<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042410</link>
    <topic>නීති විරෝධී සංක්‍රමණිකයන් වැළැක්වීමේශ්‍රී ලංකා රජයේ කැපවීම විශිෂ්ටයි</topic>
    <author>මහින්ද අලුත්ගෙදර</author>
    <content>නීති විරෝධී සංක්‍රමණිකයන් වැළැක්වීම සඳහා ශ්‍රී ලංකා රජයේ කැපවීම විශිෂ්ට යැයි ඔස්ට්‍රේලියානු රජය අවධාරණය කරයි.ශ්‍රී ලංකාව සහ ඔස්ට්‍රේලියාව අතර ද්වීපාර්ශ්වික සබඳතා ශක්තිමත් ලෙස පවතින බවද එම සබඳතා හේතුවෙන් නීති විරෝධී සංක්‍රමණිකයන් වැළැක්වීමට පියවර ගෙන තිබෙන බවද ඔස්ට්‍රේලියාවේ ආගමන හා විගමන ඇමැති ස්කොට් මොරිසන් මහතා ප්‍රකාශ කරයි.මිනිස් ජාවාරමට එරෙහි සටනේදී ශ්‍රී ලංකාව හා ඔස්ට්‍රෙලියාව අතර පැවති සහයෝඟීතාව හේතුවෙන් නීති විරෝධී සංක්‍රමණික රටාවේ දැඩි වෙනසක් සිදුකිරීමට හැකිවූ බව පෙන්වාදෙන ඒ මහතා ඒ අනුව දස දහස් ගණනින් සිදුවුණු නීතිවිරෝධී බෝට්ටු ගමන් නැවතී තිබෙන බවද කියාසිටී.අන්තර්ජාතික අපරාධ සම්බන්ධයෙන් කැන්බරා හි පැවති ශ්‍රී ලංකා - ඔස්ට්‍රෙලියානු ආරක්ෂක සමුළුව අමතමින් එරට ආගමන හා විගමන ඇමැති ස්කොට් මොරිසන් මහතා මේ බව සඳහන්කර ඇතැයි වාර්තා වෙයි.එහිදී වැඩිදුරටත් අදහස් දක්වමින් ඒ මහතා ප්‍රකාශකර ඇත්තේ පුහුණු ශ්‍රමිකයන් ලෙස ශ්‍රී ලාංකිකයන් දහස් ගණනින් ඔස්ට්‍රෙලියාවට ළඟාවෙමින් සිටින බවත් සියයට 74ක වර්ධනයක් පෙන්නුම් කරමින් පසුගිය 2013 වසරේදී ශ්‍රි ලාංකිකයන් 3,456 ක් ඔස්ට්‍රේලියානු පුරවැසිභාවය ලබා තිබෙන බවත්ය.ඒ සමඟම ශ්‍රී ලාංකිකයන් 4,987 දෙනකු රැකියා සඳහා මෙන්ම පවුලේ අය සමඟ එක්වීම සඳහා වීසා ලබා ගනිමින් නිත්‍යනුකූලව තම රටට ළඟා වී ඇතැයිද හෙතෙම සඳහන් කරයි. වර්ධනය වෙමින් පවතින මේ නිත්‍යනුකූල සංක්‍රමණික නැඹුරුව අඛණ්ඩව සිදුවෙතැයි අපේක්ෂා කරන බව පවසන ඔස්ට්‍රේලියානු ආගමන හා විගමන ඇමැතිවරයා ඒ සමඟම ලොවපුරා සරණාගත කඳවුරුවල සිටින පුද්ගලයන් සඳහා 4,000 ක මානුෂික ස්ථාන පවත්නා බවද ඔස්ට්‍රෙලියාවට පැමිණිය හැකි මාර්ගය ගිලෙන බෝට්ටුවලින් නොවන බවද සිහිපත්කර තිබේ.ඔස්ට්‍රෙලියාවට පැමිණීම සඳහා නිත්‍යනුකූල හේතුවක් පවතින්නේ නම් පමණක් එහි පැමිණිය හැකි බවද ශ්‍රී ලංකාවෙන් අවසන් වරට නීති‍විරෝධී සංක්‍රමණිකයන් පිරිසක් පැමිණියේ මාස ගණනාවකට පෙර බවද සඳහන් කර තිබෙන ස්කොට් මොරිසන් මහතා එහි සිටි 79 දෙනාම ආපසු ශ්‍රී ලංකාවට හරවා එවූ බවද සිහිපත්කර ඇත.මාස 6 ට වැඩි කාලයක සිට නීති‍විරෝධී බෝට්ටුගමන් වලකාලීමට පියවරගෙන ඇති බවද ඒ අනුව ‍ඔස්ට්‍රෙලියවෙන් දෙන ලද පොරොන්දු එලෙසින්ම ඉටුකර ඇති බවද සඳහන් කර තිබෙන ඒ මහතා මේ සඳහා ශ්‍රී ලංකාවෙන් ලැබුනු සහයෝගය අති විශාල බවද පෙන්වාදී තිබේ. දෙරට අතර පවත්නා මේ සහයෝගය අන්තර්ජාතික අපරාධ මැඬලිම සඳහා ද යොදාගත යුතුව ඇතැයි ඇමතිවරයා සඳහන්කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042411</link>
    <topic>ශ්‍රිලනිපයේ සියලු වෘත්තිය සමිති ප්‍රතිසංවිධාන කරන්න</topic>
    <author>ක්‍රිස්ටි මහේෂ් ද සිල්වා</author>
    <content>පසුගියදා පැවැති ශ්‍රී ලංකා නිදහස් පක්ෂ මධ්‍යම කාරක සභාවේදී සියලුම වෘත්තිය සමිති ප්‍රතිසංවිධාන කරන ලෙසට ජනාධිපති මහින්ද රාජපක්ෂ මහතා උපදෙස් ලබාදී තිබේ.ඒ අනුව ශ්‍රී ලංකා නිදහස් ගුරු සංගමය ප්‍රතිසංවිධානය කිරීම සඳහා ඇමැති ඩබ්ලිව්. ඩී. සෙනෙවිරත්න මහතාගේ ප්‍රධානත්වයෙන් කමිටුවක් පත් කර ඇත.ඉදිරියේ දී ශ්‍රී ලංකා නිදහස් ගුරු සංගමය ආසන මට්ටමින් තම ශාඛා ගුරු සංගම් පිහිටුවීමට නියමිත අතර ලබන ජූනි 30 පෙර එම ශාඛා සංගම් පිහිටුවීමට උපදෙස් ලැබී තිබේ.මේ සම්බන්ධයෙන් වූ සාකච්ඡාවක් පෙරේදා (22දා) පැවැති අතර එහිදී තීරණය වී ඇත්තේ පළාත් මට්ටමින් ගුරු සංගමය රැස්වී එක් පළාතකට එක් රැස්වීමක් තබා ආසන මට්ටමින් ප්‍රතිසංවිධානයට ලක් කිරීමටය.ගුරු සංගමය ප්‍රතිසංවිධානය කිරීම සම්බන්ධයෙන් පිහිටුවා ඇති ප්‍රතිසංවිධාන කමිටුවට රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්. ඩී. ජේ. සෙනෙවිරත්න මහතා සභාපති ලෙසත් එහි ඉතිරි සාමාජිකයින් ලෙස අමාත්‍ය ජොන්ස්ටන් ‍ප්‍රනාන්දු, ප්‍රධාන අමාත්‍යවරුන් වන මහීපාල හේරත්, ශාන් විජයලාල් ද සිල්වා, ප්‍රසන්න රණතුංග, සරත් ඒකනායක, අබ්දුල් මජීඩ්, දයාසිරි ජයසේකර, ශෂින්ද්‍ර කුමාර රාජපක්ෂ සමඟ පළාත් අමාත්‍යවරුන් වූ ප්‍රභාත් බාණුමුනිප්‍රිය, චන්දිම රාසපුත්‍ර, කේ. එච්. නන්දසේන, විමලවීර දිසානායක යන මහත්වරුන් පත් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042412</link>
    <topic>මෙවර මැයි රැලියට වතු කම්කරු මූලික වැටුප වැඩි කිරීමජනාධිපති ක්‍රමය අහෝසි කිරීම ඇතුළු ඉල්ලීම් 28ක්</topic>
    <author>අනුර ප්‍රේමලාල්</author>
    <content>රාජ්‍ය, පෞද්ගලික හා වතු කම්කරුවන්ගේ මූලික වැටුප වැඩි කිරීම, විධායක ජනාධිපති ක්‍රමය අහෝසි කිරීම ඇතුළු ඉල්ලීම් විසි අටකින් යුතු යෝජනාවක් මෙවර මැයි දින රැලියේ දි ඉදිරිපත් කරන බව සමාජවාදි ජනතා පෙරමුණ ප්‍රකාශ කරයි.මේ සම්බන්ධයෙන් ඊයේ (23) බොරැල්ලේ ආචර්ය ඇන්.ඇම්.පෙරේරා මධ්‍යස්ථානයේ පැවැති මාධ්‍ය හමුවේදි අදහස් දැක්වු ලංකා සමසමාජ පක්ෂයේ ප්‍රධාන ලේකම් විද්‍යා කටයුතු පිළිබඳ ජ්‍යෙෂ්ඨ ඇමැති මහචාර්ය තිස්ස විතාරණ මහතා විධායක ජනාධිපති ක්‍රමය වසර 1978දී එක්සත් ජාතික පක්ෂය ඇති කළ දා සිට වමේ දේශපාලන පක්ෂ හා ප්‍රජාතන්ත්‍රවාදි බලවේග ඊට විරුද්ධවූ බව පෙන්වාදුන්නේය.වසර 1993දී පොදුජන එක්සත් පෙරමුණ මැතිවරණේ හා වසර 2005දී එක්සත් ජනතා නිදහස් සන්ධානයේ මැතිවරණ ප්‍රකාශ මගින්ද විධායක ජනාධිපති ක්‍රමය අහෝසි කරන බවට පොරොන්දුවක් දී ඇත. මේ වන විට විධායක ජනාධිපති ක්‍රමය ඇති කළ එක්සත් ජාතික පක්ෂය ඇතුළු ආගමික සංවිධාන ද විවිධ බුද්ධිමතුන්ගේ ඉල්ලීමවී ඇත්තේද මේ තනතුර අහෝසි කරන ලෙස බව ඒමහතා ප්‍රකාශ කරයි.සමාජවාදි ජනතා පෙරමුණේ ඉල්ලීමද මෙය වන අතර මීළඟ ජනාධිපතිවරණයට පෙර පවතින පාර්ලිමේන්තු තුනෙන් දෙකේ බලය යොදාගෙන විධායක ජනාධිපති ක්‍රමය අහෝසි කරන ලෙස ජනාධිපති මහින්ද රාජපක්ෂ මහතාගෙන් විතාරණ මහතා ඉල්ලා සිටියි.මෙහිදි මාධ්‍ය හමුව ඇමැතු ශ්‍රී ලංකාවේ කොමියුනිස්ට් පක්ෂයේ ප්‍රධාන ලේකම් මානව සම්පත් කටයුතු පිළිබඳ ජ්‍යෙෂ්ඨ ඇමති ඩිව් ගුණසේකර මහතා පොදු ජනතාවගේ ප්‍රධාන ගැටලුවවූ ජීවන වියදම් ප්‍රශ්නය විසඳන හැටි සමාජවාදි ජනතා පෙරමුණේ නායකයන් ‍රජයට පෙන්වාදී තිබෙන අතර අනෙක් දේශපාලන ව්‍යාපාර මෙන් රුපියල් දසදහසකින් වැටුප් වැඩිකරන්න යන ව්‍යාජ ඉල්ලීම් ඉදිරිපත් නොකර සැබෑ ලෙස වැඩකරන ජනතාවට සහන සැලසීම සඳහා ඉල්ලීම්වගේම ඒ ඉල්ලීම් ලබාදෙන්නේ කොහොමද යන්න විසඳුම් සමාජවාදි ජනතා පෙරමුණ පෙන්වාදී ඇතැයි පැවසීය. ඒ සඳහා රටේ බදු ප්‍රතිපත්තිය සංශෝධනය විය යුතු බවද දැනට සිදුකෙරෙන සංවර්ධනය ඔස්සේ නිර්මාණය වන ධනපති පන්තිය මේවාට අකමැති බව දක්වන බවට ඒ මහතා කරුණු දැක්වූයේය.ප්‍රජාතන්ත්‍රවාදි වාමාංශික පෙරමුණේ ප්‍රධාන ලේකම් ජාතික භාෂා හා සමාජ ඒකාබද්ධතා ඇමති වාසුදේව නානායක්කාර මහතා ජේ. ආර්. මහතා නිර්මාණය කළ මේ ව්‍යවස්ථාව වෙනස් කොට මැතිවරණ ක්‍රමයද වෙනස් කළයුතු බව පැවසීය. ඒ තුළින් රටට එරෙහිව තිබෙන කුමන්ත්‍රණ පරාජය කිරීමට හැකිවෙන බව පෙන්වාදෙයි. රජයට අපි ඉදිරිපත් කරන ඉල්ලීම්වලට නිසි අවධානයක් නොදැක්කුවහොත් මහා වැඩවර්ජනයකට යෑමට ක්‍රියාකරන බව පැවසීය.එමෙන්ම ශ්‍රී ලාංකික ජාතියේ අනන්‍යතාවය ගොඩනගමින් ජාතික සමගිය ඇති කළයුතු අතර නිදහස ලැබි වසර හැටහයකින් පසුවද අපට එය ඉටුකිරීමට නොහැකිවී තිබෙන බව ඇමැතිවරයා කීවේය. මින් ඉදිරියේදි කිසිදු සංවිධානයකට කළහකාරි ලෙස කටයුතු කරන්න නොහැකිවන පරිදි නීතිරීති සකස් කරන බව කරුණු දැක්වූයේය.ශ්‍රී ලංකා මහජන පක්ෂයේ ප්‍රධාන ලේකම් වයඹ පළාත් සභා මන්ත්‍රී අසංක නවරත්න මහතා අපි රජය සමග කටයුතු කළත් ජනතාවට අහිතකර වැඩසටහන් පැමිණෙනවිට ඊට විරුද්ධව ක්‍රියාකරන බව පැවැසීය.සමාජවාදි ජනතා පෙරමුණේ මැයි රැලිය පස්වරු 2.00ට කිරුළපන නාගරික ක්‍රීඩා පිටියෙන් ආරම්භ කොට පෙළපාලියෙන් ගොස් සවස 4.00ට නුගේගොඩ ආනන්ද සමරකෝන් එළිමහන් රංගපීඨයේදි රැස්වීම පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042413</link>
    <topic>පරිභෝජනයට නුසුදුසු වතුර බෝතල්ළඟ තබාගත්තාට ලක්ෂයක දඩ මුදලක්</topic>
    <author>මල්වාන සමූහ මහානාම විතානගේ</author>
    <content>පරිභෝජනයට නුසුදුසු වතුර බෝතල් තිස්හත් දහසක් අලෙවිය සඳහා ළඟ තබාගත් ප්‍රධාන පෙළේ වතුර බෝතල් නිෂ්පාදනය කරන පුද්ගලික ආයතනයකට රුපියල් ලක්ෂයක දඩමුදලක් වත්තල මහේස්ත්‍රාත් ලංකා ජයරත්න මෙනෙවිය පෙරේදා (22 වැනිදා) නියම කරන ලදී.තවද එම වතුර බෝතල් අධිකරණයේ අධීක්ෂණය මත විනාශ කර දැමීමට පාරිභෝගික සේවා අධිකාරියට නියෝග කළ මහේස්ත්‍රාත්වරිය මින් ඉදිරියට මෙවැනි විෂමාචාරි ක්‍රියාවල නිරත වී හසුවුවහොත් දඩමුදලට අමතරව සිර දඬුවම් නියම කරන බවද මෙදින අධිකරණයට එම ආයතනය වෙනුවෙන් ඉදිරිපත් වූ එහි කර්මාන්තශාලා කළමනාකරුට පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042414</link>
    <topic>කොළොන්නාව ඉදිකිරීම් භූමියකඩෙංගු මදුරු කීටයන්:දඩය රු. 50000යි</topic>
    <author>කොළොන්නාව සමූහ ඒ. සුමනසේන</author>
    <content>කොළොන්නාව නගරයේ ඉදිකරනු ලබන මහාපරිමාණයේ ඉදිකිරීම් භූමියෙක ඩෙංගු මදුරු කීටයන් බෝවීමට ඉඩහැර තැබූ බව කියන ඉදිකිරීම් සමාගමකට කොළඹ අලුත් කඩේ අංක 5 උසාවියේ මහේස්ත්‍රාත් එච්. ඒ. එම්. සභබ්දීන් මහතා විසින් රුපියල් පනස් දහසක දඩ මුදලක් නියම කළහ.කොළොන්නාව නාගරික මහජන සෞඛ්‍ය පරීක්ෂක සුමේධ ගුණසේකර මහතා විසින් 22දා මේ සමාගමට එරෙහි පැමිණිල්ල ඉදිරිපත් කළ අවස්ථාවේ පෙර වැරදිද සළකා බැලූ මහේස්ත්‍රාත් තුමා මෙම දඩ මුදල නියම කළ අතර එය මෙතෙක් උසාවියක් මඟින් ඩෙංගු මදුරු තවාන් බෝකිරීම වෙනුවෙන් පුද්ගලයෙකුට හෝ ආයතනයකට නියම කළ ඉහළම දඩය බවද උසාවි ආරංචි මාර්ග කියයි.සැකකාර සමාගම විසින් මෙම දඩයෙන් කොටසක් එදිනම උසාවියට ගෙවා ඇති අතර ඉතිරි මුදල් 26දා ගෙවීමට පොරොන්දු වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042415</link>
    <topic>ආපදා කළමනාකරණ ඇමැති මහින්ද අමරවීර මහතාගේ . . .</topic>
    <author/>
    <content>ආපදා කළමනාකරණ ඇමැති මහින්ද අමරවීර මහතාගේ මෑණියන් වූ අභාවප්‍රාප්ත ගජධීර ආරච්චිගේ කරුණාවතී මහත්මියගේ දේහයට අගමැති, ආචාර්ය දි.මු. ජයරත්න මහතා ඊයේ (23) පෙරවරුවේ උඩයාල, හකුරුවෙල පිහිටි නිවසට ගොස් අවසන් ගෞරව දැක්වූ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042416</link>
    <topic>ජාතික ශිෂ්‍යභට බළකා දිනයට සමඟාමීව සංවිධානය කළ . . .</topic>
    <author/>
    <content>ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරුන්ට මෙන්ම ත්‍රිවිධ හමුදාවට, පොලීසියට හා ජාතික ශිෂ්‍යභට බළකායට සෙත් ප්‍රාර්ථනා කරමින් ජාතික ශිෂ්‍යභට බළකා දිනයට සමඟාමීව සංවිධානය කළ විශේෂ පිරිත් පින්කමක් ජාතික ශිෂ්‍යභට බළකා මූලස්ථානයේ දී පැවැති අතර මහ සඟරුවන පිරිත් දේශනය කරන අයුරු හා ජාතික ශිෂ්‍යභට බළකායේ අධ්‍යක්ෂ මේජර් ජනරාල් එච්.එම්.එච්.ඒ හේරත් මහතා ඇතුළු පිරිසක් පිරිත් දේශනය ශ්‍රවණය කරන අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042420</link>
    <topic>මානසික ව්‍යාකූලතාවෙන් පෙළෙන දරුවන්ගේසුබසාධනයට සියලු රටවල් එක්ව ක්‍රියා කළ යුතුයි</topic>
    <author/>
    <content>මානසික ව්‍යාකූලතාවෙන් පෙළෙන දරුවන්ගේ සුබසාධනයට සියලු රටවල් එක්ව කටයුතු කළ යුතු බව ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය ප්‍රකාශ කළාය.මෙම දරුවන් විශේෂිත ප්‍රදේශයකට, කලාපයකට හෝ සමාජ ස්ථරයකට පමණක් අයත් නොවන බව පෙන්වා දුන් ජනාධිපති ආර්යාව මෙම දරුවන් පිළිබඳ කරනු ලබන පර්යේෂණයන් වඩාත් හොඳ ප්‍රතිකාර ක්‍රම අරමුණු කරගත් ඒවා විය යුතු බවත් පැවැසුවාය.ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය මෙසේ ප්‍රකාශ කළේ ජනාධිපති ආර්යා සමුළුවට මැලේසියාවේ ක්වාලාලම්පූර් නුවරදී පෙරේදා (23) එක්වෙමිනි.රටවල් 22ක ජනාධිපති ආර්යාවන් සහභාගි වූ ජනාධිපති ආර්යා සමුළුව මැලේසියා අග්‍රාමාත්‍ය මොහොමඩ් නජීබ් රසාක් මහතාගේ ප්‍රධානත්වයෙන් ඊයේ ආරම්භ කෙරිණි.මානසික ව්‍යාකූලතාවයෙන් පෙළෙන දරුවන්ට ඇතිවන බාධකවලින් මිදීම සඳහා ඔවුන් දැනුවත් කිරීම ඉතා වැදගත් බවත් මෙම රෝගී තත්ත්වය කල්ඇතිව දැන ගැනීමෙන් ආත්ම විශ්වාසය සහ ස්වාධීනත්වය ඇතිව දෛනික කාර්යභාරයන් ඉටුකිරීම සඳහා කාලීන ප්‍රතිකර්ම යෙදිය හැකි බවත් “මානසික ව්‍යාකූලතාවෙන් පෙළෙන දරුවන් වෙනුවෙන් එක්ව කටයුතු කරමු” තේමාව යටතේ අදහස් දක්වමින් ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය ප්‍රකාශ කළාය.මානසික ව්‍යාකූලතා‍වයෙන් පෙළෙන දූ දරුවන් සමාජයෙන් කොන් කිරීම ද වැළැක්විය යුතු බව පැවසූ රාජපක්ෂ මැතිනිය රෝගී තත්ත්වයට එරෙහිව ක්‍රියාකිරීම අභියෝගයක් වුවත් ඒ සඳහා සියලු රටවල් එක්ව කටයුතු කිරීමේ වැදගත්කම ද පැහැදිලි කළාය.මැලේසියාවේ ක්වාලාලම්පූර් නුවර ජාත්‍යන්තර ගුවන්තොටුපළ වෙත ළඟා වූ ජනාධිපති ආර්යාව මහත් හරසරින් යුතුව පිළිගන්නා ලද්දේ එරට අමාත්‍ය ඉබ්‍රහිම් අන්සර් මහතා සහ එරට අග්‍රාමාත්‍ය කාර්යාලයේ ජ්‍යෙෂ්ඨ නිලධාරින් පිරිසක් විසිනි. ශ්‍රී ලංකාවේ මැලේසියානු මහකොමසාරිස් නිෂා අන්සර් මහත්මිය ද මෙම අවස්ථාවට එක්ව සිටියාය.ජනාධිපති ආර්යාව සහ එරට අග්‍රාමාත්‍ය ආර්යාව පදුකා සෙරි රොෂ්මා මන්සර් මැතිනිය අතර හමුවක් ද එදින පස්වරුවේ පැවැත්විණි. මැලේසියා අග්‍රාමාත්‍ය නිලනිවසට ගිය ජනාධිපති ආර්යා ශිරන්ති වික්‍රමසිංහ රාජපක්ෂ මැතිනියව එම ආර්යාව විසින් මහත් හරසරින් පිළිගත් අතර අනතුරුව ආර්යාවන් දෙපළ සුහද පිළිසඳරක නිරත විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042421</link>
    <topic>වාහන තදබදය අඩු කරන්නමොනෝරේල් සේවාවක්</topic>
    <author/>
    <content>ජනතාවට වඩාත් පහසුවක් සළසමින් කොළඹ නගරයේ පවතින වාහන තදබදය අවම කිරීමට මොනෝරේල් සේවාවක් ඇරඹීම වෙනුවෙන් ශ්‍රී ලංකාවට සහාය ලබාදීමට ජපන් රජය තීරණය කරයි.එළඹෙන 2035 වනවිට කොළඹ නගරයේ රථ වාහන තදබදය අවම කිරීමේ වැඩපිළිවෙළ යටතේ රුපියල් කෝටි 125,400ක වියදමින් ව්‍යාපෘති රැසක් ක්‍රියාවට නංවා ඇතැයි රජය පවසයි.ශ්‍රී ලංකාවේ ප්‍රවාහන අමාත්‍යාංශය සහ ජපන් ජාත්‍යන්තර සහයෝගිතා ඒජන්සිය ඒකාබද්ධව මේ දැවැන්ත ව්‍යාපෘති ක්‍රියාවට නංවන අතර ඒ යටතේ මොනෝරේල් සේවාවක් ඇරඹීම, කොළඹ නගරයෙන් ගමන් අරඹන බස්රථ සේවා එක් ස්ථානයකට ගෙන ඒම සහ දුම්රිය හා බස් රථ සේවා සම්බන්ධීකරණය ඇතුළත් වන බව ද රජය පෙන්වා දෙයි.කොළඹ නගරයේ පවතින අධික රථවාහන තදබදය හේතුවෙන් අධික ඉන්ධන දහනයට අමතරව මිනිස් ශ්‍රමය දැඩිලෙස අපතේ යන අතර මෙවැනි ව්‍යාපෘති ක්‍රියාත්මක කිරීමත් සමඟ ඊට විසඳුම් ලැබෙනු ඇත.නව ව්‍යාපෘති හේතුවෙන් වාහන මෙහෙයුම් වියදම වසරකට රුපියල් මිලියන 213,000ක් අඩුකර ගැනීම නව ව්‍යාපෘති ක්‍රියාත්මක කිරීමේ අපේක්ෂාව වී තිබෙන අතර ගමන් වේලාවට අදාළ වියදම් අඩුවීම හේතුවෙන් රුපියල් මිලියන 136,000ක් අඩුකර ගතහැකි බවද ප්‍රවාහන අමාත්‍යාංශය පෙන්වා දෙයි. ඒ අනුව රුපියල් මිලියන 349,000ක දැවැන්ත ආර්ථික ප‍්‍රතිලාභයක් කොළඹ ප්‍රවාහන සැලැස්ම මඟින් උදාකර ගත හැකි වනු ඇති බව ද එම අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042422</link>
    <topic>ජනතාවට උපරිම සේවයක් ලබාදෙන්නමේ වසරේ සැවොම අදිටන් කරගන්න</topic>
    <author/>
    <content>ආර්ථික, සමාජයීය මෙන්ම සංස්කෘතිකමය වශයෙන් වැදගත් වසරක් වූ මෙම වසරේ තම උපරිම සේවය මහජනතාවට ලබාදීමට කැපවිය යුතු බව ජනාධිපති ලේකම් ලලිත් වීරතුංග මහතා සමස්ත රාජ්‍ය සේවකයින්ටම කියයි.උදාවූ අලුත් අවුරුද්දට කාර්ය මණ්ඩලයට සුබ පතන්නට අද (23) පෙරවරුවේ ජනාධිපති කාර්ය මණ්ඩලය සමඟ ජනාධිපති කාර්යාලයේ පැවැති හමුවේ දී ලලිත් වීරතුංග මහතා මේ බව සඳහන් කළේය.මේ රට සංවර්ධනය කරා ගෙන යාමට ජනාධිපති මහින්ද රාජපක්ෂ මැතිතුමා ක්‍රියාත්මක කර ඇත්තේ සුවිශේෂී ක්‍රියාදාමයකි. දිනෙන් දින රට ඉදිරියට ගමන් කරන මෙම වැඩපිළිවෙළ සාර්ථක කර ගැනීමට රාජ්‍ය සේවකයන් ඊයේ අද මෙන් ම හෙට ද තම උපරිම සහාය ලබාදෙනු ඇති බවට ද විශ්වාසය පළ කළේය. සංහිඳියාවෙන් සහ සහජීවනයෙන් යුතුව ජීවත්වීම සියලුදෙනාගේ යුතුකමකි. සංහිඳියාවෙන් සහ සහජීවනයෙන් පිරි රටක් සියලුදෙනාගේ ප්‍රාර්ථනය විය යුතු බව ද ජනාධිපති ලේකම්තුමා සඳහන් කළේය.ජනාධිපති අතිරේක ලේකම් ඩී. එස්. ගුණරත්න මහතා ඇතුළු ජ්‍යෙෂ්ඨ නිලධාරිහු පිරිසක් ද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042423</link>
    <topic>දෙමළ ඩයස් පෝරාවට සම්බන්ධසංවිධාන තහනම් කිරීම ගැනරාජ්‍ය තාන්්‍ත්‍රිකයන් දැනුවත් කෙරේ</topic>
    <author>මහින්ද අලුත්ගෙදර</author>
    <content>දෙමළ ඩයස් පෝරාවට සම්බන්ධ සංවිධාන 16ක් මෙරට තුළ තහනම් කිරීම සම්බන්ධයෙන් රාජ්‍ය තාන්ත්‍රික නිලධාරීන් දැනුවත් කිරීමේ පළමු අදියර අද (24) ආරම්භ වෙයි.මේ දැනුවත් කිරීමේ විශේෂ හමුව විදේශ කටයුතු ඇමැති මහාචාර්ය ජී.එල්. පීරිස් මහතාගේ ප්‍රධානත්වයෙන් එම අමාත්‍යාංශයේ දී පැවැත්වෙයි.සියලුම විදෙස් රටවල තානාපති නිලධාරීන් සහ මහ කොමසාරිස්වරුන්ට මේ සඳහා සහභාගිවන ලෙස ආරාධනා කර ඇති බව විදේශ කටයුතු අමාත්‍යංශය සඳහන් කරයි. ඊට අමතරව එක්සත් ජාතීන්ගේ සංවිධානයේ මෙරට කාර්යාලයේ නිලධාරීන්ට සහ මෙරට ක්‍රියාත්මක වන ජාත්‍යන්තර සංවිධාන නිලධාරීන්ට ද මේ සඳහා ආරාධනා කර තිබේ.ශ්‍රී ලංකාවේ සහ විදේශයන්හි ක්‍රියාත්මක ත්‍රස්ත හිතවාදී සංවිධාන 16ක් තහනම් කිරීමට ශ්‍රී ලංකා රජය පියවර ගත් අතර එක්සත් ජාතීන්ගේ ආරක්‍ෂක මණ්ඩල යෝජනා අංක 1373 ප්‍රකාරව ත්‍රස්තවාදයට එරෙහිව සටන් කිරීම සහ ත්‍රස්තවායට අරමුදල් ලැබීම පාලනය කිරීමට අදාළ නියෝගයන් සඳහා විදේශ කටයුතු ඇමැති මහාචාර්ය ජී.එල් පීරිස් මහතා අත්සන් තැබීය.එම සංවිධාන එක්සත් ජනපදය, කැනඩාව, බ්‍රිතාන්‍යය, නෝර්වේ, ඉතාලිය, ස්විට්සර්ලන්තය, ප්‍රංශය සහ ඔස්ට්‍රේලියාව ඇතුළු රටවල් රැසක ක්‍රියාත්මකව පවතින බවට අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042424</link>
    <topic>ධීවර අැමැති රාජිතට ජාතික සමගිය හා සාමය වෙනුවෙන් සම්මානයක්</topic>
    <author/>
    <content>ඩෙන්මාර්කයේ පිහිටි ලෝක හා සාමූහික ජාත්‍යන්තර සංවිධානයේ ලෝක සාම සම්මේලනය පසුගියදා කොළඹ ගලධාරි හෝටලයේ දී පැවැත්වුණි. එහි ප්‍රධාන ආරාධිත අමුත්තා ලෙස ආර්ථික සංවර්ධන අමාත්‍ය බැසිල් රාජපක්ෂ මහතා සහභාගි විය.මෙහිදී ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා ජාතින් අතර සාමය සමගිය වෙනුවෙන් කරන ලද දේශපාලනික මෙහෙවර අගය කරමින් ලෝක සාම සංවිධානයේ විශේෂ සම්මානයකින් පිදුම් ලැබීය.ඡායාරූපයේ දැක්වෙන්නේ ඩෙන්මාර්කයේ පිහිටි ලෝක සාමය හා සාමූහික ජාත්‍යන්තර සංවිධානයේ සභාපති අබිඩ් අලි අබිඩ් මහතා විසින් ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතාට ජාතික සාම හා සමගි සම්මානය පිරිනැමූ ආකාරයයි. ආර්ථික සංවර්ධන අමාත්‍ය බැසිල් රාජපක්ෂ, අධිකරණ අමාත්‍ය රවුෆ් හකීම්, මාලදිවයිනේ නියෝජ්‍ය කතානායක අහමඩ් නෂිම්, නැ‍ඟෙනහිර පළාතේ ප්‍රධාන අමාත්‍ය අබ්දුල් මජීඩ් මහත්වරුද මෙහි සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042425</link>
    <topic>බෙලිඅත්තේ වසන්ත උදානය හෙට</topic>
    <author>ඇම්.පි.චන්ද්‍රපාල තංගල්ල විශේෂ</author>
    <content>බෙලිඅත්ත ප්‍රාදේශිය සභාව සංවිධානය කරන වසන්ත උදානය බක් මහා උළෙල මේ මස 25 වන දින දවස පුරාම බෙලිඅත්ත ඩි.ඒ.රාජපක්ෂ ක්‍රිඩාංගණයේදි පැවැත්වේ. මෙම බක් මහා උළෙලේ ප්‍රධාන අමුත්තා වශයෙන් හම්බන්තොට දිස්ත්‍රික් පාර්ලිමේන්තු මන්ත්‍රි නාමල් රාජපක්ෂ මහතා සහාභාගි වෙති.බයිසිකල් ධාවන තරගය.මැරතන් තරගය.තිරික්කල රේස්.අවුරුදු කුමරිය කුමරිය තේරිම. ඇතුලු ජන ක්‍රිඩා රාශියක් දවස පුරාම පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042426</link>
    <topic>පාසල ගැන විශ්වාසයක් ඇතිකර ගැනීමෙන්විභාග ප්‍රතිඵල ද සාර්ථක වෙනවා</topic>
    <author>ගම්පහ සංචාරක - නිමල් ජයසිංහ</author>
    <content>මේ වන විට අපි පාසල් විභාග ක්‍රමයේ පුළුල් වෙනසක් කර තිබෙනවා. අපි විභාගවලට ප්‍රශ්න පත්‍ර සකස් කරන්නේ විෂය නිර්දේශය, ගුරු අත්පොත, පාඨ ග්‍රන්ථ, පසුගිය විභාග ප්‍රශ්න පත්‍ර හා අගැයීම් වාර්තා ද උපයෝගි කර ගනිමින්ය. එසේම සෑම ශිෂ්‍ය ශිෂ්‍යාවක්ම තමා ඉගෙන ගන්නා පන්තිය, පාසල ගැන විශ්වාසයක් ඇතිකර ගත යුතු යැයි ද, එසේ වන්නේ නම් විභාග ප්‍රතිඵල ද සාර්ථක වනු ඇතැයි අධ්‍යාපන ඇමැති බන්දුල ගුණවර්ධන මහතා පැවැසීය.අධ්‍යාපන ඇමැතිවරයා එසේ පැවසුවේ 2013 වසරේ පැවැති අ. පො. ස. (සා. පෙළ) විභාගයෙන් දිවයිනෙන්ම ප්‍රථමයා වූ ගම්පහ රත්නාවලි බාලිකා මහා විද්‍යාලයේ කේ. ඒ. එම්. ජයනි කාරියවසම් ශිෂ්‍යාවට උපහාර හා තිළිණ ප්‍රදානය කිරීමේ උත්සවයට විශේෂ ආරාධිතයකු ලෙස සහභාගි වෙමිනි. ‍මෙදින මේ පාසලේ එම විභාගයෙන් විශිෂ්ට ප්‍රතිඵල ලැබූ ශිෂ්‍යාවන් 139 දෙනකු සඳහා ද සම්මාන උපහාර ඇමැතිවරයා අතින් පිරිනැමිණි.මේ උපහාර උත්සවය 22 දින පැවැත්විණි.එහිදී වැඩිදුරටත් අදහස් දැක්වූ ඇමැති බන්දුල ගුණවර්ධන මහතා, “අද සියනෑ කෝරළ‍යට පමණක් නොව මුළු රටට ද, විශේෂයෙන් ගම්පහ රත්නාවලි බාලිකා මහා විද්‍යාලයට ද ආඩම්බර දිනයකි. පොයින්ට් පේදුරුතුඩුවේ සිට දෙවුන්දර තුඩුව දක්වා පන්ලක්ෂයකට වැඩි ශිෂ්‍ය සංඛ්‍යාවකින් සියල්ල අභිභවා ගම්පහ රත්නාවලියේ ජයනි කාරියවසම් ශිෂ්‍යාවට ශ්‍රී ලංකාවෙන්ම ප්‍රථමයා ලෙස විභාගයෙන් ජය ගත්තා යැයි ද කීය.ජනාධිපතිතුමා මේ ජයග්‍රහණය ලැබූ ශිෂ්‍යාව ඇතුළු දිවයිනෙන්ම විශිෂ්ට ජයග්‍රහණ ලැබූ කණ්ඩායම ජනාධිපති මන්දිරයට කැඳවා තිළිණ ප්‍රදානය කර සුබ පැතුවා. එය ඒ දරුවන්ට මහා ආශීර්වාදයක්. මේ ගම්පහ රත්නාවලියේ ශිෂ්‍යාවන්ගේ විශිෂ්ට විභාග ප්‍රතිඵල නිසා දිවයිනේම විශිෂ්ට පාසලක් බවට පත්වෙලා. මෙවැනි දක්ෂතා ඇති දරුවන් දැයට දායාද කිරීමට වෙහෙසෙන ගම්පහ රත්නාවලි විදුහල්පතිනිය ඇතුළු ගුරු මණ්ඩලයට විශාල කුසලයක් හිමිවෙනවා.උගත මනා ශිල්පයමයි මතු රැකෙනා යන පද්‍ය පාඨය සිහි කළ ඇමැතිවරයා මේ විශිෂ්ට ප්‍රතිඵල පෙන්වූ ජයනි කාරියවසම් ශිෂ්‍යාව පොත්ගුල්ලෙක් නොවී, පාසලේ සෑම ක්ෂේත්‍රයකටම ක්‍රීඩා, කථික, සාහිත්‍ය සංගමය, මාධ්‍ය සංගමය, දැනුම මිනුම සංචිතය, නෙට්බෝල් කණ්ඩායම නියෝජනය ආදියට ද සහභාගි වෙමින් විශිෂ්ට ප්‍රතිඵල ලබා ඇති බව ද පැවසීය. මේ සඳහා දයාබර මවගේ, පියාගේ, ආශීර්වාදය ඇයට ලැබී ඇතැයි ද කීය. ගම්පහ රත්නාවලි බාලිකා මහා විද්‍යාලයේ ඉදිවෙමින් පවතින මහින්දෝදය තාක්ෂණ අංශය ළඟදීම විවෘත කරනවා.එසේ කර 1 ඒබී පාසලක් බවට පත්කරන අතර මේ පාසලට අවශ්‍ය තවත් ගොඩනැගිල්ලක් සඳහා ද මගේ අනුමැතිය ලබා දී එම කටයුතු ද ළඟදීම සිදුකරනවා යැයි ද පැවසීය. දිවයින පුරා පාසල් ගොඩනැගිලි 250 ක් ගොඩනැගීමට කටයුතු යොදා ඇතැයි ද කීය. මැයි මස 02 දින සිට 12 වැනි දින දක්වා කොළඹ ඉසුරුපායේ පැවැත්වෙන පොත් ප්‍රදර්ශනය ගැන සිහිපත් කළ ඇමැතිවරයා සෑම පාසලකටම පුස්තකාලවලට ද පොත්පත් අඩු මිලට ලබාදීමට කටයුතු යොදා ඇති බව ද කීය. එදිනට ගම්පහ රත්නාවලි විද්‍යාලයට ද පොත් ලබාගැනීමට රුපියල් ලක්ෂයක ප්‍රදානයක් කරන බව ද පැවසීය. අනෙකුත් ජාතික පාසල්වලටත් ලක්ෂ 350 ක් ප්‍රදානය කරන බව ද පැවසීය.දිවයිනේ ප්‍රථම ස්ථානය ලැබූ ජයනි කාරියවසම් ශිෂ්‍යාව - “දිවයිනෙන්ම ප්‍රථමයා වීමට ලැබීම ගැන ඉතා සතුටට පත්වෙනවා. අද මා ඇතුළු සමත් සොයුරියන් වෙනුවෙන් පැවැත්වෙන උපහාරය විශිෂ්ටයි. මගේ පාසලට ගෞරවයක්, කීර්තියක් ගෙන ඒමට ලැබීම සතුටකි. මගේ ජයග්‍රහණය පිටුපස මගේ දයාබර මවුපියන්, විදුහල්පතිනිය ඇතුළු ගුරු මණ්ඩලය මට මහා ‍ෛ‍ධර්යයක් වුණා. මා කලින් අධ්‍යාපනය ලැබූ මිනුවන්ගොඩ නාලන්දා බාලිකා විදුහල ද දයාවෙන් සිහිපත් කරනවා.ගම්පහ රත්නාවලිය යනු විශිෂ්ටයන් බිහිකරන පින්බිමක්. මගේ ඉලක්කයක් තිබුණා. මුලට එන්න. මට අවශ්‍ය වුණා පාසලටත් ගෞරවයක් දෙන්න. පාසලට ඇතුළුවෙන තැන ඇති බුදුමැදුරට දිනපතා වැඳ මා පැතුවේද විශිෂ්ට ජයග්‍රහණයකි.විදුහල්පතිනි බ්‍රවේ කර්නල් එච්. ඒ. එච්. ජයවර්ධන මහත්මිය ද අදහස් දැක්වූ අතර දිවයිනේ ප්‍රථම ස්ථානය ලැබූ ජයනි කාරියවසම් ශිෂ්‍යාවට විද්‍යාලයීය ආදි ශිෂ්‍ය සංගමය මඟින් රුපියල් ලක්ෂයක පරිත්‍යාගයක් ද උත්සවයේදී ප්‍රදානය කරන ලදී. ජය ලැබූ සැමට සහතික ප්‍රදානයක් ද විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042427</link>
    <topic>ශ්‍රී ලංකාව සහ ඉන්දියාව අතර ක්‍රියාත්මකවකුගඩු ජාවාරමක තොරතුරු හෙළිවේ</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ඉන්දියාව අතර ක්‍රියාත්මක මහා පරිමාණ වකුගඩු ජාවාරමක් සම්බන්ධයෙන් තොරතුරු රැසක් අනාවරණය කර ගැනීමට ඉන්දීය පොලීසිය සමත්ව තිබේ.වකුගඩුවක් අලෙවි කිරීම සඳහා ශ්‍රී ලංකාවට පැමිණ සිටියදී මියගිය බව පවසන දිනේෂ් මරූගේ මරණය සම්බන්ධයෙන් අත්අඩංගුවට ගත් සැකකරුවන්ගෙන් කළ ප්‍රශ්න කිරීම්වලදී මේ තොරතුරු අනාවරණය කරගැනීමට හැකිව තිබෙන බව ඉන්දීය මාධ්‍ය වාර්තා කරයි.මෙලෙස අත්අඩංගුවට පත්ව ඇත්තේ ව්‍යාපාර පරිපාලනය පිළිබඳ පශ්චාත් උපාධි අපේක්ෂකයෙකු වන පවන් සිරිනිවාස් සහ එන්. වෙන්කටේෂම් යන පුද්ගලයින් දෙදෙනෙකි. ඔවුන්ගෙන් කළ ප්‍රශ්න කිරීම්වලදී පවසා ඇත්තේ, ආන්ද්‍රා ප්‍රදේශ් ප්‍රාන්තයේ විවිධ ප්‍රදේශවල පදිංචි පුද්ගලයින් 21 දෙනෙකු පමණ වකුගඩු ‍අලෙවි කිරීම සඳහා ශ්‍රී ලංකාවට එවූ බවයි.ඒ වෙනුවෙන් එම සැකකරුවන්ට විශාල කොමිස් මුදලක් ලබා දී ඇති අතර මෙම ජාවාරමේ මහ මොළකරු වෛද්‍යවරයෙකු බවටද ඉන්දීය පොලීසිය තොරතුරු අනාවරණය කරගෙන ඇත.ඔහු ලබා ගන්නා වකුගඩු රුපියල් ලක්ෂ 30 සිට ලක්ෂ 50 දක්වා මිල ගණන්වලට අලෙවි කර ඇති අතර වකුගඩු ලබාදුන් පුද්ගලයින් සඳහා රුපියල් ලක්ෂ 5 ත් ලක්ෂ 15 ත් අතර මුදලක් ගෙවා ඇතැයිද ඉන්දීය පොලීසිය ප්‍රකාශකර තිබේ.මෙම වකුගඩු ජාවාරමට සම්බන්ධ තැරුව්කරුවන් ඉන්දියාවේ පූනේ, මුම්බායි, අහමදාබාද්, හයිද්‍රබාද්, භුවනේස්වර් සහ කුරුක්ෂේත්‍ර ප්‍රදේශවල සිටින බවට හෙළි කරගෙන තිබෙන අතර වකුගඩුවක් අලෙවි කිරීම සඳහා ශ්‍රී ලංකාවට පැමිණ සිටියදී මියගිය බව පවසන දිනේෂ් මරූ සමඟ පැමිණ සිටි කිරන් කුමාර් නමැති ඉන්දීය තරුණයා සිය වකුගඩුවක් විකුණා ඇති බවද ඔහුට ඒ වෙනුවෙන් රුපියල් 390,000 ක් හිමිවූ බවද පවසා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042428</link>
    <topic>කරාපිටියේ වකුගඩු බද්ධ කිරීම් ප්‍රමාදයි</topic>
    <author>රවිදු ලසිත දීයගහගේ අහංගම සමූහ</author>
    <content>කරාපිටිය මහ රෝහලේ වකුගඩු බද්ධකිරීමේ ඒකකයට අවශ්‍ය ශල්‍යාගාර පහසුකම් සහ නිර්වින්දන වෛද්‍යවරුන් නොසිටීම නිසා මාස කීපයක් තිස්සේ මෙම ඒකකය යටතේ වකුගඩු බද්ධකිරීමේ කටයුතු ඉතා මන්දගාමීව සිදුවන බවට වකුගඩු රෝගීහු චෝදනා කරති.මෙම ඒකකය ආරම්භකොට අවුරුදු එකයි මාස පහක කාලයක් ගතව ඇතත් අවශ්‍ය පහසුකම් නොමැතිවීම නිසා මෙම කාලය තුළ සිදුකර ඇත්තේ වකුගඩු බද්ධ කිරීමේ සැත්කම් පහක් පමණි. මෙම ඒකකයේ වකුගඩු බද්ධ කිරීම සඳහා ශල්‍යාගාර දෙකක් අවශ්‍යව ඇත.එහෙත් ශල්‍යාගාර පහසුකම් නොතිබීම නිසා වෙනත් ශල්‍යාගාර ලබාගෙන සැත්කම් සිදුකිරීමට වෛද්‍යවරුන්ට සිදුවී ඇතැයි වාර්තා වේ.එමෙන්ම වකුගඩු බද්ධ කිරීමේ ඒකකයට අවශ්‍ය නිර්වින්දන වෛද්‍යවරුන් නොසිටීම සැත්කම් අඩපනවීමට තවත් හේතුවක් වී ඇත. ශල්‍යාගාර පහසුකම් සහ නිර්වින්දන වෛද්‍යවරුන් සිටින්නේ නම් මෙම ඒකකය යටතේ දිනකට වකුගඩු සැත්කම් දෙකක් කළ හැකි බවද රෝහල් ආරංචි මාර්ග සඳහන් කරයි.මේ වනවිට වකුගඩු බද්ධ කිරීමේ සැත්කම් කරවා ගැනීම සඳහා රෝගීන් තිස් පස්දෙනෙකු කරාපිටිය රෝහලේ වකුගඩු බද්ධ කිරීමේ ඒකකයේ පොරොත්තු ලේඛණයේ ලියාපදිංචි වී සිටිති.මේ පිළිබඳ කරාපිටිය රෝහලේ අධ්‍යක්ෂ වෛද්‍ය ෂෙල්ටන් පෙරේරා මහතාගෙන් විමසූවිට පැවසුවේ පුහුණුවීමෙන් පසු අවශ්‍ය නිර්වින්දන වෛද්‍යවරුන් ලබාදීමට කටයුතු කරන බවත් ඉන් පසු මාසයකට වකුගඩු බද්ධ කිරීමේ සැත්කම් දෙකක් පමණ සිදුකිරීමට හැකිවන බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r1404241</link>
    <topic>හොරණ ප්‍රදේශයේ අබලන් බස් මගී ආවරණමගීන්ට හිරිහැරයක්</topic>
    <author>හල්තොට සමූහ විනීතා මානෙල් ගමගේ</author>
    <content>හොරණ ආර්යවිලාස මාවතේ ඇති මේ වහලක් නොමැති බස් මගී ආවරණය පිළිබද වසරකට ආසන්න කාලයක සිට කිසිවෙකු අවධානය යොමු කර නොමැති බව ජනතාව පවසති.පාසලක්, විහාරස්ථානයක්, පෞද්ගලික ‍ රෝහලක් හා උපකාරක පංතියක් පැවැත්වෙන මේ මාර්ගයේ විශාල පිරිසකට මගී ආවරණය අහිමි වීම කනගාටුවට කරුණක් බව බොහෝ දෙනෙක් පවසති.පානදුර සිට අරුක්ගොඩ හරහා රුක්ගහතොටුපල බසයේ ගමනාන්තය සිදුවෙන ස්ථානයේ ඇති බස් මගී ආවරණ‍යේ වහල ගැලවී වසර එකහමාරක් පමණ ගතවී ඇතැයි අරුක්ගොඩ වැසියෝ පවසති. නිව්ඩාව, අරුක්ගොඩ, හිරණ, මැදගම ආදි ගම්මානවල විශාල පිරිසකට මේ බස් මගී ආවරණය විශාල ප්‍රයෝජනයක් වෙන බව පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r1404242</link>
    <topic>කැස්බෑව සංවර්ධනය කරන්නදස ලක්ෂ 534ක ප්‍රතිපාදන</topic>
    <author>මහරගම විශේෂ - වේහැල්ලේ පියතිලක</author>
    <content>2014 ජාතික අයවැය ලේඛනය යටතේ ආර්ථික සංවර්ධන අමාත්‍යාංශය යටතේ කැස්බෑව මැතිවරණ කොට්ඨාසයේ සංවර්ධන කටයුතු සඳහා වෙන්කර ඇති මුදල රුපියල් මිලියන 534ක් බව ප්‍රාදේශීය ලේකම් එල්. එල්. ඒ. කළුකපුආරච්චි මහතා පැවැසීය.ගම නැඟුම, මඟනැඟුම, දිවි නැඟුම, එක් ගමකට එක වැඩක්, රන් අරුණ සංවර්ධන වැඩසටහන යන ව්‍යාපෘතිවල සංවර්ධන යෝජනා ක්‍රම මෙයට අයත් වේ.එක් වසරක සංවර්ධන ව්‍යාපෘතිවලට මෙතෙක් කැස්බෑව මැතිවරණ කොට්ඨාසයට වෙන්වූ විශාලම මුදල මෙය වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r1404243</link>
    <topic>මාවනැල්ල රබර් මිලනොසිතූ ලෙස ‍පහළට</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසා බල ප්‍රදේශයේ රබර් මිල පහළ වැටීම නිසා රබර් වතු හිමියෝ අසීරුවට පත්ව සිටිති.මේ තත්ත්වය නිසා රබර් කිරි කපන කම්කරුවන්ට වැටුප් ලබා දෙන්නට ලැබෙන ආදායම ප්‍රමාණවත් නැතැයිද ඔව්හු මැසිවිලි නගති.රබර් කිරි කපන කම්කරු පිරිස් ද පවසා සිටින්නේ රබර් වතුවල කිරි කැපීමට යාමෙන් දිනකට ලැබෙන මුදල ජීවත්වීමට ද ප්‍රමාණවත් නොවන බවකි. කලක් තිස්සේ රබර් වතුයායවල රබර් කිරි කැපීමෙහි යෙදී සිටි පිරිස් ද එම රැකියාවන් අත්හැර වෙනත් රැකියා සොයා යමින් තම දිවි පෙවෙත ගෙන යාමට මේ වනවිට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r1404244</link>
    <topic>මිල්ලනිය පිනෑන්ස් වත්ත ජනපදයේමාර්ග පද්ධතිය අබලන් වෙලා</topic>
    <author>හල්තොට සමූහ විනීතා -මානෙල් ගමගේ</author>
    <content>මිල්ලනිය පරගස්තොට පිනෑන්ස් වත්ත ජනපදයේ පවුල් හයසිය පනහක පමණ ජනතාවගේ ගමනාගමනය සදහා ඇති මාර්ග පද්ධතිය ඉතා අසතුටුදායක බව එම වැසියෝ පවසති .හොරණ මොරොන්තුඩුව බස් මාර්ගයෙන් මෙම ගම්මානයට ප්‍රවේශ වීමට ඇති මාර්ගයේ පමණක් කි. මී . භාගයක් පමණ දුරට කොන්ක්‍රීට් අතුරා සංවර්ධනය කර ඇති අතර එහි ඉතිරි කොටස මෙන්ම අනෙකුත් සියලුම අතුරු මාර්ගද මේ වන විට දැඩි සෝදා පාළුවට ලක්ව පයින්වත් ගමන් කළ නොහැකි අන්දමට ගල් ගැලවී වළවල් සෑදි ඉතා අබලන් තත්ත්වයක පවතින බව ඔවුන් පෙන්වා දෙති .ප්‍රධාන මාර්ගයේ ප්‍රධාන බෝක්කුව නඩත්තු නොකිරීම නිසා කැඩී ගමන් කිරීමට අපහසු වූ නිසා එම මාර්ගය ප්‍රයෝජනයට නොගෙන අත් හැරීමෙන් සම්පූර්ණයෙන්ම වල් බිහිවී , තිබුණ තැනක්වත් නොමැති බවට පත්ව තිබේ .දැනට ප්‍රධාන මාර්ගය ලෙස භාවිතා කරන මාර්ගයේ ප්‍රධාන බෝක්කුවද කැඩී ඇහිරී ජලය බැස යෑම නතරවී ඇති බැවින් වැසි දින වලට පිටාර ගලන ජලයෙන් මාර්ග යටවී ගමනා ගමනයට විශාල බාධාවක් සිදුවී ඇත. එමෙන් මදුරු උවදුරටද මේ කරුණ බලපාන බව ඔවුන් පෙන්වා දෙති.ගම්වැසියන් එක්ව දැනට තිබෙන ආකාරයට මාර්ග පද්ධතිය සකස් කර ගත්තත් පානදුර සිට මිල්ලනිය වත්ත දක්වා ගමන් කරන බසයේ ගමනටද මෙම අබලන් මාර්ග පද්ධතිය විශාල බාධාවක් බව ඔවුහු පවසති.මීට අමතරව කිසිදු මාර්ගයක ක්‍රමවත් කානු පද්ධතියක් නොමැති බවද පවසන පිනෑන්ස් වත්ත වැසියන් ඉඩම් කට්ටි මිලදී ගන්නා විට වෙන්දේසි ආයතන පවසා සිටියේ සියලුම පහසුකම් සම්පූර්ණ කර දෙන බව යයි ද පැහැදිලි කරති .ඡායාරූපය- හල්තොට සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r1404245</link>
    <topic>රන් පොකුණගම පොහොර නිෂ්පාදනව්‍යාපෘතියේ ධාරිතාව වැඩි කිරීමට යයි</topic>
    <author>අත්තනගල්ල විශේෂජයවීර සුගතපාල</author>
    <content>රන්පොකුණගම කොම්පෝස්ට් පොහොර නිෂ්පාදන ව්‍යාපෘතියේ පොහොර නිෂ්පාදන ධාරිතාව වැඩිකිරීමට අත්තනගල්ල ප්‍රාදේශීය සභාව පියවර ගනී.වර්ග කි.මි. 154කින් යුත් අත්තනගල්ල ප්‍රාදේශීය සභා බල ප්‍රදේශයේ දෛනිකව ජනනය වන කසළ වලින් සියයට 40ක ප්‍රමාණයක් දැනට මේ ව්‍යාපෘතිය මගින් කොම්පෝස්ට් පොහොර බවට පත් කෙරේ.ඉදිරියේදී නිට්ටඹුව වේයන්ගොඩ තිහාරිය කළගෙඩිහේන බෙම්මුල්ල යන උප නගර වල කසළ ද මේ ව්‍යාපෘතිය මගින් කොම්පෝස්ට් කිරීම සඳහා යොමුකොට එහි නිෂ්පාදන ධාරිතාව වැඩකිරීමට අපේක්ෂිත බවද, ඒ සඳහා අලුතින් කම්කරුවන් 20 දෙනෙකු බඳවා ගැනීමට තීරණය කර ඇති බවද අත්තනගල්ල ප්‍රාදේශීය සභාවේ ප්‍රජා සංවර්ධන අංශය පවසයි.ප්‍රදේශයේ ගෙවතු වගාවනට කොම්පෝස්ට් පොහොර යෙදීම සඳහා ජනතාව උනන්දුකරවීම, දැනට අලෙවි කරනු ලබන පොහොර ප්‍රමාණය වැඩිකිරීම, අක්‍රමවත් ලෙස සිදුවන කසළ අපහරණය අවම කොට පරිසරය ආරක්ෂා කිරීම ප්‍රාදේශීය සභාව මගින් කසළ ඉවත් කිරීම සඳහා දරනු ලබන වියදම අවම කර ගැනීම මේ ව්‍යාපෘතිය පුළුල් කිරීමේ අරමුණ වන බවද, ප්‍රජා සංවර්ධන අංශය පවසයි.රන්පොකුණගම අක්කර 4ක භූමි ප්‍රමාණයක පිහිටා ඇති, 2006 වසරේ ආරම්භ කරන ලද මේ කොම්පෝස්ට් පොහොර ව්‍යාපෘතිය මගින් දිනකට කසළ ටොන් 6ක් පමණ වෙන් කෙරේ.මධ්‍යම පරිසර අධිකාරියේ ‘පිළිසරු’ ව්‍යාපෘතිය, බස්නාහිර පළාත් අපද්‍රව්‍ය කළමණාකරණ අධිකාරිය සහ අත්තනගල්ල ප්‍රාදේශීය සභාව මේ ව්‍යාපෘතිය සඳහා මූල්‍යමය හා ද්‍රව්‍යමය ආධාර ලබාදෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r1404246</link>
    <topic>ගුරු සුමිතුරෝ පාසල් සිසුන්ට පිහිට වෙති</topic>
    <author>ඡායාරූපය - පමුණුගම සමූහ ඩී. එන්. බී. කිරිහෙට්ටි</author>
    <content>සිංහල අලුත් අවුරුද්ද නිමිත්තෙන් පමුණුගම ගොන්සාල්වෙස් ගුරු සුමිතුරෝ සංවිධානයේ සාමාජිකයන් හා සුබපතන්නන් ප්‍රජාසත්කාරක ව්‍යාපෘතියක් වශයෙන් ප්‍රදේශයේ ඉගෙනීමට දක්ෂ දරුවන් පනහකට පාසල් පොත්පත් උපකරණ හා නිල ඇඳුම් ප්‍රදානය කිරීමක් පසුගියදා සිදුකෙරිණි. සමිතියේ හිටපු අනුශාසක මාකස් පොන්වීර මහතාගේ නිවසේ මේ කටයුත්ත සිදුකළ අතර ඒ සඳහා රුපියල් ලක්ෂයක පමණ මුදලක් වැය කළ බව සමිතියේ ලේකම් ටෙරන්ස් රුද්‍රිගු මහතා කීය. ගුරු සුමිතුරන් සමඟ තිළිණ ලැබූ පාසල් දරුවෝ මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r1404247</link>
    <topic>ළමා සහ මාතෘ සෞඛ්‍යය නංවන්නබස්නාහිරට දසලක්ෂ 45ක ප්‍රතිපාදන</topic>
    <author>මැද කොළඹ සමූහ - වයිමන් හෙට්ටිආරච්චි</author>
    <content>බස්නාහිර පළාතේ මාතෘ හා ළමා සෞඛ්‍ය සඳහා රුපියල් දස ලක්ෂ 45ක් මෙම වසර තුළදී වැය කිරීමට පළාත් සෞඛ්‍ය දෙපාර්තමේන්තුව කටයුතු යොදා ඇත. මෙම මුදල ප්‍රධාන වශයෙන් යොදවනුයේ සායන සඳහා අවශ්‍ය උපකරණ මිලදී ගැනීමත් සායන අලුතින් ගොඩනැගීම හා රෝහල්වල ප්‍රසුතිකාගාර වැඩි දියුණු කිරීමත් සඳහා ය.එසේම ආර්ථික සංවර්ධන අමාත්‍යාංශයෙන් ලැබෙන ප්‍රතිපාදන උපයෝගී කරගෙන තවත් මාතෘ හා ළමා සායන 37ක් ගම්පහ දිස්ත්‍රික්කය තුළ ප්‍රතිසංස්කරණය කිරීමට ද පියවර ගැනේ.ගම්පහ දිස්ත්‍රික්කයේ හදිසි ප්‍රතිකාර ඒකක සඳහා මිලදී ගැනීම් වෙනුවෙන් රුපියල් දස ලක්ෂ 04ක්ද, කිරිබත්ගොඩ මූලික රෝහලේ හදිසි ප්‍රතිකාර ඒකකයේ උපකරණ සඳහා රුපියල් දස ලක්ෂ 07 ක්ද, ශල්‍ය උපකරණ සඳහා රුපියල් දස ලක්ෂ 10 ක් ද අවශ්‍ය වන බව කියන පළාත් සෞඛ්‍ය දෙපාර්තමේන්තුව බියගම රෝහලේ බාහි‍ර රෝගී අංශය සඳහා රුපියල් දස ලක්ෂ 05 ක් ද ප්‍රධාන රෝහල්වල මලාපවහන පද්ධතිය සඳහා රුපියල් දස ලක්ෂ 05ක් ද වෙන් කිරීමට බලාපොරොත්තු වන බව ප්‍රකාශ කරයි.කළුතර දිස්ත්‍රික්කයේ පිඹුර රෝහලේ ප්‍රතිසංස්කරණ කටයුතු සඳහා රුපියල් දස ලක්ෂ 26 ක් ද ඉත්තෑපාන ‍රෝහල සඳහා රුපියල් දස ලක්ෂ 10ක් ද ඉංගිරිය රෝහල සඳහා රුපියල් දස ලක්ෂ 05ක් ද යෙදවීමට ද අපේක්ෂා කෙරේ.ප්‍රජා සෞඛ්‍ය කාර්ය මණ්ඩලය සඳහා වාහන මිලදී ගැනීම යටතේ ඩබල්කැබ් රථ, යතුරු පැදි හා ස්කූටර් මිලදී ගැනීමට වෙන් කෙරෙන මුදල රුපියල් දස ලක්ෂ 50 කි. දිස්ත්‍රික් තුන සඳහාම ශල්‍ය උපකරණ මිලදී ගැනීමට දස ලක්ෂ 16ක මුදලක් වෙන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r1404248</link>
    <topic>මෙච්චර රස කිරි ටිකකාටවත් කවන්නෙ පිස්සුවටයැ</topic>
    <author>එල්. පී. තිලකරත්න පොල්ගහවෙල සමුහ</author>
    <content>සිංහල අවුරුදු උළෙලක පැවැති අන්ධයාට කිරි කැවීමේ තරගයට සහභාගි වූ දරුවකු ‘අන්ධයාට’ කිරි කැවීම පසෙක ලා තමා විසින් ම කිරි කා ගැනීමේ රසවත් පුවතක් වීරඹුගෙදරට ආසන්න ප්‍රදේශයේ පැවැති සිඟිති බක්මහ උළෙලකින් වාර්තා විය.වාර්තා වන අන්දමට එය මෙසේය.එය පෙර පාසලක පැවැති සිඟිති බක්මහ උළෙලකි. උදෑසන 8ට පමණ ආරම්භ වූ සිඟිති බක්මහ උළෙලේ අන්ධයාට කිරි කැවීමේ ඉසව්ව යෙදී තිබුණේ දහවල් 11ට පමණ. මේ වන විට දරුවන්ද තරමක තෙහෙට්ටුවට පත්ව සිටියහ.අන්ධයාට කිරි කැවීමේ තරඟය ආරම්භ විය. මේ දූලා, පුතාලා දෙපැත්තකට බෙදිලා ඉන්නේ. ඇස් බැඳ ඉන්න අය, ඉදිරියෙන් ඉන්න යහළුවට කිරි කවන්න ඕනෑ යැයි කිරි කැවීමේ තරග කොන්දේසි පෙර පාසලේ ගුරුතුමිය ශබ්ද විකාශන යන්ත්‍රය මගින් දරුවනට කියා දුන්නාය.තරඟයඉ ආරම්භ විය. තමාට ප්‍රතිවිරුද්ධ දිශාවේ සිටි දරුවන් අනෙක් දෙසට වේගයෙන් ගිය අතර, ඇස් බැඳ සිටි දරුවන් අනෙක් දරුවන්ට කිරි කවන්න විය. නමුත් ඇස් බැඳ, කුඩා කිරි මුට්ටිය අතේ ගෙන සිටි දරුවකු තමා ඉදිරියේ සිටි සහායකයාට කිරි කැවීම වෙනුවට බිම වාඩි වී ඇස් දෙක ලෙහාගෙන තමන්ම කිරි කන්නට විය. මෙම සිද්ධිය තරගය නැරඹීමට පැමිණි බොහෝ දෙනාට මහත් ආශ්වාදය ගෙන දෙන්නක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r1404249</link>
    <topic>වැඩිහිටි බක්මහ උළෙලක්බදුරලියේදී</topic>
    <author>පාලින්දනුවර විශේෂමාකෙලියේ සේන</author>
    <content>පාලින්දනුවර වැඩිහිටි සංවිධාන හතළිස් තුනක් එක්ව ක්‍රියාත්මක කරන වැඩිහිටි බක්මහ උළෙල මෙම මස 28 වැනි දින දවස පුරා බදුරලිය විද්‍යාලයීය ක්‍රීඩාංගණයේදී පැවැත්වෙයි.පාලින්දනුවර ප්‍රාදේශීය ලේකම් එල්. එල්. ඩී. තිලකරත්න මහතාගේ උපදෙස් පරිදි වැඩිහිටි ප්‍රවර්ධන නිලධාරි ජයසිංහ මහතාගේ හා පාලින්දනුවර වීදියබණ්ඩාර වැඩිහිටි බලමණ්ඩලය මෙම වැඩිහිටි බක්මහ උළෙල සංවිධානය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=r14042410</link>
    <topic>කර්මාන්ත පුරයේ මදුරු තවාන් හැදූ 5කට දඩ</topic>
    <author>නාගොඩ විශේෂ - එන්. විජේරත්න</author>
    <content>මදුරු මර්දන සතියේ දී සිදුකළ පරීක්ෂා කිරීමේ දී කළුතර කර්මාන්ත පුරයේ මදුරුවන් බෝවන ස්ථාන පවත්වාගෙන ගිය 5 දෙනෙක් වරදකරුවන් බවට පත්ව තිබේ.කළුතර ජාතික සෞඛ්‍ය විද්‍යායතනයේ ප්‍රාදේශීය පරිපාලන නිලධාරි ආර්. ජේ. සිංහබාහු මහතාගේ උපදෙස් මත මහහීනටියන්ගල මහජන සෞඛ්‍ය පරීක්ෂක ප්‍රසාද් ප්‍රියදර්ශන මහතා විසින් මෙම පරීක්ෂා කිරීම් සිදුකර ඇත.මේ අනුව මොවුන් කළුතර අතිරේක මහේස්ත්‍රාත් අයේෂා ආබ්දීන් මහත්මිය හමුවට ඉදිරිපත් කරන ලදුව එක් අයකුට රුපියල් 9000 බැගින් රුපියල් 45000ක දඩ මුදලක් ගෙවීමට නියම කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=s1404241</link>
    <topic>ළහිරු තිරිමාන්නට වගකීම් රැසක්</topic>
    <author>වර්නන් ගුණසේකර</author>
    <content>වමත් මැද පෙළ පිතිකරු ළහිරු තිරිමාන්න ශ්‍රී ලංකා ටෙස්ට්, ජාත්‍යන්තර එක්දින හා විස්සයි20 ක්‍රිකට් උපනායකයා ලෙස පත්ව සිටී.ශ්‍රී ලංකාව විස්සයි20 ලෝක කුසලාන ජයග්‍රහණය කරා මෙහෙයවූ වේග පන්දු යවන ක්‍රීඩක ලසිත් මාලිංග ශ්‍රී ලංකා විස්සයි ක්‍රිකට් කණ්ඩායමේ නායකයා ලෙස නිළ වශයෙන් පත්කර තිබේ.ජාතික ක්‍රිකට් තේ්රීම් කමිටුව විසින් මේ තීරණයන්ට එළැඹි බව ශ්‍රී ලංකා ක්‍රිකට් ආයතනය ඊයේ නිවේදනය කළේය.මේ නව පත්වීම් අනුව දිනේෂ් චන්දිමාල්ට ශ්‍රී ලංකා ටෙස්ට් ක්‍රිකට් උපනායකත්වය, එක්දින උපනායකත්වය හා විස්සයි20 නායකත්වය අහිමි වෙයි.ලසිත් මාලිංග ශ්‍රී ලංකා විස්සයි20 කණ්ඩායමේ නායකත්වයට ප්‍රථම වතාවට පිවිසියේ පසුගියදා බංග්ලාදේශයේ පැවැති විස්සයි20 ලෝක කුසලාන තරගාවලියේ ‘සුපිරි දහය’ වටයේ ශ්‍රී ලංකා කණ්ඩායමේ අවසාන තරගයෙනි. නවසිලන්තය සමග පැවැති එම තරගය ජයග්‍රහණය කළ ශ්‍රී ලංකාව ඉන්පසුව අවසන් පූර්ව තරගයේදී බටහිර ඉන්දීය කොදෙව් පිලද, අවසාන මහා තරගයේදී ඉන්දියාවද පරාජය කරමින් පළමු වරට විස්සයි20 ලෝක ක්‍රිකට් කුසලානය දිනා ගත්තේය.නවසිලන්තය සමග තරගයට පෙර එංගලන්තය සමග පැවැති පරාජිත තරගයේ ශ්‍රී ලංකාව නියමිත කාලය තුළ ඕවර විස්ස සම්පූර්ණ නොකිරීමට දඬුවමක් ලෙසින් ඒ වන විට විස්සයි20 කණ්ඩායමේ නායකයාව සිටි දිනේෂ් චන්දිමාල්ට එක් තරගයක තහනමක් පැනවිණි. මාලිංග කණ්ඩායමේ නායකත්වයට පත් කෙරුණේ ඒ අවස්ථාවේදීය.ඇන්ජලෝ මැතිව්ස් ශ්‍රී ලංකා ටෙස්ට් හා එක්දින කණ්ඩායම්වල නායකත්වයේ තව දුරටත් රැඳී සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=s1404242</link>
    <topic>කාන්තා බාස්කට්බෝල් පුහුණු කඳවුර අද</topic>
    <author>වර්නන් ගුණසේකර</author>
    <content>ලොව දක්ෂතම බාස්කට්බෝල් ක්‍රීඩිකාවන් ක්‍රීඩා කරන අමෙරිකානු බාස්කට්බෝල් ලීගයේ හිටපු ක්‍රීඩිකාවන් දෙදෙනෙකු වන එඩ්නා කැම්බල් හා ටමිකා විලියම්ස් අද කොළඹ රාජකීය විදුහලේ ගෟහස්ථ බාස්කට්බෝල් ක්‍රීඩාංගණයේදී ශ්‍රී ලංකා ජාතික කාන්තා බාස්කට්බෝල් කණ්ඩායමට හා එහි පුහුණුකරුවන්ට පුහුණු කඳවුරක් පවත්වයි.පසුගිය දින කිහිපයේ මේ සුපිරි ක්‍රීඩිකාවන් දෙදෙන දිවයිනේ නොයෙකුත් පළාත්වල බාස්කට්බෝල් පුහුණු කඳවුරු හා නායකත්වය ගනිමින් සමාජයේ ගැටෙන හැටි කාන්තාවන්ට කියා දෙන වැඩමුළු ගණනාවක්ම පවත්වා තිබේ.අමෙරිකානු රාජ්‍ය ක්‍රීඩා දෙපාර්තමේන්තුවේ ‘ක්‍රීඩා එක්සත් වැඩසටහන’ යටතේ දිවයිනට පැමිණ සිටින එඩ්නා හා ටමිකා ට පාසල්, විශ්වවිද්‍යාල හා ජාතික සංචිත බාස්කට්බෝල් ක්‍රීඩිකාවන් වෙනුවෙන් මේ කටයුතු කරගෙන යාම සඳහා සහාය වන්නේ ශ්‍රී ලංකා බාස්කට්බෝල් සම්මේලනයයි.පාසල් හා සරසවි ක්‍රීඩිකාවන් වෙනුවෙන් වූ පුහුණු කඳවුර ඊයේ පැවැති අතර ශ්‍රී ලංකා වයස අවුරුදු 18න් පහළ කාන්තා බාස්කට්බෝල් සංචිතයේ ක්‍රීඩිකාවන් සඳහා පුහුණු කඳවුර පෙරේදා කොළඹ රාජකීය විදුහල් ගෟහස්ථ බාස්කට්බෝල් ක්‍රීඩාංගණයේදී පැවැත්විණි.එඩ්නා හා ටමිකා ඔවුන්ගේ ශ්‍රී ලංකා සංචාරය ආරම්භ කළේ දකුණු පලාතෙනි. එහිදී ඔවුන් ගාල්ල හා මාතර දිළිඳු පාසල් ළමයින් වෙනුවෙන් බාස්කට්බෝල් පුහුණුවක් හා කාන්තා නායකත්ව වැඩමුළුවක් පැවැත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=s1404243</link>
    <topic>නීල් ෂන්මුගම් මිය යයි</topic>
    <author/>
    <content>හිටපු ශ්‍රී ලංකා ක්‍රිකට් ක්‍රීඩක නීල් ෂන්මුගම් මහතා අභාවප්‍රාප්ත විය.ෂන්මුගම් මහතා පෙරේදා රාත්‍රියේ මිය යන විට 74 වැනි වියෙහි පසුවිය.සමස්ත ලංකා හා ශ්‍රී ලංකා ක්‍රිකට් ක්‍රීඩක නීල් ෂන්මුගම් 1960 වසරේ සිට 1974 වසර දක්වා රට වෙනුවෙන් ක්‍රීඩා කළේය. නීල් ෂන්මුගම් ශ්‍රී ලංකාව මෙන්ම එස්.එස්.සී. කණ්ඩායමද නියෝජනය කළේ දකුණත් පිතිකරුවෙකු හා පිට දඟ පන්දු යවන්නෙකු ලෙසිනි.ඒ මහතා පළමු පෙල තරග 21කට ක්‍රීඩා කර තිබේ. එහිදී පිත්තෙන් ලකුණු 593ක්ද, පන්දුවෙන් කඩුලු 55ක්ද ලබා ගැනීමට සමත් විය.නීල් ෂන්මුගම් මහතාගේ දේහය 10/6, ග්‍රීන්ලන්ඩ්ස් ලේන්, කොළඹ 5 දරණ නිවසේ තැන්පත් කර තිබේ. ආදාහනය අද පස්වරු 4.00 ට බොරැල්ල කනත්තේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=s1404244</link>
    <topic>වසර 47කට පසුව දේශීය බොක්සිං වළල්ලටරටවල් 10කින් ක්‍රීඩක ක්‍රීඩිකාවෝ 78ක් එති</topic>
    <author>ෆවුස් මොහොමඩ්</author>
    <content>වසර 47කට පසුව දේශීය බොක්සිං වළල්ලට පළමුවරට ජාත්‍යන්තර ක්‍රීඩක ක්‍රීඩිකාවන් එක්වන 'ලයන්ස් 'කුසලාන ජාත්‍යන්තර බොක්සිං ශූරතාවලිය මේ මස 28වැනිදා සුගතදාස ගෘහස්ත ක්‍රීඩාංගණයේ දී ආරම්භ වේ. මෙරට බොක්සිං ක්‍රීඩක ක්‍රීඩිකාවන්ට ජාත්‍යන්තර අත්දැකීම් ලබාදීමේ අරමුණ ඇතිව ශ්‍රී ලංකා බොක්සිං සංගමය සංවිධානය කරන මේ ශූරතාවලියට ශ්‍රී ලංකාව ඇතුලු රටවල් 11ක ක්‍රීඩක ක්‍රීඩිකාවන් සහභාගි වෙති.ශ්‍රී ලංකා ආධුනික බොක්සිං සංගම‍යේ හිටපු සභාපති ඩයන් ගෝමස් මහතාගේ මූලිකත්වයෙන් සංවිධානය කෙරෙන 'ලයන්ස්' කුසලාන ජාත්‍යන්තර බොක්සිං ශූරතාවලියට ජාත්‍යන්තර කීර්තියට පත් මෙරට ප්‍රවීණතම ‍ක්‍රීඩක ක්‍රීඩිකාවන් වන මංජු වන්නිආරච්චි, අනූෂා කොඩිතුවක්කු, අනුරුද්ධ රත්නායක සහ ශිරෝමාලා වීරරත්න ඇතුලු 10 දෙනකු තරග වැදීමට නියමිතය.පසුගිය වසරේ ජාතික බොක්සිං තරගාවලියේ ජය ලැබූ ක්‍රීඩක ක්‍රීඩිකාවන්ගෙන් සමන්විත වූ ශ්‍රී ලංකා බොක්සිං සංචිතයෙන් ලබන ජූලි මස ස්කොට්ලන්තයේ ග්ලාස්ගොව් නුවර පැවැත්වෙන පොදු රාජ්‍ය මණ්ඩලයීය ක්‍රීඩා උළෙල සඳහා තෝරාගත් ක්‍රීඩක ක්‍රීඩිකාවන් ද මීට එක්වී සිටිති.ඒ අනුව මේ තරගාවලිය පොදු රාජ්‍ය මණ්ඩලයීය ක්‍රීඩා උළෙල සඳහා සහභාගි වන ශ්‍රී ලංකා ක්‍රීඩක ක්‍රීඩිකාවන්ට පෙර සූදානම් තරගාවලියක් ද වේ.ශ්‍රී ලංකාව සමග ඔස්ට්‍රේලියාව, බෙල්ජියම, චීන තායිපේ, සිංගප්පූරුව, ඉන්දුනීසියාව, මැලේසියාව, තායිලන්තය, දකුණු කොරියාව, චීන තායිපේ සහ පිලිපීනය තරග වදින 'ලයන්ස්' කුසලාන ජාත්‍යන්තර බොක්සිං ශූරතාවලියයේ පිරිමි තරග අංශයට කිලෝග්‍රෑම් 49, 52, 56, 60, 64, 69 සහ 75 බර පන්ති ඇතුළත් වන අතර කාන්තා තරග අංශයට කිලෝග්‍රෑම් 51, 60 සහ 75 බර පන්ති ඇතුළත්ය.තරගාවලියට එක්වන ශ්‍රී ලංකා බොක්සිං සංචිතය –(පිරිමි) කි.ග්‍රෑ. 49- පී.මධුශාන් (ගුවන් හමුදාව), කි.ග්‍රෑ.52- අනුරුද්ධ රත්නායක (ස්ලිම් ලයින්), කි.ග්‍රෑ.56 – මංජු වන්නිආරච්චි (ස්ලිම් ලයින්), කි.ග්‍රෑ.60- පී.සපරමාදු (ස්ලිම් ලයින්), කි.ග්‍රෑ.64 – එම්.ඩිල්ෂාන් (ගුවන් හමුදාව), කි.ග්‍රෑ.69- මධුරංග (යුද හමුදාව), කි.ග්‍රෑ.75-නවරත්න (ස්ලිම් ලයින්) කාන්තා - කි.ග්‍රෑ.51- අනූෂා කොඩිතුවක්කු (මාස් සදර්න්), කි.ග්‍රෑ. 60- කේෂානී හංසිකා (මාස් සදර්න් ), කි.ග්‍රෑ.75- ශිරෝමාලා වීරරත්න (පොලීසිය).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=s1404245</link>
    <topic>රුහුණු සේවා පිලට ක්‍රිකට් ශූරතාව</topic>
    <author/>
    <content>ශ්‍රී ලංකා ගුවන් විදුලි සංස්ථාවේ රුහුණු සේවය සංවිධාන කළ සිවුකොන් සුහද සය සාමාජික ක්‍රිකට් තරගාවලියේ ජය හිමිකර ගැනීමට රුහුණු සේවා කණ්ඩායම සමත්විය.මාතර රාහුල විදුහල් පිටියේදී පැවැති අවසන් තරගයේදී රුහුණු සේවා කණ්ඩායම හමුවේ මාතර ප්‍රා.සංසදය පරාජයට පත්විය. ජයගාහී රුහුණු සේවා පිලට දයාරත්න කොඩිප්පිලි අනුස්මරණ කුසලානය හිමිවු අතර අනුශූරයන්ට කපිල සමරවික්‍රම අනුස්මරණ කුසලානය හිමිවිය.ප්ලේට් යොවුන් තරගයේ ජය හිමිකර ගනිමින් විශ්වනාථ ලියනගේ අනුස්මරණ කුසලානය දිනාගැනීමට මාතර ඉසෙදීන් නග‍රයේ ප්‍රින්ස් ක්‍රීඩා සමාජය සමත්වු අතර අනුශූරතාව වර්නාස් මිතුරන්ගේ පිලට හිමිවිය. තරගාවලියේ වීරයා ලෙස මලිඳු කල්හාර නම් කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=s1404246</link>
    <topic>මැක්ස්වෙල්ගේ පිතිහරඹයෙන්අයි.පී.එල්.වාර්තා අලුත් වෙයි</topic>
    <author/>
    <content>ඔස්ට්‍රේලියානු ප්‍රහාරාත්මක පිතිකරු ග්ලෙන් මැක්ස්වෙල් මෙවර අයි.පී.එල් ක්‍රිකට් තරගාවලියේ කාගෙත් අවධානය දිනාගත් සුපිරි ක්‍රීඩකයා බවට පත්වී සිටී. ඔහු පෙරේදා සන්රයිසස් හයිද්‍රාබාද් පිල සමග සාජා හිදී පැවැති තරගයේදී වේගවත් ලකුණු 95ක් රැස් කරමින් පිට පිට තුන්වැනි අර්ධ ශතකයත් වාර්තා කළ අතර ඔහුගේ පිතිහරඹය හේතුවෙන් පන්ජාබ් පිල සන්රයිසස් පිල පරදා ලකුණු 72ක විශිෂ්ට ජයක් හිමිකර ගත්තේය. එය කිංග්ස් පන්ජාබ් පිල මෙවර තරගාවලියේ පිට පිට ලැබූ තුන්වැනි ජයග්‍රහණය විය.පෙරේදා පැවැති තරගයේ දී පළමුව පන්දුවට පහරදුන් පන්ජාබ් පිල ලකුණු 193ක් රැස්කළ අතර පිළිතු‍රු ලෙස සන්රයිසස් පිලට සියල්ලන් දැවී ලබාගත හැකිවුයේ ලකුණු 121ක් පමණි.සන්රයිසස් ආරාධනයෙන් පිටියට පිවිසි පන්ජාබ් පිලේ පළමු කඩුල්ලට ලකුණු 51ක සබඳතාවක් පිහිටුවීමට විරේන්ද්‍ර ශෙවාග් හා චෙටේෂ්වර් පුජාරා සමත්විය. පන්දු 22කින් ලකුණු 30ක් රැස්කළ ශෙවාග් දැවී යෑමෙන් එම සබඳතාව බිඳ වැටුණු අතර පුජාරා ලකුණු 35කට දැවී ගියේය.වේගවත් පිතිහරඹයක් දියත් කළ ග්ලෙන් මැක්ස්වෙල් පන්දු 43කින් ලකුණු 95ක් රැස්කළ අතර ඊට හතරේ පහර 5ක් හා හයේ පහර 9ක් ඇතුළත් විය.තරගාවලියේ වැඩිම ලකුණුලාභියා බවට පත්ව සිටින මැක්ස්වෙල් මේ ඉනිමද සමගින් තරග 3කදී ලකුණු 279ක් රැස් කළේ එම තරග තුනේම වීරයා සම්මානයද දිනාගැනිමිනි. මින් පෙර පැවැති චෙන්නායි පිල සමග තරගයේදී පන්දු 43කින් ලකුණු 95ක් හා රජාස්තාන් පිල සමග තරගයේදී පන්දු 45කින් ලකුණු 89ක් රැස්කිරීමට මැක්ස්වෙල් සමත්විය. මේ දක්වා හයේ පහර 17ක් එල්ල කර ඇති මැක්ස්වෙල් තරගාවලියේ වැඩිම හයේ පහර සංඛ්‍යාවටද හිමිකම් කියයි.මැක්ස්වෙල්ගේ මේ සුපිරි පිතිහරඹය හේතුවෙන් ඔස්ට්‍රේලියානු ක්‍රීඩක ජෝජ් බෙයිලිගේ නායකත්වයෙන් තරග වදින කිංග්ස් පන්ජාබ් පිල මෙවර අයි.පී.එල් ශූරයන් වනු ඇතැයි බොහෝ දෙනාගේ විශ්වාසය වී තිබේ.ලකුණු 194ක ජයග්‍රාහී ඉලක්කය හඹාගිය සන්රයිසස් පිල ලක්ෂ්මිපති බලාජි ඇතුලු පන්ජාබ් පන්දු යවන්නන් හමුවේ ලකුණු 121කට සීමාවිය. ඉනිමේ වැඩිම ලකුණුලාභියා වු ලොකේෂ් රාහුල් ලකුණු 27ක් රැස් කළේය. මේ දක්වා පැවැති තරගවලින් හොඳම පන්දු යැවීම වාර්තා කළ ලක්ෂ්මිපති බලාජි ඕවර 4කදී ලකුණු 13කට කඩුලු 4ක් දවාගත්තේය. ඔහුට අනගි සහයක් ලබාදුන් අක්ෂර් පටේල් හා මිචෙල් ජොන්සන් කඩුලු 2 බැගින් බිඳ දැමුහ.කිංග්ස් පන්ජාබ්-193 (ඕවර 20) ග්ලෙන් මැක්ස්වෙල් 95, චෙටේෂ්වර් පුජාරා 35, විරේන්ද්‍ර ශෙවාග් 30 (බුවනේෂ්වර් කුමාර් 19/3, අමිත් මිෂ්රා 56/2)සන්රයිසස් හයිද්‍රාබාද්-121 (ඕවර 19.2) ලොකේෂ් රාහුල් 27, ඒරන් ෆින්ච් 19 (ලක්ෂ්මිපති බලාජි 13/4, අක්ෂර් පටේල් 20/2, මිචෙල් ජොන්සන් 26/2).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=s1404247</link>
    <topic>එකමුතු සොහොයුරු ක්‍රිකට් තරගාවලිය අහුන්ගල්ලේ දී</topic>
    <author>ධර්‍මදාස සිරිවර්‍ධන-ගාල්ල දිස්ත්‍රික් සංචාරක</author>
    <content>අහුන්ගල්ල 'එකමුතු සොහොයුරෝ' විසින් සංවිධාන කරන සය සාමාජික සැහැල්ලු පන්දු ක්‍රිකට් තරගාවලිය මේ මස 26 හා 27 යන දිනවල අහුන්ගල්ල රාජපක්ෂ විදුහල් ක්‍රීඩාංගණයේදී පැවැත්වේ.තරගාවලියේ ජයග්‍රාහකයන්ට රු.50,000ක්, අනුශූරතාව සඳහා රු. 25000ක් මුදල් ත්‍යාග පිරිනැමෙන අතර තරගයේ දක්ෂතා පෙන්වන අනෙක් ක්‍රීඩකයන්ටද මුදල් ත්‍යාග පිරිනැමෙන බව සංවිධායකයෝ පවසති. මේ පිළිබඳ වැඩි විස්තර දු‍.ක 0776920730 මගින් ලබාගත හැකිය.-.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=s1404248</link>
    <topic>රාත්‍රී සැහැල්ලු පන්දු ක්‍රිකට් තරගාවලිය</topic>
    <author/>
    <content>රිකිල්ලගස්කඩ, පල්ලේබෝවල සිංහතරු ක්‍රීඩා සමාජය මඟින් සංවිධාන කළ රාත්‍රී සැහැල්ලු පන්දු ක්‍රිකට් තරගාවලියක් පල්ලේබෝවල මහා විද්‍යාලයීය ක්‍රීඩාංගණයේදී පැවැත්විණි. තරඟාවලියේ ශූරතාවය දිනාගත් සිංහතරු ක්‍රීඩා සමාජයීය අවිවාහක කණ්ඩායම සමූහ ඡායාරූපයකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=f1404241</link>
    <topic>ආර්ථිකයේ පසුබෑමක් නෑ</topic>
    <author>රාමන්</author>
    <content>සමහරුන් කල්පනා කළේ පසුගිය (2013) වසරේ අපේ රටේ ආර්ථිකය පසුබෑමකට ලක්වෙයි කියලයි. එහෙත් එහෙම වුණේ නැහැ. 2012ට වඩා ඉදිරියට ගොස් තිබුණා. 2012 වසරේ අපේ ආර්ථික වර්ධනය 6.3%ක් ලෙසයි වාර්තා වුණේ. 2013 වන විට එය ඊටත් වඩා පහළට යයි කියා විපක්ෂයේ සමහරු තර්ක කිරීමට පටන් ගත්තා. ඒ අනුව ඔවුන්ගේ නිගමනය වූයේ ක්‍රම ක්‍රමයෙන් අපේ ආර්ථිකය පසුබෑමකට ලක් වෙයි කියලයි. එහෙත් 7.3% යනු 2012ට වඩා වැඩි වර්ධනයක්.මෙහිදී කැපී පෙනෙනු ලක්ෂණය වන්නේ වසර මුලදී ඇති වූ පසුබෑම වසර අවසන් වන විට වර්ධනීය වෙනසකට යොමු වී තිබෙන බවයි. මෙම වර්ධනය වාර්තා කරන්නේ ශ්‍රී ලංකාවට එරෙහිව ජිනීවා යෝජනා ක්‍රියාත්මක වෙමින් පවතින පසුබිමකයි. සාමාන්‍යයෙන් දක්නට ලැබෙන්නේ එහි අනෙක් පැත්ත. පසුගිය සමයේ යුක්රේනයේ සිදු වූ අර්බුදයක් සමඟ ම එරට ආර්ථිකය පසුබෑමකට ලක් වුණා. මේ නිසා අද යුක්රේනය ගොඩ ගැනීමට සිදු වී තිබෙන්නේ ද යුරෝපා සංගමයට හා ඇමරිකාවට.එහෙත් ශ්‍රී ලංකා ආර්ථිකයට ජිනීවා බලපෑම එල්ල වී නැහැ. කෙනකුට කියන්න පුළුවන් 2013 වසරේ මෙහෙම වුණාට 2014 වන විට ජිනීවා යෝජනා ක්‍රියාත්මක වෙන්න පටන් ගන්නව, එය අපේ ආර්ථිකයට බලපායි කියල. එහෙම නම් භාණ්ඩගාර බිල්පත් සඳහා අවශ්‍ය ප්‍රමාණයටත් වඩා 45%ක පමණ ඉල්ලූමක් මේ ඊයේ පෙරේදා ඇති වුණේ කොහොම ද ? ඊට පිළිතුර 2005 සිට ක්‍රමානුකූල ව ශ්‍රී ලංකාව ලබාගෙන තිබෙන ආර්ථික ශක්තිය තුළ ව්‍යාජ වර්ධනයක් නොමැතිවීමයි. 2014 අවසන් වන විට මේ වර්ධනය 7.8%ක් පමණ වනු ඇති බවයි ශ්‍රී ලංකා මහ බැංකුව සඳහන් කරන්නේ. එසේ නම් ශ්‍රී ලංකාවේ අද පවතිනේනේ එක තැන පල්වෙන ලැග සිටින ආර්ථිකයක් නොව වර්ධනීය ආර්ථිකයක්. එය විවිධ හැල හැප්පිලිවලට නොසෙල්වෙන ආර්ථිකයක්.මීට වැඩි දායකත්වයක් සපයා තිබෙන්නේ සේවා අංශයයි. කර්මාන්ත අංශයට අමතර ව 2012 වසරේ යම් පසුබැමකට ලක් වූ කෘෂිකර්ම අංශය මෙවර යම් වර්ධනයක් වාර්තා කිරීමක් වැදගත්. සමස්තයක් වශයෙන් ගත් කල කෘෂිකර්ම, කර්මාන්ත හා සේවා යන අංශ තුනේ ම වර්ධන මෙම ප්‍රගතියට දායක වී තිබෙනවා.ශ්‍රී ලංකාව දැවැන්ත බැර කර්මාන්ත හෝ මහා පරිමාණයේ ව්‍යාපාරික කෘෂිකර්මයකට යොමු වූ රටක් නොවෙයි. මේ නිසා අපේ රටේ ආර්ථික සංවර්ධනයේ ඉසව්ව තීරණය වී තිබෙන්නේ සේවා අංශය පදනම් කරගෙනයි.එය රටේ ආර්ථිකයට 58%ක හෝ 60%ක දායකත්වයක් ලබා දෙනවා. පසුගිය වසරට සාපේක්ෂ ව සේවා අංශයේ වර්ධනය 6.4%ක් ලෙස වාර්තා වෙනවා. විශේෂයෙන් ම විදේශ රැකියා හා සංචාරක ක්ෂේත්‍රය මෙහිදී කැපී පෙනෙන විදේශ විනිමයක් රට තුළට ගෙන ඒමට සමත් වෙලා.2013 වසරේ ශ්‍රම බලකාය 4.1කින් වර්ධනය වෙලා. 2012 වසරේ 52.6 සිට 2013 වසරේ 53.8% දක්වා ශ්‍රම බලකාය ඉහළ ගිහින්. මෙසේ ශ්‍රම බලකායේ වැඩි වර්ධනයක් විදේශ රැකියා ක්ෂේත්‍රයෙන් ලබාගෙන තිබෙන බවක් ද දක්නට ලැබෙනවා. 2009 වසරේ සිට නැතිනම් රටට පුර්ණ සාමය උදාවීමත් සමඟ ම සංචාරක ව්‍යාපාර වර්ධනය වීමට පටන් ගැනීම ද රහසක් නොවෙයි. අනෙක් ක්ෂේත්‍රවලට වඩා මෙහි දක්නට ලැබෙන්නේ ශීඝ්‍ර වර්ධනයක්.එහෙත් විදේශ රැකියා හා සංචාරක යන ක්ෂේත්‍රවලට පමණක් විශේෂයෙන් වැඩි බරක් දැමු ආර්ථික ගමනක් දීර්ඝකාලීන ව අපට යහපත් වන්නේ නෑ. ඒ සමඟම අපේ රට තුළ වැඩි වැඩියෙන් රැකියා ඇති කරමින් විවිධ සේවාවන් හා නිෂ්පාදන ජාත්‍යන්තර වෙළෙඳපොළේ අලෙවි කිරීමෙන් ආයෝජන පදනම් කරගත් රටට විනිමය ගලා ඒමේ ආර්ථික ක්‍රමවේද වෙතට ද අප ගමන් කළ යුතු වෙනවා.සේවා අංශය පදනම් කරගත් පංච කේන්ද්‍රිය ආර්ථික උපාය මාර්ග වෙත ශ්‍රී ලංකාව යොමු වී තිබෙන්නේ මේ නිසායි. එය මහින්ද චින්තන ඉදිරි දැක්මේ පැහැදිලිව ම සටහන් කර තිබෙනවා.ගුවන් හා නාවික ක්ෂේත්‍රය එහි එක් කේන්ද්‍ර­ිය අංශයක්. නව ජාත්‍යන්තර ගුවන් තොටුපලක් හා නව වරායන් ඉදි වන්නේ ද පවතින වරායන් වැඩි දියුණු වන්නේ ද ඊට ගැළපෙන අයුරින්. එක් වරායක් හා ගුවන් තොටුපලක් පමණක් තබාගෙන අපට දකුණු ආසියාවේ නාවික කේන්ද්‍රය ගොඩනැඟිය නොහැකියි.මේ නිසා නිශ්චිත සැලසුමකට අනුව නව වරායන් හා ගුවන් තොටුපළ ඉදි කිරීම අත්‍යාවශ්‍ය සාධකයක්. ඉදි කළ මොහොතේම ඒවාට නැව් හෝ ගුවන් යානා අතුරු සිදුරු නැතුව එන්නේ නැහැ.ලීක්වාන් යූ සිංගප්පුරු වරාය ඉදි කරන ලද්දේ අපේ රටේ කොළඹ වරාය අධ්‍යනය කරමින්. කොළඹ වරායේ නිතර නිතර සිදු වන වැඩ වර්ජන නිසා සිංගප්පුරුවේ අංග සම්පූර්ණ ජාත්‍යන්තර මට්ටමෙ වරායක් ඉදි කිරීමේ අදහස තමාට පහළ වූ බව ඔහු (ලීක්වාන් යූ) පසු කලෙක සඳහන් කළා. අපේ කොළඹ වරායේ වැඩ වර්ජන පැවැතිය ද ඉදි කළ ගමන් ම සිංගප්පුරු වරායට නැව් එන්න පටන් ගත්තේ නැහැ.ඒ සඳහා කලක් ගත වුණා. ගුවන් තොටුපොලවල් ගැන ද කිව යුත්තේ මේ ටිකමයි. ඒවා රටක් වසර ගණනාවක් ඉදිරියට කල්පනා කර ගනු ලබන තීරණයි. මෙම නව ඉදි කිරීම් නාවික හා ගුවන් මධ්‍යස්ථාන ලෙස කාර්ය බහුල වීමට කලක් ගත වෙනවා. වර්තමාන ඉදි කිරීම්වල වටිනාකම ද මීට වඩා එදාට දෙගුණ තෙගුණ වීම ශෝක්තියක් නොවෙයි. මේවා ගැන හොඳින් දන්නා එක්සත් ජාතික පක්ෂය අද මැතිවරණ වේදිකාවල වගකීම් විරහිත විහිළු කතා කියන පිරිසක් බවට පත් වෙලා.මාගම්පුර වරාය පිහිනුම් තටාකයක් කිරීමටත් මත්තල ගුවන් තොටුපළ කෞතුකාගාරයක් කිරීමටත් කතා කරන්නේ මේ වගකීම් විරහිත විකාරරූපී බව නිසා විය හැකියි. නැතිනම් ඔවුනට පැවසීමට තිබුණේ තමන් බලයට පත් වූ පසුව හම්බන්තොටට අද නොපැමිණෙන නැව් කැඳවා ගන්නා බවයි. එසේ නොමැති ව පිහිනුම් තටාක හදන කතාවක් නොවෙයි.යු.ඇන්.පී. යේ බංකොළොත් බව මේ කියන කතාවලින් ම පැහැදිලි වෙනවා. ජාත්‍යන්තර වරායක් හා ගුවන් තොටුපලවල් ජනාකීර්ණ මට්ටමින් සකීර්ණ වීමට කාලයක් අවශ්‍යයි. එතෙක් ඉවසීමටවත් නොහැකි දේශපාලඥයින් රටේ පාලන බලය ඉල්ලා සිටීම ද විහිළුවක්.2013 මහ බැංකු වාර්තාව සඳහන් කරන්නේ මේ කිසිවක් නිසා හෝ මේවාටගත් විදේශ ණය නිසා හෝ ආර්ථිකයේ ප්‍රශ්නයක් ඇති වී නැති බවයි. ඒ වෙනුවට දක්නට ලැබෙන්නේ ආර්ථික වර්ධනයක්. ඉන් සනාථ කරන්නේ නව වරායන් හා මත්තල වැනි ජාත්්‍යන්තර ගුවන් තොටුපළක් නිර්මාණය කිරීම නිවැරදි බවයි.මේ නිසා 2005න් පසු ඇරඹී ආර්ථික වර්ධනයේ ගමන අඛණ්ඩ ව වර්ධනීය ලෙස ඉදිරියට ගමන් කර තිබෙනවා. නිදහසින් පසු ශ්‍රී ලංකාවේ ආර්ථික වර්ධනයේ අනුපාතය 6%කට වැඩියෙන් නොකඩවාම පවත්වාගෙන යෑමට හැකිවීම ද සුවිශේෂී ජයග්‍රහණයක්. එවන් යුගයක් මීට ඉහත දී අපට හමු වී නැහැ.මේ කාලවකවානුව තුළ කීප අවස්ථාවක දී ම ආර්ථික වර්ධන වේගය 7%, 7.5% හා 8% ඉක්මවා ගිය වර්ෂ ද දක්නට ලැබෙනවා. මේ නිසා ආර්ථකයේ ගමන් මාර්ගයේ පසුබෑමක් දක්නට ලැබෙන්නේ නැහැ.මත්තල ගුවන් තොටුපළ, හම්බන්තොට වරාය, නොරොච්චෝලේ බලාගාරය අධිවේගී මාර්ග ඉහළ කොත්මලේ වැනි ව්‍යාපෘති මේ ගමනේ දී අපට හමුවන ආර්ථික මර්මස්ථාන ලෙස ද සඳහන් කළ හැකියි. ඒවා ගැන විනාශකාරී කතා කියනවාට ද ජනතාව කැමැති නැහැ.ඊට එරෙහි ව ප්‍රජාතන්ත්‍රවාදීව කටයුතු කිරීමේ අවස්ථා පැහැර ගෙන ප්‍රචණ්ඩකාරී ලෙස හැසිරීම ද කිසිසේත් ම යුක්ති, සහගත වන්නේ නැහැ. ආණ්ඩුවට පක්ෂපාතිත්වයක් පෙන්නුම් කරන සමහරු හැසිරෙන්නේ හැපිචෝල්කාරි ලෙස, එය රජයට කරන හතුරුකමක් මිස කිසිසේත් ම මිතුරුකමක් වන්නේ නැහැ. මේ නිසා මිතුරු ලෙසින් හැසිරෙන හතුරන් පිළිබඳ ප්‍රවේසම් වීම හෙට දවසේ ආර්ථික සංවර්ධනයට රට යොමු කරනවා සේ ම වැදගත් බව හම්බන්තොට වරායේ හා මත්තල සිදුවීම්වලින් පැහැදිලි වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=f1404242</link>
    <topic>මං අනූ එක් වාරයක්සූර්යා වටා ගියා</topic>
    <author>සටහන-ඉරෝෂිණී දීපිකා ඡායා-සිරිපාල හල්වල</author>
    <content>ගාල්ලෙ උණවටුන කියන්නෙ රූමස්සල කන්ද පාමුලට වන්නට පිහිටි ගැමි සුවඳින් ඔපවත් වුණු අතිශය සුන්දර ගමක්. එඩ්වින් කියන හිච්චි මලයව බයිසිකලේ ඉන්දවාගත්ත බේබි අයියණ්ඩි, මේ ගම්පියස මැදින් වැටුණු පාර දිගේ, බයිසිකලය ගස්ස ගස්ස වේගයෙන් පැදගෙන ආවා.පවුලේ හැමෝගෙම වගේම, ගමේ ඈයන්ගෙත් ආදරයට පාත්‍ර වුණු එඩ්වින් කියන පුංචි කොලු පැටියා බේබි අයියණ්ඩිගෙ මේ වගේ දඟකාරකම් වලට විරුද්ධ වුණේ නෑ. අක්කණ්ඩිල දෙන්නගෙත්, අයියණ්ඩිලා තුන්දෙනාගෙත් දඩබ්බරකම් දකිමින් කෙළි කවට වදන් අසමින් මේ බඩපිස්සා ජීවත්වුණේ හරිම විනෝදෙන්.එඩ්වින්ගෙ පියා ඒබ්‍රහම් අප්පුහාමි . එයා ගමේ පාරම්පරික පවුලකින් පැවැතගෙන එන කෙනෙක්. මව වුණු සිසිලියානා හාමිනේත් පියාත් මේ දරු පවුල රැකගත්තෙ තමන්ගෙ පණ හා සමාන ලෙසටයි. ඒත් පවුලෙ අනෙක් දරුවො පස්දෙනාටම වඩා එඩ්වින් කියන හිච්චි කොලුවා හරිම වෙනස් චරිතයක් බව මවුපියන්ට වැටහෙන්න ගත්තේ අවුරුදු දෙක තුනේදී වගේ කාලෙදියි.“හිච්චි කොලුවා අකුරු සාත්තරේ දන්නෙ නැති වුණාට පොත් පෙරල පෙරලා බලන අපූරුව බලන්ඩ එපෑයැ.”තාත්තගෙ හිතේ උතුරන සතුට අම්මා ඉස්සරහා පිටාර ගැලුවෙ ඒ විදිහටයි.“අක්කණ්ඩිලා, අයියණ්ඩිලා පොත් පෙරල පෙරලා බලන හැටි දකිනවනෙ. ඔය ඒකයි. මොනවා වුණත් හිච්චි කොලුවා හොඳට ඉගෙන ගනීවි.”අම්මගෙයි, තාත්තගෙයි හිතේ කොනක ඇතිවුණ ඒ සතුටු අනාවැකි සැබෑ කරන්න එඩ්වින් කියන කොලුවාට හැකි වුණා.“මං පුංචි කාලෙ සෙල්ලම් කළේ පොත් එක්ක අයියණ්ඩිලාගෙ අක්කණ්ඩිලාගෙ පොත පත අරගෙන පුංචිම පුංචි සන්ධියේ ඉඳන්ම ඒවා බැලුව හැටි මට අද වගේ මතකයි.හීරෝස් ඔෆ් ලිට්රිජර්’ කියලා වර්ණ පිංතූර තිබුණු පොතක් ඒ කාලෙ මගෙ සහෝදර සහෝදරියෝ බැලුවා. අකුරු නොදන්න පුංචි සංධියේදී මං ඒ පොත අරගෙන පිටු පෙරල පෙරලා පිංතූර බැලුවා. අවුරුදු හතර වගේ වෙනකොට පොත පත කියවන්න පුළුවන් වුණා.අවුරුදු හය හත වගේ කාලෙ වෙන කොට සිංහල, ඉංග්‍රීසි කියන භාෂා දෙකම හොඳට පුළුවන්. ඒ කාලෙදි අක්කණ්ඩිලගෙ යාළුවො එහෙම ඇවිදින් සංදේශ කවි කටපාඩම් කරගෙන තාලයකට කියවනවා මට නිතරම ඇහෙනවා. ඒ නිසා මට ඒවත් මතක හිටියා.මට අකුරු කියවන්න පුළුවන් කාලෙ වෙනකොට මං පත්තර අරගෙන කියෙව්වා. සිංහල, වගේම ඉංග්‍රීසි පත්තරෙත් අරගෙන කියවන්න මං හරිම කැමැතියි. ඒ කාලෙදි සිළුමිණ පත්තරේ ශත දහයයි. පත්තරේ කියවන්න මං කොච්චර කැමතිද. කියනවානම්, පත්තරකාරයා එනකං මං සමහරදාට විනාඩි 20, 30 බලන් ඉඳලා තියෙනවා.ඔය කාලෙ වෙනකොට බඩු එතුවෙ ඇමෙරිකාවෙන් ආව නෝස් පේපර්ස්වලයි. ගෙදරට බඩු ඔතාගෙන එන පත්තර කොළ මං නිතරම කියෙව්වා. අතට අහුවෙන අහුවෙන දේ කියවන්න මං පුරුදු වුණා. ඒ වගේම මට අසාමාන්‍ය ධාරණ ශක්තියක් තිබුණ නිසා, කියවන හැම දෙයක් ම හොඳින් මතක හිටියා.”එඩ්වින්ගේ අයියන්ඩිලා ගාල්ලේ ශාන්ත ඇ‍ලෝසියස් විදුහලට ගියා. ඒත් එඩ්වින් මුලින්ම ඇතුළත් වුණේ උණවටුන බෞද්ධ මිශ්‍ර පාඨශාලාවටයි. එම කාලයේදී ඔහුට පාසලේ ‘සිසුමඟ’ සඟරාවේ සංස්කාරකවරයා වීමට අවස්ථාව උදා වුණා.ගමේ පාසලට ඇතුළත් වීමේ අංකය වුණේ අංක 355යි අදටත්ගමේ පාසල් උදවිය ඒක ආරක්ෂා කරනවා. මං මේ පාසලේදී කනිෂ්ඨ පාඨශාලා සහතික පත්‍ර විභාගයට පෙනී සිටියා. මට වයස අවුරුදු 12ක් පමණ වන විට අමාවතුර, බුත්සරණ, සසදාවත, බුදුගුණ අලංකාරය වගේ සම්භාව්‍ය සාහිත්‍ය කෘති කියවා හමාර කරන්න ලැබුණා. ඒක මං ලැබුව භාග්‍යයක්. ඒත් වර්තමාන පරම්පරාවට ඒ වගේ අවස්ථාවක් ලැබෙන්නෙ නෑ.පස්වැනි පන්තියේදී අපට ඉගැන්වූ ඒ එල්. ජයසේන ගුරුතුමා අනාගතයේ කවුරු වෙන්නද කැමැති කියලා ඇහුවා. ඒ වෙලාවෙදි පිරිමි ළමයි බොහෝ දෙනෙක් කිව්වෙ තමන් රියදුරු රැකියාවට කැමැති බවයි. ගැහැනු ළමයි කිව්වෙ ගුරුවරියන් වීමට කැමැති බවයි. ඒත් මං කිව්වෙ පත්තර කතුවරයකු වීමට කැමැති බවයි. ඒක අහපු ළමයි එදා මට හිනා වුණා.”එඩ්වින් කුඩා කාලයේ සිටම පුවත්පත් කලාවට ඇලුම් කළා. භාෂාව පිළිබඳ හසල දැනුම වගේම, නිරතුරුවම පොත පතේ ඇලී ගැලී සිටීමත් නිරතුරුවම දැනුම සොයා යාමේ දැනුම් පිපාසයත් ඔහු තුළ මේ අරමුණ ඉපැදෙන්නට හේතුවුණා.අසීමාන්තිකව පොත පත කියවීමෙන් වගේ ම සංවාද ආදිය කරමින් පෝෂණය වුණ ඔහුගේ නැණ නුවණ පල ප්‍රයෝජන වුණේ ගමේ ගොඩේ හැමෝටම රට තොට ගැන කියා දීමටයි. එයින් ඔහු අප්‍රමාණ ආශ්වාදයක් ලැබුවා.කනිෂ්ඨ පාඨශාලා සහතික පත්‍ර විභාගයෙන් පස්සෙ මාගාල්ලෙ දේවාතුර ඉංග්‍රීසි පාසලට ඔහු ඇතුළත් වෙනවා. ඒ වනවිට එම පාසලේ විදුහල්පති වුණේ ඒ.එම්. අබේගුණරත්න මහත්මයයි. චාල්ස් ගොඩගේ, විලියම් වැනි අයගේ ආශ්‍රයත් සමඟ ඔහුගේ ඉංග්‍රීසි භාෂා ඥානය ඔප් නැංවෙනවා. ඉංග්‍රීසි කනිෂ්ඨ පාඨශාලා සහතික පත්‍ර විභාගය සමත් වීමට ඔහුට ඉඩකඩ ලැබුණෙත් ඔය කාලයේදීමයි.පුංචි එඩ්වින් ළමා විශ්වකෝෂ කියවන්නත් හරිම කැමැතියි. ආතර් මී කියලා ලේඛකයෙක් ලිව්ව ‘චිල්රන් එන්සයික්ලොපීඩියා කියන කෘතිය බලන්නත් ඔහු හරිම කැමැතියි. ඒකෙ තියෙන පින්තූරවලට ඔහුගේ සිත තදින්ම ඇදී බැඳී ගියා.ඒ පොතේ පිටකවරයේ ආතර් මී කියන ලේඛකයගෙ ඡායාරූපයක් තිබුණා. ඒ කාලෙ එඩ්වින් මේ පොතට කොපමණ ආදරේ කළාද කිව්වොත් ලේඛකයා කොණ්ඩෙ පීරන විදිහට කොණ්ඩෙ පීරන්න පවා ඔහු පෙළඹුණා.එඩ්වින් කියන්නෙ හරිම අපූරු පින්වන්ත දරුවෙක්. එයාගෙ නියපොතු කපන්නෙ, කවන්නෙ පොවන්නෙ අක්කණ්ඩිලා. පවුලෙ බාලයා වීම නිසා ආදර ගෞරවය ඔහුට නිරතුරුවම හිමි වුණා. පුංචි කාලෙදි ලොකු අක්කණ්ඩි කළේ වයසට වඩා ගැඹුරු බරසාර මේ කතාකාර මල්ලිලාට එළඟිතෙලින් රොටී පුළුස්සලා සංග්‍රහ කරන එකයි.එදා ගෙවූ ඒ සුන්දර මතක සැමරුම් අතරේ කිමිදෙන එඩ්වින්, එදා ලද එම අත්දැකීම් පිළිබඳ අතිශයින්ම සතුටට පත් වෙනවා.ගමේ සිංහල පාසලෙන් ඉංග්‍රීසි පාසලටත් , එතැනින් ගාල්ල මහින්දයටත් පිවිසෙන එඩ්වින්, එම පාසලේ පුස්තකාලය පීරා යමින් පොත පත කියෙව්වා. සමහරු කියවන්නට අකමැති පොත් පවා ඔහු කියෙව්වා. කොටින්ම කියතොත් අතට හසුවන හැම පොතක්ම ඔහු කියෙව්වා.මේ ළමයා නම් හරිම අපූරු ළමයෙක්. පුස්තකාලෙ පොත් ටික ඔක්කොම වගේ කියවලා. මේ වගේ ළමයෙක් නම් මං කවදාවත් දැකලා නෑ.” පුස්තකාලය භාරව සිටි පුද්ගලයා පවසද්දි, ඔහු තුළ ඇතිවුණේ අභිමානයක්.පොත පතෙහිම ඇලී ගැලී සිටි මේ අපූරු කොලුවාට ඒ නිසාම විවිධ අකරතැබ්බවලට මුහුණ දෙන්නත් වුණා.“මං ඒ කාලෙ පොත පත කියවනවා වැඩියි කියලා මට පාසල වටේ රවුමක් දුවලා එන්න කියලා ගුරුතුමකු කිව්වා. මං ඒ දේ කළා. “ ඔහුගේ දිවියේ අමතක නොවන ඒ සිදුවීම පිළිබඳ ඔහු ආවර්ජනය කරන්නේ හරිම සතුටකින්.ගාල්ල මහින්දයෙන් ද්විතීක අධ්‍යාපනය ලද එඩ්වින් ට තෘතීය අධ්‍යාපනය උදෙසා ලංකා විශ්වවිද්‍යාලයට බැඳීමට අවස්ථාව උදාවෙනවා. ඒ කාලයේ දී ඔහුගේ සමකාලීන මිතුරන් වුණේ ඩබ්ලිව්. එච්. තිලකරත්න, ජී.ජී. ආරියවංශ වගේ අයයි.ඒ කාලයේදී චිත්‍රපට නැරැඹීම උදෙසා අසීමාන්තික ඇල්මක් දක්වන එඩ්වින්, චිත්‍රපට බලලා ඇවිදින් සිය සගයන් සමඟ ඒ පිළිබඳ නිතර සාකච්ඡා කළා. ඒ කාලයේදී රොජර් මැනුවෙල් නමැති ප්‍රවීණ විචාරකයාගේ පොතපත කියවීමට ලැබීම, ඔවුන්ගේ විචාර කලාව පුළුල් කිරීමට හේතුවක් වුණා.පුංචි සංධියේ සිටම පොත පත කියවීමට වගේ ම කලාවටත් ඇලුම් කළ එඩ්වින්, පාසල් සමයේදී ‘රාජ ද්‍රෝහියෝ’ නමැති නාට්‍යයේ රඟපෑවා. විශ්වවිද්‍යාලයට ඇතුළත් වූ පසු මහාචාර්ය සිරිමල් රළුවැල්ලත් එඩ්වින් ආරියදාසයනුත් , චාල්ස් අබේසේකර ලියූ නාට්‍යයක රඟපානු ලැබුවා.ඒ නාට්‍ය පිළිබඳ විචාරයක් ලියූ මහාචාර්ය තිස්ස කාරියවසම්, ගම්මුලාදෑනි චරිතය රඟ පෑ නළුවා නාට්‍යයට ප්‍රාණයක් ගෙන ආ බව පවසා තිබුණා. ඒ මඟින් රංගනය සම්බන්ධයෙන් ඔහු සතුවපැවැති කුසලතාව පිළිබඳ වටහා ගන් පුළුන්.උපාධිය ලැබූ එඩ්වින් , ගාල්ල මහින්දයේ ගුරුවරයකු බවට පත්වෙනවා. තමන් සිප් සතර හැදෑරූ පාසලේ ම ගුරුවරයකු වීමට ලැබීම එක්තරා අතකින් අපූරු සිදුවීමක්. ඔය කාලයේ දීම මේ වෘත්තියට අමතරව අතිරේක වෘත්තියක් ලෙස තල්පේ පත්තුව ආදායම් පාලකතුමන්ගේ තාවකාලික ලිපිකරුවකු ලෙස පත්වීම් ලබනවා. ඒ කාලයේදී ඔහු හට පෙර මෙන් චිත්‍රපට නැරැඹීමට ලැබෙනවා.“ඔය කාලෙදි මට ලැබෙන මුදල් මං වැඩියෙන්ම වැය කළේ චිත්‍රපට නැරැඹීමටයි. මං වැඩියෙන්ම චිත්‍රපට නැරැඹුවේ ක්වීන්ස් සිනමාහලෙන්. ඒ කාලෙ තිබුණෙ හින්දි, දෙමළ, ඉංග්‍රීසි වගේ චිත්‍රපට පමණයි. ‘සකුන්තලා’ කියන දෙමළ චිත්‍රපටයට මං ඒ කාලෙ අසීමිතව ඇලුම් කළා.ඔය කාලෙදි අපි ප්‍රදර්ශනය කෙරෙන චිත්‍රපට පිළිබඳ දැනගත්තෙ හරිම අපූරු විදිහටයි. බර කරත්තයක ලවුඩ්ස් පීකරයක් බැඳලා තිරගත කෙරෙන චිත්‍රපට පිළිබඳ දැනුම් දුන්නා. ඒත් එක්කම චිත්‍රපට පිළිබඳ තොරතුරු ඇතුළත් අත් පත්‍රිකා බෙදමින් යනවා. මාත් ඔය බර කරත්ත පිටිපස්සෙන් දුවගෙන ගිහින් ඒ අත් පත්‍රිකා එකතුකළා. ඒක හරිම අපූරු අත්දැකීමක්.”මහින්දයේ ගුරුවරයකු ලෙස කටයුතු කිරීමට ඔහුට හැකියාව ලැබුණේ ටික කාලයක් පමණයි. සමස්ත ලංකා බෞද්ධ මහා සම්මේලනයෙන් ලද ඇරැයුමකට අනුව කොළඹට සේන්දු වන ඔහු හට රැකියාවක නියැළීමට හැකියාව ලැබෙනවා. ඒ රක්ෂණ සමාගමක ලේකම් තනතුරක්.වාහනයක් මෙන්ම රියැදුරෙක් ද ඔහුට ලැබෙනවා. ඔය අතරතුර ලේක්හවුස් ආයතනයට බැ‍ඳෙන ලෙස දන්වමින් එස්මන්ඩ් වික්‍රමසිංහ මහතා දෙගමනක්ම ආරාධනා කළත් එඩ්වින් ඊට කැමැති වුණේ නෑ. එහෙත් තෙවැනි වර ලද ඇරියුම අනුව ඔහු රක්ෂණ සමාගමේ තනතුර අතහැර ලේක්හවුස් ආයතනයට බැ‍ඳෙනවා. ඒ අනුව ලේක්හවුස් ආයතනයට බැඳුණු මුල්ම උපාධිධාරියා බවට පත්වීමටත් ඔහුට අවස්ථාව ලැබෙනවා.“මං වෘත්තීය පුවත්පත් කලාවේදියකු වශයෙන් ලේක්හවුස් ආයතනයට බැඳුණෙ 1949 මාර්තු මාසේ තුන්වැනිදා. එය මගේ මාධ්‍ය ජීවිතයේ සුවිශේෂී සන්ධිස්ථානයක්. ඊට ටික දවසකට පස්සෙ මට ලේක්හවුසියට පත්වීම ලබා දුන්න එස්මන්ඩ් වික්‍රමසිංහයන්, රනිල් වික්‍රමසිංහ නමැති පුත්‍රයාගේ පියාණන් වීමට භාග්‍ය ලැබුවා.ඒ අනුව බැලුවොත් රනිල් වික්‍රමසිංහ මගේ වෘත්තීය මාධ්‍ය කලා දිවියට වඩා ටිකක් බාලයි. පසුගිය මාර්තු තුන් වැනිදාට මගේ මාධ්‍ය දිවියට වසර හැට පහක් ගෙවුණා. මේ තාක් කාලයක් මාධ්‍යයේ රැඳී සිටිමින් විවිධ මෙහෙයන් කිරීමට ලැබීම මා මගේ දිවියේ ලද භාග්‍යයක් හැටියටයි දකින්නෙ.”එඩ්වින් විශ්වවිද්‍යාලයට යන අවධියෙහි ඔහුගේ කොළඹ නවාතැන වූයේ ගල්කිස්සේ සමුද්‍රාසන්නයේයි. එම ප්‍ර‍ෙද්ශයේ සමුද්‍රාසන්න පාරේ මාර්ටින් වික්‍රමසිංහයන් රැඳී සිටීම නිසා ඔහුගේ ඇසුර එඩ්වින් නිතරම ප්‍රිය කළා.ගාලු මහින්දයේ ගුණසිංහ වගේම විතාරණ යන සගයන් සමඟ එක්ව , සැඳෑ සම‍යන්හිදී මේ විද්වතා සමඟ පැවැත්වූ සාද කතා, බොහෝවිට පෝෂණය වුණේ සාහිත්‍යයෙන් වීම සුවිශේෂී සිද්ධියක්. එහෙත් මාර්ටින් වික්‍රමසිංයන් එඩ්වින් ලේක්හවුසියට බැ‍ඳෙන විට ඉන් ඉවත්ව ගොස් තිබුණා.එහෙත් එක්තරා අවස්ථාවකදී මෙලෙස හමුවී කතාබහේ නිතර වීමේදී එඩ්වින් ලේක්හවුසියට බැඳීම සුදුසු බව වික්‍රමසිංහයන්ගේ අදහස වුණ නිසා, සැක සංකා නැතිව එඩ්වින් හට ලේක්හවුසියට බැඳීමට මඟ පෑදුවා.එඩ්වින් ලේක්හවුසියට බැඳීමට පෙර ලේක්හවුසියේ විවිධ පුවත්පත්වලට හරබර ශාස්ත්‍රීය ලිපි සපයා තිබුණා. ආයතනයේ සේවකයෙක් වූ පසු සිංහල මෙන්ම ඉංග්‍රීසි පුවත්පත්වලත් වැඩකටයුතු කිරීමට ඔහුට අවස්ථාව උදා වුණා.ඒ, භාෂාද්වය පිළිබඳ හසළ දැනුමක් ඔහු සතුව පැවැතිය නිසයි.“මෙන්න ඔයාලට අලුත්සාමාජිකයෙක්’ ඉංග්‍රීසි පුවත්පත් කතු මඩුල්ල වෙත එඩ්වින් කැඳවාගෙන ගිය එස්මන්ඩ් වික්‍රමසිංහයන්, කතු මඩුලු සාමජිකයන්ට ඔහු හඳුන්වා දුන්නෙ ඒ විදිහටයි. දිනමිණ, ඔබ්සර්වර්, ඩේලිනිවුස්, ජනතා වැනි පුවත්පත්වල සේවය කළ ඔහු, නවයුගය සඟරාවෙ කතු පදවිය පවා දැරීමට සමත් වුණා.“මං නවයුගය අලුත් ආරකට නිර්මාණය කළා. ඒකාලෙ අද ව‍ගේ සන්නිවේදන කටයුතු දියුණු වෙලා තිබුණෙ නෑ. නාසා ආයතනයෙන් පත්තර වලින්, ඒ වගේම තානාපති කාර්යාලවලට ගිහින් වැදගත් තොරතුරු සොයාගෙන ඇවිත් බොහොම මහන්සි වෙලා මං නවයුගය සඟරාව කළා.ඒ කාලෙ ඊට පාඨකයන්ගෙන් හොඳ ප්‍රතිචාර ලැබුණා. එදා පළ කළ ඒ තොරතුරු මට අදටත් මතකයි. මේ වන විට නාසා ආයතනයේ සේවය කරන එක් පුද්ගලයෙක් දවසක් මට කිව්වෙ මං විද්‍යාවට ආසා කළේ නවයුගය සඟරාවෙ පළවුණ ඔබතුමාගෙ ලිපි කියවල කියලයි. ඒ රුචිකත්වය නිසා අද ඔහුට නාසා ආයතනයට යාමට‍ මඟ පෑදූ බව පැවසූවා. ඒ වගේ ප්‍රතිචාර ලැබෙන විට අපි සමාජයට යහපත් දේ කළා කියලා සතුටක් ලබන්න පුළුවන්”.දිනමි‍ෙණ කතුවරයකු වූ පියසේන නිශ්ශංකයන් මෙන්ම එඩ්වින්ගේ හිතමිත්‍රකම ඉතා සුහදව ගලා ගියා. දෙදෙනාම එක්ව දිනමිණලියූ කතු වැකි, බොහෝ සිත්ගත් ඒවා වුණා.“ඒ කාලෙ දිනමිණ කතුවැකියෙ අකුරු ඇමිණිලා එනකම්, මාවත් එක්කගෙන එළියේ ඇවිදින්න යන එක දින චරියාවෙ එක අංගයක් වුණා. එහෙම යද්දී කඩේකට ගොඩවෙලා කේක් කෑල්ලලක් කාලා තේ එකක් බො‍න එක අපේ පුරුද්දක්. අපි ඇවිදලා ආපහු එනකොට කතු වැකියේ අකුරු ඇමිණිලා තිබුණා‍”එඩ්වින් වරෙක විශ්විවිද්‍යාලවල පෙරළියකට තුඩු දුන් ජනසන්නිවේදන විෂය හඳුන්වා දීමේ පුරෝගාමියායි. ඔහු ලේක්හවුසියට බැඳී වසර විස්සකට පමණ පසු, එනම් 1969 වසරේදී සිරිමාවෝ බණ්ඩාරණායක මැතිනියගේ රජය මඟින් කනිෂ්ඨ විශ්වවිද්‍යාල නමින් විශ්වවිද්‍යල පද්ධතියක් පිහිටවනු ලැබුවා.ජූනීයර් යුනිවර්සිටි නමින් හැඳින්වුණු මේ විශ්වවිද්‍යාල මඟින් රැකියා නැඹුරුකරගත් අධ්‍යාපන ක්‍රමයක් හඳුන්වා දුන්නා. එහි ජනසන්නිවේදනයට අදාළ විෂය මාලා සැකැසීමට භාර වු‍ෙණ් එඩ්වින් ආරියදාසයන්ටය.සරසවියට පිවිසීමට වරම් අහිමිවුණ සිසු සිසුවියන්ට මෙවැනි ඉගෙනුම් ක්‍රමවේදයක් හඳුන්වාදීම වැදගත් වුණා. මෙතෙක් මෙරට තුළ ඉගැන්වූයේ නැති විෂයක් වුණ ජන සන්නිවේදනය නැමැති විෂය ධාරාව ඒ අනුව දෙහිවල පිහිටවූ කනිෂ්ඨ විශ්වවිද්‍යාලයකින් ප්‍රථම වරට ඉගැන්වීම ආරම්භ කළේ එඩ්වින් ශූරීන්ගේ අනුදැනුම ඇතුවයි. මේ විශ්වවිද්‍යාලය භාරව සිටි මන්ත්‍රී කාරියවසම්ගේ දුරකථන ඇමතුමකට අනුව මේ කාර්යයේ නිරත වුණ එඩ්වින්, ඒ අභියෝගය කිසිඳු චකිතයකින් තොරවම බාර ගත්තා.“මට මේ වනවිට වසර විස්සක මාධ්‍ය අත්දැකීම් තිබුණා. ඒ වගේම අතට අසුවන හැම පොතක්ම කියවීමේ පුරුද්දක් මට තිබුණ නිසා මං මේ වනවිට ජන සන්නිවේදනයට අදාළ ඉංග්‍රීසි පත පොත බොහෝ කියවා තිබුණා.මං හැම පොතක්ම අරගෙන කියවනකොට මගෙ යාළුවො මට කිව්වෙ ‘ඔයා ඉන්නෙ වයසට වඩා අවුරුදු පනහක් ඉදිරියෙන් කියලයි. ඒකට හේතුව අනෙක් අය කියවන්නෙ තමන්ට අදාළ පත පොත පමණක් නිසයි. ඒත් මං හැම දේම කියවපු නිසා, එදා ඒ අය අනවශ්‍ය දැනුමක් යැයි කියූ දෙයින් මට ප්‍රයෝජන ගන්න පුළුවන් වුණා. මං මේ කාර්යයයේ නිරත වුණේ ලේක් හවුසියේ වැඩ කරන අතරතුරදීමයි.සන්නිවේදනය කරන අය සමාජය ආශ්‍රය කළ යුතුයි. ඒක ප්‍රායෝගික විෂයක්. මං මෙහි ඉගැන්වීම කරද්දී පාඨමාලා ඇගැයීමේ ක්‍රමය පර්යේෂණ ග්‍රන්ථ ලියැවීම වගේ දේට සිසුන් යොමු කළා. අපේ ළමයින්ට හැකි තරම් ප්‍රායෝගික දැනීම, අත්දැකීම් ලබාදෙන්න මං කටයුතු කළා. මාධ්‍ය ආයතනවලට කැඳවා ගෙන ගිහින් ඒ අයට අධ්‍යයනයට මඟ පෑදුවා. මාධ්‍ය ප්‍රදර්ශන පැවැත්වූවා. මාර්ටින් වික්‍රමසිංහ , නීල් අයි. පෙරේරා, අමරනාත් ජයතිලක වගේ ප්‍රවීණයන් ඇසුරට අපේ ළමයින්ව යොමු කළා.මාර්ටින් වික්‍රමසිංහ මහත්මයගෙ ගෙදරට ළමයින් එක්කගෙන ගිහින් දවසක් පුරාම එතුමා සමඟ ළමයින්ට සාකච්ඡා කරන්න දීලා ඔවුන්ට අත්දැකීම් ලබාගන්න ඉඩ කඩ ලබා දුන්නා. චිත්‍රපට මංගල දර්ශනවලට එක්ක ගෙන ගියා.මෙහි ප්‍රතිඵලයක් විදිහට විශ්වවිද්‍යාල කොමිටියක් පත් කළා. මං ඒකෙ සභාපති. අපි මේ සඳහා සාකච්ඡා පැවැත්වූයේ පැගෝඩා එකේ. හැමෝම කතා බහ කරමින් විනෝදයෙන් මේ කටයුත්ත කළා. ඒ වේලාවෙ අනෙක් සාමාජිකයො විහිළුවට කිව්වෙ ‘ආරියදාස සිලබස් හැදුවා අපි තේ බිව්වා කියලයි”.සිරි ගුණසිංහ, නන්දදාස කෝදාගොඩ, විනී විතාරණ, ධර්මසේන අරම්පත්ත, වැනි මහාචාර්යවරු ඔහුගේ සමකාලීන ඉ‍ෙගනුම් සඟයන්. එඩ්වින් මහාචාර්ය පදවියක් නොදැරුවත්, විශ්වවිද්‍යාලවලට ජන සන්නිවේදන විෂය හඳුන්වා දෙමින් මහාචාර්යවරයකු හා සමානව කටයුතු කළ දැයේ දුවා දරුවන් අපමණ පිරිසකට නැණ පහන් පෑදූ ඇදුරුවරයෙක්.“ මං ලේක්හවුසියෙන් ඉවත් වුණාට , මේ වෙනකං ‍මට ආයතනයෙන් ඉවත්වූ බවට නිල වශයෙන් ලියුමක් ලැබිලා නෑ. ඒ නිසා මං තවමත් ලේක් හවුස් සේවකයෙක්.”ඔහු පවසන්නේ මාධ්‍යවේදියකු ලෙස කල එළි බැස්ස සිය මාධ්‍ය ආයතනයේ තමන් තවමත් සේවකයකු වන බවයි.“මට දැන් වයස අවුරුදු අනූ එකක්. ම‍ගේ හිතවතා ආතර් සී. ක්ලාක්. අවුරුදු අනූව වයස සම්පූර්ණ කළ වේලාවෙ කිව්වෙ තමන් වසර අනූවක් සූර්යා වටා කැරකැවුණා කියලයි. මට අද කියන්න පුළුන් මං අනූ එක් වාරයක් සූර්යා වටා ගියා කියලයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=f1404243</link>
    <topic>මැද කොළඹ මන්ත්‍රී තේමිස්ට ගුවන් තොටේ දී සර් ජෝන්ගෙන් පා පහරක්</topic>
    <author>බන්ධුල ආර් ගුලවත්ත</author>
    <content>සාමාන්‍ය පන්තියේ නියමුවන්ටත් පාර්ලිමේන්තුවට තේරී පත්විය හැකි බව සපථ කරමින් තැපැල් සේවකයකු වූ ඇම්. ඇස්. තේමිස් මැද කොළඹ බහු මන්ත්‍රී කොට්ඨාසයේ තුන්වැනි මන්ත්‍රී වශයෙන් 1956 මහා මැතිවරණයේ දී විජයග්‍රහණය කළේ ය. කම්කරු නායක ඒ. ඊ. ගුණසිංහත්, හිටපු සමාජ සේවා අමාත්‍ය දොස්තර ඇම්. සී. ඇම්. කලීල් (එජාප) පරාද කරගෙන ඇම්. ඇස්. තේමිස් ඉහළට පැමිණි නිසා ඔහු රට පුරා මහත් ජනාදාරයට පත් වූයේ ය.1956 මහා මැතිවරණයෙන් අන්ත පරාජයට පත්වූ එජාප රජයේ හිටපු අගමැති සර් ජෝන් කොතලාවල මහතා ඉතා නිහතමානි ආකාරයෙන් පරාජය භාරගෙන එංගලන්තය බලා පිටත් වුණේය.හිටපු අගමැති සර් ජෝන්ට අයත් ගොවිපොළක් ද, වනෝද්‍යානයක් ද එංගලන්තයේ තිබුණි. ඔහු නරි දඩයමට බෙහෙවින් පි‍්‍රය කළේ ය. ආදිපාද මිතුරෝද සමඟ ඔහු එංගලන්තයේ විනෝදජනක ජීවිතයක් ගත කළ ද, තෙමසක් පිරෙන්නට පළමු නොවරදවාම පාර්ලිමේන්තුවට ආවේ ය. සුපුරුදු දොඩන්ගස්ලන්ද ආසනය නියෝජනය කළේය.ශ්‍රී ලංකා දේශපාලන තලයේ අවංක නිහතමානි සත්පුරුෂයන්ගේ නාමාවලියෙහි ඉතා විශිෂ්ට ස්ථානයක වැජඹුණු සර් ජෝන් කොතලාවල, 1931-1947 දක්වා රාජ්‍ය මන්ත්‍රණ සභාවේත්, 1947 – 1960 දක්වා පාර්ලිමේන්තුවේත් ඉතා ගෞරව පූර්වක සම්ප්‍රදායයන් ඔස්සේ සිය කාර්යයන්හි නියුක්ත වූ වග මෑත ඉතිහාසයේ රන් අකුරෙන් සටහන්ව පවතී.පක්‍ෂ විපක්‍ෂ සියලු දෙනා ඔහුට ඉතා ඉහළින් ගෞරව කළහ. සර් ජෝන් කොතලාවල, නැත්නම් සර් ජෝන් යැයි ඇමතූ®හ. අලුතෙන් පාර්ලිමේන්තුවට පැමිණි ඇම්. ඇස්. තේමිස් වැනි නවකයෝ සර් ජෝන් ගැන දැනගෙන සිටියේ ඉතා අඩුවෙනි.එකල කටුනායක ජාත්‍යන්තර ගුවන් තොටුපොළක් නැත. එහි තිබුණේ කණාටු හෙල් ඉඩමකි. අපේ ගුවන්යානා තොටුපොළ වූයේ රත්මලාන ය. සර් ජෝන් ගුවනින් රත්මලානට පියාඹාවිත් තම සුඛෝපභෝගි මෝටර් රථයෙන් රත්මලානට එහා පැත්තේ තිබුණු සුපුරුදු කඳවල වලව්වට ඉගිලයාම සාමාන්‍ය සිද්ධියක් විය.පිං චාන්ස් එකක් ලැබී තවත් මන්ත්‍රීවරුන් කීපදෙනෙකු සමඟ එතෙර සවාරියක යන්නට රත්මලාන ගුවන් තොටුපොළට ගිය පාර්ලිමේන්තු මන්ත්‍රී එම්. එස්. තේමිස්, ගුවන් තොටුපොළේ පර්යන්ත ගොඩනැගිල්ලෙහි බලා සිටියදී පැමිණි බ්‍රිටිෂ් එයාර් වේස් ගුවන් නැවකින් සර් ජෝන් කොතලාවල ද පැමිණියේ ය.පාංශු දේහධාරි සර් ජෝන් යකාටවත් බය නැති හිත හොඳ මිනිසෙකු බව බොහෝ දෙනා දැන සිටියේ ය. ගරු ගාම්භීර ආකාරයෙන් සිය මෝටර් රථය වෙතට ගමන් කරමින් සිටි සර් ජෝන්ට විහිළුවක් කළ යුතු යැයි සිතූ පර්යන්තයේ සිටි මන්ත්‍රී ඇම්. ඇස්. තේමිස් “හලෝ ජෝන් සර්” යැයි වචන පටලවා ශබ්ද නඟා කීවේ ය.සර් ජෝන් දැඩි කුකුල් කේන්ති කාරයෙකු බව ද, තේමිස් මන්ත්‍රී නොදැන සිටින්නට ඇත. විශිෂ්ට පෙළේ රාජ්‍ය තාන්ත්‍රිකයෙකු හිටපු අගමැතිවරයෙකු ඊටත් වඩා මුළු ලෝකයම පිළිගත් දේ්ශපාලනඥයකු වූ සර් ජෝන් ශබ්දය නැගුණු පැත්ත බලා වේගයෙන් පැමිණියේ ය. දකුණු කකුලෙන් සිය සුපුරුදු පා පහරක් තේමිස්ට එල්ල කළේ කවුරුත් බලාපොරොත්තු නොවූ ආකාරයෙනි. මන්ත්‍රී තේමිස් ඥහ්ඞ හඬින් පර්යන්තය මත ඇද වැටුණේ්ය. කිසිත් නොවූ ආකාරයෙන් හිටපු අගමැති සර් ජෝන් යන්නට ගියේ ය.විදේශ සංචාරයට තිත තැබූ ඇම්. ඇස්. තේමිස් මන්ත්‍රී දණි පනි ගා නැඟිට හිතවත් මන්ත්‍රී කෙනෙකුගේ් මෝටර් රථයෙන් රොස්මිඩ් නිවෙසට පිවිස, අගමැති බණ්ඩාරනායක ශ්‍රීමතාණන්ට සියල්ල විස්තර කළේ ය. බණ්ඩාරනායක මහතා පළමුව සිය ලෝක ප්‍රසිද්ධ සිනහවෙන් කොක් හඬලා සිනාසුණේ්ය. අගමැති නිවෙසේ සිටි පිරිස ද උපහාසාත්මකව ශබ්ද නඟා සිනාසුණහ.අගමැති සිනාව නවත්වා ගෙන පසුව තේමිස් ඇමතුවේ ය.තේමිස් මන්ත්‍රීතුමා, තමන් කතා බහ කරන්න ඕන, විහිළු තහළු කරන්න ඕන තමන්ට ගැළපෙන අයත් එක්ක. මම යි, කොතලාවල මහත්තයයි දෙන්නම එකට රාජ්‍ය මන්ත්‍රණ සභාවෙ හිටියෙ. එකට කාරක සභා සභාපති ධුර දැරුවෙ. එකට පාර්ලිමේන්තු ආවෙ. කැබිනට් එකේ හිටියෙ එකට. මං හැමදාමත් ආමන්ත්‍රණය කළේ සර් ජෝන් කොතලාවල කියල. අනෙක් අයත් එහෙමයි.කිසිම අවස්ථාවක “ජෝන් සර්” කීවෙ නෑ. සර් ජෝන් කියන්නේ ගරු ගාම්භීර තේජවන්ත, අවංක පුරුෂයෙක්. යාපනේ මන්ත්‍රී පොන්නම්බලම් මහත්තයට පාර්ලිමේන්තුවේ දී පයින් ගහපු සර් ජෝන් ගැන තවත් ටිකක් අහනවා. කියනවා. තැනකට ගියාම කට තිබුණට කතා කරන්න එපා. හැම තිස්සෙම හිතාගන්න ඕන තමන්ට ගැළපෙන අය සමඟ ඉතරක් කතා කරන්න. තව ටිකෙන් මට ටැලිෆෝන් කරයි ද දන්නේ නෑ” අගමැතිතුමන් දිගට හරහට කරුණු ඛ්යද්දී තේමිස් මන්ත්‍රීවරයා හෙමින් සීරුවෙන්ම මාරු වුණේ ය. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=f1404244</link>
    <topic>‘කොස්තාපල් පුඤ්ඤසෝම’ කිතිකවාගෙන හිනාවෙන්න නොවේ</topic>
    <author>සටහන- සමදරා ජයසිංහ</author>
    <content>දුකට සැපට දෙකටම අපට ඉන්න අපේ පොලීසිය ගැන කියන කොස්තාපල් පුඤ්ඤසෝම චිත්‍රපටය මැයි මස දෙවැනිදා සිට තිරගත වීමට නියමිතයි. බාහුභාර්යා, රාජ්‍යසේවය පිණිසයි, හිරිපොද වැස්ස, චැලෙන්ජර් වැනි චිත්‍රපට නිර්මාණය කළ උදයකාන්ත වර්ණසූරියගෙන් මේ වෙනස්විදිහේ චිත්‍රපටය ගැන දැනකියා ගන්න අපටත් හිතුණා. ඒ නිසාම අද රසමංජරිය කතාබහ දිගහැරෙන්නේ කොස්තාපල් පුඤ්ඤසෝමව රටට හඳුන්වා දෙන, එහි අධ්‍යක්ෂ උදයකාන්ත වර්ණසූරිය සමඟ.අපිත් කැමැතියි, ‘කොස්තාපල් පුඤ්ඤසෝම’ ගැන දැන ගන්න.කොස්තාපල් පුඤ්ඤසෝම කියන්නේ අවංක පොලිස් නිලධාරියෙක්. ඔහුගේ හොඳම මිතුරා වන්නේ සාජන් වික්‍රමපාල. පණ්ඩිතරත්න මහතා ඔවුන්ගේ ජ්‍යෙෂ්ඨ පොලිස් නිලධාරියා. පොලිස් ස්ථානය තුළ සේවය කිරීමේදී නොයෙකුත් ගැටුම් අවස්ථාවන්ට මුහුණ දීමට ඔවුන්ට සිදුවෙනවා. පුඤ්ඤසෝමගේ බිරිය වන්නේ චම්පා. දරුවන් දෙදෙනා සමඟ නිවසේ අසහනකාරී දිවි පෙවෙතක් ගෙවන ඇය තම සැමියාගේ උසස්වීම තුළින් ලැබෙන වැටුප් වැඩිවීමත් ගැන සිහින දකිමින් පසුවන්නියක්. මේ කියන චරිත හරහා තමයි කොස්තාපල් පුඤ්ඤසෝම නිර්මාණය වන්නේ.කොස්තාපල් පුඤ්ඤසෝම කියන චරිතය මෙයට යොදා ගන්න හිතුවේ ඇයි?ඇත්තටම මේ චරිතය මගේ හිතේ ඇඳුණු රූපයක්. සාමාන්‍යයෙන් එදිනෙදා ජීවිතයේදී අපි පොලිස් රාජකාරිය ගැන හෝ පොලිස් නිලධාරීන් ගැන මවාගත්ත යම් අපහැදීමක් තිබෙනවා. මට අවශ්‍ය වුණා ඒ අපහැදීම යම් ප්‍රසාදයක් කරා ගෙන යන්න.ඒත් මෙහි එන කොස්තාපල් චරිතය තරමක් විකට චරිතයක්. පොලිසියේ සේවය වැනි වගකිවයුතු රාජකාරියට මෙයින් යම් උපහාසයක් සිදුවනවා නේද?මම පොලිස් සේවයට නිබඳව ගරු කරන කෙනෙක්. පොලිසියට අපහාස කරන්න මෙයින් උත්සාහ ගත්තේ නැහැ. මම බොහෝ කල් ඉදලා පොලිස් සේවයේ රසකතා කියවනවා. ඒ තුළ විවිධ ඇබැද්දිත් තියෙනවා. පොලිසියේ සුළු නිලධාරීන්ට තමයි වැඩිපුරම ඇබැද්දිවලට මුහුණ දෙන්න සිදුවන්නේ. ඒ අයනේ වැඩිපුරම මහජනයා සමඟ ගැවසෙන්නේ. ඒ ගැන හිතලා කොස්තාපල් පුඤ්ඤසෝමව නිර්මාණය කළා. දුකට, සැපට දෙකටම අපට ‍ඉන්න අපේ පොලිසිය කියන දේ ඒත්තු ගන්වන්න මට වුවමනා වුණා. ප්‍රේක්ෂකයා මෙයින් සාධාරණ ලෙස යමක් පොලිසිය ගැන හිතයි.ඔබ මෙතෙක් කළ නිර්මාණ සමඟ බලනවිට මෙය පැහැදිලිව වෙනස් චිත්‍රපටයක්. හාස්‍ය හා විකට බව රැගත් ඒ වෙනස ඔබට ගැළපෙනවාද?ලෝකේ සිනමාව එක එක විදිහයි. අනිත් එක එකම රාමුවකට කොටු වන්න මම කැමැති නැහැ. මම එ‍‍ෙහම වුණු කෙනෙකුත් නෙමේ. රාජ්‍ය සේවය පිණිසයි. බාහු භාර්ය, වැනි චිත්‍රපට සමඟ බහුභූතයෝ, රන්කෙවිට 1, 2 වැනි චිත්‍රපටත් මම නිර්මාණය කළා. නිතරම වෙනස් දෙයක් අලුත් දෙයක් කරන්න මම උත්සාහ කරනවා. හාස්‍ය කියන්නේ ප්‍රබල මාධ්‍යයක්. එය සිනමාවට එක්කර ගැනීම ඉතා පරිස්සමින් කළ යුතු දෙයක්.මිනිස්සුන්ව හිනස්සවන එක තමයි අමාරුම දේ. බහු භූතයෝ චිත්‍රපටයට මම හාස්‍ය එක් කර ගත්තා. ඒ ඔස්සේ මිනිස්සුන්ට හිතන්න දෙයකුත් ඉතිරි කළා. එහෙම නැතුව කිතිකවාගෙන හිනාවෙන්න මම චිත්‍රපට හදන්නෙත් නැහැ. මම විකට චිත්‍රපට අධ්‍යක්ෂ කෙනෙකුත් නෙමෙයි. සිනමාව කියන දේ තුළ ඕනෑම විදියේ නිර්මාණයක් කළ හැකියි. සිනමාව හෑල්ලු කරන්නේ නැතුව.කොස්තාපල් පුඤ්ඤසෝමට මහේන්ද්‍ර පෙරේරාව යොදා ගන්න විශේෂ හේතුවක් තියෙනවාද?මහේන්ද්‍රගේ මම විශේෂත්වයක් දැක්කා. මට අවශ්‍ය වුණා චාලි චැප්ලින් වැනි චරිතයක් මවන්න. මහේන්ද්‍රගේ කොණ්ඩෙ කපලා, මගේ හිතේ මැවුණ විදිහට හදාගන්න මට පුළුවන් වුණා. ඔහුගේ චරිත නිරූපණය ගැන කිසිම සැකයක් මට තිබුණේ නැහැ. දුලීකා මාරපන, ගාමිණී හෙට්ටිආරච්චි, ශ්‍රියන්ත මෙන්ඩිස්, ශ්‍රීනාත් මද්දුමගේ ඇතුළු සියලුම රංගන ශිල්පීන්ගේ අති දක්ෂ රංගනය විශාල සහයෝගයක් මේ චිත්‍රපටය සඳහා ලබා දුන්නා.රන්කෙවිට 2න් පසු ඉතා කෙටිකාලයක් තුළ ඔබ මේ නිර්මාණය කළා...රන්කෙවිට කරන්න කළින් තමයි කොස්තාපල් පුඤ්ඤසෝම නිර්මාණය කළේ. ඒත් ප්‍රදර්ශනය තරමක් කල් ගියා. රන් කෙවිට ඉස්සර වුණා. නැත්නම් මෙතරම් ඉක්මනට චිත්‍රපටයක් කරන්න බැහැ. මට චිත්‍රපටයක් හදන්න සෑහෙන කාලයක් යනවා. හොඳ තිර පිටපතක්, රංගන ශිල්පීන් සහ ඊට සුදුසු පසුබිම මේ හැම දෙයක් සඳහාම කාලයක් ගතවනවා.මේ චිත්‍රපටය සඳහාත් මාස 8ක් වැනි කාලයක් ගියා. මාසෙන් දෙකෙන් චිත්‍රපට හැදුවාට එය සාර්ථක නිර්මාණයක් වන්නේ නැහැ. මේ චිත්‍රපටය මගේ නිර්මාණ ගමනේ තවත් එය අවස්ථාවක් පමණයි.රන්කෙවිට 3 නිර්මාණය වන්නේ කවදාද?රන්කෙවිට 2ට නම් ඉහළ ප්‍රතිචාර ලැබුණා. එය මගේ නිර්මාණ ගමනට විශාල ශක්තියක්. නමුත් රන්කෙවිට 3 ගැන දැන්ම සූදානමක් නැහැ. ඊට පෙර හොඳ ඓතිහාසික කතාවකින් චිත්‍රපටයක් කරන්න කැමැත්තක් තියෙනවා.අද සිනමාව තුළ විවිධ රැළි තිබෙනවා. මේ රැල්ල ගැන මොකද හිතන්නේ?කාලයක් කාම සිනමා රැල්ල තිබුණා. ඒ කාලයේ තමයි මම බාහුභාර්යා හදලා ඒ රැල්ලෙන් පිට පැන්නේ. පසු කලෙක විකට සිනමා රැල්ල, ඊ‍‍ට පස්සේ ඓතිහාසික කතා සිනමා රැල්ල. මේ රැළි එනවා, යනවා. හැබැයි ඒ අතරේ හොඳ නිර්මාණ බිහිවෙනවා. ඒවායේ මතකය ප්‍රේක්ෂකයා තුළ ඉතිරි වෙනවා. මම රැල්ල දිහා නොබලා ඉන්නේ නැහැ. රැල්ලට ගහගෙන යන්නේත් නැහැ. මම කරන්නේ රැල්ල හරහට පිහිනන එක. ඕනෑම රැල්ලක කෙලින් හිටගෙන ඉන්න තරම් ශක්තියක් මට තියෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=f1404245</link>
    <topic>මම චේ ගුවේරාට ආදරය කළා</topic>
    <author>සාකච්ඡා කළේ තිලානි ශානිකා විතානාච්චි ඡායාරූප මාලන් කරුණාරත්න</author>
    <content>2013 රාජ්‍ය නාට්‍ය උළෙලේ හොඳම නිළිය ලෙස කිරුළු පලන් ගයනි ගිසන්තිකා ලංකාවට පැමිණියේ වසර කිහිපයකට පසුවය. ඒ පැමිණි සැණින්ම රඟපෑ “චේ ගුවේරා” වේදිකා නාට්‍යයේ කළ ජූලියාගේ චරිතයට සම්මාන හිමිකර ගත් ඕ මීට පෙරත් “අරුන්දතී”, ‍ “සෙල්ලම් ගෙදර”, “හොරු සමඟ හෙළුවෙන්”, “ට්‍රෝජන් කාන්තාවෝ”, “අසනි වළාහක” ආදී වේදිකා නාට්‍ය රැසකටම රංගනයෙන් දායක වූ රංගන ශිල්පිනියකි.2013 වසරේ රාජ්‍ය නාට්‍ය උළෙලේ හොඳම නිළිය විදියට ඔබ සම්මාන ලබා ගත්තා. කාලයකට පස්සේ ලබාගත් ජයග්‍රහණය ගැන මොකද සිතන්නේ?බුද්ධික දමයන්තගේ “චේ ගුවේරා” වේදිකා නාට්‍යයේ මම රඟපෑ චරිතයටයි ඒ සම්මානය හිමිවුණේ. නාට්‍ය පුරාම විහිදෙන මේ චරිතය මම රඟපෑවේ බොහොම වගකීමෙන්. වසර කිහිපයකට පස්සේ ලැබුණ මේ වගකීම මම හරියටම ඉෂ්ට කළාය කියන හැඟීමක් තිබෙනවා. ඒ වගේම මගේ රංගනයට ලැබුණු ඇගයීම මම සතුටෙන් බාරගන්නවා.ඔබත් සමග තරග ක‍රන්නේ සම්මානනීය නිළියන්. ඒ අය අතරෙන් ඔබටම සම්මානයක් හිමිවේය කියන අදහස කොහේ හෝ සිතේ කොනක තිබුණු පැතුමක් ද?රාජ්‍ය නාට්‍ය උළෙලට තරග කළ අනෙක් නාට්‍යවල රඟපෑවේ සම්මාන දිනූ දක්ෂ රංගන ශිල්පිනියන්. ඒත් ඔවුන් අතරෙන් කිසිම දිනෙක මට හොඳම නිළිය විදියට සම්මානය හිමිවේය කියන මතයේ නම් මම සිටියේ නැහැ. මොකද ඔවුන් දක්ෂ ලෙස රඟපාන අය බව මා දන්නවා. මා මේ රඟපාන්නේ වසර දෙකකට පස්සේ. එහිදී මට වුවමනා වුණේ හොඳම නිළිය වනවාට වඩා මෙතෙක් මා ප්‍රේක්ෂකයන් අතර රංගන ශිල්පිනියක් ලෙස ඇති කරගෙන තිබුණු ප්‍රතිරූපය ඒ ආකාරයෙන්ම තබාගැනීමට.වේදිකාවේදී ඔබ සම්මානයෙන් පුද ලබන්නේ පළමුවරට නේද?මේ වන විට ‍මා වේදිකා නාට්‍ය රාශියක රඟපාල තිබෙනවා. කිහිප වාරයකදීම හොඳම නිළියට නිර්දේශ වී තිබුණත් වේදිකාවේදී නම් සම්මාන අරගෙන නෑ. වේදිකාවේදී මේ සම්මානය මට ලැබෙන්නේ පළමුවරට.“චේ ගුවේරා” වේදිකා නාට්‍ය‍ෙය් ජූලියාගේ චරිතය ඔබට ලැබෙන්නේ කොහොමද?තරුත් එක්ක ලංකාවට එනකොට නම් මම තීරණය කරගෙන හිටියේ රංගන කටයුතු ආරම්භ කරන්නේ බින්දුවේ ඉඳලා බවයි. ඒත් අධ්‍යක්ෂවරු ඒකට මට ඉඩක් ඉතිරි කළේ නැහැ. මුලින්ම මම ලංකාවට ආ බව දැනගත්ත බුද්ධික දමයන්ත ඔහුගේ වේදිකා නාට්‍යයට මාව තෝරාගෙන තිබුණා.ඒත් ජූලියාගේ චරිතයට මා රඟපාන්නට පෙර තෝරාගෙන තිබුණේ වෙනත් රංගන ශිල්පිනියක්. ඒ රංගන ශිල්පිනියගෙන් ඔහුට අවශ්‍ය චරිතය නියම අයුරෙන් නොලැබුණු නිසා මීට හොඳම කෙනා මා බව ඔහු පැවසුවා. දිගින් දිගටම පුහුණුවීම් කළාට පස්සේ මගේ පෙර රංගන පුරුදු යළිත් අලුත් වුණා. රංගන කටයුතුවලින් ඈත්වෙලා සිටියත් ඒ සියල්ල පෙර අයුරෙන්ම සාමාන්‍ය තත්ත්වයට පත්වුණා. ඒ සඳහා තරමක් මහන්සි වෙන්න වුණත් මට ඒ ගැන දුකක් නැහැ. ඒ ප්‍රේක්ෂකයන්ගෙන් ලැබෙන ප්‍රතිචාර තව තවත් මා වේදිකාවට ඇඳ බැඳ තබන නිසා.ජූලියා කියන්නේ ආදරණීය චරිතයක්. ඒ චරිතය ඔබට දැණුණේ කොහොමද ?මම මුලින්ම ආදරය කළේ මට ලැබුණු පිටපතට. ඒ පිටපතෙහි බලාපොරොත්තු වන අයුරෙන් මා චේ ගුවේරාට ආදරය කළා. පෞද්ගලිකව මට හා තරූට දැනෙන හැඟීම් ජූලියාගේ චරිතය රඟපාන සමහර අවස්ථාවලදී බොහොම ප්‍රයෝජනවත් වුණා. අපට දැනෙන හැඟීම් නියම අයුරෙන් අපි වටහාගෙන තිබෙනවා නම් ඒ වගේ චරිතයක් රඟපාන්න පහසුයි. ඒ වගේ අවස්ථාවක ඒ හැඟීම් ඉබේම එනවා. එතකොට ප්‍රේක්ෂකයන්ට අපි රඟපානවා කියලා දැනෙන්නේ නෑ.ඔබ විදේශ ගතවෙන්නේ ඔබගේ රංගන දිවියේ හොඳම කාලපරිච්ඡේදයේ?මම රංගන ශිල්පිනියක් වුණාට තරුපතිගේ බිරියයි. අනික් කාරණය වෙන්නේ රංගන ශිල්පිනියක් විදියට විවාහ වුණු කාලයේ ඒ මාර්ගයේ ගමන් කරන්න සම්පූර්ණ ඉඩහසර ඔහු මට ලබා දුන්නා. ඒ නිසා ඔහුගේ අනාගත සිහිනයක් වුණු අධ්‍යාපන කටයුත්තට විදේශ ගතවීමට මා මගේ කාලය කැප කළා. ඔහු මෙල්බන් විශ්වවිද්‍යාලයේ කළේ සවුන්ඩ් ඩිසයින් පිළිබඳ මාස්ටර් එකක්. ඒ අතර කාලය තිබුණු විදියට මමත් රංග කලාව පිළිබඳ පුංචි හැදෑරීමක් කළා. එහේදී ඔහුගේ අධ්‍යාපනයට සම්පූර්ණ ඉඩහසර ලබා දුන්නා. ඒ සියල්ල මා කළේ බොහොම සතුටෙන්.මීට කලකට පෙර සිටිය ගයනි ගිසන්තිකාගේ රූපය වෙනුවට අද ඉන්නේ වෙනස් ම රූපයක් තිබෙන කෙනෙක්...?මයෝන් වගේම මිතුන් ඉපදුණාට පස්සේ මම තරමක් මහත් වුණා. මේ ළඟදි රඟපෑමෙන් සම්බන්ධ වුණු අශෝක අතාවුදහෙට්ටිගේ චිත්‍රපටයේදී මට ඔවුන් කිව්වේ අපි වඩාත් කැමැති ඉස්සෙල්ලා තිබුණු මුහුණට බවයි. පෙර සිටිය තත්ත්වයට පත්වෙන්නට නොහැකි වුණත් ඒ හා සමාන තත්ත්වයකට රූපය හදාගන්න මා මහන්සි ගන්නවා. ළඟදී නිර්මාණ කිහිපයකටම මා රංගනයෙන් දායක වුණා. ඒ තුමිඳු දොඩන්තැන්නගේ “අරුන්දතී” වේදිකා නාට්‍යයටයි.මීට වසර දාහතරකට පමණ පෙර කළ ප්‍රධාන චරිතයම නැවැත වරක් මට ලැබුණා. ඒ නිර්මාණයත් ළඟදීම වේදිකා ගතවේවි. තවත් නිර්මාණ කිහිපයකටම දායක වෙන්න මට ආරාධනා ලැබිලා තිබෙන නිසා තරමක් කාර්ය බහුල කාලයක් ඉදිරි කාලයේදී උදාවේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=f1404246</link>
    <topic>එනු බලනු ‘මහරජ ගැමුණු’</topic>
    <author>චතුර ගීතනාත් බණ්ඩාර</author>
    <content>සටන නිමාවනතුරු කුමරුට නිනව්වක් නැති ගානය. වීර සෙබළුන්ටද එසේමය. සෙනවියන් ද තමන්ගේ වීර වික්‍රම පාමින් ද්වන්ධ සටනේය. දසමහා යෝධයන් මහා සටනේ එක් කෙළවරකය. ඇත්, අස්, රිය, පාබල සේනාවෝ ජයගොස නඟමින් ඇදෙන්නේ විජිතපුර දෙසටය. ගැමුණු මහ රජු ද ඇතු පිට වැජඹෙමින් ඉදිරි වළල්ලේ සටනකය. සැබෑවටම මෙය නම් විශ්වකර්ම සටනකි. අපට නැවතත් විජිතපුර සටනට ජීවමාන කරන රූප පෙළහරකි.මේ අලංකාර ප්‍රතිනිර්මාණය ඇතුළත් වන්නේ ජයන්ත චන්ද්‍රසිරි විසින් නිර්මාණය කළ මහරජ ගැමුණු චිත්‍රප‍ටයේය. මීට මාස කිහිපයකට ඉහතදී පින්බර රුවන්වැලි සෑ මළුවේ දී අරඹන ලද මහරජ ගැමුණු මේ වන විට රූගත කිරීම් නිමකොට තිබේ.සැබෑවටම දේව ආශීර්වාදයෙන් ලද යෝධ ශක්තියෙන් පිබිදුණු මෙම චිත්‍රපටය සඳහා ගැමුණු රජු ලෙස රංගනයෙන් දායක වන්නේ අනුරාධපුරයෙන්ම බිහිවූ ප්‍රතිභාපූර්ණ යොවුන් නළු උද්දිත ප්‍රේමරත්නය. එළාර රජ ලෙස තම චරිතය නිරූපණය කරනු ලබන්නේ ජැක්සන් ඇන්තනීය.එදා රජ දවස සිහිවන පරිදි නිර්මාණය කරන ලද අති රමණීය මෙන්ම ආකර්ෂණීය දර්ශන තල යොදා ගනිමින් දින හැට අටක් පුරා රූගත කළ මහරජ ගැමුණු කථිකාචාර්ය ගුණපාල රත්නසේකරගේ නිපැයුමකි.කිහිප විටකදීම පෙර නිෂ්පාදන කටයුතු අරඹා නවතා දැමීමට සිදුවූ ගැමුණු කුමරුන්ගේ සාඩම්බර කතාන්දරය “මහරජ ගැමුණු” නිර්මාණ සිහිනය මෙවර ජයන්ත සැබෑ කරගනු ලැබුවේ අප්‍රතිහත ධෛර්යයේත්, පින්වත් බවේත් මහිමය නිසාමය.මධු සාද, ප්‍රිය සාද, සම්භාෂණවලින් තොරව අඛණ්ඩව දින හැට අටක් රූගත කළ මහරජ ගැමුණු මේ දිනවල සංස්කරණ කටයුතුවලය. අධික වෙහෙසක්, කැපවීමක් මෙන්ම මුදලක් ද යොදවමින් මැනවින් තැනුණු මහරජ ගැමුණු ඉතා ඉක්මනින්ම රිදී තිරය දිදුලනු නො අනුමානය.අත්දැකීම් පිරි අධ්‍යක්ෂවර‍යකු වන ජයන්ත අපගේ නිර්මාණ පිපාසාව සංසිඳුවනු නොඅනුමානය. එසේ නම් අපි මහරජ ගැමුණු තිරගත වනතුරු බලා හිඳිමු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=f1404247</link>
    <topic>කිෂානි විශාඛාවට ගයන්නී</topic>
    <author/>
    <content>අන්තර්ජාතික කීර්තියට පත් ශ්‍රී ලාංකික ගායිකා කිෂානි ජයසිංහ‍ගේ ඔ‍පෙරා ප්‍රසංගය “කිෂානි විශාඛාවට ගයන්නී” මැයි මස 11 වෙනිදා සවස 7 සිට කොළඹ විශාඛා විද්‍යාලයීය ප්‍රධාන ශාල‍ාවේ දී පැවැත්වේ.විශාඛා විද්‍යාලයීය දීප්තිමත් ආදි ශිෂ්‍යාවක වන කිෂානි එක්සත් ජනපදයේ රෝයල් ඔපෙරා හවුස් හී ඒකල සොප්‍රානෝ ශෛලියෙන් ගැයූ අනුස්මරණීය අවස්ථාව උදාවිණි.ඉතාලිය, ස්පාඤ්ඤය, පින්ලන්තය, ප්‍රංශය, නෙදර්ලන්තය සහ තුර්කිය යන රටවල පැවැති අන්තර් ජාතික ඔපෙරා ගායන තරග ජයග්‍රහණය කර ඇති අද දකුණු ආසියාවෙන් එම තරගවලට ඉදිරිපත් වූ එකම ගායිකාවද වන්නීය.බ්‍රිතාන්‍යයේ ඔටුන්න හිමි චාල්ස් කුමරුගේ හැටවැනි උපන් දිනය නිමිත්තෙන් එංගලන්තයේ බකිංහැම් මාළිඟයේ පැවැති උත්සවයේ දී සොප්‍රානෝ ගායන ඉදිරිපත් කිරීමට ද ඇයට ආරාධනා ලැබිණ. 2008 වසරේ දී එම අවස්ථාව උදාවිණි.විශාඛා විද්‍යාලය්‍යී ආදි ශිෂ්‍ය සංගමය විසින් සංවිධාන කරනු ලබන මෙම ප්‍රසංගයේ දී කිෂානි සොප්‍රානෝ ශෛලියේ සරළ ගායන අංග විශේෂයෙන් ඉදිරිපත් කරන්නට සූදානමින් සිටින්නීය. මෙහිදී පියානෝ වාදනයෙන් සෞන්දරී ඩේවිඩ්, බටනළා වාදනයෙන් සුරේඛා අමරසිංහ, වයලීන් වාදනයෙන් සිතිෂ් කාසිචෙට්ටි සහ චෙලෝ වාදනයෙන් ෂමිස්ත ද සිල්වා නිර්මාණශීලී දායකත්වය ලබා දේ.මෙම ප්‍රසංගයෙන් ලැබෙන ආදායම විශාඛා විද්‍යාලයහි සෞන්දර්ය අධ්‍යන ශාලාවේ සංවර්ධන කටයුතු සඳහා වෙන් කෙරේ.මෙරට සියලු සංගීත රසකාමීන්ට මේ ප්‍රසංගය නැරැඹිය හැකි අතර ප්‍රවේශ පත්‍ර විද්‍යාලයීය ප්‍රධාන දොරටුවන් දැන් මිල දී ගත හැක..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n1404251</link>
    <topic>ආගමික හෝ වෙනත් සිද්ධියක් මුල් කරගෙන</topic>
    <author>ගාමිණී ජයලත්</author>
    <content>යම් යම් පුද්ගලයන් සහ සංවිධාන රට තුළ කටයුතු කරන ආකාරය අනුව ආගමික ගැටුම් නිර්මාණය කිරීමේ තත්ත්වයකට රට පෙළඹවීමේ සහ රට ගෙන යාමේ වුවමනාවක් පෙනෙන්නට තිබෙන බව රජයක් ලෙස අප දකිනවා යැයි ජනාධිපති මහින්ද රාජපක්ෂ මහතා පැවැසීය.එවැනි තත්ත්වයකට රට ගෙන යාමට ඉ‍ඩ නොදෙන අතර කිසිදු පුද්ගලයකුට කිසිදු සංවිධානයකට නීතිය අතට ගෙන කටයුතු කිරීමට රජය ඉඩ නොදෙන බවද ජනාධිපතිවරයා කීය.මෙවැනි ගැටුම් සහගත තත්ත්වයක් ඇතිවුවහොත් එය පැමිණිලි කිරීමටත් ගැටුම් සමනය කිරීමටත් විසඳීමටත් වෙනමම පොලිස් ඒකකයක් පිහිටුවීමට තමන් පොලිස්පතිවරයාට උපදෙස් ‍දුන් බවත්, එවැනි තත්ත්වයකට යාමට ප්‍රථම රටේ සියලුම ආගමික නායකවරුන්, සංවිධාන කැඳවා ඒකරාශී කර මේ පිළිබඳව සාකච්ඡා කිරීමට තමන් බලාපොරොත්තු වන බවත් ජනාධිපතිවරයා වැඩිදුරටත් පැවැසීය.ජනාධිපති මහින්ද රාජපක්ෂ මහතා මේ බව පැවැසුවේ විද්‍යුත් - මුද්‍රිත මාධ්‍ය ප්‍රධානීන්, කර්තෘවරුන් වෙනුවෙන් අරලියගහ මන්දිරයේ ඊයේ (24) පෙරවරුවේ පැවැති සුහද හමුවේදීය.එහිදී මාධ්‍යවේදීන්ගේ ප්‍රශ්නවලට පිළිතුරු දෙමින් සභාව ඇමැතූ ජනාධිපතිවරයා මෙසේ ද කීය. මෙවැනි විශේෂ පොලිස් ඒකකයක් තුළ එවැනි ගැටුම් සමනය කිරීමට පළපුරුදු විශේෂ නිලධාරීන් ඇතුළත් බවද මෙවැනි විශේෂ පොලිස් ඒකක සංචාරක කර්මාන්තය, පුරාවස්තු ක්ෂේත්‍රය තුළද පිහිටුවා ඇති බැවින් මෙවැනි ඒකකයක් පිහිටුවීම අලුත් තත්ත්වයක් නොවන බවත් පෙන්වා දුන්නේය. සෑම ආගමකටම අප ගරු කළ යුතු බව පෙන්වා දුන් ජනාධිපතිවරයා සෑම ආගමික ශාස්තෘවරයකුටම, උන්වහන්සේලාගේ ධර්මයට අප ගරු කළ යුතු බවද කීය. බෞද්ධයන්ට, කිතුනුවන්ට, ඉස්ලාම් භක්තිකයන්ට සේම ඕනෑම ආගමක් අදහන පුද්ගලයකුට සිය සිතැඟි පරිදි ආගම ඇදහීමට රට තුළ නිදහස ඇති බව කී ජනාධිපතිවරයා ආගම හෝ වෙනත් කිසිම දෙයක් මුල් කරගෙන නීතිය අතට ගැනීමට ඉඩ නොදෙන බවද වැඩිදුරටත් කීය.මෙහිදී තවත් මාධ්‍යවේදියකු නැඟූ ප්‍රශ්නයකට පිළිතුරු දුන් ජනාධිපතිවරයා 'දේශපාලන බලය මුල් කරගෙන නීතිය අතට ගැනීම අද සිදුවූ දෙයක් නොව එය අතීතයේ සිට පැවැත එන්නක්. එය සිදු නොවිය යුත්තක් වන අතර රජය එයටද කිසි අවස්ථාවක ඉඩ නොදෙන බවත් කීය. හම්බන්තොටදී මෑතක වූ සිද්ධිය පිළිබඳව නීතිය ක්‍රියාත්මක කරන බව සඳහන් කළ ජනාධිපතිවරයා එදා ඒ සිද්ධි‍ය මාධ්‍ය වාර්තා කරන අයුරින් පසුගිය කාලයේ කථානායක චමල් රාජපක්ෂ මහතාට දැදුරු ඔයේදී එල්ල වූ නින්දා අපහාස, ප්‍රහාරයන් පිළිබඳව මාධ්‍ය කටයුතු කෙළේ ප්‍රහාරයට ලක්වූ පාර්ශ්වයට අගතියක් වන අයුරින් බව සිහිපත් කළේය.පසුගිය දකුණු පළාත් සභා මැතිවරණයේදී එක් අපේක්ෂිකාවක් තමන් කුරුඳු පොලු හමුදාවට එක්වන බව ප්‍රසිද්ධියේ පැවැසුවා. ඒ ගැන මාධ්‍ය වාර්තා කළේ ඒ ප්‍රකාශය කළ අපේක්ෂිකාවට කීර්තියක් ගෙන දෙන ආකාරයට. නමුත් ජීවන් කුමාරතුංග ඇමැතිවරයාට එක් අවස්ථාවකදී මොරටුවේදී එල්ල වූ ප්‍රහාරයේදීත් දුමින්ද සිල්වා මන්ත්‍රීවරයාට වනාතමුල්ලේදී එල්ල වූ ප්‍රහාරයේදීත් මාධ්‍ය සිද්ධිය වාර්තා කෙළේ ප්‍රහාරයට ලක්වූ ඇමැතිවරුන්ට අගතියක් වන අයුරින්. ‍මාධ්‍ය පවතින මේ දෙබඩි බව කුමක්ද යන්න ජනාධිපතිවරයා මෙහිදී ප්‍රශ්න කෙළේය.එජාප පාලන සමයේදී සිවිල් ඇඳුමෙන් සැරසුණු පොලිසිය එදා විපක්ෂයේ සිටි කොල්වින් ආර් ද සිල්වා, දිනේෂ් ගුණවර්ධන මා සහ අනෙකුත් නායකයන්ට රාජ්‍ය බලයේ අනුග්‍රහයෙන් ප්‍රහාර එල්ල කළ බවද පාරේ ගුටි කාපු අයට මෙම සිද්ධි අලුත් දේවල් නොවන බවද කී ජනාධිපතිවරයා හම්බන්තොට ගිය මන්ත්‍රීවරුන් පස් දෙනා ප්‍රදේශයේ එජාප පාර්ලිමේන්තු මන්ත්‍රීවරුන් වන සජිත් ප්‍රේමදාස, දිලිප් වෙදආරච්චි, සහ ගමේ කට්ටිය කැටුව ගියා නම් එවැනි තත්ත්වයකට පත් නොවෙන්නට ඉඩ තිබූ බවද කීය. ඒ සිද්ධියේදී පහරදීමක් වී ඇත්නම් එය සොයා බලා නීතිය අනුව කටයුතු කරන බවද ඒ ගැන පොලිස්පතිතුමාගේ අධීක්ෂණයෙන් පරීක්ෂණ කටයුතු සිදුවන බවද ජනාධිපතිවරයා කීය.විල්පත්තු අභය භූමිය තුළ කිසියම් ඉදිකිරීමක් සිදුවී ඇත්නම් එය සොයා බලා ඒ ඉදිකිරීම් ඉවත් කිරීමට කටයුතු කරන බවද අදාළ ඇමැතිවරයාද තමාට ඒ පිළිබඳව පොරොන්දු වී ඇතැයිද ජනාධිපතිවරයා කීය. විල්පත්තුවට යන පාර කාපට් කිරීමටත් තමා ඉඩ නොදුන්නේ එය පරිසරයට වන හානියක් වන නිසා බවත් පරිසරයට හානි වෙනවා නම් ඒ ගැන සොයා බලා කටයුතු කිරීමට නිරතුරුව රජය බැඳී සිටින බවද කීය.තවත් මාධ්‍යවේදියකු නැඟූ පැනයකට පිළිතුරු දුන් ජනාධිපතිවරයා... දැනට රටේ උතුරේ හෝ දකුණේ පිහිටුවා ඇති කිසිම හමුදා කඳවුරක් ඉවත් කරන්නේ නෑ කියා අප ප්‍රසිද්ධියේ රටට සේම ලෝකයට කියා තිබෙනවා. රටේ කිසියම් පළාතක හමුදා කඳවුරක් වසා දැමුවහොත් ඒ හමුදාව රජය රඳවා ගන්නේ කෙසේදැයි ප්‍රශ්න කළ ජනාධිපතිවරයා දැනටමත් කඳවුරු 75ක් වසා ඇතැයි කීය. ගෝපි ප්‍රමුඛ LTTE සාමාජිකයන් මිය ගියේ වෙඩි හුවමාරුවකදී. ආරක්ෂක හමුදාවේ සාමාජිකයකුද ඒ ගැටුමේදී මිය ගියා. අතීතයේදී මෙවැනි සිද්ධි නොසලකා හැරීම තුළ එල්ටීටීඊ සංවිධානය ශක්තිමත් වී වසර 30ක කුරිරු යුද්ධයට රට අරන් ගියා. ඒ අත්දැකීම් අපට තිබෙනවා. රජය LTTE සාමාජිකයන් කොපමණ පුනරුත්ථාපනය කර තිබෙනවාද? 13,000ට වැඩි ප්‍රමාණයක් අප සමාජගත කර තිබෙනවා. රජයක් ලෙසයි අප ඒ අභියෝගය බාර ගත්තේ.'ජනාධිපතිවරණයක් ළඟදී තිබෙනවා යැයි යන රාවය පිළිබඳ මාධ්‍යවේදියකු නැඟූ ප්‍රශ්නයට ජනාධිපතිවරයා කියා සිටියේ...'මට තව කල් තියෙනවා. ජනාධිපතිවරණයක් තියන්න නියමිත 2016 වර්ෂයේදී. ඒ ගැන මට හදිසියක් නෑ. හැබැයි විපක්ෂය ජනාධිපතිවරණයක් ඉල්ලනවා නම් මම දෙන්න සූදානම්. ඕන්නම් මහ මැතිවරණයක් වුණත් දෙන්නම්. විපක්ෂනායක රනිල් වික්‍රමසිංහ මහතාගෙන් මේ ගැන විමසන්න ඕනෑ බවද ජනාධිපතිවරයා කීය.කැසිනෝ පනත යළි ගේන්න උත්සාහ කරනවා නේදැයි මාධ්‍යවේදියෙක් නැඟූ පැනයට ජනාධිපතිවරයා කීවේ' මම හිත හිතා හිටියේ ඔය ප්‍රශ්නය තවම ඇහුවේ නැත්තේ ඇයි කියලා.සියලුම මාධ්‍යවලින් වාර්තා කරන්න කැසිනෝ හෝටල් අප හදන්නේ නෑ. මේ හදන්නේ සුපිරි හෝටල් සංකීර්ණ දෙකක්. හෝටල් හදන්නේ නැතිව මම දන්නේ නෑ රටක් සංවර්ධනය කරන්නේ කොහොමද කියලා. කැසිනෝ හෝටල් හදනවා කියා විපක්ෂයේ පිරිසක් කෑ ගසන්නේ රට අවුල් කරවන්න. මම පැහැදිලිව කියනවා කැසිනෝ හෝටල් රජය ඉදිකරන්නේ නෑ' ජනාධිපතිවරයා කීය.මෙම මාධ්‍ය හමුව අමතා බැසිල් රාජපක්ෂ, ඩලස් අලහප්පෙරුම, කෙහෙළිය රඹුක්වැල්ල, ජී.එල්. පීරිස් ඇමැතිවරුද ජනාධිපති ලේකම් ලලිත් විරතුංග, පොලිස්පති එන්. කේ. ඉලංගකෝන් මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n1404252</link>
    <topic>ක්‍රමෝපාය සංවර්ධන ව්‍යාපෘති පනත යටතේ සැකසූ නියෝගය සම්මතයි</topic>
    <author>රංජිත් පද්මසිරි, චමීර ඇල්ලදෙණිය සහ ‍නුවන් කොඩිකාර</author>
    <content>සුඛෝපභෝගි හෝටල්, නිවාස, සාප්පු සංකීර්ණයක ඉදිකිරීමේ කිංස්බරි ව්‍යාපෘතියට අදාළව ක්‍රමෝපාය සංවර්ධන ව්‍යාපෘති පනත යටතේ සකස් කළ නියෝගය පාර්ලිමේන්තුවේ දී ඊයේ (24) වැඩි ඡන්ද 71 කින් සම්මත විය.අනුමැතිය සඳහා ඉදිරිපත් කළ නියෝගය පිළිබඳ විවාදය අවසානයේ දී වැඩබලන විපක්ෂ නායක ජෝන් අමරතුංග මහතා නමින් ඡන්දය විමසන ලෙසට කළ ඉල්ලීම අනුව පැවැති ඡන්දයේ දී නියෝගයට පක්ෂවඡන්ද 113 ක් ද, විපක්ෂව ඡන්ද 42 ක් ලැබුණි. ආණ්ඩුවේ හා විපක්ෂයේ මන්ත්‍රීවරු 68 දෙ‍නකු ඡන්දය විමසන අවස්ථාවේ දී සභාවේ සිටියේ නැත.ආණ්ඩුව නියෝජනය කරන ජාතික හෙළ උරුමයේ මන්ත්‍රී අතුරලියේ රතන හිමියෝ විරුද්ධව ඡන්දය දුන්හ.නියෝගයට විරුද්ධව එජාපය, දෙ. ජා. ස. හා ප්‍රජාතන්ත්‍රවාදී ජාතික සන්ධානයේ මන්ත්‍රීවරු ඡන්දය දුන්හ.ආණ්ඩු පක්ෂයේ නියෝජනය කරන ශ්‍රී ලංකා මුස්ලිම් කොංග්‍රසය, සමස්ත ලංකා මුස්ලිම් කොංග්‍රසය, ජාතික මුස්ලිම් කොංග්‍රසය, ජාතික නිදහස් පෙරමුණට අයත් මන්ත්‍රීවරු ඡන්ද විමසන අවස්ථාවේදී සභාවේ සිටියේ නැත. ජාතික හෙළ උරුමයේ පාඨලී චම්පික රණවක මහතා හා එල්ලාවල මේධානන්ද හිමියන් ද එජාපයෙන් එක්වූ මනූෂ නානායක්කාර, පී. දිගම්බරන් යන මහත්වරු ද සිටියේ නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n1404253</link>
    <topic>අස්ගිරි මහ නාහිමියන්ගේ ඉල්ලීම ජනපති කතුවරුන්ට දන්වයි</topic>
    <author>ඡායාරූපය - නලින් හේවාපතිරණ</author>
    <content>“බුදු රුවට අපහාස එපා” මැයෙන් දිනමිණ පුවත්පතේ අප්‍රේල් මස 5 වැනි දා පළවූ වාර්තාව පෙන්වමින් අරලියගහ මන්දිරයේ දී ඊයේ (24) උදෑසන පැවැති පුවත්පත් කතුවරුන්ගේ හමුවේ දී බුදුරුව පළ කිරීමේදී වගකීමෙන් කටයුතු කරන ලෙස ජනාධිපති මහින්ද රාජපක්ෂ මහතා විශේෂ ඉල්ලීමක් කළේය.බුදුරුවට අපහාස නොකරන ලෙස ඉල්ලමින් මහ නාහිමිවරුන්ට අත්සන් සහිත පෙත්සමක් ඉදිරිපත් කිරීමට සූදානම් වන තරුණයකු පිළිබඳව “දිනමිණ” එම පුවතින් වාර්තා කර තිබූ අතර පසුව මහානායක හිමිවරුන්ට ලැබුණු එම පෙත්සම අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත නාහිමියන් ජනාධිපතිතුමාට බාර දුන් පුවතත් අප්‍රේල් මස 18වැනි දා දිනමිණ සිය මුල් පිටුවේ ඡායාරූප සහිතව වාර්තා කළේය. වසර 104කට අධික කලක් රටත්, ජාතියත් වෙනුවෙන් නිභයව සිය මෙහෙවර ඉටු කළ “දිනමිණ” පුවත්පතේ තවත් ජාතික මෙහෙවරක් ජාතියේ අවධානයට යොමු වීම පිළිබඳව ජනාධිපතිතුමා කරුණු පැහැදිලි කළ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n1404254</link>
    <topic>සෞඛ්‍ය සේවකයෝ වෘත්තීය ක්‍රියාමාර්ගය නවතා දමති</topic>
    <author/>
    <content>සෞඛ්‍ය සේවයේ ශ්‍රේණි කිහිපයක් හෙට දිනයේ ගැනීමට නියමිතව තිබූ වෘත්තීය ක්‍රියාමාර්ගය නවතා දැමීමට තීරණය කරයි.ශ්‍රී ලංකා නිදහස් සෞඛ්‍ය සේවා සංගමය ජනාධිපති මහින්ද රාජපක්ෂ මැතිතුමා සමඟ ඊයේ (24) රාත්‍රියේ කරන ලද සාකච්ඡාවේ ප්‍රතිඵලයක් ලෙස මෙම තීරණය ගෙන ඇත.සෞඛ්‍ය සේවාවේ ශ්‍රේණි කිහිපයක් විසින් ඉදිරිපත් කරනු ලැබූ වෘත්තීය ගැටලුවිසඳීම සඳහා මෙම සාකච්ඡාවේ දි ජනාධිපතිතුමාගේ අවධානය යොමුව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n1404255</link>
    <topic>විද්‍යාපීඨ ගුරුවරුන් 3000කට පත්වීම්</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>විද්‍යාපීඨවලින් නික්ම යන 3000ක් වන පිරිසකට ලබන ජූනි මාසයේ දී ගුරු පත්වීම් ලබා දෙන බව අධ්‍යාපන අමාත්‍ය බන්දුල ගුණවර්ධන මහතා පාර්ලිමේන්තුවේ දී ඊයේ (24) ප්‍රකාශ කළේය.සුදුසුකම් සපුරා ඇති සියලුම දෙනාට ගුරු පත්වීම් ලබා දී ඇති බවත්, සංවර්ධන සහකාර ලෙස රාජ්‍ය සේවයට බඳවා ගත් පිරිස අතරින් විද්‍යාව,ගණිතය, ඉංග්‍රීසි හා තොරතුරු තාක්ෂණ විෂයයන් සඳහා ගුරුවරුන් ලෙස බඳවා ගැනීමට සම්මුඛ පරීක්ෂණ පවත්වන බවත් ඇමැතිවරයා කීවේය.ඇමැතිවරයා මේ බව පැවසුවේ අකිල විරාජ් කාරියවසම් මහතා විසින් වාචික පිළිතුරු අපේක්ෂාවෙන් අසන ලද ප්‍රශ්නයක අතුරු ප්‍රශ්නයකට පිළිතුරු දෙමිනි.සංවර්ධන සහකාර ලෙස පත්වීම් ලද ස්වාමීන් වහන්සේලා ගුරු සේවයට පැමිණීමට කැමැත්ත පළ කර ඇතැයි ද කී ඇමැතිවරයා, ඒ අනුව උන්වහන්සේලා පාසල්වල බුද්ධ ධර්මය විෂය ඉගැන්වීම සඳහා බඳවා ගැනීමට මේ දිනවල සම්මුඛ පරීක්ෂණ සිදු කරන බව ද ඔහු වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n1404256</link>
    <topic>පියා සිඟිති දියණියන් දෙදෙනා නිල්වලා ගඟට තල්ලු කරලා</topic>
    <author>විජයානි එදිරිසිංහ සහ මාතර සමූහ ඩබ්ලිව්. පී. ධර්මසේන</author>
    <content>මාතර දික්වැල්ල ප්‍රදේශයේ පුද්ගලයකු ඔහුගේ බාලවයස්කාර දියණියන් දෙදෙනා කිඹුලන් පිරි නිල්වලා ගඟට තල්ලු කර දමා පලාගොස් ඇති අතර යුද හමුදාවේ සහ තවත් පුද්ගලයන් පිරිසක් එකතු වී එම දරුවන් දෙදෙනා බේරාගෙන තිබේ.ඊයේ (24) පෙරවරු 11.30ට පමණ මේ සිද්ධිය වී ඇත්තේ මාතර නිල්වලා ගඟ අසබඩ පිහිටි මහානාම පාලම ආසන්නයේදී බව පොලිසිය පවසයි.වයස අවුරුදු දෙකක් සහ හතරක් වයසැති මේ දරු දෙදෙනාගේ දිවි බේරා ගැනීමෙන් අනතුරුව මාතර රෝහලට ඇතුළත් කර තිබේ. රෝහලේ වෛද්‍යවරු හෙද හෙදියෝ එකතු වී දරු දෙදෙනාට කඩිනමින් ප්‍රතිකාර ලබාදී ඇති අතර ඔවුන් හොඳ සෞඛ්‍ය තත්ත්වයෙන් පසුවන බව පොලිසිය කියයි. මේ දරු දෙදෙනාගෙන් වැඩිමහල් දියණිය කියන තොරතුරු වලට අනුව ඔවුන්ගේ පියා චන්දන නමැති දික්වැල්ල ප්‍රදේශයේ සැලුන් එකක් පවත්වාගෙන යන අයෙකි.වැඩිමහල් දියණිය චතුරිකා දීපානි වන අතර අනෙක් දියණිය කාවින්දි බව පැවසේ. දරුවන්ගේ පියා ඊයේ පෙරවරුවේ මවත් සමඟ අඬදබර කරගෙන දරු දෙදෙනාද රැගෙන නිවසින් පිටව ගොස් තිබේ. ඔහු එම පාලම අසලදී දරුවන් ගඟට දැමීමට උත්සාහ කරද්දී එම ස්ථානයෙන් ගමන් ගත් කාන්තාවක් එය දැක වහාම මැද්දට පැන වළක්වා අවවාද කර තිබේ. පසුව දරු දෙදෙනා පාලමේ එල්ලී සිටියදී පියා නැවතත් ඔවුන් දෙදෙනා ඔසවා ගඟට විසිකර පලායද්දී ඉහත කාන්තාවගේ කෑ ගැසීමෙන් එම ස්ථානයට පැමිණි හමුදා භටයන් කිහිප දෙනෙක් සහ තවත් පුද්ගලයන් කිහිප දෙනෙකු එකතු වී මහත් වෑයමකින් දරු දෙදෙනාගේ දිවි බේරාගෙන තිබේ. සැකකාර පියා සොයා ගැනීමට පොලිස් කණ්ඩායම් කිහිපයක් යොදවා ඇත.මාතර පොලිස් කාන්තා කාර්යාංශය දරුවන්ගෙන් ප්‍රශ්න කර තොරතුරු රැසක් ලබාගෙන ඇත. එම දරු දෙදෙනා සිද්ධියෙන් බියවී කම්පන තත්ත්වයකින් පසුවූ බවද දැනට එම තත්ත්වය බොහෝ දුරට සමනය වී ඇතැයිද පවසයි. මාතර ප්‍රදේශය බාර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් සහ අධීක්ෂණය යටතේ දරුවන්ගේ මාපියන් සොයා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n1404257</link>
    <topic>එජාප මන්ත්‍රීවරු මුහුණ දුන් සිද්ධිය ගැන අපක්ෂපාතී පරීක්ෂණයක් කරනවා</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>හම්බන්තොට වරාය හා ගුවන් තොටුපළ පරිශ්‍රයේ දී එක්සත් ජාතික පක්ෂ මන්ත්‍රීවරුන් පිරිසකට සිදුවූ සිද්ධිය සම්බන්ධව අපක්ෂපාතී පරීක්ෂණයක් සිදු කරන බවත් ඊට වගකිව යුතු අයට තරාතිරම නොබලා කටයුතු කරන බවත් අගමැති දී මූ ජයරත්න මහතා පාර්ලිමේන්තුවේ දී ඊයේ (24) අවධාරණය කළේය.මාධ්‍ය මඟින් ලබාගත් වීඩියෝ දර්ශන හරහා සැකකරුවන් මේ වන විට හඳුනා ගෙන ප්‍රශන් කරගෙන යන බව හෙළි කළ අගමැතිවරයා පොලිස්පතිතුමාගේ උපදෙස් මත වෙනත් පොලිස් කණ්ඩායම් මගින් මෙම විමර්ශන කටයුතු සිදු කරන බවද කීය.විපක්ෂයේ ප්‍රධාන සංවිධායක, වැඩබලන විපක්ෂ නායක ජෝන් අමරතුංග මහතා ස්ථාවරනියෝග 23(2) යටතේ කළ ප්‍රකාශයට පිළිතුරු දෙමින් අගමැතිවරයා මේ බව කීවේය.මේ පිළිබඳව දැනටමත් නඩු පවරා තිබෙන බවද විමර්ශන කඩිනමින් සිදු කරන බවද අගමැතිවරයා පෙන්වා දුන්නේය. මේ සිදුවීම සසම්බන්ධව පරීක්ෂා කර බලා වාර්තා කරනු පිණිස රජය විසින් පාර්ලිමේන්තු තේරීම් කාරක සභාවක් පත් කරන්නේද යන්න ජෝන් අමරතුංග මහතා ප්‍රශන කළේය. පොලිස්පතිවරයාගේ වාර්තාව ලැබුණු පසු එය පාර්ලිමේන්තුවට ඉදිරිපත් කැරන බව කතානායක චමල් රාජපක්ෂ මහතා මෙහිදී කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n1404258</link>
    <topic>ලෝක තරුණ සමුළුවට තව දින 11යි</topic>
    <author>ජයසිරි මුණසිංහ</author>
    <content>එක්සත් ජාතීන්ගේ සංවිධානයේ පූර්ණ සහයෝගය ඇතිව මෙරට පැවැත්වෙන ලෝක තරුණ සමුළුවට ජනාධිපති මහින්ද රාජපක්ෂ මහතාගේ ප්‍රධානත්වයෙන් ඉකුත්දා රැස්වූ අමාත්‍ය මණ්ඩල රැස්වීමේදී උණුසුම් සුබ පැතුම් එක් කැරිණි.මෙරට පැවැත්වෙන තරුණ සමුළුවේ සියලුම කටයුතු සාර්ථක කර ගැනීමට ගන්නා උත්සාහයන් දිරිගැන්වීමට මෙහිදී පියවර ගැනිණි. 4විවිධ විදේශීය තරුණ සංවිධාන හා සිවිල් සංවිධාන නියෝජනය කරමින් නිරීක්ෂකයන් ලෙස පැමිණීමට කැමැත්ත ප්‍රකාශ කරමින් අයදුම්පත් 3000ක් පමණ දැනට ලැබී ඇත.මෙයින් විදේශික තරුණ නියෝජිතයින් 350ක් හා දේශීය තරුණ නියෝජිතයින් 100ක් සුදුසු ලකුණු දීමේ ක්‍රමවේදයක් භාවිත කරමින් තෝරා ගැනීමේ කටයුතු දැනට කෙරෙමින් පවතියි.මීට අමතරව රටවල් 53ක් තම රාජ්‍යයන් නියෝජනය කරන තරුණ තරුණියන්ගේ සහභාගීත්වයද රටවල් 27 තරුණ කටයුතු පිළිබඳව ඇමැතිවරුන්ගේ සහභාගීත්වයද සනාථ කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n1404259</link>
    <topic>බලුකිස්තාන් පාර්ලිමේන්තු නියෝජිත මණ්ඩලය ශ්‍රී ලංකාවේ සංචාරයක</topic>
    <author/>
    <content>පාකිස්තානයේ බලුකිස්තාන් පළාත් මන්ත්‍රණ සභාවේ නියෝජිත පිරිසක් කතානායක මිර් ජාන් මොහමඩ් කාන් ජමාලිගේ ප්‍රධානත්වයෙන් මේ මස 24-28 දක්වා දින 4 ක සංචාරයක් සඳහා ශ්‍රී ලංකාවට පැමිණෙයි.මේ සංචාරයේ ප්‍රධාන අරමුණ වන්නේ පාකිස්තානය සහ ශ්‍රී ලංකාව අතර ද්විපාර්ශ්වික පාර්ලිමේන්තු සම්බන්ධතා සහ අනෙකුත් ද්විපාර්ශ්වික සබඳතා කලාප හා ගෝලීය මට්ටමින් වැඩි දියුණු කිරීමට ඇති මාර්ග ගවේශනය කිරීමය.මෙම සංචාරයේ දී කතානායක මිර් ජාන් මොහමඩ් කාන් ජමාලි මහතා ශ්‍රී ලංකා ජනාධිපති මහින්ද රාජපක්‍ෂ මැතිතුමා හමු වීමට ද අපේක්ෂා කරයි. තවද ශ්‍රී ලංකා කතානායක චමල් රාජපක්‍ෂ මැතිතුමා හමුවීමට ද විධිවිධාන යොදා ඇති අතර ලංකාවේ පාර්ලිමේන්තු කටයුතු සම්බන්ධ පටිපාටිය අවබෝධ කරගැනීමට ද සැලසුම් කර ඇත.මෙම නියෝජිත පිරිස බලුකිස්තාන් පාඊලිමේන්තු අමාත්‍යවරුන් වන සර්දර් කුලාමි මුස්තෆා කාන් තරීන්, පාඊලිමේන්තු මන්ත්‍රීවරුන් වන සහීඩි , සමීනා කාන් , ආරිෆා සිද්දීක් , ස්පොස්මි අසාක්සයි සහ මිර් අමීර් රින්ඩි මහත්මියන් සමන්විතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042510</link>
    <topic>සංවර්ධන ව්‍යාපෘති ගැන සොයන්න මන්ත්‍රීවරුන්ට අයිතියක් තිබෙනවා</topic>
    <author/>
    <content>රටේ සංවර්ධන ව්‍යාපෘති මෙන්ම ඒවායේ වියහියදම් පිළිබඳව සොයා බැලීමට මන්ත්‍රීවරුන්ට සාධාරණ අයිතියක් ඇති බවත් ඒ සඳහා මන්ත්‍රිනරුන්ට අවස්ථාව තිබිය යුතු බව තමා පිළිගන්නා බවත් කථානායක චමල් රාජපක්ෂ මහතා පාර්ලිමේන්තුවේ දී ඊයේ (24) ප්‍රකාශ කළේය. හම්බන්තොට ප්‍රදේශයේ දී එක්සත් ජාතික පක්ෂයේ මන්ත්‍රීවරුන් පිරිසකට මුහුණදීමට සිදුවූ ඉරණම පිළිබඳ තිස්සමහාරාම ශ්‍රීලංනිප ආසන සංවිධායකවරයා ලෙස සිය කණගාටුවට පළ කළ කථානායකවරයා විපක්ෂයේ මන්ත්‍රීවරුන්ට රටේ සංවර්ධන ව්‍යාපෘති මෙන්ම ඒවායේ වියහියදම් පිළිබඳව සොයා බැලීමට සාධාරණ අයිතියක් ඇති අයිතිය පිළිගත යුතු බව අවධාරණය කළේය. විපක්ෂයේ ප්‍රධන සංවිධායක, වැඩබලන විපක්ෂ නායක ජෝන් අමරතුංග මහතා ස්ථාවර නියෝග 23(2) යටතේ කළ ප්‍රකාශය පිළිබඳ අදහස් දක්වමින් මෙසේ කී කතානායකවරයා තමන්ද විපක්ෂයේ සිටියදී එවක ආණ්ඩුවේ මෙවැනි ව්‍යාපෘති පිළිබඳ සොයා බැලූ බවද කීය.ඒ වෙනුවෙන් මන්ත්‍රීවරුන්ට ඇති අයිතිය සියලුදෙනාම පිළිගත යුතුව ඇති බවත් පෙන්වා දුන් රාජපක්ෂ මහතා කෙසේ වෙතත් මෙවැනි සිදුවීමක් උද්ගතවීම සම්බන්ධයෙන් ඇතැම් අමාත්‍යවරුන්,මෙන්ම අමාත්‍යංශ නිලධාරීන්ද,ආයතන ප්‍රධානීන්ද වගකිමක් ඇති බව කථානායකවරයා වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042511</link>
    <topic>ලෝක තරුණ සමුළුවට එන්න රටවල් 147ක කැමැත්ත පළ වෙති</topic>
    <author> චමීර ඇල්ලදෙණිය</author>
    <content>ශ්‍රී ලංකාවේ පැවැත්වෙන ලෝක තරුණ සමුළුවට සහභාගීවීම සඳහා රටවල් 147ක් කැමැත්ත පළ කර ඇති බව අධ්‍යාපන නියෝජ්‍ය ඇමැති, යෞවන කටයුතු හා නිපුණතා සංවර්ධන අධීක්ෂණ මන්ත්‍රී මොහාන් ලාල් ග්‍රේරෝ මහතා පවසයි.ශ්‍රී ලංකේය තරුණයා ජාත්‍යන්තරයට ගෙන යාමට මෙමගින් හැකි බවද මොහාන් ලාල් ග්‍රේරෝ මහතා කීය.ඇමැතිවරයා මෙම අදහස් පළ කළේ රජයේ ප්‍රවෘත්ති දෙපාර්තමේන්තුවේ දී ඊයේ (24) පැවැති මාධ්‍ය හමුවකට එක් වෙමිනි.විවිධ විදේශීය තරුණ සංවිධාන හා සිවිල් සංවිධාන නියෝජනය කරමින් නිරීක්ෂකයන් ලෙස පැමිණීමට කැමැත්ත ප්‍රකාශ කරමින් අයදුම්පත් 3000ක් පමණ දැනට ලැබී ඇත.මෙයින් විදේශික තරුණ නියෝජිතයින් 350ක් හා දේශීය තරුණ නියෝජිතයින් 100ක් සුදුසු ලකුණු දීමේ ක්‍රමවේදයක් භාවිත කරමින් තෝරා ගැනීමේ කටයුතු දැනට කෙරෙමින් පවතියි.මීට අමතරව රටවල් 53ක් තම රාජ්‍යයන් නියෝජනය කරන තරුණ තරුණියන්ගේ සහභාගීත්වයද රටවල් 27 තරුණ කටයුතු පිළිබඳව ඇමැතිවරුන්ගේ සහභාගීත්වයද සනාථ කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042512</link>
    <topic>ඔස්ට්‍රේලියාවට නීති විරෝධීව යන සංක්‍රමිකයන් නැවැත්වීමට ක්‍රියාත්මක වූ එකම රට ශ්‍රී ලංකාවයි</topic>
    <author>චන්ද්‍රිකා පෙරේරා</author>
    <content>ඔස්ට්‍රේලියාවට මුහුදු මගින් පලා යන නීතිවිරෝධී සංක්‍රමිකයන් නැවැත්වීමට ඉතා වගකීමෙන් ක්‍රියාත්මක වු එකම රට ශ්‍රී ලංකාව බව නාවික හමුදාපති වයිස් අද්මිරාල් ජයනාත් කොළඹගේ මහතා පවසයි.මේ වනවිට මෙරට මුහුදු සීමාවෙන් පලායමින් සිටි අනවසර සංක්‍රමිකයන් 4400ක් හා යාත්‍රා 84ක් ශ්‍රී ලංකා නාවික හමුදාව මගින් අත්අඩංගුවට ගෙන ඇති බවත් බංග්ලාදේශය, ඉන්දියාව හා ශ්‍රී ලංකාව යන රටවල් තුනෙන්ම ‍මෙසේ සංක්‍රමිකයන් ඕස්ට්‍රේලියාවට පලායමින් සිටිය දී අත්අඩංගුවට ගෙන ඇති බවත් හෙතෙම කීය.මේ මෙහෙයුම් ප්‍රශංසාවට ලක්කරමින් ඕස්ට්‍රේලියානු රජය ශ්‍රී ලංකා නාවික හමුදාවට මුර සංචාරක යාත්‍රා දෙකක් පරිත්‍යාග කළ බව කොළඹගේ මහතා සඳහන් කරයි.එහි ප්‍රථම නෞකාව ඊයේ (24) දහවල් කොළඹගේ වරායේ දී බාරගනිමින් නාවික හමුදාපතිවරයා එම අදහස් පළ කළේ ය.එම මුර සංචාරක යාත්‍රාව මීටර් 38 දශම දෙකක් දිගින් හා මීටර් හතයි දශම දෙකක් පළලින් යුතුවේ. එහිදී තවදුරටත් අදහස් දැක් වූ කොළඹගේ මහතා මෙසේ ද පැවැසීය. ඉන්දියානු සාගරයේ අපේ කලාපයේ ආරක්ෂාව උපරිමයෙන් ‍සලසා වෙළෙඳ නෞකාවලට ආරක්ෂාව සැපයීම අපේ වගකීම. එම කටයුතු සිදුකිරීම සඳහා ජනාධිපති මහින්ද රාජපක්ෂ මහතා හා ආරක්ෂක ලේකම් ගෝඨාභය රාජපක්ෂ මහතා ශ්‍රී ලංකා නාවික හමුදාවට අවශ්‍ය උපදෙස් හා ද්‍රව්‍ය සපයා තිබේ.එල්.ටී.ටී.ඊ. ත්‍රස්තවාදීන්ගේ ක්‍රියාකලාපය සම්පූර්ණයෙන්ම නැති කර සාගර ආරක්ෂාව වෙනුවෙන් නාවික හමුදාව උපරිමයෙන් ක්‍රියා කරයි.ශ්‍රී ලංකා රජය ඕස්ට්‍රේලියාවට යාම සඳහා නීතිමය අවසරය පුද්ගලයන්ට ලබාදීමේ වැඩපිළිවෙළක් ක්‍රියාත්මකයි. දෙරට අතර සහයෝගිතාවයෙන් ඒ අනුව පුද්ගලයන්ට කටයුතු කිරීමේ හැකියාව පවතිනවා.මිනිස් ජාවාරමක් ලෙස ගැනෙන අනවසර සංක්‍රමිකයින් ඕස්ට්‍රේලියාවට ප්‍රවාහනය කිරීම නතර කිරීමට ශ්‍රී ලංකා නාවික හමුදාව සම්පුර්ණයෙන්ම කැපවී කටයුතු කිරීමට ප්‍රශංසා කිරීමක් ලෙස ඕස්ට්‍රේලියා රජය මේ නෞකා අපට ප්‍රදානය කර තිබෙන්නේ. නීතිවි‍රෝධී සංක්‍රමිකයන් අත්අඩංගුවට ගැනීම මෙන්ම එසේ ගොස් අනතුරට පත් වූ 250ක් ශ්‍රී ලංකා නාවික හමුදාව මඟින් මුදාගෙන තිබෙනවා.වගකීමෙන් යුතුව මේ මිනිස් ජාවාරම නැවැත්වීමට අප ක්‍රියාත්මක වුණා. වර්ෂ 2009 දී මුලින්ම මේ සංක්‍රමිකයන් අල්ලන්න පියවර ගත්තේ. 2011 වනවිට අපේ සියලු සම්පත් නාවික හමුදාව ඒ වෙනුවෙන් යෙදෙව්වා. ඒ අනුව අපේ මෙහෙයුම් සාර්ථකයි. මත්ද්‍රව්‍ය ජාවාරම හා නීතිවිරෝධී ත්‍රස්තවාදය ඇතුළු සියලු ජාවාරම් මෙරට මුහුදු කලාපයෙන් ඉවත් කිරීමයි අපේ උත්සාහය. ඒ අනුව අන්තර්ජාතික වෙළෙඳ නෞකාවලට ආරක්ෂාව සැලසීම අපේ වගකීම. මේ සියලු කටයුතු සාර්ථක කර ගැනීමට නාවික හමුදාව මේ වනවිට ක්‍රියාත්මකව සිටී.ඕස්ට්‍රේලියාවෙන් ලැබී ඇති අනෙක් මුර යාත්‍රාව ලබන මස ද මෙහි ළඟා වෙන බව ද හෙතෙම කීය. සංචාරක මුර යාත්‍රාව ශ්‍රී ලංකා නාවික හමුදාවට බාරදීමේ උළෙලට එක්වූ ශ්‍රී ලංකාවේ ඕස්ට්‍රේලියානු මහකොමසාරිස් රොබින් මෝඩි මහත්මිය ද මෙහි දී මෙ‍ෙස් සඳහන් කළාය.අනවසර සංක්‍රමිකයන් ඕස්ට්‍රේලියාවට යෑම වැළැක්වීම සඳහා එරට රජය ප්‍රතිපත්තිමය තීරණයක් ගෙන තිබේ. මේ වැඩපිළිවෙළ සාර්ථක කර ගැනීමේ කටයුත්තේ ප්‍රධාන කාර්යයක් ලෙස ශ්‍රී ලංකාවට සාගර ආරක්ෂක මුර නෞකා දෙකක් පරිත්‍යාග කිරීමට ඕස්ට්‍රේලියානු රජය තීරණය කළා.එරටට යන නීතිවිරෝධී පුද්ගලයන් පිටුවහල් කෙරෙනවා. ඒ අනුව පැපුවානිව්ගිනියා වෙත හෝ සංක්‍රමිකයන් පැමිණි රටට ම පිටුවහල් කරන බව ඇය සඳහන් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042513</link>
    <topic>අලුතින් හැඳුනුම්පත් ඉල්ලුම් කරන්නන්ට ද්වීභාෂා පරිගණක ගත හැඳුනුම්පතක්</topic>
    <author>චන්ද්‍රිකා පෙරේරා</author>
    <content>මින් ඉදිරියට ජාතික හැඳුනුම්පත් ඉල්ලුම් කරන සියලු දෙනාට අලුතෙන් සැකසෙන පරිගණක ගත ද්විභාෂා මුද්‍රිත හැඳුනුම්පතක් ලබාදෙන බව පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් ජෙනරාල් සරත් කුමාර මහතා පැවසීය.දැනට ක්‍රියාත්මක මේ නව හැඳුනුම්පත පුද්ගලයන්ට හා ජාතික ආරක්ෂාවට එල්ල වී ඇති ගැටලු අවම කර ගැනීමේ කඩිනම් වැඩපිළිවෙළක් ලෙස ක්‍රියාත්මක කර ඇත.වර්ෂ 2016 දී රටේ සියලු පුරවැසියන් වෙත නිකුත් කෙරෙන විද්‍යුත් ජාතික හැඳුනුම්පත නිකුත් කරන තෙක් මේ නව හැඳුනුම්පත ලබා දෙයි.මේ වසර දෙකට පමණක් ලබා දෙන ද්විභාෂා හැඳුනුම්පත ඉල්ලුම් කරන්නන්ට පමණක් ලබා දෙන අතර 2016 සිට ක්‍රියාත්මක පරිගණක ගත ජාතික හැඳුනුම්පත වයස අවුරුදු 15 ට වැඩි සියලු පුරවැසියන් අනිවාර්යයෙන්ම ලබා ගත යුතු බව සරත් කුමාර මහතා අවධාරණය කරයි. දැනට ඇති හැඳුනුම්පත හේතුවෙන් පුද්ගලයා නිසි පරිදි හඳුනාගැනීමේ අපහසුතා මෙන්ම ඔහුට යම් සේවාවක් ලබාගැනීමේදී සිදුවන අපහසුතා ද මතුවේ.විද්‍යුත් ජාතික හැඳුනුම්පත ලබාගැනීමේදී අදාළ පුද්ගලයාගේ පවුලේ අයගේ විස්තර ද ඊට ඇතුළු කරන අතර ඇඟිලි සලකුණු යොදා ඊට නිසි අංකයක් ද ලබා දෙයි. මේ නිසා යම් වැරදි සහගත ලිපියක් හෝ උප්පැන්නය හෝ ඉදිරිපත් කර ජාතික හැඳුනුම්පත ලබාගත්ත ද පුද්ගලයා හඳුනාගැනීමට දත්ත නිසි ලෙස ගබඩා වෙයි.මෙය සැකසීමේ දත්ත විද්‍යුත්කරණය කිරීම මේ ජූලි මසදී ආරම්භ කිරීමට නියමිතය. ජාතික පුරවැසි දත්ත පද්ධතිය සැකසීම වර්ෂ 2015 අවසන් වීමට පෙර සිදුකෙරෙන බව ද ඒ අනුව 2016 දී විද්‍යුත් ජාතික හැඳුනුම්පත අනිවාර්යයෙන්ම නිකුත් කිරීමේ කටයුතු කඩිනම් කරන බව ද සරත් කුමාර මහතා පෙන්වා දුන්නේය. කොල්ලුපිටිය මාධ්‍ය මධ්‍යස්ථානයේ ඊයේ (25) සවස පැවැති විශේෂ මාධ්‍ය හමුවේදී සරත් කුමාර මහතා එම අදහස් පළකළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042514</link>
    <topic>හංවැල්ලේ ඩෙංගු අවදානම පිටුදැකීමට ජනතාවගේ දායකත්වය අවශ්‍යයි</topic>
    <author>@ හංවැල්ල සමූහ ධර්මසිරි විජේරත්න සහ අවිස්සාවේල්ල විශේෂ</author>
    <content>හංවැල්ල නගරය හා අවට පැතිරී තිබෙන ඩෙංගු අවදානම පිටුදැකීමට සක්‍රීය ඩෙංගු මර්ධන වැඩ සටහනක් ආරම්භකර තිබෙන බවත් එය සාර්ථක කර ගැනීමට ජනතාවගේ දායකත්වය අනිවාර්යයෙන් අවශ්‍ය බවත්, බස්නාහිර පළාතේ සෞඛ්‍ය හා දේශීය වෛද්‍ය, පරිවාස හා ළමාරක්ෂක සේවා ඇමැති රංජිත් සෝමවංශ මහතා පැවැසීය.ඇමැතිවරයා එසේ පැවසුවේ උද්ගතවී තිබෙන ඩෙංගු උවදුර මැඩ පැවැත්වීමට ගෙන තිබෙන හා ඉදිරියට ගතයුතු ක්‍රියා මාර්ග පිළිබඳ කරුණු විමසීමට පෙරේදා (23) සීතාවක ප්‍රාදේශීය මහලේකම් කාර්යාලයේ පැවැති විශේෂ සාකච්ඡාවකදීය. සිවිල් ගුවන්සේවා නියෝජ්‍ය ඇමැති ගීතාංජන ගුණවර්ධන මහතාගේ ප්‍රධානත්වයෙන් එය පැවැත්විණි.එහිදී තවදුරටත් කතාකළ සෝමවංශ මහතා මෙසේද කීය. අපි බලවත්සේම කණගාටුවෙනව ඇතිවුණ හදිසි තත්ත්වය ගැන. දිගු කලක් තිස්සේ ඩෙංගු වර්ධනය හා මර්ධනය පිළිබඳ අපි ඉතාම හොඳින් මුහුණ දී තිබෙනව. මේ වගෙ අවස්ථාවලදී අපට යම් යම් හදිසි තීරණ ගැනීමට සිදුවෙනව. විශේෂයෙන් දින කීපයකට පාසල් වැසීමට තීන්දු කළේ දරුවන්ට ආරක්ෂාව සැපයීමටයි. නමුත් අපි දැන් සූදානම් වසා දැමූ පාසල් යලි විවෘත කරන්න. මේ සිදුවීම දැනගත් වහාම බස්නාහිර පළාතේ ඩෙංගු මර්ධන බළකාය ක්‍රියාත්මක කළා. ඊට 300 ක් පමණ දෙනා ඇතුළත් වෙනව. අද වෙනකොට ශ්‍රී ලංකා යුද හමුදාවෙන් පොලීස්යේ පරිසර අංශයෙන් වැඩ කොටසක් කෙරෙනව. ඒ වගේම සීතාවක ප්‍රාදේශීය සභාවේ සභාපතිතුමා හරහා මහජන නියෝජිතයින්ගේ සහභාගීත්වයෙන් වැඩ කොටසක් සිදු කෙරෙනව. එකිනෙකා හඳුණාගෙන තම තමන්ගේ වගකීම ඉටුකිරීමයි මේ අවස්ථාවේදී සිදුවිය යුත්තේ. දැනට කළුතර දිස්ත්‍රික්කයේ ක්‍රියාත්මක කරනව නිරන්තර ඩෙංගු මර්ධන වැඩසටහනක් අධ්‍යාපන කලාප හරහා. ඒ වැඩසටහන මේ ප්‍රදේශයටත් අනුගත කිරීම සුදුසුයි මා විශ්වාස කරනවා. එය ක්‍රියාත්මක කරන්න පෙර සෞඛ්‍ය නිළධාරීන් පාසල් ප්‍රධානීන්, හමුදාව පොලීසිය මහජන නියෝජිතයන් සහභාගිවන තවත් සාකච්ඡාවක් 25 වෙනිදට පැවැත්වෙනව.අපේ මහ ඇමැති ප්‍රසන්න රණතුංග මහතා ඊයේ මට කතා කළා. අවශ්‍ය උපදෙස් ලබාදුන්නා. ඒ අනුව ඕනෑම මොහොතක බස්නාහිර පළාතේ සෞඛ්‍ය අමාත්‍යාංශය සහ අධ්‍යාපන අමාත්‍යාංශය අනෙකුත් සියලු දෙනාගේ කාරුණික සහයෝගයෙන් ගත හැකි සියලුම පියවරවල් ගැනීමට සූදානම්. නමුත් ජනතාවගේ දායකත්වය නැතුව ඩෙංගු මර්ධනය කළ නොහැකියි. මහජන සෞඛ්‍ය පරීක්ෂකවරුන් නිවාස පරීක්ෂා කළාට පසුව කාඩ් පත්‍රයක් නිකුත් කරනවා. නමුත් අපේ සමහර දෙනා දවස් තුනකට පමණ පසුව එය විසිකර දමනවා. සතියක් ගතවෙන කොට සියල්ල අමතකයි. ඩෙංගු මර්ධනය කරන්න එහෙම බැහැ. ඒ සඳහා ජනතාවගේ දායකත්වය රජයට හා පළාත් පාලන ආයතනවලට අනිවාර්යයෙන් අවශ්‍යයි.බස්නාහිර පළාත් සභා මන්ත්‍රී මහේෂ් අල්මේදා, සීතාවක ප්‍රාදේශීය සභාවේ උප සභාපති ආනන්ද රූපසිංහ මහතා ඇතුළු බස්නාහිර පළාත් සෞඛ්‍ය අමාත්‍යාංශයේ ලේකම්තුමා, සීතාවක ප්‍රාදේශීය මහලේකම්තුමා, හංවැල්ල කොට්ඨාස අධ්‍යාපන අධ්‍යක්ෂ, හංවැල්ල සෞඛ්‍ය වෛද්‍ය නිලධාරී, හමුදා හා පොලීසියේ නිලධාරීන්ද මේ අවස්ථාවට සහභාගිවූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042515</link>
    <topic>ලෝක මැලේරියා දිනය අදයි : මෙරටින් මැලේරියාව තුරන් කරමු</topic>
    <author> සන්ධ්‍යා කරුණාරත්න</author>
    <content>ලෝක මැලේරියා දිනය අදට (25) යෙදී ඇත. වසර 2014 අවසන් වන විට මෙරටින් මැලේරියා තුරන් කිරීම සෞඛ්‍ය අමාත්‍යාංශයේ ඉලක්කය වී ඇත‍.වසර 2014 දී මැලේරියාව මෙරටින් තුරන් කිරීම ඉලක්කය වුවත් 2012 වසරේ සිට මෙරටින් රෝගීන් වාර්තා නොවීම ජයග්‍රාහී කරුණක් බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා පවසයි. වසර 2015 දී මෙරටින් මැලේරියාව තුරන් කළ සහතිකය ලෝක සෞඛ්‍ය සංවිධානයෙන් ලබා ගැනීම සෞඛ්‍ය අමාත්‍යාංශයේ ඉලක්කය වී ඇත.මැලේරියාව තුරන් කිරීමේ මට්ටමට ශ්‍රී ලංකාව ළඟා වී සිටිය ද මිනිසුන්ට රෝගය සම්බන්ධයෙන් අමතක වීමත් සමඟ නැවතත් මැලේරියාව රට පුරා පැතිරීමේ අවදානමක් පවතින බවට මාධ්‍යවේදීන් දැනුවත් කරමින් පැවැති මාධ්‍ය සාකච්ඡාව අමතමින් ඒ මහතා ශ්‍රී ලංකා පදනම් ආයතනයේ දී මේ බව ඊයේ (24) පැවැසුවේය. ඉදිරි කාලය තුළ දී මේ රෝගය තුරන් කිරීම සම්බන්ධයෙන් ක්‍රමෝපාය සැලැස්මක් සැකැසීමට විශේෂ උ‍පදේශක මණ්ඩලයක් ද පත් කර තිබේ.රට තුළ රෝගය නොමැති වුවත් පිටරට සිට පැමිණෙන පුද්ගලයන්ගෙන් රෝගය වාර්තා වන බවත් ඔවුන් හඳුනාගෙන ප්‍රතිකාර ලබාදීමෙන් රෝගය රට තුළ පැතිරීම වළක්වා ගත හැකි බවත් වෛද්‍ය මහීපාල මහතා ප්‍රකාශ කළේය.මැලේරියා රෝගය දැනට පවතින මට්ටමම ඉදිරි වසර දෙක පුරා තබා ගැනීමෙන් ‍මැලේරියා තුරන් කළ බවට ලෝක සෞඛ්‍ය සංවිධානයෙන් සහතිකය ලබා ගත හැකි බව ද ඔහු කීය. මැලේරියාව තුරන් කිරීමේ මට්ටමේ තිබුණ ද රෝගය සම්බන්ධයෙන් අමතක කිරීම නිසා නැවතත් රෝගය හිස එස‍වීමේ අවදානමක් පවතියි. ලෝකය පුරා සෑම විනාඩියකටම වරක් මැලේරියාව හේතුවෙන් කුඩා දරුවකු මරණයට පත් වේ. එහෙත් ශ්‍රී ලංකා‍වේ 2007 වසරේ සිට කිසිදු මරණයක් වාර්තා නොවේ. මේ වන විට මැලේරියාව තුරන් කිරීමේ මට්ටමේ ලෝකයේ රටවල් 32 ක් තිබෙන අතර ඒ අතරින් ශ්‍රී ලංකාව ඉදිරියෙන් සිටීමත්, මැලේරියාව තුරන් කිරීම සම්බන්ධයෙන් ආසියාවේ ප්‍රථම රට ශ්‍රී ලංකාව බවට පත් වීමත් සතුටුදායක කරුණක්ව පවතියි.1934 - 35 කාලය තුළ මාස හතකදී මැ‍ලේරියාව නිසා රෝගීන් 80,000 ක් මරණයට පත් විය. මේ වසංගත තත්ත්වය 1963 වන විට රෝගීන් 17 දෙනකු වාර්තා වීම දක්වා අඩු වුව ද නැවතත් රෝගීන් දහස් ගණනකින් වැඩි වීම වාර්තා විය. එවැනි තත්ත්වයක් ඇති වීමට ඉඩ‍ නොතබා රෝගය සම්බන්ධයෙන් දැනුවත්ව සිටිය යුතු ය.මේ අවස්ථාවට ජාතික මැලේරියා මර්දන වැඩසටහනේ අධ්‍යක්ෂ වෛද්‍ය රිසින්ත ප්‍රේමරත්න මහතා ඇතුළු වැඩසටහන හා සම්බන්ධ‍ බොහෝ පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042516</link>
    <topic>අඩු පහසුකම් පවුල් 30,000ක් වෙනුවෙන් මානව සංවර්ධන වැඩසටහනක්</topic>
    <author>චන්දිමා එදිරිමාන්න</author>
    <content>අඩු පහසුකම් ජනාවාස 307 ක පවුල් 30,000ක් වෙනුවෙන් ජනසෙවණ ස්වශක්ති මානව සංවර්ධන වැඩසටහන ක්‍රියාත්මක කළ බව ඇමැති විමල් වීරවංශ මහතා පැවසීය.නාගරික ජනාවාස සංවර්ධන අධිකාරිය කොළඹ අඩු පහසුකම් ජනාවාස ඉලක්ක කරගෙන සිදුකරනු ලබන සංවර්ධන වැඩසටහන් උතුරු කොළඹ, මැද කොළඹ, බොරැල්ල නැඟෙනහිර, බටහිර කොළඹ යන කලාපවල අඩු පහසුකම් ජනාවාස 307 ක පවුල් වෙනුවෙන් ක්‍රියාත්මක කරයි.මහින්ද චින්තන ඉදිරි දැක්ම අනුව විමල් වීරවංශ ඇමැවරයාගේ උපදෙස් පරිදි මේ වැඩසටහන ක්‍රියාත්මක වන්නේ අඩු පහසුකම් ජනාවාසවල පවුල්වල ජන ජීවිතය ගොඩනැංවීම අරමුණු කරගෙනය. කාන්තාවන් ඉලක්ක කරගෙන ස්වශක්ති කාන්තා සවියත් තරුණ තරුණියන් ඉලක්ක කරගෙන තරුණ සවියත් ළමයින් ඉලක්ක කරගෙන කොළඹ ළමයි යනුවෙනුත් වැඩසටහන් 3 ක් මේ යටතේ ක්‍රියාත්මක වේ. උපදේශන සේවා ,සෞඛ්‍ය කඳවුරු, වැඩමුළු, ස්වයං රැකියා ණය ආධාර, ඉතුරුම් ගිණුම්, ක්‍රීඩා, කලා කුසලතා දියුණු කිරීම් ඇතුළු වැඩසටහන් රැසක් ජනසෙවණ ස්වශක්ති මානව සංවර්ධන වැඩසටහනට ඇතුළත් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042517</link>
    <topic>රටේ සංවර්ධන ක්‍රියාදාමයට එක්වී සිටින හමුදාවේ අය සටන්කාමී රණවිරුවන් නොවෙයි</topic>
    <author>චන්ද්‍රිකා පෙරේරා</author>
    <content>රටේ සංවර්ධන ක්‍රියාදාමයට එක්ව සිටින හමුදාමය පුද්ගලයින් යුද්ධයට එක්ව සටන් කළ “සටන්කාමී රණවිරුවන්” නොවන බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා අවධාරණය කරයි.හමුදාගත පදනම මත ඉඳුරාම හමුදාවට බඳවාගත් සිවිල් නිලධාරීන් හා සෙසු නිලයන් මේ සඳහා යොදවා ඇති අතර ඔවුන් යුද පුහුණුව ලබා නැති බව හෙතෙම කීය.සටනේ යෙදුණු “රණවිරුවා” ර‍ටේ ආරක්ෂාව වෙනුවෙන් හමුදාමය අවශ්‍යතා සපුරමින් සිටින බව ද හෙතෙම කීය. යුද්ධය පැවැති අවස්ථාවේ සටන් නොකළ එහෙත් ඒ සඳහා විවිධ අයුරින් දායක වූ පුද්ගලයන් මේ කටයුතු සිදු කරයි. වඩු, පෙදරේරු, මිනින්දෝරු, ඉංජිනේරු, පරිගණක, රියැදුරු, කම්මල් අරක්කැමි ඇතුළු වෘත්තීන් 67 ක් වෙනුවෙන් මේ පිරිස බඳවාගෙන තිබේ. ඒවා යුදමය නොවන කාර්යයන් වන බව ද සංගීත හැකියාව, පෙර පාසල් ගුරුවරියන් ආදිය ද මේ වෘත්තිකයින්ට ඇතුලත්ව ඇති බව ද වනිගසූරිය මහතා පෙන්වා දෙයි.ශ්‍රී ලංකා යුද හමුදාව තුළ දැනට 10,000 ක පමණ මෙම පදනම මත එනම් ඉඳුරාම හමුදාගත පදනම මත බඳවා ගැනුණු අය සිටී. නාවික හමුදාවේ 8500 ක් පමණ වෙති. මේ සියලු බඳවා ගැනීම් ශ්‍රී ලංකා මහා භාණ්ඩාගාරයේ අනුමත සංඛ්‍යාව අනුව අවමයෙන් බඳවාගෙන ඇත.ශ්‍රී ලංකා යුද හමුදා ස්වේච්ඡා බලසේනාව වෙත හමුදා පදනම මත වෘත්තීය සෙසු නිලයන් බඳවා ගැනීමේදී ඒ ඒ වෘත්තීන්ට අවශ්‍ය සුදුසුකම් සපුරා ඇති අය යම් කාර්යයක් ඉටුකිරීම සඳහා පමණක් මෙසේ බඳවා ගනු ලබයි. මේ පිරිස වෛද්‍ය පරීක්ෂණයෙන් සමත්විය යුතු අතර ආරක්ෂක නිශ්කාෂණවලට ද යටත් විය යුතු වේ.බඳවා ගන්නා කාලයේ පවත්නා යුද හමුදා වැටුප් සංග්‍රහයට අනුකූලව වැටුප් හා දීමනා මොවුනට ද හිමිය.මේ පිරිස වර්තමානයේ රටේ ඉදිකිරීම්, නාගරික සංවර්ධනය ඇතුළු කාර්යයන්ට යොදාගෙන සිටින බවත්, යුද්ධය කළ සටනට එක්වූ රණවිරුවා ‍එදා මෙන්ම වර්තමානයේ ද රටේ ආරක්ෂක හා යුදමය කටයුතු වෙනුවෙන් ස්ථාපිතව හමුදාමය ක්‍රියාවල යෙදී සිටින බවත් හෙතෙම සඳහන් කරයි.මාධ්‍ය මධ්‍යස්ථානයේ ‍ඊයේ (25) දහවල් පැවැති මාධ්‍ය හමුවේදී බ්‍රිගේඩියර් රුවන් වනිගසූරිය මහතා එම අදහස් පළකළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042518</link>
    <topic>පෞද්ගලික රෝහල්වල වකුගඩු බද්ධයන් ගැන සෞඛ්‍ය සේවා අධ්‍යක්ෂ ජනරාල් වාර්තාවක් ඉල්ලයි</topic>
    <author>සන්ධ්‍යා කරුණාරත්න</author>
    <content>පෞද්ගලික රෝහල්වල වකුගඩු බද්ධ කිරීම් සම්බන්ධයෙන් වාර්තාවක් පෞද්ගලික වෛද්‍ය ආයතන සංවර්ධන අංශයෙන් ඉල්ලීමට සෞඛ්‍ය සේවා අධ්‍යක්ෂ ජනරාල් ‍විශේෂඥ වෛද්‍ය පාලිත මහීපාල මහතා පියවර‍ ගෙන ඇත. රජයේ රෝහල්වලින් සිදු කරන වකුගඩු බද්ධ කිරීම් සහ වකුගඩු සැත්කම් පිළිබඳ තොරතුරු සෞඛ්‍ය අමාත්‍යාංශය සතුව පැවැතියත්, පෞද්ගලික රෝහල්වල සිදු කරන බද්ධ කිරිම් පිළිබඳ තොරතුරු අමාත්‍යාංශය සතුව නොපැවතීම ඇතැම් අවස්ථාවලදී ගැටලුකාරී වන නිසා මේ පියවර ගැනීමට තීරණය කර තිබේ.වකුගඩු ජාවාරම් සම්බන්ධයෙන් පසුගිය දිනවලදී මාධ්‍ය මඟින් පළ වූ වාර්තා ද සැලකිල්ලට ගනිමින් සෞඛ්‍ය අමාත්‍යාංශය මේ තීරණය ගෙන ඇත. වකුගඩු බද්ධ කිරීමේදී ජීවත්ව සිටින අයකු‍ගෙන් වකුගඩු ගෙන බද්ධ කිරීම සිදු කරන අතර මරණයට පත්වූ අයකුගේ වකුගඩු ගෙන බද්ධ කිරීම සිදු නොකෙරේ. වකුගඩු රෝගීන් බහුලව වාර්තා වීම සිදු වන අතර එවැනි රෝගීන් වාර්තා වීම ක්‍රම ක්‍රමයෙන් වැඩි වන විට වකුගඩු සම්බන්ධයෙන් විවිධ ජාවාරම් රටේ ක්‍රියාත්මක වීම වැළැක්වීම ද මේ තීරණයේ අරමුණක් වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042519</link>
    <topic>තුන්වන පන්තියේ ටිකට් අරන්  2වැනි පන්තියේ ගිය මගීන් 19කට දඩ</topic>
    <author>ශීලා උඩුවර</author>
    <content>තුන්වන පන්තියේ ප්‍රවේශපත් ලබා දෙවැනි පන්තියේ මැදිරිවල ගමන් කළ මගීන් 19 දෙනෙක් දුම්රිය සේවා අධිකාරි කාර්යාලයේ නිලධාරීන් විසින් ඊයේත් පෙරේදාත් (23සහ 24) අල්ලා ගෙන තිබේ. මේ අයගෙන් දුම්රිය දෙපාර්තමේන්තුවට ලැබී ඇති ආදායම රුපියල් 48410 කි.පොල්ගහවෙල සිට කොටුව දක්වා ධාවනය වන පවුසි දුම්රියේ කරන ලද වැටලීමකදී 14 දෙනෙක් අල්ලා ගැනුනු අතර ඔවුන්ගෙන් ලැබූ දඩ මුදල රුපියල් 35400කි. වේයන්ගොඩ සිට කොටුව දක්වා ධාවනය වූ දුම්රියේ මගීන් පස්දෙනෙක් අල්ලා ගැනුනු අතර දඩ මුදල රුපියල් 13010 කි. දුම්රිය සාමාන්‍යාධිකාරී කාර්යාලයීය ආරක්ෂක කාර්යාලයේ කාර්යභාර නිලධාරී උප පරීක්ෂක එම්.එච්.ආටිගල මහතා ප්‍රධාන නිලධාරීන් හා කොටුව දුම්රිය ආරක්ෂක සේවා අධිකාරි කාර්යාලයේ (මෙහෙයුම්) සැරයන් එන්.ජී.ඒ. චන්ද්‍රසෝම මහතා ප්‍රමුඛ නිලධාරීන් 11 දෙනෙක් මෙම වැටලිම කළහ. තුන්වැනි පංතියේ ප්‍රවේශ පත් ලබා දෙවැනි පන්තියේ මැදිරිවල ගමන් කිරීම සම්බන්ධයෙන් මගී ජනතාවට දිගින් දිගටම පැමිණිලි කරන බවත් එම නිසා වැටලීම් සිදු කරන බවත් දුම්රිය ආරක්ෂක සේවය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042520</link>
    <topic>මම දැන් යූ. ඇන්. පී. කාරයෙක් නෙවෙයි</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>“මම දැන් යූ. ඇන්. පී. කාරයෙක් නෙමෙයි. රජයට පක්ෂපාතී කෙනෙක්. මාව මේ තත්ත්වයට පත්කළේ එ. ජා. පක්ෂයේම පිරිසක්” යැයි සීතාවකපුර නගර සභාවේ සභාපති ආර්. එම්. එස්. ප්‍රේමලාල් මහතා පැවැසීය. ඒ මහතා ඊයේ (24) දින පැවැති නගර සභා මාසික රැස්වීමේදී විශේෂ ප්‍රකාශයක් කරමින් පැවැසීය. තවදුරටත් අදහස් දක්වමින් ඒ මහතා කියා සිටියේ දැන් පිරිසක් පෙත්සම් යවමින්, තැනින් තැන කියමින් යනවා සභාපතිවරයා දූෂණ ක්‍රියා රැසක් සිදුකර තිබෙනවා, ඒ ගැන සොයා බලන්න කියා. මම වැරදි වැඩ කරලත් නැහැ, පෙත්සම්වලට බයත් නැහැ. මට උදව් කරපු, උදව් කරන සියලු දෙනාටම මගේ ස්තූතිය මේ අවස්ථාවේ පළකර සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042524</link>
    <topic>ශ්‍රී ලංකාවේ ත්‍රස්ත ක්‍රියාවලට විදේශවලින් මුදල් ලැබෙනවා</topic>
    <author/>
    <content>ශ්‍රී ලංකාවේ සැලසුම්ගත ත්‍රස්ත කටයුතු සඳහා විදේශ රටවලින් සැලකියයුතු ප්‍රමාණවලින් මුදල් ලැබෙන බවට සාක්ෂි තිබෙන බව විදේශ කටයුතු ඇමැති මහාචාර්ය ජී. එල්. පීරිස් මහතා මෙරට සිටින විදේශ තානාපතිවරුන් හමුවේ ඊයේ (24) ප්‍රකාශ කළේය.ත්‍රස්තවාදී කටයුතු සඳහා අරමුදල් රැස්කිරීමට එරෙහිව රජය ගෙන ඇති ක්‍රියාමාර්ග පිළිබඳ රාජ්‍ය තාන්ත්‍රික ප්‍රජාව දැනුවත් කිරීම ඊයේ (24) විදේශ කටයුතු අමාත්‍යාංශයේදී සිදුවූ අතර එහිදී ඇමැති ජී. එල්. පීරිස් මහතා මේ බව පැවසීය.ත්‍රස්ත අරමුදල් රැස්කිරීමෙහි හා ත්‍රස්තවාදය යළි පණගැන්වීමේ සැලසුම් හා සම්බන්ධ වෙනත් ක්‍රියාකාරකම්වල නියැළී සිටින කණ්ඩායම්වලට හා පුද්ගලයන්ට එරෙහිව රජය විසින් ගනු ලැබ ඇති පියවර පිළිබඳව විශ්වසනීය තොරතුරු රාජ්‍යතාන්ත්‍රික ප්‍රජාව වෙත ලබාදීම මේ හමුවේ ප්‍රධාන අරමුණ විය.කණ්ඩායම් 16ක් ත්‍රස්ත සංවිධාන ලෙස සහ පුද්ගලයන් 424ක් ත්‍රස්තවාදීන් ලෙස නම් කිරීමේ රජයේ ක්‍රියාමාර්ගය එක්සත් ජාතීන්ගේ ආරක්ෂක මණ්ඩලය යෝජනාවලිය 1373 යටතට ගෙන එමගින් මෙවැනි පියවර ගැනීමට රජයට බලය පැවරීමක් පමණක් නොව ත්‍රස්ත අරමුදල් රැස්කිරීම සාර්ථකව මැඩ පැවැත්වීම සඳහා අත්‍යවශ‍්‍යයෙන්ම කළ යුතු රාජකාරියක් ද වෙයි. ශ්‍රී ලංකාවේ ත්‍රස්ත අරමුදල් රැස්කිරීමේ පනත යටතේ මේ කර්තව්‍යය සඳහා රෙගුලාසි සැකසී තිබෙන අතර එම රෙගුලාසි පදනම්කර ගනිමින් කාලෝචිත පියවර ගෙන ඇතැයි අමාත්‍යවරයා මෙහිදී පැවසීය.අදාළ පාර්ශ්ව අතර සිදුකළ සංනිවේදන පිළිබඳව ලේඛනගත සාක්ෂි හා මූලික සාක්ෂි අනුව තොරතුරු රාශියක් දැන් රජය සතුව පවතින බව අමාත්‍යවරයා සඳහන් කළේය.මතුවෙමින් පවතින තත්ත්වයට අනුව විදේශ රටවල සිට කටයුතු මෙහෙයවන ක්‍රියාකාරින් හා ශ්‍රී ලංකාව තුළදී අරමුදල් ලබාගන්නා පුද්ගලයන් අතර ඇති සබඳතා ඇතුළුව ජාලගතවීම් කීපයක් හෝ සිදුකරනු ලබන ක්‍රියාකාරකම් පෙන්නුම් කරනු ලබන අතර, ප්‍රශ්න කිරීම් වලදී අනාවරණය වූ තොරතුරුවල ප්‍රතිඵලයක් ලෙස අවි ආයුධ, ලිපිලේඛන සහ වෙනත් ද්‍රව්‍ය සොයාගෙන තිබේ.හමුදා කටයුතු, බුද්ධි තොරතුරු සහ ප්‍රචාරාත්මක කටයුතු සිදුකිරීම සඳහා භාවිතා කිරීමේ අරමුණෙන් මෙම අරමුදල් එවා ඇති බවත්, මෙම එක් එක් ක්ෂේත්‍රවලට අදාළව වගකීම් පවරා ඇති පුද්ගල කණ්ඩායම් සහ ඔවුන්ගේ විධාන යටතේ ක්‍රියාත්මක වන අනෙකුත් අය සිටින බවත් ලැබී ඇති තොරතුරුවලින් පැහැදිලි වෙයි.විමර්ශන කටයුතු අඛණ්ඩව සිදුකරමින් පවතින අතරම, මීට සහභාගිවන වෙනත් පුද්ගලයන්ගේ අනන්‍යතාව සහ කාර්ය භාරය සම්බන්ධයෙන් තවදුරටත් තොරතුරු ලැබෙමින් පවතියි. දැනට ලබාගෙන තිබෙන සාක්ෂි මගින් අනාවරණය වී ඇති පරිදි අතිශය දියුණු අන්දමින් ඉතා සුක්ෂ්ම සැලසුමක් ස්ථාපනය කිරීමට බලාපොරොත්තු වන බවට කිසිදු සැකයක් නොමැති බව පීරිස් මහතා තවදුරටත් ප්‍රකාශ කළේය.තමා පැහැදිලි කළ ආකාරයේ ක්‍රියාකාරකම් සම්බන්ධයෙන් කටයුතු කිරීමේදී ඒවා වළක්වාලීමට ගත යුතු ක්‍රියාමාර්ගවල වැදගත්කම පිළිබඳව අවධාරණය කළ පීරිස් මහතා, ත්‍රස්තවාදී අරමුණු සඳහා අරමුදල් ගලා ඒම වළක්වාලීමටත්, එම සම්පත්වලින් සිදුකිරීමට බලාපොරොත්තුවන සියලු ආකාරයේ ක්‍රියාකාරකම් වළක්වාලීමටත් ඔවුන්ගේ උපරිම සහයෝගය ලබාදෙන ලෙස මෙම කරුණු පැහැදිළි කිරීමේ අවස්ථාව නියෝජනය කළ සියලු රටවල්වලින් ඉල්ලා සිටියේය.නියෝජ්‍ය අමාත්‍ය නියෝමාල් පෙරේරා, අමාත්‍යාංශයේ ලේකම් ක්ෂෙනුකා සෙනෙවිරත්න යන මහත්ම මහත්මීන්ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=n14042525</link>
    <topic>ගමේ සුළු ව්‍යාපාරිකයන් නඟා සිටුවීමට  කැපවීම රජයේ බැංකු සතු වගකීමක්</topic>
    <author># ධනුෂ්ක ගොඩකුඹුර</author>
    <content>කොළඹ ව්‍යාපාරිකයන්ට ණය දීමට සීමා නොවී ගමේ සුළු ව්‍යාපාරිකයන් නඟා සිටුවීමට කැපවීම රජයේ බැංකු සතු වගකීමක් බව ජනාධිපති මහින්ද රාජපක්ෂ මහතා ප්‍රකාශ කළේය.සුළු ව්‍යාපාරිකයන් පිළිබඳ අපගේ පවතින ආකල්ප පවා වෙනස් විය යුතු බව පෙන්වා දුන් ජනාධිපතිවරයා ඔවුන් නිසි ලෙස මෙහෙයවමින් දියුණුව කරා රැගෙන යාමට බැංකු සමත් විය යුතු බව පැවසීය.ජනාධිපතිවරයා මෙසේ ප්‍රකාශ කළේ මහජන බැංකුවේ ගනුදෙනුකාර සේවා සහායකයින් හට නව පත්වීම් ප්‍රදානය කිරීමේ අවස්ථාවට කොළඹ, බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේ දී ඊයේ (24) එක්වෙමිනි.ගනුදෙනුකාර සේවා සහායකයින් දහසක් මහජන බැංකුව බඳවා ගෙන ඇති අතර ඉන් හයසියයකට ජනාධිපතිවරයාගේ අතින් පසුගිය පෙබරවාරී මාසයේදී පත්වීම් ප්‍රදානය කෙරිණි.ඒ දිනවල පැවැති බස්නාහිර සහ දකුණු පළාත් සභා මැතිවරණය නිසා එම පළාත් දෙකෙහි පත්වීම්ලාභීන්ට පත්වීම් ප්‍රදානය කල් තැබුණි. මැතිවරණය නිසා කල්තැබුණු බස්නාහිර සහ දකුණු පළාත් දෙකෙහි පත්වීම් ජනාධිපතිවරයාගේ අතින් ඊයේ ප්‍රදානය කෙරිණි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද ප්‍රකාශ කළේය.මහජන බැංකුවේ පත්වීම් ලබන ඔබ සියලුදෙනාටම මම සුබපතනවා. මේ රටේ තරුණ තරුණියන් අතර ඔබ සියලුදෙනාට සුවිශේෂී රැකියාවක් අද හිමිවෙනවා. එක යුගයක් තිබුණා බැංකු සේවයට ඉහළින් ලිපිකාර සේවයට සළකපු. දෙවැනි තැන තමයි බැංකු සේවය තිබුණේ. ගුරු වෘත්තිය තිබුණේ තුන්වැනි හෝ හතරවැනි තැන. දැන් ඒ තත්ත්වය වෙනස්. බැංකු සේවයට ඉහළ පිළිගැනීමක් තිබෙනවා. මට මතකයි මේ බැංකුව බිහි වූ කාලය. තිබුණු බැංකු ක්‍රමය වෙනස් කරන්න එදා ටී. බී. ඉලංගරත්න ඇමැතිතුමා සිරිමාවෝ බණ්ඩාරනායක මැතිණියගේ යුගයේදි මේ බැංකුව ආරම්භ කළා.බැංකුවකින් ණය ගන්න අය ගැන තිබුණු ආකල්ප වෙනස් වෙලා දේශීය ව්‍යාපාරිකයන් වෙනුවෙන් උදව් කරන්න මේ බැංකු ආරම්භ කළා. එදා සිට අද වන විට මිලියන 15ක පමණ පාරිභෝගිකයන් මේ බැංකුවට සිටිනවා. ඔබ ස්ථිර වුණාම රුපියල් 50000ක පමණ වැටුපක් ලැබෙනවා. ආර්ථික වශයෙන් ඔබ ලොකු පිම්මක් පනිනවා. මේ පිම්ම පනින විට සමහරුන්ට හුඟක් දේ අමතක වෙනවා. මුලින්ම අමතක වෙන්නේ ගම. දෙවැනියට මවුපියන්.අපිට මේ ගැන ඇත්දැකීම් තිබෙනවා. මාව මුණගැසෙන්නට එන මවුපියන් මේ ගැන කියනවා. මා සමඟ ඔවුන්ගේ දුක්ගැනවිලි කියන විට හිතෙනවා අපි ඉන්නේ මොන පැත්තකට යන සමාජයකද කියලා. ඒ නිසා ගම, මවුපියන්, සංස්කෘතිය අමතක කරන්න හොඳ නැහැ. අපට තිබෙනවා වගකීමක්. ජන හද හඳුනන මහජන බැංකුව කිව්වාම ජන හද හඳුනන්න නම් ඔබ ජනතාවාදී විය යුතුයි. ලොකු චෝදනා තිබෙනවා. ඕනේ නම් ගන්න, නැත්නම් නිකන් ඉන්න කියන පදනමේ කටයුතු කරන යුගයක් තිබුණා. ඒක වෙනස් කරලා තිබෙනවා. ජනතාවට සුබවාදීව සළකන්න පුළුවන් ඔබටයි.ලංකාවේ හැම දිස්ත්‍රික්කයකම තිහක් හතළිහක් පිරිසක් අපි බඳවා ගෙන තිබෙනවා. ඒ නිසා වඩාත් කාර්යක්ෂම සේවාවක් ලබා දෙන්න ඔබට පුළුවන්. ඔබට තිබෙන වගකීම බැංකුව දියුණු කරන ගමන් පළාතත් දියුණු කිරීමයි. මහජන බැංකුවෙන් අපි හුඟක් දේ බලාපොරොත්තු වෙනවා. සමාජ සුබසාධනය එක පැත්තකින්. අපි හැමවිටම මීට වඩා සුළු ව්‍යාපාරිකයන් ගැන මීට වඩා අවධානය යොමු කරන්න ඕනේ. සුළු ව්‍යාපාරිකයාට අත දෙන්න ඕනේ.දැන් බලන්න අපේ කාටූන් ශිල්පීන් පිටරට ව්‍යාපාරිකයන් අඳින්නේ හොඳ කෝට් දාලා, ජේම්ස් බොන්ඩ් වර්ගයේ බෑග් එකක් අතේ තියන් ඉන්න විදියට. ඒත් අපේ ව්‍යාපාරිකයා අඳින්නේ බඩ ලොකුවට අපහාසයක් වෙන ආකාරයට. මේකෙන්ම පේනවානේ අපේ ආකල්ප. අපේ සුළු ව්‍යාපාරිකයන් දෙස හතුරකු වගේ බලන ආකල්පය අපි වෙනස් කර ගත යුතුයි. බැංකුව තමන්ගේ ගනුදෙනුකරුවන් ගොඩනඟන විදිය හිතන්න ඕනේ. ව්‍යාපාර කඩා වැටෙන්නේ ඔවුන්ට කළමනාකරණය ගැන නොදන්න නිසයි.ඒ නිසා බැංකුවට වගකීමක් තිබෙනවා ඔවුන් මෙහෙයවන්න. එහෙම නැතුව කඩා වැටුණම ව්‍යාපාරිකයා අතහැර දැමීම නොවෙයි වගකීම. වඩාත් හොඳ බැංකුවක් බවට පත් වෙන්නේ ඒ ව්‍යාපාරිකයන් කෙරෙහි ඒ ආකාරයට කටයුතු කළොත් තමයි. ගමේ තිබෙන මුදල් තමයි අපි එකතු කරන්නේ. එහෙම නොවුණොත් තමයි සක්විති ළඟ, දඬුවම් ළඟ, දැඩි දඬුවම් ළඟ මුදල් දාන්න යන්නේ. මේ වගේ සිද්ධි ඇති වෙන්නේ බැංකුව ජනතාව ආකර්ෂණය කර ගන්නේ නැති නිසයි.කොළඹ ඉන්න ව්‍යාපාරිකයන්ට ණය දෙන එක නොවෙයි යුතුකම ඒ ලැබෙන මුදලින් පළාතේ ඉන්න සුළු ව්‍යාපාරිකයන් ගොඩනඟන්න ණය දීමයි ඔබේ ජයග්‍රහණය වන්නේ. මේ ගැනත් දැන් අවධානය යොමු කරන්න කාලය ඇවිත් තිබෙනවා. මේ පත්වීම් ලබන ඔබ ඉතාම වාසනාවන්තයි. මෙතැන පත්වීම් ලබන අයගෙන් සියයට 65ක් පමණම කාන්තාවන් බවයි පෙනෙන්න තිබෙන්නේ. පුද්ගලික බැංකු දැන් කාන්තාවන් ගැනීම අඩු කරලයි තිබෙන්නේ. නමුත් ඊට වෙනස් ආකාරයකට හිතලා කටයුතු කිරීම ගැන මහජන බැංකුවට ස්තුතිවන්ත වෙනවා.ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ ඇමැති හා මුදල් නියෝජ්‍ය ඇමැති ආචාර්ය සරත් අමුණුගම මහතා. - අද පත්වීම් ලබන සියලුදෙනාටම වගේම ඒ අයගේ මවුපියවරුන්ටත් මම සුබපතනවා. අද පත්වීම් ලබන අය මේ රටේ ඉතාම වාසනාවන්ත තරුණ තරුණියන් පිරිසක්. අපේ රටේ රැකියා වෙළඳ පොළ දෙස බැලුවොත් ඉතා ඉහළින් තිබෙන්නේ බැංකු රැකියාව. බොහෝ අවස්ථාවලදී පරිපාලන සේවයටත් වඩා ඉල්ලුමක් තිබෙන්නේ බැංකු සේවයට. ඒ වගේ විශාල ජයග්‍රහණයක් ලැබූ තමුන්නාන්සේලා වගකීමක් ඇති කණ්ඩායමක් ලෙස මේ රටට සේවයක් කරන්න ඉටා ගන්න ඕනේ.බැංකු ක්ෂේත්‍රය කියන්නේ අපෙ රටේ ආර්ථිකයේ කොදු නාරටිය. රටක් දියුණු වන විට, සංවර්ධනය වන විට, ආර්ථික අතින් ඉදිරියට යන විට ඉහළම තැනකට ඔසවා තබන්නේ බැංකු ක්ෂේත්‍රය. මුලින්ම තේ වතු සහ කෝපි වතු, රබර් වතු හදන්න තමයි මේ රටේ බැංකු ඇති කළේ. ලංකාවේ ප්‍රථම බැංකුව හැදුවේ කොළඹ නොවෙයි හැටන් නගරයේ. තේ වතු අධිරාජ්‍යයේ මූලස්ථානය. පිටරටින් ධනය ගෙනැවිත් ආයොජනය කරලා නැවතත් පිටරටට අරගෙන ගියා.ඒ බැංකු පිටරට අවශ්‍යතා අනුව හදපු බැංකු. අපි නමින් දන්නවා හැටන් බැංකුව තමයි මුලින් පටන් ගත්තේ. ඊළඟට ආවා ලංකා බැංකුව. ඒක මේ රටේ දේශීය ධනපතින් හදපු බැංකුවක්. පස්සේ තමයි ඒක රජයට ගත්තේ. නමුත් මහජන බැංකුව තමයි පළමු වතාවට දේශීය අවශ්‍යතාවන් සම්පූර්ණ කරන්න, ඡන්ද ජයග්‍රහණයකට පසුව ශ්‍රී ලංකා නිදහස් පක්ෂ රජයක් බිහි කළ බැංකුව. මේ බැංකුවට විශාල වගකීමක් තිබෙනවා මේ රටේ බැංකු ක්ෂේත්‍රයේ ආදර්ශමත් බැංකුව ලෙස.මහජන බැංකුව සහ ලංකා බැංකුව දියුණු වෙන්න දියුණු වෙන්න අපේ රටේ ජනතාවගේ විශ්වාසයක් තිබෙනවා දේශීය බැංකුවලින් රට දියුණු කරන්න පුළුවන් කියලා. මේ බැංකුවට බැඳෙන තමුන්නාන්සේලාට විශාල වගකීමක් තිබෙනවා මේ රටේ ජනතාවගේ ඒ සිහිනය සැබෑ කරන්න. ආර්ථික සංවර්ධනයේ මූලික සාධක තුනක් තිබෙනවා. භූමිය, ශ‍්‍රමය සහ ප්‍රාග්ධනය කියන තුන එකතු වුණාම තමයි රටක් දියුණු කරන්න මුදල් සොයා ගත් හැක්කේ. රටක් ලෙස බදු දාලා මුදල් එකතු කරන්නට පුළුවන්. නමුත් ඒකේ සීමාවක් තිබෙනවා. ඒ නිසයි අපි කියන්නේ ආදායම් බදු කියලා. ආදායම ගත්තට පස්සේ තමයි බද්දක් ගන්න පුළුවන් වෙන්නේ.ඊට වඩා මේ රටේ සංවර්ධනයට මුදල් සොයා ගත හැකියි. ඒ ජනතාවගේ අතේ තිබෙන මුදල්, සංසරණය වන මුදල් බැංකු හරහා ප්‍රාග්ධනය ලෙස සංවර්ධනයට යොදා ගැනීමෙන්. බුදු රජාණන් වහන්සේත් දේශනා කරලා තිබෙනවා තමන්ගේ ආදායමෙන් හතරෙන් එකක් ඉතුරු කරන්න කියලා. බැංකුවලින් කරන්නේ ඒ ජනතාව අතර සංසරණය වන මුදලින් කොටසක් රටේ සංවර්ධනයට යොදා ගැනීම. ඒ ගන්නේ බලෙන් නොවෙයි. අතේ මුදල් තියෙන අයට පොළියක් ගෙවලා, සාධාරණය ප්‍රතිලාභයක් ලබා දීලා, හොඳ සේවයක් ලබා දීලා සුහද ලෙස සංවර්ධනයට ලබා ගන්නවා.අන්න ඒක තමයි බැංකු ක්‍රමයේ වටිනාකම. රටක් දියුණු කරන්න මුදල් සොයා දෙන්නේ බැංකු විසින්. දැන් අපේ රට සීඝ්‍රයෙන් දියුණු වන රටක්. මීට වසර අටක පෙර අපේ රටේ ඒක පුද්ගල ආදායම ඩොලර් 800යි. අද අමෙරිකානු ඩොලර් 3400යි. ජනාධිපතිතුමා අපට කියලා තිබෙන්නේ තව වසර හතර පහකින් මේ ප්‍රමාණය ඩොලර් 5000ක් කරන්න කියලයි. අපේ රට හැම අවුරුද්දෙම සියයට 7කින් වර්ධනය වෙනවා පඩිපෙළක් නඟිනවා වගේ. ඒ කියන්නේ විශාල මුදල් ප්‍රමාණයක් මේ රටේ සංසරණය වෙනවා.ඒ මුදල් ප්‍රමාණය තනිකර පාරිභෝජනයට පමණක් යොදා ගත්තොත් සංවර්ධනයට යොදා ගන්න තිබෙන මුදල් ප්‍රමාණය අඩු වෙනවා. අපේ රටේ තිබෙන සල්ලි බැංකු ක්‍රමයට ගෙනාවොත් මුදල් දෙන අයටත් විශාල ප්‍රතිලාභයක් ලබන්න පුළුවනි. එතැනදී සේවය කියන එක තමයි වැදගත් දේ. රටේ නීති දාලා නැහැ ඔබේ සල්ලි මහජන බැංකුවට, ලංකා බැංකුවට දෙන්න කියලා. සමහරුන් බැංකුවලට නොදී වෙන වෙන තැන්වලත් දානවා. මේ ජනතාවගේ මුදල් ලබා ගත යුත්තේ සුහදවයි. ඒ කටයුත්ත කරන්න තිබෙන්නේ මේ අයටයි. ඒ නිසා ඔබට විශාල වගකීමක් තිබෙනවා.මීට පෙර ප්‍රශ්නයක් තිබුණා අපි ගෙවන පොළියට වඩා උද්ධමනය වැඩි නිසා. නමුත් මහින්ද රාජපක්ෂ රජයේ සුවිශේෂී ආර්ථික ලක්ෂණය තමයි අපි හැම අවස්ථාවකදීම උද්ධමනයට වැඩි පොළියක් දුන්නා. ලෝකයම බලනවා අපි කොහොමද මේ උද්ධමනය පහළ තියා ගන්නේ කියලා. චීනය, ඉන්දියාව වගේ රටවලත් උද්ධමනය ඉතා ඉහළයි. නමුත් අපේ රටේ එහෙම නැහැ. අපි විශේෂයෙන් ඉලක්ක කළා කොටස් දෙකක්. කෘෂිකර්මාන්තය සහ සුළු සහ මධ්‍ය ප්‍රමාණ නිෂ්පාදන අංශය. ඒ නිසා පොළියට අඩු අනුපාතයක පොළිය තියා ගන්න පුළුවන් වුණා. වෙන රටවල මිනිස්සු මේවා බලනවා.මේ ආර්ථික ගමන යන විට අපි නව තාක්ෂණය, නව සංකල්ප ඉදිරිපත් කළ යුතුයි. සමහරුන් අහනවා මොකටද අපේ විශ්‍රාම වැටුප, වැටුප බැංකු හරහා ගෙවන්නේ කියලා. මහජන බැංකුවේ, ලංකා බැංකුවේ ශාඛා රැසක් තිබෙනවා. හැතැප්මක් ගාණේ බැංකු ශාඛා තිබෙන්නේ අපේ රටේ පමණයි. අනෙක් රටවල බැංකුවට යන්න ඕනේ ගුවනින් නැත්නම් වාහනයකින්. අපේ රටේ මිනිත්තු දහයකින් බැංකුවට යන්න පුළුවන්. ඒ නිසා අපි මේ බැංකු අපි පාවිච්චි කළ යුතුයි. සමහරු කැමැති නැහැ විශ්‍රාම වැටුප් පාරිතෝෂිකය බැංකුව හරහා ගන්න. මේ පාරිතෝෂිකය හෙටම ගන්න පුළුවන් බැංකු ක්‍රමය හරහා. ඉස්සර වසර දෙක තුන යනවා මේ පාරිතෝෂිකය ගන්න.අපි සියලුදෙනා අපිට ලැබී තිබෙන පහසුකම්, වරප්‍රසාද හා සම්පත් ගැන හිතනවා මදි. හැමදෙයක්ම විවේචනය කරනවා. අලුත් තාක්ෂණය ආවොත් ඒකට විරුද්ධයි. බැංකු ක්‍රමයට විරුද්ධයි. බැංකු ක්‍රමයේ තිබෙන එකම දේ තමයි විශ්වාසය. කවුරු හරි බැංකුවකට ඇවිත් මුදල් දාන්නේ මුදල් නැති නොවන බවට විශ්වාසය නිසයි. ලෝකයේ මොන රටේද රාජ්‍ය බැංකු දෙකක හැම සතයකටම රාජ්‍ය විශ්වාසයක් තිබෙන්නේ ? ලංකාවේ පමණයි. ලංකාවේ අපි ධනාත්මකව කල්පනා කරන්න ඕනේ.ජනාධිපති කාර්ය මණ්ඩල ප්‍රධානී, මහජන බැංකුවේ සභාපති ගාමිණී සේදර සෙනරත් මහතා. - අද ඉතාම සුබ දවසක් ලෙසයි මා දකින්නේ. මහජන බැංකුවට වසර 50ක් පිරෙනවා. 1961 වසරේ ආරම්භ කරපු මහජන බැංකුව රජය සතු විශාලතම මූල්‍ය ආයතනවලින් එකක්. සිරිමාවෝ බණ්ඩාරනායක මැතිණියගේ කාලයේ ටී. බී. ඉලංගරත්න මහතා එවකට තිබුණු ඒකාධිකාරය, මූල්‍ය රටාව බිඳලා ප්‍රභූ පන්තියට සීමා වී තිබූ මූල්‍ය ආයතන ජනතාවට අතරට ගෙන යන්න තමයි මහජන බැංකුව ආරම්භ කළේ. අපේ රටේ ආර්ථිකයේ කොඳු නාරටිය බවට පත් ව තිබුණු කෘෂි ආර්ථිකයත් දේශීය ආයෝජකයන්ට බැංකු ක්‍රමයේ පිහිට ලබා දෙන්නට තමයි ලංකා බැංකුව, මහජන බැංකුව ආරම්භ කළේ.විශේෂයෙන් මහජන බැංකුව ආරම්භ කළේ ගැමි ආර්ථිකය එහෙම නැතිනම් කෘෂි ආර්ථිකය නඟා සිටුවීමේ පරමාර්ථය ඇතිවයි. ඒ අරමුණ සාක්ෂාත් කර ගනිමින් මහජන බැංකුව වසර පනහක් තිස්සේ දිගු ගමනක් ඇවිත් අද වන විට ශාඛා 700කින්, සේවකයන් 10000කට වැඩි ප්‍රමාණයකින් සමන්විත මහා මූල්‍ය ආයතනයක් බවට පත් ව තිබෙනවා. එසේ වුණේ එදා සිට අද දක්වා මහජන බැංකුව වෙනුවෙන් තම ශ්‍රමය කැප කළ ඇමැතිවරුන්, සභාපතිවරුන්, ආණ්ඩු යන සියලුදෙනාගේම ශක්තිය මතයි.අද අපි ලංකාවේ මූල්‍ය ආයතන අතර ප්‍රධානතම මූල්‍ය ආයතනයක් බවට පත් ව තිබෙනවා. එසේ වී තිබෙන්නේ මහජන බැංකුව තුළ සිටින සේවකයන්ගේ කැපවීමත් බැංකුවට තිබෙන ආදරයත් නිසයි. අද පත්වීම් ලබන ඔබත් මහජන බැංකුවේ පරමාර්ථය පරිදි ජන හද හඳුනන මහජන බැංකුව ලෙසින් ඉදිරියට යාමට ඔබේ ශ්‍රමයත් දැනුමත් කැප කළ යුතුයි. මහජන බැංකුව ආරම්භ කළ පරමාර්ථ ඉදිරියට ගෙන යාමට අපි විශාල කැපකිරීම් රැසක් කරනවා.විශේෂයෙන් ගොවි, කෘෂිකර්ම, ධීවර, ග්‍රාමීය ආර්ථිකය නඟා සිටුවීමට මහජන බැංකුව කරන කැප කිරීම අතිමහත්. මූල්‍ය ආයතනයක් ගමට ගෙනයන්න මුල් වුණේ මහජන බැංකුව. සාමාන්‍ය ජනතාවට මූල්‍ය ආයතනයකට, බැංකුවකට එන්න නොහැකි සමයක තමයි මහජන බැංකුව ආරම්භ කළේ. ජනතාවට මූල්‍ය ආයතන හුරු කරලා, ඔවුන්ගේ තිබුණු බිය නැති කරලා, ඔවුන් බැංකු කරා කැඳවා ගැනීමයි මේ බැංකුව ආරම්භ කිරීමේ පරමාර්ථය වුණේ. ඒ නිසා තමයි මේ බැංකුව සඳහා අපි එදා සිටම සාමාන්‍ය මහජනතාවගේ දරුවන් තෝරාගත්තේ. අද මේ පත්වීම් ලබන දහසක් දෙනා තෝරා ගත්තේ ඒ ඒ දිස්ත්‍රික්කවල සාමාන්‍ය ජනතාවගේ දූදරුවන්ගෙන්.ඒ නිසා ඔබට සේවය කරන්න වෙන්නේ ඔබේම ගමේ ඔබ දන්නා කියන හිතවතුන්ටයි. ගනුදෙනුකරුවන් තමයි අපේ ප්‍රධානතම සම්පත. ඔබේ ගමේදී ඔබට මුණගැසෙන්නේ ඔබේ ඥාතීන්, ඔබේ හිතවතුන්, විදුහල්පතිතුමා, ස්වාමීන් වහන්සේලා වගේ පිරිසක්. අපි ඔබෙන් බලාපොරොත්තු වෙන්නේ ආචාරශීලිත්වය, සංවර බව, උනන්දුවෙන් කටයුතු කර දීම, කාර්යක්ෂම බව යනාදියයි. ඔබ ඒ අය වෙනුවෙන් මේ කටයුතු කරනවා නම් අපට පහසුයි.අද රාජ්‍ය බැංකුවලට තිබෙන ලොකුම චෝදනාවක් තමයි අපගේ පාරිභෝගික සේවය ඉතා පහත් තත්ත්වයක තිබෙන බව. ඒ නිසා තමයි පෞද්ගලික බැංකු ඉතා වේගයෙන් ඉහළට යන්නේ. මම ඉතා ආදරයෙන් ඉල්ලා සිටිනවා ඔබගේ සේවය ඉතා ආචාරශීලිව හා සුදහශීලීව ලබාදෙන්න කියලා. අලුතෙන් හිතන්න දෙයක් නැහැ,අලුතෙන් පුරුදු වෙන්න දෙයක් නැහැ. ගමේ පාසලෙන් ඉගෙන ගෙන, ගමේ පන්සලෙන් අධ්‍යාපනය ලබලා ඔබ තුළ තිබෙන ආචාරශීලීත්වය, සුහද බව, කාර්යක්ෂම බව ඔබේ සේවයට යොදා ගන්න.බැංකුවක් දෙස අපි හැමවිටම බලන්න ඕනේ ගනුදෙනුකරුවන් දෙස. රාජ්‍ය බැංකුවක් වුණාම විශේෂයෙන් මේ ගැන බලන්න ඕනේ. රාජ්‍ය බැංකුවක් වෙත ජනතාව එන්නේ විශ්වාසයකින්. එහෙම එන පාරිභෝගිකයන්ට ඔබ ඉතාම ආචාරශීලීව සැළකුවොත් තමයි අපේ සමඟ ගනුදෙනුකරුවන් රැඳී සිටින්නේ. අපිත් සමඟ සිටින ගනුදෙනුකරුවන් රඳවා තබා ගැනීම වගේම අලුතෙන් ගනුදෙනුකරුවන් ආකර්ශණය කර ගැනීමත් ඉතා වැදගත්. අද බඳවා ගත් ඔබට අපි ඉතා හොඳ පුහුණුවක් ලබා දෙනවා ඉදිරි දින කිහිපය තුළ. ඔබට සියලු බැංකු කටයුතු පිළිබඳ අධ්‍යනයක් කරන්නට ඔබට හැකියාව ලැබෙයි.මේ වගේ විශාල මූල්‍ය ආයතනයක රැකියාවක් ලැබීමට ඔබ ඉතා වාසනාවන්තයි. ඔබේ ජීවිතයේ වෙනසක් මේ නිසා ඇති වෙනවා.මේ රැකියාවට ඉතා හොඳ පිළිගැනීමක් තිබෙනවා. ඔබ ගමට ගියාම එදා සිටි තත්ත්වයේ නොවෙයි අද සිටින්නේ. ඔබගේ සමාජය, ගම, ප්‍රදේශය තුළ හැසිරීමේදී ඔබ අපේ බැංකුව පිළිබඳවත් සිතන්න ඕනේ. ඔබ ආත්මාභිමානයෙන් කටයුතු කරන විට අපි පෙරළා බලාපොරොත්තු වෙන්නේ බැංකුවට හොඳ සේවාවක් ලබා ගැනීමයි.ඒ සඳහා ඔබ තාක්ෂණයෙන් සන්නද්ධ විය යුතුයි. අද තාක්ෂණය සමඟ ඉදිරියට යා යුතුයි. අද මූල්‍ය ආයතන සියල්ලම තාක්ෂණය සමඟ ඉදිරියට යනවා. අද ඕනෑම කෙනකු අත ජංගම දුරකථනයක් තිබෙනවා. සියලු බැංකු කටයුතු ජංගම දුරකථනයෙන් කළ හැකි මට්ටමට තාක්ෂණය දියුණු වෙලා තිබෙනවා. අපි බලාපොරොත්තු වෙනවා ඉදිරි වසර දෙක තුළ මහජන බැංකුව තාක්ෂණය අතින් ඉහළටම ගෙනයන්නට. ඒ සඳහා අපි කටයුතු දැන් ආරම්භ කර තිබෙනවා. පරිපාලන රටාවේ වෙනසක් කළ යුතු නම් ඒක කරන්නට දැන් අධ්‍යනයක් කරගෙන යනවා. ඉදිරි වසර 50ට ගැලපෙන අන්දමට බැංකුව ශක්තිමත් කිරීමට අප කටයුතු කරනවා.අගමැති දි. මු. ජයරත්න, ඇමැතිවරුන් වන මහින්ද යාපා අබේවර්ධන, එස්. එම්. චන්ද්‍රසේන, ඩග්ලස් දේවානන්දා, නියෝජ්‍ය ඇමැති ගීතාංන ගුණවර්ධන, පාර්ලිමේන්තු මන්ත්‍රී දුමින්ද සිල්වා මහත්වරුන් ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r1404251</link>
    <topic>කුරුණෑගල නියඟයෙන් වගා හානිවූ ගොවීන්ට වන්දි දෙන්න සැලසුම්</topic>
    <author>කුරුණෑගල දිස්ත්‍රික් සංචාරක - ගුණරත්න ලියනආරච්චි</author>
    <content>කුරුණෑගල දිස්ත්‍රික්කයේ නියඟයෙන් වගා හානි සිදුවූ ගොවීන් 3669ක් වන්දි ඉල්ලා අයැදුම්පත් ඉදිරිපත් කර ඇති බව නියෝජ්‍ය ගොවිජන සේවා කොමසාරිස් ජී. ඩී. අශෝකා ස්වර්ණලතා මහත්මිය පැවැසුවාය.කුඹුරු අක්කර 2971, රූඩි 1, පර්චස් 13ක් බවත්, වී බුසල් දෙලක්ෂ තිස්හයදහස් දෙසිය හැටක් මෙවර අස්වැන්න අඩුවී ඇති බවත් ඇය පැවැසුවාය.රුපියල් එක්ලක්ෂ හැටඑක් දහස් තුන්සිය හතළිස් නවයයි දශම එකක් ගොවීන්ට අහිමිවූ බවත්, කෘෂි රක්ෂණ මණ්ඩලය හරහා මේ ගොවීන්ට වන්දි ලබාදෙන්න නිර්දේශ කර ඉදිරිපත් කිරීමට පියවර ගනිමින් සිටින බවද අශෝකා ස්වර්ණලතා මහත්මිය පැවැසුවාය.මේ නියඟය තවදුරටත් පැවැතියහොත් යල - මහ කන්න දෙකම වගා පාළු වන බවද දිනපතා වන්දි ඉල්ලා අයැදුම්පත් ලැබෙන බවද ඇය වැඩිදුරටත් පැවැසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r1404252</link>
    <topic>හොරණ - ඇල්ලකන්ද වතු කම්කරුවන්ට පානීය ජල පහසුකම්</topic>
    <author>ඉංගිරිය සමූහ - කුමාරි ගමගේ</author>
    <content>පානීය ජලය ලබා ගැනීමේ ගැටලුවට මැදිව සිටි හොරණ ඇල්ලකන්ද වතුයායේ වතු කම්කරුවන්ට පානීය ජලය ලබා දීම පසුගියදා ඇමැති දිනේෂ් ගුණවර්ධන මහතාගේ ප්‍රධානත්වයෙන් සිදු කෙරිණි.මෙහිදී ඇමැති දිනේෂ් ගුණවර්ධන මහතා මෙසේ කීය.වතුවල සේවය කරන මේ ජනතාව රටේ ආර්ථිකයට විශාල දායකත්වයක් ලබා දෙනවා. වතු කම්කරුවන් වන මේ පිරිස හැමදාම වතුවලට දිවි ගෙවිය යුතු නෑ.මේ කම්කරුවන්ගේ දරුවන්ට වතුවල සේවය කළ යුතු යැයි නියමයක්ද නෑ. ඒ දරුවන්ට අධ්‍යාපනය ලබා දී උසස් මට්ටමේ රැකියාවල නිරත වීමට ඉඩ සලසා දිය යුතුයි.රටේ ආර්ථිකයට මේ සා විශාල දායකත්වයක් ලබා දෙන මේ පිරිසට අත්‍යවශ්‍ය සේවා සැපයීම අපේ යුතුකම වෙනවා.ජ්‍යෙෂ්ඨ ඇමැති රත්නසිරි වික්‍රමනායක හොරණ ප්‍රධාන සංවිධායක කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක ප්‍රාදේශීය සභා මන්ත්‍රී සනත් විපුලජීව මහත්වරු ඇතුළු විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r1404253</link>
    <topic>පැය 24ම රාජකාරි කරන්න දැන් සූදානම් වෙන්න</topic>
    <author>හාරිස්පත්තුව මධ්‍යම විශේෂ</author>
    <content>ඔබගේ දෛනික රාජකාරිය පැය අටකට සීමාවන්නේ නෑ. ඔබ පැය 24ම සේවය කිරීමට සුදානම් විය යුතුයි. යනුවෙන් මහනුවර දිස්ත්‍රික් ලේකම් ගාමිණී සෙනෙවිරත්න මහතා පැවසීය.ඒ මහතා එසේ පැවැසුවේ පසුගිය දා මහනුවර දිස්ත්‍රික්කය තුළ පවතින ග්‍රාම නිලධාරි පුරප්පාඩු තුන්සිය හැටපහක් (365) සඳහා නවපත්වීම් ලැබු නිලධාරීන්ගේ පුහුණුවීම් ආරම්භ කිරීමේ අවස්ථාවට විශේෂ ආරාධිතයා ලෙස සහභාගී වෙමිනි. පුහුණුව පසුගිය දා පොල්ගොල්ල ජාතික සමුපකාර සංවර්ධන සමුපකාර ආයතන ශ්‍රවණාගාරයේ දී ආරම්භ කෙරෙණි.මෙහි දී වැඩිදුරටත් අදහස් දැක් වූ ලේකම්වරයා මෙසේ ද කීය. එදා ග්‍රාම නිලධාරීන් තෝරාගැනීමෙන් පසු පත්වීම් ලිපිය ලැබුණේ තැපෑලෙන්. නමුත් මෙවර ඔබගේ සේවයට ගරු කරමින් පසුගිය දා ඔබේ පත්වීමේ ලිපිය ජනාධිපතිතුමා අතින්ම ප්‍රදානය කළා. අද මහජන පහසුව සඳහා ගමකට විවිධ තනතුරු දරනා රාජ්‍ය නිලධාරීන් රැසක් සිටිනවා. එම නිලධාරීන් අතරින් ඔබට පැවරෙන කාර්යන් විවිධාකාරයි. ඔබ ගමේ නායකයා ලෙසයි ජනතාව පිළිගන්නේ.ඔබ සතු සමාජමය වගකීම් රැස පවතිනවා. ඔබ ග්‍රාම නිලධාරියකු පමණක් නෙවෙයි. සාම නිලධාරියෙක් ද වෙනවා. ඔබගේ දක්ෂතාවය අනුවයි, තම සේවය තුළින් ගමේ ජනතා ප්‍රසාදය ලබා ගැනීමට හැකිවෙන්නේ. ඔබට ලැබුණු තනතුරේ ගෞරවයත් රැකියාවත් ආරක්ෂාකර ගැනීම ඔබ සතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r1404254</link>
    <topic>දියර කිරි භාවිතයට යළිත් හුරුවිය යුතුයි</topic>
    <author>ඉංගිරිය සමූහ කුමාරි ගමගේ</author>
    <content>මහින්ද චින්තන ඉදිරි දැක්ම යටතේ දියර කිරිවලින් රට ස්වයංපෝෂිත කරවා හිතුමතයේ මිල ඉහළ නංවන. බහු ජාතික කිරිපිටි සමාගම් දණ ගැස්සවීමට නම් සෑම නිවෙසකම කිරි ගවයකු ඇති කළ යුතුයි යැයි යහ පාලනය සහ යටිතල පහසුකම් ඇමැති රත්නසිරි වික්‍රමනායක මහතා පැවැසීය.ඒ මහතා එසේ පැවැසුවේ පසුගිය දා කුඩා උඩුව, මාලොස්වල කිරි ගම්මානය සඳහා කිරි ගවයින් 41ක් ගොවීන් අතර බෙදා දීමේ ප්‍රජා සත්කාර සේවාවේදීය. වසර 2020 වන විට දියර කිරිවලින් රට ස්වයංපෝෂිත කිරීමේ අරමුණින් රට පුරා කිරි ගම්මාන ඇති කිරීමේ මහින්ද චින්තන ඉදිරි දැක්ම වැඩ පිළිවෙළ යටතේ කිරිගල හේන කෘෂිකර්ම පර්යේෂණ නිෂ්පාදන සහකාර එස්. සුනිල් ජයරත්න මහතාගේ අධීක්ෂණයෙන් මේ කිරි දෙනුන් ගොවීන් අතර බෙදා දීම සිදු කෙරිණි.මෙහිදී වැඩිදුරටත් අදහස් දැක්වූ ජ්‍යෙෂ්ඨ ‍ඇමැති රත්නසිරි වික්‍රමනායක මහතා“එදා මුළු මහත් ශ්‍රී ලංකාවේම ආර්ථිකය රඳා පැවැතුණේ කෘෂිකර්මාන්තය මත . එහිදී ගවයාට හිමි වුණේ විශේෂ තැනක්. ගවයා සම්පතක් විදියටයි සැලකුවේ අද සියලු දේම යන්ත්‍ර සූත්‍ර බවට පත්වෙලා. එදා දරුවන් පාසල් ගියේ උදේට කිරි වීදුරුවක් පානය කරලා. අද ගවයා අමතක කිරීමත් සමගම දියර කිරිවෙනුවට කිරිපිටිවලට ඇබ්බැහි වෙලා. දියර කිරි භාවිතය අඩුවීමත්. කිරිපිටිවලට වැඩි වැඩියෙන් ඇති ඉල්ලුමත් නිසා බහුජාතික සමාගම් හිතුමතයේ කිරිපිටි මිල වැඩි කරනවා. ක්‍රමානුකූලව ආර්ථික රටාව වෙනස් කළ යුතුයි. චාම් ජීවිතයකට හුරු විය යුතුයි. ඇස් ඇර කල්පනා කර බලා ඒ මාහැඟි සම්පත් රැක ගත යුතුයි. විදේශ ආක්‍රමණයන් සමඟ වෙනස් වූ ආර්ථික රටාව අපේ රටට ගැළපෙනවා දැයි කල්පනා කළ යුතුයි. “යළිත් අපි දියරකිරි භාවිතයට හුරු විය යුතුයි.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාගේ උපදෙස් හා අනුග්‍රහය යටතේ පාණදුර වත්තල්පොළ “ගවයින්, මරණයෙන් නිදහස් කිරීමේ සංවිධානය “මඟින් මේ කිරිගවයන් පරිත්‍යාග කළ අතර ඉංගිරිය ප්‍රාදේශීය සංවර්ධන බැංකුව මඟින් ගොවීන්වෙත ගව මඩු ඉදිකර ගැනීමේ ණය මුදල් ලබා දී තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r1404255</link>
    <topic>බුලත්සිංහල පුංචි පැටවු හැමදේටම උපන් හපන්</topic>
    <author>ඉංගිරිය සමූහ කුමාරි ගමගේ</author>
    <content>පාසල් අතර අන්තර් සම්බන්ධතා ගොඩනැඟීම, ළමා මිතුරු පාසලක් ලෙස අනෙක් සහෝදර පාසල් දරුවන්ගේ කුසලතා සංවර්ධනය කිරීම විවිධ ක්‍රියාකාරකම් තුළින් මනස සුවපත් කරමින් ප්‍රීතියෙන් සතුටින් අධ්‍යාපන කටයුතුවල නිරතවීම ආදීය අරමුණු කර ගනිමින් “ප්‍රාථමික ශිෂ්‍ය කඳවුර - 2014” බුලත්සිංහල අධ්‍යාපන කොට්ඨාසයේ කඳන කනිෂ්ඨ විද්‍යාල පරිශ්‍රයේ දී පැවැත්විණි.විදුහල්පති එස්. ඩී. අමරදාස මහතාගේ මූලිකත්වයෙන් පැවති මේ කඳවුර සඳහා මදුරාවල බැල්ලපිටිය හා පහළ නාරගල සාරානන්ද ප්‍රාථමික විදුහල් තුනක සිසු සිසුවියෝ 150ක් පමණ සහභාගි වූහ.මෙහිදී චිත්‍ර, ගණිත, පරිසර නැටුම් හා සංගීත විෂයන්වලට අදාළ කඳවුරු පැවැත්වූහ. හොරණ අධ්‍යාපන කලාපයේ උපදේශක මහත්ම මහත්මීහු මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r1404256</link>
    <topic>මතුගම ඓශ්චර්යයේ ගමන ඇරැඹෙයි ගම් සභාවලින් යෝජනා රැස් කරයි</topic>
    <author>නාගොඩ විශේෂ එන්. විජේරත්න</author>
    <content>මතුගම මැතිවරණ කොට්ඨාසය තුළ මේ වර්ෂයේ සංවර්ධන ව්‍යාපෘති සඳහා ආර්ථික සංවර්ධන අමාත්‍යාංශය මඟින් රුපියල් දස ලක්ෂ 447ක ප්‍රතිපාදන ලබා දී තිබේ.මේ මූල්‍ය ප්‍රතිපාදන මඟින් මතුගම ප්‍රාදේශීය ලේකම් කොට්ඨාසයේ ග්‍රාම නිලධාරි වසම් 57ක් සහ දොඩන්ගොඩ ප්‍රාදේශීය ලේකම් කොට්ඨාසයේ ග්‍රාම නිලධාරී වසම් 45ක්ද ආවරණය වන පරිදි සංවර්ධන ව්‍යාපෘතීන් ආරම්භ කිරීමට නියමිතව තිබේ. මේ අනුව දිවිනැඟුම, ගමනැඟුම, සුළු වාරිමාර්ග, පළාත් නැඟුම, ග්‍රාමීය පාලම්, ග්‍රාමීය පාසල් හි සනීපාරක්ෂක කටයුතු ‍ක්ෂේත්‍ර ඔස්සේ අදාළ යෝජනා ලබා ගැනීම ජනසභා මඟින් සිදු කෙරේ.ඊට රාජ්‍ය නිලධාරීන්, ‍ගොවි සංවිධාන, ස්වේච්ඡා සංවිධාන හා දේශපාලන නියෝජිතයින්ද අයත්වන අතර ග්‍රාමනිලධාරි වසම් 9කින් අදාළ යෝජනා ලබා ගැනීම නෑබඩ මහ විද්‍යාලයේදී පැවැති රැස්වීමකදී සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r1404257</link>
    <topic>කවි මඩුව අවසන් වූ ප්‍රීතියට කිවිඳියන් පදමට සූර්වෙන්න අරන්</topic>
    <author>තෙන්නකෝන් කුලසේකර</author>
    <content>කවි මඩුවක් අවසන් වී කිවිඳියන් දෙදෙනකු මත්පැන් වමනය කිරීමේ අපූරු පුවතක් අනුරාධපුර ප්‍රදේශයෙන් වාර්තා වේ.ප්‍රදේශයේ කවියකු විසින් සංවිධානය කරන ලද කවිමඩුව රස ගඟුලක් බවට පත්වී තිබිණ. රසිකයන්ගේ ඔල්වරසන් මැද පැවැති කවිමඩුව රාත්‍රී 10.00ට පමණ අවසන් විය. පිටතින් පැමිණි කවි කිවිදියන්ට නවාතැන් පහසුකම් ද සලසා තිබිණ.කවියට ආදරය කළ රසිකයන් පිරිසක් ද කවි කිවිඳියන්ට ඇප උපස්ථාන කිරීමට එහි ගියහ.රාත්‍රී කෑමට පෙර මධුවිත පාටියක් ද ගජරාමෙට පැවැත්විණි.කිවිඳියන් මත්පැන් පානය කරන කිසිවකු ඇස නොගැටුණත් එක් කිවිඳියක් වමනය කරනු දුටු තවත් කිවිඳියකට ද වමනය වූ අතර ඔවුන් දෙදෙනා වමනය කැර ඇත්තේ මත්පැන් ය.ඒ බව අවබෝධ කැර ගත් රසිකයන් එකා දෙන්නා එම නිවසින් පිටවෙද්දී පදමින් පිට පැන සිටි වයසක කවියකු වමනය පිටින්ම එක් කිවිඳියක තම ග්‍රහණයට රැගෙන කාමරයට යද්දී කවියන් අතර ඇති වූ බහින්බස්වීමක් ගුටි කෙළියක් බවට පත් වූ බව වාර්තා වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r1404258</link>
    <topic>කසළ බැහැර කරන්න දිනකට පැය තුනක්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>දිනපතා පස්වරුවේ පැය 3ක කාලයක් පමණක් වේයන්ගොඩ දඹුවත්තට දිරාපත් වන කසළ දමන ලෙසට අත්තනගල්ල අතිරේක මහේස්ත්‍රාත් කාවින්ද්‍යා නානායක්කාර මෙනවිය ගම්පහ මහ නගර සභාවට හා ගම්පහ ප්‍රාදේශීය සභාවට නියෝග කළාය.වේයන්ගොඩ දඹුවත්තට කසළ දැමීම හේතුවෙන් සෞඛ්‍ය ගැටලු ගණනාවක් මතුවීඇති බව කියමින් වේයන්ගොඩ වැඩබලන මහජන සෞඛ්‍ය පරීක්ෂක දනන්ජය පතිරත්න මහතා විසින් ගම්පහ මහනගර සභාවට හා ගම්පහ ප්‍රාදේශීය සභාවට එරෙහිව නඩුවක් පවරා තිබේ.එම නඩුව නැවත කැඳවූ අවස්ථාවේ මහේස්ත්‍රාත්වරිය දිනපතා පස්වරු 1 සිට 4 දක්වා කාලය ඇතුළත පමණක් දිරාපත්වන කසළ පමණක් දඹුවත්තට ගෙනවිත් දමන ලෙස ගම්පහ මහ නගර සභාවට හා ගම්පහ ප්‍රාදේශීය සභාවට නියෝග කළාය. දිරාපත් නොවන කසළ ගෙනවිත් දමන බවට පැමිණිල්ලෙන් ඡායාරූප කීපයක් ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r1404259</link>
    <topic>දුරකතනයක් කොල්ලකෑවාට අත්හිටවූ සිරදඬුවම්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ පොකුණ පාරේ ගමන් කරමින් සිටි පුද්ගලයකුගේ රුපියල් 4800/- ක් වටිනා ජංගම දුරකථනයක් මංකොල්ලාකෑම, සොර බඩු ලඟ තබා ගැනීම යන චෝදනාවලට වරද පිළිගත් පුද්ගලයකුට මාස 10ක බරපතළ වැඩසහිත සිර දඬුවක්මද, රුපියල් 1000/- දඩයක්ද, ගම්පහ ප්‍රධාන මහේස්ත්‍රාත් ටිකිරි කේ. ජයතිලක මහතා නියම කළේය.දඩමුදල නොගෙවන්නේ නම් මාස දෙකක සිර දඬුවමක් නියම වන වගටද නියෝග කළ මහේස්ත්‍රාත්වරයා මාස 10 සිර දඬුවම වසර 05කට අත්හිටුවීමටද නියෝග කළේය. පැමිණිල්ල ගම්පහ පොලිසියෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=r14042510</link>
    <topic>කිතුල් ඉල්ලුමට සරිලන සැපයුමක් වෙළෙඳපොළේ නැතිලු</topic>
    <author>වයඹ පළාත් සංචාරක සේන ඉදිරිසිංහ</author>
    <content>කිතුල් ආශ්‍රිත නිපැයුම් සඳහා වර්තමානයේ හොඳ වෙළෙඳපොළක් පැවතියත් ඉල්ලුමට සරිලන නිෂ්පාදන වෙළෙඳපළේ නොමැති බව කුරුණෑගල දිස්ත්‍රික් ලේකම් එච්.එම්.පී. හිටිසේකර මහතා පැවැසීය. කුරුණෑගල දිස්ත්‍රික්කයේ කිතුල් කර්මාන්තය නංවාලීම සඳහා අදාළ රාජ්‍ය නිලධාරීන් දැනුවත් කිරීමේ අවස්ථාවකට එක්වෙමින් දිස්ත්‍රික් ලේකම්වරයා මේ බව කීය.හෙතෙම මෙසේද කීය.වෙළෙඳපොළ වැඩි දියුණු කිරීමට නම් කිතුල් නිෂ්පාදකයන් දිරි ගැන්විය යුතුයි. සෑම ග්‍රාමනිලධාරි කොට්ඨාසයකින්ම අඩුම වශයෙන් පුද්ගලයන් දෙදෙනකු හෝ මේ කර්මාන්තයට දායක කරගන්නා ලෙස දිසා ලේකම්වරයා නිලධාරීන්ට උපදෙස් දුන්නේය.මාවතගම රිදීගම හා පන්නිල යන ප්‍රදේශවල වැඩි වශයෙන් කිතුල් වැවෙන ප්‍රදේශවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=s1404251</link>
    <topic>තිරිමාන්නට උපනායකත්වය ලබාදුන්නේ ඔහුගේ සුවිශේෂි හැකියාව නිසයි</topic>
    <author>නිරෝෂාන් ප්‍රියංකර</author>
    <content>එළැඹෙන අයර්ලන්ත ක්‍රිකට් සංචාරයේ සිට ලබන වසරේ මාර්තු මාසය දක්වා ශ්‍රී ලංකා ක්‍රිකට් කණ්ඩායමේ ටෙස්ට්, එක්දින හා විස්සයි 20 උපනායකත්වය ළහිරු තිරිමාන්නට ලබාදිමට තීරණය කළේ ඔහුගේ සුවිශේෂි හැකියාව නිසා බව සනත් ජයසූරිය මහතා පැවැසීය.ඒ මහතා මේ බව පැවසුවේ ඊයේ ශ්‍රී ලංකා ක්‍රිකට් ආයතනයේදී පැවැති මාධ්‍ය හමුවකදීය.“තිරිමාන්නට සියලු තරගවල ඕන විදිහකට ක්‍රීඩා කරන්න පුළුවන්. ඕනෑම ස්ථානයක පිතිකරුවකු ලෙසින් ක්‍රීඩා කරන්න දක්ෂයි. ඔහුට ඉහළ තාක්ෂණයක් තියෙනවා. ඒ ගැන සැකයක් නැහැ. එහෙම අය අඩුයි. ඒ නිසා තිරිමාන්නට වගකීම භාර දෙනවා” ජයසූරිය මහතා පැවැසීය. චන්දිමාල් හොඳ ක්‍රීඩකයෙක් බවත්, නායකත්වයෙන් ඇති පීඩනය නිසා පසුගිය තරගවල ඔහු ලකුණු අතර නොසිටී බවත් පැවැසු ජයසූරිය මහතා ඔහුට යළිත් ස්ථාවර වීමට අවස්ථාව ලබාදීමෙන් අරමුණින් නායකත්වයෙන් හා උප නායකත්වයෙන් ඉවත් කළ බවත් කියා සිටියේය.මේ අතර ශ්‍රී ලංකා ක්‍රිකට් පිලේ ප්‍රධාන පුහුණුකරු පිළිබඳ අවසන් තීරණය ලබන සඳුදා ගැනීමට නියමිත බව පැවැසේ. ප්‍රධාන පුහුණුකරු තේරීම සම්බන්ධයෙන් ශ්‍රී ලංකා ක්‍රිකට් ආයතනය සමග ඊයේ පැවැති සාකච්ඡාවකින් පසු ඒ සම්බන්ධනයෙන් කටයුතු කිරීමේ අවස්ථාව තමාට ලබාදුන් බව ජයසූරිය මහතා පැවැසීය.“ඉදිරි දිනවලදී පිතිකරු පුහුණුකරු මාවන් අතපත්තු, රුවන් කල්පගේ හා චමින්ද වාස් සමගින් මේ ගැන සාකච්ඡා කරනවා. විශේෂයෙන් මාවන් සමග සාකච්ඡා කර මේ වගකීම් බාරදෙන විහිද බලනවා. ඔහු වගකීම් බාර ගන්න හැටි බලන්න ඕන.” ජයසූරිය මහතා පැවැසීය.තමා හා හිටපු ප්‍රධාන පුහුණුකරු පෝල් ෆාබ්‍රේස් මහතා අතර කිසිදු ගැටලුවක් නොතිබු බවත් ශ්‍රී ලංකා ක්‍රිකට් ආයතනය සමග ඔහුගේ ගැටුමක් තිබුණු බවක් නොදන්නා බවත් ඒ මහතා පවසා සිටියේය.හිටපු පුහුණුකරු, ජ්‍යෙෂ්ඨ ක්‍රීඩක කුමර් සංගක්කාර ඇතුලු ජ්‍යෙෂ්ඨ ක්‍රීඩකයන් හය දෙනකු එංගලන්ත තරගාවලියට පෙර එංගලන්ත ප්‍රාන්ත කණ්ඩායම් වල ක්‍රීඩා කිරීමට සැලසුම් සකසා තිබිණි. එහෙත් ඔහුගේ ඉවත් යෑමෙන් ඒ සම්බන්ධයෙන් යළිත් නව සැලැස්මක් සැකසීමට ශ්‍රී ලංකා ක්‍රිකට් ආයතනයට සිදුව තිබේ.නවකයන්ට අවස්ථාව ලබාදීම සදහා අයර්ලන්ත තරග දෙකෙන් හා එංගලන්තය සමග පැවැත්වෙන විස්සයි20 තරගයෙන් ජ්‍යෙෂ්ඨයන් විවේක ගන්වා තිබේ.එම තරග සඳහා කිත්රුවන් විතානගේ, උපුල් තරංග, අශාන් ප්‍රියන්ජන හා චතුරංග ද සිල්වා එක්කර ඇත.මේ මාධ්‍ය සාකච්ඡාවට ශ්‍රී ලංකා ක්‍රිකට් නි.ලේකම් හිරන්ත ප්‍රනාන්දු, තේරීම් කමිටු සාමාජිකයන් වන ප්‍රමෝදය වික්‍රමසිංහ, එරික් උපශාන්ත හා චමින්ද මෙන්ඩිස් යන මහත්වරුන්ද එක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=s1404252</link>
    <topic>ජඩේජාගෙන් තුන් ඉරියව් දස්කම්</topic>
    <author/>
    <content>රවින්ද්‍ර ජඩේජාගේ තුන් ඉරියව් දස්කම් හේතුවෙන් අයි‍.පී‍.එල් ක්‍රිකට් තරගාවලියේ රාජස්ථාන් රෝයල්ස් පිල සමග ඩුබායිහිදී පැවැති තරගයෙන් ලකුණු 7ක තියුණු ජයක් හිමිකර ගැනීමට චෙන්නායි සුපර් කිංග්ස් පිල සමත්විය.චෙන්නායි පිල ලබාදන් ලකුණු 141ක ජයග්‍රාහී ඉලක්කය හඹාගිය රාජස්ථාන් පිලට සියල්ලන් දැවී ලබාගත හැකිවුයේ ලකුණු 133ක් පමණි.රාජස්ථාන් පිලේ ආරාධනයෙන් පළමුව පන්දුවට පහරදුන් චෙන්නායි පිල වෙනුවෙන් ආරම්භ පිතිකරු ඩ්වේන් ස්මිත් ලකුණු 50ක් හා රවින්ද්‍ර ජඩේජා නොදැවී ලකුණු 36ක් රැස් කළේය. ස්මිත්ගේ ඉනිමට පන්දු 28කදී හතරේ පහර 6ක් හා හයේ පහර 3ක් ඇතුළත් විය. ඉනිමේ මැද පෙල ආසාර්ථක වෙද්දී හත්වැනි කඩුල්ලට ජඩේජා හා රවිචන්ද්‍රන් අශ්වින් නොබිදුණු ලකුණු 39ක සබඳතාවක් ගොඩනගමින් වෙන්නායි පිල ලකුණු 140ක් දක්වා ඉදිරියට ගෙන ගියේය. තරගයේ වීරයා සම්මානය දිනාගත් ජඩේජා පන්දු 33කට මුහුණදී හතරේ පහර 2ක් එල්ල කර තිබිණි.පිළිතුරු ලෙස රාජස්ථාන පිල ඕවර 19.5කදී ලකුණු 133කට සීමාවිය. දාවල් කුල්කර්නි නොදැවී ලකුණු 28ක් හා රාජාට් භාති ලකුණු 23ක් රාජස්ථාන් පිලට එක් කළේය. රාජස්ථාන් ඉනිම බිඳ දැමු රවින්ද්‍ර ජඩේජා ලකුණු 33කට කඩුලු 4ක් දවාගත්තේය‍.චෙන්නායි-140/6 (ඕවර 20) ඩ්වේන් ස්මිත් 50, රවින්ද්‍ර ජඩේජා නොදැවී 36 (රාජාට් භාති 13/2)රාජස්ථාන්-133 (ඕවර 19.5) දාවල් කුල්කර්නි නොදැවී 28, රාජාට් භාති 23 (රවින්ද්‍ර ජඩේජා 33/4).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=s1404253</link>
    <topic>බස්නාහිර පළාතට ලකුණු 70ක ජයක්</topic>
    <author/>
    <content>අවුරුදු 26න් පහළ අන්තර් පළාත් කාන්තා එක්දින තරගාවලියේ මධ්‍යම පළාත් කණ්ඩායම සමග මුවර්ස් පිටියේ පැවැති තරගය වක්වර්ත් ලුවිස් ක්‍රමවේදය යටතේ ලකුණු 70කින් ජය ගැනීමට බස්නාහිර පළාත් කණ්ඩායම සමත්විය.පළමුව පන්දුවට පහරදුන් බස්නාහිර පළාත් කණ්ඩායම ඕවර 50 අවසානයේ කඩුලු 7ක් දැවී ලකුණු 266ක් රැස් කළේය. විශිෂ්ට පිතිහරඹයක නිරත වූ බස්නාහිර පළාත් කණ්ඩායමේ නායිකා නිපුනි හංසිකා ලකුණු 66ක් ලබා ගැනීමට සමත්වූවාය. ඉමල්කා මෙන්ඩිස් සහ ඉෂානී සෙනෙවිරත්න ලකුණු 36බැගින් රැස් කළහ. පන්දු යැවීමේ දී රුචිනි සමරසිංහ කඩුලු 3ක් දවාලූ අතර මිහිරි මධුෂානී කඩුලු 2ක් බිඳ දැමුවාය.පිළිතුරු ඉනිම ක්‍රීඩා කළ මධ්‍යම පළාත් කණ්ඩායම ඕවර 34ක දී කඩුලු 6ක් බිඳ වැටී ලකුණු 123ක් ලබා සිටි මොහොතේ අයහපත් කාලගුණය හේතුවෙන් තරගය නතර කිරීමට සිදුවිය. මධ්‍යම පළාත් කණ්ඩායම වෙනුවෙන් නායිකා ප්‍රසාදිනී වීරක්කොඩි ලකුණු 50ක් රැස් කිරීමට සමත්වූ අතර ශිරෝමි අතුකෝරල ලකුණු 30ක් ලබා ගත්තාය. පන්දු යැවීමේ දී ශෙරීනා රවිකුමාර් කඩුලු 3ක් ද, සඳනී තිවංකා කඩුලු 2ක් ද බිඳ දැමූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=s1404254</link>
    <topic>අන්තර් සංගම් නෙට්බෝල් හෙට</topic>
    <author/>
    <content>අන්තර් සංගම් නෙට්බෝල් තරගාවලිය කොළඹ සාන්ත ජෝෂප් ගෘහස්ථ ක්‍රීඩාංගණයේදී හෙට (26) දවස පුරා පැවැත්වෙයි.මේ තරගාවලියට කණ්ඩායම් 21ක් එක්ව සිටින අතර මිශ්‍ර කණ්ඩායම් 8ක් අතරේ තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=s1404256</link>
    <topic>බස්නාහිර පාසල්වලට වොලිබෝල් පුහුණුව අඛණ්ඩව</topic>
    <author>වයිමන් හෙට්ටිආරච්චිමැද කොළඹ සමූහ</author>
    <content>බස්නාහිර පළාත් පාසල් තුළින් තෝරාගත් වොලිබෝල් ක්‍රීඩාවට දක්ෂතා දක්වන ක්‍රීඩක ක්‍රීඩිකාවන්ට ලබාදෙන පුහුණුව 2017 වසර දක්වා අඛණ්ඩව ලබාදීමට පළාත් ක්‍රීඩා අංශය කටයුතු කරයි.2017 වසරේදී පැවැත්වෙන පොදුරාජ්‍ය මණ්ඩලීය තරග ඉලක්ක කරගනිමින් මේ පුහුණුව ලබාදෙන බව ක්‍රීඩා අංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=s1404257</link>
    <topic>ඉසිපතන-ත්‍රිත්ව රගර් ගැටුම අද</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ පළමු කොටසේ ලීග් රගර් තරගාවලියේ ප්‍රබලතම කණ්ඩායම් දෙකක් වන ඉසිපතන සහ ත්‍රිත්ව විදුහල් කණ්ඩායම් අද (25) පස්වරු 4.30ට සී.ආර්.පිටියේ දී ගැ‍ටෙති. 'බී' කාණ්ඩයේ අපරාජිතව පෙරමුණේ පසුවන ත්‍රිත්ව විදුහල සහ දෙවැනි ස්ථානයේ රැඳී සිටින ඉසිපතන විදුහල මෙතෙක් ඔවුන් මුහුණදුන් තරග දෙකම ජය ගැනීමට සමත්වූහ. ඒ අනුව අද තරගය 'බී' කාණ්ඩයේ පෙරමුණ ගන්නා කණ්ඩායම තීරණය කෙරෙනු ඇත. පාසල් ලීග් රගර් තරගබිමේ වඩාත් අවධානයකට ලක්වූ කණ්ඩායම් දෙකක් වන ඉසිපතනය හා ත්‍රිත්ව විදුහල් අතර තරගය උණුසුම් මුහුණුවරක් ගනු නිසැකය.මෙවර තරගාවලියේ දී සිය පළමු තරගයෙන් රාජකීය විදුහල් පිල ලකුණු 15-14ක් ලෙස පරාජය කිරීමට සමත්වූ ඉසිපතනය දෙවැනි තරගයේ දී ලකුණු 85-12ක් ලෙස ඩී.එස්.සේනානායක විදුහල පරාජයට පත්කළේය. සිය පළමු තරගයේ ලකුණු 61-0කින් ඩී.එස්.සේනානායක විදුහල පරාජය කළ ත්‍රිත්ව ක්‍රීඩකයන් දෙවැනි තරග‍යේ දී සාන්ත ‍‍ජෝශප් විදුහලට එරෙහිව ලකුණු 34-17ක ජයක් වාර්තා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=s1404258</link>
    <topic>ලෝක මලල ක්‍රීඩා දිනය සැමරීමේ ක්‍රීඩා උළෙල මැයි 11දා</topic>
    <author/>
    <content>ජාත්‍යන්තර මලල ක්‍රීඩා සම්මේලනය මගින් ප්‍රකාශිත 'ලෝක මලල ක්‍රීඩා දිනය සැමරීමේ ක්‍රීඩා උළෙල' ලබන මැයි මස 11වැනිදා පෙරවරු 8.00සිට ටොරින්ටන් චතුරස්‍රයේ පැවැත්වේ. ක්‍රීඩා උළෙල අවුරුදු 16න් හා අවුරුදු 18න් පහළ බාලක, බාලිකාවන් සඳහා විවෘතය. ක්‍රීඩා උළෙල සඳහා අයදුම්පත් ගාස්තුවක් අයනොකරන බව ක්‍රීඩා උළෙලේ සංවිධායකයන් වන කොළඹ දිස්ත්‍රික් මලල ක්‍රීඩා සංගමය නිවේදනය කරයි. ජාත්‍යන්තර මලල ක්‍රීඩා සම්මේලනයට අනුබද්ධිත රටවල් 210ක මේ ක්‍රීඩා උළෙල පැවැත්වේ. අයැදුම්පත් බාරගැනීම මැයි මස 8වැනිදා අවසන් වන බව ද සංවිධායක මණ්ඩලය දන්වා සිටී. අයැදුම්පත් එවිය යුතු ලිපිනය එච්.ඩබ්.නිමල්සිරි, උප සභාපති, ශ්‍රී ලංකා මලල ක්‍රීඩා සංගමය, 8/100, පදනම් මාවත, ටොරින්ටන් චතුරස්‍රය, කොළඹ 7 ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=f1404251</link>
    <topic>කතුවරු අඩුවුණේ රටේ නිවුස් වැඩි හින්දද</topic>
    <author>අන් දොස් හොයන්නේ</author>
    <content>මෙරට ප්‍රථම වාහන ස්වයංක්‍රීය එකලස් කිරීමේ මයික්‍රෝ කර්මාන්ත ශාලාව පසුගිය සිකුරාදා පොල්ගහවෙලදි විවෘත කෙරුණේ ජනාධිපති මහින්ද රාජපක්ෂ මහතාගේ සුරතින් ය.මේ කර්මාන්ත ශාලාව මීට පෙර ආරම්භ කළා නම් අපේ රට‍ මේ වෙනකොට මෝටර් රථ පිටරට යවන රටක් යැයි ජනාධිපතිවරයා කීවේය. ඔව් සර් ඒක නම් ඇත්ත. 1960 ගණන්වලදී අපේ රටේ වාහන එකලස් කළා. ඒක මේ වෙනකොට තිබුණා නම් අපේ රට ගොඩක් දියුණු යැයි පී. දයාරත්න ජ්‍යෙෂ්ඨ ඇමැතිවරයා කීය.දැන් ඒක හරිනේ. ඉදිරියේ දී අපේ ‍රටත් වාහන පිටරට යවනවනේ යැයි කියමින් එතුමා සිනාසුණේ ය. කර්මාන්ත ශාලාවේ ප්‍රථම අදියර විවෘත කිරීමටත් මම ආවා. මහින්ද සමරසිංහට මම මෝටර් රථය පදවන්න දුන්නා. එයා එකපාරටම රථයේ රිවස් ගියර් එක දැම්මා. වාහනය ඉස්සරහට නෙමේ වේගයෙන් පිටුපසට ගියා යැයි ජනාධිපතිතුමා ටී. බී. ඒකනායක ඇමැතිවරයා දෙස බලමින් සිනාසෙමින් අතීත සිද්ධිය ස්මරණය කළේය.අපි ඉදිරියට මිසක් පිටුපසට යා යුතු නැහැ යැයි ද ඒ මහතා සිනාසෙමින් නැවත කීවේය.එදින අම්පාර හමුදා කඳවුරේ නවාතැන් ගත් ජනාධිපතිතුමා පසු දින මඩකළපුව කොක්අඩිචෝලෙයි හරහා අම්පාර යා කෙරෙමින් ඉදිකළ නව මන්මුනේ පාලම ජනතා අයිතියට පත්කිරීමේ මහෝත්සවයට එක්විය. විචිත්‍රවත්ව මල්දමක් ආකාරයට සකස් කොට තිබූ පීත්ත පටිය කපා ජනාධිපතිවරයා පාලම ජනතා අයිතියට පත් කළේ රැස්ව සිටි දහස් සංඛ්‍යාත ජනතාවගේ ඔල්වරසන් මධ්‍යයේය.මනස්කාන්ත පරිසරයක පිහිටි නව පාලම අවට සිරි නරඹමින් සිටි ඒ මහතා හරිම ලස්සන පිහිටීමක් නේද යැයි, පළාත් ආණ්ඩුකාර රියද් අද්මිරාල් මොහාන් විජේවික්‍රම මහතා දෙස බලමින් ඇසීය. කළපුවේ පාලම්පාරුවල නැගී අතිවිශාල ජනතාවක් ජනාධිපතිවරයාගේ සපැමිණීම සියසින් දැක ගැනීමට දෑස් අයා බලා සිටියහ.සිංහල, මුස්ලිම්, ද්‍රවිඩ ජනතාවට දෑත ඔසවා ආචාර කළ ඒ මහතා මන්මුනේ පාලම හරහා ගමන් කිරීමට සුදානම් විය. මීටර් 750ක් දුර මෝටර් රථයෙන් යෑම ප්‍රතික්ෂේප කළ ජනාධිපතිවරයා පයින් ගමන් ‍කළේය. ඇමැති නිර්මල කොතලාවල, විනයාගමූර්ති මුරලිදරන්, ශ්‍රී ලංකාවේ වැඩබලන ජපන් තානාපති අසකේ උතායෝ මහත්ම මහත්මීන් මෙම ගමනට එක්වූහ. සර් අවුරුදු සිය ගණනක ජනතා අපේක්ෂාවක් අපි අද ඉටුකළේ. කිලෝමීටර් 80ක දුරක් අපි විනාඩි 2-3 යන්න සැලසුවා යැයි නිර්මල කොතලාවල ජනාධිපතිතුමාට පැහැදිලි කළේය.අපේ රජය ජනතා අපේක්ෂා හොඳින් තේරුම් ගත් රජයක් යැයි ජනාධිපතිවරයා කීය.අග්නිදිග විශ්වවිද්‍යාලයේ ඇතුල්වීමේ පිවිසුම, පුස්තකාලය, ශිෂ්‍ය පීඨාගාරය, කළමනාකරණ පීඨය විවෘත කිරීම සිදුකෙරුණේ ජනාධිපතිවරයාගේ සුරතින්ය. නැඟෙනහිර විශ්වවිද්‍යාලය පිවිසුම දෙස බැලූ ජනාධිපතිවරයා හරි හොඳයි ජාත්‍යන්තර විශ්වවිද්‍යාලයක් වගේ මෙහෙම තමා පිවිසුම එන්න ඕනෑ යැයි ඒ මහතා එස්. බී. දිසානායක ඇමැතිවරයාගේ උරහිසට තට්ටු කරමින් කීය. විශ්වවිද්‍යාලයට ඇතුල් වූ ජනාධිපතිතුමා පිළිගත් උපකුලපති මහාචාර්ය ස්මයිල් මහතා බුලත් අතක් දී දෑත් එක්කොට ආචාර කළේය.සිංහල චාරිත්‍ර අනුව බුලත් දීලා ආචාර කිරීම අපි අගය කරනවා. ඒකේ වරදක් නැහැ. මුස්ලිම් ආගමට අනුව අපි දණ ගසා වඳින්නේ දෙවියන්ට පමණයි. නමුත් බුලත් දී දෑත එක්කොට ආයුබෝවන් කීම වරදක් නොවේ යැයි උපකුලපතිවරයා කීවේය. විශ්වවිද්‍යාල දරුවන් අසලට ගිය එතුමා පිරිසේ පිටුපසට වී සිටි පිරිමි ශිෂ්‍යයන්ට මොනවද ඔය පිටුපසට වෙලා කරන්නේ ඉස්සරහට එන්නැයි කීය.ඔවුන් ජනාධිපතිවරයා අසලට පැමිණිවිට දරුවන්ගේ හිස පිරිමදිමින් කතා කළේය. පිරිස අතර සිටි ශිෂ්‍යයෙක් ජනාධිපතිවරයාගේ සුරතේ කුඩා කොළ කැබැල්ලක් තැබූවේ කාටත් හොර රහසේ ය. එය සුරතේ තදකරගත් ඒ මහතා මෝටර් රථයේ නැඟී එය කියවා එස්. බී. දිසානායක මහතාගේ අතට දී මේ ගැන සොයා බලන්නැයි කීය.සර් කළමනාකරණ පීඨය මුස්ලිම් පල්ලියක් වගේ බෞද්ධ ආගම අදහන්න තැනක් නෑ කියන කතාව බොරු. බෞද්ධ, හින්දු හා මුස්ලිම් සියලු ශිෂ්‍යයන්ට වඳින්න පුදන්න වෙන වෙනම පල්ලි පන්සල් කෝවිල් හැම එකම හදලා තියෙන්නේ. මේ ලිපිය අන්තවාදී දේශපාලනයේ ප්‍රතිඵලයක්. උපකුලපතිවරයාද එය අනුමත කළේය.මාධ්‍ය ආයතන ප්‍රධානීන්ගේ හා ප්‍රධාන කතුවරුන්ගේ හමුවට ඊයේ ජනාධිපතිතුමා පැමිණියේ ලෙන්ගතු සිනහවකින් මුව සරසාගෙනය.“කතුවරු අඩුවුණේ ‍රටේ නිවුස් වැඩිහින්ද දැයි අසමින් ජනාධිපතිතුමා පිරිසට අලුත් අවුරුද්දට සුබ පැතීය.හම්බන්තොටදී එක්සත් ජාතික පක්ෂ මන්ත්‍රීවරු පිරිසකට පහර දීමේ සිද්ධිය සම්බන්ධයෙන් වත්මන් තත්ත්වය කුමක්දැයි කතුවරයෙක් ප්‍රශ්න කළේය. සමහරු දේශපාලන බලය අතට ගත්තෙ අද ඊයේ නෙමේ. ඒ සිද්ධිය නොවිය යුත්තක්. අපි විපක්ෂයේ ඉන්න කාලේ අපිට එජාප ආණ්ඩුවේ පොලිසිය ගැහුවා. එදා කොල්වින්ලට දිනේෂ්ට ගැහුවා. එදා ගැහුවේ පොලිසිය. ඒත් අද පොලිසිය ගහන්නේ නැහැ යැයි ජනාධිපතිතුමා කීය. ජනාධිපතිවරයාගේ ප්‍රකාශය දෙස දෑස් අයා බලාසිටි මාධ්‍යවේදියෙක් දෙස බැලූ ජනාධිපතිතුමා ඔයා ඔය කතා කොහොමද දන්නේ. ඔය සිද්ධි වෙන කොට ඔයා පොඩි ළ‍මයෙක් වෙන්න ඇති යැයි සිනා සෙමින් කීවේය.සජිත් දිලිප් එක්ක ගියා නම් ඔයවගේ අකරතැබ්බයක් වෙන්නේ නැහැ යැයි කී ඒ මහතා ගමේ කෙනාට නොදන්වා ගියාම ඔහොම වෙනවා යැයි නැවැත සිනා සෙමින් පැවසීය.මාධ්‍ය වාර්තාකරණය දැන් වෙනස් වෙලා. දැදුරු ඔයේදී කතානායකතුමාට පහර දුන්නා. මොරටුවේදී ජීවන්ට පහර දුන්නා. වනාතමුල්ලේදී දුමින්දට පහර දුන්නා. ඒත් එදා මාධ්‍ය වාර්තා කළේ ප්‍රහාරයට ලක් වූ අයට අවාසි සහගත ලෙසයි. ඒත් හම්බන්තොට සිද්ධියේදී මාධ්‍ය වාර්තා කළේ ප්‍රහාරයට ලක්වූ අයට වාසි සහගත ලෙසට යැයිද හෙතෙම කීය.දිනමිණ පුවත්පතක් අතට ගත් ජනාධිපතිවරයා “බුදුරුව අනවශ්‍ය ලෙස පුවත්පත්වල මුද්‍රණය කිරී‍ෙමන් අතපිසීමට පවා බුදුරුව යොදා ගන්නා බව දිනමිණ පුවත්පතේ ලිපියක පල වූ බව අස්ගිරි හිමියෝ මට ප්‍රකාශ කළා. බුදුරුව මුද්‍රණය කිරීමේදී ඒ පිළිබඳ සැලකිලිමත් වෙන්න ඕනෑ” යැයි කීය.විශ්වවිද්‍යාලයට යෑම සඳහා සුදුසුකම් ලද පොලොන්නරුව දිස්ත්‍රික් සිසුන් 200 දෙනෙකුට මහපොළ ශිෂ්‍යත්ව ප්‍රදානෝත්සවය පසුගිය සඳුදා දිස්ත්‍රික් ලේකම් කාර්යාලයේදී පැවැතියේ සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන්ය.ඩී.ජී.පී. ආර්. මෛත්‍රීපාල නැමැති ශිෂ්‍යත්ව ලාභියෙකුගේ නම නිවේදකයා ප්‍රකාශ කරද්දී ඇමැතිවරයාටද සිනහ පහළ විය. ඔහුට ශිෂ්‍යත්වය පිරි නැමූ ඇමැතිවරයා “ඔයත් මෛත්‍රීපාල මමත් මෛත්‍රීපාල අනාගතේදී මේ මෛත්‍රීපාලත් සෞඛ්‍ය ඇමැති වෙයිද දන්නෑ කී ඇමැතිවරයා සිනාසෙමින් සිසුවාගේ හිස පිරිමැදීය.මෙතෙක් කල් දිස්ත්‍රික් සංවර්ධන කමිටු වර්ජනය කළ උතුරු මහ ඇමැති සී. වින්නේශ්වරම් මහතා පසුගියදා යාපනය හා කිලිනොච්චිය කච්චේරියන්හි පැවැති දිස්ත්‍රික් සංවර්ධන කමිටුවට සහභාගී වී සිටියේ ඩග්ලස් දේවානන්ද මහතා සමඟ මුලසුන ගනිමින් ය. ඩග්ලස් දේවානන්ද මහතා සහභාගිවන උත්සව වර්ජනය කළ විග්නේෂ්වරම් මහතාගේ මෙම හදිසි වෙනස්වීම පිළිබඳ දකුණේ දෙමළ නායක මනෝ ගනේෂන් මහතා ප්‍රකාශ කළේ හොඳ ප්‍රවණතාවක් ලෙසය.බස්නාහිර පළාත් සභාවේ හයවැනි මංගල සැසිය ආරම්භ වීමට පෙරාතුව අඟහරුවාදා අළුයම සෞඛ්‍ය ඇමැති මෛත්‍රීපාල සිරිසේන මහතාගේ කොළඹ නිවසට බස්නාහිර පළාත් හිටපු සභාපති සුනිල් විජේරත්න මහතා පැමිණියේ හයවැනි සභාවේ තනතුරු පිළිබඳ දැන ගැනීම සඳහාය.සර් සභාවෙ තනතුරුවලට මොකද වෙන්නේ යැයි විජේරත්න මහතා ඇසීය. සන්ධානයේ තීරණය පිළිබඳව ඇමැතිවරයා තතු පැහැදීය.උදෑසන ආහාරය ගැනීමෙන් පසු බස්නාහිර පළාත් සභා ගොඩනැගිල්ලේ පැවැති ආණ්ඩු පක්ෂ කණ්ඩායම් රැස්වීමට යෑමට ඇමැතිවරයා මෝටර් රථය කරා පැමිණි විට සුනිල් විජේරත්න මහතාද එම වාහනයට නැගීමට සූදානම් විය. සුනිල් ඔයා ඔයාගේ වාහනේ එන්න මම මගේ වාහනේ යන්නම්. අපි දෙන්නම එක වාහනයක යන එක හොඳ නෑ නේද යැයි ඇමැතිවරයා කීය.ආණ්ඩු පක්ෂ රැස්වීම පැවැතියේ මෛත්‍රීපාල ඇමැතිවරයාගේ ප්‍රධානත්වයෙන්ය. සර් ගිය සභා වාරයේදී ආදර්ශමත්ව සභාව ගෙන යන්න මන්ත්‍රීවරුන්ගේ සමඟිය ඉවහල් වුණා. අලුත් මුහුණු මෙන්ම පරණ මුහුණුත් මෙවර සභාව නියෝජනය කරනවා. සමඟියෙන් ඉදිරි කටයුතු කරමු යැයි ප්‍රසන්න රණතුංග මහ ඇමැතිවරයා කීය.සන්ධාන‍යක් ලෙස අපි කටයුතු කරන්න ඕනෑ. පක්ෂයේ විනය ආරක්ෂා කරමින් ඉදිරි ගමනට පියවර තබන්න ඕනෑ. මේ හැමෝටම තනතුරුවලට සූදුසුකම් තිබෙනවා. නමුත් පක්ෂ නායකයාගේ තීන්දුව අවසන් තීන්දුවයි. ඒ නිසා සභාපති ලෙස සුනිල් විජේරත්න මහතාත් නියෝජ්‍ය සභාපති ලෙස යසපාල කෝරළගේ මහතාත් පක්ෂය නම් කර තිබෙනවා යැයි ඇමැතිවරයා පැවසීය.එජාප කණ්ඩායම් රැස්වීම පැවැතියේ පළාත් සභා ගොඩනැගිල්ලේ කොරි‍ඩෝවේදීය. ආණ්ඩු පක්ෂය් බෙදීමක් තියෙනවා. යසපාල කෝරළගේ අනිවාර්යයෙන් තරග කරන බව අද උදේ 7.00ට මට කතා කරලා කිව්වා. ඒ නිසා අපි එයාට ඡන්දය දෙන්න ඕනෑ. ආණ්ඩුවේ බෙදීම අපේ වාසියට හරවා ගමු යැයි මංජු ශ්‍රී අරංගල මහතා කීය.ආණ්ඩු පක්ෂ රැස්වීම් තොර- තුරු එජාපයට ලබා දෙන බවට පොරොන්දු දී සිටි නිරෝෂන පාදුක්ක මහතා දුරකථන ඇමතුම් ලබා ගනිමින් යුහුසුළුව ආණ්ඩු පක්ෂ රැස්වීමේ තොරතුරු සෙවීය. ආණ්ඩු පක්ෂයේ බෙදීමක් සිදු‍ නොවුණොත් ආණ්ඩු පක්ෂයේ කෙනෙක් නම් කරලා ආණ්ඩුව බෙදන මාර්ගයක් අපි හදමු යැයි නිරෝෂන පාදුක්ක කීවේය.ජෝර්ජ් පෙරේරා සභාපති තනතුරට තරග කළ යුතු බව එහිදී තීරණය විය.සභාව ආරම්භ වීමට පෙරාතුව ජෝර්ජ්ගේ නම සභාපති තනතුරට යෝජනාවී ඇති බව දැනගත් ආණ්ඩු පක්ෂ මන්ත්‍රීවරු ජෝර්ජ්ට විහිළු කළේය. සභාපතිතුමා ආයුබෝවන් කියමින් නිමල් ලාන්සා ඇමැතිවරයා ජෝර්ජ්ව පිළිගනිද්දී ජෝර්ජ් ඔයාව ඔය නැත්තටම නැති කරන්නයි හදන්නේ කියමින් කෝකිලා හර්ෂනී මන්ත්‍රීවරිය කෑ ගැසුවාය.ඉන් අනතුරුව ආණ්ඩුකාරවරයා ඉදිරියේ දිවුරුම් නොදුන් මන්ත්‍රීවරු දිවුරුම් දීමේ අවස්ථාවට එළඹිණි. රැඳවුම්භාරයේ සිටි රොයිස් ප්‍රනාන්දු මහතා මාංචු සහිතව පළාත්සභා ගොඩනැගිල්ලට පැමිණියේ දැඩි ආරක්ෂක රැකවල් මධ්‍යයේ ය. පසුව මාංචු ගලවා ඔහු සභා ගර්භයට පැමිණියේය.විපක්ෂ මන්ත්‍රීවරු දිවුරුම්දීම සඳහා නැගී සිටියදී අපිත් නැගිටින්න ඕනෑදැයි මහ ඇමැතිවරයා ඇසීය. සභා ලේකම්වරයා අවශ්‍ය නැති බව කීමත් සමඟ විපක්ෂ මන්ත්‍රීවරු ඝෝෂා කළහ.පසුව ආණ්ඩු පක්ෂ මන්ත්‍රීවරුන්ද නැගිට සිටිමින් පිටුපස අසුනක සිටි මන්ත්‍රීවරයෙක් හරි දැන් අපිත් නැගිට්ටා දැන් අපි ඉදිරියේ විපක්ෂ මන්ත්‍රීවරු දිවුරුම් දෙන්න යැයි සිනාසෙමින් කියද්දී සභාව එකම හිනා හඬක් බවට පත් විය.6 වන සභාවේ සභාපතිවරයා ලෙස සුනිල් විජේරත්න මහතා වැඩි ඡන්දයෙන් තේරී පත්විය. අභිනව සභාපති සුනිල් විජේරත්න මහතා සභා ලේකම්වරයා ඉදිරියේ දිවුරුම් දීමෙන් පසු මුලසුනට පැමිණියේය. නියෝජ්‍ය සභාපති තනතුරට යසපාල කෝරළගේ මහතා වැඩි ඡන්දයෙන් තේරී පත්විය. මට කළ දේ යසපාලට කරන්න එපා යැයි රංජිත් ‍සෝමවංශ මහතා ප්‍රකාශ කළේය.කීකරුව හිටියොත් ප්‍රශ්න ඇතිවෙන්නේ නැහැ යැයි සභාපතිවරයා ඊට පිළිතුරු දෙමින් කීවේ සභාව එකම සිනා හඬක් බවට පත් කරමින්ය. අභිනව සභාපතිවරයාට සුබ පැතීම්වලින් අඩුවක් නොවීය. සුනිල් ඔයා බස්නාහිර පළාත් සභාවෙන් හොඳ ආරම්භයක් ලබා දුන්නා. ඔහොම දිගටම කරගෙන යන්න යැයි ඩලස් අලහප්පෙරුම ඇමැතිවරයා සුබ පතමින් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=f1404252</link>
    <topic>ආයතනයක් දියුණු වන්නේ සේව්‍ය-සේවක සම්බන්ධය යහපත් නම් පමණයි</topic>
    <author>සංවාද සටහන</author>
    <content>මවුපියන් - දරුවන්, ගුරුවරුන් - ශිෂ්‍යයන් ආදි වශයෙන් අප එකිනෙකා අතර වන බැඳීම් වඩාත් අරුත්බර වන්නේ එක් එක් පාර්ශවයන් වෙනුවෙන් යුතුකම් හා වගකීම් මැනැවින් ඉටුකරන තරමටය. මෙසේ ස්ථිරසාරව පවත්වාගෙන යා යුතු තවත් සහසම්බන්ධයක් වන්නේ සේව්‍යයන් හා සේවකයන් අතර වන බැඳීමයි. විශේෂයෙන් සේව්‍යයන් තම සේවකයන් වෙනුවෙන් යුතුකම් ක්‍රමවත්ව කලට වේලාවට ඉටුකරන්නේ නම් ඉන් සේවකයෝ තෘප්තිමත් වෙති. තුටු පහටු සිත් ඇති සේවක පිරිස් ආයතනයේ දියුණුවට උර දී ක්‍රියා කරන අතර ස්වාමියා කෙරෙහි විශ්වාසවන්ත වන්නෝය. දෙපාර්ශවයේ දියුණුව මෙයින් සැලසේ. රටක් වශයෙන් අපට පෙරට ඒමට උපකාර වන්නේ මෙවැනි අර්ථාන්විත සබඳකම්ය. අද ධර්ම සභාවට මේ පිළිබඳ අදහස් දක්වන්නේ ගොතටුව පාරමිතා බෝධිමළු විහාරාධිපති, කොළොන්නාව ශාසනාරක්ෂක බල මණ්ඩලයේ සභාපති, ලේඛනසූරී ශාස්ත්‍රපති පණ්ඩිත අරම ශ්‍රී ධම්මතිලක නාහිමියන්ය.ආයතනයක, රටක පැවැත්ම රඳා පවතින්නේ සේව්‍ය සේවක සම්බන්ධය මතයි. සේවකයන්ගෙන් වැඩ ගන්න නම් ඒ අය සතුටු කළ යුතුයි. ඔවුන්ගේ මානසික තත්ත්වය වඩාත් යහපත් අතට යොමු කළ යුතු වෙනවා. ආයතනයට වැඩියෙන් ආදරයෙන් වැඩ කරන්නට ශක්තියක් උදාවන්නේ සේවකයන්ට උපරීම වශයෙන් සැලකූ විටයි.වැටුප් ලබාදීම, පාරිතෝෂික දීමනා, වරප්‍රසාද ලබාදීම කෙරෙහි ස්වාමි පක්ෂය වඩාත් සැලකිලිමත් විය යුතුයි. පැය අටේ සීමාවෙන් ඉක්ම සේවය කරන්නට සේවකයන්ට දැඩි උනන්දුවක් ඇතිවන්නේ ස්වාමි පක්ෂය සේවකයන්ට දක්වන ඇල්ම, බැල්ම, කරුණාව, දයාව අනුවයි.ලෝකය ගමන් ගන්නා ආකාරයට ආයතනයේ ක්‍රමවේදත් සකස් කළ යුතුයි. සමහර ආයතන අතරමඟ කඩා වැටෙන්නටත්, ඇතැම් ඒවා ආරම්භයේදීම වැසී යාමටත්, සමහර ඒවා වඩාත් දියුණුවට පත්වී ඉහළම ආර්ථික මට්ටමකට ළඟා වෙන්නටත් හේතු වන්නේ ඒ අය අනුගමනය කරන ක්‍රමවේදයි.ව්‍යාපාරික ඥානය මත පිහිටල ස්වාමියා සේවකයන්ගෙන් වැඩ ගැනීමේ උපායශීලී ක්‍රියාමාර්ගයකට එළඹිය යුතුයි. සිනහව, ප්‍රිය වදන් මෙතනදී වැදගත් තැනක් ගන්නවා. සේවකයන් අතින් කිසියම් වැරැද්දක් සිදු වූ විට ඔවුන්ට කඩා පැනීම නොවෙයි සිදුවිය යුත්තේ. දයාවෙන් ඔවුන් දෙස බලා ඒ වැරැද්ද පුන පුනා සිදු නොවන්නට අවශ්‍ය ක්‍රියාමාර්ග ගන්නට ස්වාමියා වගබලා ගත යුතුයි. එසේ නොවී ඔවුන් දෙසට අමනෝඥ ආකාරයෙන් කඩා පැන්නොත් ස්වාමි - සේවකඒ නිසා පුළුල් දෘෂ්ටිකෝණයක පිහිටා කටයුතු කිරීමට ස්වාමියා වගබලා ගත යුතුයි. සේවකයා උදෙන්ම රැකියාවට පැමිණෙන්නේත්, වේලාව - අවේලාව නොබලා වැඩ කරන්නට යොමුවන්නේත් ස්වාමි පක්ෂය අනුගමනය කරන ක්‍රියාමාර්ග යහපත් නම් පමණයි.එය ඉතාම අයහපත් පිළිවෙතක්. ස්වාමියාට ආයතනයේ කල්ලි, කණ්ඩායම් තිබිය නොහැකියි. එකම පිරිසක් වශයෙන් කටයුතු කළ යුතුයි. එක් කණ්ඩායමකට විශේෂ වරප්‍රසාද දුන්නොත් සෙසු අය ස්වාමි පක්ෂය කෙරෙහි කළකිරීම අනිවාර්යයෙන්ම සිදුවනවා. මේ තත්ත්වය පිරිහීමට කාරණාවක්.දක්ෂයන්ගෙන් වැඩ ගන්නට ස්වාමියා කටයුතු කළ යුතුයි. දක්ෂයන් කොන්කොට අදක්ෂයන් ළංකර ගත්තොත් ආයතනයේ ප්‍රවර්ධනයක් ඇතිවන්නේ නැහැ. දක්ෂයා කවරෙක් ද යන්න තේරුම් ගැනීමට ඥාන ශක්තියක් ආයතනයේ ප්‍රධානියාට හා කාර්ය මණ්ඩලවල ප්‍රධානීන්ට තිබිය යුතුමයි. එසේ නොවුණොත් ආයතනය බරපතළ කඩාවැටීමකට බඳුන් වනවා.අදක්ෂ සේවකයන් දක්ෂයන් බවට පත්කරන්නෙත් ස්වාමියායි. ස්වාමියාගේ දුරදක්නා නුවණ හේතුකොටගෙන අදක්ෂයන් දක්ෂයන් බවට පත්වෙනවා. ස්වාමියා, සේවකයා හා අත්දැකීම් යන ත්‍රිකය සමගාමී, සාපේක්ෂක හා සමාන්තර ගමනකට සේන්දුවීම ඉතා හොඳයි.සේවකයන් අත්දැකීම්වලින් ලත් ඥානය ආයතනයේ ප්‍රගතියට අතිශයින්ම ඉවහල් වනවා. රටේ බොහෝ ආයතනවල දියුණුව අඩාල වී ඇත්තේ දක්ෂයන්ගෙන් නිසි ලෙස වැඩ නොගැනීම හේතුකොටගෙනයි.ස්වාමියා දක්ෂ සේවකයන් පසුපස ගොස් ඒ අය අවදිකොට උපරීම ලෙස ඥානයෙන් ඵල නෙළා ගත යුතුයි.ධර්මය තමයි ආයතනයේ ඉලක්ක සපුරාගැනීමට උදව් වන්නේ. බුදුරදුන් දේශනා කළේත් ස්වාමි - සේවක සබැඳියාව වර්ධනය කරන්නට නිතරම උත්සාහ ගත යුතු බවයි.ස්වාමියා නියත වශයෙන්ම ධර්මකාමිත්වයට නැඹුරු වුවහොත් සේවකයන් ද නිරන්තරයෙන්ම ඒ පැත්තට යොමු වෙනවා. ආයතනයේ ප්‍රවර්ධනයට නිරන්තරයෙන්ම මෙය බලපානවා.සේවකයා අලුයම ඉතා සතුටින් ආයතනයට යන්නේ කොයි ආකාරයෙන් ද සේවය අවසන් කොට ඒ ආකාරයෙන්ම නිවෙසට එන්නටත් මංපෙත් විවර කළ යුතුයි. එහෙම නැතිව සතුටින් ගිය ගමන අසතුටින් නිවෙස කරා ඒමෙන් සිදුවන්නේ ආයතනික පරිහානියක්. ස්වාමියා මේ යථාර්ථය තේරුම් ගත යුතුයි. ආයතනයට සතුටින් ආ සේවකයා සතුටින් ආපසු ගෙදරට යවන්නත් ස්වාමියා වගබලා ගත යුතුයි.ආගම සිහිකොට ආයතනයේ දවසේවැඩ අරඹන්නට ස්වාමියා සේවකයන් යොමු කළ යුතුයි. එවිට දැහැමි සිතුවිලි ‍සමුදායක පිහිටා කටයුතු කිරීම අනුව ආයතනය තවත් දියුණුවට පත්වනවා.සේවකයා තමන් රැකෙන්නේ ආයතනය රැකුණොත් කියන න්‍යායයේ පිහිටිය යුතුයි. ආයතනය කඩාවැටුණොත් සේවකයන්ගේ ජීවන රටාවත් කඩා වැටෙනවා.ලොව විසූ ප්‍රධාන පෙළේ ව්‍යාපාරික ඥානයෙන් යුක්ත පුද්ගලයෙක් වුණ ‍ “ජෝර්ජ් මේයර්” කියා සිටියේ සේව්‍ය - සේවක සහසම්බන්ධය යහපත් නොවූ විට ආයතනික හා රටේ ආර්ථික ප්‍රගතියක් ඇති නොවන බවයි. එනිසා ස්වාමියා තම සේවකයන්ට උපරීම වශයෙන් සලකන්නට උත්සාහ කළ යුතුයි. එවිටයි දෙපාර්ශ්වයේම පැවැත්ම රඳා පවතින්නේ.ස්වාමියාගේ ආත්මය වන්නේ සිනහවයි. සිනහවෙන් සපිරි ජීවිතය සේවකයන් තමන් ළඟට කැන්දාගෙන එන්නට උපක්‍රමයක්. සිනහවෙන් හෙළිවන සහසම්බන්ධය විශ්ලේෂණය කරන්නට ශබ්දකෝෂවල වදන් නැති තරම්ය. සේවකයා සමීපයට පැමිණ සේවකයාගේ දුක - සැප විමසීම නිසා සේවක උනන්දුව තවත් වර්ධනය ‍වනවා. ආයතනය සමඟ අත්වැල් බැඳගෙන යන්නට මෙයත් උපායශීලීත්වයක්. යහපත් ක්‍රමවේදයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>25</day>
    </date>
    <link>http://www.dinamina.lk/2014/04/25/_art.asp?fn=f1404253</link>
    <topic>දකුණේ ජනතාව ඇවිස්සූ ජිනීවා කොන්ත්‍රාත්කාරයෝ</topic>
    <author>ධම්මික සෙනෙවිරත්න</author>
    <content>ලංකා සිතියමේ විවිධ ප්‍රදේශ දේශගුණික සාධක අනුව ලකුණු කිරීම භූගෝලය විෂයය යටතේ පැවරුමක් වූ විට හම්බන්තොට සලකුණු කෙරුණේ ශුෂ්ක කලාපය යටතේ ය. ශුෂ්ක වූයේ හම්බන්තොට භූ පාරිසරික තත්ත්වයන් පමණක් නොවේ. එහි ජන ජීවිතය ද අතිශයින් ම කටුක විය. දරිද්‍රතාවයේ ගිලී පැවැතියේ ය. අතීත රජ දවසින් පසුව ලක්දිව යටත්විජිතයක් ලෙස ගෙවා දැමූ වසර සිය ගණන පමණක් නොව නිදහසින් පසු ගෙවී ගිය අඩසියවසකට මදක් වැඩි කාලසීමාව දක්වාම ඒ ශුෂ්ක බව, ඒ කටුක බව මාගම්පුර රුහුණේ මිනිසුන්ගේ ජීවිත වෙළාගෙන තිබිණි.ලෙනාඩ් වුල්ෆ් ‘බැද්දේගම’ හරහා අපට කියැවීමට සැලැස්වූයේ ඒ ජීවිතවල හරස්කඩයි. තමන් අත්විඳි, නිරීක්ෂණය කළ කාරණා කොපමණ දුෂ්කරතාවලින් පිරී පැවැතියේ ද කිවහොත් දකුණේ භූ පාරිසරික තත්ත්වයන් ගැන පමණක් නොව ජන ජීවිතය ගැනත් අතිශය සමීප අවබෝධයකින් යුතු වූ වුල්ෆ් පවා සිතුවේ දශක ගණනාවකටත් දකුණේ මිනිසුන්ගේ ඉරණම වාසනාවන්ත ලෙස විසැ‍ඳෙනු නැති බවයි.නිදහසින් පසු බලයට පත් විවිධ ආණ්ඩු යටතේ අඳින ලද සංවර්ධන සැලැසුම්වලටද හම්බන්තොට වැනි දුෂ්කර ප්‍රදේශ හසු නොවූ තරම් ය. කාලාන්තරයක් තිස්සේ තමන්ට කරන ලද නොපනත්කම්වල හා නොතකා හැරීම්වල පීඩනය 1971 දී හා 1988 – 89’ තරුණ නැඟිටීම්වලදී පුපුරා ගිය අන්දම අත්විඳීමට ද සමාජයට සිදුවිය.එයිනුත්, 1988 – 89 වකවානුව බෙහෙවින්ම අඳුරුය. එම භීෂණ සමයේ දී මිනිස් ජීවිතවලට කිසිදු වටිනාකමක් නොතිබිණි. ඒවා එක්කෝ මහමඟ අද්දර ටයර් සෑයක දැවී ගියේ ය. නැතිනම් සිරුරුවලින් වෙන් කළ හිස් ඉනිවැටවල් දිගේ ප්‍රදර්ශනයට තබා තිබිණි.නාඳුනන තුවක්කුකරුවාගේ උණ්ඩයට බිලිවූ ජීවිත ගණන ද විශාලය. එම අඳුරු යුගයේ දී රාජ්‍ය භීෂණය විසින් බිලිගනු ලැබූ තරුණ ජීවිත ගණන හැට දහසක් පමණ විය හැකි බව සැලකේ.ඉන් බහුතරය දකුණේ තරුණයෝ වූහ. තමන්ගේ ජීවිතය අවදානමට හෙළමින් වුවද ‍එලෙස අතුරුදහන් වූ මරා දැමූ තරුණ තරුණියන්ගේ මානව හිමිකම් වෙනුවෙන් එවකට විපක්ෂ මන්ත්‍රීවරයකු වූ මහින්ද රාජපක්ෂ මහතා නීතිඥයකු වශයෙන් පෙනී සිටියේ ය.එම අඳුරු භීෂණ සමයෙන් පසුව එක්සත් ජාතික පක්ෂයේ 17 වසරක පීඩාකාරී පාලනය අවසන් කිරීම සඳහා මුල් පියවර තැබුවේ ද දකුණේ ජනතාවයි.ඒ, 1994 දකුණු පළාත් සභා මැතිවරණයෙනි. මැතිවරණය ජයගත්තේ පොදුජන එක්සත් පෙරමුණ වුවද මහ ඇමැති අපේක්ෂකයා වූ අමරසිරි දොඩන්ගොඩ මහතාට එම ධුරයේ දිවුරුම් දීමට ඉඩ නොදෙමින් එවක පාලනය සිය ප්‍රජාතන්ත්‍රවාදයේ දිග - පළල මැනවින් ප්‍රදර්ශනය කළ අයුරු රටට අමතක නැත. මේ ක්‍රියාවලිය තුළ ෆ්‍රැන්සිස්කුකරණය’ නමින් අලුත් වචනයක් ද මෙරට දේශපාලන ශබ්ද කෝෂය ද එකතු විය.ඉහළින් ලද උපදෙස් පරිදි ආණ්ඩුකාර කාර්යාලයේ ඉබි යතුරු ළමා කාර්යාලය තුළට වී සිටි ආණ්ඩුකාර බාකීර් මාකාර් මහතාට අවසානයේ දකුණේ මහ ඇමැතිවරයා වශයෙන් දොඩන්ගොඩ මහතාගේ දිවුරුම ලබා ගැනීමට සිදුවූයේ ද එදා මහින්ද රාජපක්ෂ මහතා මුල්වී ගත් ක්‍රියාමාර්ගය හේතුවෙනි.කෙසේ වුවද දශක ගණනාවක් මුළුල්ලේ නැතිනම් වසර සිය ගණනක් තිස්සේ දකුණ වෙළාගත් අභාග්‍ය අවාසනාව අවසන් කිරීමට 2005 වර්ෂය දක්වාම බලාසිටීමට සිදුවිය.රුහුණේ අභීත මිනිසුන්ගේ උරුමය කරුමය නොවන බව පසක් කළේ රුහුණෙන් බිහිවී දකුණ පමණක් නොව රටම වෙළාගත් මහා අභාග්‍ය අවසන් කළ මහින්ද රාජපක්ෂ නම් පාලකයා විසිනි.අපට මේ පූර්විකාව ලිවීමට සිදුවූයේ යළිත් දකුණේ ජනජීවිතය අන්ධකාරයටත්, රටම අඳුරු අගාධයකටත් ඇද දැමීමට කාලකණ්ණි උත්සාහයක යෙදෙන විපක්ෂයේ, මන්ත්‍රීන් කිහිපදෙනෙකුගේ ලජ්ජාසහගත ක්‍රියා කලාපය මේ අලුත් අවුරුදු සමයේ දී රටටම දැකගත හැකි වූ බැවිනි.දක්ෂිණ අධිවේගී මාර්ගය ඔස්සේ හම්බන්තොටට ගිය එජාප මන්ත්‍රීවරු කිහිපදෙනකු හම්බන්තොට වරාය සහ මත්තල ජාත්‍යන්තර ගුවන්තොටුපොළ නරඹා පිටතට පැමිණ ප්‍රකාශ කළේ තමන් බලයට පත්වූ දිනෙක මත්තල ගුවන්තොටුපොළ කෞතුකාගාරයක් කරන බව සහ හම්බන්තොට වරාය පිහිනුම් තටාකයක් කරන බවයි. හම්බන්තොට ජනතාවට ප්‍රශ්නයක් වූයේ මේ මන්ත්‍රී පිරිස විසින් රටේ සිදුවන දැවැන්ත සංවර්ධන ක්‍රියාදාමයට සාක්ෂි සියැසින් දැක ගැනීම නොව ඔවුන්ගේ එම ක්‍රියාකලාපයයි.ජනතා නියෝජිතයන් ලෙස පාර්ලිමේන්තු මන්ත්‍රීවරුන්ට ඕනෑම තොරතුරක් ලබාගැනීමට අයිතියක් තිබේ. එවැනි ඕනෑම තොරතුරක් ඉහළ නිලධාරින් මඟින්ම ලබාගැනීමට මන්ත්‍රීවරුන්ට හැකියාව ඇත. කිසියම් ව්‍යාපෘතියකට වැය වූ වියදම්, ලබාගන්නා ලද ණය ආධාර, ගෙවිය යුතු ණය හා පොළී යනාදී සියල්ල එමඟින් ලබාගත හැකිය.ඒවා ලබා ගැනීමට විධිමත් ක්‍රියාපිළිවෙතක් ද තිබේ. හම්බන්තොට වරායේ හා මත්තල ගුවන්තොටුපොළේ දූෂණ - අක්‍රමිකතා සිදුවී දැයි සොයා බැලීමට මේ මන්ත්‍රීවරු පිරිස සහපිරිවර සමඟ ගොස් ඇත්තේ එසේ තිබියදීය. ශ්‍රී ලංකාව ප්‍රජාතන්ත්‍රවාදී පාලනයක් සහිත රටක් නිසා මේ තොරතුරු විපක්ෂයට වුව ලබාගැනීමට කිසිදු බාධාවක් නැත.එය පාර්ලිමේන්තු ක්‍රියාදාමය තුළම සපුරා ගැනීමේ හැකියාවද තිබේ. එවැනි තත්ත්වයක් යටතේ මේ සිදුවී ඇත්තේ ප්‍රදර්ශන කාමය උදෙසා වූ ප්‍රයත්නයක් බව ද පෙනෙන්නට තිබේ. සද්භාවයෙන් යුතුව විවේචනයක් ඉදිරිපත් කිරීමේ වුවමනාවක් පවා මේ ක්‍රියාව තුළ දැකගත නොහැකිය. ඒ වෙනුවට මාධ්‍ය සංදර්ශනයක් පැවැත්වීම මඟින් සපුරා ගැනීමට අපේක්ෂා කෙරුණේ වෙනත් වුවමනාවකි.‘වෝටර්ගේට් අපවාදය’ යනු ලෝක ඉතිහාසයේ සුප්‍රකට සිදුවීමකි. ජනමාධ්‍යවේදය හදාරන්නෝ ද ගවේෂණාත්මක මාධ්‍ය කලාවට නිදසුනක් ලෙස ඒ පිළිබඳ උගනිති. එය තනිකරම දිගහැරුණේ ලිපි ලේඛන මත පදනම් වෙමිනි. ඉන්දියාවේ සුප්‍රකට බෝපෝස් අවිගනුදෙනුව පිළිබඳ තත්ත්වය ද එසේම ය. රජිව් ගාන්ධි අග්‍රාමාත්‍යවරයා සම්බන්ධයෙන් ද ආන්දෝලනාත්මකව චෝදනා එල්ල වූ එහිද ලිපි ලේඛන මත පදනම්ව සිදුවූ ක්‍රියාදාමයකි.එම අවි-ආයුධ පරීක්ෂා කිරීම සඳහා කිසිවකුත් වෑයම් කළේ නැත. කිසියම් නඩු විභාගයක දී පරිවේශනීය සාක්ෂිම ප්‍රමාණවත් නොවන බව පෙනී ගියහොත් විනිසුරුතුමන්ලා විසින් ස්ථානීය පරීක්ෂාවක් සිදුකරනු ලබයි. නමුත් හම්බන්තොට දී සිදුවී ඇත්තේ දේශපාලනඥයන් පිරිසක් එම විනිසුරු භූමිකාව ඉටුකිරීමට යාමයි. මේ ගමනට සහභාගි වූ මන්ත්‍රීතුමන්ලා පිරිස එසේ කරනු ලැබූවේ ප්‍රදර්ශනකාමය සහ වෙනත් වුවමනාවක් සපුරා ගැනීමට බව තේරුම් ගැනීම අසීරු නැත.එම ව්‍යායාමය වියදම් පිළිබඳ යම් ගැටලුවක් තිබේනම් පාර්ලිමේන්තු ගිණුම් කාරක සභාවට ඉහළ නිලධාරින් කැඳවා ඒ ගැන විමසීමට ද පාර්ලිමේන්තුවට බලය තිබේ. එම කාරක සභාවේ එජාප, ජවිපෙ, ටී.එන්.ඒ. ආදී මන්ත්‍රීවරුන්ගේ නියෝජනයක් ද වෙයි. ප්‍රශ්න කළ යුතු යමක් ඇත්නම් එය ප්‍රශ්න කිරීමට සුදුසුම තැන ද එතැනයි.නමුත්, මේ සිදුවී ඇත්තේ බොක්ෂිං වළල්ලෙන් පිටත සිට බොක්ෂිං ක්‍රීඩා කිරීමට යාමක් නොවේ ද? හම්බන්තොට වරාය සහ මත්තල ගුවන්තොටුපොළ පිළිබඳ පාර්ලිමේන්තු විවාදයක් ඉල්ලා සිටියේ ද විපක්ෂයයි. අවශ්‍යතාවක් තිබිණි නම් මෙවැනි නිරීක්ෂණ චාරිකාවක් යාමට තිබුණේ එම විවාදයට කලිනි. එහෙත්, මේ සිදුවී ඇත්තේ එම විවාදයට පයින් ගසා ඊට පසුව කරුණු සෙවීමට වෑයම් කිරීමකි. එය හරියට කෙනෙකු මියගොස් තුන් මාසේ දානයත් දීමෙන් අනතුරුව මරණය පිළිබඳ පරීක්ෂණයක් කළ යුතු යැයි කීම වැනි දෙයකි.මේ මන්ත්‍රීවරු පිරිස හම්බන්තොට චාරිකාවේ යෙදෙද්දී විපක්ෂනායකතුමා සිටියේ අමෙරිකාවේ විශ්වවිද්‍යාලයක අධ්‍යාපනය ලැබීමට ගොස් ය.කරු ජයසූරිය මන්ත්‍රීතුමා ඇතුළු නායකත්ව මණ්ඩලයේ කිසිවකුත් මේ චාරිකාවට සහභාගි වූයේ ද නැත. කොටින්ම හම්බන්තොට නියෝජනය කරන සජිත් ප්‍රේමදාස හෝ දිලිප් වෙදආරච්චි මන්ත්‍රීතුමන්ලාගෙන් කිසිවකුද එතැන නොවී ය. ආර්ථිකය පිළිබඳ වැඩි උනන්දුවක් දක්වන ආචාර්ය හර්ෂ ද සිල්වා මන්ත්‍රීතුමා හෝ රවී කරුණානායක, කබීර් හෂීම් මන්ත්‍රීතුමා ද එතැන සිටියේ නැත.එසේ නම් මේ පැමිණ සිටියේ එජාපයේ ‘ඉඟුරු කල්ලිය’ වැනි කණ්ඩායමක් ද යන ප්‍රශ්නය මතුවෙයි. අනෙක් අතට හම්බන්තොට වරායේ ඇති ගලක් බැලීමට මේ පිරිස පැමිණියේ නම් ඔවුන් සමඟ කිමිදුම්කරුවන්ද සිටිය යුතු ය. අප දන්නා තරමින් එහි ගිය මන්ත්‍රීතුමන්ලා කිසිවකුත් කිමිදුම්කරුවන් නොවේ.මේ සංචා‍රයේ අරමුණක් වශයෙන් අපට නම් පෙනෙන්නට ඇත්තේ එය ජිනීවා චෝදනා පත්‍රයේ ම දිගහැරුමක් ලෙස සිදුවූවක් බවයි. ජිනීවාවලදී අපට එල්ල වූ චෝදනාවලින් පළමුව පාලන තන්ත්‍රයේ වෙනසක් ඇති කිරීම අරමුණු කෙරිණි.අනතුරුව යහපාලනය, මානව හිමිකම් උල්ලංඝනය වීම වැනි කාරණා ඔස්සේ අල්ලස හා දූෂණය දෙසට ද එම චෝදනා යොමුවිය. ‍එසේනම් මේ සංචාරය මඟින් අරමුණු කෙරුණේ අල්ලස දූෂණය පිළිබඳ ජිනීවා ලිපි ගොනු ශක්තිමත් කිරීම විය නොහැකිද? මේ සිදුවීමෙන් පසු ප්‍රජාතන්ත්‍රවාදී පක්ෂයේ නායක සරත් ෆොන්සේකා මහතා පළ කළ අදහස්වලින් ද ඒ බවක් ගම්‍ය වෙයි.ශ්‍රී ලංකාවට එරෙහිව ජිනීවාහිදී දියත්ව ඇති ක්‍රියාදාමය බලවත් රටවල් සමහරක උපදෙස් නොතකා හරිමින් ත්‍රස්තවාදය පරාජය කිරීමේ මෙහෙයුම ජයග්‍රාහීව නිමාකිරීම දක්වා පෙරට ගෙන ගිය සේනාධිනායක හා ජනාධිපති මහින්ද රාජපක්ෂ මහතාගෙන් වාඩුව ගැනීමට දියත් වුවක් බව ද පැහැදිලි කාරණයකි. මහින්ද රාජපක්ෂ ජනාධිපතිවරයා එදා ජේ. ආර්. ජයවර්ධන ජනාධිපතිවරයා වඩමාරච්චි මෙහෙයුම ආපසු හැරවූ අයුරින් ක්‍රියා කළේ නැත.රටට සතුරු බලවේගවලට අවශ්‍ය වී ඇත්තේ විපක්ෂය ලවා එහි වාඩුව ගැනීමටයි. රජයට එරෙහිව මේ බලවේග විසින් එල්ල කරන තවත් චෝදනාවක් වන්නේ මිලිටරිකරණයයි. එය සනාථ කර ගැනීමට අවශ්‍ය සාධක සපයා ගැනීමට ඔවුන්ට වුවමනාවක් ද ඇත.හම්බන්තොටදීද මේ මන්ත්‍රීවරු පිරිසට පොලිස් ප්‍රහාරයක්වත් එල්ල වේයැයි ඔවුන් අපේක්ෂා කරන්නට ඇත. එවිට මෙය පොලිස් හමුදා ආණ්ඩුවක් යැයි කියන්නට හැකි වෙයි. එහෙත්, පොලිසිය ආරක්ෂාව සැලසුවා මිස පහරදීමක් කළේ නැත. වෙනත් කිසිවකු හෝ පහරදීමක් කළ බවක් දැන ගැනීමට ද නැත.ත්‍රස්තවාදය පරාජය කිරීමෙන් අනතුරුව රට යළි වේගයෙන් පිබිදෙමින් තිබිය දී විපක්ෂයේ වගකීම විය යුත්තේ ද ඊට උරදීමයි. බාහිර තර්ජන හමුවේ රට වෙනුවෙන් පෙනී සිටීමයි. එම වගකීමෙන් පිට පනිමින් මෙවැනි සංදර්ශන පැවැත්වීම දේශද්‍රෝහී ක්‍රියාවක් මිස අන් කුමක් ද? මෙවැනි දෑ මඟින් බලය ලබා ගැනීමට හැකිවේයැයි විපක්ෂය කල්පනා කරන්නේ නම් එය තරම් මුළාවක් තවත් නැත.විපක්ෂයේ මෙවැනි අඳ බාලකම්වලට ජනතාව පාඩම් ඉගැන්වූයේ වරක් දෙවරක් නොවේ. 2005 න් පසු පැවැති සෑම මැතිවරණයකදී ම විපක්ෂයට අත්වූයේ අන්ත පරාජයකි. රටට සතුරු බල‍ෙව්ගවල අතකොළු බවට පත්වෙමින් තවදුරටත් සිදුකරන අමනෝඥ ක්‍රියාවන්වලට ඉදිරියේදී ද ජනතාව පාඩම් උගන්වනු නිසැකය.මේ චාරිකා‍වේ යෙදුණු මන්ත්‍රීවරු පිරිසගේ ක්‍රියාකලාපය හමුවේ හම්බන්තොට ජනතාව දැක්වූ ප්‍රතිචාරය තේරුම්ගත යුත්තේ ද ඒ අයුරින්මය. 2005 ට පෙර හම්බන්තොට තිබූ ආකාරය සහ අද හම්බන්තොට ඇති ආකාරයත්, අනාගතයේ දී එය කෙසේ පවතිනු ඇති ද යන්න ගැනත් එම ප්‍රදේශවල ජනතාවට හොඳ අවබෝධයක් තිබේ.ශුෂ්ක ප්‍රදේශයක් වූ හම්බන්තොටට සංවර්ධනයේ අරුණලු නැඟුණේ මහින්ද රාජපක්ෂ මහතා අගමැතිව සිටිය දී දියත් කළ ‘හෙල්පින් හම්බන්තොට’ ව්‍යාපෘතියත් සමඟයි. 2005 දී එතුමා ජනාධිපති ධුරයට පත්වීමෙන් පසු හම්බන්තොට ඇති වූයේ දැවැන්ත පරිවර්තනයකි.මත්තල දී ශ්‍රී ලංකාවේ දෙවන ජාත්‍යන්තර ගුවන්තොටුපොළ ඉදිවූයේ ඒ පිළිබඳ සිහිනයක් තබා අපේ කියා ගුවන් සේවයක්වත් අපට අයත්ව නොතිබූ පසුබිමකයි. හම්බන්තොට වරාය ලෙස සැබෑවූයේ අපේ රට සියවසකටත් වැඩි කාලයක් තිස්සේ දුටු සිහිනයකි. අයහපතට මිස යහපත නොදකින විපක්ෂයට නොපෙනෙන කාරණා ද මේවාය.අද හම්බන්තොට ලෝක තරුණ සමුළුව පැවැත්වීමට සූදානම් ය. තවත් දින කිහිපයකින් ලොව පුරා රටවල් 100 කට වැඩි ගණනක තරුණ නියෝජිතයෝ එහි රොද බඳිනු ඇත. හම්බන්තොට දියුණු වී ඇති යටිතල පහසුකම් නොදකින, අධ්‍යාපන, සෞඛ්‍ය, තොරතුරු තාක්ෂණ, කර්මාන්ත ආදී නොයෙක් අංශවලින් එහි සිදුවී ඇති දියුණුව නොපෙනෙන, ජනතාවගේ ජීවිතවල ඇතිවී තිබෙන පරිවර්තනය නොතකන විපක්ෂයේ මන්ත්‍රීවරුන්ගෙන් අපට අසන්නට ඇත්තේ එකම ප්‍රශ්නයකි. මහත්වරුනි, ඔබලා ඔය ඉටුකරමින් සිටින්නේ කාගේ කොන්ත්‍රාත්තුවද?.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n1404261</link>
    <topic>චීනය ශ්‍රී ලංකාවේ සදාකාලික මිතුරෙක්</topic>
    <author/>
    <content>එක්සත් ජාතීන්ගේ මානව හිමිකම් කවුන්සිලයේදී මෙන්ම එක්සත් ජාතීන්ගේ ආරක්ෂක මණ්ඩලයේදී ද චීනය ශ්‍රී ලංකාවට අඛණ්ඩව සහයෝගය ලබා දෙන අතර ශ්‍රී ලංකාව සැම කල්හිම චීනයේ මිත්‍රයකු වන බව චීන උප විදේශ ඇමති ලියු ෂෙන්මින් පෙරේදා (24) සවස අරලියගහ මන්දිරයේදී ජනපති මහින්ද රාජපක්ෂ මහතා හමුවේ ප්‍රකාශ කළේය."චීන නායකත්වය සමග ඔබ සමීප මිත්‍රත්වයක් ගොඩ නගාගෙන තිබෙනවා. එම පෞද්ගලික සබඳතාව චීන-ශ්‍රී ලංකා සබඳතා වර්ධනයෙහි ලා මඟ පෙන්වන භූමිකාවක් වෙනවා "යැයි ඔහු වැඩි දුරටත් කියා සිටියේය.මෙහිදී මේ වසරේ ජිනීවාහි පැවති එක්සත් ජාතීන්ගේ මානව හිමිකම් කවුන්සිලයේදී ශ්‍රී ලංකාවට එරෙහිව ඉදිරිපත්වු‍ යෝජනාවට විරුද්ධව ඡන්දය පාවිච්චි කරමින් චිනය ශ්‍රී ලංකාවේ ‍ස්වෛරීත්වය හා ජාතික ආරක්ෂාව සුරැකෙන පරිදි සහයෝගය දැක්විම ගැන ජනාධිපතිවරයා ප්‍රසාදය පළකළේය.තිස් අවුරුද්දක් තිස්සේ පැවති කුරිරු ත්‍රස්තවාදයේ පීඩනයෙන් අත්මිදෙමින් එම ත්‍රස්තවාදය පරාජය කිරිමට ශ්‍රී ලංකාවට හැකිවුණේ චීනයේ උපකාර නිසා බව ද ජනාධිපතිවරයා ප්‍රකාශ කළේය.ඒ සමඟම පසුගිය කාලයේදී චීනය ශ්‍රි ලංකාවට දක්වන ලද සහයෝගය ගැන ජනාධිපතිවරයා, ලියු ෂෙන්මින් හමුවේ ප්‍රසාදය පළකළේ රටේ මූලික යටිතල ව්‍යුහ ව්‍යාපෘති රැසකට චීන සහාය ලත් බව අවධාරණය කරමිනි. ඒ අනුව ශ්‍රී ලංකාවේ කර්මාන්ත ක්ෂේත්‍රයේ ආයෝජනය කරන ලෙස ඔහු චීන ආයෝජකයන්ට ආරාධනා කළේය.පසුගිය වසරේ දෙරට අතර ද්වීපාර්ශ්වික සබඳතාවන්හි සන්ධිස්ථානයක් සනිටුහන් කරමින් ක්‍රමෝපායික සහයෝගීතාවක් ඇතිකර ගැනීමට ඉවහල්වූ මහින්ද රාජපක්ෂ ජනාධිපතිවරයාගේ චීන සංචාරයේදී, චීන උප ජනාධිපති ලි යුවාන්චාඕ කියා තිබුණේ නව ක්ෂේත්‍රයන් කරා සහයෝගිතාව පුළුල් කරමින් දෙරට අතර සබඳතා අඛණ්ඩව ශක්තිමත් කරන බවය.පෙරේදා ලියු ෂෙන්මින් ජනාධිපතිවරයා බැහැදුටු අවස්ථාවේ එම පොරොන්දුව තවදුරටත් තහවුරු කරමින් චිනය ශ්‍රී ලංකාවේ සංවර්ධන ව්‍යාපෘති ඉතා වැදගත්කොට සලකන අතර දකුණු අධිවේගීමාර්ගය හා දුම්රිය මාර්ගය ඇතුළු යටිතල ව්‍යුහ සංවර්ධනය කෙරේ දැඩි අවධානයක් යොමන බව සඳහන් කළේය. "යටිතල ව්‍යුහ,ආර්ථිකය,වෙළෙඳාම හා ආයෝජන ක්ෂේත්‍රයන් හී සහයෝගිතාව වර්ධනය කිරීම සඳහා දෙරට ම එක්ව කටයුතු කරන බව මට විශ්වාසයි.ශ්‍රි ලංකාවේ වෙළෙඳ ‍ශේෂ ප්‍රශ්න විසඳාගැනීමට නිදහස් වෙලෙඳ ගිවිසුම් සම්බන්ධ සාකච්ජා ඉවහල් වනු නියතයි. චිනයට ශ්‍රි ලංකාව ඉන්දිය සාගරයේ සිටින වැදගත්ම සහකරුවෙක් . 21 වන සියවසේ සාගරික සේද මාවත සංවර්ධනය කිරිමට ශ්‍රී ලංකාව දක්වන ලද සහයෝගය අගය කරන අතර සාගරික හා ගුවන් ක්ෂේත්‍රයේ දෙරට අතර සබඳතා තවතවත් වර්ධනය කළයුතුයි ."යනුවෙන් ලියු ෂෙන්මින් ජනාධිපති වරයා හමුවේ කියා සිටියේ චීනය හැම කල්හිම ශ්‍රී ලංකාවේ යහපත් මිත්‍රයෙක්, අසල්වැසියෙක් හා සහකරුවෙක්ව සිටින බව සපථ කරමිනි.මෙම ජනපති හමුවට චීන තානාපති වු ජියැන්මහාවෝ හා ජනාධිපති ලේකම් ලලිත් වීරතුංග මහත්වරු හා විදේශ කටයුතු ලේකම් ෂෙනුකා සෙනවිරත්න මහත්මිය ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042629</link>
    <topic>‘අභිමංසල’ ව්‍යාපෘතියේ තුන්වැන්න ජනාධිපති අතින් රණවිරු අයිතියට</topic>
    <author>ධනුෂ්ක ගොඩකුඹුර කුරුණෑගල සිට...</author>
    <content>මාතෘ භූමිය වෙනුවෙන් සටන් වැද ආබාධිත වූ වීරෝදාර රණවිරුවන් දිවි ඇති තෙක් රැක බලා ගැනීමට සහ ඔවුන් කායික, මානසික සහ අධ්‍යාත්මිකව පුනරුත්ථාපනය කර සමාජයට වැඩදායී පිරිසක් බවට පත් කිරීමට ක්‍රියාත්මක අභිමංසල සුවසහන නිකේතන ව්‍යාපෘතියේ තුන්වැන්න ජනාධිපති මහින්ද රාජපක්ෂ මහතාගේ අතින් කුරුණෑගල පාන්ගොල්ල ග්‍රාමයේ දී ඊයේ (25) පස්වරුවේ විවෘත කෙරිණි.මෙම සුවහන මධ්‍යස්ථානයේ 52 දෙනකු හට පූර්ණකාලීනව නේවාසික ප්‍රතිකාර ගැනීම සඳහා අවශ්‍ය පහසුකම් සපයා ඇති අතර බටහිර මෙන්ම දේශීය වෛද්‍ය ප්‍රතිකාර ගැනීමේ පහසුකම්, හදිසි ප්‍රතිකාර ඒකකයක්, දන්ත ශල්‍යාගාරයක්, ක්‍රීඩාගාරයක් මෙන්ම නැණසලකින් ද සමන්විතය.ඊට අමතරව ජල චිකිත්සක, භෞත චිකිත්සක හා වෘත්තීය චිකිත්සක ප්‍රතිකාර ක්‍රම මෙන්ම අධ්‍යාත්මක සුවය ලබාදීමට භාවනා හා ආගමික වැඩසටහන් ද මෙහි ක්‍රියාත්මක කෙරේ. එමෙන්ම අභිමංසල නිකේතනවල ජීවත්වන ආබාධිත සෙබළුන්ට සිය බිරිය, දරුවන් මවුපියන් සමඟ දින තුනක් ගතකිරීමට කබානා කාමර කිහිපයක් ද ඉදිකොට තිබේ.පසුගිය මානුෂීය මෙහෙයුම්වල දී තුවාල ලබා පූර්ණ ආබාධිත තත්ත්වයට පත්ව සිටින වීරෝදාර රණවිරුවන් දිවි ඇති තෙක් රැක බලාගැනීමට හා ඔවුන්ගේ ජීවිතයේ ඉදිරි කාලය සෙනෙහසින් දයාවෙන් සහ අධ්‍යාත්මික සුවයෙන් සපිරි නිවසින් එපිට නිවහනක් ලබාදීම අභිමංසල සුවසහන නිකේතන ඉදිකිරිමේ අරමුණ වී තිබේ.මෙහි පළමු අභිමංසල අනුරාධපුර දිස්ත්‍රික්කයේත්, දෙවන අභිමංසල මාතර දිස්ත්‍රික්කයේ කඹුරුපිටිය ප්‍රදේශයේත් ඉදිකර තිබෙන අතර ජනාධිපතිතුමාගේ අතින් මෙලෙස රණවිරු අයිතියට පැවරුණේ එහි තුන්වන ව්‍යාපෘතියයි. අභිමංසල සුව සහන නිකේතනය රණවිරු අයිතියට පැවරූ ජනාධිපතිතුමා අනතුරුව එහි වෛද්‍ය ප්‍රතිකාර ඒකකය සහ ආයුර්වේද මධ්‍යස්ථානය ද නිරීක්ෂණය කළේය.එහි ඉදි කර ඇති නවීන පහසුකම්වලින් සමන්විත නැණසල මධ්‍යස්ථානය ද ජනාධිපතිතුමා අතින් විවෘත කෙරිණි.අනතුරුව නේවාසික රණවිරුවන්ගේ සුව දුක් විමසූ ජනාධිපතිතුමා ඔවුන් සමඟ සුහද කථාබහක ද නිරත විය. ඇමැතිවරුන් වන ජොන්ස්ටන් ප්‍රනාන්දු, සාලින්ද දිසානායක, ජයරත්න හේරත්, වයඹ පළාත් ආණ්ඩුකාර තිස්ස බලල්ල, ප්‍රධාන අමාත්‍ය දයාසිරි ජයසේකර, පාර්ලිමේන්තු මන්ත්‍රී නෙරංජන් වික්‍රමසිංහ මහත්වරුන් ද රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, ආරක්ෂක මාණ්ඩලික ප්‍රධානී ජනරාල් ජගත් ජයසූරිය, යුද හමුදාපති ලුතිනන් ජෙනරාල් දයා රත්නායක මහත්වරුන් සහ ආරක්ෂක අංශ ජ්‍යෙෂ්ඨ නිලධාරිහූ ද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n1404263</link>
    <topic>තරුණ සමුළුවේදී ලෝක තරුණ ක්‍රියාකාරකම් ගැන හැදෑරීමක්</topic>
    <author>චමීර ඇල්ලදෙණිය</author>
    <content>මැයි මස 06 වන දින සිට 10 වන දින දක්වා ශ්‍රී ලංකාවේ දී පැවැත්වීමට නියමිත 2014 තරුණයන්ගේ ලෝක සමුළුවේ න්‍යාය පත්‍රයට ගෙවුණු දශක කිහිපයේ ලෝක තරුණ ක්‍රියාකාරකම් පිළිබඳ ජාත්‍යන්තර මට්ටමේ හැදෑරීමක් ඇතුළත් කොට තිබේ.ලෝක තරුණ සමුළු වාරයක් ඇතුළත දී මෙවැනි හැදෑරීමක් කරන ප්‍රථම අවස්ථාව මෙය වන අතර, ඒ නිසා ම ශ්‍රී ලංකාවේ දී පැවැත්වෙන සමුළුව පිළිබඳ අන්තර් ජාතික මට්ටමේ අවධානය තවදුරටත් වැඩි වී තිබේ.මෙම හැදෑරීමේදී ලෝකය පුරා ව්‍යාප්ත වූ විවිධ තරුණ කැරලි, ,තරුණ නැගිටීම්, ගෝලීය සංවර්ධන ඉලක්ක සපුරාලීම සඳහා තරුණ දායකත්ව, තරුණයන් මුහුණදුන් දරිද්‍රතාවය, නව විද්‍යාත්මක දැනුම ආදී කරුණු ගැන සාකච්ඡා සිදු කෙරේ.මෙවර පැවැත්වෙන ලෝක තරුණ සමුළුව සැසි වාර කිහිපයකින් යුක්ත වන අතර, සමස්ත න්‍යාය පත්‍රය ද මේ වන විට ප්‍රකාශයට පත් කොට තිබේ. එක්සත් ජාතීන්ගේ මහ මණ්ඩලයේ සභාපති ජෝර්ජ් විලියම් ඈෂ් මහතා ජාත්‍යන්තර ආරාධිතයා ලෙස සහභාගි වෙයි. ජනාධිපති මහින්ද රාජපක්ෂ මහතාගේ ප්‍රධානත්වයෙන් සමුළුව 06 වන දින හම්බන්තොට දී ඇර‍ඹේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n1404264</link>
    <topic>ගෝබිට නවාතැන් දුන් පුද්ගලයා අත්අඩංගුවට</topic>
    <author>විජයානී එදිරිසිංහ</author>
    <content>පසුගියදා නෙදුන්කර්නි කැලෑවේ දී ඝාතනයට ලක් වූ කොටි නායකයන් වූ ගෝබි සහ තේගවන් නැමැති අයට නවාතැන් දුන් පුද්ගලයා යාපනය ප්‍රදේශයේ දී ත්‍රස්තවාදී විමර්ශන ඒකකය මඟින් අත්අඩංගුවට ගෙන තිබේ.සැකකරු මෙසේ අත්අඩංගුවට ගෙන ඇත්තේ දැනට අත්අඩංගුවට ගෙන සිටින කොටි සමාජිකයන්ගෙන් ලද තොරතුරකට බව පොලිසිය පවසයි. ‍ගෝබි සහ තේගවන් නැමැති අයට ත්‍රස්තවාදී කටයුතු කරගෙන යාම සඳහා රැඳී සිටීමට, ආහාර පාන ඇතුළු වෙනත් දෑ සැපයීමද සිදුකර ඇත්තේ මෙම අත්අඩංගුවේ සිටින පුද්ගලයා බව ප්‍රශ්න කිරීමේ දී හෙළි වී ඇත. බණ්ඩාරවෙල පොලිසිය සිද්ධිය පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n1404265</link>
    <topic>‘අපි වෙනුවෙන් අපි’ නිවාස 125ක් ජනපති අතින් රණවිරුවන්ට</topic>
    <author>ධනුෂ්ක ගොඩකුඹුර කුරුණෑගල සිට.</author>
    <content>මාතෘ භූමියේ නිදහස වෙනුවෙන් දිවි නොතකා සටන් වැදුණු අභීත රණවිරුවන් වෙනුවෙන් නිවාස තනා දීමේ 'අපි වෙනුවෙන් අපි ' නිවාස වැඩපිළිවෙළේ 15 වැනි අදියර යටතේ කුරුණෑගල දිස්ත්‍රික්කයේ ඉදිකෙරුණු නිවාස 125ක යතුරු ජනාධිපති මහින්ද රාජපක්ෂ මහතාගේ අතින් රණවිරුවන් වෙත පිරිනැමේ.ජනාධිපතිතුමාගේ මඟපෙන්වීම යටතේ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ සංකල්පයක් මත ක්‍රියාත්මක 'අපි වෙනුවෙන් අපි 'නිවාස වැඩපිළිවෙළ යටතේ කුරුණෑගල දිස්ත්‍රික්කයේ දෙවැනි අදියර යටතේ ඉදිකෙරුණු නිවාසවල යතුරු රණවිරුවන් හට පිරිනැමුණේ කුරුණෑගල, මල්ලවපිටිය සී. ඩබ්ලිව්. ඩබ්ලිව්. කන්නංගර මහා විද්‍යාලයේදී ඊයේ (25) පැවැති උත්සවයේදීය.කුරුණෑගල, මහනුවර, මාතර, හම්බන්තොට, බදුල්ල, ගාල්ල, මොනරාගල, අම්පාර, මඩකපුව, ත්‍රිකුණාමලය, කලුතර, කෑගල්ල, පොළොන්නරුව, ගම්පහ, රත්නපුර, මාතලේ, නුවරඑළිය, කොළඹ දිස්ත්‍රික්කවල මේ වන විටත් මෙම වැඩපිළිවෙළ යටතේ නිවාස පිරිනමා ඇති අතර කුරුණෑගල දිස්ත්‍රික්කයේ රණවිරුවන්ට මෙසේ නිවාස පිරිනැමුණේ දෙවැනි වතාවටය..ඉඩමක් හිමි එහෙත් නිවසක් තනා ගැනීමට ආර්ථික පහසුකම් නොමැති රණවිරුවන්ට නිවාස තනා දීමේ අරමුණින් 2009 වසරේ දී මෙම වැඩපිළිවෙළ ආරම්භ කෙරුණු අතර නිවාස ඉදිකිරීම සඳහා මූල්‍ය දායකත්වය දෙස් විදෙස් අනුග්‍රාහකයන්ගේ පරිත්‍යාගයෙන් ආරම්භ කරනු ලැබූ 'අපි වෙනුවෙන් අපි ' අරමුදල මඟින් සැපයේ.රාජ්‍ය ආරක්ෂක හා නාගරික සංවර්ධන අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ මහත්මියගේ අධීක්ෂණය යටතේ ඉදිකෙරෙන මෙම එක නිවසක මූල්‍ය වටිනාකම රුපියල් ලක්ෂ 45 ඉක්මවයි.මීගොල්ල, හිඳගොල්ල පදිංචි නායක ඉංජිනේරු කාර්මික පී. එම්. සී. පුෂ්පකුමාර රණවිරුවාගේ නිවස ජනාධිපතිතුමාගේ අතින් නිල වශයෙන් විවෘත කෙරිණි. නිවස විවෘත කිරීම සනිටුහන් කරමින් සමරු ඵලකය විවෘත කළ ජනාධිපතිතුමා පොල්තෙල් පහන් දල්වා ගෙට ගෙවැදීම සංකේතවත් කළේය. නිවසට අවශ්‍ය උපකරණ සහ පාසල් උපකරණ ජනාධිපතිතුමාගේ අතින් පිරිනැමිණි..කන්නන්ගර මහා විද්‍යාලයේදී නිල උත්සව සභාව පැවැත්විණි. කුරුණෑගල දිස්ත්‍රික්කයේ යුද හමුදා රණවිරුවන් 83දෙනෙක්, නාවික හමුදා රණවිරුවන් 27දෙනෙක් සහ ගුවන් හමුදා රණවිරුවන් 15 දෙනෙක් ජනාධිපතිවරයාගේ අතින් නිවාසවල යතුරු ලබා ගත් අතර ඒ සමඟ නිවාසවලට අවශ්‍ය උපකරණ, පාසල් දරුවන්ට පාසල් උපකරණද පිරිනැමිණ.'අපි වෙනුවෙන් අපි ' නිවාස ව්‍යාපෘතියට සමගාමීව කන්නන්ගර විද්‍යාලය සහ ශ්‍රී දිගම්පිටිය පියරතන විද්‍යාලය රණවිරුවන්ගේ දායකත්වයෙන් නවීකරණය කර ඇති අතර ජනාධිපතිතුමා එම කටයුතු නිරීක්ෂණය කළේය. .එම විද්‍යාලයන්හි දරු දැරියන්ට පාසල් උපකරණ පිරිනැමීමට ද ජනාධිපතිතුමා එක් විය..මල්ලවපිටිය සී. ඩබ්ලිව්. ඩබ්ලිව්. කන්නන්ගර මහා විද්‍යාලයේ ඉදිකෙරුණු මහින්දෝදය තාක්ෂණ විද්‍යාගාරය ද ජනාධිපතිතුමාගේ අතින් විවෘත කෙරිණි. ගණිතාගාරයකින්, භාෂාගාරයක්, පරිගණක විද්‍යාගාරයක්, දුරස්ථ අධ්‍යාපන ඒකකයක් ඇතුළු  නවීනතම පහසුකම් රැසකින් මෙම තාක්ෂණ විද්‍යාගාරය සමන්විතය..ජනාධිපති ලේකම් ලලිත් වීරතුංග මහතා උළෙලේ ප්‍රධාන දේශනය පැවැත්වීය. වයඹ පළාත් ප්‍රධාන ඇමැති දයාසිරි ජයසේකර, කුරුණෑගල දිස්ත්‍රික් පාර්ලිමේන්තු මන්ත්‍රි නෙරංජන් වික්‍රමසිංහ මහත්වරු ද මෙහිදී අදහස් දැක්වූහ..ජ්‍යෙෂ්ඨ ඇමැති එස්. බී නාවින්න, ඇමැතිවරුන් වන සාලින්ද දිසානායක, ජොන්ස්ටන් ප්‍රනාන්දු, ජයරත්න හේරත්, ආරක්ෂක ලේකම් ගෝඨාභය රාජපක්ෂ මහත්වරු සහ ආරක්ෂක අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ මහත්මිය සහ ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරු ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n1404266</link>
    <topic>දැනටත් කැසිනෝ ගහන්නේජේ. ආර්ලා, ප්‍රේමදාසලාගෙන ආ පනත යටතේ</topic>
    <author>තිලක් පුෂ්පකුමාර සේනානායක,මහානාම ගලහිටියාව මහනුවර උතුර විශේෂ</author>
    <content>වර්ෂ 1988 දී ජේ.ආර් ජයවර්ධන, ආර්.ප්‍රේමදාස, රනිල් වික්‍රමසිංහ මහත්වරුන් ප්‍රමුඛ වී ‍ෙගන ආ කැසිනෝ පනත යටතේ දැනට තියෙන කැසිනෝ ව්‍යාපාර පවත්වාගෙන යන බවත් ඒ හැර මේ රජය මඟින් කිසිදු පනතක් ගෙනැවිත් නැති බවත් උසස් අධ්‍යාපන ඇමැති එස්. බී. දිසානායක මහතා පැවසීය.හෙතෙම මේ අදහස් පළ කළේ ඊයේ (25) මහනුවර දිස්ත්‍රික් ලේකම් කාර්යාලයීය ශ්‍රවණාගාරයේ දී පැවැති ජාතික සාහිත්‍ය කලාප්‍රසාදිනී උළෙල පිළිබඳ විශේෂ සාකච්ඡාවේදී මාධ්‍යවේදියකු නැඟූ ප්‍රශ්නයකට පිළිතුරු දෙමිනි.එහිදී ඇමැති එස්. බී. දිසානායක මහතා මෙසේද පැවසීය. ජනාධිපති මහින්ද රාජපක්ෂ මහතා අයවැයේ දී යෝජනා කළා කැසිනෝ සියල්ලම එකතැනකට ගේන්න‍‍.ඒමඟින් විවිධ තැන්වල පවත්වාගෙන යන කැසිනෝ ව්‍යාපාර දරුවන්ගෙන් ඈත් කරන්න පුළුවන්.නව කැසිනෝ ව්‍යාපාර ගේන්න මේ රජය ඉඩකඩ ලබාදෙන්නේ නැහැ. දැනට පවත්වාගෙන යන කැසිනෝ ව්‍යාපාර ජේ.ආර් ජයවර්ධන මහතා ගෙනාපු 1988 කැසිනෝ පනත යටතේ ස්ථාපිත ඒවායි. මේ රජය කිසිදු කැසිනෝ ව්‍යාපාරයකට ඉඩ ලබාදී නැහැ.ශ්‍රී ලංකාව ගුවන් කේන්ද්‍රස්ථානයක් කරා යන ගමනේදී හෝටල් සංකීර්ණ ඉදිවෙනවා. මුස්ලිම් රටක් වුණත් මැලේසියාවේ දූපතක කැසිනෝ ව්‍යාපාර ක්‍රියාත්මක වෙනවා යැයි ද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042626</link>
    <topic>කෝටි 400 වැට්බදු වංචාවේපළමු විත්තිකරු වරද බාර ගනී</topic>
    <author>රෝෂන් තුෂාර</author>
    <content>රුපියල් කෝටි හාරසියයකට ආසන්න මහා වැට්බදු වංචාවක් සිදුකිරීමේ චෝදනාවන්ට තමන් වැරදිකරු වන බව වැට් බදු වංචා නඩුවේ පළමු විත්තිකරු ලෙස නම්කර සිටි දේශීය ආදායම් දෙපාර්තමේන්තුවේ හිටපු නියෝජ්‍ය කොමසාරිස්වරයා ඊයේ (25) කොළඹ මහාධිකරණයේ දී පිළිගත්තේය.මෙසේ සිය චෝදනාවන්ට වරද පිළිගත්තේ දේශීය ආදායම් දෙපාර්තමේන්තුවේ හිටපු නියෝජ්‍ය කොමසාරිස්වරයකු වන ඥානසිරි සොයිසා ජයතිලක විත්තිකරු ය.දණ්ඩ නීති සංග්‍රහය හා පොදු දේපළ පනත අනුව චෝදනා 34 යටතේ නීතිපතිවරයා පවරා තිබු නඩුව කැඳවූ අවස්ථාවේ දී කොළඹ මහාධිකරණ විනිසුරු කුමුදුනි වික්‍රමසිංහ මහත්මිය ඉදිරියේ නඩුව විභාගයට ගත් අවස්ථාවේ දී අදාළ චෝදනාවන්ට වරදකරු වන බවට විත්තිකරු ප්‍රකාශ කර සිටියේ ය.විත්තිකරු‍ගේ එම ප්‍රකාශය සටහන් කළ විනිසුරුවරිය විත්තිකරුට දඬුවම් නියම කිරීම මැයි මස අටවන දින සිදුකරන බවට දන්වා සිටි අතර විත්තිකරු‍ගේ සියලු ආදායම් හා දේපළ පිළිබඳ සවිස්තර වාර්තාවක් අධිකරණයට ඉදිරිපත් කරන ලෙසට නියෝග කළාය.2002 නොවැම්බර් 15 දින හා 2004 දෙසැම්බර් 15 දින අතර කාලය තුළ දී රුපියල් තුන්සිය අනු නම කෝටි හැට ලක්ෂ අටදහස් එකසිය පනස් එකක වැට් බදු වංචාවක් සිදුකරමින් දණ්ඩ නීති සංග්‍රහයේ 113 ආ වගන්තිය හා 102 වගන්තිය සමඟ කියැවෙන 386 වගන්තියේ විස්තර කෙරෙන වරද සිදු කිරීම හා 1982 අංක 76 සහ 1999 අංක 28 දරන පනත්වලින් සම්මත 1982 අංක 12 දරන පොදු දේපළ පනතේ විෂයෙහි වරදක් සිදුකරීම යටතේ චෝදනා 34 ගොනු කරමින් නීතිපතිවරයා මේ නඩුව 2007 වරෂයේ දී ගොනු කළේය.නඩුවේ විත්තිකරුවන් ලෙස නියොජ්‍ය කොමසාරිස්වරයා ඇතුළු 14 දෙනකු නම්කර සිටි අතර එම විත්තිකරුවන්ගෙන් නව දෙනකු අධිකරණයේ පෙනී නොසිටියේ ය . එම විත්තිකරුවන්ට අධිකරණය මගින් වරෙන්තු නිකුත් කර ඇත. අනෙක් විත්තිකරුවන් තිදෙනකු මීට ඉහත දී අදාළ චෝදනාවන්ට අධිකරණයේ දී වරද පිළිගැනීමෙන් අනතුරුව දඬුවම් පමුණුවා ඇත. නඩුවේ දඬුවම් නියම කිරීම මැයි මස 8 දින සිදු කිරීමට නියමිතය. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042627</link>
    <topic>ලේක් ලෙෂර්-වෝටර් ෆ්‍රන්ට්ව්‍යාපෘති සම්මතයි</topic>
    <author>රන්ජිත් පද්මසිරි, ස්වර්ණා විජේකෝන් ,සුභාෂිණි සේනානායක</author>
    <content>සුඛෝපභෝගී හෝටල් සාප්පු සංකීර්ණ දෙකක් වන ලේක් ලෙෂර් හා වෝටර් ෆ්‍රන්ට් ව්‍යාපෘති සඳහා ක්‍රමෝපාය සංවර්ධන ව්‍යාපෘති පනත යටතේ ඉදිරිපත් කර තිබූ නියෝග දෙක ඊයේ (25) වැඩි ඡන්දයෙන් පාර්ලිමේන්තුවේ දී සම්මත විය.නියෝග දෙක සඳහා වෙන වෙනම නමින් ඡන්දය විමසීය. පළමු නියෝගය සඳහා පක්ෂව වැඩි ඡන්ද 68 කින් ද, දෙවන නියෝගය වැඩි ඡන්ද 65 කින් ද සම්මත විය. පළමු නියෝගයට පක්ෂව ඡන්ද 112 ක් ද, විපක්ෂව ඡන්ද 44 ක් ද, දෙවන නියෝගයට පක්ෂව ඡන්ද 109 ක් ද, විපක්ෂව ඡන්ද 44 ක් ද ලැබුණි.ඡන්දය විමසන අවස්ථාවේදී දෙපාර්ශ්වයේම මන්ත්‍රීවරු 69 දෙනකු සභාව තුළ සිටියේ නැත.ආණ්ඩුවේ ජාතික හෙළ උරුමයේ අමාත්‍ය පාඨලී චම්පික රණවක මහතා හා අතුරලියේ රතන හිමි විරුද්ධව ඡන්දය දුන්හ. දෙවන නියෝගයට ඡන්දය විමසන විට පළමු නියෝගයට පක්ෂව ඡන්දය දුන් ආණ්ඩුවේ ඇමැතිවරු 3 ක් සභාවෙන් පිටව ගොස් තිබුණි.පළමු නියෝගයට නාමිකව ඡන්දය විමසන ලෙස වැඩබලන විපක්ෂ නායක ජෝන් අමරතුංග මහතා ඉල්ලා සිටියේය. පළමු නියෝගයේ ඡන්දයම දෙවන නියෝගයටත් සටහන් කරන්නේ නම් තමන් ඊට එකඟ වන බවට අමරතුංග මහතා දැනුම් දෙන විට සුනිල් හඳුන්නෙත්ති මහතා ඊට නාමිකව ඡන්දය විමසන ලෙස ඉල්ලා සිටියේය.නියෝගවලට විරුද්ධව විපක්ෂයේ එජාපය, ද්‍ර. ජා. ස. හා ප්‍ර. ජා. සං. ඡන්දය දුන්හ. ආණ්ඩුව නියෝජනය කරන ශ්‍රී. ල. මු. කො, ස. ල. මු. කො, ජා. මු. කො, ජ. නි. පෙ. යන පක්ෂවල මන්ත්‍රීවරු සභාවට පැමිණ සිටියේ නැත. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n1404267</link>
    <topic>ලෝක තරුණ සමුළුවට තව දින 10යි</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ පැවත්වෙන ලෝක තරුණ සමුළුව මගින් ශ්‍රී ලාංකේය අනන්‍යතාවය ජාත්‍යන්තර තලයට ගෙන යාමට හැකි බව රුහුණු විශ්වවිද්‍යාලයේ උපකුලපති ජ්‍යෙෂ්ඨ මහාචාර්ය ගාමිණි සේනානායක මහතා දිනමිණට පෙරේදා (24) පැවසීය.රටවල් අතර සහයෝගිතාව වර්ධනය කර ගැනීම සේම සමාජ, ආර්ථික, සංස්කෘතික හා දේශපාලනමය වශයෙන් රටවල තරුණ තරුණියන් සමඟ සබඳතා ඇති කර ගැනීමට මෙය මහඟු පිටිවහලක් වන බව මහාචාර්යවරයා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n1404268</link>
    <topic>කොළඹ අඩු ආදායම්ලාභීන්ගේ නිවාස කඩිනමින් සාදන්න</topic>
    <author>චන්ද්‍රිකා පෙරේරා</author>
    <content>කොළඹ අඩු අදායම්ලාභීන් වෙනුවෙන් ලබාදීම සඳහා ඉදිකිරීම් කටයුතු ආරම්භ කළ නිවාස ඒකක 15000 කඩිනමින් සාදා නිමකරන ලෙස රාජ්‍ය ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතා එම ව්‍යාපෘති බාර නිලධාරීන් වෙත දැනුම් දී තිබේ.ඉදිකිරීම් පිළිබඳ සොයා බැලීම ට ඉකුත් දා එම ප්‍රදේශවල සිදුකළ නිරීක්ෂණ චාරිකාවේදී අවශ්‍ය උපදෙස් ද ලබාදෙමින් රාජපක්ෂ මහතා ‍එසේ පවසා ඇත.ව්‍යාපෘති 23ක් යටතේ මේ නිවාස පහළොස්දහස ඉදිකිරීම් කටයුතු ඇරඹූ අතර එහි පළමු ව්‍යාපෘතිය ලෙස දෙමටගොඩ මිහිඳුසෙන්පුර නිවාස සංකීර්ණය සාදා නිමකර ‍මේ වන විට නිවාසලාභීන් වෙත ලබාදී අවසානය..රාජ්‍ය ආරක්ෂක හා නාගරික අමාත්‍යංශය මගින් ලබාදීමට සැලසුම් කළ නිවාස ඒකක 70000න් නිවාස පහලොස්දහසක් ඉදිකිරීමේ කටයුතු මෙසේ නිමවෙමින් පවතී‍.ප්‍රධාන වාණිජ නගරය ලෙස කොළඹ සංවර්ධනය කිරීමේ දී අඩු ආදායම්ලාභීන්ගේ අවිධිමත් පදිංචිය සංවර්ධන ඉදිරි දැක්ම අඩාල විය හැකි සාධකයක් ලෙස හඳුනා‍ගෙන ඇත.රජයේ ඉහළ වටිනාකමක් ඇති ඉඩම්වල අඩු පහසුකම් සහිත නිවාස තනාගෙන පදිංචිව සිටි මේ පිරිස කොළඹ පදිංචිකරුවන්ගෙන් සියයට පනහක් පමණ වන බව ආරක්ෂක හා නාගරික සංවර්ධන අමාත්‍යංශය සඳහන් කරයි.උප සංස්කෘතියක් ලෙස ඔවුන් පදිංචි නාගරික පරිසරයටම බද්ධව එම ප්‍රදේශවලම කොටසක් ලෙස වෙන් කිරීමට නොහැකි අයුරින් බැඳී සිටින මොවුන් පදිංචිව සිටි නාගරික පරිසරයේම විධිමත් පහසුකම් සහිත නිවාස ලබාදීම සඳහා නාගරික පුණර්ජීවන ව්‍යාපෘතිය යටතේ මෙම නිවාස ව්‍යාපෘති ඉදිකිරීම අරඹන ලදී.ගෝඨාභය රාජපක්ෂ මහතා ගේ උපදෙස් හා මඟපෙන්වීම මත නාගරික සංවර්ධන අධිකාරියේ සභාපති නිමල් පෙරේරා හා අධ්‍යක්ෂ ජෙනරාල් හර්ෂාන් ද සිල්වා මහත්වරුන්ගේ අධීක්ෂණය යටතේ මේ කටයුතු සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n1404269</link>
    <topic>දරුවන් දෙදෙනා නිල්වලාවට විසි කළ පියාත් ගඟට පැන නසී</topic>
    <author>ජස්ටින් කොඩිකාර මාතර දිසා විශේෂ, තිහගොඩ විශේෂ කැළුම් බෝධිමාන, ටී. කේ ආරියදාස මාලිම්බඩ සමූහ, මාකඳුරේ ධර්මසිංහ, ධම්මිකා වෙලේගොඩ, බන්දුල ගුණසේකර.</author>
    <content>සිය දරු දෙදෙනා නිල්වලා ගඟට විසිකළ පියාගේ මළ සිරුර මාතර මහානාම පාලමට කිලෝ මීටර් එක හමාරක් දුරින් පිහිටි කොටුව අසල පාවෙමින් තිබියදි නාවික හමුදාව විසින් ඊයේ (26) සොයාගෙන තිබේ.මාතර කොටුව අසල තිබූ පාවහන් දෙකක් පිළිබද ලැබුණු තොරතුරකට අනුව පොලීසිය සහ නාවික හමුදාව ඟගේ සිදු කළ සෝදිසි මෙහෙයුමකින් පසු මළ සිරුර සොයා ගැනීමෙන් අනතුරුව මාතර ගැමුණුහේවා බලඇණියේ හා මාතර ආපාදා කළමනාකරණ ඒකකයේ නිලධාරීහු එක්ව ඔහුගේ මෘත දේහය යුද හමුදා කඳවුරට ආසන්න මහානාම පාලම අසලට රැගෙන එනු ලැබූහ.මියගිය පුද්ගලයාගේ ඥාතීන් විසින් මළ සිරුර හදුනාගෙන ඇති අතර මෙලෙස මියගොස් ඇත්තේ අංක 39 සිරි සීවලී ගම, ‍නෙළුම් වැව, රත්මලේ පදිංචි චන්දන සමන්ද සිල්වා නැමැති 40 වියැති පුද්ගලයක් බව පොලිසිය පවසයි.වයස අවුරුදු හතරක (04) ගැහැණු ළමයෙක් හා වයස අවුරුදු දෙකක (02) ගැහැණු ළමයෙක් පෙරේදා (24) මාතර මහනාම පාලමෙන් නිල්වලා ගඟට විසිකර ඔහු එම ස්ථානයෙන් අතුරුදන් වු බවට තොරතුරු අනාරවරණය වී තිබිණි.. මෙම පුද්ගලයාද ගඟට පැන සියදිවි හානිකර ගත් බවටද ප්‍රදේශය පුරා තොරතුරු පැතිර ගොස් තිබිණි..මෙම දරුවන් දෙදෙනා යුද හමුදා සෙබළුන් හතරදෙනෙක් විසින් බේරාගෙන මාතර මහ රෝහලට ඇතුළත් කර තිබිණි..මියගිය පුද්ගලයාගේ බිරියගේ පියා විසින් මළ සිරුර හඳුනාගැනීමෙන් පසු පොලිසියට පවසා ඇත්තේ තමන් දුවට හා බෑනාට රත්මලේ නිවස හා ඉඩම බාරදී ඇඹිලිපිටිය ප්‍රදේශයේ පදිංචියට ගිය බවත් පෙරේදා (24) මෙම සිද්ධිය ආරංචි වීමෙන් පසු තමන් රත්මලේ නිවසට පැමිණි බවයි.දුව සහ බෑනා අතර යම් විරසකයක් තිබුණු බවට තමන්ටද වරින් වර දැනගන්නට ලැබුනු බවද ඔහු පවසා ඇත.ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් මත මාතර මූලස්ථාන පොලිස් පරික්ෂක හේමාල් ප්‍රසන්ත, ළමා හා කාන්තා කාර්යාංශයේ ස්ථානාධිපති පොලිස් පරික්ෂක වරුණි බෝගහවත්ත මහත්ම මහත්මීන් ඇතුලු කණ්ඩායමක් වැඩිදුර පරික්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042628</link>
    <topic>දැරියන් බේරාගත් විරුවන්ට උසස්වීම්</topic>
    <author>පණ්ඩුක සමරසේකර සහ රක්ෂණ ශ්‍රියන්ත</author>
    <content>සිය පියා මාතර නිල්වලා ගඟට විසිකළ දැරියන් දෙදෙනාගේ දිවි බේරාගත් යුද හමුදාවේ රණවිරුවන් හතර දෙනාට උසස්වීම් සහිත සුවිශේෂී රණවික්‍රම ප්‍රණාම පදක්කම් සහ එම වීර වික්‍රම ක්‍රියාන්විතය ඇගැයුමට ලක් කරමින් යුද හමුදාපතිවරයාගේ විශේෂ ඇගැයුම් සම්මාන පිරිනැමීමට තීරණය කර ඇතැයි යුද හමුදාපති ලුතිනන් ජනරාල් දයා රත්නායක මහතා ඊයේ (25) දිනමිණට ප්‍රකාශ කළේය.පසුගිය 24 දා මාතර නිල්වලා ගඟට සිය සිඟිති දියණියන් දෙදෙනා විසිකරනු දුටු ශ්‍රී ලංකා යුද හමුදාවේ ගැමුණු හේවා බළකායේ ලාන්ස් කෝප්‍රල් එස්. මාන්නගේ, සාමාන්‍ය සෙබළ සිල්වා, සෙබළ කේ.එල්.ඒ.සී.මධුශංක සහ දහවැනි ඉංජිනේරු සේවා රෙජිමේන්තුවේ ඉංජිනේරු සෙබළ පුෂ්පකුමාර යන රණවිරුවන් මෙසේ යුද හමුදාපතිවරයාගේ ඇගයුමට ලක්කෙරේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042610</link>
    <topic>තහනම් ත්‍රස්ත සංවිධාන නිර්දෝෂී නම් තහනමට විරුද්ධව අධිකරණයට යන්න</topic>
    <author>චන්ද්‍රිකා පෙරේරා</author>
    <content>ත්‍රස්තවාදය පැතිරවීම සම්බන්ධයෙන් තහනම්කර ඇති සංවිධාන හා පුද්ගලයන්ට තමන් නිර්දෝෂී නම් තහනමට විරුද්ධව අධිකරණය හමු‍වට යාමට හෝ සිය රටේ සිටින නිසි බලධාරියා හමුවී නිර්දෝෂී බව සනාථ කිරීමට අයිතිය ඇති බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය පවසයි.2011නොවැම්බර් 11 අමෙරිකාවට එල්ල වූ ත්‍රස්ත ප්‍රහාරය හේතුවෙන් එක්සත් ජාතීන්ගේ සංවිධානයේ ආරක්ෂක මණ්ඩලය අල්කයිඩා, තලේබාන් ඇතුලු ඒ හා සම්බන්ධ සියලු සංවිධාන තහනම් කරමින් එකඟතාවයකට පැමිණි අතර 1277 හා 1373 වශයෙන් නව ප්‍රඥප්ති දෙකක් සකසන ලදී.එම සංවිධානයට අයත් රටවල ත්‍රස්තවාදී කණ්ඩායම් හා ක්‍රියාකාරිකයන් පිළිබඳ කටයුතු කිරීමට බලධාරීන් එම රටවලින්ම පත්කර ඇති අතර මේ ප්‍රඥප්ති දෙක ශ්‍රී ලංකාවේ ක්‍රියාත්මක කිරීමේ නිසි බලධාරීන් ලෙස පත්කර ඇත්තේ ආරක්ෂක ලේකම් ගෝඨාභය රාජපක්ෂ හා මේජර් ජෙනරාල් කපිල හෙන්දෙවිතාරණ මහත්වරු වෙති.මේ වන විට මෙරටේ සංවිධාන 16ක් හා පුද්ගලයන් 424ක් ත්‍රස්තක්‍රියා සම්බන්ධයෙන් තහනමට ලක්කර තිබෙන බව වනිගසූරිය මහතා කීය.මේ අය වෙනත් රටවල් වෙසෙනවානම් තමන් නිර්දෝශී නම් තහනමට විරුද්ධව නීති මගින් ක්‍රියාතමක විමට මෙන්ම එරට නිසි බලධරයා හමුවී නිදොස්බව සනාථ කරගැනීමට හැකි බව හෙතෙම සඳහන් කරයි. මේ වනතෙක් එවැන්නෙක් නිදොස් බව කියා ඉදිරිපත්ව නැති බවද හෙතෙම පවසයි‍..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042611</link>
    <topic>වැල්ලවායට මිලියන 120කින්මහින්දෝදය විද්‍යාගාර 12ක්</topic>
    <author>විජිත රත්නායක මොණරාගල දිස්ත්‍රික් සමූහ</author>
    <content>රජයේ අධ්‍යාපන ප්‍රතිසංස්කරණ යෝජනා ක්‍රියාවට නැංවීම හා මහින්ද චින්තන ඉදිරි දැක්මට අනුව දිවයින පුරා පාසල් නඟා සිටුවීමේ වැඩසටහන යටතේ වැල්ලවාය මැතිවරණ කොට්ඨාසයේ පාසල් 12ක මහින්දෝදය විද්‍යාගාර මේ වන විට ඉදිකිරීම් අවසන් කොට ඇත.ගණිතාගාරයක්, තාක්ෂණික විද්‍යාගාරයක් විවේකාගාරයක්, භාෂාගාරයක්, සෞන්දර්ය ඒකකයක් ආදියෙන් සමන්විත මෙම මහින්දෝදය විද්‍යාගාර මහල් දෙකකින් සමන්විතව ඉදි කෙරේ.මේ එක් විද්‍යාගාරයක් සඳහා රජය වැය කර ඇති මුදල මිලියන 10කි. මේ අනුව වැල්ලවාය මැතිවරණ කොට්ඨාසයේ විවෘත කිරීමට නියමිත ඉදිකිරීම් අවසන් කර ඇති විද්‍යාගාර සඳහා රජය වැය කර ඇති සම්පූර්ණ මුදල මිලියන 120කි.මේ යටතේ තණමල්විල ජාතික පාසල, කතරගම ජාතික පාසල, වැල්ලවාය මල්ලත්තාවෙල ජාතික පාසල, බුත්තල දුටුගැමුණු ජාතික පාසල, පැල්වත්ත නවෝද්‍යා විද්‍යාලය, බුදුරුවගල මහා විද්‍යාලය, ඇතිලිවැව මහා විද්‍යාලය, කුඩාඔය මහා විද්‍යාලය, සෙවණගල මහා විද්‍යාලය, කොවුල් ආර මහා විද්‍යාලය, හම්බෙගමුව මහා විද්‍යාලය, ඔක්කම්පිටිය විජයබාහු මහා විද්‍යාලය යන විද්‍යාල 12 තුළ මහින්දෝදය විද්‍යාගාර ඉදිකර ඇත.මෙම මහින්දෝදය විද්‍යාගාර සියල්ල නොබෝ දිනකින් විවෘත කිරීමට සැලසුම් කර ඇති බව අධ්‍යාපන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042612</link>
    <topic>පුතාගේ මෝල්ගස් පහරින් බීමත් පියා මරුට</topic>
    <author>ගාල්ල දිස්ත්‍රික් සංචාරක ධර්මදාස සිරිවර්ධන</author>
    <content>තම දෙවන බිරියගේ පළමු විවාහයේ පුත්‍රයකු විසින් එල්ල කරන ලද මෝල් ගස් ප්‍රහාරයකින් බීමත්ව සිටි 69 වියැති පුද්ගලයකු මියගොස් ඇත.මෙසේ මියගොස් ඇත්තේ වඳුරඹ ප්‍රදේශයේ පදිංචිකරුවකු වන එල්.ජී පියදාස නැමැති පුද්ගලයෙකි.බීමත්ව පැමිණි මොහු පුත්‍රයා සමග බහින් බස් වී පිහියකින් ඇනීමට තැත් කිරීමේදී වහාම ක්‍රියාත්මක වූ පුත්‍රයා සුළු පියාට මෝල් ගහකින් පහර දී ඇත.අලුත් අවුරුදු දා මෙය සිදු වී ඇති අතර පසුගිය 22දා කරාපිටිය රෝහලේදී මෙම සුළු පියා මිය ගොස් ඇත.මේ පිළිබද මරණ පරීක්ෂණය කරාපිටිය රෝහලේ අධිකරණ වෛද්‍ය එල්.එච්. දම්මි මහත්මිය විසින් පවත්වන ලද අතර පොලිස් පරීක්ෂණ පැවැත්වෙන බව පොලිස් ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042613</link>
    <topic>සිරිපා අඩවිය පිරිසුදුකිරීමට ශ්‍රමදානයක්</topic>
    <author>නිහාල් ජයවර්ධන</author>
    <content>මධ්‍යම පළාත් සභාව ක්‍රියාත්මක කරනු ලබන පරිසරය පූජනීයයි වැඩසටහන යටතේ සිරිපා අඩවිය පවිත්‍රකිරීමේ මහා ශ්‍රමදානය හෙට (27) සහ අනිද්දා (28) දෙදින තුළ පැවැත්වේ.රාජ්‍ය හා රාජ්‍ය නොවන සංවිධාන මෙන්ම පේරාදෙණිය විශ්ව විද්‍යාලයේ සොබා සෞන්දර්ය පරිසර සංවිධානයද මීට දායකත්වය සපයයි.මධ්‍යම පළාත් කෘෂිකර්ම හා පරිසර අමාත්‍යාංශය මෙම කටයුතු සංවිධාන කර ඇති අතර ලංකා බැංකුව, මහජන බැංකුව මධ්‍යම පරිසර අධිකාරිය ඒ සඳහා අනුග්‍රහය ලබා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042614</link>
    <topic>නාරම්මල මයුරපාදයේ සිසුනොසන්සුන්තා තවමත්</topic>
    <author>ගිරිඋල්ල සමූහ</author>
    <content>නාරම්මල මයුරපාද මධ්‍ය විද්‍යාලයේ මෙම පාසල් වාරය පටන් ගත්දා (21) සිට මේ දක්වාම සිසු නොසන්සුන්තාවක් ඇති බව මවුපියෝ පවසති.ළමයින් රතිඤ්ඤා පත්තු කරමින් හූ කියමින් සිටින බව දැනගන්නට ඇත. විදුහල්පතිවරයා 21 වැනි දින පාසලට පැමිණියද කෙටි වේලාවකින් ආපසු ගිය බවද ඉන්පසුව දක්නට නොසිටි බවද සිසුහු පැවැසූහ.විදුහල්පතිවරයාගේ අක්‍රමිකතා රැසක් විද්‍යුත් මාධ්‍ය හා මුද්‍රිත මාධ්‍ය හරහා ප්‍රචාරය වීමෙන් පසුව මෙම තත්ත්වය උද්ගත වී ඇතැයි මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042615</link>
    <topic>අධිරාජ්‍යවාදී බලවේග රජය පෙරළීමටඅද වන විට විවිධ කුමන්ත්‍රණ දියත් කරලා</topic>
    <author>ක්‍රිස්ටි මහේෂ් ද සිල්වා</author>
    <content>අධිරාජ්‍යවාදී බලවේග රජය පෙරළීමට නොයෙකුත් අන්දමින් කුමන්ත්‍රණ ක්‍රියාත්මක කරන බැවින් එවැනි දේවලට ඉඩ නොතබා මැයි දිනය සාර්ථක කරගන්න අපි කටයුතු කළ යුතුව ඇතැයි ජනාධිපති මහින්ද රාජපක්ෂ මහතා ප්‍රකාශ කළේය.ජනාධිපතිවරයා මෙසේ සඳහන් කළේ පෙරේදා (24 දා) පස්වරුවේදී අරලියගහ මන්දිරයේදී ආණ්ඩුවට සම්බන්ධ වෘත්තීය සමිති නායකයන් හමුවූ අවස්ථාවේදීය. වැටුප් වැඩිවීම සම්බන්ධයෙන් මෙහිදී සාකච්ඡාවට ලක්වී ඇති අතර එහිදී ජනාධිපතිවරයා පවසා ඇත්තේ වැටුප් සම්බන්ධ ගැටලු වැටුප් කොමිසමට ඉදිරිපත් කරන ලෙසත්, ඉදිරියේදී වැටුප් සම්බන්ධ ගැටලු සාකච්ඡා කිරීමට වෙනම සාකච්ඡාවක් කැඳවීමට තීන්දු කර ඇති බවත්ය.දුම්රිය ආදේශ කම්කරුවන් සම්බන්ධ ගැටලුව මෙහිදී ඉදිරිපත් වී ඇති අතර එහිදී ජනාධිපතිවරයා පවසා ඇත්තේ සමහර ඇමතිවරුන් විශාල ලෙස පිරිස් බඳවා ගැනීමෙන් මෙවැනි ප්‍රශ්න උද්ගත වුවත් බඳවා ගැනීමේදී අනුගමනය කළ යුතු රෙගුලාසිවලට පිටින් රජයට සේවකයන් කිසිසේත්ම බඳවාගත නොහැකි බවයි.කම්කරුවන් බඳවා ගැනීමේ දී අ. පො. ස. සාමාන්‍ය පෙළ විභාගය විෂයන් 6 ක් සමත් විය යුතු අතර සම්මාන දෙකක් තිබිය යුතු බව මෙහිදී අවධාරණය කර ඇති ජනාධිපතිවරයා, සමහර අංශවලට එවැනි කම්කරුවන් බඳවා ගැනීමේදී තම වෘත්තිය නොසලකා හැරීම් සිදුකරන බවට විවිධ චෝදනා ඇතැයි ද පවසා ඇත. කෙසේ වෙතත් එවැනි කරුණු සම්බන්ධයෙන් වෙනම සාකච්ඡා කළ යුතුව ඇතැයි ජනාධිපතිවරයා මෙහිදී පෙන්වා දී තිබේ.ශ්‍රී ලංකා නිදහස් සේවක සංගමයේ සභාපති ලෙස්ලි දේවේන්ද්‍ර, රාජ්‍ය සේවා වෘත්තීය සමිති සම්මේලනයේ ප්‍රධාන ලේකම් ඩබ්ලිව්. එච්. පියදාස යන මහත්වරුන් ඇතුළු වෘත්තීය සමිති නායකයන්, අමාත්‍යවරුන් වන මෛත්‍රීපාල සිරිසේන, කුමාර වෙල්ගම, ඩබ්ලිව්. ඩී. ජේ. සෙනවිරත්න, කෙහෙළිය රඹුක්වැල්ල, මහින්දානන්ද අලුත්ගමගේ, ඩිලාන් පෙරේරා, ඩලස් අලහප්පෙරුම, පවිත්‍රා වන්නිආරච්චි යන මහත්ම මහත්මීහු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042616</link>
    <topic>ක්‍රිකට් සූරයන්ට සමරු මුද්දරයක්</topic>
    <author>උපාලි කරුණාරත්න සහ නුවන් කොඩිකාර</author>
    <content>විස්සයි20 ලෝක ශූරතාව දිනාගත් ශ්‍රී ලංකා ක්‍රිකට් කණ්ඩායමට උපහාර දැක්වීම වෙනුවෙන් සමරු මුද්දරයක් සහ සිහිවටන පත්‍රිකාවක් නිකුත් කිරීමට තැපැල් සේවා අමාත්‍යාංශය තීරණය කර තිබේ.මේ සම්බන්ධයෙන් මුද්දර උපදේශක කාරක සභාව වෙත තැපැල් සේවා ඇමැති ජීවන් කුමාරතුංග මහතා විසින් උපදෙස් ලබාදී ඇති බව අමාත්‍යාංශය ප්‍රකාශ කරයි.වසර 18කට පසු ලෝක ශූරතාව දිනාගනිමින් රටට කීර්තිය අත්කර දුන් ක්‍රිකට් කණ්ඩායමට රජයෙත් මහජනතාවගේත් උත්තමාචාරය පුදකිරීමේ අරමුණින් මෙම සමරු මුද්දරය සහ සිහිවටන පත්‍රිකාව නිකුත් කිරීමට තීරණය කළ බව ඇමැති ජීවන් කුමාරතුංග මහතා පැවැසීය.ක්‍රීඩකයන්ගේ ඡායාරූප සහිත සමරු මුද්දරය සහ සිහිවටන පත්‍රිකාව නිකුත් කිරීම සඳහා තැපැල්පති රෝහණ අබේරත්න මහතා විසින් ඊයේ (26) දිනයේ ශ්‍රී ලංකා ක්‍රිකට් ආයතනයෙන් ඉල්ලීමක් ද කළ බව එම අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042617</link>
    <topic>ලියාපදිංචි වාහන ලක්ෂ 52කින්වාහන ලක්ෂ 38ක දුම වැඩියි</topic>
    <author>නිමල් රාජපක්ෂ</author>
    <content>ලියාපදිංචි කර ඇති මෝටර් රථවාහන පනස් දෙලක්ෂයක් අතුරින් තිස් අට ලක්ෂයක් ධාවනයේ යෙදවීමෙන් සිදුවන වායු දුෂණයෙන් මේ රටේ ජනතාව හා කුඩා දරුවන් වැඩි වශයෙන් ඇදුම හා හෘද රෝගවලට ගොදුරු වී ඇති බව මෝටර් රථ ප්‍රවාහන කොමසාරිස් ජෙනරාල් එස්. එච්. හරිස්චන්ද්‍ර මහතා පවසයි.හරිස්චන්ද්‍ර මහතා එසේ පැවසුවේ අධ්‍යාපන දෙපාර්තුමේන්තුවේ නිලධාරීන්ට වායුවිමෝචන වැඩසටහන පිළිබඳව ශ්‍රී ලංකා සංවර්ධන පරිපාලන ආයතන ශ්‍රවනාගාරයේ දී ඊයේ (25) පැවැති වැඩමුළුවකට සහභාගිවු අවස්ථාවේ දීය. ‍මෙහිදී අදහස් දැක්වු හරිශ්චන්ද්‍ර මහතා රියදුරු බලපත් ලබා ගත් තිස්හය ලක්ෂයක් පමණ ලංකාවේ සිටිනවා. නිවාස පනස් ලක්ෂයක තිබෙන අතර ලක්ෂ දෙසියකට වැඩි ජනතාවක් ජිවත්වනවා‍. මෙයින් බොහෝ දෙනකුට කුමක් හෝ වාහනයක් තිබෙනවා.නමුත් වාහනවලින් පරිසර දුෂණය වෙන බව කවුරුත් සිතා ගත යුතුයි. වාහන වැඩි වීමත් සමඟ එයින් පිටවන දුමින් නාගරින වායු දුෂණය සියයට හැටකින් වැඩි වී තිබෙනවා. වායු දුෂණය අද ජාතික ප්‍රශ්නයක් බවට පත්වී තිබෙන බැවින් අප සැවොම ඒකාබද්ධ වී සරිසරයේ වාතය දුෂණයවීම වැළැක්වීමට සහාය දිය දිය යුතුයි.මෝටර් රථවාහනවලින් වාතය දුෂණයවීම වැළැක්වීම සඳහා වායු විමෝචන මධ්‍යස්ථාන 340ක් රට පුරා ආරම්භ කර තිබෙනවා. එම මධ්‍යස්ථානවලින් වසරකට වරක් තමන්ගේ වාහනයට දුම් සහතිකය ලබා ගත යුතුයි. දුම් සහතිකය ලබා නොගත් කිසිවකුට වාහනයේ වාර්ෂික බලපත්‍රය ලබා ගත නොහැකියි. දුම් සහතිකය ඉදිරිපත් කළ විට පමණක් බලත්‍රය ලබාදෙනු ඇත.මෙසේ වසරකට වරක්වත් තම වාහනය නිසියාකාර අයුරින් නඩත්තු කිරීමෙන් පරිසරය දුෂණය වැළකා ගත හැකිය. තම වාහනයේ ඉන්ධන ධාරිතාව හා කල් පැවැත්ම ද වැඩිවනු නොඅනුමානයි.මීට අමතරව පොලීසිය සමඟ ඒකාබද්ධව පාසල් දරුවන් දැනුවත් කිරීමේ වැඩ සටහන් ක්‍රියාවට නංවා තිබේනවා.අධ්‍යාපන ක්ෂෙත්‍රයේ නිලධාරීන් පාසල් විෂයට වායු විමෝචන වැඩ සටහන විෂයක් හැටියට ඉගැන්වුවහොත් අතාගත පරපුර ඇදුම හා හෘද රෝගවලින් බේරා ගත හැකියි.මෝටර් රථ ප්‍රවාහන දෙපාර්තුමේන්තුවේ වායු විමෝචන ව්‍යාපෘති අධ්‍යක්ෂ ඒ.ඩබ්ලිව් ‍‍‍.දිසානායක, සහකාර පොලිස් අධිකාරී රථවාහන ඩබ්ලිව්.බී.ඒ. ධනංජය යන මහත්වරු ඇතුළු නිලධාරීහු රැසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042618</link>
    <topic>බුදු රුවට-බෞද්ධ කොඩියට නිගරු කරන්නන් ගැන වෙසක් මාසයේ පොලිසිය සීරුවෙන් සිටී</topic>
    <author>නුවන් කොඩිකාර</author>
    <content>බුද්ධ රූපයට සහ බෞද්ධ කොඩියට නිගරුවන අයුරින් කටයුතු කරන පුද්ගලයන් හා සංවිධාන කෙරෙහි එළඹෙන වෙසක් මාසයේ දී දැඩි අවධානයකින් සිටින බව පොලීසිය පවසයි.භූත ගුහාවල කෙරෙන විවිධ ප්‍රදර්ශන සහ දන්සල් ආශි‍්‍රතව අනවශ්‍ය ආකාරයේ හැසිරීම් නතර කිරීමට දැඩි අවධානය යොමුව ඇති බවද පොසිසිය කියයි.මේ සම්බන්ධයෙන් විශේෂ චක්‍රලේඛනයක් නිකුත් කර ඇති අතර එමගින් පොලිස් ස්ථානාධිපතිවරුන්ට උපදෙස් දී ඇත බව පොලිස් මාධ්‍ය ප්‍රකාශක කාර්යාංශය ප්‍රකාශ කරයි.ඔලුබක්කන් නැටවීම, විකෘති ඡායාරූප ප‍්‍රදර්ශනය කිරීම, හොල්මං ගුහා ,වෙසක් කාඩ්පත්වල පවා බෞද්ධ කොඩියට නිග‍්‍රහ වන ආකාරයෙන් කටයුතු කිරීම යන ප්‍රධාන 4ක් ඔස්සේ අවධානය ලක් කොට තිබෙන බවද එම කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042619</link>
    <topic>උසස් පෙළ නැවත සමීක්ෂණ ප්‍රතිඵල නිකුත් වෙයි</topic>
    <author/>
    <content>අපොස උසස් පෙළ 2013 (නව සහ පැරැණි) විභාගයේ නැවත සමීක්ෂණ ප්‍රතිඵල ඊයේ (25) නිකුත් කර ඇතැයි විභාග දෙපාර්තමේන්තුව ඊයේ නිවේදනය කළේය.එම ප්‍රතිඵල දෙපාර්තමේන්තුවේ නිල වෙබ් අඩවිය වන www.doenets.lk ලබාගත හැකි බව දන්වා සිටියි. නැවත සමීක්ෂණ සඳහා නව විෂය නිර්දේශය යටතේ අයැදුම්කරුවන් 49,769ක් ද පැරණි විෂයය නිර්දේශය යටතේ 1,162ක් ද අයදුම් කැර ඇත.නැවත සමීක්ෂණ සඳහා අයදුම් කරන ලද පාසල් අපේක්ෂකයන්ගේ ප්‍රතිඵල අදාළ පාසල් වෙත ද පෞද්ගලික අයදුම්කරුවන්ගේ ප්‍රතිඵල ඔවුන්ගේ පෞද්ගලික ලිපිනයට ද තැපැල් කර එවීමට කටයුතු කෙරේ.ප්‍රතිඵල සම්බන්ධයෙන් කිසියම් විමසීමක් අවශ්‍ය වන්නේ නම් පහත දුරකථන අංක වලට ඇමතුමක් ලබා දීමෙන් දැනගත හැක. පාසල් විභාග සංවිධාන හා ප්‍රතිඵල ශාඛාව:0112784208, 0112784537 0113188350, 0113140314ක්ෂණික ඇමතුම් අංකය: 1911.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042620</link>
    <topic>ජපන් යුද නැව් දෙකක් ශ්‍රී ලංකාවට ඇවිත්</topic>
    <author/>
    <content>ජපන් සාගරික බළකායේ (JMSDF) හතරවන අංශයට අයත් “සමිදරේ” (SAMIDARE DD - 106) සහ “සසනාමි” (SAZANAMI DD – 113) යුද නෞකාවන් අප්‍රේල් මස 25 දින උදෑසන කොළඹ වරයට පැමිණෙන ලදී. මෙම ගුවන් නෞකාවන් දෙරට අතර මිත්‍රත්වය වර්ධනය කිරීමේ සහ සැපයුම් අවශ්‍යතාවයන් ලබාගැනීමේ අරමුණින් යුතුව මෙලෙස ශ්‍රී ලංකාවට පැමිණ ඇත.මේ නෞකාවන්හි මෙහෙයුම් අණ දෙන නිලධාරි ලෙස කපිතාන් හිරෝයිකි ටජිරි (Hiroaki Tajiri) කටයුතු කරන අතර, “සමිදරේ” (SAMIDARE DD – 106) සහ “සසනාමි” (SAZANAMI DD – 113) යන නෞකාවන්හි අණදෙන නිලධාරින් ලෙස පිළිවෙළින් කොමාණ්ඩර් ටකාෂි සයිරෝ (Takashi Saito) සහ කොමාණ්ඩර් යෂුහිරෝ හයෂි (Yasuhiro Hayashi) කටයුතු කරයි.මෙම යාත්‍රා දෙක සෝමාලියානු සහ ගල්ෆ් කලාපයේ මුහුදු කොල්ලකරුවන්ට එරෙහිව මෙහෙයුම්වල නිරතව සිටී.නාවික හමුදාපති වයිස් අදිමිරාල් ජයනාත් කොළඹගේ මහතාගේ උපදෙස් මත බටහිර නාවික විධාන භාර ආඥාපති රියර් අද්මිරාල් සිරිමෙවන් රණසිංහ මහතා විසින් සිව්වන ජපන් ආරක්ෂක අංශයේ අණදෙන නිලධාරිතුමා සහ අනෙකුත් නෞකාවන්හි අණදෙන නිලධාරින් සුහදව පිළිගන්නා ලද අතර, එහිදී නාවික හමුදාවන්හි සුහදත්වය වර්ධනය කිරීම සනිටුහන් කරමින් සමරු තිළිණ හුවමාරුවක්ද සිදු කරන ලදී.කොළඹ වරායට පැමිණි ජපන් යුද නෞකාවන් දෙක “ZDISTROYER” වර්ගයට අයත් වන අතර, එම නෞකාවන් දිග මීටර් 151ක් වේ. “සමිදරේ” නෞකාව පළලින් මීටර් 17.4ක් වන අතර, “සසනාමි” නෞකාවේ පළල මීටර් 17ක් වේ.මෙම යුද නෞකාවන්හි නිලධාරින් සහ නාවිකයන් 190කින් යුත් කාර්ය මණ්ඩලයකින් සමන්විත වන අතර, එහි බර පිළිවෙළින් ටොන් 4550ක් සහ 4650කින් යුක්ත වේ. මෙම නෞකාවන් 2014 අප්‍රේල් මස 27 වන දින දක්වා කොළඹ වරායේ රැඳී සිටීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042621</link>
    <topic>දක්ෂිණ අධිවේගී මාර්ගයේ පෞද්ගලික බස් රථ සේවාව පුළුල් කෙරේ</topic>
    <author>නිමල් රාජපක්ෂ</author>
    <content>දක්ෂිණ අධිවේගී මාර්ගයේ ගමන් ගන්නා මගී ජනතාවගේ ගමන් පහසුව සදහා පෞද්ගලික බස් රථ සේවාව පුළුල් කිරීමට පුද්ගලික ප්‍රවාහන සේවා අමාත්‍යංශය පියවර ගැණේ.ඒ සඳහා අවශ්‍ය පියවර කඩිනමින් ඉටුකිරීමට අදාළ නිලධාරින්හට පුද්ගලික ප්‍රවාහන සේවා ඇමැති සී .බී .රත්නායක මහතා උපදෙස් දී ඇත. මෙහි ප්‍රථම අධියර ලෙස අවුරුදු සමයේ වි‍ශේෂ අවුරුදු සේවා බස් රථ ධාවනයට එක් කිරීමට ජාතික ගමනා ගමන කොමිසන් සභාව පියවර ගැණින.නමුත් සාමාන්‍ය දිනවලදී ද දක්ෂිණ අධිවේගී මාර්ගයේ ගමන් ගන්නා මගි ජනතාවගේ අවශ්‍යතාවය මත මේමස 28 වැනි දින දක්වා පෞද්ගලික බස් රථ ධාවනය දීර්ඝ කිරීමට ජාතික ගමනා ගමන කොමිසන් සභාව පියවර ගෙන ඇත.නමුත් ඉදිරියේදී දක්ෂිණ අධිවේගී මාර්ගයේ ගමන් ගන්නා මගී ජනතාවගේ අවශ්‍යතාවය මත පෞද්ගලික බස් සේවාව පුළුල් කිරීමට පියවර ගන්නාබව ද ‍පුද්ගලික ප්‍රවාහව සේවා ඇමැතිවරයා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042622</link>
    <topic>අබාධිත සේවිකාවක දූෂ්‍ය කළ සේවායෝජකයාට බරපතළ වැඩ සහිත වසර හතක සිර දඬුවමක්</topic>
    <author>රෝෂන් තුෂාර</author>
    <content>පණිවිඩයක් යවා සෙනසුරාදා දිනයක සේවයට ගෙන්වාගත් අබාධිත සේවිකාවක් දුෂණය කළ කර්මාන්තශාලා හිමිකරුවකුට බරපතළ වැඩ සහිත වසර හතක සිර දඩුවමක් කොළඹ මහාධිකරණ විනිසුරු කුමුදුනි වික්‍රමසිංහ මහත්මිය ඊයේ(25) නියම කළාය.අගතියට පත් තරුණියට රුපියල් ලක්ෂයක වන්දියක් ගෙවන ලෙසට නියෝග කළ විනිසුරුවරිය එම වන්දි මුදල නොගෙවන්නේ නම් බරපතළ වැඩසහිත මාස හයක සිර දඩුවමක් ද රුපියල් පන්දහසක දඩයක් ද එම දඩය නොගෙවන්නේනම් මාස තුනක සිර දඩුවමක් ද චූදිතට නියම කරන ලෙසට විනිසුරුවරිය නියෝග කළාය.මේ දඩුවම නි‍යම වුයේ ඒ එන් ජයතියක නමැති චුදිතටය.දුෂණයට ලක්වු තරුණිය අවුරුදු 34 ක ශ්‍රවණාබාධයෙන් පෙලෙන නිසිපරිදි කතා කිරිමට නොහැකි අබාධිත සේවිකාවක් වන අතර චුදිත කිරිබත්ගොඩ ප්‍රදේශයේ බතික් කර්මාන්ත ශාලාවක හිමිකරුවකුවන 54 හැවිරිදි පුද්ගලයෙකි.2004 ජුලි 17 දින බතික් කර්මාන්ත ශාලාවේ දි මේ තරුණිය දුෂණය කර ඇති බව ද පැමිණිල්ලේ සඳහන් වේ. පැමිණිල්ල වෙනුවෙන් රජයේ ජ්‍යෙෂ්ඨ නීතිඥ නයෝමි වික්‍රමසේකර මෙනවිය පෙනි සිටියාය. නිතිපතිවරයා පැවරූ මේ නඩුව සාධාරණ සැකයකින් තොරව ඔප්පුකර ඇති බව සිය තීන්දුව ප්‍රකාශකරමින් විනිසුරුවරිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042623</link>
    <topic>තැපෑලට ලැබෙන සැක විදෙස් පාර්සල්රේගු දෙපාර්තමෙන්තුවේ පරීක්ෂාවට</topic>
    <author>උපාලි කරුණාරත්න</author>
    <content>කොළඹ මධ්‍යම තැපැල් හුවමාරුවේ විදෙස් පාර්සල් අංශයට ලැබෙන සැක කටයුතු පාර්සල් පරීක්ෂා කිරීම සඳහා රේගු දෙපාර්තමෙන්තුවට විධිමත් අන්දමින් බාර දෙන බව තැපැල්පති රෝහණ අභයරත්න මහතා පැවසීය.සිගරට් ඇතුළු විවිධ නීති විරෝධී ද්‍රව්‍යයන් පෙර අවස්ථා ගණනාවක දී හමු වී ඇති බව කී ඒ මහතා පසුගිය දිනවල ද එවැනි පාර්සල් පනහකට අධික සංඛ්‍යාවක් ලැබී ඇති බව පවසයි. ඒවාද රේගුවට භාර දි ඇති බව ඒ මහතා කීය.තැපැල්පතිවරයා මේ අදහස් පළ කළේ දිනමිණ කළ විමසීම කදීය.විවිධ තැරව් කරුවන් නිති විරෝධී භාණ්ඩ ඉතා ශූක්ෂමව මුදා ගැනිමෙන් රජයට ලැබිය යුතු ආදායම් නොලැබී යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042624</link>
    <topic>බියගම විලේජ් හොටෙල් අධිපති ඝාතන සිද්ධිය:සැකකරුවන් තවදුරටත් රිමාන්ඩ්</topic>
    <author>මල්වාන සමූහ මහානාම විතානගේ</author>
    <content>බියගම විලේජ් හොටෙල් අධිපති කෝටිපති ව්‍යාපාරික බර්නාඩ් ජයරත්න (65) නමැති අය ඝාතන සිද්ධියේ සැකකරුවන් දෙදෙනා තවදුරටත් ලබන මැයි මස 07 වැනිදා දක්වා රක්ෂිත බන්ධනාගාර ගතකර තැබීමට පෙරේදා (23 වැනිදා) නියම කළ පූගොඩ මහේස්ත්‍රාත් හා අතිරේක දිසා විනිසුරු ඉන්දිකා කාලිංගවංශ මහත්මිය එහි වැඩිදුර විභාගය ද එදින තෙක් (07 වැනිදා) කල් තැබීය.තවද එම සැකකරුවන් දෙදෙනාට එරෙහිව මේ සිද්ධියට සමගාමීව පුපුරණ ද්‍රව්‍ය ළඟ තබාගැනීමේ චෝදනාව මත පවරා තිබෙන නඩුව ද පෙරේදා (23 වැනිදා) යළි කැඳවා තිබූ නඩුව ද එදිනට (07 වැනිදා) තෙක් කල්තබන ලදී.නාරන්වල පදිංචි පොලිස් විශේෂ කාර්ය බළකායේ සුදත් වික්‍රමසිංහ හා මියගිය අයගේ පුත් බියගම පදිංචි සුරංග ජයරත්න යන දෙදෙනා මේ සිද්ධියේ සැකකරුවන් වෙති.මෙහිදී අපරාධ පරීක්ෂණ දෙපාර්තමේන්තුවේ සැරයන් නිශ්ශංක මහතා අධිකරණය හමුවේ කරුණු දක්වමින් පැවසුවේ මෙහි විමර්ශන කටයුතු තවම අවසන් නැහැ. මෙතෙක් සිදුකළ විමර්ශන කටයුතුවල වැඩිදුර වාර්තාවක් අධිකරණයට ඉදිරිපත් කරනවා. නීතිපති උපදෙස් ද තවම ලැබී නැහැ.ඒ අවස්ථාවේදී මහේස්ත්‍රාත්තුමිය කියා සිටියේ නීතිපති උපදෙස් පතා සෑහෙන කලක් ගතවී තිබෙන හෙයින් ඒ ගැන සිහිකැඳවීමක් කළ යුතු බවය.අපරාධ පරීක්ෂණ දෙපාර්තමේන්තුව පැමිණිල්ල මෙහෙයවූ අතර සැකකරුවන් වෙනුවෙන් නීතිඥ චින්තක අමරසිංහ මහතා ද මියගිය අයගේ දියණියගේ අයිතිවාසිකම් වෙනුවෙන් නීතිඥ ලලිත් දහනායක මහතා ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=n14042625</link>
    <topic>මුහුදට තෙල් දැමූ බංගලාදේශ් නැවේ කපිතාන් අල්ලන්න ජාත්‍යන්තර රතු නිවේදනක්</topic>
    <author>රෝෂන් තුෂාර</author>
    <content>යාන්ත්‍රික දෝෂයට ලක්වු නැවේ ඉන්ධන කොග්ගල මුහුදු තීරයට මුදාහැර සමුද්‍ර දුෂණය කළ බංගලාදේශ් නැවේ කපිතාන්වරයා අත්අඩංගුවට ගැනීමට ජාත්‍යන්තර පොලිසිය හරහා රතු නිවේදන නිකුත් කරන්නැයි කොළඹ මහාධිකරණ විනිසුරු රොහිණි වල්ගම මහත්මිය (24) නියෝග කළාය.ශ්‍රි ලංකා රජය වෙනුවෙන් නීතිපතිවරයා පැවරූ සමුද්‍ර දූෂණ නඩුවට සිතාසි ලබා සිටියදීත් පෙනී නොසිටි බංගලාදේශයේ නොන්ටිනන්ට් ලයිනර් සමාගමට අයත් අමනට්ෂා නැවේ කපිතාන් ඉෂ්ටකාර්දීන් චෞදරි විත්තිකරු අත් අඩංගුවට ගැනීමට මෙසේ රතු නිවේ දන නිකුත් කෙරිණි.1981 අංක 59 දරණ සමුද්‍ර දුෂණ වැලැක්වීමේ පනත යටතේ නීතිපතිවරයා පැවරූ නඩුවට කරුණු ඉදිරිපත් කරිම සඳහා විත්තිකරු මේ දක්වා අධිකරණයේ පෙනී සිට නොමැති බවත්, විත්තිකරුට සිතාසි ලබාදුන් බව අපරාධ පරීක්ෂණ දෙපාර්තුමේන්තුව තහවුරුකර ඇති බවත්, පැමිණිල්ල වෙනුවෙන් පෙනීසිට රජයේ ජ්‍යෙෂ්ඨ නීතිඥ නයෝමි විකුමසේකර මෙනවිය අධිකරණයට කරුණු ඉදිරිපත් කළ අතර විත්තිකරු අත්අඩංගුවට ගැනීමට ජාත්‍යන්තර පොලිසිය මඟින් නියෝගයක් නිකුත් කරන ලෙසට අධිකරණයේන් ඉල්ලා සිටියාය.2006 සැප්තැම්බර් 9 දිනට ආසන්න දිනක දි කොග්ගල මුහුදු තීරය ඔස්සේ ධාන්‍ය වර්ග හා දැව ප්‍රවාහනය කරමින් තිබු නැව යාන්ත්‍රික දෝෂයකට ලක් වීමෙන් අනතුරුව එහි ඉන්ධන මුහුදට මුදාහැර නැව අලුත් වැඩියාකර නැවත ගොස් ඇති බව පැමිණිල්ලේ සඳහන්වේ.පැමිණිල්ලේ ඉල්ලීම පරිදි රතු නිවේදන නිකුත් කිරිමේ නියෝගය කළ රෝහිණි වල්ගම මහාධිකරණ විනිසුරුවරිය නඩු විභාගය මැයි මස 30 දිනට නියම කළ අතර එදිනට නඩුවේ පළමු හා දෙවැනි සාක්කිකරුවන්ට අධිකරණයේ පෙනී සිටින ලෙසට ද නියෝග කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=r1404261</link>
    <topic>වසර 8ක් හිරේ ඉඳන් ඇවිත්යට ඇඳුමේ කුඩු ගෙනත් මාට්ටු</topic>
    <author>සොරණාතොට සමූහ සී. ගමගේ</author>
    <content>බණ්ඩාරවෙල, ගම්පහ, කඩවත, දියතලාව වැලිමඩ ආදි දිවයිනේ නිවාස සහ වෙළෙඳ සැල් 64ක් බිඳිමේ චෝදනාවට වසර 8ක් රිමාන්ඩ් බන්ධනාගාරගතව සිට මාස 4 කට පෙරදි නිදහස ලබා පැමිණි 33 හැවිරිදි පුද්ගලයකු යට ඇඳුම තුළ හොරොයින් මිලිග්‍රෑම් 6280ක් සඟවාගෙන සිටියදි පෙරේදා (24) හාලිඇල උඩුවර 6 කණුව බස් නැවතුම්පළේ දී සැකපිට අත්අඩංගුවට ගත් බව බදුල්ල පොලිසිය පවසයි.සැකකරු පිළියන්දල ප්‍රදේශයේ අයෙක් බවත් ඔහු විවාහ වී වැල්ලවාය කුඩාඔය පදිංචිව සිටින බව පොලිසිය පැවසීය.සැකකරු ඊසි කෑෂ් ක්‍රමයට මුදල් ගනුදෙනු කරමින් මෙසේ හොර රහසේ හෙරොයින් ජාවාරම කරගෙන ගොස් ඇතැයි පොලිසිය කීය.බදුල්ල - බණ්ඩාරවෙල මාර්ගයේ පිහිටි විදුලිය දුරකථන කණුවල චුයින්ගම් ආධාරයෙන් මොහු හොරොයින් අලවා තබා ගනුදෙනුකරුවන්ට විකුණා ඇති බව පොලිසිය කියයි.ලැබී ඇති තොරතුරක් මත සැකකරු පෙරේදා (24) මෙසේ බදුල්ල කොට්ඨාස නොවිසඳුණ අපරාධ ඒකකයේ ස්ථානාධිපති ප්‍රධාන පොලිස් පරීක්ෂක එච්. එම්. ඩබ්ලිව්. හේරත් මහතා ඇතුළු නිලධාරින් අත්අඩංගුවට ගෙන තිබේ. බදුල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=r1404262</link>
    <topic>නැන්දම්මා බිරියට ආරූඪ විනිධානයක් තියෙන තැන කියලා</topic>
    <author>මුන්නේශ්වරම සමුහ ඊ.සි.ප්‍රනාන්දු.</author>
    <content>තම නැන්දාම්මා නිතර බිරියට ආරූඩ වි දැන්වු නිධානයක් ගොඩ ගැනීමට තම වත්තෙහි අඩි 25 ක් ගැඹුරට විශාල වළක් හෑරෑ එම ඉඩමි හිමියා ඇතුඵ තිදෙ‍නෙක් පෙරේදා( 24 දා ) පස්වරැ නිකවැටිය විතිකුලිය ප්‍රදේශය් දි පොළව හැරීමට යොදා ගත් උපකරණ තොගයක් සමග අත් අඩංගුවට ගත් බව කොබෙයිගනේ පොලිසිය කියයි.කුරැණෑගල නියෝජ්‍ය පොලිස්පති කාර්යාලය වෙත නිකවරටිය විතිකුලිය කුඩා විතිකුලිය ප්‍රදේශයේ පෞද්ගලික ඉඩමක නිධානයක් ගොඩ දැමීම‍ට පිරිසත් පොළව හාරනු ලබන බවට ලැබි තිබු තොරතුරක් මත වහාම ඔවුන් අත් අඩංගුවට ගන්නා ලෙසට කොබෙයිගනේ පොලිසියට දි තිබු නියෝගයක් මත මෙම වැටලීම සිදු කර ඇත.පෙරේදා ( 24 දා ) පස්වරැ හයට පමණ පොලිස් කණ්ඩායම සිද්ධිය වන ස්ථානයට ගිය විට සැකකරැවන් පොළව හාරමින් සිට ඇත. ඒ වන විට අඩි 13ක් ගැඹුරට හෑරෑ විට කඵ ගලක් හමුවු අතර ආරූඪයෙන් කී ආකාරයට එතැන් සිට තවත් අඩි 12 ක් හරහට දේනාවක් ආකාරයට හාරා පස් ඉවත් කර තිබු බව පොලිසිය හෙළි කර ගෙන ඇත.තවත් අඩි කිහිපයක් හැරැවිට නිධානය ගත හැකිව තිබු බව සැකකරැවන් පොලිසියට කියා ඇත.තම බිරියට ඇගේ මව නිතර ආරෑඪ වන බවත් ඒ සෑම අවස්ථාවකදිම නැන්නමිමා දැනුමි දෙන්නේ තමාට අයත් වත්තේ ඇය පෙන්වන ස්ථානයෙහි පොළව යට ගලක් දිගේ හැරීමෙන් ලැබෙන නිධානය ගොඩ ගෙන විකුණා පිං දහමි කළ පසු නැන්දමිමා ඇ‍යගගේ සිරැරෙන් ඉවත් වන බව දන්වා තිබු බවත් තමන් එම මියගිය නැන්දමිමාගේ නියෝගය අනුව නිධානය ගොඩ දෑමිමට උත්සහ කළ බවත් පොලිසිය හෙළි කර ගෙන ඇත.සැකරැවන් දෙදෙනෙක් ආණමඩුව ප්‍රදේශයේ පදිංචිකරැවන් වන අතර ඉඩමි හිමියා කුඩා විතිකුලිය ප්‍රදේශයේ පදිංචිකරැවකු බවත් කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=r1404263</link>
    <topic>පාරේ රණ්ඩුව බේරන්න ගිහින් බෙල්ලට මන්නෙන්කොටා මරලා</topic>
    <author>මල්වාන සමූහමහානාම විතානගේ හාදෙල්ගොඩ සමූහසුදත් පුබුදු කීර්ති</author>
    <content>කිරිල්ලවල වෑබඩ පරේ දෙපිරිසක් අතර පෙරේදා (24 වැනිදා) රාත්‍රියේ ඇතිවූ ආරවුලක් සමථයකට පත්කිරීමට ගිය තරුණ විවාහකයෙකු තියුණු ආයුධයකින් ගෙල කපා මරා දමා ඇත.මේ සිද්ධියෙන් මියගියේ කිරිල්ලවල වැබඩ ප්‍රදේශයේ පදිංචිව සිටි එම්. කේ. සනත් රෝහණ නමැති 32 හැවිරිදි තරුණ විවාහකයෙකු වන අතර මොහු රක්ෂණ සංස්ථාවේ සේවය කරන්නෙකි.මියගිය අයගේ නිවෙස ඉදිරිපිට දෙපිරිසක් අතර මේ ආරවුල හටගෙන තිබෙන අතර ඒ අවස්ථාවේ මියගිය තැනැත්තා සිය නිවසේ රූපවාහිනිය නරඹමින් ඉඳ ඇත. පසුව මොහු එය සමථයකට පත්කිරීම සඳහා එම ස්ථානයට ගිය අවස්ථාවේ ‍ඔහු මේ අවාසනාවන්ත සිද්ධියට මුහුණපා තිබේ.සිද්ධිය සම්බන්ධව මේ වන විට දෙදෙනකු සැකපිට අත්අඩංගුවට ගෙන තිබෙන අතර එහි ප්‍රධාන සැකකරු ප්‍රදේශයෙන් පලාගොස් තිබේ.මහර අතිරේක මහේස්ත්‍රාත් මහින්ද ප්‍රභාත් රණසිංහ මහතා සිද්ධිය වූ ස්ථානයට පැමිණ නිරීක්ෂණය කළ අතර පශ්චාත් මරණ පරීක්ෂණය ඊයේ (25 දා) රාගම රෝහලේ දී පැවැත්වීමට නියමිතව තිබිණි.කඩවත පොලිසියේ වැඩබලන ස්ථානාධිපති ගැමුණු, සැරයන් පණ්ඩිතරත්න (18899), පො. කො. ප්‍රියන්ත (81238), ගුණතිලක (71794) හා කාන්තා සැරයන් ග්‍රේටා (4073) යන නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=r1404264</link>
    <topic>දියණියට වස පොවාමවත් වස බීල‍ා</topic>
    <author>සොරණාතොට සමූහ</author>
    <content>හපුත‍ලේ මාගිරිවත්ත ප්‍රදේශයේ මවක් අවුරුදු පහක දියණියට වස පොවා ඇයද වස බීම නිසා දියතලාව රෝහලට ඇතුළත් කළ බව හපුතලේ පොලිසිය කියයි.මෙසේ රෝහල්ගත කර ඇත්තේ හපුතලේ මැගිරිවත්ත ප්‍රදේශයේ අනූ හැවිරිදි මවක් සහ 5 හැවිරිදි දියණියක යැයි පොලිසිය සඳහන් කළේය.පවුලේ ඥාතීන් අතර ඇති වූ ආරවුලක් මත මව දියණියට සිසිල් බීමට වස කවලම් කර පොවා ඇයත් වස පානය කර ඇති බව පොලිසිය සඳහන් කර සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=r1404265</link>
    <topic>ත්‍රිරෝද රිය පෙරැළී3කට තුවාල</topic>
    <author>සොරණාතොට සමූහ</author>
    <content>ත්‍රිරෝදයෙන් බදුල්ල - මහියංගණය මාර්ගයේ පිටපොළ හංදිය අසළදී පෙරළී අනතුරට ලක්වීමෙන් ත්‍රිරෝද රථයේ රියදුරු සහ තවත් දෙදෙනකු බරපතළ තුවාල ලබා බදුල්ල මහ රෝහලට ඇතුළත් කරනු ලැබූහ.බදුල්ල සිට තල්දෙන බලා ගමන් ගත් ත්‍රිරෝද රථයක් ‍ෙමසේ ප්‍රපාතයට පෙරැළී ගිය අතර තල්දෙන ප්‍රදේශයේ තිදෙනෙකු අනතුරින් තුවාල ලබා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=r1404266</link>
    <topic>චෝදනා 7යිවසර 6ක් හිරේ</topic>
    <author>බළපිටිය සමූහ</author>
    <content>කුරුඳු වාඩි කැඩීම, මංකොල්ලකෑම, පහරදීම, වෙළඳසල් බිදීම ආදි චෝදනා හතක් සම්බන්ධයෙන් බළපිටිය මහේස්ත්‍රාත් අධිකරණය මග හැර සිටි පුද්ගලයෙකු අත්අඩංගුවට ගෙන අධිකරණයට ඉදිරිපත් කිරීමෙන් පසුව පැවති නඩු විභාගයේදී සැකකරු වැරදිකරු කරමින් වසර හයක සිර දඩුවමක් බළපිටිය මහේස්ත්‍රාත් අසංග බෝදරගම මහතා (24) නියම කළේය.බරපතල වැඩ සහිත වසර හයක සිර දඩුවම නියම කරන ලද්දේ ඉලුක්පිටිය බටපොළ පදිංචි වලකඩගමගේ සංජීව නැමැති විත්තිකරුවෙකුටය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=r1404267</link>
    <topic>බිරිය කෙරෙහි වූ සැකයෙන් පියා දියණියන් ගඟට විසිකළේසාත්තරකරුවකුගේ සූත්තරයකටයි</topic>
    <author/>
    <content>දරුවෙක් මව් කුසට එන විටම මවගේ හදවතේ ඇතිවෙන ආදරය දරුවෙක් මෙලොව බිහිවෙන විටම එම දරුවන්ගේ ද හදවතේ දෙමව්පියන් වෙනුවෙන් ආදරය ජනිත වෙන්නේ නිතැතිනි. වැදූ මව, හැදූ පියා වශයෙන් දරුවන්ගේ ආදරයට සහ වැදුම් පිදුම්වලට ලක්වුණු පියකු විසින් තම ආදරණීය සිඟිති දියණියන් දෙදෙනා 24 වැනි දින මාතර නිල්වලා ගඟට දමා පලායාමට තරම් ශාස්ත්‍රකරුවකුගේ සූත්‍රයක් මුල් වී ඇත.වෛරය, ක්‍රෝධය, කලකිරීම නිසා තම ජීවිත මරුවාට භාරකිරීමට මාතර නිල්වලා ගඟට පනින බොහොමදෙනෙක් මරුවා සමඟ වාසයට යන අවස්ථාවක මෙම සිඟිති දියණියන් දෙදෙනාට මාතර නිල්වලා ගං කොමළියත් සෙනෙහස පෑවාය.හමුදාවේ රණවිරුවන් දෙදෙනකුගේ පිහිටෙන් මෙම දැරියන්ට මෙලොව ජීවත්වීමේ වාසනාව උදාවිය. මෙම සිද්ධියට මුහුණපෑවේ දික්වැල්ල නෙලුම්වැව රන්ඔය පදිංචි චතුෂිකා (04), කාවින්දි (02) යන සහෝදරියන් දෙදෙනෙකි.දික්වැල්ල නගරයේ සැලුන් එකක රැකියාවක නිරත චන්දන සමන් ද සිල්වා සහ චමිලා යන දෙදෙනා විවාහයට පත්වූයේ ‍මීට වසර 13 කට පමණ පෙරයි. ආදරයෙන් ජීවත්වූ මෙම දෙමව්පියන් දෙදෙනාගේ කුඩා පවුල වර්ණවත් කිරීම සඳහා පවුලට එකතු වී සිටියේ පුතෙක් සහ දියණියන් දෙදෙනෙකි.අවුරුදු 11 ක් වන පුතා මධ්‍ය මහ විද්‍යාලයකත්, අවුරුදු 04 ක් වයසැති දියණිය පෙර පාසලකත් ඉගෙනුම ලබන විට 02 හැවිරිදි දියණිය දෙමව්පියන්ගේ ආදරය, සෙනෙහස මැද නිවසේ හුරතලා වී සිටි අවස්ථාවක් විය.මත් රකුසාපවුලේ වැඩිමහල් පුතා තාරුණ්‍යයේ සළුපිළි පැළඳගැනීමට සිටින අවස්ථාවක දියණියන් දෙදෙනකුගේ අනාගතය සුරක්ෂිත කිරීමට බැඳී සිටි පියා කෙමෙන් කෙමෙන් මත්පැන් රකුසා ඔහුගේ ජීවිතයේ සුමිතුරෙක් කරගෙන නිතරම බීමත්ව නිවසට පැමිණ බිරිඳ සමඟ රණ්ඩු කරන විට හරියට හයක් හතරක් නොතේරෙන දරු පැටව් තිදෙනා නිවසේ දොර මුල්ලට වී බියෙන් ගැහි ගැහි සිටි අවස්ථාවක් විය.මත් දියර රකුසා නිසාම තම ආදරණීය බිරිය දෙස සැකෙන් බැලූ මෙම සැමියා බිරිඳට කෙස් වළල්ල පටලවාගෙන ගුටි අනින විට සමහර අවස්ථාවල මෙම දරුවන් තිදෙනා තාත්තේ! අපේ අම්මට ගහන්න එපා! කියා හඬ තැලූ අවස්ථා එමට විය.බිරිඳ කෙරෙහි නිරන්තර සැකයෙන් සිටි මෙම සැමියා ගේ සැකය නිවැරදි කරගැනීම සඳහා පසුගිය දිනක ශාස්ත්‍රකරුවකු මුණගැසීමට ඔහු ගියේය. මෙම සැකය විමසීමට ගොස් ඇත්ත්‍තේ හොඳයි මම දෙකෙන් එකක් බේරාගන්නම් යන සිතුවිල්ලෙන් යුක්තවයි. ශාස්ත්‍රයට වඩා සූත්තරයෙන් මුදල් උපයා ගන්නා ශාස්ත්‍රකරුට තම බිරිඳ පිළිබඳව තිබෙන සැකය පැවසීමෙන් පසු ශාස්ත්‍රකරු ද බිරිඳ පිළිබඳව ඔහු තුළ තිබෙන සැකය නිවැරදි බවට සහතික වී ඇත.ශාස්ත්‍රකරුමෙම අවස්ථාවේ කෝපයෙන් සහ වෛරයෙන් පසුවූ මෙම සැමියා තමා මහත් භක්තියෙන් වැළඳගන්නා මත් දියර කටේ හලාගෙන නිවසට පැමිණියේ දත්මිටි කමින්ය. එසේ පැමිණි ඔහු ශාස්ත්‍රකරු තමාට තිබෙන සැකය සත්‍ය බව පැවසූ බව පවසමින් දැන් උඹ මොකද කියන්නේ? කියමින් බිරිඳට හොඳ හැටි ගුටි පූජා එල්ල කර ඇත.මේ නරුම සැමියාගෙන් තමාට සැනසීමක් නැති බව සිතූ බිරිඳ සැමියාට එරෙහිව ආසන්න පොලිස් ස්ථානයේ පැමිණිල්ලක් දැම්මේ නීතියෙන් හෝ ඇයට සහයක් ලබාගැනීමේ අදහසිනි.මෙම පැමිණිලි විභාගය තිබුණේ 24 දිනයි.මෙම අවස්ථාවේ චමිලා දරුවන් දෙ‍න්නා ගෙනවිත් නවත්වන්නම් කියා නංගිට දුරකථන පණිවිඩයක් දුන් විට බිරිඳට පාඩමක් ඉගැන්වීමට දරුවන් දියේ ගිල්වා මරාදැමීමේ කුරිරු සිතකින් යක්ෂාරූඪ වූ පියා දරුවන් දෙදෙනාට හොඳ ඇඳුම් අන්දවාගෙන වඩාගෙන යන විට දරුවන් සිතන්න ඇත්තේ වෙනදා මෙන් චොකලට් අරන් දීමට ඔවුන් කඩයට කැඳවාගෙන යන බවකි.මෙම අවස්ථාවේ දරුවන්ගේ මවට කිසිම සැකයක්, අවිශ්වාසයක් නොවූයේ මෙම දරුවන් දෙදෙනාට පියා විශාල ආදරයක් දැක්වීමත්, දරුවන් ද පියාට විශාල ආදරයක් දැක්වීමත් නිසාවෙනි.මාතර පාලමමේ මව පැමිණිල්ල විභාගය සඳහා උදේ 9.00 ට පමණ පොලිස් ස්ථානයට ගොස් සැමියා ද පොලිසියට පැමිණෙන තෙක් පෙර මඟ බලමින් පොලිසියේ පුටුවක් මත වාඩිවී දෑස් දල්වාගෙන සිටි අවස්ථාවක් විය. මේ වන විට දරුවන් දෙදෙනා රැගෙන මාතර නගරයට පැමිණි පියා මෙම දරුවන් දෙදෙනා රැගෙන මාතර නගරයේ පාලමේ පදික වේදිකාවට පැමිණියේ හද කම්පා කරන දසුනකින් මාතර ජනතාව කම්පාවට පත්කිරීමටයි.දැඩි අව් රශ්මියෙන් වෙලාගෙන තිබූ මාතර පාලම මතට මෙම දරුවන් දෙදෙනා කැඳවාගෙන පැමිණි නරුම පියා එකවිටම දරුවන් දෙදෙනා ගඟට ඔසවා දමා පලාගිය බවත්, ඔහු ද ගඟට පැන්න බවත් ජනතාව දැක ඇත.කුරාකුහුඹුවකුටවත් හිරිහැරයක් නොකරන, හයක් හතරක් නොදත් මෙම දරුවන් කිඹුලන් බහුලව ගැවසෙන මෙම නිල්වලා ග‍ඟේ අත් ගසමින් ජීවිතය ඉල්ලා සටන් කරන විට මෙම සිද්ධිය දුටු එම ස්ථානයේ ඇති ගැමුණු හමුදා කඳවුරේ ජගත් පියසේන, මදුශංක එන්. මාන්නගේ සහ පී. සී. ද සිල්වා යන සෙබළුන් තම ජීවිතය ද නොතකා මෙම දරුවන් නිල්වලා ග‍ඟේ දිය පෙවීමට පෙර බේරාගත් අයුරු හරියටම ත්‍රාසය, භීතිය ගෙන එන චිත්‍රපටි ජවනිකාවක්ම විය.මෙම අවස්ථාවේ මෙම සිද්ධිය දුටු සියලුදෙනාගේම හදවතේ පැන නැඟුණ දුක කඳුළු කැට බවට පත්වී නිල්වලා ග‍ෙඟ් සුන්දර ජල පහරට එක්වූයේ නිල්වලා ගඟ ද මහ ජල ගංඟාවක් කරමිනි.තමුන්ගේ ජීවිත ගමන කෙළවර කර ගැනීමට දියට පනින අය මහත් ආශාවෙන් ගිල ගැනීමට සිටින නිල්වලා කොමලියගේ ද, ගඟේ ඒ මේ අත ගොදුරු සොයා පීනමින් සිටින කිඹුලන්ට ද මෙම දරුවන්ගේ සුරතල් මුහුණු දැකීමෙන් ඔවුන්ගේ සැහැසිකම් අමතක කොට දරුවන්ට ජීවිතය දීමට කටයුතු කර ඇත.දියෙන් ගොඩගත් දරුවන් වහාම මාතර රෝහලේ හදිසි ප්‍රතිකාර අංශයට ඇතුළු කිරීමෙන් පසුව දරුවන් දෙදෙනාට මවුපියන් වූයේ රෝහල් කාර්ය මණ්ඩලයයි. මෙම දරුවන් රෝහල් කාර්ය මණ්ඩලයේ හෙද නිලධාරිනියන්ගේ ඇකයට වී හැම විටම හඬ නඟා ඉල්ලන්නේ අපේ තාත්තා කෝ! අපට තාත්තා ගෙනවිත් දෙන්න කියාය. තමන් නැසීමට පියා කුරිරු වූ බව නොදත් මෙම දරුවන් දෙදෙනා පියා ගැන නිතරම විමසීමෙන් පෙනී යන්නේ පියා සහ දරුවන් අතර බැඳී තිබූ අසීමිත ආදරයයි.අපේ තාත්තා කෝ!දරුවන් හඬමින් පියා ඉල්ලන විට එම ස්ථානයේ මෙම නරුම පියා සිටියේ නම් ඔහුගේ හදවත ශෝකයෙන් පිපිරී යාමට ද ඉඩ තිබුණි. වසර 30 ක යුද්ධයක් නිමාකොට රටට නිදහස හා සාමය ගෙන දුන් රණවිරු සෙබළුන් මාතර නගරයේ සිදුවීමට ගිය මහත් විපතක් වැළැක්වීම පිළිබඳව ජනතාව කතා කරන්නේ මහත් අභිමානයෙනි. ඔවුන් සැබවින්ම ඔවුන් නිර්භීත රණවිරුවන් වශයෙන් මහත් ගෞරවයට පාත්‍ර වී ඇත.රණවිරු ඒ. එච්. ජගත් පියසේන ද සිල්වා මහතා මෙසේ පවසයි.අප නිල්වලා ග‍ඟේ මහානාම පාලම අසල බිම්කොටසේ සිටියේ. එකවරම අපි දැක්කා ළමයි දෙදෙනකු ගඟට වැටෙනවා. අපි එම මොහොතේම ගඟට පැනලා ළමයින් දෙදෙනා බේරාගත්තා. මෙතන මිනීමරු කිඹුලන් ගැවසෙන ස්ථානයක්. දරුවන් දෙදෙනා ගඟට වැටෙන විට අපිට අපේ ජීවිත අවදානමවත් මතක් වුණේ නැහැ. තව තත්පර කිහිපයක් ප්‍රමාද වුණා නම් දරුවන් බේරාගන්න බැරිවෙනවා. දරුවන් දෙදෙනා බේරාගැනීම ගැන සිතන විට මහත් සන්තෝෂයක් දැනෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=r1404268</link>
    <topic>බස්නාහිර පළාතේ ග්‍රාමීය ජනතාවවෙනුවෙන් ග්‍රාම සංවර්ධන බැංකුවක්</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>බස්නාහිර පළාතේ ග්‍රාම සංවර්ධන බැංකුවක් පිහිටුවීමට එම පළාත් ග්‍රාම සංවර්ධන දෙපාර්තමේන්තුව කටයුතු කරගෙන යයි. ග්‍රාමීය ජනතාවගේ ඉතුරුම් ග්‍රාම සංවර්ධන සමිති ක්‍රියාකාරිත්වය හරහා සුරක්ෂිත කිරීම මේ බැංකුවේ මුඛ්‍ය අරමුණ බව එම දෙපාර්තමේන්තුව පවසයි.ප්‍රාදේශීය ලේකම් කොට්ඨාස 40ක ක්‍රියාත්මකවන ග්‍රාම සංවර්ධන සමිති විධිමත්ව ප්‍රතිසංවිධානය කර ප්‍රාදේශීය දිස්ත්‍රික් හා පළාත් වශයෙන් බලමණ්ඩල පිහිටුවීමටද ඒ තුළින් ඵලදායි යෝජනා හඳුනාගෙන ක්‍රියාත්මක කිරීමටද පියවර ගැනේ.පළාත් නිශ්චිත සංවර්ධන ප්‍රදාන යටතේ ග්‍රාම‍ සංවර්ධන සමිති 150ක් සඳහා උපකරණ ලබා දීම, ග්‍රාම නිලධාරි කොට්ඨාස අතුරින් දැනට ග්‍රාම සංවර්ධන සමිති පිහිටුවා නැති කොට්ඨාසවල එම සමිති පිහිටුවීම, එම ගොඩනැගිලි ඉදිකිරීම, ග්‍රාමීය නායකයන් පුහුණු කිරීම ජීවනෝපාය සංවර්ධන වැඩමුළුව පැවැත්වීම නිෂ්පාදන අලෙවිසල් 6ක් ස්ථාපනය කිරීම ඉදිරි මාස කීපය ඇතුළතදී සිදු කිරීමද පළාත් දෙපාර්තමේන්තුවේ අපේක්ෂාව වෙයි.ග්‍රාම සංවර්ධන සමිති සහ එම සමිති නිලධාරීන් අතරද තරග පවත්වා ජනතාව තුළ එම සමිති කටයුතු පිළිබඳව නව හැඟීමක් හා නව පිබිදීමක් ඇති කිරීමටද පියවර ගැනේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=s1404261</link>
    <topic>ශ්‍රී ලංකා ක්‍රිකට් කණ්ඩායමේ පුහුණුකරු තනතුරට මාවන්</topic>
    <author>වර්නන් ගුණසේකර</author>
    <content>හිටපු ශ්‍රී ලංකා ක්‍රිකට් නායක මාවන් අතපත්තු ශ්‍රී ලංකා ක්‍රිකට් කණ්ඩායමේ ප්‍රධාන පුහුණුකරු තනතුරට ඊයේ පත් කෙරිණි.අතපත්තු, ශ්‍රී ලංකා ක්‍රිකට් පුහුණුකරු තනතුරට පසුගිය සිවු වසර ඇතුළත ශ්‍රී ලංකා ක්‍රිකට් පුහුණුකරු ලෙස පත්වූ හත්වැන්නා වෙයි.43 හැවිරිදි මාවන් අතපත්තු ලබන මස ඇරැඹෙන අයර්ලන්ත – එංගලන්ත තරග සංචාරය හා ඉන්පසුව ජූලි මාසයට නියමිත දකුණු අප්‍රිකානු කණ්ඩායමේ ශ්‍රී ලංකා සංචාරය සඳහා ශ්‍රී ලංකා ක්‍රිකට් කණ්ඩායමේ පුහුණුකරු ලෙස පත් කෙරුණු බව ශ්‍රී ලංකා ක්‍රිකට් ආයතනය ඊයේ නිවේදනය කළේය.මේ වකවානුව තුළ අතපත්තුගේ සහායක පුහුණුකරු ලෙස හිටපු ශ්‍රී ලංකා ටෙස්ට් දඟ පන්දු යවන්නෙකු වන රුවන් කල්පගේ පත්කර තිබේ.අතපත්තු බාර ගන්නේ එංගලන්ත ජාතික පෝල් ෆාබ්‍රේස්ගෙන් හිස්වූ තනතුරයි. මාස හතරක කාලයක් පමණක් ශ්‍රී ලංකා ක්‍රිකට් කණ්ඩායමේ පුහුණුකරු වශයෙන් කටයුතු කළ ෆාබ්‍රේස් මේ සතිය මුලදී එංගලන්ත ක්‍රිකට් කණ්ඩායමේ සහාය පුහුණුකරු තනතුර බාර ගනිමින් දිවයිනෙන් පිටත්ව ගියේය.දකුණත් පිතිකරුවෙකු වන මාවන් අතපත්තු 2007 වසරේ තරග බිමෙන් සමුගැනීමට පෙර වසර 17ක ක්‍රීඩා දිවිය තුළ ශ්‍රී ලංකාව වෙනුවෙන් ටෙස්ට් තරග 90ක්, ජාත්‍යන්තර එක්දින තරග 268ක් හා විස්සයි20 තරග 2කට ක්‍රීඩා කළේය.අතපත්තු 39.02ක සාමාන්‍යයකින් යුතුව ටෙස්ට් ලකුණු 5,502ක් ලබා ගෙන ඇත්තේ ශතක 16ක්ද සමගිනි. ඔහුගේ ජාත්‍යන්තර එක්දින ක්‍රිකට් ලකුණු 8,529 ට ශතක 11ක් ඇතුළත්ව තිබේ.වසර 2010 සිට මේ දක්වා සිටි ශ්‍රී ලංකා ක්‍රිකට් පුහුණුකරුවන්ගේ ලැයිස්තුවට එක්වන අලුත්ම පුද්ගලයා අතපත්තු වෙයි. මීට කළින් එම වකවානුව ඇතුළත ට්‍රෙවර් බේලිස්, ස්ටුවර්ට් ලෝ, රුමේෂ් රත්නායක, ජෙෆ් මාෂ්, ග්‍රහැම් ෆෝඩ් හා පෝල් ෆාබ්‍රේස් ශ්‍රී ලංකා ක්‍රිකට් කණ්ඩායමේ පුහුණුකරුවන් ලෙස කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=s1404262</link>
    <topic>මැයි මස මුලදී ඩබ්ලින් දේශගුණයට ශ්‍රී ලංකාව ප්‍රිය නොකරාවි</topic>
    <author>වර්නන් ගුණසේකර</author>
    <content>මැයි මස මුලදී ඩබ්ලින් නුවර පවතින දේශගුණික තත්ත්වයන්ට ශ්‍රී ලංකා ක්‍රිකට් කණ්ඩායම ප්‍රිය නොකරනු ඇති බැවින් ඔවුන් පරාජය කිරීමට අයර්ලන්තයට නියම අවස්ථාවක් උදා වී ඇතැයි පිතිකරු එඩ් ජොයිස් විශ්වාස කරයි.ඔයින් මෝගන් හා බොයිඩ් රැන්කින් මෙන්ම අයර්ලන්ත ජාත්‍යන්තර ක්‍රිකට් ක්‍රීඩකයෙකු වන ජොයිස් ද එංගලන්ත ප්‍රාන්ත ක්‍රීඩාවේ ස්ථාපිත වී පසුව එංගලන්ත ක්‍රිකට් කණ්ඩායමට ක්‍රීඩා කිරීමට තීරණය කළහ.මෝගන් හා රැන්කින් මෙන් නොව ජොයිස් 2011 වසරේදී යළි ඔහුගේ උපන් රට වෙනුවෙන් ක්‍රීඩා කිරීමට පටන් ගත්තේය. ශ්‍රී ලංකාව හා අයර්ලන්තය අතර එක්දින ක්‍රිකට් තරග දෙකක් මැයි 6 හා 8 දිනවල ඩබ්ලින් නුවරදී පැවැත්වේ.“ශ්‍රී ලංකාවට එරෙහිව මම ක්‍රීඩා කර තිබෙන්නේ එක ජාත්‍යන්තර ක්‍රිකට් තරගයකට පමණයි. ඒ, 2007 ලෝක කුසලාන තරගාවලියේදීයි.ඒ නිසා, ලොව සිටින දක්ෂතම පන්දු යවන්නන්ට මුහුණ දීමේ අභියෝගය බාර ගන්න මම පුලපුලා බලා සිටිනවා” යැයි පිතිකරු ජොයිස් කියයි.“පසුගිය වසරේ මේ ස්ථානයේදීම (ඩබ්ලින්) අපි පාකිස්තානය සමග තරගයක් සමව අවසන් කළා. දෙවැනි තරගය අප ජයග්‍රහණය කරන අයුරක් පෙනි පෙනී තිබියදී අවසානයේ පොඩි ලකුණු පරතරයකින් පැරදුනා. අතුරු සිදුරු නැතිව පිරී තිබුණු ඒ ක්‍රීඩාංගණයේ ලබා ගත් ශතකය මට විශේෂ එකක්. ඒත් ඒ අත්දැකීම නීරස එකක් බවට පත්වුණේ අපි තරගය පැරදුනු නිසායි. මේ වතාවේ ඊට වඩා හොඳින් ලෝක ශූර ශ්‍රී ලංකාවට එරෙහිව ක්‍රීඩා කර අපේ පළමු ඩබ්ලින් ජයග්‍රහණය වාර්තා කිරීමට පුළුවන් වේවි කියා මා බලාපොරොත්තු වෙනවා” යැයි 35 හැවිරිදි එඩ් ජොයිස් පවසයි.පිතිකරණයේ උසස් මට්ටමක සිටින ජොයිස් මේ මාසය තුළ පළමු පෙල ශතක තුනක් ලබා ගෙන සිටී. සසෙක්ස් කණ්ඩායම ප්‍රාන්ත ශූරතාවලියේ මුදුනටම ගෙන යමින් එජ්බැස්ටන්හිදී වාර්තා කළ ශතක දෙකද මීට ඇතුළත්ය. ජගත් ක්‍රිකට් කවුන්සලයේ පූර්ණ සාමාජික රටවලට එරෙහිව මෑත කාලයේදී අයර්ලන්තය ඉතා හොඳින් ක්‍රීඩා කර ඇතැයි අයර්ලන්ත පුහුණුකරු පිල් සිමන්ස් ප්‍රකාශ කරයි.“නමුත් යථාර්ථය නම්, සෑම වසරකම අපි ළඟටම ආවත් ප්‍රධාන ජයග්‍රහණයක් ඩබ්ලින්හි වාර්තා කිරීමට අපට නොහැකි වීමයි. ඒ ‘බින්දුව’ අහක් කර ගැනීමේ හොඳම අවස්ථාව ලෝක ශූරයන් වන ශ්‍රී ලංකාවට එරෙහිව ජයග්‍රහණයක් ලබා ගැනීමයි” සිමන්ස් සඳහන් කරයි.ශ්‍රී ලංකාවට එරෙහි තරග සඳහා පසුගියදා බංග්ලාදේශයේ පැවැති විස්සයි20 ලෝක කුසලාන තරගාවලියට ක්‍රීඩා කරවූ ක්‍රීඩකයන් 13 කෙරෙහිම විශ්වාසය තැබීමට පිල් සිමන්ස් හා ඔහුගේ ක්‍රිකට් තේරීම් සගයන් තීරණය කර තිබේ.අයර්ලන්තයෙන් පසුව ශ්‍රී ලංකා කණ්ඩායම ටෙස්ට් හා එක්දින තරග සඳහා එංගලන්තයේ සංචාරය කිරීමට නියමිතව ඇති බැවින් ඔවුන් අයර්ලන්තයට එරෙහි තරග සඳහා කණ්ඩායමේ පළපුරුදු ජ්‍යෙෂ්ඨ පිතිකරුවන් වන තිලකරත්න ඩිල්ෂාන්, මහේල ජයවර්ධන හා කුමාර් සංගක්කාර විවේක ගන්වා තිබේ.ශ්‍රී ලංකා ක්‍රිකට් කණ්ඩායම අයර්ලන්ත – එංගලන්ත සංචාරය සඳහා මැයි මස 2 වැනි දින ශ්‍රී ලංකාවෙන් පිටත්ව යනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=s1404263</link>
    <topic>කාන්තා ක්‍රිකට් පිලේ නව නායිකාව චමරී</topic>
    <author>ෆවුස් මොහොමඩ්</author>
    <content>ජාතික කාන්තා ක්‍රිකට් පිලේ නව නායිකාව ලෙස ආරම්භක පිතිකාරිනි චමරි අතපත්තු නම් කර තිබේ. කණ්ඩායමේ උපනායිකාව ලෙස මඳ වේග පන්දු යවන ක්‍රීඩිකා උදේශිකා ප්‍රබෝධනී පත් කර ඇත.ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතිය ඇතිව ජාතික කාන්තා තේරීම් කමිටුව විසින් නව පත්වීම් සිදුකරනු ලැබීය. චමරී අතපත්තු නව නායිකාව ලෙස පත්කරනු ලැබුවේ හිටපු නායිකා ශෂිකලා සිරිවර්ධන පසුගියදා එම තනතුරෙන් ඉල්ලා අස්වීම හේතුවෙනි.24 හැවිරිදි චමරී ජාත්‍යන්තර එක්දින තරග 29කට හා විස්සයි20 තරග 35කට ක්‍රීඩා කර ඇති අත්දැකීම් බහුල ක්‍රීඩිකාවකි. ඇය ශ්‍රී ලංකා කාන්තා ක්‍රිකට් ඉතිහාසයේ ජාත්‍යන්තර එක්දින තරගයක දී ශතකයක් රැස් කළ පළමු හා එකම ක්‍රීඩිකාව වන්නීය.2010 වසරේ දී අයර්ලන්තයට එරෙහිව ලකුණු 111ක් රැස් කරමින් ඇය මේ වාර්තාව තැබුවාය.කණ්ඩායමේ උපනායිකාව ලෙස පත්වූ 28හැවිරිදි උදේශිකා ප්‍රබෝධනී ජාත්‍යන්තර එක්දින තරග 28කට හා විස්සයි20 තරග 34කට ක්‍රීඩා කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=s1404264</link>
    <topic>‘ලයන්ස්’ කුසලාන ජාත්‍යන්තර බොක්සිං ශූරතාවලිය පොදු රද මඩුලු ක්‍රීඩා උළෙලට සාර්ථක ආරම්භයක්</topic>
    <author>ෆවුස් මොහොමඩ්</author>
    <content>රටවල් 10ක ක්‍රීඩක ක්‍රීඩිකාවන් 78කගේ සහභාගිත්වයෙන් පළමුවරට ශ්‍රී ලංකාවේ පැවැත්වෙන ‘ලයන්ස්’ කුසලාන ජාත්‍යන්තර බොක්සිං ශූරතාවලිය පොදු රාජ්‍ය මණ්ඩලයීය ක්‍රීඩා උළෙල නියෝජනය කරන මෙරට ක්‍රීඩක ක්‍රීඩිකාවන්ට සාර්ථක ආරම්භයක් බව ආධුනික බොක්සිං සංගමයේ හිටපු සභාපති හා ‘ලයන්ස්’ කුසලාන තරගාවලියේ සංවිධායක කමිටුවේ ප්‍රධානී ඩයන් ගෝමස් මහතා ප්‍රකාශ කළේය.‘ලයන්ස්’ කුසලාන ජාත්‍යන්තර බොක්සිං ශූරතාවලිය වසර 47කට පසුව ශ්‍රී ලංකාවේ පැවැත්වෙන පළමු ජාත්‍යන්තර බොක්සිං තරගාවලිය වේ. පොදු රාජ්‍ය මණ්ඩලයීය ක්‍රීඩා උළෙල නියෝජනය කරන ශ්‍රී ලංකා බොක්සිං සංචිතයේ ක්‍රීඩක ක්‍රීඩිකාවන් සහ බොක්සිං සංවර්ධන සංචිතයේ ක්‍රීඩක ක්‍රීඩිකාවන් මේ තරගාවලියට සහභාගි වෙති.බොක්සිං ක්‍රීඩාවෙන් ආසියානු කලාපයේ ප්‍රබලතම රටවල් වන දකුණු කොරියාව, තායිලන්තය, පිලිපීනය සහ ඉන්දුනීසියාව ද, යුරෝපයෙන් බෙල්ජියම ද, ඔස්ට්‍රේලියාව ද මේ ශූරතාවලියට එක්වී සිටින බැවින් පොදු රද මඩුලු ක්‍රීඩා උළෙලට පෙර ශ්‍රී ලංකා ක්‍රීඩක ක්‍රීඩිකාවන්ට ඊට සූදානම් වීමට මේ ශූරතාවලිය කදිම පිටුවහලක් වනු ඇතැයි ගෝමස් මහතා විශ්වාසය පළ කළේය.‘මේ ශූරතාවලියේ දී පිරිමි තරග අංශයේ පළමු බර පන්ති 3න් පදක්කම් දිනා ගැනීම තමයි අපේ බලාපොරොත්තුව. ඒ වගේම කාන්තා තරගවලත් පදක්කම් දිනා ගැනීමේ බලාපොරොත්තුවෙන් ඉන්නේ. අපේ බොක්සිං සංවර්ධන සංචිතයෙනුත් ක්‍රීඩක ක්‍රීඩිකාවන් මේ ශූරතාවලියට සහභාගි කරවීමෙන් ඒ අයට ජාත්‍යන්තර මට්ටමේ තරග අත්දැකීම් ලබාදීමට අපට හැකිවීම සතුටක්’ ඩයන් ගෝමස් මහතා කීවේය. ‘ලයන්ස්’ කුසලාන ජාත්‍යන්තර බොක්සිං ශූරතාවලිය සම්බන්ධව පෙරේදා පස්වරුවේ කිරුළපන ‘විලා 82’සංචාරක නිකේතනයේ පැවැති මාධ්‍ය හමුවේ දී ඩයන් ගෝමස් මහතා මේ බව කියා සිටියේය.ලබන 28වැනිදා සිට මැයි මස 2 දින දක්වා සුගතදාස ගෘහස්ත ක්‍රීඩාංගණයේ පැවැත්වෙන ‘ලයන්ස්’ කුසලාන ජාත්‍යන්තර බොක්සිං ශූරතාවලිය ක්‍රීඩාලෝලීන්ට නොමිළයේ නැරැඹීමට අවස්ථාව උදා කර ඇතැයි ද ඒ මහතා පැවැසීය. ශ්‍රී ලංකා ආධුනික බොක්සිං සංගමයේ ලේකම් මහේෂ් දහනායක, තරග කමිටුවේ හේමන්ත වීරසිංහ මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=s1404265</link>
    <topic>‘අයි.සී.සී. ටෙස්ට් අභියෝගය’</topic>
    <author>වර්නන් ගුණසේකර</author>
    <content>ජගත් ක්‍රිකට් කවුන්සලයට අනුබද්ධිත රටවලට ටෙස්ට් ක්‍රීඩා කිරීමේ මං විවර කෙරෙන ‘අයි.සී.සී. ටෙස්ට් අභියෝගය’ නමැති නව වැඩපිළිවෙල 2018 වසරේ සිට සෑම සිවු වසරකටම වරක් පැවැත්වෙනු ඇත.ජගත් ක්‍රිකට් කවුන්සලය (අයි.සී.සී.) විසින් අනුමත කර තිබෙන මේ ‘ටෙස්ට් අභියෝගය’ට අනුව අයර්ලන්තය හා ස්කොට්ලන්තයට ටෙස්ට් ක්‍රිකට් ක්‍රීඩා කිරීමේ වරම් ලැබෙනු ඇත.ටෙස්ට් ක්‍රීඩා නොකරන රටවල් අතර ඉහළින්ම සිටින කණ්ඩායම් අතර පවත්වනු ලබන ‘අයි.සී.සී. අන්තර් මහාද්වීප කුසලාන තරගාවලියේ ජයග්‍රාහකයන් ලොව ටෙස්ට් ශ්‍රේණිගත කිරීම්වල පහළින්ම සිටින කණ්ඩායම සමග පස්දින ක්‍රිකට් තරග හතරක් ක්‍රීඩා කරනු ඇත. 2013 වසරේදී ඇෆ්ගනිස්තානය අවසන් තරගයේදී පරාජය කරමින් අයර්ලන්තය කුසලානය දිනා ගත්තේය.මේ නව ක්‍රමය අනුව ‘අයි.සී.සී. අන්තර් මහාද්වීප කුසලානය’ ටෙස්ට් ක්‍රිකට් ක්‍රීඩාවට පිවිසෙන මාර්ගය බවට පත්වෙයි.‘ටෙස්ට් අභියෝගය’ සැලැස්ම යටතේ 2017 වසරේ දෙසැම්බර් 31 වැනි දින වන විට ලොව ටෙස්ට් ශ්‍රේණිගත කිරීම්වල 10 වැනි ස්ථානයේ සිටින කණ්ඩායම ‘අයි.සී.සී. අන්තර් මහාද්වීප කුසලානය’ දිනා ගෙන සිටින කණ්ඩායම සමග ටෙස්ට් ක්‍රීඩා කරනු ඇත.2017 වසර වන විට සම්පූර්ණ කිරීමට සැලසුම් කර තිබෙන මීළඟ ‘අන්තර් මහාද්වීප කුසලාන’ ජයග්‍රාහකයන්ට එරෙහිව ටෙස්ට් ශ්‍රේණිගත කිරීමේ 10 වැනි ස්ථානයේ පසුවන කණ්ඩායම ඔවුන්ගේ රටේ තරග දෙකක් හා රටින් පිට තරග දෙකක් වශයෙන් පස්දින තරගමාලාවකට සහභාගි වනු ඇත.ටෙස්ට් ක්‍රීඩා කිරීමෙන් අයර්ලන්තය තුළ ක්‍රිකට් ක්‍රීඩාවට ස්ථිරත්වයක් ගෙන ඒමට හැකිවනු ඇතැයි අයර්ලන්ත ක්‍රිකට් නායක විලියම් පොටර්ෆීල්ඩ් විශ්වාස කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=s1404266</link>
    <topic>අන්තර් ලීග් පාපන්දු අවසන් පූර්ව ගැටුම අද</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ජ්‍යෙෂ්ඨ අන්තර් ලීග් පාපන්දු ශූරතාවලියේ අවසන් පූර්ව තරගයක් අද පැවැත්වේ.සිටිලීග් හා ශ්‍රී ලංකා නාවික හමුදාව අතර පැවැත්වෙන මේ තරගය පස්වරු 3.30ට සිටිලීග් පිටියේදී ආරම්භ වේ.සිටිලීග් පිල මේ ශූරතාවලියේ අර්ධ අවසන් පූර්ව වටයේදී රාජ්‍ය සේවා පිල ගෝල් 1-0කින් පරාජය කළ අතර මූලික වටයේදී ත්‍රිකුණාමලය පාපන්දු ලීගය 2-0කින්, යුද හමුදා ලීගය 3-1කින් හා බියගම පාපන්දු ලීගය 2-0කින් පරාජය කිරීමට සිටිලීග් ක්‍රීඩකයෝ සමත්වුහ.නාවික හමුදා පාපන්දු ලීගය වෙතින් අර්ධ අවසන් පූර්ව වටයේදී කින්නියා පාපන්දු ලීගය 2-1කින් පරාජය වු අතර මූලික වටයේදී පේදුරුතුඩුව, මඩකලපුව හා මන්නාරම පාපන්දු ලීග පරාජය විය. මේ ජ්‍යෙෂ්ඨ අන්තර් ලීග් පාපන්දු ශූරතාවලි‍ය පසුගිය වසරේ නිමාවීමට තිබු එකකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=s1404267</link>
    <topic>ශ්‍රී ලංකා දෘශ්‍යබාධිත ක්‍රිකට් පිලඔස්ට්‍රේලියාව තරග 4-0කින් පරදවයි</topic>
    <author>ප්‍රින්ස් ගුණසේකර</author>
    <content>සංචාරක ඔස්ට්‍රේලියානු දෘශ්‍යබාධිත පිල සමග පැවැති අවසන් එක්දින ජාත්‍යන්තර තර‍ගයෙන්ද කඩුලු 7ක ජයක් ලැබු ශ්‍රී ලංකාව තරගාවලිය 4-0කින් ජය ලබාගත්තේය.කොළඹ ආර්.ප්‍රේමදාස ක්‍රීඩාංගණයේ ඊයේ පැවැති පස්වැනි අන්තර්ජාතික එක්දින තරගයේ මුලින් පන්දුවට පහරදුන් ඔස්ට්‍රේලියානු දෘශ්‍යබාධිතයන්ගේ පිල ඕවර 40කදී කඩුලු 8කට ලකුණු 221ක් ලැබු අතර ශ්‍රී ලංකා දෘශ්‍යබාධිත ක්‍රීඩකයෝ ඕවර 19.5කදී කඩුලු 3ක් දැවී ලකුණු 222ක් ලබා ගත්හ.ශ්‍රී ලංකා පිල ජයග්‍රහණයේ මාවතට කැඳවාගෙන යමින් තරගයේ වීරයා සම්මානය දිනාගත් චන්දන දේශප්‍රිය ලකුණු 57ක් ලැබු අතර රුවන් වසන්ත ලකුණු 68ක් ලබාගත්තේය. තරගාවලිය පුරා දස්කම් දැක්වු සමන් කුමාර ලකුණු 44ක් ලබා ගැනීමට සමත්විය.ඔස්ට්‍රේලියානු දෘශ්‍යබාධිත පිලේ බර්ක් විල්සන් ලකුණු 57ක්, ඩේවිඩ් ගෝසි ලකුණු 41ක් ලැබු අතර සමන් කුමාර හා රුවන් කරුණාතිලක කඩුලු 2 බැගින් බිඳ හෙලුහ.තරගාවලියේ වීරයන් ලෙස සමන් කුමාර, රුවන් වසන්ත හා නායක චන්දන සූරියාරච්චි සම්මාන ලැබුහ. එම සම්මාන තුන අකුරු හඳුනාගත හැකි මට්ටමේ දැස් පෙනෙන, අඩක් පෙනෙන හා සම්පූර්ණයෙන් නොපෙනෙන යන අංශ තුනෙන් තෝරාගෙන තිබුණි.අවසන් තරගයේ ප්‍රධාන ආරාධිතයා ලෙස ක්‍රීඩා ඇමැති මහින්දානන්ද අලුත්ගමගේ මහතා සහභාගී වු අතර දෘශ්‍යබාධිතයන්ගේ ක්‍රිකට් ක්‍රීඩාවට ඉදිරි කාලයේදී සම්පූර්ණ සහාය ලබාදීමට සුදානම් බව පැවැසිය.ඔස්ට්‍රේලියාව සමග පැවැති තරගාවලියට පෙර ශ්‍රී ලංකා කණ්ඩායමට අවශ්‍ය සියලු පහසුකම් ක්‍රීඩා ඇමැතිවරයා හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ලබාදුන් බව ශ්‍රී ලංකා දෘශ්‍යබාධිත ක්‍රිකට් නායක චන්දන සූරියාරච්චි පැවැසීය.ශ්‍රී ලංකා දෘශ්‍යබාධිත ක්‍රිකට් පිලේ මීලඟ ඉලක්කය වන්නේ ලෝක දෘශ්‍යබාධිත ක්‍රිකට් තරගාවලියේ කුසලානය දිනාගැනීම බව හෙතේම පැවැසීය.මෙවර ශ්‍රී ලංකා දෘශ්‍යබාධිත ක්‍රිකට් පිල ලැබු තරගාවලි ජයග්‍රහණය විදෙස් රටකට එරෙහි මුල්ම ජයග්‍රහණය ලෙස ඉතිහාසයට එක්වීමද විශේෂත්වයකි. මෙයට පෙර එංගලන්ත දෘශ්‍යබාධිත ක්‍රිකට් පිල වසර 2006දී ශ්‍රී ලංකාවේ සංචාරය කළ අතර එහිදී ශ්‍රී ලංකාව පරාජයවී තිබුණි.ශ්‍රී ලංකාව හා ඔස්ට්‍රේලියාව අතර දෘශ්‍යබාධිතයන්ගේ අන්තර්ජාතික එක්දින 4කම විශිෂ්ට ජයක් ශ්‍රී ලංකාව දිනා ගනිද්දී එක් තරගයක් වර්ෂාවට සේදී ගොස් විසඳුමකින් තොරවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>26</day>
    </date>
    <link>http://www.dinamina.lk/2014/04/26/_art.asp?fn=f1404261</link>
    <topic>ආර්ථිකයේ සැබෑව හෙළි කිරීමඅපේ යුතුකමයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>2013 වර්ෂය සඳහා වූ මහ බැංකු වාර්තාව පසුගියදා නිකුත් කෙරිණි. එය නිමිතිකොට ගනිමින් ශ්‍රී ලංකා මහ බැංකුවේ නියෝජ්‍ය අධිපති නන්දලාල් වීරසිංහ මහතා සමඟ සිදුකළ සාකච්ඡාවකි.* 2013 වර්ෂය සඳහා වූ ශ්‍රී ලංකා මහ බැංකුවේ වාර්තාව පසුගියදා නිකුත් කෙරුණා. මහ බැංකු වාර්තාව පිළිබඳ හැඳින්වීමක් කළ හැකිද?මුදල් නීති පනතේ 35 වැනි වගන්තියට අනුව ශ්‍රී ලංකා මහ බැංකුවේ මුදල් මණ්ඩලය විසින් ශ්‍රී ලංකා මහ බැංකුවේ තත්ත්වය සහ ඒ. ඒ. මුදල් වර්ෂය තුළ මුදල් මණ්ඩලය අනුගමනය කළ ප්‍රතිපත්තිය හා ක්‍රියාමාර්ග පිළිබඳ විවරණයක් සහ එම ප්‍රතිපත්ති හා ක්‍රියාමාර්ග ගැනීමට හේතුවූ ආර්ථික සහ මූල්‍ය සාධක පිළිබඳ විශ්ලේෂණයක් අඩංගු වාර්ෂික වාර්තාවක් සෑම මුදල් වර්ෂයක් අවසන්ව මාස 4ක් ඇතුළත මුදල් ඇමැතිතුමා වෙත ඉදිරිපත් කිරීමත් එය ප්‍රකාශයට පත් කිරීමත් කළ යුතුයි‍‍.ඒ අනුව 2013 වර්ෂයට අදාළ මහ බැංකු වාර්තාව අප්‍රේල් 8 වැනිදා මහ බැංකු අධිපතිතුමා විසින් මුදල් ඇමැතිතුමා වන ජනාධිපතිතුමන්ට පිළිගන්වනු ලැබුවා.මහ බැංකු වාර්තාවේ අන්තර්ගතය ප්‍රධාන කොටස් 4ක් යටතේ ගොනු වී තිබෙනවා. 1 වැනි කොටසේ ශ්‍රී ලංකා ආර්ථිකය එය ක්‍රියාකාරිත්වය, ප්‍රතිපත්ති සහ ගැටලු ඇතුළත් වී ඇත්තේ පරිච්ඡේද 8ක් යටතේයි. 2 වැනි කොටසේ ශ්‍රී ලංකා මහ බැංකුවේ ගිණුම් හා කටයුතුත්, 3 වැනි කොටසේ මුදල් මණ්ඩලය විසින් 2013 වසරේදී උපයෝගී කරගනු ලැබූ ප්‍රධාන පරිපාලන විධිවිධානත්, 4 වැනි කොටස යටතේ මහ බැංකුවේ හා මෙරට බැංකු ආයතනවල වැඩ කටයුතු හා මෙහෙයුම්වලට අදාළව 2013 වර්ෂයේදී සම්මත කරන ලද ප්‍රධාන නීති අණපනත් අන්තර්ගතයි.ඊට අමතරව විශේෂ සටහනක්, සංඛ්‍යාලේඛන හා විශේෂ සංඛ්‍යාලේඛන යනුවෙන් තවත් කොටස් 3ක් මහ බැංකු වාර්තාවට ඇතුළත් විශේෂ සටහන් යටතේ ආර්ථික විවිධාංගීකරණය හා තිරසාර වර්ධනය, ගෝලීය දර්ශක ආදී කාරණා වගේම මෑත කාලීනව වාද විවාදවලට ලක්වූ කොළඹ වරාය නගර සංවර්ධන ව්‍යාපෘතිය ගැනත් කොළඹ අග්‍රගණ්‍ය නගරයක් බවට පරිවර්තනය කිරීමට අදාළ තොරතුරුත් අන්තර්ගත වෙනවා.සංඛ්‍යාලේඛන යටතේ සියලු අංශවලට අදාළව රැස්කරන ලද දත්ත, ගිණුම් ආදිය ඇතුළත් 1950 – 60 ගණන්වල පටන්ම සංඛ්‍යා ලේඛන විශේෂ සංඛ්‍යාලේඛන යටතේ ඇතුළත් කර තිබීමෙන් මේවා පිළිබඳ පර්යේෂණය කරන්නන්ට, විශ්ලේෂණයන්ට හා ශිෂ්‍යයන්ට ඒවා සසඳා බැලීමටත් හැකි වෙනවා.මහ බැංකු වාර්තාවේ ඇතුළත් සංඛ්‍යා හා දත්ත ලබාගැනීමේදී ශ්‍රී ලංකා මහ බැංකුව විසින්ම ලබාගන්නා දත්ත වගේම ජන හා සංඛ්‍යාලේඛන දෙපාර්තමේන්තුව ශ්‍රී ලංකා රේගුව, ශ්‍රී ලංකා ආයෝජන මණ්ඩලය ආදී මූලාශ්‍ර ඔස්සේ ලබාගන්නා දත්තත් උපයෝගී කරගන්නවා. අදාළ තැන්වල එම මූලාශ්‍රය සටහන් කර තිබෙනවා.* ඒ අන්දමින් ලබාගන්නා දත්ත විශ්ලේෂණය කර මේ වාර්තාව පිළියෙළ කරන ක්‍රමවේදය පිළිබඳ කෙටි පැහැදිලි කිරීමක් කළ හැකිද?මේ දත්ත ලබාගැනීම ආදී සියලු දේ සිදු වෙන්නෙ අන්තර් ජාතිකව පිළිගත් ක්‍රමවේදයකට අනුවයි. අන්තර් ජාතික මූල්‍ය අරමුදල මඟින් එම ක්‍රමවේදයට අනුව මෙය සිදුවේදැයි දිගටම සොයාබැලීමක් වෙනවා. එසේ නැතිව ඕන ඕන විදිහට මේක කරන්න බෑ. ලෝකයේ සෑම රටක්ම මේ වාර්තාව හදන්නේ එකම ක්‍රමවේදයකට ඒ මාර්ගෝපදේශයන්ට අනුවයි. ඊට පිටින් යමක් වෙලා තියෙනවා නම් වාර්ෂිකව සිදු කරන පරීක්ෂණයේදී ඒ ගැන වාර්තා කරනවා. ආජන්ටිනාවේ හා ග්‍රීසියේ මහ බැංකු වාර්තාවල වැරැදි දත්ත ඇතුළත්වූ බව හෙළිදරව් කළේ අ.ජා. මූල්‍ය අරමුදල සිදුකළ එවැනි නිරීක්ෂණයකදී . ඊට පසුව තමයි ඒ රටවල ආර්ථික අර්බුදය ගැන ලෝක අවධානයට ලක් වුණේ.ශ්‍රී ලංකාවේ මේ දත්ත වැරැදි බවක් කිසිම අවස්ථාවක ප්‍රකාශ වෙලා නෑ. පිළිගත් ක්‍රමවේදයට අනුව ඉතාම ස්වාධීනව අපේ රටේ මෙය සිදුවෙනවා. තවදුරටත් මේ ක්‍රම වැඩිදියුණු කළ යුතු නම් ඔවුන් කියනවා. ඒක සාමාන්‍යයෙන් ඔවුන් පෙන්වා දෙන කාරණයක්. ඒක පටලවාගෙන තමයි ඇතැම් දෙනා මේවා වැරැදියි කියන්නෙ. නමුත්, ලෝක බැංකුව හරි අ.ජා. මූල්‍ය අරමුදල හරි වෙනත් ජාත්‍යන්තර ආයතනයක් හරි කිසිම අවස්ථාවක මේවා ප්‍රශ්න කරල නෑ.* නමුත් විපක්ෂය කියන්නේ මහ බැංකු වාර්තාව බොරු කියන බවයි?ඕක පදනමක් නැති දේශපාලන චෝදනාවක්. කලින් පැහැදිලි කළා වගේ ශ්‍රී ලංකා මහ බැංකු වාර්තාව පිළියෙල වෙන්නෙ අන්තර්ජාතිකව පිළිගත් ක්‍රමවේදයට අනුවයි. ඒක ඉතාම විනිවිදභාවයෙන් යුතුව සිදුවන දෙයක්. මේ ගැන වැඩි විස්තරයක් අදාළ මූලාශ්‍ර ඔස්සේ ලබාගන්න පුළුවන්.එසේ තිබියදී මේ ක්‍රමවේදය වැරැදියි කියනවා නම් හරි එක මොකක්ද කියලත් ඔය චෝදනා කරන අය කියන්න ඕන. හැබැයි, කවුරුත් එහෙම කියන්නෙ නෑ. ඒ නිසා මට කියන්න තියෙන්නේ මේ චෝදනා පදනම් විරහිත බවයි. ඔය චෝදනා කරන අයට මේ වාර්තාව පිළියෙල කරන විද්‍යාත්මක ක්‍රමවේදය පිළිබඳ කිසිම අවබෝධයක් නැති බව තමයි ඔවුන්ම ප්‍රදර්ශනය කරන්නෙ. මේ වාර්තාවෙ බොරු කියන්න මහ බැංකුවට කිසිම අවශ්‍යතාවක් නෑ. උද්ධමනය වැඩිනම්, ආර්ථිකයේ අවගමනයන් තිබුණා නම් ඒවාත් සියල්ල තියෙනවා. ඒවැනි අවස්ථාවලදී ඔවුන්ට වාසිදායක සෘණාත්මක පිංතූරය නම් ඔවුන් ඉස්මතු කරල පෙන්වනවා. එතකොට ඒක හරි නම් තමන්ට අවාසිදායක දේ පමණක් වැරැදියි කියන්නෙ මොන පදනමකින්ද? ආර්ථික වර්ධනය සෘණ 1.5 කිව්වාම ඒක හරි. ආර්ථික වර්ධනය 8% කිව්වාම ඒක වැරැදියි කොහොමද එහෙම වෙන්නෙ?* මහ බැංකු වාර්තාවේ නිරූපිත සංඛ්‍යා - දත්ත ආදී තොරතුරු රටේ ප්‍රායෝගිකව, එදිනෙදා ආර්ථික තත්ත්වය තුළ පිළිබිඹු වෙනවාද?සාමාන්‍යයෙන් ආර්ථිකය ඒ වගේ ක්ෂණිකව රටේ සෑම කෙනෙකුටම දැනෙන්නේ නෑ. අපි පසුගිය වසර 5 දිහා බැලුවොත් විශේෂයෙන් කොළඹින් පිට රටේ යටිතල පහසුකම්වල විශාල දියුණුවක් තියෙනවා. 70%ක් වුණු විදුලිබල සැපයුම දැන් 95%ක් විතර මහාමාර්ග පද්ධතියේ විශාල දියුණුවක් ඇතිවෙලා. එදා පැය 7 – 8ක් ගතකළ ගමන අද පැය 3 – 4කින් යන්න පුළුවන් . ග්‍රාමීය ප්‍රදේශවලත් කාපට් පාරවල්, කොන්ක්‍රීට් පාරවල් ඉදිවෙලා. පානීය ජල අවශ්‍යතාව බොහෝ දුරට සපුරා තිබෙනවා. මේවා තමයි ආර්ථික වර්ධනයේ ප්‍රතිඵල. මේ ගැන තවත් උදාහරණ දෙන්න පුළුවන්. අද ජංගම දුරකතන රටේ ජනගහනයටත් වඩා වැඩියෙන් භාවිත වෙනවා. ආදායම් විසමතා පරතරයේ අඩුවක් තිබෙනවා. අවුරුදු 5කට කලින් දළ දේශිය නිෂ්පාදනයෙන් 52% - 53% බස්නාහිරෙන් ලැබු‍ෙණ්. දැන් ඒක 47%ක් විතර ඒකේ තේරුම බස්නාහිර නිෂ්පාදනය අඩුවෙලා. කියන එක නෙවෙයි. රටේ සෙසු පළාත්වල නිෂ්පාදනය වැඩිවෙලා කියන එකයි.උතුර සහ නැඟෙනහිර පළාත්වලත් විශාල වර්ධනයක් තියෙනවා. ආර්ථික වර්ධනය ජනතාවට දැනෙන තවත් විදිහක් තමයි ඒකපුද්ගල ආදායම ඉහළයාම වර්ෂ 2000දී එය ඇ.ඩො. 869. 2005 දී ඇ.ඩො. 1241 – 2013 දී ඇ.ඩො. 3280. 2000 වර්ෂයට වඩා 4 ගුණයක පමණ වැඩිවීමක් 2013 දී ඇතිවුණා. දරිද්‍රතා මට්ටමත් පසුගිය වර්ෂ කිහිපය තුළ අඛණ්ඩවම පහළ ගොස් තිබෙනවා. 2002 දී 22.7%ක් වූ එය 2012 දී 6.5% . ඉන් පෙනෙන්නේ දිළිඳු බවේ රේඛාවෙන් ඉහළට ආ සංඛ්‍යාව වැඩිවී ඇති ආකාරයයි. සේවා වියුක්ති අනුපාතය 2003 දී 8.4%. 2013 වනවිට එය 4.4% දක්වා පහත වැටී තිබෙනවා. සාමාන්‍යයෙන් 4%ක් කියන්නේ අඩුම මට්ටම. අපේ රටේ සේවා වියුක්තිය දැන් ඒ මට්ටමට ළඟාවී තිබෙනවා. ආදායම් විසමතාවයත් ක්‍රමයෙන් අඩුවී තිබෙනවා. මේ සෑම දෙයකින්ම පිළිබිඹු වෙන්නේ ආර්ථික වර්ධනය ජන ජීවිත වඩා උසස් තත්ත්වයකට පත්වීම සඳහා බලපා ඇති ආකාරයයි.* මේ කාරණා ඔස්සේ රටේ වර්තමාන ආර්ථික ප්‍රගතිය පිළිබඳ ඔබේ පැහැදිලි කිරීම කෙබඳුද?රටක ආර්ථිකය එකම විදිහට පවතින්නේ නෑ. කාලයෙන් කාලයට වෙනස් වෙනවා. අපේ ආර්ථිකයේ සාම්ප්‍රදායික අංග වූ තේ - රබර් පොල් ආදී වැවිලි වගාවන්ට අමතරව සේවා ආර්ථිකයක් දැන් පෙරට ඇවිත් තිබෙනවා. සේවා ආර්ථිකය තුළ රැකියා අවස්ථා ආදියත් වැඩිවෙලා. ත්‍රස්තවාදය පරාජය කිරීමෙන් පසු රටේ ආර්ථිකය වේගයෙන් වර්ධනය වෙළා. කොළඹ වරාය නගරය, හම්බන්තොට වරාය ආදී මහා පරිමාණ ව්‍යාපෘති දියත්වීමත් සමඟ නව රැකියා අවස්ථාත් එම ක්ෂේත්‍රවල ඇති වෙනවා. අපේ රටේ සිටින අධ්‍යාපන සුදුසුකම් සහිත තරුණ පරම්පරාවට නව අවස්ථා මේ ක්ෂේත්‍රයන්වල නිර්මාණය වෙනවා. සංචාරක ක්ෂේත්‍රයේත් විශාල වර්ධනයක් දකින්න තිබෙනවා. පරිගණක හා තොරතුරු තාක්ෂණ ආදී ක්ෂේත්‍රවලත් විශාල ව්‍යාප්තියක් හා වර්ධනයක් තිබෙනවා. වැවිලි ආර්ථිකය ඇඟලුම් ආදී ක්ෂේත්‍ර ඔස්සේ පුළුල්වී දැන් තොරතුරු තාක්ෂණ ආදී ‍ක්ෂේත්‍ර කරා තවදුරටත් පුළුල් වෙමින් තිබෙනවා. මේවායින් පිළිබිඹු වන්නේ ආර්ථිකයේ ඇති වී ඇති වර්ධනයයි.* වර්තමානය ඔස්සේ අනාගතය පිළිබඳ යම් පෙර දැක්මක් කිරීමට ඔබ කැමැතිද?දැන් රට ස්ථාවරයි. ඉදිරි වසර කිහිපය තුළ රටේ යටිතල පහසුකම් තවදුරටත් වර්ධනය වීම සිදුවෙනවා. වසර 40 – 50 ක් පමණ කොළඹ කේන්ද්‍රීයව පැවැති සංවර්ධනය දැන් බස්නාහිර පළාතෙන් පිටව ගමන්කර තිබෙනවා. යාපනය, නුවර, හම්බන්තොට ආදී නගරත් දැන් සංවර්ධනයේ කේන්ද්‍රස්ථාන ලෙස නැ‍ඟෙමින් තිබෙනවා. යටිතල පහසුකම් විශාල ලෙස පුළුල්වීමත් සමඟ නව රැකියා අවස්ථාද විශාල ප්‍රමාණයක් ඇතිවෙනවා. නාවික, ගුවන්, බලශක්ති, දැනුම ආදි කේන්ද්‍ර ඔස්සේ සංවර්ධන ක්‍රියාවලිය පෙරට යමින් ඇති ආකාරය අනුව ඉදිරියේදී කොළඹ පමණක් නොව ප්‍රදේශීයවත් විශාල දියුණුවක් ඇතිවන බව පැහැදිලියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n1404281</link>
    <topic>සංහිඳියාවේ මාවතට අවහිර කිරීමටඑතෙර මෙතෙර බලවේග වෑයම් කරනවා</topic>
    <author>ධනුෂ්ක ගොඩකුඹුර</author>
    <content>අන්‍යෝන්‍ය අවබෝධය සහ සංහිඳියාව තුළින් සාමය ශක්තිමත් කිරීමට රජය ප්‍රයත්න දරමින් සිටින අවස්ථාවක සංහිඳියාවේ මාවතට අවහිරකර අර්බුදකාරී තත්ත්වයක් ඇති කිරීමට මෙතෙර මෙන්ම එතෙර බලවේගත් උත්සාහ කරමින් සිටින බව ජනාධිපති මහින්ද රාජපක්ෂ මහතා ප්‍රකාශ කළේය.එවැනි අර්බුදයක් ඇති කිරීම ජාතික සංවර්ධනයටත් රටේ ප්‍රගතියටත් හානිකර බව පෙන්වා දුන් ජනාධිපතිවරයා එවැනි බලවේග පරාජය කරමින් බාධකවලට මුහුණ දීමට රජය සූදානමින් සිටින බවත් පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ කැපිටල් මහරාජා ආයතනයේ වාර්ෂික විධායක සම්මාන ප්‍රදානෝත්සවයට එක්වෙමිනි. මෑත කාලීන ශ්‍රී ලංකා ඉතිහාසයේ වැදගත් අවස්ථාවක් දැන් උදා වී තිබෙන බවත් මෙම සාමකාමී යුගයේ විවෘතව ඇති ඉඩකඩින් උපරිම ප්‍රයෝජන ගැනීම ව්‍යාපාරික ප්‍රජාවට විශේෂයෙන් පෞද්ගලික අංශයට අයත් කාර්යභාරයක් බවත් ජනාධිපතිවරයා පැවසීය.අප මේ අවස්ථාවේ ඉලක්ක කර ගත යුත්තේ සංවර්ධන ක්ෂිතජයේ ඉදිරි පස් වසර හෝ දස වසරක කාලය පමණක් නොව වර්ෂ 2050 තෙක් වූ කාලය වෙන බවත් ස්ථාවර ප්‍රජාතන්ත්‍රවාදී හා ශක්තිමත් ආර්ථික මූලෝපාංගයක් සහිත රටක් ලෙස අප එසේ ඉදිරිය බැලිය යුතු බවත් ජනාධිපතිවරයා පෙන්වා දුන්නේය.රජයේ සහ පුද්ගලික අංශයේ වර්ධනය අපට ඉතා වැදගත් බව පැවසූ ජනාධිපතිවරයා රජයේ සහ පුද්ගලික අංශයේ ශක්තිමත් සහයෝගීතාව තුළින් අපට 2020 හෝ 2030 පමණක් නොව 2050 දක්වා පූර්ව ප්‍රගති සැලසුම් කළ හැකි බවත් ප්‍රකාශ කළේය.මහ බැංකු වාර්තාවේ සඳහන් වන පරිදි පසුගිය වසරේ අප රටේ වාර්ෂික වර්ධනය සියයට 7.3 දක්වා ඉහළ ගොස් ඇති අතර මේ වසෙර්දීද සියයට 7. 3ක වාර්ෂික වර්ධනයක් පවත්වා ගැනීමට හැකි වනු ඇතැයි ලෝක බැංකුව පවසා ඇති බව පෙන්වා දුන් ජනාධිපතිවරයා චීනයට පසු ආසියාවේ වේගයෙන්ම වර්ධනය වන රට බවට ශ්‍රී ලංකාව පත්ව ඇති බව ජාත්‍යන්තර විශාරදයන් පිළිගෙන ඇති බවත් පැවසීය.ඇතැමුන් මේ බව පිළිගැනීමට අකැමැති වුවත් රටක් ලෙස අප ස්‍රීඝයෙන් ඉදිරියට යන බැවින් අපට බෙහෙවින් සෑහීමකට පත්වීමට හැකි අතරම අනාගතය සඳහා හොඳ බලාපොරොත්තු තබා ගැනීමට හැකි බවත් කීවේය.අප අද දකින මේ ප්‍රගිතය සඳහා දායක වූ මූලිකම සාධකය නම් අපගේ රජය තවත් තර කිරීමට උත්සාහ කරන දේශාපලන ස්ථාවරත්වය බවත් ජනාධිපතිතුමා පෙන්වා දුන්නේය.ප්‍රජාතන්ත්‍රවාදයේ ප්‍රගතියටත් සමාජය දියුණුවටත් මාධ්‍ය විශේෂයෙන් වැදගත් බව පෙන්වා දුන් ජනාධිපතිවරයා ශතවර්ෂ ගණනාවක් තිස්සේ රැකගත් පාරම්පරික අගයන්ට හානි නොවන අන්දමින් ඒවා රැකබලා ගැනීමේ සමාජය වගකීමත් මාධ්‍ය සතු බවත් ජනාධිපතිවරයා පැවසීය.අපගේ සංස්කෘතිය අප සමාජය එක්ව රැක ගන්නා රැහැනක් බවත් එම රැහැන විනාශ කරනු වෙනුවට සවිමත් කර රැක බලා ගැනීම සියලු මාධ්‍ය ක්ෂේත්‍රයන්හි වගකීමක් බවත් ජනධිපතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n1404282</link>
    <topic>ජනපති බහරේනයේතෙදින නිල සංචාරයක</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>තෙදින නිල සංචාරයක් සඳහා ජනාධිපති මහින්ද රාජපක්ෂ මහතා අද (28) බහරේනය බලා පිටත්ව යයි.ශ්‍රී ලංකාව සහ බහරේනය අතර පවතින ද්වීපාර්ශ්වික සබඳතා තවදුරටත් ශක්තිමත් කරගැනීම මේ සංචාරයේ අරමුණ වී තිබෙන අතර දෙරටේ රාජ්‍ය නායකයන් සමඟ ද්වීපාර්ශ්වික සාකච්ඡා පැවැත්වීමට නියමිත බව ද ජනාධිපති ප්‍රකාශක ජ්‍යෙෂ්ඨ මාධ්‍යවේදී මොහාන් සමරනායක මහතා 'දිනමිණ' ට පැවැසීය.බහරේන් රජයේ නිල ආරාධනයකට අනුව මේ සංචාරයේ නිරතවන ජනාධිපති මහින්ද රාජපක්ෂ මහතා බහරේනයේ හමාඩ් බින් ඉෂා අල් කලිෆා රජු සමඟ ද්විපාර්ශ්වික සාකච්ඡා පවත්වන බව ද ඊට අමතරව ආර්ථික, සමාජයීය හා සංස්කෘතික වශයෙන් දෙරටටම වැදගත් වන ගිවිසුම් කිහිපයකට අත්සන් තැබීමට නියමිත බව ද ඒ මහතා සඳහන් කළේය.මේ අතර බහරේනයේ රැදී සිටින කාලය තුළ ජනාධිපති මහින්ද රාජපක්ෂ මහතා ව්‍යාපාරික සමුළුවකට සහභාගි වීමට නියමිත අතර ඊට අමතරව බහරේනයේ වෙසෙන ශ්‍රී ලාංකික ප්‍රජාව හමුවීමට ද නියමිත බව මොහාන් සමරනායක මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n1404283</link>
    <topic>ජගත් වේදිකාවල දී ශ්‍රී ලංකාවට මාලදිවයිනේ අඛණ්ඩ සහාය</topic>
    <author>ධනුෂ්ක ගොඩකුඹුර</author>
    <content>අන්තර්ජාතික වේදිකාවල දී ශ්‍රී ලංකාවට අඛණ්ඩව සහාය දෙන බව මාලදිවයින් විදේශ ඇමැතිනී දුන්යා මවුමූන් මහත්මිය ජනාධිපති මහින්ද රාජපක්ෂ මහතා හමුවේ ප්‍රතිඥා දුන්නාය.මේ දිනවල මෙරට සංචාරයක නිරත මාලදිවයින් විදේශ ඇමැතිවරිය මෙසේ ප්‍රකාශ කළේ ජනාධිපතිවරයා අරලියගහ මන්දිරයේ දී පෙරේදා (26) හමු වූ අවස්ථාවේදීය.අනතුරුව කළ සාකච්ඡාවේ දී ද්විපාර්ශ්වික සබඳතා තවදුරටත් වර්ධනය කිරීම හා අධ්‍යාපනය ඇතුළු ක්ෂේත්‍ර ගණනාවක අන්‍යෝන්‍ය වැදගත්කමක් සහිත කරුණු අවධානයට ලක්විය.මවුමූන් මහත්මිය මාලදිවයින් විදේශ ඇමතිනිය ලෙස ශ්‍රී ලංකාවේ චාරිකා කරන දෙවැනි අවස්ථාව මෙය වන අතර මේ වසරේ ජනවාරි මාසයේ දී රාජ්‍ය චාරිකාවක් සඳහා ශ්‍රී ලංකාවට පැමිණි මාලදිවයින් ජනාධිපති අබ්දුල්ලා යමීන් මහතා සමඟ ඇය ද පැමිණියාය.මෙවර චාරිකාවේ දී විදේශ ඇමතිනිය මාලදිවයින්හි හිටපු ජනාධිපති මවුමූන් අබ්දුල් ගයූම් මහතා සමඟ ජනාධිපති රාජපක්‍ෂ මහතා පොදුරාජ්‍ය මණ්ඩලයීය සභාපතිවරයා ලෙස පොදුරාජ්‍ය මණ්ඩලයීය ජාතීන්ගේ සංස්කෘතික විවිධත්වය සමරනුවස් පවත්වන සාදයට සහභාගී වනු ඇත.ශ්‍රී ලංකාවේ වැඩ බලන මාලදිවයින් මහ කොමසාරිස් ආචාර්ය හසියන් නියාස්, විදේශ ඇමැති මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග යන මහත්වරු සහ විදේශ අමාත්‍යාංශයේ ලේකම් ෂෙනුකා සෙනෙවිරත්න මහත්මිය හමුවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n1404284</link>
    <topic>අඩු පහසුකම් නිවාසලාභී පවුල් 8759කටනිවාස ලබාදීමට අද ස්ථාන 7කදී මුල්ගල්</topic>
    <author>චන්ද්‍රිකා පෙරේරා</author>
    <content>අඩු පහසුකම් සහිතව ජීවත්වන නිවාසලාභී පවුල් 8759කට නව නිවාස ලබාදීමට ආරක්ෂක හා නාගරික සංවර්ධන අමාත්‍යාංශය අද (28) කොළඹ ස්ථාන හතක මුල්ගල් තබයි.නාගරික පුනර්ජීවන වැඩපිළිවෙළ යටතේ නිවාස ලබාදීමේ ව්‍යාපෘතියේ දෙවන අදියර මෙසේ ආරම්භ කෙරෙන බව ආරක්ෂක අමාත්‍යාංශය සඳහන් කරයි.මේ අනුව කොළඹ අඩු ආදායම්ලාභී පවුල් 70,000ක් වෙනුවෙන් ලබාදීමට නියමිත නිවාස 20,000ක ඉලක්කය සපුරාලීමට හැකිව තිබේ.මෙහි පළමු අදියර යටතේ ව්‍යාපෘති 23ක් යටතේ නිවාස 15000කට අධික ප්‍රමාණයක් ඉදිකිරීමේ කටයුතු 2011 වසරේ සිට ඇරඹූ අතර එහි‍ අවසන් අදියරේ කටයුතු දැන් සිදුවෙයි.අද අරඹන නිවාස සංකීර්ණ හත යටතේ මාදම්පිටිය නිවාස ඒකක 894ක් ද මට්ටක්කුලිය ස්ථාන තුනක නිවාස ඒකක 3591ක් ද ඇපල්වත්තේ නිවාස 1250ක් ද, කිඹුලාවල 500ක් හා ආරාම පෙදෙසේ නිවාස 718ක් ද ඉදිකෙරේ.කොළඹ ප්‍රධාන වාණිජ නගරය ලෙස සංවර්ධනය කිරීමේදී අඩු ආදායම්ලාභී නිවැසියන්ට ද නව නිවාස ලබාදී හිතකර පරිසරයක පදිංචිකරවීමට සැලසුම් කර ඇත.මේ වනවිට ඔවුන් පදිංචි ස්ථාන පදිංචියට නුසුදුසු, රෝගකාරක බහුල, විවිධ අපචාර සිදුකෙරෙන පරිසරයක පිහිටා ඇති බවට හඳුනාගෙන තිබේ.ඒ අනුව ඔවුන් පදිංචි ප්‍රදේශයේම නව නිවාස ලබාදීමට රාජ්‍ය ආරක්ෂක හා නාගරික සංවර්ධන අමාත්‍යාංශය මෙසේ පියවර ගෙන ඇත.ආරක්ෂක ලේකම් ගෝඨාභය රා‍ජපක්ෂ මහතාගේ උපදෙස් මත නාගරික සංවර්ධන අධිකාරියේ සභාපති නිමල් පෙරේරා මහතාගේ අධීක්ෂණය යටතේ එහි අධ්‍යක්ෂ ජනරාල් හර්ෂාන්ද සිල්වා, ව්‍යාපෘති සැලසුම් අධ්‍යක්ෂ බ්‍රිගේඩියර් රංජිත් සමරසිංහ මහත්වරු යටතේ ඉදිකිරීම් කටයුතු සිදුවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n1404285</link>
    <topic>දහම් පාසල් ගුරුවරුන්ටසාම විනිසුරු පදවි</topic>
    <author/>
    <content>ශ්‍රී ලාංකීය සිසු දැරුවන්ට දහම් අධ්‍යාපනය ලබාදීම සඳහා ආර්ථික ප්‍රතිලාභ අපේක්ෂාවකින් තොරව ස්වේඡාවෙන් සිය කාලය හා ශ්‍රමය කැපකරන දහම් පාසල් ගුරු භවතුන්ට උපහාරයක් වශයෙන් සාමදාන විනිශ්චයකාර පදවි පිරිනැමීමට රජය කටයුතු යොදා ඇත.වසර 30කට වැඩි කාලයක් ඉගැන්වීමේ කටයුතුවල නියැළුණු ගුරුවරු මේ සඳහා තෝරා ගැනෙති. මේ සඳහා බුද්ධ ශාසන හා ආගමික කටයුතු අමාත්‍යාංශය, අධිකරණ අමාත්‍යාංශය හා බෞද්ධ කටයුතු දෙපාර්තමේන්තුව යන රාජ්‍ය ආයතන ඒකාබද්ධව කටයුතු කරයි.මෙම සාමදාන විනිශ්චයකාර පදවි ලබාදීම දිස්ත්‍රික් මට්ටමින් සිදුකිරීමට පියවර ගෙන ඇත. ඒ අනුව, කුරුණෑගල දිස්ත්‍රික්කයේ දහම් පාසල් ගුරුවරුන් 130 දෙනෙකුට සාමදාන විනිශ්චයකාර පදවි පිරිනැමීමට නියමිතය. මෙම උත්සවය හෙට (29) පස්වරු 2.00ට කුරුණෑගල නගර ශාලාවේ දී පැවැත්වේ.කැලණිය විශ්වවිද්‍යාලයේ කුලපති වැලමිටියාවේ කුසලධම්ම ස්වාමීන් වහන්සේ‍ගේ අනුශාසකත්වයෙන් මේ උත්සවය සංවිධාන කෙරේ. වයඹ පළාත් මහ ඇමැති දයාසිරි ජයසේකර, බුද්ධ ශාසන හා ආගමික කටයුතු නියෝජ්‍ය ඇමැති එම්. කේ. ඒ. ඩී. එස්. ගුණවර්ධන, බෞද්ධ කටයුතු කොමසාරිස් ජනරාල් චන්ද්‍රපේම ගමගේ, කුරුණෑගල දිස්ත්‍රික් ලේකම් එච්.එම්.පී. හිටිනායක මහත්වරුන් හා රාජ්‍ය නිලධාරීන් මේ සඳහා සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n1404286</link>
    <topic>ශ්‍රී ලංකාවට සම්බාධක පැනවීමටමානව හිමිකම් කවුන්සිලයට බලය නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව සම්බාධක පැනවීම සඳහා ජගත් මානව හිමිකම් කවුන්සලයට හැකියාවක් හෝ බලයක් නොමැති බව බ්‍රිතාන්‍යය අවධාරණය කරයි.මෙරට සම්බන්ධයෙන් ජගත් මානව හිමිකම් කවුන්සලයට ඉදිරිපත් වූ යෝජනාව සඳහා සහාය ලබාදුන්නද සම්බාධක පැනවීමේ කිසිඳු අදහසක් නැතැයි ශ්‍රී ලංකාවේ බ්‍රිතාන්‍ය මහකොමසාරිස් ජෝන් රැන්කින් මහතා ප්‍රකාශ කරයි. කොළඹ පැවැති ව්‍යාපාරික හමුවකට එක් වෙමින් ඒ මහතා මේ බව ප්‍රකාශකර තිබේ.එහිදී වැඩිදුරටත් අදහස් දක්වමින් මහ කොමසාරිස්වරයා සඳහන්කර ඇත්තේ ඇමෙරිකාව ප්‍රමුඛ බටහිර ජාතීන් විසින් ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත ඉදිරිපත්කළ යෝජනාවට බ්‍රිතාන්‍යය සහාය ලබාදුන්නේ මෙරට ප්‍රගතියක් අපේක්ෂාවෙන් බවයි.එවැනි ප්‍රගතියක් ලැබීමේදී සම්බාධක පැනවීමේ අවශ්‍යතාවක් පැන නොනඟින අතර ඒ පිළිබඳ අවධානයක් යොමු වී නැතැයිද ජෝන් රැන්කින් මහතා ප්‍රකාශ කළේය. ජගත් මානව හිමිකම් කවුන්සල යෝජනාවෙන් පසු කිසිඳු රටක් ශ්‍රී ලංකාව සම්බන්ධයෙන් එවැනි සම්බාධක යෝජනා කර නැතැයි පෙන්වාදුන් ශ්‍රී ලංකාවේ බ්‍රිතාන්‍ය මහ කොමසාරිස්වරයා එක්සත් රාජධානිය ජිනිවා යෝජනාව ශ්‍රී ලංකාව පිළිබද බ්‍රිතාන්‍යයේ මූලික ප්‍රතිපත්තිය ලෙස නොසලකන ලෙස ඉල්ලීමක් කරන බවද පැවසීය.ශ්‍රී ලංකාව සහ බ්‍රිතාන්‍යය අතර ශක්තිමත් ආර්ථික සබඳතාවක් පවතින බවද බ්‍රිතාන්‍යය, ශ්‍රී ලංකාවේ පළමු ආයෝජකයන් 5 දෙනා අතරට ඇතුළත් වන අතර දෙවැනි වන්නේ ඉන්දියාවට පමණණක් බවද සඳහන් කළ ඒ මහතා බ්‍රිතාන්‍ය සමාගම් සියයකට අධික සංඛ්‍යාවක් ශ්‍රී ලංකාව තුළ සාර්ථක ලෙස ක්‍රියාත්මක වන බවද ප්‍රකාශ කළේය. මේ අතර, මානව හිමිකම් ප්‍රඥප්තිවලට වඩා රටේ සියලූ ජනතාව නිරන්තරයෙන් එක සමානව කාරුණික හදවතින් කටයුතු කිරීම ඉතා වැදගත් බව සඳහන් කළ ශ්‍රී ලංකාවේ බ්‍රිතාන්‍යය මහකොමසාරිස්වරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n1404287</link>
    <topic>මූන්ගේ වාර්තාවටරජයේ කනගාටුව</topic>
    <author/>
    <content>ශ්‍රී ලංකාවට චෝදනා කරමින් ජගත් මහ ලේකම් බෑන් කී මූන් විසින් එක්සත් ජාතීන්ගේ ආරක්ෂක මණ්ඩලයට ඉදිරිපත් කළ වාර්තාව සම්බන්ධයෙන් කනගාටුව පළකරන බව රජය අවධාරණය කරයි.යුද ගැටම් පැවැති කාලවල දී ස්ත්‍රී දුෂණ සහ ලිංගික ප්‍රචණ්ඩ ක්‍රියා සිදු වූ රටවල් 21ක් අතරට ශ්‍රී ලංකාව ද ඇතුළත් කරමින් බෑන් කී මූන් විසින් මේ වාර්තාව එක්සත් ජාතීන්ගේ ආරක්ෂක මණ්ඩලට ඉදිරිපත්කර ඇති අතර ඒ සඳහා ජගත් මානව හිමිකම් කවුන්සලය වෙත ඉදිරිපත් කළ යෝජනාවේ කරුණු ද සැළකිල්ලට ගෙන තිබෙන බව වාර්තා වෙයි.යුරෝපය, ආසියාව, අප්‍රිකාව, දකුණු අමෙරිකාව සහ මැදපෙරදිග රටවල් කිහිපයක යුද ගැටුම් පැවැති කාලවල දී සිදු වූ දුෂණ සහ ලිංගික ප්‍රචණ්ඩ ක්‍රියා සම්බන්ධයෙන් එක්සත් ජාතීන්ගේ මහ ලේකම් බෑන් කි මුන් විසින් මෙම රටවල් ඇතුළත් වාර්තාවක් නිකුත්කර තිබේ.ශ්‍රී ලංකාවට අමතරව ඇන්ගෝලාව, බොස්නියාව, හර්සගෝවිනා, කම්පුචියා , කොළොම්බියාව, ගිනියාව, ලයිබීරියාව, ලිබියාව, නේපාලය, සියරාලියෝන්, සෝමාලියාව, සුඩානය, යේමනය යන රටවල් ද එම ලැයිස්තුවට ඇතුළත්කර ඇත.ශ්‍රී ලංකාව විසින් ප්‍රතික්ෂේප කරන ලද ජගත් මානව හිමිකම් කවුන්සල වාර්තාවේ කරුණු ද මේ වාර්තාව සඳහා යොදා ගැනීම සම්බන්ධයෙන් කනගාටුව පළකරන ශ්‍රී ලංකා රජය මේ සම්බන්ධයෙන් අවධානයට ලක්කර තිබෙන බව ප්‍රකාශ කරයි.‍මානව හිමිකම් යෝජනාවේ අන්තර්ගතය ශ්‍රී ලංකාව විසින් ප්‍රතික්ෂේප කර තිබෙන අතර එය රටේ ගැටුම්කාරී තත්ත්වයක් නිර්මාණයකර තිබෙන බව ද ගැටුම් හේතුවෙන් ඇතිවූ තුවාල සුවපත් කිරීම වෙනුවෙන් තවදුරටත් ඉදිරි ක්‍රියාමාර්ග ගන්නා බව ද රජය ප්‍රකාශ කරයි.මේ සහජීවන ක්‍රියාමාර්ගය ජාත්‍යන්තරකරණයට ලක්වීම තුළින් ශ්‍රී ලංකාවේ සිදුවන වර්ධනීය තත්ත්වයන් නොසළකා හැරීමක් සිදුවන අතර මෙය දේශීය වශයෙන් කළයුතු ක්‍රියාමාර්ගයක් බව ද රජය පෙන්වා දෙයි.ලිංගික ප්‍රචන්ඩත්වය රජයේ ආරක්ෂක අංශ විසින් සිදුකරන බවට ඇතැම් සංවිධාන සිදුකරන වැරැදි ප්‍රචාරයන් ශ්‍රී ලංකා රජය විසින් තවදුරටත් ප්‍රතික්ෂේප කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n1404288</link>
    <topic>ලෝක තරුණ සමුළුවට තව දින 8යි</topic>
    <author>චමීර ඇල්ලදෙණිය</author>
    <content>ආසියාවේ ප්‍රථම වරට පවත්වනු ලබන ලෝක තරුණ සමුළුව ශ්‍රී ලංකාවට මහඟු ආයෝජනයක් වන බව රුහුණු විශ්ව විද්‍යාලයේ මානව ශ්‍රාස්ත්‍ර හා සමාජීය විද්‍යා පීඨයේ පීඨාධිපති මහාචාර්ය පී හේවගේ මහතා පවසයි.අද තරුණ ප්‍රජාව හෙට ලෝකයේ නායකයන් බවට පත්වන නිසා ඔවුන්ගේ ආකල්ප හා සහයෝගයන් ලබා ගනිමින් ශ්‍රී ලංකාවේ ඉදිරි ගමන තහවුරු කරන ශක්තිමත් පාලමක් වනු ඇතැයිද හෙතෙම විශ්වාසය පළ කළේය.ශ්‍රී ලංකේය තරුණයා වෙනුවෙන් ආණ්ඩුව ගෙන ශක්තිමත් වැඩපිළිවෙළ ලෝකය හමුවේ තැබීමටත් ඉදිරි සහස්‍ර සංවර්ධන දර්ශකයේ ලෝක තරුණයාගේ දායකත්වය පෙළ ගැස්වීමටත් මෙමඟින් හැකියාව තිබෙන බවද මහාචාර්යවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n1404289</link>
    <topic>නිවසේ සාදයේ දී අරක්කු විස වී දෙදෙනෙක් මරු දකී</topic>
    <author>පණ්ඩුක සමරසේකර සහ කොටදෙනියාව සමූහ එම්.පී. කුමාර</author>
    <content>නිවසේ පැවැති සාදයක දී හඳුනා නොගත් අරක්කු වර්ගයක් පානය කර විස වීමෙන් මීරිගම ප්‍රදේශයේ පුද්ගලයන් දෙදෙ­‍ෙනකු මරණයට පත්ව ඇතැයි පොලිස් මූලස්ථානය ප්‍රකාශ කරයි. පල්ලෙවෙල මිහිදුපුර පැවති මෙම සාදයේදී ෂැම්පේන් වර්ගයක් පානය කළ බව කියන පල්ලෙවෙල පොලිස් මුරපලේ සේවය කරන පොලිස් සැරයන්වරයකු හා කොස්තාපල්වරයකු ද අසාධ්‍ය තත්තවයෙන් රෝහල් ගත කරනු ලැබ ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කරයි.පෙරේදා (26) රාත්‍රී මේ සිද්ධීයෙන් මියගොස් ඇත්තේ මුද්දරගම ව්‍යාපාරිකයකුවූ සේනාධීර ආතාවුදගේ සරත්චන්ද්‍ර නොහොත් චූටි මුදලාලි (48) නම් දෙදරු පියෙකු හා නිවැසියාවූ තැපැල් දෙපාර්තමේන්තුවේ සේවය කළ පල්ලෙවෙල මිහිදු මාවතේ ධර්මසිරි දසනායකගේ නිහාල් (57) නම් එක්දරු පියෙකි.මියගිය නිහාල් යන අයගේ නිවසේ මේ සාදය පවත්වා ඇත. මේ සාදයට මුද්දරගම ව්‍යාපාරිකයා ඇතුළු පවුලේ පිරිසද ඔවුන්ගේ හිතවතුන් වන පොලිස් සැරයන්වරයා හා කොස්තාපල්වරයාද මේ අවස්ථාවට සහභාගිව සිට ඇති බව මූලික පොලිස් පරීක්ෂණවලදී හෙලිවී ඇත.මේ සිවුදෙනා ෂැම්පේන් බෝතලයෙන් උගුර බැගින් පානය කර ඇති බවත් එක්වරම ඔවුන් ඇද වැටී ඇති අවස්ථාවේදී පොලිස් සැරයන්වරයා කටට ගත් මත්පැන් විසිකර දමා අසල නිවසකට දුව ගොස් උදව් ඉල්ලා ඇති බවත් අනාවරණය වී ඇත. වහා ක්‍රියාත්මකවූ අසල්වාසීහු මේ සිවුදෙනා මීරිගම මූලික රෝහලට ඇතුළත් කර ඇතත් ව්‍යාපාරිකයා හා තැපැල් සේවකයා එහිදී මරණයට පත්ව ඇත.අනතුරුව සෙසු දෙදෙනා වහාම වතුපිටිවල මූලික රෝහල කරා මාරු කර යවා ඇති අතර පොලිස් සැරයන්වරයා ඊයේ 27 දහවල් වනවිට සාමාන්‍ය තත්ත්වයෙන් යුතුව ප්‍රතිකාර ලබමින් පසුවූ අතර පොලිස් කොස්තාපල්වරයා අසාධ්‍ය තත්ත්වයෙන් යුතුව දැඩි සත්කාර ඒකකයේ ප්‍රතිකාර ලබමින් පසුවෙන බව වතුපිටිවල මූලික රෝහලේ ප්‍රකාශකයකු කීය.මේ සිව්දෙනා රෝහල් ගත කිරීමට කටුයුතු කළ කිහිප දෙනෙකුටද කිසියම් සැර ගතියක් ආශ්වාසවීම නිසා ක්ලාන්තය උගුරකට වේලීම ආදි රෝග ලක්ෂණ පහළ වූ බවත් ඔවුහු පෙරේදා 27 රාත්‍රීයේම ප්‍රතිකාර ලබාගෙන ඇති බවද පොලිස් පරීක්ෂණවලදී අනාවරණය වී තිබිනි.සිද්ධියවූ ස්ථානයේ නිවසේ ඉදිරිපස කොටසේ සාදය පැවැති ස්ථානයේ කුඩා මේසයක් මත කෙටි ආහාර වර්ග, සැකසූ මස්, වීදුරු පහක්, බීම බෝතලයක් ඇතුළු දේ දක්නට ලැබිණි. උගුරක් පමණ භාවිතා කළ දේශීය මත්පැන් බෝතලයක්ද තිබිණි. විදේශීය මත්පැන් බෝතලය වෛද්‍යවරුන්ගේ පරීක්ෂාවට රැගෙන ගොස් ඇති බව හෙළිවිය. ඊයේ (27) උදේ මේ ස්ථානයට ගිය අවස්ථාවේදීද කිසියම් සැරගතියක් ආඝ්‍රාණය වූ අතර දැඩි වෙහෙසක් දැනෙන්නට වූයේය. මේ තත්ත්වය කිහිප දෙනෙකුට දැණුනු බව කතා බහේදී දැනගත හැකිවිය.මෙම සිද්ධීයට පාදකවන්න්ට ඇතැයි සැක කරන මත්පැන් බෝතලය බටහිර රටක (ප්‍රංශය) නිෂ්පාදනයක් බව අනාවරණය වූ ඇති අතර මෙම පිරිසට එය ලැබුනේ කෙසේදැයි අනාවරණය කර ගැනීමට පොලිස් පරීක්ෂණ පැවැත්වේ. මහේස්ත්‍රාත් පරීක්ෂණය ඊයේ (27) පස්වරුවේ පැවැත්වීමට නියමිතව තිබූ අතර මියගිය දෙදෙනාගේ මරණයට හේතුව අනාවරණය කර ගැනීමට පශ්චාත් මරණ පරීක්ෂණ සඳහා ගම්පහ දිස්ත්‍රික් මහ රෝහලේ අධිකරණ වෛද්‍ය විශේෂඥවරයකු වෙත යොමු කිරීමට පොලිසිය මූලික කටයුතු කරමින් තිබිණි.මීරිගම පොලිසියේ වැඩබලන ස්ථානාධිපති පොලිස් පරීක්ෂක පත්මසිරි මහතාගේ මෙහෙයවීම මත අපරාධ අංශයේ ස්ථානාධිපති පොලිස් පරීක්ෂක එම්. සාජිත් මහතා ඇතුලු නිලධාරීහු පරීක්ෂණ පවත්වන අතර පල්ලෙවෙල පොලිසියේ ස්ථානාධිපති උප පොලිස් පරීක්ෂක ගිහාන් මහතාගේ මෙහෙයවීමෙන් පොලිස් කොස්තාපල්වරුන් වන නලින්ද, වීරසිංහ නිලධාරීහු ස්ථානයේ රැකවල් රාජකාරියේ යෙදි සිටිනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042810</link>
    <topic>ගුරුවරිය දණ ගැස්සවීමේ නඩුවේතීන්දුව දීම මැයි මස 12ට කල් දැමේ</topic>
    <author>බමුන්නේශ්වරමප සමුහඊ.සි.ප්‍රනාන්දු</author>
    <content>ආණමඩුව නවගත්තේගම නවෝද්‍ය විදුහලේ ගුරුවරියකට බැන තර්ජනය කර ඇය දණ ගැස්සවීමේ නඩුවේ සාක්කි විභාගය පෙරේදා (26) අවසන් කළ පුත්තලම මහාධිකරණ විනිසුරු ප්‍රියන්ත ප්‍රනාන්දු මහතා එම නඩුවේ තීන්දුව ප්‍රකාශ කිරිම මැයි මස 12 වන දිනට කල් දැමීය.මේ නඩුවේ විත්තිකරුවුයේ හිටපු වයඹ පළාත් සභා මන්ත්‍රිවරයකු වු ආනන්ද සරත් කුමාර මහතායි. 2013 වසරේ ජුනි මස 13 වන දින හෝ ඊට ආසන්න දිනයක දි නවගත්තේගම නවෝද්‍යා විදුහලේ ගුරුවරියක වන හේරත් මුදියන්සේලාගේ ප්‍රියානි සුසිලා හේරත් මහත්මියට බැන තර්ජනය කර පාසල් සිසුන් ඉදිරියේ ඇය දණ ගැස්සු බවට චෝදනා නගමින් මේ නඩුව නිතිපතිවරයා විසින් ගොණු කර තිබුණි. මුලින්ම මේ නඩුව ආණමඩුව සංචාරක උසාවියේ දි යේ දිසා විනිසුරු හා මහේස්ත්‍රාත් රංග දිසානායක මහතා ඉදිරියේ දි විභාග වුනි. එහිදි එතෙක් රක්ෂිත බන්ධනාගාර ගත කර සිටි විත්තිකරු පසුව ඇප කොන්දේසි කඩ කිරිම නිසා යළි ඔහු රක්ෂිත බන්ධනා ගත කර තිබුණි. පසුව මහාධිකරණය ඔහුට ඇප නියම කර තිබුණි.පුත්තලම මහාධිකරණයේ දි මේ නඩුව විභාග වු විට පැමිණිලිකාර ගුරුවරිය නවගත්තේගම එවකට පොලිස් ස්ථානාධිපති නවගත්තේගම රෝහල් අධිකාරි යන අය පැමිණිලි පාර්ශ්වය වෙනුවෙන් සාක්කි දෙනු ලැබිය. විත්තිකරුවෙනුවෙන් එම විදුහලේ නියෝජ්‍ය විදුහල්පතිවරයා හා විත්තිකරුගේ කැබ් රථයේ රියැදුරු සාක්කි දුන් අතර පසුව විත්ති හා පැමිණිලි පාර්ශ්වවල නිතිඥයින් සිය ලිඛිත දේශන ඉදිරිපත් කරනු ලැබීය. එම දේශන ඉදිරිපත් කිරිම පසුගිය25 දා අවසන් වු පසු මහාධිකරණ විනිසුරුවරයා මෙහි තින්දුව ප්‍රකාශ කිරිම මැයි ම 12 වන දිනට කල් තැබීය.නිතිඥ ප්‍රියන්ත ගමගේ මහතාගේ සහයෙන් රජයේ අදිනිඥ පද්මාල් වීරසිංහ මහතා පැමිණිල්ල වෙනුවෙන් පෙනි සිටි අතර නිතිඥරසික බාලසුරිය හා නිතිඥ තිවන්ක ඒකරත්න මහත්වරැන්ගේ සහයෙන් ජනාධිපති නිතිඥ අනිල් සිල්වා මහතා විත්තිකරු වෙනුවෙන් පෙනි සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042811</link>
    <topic>පොදු රද මලු සංස්කෘතික විවිධත්වය සැමරීමට සිංහල දෙමළ අලුත් අවුරුද්ද හොඳම අවස්ථාවයි</topic>
    <author/>
    <content>සිංහල හා දෙමළ ප්‍රජාවන් විසින් සමරන ශ්‍රී ලංකාවේ ඉතාම වැදගත් ජාතික උත්සවය වන සිංහල හා දෙමළ අලුත් අවුරුදු සමය, පොදුරාජ්‍ය මණ්ඩලයීය සංස්කෘතික විවිධත්වය සැමරීම සඳහා හොඳම අවස්ථාව බව ජනාධිපති මහින්ද රාජපක්ෂ මහතා පෙන්වා දෙයි.මේ ජාතික උත්සවය අස්වනු නෙළන සමයේ අවසානය සළකනු කරන බව පෙන්වා දෙන ඒ මහතා එය ආසියාවේ සෙසු බොහෝ ප්‍රදේශවල සමරනු ලබන බවද සරු අස්වැන්නක් ලැබීම ගැන හා පසුගිය වසරේ අත් වූ සෙසු ප්‍රතිලාභ සඳහා ස්තූතිය පුද කිරීමට මෙන්ම අලුත් වූ බලාපොරොත්තු හා සියලු දෙනාගේ යහපත පෙරදැරි කොට ගෙන නව වසර පටන් ගැනීමට සුදුසුම කාලය මෙය බවද සඳහන් කරයි.අරලියගහ මන්දිරයේ පැවැති සිංහල දෙමළ අලුත් අවුරුදු උළෙලේ දී පොදු රාජ්‍ය මණ්ඩලයේ සභාපතිවරයා වශයෙන් ජනාධිපති මහින්ද රාජපක්‍ෂ මහතා මේ බව සඳහන් කළේය.එහිදී වැඩිදුරටත් අදහස් පළකළ මහින්ද රාජපක්ෂ මහතා,පොදුරාජ්‍ය මණ්ඩල පවුලේ බහු සංස්කෘතික විවිධත්වය සමරන මේ අවස්ථාවට පොදුරාජ්‍ය මණ්ඩලයීය වත්මන් සභාපති ලෙස ඔබ සාදරයෙන් පිළිගන්නවා. මේ අවස්ථාවේ ආරාධිතයා ලෙස සහභාගීවීම සඳහා ශ්‍රී ලංකාවේ ඉතා සමීපතම මිතුරෙකු වන මාලදිවයිනේ හිටපු ජනාධිපති මවුමූන් අබ්දුල් ගයූම් මහතා මෙහි ගතකරන සිය විවේක කාලයෙන් කොටසක් මිඩංගු කිරීමට එකඟවීම සම්බන්ධයෙන් මම විශේෂයෙන් සතුටට පත් වෙනවා.අබ්දුල් ගයූම් මහතා සහ ඊබ්‍රහිම් ආර්යාව මාගේ හා මාගේ බිරිය ශිරන්තිගේ සමීප හා විශ්වාසවන්ත මිතුරෝ වෙනවා. මෙරට අධ්‍යාපනය ලැබීම ඔවුන්ගේ මෙරට සමඟ පවත්නා දීර්ඝ සම්බන්ධතාවය ශ්‍රී ලංකාව හා මාලදිවයින අතර ශක්තිමත් සබඳතාවක් ඇතිකර ගැනීමට ඉවහල් වී තිබෙන බව කියන්න කැමැතියි.මේ අවස්ථාව සළකුණු කරමින් කාරුණික සුබපැතුම් පණිවිඩ එවූ දකුණු ආසියාව ඇතුළු සංවිධානයේ සාමාජිකත්වය නියෝජනය කරන, විවිධ භූගෝලීය කලාපවල, පොදුරාජ්‍ය මණ්ඩලයීය ආණ්ඩු නායකයන්ට සහ පොදුරාජ්‍ය මණ්ඩල මහ ලේකම්වරයාට මගේ ස්තුතිය පුදකරනවා. මේ සන්ධ්‍යාවේ පොදුරාජ්‍ය මණ්ඩලයීය සංස්කෘතික විවිධත්වය අපි සමරන හෙයින්, මහ කොමසාරිස්වරු විශේෂයෙන් පිළිගන්නවා.ජනතාව අතර මානුෂීය ගුණධර්ම ගොඩනැංවීමට සංස්කෘතික උරුමයක් හා අවංක පරමාදර්ශ අවශ්‍ය වෙනවා. මේ නව අවුරුදු සැමරුම වැනි රටක සංස්කෘතික දායාද සැමරීම වැදගත් වන්නේ එය ජාතික සමඟිය හා සමෘද්ධිය කරා වන ජාතියේ සාමූහික ප්‍රගමනය සංකේතවත් කරන හෙයිනි.ලොව පුරා ජාතීන් 53කින් සමන්විත පොදුරාජ්‍ය මණ්ඩලයීය රටවල අනන්‍ය ලක්‍ෂණය නිර්මාණය වන්නේ එහි ජනතාවගේ හා සංස්කෘතීන්ගේ විවිධත්වයෙන් වෙනවා. සංස්කෘතීන් සංඛ්‍යාවෙන් හා එහි සාමාජිකයන්ගේ ආර්ථික හා සමාජයීය අවස්ථාවන්ගෙන් පෙන්නුම් කෙරෙන පරිදි සංවිධානයේ ශක්තිය වන්නේ ද මේ විවිධත්වයම යි.පොදුරාජ්‍ය මණ්ඩලය ස්වෛරී රාජ්‍යයන්ගේ ස්වේච්ඡා සංගමයක් වෙනවා. එහෙයින් එහි විවිධත්වය තිබියදීත් ලොකු හෝ කුඩා, ධනවත් හෝ නොවන, විවිධ සංවර්ධන මට්ටම් සහිත සියලු සාමාජික රටවල් ඒවායේ ආර්ථික බලවත්කම හෝ සංවිධානයට ලබාදෙන මූල්‍යමය දායකත්වය නොසළකා එක හා සමාන හවුල්කරුවෝ සහ ආදරයෙන් බෙදාහදාගත් සාරධර්ම භුක්තිවිඳින්නෝ වෙනවා. මේ තරාතිරමේ සමානාත්මතාව පොදුරාජ්‍ය මණ්ඩලයේ හරය වන අතර, එය ආරක්‍ෂා කළ යුතු වෙනවා.පොදුරාජ්‍ය මණ්ඩය බේදභින්න වීම වළක්වාලීම සඳහා අප සමාජ පොහොසත් කරන්නා වූ විවිධත්වය සංවේදීව හා දූරදර්ශීව කළමනාකරණය කළයුතු බව අප අමතක නොකළ යුතුයි. එබැවින් සමාන තලයක සිට පුළුල් සාමාජිකත්වයේ අවශ්‍යතා ආමන්ත්‍රණය කිරීම සංවිධානය විසින් අත්‍යාවශ්‍යයෙන් කළ යුතු දෙයක් වෙනවා. බෙදුණු පොදුරාජ්‍ය මණ්ඩලයක් තුළින් එහි මූලික ප්‍රතිපත්ති ඉටුවන්නේ නැහැ.පසුගිය වසරේ කොළඹ පැවති පොදුරාජ්‍ය මණ්ඩල නායක හමුවේ දී පොදුරාජ්‍ය මණ්ඩලයීය අතිමහත් බහුතර ජනතාවගේ හදවතට සමීප සමාජ හා ආර්ථික ගැටලු කෙරෙහි අවධානය යොමු කරන ප්‍රායෝගික ක්‍රමවේදයක අවශ්‍යතාව මම අවධාරණය කළා. ආර්ථික ප්‍රමුඛතා ඉතා වැදගත් නමුදු අප ජාතීන්ගේ වටිනාම සම්පත ජනතාව බව අප අමතක කළ යුතු නැහැ.නායකයන් ලෙස අපි මානව ප්‍රාග්ධනයේ ගුණාත්මක අගය ශක්තිමත් කිරීමට හා ජනතාව අතර සබඳතා වැඩිදියුණු කිරීමට ක්‍රියා කළ යුතු වෙනවා. බලාපොරොත්තුවේ හා මඟපෙන්වීමේ පහන්ටැඹක් ලෙස පොදුරාජ්‍ය මණ්ඩලය තවදුරටත් එහි සියලු ජනතාවට අදාළ විය යුතුයි. අපේ රටවල ඉතා ඈත ප්‍රදේශවල වෙසෙන ජනතාවට ඔවුන් මේශ්‍රේෂ්ඨ පවුලේ සාමාජිකයන් ලෙස හැඟී යා යුතු වෙනවා. අනෙක් අතට එහි සියලු ජනතාවගේ අවශ්‍යතාවන්ට ඵලදායී ලෙස ප්‍රතිචාර දැක්වීමේ වගකීමක් සංවිධානයට තිබෙනවා. විනිශ්චය සභාවක් හෝ එකිනෙකා බෙදෙන සංවිධානයක් ලෙස නොව එය සාමාජික රාජ්‍යයන් අතර සුසංගත භූමිකාවක් ඉටුකළ යුතු වෙනවා. සහෝදරත්වයෙන් එක්ව ක්‍රියාකිරීමෙන් විශිෂ්ට තලයකට ළඟා වීමේ හැකියාව අපට තිබෙනවා.මේ නව අවුරුදු සැමරුම සමඟ බැඳූණු අලුත් වූ අපේක්‍ෂා, සමෘද්ධිය හා සුහදතාව සිතැතිව මම ඔබ සියලු දෙනාට ඔබේ වෘත්තීය හා පෞද්ගලික ජීවිතයේ දී ඉතා ප්‍රීතිදායක ඉදිරි වසරක් ප්‍රාර්ථනය කරනවා. සංවිධානය තවදුරටත් එහි සියලු ජනතාවට අදාළ හා ප්‍රතිඵලදායක කිරීම සඳහා ශ්‍රී ලංකාව සියලු සාමාජික රටවල් සමඟ ගැඹුරු සබඳතාවකින් එක්ව ක්‍රියාකරන බවට පොදුරාජ්‍ය මණ්ඩලයීය වත්මන් සභාපති ලෙස මම සහතික වෙනවා. සුබ අලුත් අවුරුද්දක්. ඔබට ප්‍රීතිමත් හා සෞභාග්‍යවත් නව වසරක් වේවායි ප්‍රාර්ථනා කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042812</link>
    <topic>මාදෝවිට පඤ්ඤාරාම නා හිමියෝපිරිවෙන් අධ්‍යාපනයට අමිල සේවාවක් ඉටු කළා</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>සමස්ත ලංකා පරිවේණාධිපති කෘත්‍යාධිකාරි සංගමය පිහිටුවීමට නායකත්වය ලබාදුන් මාදෝවිට පඤ්ඤාරාම නා හිමියෝ පිරිවෙන් අධ්‍යාපනයට නව පන්නරයක් ලබාදෙමින් අමිල සේවාවක් සිදුකළ බව ජනාධිපති මහින්ද රාජපක්ෂ මහතා ශෝක පණිවුඩයක් එවමින් සඳහන් කළේය.මල්වතු පාර්ශ්වයේ ඌව නැඟෙනහිර දෙපළාතේ ප්‍රධාන සංඝනායක හිටපු පිරිවෙන් අධ්‍යක්ෂ ජෙනරාල් කහවත්ත කෙටේතැන්න ශ්‍රී ජයතිලක විජයරතනාරාමය, මාදෝවිට ශ්‍රී විජයාරාම‍ය උභය විහාරාධිපති රාජකීය පණ්ඩිත මාදෝවිට ශ්‍රී පඤ්ඤාරාම නා හිමියන්ගේ ආදාහන පූජෝත්සවය කහවත්ත නාගරික ක්‍රීඩා පිටියේ දී පෙරේදා 26 පස්වරුවේ පැවැත්විණි‍.ජනාධිපති මහින්ද රාජපක්ෂ මහතා එවන ලද ශෝක පණිවුඩය එහිදී කියවනු ලැබීය.කෙටේතැන්න ජයතිලක විජයතිලකාරාමයේ තැන්පත් කර තිබූ දේහය පෙරහරකින් කහවත්ත නාගරික ක්‍රීඩා පිටියට වැඩම කෙරිණි.ආගමික චාරිත්‍රවලින් පසු ආදාහන පූජෝත්සවයේ දී ජනාධිපතිවරයා එවන ලද ශෝක පණිවුඩය රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා විසින් ප්‍රකාශයට පත් කළේය. එහි මෙසේද සඳහන් විය.පිර‍ිවෙන් ගුරු සේවයෙන් තම සේවා දිවිය ආරම්භ කළ මාදෝවිට පඤ්ඤාරාම නා හිමියන් පරිවේනාධිපති පිරිවෙන් පරීක්ෂක, නියෝජ්‍ය අධ්‍යාපන අධ්‍යක්ෂ හා පිරිවෙන් අධ්‍යාපන අධ්‍යක්ෂ ජනරාල් දක්වා ඉහළම තනතුර හෙඹවීම උන්වහන්සේ ලද භාග්‍යක් ලෙස මම දනිමි. තම විහාරස්ථාන මූලික කරගනිමින් උන්වහන්සේ විසින් ප්‍රදේශයට සිදුකළ ජාතික ආගමික සමාජ මෙහෙවර ද කළගුණ අගයන ප්‍රදේශවාසීන්ගේ සිත් තුළ බොහෝ කලක් රැඳී පවතිනු ඇත.සම්බුද්ධ ශාසන‍යේ උන්නතියට මෙන්ම පිරිවෙන් අධ්‍යාපන ක්ෂේත්‍රය සහ ප්‍රදේශයේ දියුණුව වෙනුවෙන් තම දිවියම කැපකළ මෙවැනි භික්ෂුන් වහන්සේලා අවශ්‍ය යුගයක උන් වහන්සේගේ අපවත් වීම බලවත් පාඩුවක් ලෙස මම දනිමි. පුරා වසර 69ක් ආයු වළඳා අපවත් වූ පඤ්ඤාරාම නායක ස්වාමීන් වහන්සේට නිවන් සුව අත්වේවා යැයි ද ජනාධිපතිවරයා ශෝක පණිවුඩයේ සඳහන් කර තිබිණි.කොළඹ හලාවත දෙදිසාවේ ප්‍රධාන සංඝනායක කැලණිය විශ්වවිද්‍යාලයේ කුලපති වැලමිටියාවේ කුසලධම්ම නා හිමියෝ අනුශාසනාවක් සිදුකරමින් මෙසේ පැවසූහ.පෑලියගොඩ විද්‍යාලංකාර පිරිවෙණින් උසස් ධර්ම ශාස්ත්‍රය ලබාගත් මාදෝවිට පඤ්ඤාරාම නා හිමියන් කැලණිය විශ්වවිද්‍යාලයෙන් ශාස්ත්‍රීය උපාධිය ලබා ගත්තා. පිරිවෙන් අධාපනය නැංවීමට උන්වහන්සේ විශාල දායකත්වයක් ලබා දුන්හ. අපේ ජීවිත ‍ෙදස ආපසු හැරී බලන විට සතුටුවිය හැකියි. පඤ්ඤාරාම නා හිමියන්ට තමන්ගේ ජීවිතය දිහා ආපසු හැරී බලා සතුටුවීම‍ට පුලුවන් වුණා. මල්වතු අනුනායක නියංගොඩ විජිතසිරි නා හිමියන් ආගමික වතාවන් සිදු කළහ.ඉත්තෑපානේ ධම්මාලංකාර, බලංගොඩ මෛති මුර්ති, කෝන්ගස්තැන්නේ ආනන්ද, දම්පහළ සීලානන්ද, කෝම්පිටියේ ශ්‍රී සුසිල යන නා හිමිවරුන් අනුශාසනා සිදු කළහ.විපක්ෂ නායක රනිල් වික්‍රමසිංහ මහතාගේ ශෝක පණිවුඩය පාර්ලිමේන්තු මන්ත්‍රිණී තලතා අතුකෝරළ මහත්මිය විසින් කියවනු ලැබූවාය. විදුලිබල හා බලශක්ති ඇමැතිනි පවිත්‍රා‍ වන්නිආරච්චි මහත්මිය ද සබරගමු පළාත් ඇමැති අතුල කුමාර මහතා ද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042813</link>
    <topic>බස්නාහිර පළාත් ගුරු සේවයටඋපාධිධාරීන් 12,500ක්</topic>
    <author>නිරූෂි විමලවීර</author>
    <content>බස්නාහිර පළාත් ගුරු සේවයට උපාධිධාරීන් 12,500ක් මැයි මස 5 දා වන විට බඳවා ගෙන අවසන් බව බස්නාහිර පළාත්අධ්‍යාපන ලේකම් එස්. ටී කොඩිකාර මහතා ප්‍රකාශ කළේය.වසර 2011 පැවැති කඩඉම් විභාගයේ ලකුණු 80 ඉක්ම වු උපාධිධාරීන් මෙසේ ගුරු සේවයට බඳවා ගෙන ඇතැයි ඒ මහතා සඳහන් කළේය.බස්නාහිර පළාත් ගුරු සේවයට පියවර කිහිපයක් යටතේ උපාධිධාරීන් බදවා ගත් බව පැවසූ කොඩිකාර මහතා මැයි මස 05 දින ගුරු සේවයට උපාධිධාරීන් 1000ක් පමණ අළුතින් බඳවා ගැනෙන බව කියා සිටියේය.කඩඉම් විභාගයේ ලකුණු80ට අඩු උපාධිධාරින් 700ක් සංවර්ධන නිලධාරින් ලෙස බඳවා ගෙන ඇතැයිද හෙතෙම පැවසීය.ශ්‍රී ලංකා ගුරු සේවයේ ආරම්භක වැටුපට උපාධිධාරින් ගුරුවරු බඳවා ගන්නා බවද සංවර්ධන නිලධාරින් අභ්‍යාසලාභින් ලෙස බඳවා ගන්නා බවද පළාත්අධ්‍යාපන ලේකම්වරයා අනාවරණය ‍කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042814</link>
    <topic>බලුකිස්ථාන් ප්‍රාන්තයේ වෙළෙඳ කාර්යාලයක් ස්ථාපිත කරන්නැයි පාකිස්තානයෙන් ජනපතිට ඉල්ලීමක්</topic>
    <author>ධනුෂ්ක ගොඩකුඹුර</author>
    <content>පාකිස්ථානයේ බලුකිස්ථාන් ප්‍රාන්තයේ උපායමාර්ගික ග්වාර්දර් වරාය නගරයේ වෙළෙඳ කාර්යාලයක් ස්ථාපිත කරන ලෙස එම ප්‍රාන්ත මන්ත්‍රණ සභාවේ කථානායක මීර් ජාන් මුහමද් ඛාන් ජමාලි මහතා ජනාධිපති මහින්ද රාජපක්ෂ මහතාගෙන් ඉල්ලා සිටියි.ශ්‍රී ලංකාවේ සංචාරයක නිතර ජමාලි මහතා ප්‍රමුඛ ප්‍රාන්ත මන්ත්‍රණ සභා මන්ත්‍රීවරුන් පිරිසක් ජනාධිපතිවරයා අරලියගහ මන්දිරයේ දී පෙරේදා (26) මුණගැසුණු අවස්ථාවේදී මේ ඉල්ලීම කළේය.බලුකිස්ථාන්හි ග්වාර්දර් වරාය, සෑම දිනකම බොරතෙල් බැරල් මිලියන 16ක් බාහිර ලෝකය වෙත පිටත් කොට යවන ලෝකයේ වැදගත්ම තෙල් පර්යන්තය ලෙස සැලකෙන උපායමාර්ගික වැදගත්කමක් සහිත හර්මෝස් සමුද්‍ර සන්ධියට පිවිසුම් දොරටුවකි. ග්වාර්දර් වරාය චීනය සමඟ ආර්ථික සබඳතා පවත්වා ගැනීමේ පාකිස්ථාන ප්‍රයත්නයේ ද ප්‍රමුඛස්ථානයක් හිමි කර ගනී.හම්බන්තොට වරායේ ඵල ප්‍රයෝජන ආගන්තුක ප්‍රන්ත සභිකයනට පැහැදිලි කළ ජනාධිපති රාජපක්‍ෂ මහතා එය පෙර අපර දෙදිග යා කරන ලොව වඩාත්ම කාර්යබහුල මුහුදු මාර්ගයට නාවික සැතපුම් 10ක් ඔබ්බෙන් පිහිටා ඇති බවත් ඓතිහාසික සේද මාර්ගය යළි සක්‍රීය කිරීමට වරාය ඉවහල් වන බවත් පෙන්වා දුන්නේ ය.නාවික සහයෝගීතාවට අමතරව සිය ප්‍රාන්තයේ ගණිත, විද්‍යා සහ ඉංග්‍රීසි ගුරුවරුන් පුහුණු කිරීමට අධ්‍යාපනික ආධාර සපයන්නැයි ජමාලී මහතා ජනාධිපතිතුමාගෙන් ඉල්ලීමක් කළේය. ශ්‍රී ලංකාව පසුගිය දා විස්සයි-විස්ස ලෝක කුසලානය දිනා ගැනීම පිළිබඳ ඉමහත් සතුට පළ කළ ප්‍රාන්ත සභා මන්ත්‍රීවරු ශ්‍රී ලංකාව සමග මිත්‍රත්වය අගය කළහ.විදේශ ඇමැති මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග මහත්වරු සහ විදේශ අමාත්‍යාංශයේ ලේකම් ෂෙනුකා සෙනෙවිරත්න මහත්මිය හමුවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042815</link>
    <topic>නොමිලේ ලබාදෙන අක්ෂි කාච බද්ධ කළ නොහැකි බව පැවසීමෙන්අහිංසක රෝගීන් දැඩි අපහසුතාවක</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශයෙන් ලබාදෙන අක්ෂි කාච බද්ධ කළ නොහැකි බව ඇතැම් අක්ෂි විශේෂඥ වෛද්‍යවරු පැවැසීම නිසා අහිංසක රෝගීන් දැඩි අපහසුතාවට පත්ව ඇති බව සෞඛ්‍ය අමාත්‍යාංශයේ ජ්‍යෙෂ්ඨ නිලධාරියකු ප්‍රකාශ කළේය.ඇසේ සුද පවතින වැඩිහිටි අඩු ආදායම්ලාභී පුද්ගලයන්ට අක්ෂි කාච ලබාදීමට සෞඛ්‍ය අමාත්‍යාංශයේ විෂන් 2020 වැඩසටහන පියවර ගෙන ඇත.සෞඛ්‍ය අමාත්‍යාංශය නොමිලේ ලබාදෙන අක්ෂි කාච බද්ධ කළ නොහැකි බව පවසමින් ඇතැම් අක්ෂි විශේෂඥ වෛද්‍යවරු එක්තරා සමාගමක් මඟින් නිෂ්පාදනය කරන අක්ෂි කාච පමණක් රැගෙන එන ලෙස රෝගීන්ට දැනුම් දී ඇති බව අමාත්‍යාංශයේ ජ්‍යෙෂ්ඨ නිලධාරියකු පැවැසුවේය. රුපියල් 8000 ක් වටිනා අක්ෂි කාචය අදාළ සමාගම මඟින් අලෙවි කරනුයේ රුපියල් 20,000 ක පමණ වටිනාකමකින් යුක්තව බව ද හෙතෙම කීය.අදාළ සමාගමෙන් අක්ෂි කාචය මිලදී ගැනීමට නියම කිරීමෙන් අදාළ වෛද්‍යවරයාට සියයට 51 ක කොමිස් මුදලක් ලැබීම හේතුවෙන් මෙසේ පිටතින් මිලදී ගන්නා ලෙස රෝගීන්ට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042816</link>
    <topic>තායිලන්ත-ශ්‍රී ලංකා බෞද්ධාගමික බැඳීමවිශිෂ්ටත්වයෙහිලා සැළකිය හැකියි</topic>
    <author/>
    <content>සුපිරිසිදු ථෙරවාදී බුදුදහම අදටත් විරාජමානව පවතින තායිලන්තය හා ශ්‍රී ලංකාව අතර බෞද්ධාගමික බැඳීම මෙන්ම සාමාජීය පරිසරය විශිෂ්ටත්වයෙහිලා සැළකිය හැකි බව ජනාධිපති මහින්ද රාජපක්‍ෂ මහතා ප්‍රකාශ කළේය.දෙරටේ මිත්‍රත්වය මෙන්ම අන්තර්ජාතික කටයුතු වල දී බෞද්ධ රටක් වශයෙන් තායිලන්තයෙන් ශ්‍රී ලංකාවට ලැබෙන සහයෝගීතාවය ද වඩ වඩාත් පැසසිය යුතු බවත් ජනාධිපතිතුමා පැවැසීය.ජනාධිපතිතුමන් මේ බව ප්‍රකාශ කළේ මෙරටට පැමිණ සිටින තායිලන්ත විශේෂ බෞද්ධ දූත පිරිසක් අරලියගහ මන්දිරයේදී පෙරේදා (26) හමු වූ අවස්ථාවේදී ය.දින හයක විශේෂ වන්දනීය සංචාරයක් සඳහා මෙරටට පැමිණ සිටින තායිලන්තයේ උඩොංතානි ප්‍රාන්තයේ වැඩ වාසය කරනු ලබන මාර්ගඵලලාභී භික්‍ෂූන් වහන්සේ නමක් වන ලොන්ග්පොහා සොම්කියාට් චිතමරෝ නායක ස්වාමීන්ද්‍රයාණන් වහන්සේ ඇතුළු අට දෙනෙකුගෙන් යුත් මෙම දූත පිරිස ජනාධිපතිතුමන්ගේ ඉදිරි කටයුතු වෙනුවෙන් සෙත් පිරිත් සජ්ඣායනා කොට ආශිර්වාද එක් කළහ.බෝධීන් වහන්සේලා තුන් නමක් ද, අඩි පහක් උසැති බුද්ධ ප්‍රතිමා වහන්සේලා තුන් නමක් සහ කොත්මලේ මහවැලි මහා සෑ විහාරස්ථානයේ සිට ධාතූන් වහන්සේලා ද තායිලන්තය බලා වැඩම කරවීමට නියමිත අතර ජනාධිපතිතුමන්ගේ සුරතින් මෙහි දී බෝ අංකුර නමක් චිතමරෝ නායක ස්වාමීන්ද්‍රයාණන් වහන්සේ වෙත පූජා කෙරිණි.ශ්‍රී ලංකාවට පැමිණ මෙවන් පුද සත්කාරයක් දැක්වීමට අවස්ථාවක් ලැබීම සම්බන්ධයෙන් තමන් බෙහෙවින් සතුටට පත් වන බවත් සහෘද ශ්‍රී ලාංකිකයන්ගේ මානුෂීය හැඟීම් මෙන්ම ආගමික පුනරුදයත් සැබැවින්ම අගය කළ යුතු බවත් මෙම දූත පිරිසේ සම්බන්ධීකාරක වශයෙන් කටයුතු කරන පෙනී කුම්බරී මහත්මිය මෙහිදී ප්‍රකාශ කර සිටියාය. මේ අවස්ථාවට ජනාධිපති ආගමික කටයුතු සම්බන්ධීකරණ ලේකම් වටිනාපහ සෝමානන්ද ස්වාමීන්වහන්සේ සහ ගෝලීය සුනාමි සහන සේවයේ සභාපති සහ සම අධ්‍යක්‍ෂ කිරම ධම්මානන්ද ස්වාමීන්වහන්සේ ද ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042817</link>
    <topic>මල්වගාකරුවන්ගේ සංගමයේ සහයෙන්ආයුර්වේද ඖෂධ අමුද්‍රව්‍ය හිඟයට විසැඳුමක්</topic>
    <author>මානෙල් පුෂ්ප කුමාරි</author>
    <content>ආයුර්වේද ඖෂධ අමුද්‍රව්‍ය හිඟයට විසඳුමක් ලෙස විශේෂ වැඩපිළිවෙළක් ක්‍රියාත්මක කිරීමට ආයුර්වේද ඖෂධ සංස්ථාව පියවර ගෙන තිබේ.එහි පළමු වැඩමුළුව රුක්මල්ගම මල්වගාකරුවන්ගේ සංගමයේ 60 කට අධික පිරිසකගේ සහභාගිත්වයෙන් මේ මස 30 වැනි දින පෙරවරු 9.00 ට නාවින්නේ පිහිටි ආයුර්වේද පර්යේෂණ ආයතන ශ්‍රවණාගාරයේදී පැවැත්වීමට නියමිතයි. මේ වැඩමුළුව ආයුර්වේද දෙපාර්තමේන්තුව සමඟ එක්ව ආයුර්වේද ඖෂධ සංස්ථාව පවත්වයි.ස්වයං රැකියාවකට කැමැති මහා පරිමාණ හෝ සුළු පරිමාණ හෝ ඉඩම් හිමියන් සම්බන්ධ කරගනිමින් ඖෂධ වගාව පිළිබඳ පුහුණුව ලබා දී ඔවුන් වගා කළ ඖෂධ සංස්ථාවට ලබා ගැනීමේ ගිවිසුමකට අනුව මේ වැඩසටහන ක්‍රියාවට නංවන බව ශ්‍රී ලංකා ආයුර්වේද ඖෂධ සංස්ථාවේ සභාපති සෝමවීර චන්ද්‍රසිරි මහතා පවසයි.ශ්‍රී ලංකා ආයුර්වේද ඖෂධ සංස්ථාව ප්‍රමුඛ මෙරට සියලු ආයුර්වේද ඖෂධ නිෂ්පාදකයන් සහ‍ වෛද්‍යවරුන් ඖෂධ නිෂ්පාදනයේදී මුහුණදෙන ප්‍රධානම ප්‍රශ්නය අමුද්‍රව්‍ය හිඟකම බව හෙතෙම සඳහන් කරයි.දේශීය වෛද්‍ය අමාත්‍යාංශයේ සහභාගීත්වය ඇතිව සිදු කෙරෙන මේ වැඩසටහන මඟින් සය මසක් තුළ ආයුර්වේද ඖෂධ ලබා ගැනිමට සැළසුම් කර ඇත. මේ පිළිබඳ කැමැත්තක් දක්වන අයට නාවින්නේ පිහිට ආයුර්වේද ඖෂධ සංස්ථාවෙන් විස්තර ලබා ගත හැකි බව සභාපතිවරයා පවසයි.මෙසේ ලබා ගන්නා ඖෂධ ගබඩා කර තබා ගැනීම සඳහා නව තාක්ෂණයෙන් යුත් සිව්මහල් ගබඩා සංකීර්ණයක් මේ වසරේ දෙසැම්බර් මස විවෘත කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042818</link>
    <topic>රතුපස්වල කම්හල මැයි මාසයට පෙරඅනි‍වාර්යෙන්ම එම ස්ථ‍නයෙන් ඉවත් කරනවා</topic>
    <author>සුභාෂිණී සේනානායක</author>
    <content>මත භේදයට තුඩුදුන් රතුපස්වල කම්හල මැයි මාසයට පෙර අනි‍වාර්යෙන්ම එම ස්ථ‍නයෙන් ඉවත් කරන බව බස්නාහිර පළාත් හිටපු ප්‍රධාන ඇමැති ප්‍රසන්න රණතුංග මහතා අවධාරණය කරයි.ඔහු පෙන්වා දෙන්නේ ජනාධිපතිවරයා සහ බැසිල් රාජපක්ෂ ඇමැති වරයා මේ කම්හල ඉවත් කරලීම සඳහා මේ වන විටත් තිරණයට එළඹ ඇති බවයි.මෙය මැතිවරණ පොරොන්දුවක් හෝ ජන්ද ගුන්ඩුවක් නොවන බව ද රණතුංග මහතා වැඩිදුරටත් අවධාරණය කර සිටියි.පසුගිය සෙනසුරාදා වැලිවේරිය රතුපස්වල ප්‍රදේශයේ පැවති රැස්වීමකදී රණතුංග මහතා මේ බව සදහන් කළේය.රතුපස්වල ජන අයිතීන් සුරැකීමේ සංවිධානයේ විශාල පිරිසක් මේ අවස්ථාවට එක්ව සිටියහ.මෙහිදී වැඩිදුරටත් අදහස් දැක්වූ හිටපු ප්‍රධාන අමාත්‍ය වරයා සදහන් කලේ රතුපස්වල අවට සියලුම දෙනාට පානිය ජල පහසුකම් සැලසීමේ වැඩපිළිවෙළක් ද ක්‍රියාත්මක බවයි. ඊට අදාළ නළ එලීමේ කටයුතු ක්‍රියාත්මකව පවතින අතර කඩිනමින් එය ද අවසන් කරන බව රණතුංග මහතා කියයි.මිට පෙර අවස්ථාවකදී ස්ථාන දෙකකට තමන් මේ සම්බන්දයෙන් සාකච්චා කිරීමට පැමිණිය ද ජනතාවගේ ගැටළු වලට ඍජුව පිළිතුරු දීමට තමන්ට නොහැකි වූ බව පවසන රණතුංග මහතා අනතුරුව ජනාධිපතිවරයා සහ බැසිල් රාජපක්ෂ ඇමැතිවරයා සමඟ මේ සමබන්ධයෙන් සාකච්චා කළ බව පවසයි.එහිදී ගත් තීරණය අනුව රතුපස්වල අදාළ කම්හල එම ප්‍රදේශයෙන් අනිවාර්යෙන්ම ඉවත් කරන බවට තමාට සහතික විය හැකියැයි ද රණතුංග මහතා මහි දී අවධාරණය කළේය.අදාළ කර්මාන්තශාලාව ඉවත් කිරීමෙන් පසුව එම ස්ථානයේ ඉදිකරන්නේ නිවාස යෝජනා ක්‍රමයක් ද නැතහොත් වෙනත් කර්මන්තශාලවක් ද යන්න පිළිබඳ ඉදිරියේදී සාකච්චා කරන බව ද රණතුංග මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042819</link>
    <topic>සී-නෝර් ආයතනයරුවල් යාත්‍රා හා බහුදින යාත්‍රා නිෂ්පාදනය වැඩි කිරීමට පියවර ගත්තා</topic>
    <author>බුද්ධිකා ඉඹුලාන</author>
    <content>ඉන්ධනවලින් (යන්ත්‍රානුසාරයෙන්) සහ රුවල් මඟින් ක්‍රියාත්මක වන බහුදින යාත්‍රා නිෂ්පාදනය වැඩි වැඩියෙන් සිදු කිරීමට සී-නෝර් ආයතනය සැලසුම් කර ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා කියයි.මේ ධීවර යාත්‍රා නිෂ්පාදනය කිරීම තුළින් ඉන්ධන පිරිවැය අවම කර ගැනීම මෙන්ම, ඈත දියඹේදී ධීවරයින්ගේ ආරක්ෂාව තහවුරු කරගැනීමටත් හැකිවන බවද ඇමැතිවරයා පෙන්වාදෙයි.සී-නෝර් ආයතනය නිපදවූ මෙම වර්ගයේ ‘සසිමි’ නම් යාත්‍රාව පසුගියදා රුපියල් ලක්ෂ 145ක මුදලකට සෝමාලියාවට අපනයනය කරනු ලැබූ අතර එම රටේම පෞද්ගලික ගැනුම්කරුවකුගෙන් එවැනි බහුදින යාත්‍රා 04කට ඇනවුම් ලැබී තිබේ. සීෂෙල්ස් රාජ්‍යයද මේ සඳහා ඇනවුම් ලබාදෙන බවට දැනුම් දී ඇත.යන්ත්‍රානුසාරයෙන් ක්‍රියාත්මක වන බහුදින යාත්‍රා දියඹේදී අනතුරට පත්වීමෙන් බොහෝ ධීවරයන්ගේ ජීවිත අහිමි වන බවත්, ඒ නිසා ධීවර පවුල්වල ආර්ථික මෙන්ම සමාජීය දියුණුවට බාධා පැමිණ ඇති බවත් පෙන්වාදෙන ඇමැතිවරයා මේ යාත්‍රා නිපදවීමට වැඩි ප්‍රතිපාදන ප්‍රමාණයක් ලබාදීමටද අදහස් කර ඇතැයිද කියයි.මෙම යාත්‍රා ක්‍රියාත්මක කිරීම පිළිබඳව පුහුණුවක් මෙරට ධීවරයින්ට ලබාදීමටද වැඩ පිළිවෙළක් සකස්කර ඇතැයි ඇමැති රාජිත සේනරත්න මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042820</link>
    <topic>පිළිකා රෝගය දුම්වැටි නිසා කැස්ස සෙම්ප්‍රතිශ්‍යයාව තරමටම සුලබ රෝගයක් බවට පත්ව තිබෙනවා</topic>
    <author/>
    <content>‍පිළිකා රෝගය කැස්ස සෙම්ප්‍රතිශ්‍යයාව තරමටම සුලබ රෝගයක් බවට පත්ව ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි.පිළිකා රෝගය ඉහළ යෑමට මත්වතුර හා දුම්වැටි භාවිතය බරපතළ හේතුවක් වී ඇතැයි ද ඇමැතිවරයා කීය.දුම්වැටි හා මත්වතුර භාවිතය පිළිබඳ සිසු දරුවන් දැනුවත් කිරිමේ වැඩසටහනක් කොළඹ රාජකීය විද්‍යාලයේ පසුගියදා (24) පැවැත්විණි. එම වැඩසටහනට සහභාගී වෙමින් ඇමැතිවරයා මෙසේද කීය.දුම්වැටි භාවිතය නිසා මෙරට දිනකට පුද්ගලයන් 65 ක් මරණයට පත්වේ. මේ නිසා වාර්ෂිකව මරණයට පත් වන සංඛ්‍යාව 21,000 ඉක්මවයි. දුම්වැටි සහ මත්ද්‍රව්‍ය දෙකම භාවිතය නිසා වසරකට මෙරට පුද්ගලයන් 280,000 ක් මරණයවට පත්වන බව හෙළි වී ඇත.අනුරාධපුර දිස්ත්‍රික්කයේ එක් ගමක පමණක් වසරකට දුම්බීම සඳහා වැය කරන මුදල රුපියල් ලක්ෂ 136 ක් බව සමීක්ෂණයකින් හෙළි වී ඇත. හෘදයාබාධ, පිළිකා, ආඝාතය, ලිංගික බෙලහීනතාව, වකුගඩු රෝගය, අධිරුධිර පීඩනය ඇතුළු රෝග රැසක් වැළඳීමට දුම්බීම සහ මත්වතුර භාවිතය හේතු වී ඇත.ඇමැතිවරයා මෙසේ ද පැවැසුවේය. 2014 වර්ෂය මතින් තොර සමාජයක් ගොඩනැඟීමේ වර්ෂය ලෙස නම් කර තිබෙනවා. අපේ රටේ වගේම ලෝකයේ අනෙකුත් රටවලත් මුහුණ දෙන ප්‍රධාන ප්‍රශ්නයක් තමයි මත්ද්‍රව්‍ය භාවිතය.අපේ රටේ දවසකට 1200 ක් උපදිනවා. ඒ වාගේම 1000 ක් මරණයට පත් වෙනවා. මරණයට පත් වන පුද්ගලයන්ගෙන් සියයට 60 ක් එනම් 600 ක් දෙනා මරණයට පත් වන්නේ බෝ නොවන රෝග නිසා. බෝ නොවන රෝගවලින් මරණයට පත්වන පුද්ගලයන් 600 න් සියයට 70 ක්ම දුම්බීම හා මත්ද්‍රව්‍ය භාවිතය නිසා මරණයට පත් වන පුද්ගලයන්.ඔබේ පියා, ඔබේ සහෝදරයා මත්ද්‍රව්‍යවලට ඇබ්බැහි වෙලා සිටින්නේ නම් පවුලට අත්වන ඉරණම ගැන ඔවුන්ට පහදා දෙන්න. මේවා බොන අය රෝගීන් වෙනවා. පවුල ආර්ථික වශයෙන් පිරිහෙනවා. සමාජය ප්‍රතික්ෂේප කරනවා. ගෙදර සාමාජිකයෝ රෝගීන් බවට පත්වෙනවා. එම නිසා දුම්බීම හරි, මත්වතුර භාවිතය හරි කරනවා නම් ඒක අත්හරින්න කියලා ඒ අයගෙන් ඉල්ලා සිටින්න. මතින් තොර සමාජයක් ගොඩනැඟී‍මේදී සමාජයට පණිවුඩ ගෙනයන ප්‍රධාන පුද්ගලයා විය යුත්තේ දරුවන්.මේ අවස්ථාවට සෞඛ්‍ය ලේකම් වෛද්‍ය නිහාල් ජයතිලක, රාජකීය විදුහලේ විදුහල්පති උපාලි ගුණසේකර, සෞඛ්‍ය අතිරේක ලේකම් එස්. කීරගල මහත්වරු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042821</link>
    <topic>දිවිනැඟුම ප්‍රජාව පාලනය කරනශ්‍රී ලංකාවේ පළමු දෙපාර්තමේන්තුවයි</topic>
    <author>මහින්ද අලුත්ගෙදර</author>
    <content>ප්‍රජාව විසින් පාලනය කරනු ලබන ශ්‍රී ලංකාවේ පළමු දෙපාර්තමේන්තුව දිවිනැඟුම දෙපාර්තමේන්තුව බව ආර්ථික සංවර්ධන ඇමැති බැසිල් රාජපක්‍ෂ මහතා පවසයි.අමැතිවරයා මේ බව ප්‍රකාශ කෙළේ දිවිනැගුම දෙපාර්තමේන්තුවේ ප්‍රධාන කාර්යාලයේ සහ බත්තරමුල්ල කලාප අංක එකෙහි වැඩ ආරම්භ කිරීම නිමිත්තෙන් ඊයේ (27) පැවති උත්සවයක් අමතමිනි.දිවිනැගුම දෙපාර්තමේන්තුවේ ප්‍රධාන කාර්යාලය කොළඹ 03 කාසල් වීදියෙහි පිහිටා ඇති අතර ශ්‍රී ලංකාවම ආරවණය වන පරිදි තවත් කාලප කාර්යාල 06 පිහිටුවා ඒවයෙහි වැඩ ආරම්භ කරන ලදී. ඒ අනුව කලාප අංක 01 කොළඹ (බත්තරමුල්ල) දිස්ත්‍රික්කයයේද, කලාප අංක 02 කුරුණැගල (වාරියපොළ) දිස්ත්‍රික්කය තුළද, කලාප 03 මහනුවර (පේරාදෙණිය) දිස්ත්‍රික්කය තුළද ස්ථාපිත කැර තිබෙන අතර කලාප අංක 04 හම්බන්තොට (බුල්ජන්ස් පාර) දිස්ත්‍රික්කය තුළ හා කලාප අංක 05 අනුරාධපුරය (මෙත්තා මාවත) ස්ථාපිතකර ඇත. ඊට අසතරව අංක 06 වවුනියාව (මන්නාරම් පාර) දිස්ත්‍රික්කයේ පිහිටුවා ඇත.ප්‍රධාන කාර්යාලයේ සහ කලාප අංක 01හි වැඩ කටයුතු ආරම්භ කිරීම ආර්ථීක සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් සිදු වූ අතර ඊට සමඟාමීව සෙසු කලාපයන්හි කලාප අතිරේක අධ්‍යක්‍ෂ ජෙනරාල්වරු ඇතුළු ප්‍රාදේශීය දේශපාලන නායකයන්ගේ මූලිකත්වයෙන් සිදු කෙරිණි.එහිදී වැඩිදුරටත් අදහස් දැක්වූ ඇමැති බැසිල් රාජපක්‍ෂ මහතා මෙසේද ප්‍රකාශ කෙළේය.මෙය ජනතාවගෙන් පත්වූ පාලන සභාවක් මඟින් පාලනය කරනු ලබන අතර එම දෙපාර්තමේන්තුවේ සියලු කටයුතු ප්‍රජා සංවිධාන මඟින් සිදු කිරීමට අවස්ථාව ලබාදී තිබෙනවා.,අද මම ඉතාම සතුටු වෙනවා. මගේ උපන් දිනයත් යෙදිලා තිබෙන නිසා .මට මතක් වුණා මේ දිනේ මගේ අම්මා මාව බිහි කරන කොට මොන තරම් වේදනාවක් විදින්න ඇද්ද කියලා.ඒ වගේම මේ දෙපාර්තමේන්තුව බිහි කරන්නත් විශාල දුකක් වින්දා. .දුකක් විතරක් නොවේ විශාල අනතුරකටත් මුහුණ දෙන්න ඉඩ තිබියදී ජනාධිපති මහින්ද රාජපක්ෂ මහතා මෙය සම්මත කැර ගත්තා. ඒ මහතා නොසිටින්නට මේ කාර්ය කරන්න අපහසු වෙනවා.පවිත්‍රාදේවී වන්නිආරච්චි මහත්මිය ඉන්න කාලයේ වූ පොරොන්දුවක් මත මේ දෙපාර්තමේන්තුව පිහිටුවන්න සිදු වුණා. සියලුම සේවක සේවකාවන් ස්ථිර කරන්නත්, ඔවුන්ට විශ්‍රාම වැටුපක් ලබා දෙන්නත් ජනාධිපතිතුමාගේ අනුදැනුම ඇතිව පවිත්‍රා ඇමැතිතුමිය පොරාන්දු වෙලා තිබුණා. ඒක ලොකුම ලොකු අභියෝගයක්. නමුත් ඒ අතර අපිට පෙනුණා මේක කරන අතරතුර අපේ ජනතාව වෙනුවෙන් විශේෂයෙන්ම අපේ රටේ සියලු ප්‍රතිලාභීන් වෙනුවෙන් යම්කිසි කාර්ය භාරයකුත් ඉෂ්ඨ කරන්න ඕනෑ කියලා.ඒ අනුව තමයි මේ දෙපාර්තමේන්තුව පිහිටුවනු ලැබු වේ. බ්‍රිතාන්‍යයන් තම අධිරාජ්‍යවාදය පිහිටුවලා ඒ රටවල් පාලනය කරන්න යොදා ගත් ක්‍රමයක් තමයි දෙපාර්තමේන්තු ක්‍රමය. ඒ රටවල්වල තමයි මේ දෙපාර්තමේන්තු ක්‍රමය තිබෙන්නේ. ඒ අය භූමිය පාලනය කරලා ඒ භූමියේ තිබෙන සම්පත් බ්‍රිතාන්‍යයේ ඉන්න මහ රැජිණට යවන්න තමයි මේ දෙපාර්තමේන්තු පිහිටුවා තිබෙන්නේ.. ජනතාවගෙන් ඒවා කලට වෙලාවට එකතු කරන්න තමයි විගණන දෙපාර්තමේන්තු වගේ ඒවා පිහිටවුයේ.. ඉතින් මේ දෙපාර්තමේන්තුව ඉන් පිටතට ගිහින් වෙනම පනතක් ගෙනත් කටයුතු කරන්න හැදු නිසා තමයි උසාවියන්න සිද්ධ වුනේ.. මම මේ දෙපාර්තමේන්තුව පිහිටුවන්න අත්සන් කරන අවස්ථාවේ කිව්වා මේක ඒ විදියේ දෙපාර්තමේනතුවක් නොවෙයි කියලා. මේක සම්ප්‍රදායික දෙපාර්තමේන්තුවක් නොව ජනතාව වෙනුවෙන් බිහිවුණු රටේ අවශ්‍යතාවය අනුව සැකසූ භුමිපුත්‍රයන්ගේ දෙපාර්තමේනතුවක්ය. උසාවියේ ඉන්න අයටත් මේ නඩු දාපු අයටත් අවබෝධ කර ගන්න බැරි වුණා.තීන්දුව කවුරු දුන්නද නඩුව දැම්මේ අපේම වැඩකරන අයයි . මේ වගේ වේදනාවෙන් බිහිවෙච්ච දෙපාර්තමේන්තුවක්. ඒ වගේම මම අද ලොකු සතුටක් විදිනවා ඒ කාර්ය කරපු කෙනෙක් විදියට. මේකෙ නියම සතුට විදින්න නම් හැම ගමකටම ගිහින් හැම ගෙදරකටම ගිහින් ඒ අයගේ අවශ්‍යතාවය ඉෂ්ඨ කර මේ දෙපාර්තමේන්තුවේ නියම අයිතිකරුවන් වන ජනතාවගේ පාලනයක් බවට පත්කළ යුතු වෙනවා.එහෙම වුනොත් තමයි අපි සියලු දෙනාම සතුටු වෙන්න හැකි වෙන්නේ. ඒ නිසා ඒ අයගේ අවශ්‍යතාවය ඉෂ්ඨ කරන්න කියලා මම ඉල්ලනවා. ඒ වගේම ඔබේ අවශ්‍යතාවන් තිබෙනවා නම් ඒවා ඉෂ්ඨ කරන්න ඇමැතිවරයා හැටියට මම භාර ගන්නවා. ඔබලා බාගෙට සන්තෝෂ කරන්න නොවෙයි ජනාධිපති මහින්ද රාජපක්ෂ මහතා මට මේක භාරදීලා තිබෙන්නේ. ඒ නිසා සේවකයින්ගේ අනාගතයේ වගකීම මම භාර ගන්නවා.නමුත් හැමදේම මට ඕන විදියට කරන්න බැහැ. රාජ්‍යසේවා කොමිෂන් සභාවක් තිබෙනවා. චක්‍රලේඛන තිබෙනවා. වෘත්තීය සමිති තිබෙනවා. ඒ ඔක්කොම අනුකුලවයි කටයුතු කළ යුත්තේ. මේ දෙපාර්තමේන්තුවේ 30,000කට වැඩි බලකායක් ඉන්නවා. මගේ අමාත්‍යාංශයේ දැන් ඉන්නවා ලක්‍ෂයක් පමණ සේවක සංඛ්‍යාවක්. මේ ලක්‍ෂයට ලොකු වගකීමක් තිබෙනවා. මේ ජනතාව වෙනුවෙන් වැඩ කරන්න. ඔවූන්ගේ වැටුප් සඳහා විතරක් රුපියල් බිලියන 18ක් වියදම් කරනවා. අලුතින් පත්වුණු ආර්ථික සංවර්ධන නිලධාරීන්ට පමණක් රුපියල් බිලියන 09ක් වියදම් වෙනවා.ඉතින් ඒ නිසා ඔබේ යුතුකම් ඉෂ්ඨ කිරීම ඔබේ යුතුකමක්. මට ඔබලා ගැන ලොකු විශ්වාසයක් තිබෙනවා. මේ දෙපාර්තමේන්තුවේ කුළුණු තුනක් තිබෙනවා. පළමුවැනි එක තමයි දෙපාර්තමේන්තුවේ නිලධාරීන්. ඒක අධ්‍යක්‍ෂ ජනරාල්තුමාගේ ඉදලා පහළටම තිබෙනවා. අපි තව පහසුවෙන්න කලාප 06කට වෙන්කරලා තිබෙනවා. අපි පළාත් බෙදුවේ මේ රටේ භූගෝලීය පිහිටීමත් ජනතාවගේ ආර්ථික රටාවත් තව හුඟක් දේවල් බලලා. ආරම්භයේදීම අපි බලය බෙදාදී තිබෙනවා. මේ දෙපාර්තමේනතුවේ ප්‍රධානීන් 06ක් ඉන්නවා. එහෙම කෙළේ දැවැන්ත වැඩක් කරන විට මේ ඔක්කොම එක තැනකටම ගොනු වෙන්නේ නොමැතිව කටයුතු කරන්න බලය ලබා දෙන්නයි.දෙවනි එක ප්‍රජාමූල සංවධානය ව්‍යුහයක් තිබීම. ඒකට ගමේ සිට ජාතික මහා සභාවක් දක්වා ව්‍යාප්ත වෙච්ච සංවිධානයක් තිබෙනවා.. පළමු වතාවට දෙපාර්තමේන්තු ප්‍රධානියට ඉහළින් ජනතාවගේන් පත්වෙච්ච පාලන සභාවක් දෙපාර්තමේන්තුවට ඇතුළත් කරපු පළමු අවස්ථාව.මේක තමයි ශ්‍රී ලංකාවේ ප්‍රජාව පාලනය කරන එකම දෙපාර්තමේන්තුව. ඒ නිසා මේක ජනතාවට කිට්ටු එකක්. පාලනය කරන්නේ ප්‍රජාමූල සංවිධාන මඟින්.සමෘද්ධි නිලධාරියා ප්‍රජාමුල සංවිධානයට පහසුකාරකයෙක් ලෙස ක්‍රියාකරනු විනා පාලකයෙක් ලෙස කටයුතු කරන්න නොවෙයි අපි මේක පිහිටුවලා තිබෙන්නේ . මෙය අපේ සමූපකාර ක්‍රමයෙත් බිහිවූවක් වෙනවා. ජනතාව පාලනය ගෙන යද්දි අපි පැත්තකින් ඉදලා ඒකට මඟ පෙන්වීම සහ පහසුකම් සැලසීම කළයුතු වෙනවා.අනෙක් එක තමයි ක්‍ෂද්‍රමූල ජාලය. ඕනැම ආයතනයට සාර්ථකත්වය තිබෙන්නේ මුල්‍යපාලනය මතයි. ග්‍රාමීය දිළිදුකමේ මූලික ප්‍රශ්නයක් වුනේ ඔවුන්ගේ මුල්‍ය ශක්තිය නැතිවීමයි.. ඇත්තටම මේක හොයලා බැලුවම මේ කොළඹ ඉන්න මහා ධනපතියන්ට වැඩි ශක්තියක් ඔවුන්ට තිබෙනවා. මේක වානිජ බැංකුවක් නොවයි. ප්‍රජාවගේ බැංකුවක්. මේ රටේ ජනතාව දුක්මහන්සියෙන් හම්බ කරපු මුදල් යොදපු මේ බැංකුව වානිජ බැංකුවක් කරන්න අවශ්‍ය නැහැ. මේ තුළින් අපට මුළු ශ්‍රී ලංකාවම වෙනස් කරන්න පුළුවන්.දිවිනැගුම දෙපාර්තමේන්තුවේ ප්‍රධාන වගකීම වන්නේ ග්‍රාමීය ජනතාවගේ හැම අවශ්‍යතාවක් ඉෂ්ඨ කිරීමයි. අපේ රටේ ආර්ථික වර්ධන වේගය සියයට 7.3 දක්වා ඉහළ ගොස් තිබෙනවා. ඒ වගේම යුරෝපා රටකින් මට ලිපියක් ආවා ආයෝජනයට ඉතාමත් සුදුසු රටවල් පහ අතර ශ්‍රී ලංකාව ඉහළින්ම ඉන්න බවට. ඉතින් මේකට මටත් හරිම සතුටුයි.ජනතාධිපති මහින්ද රාජපක්ෂ මහතා මේ රට වෙනස් කරලා තිබෙනවා. ඒකට හැම දෙනෙක්ම විශාල කැපවිමක් කළා. ඉදිරියටත් ඒ කැපවීම අපේක්‍ෂා කරනවා .ජ්‍යෙෂ්ඨ ඇමැති ඒ. එච්.එම්. ෆවුසි, විදුලිබල හා බලශක්ති ඇමැතිනී පවිත්‍රාදේවී වන්නිආරච්චි, පළාත් පාලන හා පළාත් සභා නියෝජ්‍ය ඇමැති ඉන්දික බණ්ඩාරනායක, පාර්ලිමේන්තු මන්ත්‍රී දුමින්ද සිල්වා, බස්නාහිර පළාත් සෞඛ්‍ය ඇමැති හෙක්ටර් බෙත්මගේ මහත්ම මහත්මීන් ඇතුළු මහජන නියෝජිතයින් පිරිසක්ද, දිවිනැඟුම දෙපාර්තමේන්තුවේ අධ්‍යක්‍ෂ ජෙනරාල් ආර්. ඒ.ඒ.කේ. රණවක මහතා ඇතුළු රජයේ උසස් නිලධාරීහු රැසක්ද මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042822</link>
    <topic>ආගමික පැමිණිලි සොයන්න විශේෂ පොලිස් ඒකකයක්</topic>
    <author>පණ්ඩුක සමරසේකර</author>
    <content>ආගමික ක්‍රියාකාරකම්වලට සම්බන්ධ පැමිණිලි පිළිබඳ ක්‍රියා කිරීමේ විශේෂ පොලිස් ඒකකයක් අද (28) බෞද්ධ හා ආගමික කටයුතු පිළිබඳ අමාත්‍යංශ පරිශ්‍රයේදී විවෘත කෙරේ.ජනාධිපති මහින්ද රාජපක්ෂ මහතාගේ උපදෙස් පරිදි ආරම්භ කෙරෙන මෙම විශේෂ පොලිස් ඒකකය කොළඹ 07 ධර්මපාල මාවතේ අංක 135 දරන ස්ථානයේ පිහිටි බෞද්ධ හා ආගමික කටයුතු අමාත්‍යංශයේදී විවෘත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=n14042823</link>
    <topic>ආසියානු පැසිෆික් කලාපීය බාලදක්ෂ නායකයින්ගේ සමුළුවට . . .</topic>
    <author/>
    <content>ආසියානු පැසිෆික් කලාපීය බාලදක්ෂ නායකයින්ගේ සමුළුවට සහභාගිවීම සඳහා ශ්‍රී ලංකාවට පැමිණ සිටින විදේශීය රටවල් 30ක බාලදක්ෂ නායකයින් අරලියගහ මන්දිරයේදී ජනාධිපති මහින්ද රාජපක්ෂ මහතා හමුවූ අතර එම හමුවෙන් අනතුරුව සමූහ ඡායාරූපයකට පෙනී සිටි අයුරු. ඡායාරූපය - චන්දන පෙරේරා.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=r1404281</link>
    <topic>පන්සිය පනස් ජාතක පොතසංයුක්ත තැටිවලට</topic>
    <author>මහරගම විශේෂ වේහැල්ලේ පියතිලක</author>
    <content>ජනාධිපති ආගමික ජ්‍යෙෂ්ඨ උපදේශක බෙංගමුවේ නාලක හිමියන්ගේ සංකල්පයක් අනුව බුදු තෙමගුල නිමිත්තෙන් පන්සිය පනස් ජාතක පොත තාක්ෂණය උපයෝගි කර ගනිමින් සංයුක්ත තැටි බවට පරිවර්තනය කර එය ජනතාව අතට පත් කිරීමට වැඩපිළිවෙළක් ක්‍රියාත්මක කරගෙන යයි.මේ නවතම ශ්‍රව්‍ය දෘශ්‍ය වැඩසටහන තෝරාගත් පිරිවෙන් 550ක් තෝරා‍ෙගන වෙසක් සතියේ එකම දිනක එකම වේලාවක පින්කමක මුහුණුවරින් ජනාධිපති මහින්ද රාජපක්ෂ මැතිතුමාගේ සහභාගිත්වයෙන් සමාරම්භක උත්සවය පැවැත්වේ.මේ උත්සවයේදී පන්සිය පනස් ජාතක සංයුක්ත තැටිය සමඟ රන්, රිදී ආලේපිත, මැණික් ඔබ්බවන ලද අඩි එක හමාරක් පමණ උසැති “විශ්ව බල” ධර්ම චෛත්‍යය බැගින් පිරිනැමීමට නියමිතය.අගමැති හා බුද්ධ ශාසන හා ආගමික කටයුතු පිළිබඳ ඇමැති දි. මු. ජයරත්න මහතාගේ උපදෙස් පරිදි අමාත්‍යාංශයේ ලේකම් එම්. කේ. බී. දිසානායක මහතා මේ වැඩසටහන බාරව කටයුතු කරයි. නීතිය හාසාමය, රාජ්‍ය පරිපාලන හා ස්වදේශීය කටයුතු අමාත්‍යාංශය, ආර්ථික සංවර්ධන අමාත්‍යාංශයේ මතු යුග සුරැකීමේ ජාතික සංවිධානය සහ පොලිස් දෙපාර්තමේන්තුව මේ මහා පින්කමට සහය ලබා දේ.මේ හා සමගාමීව විශ්ව බල ධර්ම සංවිධානයේ මෙහෙයවීමෙන් බෙංගමුවේ නාලක හිමියන්ගේ උපදෙස් පරිදි පන්සිය පනස් ජාතක කතා වත්මන් සමාජයට ගැළපෙන පරිදි කෙටි චිත්‍රපට පනහක් ද නිර්මාණය කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=r1404282</link>
    <topic>ඉංගිරිය පරිසර ළමා සමාජයේසිසුන්ට තුරුලතා පදක්කම්</topic>
    <author>ඉංගිරිය සමූහ - කුමාරි ගමගේ</author>
    <content>මධ්‍යම පරිසර අධිකාරියේ අධ්‍යාපන හා දැනුවත් කිරීමේ අංශය, අධ්‍යාපන අමාත්‍යාංශය එක්ව දිවයින පුරා ප්‍රාථමික පාසල් දරුවන් සඳහා ක්‍රියාත්මක පරිසර ළමා සමාජයේ පදක්කම් පැළඳවීම පසුගියදා ඉංගිරිය ශ්‍රී සුමනජෝති ප්‍රාථමික විද්‍යාල ශ්‍රවනාගාරයේ දී සිදු කෙරිණි.මෙහිදී සිසු දරු දැරියන් සඳහා තුරුලතා පදක්කම් 95ක් හා විහඟ පදක්කම් 71ක් ප්‍රදානය කෙරිණි.මේ අවස්ථාවට පරිසර නියමු කලාප සම්බන්ධීකරණ නිලධාරිනි හොරණ කොට්ඨාස අධ්‍යාපන අධ්‍යක්ෂිකා ප්‍රේමා විජේතුංග පරිසර කොමාසරිස් ලලිත් ප්‍රියදර්ශන හොරණ, ඉංගිරිය පරිසර නිලධාරි අනුෂා නිලන්ති යන මහත්ම මහත්මීහු සහභාගි වූහ.විදුහල්පති වයි. එස්. සිසිර කුමාර මහතාගේ උපදෙස් මත පරිසර උපදේශිකා කාන්චනා ගුරු මහත්මිය ඇතුළු ගුරු මණ්ඩලය විසින් මෙය සංවිධානය කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=r1404283</link>
    <topic>පාසල් පෝෂණ ව්‍යාපෘතියදිගටම ක්‍රියාත්මකයි</topic>
    <author>පෝරුවේදණ්ඩ සමුහ එච්.කුලතිලක</author>
    <content>පාසල් දරුවන් 100කට අඩු සහ තෝරාගත් විශේෂ පාසල්වල ක්‍රියාත්මක පෝෂණ ව්‍යාපෘතිය නතර කිරීමට කිසිදු තීරණයක් ගෙන නැතැයි හොරණ සහකාර අධ්‍යාපන අධ්‍යක්ෂ ලාලින්ද විජේකුමාර ජාසිංහ මහතා ගුරුගොඩ පාසලේ මවුපිය හමුවකදී පැවැසීය.දේශපාලන අරමුණු ඉටුකර ගැනීමේ අරමුණින් අහිංසක මාපියන් උසිගන්වන අසත්‍ය ප්‍රචාරවලට නොරැවටෙන ලෙසත් දැනට මුදල් ගෙවීමේ තරමක ප්‍රමාදයක් ඇතත් ඉදිරි මාසයේ සිටම සෑම මසක් දක්වාම මුල් සතිය තුළම ලිපිගොනු නිවරදිව සකසා ඉදිරිපත් කරන අයට මුදල් ගෙවීමට සැලසුම් සකසා ඇති බවත් ඒ සදහා මේ වර්ශයට අය වැය මගින් මුදල් වෙන්කර ඇති බවත් ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=r1404284</link>
    <topic>මහනුවර ග්‍රාමීය බැංකු 18කඉතිරි කිරීමේප්‍රවර්ධන වැඩසටහන්</topic>
    <author>මධ්‍යම පළාත් සංචාරක</author>
    <content>මහනුවර විවිධ සේවා සමුපකාර සමිතියේ ග්‍රාමීය බැංකු 18 ක ඉතිරි කිරීමේ ප්‍රවර්ධන වැඩසටහන් හඳුන්වා දීමට සභාපති රුවන් බණ්ඩාර තෙන්නකෝන් මහතා පියවර ගෙන ඇත.මෙහි මූලික අදියර යටතේ ජනතාව දැනුවත් කිරීමේ වැඩසටහනක් මහනුවර නගරයේදී මධ්‍යම පළාත් සමුපකාර සංවර්ධන කොමසාරිස් ඩබ්ලිව්. එම්. සී. වීරසේකර මහතාගේ ප්‍රධානත්වයෙන් සිදුවිය.මහ බැංකුවේ ලියාපදිංචි මූල්‍ය ආයතනයක් වන සමුපකාර ග්‍රාමීය බැංකුව ජනතාවට වඩාත් සමීප ගනුදෙනු කිරීමේ පහසුවක් ඇති බැංකු ක්‍රමයක් ද වේ.මේ සමිතිය මගින් අලුතෙන් මුදල් ඉතිරි කිරීමේ වැඩපිළිවෙළ යටතේ රු. 2000 ක ස්ථිර තැන්පතුවක් හඳුන්වා දීම ද, මෙයට අමතරව ළමා ඉතුරුම් සඳහා රුපියල් 2000 ක ස්ථිර තැන්පතුවක් සිදුකිරීමෙන් සහන රැසක් ලබා දේ.මේ ගිණුම්කරුවන් අතර දිනුම් ඇදීමේ ක්‍රමයකින් යතුරුපැදි, ලැප්ටොප් පරිගණක, රූපවාහිනි යන්ත්‍ර පිරිනැමීමේ වැඩපිළිවෙළක් ද ක්‍රියාත්මක වේ.ග්‍රාමීය බැංකු ඉතිරි කිරීමේ වැඩපිළිවෙළේ 42 සංවත්සරය නිමිත්තෙන් මේ වැඩසටහන් මධ්‍යම පළාතේ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=r1404285</link>
    <topic>සකලේගේ සකල සූත්තර නිසාරාලහාමිට මහ දවාලේත් තරු පෙනිලා</topic>
    <author>සිසිර ජයනාත් පීරිස් අම්පිටිය සමූහ</author>
    <content>සෑම පොලිස් නිලධාරි මහතෙකු විසින්ම ඉලක්කගත නඩු ප්‍රමාණයක් සොයා දිය යුතු යැයි නිල නොවන නීතියක් දිවයිනේ සෑම පොලිස් ස්ථානයකම ඇති ප්‍රසිද්ධ සම්ප්‍රදායකි.ඒ අනුව මහනුවර ප්‍රදේශයේ ප්‍රධාන පොලිස් ස්ථානයක පොලිස් නිලධාරි මහතකුට වෙනත් රියැදුරකුගේ ඔත්තුවක් මත වරෙන්තුවකට කට්ටි පැන්න ත්‍රිරෝද රථ රියැදුරුකු අත්අඩංගුවට ගැනීමට හැකිවිය.සකලේ නමින් හඳුන්වන මෙම රියැදුරා තරමක් කට්ට කෛරාටික අයෙකි. වසර 10කටත් පෙර තිබූ වරෙන්තු සම්බන්ධව සකලෙට තබා උසාවියටත් මතක නැත. ඒ සම්බන්ධ කිසිම නීත්‍යානුකූල ලියවිල්ලක් පොලිසිය සතුවද නැති බව හොඳින් දැන සිටී සකලේ නිර්බයවම නිලධාරියා සමඟ පොලිසියට ගියේය.අදාළ වරෙන්තු පිළිබඳ සකලේගෙන්ම කට උත්තරයක් ගෙන නඩු පැවරීමට උත්සාහ කළත් සකලේ කට උත්තරයක් දීම ප්‍රතික්‍ෂේප කොට රාලහාමි පුළුවන්නම් මාව උසාවි ගෙනයන්න. මට වරෙන්තුවක් නිසා බව ඔප්පු කරන්න. මම උසාවිය නඩුකාර හාමුදුරුවන්ට කියනව අහිංසකයන්ව අල්ලගෙන ඇවිත් හිරිහැර කරනවා කියලා යැයි පැවසීය.නිලධාරියාට අවසානයේ සකලේ මහත් හිරිහැරයක් වූයේ වරෙන්තුව තහවුරු කිරීමට කිසිවක් නොමැති හෙයිණි. සකලෙට කෑම බීම රැගෙන දීමට පවා නිලධාරියාට සිදූවූයේය. නිලධාරියා අවසානයේ සකලෙව නිදහස් කළේ කරන්න කිසිවක් නොමැති හෙයින්ය.නිදහස් කළත් සකලේ නිලධාරියාට කීවේ රාලහාමි නිදි ඇ‍ෙඳ්දීම මාව අල්ලාගෙන ආවා.‍‍ මට ඇඳුමක් අඳින්න දුන්නෑ. බඩගින්නට කන්න ඉඩ දුන්නෑ. මේ පරණ සරම පිටින් මම ගමට යන්නේ කොහොමද? මට හයර් එකට ත්‍රීවිල් - එකක්වත් අරං දෙන්න බස් එකේ යන්න මට ලැජ්ජයි කීවේය.කිසිවත් කරකියා ගත නොහැකි නිලධාරියා පොලිසිය අසල ත්‍රිරෝදකරුවකු කැඳවා මෙන්න මේ මිනිහව එය‍ාගේ ගෙදරට ඇරලනවායි අණ කළේය.එවිට සකලේ ත්‍රි‍රෝද රථකරුට කථා කොට මල්ලී ඔන්න මට හයර් - එක ගෙවන්න සල්ලි නම් නැහැ. රාලහාමිගෙන්ම හයර් එකත් ඉල්ලා ගන්න යැයි කීවිට නිලධාරියාට යකා නැංගේය.සකලේ මම උඹව රිමාන්ඩ් කරනවා යනුවෙන් තර්ජනය කළ විට කමක් නැහැ රාලහාමි නොකළ වරදකට හිරේ යැව්වත් කමක් නැහැ උසාවි ගිහිල්ලනේ එහෙ යන්න වෙන්නෙත්. නඩුකාර හාමුරුදුවන්ටයි මම පත්තරකාරයින්ටයි කියන්නම්කෝ රාලහාමිලා නඩුහොයන හැටි කිව් විට එම නිලධාරියා සිය පසුම්බියෙන් මුදල් ගෙවා සකලෙ ගෙදරට පිටත්කර හැරියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=r1404286</link>
    <topic>දිරා ගිය නාම පුවරුවආයෙමත් හදන්න බැරි ඇයි ?</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>යම්කිසි පුද්ගලයකුගේ නමින් ඔහු මියගිය පසු පාරක් නම් කරන්නේ ඔහු රටට - ජාතියට හෝ ආගමකට සේවයක් කර ඇති පුද්ගලයකු ලෙස සලකාය.මේ දිස්වන්නේ ජාඇළ ඒකල පාරේ “ලෙස්ලි බොතේජු මාවතය. නමුත් එම නාම පුවරුව වෙනුවට දැන් ඉතිරිව ඇත්තේ කණු දෙක පමණි. කණු 2ත් හෙට අනිද්දා යකඩ කඩයට මාරු විය හැකිය. ලෙස්ලි බො‍ෙත්ජු යනු දරු දැරියන් දහසකගේ නැණ, නුවණ, ගුණ දියුණු කළ රටට මහත් වැඩදායී සේවයක් කළ පුරවැසියෙකි.මේ සම්බන්ධව බොතේජු මහතාගේ දරු දැරියන් ජාඇළ ප්‍රාදේශීය සභාවේ සභාපති වෙත ලිඛිතව කීප වතාවක්ම මේ නාම පුවරුව තිබූ අයුරින් සවි කර දෙන ලෙස ඉල්ලා ඇතත් මෙතෙක් කිසිදු පියවරක් ගෙන නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=r1404287</link>
    <topic>ගොතටුව වැසියන්ටවියළි ආහාර</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ගොතටුව පාරමිතා බෝධිමළු විහාරාධිපති අරම ශ්‍රී ධම්මතිලක නාහිමියන්ගේ අනුශාසකත්වයෙන් වාර්ෂිකව සංවිධානය කෙරෙන වියළි ආහාර මලු බෙදා දීම මෙවරද සිදුවිය.හාල්, පොල්, පරිප්පු, පිටිකිරි ඇතුළු රුපියල් දෙදහසක් පමණ වූ ආහාර මලු මෙහිදී බෙදා දෙනු ලැබීය. පෙර සිංහාධිපති කස්සප මහේන්ද්‍ර සිල්වා, උපුල් කාන්ති සිල්වා, මානෙල් පොන්සේකා, සුදත් ධර්මදාස, නිෂානි පනාගොඩ යන මහත්ම මහත්මීහු මෙහි දායකත්වය දැක්වූහ.පැමිණි හැමටම ඔසුපැන් බෙදා දීමද මෙහිදී සිදුවූ අතර කොළොන්නාව ප්‍රාදේශීය ලේකම් යු. ඩබ්ලිව්. සේනාරත්න මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=s1404281</link>
    <topic>ආසියානු බැඩ්මින්ටන් ව්‍යවස්ථාවට විරෝධයක්</topic>
    <author>ප්‍රින්ස් ගුණසේකර</author>
    <content>ආසියානු බැඩ්මින්ටන් සම්මේලනයේ ව්‍යවස්ථාව නීති විරෝධී බවට එල්ල වු චෝදනාවක් හේතුවෙන් ඊයේ පැවැති වාර්ෂික මහ සභාව කල් යයි. කොරියාවේ පැවැති මේ වාර්ෂික මහ සභාවවට ශ්‍රී ලංකාව ඇතුලු රටවල් 41ක් එක්ව සිටි අතර මලයාසියානු නියෝජිතයාගේ විරෝධතාවක් හේතුවෙන් මේ තත්ත්වය උදාවුණි.මේ අතර ශ්‍රී ලංකා බැඩ්මින්ටන් සම්මේලනයේ වාර්ෂික නිලවරණය ජුනි මස 20 වැනි දිනට පෙර පැවැත්විය යුතු බවට ලෝක බැඩ්මින්ටන් සම්මේලනය නියෝග කළද එවැනි සුදානමක් නැතැයි ශ්‍රී ලංකා බැඩ්මින්ටන් සම්මේලන සභාපති සුරාජ් දන්දෙනිය මහතා පවසයි.ක්‍රීඩා පනත හා ඔලිම්පික් ව්‍යවස්ථාව යන දෙක පිළිබඳවම අර්බුද පැන නැගී ඇති අවස්ථාවක ශ්‍රී ලංකා බැඩ්මින්ටන් සම්මේලනය පිළිගත යුත්තේ කුමන ව්‍යවස්ථාවක්ද යන්න ලෝක බැඩ්මින්ටන් සම්මේලනයෙන් විමසු බව දන්දෙනිය මහතා පැවැසීය. එම ප්‍රශ්නය නිරාකරණය වු පසුව බැඩ්මින්ටන් නිලවරණය පවත්වන බව සභාපතිවරයා සඳහන් කළේය.එහෙත් ලෝක බැඩ්මින්ටන් සම්මේලනයේ නියෝග පිළිපැදීමට ශ්‍රී ලංකා බැඩ්මින්ටන් සම්මේලනය අපොහොසත් වුවහොත් නිලවරණය පැවැත්වෙන තුරු තහනමක් පැනවීමට ලෝක සම්මේලනය පියවර ගනු ඇතැයි විචාරක‍යෝ පවසති. මේ පිළිබඳව බැඩ්මින්ටන් සභාපතිවරයාගෙන් කළ විමසීමකදී පැවැසුවේ එවැනි අවධානමක් ඇතත් එයට වගකිව යුත්තේ තමා නොවන බවයි.කෙසේ වුවද ලෝක බැඩ්මින්ටන් සම්මේලනයේ නියෝග ක්‍රියාත්මක කිරීමට හැකි සෑම උත්සහයක්ම ගන්නා බවද දන්දෙනිය මහතා පැවැසීය.කොරියාවේදී කල් දැමුණු ආසියානු බැඩ්මින්ටන් සම්මේලන වාර්ෂික නිලවරණයට ශ්‍රී ලංකාවෙන් සභාපති සුරාජ් දන්දෙනිය මහතා සහභාගිවී සිටියේය. මෙහි නව ව්‍යවස්ථාව ලබන සැප්තැම්බර් මාසයේ සම්මත කොට නිලවරණය පැවැත්වීමට තීරණයවී තිබේ.ආසියානු බැඩ්මින්ටන් ව්‍යවස්ථාව සකස් කොට ලෝක සම්මේලනයේ අනුමැතියට යැවිය යුතු වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=s1404282</link>
    <topic>ආසියානු ෆයිව් නේෂන්ස් පළමු තරගයෙන් ශ්‍රී ලංකාව දකුණු කොරියාව හමුවේ පරදී</topic>
    <author/>
    <content>ආසියානු 'ෆයිව් ‍නේෂන්ස්' සුපිරි රටවල් පහේ රගර් තරගාවලියේ පළමු තරගයෙන් ශ්‍රී ලංකා කණ්ඩායම දකුණු කොරියාව හමුවේ ලකුණු 59-3කින් පරාජයට පත්විය. තරගාවලිය ආරම්භ කරමින් දකුණු කොරියාවේ සෝල් නුවර පෙරේදා පැවැති මේ තරග‍යේ දී දකුණු කොරියාව ගෝල් 4ක්, උත්සාහක දිනුම් 5ක් සහ දඬුවම් පහර 2ක් වාර්තා කළ අතර ශ්‍රී ලංකාව රැස් කළේ දඬුවම් පහරක් පමණි.තරගයේ පළමු භාගය නිමාවනවිට දකුණු කොරියාව ලකුණු 30-3කින් ඉදිරියෙන් පසුවිය. ශ්‍රී ලංකාව වෙනුවෙන් දඬුවම් පහර වාර්තා කරනු ලැබුවේ ෆුල් බෑක් ක්‍රීඩක රීසා මුබාරක් විසිනි. මේ අතර හොංකොං කණ්ඩායම සහ පිලිපීනය අතර පිලිපීනයේ පැවැති තරගයෙන් ලකුණු 108-0ක දැවැන්ත ජයක් වාර්ත කිරීමට හොංකොං කණ්ඩායම සමත්විය.ආසියානු 'ෆයිව් නේෂන්ස්' තරගාවලියේ ශ්‍රී ලංකාව සහභාගි වන දෙවැනි තරගය ලබන මස 3වැනිදා කොළඹ තුරඟ තරග පිටියේ දී හොංකොං කණ්ඩායම සමග පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=s1404283</link>
    <topic>ලෝක ක්‍රිකට් ශූරයන් සමරමින් මුද්දරයක්</topic>
    <author/>
    <content>වසර 18කට පසු ක්‍රිකට් ලෝක ශූරතාවක් දිනා ගනිමින් මාතෘභූමියට අභිමානය ගෙනදුන් ජාතික ක්‍රිකට් විරුවන්ට උපහාර දක්වමින් මුද්දරයක් හා සිහිවටන පත්‍රිකාවක් නිකුත් කිරීමට යයි. තැපැල් සේවා ඇමැති ජීවන් කුමාරතුංග මහතා විසින් මේ සම්බන්ධයෙන් මුද්දර උපදේශක කාරක සභාව වෙත උපදෙස් ලබාදී තිබේ.ඒ අනුව ඉදිරි දිනයකදී මුද්දරය නිකුත් කිරීමට කටයුතු යොදමින් පවතින අතර ඊට අදාළ අනුමැතිය ලබාගැනීම සඳහා වන ඉල්ලීම තැපැල්පති රෝහණ අබේරත්න මහතා විසින් ශ්‍රී ලංකා ක්‍රිකට් ආයතනය වෙත යොමුකර ඇත.ලෝක කුසලානය සමගින් ජාතික ක්‍රිකට් කණ්ඩායමේ ඡායාරූපයක් ඇතුළත් වන මුද්දර හා සිහිවටන පත්‍රිකාව මගින් මේ ස්වර්ණමය අවස්ථාව ‍ලොව පුරා රටවල් දැනුවත් කිරීමටත් හැකිවනු ඇතැයි ඇමැති ජීවන් කුමාරතුංග මහතා පැවැසීය.මින් පෙර 1996ලෝක කුසලානය ජයග්‍රහණයේදී සහ සුපිරි ක්‍රීඩක මුත්තයියා මුරලිදරන් හට උපහාර දැක්වීමට මුද්දර නිකුත් කළ බව එම අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=s1404284</link>
    <topic>අන්තර් හෝටල් කැරම් තරගාවලිය 30දා</topic>
    <author/>
    <content>ශ්‍රී ලංකා කැරම් සම්මේලනය දෙවැනි වරට සංවිධානය කරන අන්තර් හෝටල් කැරම් තරගාවලිය මේ මස 30 වැනිදා පෙ.ව.8.30 සිට ගලධාරි හෝටලයේදී පැවැත්වේ.එක් කණ්ඩායමට ක්‍රීඩක ක්‍රීඩිකාවන් තිදෙනකු බැගින් ඇතුළත් වන මේ තරගාවලියේදී කේවළ, යුගළ හා මිශ්‍ර යුගළ ලෙස තරග පැවැත්වීමට නියමිතය. පසුගිය වසරේ පැවැති තරගාවලියට කණ්ඩායම් 10ක් එක්ව සිටි අතර මෙවර තරගාවලියේදී කණ්ඩායම් සංඛ්‍යාව වැඩි වනු ඇතැයි කැරම් සම්මේලනය පවසයි. තරගාවලියේ ශූරයන්ට හිල්ටන් හෝටලය මගින් පිරිනැමෙන අභියෝගතා කුසලානය හිමිවනු ඇත.ගලධාරි හෝටලය පසුගිය වසරේ පැවැති තරගාවලියේ ශූරතාව හිමිකරගත් අතර අනුශූරතාව ගල්කිස්ස මහ හෝටලයට හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=s1404285</link>
    <topic>අන්තර් පාසල් ලීග් රගර් ඉසිපතනය පෙරමුණේ</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ පළමු කොටසේ ලීග් රගර් තරගාවලියේ අපරාජිත කණ්ඩායම් දෙකක් වන ඉසිපතන විදුහල් පිල හා ත්‍රිත්ව විදුහල් පිල අතර පැවැති තරගයෙන් ලකුණු 21-17ක විශිෂ්ට ජයක් වාර්තා කළ ඉසිපතන විදුහල් පිල ‘බී’ කාණ්ඩයේ පෙරමුණ ගැනීමට සමත්විය.සී.ආර්.පිටියේ පසුගියදා පැවැති මේ තරගයේ පළමු භාගය නිමාවනවිට ලකුණු 14-5කින් ඉදිරියෙන් සිටි ඉසිපතන විදුහල් පිල තරගය නිමා කළේ ගෝල් තුනක් රැස් කරමින්ය. ත්‍රිත්ව විදුහල් පිල රැස් කළේ ගෝලයක් සහ උත්සාහක දිනුම් දෙකක් පමණි.ඉසිපතනය වෙනුවෙන් ඔමල්ක ගුණරත්න, සුදම් සූරියආරච්චි සහ ගනුක දිසානායක උත්සාහක දිනුම් වාර්තා කළ අතර ඉසුරු කෝන්ගහවත්ත එම උත්සාහක දිනුම් තුනම සාර්ථක ලෙස ගෝල බවට පත්කළේය. ත්‍රිත්ව විදුහල වෙනුවෙන් ලෝචන ගිරිහාගම උත්සාහක දිනුම් දෙකක් වාර්තා කළ අතර රාහුල් කරුණාතිලක එක් උත්සාහක දිනුමක් වාර්තා කළේය.මේ ජයග්‍රහණයත් සමග මෙවර තරගාවලියේ පිට පිට තුන්වැනි වරටත් ජය ගත් ඉසිපතනය ප්‍රසාද ලකුණු 15.50ක් ලබා සමස්ත කණ්ඩායම් අතර ඉදි‍රියෙන් සිටී. ප්‍රසාද ලකුණු 12ක් ලැබූ ත්‍රිත්ව විදුහල ‘බී’ කාණ්ඩයේ දෙවැනි තැන පසුවෙයි. ප්‍රසාද ලකුණු 13.50ක් ලබා සිටින කිංග්ස්වුඩ් විදුහල ‘ඒ’ කාණ්ඩයේ පෙරමුණේ සිටින අතර සාන්ත පීතර විදුහල් පිල දෙවැනි තැන රැඳී සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=s1404286</link>
    <topic>ලංකා ලයන්ස් මලල ක්‍රීඩා මැයි 10-11</topic>
    <author/>
    <content>ලංකා ලයන්ස් ක්‍රීඩා සමාජය සංවිධාන කරන මලල ක්‍රීඩා උළෙල ලබන මස 10 සහ 11 දිනයන්හිදී පැවැත්වේ. තරගාවලිය අවු.14, 16, 18, 20න් පහළ හා ජ්‍යෙෂ්ඨ පිරිමි වයස් කාණ්ඩයන්ගෙන් පැවැත්වේ.14න් පහළ වයස් කාණ්ඩය සඳහා මීටර් 100, 200, උස පැනීම හා දුර පැනීම ඇතුළත් වන අතර අනෙක් කාණ්ඩ සඳහා සියලු ජවන හා පිටිය තරග ඇතුළත් වේ. තරගකරුවන්ගේ අංක නිකුත් කිරීම ලබන මස 8-9 දිනයන්වල ශ්‍රී ලංකා මලල ක්‍රීඩා සංගම් මූලස්ථානයේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=s1404287</link>
    <topic>‘පන්ජාබ්’ සිවුවැනි ජයත් ලබයි</topic>
    <author/>
    <content>කොල්කටා නයිඩ් රයිඩර්ස් පිල සමග අබුඩාබිහිදී පෙරේදා පැවැති තරගය ලකුණු 23කින් ජයගනිමින් අයි.පී.එල් ක්‍රිකට් තරගාවලියේ පිට පිට සිවුවැනි ජය වාර්තා කිරීමට කිංග්ස් පන්ජාබ් පිල සමත්විය.පන්ජාබ් පිල ලබාදුන් ලකුණු 134ක ඉලක්කය හඹාගිය කොල්කටා පිලට සියල්ලන් දැවී ලබාගත හැකිවුයේ ලකුණු 109ක් පමණි.පළමුව පන්දුවට පහරදුන් පන්ජාබ් පිලේ වැඩිම ලකුණුලාභියා වු විරේන්ද්‍ර සෙවාග් පන්දු 30කින් ලකුණු 37ක් රැස් කළේය. රිෂි ධාවන් නොදැවී ලකුණු 19ක් රැස්කළ අතර තරගාවලිය පුරා ලකුණු අතර සිටි ප්‍රහාරාත්මක පිතිකරු ග්ලෙන් මැක්ස්වෙල්ගේ ඉනිම ලකුණු 15කට (පන්දු 12) සීමාවිය.ඕවර 18කදී ලකුණු 126කට කඩුලු 6ක් බිඳ වැටී තිබු පන්ජාබ් ඉනිමේ කඩුලු 3ක් 19වැනි ඕවරයේ පළමු, දෙවැනි හා සිවුවැනි පන්දුවලින් දවාලීමට සුනිල් නරේන් සමත්විය. විශිෂ්ට පන්දු යැවීමක නිතරවු පියුස් චවුලා කඩුලු 3ක් බිඳ හෙලුවේය.පිළිතුරු ඉනිමේදී සුර්යකුමාර් යාදව් පන්දු 17කින් ලකුණු 34ක් රැස්කරමින් කොල්කටා පිල වෙනුවෙන් වේගවත් පිතිහරඹයක් දියත් කළද අනෙක් පිතිකරුවන් අසාර්ථක වීමෙන් ඉනිම ලකුණු 109කට සීමාවිය. තරග 3කදී අසාර්ථක වු (ලකුණු නොලබා දැවී ගිය) නායක ගෞතම් ගාම්භීර්ට මේ තරගයේදී ලබාගත හැකිවුයේ එක් ලකුණක් පමණි. කොල්කටා ඉනිම බිඳ දමමින් තරගයේ වීරයා බවට පත්වු සංදීප් ශර්මා ලකුණු 21කට කඩුලු 3ක් දවාගත්තේය. ඔහුට අනගි සහයක් ලබාදුන් මිචෙල් ජොන්සන් හා අක්ෂාර් පටෙ‍ල් කඩුලු 2 බැගින් දවාලුහ.පන්ජාබ්-132/9 (ඕවර 20) විරේන්ද්‍ර සේවාග් 37, රිෂි ධාවන් නොදැවී 19 (පියුස් චවුලා 19/3, සුනිල් නරේන් 24/3)කොල්කටා-109 (ඕවර 18.2) සූර්යකුමාර් යාදව් 34, රොබින් උක්තාපා 19 (සංදීප් ශර්මා 21/3)බැංගලෝර් ලකුණු 70යිමෙවර අයි‍.පී‍.එල් ක්‍රිකට් තරගාවලියේ අඩුම ලකුණු සංඛ්‍යාවට දැවී ගිය කණ්ඩායම ලෙස බැංගලෝර් රෝයල් චැලෙන්ජර්ස් පිල වාර්තා පොතට එක්විය.අබුඩාබි හිදී රාජස්ථාන් රෝයල් පිල සමග පැවැති තරගයේදී බැංගලෝර් පිල ලකුණු 70කට දැවී ගිය අතර රාජස්ථාන් පිල කඩුලු 6ක පහසු ජයක් හිමිකර ගත්තේය.ප්‍රවීන් තම්බේගේ විශිෂ්ට පන්දු යැවීම හේතුවෙන් රාජස්ථාන් ආරාධනයෙන් පළමුව පන්දුවට පහරදුන් බැංගලෝර් කණ්ඩායම ඕවර 15කදී ලකුණු 70කට සීමාවිය. නායක විරාට් කෝලි ලකුණු 21ක් රැස්කළ අතර මිචෙල් ස්ටාක් (18) හා රවි රාම්පාල් (13) හැර සෙසු පිතිකරුවන්ට ලකුණු 10 සීමාව පසු කිරීමට නොහැකිවිය. තරගයේ වීරයා වු ප්‍රවීන් තම්බේ ලකුණු 20කට කඩුලු 4ක් දවාගත් අතර කේන් රිචඩ්සන් කඩුලු 2ක් දවාගත්තේය.ඕවර 13කදී කඩුලු 4ක් පමණක් අහිමිකර ගනිමින් තරගයේ ජය හිමිකර ගැනීමට රාජස්ථාන් පිලට හැකිවිය. එහිදී ‍නායක ෂෙන් වොට්සන් ලකුණු 24ක් හා අජින්ක්‍යා රහනේ ලකුණු 23ක් වාර්තා කළේය. පන්දු යැවීමේදී මිචෙල් ස්ටාක් කඩුලු 2ක් බිඳ හෙළීය.බැංගලෝර්-70 (ඕවර 15) විරාට් කෝලි 21 (ප්‍රවීන් තම්බේ 20/4)රාජස්ථාන්-71/4 (ඕවර 13) ෂෙන් වොට්සන් 24, අජින්ක්‍යා රහනේ 23.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=s1404288</link>
    <topic>සය සාමාජික ක්‍රිකට් තරගාවලිය බටපොළ දී</topic>
    <author>ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>අම්බලන්ගොඩ ප්‍රාදේශීය ලේකම් බල ප්‍රදේශයේ ග්‍රාම සංවර්ධන සමිති සඳහා තරුණ සහභාගීත්වය වර්ධනය කරගැනීමේ අරමුණෙන් ප්‍රාදේශීය බල මණ්ඩලය සංවිධාන කරන අන්තර් ග්‍රාම සංවර්ධන සමිති සය සාමාජික ක්‍රිකට් තරගාවලිය ලබන මස 3වැනිදා බටපොල, කහටපිටිය ප්‍රාදේශීය සභා ක්‍රීඩාංගණයේදී පැවැත්වේ.දකුණු පළාත් සභාවේ මහ ඇමැති ෂාන් විජයලාල් ද සිල්වා සහ ග්‍රාම සංවර්ධන ඇමැති වීරසුමන වීරසිංහ යන මහත්වරුන්ගේ ප්‍රධානත්වයෙන් තරගාවලිය පැවැත්වේ.මහ ඇමැති ෂාන් විජයලාල් ද සිල්වා අභියෝගතා කුසලානය සඳහා පැවැත්වෙන තරගාවලියේ ශූරයන්ට කුසලානය සමගින් රු.12000/- ක් පිරිනැමෙන අතර, අනුශූරතාවට මුදලින් රු.8000/- ක් සමග කුසලානය ද දක්ෂතම ක්‍රීඩකයා, හොඳම පන්දු යවන්නා හා හොඳම පිතිකරු සඳහාද මුදල් ත්‍යාග ද පිරිනැමෙන බව සංවිධායක‍යෝ පවසති.අම්බලන්ගොඩ ප්‍රාදේශීය ලේකම් නයනා ද සිල්වා මහත්මියගේ මඟ පෙන්වීම යටතේ සංවිධාන කරන තරගාවලිය පළාත් සභා, ප්‍රාදේශීය සභා මන්ත්‍රීවරුන්, ග්‍රාම සංවර්ධන අමාත්‍යාංශයේ ලේකම්වරයා, රාජ්‍ය නිළධාරීන්, විදුහල්පතිවරුන් ඇතුළු ප්‍රදේශයේ ජනතාව විශාල ප්‍රමාණයක් සහභාගිවීමට නියමිත බව අම්බලන්ගොඩ ප්‍රාදේශීය ලේකම් කාර්යාලයේ ග්‍රාම සංවර්ධන නිළධාරී, දිමුතු ඩග්ලස් මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=s1404289</link>
    <topic>දකුණු පළාත් අන්තර් පාසල් කරාටේ අද</topic>
    <author>වීරකැටිය සමූහ ඒ. ටී. කහඳුගොඩ</author>
    <content>දකුණු පළාත් අන්තර් පාසල් කරාටේ තරග අද (28) සිට 30 වැනිදා දක්වා අහංගම ශාරිපුත්‍ර විද්‍යාලයීය ක්‍රීඩාංගණයේ දී පැවැත්වීමට නියමිතය.දකුණු පළාත් පාසල් ක්‍රීඩා තරගාවලියට සමගාමීව මේ කරාටේ තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=f1404281</link>
    <topic>පඩි පෙළක් නඟිනවා වගේරට ඉහළට යනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>2013 වසර සඳහා වූ මහ බැංකු වාර්තාව නිකුත්වීම හා ඉන් පිළිබිඹු රටේ ආර්ථිකය පිළිබඳවත් අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය හා නියෝජ්‍ය මුදල් අමාත්‍ය ආචාර්ය සරත් අමුණුගම සමඟ කළ සංවාදයකි.2013 වර්ෂය සඳහා වූ මහබැංකු වාර්තාව පසුගියදා නිකුත් කෙරුණා. එය ඔස්සේ රටේ ආර්ථිකය පිළිබඳ ඔබ විග්‍රහ කරන්නේ කෙසේද?2013 වසරේ අපේ ආර්ථික චිත්‍රය පිළිබඳ පූර්ණ විස්තරයක් ශ්‍රී ලංකා මහබැංකු වාර්තාවෙන් ලැබෙනවා. සාමාන්‍යයෙන් සවිස්තරාත්මකව ආර්ථික විමර්ශනය හා පසුවිපරම හැටියට පිළිගන්නෙත් මහබැංකු වාර්තාවයි.මහබැංකු වාර්තාවත්, ආසියානු සංවර්ධන බැංකුව, ලෝක බැංකුව, අන්තර්ජාතික මූල්‍ය අරමුදල යන ආයතනවල හා වෙනත් විවිධ බැංකු හා වර්ගීකරණ සමාගම් වල විමර්ශනත් එකතුකළාම රටක ආර්ථික ක්‍රියාදාමය ගැන විග්‍රහයක් කළ හැකියි. නමුත් මේ සෑම විමර්ශන වාර්තාවක් අතරින් වඩාත් ප්‍රමුඛ මහබැංකු වාර්තාවයි.2013 මහබැංකු වාර්තාව පෙන්වා දෙන පරිදි එම වර්ෂය ශ්‍රී ලංකාවේ ආර්ථිකයට ඉතා හිතකර වර්ෂයක්. අද ලංකාව ලෝකයේ වර්ධනය වෙමින් පවත්නා රටවල් අතර මුල්තැනක සිටිනවා. මක්නිසාද , දැනට වසර 8ක පමණ තිස්සේ අපි 7% - 8%ක ආර්ථික වර්ධන වේගයක් අඛණ්ඩව පවත්වාගැනීමට සමත්වෙලා. මේක ඉතා වැදගත් සංසිද්ධියක්.මීට කලින් කවදාත් දීර්ඝ කාලීනව එවැනි වර්ධන වේගයක් රඳවා ගත් යුගයක් ගැන සිතාගැනීමට බෑ. සාමාන්‍යයෙන් දළ ජාතික නිෂ්පාදනයේ වර්ධනය අපි විග්‍රහ කරන්නේ කෘෂිකාර්මික කාර්මික හා සේවා ක්ෂේත්‍රවල ඇතිවූ වෙනස්කම් සංඛ්‍යාත්මකව විග්‍රහ කරලා. ඒ අතින්, 2013 වර්ෂයේ දී කෘෂිකාර්මික ක්ෂේත්‍රයට වඩා කර්මාන්ත හා සේවා අංශ ඉදිරියට ඇවිත් තිබෙනවා. කර්මාන්ත අංශයේ වර්ධනය 9.9% වනවිට සේවා අංශයේ වර්ධනය 6.4% කෘෂිකාර්මික අංශයේ 4.7%.මේ අන්දමට වසරින් වසර පඩිපෙළක් නඟින්නා සේ රට සංවර්ධනය කරා යද්දි, ඒ බව පෙන්වීමට හැකි සාධක ගණනාවක් තිබෙනවා. පළමුව අපේ රටේ ඒකපුද්ගල ආදායම ශීඝ්‍ර වර්ධනයක් පෙන්වනවා. ඒකපුද්ගල ආදායම මනින්නේ වත්කම ජනගහනයෙන් බෙදලා. මීට අවුරුදු 13කට කලින්, එනම් වසර 2000දී ඒකපුද්ගල ආදායම ඇ. ඩො. 869. 2013 දී එය ඇ. ඩො. 3280 දක්වා වර්ධනය වුණා. අපේ ඉලක්කය තව අවුරුදු 5ක් ඇතුළත් එය ඇ.ඩො. 5000 දක්වා ඉහළට ගැනීමයි.රට සංවර්ධනය වී ඇති ප්‍රමාණය දැක්විය හැකි සෙසු සාධක මොනවා ද?තවත් සාධක ගණනාවක් තිබෙනවා. එක, උද්ධමනය තනි ඉලක්කමක රඳවා ගැනීමට සමත් වීම, කාලයක් මේක 20%ක් විතර වුණා. නමුත්, 2013 දී එය 4.7%. මේකත් විශාල ජයක්. එයින් පෙනෙන්නේ අපේ ජනතාව ට කෘෂිකාර්මික හා කාර්මික නිෂ්පාදන එන්න එන්නම අඩු මිලට ලබාගත හැකි බව. ඉස්සර සහල්, එළවළු, එදිනෙදා අත්‍යවශ්‍ය භාණ්ඩ ආදියේ මිල අහස උසට නැඟෙමින් තිබුණා. එම යුග සමඟ සසඳද්දී ගෙවුණු සිංහල අවුරුදු සමයේ සහල් මිල, බිත්තර මිල, වෙනත් ආහාර ද්‍රව්‍යවල මිල, එළවළු මිල, ඉහළයි කියල උද්ඝෝෂණ කලබගෑනි තිබුණෙ නෑ, මොකද, ඒ මිල ගණන් ජනතාවට දරාගත හැකි මට්ටමක තිබුණා.ඊළඟට දුප්පත්කම, විරැකියාව විශාල ලෙස අඩුවී තිබෙනවා. දුප්පත්කම 2012 දී 6.5%. එය 2002 දී 22.7%. විරැකියාව 2013 දී 4.4%. 2003 දී එය 8.4%. එනම් විරැකියාව දැන් පහළම මට්ටමක යි තියෙන්නෙ. උපාධිධාරීන් සඳහා රාජ්‍ය අංශයේ රැකියා විශාල ප්‍රමාණයක් ලබා දුන්නා. ලෝකයේ කිසිම රටක එවැනි තත්ත්වයක් නැතිව ඇති. පුද්ගලික අංශයේත් රැකියා අවස්ථා වැඩිවෙමින් තිබෙනවා. එනම් උපාධිධාරීන් ට රැකියා අවස්ථා ජනනය වෙද්දි 8 ශ්‍රේණිය, සා/පෙළ, උ/පෙළ සමත් අය තව තවත් රැකියා සඳහා යොමු කළ යුතු වෙනවා.මේක අපේ රටේ අධ්‍යාපන ක්‍රමයේ වරදක්. තාක්‍ෂණ විද්‍යා ලෝකය ශීඝ්‍රයෙන් ඉහළට යන අතර රැකියා අවස්ථා ජනනයත් වැඩියි. නමුත් ඊට අවශ්‍ය ශ්‍රමිකයන් අපේ මේ අධ්‍යාපන ක්‍රමය තුළින් බිහිවෙන්නෙ නෑ. උදාහරණයක් හැටියට කෘෂිකාර්මික, හෝටල්, තොරතුරු තාක්‍ෂණ ආදී ක්ෂේත්‍රවල විශාල රැකියා අවස්ථා තිබුණත් එම ඉල්ලුම සපුරාලීමට තරම් හැකියාවක් ලැබී නෑ. ඒ නිසා මේ ක්ෂේත්‍ර සඳහා පුහුණුව ලබාදීම කළ යුතු වෙනවා.දෙලොවටම නැති අධ්‍යාපන ක්‍රමයක් නිසා ඇබෑර්තු තියෙද්දිත් සුදුසු ශ්‍රමිකයන් බිහිවන්නේ නෑ. පුද්ගලික අංශයත් කඩිනමින් දැනට වඩා රටේ නිෂ්පාදන, ආර්ථික ක්‍රියාවලියට දායක විය යුතුයි. දැනට රාජ්‍ය අංශයේත් අතීතයේ මෙන් දක්‍ෂයන් දැකිය හැක්කේ විරල වශයෙන් බව අපට පිළිගන්න වෙනවා.දැනට අපේ විදේශ සංචිතවල තත්ත්වය සතුටුදායකයි ද?අපේ විදේශීය සංචිත ඇ.ඩො. බිලියන 7.5කට තරම් ඉහළ නැඟ තිබෙනවා. එය මේ රටට මාස 4-5 කට අවශ්‍ය සියලු ආනයන භාණ්ඩ ගෙන්වීමට තරම් ප්‍රමාණවත්. ඒක හොඳ තත්ත්වයක්. මේක එය මාස 6 – 8 ක් තරම් කාලයක් වන පරිදි තවදුරටත් ඉහළට ගත යුතුයි. විදේශ රැකියාවල නියුතු අපේ ශ්‍රමික ජනතාව එවන මුදල් වැඩිවීමත් මේ සංචිත ශක්තිමත් වීමට හේතුවක්. ඒ ඉහළ යාමට මේ වනවිට කම්කරු ක්ෂේත්‍රයට වඩා බුද්ධිමය ක්ෂේත්‍රයන් හි රැකියා කරා අපේ ශ්‍රමිකයන් යොමුවීම බලපා තිබෙනවා. ඒක හොඳ ප්‍රවණතාවක්.සංචාරක කර්මාන්තයේ වර්ධනය ගැන ඔබේ විග්‍රහය කුමක් ද?2013 දී සංචාරකයන් ලක්‍ෂ 12ක් පමණ පැමිණියා. ආදායම ඇ.ඩො. මිලියන 1700ක් පමණ වුණා. විශේෂයෙන් මුහුදු කරයේ ජනතාවගේ ආර්ථිකය ශක්තිමත් වීමටත් මේ තත්ත්වය බලපෑවා.නව හෝටල් හා ශාලා සංකීර්ණ 3කට පසුගියදා පාර්ලිමේන්තුවේ අනුමැතිය ලැබුණා. එම ව්‍යාපෘති මේ ක්ෂේත්‍රයේ විශාල වර්ධනයක් ඇතිවීමට බලපානවා. විශාල විදේශ විනිමයකුත් රටට ලැබෙනවා. නව රැකියා අවස්ථා 5000ක් පමණ උත්පාදනය වෙනවා. සංචාරක ක්ෂේත්‍රයේ වර්ධනය නිසා දැන් ලංකාවේ බොහෝ තැන්වල පුංචි කඩ බක්කි වලට පවා හොඳ ආදායමක් තිබෙනවා. දේශීය කර්මාන්තවල වර්ධනයටත් එය බලපා තිබෙනවා.රටක ආර්ථිකය ශක්තිමත් වීමට පුද්ගලික අංශයේ වර්ධනයත් බලපානවා. බැංකුවලින් පවා ඊට අනුග්‍රහයක් දැක්විය යුත්තේ ඒ නිසා. බැංකු රජයට ණය දීමට කැමැතියි. මොකද, මහන්සියක් නැතිවම පොලීත් සමඟ රජය ණය පියවන නිසා. නමුත් මේක එතරම් හොඳ දෙයක් නෙවෙයි. රටේ ආර්ථිකයට දායක වන ව්‍යාපාර සඳහාත් බැංකු මඟින් ණය ලබාදිය යුතුයි. පුද්ගලික අංශයට පස්සට අදිනවා නම් ඒක ආර්ථිකයට බලපානවා.ගතවූ වසරේ ආර්ථිකය දෙස හැරී බලද්දි වෙනත් කැපී පෙනෙන කාරණා මොනවා ද?යටිතල පහසුකම් නැංවීම, මහා පරිමාණ සංවර්ධන ව්‍යාපෘති ආදිය රජය ක්‍රියාත්මක කරමින් සිටිනවා. ඉදිකිරීම් ක්ෂේත්‍රයේ දායකත්වය තුළ ජාතික නිෂ්පාදනයේත් වැඩි පංගුවකට හිමිකම් කියනවා. අය-වැය පරතරය අඩුකර ගැනීමට සමත් වීමත් විශේෂ කාරණයක්. 2013 දී එය 5.9%, ඉදිරියේ දී මෙය 4% පහතට ගැනීම ට අපේක්ෂා කරනවා. 4% කියන්නෙ ඉතා හොඳ මට්ටමක්. ඒ අනුව දැනටමත් අපි සතුටුදායක වර්ධනයක් පෙන්වනවා. තවදුරටත් අපි අපේ නිෂ්පාදන ඉහළ නැංවිය යුතුයි.එය වෙළෙඳ ශේෂය අඩුකර ගැනීමට බලපානවා. අපනයන ඉහළ නැංවිය යුතුයි. ආනයන අඩුවිය යුතුයි. පසුගිය කාලයේ ඇතිවූ අනවශ්‍ය කලබැගෑනි නිසා අපේ රබර් කර්මාන්තයේ සෑහෙන පසු බෑමක් ඇති වුණා. රජයක් හැටියට පිටරටින් ගේන දේවල්වලට බදු පැනවීම් ආදිය කරන්නේ දේශීය කර්මාන්ත හා නිෂ්පාදන ගැනත් සිතලා. ක්‍රමයෙන් දේශීය නිෂ්පාදන සඳහා ඇතිවෙමින් ඇති නැඹුරුව තවත් වැඩි විය යුතුයි. තර්ක විතරක් මදි වැඩත් අවශ්‍යය යි.රට ගොඩනැඟීමේ දී රටේ ස්ථාවර භාවය පවත්වා ගැනීමේ වැදගත්කම ගැන ඔබ මොකද කියන්නේ?මේ සියල්ල කිරීමට නම් රටේ ස්ථාවරභාවය ඉතාම අවශ්‍යය යි. රටේ සියලු ජනයා කිසිදු භේදයකින් තොරව එක හා සමානව ආර්ථික ක්‍රියාවලියට දායක කරගත යුතුයි. ජාතීන් අතර වාද - භේද ඇතිකර ඒක කරන්න බෑ. මෙතැනදී හත්මුතු පරම්පරාව ම බෞද්ධයෙක් හැටියට යමක් කිව යුතුයි. පූජ්‍ය පක්‍ෂය හා ගිහි පක්‍ෂය අතර වෙනසක් තියෙනවා. භික්‍ෂුන් වහන්සේ ගිහියා ගේ කාර්යය කරන්න ගියොත් ඒක භික්‍ෂු සමාජයටත් ශාසනයේ පැවැත්මටත් බලපානවා.අද වන විට ධර්ම ප්‍රචාරය පවා වෙනස්. මාධ්‍ය විසින් තත්ත්වය වඩාත් සංකීර්ණ කරලා. මේවා අපේ ඉක්මන් අවධානයට ලක්විය යුතුයි. විශේෂයෙන් භික්‍ෂු පක්‍ෂය හා ගිහි සමාජය අතර ඇති වෙනස ගැන ගැඹුරින් වටහාගත යුතුයි. සමාජයේ විවිධ කොටස්වලට භූමිකා තියෙනවා. භික්‍ෂුන් වහන්සේ ගේ භූමිකාව කුමක් ද යන්න බුදුදහමේ පෙන්වා දී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=f1404282</link>
    <topic>මෙදා සංවර්ධනයෙන් දිදුලන හම්බන්තොට එදා භීෂණයෙන් බැට කෑ හැටි</topic>
    <author>ජනතා මිත්‍ර</author>
    <content>තංගල්ල - තිස්ස මාර්ගයේ කිවුල හන්දියට ආසන්නව පිහිටි වෙල්යාය අද්දර කානුව දෙසට ගම්වාසීන් දිව යන්නට වූයේ දැඩි තැති ගැනීමකිනි. එම ස්ථානයේ සිට නිවෙස්වලට දිව යන පිරිස් ඔළුවේ අත් ගසාගෙන දිව යන්නේ “අනේ අපොයි” කියමිනි.1988 – 89 භීෂණ සමයේ පාන්දර නිවෙස්වල ගුවන් විදුලි යන්ත්‍රවලින් පිරිත් ඇසුණද හන්දියක් ගානේ, පාරක් ගානේ දැකගැනීමට හැකි වූ දර්ශනවලින් ජනතාවගේ හිත්වල ඇතිවුණු භීෂණය ගැන අමුතුවෙන් කිව යුතු නොවේ.කිවුල වෙල්යාය සමීපයේ මාර්ගය අසල කානුව දෙසට එබී බලන ජනතාව ඇස් වසාගන්නේ එය පියවි ඇසෙන් තබා සිහිනෙකින්වත් දැකීමට අකමැති දර්ශනයක් නිසාය. තරුණයන් දෙදෙනකු කානුව මත මූණින් අතට හරවා අත්දෙක පිටුපසට තබා ගැටගසා ඉතා කෲර ලෙස වෙඩි තබා ඝාතනය කර තිබුණි. ඔළුවලට එල්ල කළ වෙඩි ප්‍රහාරවලින් සිදුරු සෑදී තිබුණු අතර සිදුරුවලින් කානුවේ ගලා බසින ජලය දිස් වේ. වෙඩි වැදීම නිසා විසිරී ගිය මස් වැදලි කිහිපයක් වෙල්යාය අසල කම්බිවල පැටලී තිබුණේ ඒවා සුළඟට එල්ලෙමිනි. මෙසේ ඉතා කෲර ලෙස අමානුෂික ආකාරයෙන් ඝාතනය කර තිබුණේ උසස් පෙළ හදාරන පාසල් සිසුන් දෙදෙනෙකි.1988 – 89 කාලයේදී හම්බන්තොට දිස්ත්‍රික්කයේ ක්‍රියාත්මක වුණු භීෂණය ගැන අමුතුවෙන් කිව යුතු නොවේ. ජනතා විමුක්ති පෙරමුණේ භීෂණය මැඬපැවැත්වීම සඳහා එවකට පැවති එක්සත් ජාතික පක්ෂ ආණ්ඩුව දියත් කළ භීෂණය අති බිහිසුණුය. එදා පැවති මේ භීෂණ දෙකෙන්ම වැඩිම පීඩනයකට ලක්වූයේ හම්බන්තොට දිස්ත්‍රික්කයේ ජනතාවයි.පාසල් දරු දැරියන් මෙම භීෂණයෙන් වන්දි ගෙව්වේ ‍ඉතාමත් අසරණ ආකාරයටය. මෙම භීෂණයෙන් වැඩිම පාසල් දරු දැරියන් පිරිසක් අහිමි වූයේ හම්බන්තොට දිස්ත්‍රික්කයේ මවුපියන්ටය. ඇඹිලිපිටිය මහා විද්‍යාලයට භීෂණයෙන් අහිමි වූ දරු දැරියන් සංඛ්‍යාව 35 කට අධික විය.තංගල්ල මහා විද්‍යාලය, හුංගම විජයබා ජාතික පාසල, අම්බලන්තොට මහා විද්‍යාලය, මාමඩල මහා විද්‍යාලය, අම්බලන්තොට ථේරපුත්ත මහා විද්‍යාලය, රන්න විද්‍යාලය ඇතුළු විද්‍යාල රැසකටම අති දක්ෂ දූ පුතුන් අහිමි විය. පාසල් දරු දැරියන් හිටි හැටියේ පැහැර ගත්තේ මහ දවල් ය. පාසල්වලට පැමිණ පාසල් නිල ඇඳුම පිටින් ද පාසල් සිසු දරු දැරියන් පැහැරගෙන ගිය අවස්ථා ද නැතුවා නොවේ. නිවෙස්වලට පැමිණ පාසල් ළමුන් පැහැරගෙන ගියේ මවුපියවරුන් කෑමොර දෙද්දීය.කිවුල හන්දිය ආසන්නයේ වෙල්යාය සමීපයේ කානුවක වෙඩි තබා ඝාතනය කර තිබුණේ තංගල්ල මහා විද්‍යාලයේ උසස් පෙළ හදාරමින් සිටි සිසුන් දෙදෙනෙකි. තංගල්ල හා වීරකැටිය ප්‍රදේශයේ පදිංචිකරුවන් වූ එක් සිසුවකු වසන්ත වීරසිංහ වූ අතර අනෙක් ශිෂ්‍යයා වූයේ ප්‍රසන්න වනිගසිංහයි. එම මළසිරුරු ආසන්නයේ කුඩා කඩදාසි කැබැල්ලක් දමාගොස් තිබූ අතර “දේශ ද්‍රෝහීන්ට මරණය කොළ කොටි සංවිධානය හම්බන්තොට” යනුවෙන් එහි සඳහන් කර තිබුණි.ජේ. ආර්ට ඇමතුමක්එවකට පැවති එක්සත් ජාතික පක්ෂ ආණ්ඩුව යටතේ ආණ්ඩුවේ ආශීර්වාද නොලබා මෙවැනි ක්‍රියාවක් කිසිම සංවිධානයකට සිදුකළ නොහැකි බව ඕනෑම කෙනෙකුට වැටහෙන බව අමුතුවෙන් කිව යුතු නොවේ. “වසන්ත - ප්‍රසන්න” යන පාඨය පාසල් අතරට ගෙන යන්නේ එමඟින් ජනතා විමුක්ති පෙරමුණ දේශපාලන වාසි ලබාගැනීමට උත්සාහ ගන්නේ මෙම සිද්ධියෙන් පසුවය.නමුත් පාසල් ළමුන් සංහාරය ආරම්භ කළ මේ සිද්ධිය ගැන එවකට පැවති ආණ්ඩුවේ ප්‍රබලම පුද්ගලයාව සිටි ජේ. ආර්. ජයවර්ධන මහතාට දුරකථනයෙන් කතා කර විමසා සිටි එකම පුද්ගලයා වූයේ වර්තමාන ජනාධිපති මහින්ද රාජපක්ෂ මහතාය.පාසල් සිසුන් දෙදෙනා පැහැරගෙන ඝාතනය කිරීමේ සිද්ධිය ගැන විමසූ විට ඒ පිළිබඳ පරීක්ෂණයක් පැවැත්වීමට ‍ජේ. ආර්. ජයවර්ධන මහතා පොරොන්දු වූ අතර ඒ සඳහා විශේෂ පරීක්ෂණ කණ්ඩායමක් ද හම්බන්තොටට ගෙන්වා ගැනීමට මහින්ද රාජපක්ෂ මහතා සමත් විය.මහින්ද රාජපක්ෂ මහතාගේ තංගල්ලේ පිහිටි කාල්ටන් නිවසට අලුයම් කාලය වන විට මවුවරුන් පියවරුන් වැල නොකැඩී පැමිණියේ හම්බන්තොට භීෂණයෙන් තම දරුවන් රැකගැනීම සඳහා ඉදිරිපත් වන ලෙස ඉල්ලමිනි. හම්බන්තොට භීෂණයට එරෙහිව නැඟී සිටි එකම දේශපාලනඥයා මහින්ද රාජපක්ෂ මහතා පමණි. අනෙක් බොහෝ දේශපාලනඥයින්ගේ නිවාසවල දොරගුල් වැසෙන විට දොරගුළු නිතරම විවෘතව තිබුණේ කාල්ටන් නිවසෙහි පමණි. මෙම භීෂණයට එරෙහිව හඬ නඟා භීෂණයෙන් හම්බන්තොට මුදා ගැනීමට ඈත අතීතයේ සිටම නායකත්වය ලබා දුන්නේ මහින්ද රාජපක්ෂ මහතාය.වසන්ත වීරසිංහ, ප්‍රසන්න වනිගසිංහ සිසුන් දෙදෙනා පැහැරගන්නා ලද්දේ තංගල්ල නගරයට ආසන්න වීරකැටිය හන්දිය ආසන්න ප්‍රදේශයකදීය. ඒ කාලයේදීම තවත් ශිෂ්‍යයෙක් එම ප්‍රදේශයේදී පොලිසිය විසින් අත්අඩංගුවට ගන්නා ලද අතර ඊට හේතුව වූයේ “ගම්පෙරළිය” නවකතා පොත එම ශිෂ්‍යයා ළඟ තිබීමයි.“උඹ හදන්නේ ගම්පෙරළන්නදැයි” ඇසූ එක් පොලිස් නිලධාරියෙකු මෙම සිසුවාට අණ කළේ පොලිස් ජීප් රථයට නගින ලෙසයි. හෙළයේ මහා ගත්කරු මාර්ටින් වික්‍රමසිංහ ශූරීන්ගේ “ගම්පෙරළිය” නවකතාව ගැන එම පොලිස් නිලධාරියාට කිසිදු අවබෝධයක් නොවීය. මෙම කාලයේ එක්සත් ජාතික පක්ෂ ආණ්ඩු කාලයේදී තිබූ හම්බන්තොට භීෂණය ගැන අසා දැනගත යුත්තේ එම ප්‍රදේශයේ ජනතාව ගෙනි.හම්බන්තොට දිස්ත්‍රික්කයේ පාසල් රැසකට කඩා පැන සිසු සිසුවියන්ට පහර දී අත්අඩංගුවට ගෙන මහා ග‍ාලගෝට්ටියක් සිදු කළේ 1988 වර්ෂයේ එක්තරා දිනයකදීය. හම්බන්තොට දිස්ත්‍රික්කයේ පාසල් රැසක විරෝධතා සිදු කෙරුණේ ඉන්දු - ලංකා ගිවිසුමට එරෙහිවය.මේ විරෝධතා සාමකාමීව සිදු වූ අතර පොලිසිය මැදිහත් වී විරෝධතා විසුරුවා හැරීමට කටයුතු කෙරිණ. නමුත් එක්තරා දිනයක දී සාමකාමී විරෝධතාවයේ නිරත වූ පාසල් ළමුන්ට පහර දෙමින් පාසල් ඇතුළට කඩා පැනීමට ක්‍රියා කළේ එක්සත් ජාතික පක්ෂයේ පළාත් සභා මන්ත්‍රීවරුන්ගේ මැර කල්ලිය. එම මැර කල්ලි එල්ල කළ ප්‍රහාරය අදටත් ‍එම සිද්ධිවලට මුහුණපෑ පිරිස්වලට හොඳහැටි මතක ඇත. ඇතැම් ප්‍රහාරවලදී පාසල් ගුරුවරුන් පමණක් නොව විදුහල්පතිවරුන්ට ද තුවාල සිදු විය.හුංගම විජයබා ජාතික පාසලට එක්සත් ජාතික පක්ෂයේ පළාත් සභා මන්ත්‍රීවරුන්ගෙන් එල්ල වූ මැර ප්‍රහාරයන්ගෙන් බේරීම සඳහා එම විද්‍යාලයේ ශිෂ්‍ය ශිෂ්‍යාවන් මැදඑළිය වැව පසුකොට කිලෝමීටර් ගණනාවක්ම ගමන් කර තිබුණි. අතට අසුවන සෑම දේකින්ම මෙම මැර කල්ලි සිසුන්ට ප්‍රහාර එල්ල කළ අතර යකඩ පොලු, බයිසිකල් චේන්, දම්වැල් ඇතුළු පොලු මුගුරු රැසක් මෙම මැර කල්ලි අත්වල වූහ.එදින අම්බලන්තොට මහා විද්‍යාලයටත්, අම්බලන්තොට ථේරපුත්ත පාසලටත්, තංගල්ල මහා විද්‍යාලයටත් මෙම මැර ප්‍රහාර එල්ල විය. මෙම මැර ක්‍රියාවන්ට විරුද්ධව එදා පාර්ලිමේන්තුවේදීත් ඉන් පිටතදීත් හඬ නැගුවේ මහින්ද රාජපක්ෂ මහතා පමණි.මෙම මැර කල්ලිවල ප්‍රහාරයෙන් අසරණ වූ පාසල් සිසුන් තම මවුපියන්, භාරකරුවන් සමඟ පැමිණ තම දුක හා අසරණකම ප්‍රකාශ කළේ මහින්ද රාජපක්ෂ මහතාටය. එදා හම්බන්තොට භීෂණය ගැන කතා කිරීමට තරම් එදා සිටි ඇතැම් දේශපාලනඥයෝ බිය වූහ.88 – 89 භීෂණ යුගයේ තවත් එක් අපූරු සිදුවීමක් සිදුවිය. තංගල්ලේ සිට වීරවිල දක්වා මාර්ගය දෙපස මළසිරුරු 300 කට අධික සංඛ්‍යාවක් තැන තැන දමා තිබිණ. සමහර මළසිරුරුවල හිස කඳෙන් වෙන්කර තිබූ අතර තවත් සමහරක් මළසිරුරුවල හිස් වැටවල්වල ගසා තිබුණි. මේ ආකාරයෙන් දස වධ දී ඝාතනය කර තිබුණේ හමුදා අත් අඩංගුවේ සිටි තරුණයින්ය.ආරක්ෂාව භාරව සිටි එක්සත් ජාතික පක්ෂ ආණ්ඩුවේ ඉහළ දේශපාලනඥයෙකු හම්බන්තොට දිස්ත්‍රික්කය නිරීක්‍ෂණය කිරීම සඳහා පැමිණෙන නිසා ඔහු සතුටු කිරීමට හා එම දේශපාලඥයාට දැක බලා ගැනීම සඳහා මෙම අමානුෂික සටන සිදු කෙරුණු බව පසුව හෙළි විය.එක්සත් ජාතික පක්ෂයට භිෂණය ගැන කතා කිරීමට කිසිදු අයිතියක් නැත. ඉහත ආකාරයෙන් භීෂණයන් වැපිරීමට ක්‍රියා කළ එක්සත් ජාතික පක්ෂය අද හම්බන්තොට භීෂණයක් ගැන කතා කරන්නේ රෙදි ඇඳගෙනද කියා ප්‍රශ්න කරනු ලබන්නේ හම්බන්තොට ජනතාවයි.එදා හම්බන්තොට දිස්ත්‍රික්කයේ ඇතැම් නගර හැඳින්වූයේ උතුරු නැඟෙනහිර නම් වලිනි. කට්ටකඩුව හැඳින්වූයේ කිලිනොච්චිය යන නමිනි. මාමඩල, අඟුණුකොළපැලැස්ස, හුංගම, කිවුල, මැදකැටිය, බෙලිඅත්ත වැනි ප්‍රදේශවලටද විවිධ නම් පටබැඳ තිබුණි. ඒ කාලයේ තවත් ජනප්‍රිය උපමාව බවද හම්බන්තොට දිස්ත්‍රික්කයේ භීෂණය උපමා කර තිබුණි. එකල පැවැති හම්බන්තොට භිෂණය නැති කළ හැකි නම් හම්බන්තොට ඇපල් ද වගා කළ හැකි බව ඉන් කියවිණි. එම උපමාවෙන් හම්බන්තොට දිස්ත්‍රික්කයේ එවකට කියාත්මක වූ භීෂණය ඉතා හොඳින් පැහැදිලි වේ.ගෝනි බිල්ලන් සංස්කෘතියද ප්‍රබලව ක්‍රියාත්මක වූ දිස්ත්‍රික්කයක් වූයේ හම්බන්තොටයි. තංගල්ල ප්‍රදේශයේ ගෝනි බිල්ලන් ලොරි ගණන් සැරිසැරූ අතර මැස්සෙක් වහලාවත් වැරදිලාවත් හිස වැනුවොත් ඒ අදාළ පුද්ගලයාගේ ඇඩ්ඩ්‍රස් නැතිවයි යන්නේ. මනුෂ්‍ය ජීවිතයක වටිනාකම හම්බන්තොටදී එක්සත් ජාතික පක්ෂය ආණ්ඩුව විසින් එදා නැති කළ හැටි මතක් කර දීමට තවත් උපමා අවශ්‍ය නැත.ඒ කාලයේදී හම්බන්තොට දිස්ත්‍රික්කය හැඳින් වූ තවත් නමක් වූයේ සයිබීරියාවයි. වර්තමානයේදී වුණත් රාජ්‍ය සේවයේ යම් ස්ථාන මාරුවීම් දුෂ්කර ප්‍රදේශවලට ලබා දෙනවා නම් එය හඳුන්වන්නේ සයිබීරියාව යනුවෙනි. සයිබීරියාව යන වචනය දේශපාලන ශබ්ද කෝෂයට පැමිණෙන්නේ හම්බන්තොටට ඒ දවස්වල සිදුකරන ලද දේශපාලන මාරුවීම්ද සමඟය.හම්බන්තොට එදා හැඳින්වූයේ ශ්‍රී ලංකාවේ දුෂ්කරම දිස්ත්‍රික්ක වශයෙනි. දඬුවම් මාරුවීම් සඳහා එදා පැවති එක්සත් ජාතික පක්ෂ ආණ්ඩුව තෝරාගන්නා ලද්දේ හම්බන්තොට දිස්ත්‍රික්කයයි. දඬුවම් මාරුවීම් ලබාදී සයිබීරියාව වශයෙන් හැඳින්වූ හම්බන්තොට ස්ථාන මාරුවීම් ලබාදීමෙන් පෙන්නුම් කෙරෙනුයේ එදා හම්බන්තොට තිබුණු දුෂ්කර තත්ත්වයයි.එදා භීෂණයෙන් බැටකෑ හම්බන්තොට ජනතාවගේ ජීවන තත්ත්වය ඉහළ නැංවීමට එක්සත් ජාතික පක්ෂ ආණ්ඩුවක් කිසිදු පියවරක් ගත්තේ නැත. රාජ්‍ය දේපළ කුණුකොල්ලයට විකුණා දමන සංකල්පය හම්බන්තොට ප්‍රදේශයේදී ඉතා දරුණුවට ක්‍රියාත්මක කිරීමට පියවර ගෙන තිබුණි.එදා හම්බන්තොට දිසාපතිවරයා වශයෙන් ක්‍රියා කළ ලෙනාඩ් වුල්ෆ් මහතා සිටියේ නම් මීට වසර 100කට පෙර හම්බන්තොට පැවති තත්ත්වය ගැන ඉතා හොඳින් පැහැදිලි කර දෙනු ඇත. මීට වසර 100කට පෙර හම්බන්තොට දිස්ත්‍රික්කයේ පැවති තත්ත්වයට වඩා මීට වසර 15කට 20කට පෙර පැවති තත්ත්වය අතර එතරම් වෙනසක් නොමැති බව පෙන්නුම් කෙරෙන්නේ මේ වන විට හම්බන්තොට දිස්ත්‍රික්කයේ සිදු වී තිබෙන ශීඝ්‍ර සංවර්ධනය නිසාය.1904 වර්ෂයේ දී ශ්‍රී ලංකාවේ යටත් විජිත සේවයෙහි ආධුනික කනිෂ්ඨයෙක්ව යාපනය කච්චේරියට අනුයුක්තව පැමිණි ලෙනාඩ් වුල්ෆ් මහතා 1908 වර්ෂයේදී සේවා උසස් වීමක් ලබා හම්බන්තොට උප දිසාපතිවරයා ලෙස පැමිණියේය. එහි අවුරුදු 3ක් සේවය කොට බ්‍රිතාන්‍ය යටත් විජිත සේවයෙන් ඉල්ලා අස් වූ ලෙනාඩ් වුල්ෆ් මහතා 1911 මැයි මාසයෙන් පසු හම්බන්තොටින් පිටත්ව යන්නේය.ශ්‍රී ලංකාවෙන් පෙරළා තම මවු රටට ගොස් හරියටම පනස් වසරක් ගත වූ පසු 1960 පෙබරවාරි මස නැවත කොළඹට පැමිණි ලෙනාඩ් වුල්ෆ් මහතා දින කිහිපයකට පසුව එනම් 1960 පෙබරවාරි මස 16 වෙනිදා හම්බන්තොටට පැමිණියේය. අසූ එක්වැනි වියද පසුකර සිටි වයෝවෘද්ධ මහල්ලෙක් වුවද තමාට මහෝපකාරී වූ හම්බන්තොට දිස්ත්‍රික්කය දැක බලාගැනීමෙන් එම ප්‍රදේශයටත් එහි ජීවත්වන පොදු මහජනතාවටත් කළගුණ දැක්වීම සඳහා පැමිණි බව වුල්ෆ් මහතා ප්‍රකාශ කර තිබුණි.“1910 වර්ෂයේදී මං දැකපු ශ්‍රී ලංකාව දැන් වෙනස්වෙලා. අපි ඉන්නේ 1960 දී. තව වර්ෂ 50ක් ගියාම ඒ කියන්නේ 2010 වර්ෂයේදී කොළඹ ආකාසෙත් විකුණන්න සිද්ධවෙයි.” යනුවෙන් ලෙනාඩ් වුල්ෆ් මහතා 1960 දී ශ්‍රී ලංකාවට පැමිණ අවස්ථාවේදී ප්‍රකාශ කළේය.1960 දී ශ්‍රී ලංකාවට පැමිණි ගත කළ දින කිහිපය තුළ හම්බන්තොට දිස්ත්‍රික්කයේ බොහෝ ස්ථාන දැකගැනීමට ලෙනාඩ් වුල්ෆ් මහතාට අවශ්‍ය විය. රන්නේ සිට වීරකැටිය බලා ගමන්කරන විට ලෙනාඩ් වුල්ෆ් මහතා තම හඬ අවදි කළේය. “මේ පුරාණ මාර්ගය 1910 දීත් මේ විදියමයි. දැන් 1960 ගත වූ පනස් අවුරුද්ද මුළුල්ලේම පාරෙ වෙනස් වී නැහැ. ඇයි මෙහෙම වෙන්නේ.?”හම්බන්තොට සංවර්ධනයට අදාළ යෝජනා ගැන 1960 වර්ෂයේදී ලෙනාඩ් වුල්ෆ් මහා ප්‍රකාශ කළේ මෙසේය. “හම්බන්තොටට අංග සම්පූර්ණ නැව් වරායක් සහිත නව නගරයක් 1910 දී මං යෝජනා කළා. මාතර සිට දුම්රිය මාර්ගය දීර්ඝ කිරීමට මං ආණ්ඩුව නිර්දේශ කළා. මේ තොරතුරු 1908, 1909 , 1910, 1911 මගේ පාලන වර්තාවල ඇති.එදා ලෙනාඩ් වුල්ෆ් පෙන්වාදුන් සිහිනය ඊට වසර 100 කට පසුව සම්පූර්ණ වී ඇත. හම්බන්තොට නැව් වරාය වෙනුවට හම්බන්තොට මාගම්පුර මහින්ද රාජපක්‍ෂ ජාත්‍යන්තර වරාය නිර්මාණය වී තිබේ. ඒ සමඟම හම්බන්තොට නව නගරයද ඉදිකෙරෙමින් පවතී. සම්මන්ත්‍රණ ශාලා ඇතුළු අංග සම්පූර්ණ පහසුකම් රැසක් හම්බන්තොට නව නගරයට ලැබී තිබේ.ලෙනාඩ් වුල්ෆ්ගේ සිහින ඉටුවීඅගනුවරට නොදෙවෙනි මාර්ග පද්ධතියක් හම්බන්තොට නගරය ඇතුළු මුළු දිස්ත්‍රික්කය පුරාම විහිදී පවතී. ලෙනාඩ් වුල්ෆ් මහතා සිටියේ නම් අද මෙම මාර්ග පද්ධතිය ගැන කුමක් කියනු ඇද්ද? දක්ෂිණ අධිවේගී මාර්ගය ඉදිකිරීම නිසා කොළඹ හා හම්බන්තොට දිස්ත්‍රික්කය අතර පැවති දුරස්ථභාවයද බොහෝ අඩු වී ඇත.වෙනදා කොළඹ සිට හම්බන්තොටට ගමන් කිරීමට පැය 7 ක පමණ කාලයක් ගත වේ. දක්ෂිණ අධිවේගී මාර්ගයේ කොළඹ සිට හම්බන්තොට දක්වා ගමන් කිරීමට ගතවන්නේ පැය 3.00 කට ආසන්න කාලයක් පමණි. මාතර සිට කතරගම බලා දුම්රිය මාර්ගය දීර්ඝ වෙමින් පැවති අතර මාතර සිට දක්ෂිණ අධිවේගී මාර්ගයද කතරගම, මොනරාගල හරහා අම්පාර දක්වා ඉදිකිරීමට සැලසුම් කර ඇත.විදුලිය, නළජලය, දුරකථන, සේවාවද අද හම්බන්තොට දිස්ත්‍රික්කයේ සෑම ගමක් පුරාම ව්‍යාප්තව ඇත. භෞතික සංවර්ධනය, කර්මාන්තපුර ඇතුළු ආයෝජන කලාප ප්‍රදේශයේ රැකී රක්ෂා ප්‍රශ්නය විසඳමින් ආර්ථිකය ජයගැනීමට ලබාදෙන්නේ ඉමහත් ශක්තියෙකි.හම්බන්තොට දිස්ත්‍රික්කයේ ගොවි ජනතාවගේ ජන ජීවිතය නංවාලීම සඳහා වත්මන් රජය ගෙන තිබෙන සුවිශේෂී වැඩසටහන් රැසක්ම මෙහිදී සිහිපත් කළ යුතුයි. පොහොර සහනාධාරය සමඟ වගා කරන කුඹුරු හෙක්ටයාර ප්‍රමාණය ඉතා ඉහළ ගොස් තිබේ. විශාල වශයෙන් පුරන් වී තිබූ කුඹුරු යාය රැසක්ම වගා කර ඇත. ඉහළ වී අස්වැන්නක් ලැබුණු අතර ඉහළ වී මිලක්ද ලැබීම ගොවි ජනතාවගේ අස්වැසිල්ලට හේතු වී තිබේ. වී කිලෝවක විකුණුම් මිල රුපියල් 35 කට අධිකවීම නිසා හම්බන්තොට ජනතාවට මෙවර වෙනදාටත් වඩා අවුරුදු සරුවූ බව රහසක් නොවේ.වී අලෙවි මණ්ඩලය විකුණා දැමීමට එදා එක්සත් ජාතික පක්ෂ ආණ්ඩුව ක්‍රියා නොකළේ නම් වී කිලෝවක මිල තවදුරටත් ඉහළ දමා ගොවියාගේ ආර්ථිකය තවත් ශක්තිමත් කිරීමට හැකියාව තිබුණි. නමුත් පැවති එක්සත් ජාතික පක්ෂ ආණ්ඩුවේ ආර්ථික ප්‍රතිපත්තිය නිසා හම්බන්තොට දිස්ත්‍රික්කයේ ජනතාව ද බැටකන්නට සිදු වූ බව මතක් කර දිය යුතුව ඇත.ධීවර කර්මාන්තය ගත්තද ධීවර වරාය රැසක් අලුතින් ඉදිවී ඇත. මහින්ද රාජපක්‍ෂ මහතා ධීවර අමාත්‍යවරයා වශයෙන් කටයුතු කරන විට ගෙන ගිය සංවර්ධන වැඩසටහන් හේතුවෙන් ධීවර කර්මාන්තයේ සංවර්ධන කටයුතු වෙනුවෙන් ස්ථිර අඩිතාලමක් වැටී තිබුණි. කිරින්ද, කලමැටිය, තංගල්ල ඇතුළු හම්බන්තොට දිස්ත්‍රික්කයේ ධීවර වරාය රැසක් සංවර්ධනය කිරීමට පියවර ගෙන තිබුණි.අධ්‍යාපන හා සෞඛ්‍ය ක්ෂේත්‍රයේද සංවර්ධනය ඉහළ නැංවීමට වත්මන් ආණ්ඩුව ක්‍රියා කළේය. පහේ ශිෂ්‍යත්වයේ පළමුවෙනියා තංගල්ල රුහුණු විජයබා පාසලෙන් බිහිවෙන්නේ එම සංවර්ධනයේ ප්‍රගතිය නිසාය. මීට අමතරව අධ්‍යාපන ක්ෂේත්‍රයේ හා ක්‍රීඩා ක්ෂේත්‍රයේ සංවර්ධන කටයුතු රැසක්ද සිදුකර ඇත. සූරියවැව ජාත්‍යන්තර ක්‍රිකට් ක්‍රීඩාංගණය හේතුවෙන් හම්බන්තොට, මොනරාගල ඇතුළු දිස්ත්‍රික්ක කිහිපයකම ක්‍රිකට් ක්‍රීඩාව ඉහළ නැංවීමට හැකි වී ඇත.එම නිසා හම්බන්තොට නැති භීෂණයක් මවා පෑමට අසාර්ථක උත්සාහයක නිරත වන එක්සත් ජාතික පක්ෂයට ජනතා විමුක්ති පෙරමුණට කිව යුතුව ඇත්තේ. බලන් කඩතුරා හැර දෑසේ” කියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=f1404283</link>
    <topic>විනයක් නැත්නම් බොක්සිං ගහන්න බෑ</topic>
    <author>සංවාද සටහන උපාලි කරුණාරත්න ඡායාරූප - ගයාන් පුෂ්පික</author>
    <content>තරුණ තරුණියන් විශාල ගණනකට බොක්සිං උගන්වා ඇති මේ ගුරුවරයා ලෝකයේ පහළ වූ ශ්‍රේෂ්ඨ බොක්සිං ශූරයෙකු වූ මොහොමඩ් අලි ඇමෙරිකාවේ චිකාගෝ නුවරදී තමන්ට මුණ ගැසුණු බව ප්‍රකාශ කරයි. එසේම කික් බොක්සිං කරුවෙකුට වඩා බොක්සිං සටන්කරුවෙකු සටනකදී ප්‍රබලත්වයක් දක්වන බව පවසයි.මෙවර ගුස්ති පිටුවේ සංවාදයට එක්වනුයේ හිටපු ජාතික පුහුණු කරුවෙකු, ජාත්‍යන්තර බොක්සිං සංගමයේ පුහුණුකරුවෙකු, ත්‍රී ස්ටාර් පුහුණුකරුවෙකු, බොක්සිං පිළිබඳ ජාත්‍යන්තර තාක්ෂණික නිලධාරියෙකු, ටූ ස්ටාර් තීරකවරයෙකු, විනිසුරුවරයෙකු වන (ජාත්‍යන්තර බොක්සිං සංගමය) කපිතාන් ආර්. කේ ඉන්ද්‍රසේන යි.මේ වන විට කී දෙනෙකු ඔබෙන් ගුටිකාල තිබෙනවද ?මම කවදාවත් බොක්සිං සටන්කරුවෙකු, ක්‍රීඩකයෙකු, ගුරුවරයෙකු ලෙස සිවිල් ජනතාව සමග ගැටුම් අතිකර ගන්නා තත්ත්වයට ගිහිල්ල නැහැ. බොක්සිං තරඟාවලිවලදී නම් බොහෝ අය මගෙන් ගුටිකාල තිබෙනව.ඔබ හමුදාවේ කැප්ටන් කෙනෙක්. කොහොමද හමුදාවට බොක්සිං ඉගැන්වූයේ?යුද වාතාවරණයක් පැවති පසුගිය කාලයේ බොක්සිං ඉගැන්වීමට හමුදා සෙබළු සොයා ගැනීමේදී විවිධ දුෂ්කරතා ඇති වුණා. වරක් මා සෙබළුන් සොයා යාපනයටද ගියා. මට හැකි වුණා යුද හමුදාව තුළ දක්ෂ බොක්සිං ක්‍රීඩකයො බිහි කරන්න.යුද්ධයට ඔබ සම්බන්ධ වුණේ නැද්ද ?යුද්ධයට සම්බන්ධ වුණා. ජය සිකුරු මෙහෙයුමට එක් වුණා. යුද්ධයෙදී මට තුවාල වුණා.බොක්සිං ඉගෙන ගැනීම ආරම්භ කළේ කුමන කාලයේද ?පාසල් අවධියේදී (1972). මම පාසලේ ඉගෙනීමේ කටයුතුවලට වඩා බොක්සිංවලට ප්‍රමුඛස්ථානය දුන්නා යයි පැවසුවොත් එය වඩාත් නිවැරැදියි. මගෙ පරමාර්ථය වුයේ බොක්සිංවලින් පෙරට යාමයි.ඔබේ මුල්ම බොක්සිං ගුරුවරයා ගැන කිව්වොත් ?ඩග්ලස් පෙරේරා ගුරුතුමා. ඔහු මට මුණ ගැසුනෙ කේරි විද්‍යාලයේදී.ඊට පසුව ?පසුව මම සහිරා බොක්සිං ක්ලබ් එකට ගියා. වූස්ලි ෆොන්සේකා බොක්සිං ගුරුවරයා එහිදී හමුවුණා. ඔහු ප්‍රසිද්ධ පුහුණුකරුවෙක්.බොක්සිං තරගයකදී හොඳටම ගුටි කාපු දිනයක් මතකද ?මම ආධුනික, මධ්‍යම, ජාතික තරගවලට සහභාගි වෙලා තිබෙනවා. බොක්සිං තරගයකදී ඉදිරියට යාමට නම් ඒ කාලෙ පස් හය දෙනෙකුටවත් ගහල තිබෙන්න ඕනෙ. වර්තමානයේ බොක්සිං තරගවලට සහභාගි වන පිරිස වැඩි නිසා හය හතක් වත් පරාජය කරන්න සිදු වෙනවා.මම බොහෝ අවස්ථාවලදී පරාජය වෙලා තිබෙනවා. ඒ පරාජයන් තුළින් පන්නරය ලබලයි මා ජයග්‍රහණ ලැබුවෙ. 1983 දී ඉන්දියාවේ බොක්සිං තරගයකට මම සහභාගි වුණා. එහිදී මගෙ මුඛය ප්‍රදේශයට විශාල තුවාල සිදු වී මැහුම් 7 -8 ක් දාන්න සිදු වුණා. ඉන්දියාවෙ සිටි ප්‍රබල බොක්සිං සටන් කරුවෙකු වන සලීම් සිදිත් සමඟයි එදා මා තරග කළේ.බොහෝ දෙනෙක් බොක්සිං පිළිබඳ කතා කිරීමේදී ක්‍රීඩාවක් ලෙසයි කතා කරන්නෙ. මෙය ප්‍රබල ආත්මාරක්ෂක සටන් ක්‍රමයක් නොවේද ?බොක්සිං කියන්නෙ ඉතා හොඳ ආත්මාරක්ෂක සටන් ක්‍රමයක්. හැබැයි බොක්සිං පුහුණු කිරීමෙදී විනය පිළිබඳ දැඩි අවධානය යොමු කරනවා. ජාත්‍යන්තර බොක්සිං සංගමය ක්‍රීඩකයින්ගේ ආරක්ෂාව සඳහා නීති රීති පනවල තිබෙනවා. බොක්සිංකරුවෙක් කියන්නෙ අති දක්ෂ සටන්කරුවෙක් කියල මා හඳුන්වනවා. බොක්සිං පුහුණු වන්නෙත් සත්‍ය සටනක් ලෙසයි.ආත්මාරක්ෂක සටන් ශිල්ප හදාරන්නන් බොක්සිං ඉගෙනීමට වඩා කරාතේ ඉගෙනීමට වැඩි කැමැත්තක් දක්වනවන බවක් පෙනෙනවා නේද?කාන්තාවන් කරාතේ වැනි සටන් ශිල්ප ඉගෙනීමට වැඩි අවධානය යොමු කරන බව පෙනෙනවා. මේවායේදී වැඩි වශයෙන් කෙරෙන්නෙ රිද්මයානුකුලව කාටා පුහුණු වීමයි. බොක්සිංවලදී පුහුණු වීම් ආරක්ෂක විධි විධාන ‍යොදා ගනිමින් තවෙකෙකු හා සටන් කිරීමයි සිදු කරන්නෙ. විවිධ පුද්ගලයින් බොක්සිං ඉගෙනීම මග හැරීමට මෙවැනි තත්ත්වයන්ද හේතු වෙන්න ඇතැයි කියා මා විශ්වාස කරනවා. මම තමයි අපේ රටේ කාන්තාවන් බොක්සිංවලින් පෙරට ගැනීමට මූලිකත්වය ගෙන ක්‍රියා කළේ.බොක්සිං පිළිබඳ ඔබ ලබා ඇති විදෙස් පුහුණුවිම් පිළිබඳ කතා කළොත් ?1995 දී හංගේරියාවේ ශාරීරික විශ්වවිද්‍යාලයට බොක්සිං පිළිබඳ හැදෑරීමට මා ඇතුළත් වුණා. මේ අවස්ථාව ලබා දුන්නෙ ඔලිම්පික් කමිටුවෙන්. මම එහිදී දුටුවා හංගේරියාවේ කාන්තාවන් බොක්සිං පුහුණු වන අන්දම. අපේ රටේද දක්ෂ බොක්සිං ක්‍රීඩිකාවන් පුහුණු කරන බව එහිදීයි මම අධිෂ්ඨාන කර ගත්තෙ.එම විශ්වවිද්‍යාලයෙන් ලබා ගත් දැනුම පිළිබඳ කතා කළොත් ?බොක්සිං පිළිබඳ විශාල දැනුමක් ලබා ගත්ත. ක්‍රීඩකයෙක් ආරම්භයේ සිට නිර්මාණය කළ යුතු අන්දම, ශාරීරික අධ්‍යාපනය පිළිබඳව වැඩි දුරටත් ඉගෙන ගත්ත. එය නොදන්නවා නම් දක්ෂ ක්‍රීඩකයින්, සටන් කරුවන් හඳන්න බැහැ. එම දැනුම නැත්නම් දක්ෂ පුහුණු කරුවෙකු වෙන්නත් බැහැ.වර්තමානයේ දක්ෂ පුහුණු කරුවන් සිටිනවාද ?වර්තමානයේ මා දකින දෙයක් තමා මල් පිපෙනවා වගේ පුහුණු කරුවන් බිහි වීම. ඔවුන් බොහෝ දෙනෙකුට ශාරීරික අධ්‍යාපනය පිළිබඳ නිවැරදි දැනුමක් නොමැති බවයි මට පෙනෙන්නෙ. එවැනි පුහුණුකරුවන්ගෙන් පුහුණු වීම් ලබන ක්‍රීඩකයින්ට, ආත්මාරක්ෂක ශිල්පීන්ට අනතුරු සිදුවීමේ සම්භාවිතාව වැඩියි.නවක පුහුණුකරුවන්ගේ දැනීමේ අඩුපාඩු ප්‍රබල සටන් ශිල්පීන්, ක්‍රීඩකයින් බිහිවීම පමා වීමට හේතුවක් බවයි මා දකින්නෙ.ඔබ හමුදා සෙබළෙකු වශයෙන් යුද පුහුණුව ලබා තිබෙනවා. එයත් බොක්සිං සටන් ක්‍රමයට ශක්තියක් වුණාද ?බොක්සිං කියන්නෙ හමුදාමය ක්‍රීඩාවක් , සටන් ක්‍රමයක් ලෙසයි මා දකින්නෙ. ලෝකයේ හැම හමුදාවක්ම බොක්සිං හදාරනවා.බොක්සිං ක්‍රීඩාවේ යෙදීමෙන් විවිධ රෝගාබාධවලට ලක් වෙනවා නේද ?මා මීට පෙරත් ප්‍රකාශ කළා නුපුහුණු පුහුණුකරුවන් බොක්සිං ක්‍රීඩකයින් පුහුණු කළහොත් අනතුරු සිදු විය හැකි බව. විශේෂයෙන් පාසල් ළමුන්ට බොක්සිං පුහුණු කිරීමේදී දක්ෂ පුහුණු කරුවන් යොදා ගත යුතුයි. නැතිනම් පුංචි දරුවන්ට හානි සිදු විය හැකියි. නියමාකාර පුහුණුව ලැබූ පුහුණුකරුවන් යටතේ සිටින බොක්සිං ක්‍රීඩකයින් රෝගාබාදවලට ලක් වන්නෙ නැහැ.ලෝක පූජිත බොක්සිං ක්‍රීඩකයෙකු වන මොහොමඩ් අලි ඇමෙරිකාවේ චිකාගෝවලදී මුණ ගැසුන බව ඔබ පැවසුවා. ඔහු මොකද කීවෙ ?ලංකාවේ බොක්සිං ක්‍රීඩකයින් හමුවීම පිළිබඳ සතුටු වුණා. අපිට වචනයක් දෙකක් තමයි ඔහුත් සමඟ කතා කිරීමට හැකි වුණේ.අපේ රටේ කොතරම් බොක්සිං ක්‍රීඩකයො සිටිනවද ?පාසල් මට්ටමින් පන්දහසකට වැඩි පිරිසක් ඉන්නවා. සමස්තයක් ලෙස ක්‍රිඩකයො දස දහසකට වැඩි පිරිසක් ඉන්නවා.බොක්සිං සටන් ශිල්පියෙකුට වඩා කික් බොක්සිං සටන් ශිල්පියෙකු ප්‍රබලයි කියල ඔබ පිළිගන්නවාද ?මම නම් එහෙම ප්‍රබලත්වයක් දකින්නෙ නැහැ. අපි අත් දෙකෙන් සටන් කරන ගමන් පාද චලනය කරනවා. ඒ නිසා කික් බොක්සිංකරුවාට වඩා බොක්සිං සටන්කරුවාට ප්‍රතික්‍රියා දැක්වීමේ හැකියාව වැඩියි. කික් බොක්සිංකරුවා පාදය ඔසවන විට බොක්සිං සටන් කරවාට පිටුපසට ගොසින් නැවත පැමිණ ප්‍රහාරයක් එල්ල කරන්න පුළුවන්. පාදයෙන් පහර දෙන පුද්ගලයාට වඩා බොක්සිං සටන් කරුවාට වැඩි වාසි අත්වන බවයි මම මෙහිදී දකින්නෙ.මොහොමඩ් අලි, මයික් ටයිසන් වැනි බොක්සිං ප්‍රබලයන්ගේ උපක්‍රම මෙරට බොක්සිං ක්‍රීඩකයින් ප්‍රයෝජනයට ගන්නවාද ?මොහොමඩ් අලි කියන්නෙ ප්‍රබල බොක්සිං සටන්කරුවක්. ඔහු ඉතා විද්‍යාත්මකවයි බොක්සිං ක්‍රීඩාවේ නිරත වුණේ. සමනලයෙක් වගේ පියාඹමින් මී මැස්සෙකු වගේ අනිනවා කියලයි ඔහුගේ ක්‍රීඩා විලාසය පිළිබඳව සඳහන් වන්නෙ. ඒ වගේ දක්ෂයින් අද බිහි වීම අඩුයි.කොහොමද දක්ෂ බොක්සිං ක්‍රීඩකයෙකු හදන්නෙ ?මේ සඳහා විශාල වෙහෙසක් දැරීමට සිදු වෙනවා. ප්‍රබල ලෙස දරා ගැනීමේ ශක්තියක් ඇති, හොඳ නම්‍යතාවයක් තිබෙන, ශක්තිමත් පුද්ගලයෙකු දක්ෂ බොක්සිං ක්‍රීඩකයෙකු කළ හැකියි. ඩයන් ගෝමස් මහතා දක්ෂයින් බිහි කිරීමට විශාල සහයෝගයක් අපට ලබා දෙනවා.බොක්සිංවලට අමතරව ඔබ හදාරා ඇති වෙනත් සටන් ශිල්ප මොනවාද ?මල්ලවපොර.යම් පුද්ගලයෙකු යකඩ පොල්ලක් රැගෙන පහර දීමට පැමිණියහොත් ?අපට එවැනි අවස්ථාවලදී ප්‍රතික්‍රියා දැක්වීමේ ශක්තිය තිබෙනවා. අප ඒවාට බිය වන්නෙ නැහැ. යමෙක් අපට පහරදීමට පැමිණෙන්නෙ වරදක් කළොත් කියන එකත් මතක තබා ගන්න ඕනෙ.මහලු වයසේ පුද්ගලයෙකු බොක්සිං ක්‍රීඩාවට යොමු වුවහොත් ?ඔවුනට දවසේ ක්‍රියාකාරිත්වය රඳවා ගැනීමට මේ ක්‍රීඩාවට යොමුවීම හොඳයි. හැබැයි ඔවුන් හැදෑරිය යුත්තේ බොක්සිංවල තිබෙන ඩාන්සිං උපක්‍රමයි.බොක්සිං ගහන්න, හදාරන්න කොපමන රටවල් ගණනකට ගොස් තිබෙනවාද ?දැනට තිස් ගණනකට විතර ගිහින් තියෙනවා.එහිදී ලබපු ප්‍රයෝජන මොනවාද ?ඔවුන් බොක්සිං පුහුණු වන අන්දම, තාක්ෂණික උපක්‍රම අපගේ පුහුණු උපක්‍රම සමග සංසන්ධනය කිරීමට කටයුතු කළා.තරුණයෙකු බොක්සිං, කරාතේ, අංගම්පොර සටන් ක්‍රම සියල්ල හැදෑරුවොත් ?එහි වරදක් මා දකින්නෙ නැහැ.කවුරුන් හෝ ප්‍රකාශ කළොත් ඔබ වයස්ගතයි ඉස්සර වගේ බොක්සිං ගහගන්න බැහැ කියල ?වයසට යන විට ගැටලු ඇති වෙනවා.අතපය ශක්තිමත් නොමැති කෙනෙකුට බොක්සිං ඉගෙන ගන්න පුළුවන්ද ?එවන් කෙනෙකුට වුවත් යම් කාලයක් අපත් සමඟ බොක්සිං පුහුණුවීම් කළහොත් ඔහු ශක්තිමත් පුද්ගලයෙකු වේවි.බොක්සිං ක්‍රීඩකයෙකුගේ දරුණුම අත් පහර මොකක්ද ?වමත හුරු ක්‍රීඩකයෙකුගේ පහර ඉතා දරුණුයි.ඔබ මේ ක්‍රීඩාවෙන්, සටන් ක්‍රමයෙන් ඉවත් කිරීමට කවුරුන් හෝ බොක්සිං ගහල ඇති කියල ප්‍රකාශ කළොත් ?පිස්සෙක් වෙන්න ඕන එහෙම කියන්න. කෙනෙකුගේ දක්ෂතාවය පළ පුරුද්ද කාටවත් බලෙන් ගන්න බැහැ.මල්ලවපොරකරුවෙකු ඔබව බදා ගත්තොත් ?මම බොක්සිං සහ මල්ලවපොර දෙකම දන්නවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>28</day>
    </date>
    <link>http://www.dinamina.lk/2014/04/28/_art.asp?fn=f1404284</link>
    <topic>විමුක්ති ගී රාව මැදසුවෙන් නිදනවිරුවා</topic>
    <author/>
    <content>අද අපි යන්නේ ‘හෝ චි මිං’ බලන්න...” උතුරු වියට් නාම සංචාරයේ අපගේ මඟ පෙන්වන්නා වූ ‘ටෝනි’ කී දෙයින් මම විශ්මයට පත් වීමි. “හෝ චිං මිං මිය ගිහින් ගොඩක් කල් නේ? මම පැවසීමි. “නෑ...නෑ” එතුමා තවම ජීවත්වෙනව! අප අතරම! අප ගාවම!!” ටෝනි නැවතත් පවසයි.තවත් ප්‍රශ්න ඇසීමෙන් පලක් නැත. වියට්ට්‍රැවල් වාහනය අපත් රැගෙන ‘මූන් විව්’ හෝටලයෙන් පිටත් වී පැය භාගයකින් පමණ හැනෝයි නගරයේ, සංචාරක වාහන විශාල සංඛ්‍යාවක් නවතා ඇති සංචාරකයන් බොහෝ ගණනක් ගැවසෙන කලබලකාරී ස්ථානයකට ළඟා විය.“Hochiminh maysoleum”හෝ චි මිං ගේ සොහොන් ගැබ යනුවෙන් ලියා ඇති පුවරුවක් පෙනේ. අවසරපත් ලබා ගත් අපි තවත් සංචාරකයන් සමඟ දිගු පෝලිමකට එක් වූයෙමු. මනා ලෙස පිළියෙල කරන ලද උඩින් වහලක් ඇති මීටර් 400ක් පමණ දිගු බරාඳයක් දිගේ අපි ගමන් කළෙමු.එහි මීටර් 20න් 20 ට පමණ වහලේ ඇතුළත අපගේ හිසට උඩින් සවිකර ඇති රූපවාහිණී තිර මත වියට්නාම් තරුණ තරුණියන් විමුක්ති ගී ගයනු පෙනේ. ඒ අතර, අතරින් පතර වියට්නාම් යුද වීරයින් මෙන්ම වියට්නාම් යුද්ධයේ බිහිසුණු සහ දුක්බර අවස්ථාද දැක ගැනීමට හැකිය. ඒවා දකින විට වියට්නාමයේ අතීතයට සිත දිව යයි.අතීතයේදී වියට්නාමය ප්‍රංශ කොළනියක් බවට පත් වී තිබිණි. 1930 පෙබරවාරි මාසයේදී ඉන්දුචීන කොමියුනිස්ට් පක්ෂය (වියට්නාමය අතීතයේ හැඳින්වූයේ ‘ඉන්දුචීනය’ යන නමිනි) බිහි කිරීමට ‘හෝ චි මිං’ (ඔහුගේ සම්පූර්ණ නම Nguyen sinh cunga සමත් විය.1945 දී හෝචිමිං ප්‍රංශ යටත් විජිතයට විරුද්ධව මහජන හමුදාව ’Pepople's Army of vietnam කෙටි නම “PAVN” නිර්මාණය කළේ ය. 1945 අගෝස්තු මාසයේදී ප්‍රංශ යටත් විජිතයට හා ජපන් ආක්‍රමණවලට එරෙහිව ජනතාව සමඟ එක්වූ විමුක්ති හමුදාව ජයග්‍රහණය කළේය.1946 දෙසැම්බර් මස නැවත යුද්ධයක් ඇරඹූ ප්‍රංශය වියට්නාමය අත්පත් කර ගැනීමට යත්න දැරූ නමුත් 1954 දී ‘ඩියන් බියන් පූ” හිදී වියට්නාමය ජය ගත්තේය.ඉන්පසු ජිනීවා සම්මුතියෙන් වියට්නාමය බෙන්හායි ගඟේ 17 වැනි සමාන්තරයෙන් උතුර හා දකුණ වශයෙන් දෙකට බෙදුණි. හෝචිමිං රජය වෙනුවෙන් සාම කතාවලට සහාය දීමට පැරීසියට ගියේය. ප්‍රංශය වියට්නාමයෙන් ඉවත් විය.හෝචිමිං 1956 නොවැම්බර් 1 වැනිදා සිට 1960 සැප්තැම්බර් 01 වැනිදා දක්වා වියට්නාම් කොමියුනිස්ට් පක්ෂයේ පළවෙනි ලේකම් බවට පත් වී කටයුතු කළේය. මේ අතර 1956 දී නිදහස් මැතිවරණයකින් වියට්නාමය එක්සත් කිරීමට විරුද්ධ වූ දකුණේ පාලකයෝ අමෙරිකාවේ සහාය එයට ලබා ගත්තෝය.1960 දී දකුණු වියට්නාම් ජාතික පෙරමුණ බිහි විය. ‘වියට්කොං’ නමින් හැඳින්වූයේ දකුණු වියට්නාම් කොමියුනිස්ට් හමුදාවයි. 1965 මාර්තු 8 දා මධ්‍යම වියට්නාමයේ “දනාත්” නගරයට අමෙරිකා හමුදා ගොඩ බැස්සේ ය. ‘හෝචි මිං’ බිහි කළ වියට්නාම් වියට්කොං හමුදාව හා අමෙරිකාව අතර ඇති වූ යුද ගැටුම් ඉතාමත් දරුණු විය. අමෙරිකාව උග්‍ර විස සහිත ‘නපාම්’ බෝම්බය වියට්නාමයට හෙළුවේය. අමෙරිකාව ලෝක මහා යුද්ධයේ දී හෙළූ බෝම්බමෙන් තුන් ගුණයක බෝම්බ වියට්නාමයට හෙළුවේය.1959 සිට 1975 දක්වාම වියට්නාමයේ අමෙරිකන් විරෝධී යුද ගැටුම් ඇති විය. මෙහි දී සිවිල් වැසියන් 800000ක් පමණ මිය ගියේය. තවත් විශාල පිරිසක් අතුරුදන්ය. අති විශාල පිරිසක් අංගවිකලභාවයට පත් විය.මේ අතර 1969 සැප්තැම්බර් 2 දා හැනෝයි හි දී හෝ චි මිං හෘදයාබාදධයකින් මිය ගියේය. 1975 අප්‍රේල් 30 දා අමෙරිකා හමුදාවට අන්ත පරාජය අත්කර දෙමින් වියට්කොං විමුක්ති හමුදාව ජයග්‍රහණය කර වියට්නාම් යුද්ධය අවසන් කළේ ය.වියට්නාමයට විමුක්තිය ලබා දීමට තම ජීවිත කාලයම කැප කළ හෝ චිමිං විරුවාගේ දේහය නැරඹීමට පැමිණි සංචාරකයන් සමඟ අප පැය භාගයක් පමණ ගමන්කර දිගු බරාඳයේ කෙළවරට පැමිණියෙමු. එතැනදී අපව විශේෂ පරීක්‍ෂාවකට ලක් වූ අතර තමන් ගෙන එන කැමරා, වීඩියෝ කැමරා, ආදිය සංචාරකයන් සමඟ පැමිණි මඟ පෙන්වන්නන්ට බාර දිය යුතුය. ඉන් එහාට පිංතූර ගැනීම වීඩියෝ කිරීම, ජංගම දුරකථනයෙන් කතා කිරීම, දුම්බීම ආදිය තහනම්ය.නිශ්ශබ්දව දෙදෙනා බැගින් පෝලිමේ එළිමහනේ අති විශාල ‘බාඩින්හ’ චතුරශ්‍ර දිගේ තවත් මීටර් 300 ක් පමණ ගමන් කළඅප හෝ චි මිං ගේ විශාල සොහොන් ගැබ Hochiminh maysoleum වෙත ළඟා වුනෙමු.අළු පාට ග්‍රැනයිඩ් පාෂාණයෙන් තනා ඇති මෙය මීටර් 21.6 (අඩි 70.9) උසය. මීටර 41.2 (අඩි 135.2) පළලය. මෙයට සුදු නිල ඇඳුමෙන් සැරසුණු හමුදා භටයින්ගේ ආරක්ෂාව ලැබේ. මෙය නැරඹීමට පැමිණෙන ඔබට විටෙන් විට මුරභටයින් සේවා හමාර කරනවිට ඔවුන් එක්තරා ලතාවකට එය කරනා ආකාරය නැරඹීමටද හැකිය. එය ආකර්ශණීය ය.ප්‍රධාන දොරටුව දෙපස මල්වඩම් එකොළහක් තබා ඇත. ඉන් ඇතුළු වූ පසු ගල් පඩි 50ක් පමණ නැඟ ඉහළට යා යුතුය. මෙහි ඇතුළත පොලිෂ් කරන ලද කළු, රතු සහ අළු පාට ගලින් කර ඇත. පඩි පේළිය කෙළවර ශාලාවකි. පඩි පේළිය දෙපසත් ශාලාවේත් මුර භටයෝ සීරුවෙන් සිටී. පඩි නැඟීමට අමාරු වයසක අයට ඔවුන් උදව් කරයි. ශාලාව තුළ පැවතියේ අඩ අඳුරකි.ශාලාව පොලිෂ් කරන ලද දුඹුරු පාට ලී බිත්තියකින් වට වී ඇත. එහි වම් කොටසේ එක් පැත්තක් ලී බිත්තියට තබා විශාල වීදුරු තුනකින් වටකරන ලද කොටුවකි. ඒ මැද 1890 මැයි මස 19 වැනිදා හොංන් තෲ ගමේ ඉපිද 1969 සැප්තැම්බර් 2 දා හැනෝයි හිදී, අභාවප්‍රාප්ත වූ වියට්නාමයේ අසහාය නායක හෝ චි මිං ගේ නිසල දේහය තබා ඇත. සුදු ඇඳුමෙන් සරසා ඇති දේහය අද ඊයේ මිය ගිය කෙනෙකුගේ මෙනි.එයට දීප්තිමත් විදුලි පහන් දෙකකින් Flash Light ආලෝක ධාරාවක් ලබා දී ඇත. දේහය දෙපැත්තේ වීදුරු කොටුවට පිටතින් සුදු නිල ඇඳුමෙන් සැරසුණු වියට්නාම් කොමියුනිස්ට් හමුදාවේ යුද භටයෝ සීරුවෙන් සිටී. දේහයට ආචාර කරමින් අප සෙමෙන් සෙමෙන් තවත් පඩි පේලි බැස බාඩින්හ චතුරශ්‍රයට අවතීර්ණ වුණෙමු. දැන් පිංතූර ගැනීමටත් වීඩියෝ කිරීමටත් හැකිය. සංචාරකයෝ චතුරශ්‍රය පුරාම ඇවිදිමින් සිහිවටන පිංතූර ගනිති.මෙම ‘බාඩින්හ චත්‍රරශ්‍රය” සහ හෝචිමිං ගේ සොහොන් ගැබ 1973 සැප්තැම්බර් 2 දා සෑදීමට පටන් ගත් අතර 1975 අගෝස්තු 29 දා මහජනයා සඳහා විවෘත කෙරුණි. මේ චතුරශ්‍රය වටා වර්ග 250 ක මල් පැළ මෙන් ම විශාල ගස් වර්ගද වවා ඇත. උදේ 09 සිට දවල් 12 දක්වා ඉරිදා සඳුදා සහ සිකුරාදා හැර අන් දිනවල මහජනයා සඳහා විවෘතව ඇත.මේ අතර හෝ චි මිං සොහොන් ගැබේ දකුණු පැත්තේ ඵලකයක එක දිගට වියට්නාම් භාෂාවෙන් ලියා ඇති එක් වාක්‍යයක් ගැන මඟ පෙන්වන්නා ‘ටෝනි’ අපට පැහැදිලි කර දෙයි. එහි ඇත්තේ ‘හෝචිමිං සදා අප හදවත් තුළ රැඳී සිටී” යනුයි. ‘ටෝනි’ උදේ හෝ චි මිං තවමත් අප අතර ඉන්නවා යැයි කීවේ ඒ නිසායැයි දැන් මට වැටහුණි. පැය දෙකක පමණ කාලයක් එහි ගත කළ අප නැවතත් ගමන් ගත්තේ හෝ චි මිං වාසය කළ නිවාස බැලීමටය.පැය භාගයකින් පමණ අපි හැනෝයි නගරයේ “බා ඩින්හ” ප්‍රදේශයේ අංක 1 “රූයිබච්තාඕ” නම් ස්ථානයේ පිහිටි හෝ චි මිං ගේ ජනාධිපති මන්දිරය පිහිටි ස්ථානයට ළඟා වුණෙමු.ඔබ මෙයට පැමිණෙන විට ඇතුළු වීමට ලබා දෙන අවසර පත්‍රය බලන්න. එය හතරට නවන ලද වර්ණයෙන් මුද්‍රණය කරන ලද විස්තර පත්‍රිකාවකි. එහි ඡායාරූප සමඟ හෝ චිමිං වාසය කළ ස්ථාන පිළිබඳ විස්තර ඇත. 1954 සිට 1969 වර්ෂය දක්වා හෝ චි මිං වාසයකළේ මෙම ස්ථානයේ ය.අක්කර විශාල ගණනකින් යුත් මේ ප්‍රදේශය තුරුලතාවලින් ගහනය. බොහෝකොට ඇත්තේ අඹ ගස්ය. මෙය අඹ වනයකි.මාවත දිගේ ඉදිරියට යන අපගේ දකුණත පැත්තේ, අතීතයේ ප්‍රංශය වියට්නාමය පාලනය කළ සමයේ ප්‍රංශ ගෘහ නිර්මාණ ශිල්පයට අනුව වසර 100 කට පමණ පෙර සාදන ලද අග්‍රාණ්ඩුකාර මන්දිරයයි. 1945 සිට 1969 දක්වා “වියට්නාම් ප්‍රජාතාන්ත්‍රීක ජනරජයේ ජනාධිපති බවට නිල වශයෙන් පත් වූ හෝ චි මිං ගේ ජනාධිපති කාර්යාලය පැවතියේ එහිය.ටිකෙන් ටික සංචාරක සමූහයා සමඟ පේළියට ඉදිරියට ඇදී යන අප නැවතුණේ හෝචිමිං වාසය කළ එක් නිවසක් ඉදිරිපිටය. ජනාධිපති මන්දිරය මෙන්ම මෙහි බිත්තිද තද කහ පැහැයෙන් පිංතාරු කර ඇත. උතුරු වියට්නාමයේ සියලුම රජයේ කාර්යාල මෙන්ම පාසල් සියල්ලම හඳුනාගැනීම පහසුවීම පිණිස මෙම තද කහ වර්ණයෙන් පිංතාරුකර ඇත.තනි තට්ටුවෙන් යුත් එම නිවසේ ජනෙල් පියන් ඇර දමා ඇතුළත පෙනෙන ආකාරයට ලොකු වීදුරු යොදා ඇත. එතුළින් බැලූ විට එහි කාමර තුළ හෝචිමිං පරිහරණය කළ ඔරලෝසුව, රේඩියෝව, පිඟන් කෝප්ප, කෑම මේසය, පුස්තකාලය, නිදාගත් කුඩා ඇඳ ආදිය දැක බලා ගැනීමට හැකිය. එක් පසෙක විශාල ප්‍රදර්ශනාගාරයක තබා ඇත්තේ හෝචිමිං ගේ පරිහරණය සඳහා රුසියාවෙන් පරිත්‍යාග කරන ලද මෝටර් රථ දෙකක් සහ ප්‍රංශයෙන් ප්‍රදානය කරන ලද මෝටර් රථයක්ය.ඒවා නරඹා තවත් සෙමෙන් ඉදිරියට යන ඔබට දකුණත පැත්තේ කූඩුවක ඇති කරන මොනරෙකු දැකීමට හැකිය. හෝචිමිං උදේට නාද දෙන මොනරාගේ ශබ්දයට ආශා කළේ ය. ඔහු සුරතලයට මොනරකු ඇති කළේ එය සිහිකිරීමටය.වම් පස ඇති කුඩා වැව අද්දර මාවත දිගේ ඉදිරියට යන ඔබට දකුණත පැත්තේ ලා නිල්පාටින් පින්තාරු කරන ලද තනි ගොඩනැඟිල්ලක් දැකීමට හැකිය. මෙය හෝ චිමිං ගේ පෞද්ගලික ආරෝග්‍ය ශාලාවකි.මෙසේ අඹ ගස් සහිත පටු මාවත දිගේ සංචාරකයන් දිගු පෝලිමකට එකතු වේ. ඒ හෝ චි මිං වාසය කළ කණුමත සාදන ලද ලෑලිවලින් තැනූ ගෙය Stilt House නැරඹීමටය. 1958 සිට 1969 දක්වා හෝචිමිං වාසය කළේ මෙහිය. 1958 මැයි මස 17 වැනිදා මෙම නිවස සාදා අවසන් කර ඇත. නිවස තට්ටු දෙකකි. පහළ තට්ටුව සම්පූර්ණයෙන් ම විවෘතය. එහි මැද මේසයක් වටා පුටු දහයක් තබා ඇත. හෝ චි මිං උසස් හමුදා නිලධාරීන් සමඟ යුද සැලසුම් කළ ස්ථානය මෙයයි.දකුණු පස පඩි පෙළ දිගේ උඩට නැගුණු විට අපට දැක ගැනීමට හැකි වූයේ හෝචිමිං වාසය කළ කාමර කීපයකි. එහි බරාදයක පැද්දෙන පුටුවක් තබා ඇත. සංචාරකයන්ට කාමර ඇතුළත හොඳින් දැක බලා ගැනීමට ජනේල විශාල වීදුරුවලින් ආවරණය කර ඇත. එක් කාමරයක කුඩා ලියන මේසයකි. අනිත් කාමරයේ නිදාගන්නා ඇඳය. මෙම නිවස දෙස බලන විට පෙනී යන්නේ හෝචිමිං කොතරම් සැහැල්ලු සරල ජීවිතයක් ගත කළ කෙනෙක් ද යන්නය.අනිත් පැත්තේ පඩි පෙළ බැස පහළට ගිය විට තනි කාමරයකින් යුත් වෙනම ගොඩනැඟිල්ලක්ද දැකිය හැකිය. ඉතා කුඩා හිල් සහිත (පෙනේර හිල් වැනි) යකඩ දැලකින් වටේම ආවරණය කරන ලද එයද හෝචිමිං නිදාගැනීමට පාවිච්චි කරන ලද කාමරයකි.මේවා නරඹා ඉදිරියට යන ඔබට කුඩා පාලමක් මතින් එගොඩ වන විට වම් පස ඇති කුඩා ජලාශයේ ජීවත්වන තැඹිළි පාට කාෆ් මසුන් දැක බලා ගැනීමට හැකිය. හෝ චිමිං හැමදා උදයේ කාෆ් මසුන්ට ආහාර දැමීමට පුරුදු වී සිටියේය.මේ ඒ කාලයේ සිට පරම්පරාවෙන් පැවත එන මසුන් ය. මෙසේ හෝ චි මිං වාසය කළ නිවාස බලා පිටවෙන මාවතට පිවිසෙන ඔබට විවිධාකාර මල් ගස්වල සුන්දරත්වයත් රූස්ස අඹගස් සහ වෙනත් ගස් අතරින් පැමිණෙන සීතල සුළගේ ආශ්වාදයත් විඳිමින් යන අතර වියට්නාමයේ ජාතික විමුක්ති වීරයා මෙන්ම ලෝක ඉතිහාසයේ ශ්‍රේෂ්ඨතම පුද්ගලයකු වූ හෝචිමිං නමැති ඒ සරල මිනිසා අදටත් හෙටටත් සදා කල්හිම වියට්නාම් ජාතිකයින් අතර ජීවත් වෙන බව සත්‍යයක් බව පසක් වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n14042917</link>
    <topic>බහරේනයේ ඉහළම සම්මානයෙන් ජනපති මහින්ද පිදුම් ලබයි</topic>
    <author/>
    <content>බහරේන් රාජධානිය සිය දේශයේ ඉහළ ම ගෞරව සම්මානය වන බලීෆා අභිධානය ජනාධිපති මහින්ද රාජපක්ෂ මැතිතුමා වෙත ඊයේ (28) ප්‍රදානය කළේය.“උතුමාණෙනි ඔබ සහ ඔබ අයත් මිත්‍ර රාජ්‍යය මෙන්ම ද්විපාර්ශ්වික සබඳතා, සංවර්ධනයේ සහ ප්‍රගතියේ වඩා ඉහළ තලයකට ඔසවා තැබීමට ඔබ පෞද්ගලිකව ගන්නා උත්සාහයත් අගය කරනු පිණිස මේ සම්මානය පුද කරන්නෙමු” යයි බහරේන්හි හමාද් බින් ඉසා අල් බලීෆා රජතුමා ජනාධිපති රාජපක්ෂ මැතිතුමාට පැවැසීය.අල් - බලීෆා අභිධානය 1940 දී ස්ථාපනය කරන ලදුව 1970 ගණන්වල දී යළි සක්‍රීය කරනු ලැබීය. අභාවප්‍රාප්ත ෂේක් ඉසා බින් සල්මාන් අල් -බලීෆා එමීර්තුමා මානුෂවාදය කෙරෙහි දැක්වූ කැපවීමට උපහාර පිණිස සම්මානය ආරම්භ කෙරිණ. මේ දක්වා සම්මානය ප්‍රදානය කර ඇත්තේ සෞදි අරාබි රජතුමා, මැලේසියානු අග්‍රාමාත්‍යතුමා සහ දෙවැනි එලිසබෙත් මහරැජින ඇතුළු විශිෂ්ට නායකයන් කිහිප දෙනකුට පමණි.සම්මානය පිළිගනිමින් කථා කළ ජනාධිපති රාජපක්ෂ මැතිතුමා, “මම ගෞරවයටත් ප්‍රසාදයටත් පත්වීමි” යයි පැවසීය. “බහරේන් දේශය සමඟ වඩා පුළුල් හා ගතික හවුල්කාරීත්වයක් ගොඩනැගීමට අපි අපේක්ෂා කරන්නෙමු. ඔබේ කරුණාබර වදන්, නොමසුරු ආගන්තුක සත්කාරය සහ උණුසුම් අන්තර් ක්‍රියාකාරීත්වය, නිසැකව ම ක්‍රියාශීලී සහයෝගීතාවක් බවට පරිවර්ථනය වන මේ රාජ්‍ය චාරිකාව මට සහ මගේ දූත පිරිසට බොහෝ කල්පවතින හා සොඳුරු සිහිවටන බවට පත් කරයි” යනුවෙන් ද ජනාධිපතිතුමා සඳහන් කළේය.විදේශ අමාත්‍ය මහාචාර්ය ජී.එල්. පීරිස්, කර්මාන්ත හා වාණිජ අමාත්‍ය රිෂාඩ් බදියුදීන්, විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා, කම්කරු හා කම්කරු සබඳතා නියෝජ්‍ය අමාත්‍ය සරත් වීරසේකර, බස්නාහිර පළාත් සභා මන්ත්‍රී නවුසර් ෆවුසි, ජනාධිපති ලේකම් ලලිත් වීරතුංග සහ බහරේනයේ ශ්‍රී ලංකා තානාපති අනුර එම්. රාජකරුණා යන මහත්වරු සහ ව්‍යාපාරික දූත පිරිසේ සාමාජිකයෝ ද සම්මාන උළෙලට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n1404292</link>
    <topic>අලුතින් උපදින සෑම දරුවකුටම ප්‍රතිශක්තිකරණ එන්නත් ලබාදීම අනිවාර්යයි</topic>
    <author>සන්ධ්‍යා කරුණාරත්න</author>
    <content>අලුතින් උපදින සෑම දරුවකුටම ප්‍රතිශක්තිකරණ එන්නත් ලබාදීම අනිවාර්ය කරමින් ජාතික ප්‍රතිශක්තිකරණ ප්‍රතිපත්තිය අද(29) එළිදැක්වේ.වසංගත රෝග විද්‍යා අංශය සකස් කළ ජාතික ප්‍රතිශක්තිකරණ ප්‍රතිපත්තිය සෞඛ්‍ය ඇමැති මෛත්‍රීපාල සිරිසේන මහතාට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී බාරදීම අද (29) උදෑසන 9.30 ට සිදුකෙරේ.ලෝකයේ හොඳම ප්‍රතිශක්තිකරණ වැඩසටහන මෙරට ක්‍රියාත්මක වන අතර මෙරට මහජනතාවගෙන් සියයට සියයක්ම ආවරණය වන පරිදි නොමිලේ ප්‍රතිශක්තිකරණ එන්නත් ලබාදීම සිදු කරන බව සෞඛ්‍ය අමාත්‍යාංශය පවසයි.පසුගිය කාලයේදී අපේ රටට වඩා ලෝකයේ වෙනත් රටවල් කිහිපයක් ප්‍රතිශක්තිකරණය අතින් ඉහළ මට්ටමකට ළඟා වී සිටියත් තුරන් කළ රෝග සම්බන්ධයෙන් වූ නොසැලකිලිමත්කම නිසා නැවතත් එම රටවල මහජනතාව විවිධ රෝගවලට ගොදුරුව සිටින බව අමාත්‍යාංශය පවසයි.එවැනි තත්ත්වයක් ශ්‍රී ලංකාවේ ඇති වීම වැළැක්වීමේ අරමුණෙන් මේ ප්‍රතිපත්තිය ඉදිරිපත් කිරීමට වසංගත රෝග විද්‍යා අංශය පියවර ගෙන තිබේ.රෝග තුරන් කළාට පසුව තුරන් කළ රෝගවලට එන්නත් ලබාදීම සිදු කරන්නේ කුමටද කියා මහජනතාව සිතන බවත් අවසානයේදී එහි ප්‍රතිඵලයක් විදියට තුරන් කළ රෝග නැවතත් හිස එසවීම සිදු වන බවත් අමාත්‍යාංශය පවසයි.ශ්‍රී ලංකාව මේ වන විට රෝග රැසක් තුරන් කර ඇති අතර මෙරට ජනතාව තුළ ද එවැනි සිතුවිල්ලක් ඇති වීම වැළැක්වීමට මේ ප්‍රතිපත්තිය හේතු‍ වනු ඇතැයි ද අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n14042918</link>
    <topic>මුහුණු ආවරණ හෙල්මට් පැළඳගෙන බැංකුවලට ගේම් දුන්න දෙදෙනා දැලේ</topic>
    <author>රක්ෂණ ශ්‍රියන්ත</author>
    <content>පසුගියදා අඛණ්ඩව සිදුවූ සම්පූර්ණ මුහුණු ආවරණ හිස්වැසුම් යොදා ගනිමින් සිදුකළ බැංකු කොල්ලකෑම්වලට සම්බන්ධ සැකකරුවන් දෙදෙනකු සහ ඔවුන්ට රැකවරණය ලබාදුන් පුද්ගලයකු කොල්ල කෑමට යොදාගත් යතුරුපැදි හා ගිනි අවි සමග ඊයේ(28) අත්අඩංගුවට ගෙන තිබේ.මහනුවර මැණික්හින්න ප්‍රදේශයේ නිවෙසක සැඟව සිටිය දී සී.සී.ටී.වී කැමරාවල සටහන් දර්ශන උපයෝගී කරගනිමින් උපාය දූතයකු යොදාගෙන කළ මෙහෙයුමක් මගින් කොහුවල පොලිසියේ නිළධාරීන් විසින් මෙම සැකකරුවන් අත්අඩංගුවට ගත් බව ඊයේ(28) පොලිස් මූලස්ථානයේ පැවැති විශේෂ මාධ්‍ය හමුවක දී පොලිස් මාධ්‍ය ප්‍රකාශක ජේෂ්ඨ පොලිස් අධිකාරී අජිත් රෝහණ මහතා පැවැසීය.අත්අඩංගුවට ගත් සැකකරුවන් අතුරුගිරිය, කොහුවල, රාවතාවත්ත ආදී බැංකු කොල්ලකෑම්වලට සම්බන්ධ ප්‍රධාන සැකකරුවන් බවට හඳුනාගෙන ඇති බව ද පොලිස් මාධ්‍ය ප්‍රකාශකවරයා පවසයි.සැකකරුවන් දෙදෙනා ගෝනපොළ පිළියන්දල සහ ගල්ගමුව විහාර වැව ප්‍රදේශවල පදිංචි වයස අවුරුදු 35-38 වයස්වල පසුවන්නන් වේ.කොල්ලකෑම් සඳහා භාවිත කළ යතුරු පැදි තුනක්, දේශීය වශයෙන් නිෂ්පාදිත ගිනි අවියක් ඒවාට භාවිත කරන උණ්ඩ , සම්පූර්ණ මුහුණු ආවරණ හිස්වැසුමක්, පිහියක්, ජැකට්, මුදල් ගෙන යාමට භාවිත කළ බෑගයක් හා කොල්ල කෑ මුදල්වලින් මිලදී ගත් මෝටර් රථයක් ‍මේවන විට ‍පොලිසිය විසින් අත්අඩංගුවට ගෙන තිබෙන බව පොලිස් මාධ්‍ය ප්‍රකාශකවරයා පැවැසීය.තවදුරටත් මෙම සැකකරුවන් රඳවාගැනීමේ නියෝග මත රඳවා ගනිමින් මොවුන් සිදුකරන ලද ‍කොල්ලකෑම් හා මොවුන්ට රුකවරණය ලබාදුන් පුද්ගලයන් කොල්ලකා ඇති මුදල් පිළිබඳ පරීක්ෂණ සිදුකරන බවත් මෙම සැකකරුවන් අධික ලෙස මත්කුඩුවලට ඇබ්බැහි වුවන් බවත් පොලිස් මාධ්‍ය ප්‍රකාශකවරයා පැවැසීය.මෙහි දී වැඩිදුරටත් අදහස් දැක්වූ පොලිස් මාධ්‍ය ප්‍රකාශකවරයා මෙසේද පැවැසීය.....සම්පූර්ණ මුහුණු ආවරණය කරගනිමින් කොල්ල කෑම් සිදුකළ පුද්ගලයන් පොලිසියට ලබාදුන් අභියෝගය අප ජය ගනිමින් ඔවුන් අත්අඩංගුවට ගැනීම සිදුකළා. කිසිවිට පොලිසියේ ඇස් වසා සැඟව සිටිය නොහැකියි. ‍පසුගිය මාස හතර තුළ කොළඹ අවට ප්‍රදේශවල කොල්ලකෑම් සිද්ධි දහසයක් වාර්තා වූවා. මේ වන විට ඒ හැම සිද්ධියක්ම අප ක්‍රමානුකූලව විසඳමින් සිටිනවා.සම්පූර්ණ මුහුණු ආවරණය වන හිස්වැසුම් යොදා ගනිමින්දෙසැම්බර් 26 දින මාලබේ පෞද්ගලික බැංකුවකින් ලක්ෂ 15 ක්, පෙබරවාරි 24 කොහුවල පෞද්ගලික බැංකුවකින් දොලොස් ලක්ෂ විසි එක් දහසක්, පසුගිය 24 ‍මොරටුව පෞද්ගලික බැංකුවකින් හත්ලක්ෂ හැත්තෑ හත්දහසක් කොල්ලකෑම් පසුගිය දා සිදුවුනා.මේ සම්පූර්ණ කොල්ලකෑම්වල විටිනාකම තිස්පන් ලක්ෂයකට ආසන්නයි. මේ සැකකරුවන්ගෙන් ප්‍රශ්න කිරීම් අවසන් වූ වහාම ඉතිරි කොල්ලකෑම් හා ඒවායේ සුලමුල ද සොයා ගත හැකිවනවා.මෙම සැකකරුවන් අත්අඩංගුවට ගැනීම සඳහා බස්නාහිර පළාත් ජ්‍යෙෂ්ඨ නියෝජ්‍ය පොලිස්පති අනුර සේනානායක, බස්නාහිර පළාත් දකුණ නියෝජ්‍ය පොලිස්පති සුමිත් එදිරිසිංහ, ගල්කිස්ස දකුණ ජ්‍යෙෂ්ඨ පොලිස් අධිකාරී රවින්ද්‍ර කරවිට යන මහත්වරුන්ගේ උපදෙස් පරිදි කොහුවල පොලිස් ස්ථානාධිපති චමින්ද එදිරිසූරිය මහතාගේ මෙහෙයවීමෙන් එහි නිළධාරින් විසින් සිදුකර තිබේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n1404293</link>
    <topic>ජනපති මහින්දට බහරේනයෙන් මහත් හරසර</topic>
    <author/>
    <content>ශ්‍රී ලංකාව සමඟ පවත්නා ද්වීපාර්ශවික සබඳතා තවදුරටත් ශක්තිමත් කර ගැනීමේ අරමුණින් බහරේනය බලා පිටත්ව ගිය ජනාධිපති මහින්ද රාජපක්ෂ මහතා එරටට ළඟාවෙයි.ඊයේ (28) පෙ‍රවරුවේ බහරේනය බලා පිටත්ව ගිය ජනාධිපතිවරයා එරට මනමා අගනුවර වෙත ළඟා වූ අතර ඒ අවස්ථාවේදී එරට අගමැති ඛලීෆා බින් සල්මාන් බින් හමාඩ් අල් කලිෆා කුමරු සහ මුහාරක්හි ආන්ඩුකාර සල්මාන් බින් හින්දි මහතා විසින් මහත් හරසරින් පිළිගත්හ.බහරේන් රජයේ නිල ආරාධනයකට අනුව මේ සංචාරයේ නිරතවන ජනාධිපති මහින්ද රාජපක්ෂ මහතා එරට හමාඩ් බින් ඉෂා අල් කලිෆා රජු සමඟ ද්විපාර්ශ්වික සාකච්ඡා පැවැත්වීමට නියමිත අතර ව්‍යාපාරික සමුළුවකට මෙන්ම බහරේනයේ වෙසෙන ශ්‍රී ලාංකික ප්‍රජාව හමුවීමට ද නියමිතව ඇත.බහරේනය සමඟ ශ්‍රී ලංකාව ඉතා සමීප සබඳතා පවත්වන අතර ජනාධිපති මහින්ද රාජපක්ෂ මහතාගේ නිල සංචාරයත් සමඟ එම සබඳතා තවදුරටත් ශක්තිමත් වන බවද ඒ මහතාගේ සංචාරය අපේ රටට අංශ කිහිපයකින් වැදගත් වන බවද බහරේනයේ ශ්‍රී ලංකා තානාපති ආර්.කේ.එම්.ඒ රාජකරුණා මහතා පවසයි.බහරේනය සමඟ පවත්නා සබඳතා තවදුරටත් ශක්තිමත් කරමින් පූර්ණ වශයෙන් ක්‍රියාත්මක වන තානාපති කාර්යාලයක් ආරම්භ කිරීමට ශ්‍රී ලංකා රජය පියවර ගෙන තිබෙන බව සඳහන් කරන තානාපතිවරයා එමඟින් බහ‍රේනයේ වෙසෙන ශ්‍රී ලාංකිකයන්ගේ සුබසාධන කටයුතු ඇතුළු සියලු අවශ්‍යතා සොයා බැලීමට හැකිවන බවද පෙන්වා දෙයි.ශ්‍රී ලංකා ජනාධිපතිවරයාගේ නිල සංචාරය අතරතුර දෙරටටම වැදගත් වන ගිවිසුම් 4 ට අත්සන් තැබීමට නියමිත බව සඳහන් කරන ශ්‍රී ලංකා තානාපතිවරයා වෙළෙඳ, ක්‍රීඩා, අධ්‍යාපන සහ සංස්කෘතික ආදී ගිවිසුම් ඒ අතර වන බව කියාසිටී.බහරේන් රජය මඟින් විදෙස් රාජ්‍ය නායකයෙකු වෙත පිරිනමන ඉහළම රාජ්‍ය සම්මානය වන ෂෙක් ඉෂා පදක්කම ශ්‍රී ලංකා ජනාධිපති මහින්ද රාජපක්ෂ මහතා වෙත පිරිනැමීමට එරට හමාඩ් බින් ඉෂා අල් කලිෆා රජු තීරණය කර තිබෙන බවද බහරේනයේ ශ්‍රී ලංකා තානාපති ආර්.කේ.එම්.ඒ රාජකරුණා මහතා කියයි.මේ සංචාරය අතරතුර ජනාධිපති මහින්ද රාජපක්ෂ මහතා එරට අගමැති ඛලීෆා බින් සල්මාන් බින් හමාඩ් අල් කලිෆා කුමරු ඇතුළු ඉහළ පෙළේ නියෝජිතයන් පිරිසක් හමුවී සාකච්ඡා කිරීමට නියමිතයි.විදේශ ඇමැති මහාචාර්ය ජී.එල් පීරිස්, කම්කරු හා කම්කරු සබඳතා නියෝජ්‍ය ඇමැති සරත් වීරසේකර, ජනාධිපති ලේකම් ලලිත් වීරතුංග මහත්වරුද මේ සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n1404294</link>
    <topic>ආසියානු කලාපයේ ‍ලෝක තරුණ සමුළුවක් පැවැත්වීම ආසියාව ලැබූ දැවැන්ත ජයග්‍රහණයක්</topic>
    <author/>
    <content>ලෝක තරුණ ජනගහනයෙන් 60%කටත් වඩා ජීවත් වන ආසියානු කලාපයේ ලෝක තරුණ සමුළුවක් පැවැත්වීමට හැකිවීම ආසියාව ලැබූ දැවැන්ත ජයග්‍රහණයක් බව යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා පෙරේදා (27) ප්‍රකාශ කළේය.ලබන මස 06 වන දින සිට 09 වන දින දක්වා ශ්‍රී ලංකාවේ දී පැවැත්වෙන ලෝක තරුණ සමුළුව පිළිබඳ යෞවන කටයුතු සහ නිපුණතා සංවර්ධන අමාත්‍යාංශයේ ආයතන ප්‍රධානීන් සමඟ කළ සාකච්ඡාවේ දී ඇමැතිවරයා මේ බව ප්‍රකාශ කළේය.කොළඹ නාරාහේන්පිට යෞවන කටයුතු සහ නිපුණතා සංවර්ධන අමාත්‍යාංශ ශ්‍රවණාගාරයේ දී පැවැති මේ සාකච්ඡාවේ දී වැඩිදුරටත් අදහස් දැක්වූ ඇමැති ඩලස් අලහප්පෙරුම මහතා මෙසේද කීය.ලෝකයේ ප්‍රථම වරට ජාත්‍යන්තර මට්ටමේ තරුණ සමුළුවක් පවත්වා ඇත්තේ 1936දීයි. එයින් පසුව එක් අවස්ථාවක දී පමණයි සංවර්ධනය වෙමින් පවතින රටකට මේ අවස්ථාව ලැබී ඇත්තේ. මේ වන විට ලෝකයේ සංවර්ධිත න්‍යාය පත්‍රය මෙහෙයවන්නේ සහශ්‍ර සංවර්ධන දර්ශක මඟිනුයි. වසර 15ක් සඳහා සකස් කළ න්‍යාය පත්‍රයේ අවසාන වසර කීපයයි මේ ගෙවී යන්නේ. මේ වන විට ලෝක ජනගහනයෙන් භාගයක් තරුණයින්. ඒ නිසා මේ කිසිදු න්‍යාය පත්‍රයකට තරුණයා මඟහැරිය නොහැකියි. මේ නිසා ම සංවර්ධන න්‍යාය පත්‍රයට තරුණයා සම්බන්ද කර ගැනීම ජාත්‍යන්තර අවශ්‍යතාවක් වෙනවා.මේ තරුණ සමුළුව තවත් එක් තරුණ කඳවුරක් නොවෙයි. කෑම, බීම ලබාදීලා තරුණයා සතුටු කරන්න උත්සාහ කිරීමක් ලෙස හැඳින්වීම ද සාවද්‍යයි. මේ සඳහා රටවල් 150කට ආසන්න ප්‍රමාණයක සහභාගීත්වය මේ වන විට තහවුරු කර තිබෙනවා. රටවල් 25ක යෞවන කටයුතු ඇමැතිවරු සහභාගී වෙනවා. ඉහළම මට්ටමේ නිලධාරීන් රටවල් 32කින් සහභාගී වීමට නිශ්චිතයි. එක්සත් ජාතීන්ගේ සංවිධානයේ සභාපති ජෝර්ජ් විලියම් ඈෂ්, මහලේකම් බෑන් කී මූන් මහතාගේ තරුණ කටයුතු පිළිබඳ ලේකම් අහමඩ් අලහන්දාවි මහත්වරුන් සමුළුව පැවැත්වෙන සම්පූර්ණ කාලය තුළ ශ්‍රී ලංකාවේ රැඳී සිටිනවා. තරුණයාගේ අනාගතය කෙසේ සකස් විය යුතු ද යන්න පිළිබඳ සමුළුවේ දී එළිදැක්වෙන ලියවිල්ල 'කොළඹ ප්‍රකාශනය' ලෙස හඳුන්වා තිබෙනවා.ඉතිහාසයේ පළමු වතාවටයි මෙවැනි ලියවිල්ලකට තරුණ නායකයන් හා යෞවන කටයුතු ඇමැතිවරුන් එකට අත්සන් තබන්නේ. මීට පෙර තරුණ සමුළුවල දී මේ දෙපිරිස විසින් වෙන් වෙන් වශයෙන් ප්‍රකාශන දෙකක් එළිදක්වා තිබෙනවා. ඕනෑම රටකට තරුණයන් වෙනුවෙන් වූ ජාතික ප්‍රතිපත්තියක් තිබෙනවා. ආසියාව තුළ එවැනි ජාතික ප්‍රතිපත්තියක් නොතිබුණ එකම රට වූයේ ශ්‍රී ලංකාවයි. පසුගිය පෙබරවාරි මාසයේ අපි ඒ අඩුවත් සම්පූර්ණ කළා.අපේ තරුණ ප්‍රතිපත්තියේ මූලික අවධානය යොමු කර තිබෙන්නේ නිපුණතා සංවර්ධනය වෙනුවෙනුයි. රටේ ප්‍රධාන අධ්‍යාපන ධාරාවෙන් පිට සිටින අයට ජීවනෝපාය සකස් කිරීම එහි මූලික අරමුණ වෙනවා. නිපුණතා සංවර්ධනය සිදු කළ යුත්තේ ජාත්‍යන්තර වශයෙන් සම්මත වූ ක්‍රමවේදයකටයි. රටේ දරුවන්ගේ අනාගතය යෞවන කටයුතු අමාත්‍යාංශය භාරගෙන තිබෙනවා. ඒ සඳහා යා යුතු නිවැරැදි මඟ තීරණය කිරීම සඳහා දායකවීමට රටේ සියලු දෙනාට වගකීමක් තිබෙනවා. එයින් බැහැරවීමට කිසිවකුටත් පුළුවන්කමක් නැහැ.ජාතික තරුණ සේවා සභාවේ සභාපති නීතිඥ ලලිත් පියුම් පෙරේරා, ශ්‍රී ලංකා වෘත්තීය පුහුණු අධිකාරියේ සභාපති කර්නල් දර්ශන රත්නායක යන මහත්වරුන් ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n1404295</link>
    <topic>ආගමික ගැටලු නිරාකරණයට විශේෂ පොලිස් ඒකකය ක්‍රියාත්මකයි</topic>
    <author>පණ්ඩුක සමරසේකර</author>
    <content>ශ්‍රී ලංකා පොලිසිය මඟින් ආගමික ගැටලු නිරාකරණය කිරීම සඳහා අලුතින් ආරම්භ කරන ලද විශේෂ පොලිස් ඒකකය බුද්ධ ශාසන හා ආගමික කටයුතු අමාත්‍යාංශයේ හත්වන මහලේ පිහිටුවා ඇති අතර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ අධීක්ෂණය යටතේ මෙය ක්‍රියාත්මක කෙරේ.ආගමික කටයුතු පිළිබඳ ගැටලු සහගත තත්ත්වයන් දුරකථන අංක 011 2307674 හෝ 011 2307694 ෆැක්ස් අංක 011 2307688 සහ 011 2307406 ද පැමිණිලි කළ හැකි බව පොලිස් මූලස්ථානය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n1404296</link>
    <topic>සිරිපා වන්දනාකරු මහ ගිරිදඹෙන් වැටී මරුට</topic>
    <author>අසේල කුරුළුවංශ</author>
    <content>සිරිපා වන්දනාවේ පැමිණි පිරිසක් හැටන් නල්ලතන්නිය මාර්ගය ඔස්සේ ගොස් සිරිපා කරුණාකැර ආපසු එමින් සිටියදී මහගිරිදඹේදී එක් අයෙකු පය ලිස්සා ඇදවැටීමෙන් මිය ගොස් ඇත.ඔහු ඇද වැටෙන අවස්ථාවේ තවත් කිහිප දෙනෙකුගේද ඇගේ වැදීම නිසා ඔවුන්ද ඇද වැටීමෙන් තවත් තිදෙ‍නකු බරපතළ තුවාල ලැබ තිබේ.අනතුර ඊයේ (28) අලුයම තුනට පමණ සිදුව තිබෙන අතර තුවාලකරුවන් දික්ඔය හා මස්කෙළිය රෝහල්වලට ඇතුළත් කර ඇත.මියගිය පුද්ගලයා 82 වියේ පසුවන කේ.ඩී. උපතිස්ස නමැති අයෙකු බවට හඳුනාගෙන තිබේ. ඔහු අම්බලන්තොට පදිංචිකරුවෙකි.මාතර ගොඩගම හත්තානගොඩ ප්‍රදේශයෙන් හා අම්බලන්තොට ප්‍රදේශයෙන් පැමිණි වන්දනා නඩ දෙකක් මෙසේ අනතුරට පත්ව තිබෙන බව පොලිසිය පවසයි.අනතුරින් බරපතළ තුවාල ලත් 55 හැවිරිදි කාන්තාවක් දික්ඔය රෝහලේ සිට ඊයේ (28) දහවල් මහනුවර රෝහලට මාරුකර යවා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n14042919</link>
    <topic>දරුවයි බිරියයි මරා වළලන්න ගෙදර සාලයේ වළක් කපලා</topic>
    <author>හල්තොට සමූහ විනීතා මානෙල් ගමගේ</author>
    <content>මාසයක් වයසැති සිඟිති දරුවා සහ බිරිය මරා වැළලීමට නිවෙසේ සාලයේ වළක් කපමින් සිටි පුද්ගලයකුඊයේ(28) අත්අඩංගුවට ගත් බව මිල්ලනිය පොලීසිය පවසයි .මෙසේ අත්අඩංගුවට ගෙන ඇත්තේ රයිගම, බැල්ලන්තුඩාවේ, කුරුඳුවත්ත පළමුවන පටුමගේ පදිංචි බී. රවීන්ද්‍ර කුමාර පෙරේරා(42) නමැති පුද්ගලයෙකි .බීමත්ව බිරිය සමඟ දඹර කරගත් සැකකරු 27 දා උදෑසන සිට ඔවුන් මරා වළ දමා තමාත් මැරෙන බව පවසා බිරියට නිවෙසින් පිටවීමට ඉඩ නොදී වළ කපා ඇති අතර 28 දා දහවල් සැකකරුගෙන් කෙසේ හෝ මිදුණු බිරිය දරුවා නිවෙසේ දමා පොලීසියට දුව විත් සිද්ධිය පවසා ඇත.පොලීසිය යන විට නිවෙසේ අඩි 5 1/2 ක් දිග අඩි 3ක් පළල අඩි 2ක් ගැඹූරු වළක් කපා ඉවත් කරන ලද පස් වළ වටේ දමා ගෙල වැලලා ගැනීමට බාල්කයේ ලණුවක් ද ගැට ගසා තිබී ඇති අතර දරුවා බේරා ගෙන පොලීසියට රැගෙන ඒමට පොලීසිය කටයුතු කර ඇත. මිල්ලනිය පොලිස් ස්ථානාධිපති පො .ප.උදයසිරි කරුණාරත්න මහතාගේ මෙහෙයවීමෙන් ඉදිරි පරීක්ෂණ කටයුතු මිල්ලනිය පොලීසිය සිදුකරනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n14042920</link>
    <topic>‘මවුබිම රැකගමු නිදහස සුරකිමු’ එජනිස මැයි රැලිය කැම්බල් පිටියේ දී</topic>
    <author>අනුර ප්‍රේමලාල්</author>
    <content>‘මවුබිම රැකගමු-නිදහස සුරකිමු’ තේමාව ඔස්සේ දැවැන්ත පෙළපාලියක් හා යෝධ මැයි රැලියක් ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ 8 බොරැල්ල කැම්බල් පිටියේ දී පැවැත්වීමට එක්සත් ජනතා නිදහස් සන්ධානය කටයුතු යොදා ඇත.ඒ අනුව ‍කොළඹ 7 නෙළුම් පොකුණ මංසන්ධිය අසලින් මෙම පෙළපාලිය ආරම්භ වීමට නියමිත අතර මේ සඳහා පැමිණෙන ජනතාව අපහසුතාවට පත්නොකිරීමට විශේෂ වැඩපිළිවෙළක් පොලිසිය සමඟ එක්ව සකස් කර ඇතැයි එම සන්ධානයේ මැයි දින මෙහෙයුම් කමිටුවේ සභාපති ක්‍රීඩා ඇමැති මහින්දානන්ද අලුත්ගමගේ මහතා 'දිනමිණට' පැවැසීය.ඒ අනුව එ.ජ.නි.ස.යට අයත් වෘත්තීය සමිති, තරුණ සමිති, කාන්තා සමිති බහුජන සංවිධාන හා නිල් බලකාය අතුළු තවත් සංවිධාන සමඟ ශ්‍රී ලංකා නිදහස් පක්ෂයේ හා ඊට සම්බන්ධ අනෙකුත් දේශපාලන පක්ෂ නායකයන් පෙරටු කරගත් දැවැන්ත පෙළපාලිය බොරැල්ල කැම්බල් පිටිය දක්වා ගමන් කරනු ඇත. අනතුරුව මැයි රැලිය සවස 4ට අරම්භ කිරීමට නියමිතයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n1404297</link>
    <topic>පාවෙන වෙ‍ළඳපොළ මැයි මාසයේදී ජනතා අයිතියට</topic>
    <author>ඡායාරූප - සිරිපාල හල්වල</author>
    <content>ආරක්ෂක ලේකම් ගෝඨාභය රාජපක්ෂ මහතාගේ අධීක්ෂණය යටතේ සිදු කෙරෙන කොළඹ නගර නිර්මාණ වැඩසටහනට අනුව කොළඹ දුම්රියපළ හා බස් නැවතුම් ආශ්‍රිත පෙදෙසේ ඉදිවන පාවෙන වෙ‍ළඳපොළ (Floating Market) දිස්වන අයුරු. ආරක්ෂක අමාත්‍යංශය හා නාගරික සංවර්ධන අධිකාරිය මගින් යුද හමුදාව හා නාවික හමුදාව සහායෙන් ඉදිකෙරෙන පාවෙන වෙළඳපොළ ලබන මැයි මාසයේදී ජනතා අයිතියට පත්කෙරෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n1404298</link>
    <topic>වියට්නාම ශ්‍රේෂ්ඨ නායක හෝ චි මිං වෙනුවෙන් සමරු මුද්දරයක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ වියට්නාමය අතර පවතින රාජ්‍යතාන්ත්‍රික සබඳතා තවදුරටත් ශක්තිමත් කරමින් වියට්නාම ජනතාවගේ ශ්‍රේෂ්ඨ නායකයෙකු වූ හිටපු ජනාධිපති හෝ චි මිං (Ho Chi Minh) මහතා වෙනුවෙන් සැමරුම් මුද්දරයක් නිකුත් කරයි.ඒ මහතාගේ 124 වැනි ජන්ම දිනය නිමිත්තෙන් මේ සැමරුම් මුද්දරය නිකුත් කර තිබෙන අතර එය නිකුත් කිරීම තැපැල් දෙපාර්තමේන්තු ශ්‍රවණාගාරයේදී ඊයේ (28) සිදුකෙරිණි. එහි පළමු මුද්දරය තැපැල් සේවා ඇමැති ජීවන් කුමාරතුංග මහතා අතින් ශ්‍රී ලංකාවේ වියට්නාම තානාපති ටොම් සිං ටැන් මහතා වෙත පිරිනැමීය.රුපියල් 5ක වටිනාකමින් යුතු නව තැපැල් මුද්දරයක් මෙහිදී නිකුත් කෙරුණු අතර වර්ණ හතරකින් සමන්විත එම මුද්දර 500,000ක් මුද්‍රණය කර තිබෙන බව තැපැල් සේවා අමාත්‍යාංශය පවසයි.1945 වසරේ සැප්තැම්බර් මාසයේදී වියට්නාම ප්‍රජාතාන්ත්‍රික ජනරජයේ උපත ගෞරව බහුමානයෙන් යුතුව ප්‍රකාශයට පත්කරමින් හෝ චි මිං මහතා ප්‍රථම ජනාධිපතිවරයා බවට පත්විය. ඔහුගේ නායකත්වය යටතේ උතුරු වියට්නාමය සම්පූර්ණයෙන්ම නිදහස් කර ගැනීමට සමත්වූ අතර ඒ අනුව ඔහු වියට්නාමයේ පමණක් නොව සමස්ත ලෝකයේම ගෞරවයට පාත්‍ර විය.1890 වසරේ මැයි මස 19 දා උපත ලබා තිබෙන හෝ චි මිං මහතා 1969 වසරේ සැප්තැම්බර් මස 2දා අභාවප්‍රාප්ත විය.මෙහිදී අදහස් දක්වමින් ශ්‍රී ලංකාවේ වියට්නාම තානාපති ටොම් සිං ටැන් මහතා සඳහන් කළේ තම නායකයාණන්ගේ ජන්ම දින සැමරුම නිමිත්තෙන් ශ්‍රී ලංකාව විසින් සැමරුම් මුද්දරයක් නිකුත් කිරීම සම්බන්ධයෙන් සතුටට පත්වන බවත් ඒ සම්බන්ධයෙන් ශ්‍රී ලංකා රජයට මෙන්ම ජනතාවට තම ප්‍රණාමය පිරිනමන බවත්ය.වියට්නාම ජනතාවගේ ශ්‍රේෂ්ඨ නායකයෙකු වූ හිටපු ජනාධිපති හෝ චි මිං මහතාගේ ජන්ම දිනය එළඹෙන මැයි මස 19දාට යෙදෙන බව පැවසූ තානාපතිවරයා විප්ලවීය ජීවිතයක් ගතකළ හෝ චි මිං වෙනුවෙන් මුද්දරයක් නිකුත් කිරීමත් සමඟ ශ්‍රී ලංකාව සහ වියට්නාමය අතර තිබෙන ද්වීපාර්ශවික සබඳතා තවදුරටත් ශක්තිමත් වන බවද පෙන්වා දුන්නේය.හෝ චි මිං මහතා අවස්ථා කිහිපයකදී ශ්‍රී ලංකාවට පැමිණ තිබෙන බව සිහිපත් කළ ඒ මහතා මෙරට සමඟ සමීපව කටයුතු කර තිබෙන බවද පැවසීය.මේ අතර ජ්‍යෙෂ්ඨ ඇමැති ඩීව් ගුණසේකර මහතා සඳහන් කළේ හෝ චි මිං මහතා වියට්නාමයේ පියා වශයෙන් හඳුන්වන බවත් ඔහු වියට්නාමයට හෝ ආසියාවට පමණක් නොව සමස්ත ලෝකයේම පිළිගැනීමකට ලක්ව තිබෙන බවත්ය. තම රටේ විමුක්තිය වෙනුවෙන් ජීවිතයම කැපකළ ඒ නායකයා ප්‍රංශයේදී ලබාගත් අත්දැකීම් සහ ලොව පුරා ගමන් කරමින් ලබාගත් දැනුම හා අත්දැකීම් වියට්නාමයේ නිදහස වෙනුවෙන් ප්‍රයෝජනයට ගත් බවද පෙන්වා දුන්නේය.ශ්‍රී ලංකා රජය නායකයෙකු වියට්නාමයට ගිය පළමු අවස්ථාව සනිටුහන් කරමින් ජනාධිපති මහින්ද රාජපක්ෂ මහතා එරට රාජ්‍ය චාරිකාවකට එක්වූ බව සිහිපත් කළ ඇමැතිවරයා එරට ජනාධිපතිවරයාද ශ්‍රී ලංකාවේ සංචාරය කළ බවද සඳහන් කළේය. ඒ සංචාරය සනිටුහන් කරමින් හෝ චි මිං මහතාගේ පිළිරුවක් කොළඹ මහජන පුස්තකාල පරිශ්‍රයේ ස්ථාපිත කර තිබෙන බවද හෙතෙම පැවසීය.වියට්නාමය ශ්‍රී ලංකාව වෙනුවෙන් පෙනී සිටින බව සඳහන් කළ ඩීව් ගුණසේකර මහතා ජගත් මානව හිමිකම් කවුන්සලයේදී සෘජුවම ශ්‍රී ලංකාවට සහයෝඟය දුන් බවද ප්‍රකාශ කළේය. ජ්‍යෙෂ්ඨ ඇමැතිවරුන් වන මහාචාර්ය තිස්ස විතාරණ, ඒ.එච්.එම් ෆවුසි, තැපැල් සේවා ඇමැති ජීවන් කුමාරතුංග, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, තැපැල් සේවා අමාත්‍යාංශයේ ලේකම් හේමසිරි ප්‍රනාන්දු, තැපැල්පති රෝහන අබයරත්න මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n1404299</link>
    <topic>ඉඳිආප්ප පිටි කම්හල් රැසක් ITI පරීක්ෂාවට</topic>
    <author>විජයානි එදිරිසිංහ</author>
    <content>රටපුරා විශාල වශයෙන් අලෙවි කෙරෙන ඉඳිආප්ප නිෂ්පාදනයට ගන්නා සහල් පිටිවලට අළුහුණු එකතු කරන බවට ලැබී ඇති තොරතුරු මත පා‍රිභෝගික අධිකාරිය ඊයේ (28) මහා පරිමාණ නිෂ්පාදකයන් රැසකගේ සහල් පිටි සාම්පල් කාර්මික තාක්ෂණික ආයතනය ( ITI) පරීක්ෂාවට යොමු කර තිබේ.ප්‍රසිද්ධ නම්වලින් නිෂ්පාදනය කරන මහා පරිමාණ ඉඳිආප්ප පිටි නිෂ්පාදන කම්හල් අටක පිටි සාම්පල් මෙසේ පරීක්ෂාවට යොමු කර තිබේ.පාරිභෝගිකයාට වස විස කවන ඇතැම් ජාවාරම්කරුවන් සහල් පිටිවලින් නිෂ්පාදනය කරන ඉඳිආප්ප පිටිවල මෘදු බව සහ සුදු පැහැය ඇති කිරිම සඳහා මිනිස් සිරුරට බරපතළ ලෙස හානිදායක අළුහුණු එම ඉඳිආප්ප පිටිවලට යොදන බවට පාරිභෝගික අධිකාරිය කරුණු අනාවරණය කර තිබේ.බොහෝ නිෂ්පාදකයන්ගේ ඉඳිආප්ප සහල් පිටි ඇල් වතුරෙන් අනා ගත යුතු බවට ඒවායේ කවරයේ උපදෙස් දී ඇත.ඇල්වතුරෙන් එම ඉඳිආප්ප පිටි මිශ්‍ර කර ගැනීමේදී එහි රස්නය ගතියක් සහ බුබුළු නගින තත්ත්වයක් ඇතිවෙන්නේ එම සහල් පිටිවලට අළුහුණු එකතු කිරීම නිසා බව යැයි විශ්වාස කෙරේ.කෙසේ වුවද පාරිභෝගික අධිකාරිය සොයාගත් තොරතුරු නීත්‍යානුකූලව ඔප්පු කර ගැනීම සඳහා එම පිටි සාම්පල් කාර්මික තාක්ෂණික ආයතනය (ITI) වෙත යවා තිබේ.නිවෙස් සෑදීමේදී භාවිතයට ගන්නා අළු හුණු ශරීරගත වුවහොත් ශරීරයේ අභ්‍යන්තරය තැම්බීම ඇති කිරීමට හේතු වෙති.ඇතැම් ඉඳිආප්ප පිටි ආහාරයට ගත් පසු බඩ උගුර දැවිල්ල ඇතිවෙන බව පාරිභෝගික අධිකාරියට පැමිණිලි ද ලැබී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n14042911</link>
    <topic>දිනූ නිදහස හා සාමය රැක ගැනීම මුළු මහත් ජනතාවගේ වගකීමක්</topic>
    <author>නිරූෂි විමලවීර සහ වයිමන් හෙට්ටිආරච්චි</author>
    <content>රජය දිනාගත් නිදහස,සාමය, සමඟිය හා සමාදානය ,සදාකල් රැක ගැනීම පළාත් සභා ප්‍රාදේශීය සභා මන්ත්‍රිවරු මෙන්ම මුළු මහත් ජනතාවගේම වගකීමක් යැයි කැලණිය විශ්වවිද්‍යාලයේ කුලපති මහාචාර්ය වැලමිටියාවේ කුසලධම්ම හිමියෝ ප්‍රකාශ කළහ.තිස් වසරක කුරිරු ත්‍රස්ත ශාපය අමතක කරන්න අමතක කරවන්න ඇතැමෙක් උත්සාහ දරන බවත් නමුත් එය අමතක කර දැමිය හැකි ප්‍රශ්නයක් නොවන බවත් උන්වහන්සේ පැවසූහ.ජනාධිපතිතුමාගේ නිවැරැදි නායකත්වය යටතේආරක්ෂක ලේකම්වරයාගේ නිවැරැදි මෙහෙයවීම යටතේ ආරක්ෂක අංශ දහස් සංඛ්‍යාත පිරිසක් දිවි පුදා ,සදාකාලිකව ආබාධිතව දිනා දුන් ජයග්‍රහනය කිසිදා අමතක කළ නොහැකි බවත් සඳහන් කළහ.බස්නාහිර පළාත් සභාවේ අභිනව සභාපති සුනිල් විජේරත්න මහතා ඊයේ (28) සෙත්සිරිපාය කාර්යාලයේදි රාජකාරි කටයුතු ආරම්භ කිරීම නිමිත්තෙන් පැවැති චාම් උත්සවයට එක් වෙමින් නායක හිමියෝ මෙසේ ප්‍රකාශ කළහ.මහා සංඝරත්නයේ පිරිත් සජ්ඥායනාව මධ්‍යයේ අභිනව සභාපති සුනිල් ‍විජේරත්න මහතා සිය රාජකාරි කටයුතු ආරම්භ කළේය. චිරාගත සම්ප්‍රදානුකූලව පොල්තෙල් පහන දැල්වීමෙන් අනතුරුව චාම් උත්සවයක් ද පැවැත්විණි‍.යුද්ධය පැවති උතුර ,උතුරු නැගෙනහිරට පමණක් නොව කොළඹ අග නගරයට පවා යන්න එන්න බැරි තත්ත්වයක් එදා උද්ගත වී තිබූ බව පැවසූ උන්වහන්සේ රැකියාවට ගිය අම්මා තාත්තා දුව පුතා නැවත නිවසට එයිද නැද්ද යන්න විශ්වාසය තැබිය නොහැකි තත්ත්වයකට රට පත්ව තිබූ බව කීහ.වැඩි දුරටත් අදහස් දැක්වූ නායක හිමියෝ මෙසේද පැවසූහ .එදා බෝම්භ බියෙන් මුළු රටම ඇළලී ගියා.කෝච්චියක් ,බසයක් ,බැංකුවක් ,කාර්යාලයක් වැනි ජනතාව ගැවසෙන තැනතකට යන්න ජනතාව බය වුණා.සිඟන්නෙක් ළඟට ආවත් බයේ වෙවුලන ,මාර්ගසංඥා රතු එළියට වාහනය නතර කළාම බෝම්බ වාහනයක් ඇවිත් හප්පයිද කියා ඇගේ ලේ වතුර වෙන යුගය මොකක් හෝ වාසනාවකට නිමා කරන්න හැකි වුණා .ළමයින් පාසල් යවා ගේට්ටුව මුර කරපු ,අනුරාධපුරයෙන් එහායන්න බැරිව තිබු යුගය දැන් අමකව වෙලා.ජනාධිපතිතුමාගේ නිවැරැදි නායකත්වය යටතේ ආරක්ෂක ලේකම්වරයාගේ නිවැරැදි මෙහෙයවීම යටතේ තිස්දෙවසරක් පැවති යුද්ධය තෙවසරක් ඇතුළත නිමා කරන්න හැකි වුණා.ආරක්ෂක අංශයේ 27 ,200ක් දෙනා දිවි පුදමින් ,විසිහය දහසක් දෙනා සදාකාලිකව ආබාධිත තත්ත්වයට පත්ව සාමය නිදහස සමඟිය ස්ථාපිත කළා.බස්නාහිර පළාත් අභිනව මහ ඇමැති ප්‍රසන්න රණතුංග මහතා- පළාත් සභාවේ හිටපු සභාපතිවරයා ලෙස සුනිල් විජේරත්න මහතා කොයි කාගේත් හිත දිනා ගෙන කටයුතු කළා. ‍හය වැනි සභාවේ සභාපතිවරයා ලෙස එතුමා පත් වන අවස්ථාවේ ඒ මහතාට විරුද්ධ පක්ෂයෙන් ඡන්දයක් ලැබුණේ ඒ හිත දිනා ගැනීමේ ප්‍රතිඵලයක් ලෙසයි. බස්නාහිර පළාත ගෞරවය ආරක්ෂා වන පරිදි කටයුතු කර ගෙන යාමට එතුමාට ධෛර්ය ශක්තිය ලැබේවා.අභිනව සභාපති සුනිල් විජේරත්න මහතා, දෙවැනි වරටත් සභාපති ධුරය ලබාදීමට කටයුතු කළ ජනාධිපති මහින්ද රාජපක්ෂ මහතාටත්, පක්ෂ ලේකම්තුමා හා ගම්පහ දිස්ත්‍රික් නායකතුමාට මගේ කෘතඥතාව පුද කරනවා. සියලුම මන්ත්‍රීවරුන්ගේ වරප්‍රසාද ආරක්ෂා කරමින් පක්ෂ විපක්ෂ සියලු දෙනාට අවශ්‍ය සහාය ලබාදෙමින් කටයුතු කිරීමට මම අපේක්ෂා කරනවා.බස්නාහිර‍ පළාතේ මෙතෙක් පැවැති ගෞරවය තවදුරටත් ආරක්ෂා කරන්න මා කැපවෙනවා. රටේ ප්‍රධානම පළාත් සභාව වන බස්නාහිර පළාත් සභාව ගෞරවනීය අයුරින් කටයුතු කරන බව ජනාධිපතිතුමා ද පිළිගන්නා කරුණක්.බස්නාහිර පළාතේ විපක්ෂ නායක මංජු ශ්‍රී අරංගල මහතා, බස්නාහිර පළාතේ පස් වැනි සභාවේ දී එතුමා සමඟ පක්ෂ විපක්ෂ සියලුදෙනා සහයෝගයෙන් කටයුතු කළා. සියලුම මන්ත්‍රීවරුන්ගේ වරප්‍රසාද ආරක්ෂා කර ගනිමින් පළාත් සභාවට ආණ්ඩු පක්ෂය ගෙන එන හොඳ යෝජනාවලට සහාය ලබාදෙන බව ප්‍රකාශ කරනවා. පස්වැනි පළාත් සභාවේ ආදර්ශය හය වැනි සභාවට ද ගෙන යමින් සභාවේ ගෞරවය ආරක්ෂා වන පරිදි කටයුතු කරනවා.පිළිගැනීමේ කතාව සභා ලේකම් හේමන්ත සමරකෝන් මහතා සිදු කළ අතර එම අවස්ථාවට සුනිල් විජේරත්න මහතාගේ මෑණියන්, බිරිය, හා ඇමැතිවරුන් වන ඒ.එච්.එම්. ෆවුසි, ලසන්ත අලගියවන්න, දුලිප් විජේසේකර, නෙවිල් පෙරේරා සහ පළාත් සභා මන්ත්‍රීවරුන් වන ඉසුරු දේවප්‍රිය, මහේෂ් අල්මේදා, ජගත් අංගගේ, ඒ.එම්.එස්. ෆායිස්, සිසිර ජයකොඩි, නිශාන්ත ශ්‍රී වර්ණසිංහ මහත්වරු මෙන්ම පළාත් සභාවේ හිටපු මන්ත්‍රීවරුන් වන සිරි කමල් ෆිලීෂියන් ද සිල්වා, අශෝකා ලංකාතිලක, ඒ.එම්. යුහුෂුප්, කඩුවෙල නගරාධිපති ජී.එච්. බුද්ධදාස මහත්ම මහත්මීහු ද පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n14042912</link>
    <topic>ශ්‍රී ලංකා-බහරේන් අවබෝධතා ගිවිසුම් 4ක්</topic>
    <author/>
    <content>ශ්‍රී ලංකාව සහ බහරේන් රාජධානිය දෙරට අතර සබඳතා සහ සහයෝගීතාව තවදුරටත් ශක්තිමත් කිරීම අරමුණු කරගත් අවබෝධතා ගිවිසුම් 4කට ඊයේ (28) අත්සන් තැබීය. ගිවිසුම් 3කින් ක්‍රීඩා, සංස්කෘතික හා කලා ක්ෂේත්‍ර ආවරණය කෙරෙයි. අනෙක කොළඹ විශ්වවිද්‍යාලය හා බහරේන් විශ්වවිද්‍යාලය අතර ගිවිසුමකි.දෙදින රාජ්‍ය චාරිකාවක් සඳහා දැන් බහරේන් වෙත ගොස් සිටින ජනාධිපති මහින්ද රාජපක්ෂ මතා අල්-සබීර් මාලිගයේ දී බහරේනයේ හමාද් බින් ඉසා අල් - බලීෆා රජතුමා අග්‍රාමාත්‍ය බලීෆා බින් සල්මාන් බින් හමාඩ් අල් බලීෆා කුමරු සහ බහරේන් හි සෙසු ඉහළ නිලධාරීන් විසින් ඉමහත් හරසරින් සහ උණුසුම් අයුරින් පිළිගනු ලැබීය.ශ්‍රී ලංකාවේ ජනාධිපතිවරයෙකු බහරේන් හි චාරිකා කරන ප්‍රථම අවස්ථාව මෙය බව සඳහන් කළ ජනාධිපති රාජපක්ෂ මහතා දෙරට අතර සබඳතාවන් හි සුහද බව හා පරිණත බව ඉන් සලකුණු කරන බව කීය.ද්විපාර්ශ්වික සාකච්ඡාවේ දී අන්‍යෝන්‍ය වැදගත්කමක් සහිත විෂයයන් ගණනාවක් කෙරෙහි අවධානය යොමු කළ නායකයෝ දෙදෙනඅන්තර්ජාතික වේදිකාවල දී අන්‍යෝන්‍ය සහයෝගයෙන් ක්‍රියා කිරීමට එකඟත්වය පළ කළහ.“ශ්‍රී ලංකා ජනාධිපතිතුමාගේ නායකත්වය සුපතළ එකක්. එතුමා කලාපීය ස්ථාවරත්වය උදෙසා උසස් මෙහෙවරක් ඉටුකර තිබෙනවා”, යයි හමාඩ් රජතුමා සිය දූත පිරිසේ සාමාජිකයිනට පැවසීය.ශ්‍රී ලංකාව සහ බහරේන් රාජධානිය අතර නිල රාජ්‍ය තාන්ත්‍රික සබඳතා 1992 දී ඇරඹිණ. පසුගිය වසරේ පෙබරවාරි මස මනාමා අගනුවර නව ශ්‍රී ලංකා දූත කාර්යාලයක් ස්ථාපනය කරනු ලැබීය. දෙරට අතර සබඳතා දේශපාලන සහ ආර්ථික වශයෙන් ශක්තිමත් වෙමින් පවතී. 2009 දී දෙදින චාරිකාවක් සඳහා ශ්‍රී ලංකාවට පැමිණි එරට අග්‍රාමාත්‍යතුමා උතුරේ යළි ඉදිකිරීම් ව්‍යාපෘති සඳහා ඩොලර් මිලියනයක් පරිත්‍යාග කළේය. ආර්ථික පාර්ශ්වය ගත් කල 2003 දී ඩොලර් මිලියන 7.3ක් වූ ශ්‍රී ලංකා - බහරේන් වෙළෙඳ ගණුදෙනු අගය 2013 වන විට ඩොලර් මිලියන 34.9 දක්වා වැඩි විය.විදේශ අමාත්‍ය මහාචාර්ය ජී.එල්. පීරිස්, කර්මාන්ත හා වාණිජ අමාත්‍ය රිෂාඩ් බදියුදීන්, විදේශ රැකියා ප්‍රවර්ධන හා සුබසාධන අමාත්‍ය ඩිලාන්පෙරේරා, කම්කරු හා කම්කරු සබඳතා නියෝජ්‍ය අමාත්‍ය සරත් වීරසේකර, බස්නාහිර පළාත් සභා මන්ත්‍රී නවුසර් ෆවුසි, ජනාධිපති ලේකම් ලලිත් වීරතුංග, බහරේනයේ ශ්‍රී ලංකා තානාපති අනුර එම්. රාජකරුණා යන මහත්වරු සහ ව්‍යාපාරික දූත පිරිසේ සාමාජිකයෝ ගණනාවක් ද්විපාර්ශ්වික සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n14042913</link>
    <topic>ලෝක තරුණ සමුළුවේ ප්‍රථම විදේශීය තරුණ කණ්ඩායම අද දිවයිනට</topic>
    <author/>
    <content>එළඹෙන මැයි මස 06 සිට 10 දක්වා ශ්‍රී ලංකාවේදී පැවැත්වීමට නියමිත තරුණයින් පිළිබඳ ලෝක සමුළුව සඳහා රාජ්‍ය මට්ටමින් සහභාගි වන ප්‍රථම නියෝජිත පිරිස අද (29) ප.ව. 02.05ට කටුනායක බණ්ඩාරනායක ජාත්‍යන්තර ගුවන්තොටුපොළින් දිවයිනට පැමිණීමට නියමිතය.එසේ ප්‍රථම නියෝජිත පිරිස ලෙස සහභාගිවන්නේ මධ්‍යම දකුණු යුරෝපීය රටක් වන ස්ලෝවිනියා සමූහාණ්ඩුවේ නිල තරුණ පිරිසයි. ස්ලොවිනියානු සමූහාණ්ඩුවේ තරුණ ක්‍රියාකාරකම්වල ඉදිරියෙන්ම සිටින තරුණ නායකයින් දෙදෙනකු වන ජාඑක් ටීආ (Jare tea) හා මීහා මොහොර්කෝ (miha mohorko) යන අය මෙසේ අද දිවයිනට පැමිණෙන අතර තරුණයන් පිළිබඳ ලෝක සමුළුවට දින 07කට පෙර මොවුන් පැමිණෙන්නේ ශ්‍රී ලංකාවේ තරුණ කණ්ඩායම් හා තරුණ ක්‍රියාකාරීත්වය පිළිබඳව අධ්‍යයනයක් ද කිරීමට ය.පූර්ව සමුළු සංවිධාන කටයුතු සඳහා ද ස්වේච්ඡාවෙන් සහභාගිවීමට ඔවුන් ඉල්ලීමක් කැර ඇති බැවින් ඒ සඳහා ඔවුන්ට අවස්ථාවක් ලබාදීමට ශ්‍රී ලංකා රජය සූදානම් බව තරුණයින් පිළිබඳ වූ ලෝක තරුණ සමුළුවේ මාධ්‍ය ප්‍රකාශක නීතිඥ ලලිත් පියුම් පෙරේරා මහතා මාධ්‍යයට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n14042914</link>
    <topic>තැපැල් ගාස්තු සංශෝධනයට අවශ්‍ය කටයුතු සිදු කරමින් පවතිනවා</topic>
    <author>උපාලි කරුණාරත්න</author>
    <content>ඉදිරියේදී තැපැල් ගාස්තු සංශෝධනයක් සිදු කරන බව තැපැල් සේවා ඇමැති ජිවන් කුමාරතුංග මහතා පැවසීය.තැපෑල දීර්ඝ කාලයක් පුරා ජනතාවට සේවය කරමින් වර්තමානයේ නව තාක්ෂණය අනුව පෙරට ගමන් කරමින් තිබෙන බව ප්‍රකාශ කළ ඒ මහතා තැපැල ස්වෝත්සාහයෙන් නැගී සිටින දෙපාර්තමේන්තුවක් බවට පත් කරන බවද කීය.විවිධ පුද්ගලයින් තැපෑල සම්බන්ධයෙන් නිවැරදි දැනුමකින් තොරව චෝදනා එල්ල කරනවා යයිද ඒ මහතා පැවසීය. තමන් මෙවර පළාත් සභා මැතිවරණය සඳහා තැපෑලේ සම්පත් යොදා ගත්තා යයි කරන චෝදනා ප්‍රතික්ෂේප කරන බවද ඇමැතිවරයා කීය. ඇමැතිවරයා මේ අදහස් පළ කෙළේ ඊයේ ( 28 ) ප්‍රවෘත්ති දෙපාර්තමෙන්තුවේ පැවති මාධ්‍ය හමුවකට සහභාගි වෙමිණි.මෙහිදී අදහස් දක්වමින් තැපැල්පති රෝහණ අභයරත්න මහතා ප්‍රකාශ කෙළේ , තැපෑල ලාභ ලැබිමේ පරමාර්ථයෙන් පිහිටවූ ආයතනයක් නොවන බවයි.මේ වන විට තැපැල් දෙපාර්තමෙන්තුවේ ආදායම වැඩිවෙලා තිබෙනවා. උතුරු නැගෙනහිර ජන ජීවිතය යථා තත්ත්වයට පත්විම සහ තැපැලේ ප්‍රවර්ධන වැඩ සටහන් මේ තත්ත්වයට බලපෑ බවයි මා සිතන්නෙ. වසරින් වසර සිදු වු ආදායම සහ වියදම අතර පරතරය වැඩිවිම මේ වන විට අඩු වෙලා තිබෙනවා. තැපැල් ගාස්තු සංශෝධනයට අවශ්‍ය කටයුතු මේ වන විට සිදු කරමින් පවතිනවා. තව මාසයක් ඇතුලත මේ කටයුතු සිදුවේවි.මේ වසර අවසන් වන විට ප්‍රධාන තැපැල් කාර්යාල 648 ක් ජාල ගත කිරීමේ කාර්යය අවසන් කරන්න අපට පුලුවන්. මේ වර්ෂයේදිත් අප උත්සාහ කරන්නේ මහා භාණ්ඩාගාරයෙන් මුදල් ලබා ගන්නේ නැතිව අපගේ කටයුතු පවත්වා ගෙන යාමටයි.අහිමි ලිපි කාර්යාලය මේ දිනවලදී සම්පූර්ණයෙන් විගණනයට ලක් කරන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=n14042915</link>
    <topic>වකුගඩු රෝගයට මුහුණ දුන් දිසාවල ජනතාවගේ පිහිටට අධි තාක්ෂණ අධි පීඩන පෙරහණ යන්ත්‍ර හඳුන්වා දෙයි</topic>
    <author>ක්‍රිස්ටි මහේෂ් ද සිල්වා</author>
    <content>වකුගඩු රෝගයට දරුණු ලෙස මුහුණ පා ඇති දිස්ත්‍රික්ක වල ජනතාව ඉන් බේරා ගැනීමේ අරමුණ ඇතිව ජනාධිපති මහින්ද රාජපක්ෂ මහතා විසින් ඉකුත් අයවැයෙන් වෙන් කර දුන් රුපියල් මිලියන 900ක මුදල් ප්‍රමාණයක් යොදවා ජාතික ප්‍රජා ජල භාරය විසින් අධි තාක්ෂණයෙන් යුත් නවීන අධි පීඩක පෙරහණ යන්ත්‍ර හඳුන්වා දී තිබේ. ‍මේ අනුව අනුරාධපුරය පොළොන්නරුව සහ කුරුණෑගල දිස්ත්‍රික්ක ආවරණය වන පරිදි මෙම අධි තාක්ෂණයෙන් යුත් අධි පීඩක ජල පෙරහණ යන්ත්‍ර හඳුන්වා දී ඇතැයි ජාතික ප්‍රජා ජල භාරයේ භාරකරු හර්ෂ සූරියආරච්චි මහතා 'දිනමිණ' කළ විමසීමකදී පැවසීය.මෙම අධි පීඩක ජල පෙරහණ යන්ත්‍ර පවුල් 1000කට එකක් බැගින් මේ වන විටත් ලබාදී ඇති අතර සාමාන්‍යයෙන් මෙවැනි යන්ත්‍රයක් බදු නොමැතිව රුපියල් ලක්ෂ 6කට පමණ මුදලක් වන බවද හෙතෙම සඳහන් කළේය.මෙම වැඩපිළිවෙළ සඳහා ජල සම්පාදන අමාත්‍ය දිනේෂ් ගුණවර්ධන මහතාගේ සහය ලැබී ඇති අතර ජල සම්පාදන අමාත්‍යාංශය ජල සම්පත් මණ්ඩලය හා ජාතික ප්‍රජා ජල භාරය ඒකාබද්ධව ක්‍රියාත්මක කරනු ලබන බව හර්ෂ සූරියආරච්චි මහතා වැඩිදුරටත් සඳහන් කරයි.ඉදිරියේදී වකුගඩු රෝගයට මුහුණ පා ඇති අනෙකුත් දිස්ත්‍රික්ක සඳහා ද මෙම අධි පීඩක ජල පෙරහණ යන්ත්‍ර හඳුන්වාදීමට නියමිතව ඇතැයි පවසන ඒ මහතා මේ වන විට පවුල් ලක්ෂයකට පමණ සහනයක් ලැබී ඇතැයිද පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r1404291</link>
    <topic>නාරම්මල මයුරපාදයේ විදුහල්පති මාධ්‍යවේදියකුට කන පැලෙන්න ගහලා</topic>
    <author>කුලියාපිටිය විශේෂ - ඩබ්ලිව්. රණසිංහ</author>
    <content>ප්‍රශ්නගත කරුණක් සම්බන්ධයෙන් කරුණු සොයා බැලීමකට ගිය ප්‍රාදේශීය විද්‍යුත් මාධ්‍යවේදියකුට අතින් පහර දී තුවාල සිදු කළේ යැයි නාරම්මල පොලිසිය මඟින් නාරම්මල මහේස්ත්‍රාත් අධිකරණය වෙත ඉදිරිපත් කෙරුණු නාරම්මල මයුරපාද මැදි විදුහල්පතිවරයාට මහේස්ත්‍රාත් බන්ධුල ගුණරත්න මහතා රුපියල් 50,000ක ශරීර ඇපයක් නියම කළේය.ප්‍රාදේශීය විද්‍යුත් මාධ්‍යවේදී අසංක ක්‍රිෂාන්ත බාලසූරිය මේ නඩුවේ පැමිණිලිකරු වන අතර, සැකකරු වූයේ නාරම්මල මයුරපාද මැදි විදුහල්පතිය.පැමිණිලිකරු අවසරයකින් තොරව විදුහල්භූමියට ඇතුළු වී එහි දර්ශන වීඩියෝ කරමින් සිටිය දී ඒ සම්බන්ධයෙන් ප්‍රශ්න කළ විදුහල්පතිවරයා පැමිණිලිකරු අල්ලා පොලිසියට බාර දී ඇති බැව් සැකකරුගේ නීතිඥයන් අධිකරණයට සඳහන් කළ අතර , මේ සිද්ධියේ දී සැකකාර විදුහල්පතිවරයා බලය වැඩිපුර යොදා ගැනීමක් සිදුකර ඇද්ද යන පිළිබඳව පරීක්ෂා කරගෙන යන බැව් පොලිසිය අධිකරණයට දැන්වීය.අධිකරණයේ දී දැක්වුණු කරුණු සැලකිල්ලට ගත් මහේස්ත්‍රාත් බන්ධුල ගුණරත්න මහතා සැකකාර විදුහල්පතිවරයාට රු.50,000ක ශරීර ඇපයක් නියම කොට එම නඩුව 2014. 08. 20 වන දින අධිකරණය වෙත නැවත කැඳවීමට නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r1404292</link>
    <topic>සිසුවියන් පහකට අමුතුම තාලේ පාඩම් ඉගැන්වූ ගුරුවරයා රිමාන්ඩ්</topic>
    <author/>
    <content>තිරුක්කෝවිල් ප්‍රදේශයේ තංගවේලායුදම් දෙමළ පාසලේ 5 වැනි ශ්‍රේණියේ සිසුවියන් පස්දෙනකු දූෂණය කළ 40 හැවිරිදි ගුරුවරයා දින 14ක් රිමාන්ඩ් බාරයේ තැබීමට පොතුවිල් ම‍ෙහ්ස්ත්‍රාත් අයි. එන්. රිස්වාන් මහතා විසින් නියෝග කරන ලදී.මෙම සිද්ධිය සම්බන්ධ‍ෙයන් පරීක්ෂණ ආරම්භ කළ තිරුක්කෝවිල් පොලිස් නිලධාරින් දූෂණයට ලක්වූ 11 හැවිරිදි සිසුවියන් පස්දෙනාම තිරුක්කෝවිල් දිස්ත්‍රික් රෝහලේ වෛද්‍ය පරීක්ෂණය සඳහා ඇතුළත් කර සැකකාර ගුරුවරයාව අත්අඩංගුවට ගෙන උසාවි නියෝග මත රිමාන්ඩ් කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r1404293</link>
    <topic>ජෝඩු පිටින් රැගුම් රඟන රිවර් පාර්ක් වසා දමන්න</topic>
    <author>අනුරාධපුර මධ්‍යම විශේෂ</author>
    <content>අශෝභන ක්‍රියා සිදුවන අනුරාධපුර පුජා භූමියේ පිහිටි මල්අතුඔය රිවර් පාර්ක් (උද්‍යානය) වසා දැමීමට බලධාරීන් කටයුතු නාකළහොත් ඉදිරියේදී මහා සංඝරත්නය හා ගිහියන් එක්ව එම ස්ථානයට පැමිණ උපවාසයක් ආරම්භ කරන බව අනුරපුර අමිතධම්ම හිමියෝ පැවසුහ.අමිතධම්ම හිමියන් පෙරේදා (27) සවස සංඝයා වහන්සේ සහ ගිහියන් කිහිපදෙනෙක් සමග අනුරාධපුර ශ්‍රී මහා බෝධී මාවතේ ඉදිකර තිබෙන මල්වතුඔය රිවර් පාර්ක් උද්‍යානය ඉදිරිපිටට පැමිණ විරෝධතා දැක්වු අතර උන්වහන්සේ එම ස්ථානයට වැඩම කරන බව දැනගැනීම නිසා උද්‍යානය වසා දැමීමට එහි පාලකයා කටයුතු කර තිබුණි. උද්‍යාන වැටෙහි සහ උද්‍යානය ඉදිරිපිට පිහිටි ඇහැළ ගස්වල උද්‍යානය වසා දමන ලෙස ඉල්ලමින් විරෝධතා පුවරුද එල්ලා තිබුණි.විරෝධතාවට පැමිණි සංඝයා වහන්සේ බොහෝ වේලාවක් උද්‍යානයේ ඉදිරිපිට රැඳී සිටි අතර එහිදී අදහස් දැක්වු අනුරපුර අමිතධම්ම හිමියෝ මෙසේ පැවැසුහ. අනුරාධපුර පිහිටි පුජනීය ජයශ්‍රීමහා බෝධීන් වහන්සේ පෙනෙන මානයෙයි මේ උද්‍යානය පිහිටා තිබෙන්නේ. මේ උද්‍යානයේ සිදුවන්නේ අශෝභන ක්‍රියා බවට තොරතුරු ලැබී තිබෙනවා. මෙහි පෙම් සුව විඳීමට පැමිණෙන්නේ පාසල් දරු දැරියන්.ඔවුන්ගේ තරාතිරම නොබලා මේ උද්‍යානය පාලනය කරන පුද්ගලයා රුපියල් 250ක ප්‍රවේශපත්‍රයකට මුදල් තණ්හාවෙන් ඔවුන්ට පෙම් සුව විඳීමට ඉඩ ලබා දෙනවා. හොරොව්පතාන, ගලෙන්බිදුනුවැව, පදවිය වැනි දුෂ්කර ප්‍රදේශවල දරුවන් අතිරේක පංති හා පාසල් යෑමට අනුරාධපුර නගරයේ නතර වී සිටිනවා. ඔවුන්ගෙන් වැඩිහරියක් අධ්‍යාපන කටයුතු අතහැර දමා උදෑසන සිටම සවස් වනතුරු රැඳී සිටින්නේ මේ ස්ථානයේයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r1404294</link>
    <topic>දස ලක්ෂ 150කට විද්ද බැංකු කළමනාකරුට වැඩ වරදී</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර ප්‍රදේශයේ ව්‍යාපාරිකයන් ඇතුලු විශාල පිරිසක් නොමග යවා ඔවුන් සතුව තිබූ රුපියල් ලක්ෂ එක්දහස් පන්සියකට ආසන්න මුදලක් අනුරාධපුර පිහිටි පෞද්ගලික බැංකුවක කළමනාකාරවරයා විසින් වංචා කළ බවට දැනට පැමිණිලි ලැබී ඇති බව කොළඹ පිහිටි අපරාධ පරීක්ෂණ දෙපාර්තුමේන්තුව අනුරාධපුර මහේස්ත්‍රාත් අධිකරණයට කරුණු වාර්තා කර ඇත.සැකකාර කළමණාකාරවරයා සම්බන්ධයෙන් තව දුරටත් පැමිණිලි ලැබෙන බවත් අනුරාධපුර මුලස්ථාන පොලීසියේ විශේෂ අපරාධ විමර්ශන අංශයට ලැබී ඇති පැමිණිලි 8 සම්බන්ධයෙන්ද විමර්ශන සිදුකරන බව අපරාධ පරීක්ෂණ දෙපාර්තුමේන්තුව අධිකරණයට දැන්වීය. පොලිස්පතිවරයාගේ නියෝග මත මේ පරීක්ෂණ ආරම්භ කළ බවත් අදාළ වංචාවන්ට හසුවී ඇති ව්‍යාපාරිකයන්ගෙන් ප්‍රකාශ ලබා ගැනීම තව දුරටත් සිදුකෙරෙන බවද කොළඹ පිහිටිඅපරාධ පරීක්ෂණ දෙපාර්තුමේන්තුව අධිකරණයට තව දුරටත් දැන්වීය.මේ සම්බන්ධයෙන් තවදුරටත් විමර්ශන සිදුකිරීමට අවශ්‍ය බැවින් සැකකරු අපරාධ පරීක්ෂණ දෙපාර්තුමේන්තුව භාරයට ගෙන ප්‍රශ්න කිරීම සඳහා අවසර ලබා දෙන ලෙසද අපරාධ පරීක්ෂණ දෙපාර්තුමේන්තුව අධිකරණයෙන් ඉල්ලා සිටියේය. සැකකරු වෙනුවෙන් පෙනී සිටි නීතීඥවරයා කියා සිටියේ බැංකු කළමණාකාරවරයාට විවිධ පුද්ගලයන්ගෙන් ජීවිත තර්ජනයන් එල්ලවී තිබෙන නිසා ඔහුගේ ජීවිතයට යම් හානියක් සිදුවීමට ඉඩ ඇති බැවින් ඔහු අනුරාධපුර බන්ධනාගාරයේ රදවාගෙන ප්‍රශ්න කිරීම සිදුකළ යුතු බවයි. එම නිසා සැකකාර කළමණාකාරවරයාව අපරාධ පරීක්ෂණ දෙපාර්තුමේන්තුව භාරයේ තබාගෙන ප්‍රශ්න කිරීමට ඉඩ ලබා නොදෙන ලෙස නීතීඥවරයා අධිකරණයෙන් අයැද සිටියේය.දෙපාර්ශවයේම කරුණු සැලකිල්ලට ගත් මහේස්ත්‍රාත්වරිය සැකකාර කළමණාකාරවරයා අනුරාධපුර බන්ධනාගාර අධිකාරියේ තබාගෙන බන්ධනාගාර නිලධාරීන්ගේ රැකවරණය යටතේ ප්‍රශ්න කිරීම සදහා අපරාධ පරීක්ෂණ දෙපාර්තමේන්තුවට ඉඩ ලබා දෙන ලෙස අනුරාධපුර බන්ධනාගාර අධිකාරියට නියෝග කළාය.ලබන මස7වන දින දක්වා රක්ෂිත බන්ධනාගාර ගත කෙරුණේ අනුරාධපුර මෛත්‍රීපාල සේනානායක මාවතේ පිහිටි පෞද්ගලික බැංකුවක කළමණාකරුවෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r1404295</link>
    <topic>කොළඹ නිමි ඇඳුම් ව්‍යාපාරිකයන් 4ක් පාණදුරේ නිවෙසකට පැන යකා නටලා</topic>
    <author>@ පාණදුර සමුහ කපිල සෝමරත්න</author>
    <content>කොළඹ නිමි ඇඳුම් අලෙවි කිරීමේ ජාවාරමේ යෙදී සිටින ද්‍රවිඩ ජාතික ව්‍යාපාරිකයන් සිව් දෙනකු පාණදුරේ ව්‍යාපාරික කාන්තාවකගේ නිවෙසකට ඉකුත් දා රාත්‍රියේ කඩා වැදී ඇයව බියගන්වා ඇගේ චෙක්පොත ලබාගෙන ඇය ලවා හිස් ‍චෙක්පත් කිහිපයකට අත්සන් කරවා ගෙන ඈ ළඟ තිබූ මුදල් ද කොල්ල කා පලාගොස් ඇතත් විධිමත් පරීක්ෂණයක් පවත්වා එම සැකකරුවන් අත් අඩංගුවට ගැනීමට පාණදුර පොලිසිය උනන්දුවක් දක්වා නැතැයි නිතීඥ අමිල නාවලගේ මහතා පාණදුර අතිරේක දිසා විනිසුරු සහ ප්‍රධාන මහේස්ත්‍රාත් රුචිර වැලිවත්ත මහතා හමුවේ පැවැසීය.නිතිඥවරයා එසේ කිවේ පාණදුර පොලිසියේ සැරයන් සමන්ලාල් එදිරිසිංහ මහතා විසින් කොළඹ නිමි ඇඳුම් අලෙවි කිරීමේ ව්‍යාපාරිකයකු වූ ඉලන්ගොවින් බින්ඩාස් නමැත්තා ඉකුත් බ්‍රහස්පතින්දා අධිකරණයට ඉදිරිපත් කරමින් කරුණු දැක්වූ අවස්ථාවේදිය.පැමිණිලිකාර කාන්තාව කොළඹ ව්‍යාපාරිකයන්ගෙන් නිමි ඇඳුම් ණයට ලබාගෙන විකිණීමේ ව්‍යාපාරයක් පවත්වා ගෙන ගොස් ඇත.ඇය පසු ගෙවීමක් මත මිලට ගත් මේ ඇඟලුම්වල වටිනාකම ද්‍රවිඩ ජාතික ඇඟලුම් ව්‍යාපාරිකයන්ට ගෙවීම අතපසු කර තිබේ. රුපියල් ඇය ලක්ෂ ගණනක මුදලක් ගෙවිය යුතුව ඇති අතර මුදල් ගෙවීම් මඟ හරින නිසා ද්‍රවිඩ ව්‍යාපාරිකයන් ඇගේ නිවෙසට ඉකුත්දා රාත්‍රියේ පැමිණ ඇගේ චෙක්පොත ලබාගෙන බලෙන් හිස් චෙක්පත් කිහිපයකට අත්සන් කරවා ගෙන ඇය ළඟ තිබුණ මුදල් ද පැහැරගෙන ගොස් ඇති බවට පොලිසියට පැමිණිලිකර ඇත.මෙය රුපියල් ලක්ෂගනනක මුදල් ගනු දෙනුවක් බව අනාවරණය වී තිබේ. මේ සම්බන්ධයෙන් එක් සැකකරුවකු අත්අඩංගුවට ගෙන අධිකරණයට ඉදිරිපත් කර ඇති බව සැරයන්වරයා පැවැසීය. දෙපාර්ශ්වයම ඉදිරිපත් කළ කරුණු සලකා බැලූ ප්‍රධාන මහේස්ත්‍රාවරයා ඉලන්ගෝවන් බින්ඩාස් නමැති සැකකාර ව්‍යාපාරිකයාට රුපියල් ලක්ෂ පහක ශරීර ඇපයක් ඇපකරුවන් දෙදෙනකු සමඟ නියම කර මුදා හැරියේය. සෙසු සැකකරුවන් අත්අඩංගුවට ගෙන අධිකරණය වෙත ඉදිරිපත් කිරීමට පොලිසියට උපදෙස් දුන් ප්‍රධාන මහේස්ත්‍රාවරයා නඩුව මැයි 05 දිනට කල් දැමීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r1404296</link>
    <topic>මීගමුවේ වෙළෙඳ සල් බේරාගන්න නව වැඩපිළිවෙළක්</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>මීගමුව නගරය තුළ තිබෙන ව්‍යාපාරික ස්ථාන අවිගත් කොල්ලකරුවන් විසින් විටින් විට කොල්ලකෑම නිසා මතුව ඇති අනාරක්ෂිත තත්ත්වය නැති කිරීමට විශේෂිත ආරක්ෂිත වැඩපිළිවෙළක් ක්‍රියාවට නැඟීම සඳහා කොට්ඨාශ භාර පොලිස් අධිකාරි ජයන්ත ලියනගේ මහතාගේ කැඳවීමෙන් මීගමුව පොලිසියේ ශ්‍රවණාගාරයේ දී සාකච්ඡාවක් 19 දා පවත්වන ලදී.මේ අවස්ථාවට නියෝජ්‍ය ඇමැති සරත් කුමාර ගුණරත්න, පළාත් සභා ඇමැති නිමල් ලන්සා, සහකාර පොලිස් අධිකාරිවරුන් වන අරුණ ශාන්ත, අශෝක විජයරත්න, ලලිත් රෝහණ ගමගේ සහ පොලිස් ‍ෙකාට්ඨාසයේ පොලිස් ස්ථානාධිපතිවරු ඇතුළු ව්‍යාපාරිකයන් විශාල පිරිසක් ද සහභාගි වූහ.මේ සාකච්ඡාවේ දී පහත සඳහන් වැඩපිළිවෙළ ක්‍රියාවට නැඟීමට තීරණය කර ගන්නා ලදී.1. මීගමුව සාප්පු සංකීර්ණය උඩුමහලේ නවීන තාක්ෂණ පහසුකම් සහිත කැමරා පද්ධතියක් සහ සන්නිවේදන මධ්‍යස්ථානයක් සමඟ ආයුධ සන්නද්ධ පොලිස් නිලධාරින්ගෙන් සැදුම් ලත් පොලිස් මුරපොළක් පිහිටුවීම. මේ සඳහා අවශ්‍ය කෝටියකට ආසන්න මූල්‍ය ප්‍රතිපාදන පළාත් සභා සංචාරක අමාත්‍යාංශය මඟින් ඇමැති නිමල් ලන්සා මහතා හා නගර සභා අරමුදලින් නගරාධිපතිතුමා ගෙවීමට ද එකඟ විය.2. අවශ්‍ය වේලාවක දී ව්‍යාපාරික ස්ථානවලට මීගමුව පොලිසිය හා සම්බන්ධ විය හැකි අනතුරුදායක සංඥා නාද පද්ධතියක් ස්ථාපනය කිරීම.3. මීගමුව නගරයේ ප්‍රධාන හංදිවල හා ඒත්තුකාල සංචාරක ගම්මානය ද ආවරණය වන පරිදි ආරක්ෂක කැමරා පද්ධතියක් ඇති කිරීම.4. දුංගාල්පිටිය ග්‍රාමයේ විශේෂ පොලිස් මුරපොළක් පිහිටුවීම.මේ වැඩපිළිවෙළ ක්‍රියාවට නඟනතුරු පළමු ක්‍රියාමාර්ගය වශයෙන් පෞද්ගලික අංශයේ ආරක්ෂක සේවය හා පොලිසිය ඒකාබද්ධව ආයුධ සන්නද්ධ ජංගම සේවා කණ්ඩායමක් ඇති කිරීමට තීරණය විය.එහිදී අදහස් දැක්වූ පොලිස් අධිකාරි ජයන්ත ලියනගේ මහතා- මීගමුව පොලිසියේ නිලධාරින් සිටින්නේ 300ක් පමණයි. එයින් ආරක්ෂක කටයුතුවලට යැවීමට පුළුවන් වන්නේ 150ක් පමණයි. හතලිස් දෙනෙක් පමණ අධිකරණ කටයුතුවලට යවනවා. බන්ධනාගාර බස් රථවල ආරක්ෂාවට නිලධාරින් යවනවා. ඉතිරි කොටස මීගමුව නගරයේ ආරක්ෂාවට මදි.මාර්ග බාධකමුහුණු ආවරණය වන හෙල්මට් දැමීම තහනම් කිරීමට පොලිසියට බලතල නැහැ. එහෙත් අපි, මුහුණු වැසෙන සේ හෙල්මට් දමාගෙන යන අයව නිතරම පරීක්ෂාවට ලක් කරනවා. මීටර් 500න් 500ට නිලධාරි යොදවලා සිටිනවා. පොලිස් නිලධාරින් එහාට මෙහාට යන තත්ත්පර කීපය ඇති කොල්ලකරුවන්ට. එම කාලයෙන් උපරිම ප්‍රයෝජන මේ කොල්ලකරුවන් ගන්නවා. උදේ 8.00 සිට රාත්‍රී 10 වනතුරු පොලිස් නිලධාරින්ගේ ආරක්ෂාව තැනින් තැනට යොදා තිබෙනවා.අද කොල්ලකරුවන් පැමිණෙන්නේ යතුරුපැදිවලින්. කොල්ලය සිදුකර අතුරු මාර්ගවලින් යන නිසා මාර්ග බාධක දමා ඔවුන්ව අල්ලා ගැනීමට බැහැ. ව්‍යාපාරික ස්ථානයක ලාච්චුවට ලක්ෂ 10ක පමණ මුදලක් එකතු වුණාම ආරක්ෂක ස්ථානයක එම මුදල තබන්න. ලොකු මුදල් ගනුදෙනු කරනවා නම් බැංකු මඟින්ම කිරීමේ වැඩපිළිවෙළක් යොදන්න.අන්තර්ජාලය මඟින් වාහන විකුණන බව දන්වා ඇති ස්ථානවලට ඇතැම් කොල්ලකරුවන් පැමිණ දුවලා බැලීමට කියා වාහනය ඉල්ලාගෙන අතරමඟදී අයිතිකරු පන්නා දමා වාහන රැගෙන ගිය අවස්ථා ගැන අපට පැමිණිලි ලැබී තිබෙනවා. මේවා ගැනත් අවධානය යොමු කරන ලෙස ඉල්ලා සිටිනවා.නියෝජ්‍ය ඇමැති සරත් ගුණරත්න මහතා - අද මීගමුවේ ඇතිවෙලා තිබෙන මේ තත්ත්වය සුළුවෙන් හිතන්න එපා. දේශපාලනඥයන් වශයෙන් අපට විශාල වගකීමක් මේ සම්බන්ධව තිබෙනවා. අපට හෝ පොලිසියට හෝ ජනාධිපතිතුමාට හෝ රජයට ඇඟිල්ල දිගු කරලා පළක් නැහැ. අපි සියලුදෙනා එක්ව මේ තත්ත්වයට මුහුණ දිය යුතුයි.අද මේ වගේ ඉතා ඉක්මනින් පහසුවෙන් මුදල් හොයන කණ්ඩායම් ඇතිවී තිබෙනවා. අද මොකද ලක්ෂ ගණන් මුදල් කොල්ල කාලා බන්ධනාගාරගත වුණත් බන්ධනාගාරයේ දී ලක්ෂයක් දෙකක් වියදම් කරලා සැප පහසුවට ඉඳලා එළියට ඇවිල්ලා ඉතිරි මුදලින් සුරසැප විඳින්ඩ පුළුවන්. මේකයි අද තත්ත්වය.සන්නිවේදන උපකරණඅපි මේ සඳහා පළමුව කළ යුත්තේ මෙවැනි අවස්ථාවක් ඇති වුණු විගස ජුවෙල් ලංකා ආයතනය නිගම්බු ජුවලර්ස් ආයතනය වැනි කුමන තැනකින් හෝ සිදුවුණ අවදානම පොලිසියට ක්ෂණයකින් දැනුම්දීමේ ක්‍රමවේදයක් ඇති කළ යුතුයි. නිමේෂයකින් බොත්තමක් නාද කළ පමණින් පොලිසියට එය දැනුම් දීමට පුළුවන් විය යුතුයි. පොලිසියත් දැනගත් මොහොතේම ක්‍රියාත්මක විය යුතුයි. ගුවන් විදුලිය හෝ සන්නිවේදන උපකරණ මඟින් අදාළ මාර්ග බාධකවල පොලිස් නිලධාරින් දැනුවත් කළ යුතුයි. එවිට ජනතාවට හෝ පොලිස් නිලධාරින්ට එය දැනගෙන වහාම ඒ සඳහා ක්‍රියාත්මක විය හැකියි.බස්නාහිර පළාත් ඇමැති නිමල් ලාන්සා මහතා -මීගමුව තුළ කෙටි කාලයකදී මාස තුනක් හතරක් තුළ සිද්ධි 4ක් වාර්තා වී තිබෙනවා. මොකද පොල් ගෙඩි කීපයක් හොරකම් කරපුවහම පොඩි හොරෙක් එම නඩුව ඇදි ඇදි යනවා. එහෙත් කටුනායක දී සිදුවුණ විදේශ මුදල් සොරකම් කළ නඩුවක් ඉතා‍ කෙටි කාලයක දී ඉවර වුණා. මේකයි අද තත්ත්වය.ආරක්ෂක පද්ධතියක්පසුගිය කාලේ මීගමුවේ සිදුවූ මුදල් මංකොල්ලයක් නිසා විශේෂයෙන් දේශපාලනඥයෙක් වශයෙන් මම අපහසුතාවයකට ලක්වුණා. මොකද මේ මුදල් මංකොල්ලයට අත්අඩංගුවට පත්වුණු පුද්ගලයා කියනවා දේශපාලන වුවමනාවකට ඔහුව හිරකරලා කියලා. මුදල් කොල්ල කාපු පුද්ගලයෝම අපට ඇඟිල්ල දිගු කරනවා. ඔහුව ඉක්මනින් අත්අඩංගුවට ගැනීම ගැන අපි පොලිසියට ස්තුතිවන්ත වෙනවා. නමුත් ඉදිරි වැඩපිළිවෙළත් හරියට නොකළොත් ඔවුන් කියයි දේශපාලන වුවමනාවන් සඳහා අපි තමා ඔවුන්ව අත්අඩංගුවට ගැනීමට කිව්වේ කියලා. අපි දන්නවා පොලිසියට මේක තනිවම කරන්ඩ බැහැ කියලා. 300 ගානක් සිටින පොලිසියට මේක තනිව කරන්නේ කොහොමද?මේ සඳහා විශේෂ ආරක්ෂක පද්ධතියක් ඇති කරනවා නම්, ඒ සඳහා යන වියදම බස්නාහිර පළාත් සංචාරක ඇමැතිවරයා ලෙස මමත් මීගමුව නගර සභාවත් සම්පූර්ණයෙන් වැය කිරීමට මේ මොහොතේ එකඟ වෙනවා.පුෂ්පා ජුවලර්ස් එක වටේටම ව්‍යාපාරික ස්ථාන තියනවා. ජනතාව ඉන්නවා. එහෙම සිටින විට මෙය කළේ ‍ෙකාහොමද? ප්‍රශ්නයක්.එදා ජුවෙල් ලංකා එකට වුණාම කටවහගෙන හිටියා. අද පුෂ්පා ජුවලර්ස් එකට වුණාම මේක ගැන කටවහගෙන ඉන්නවද? මේක මුළු මීගමුවේ සමස්ත ජනතාවට වුණ පහරක්. අපට වඩා ආරක්ෂක වැඩපිළිවෙළක් ගැන උනන්දු විය යුත්තේ ව්‍යාපාරික ප්‍රජාවයි.පුෂ්පා ජුවලරි එක කොල්ල කනවා කියන්නේ නිකන් තනිව කරන්ඩ බැහැ. මේකට මීගමු‍ෙව් සිටින මේ සම්බන්ධව හසල දැනුමක් තියන පුද්ගලයකු අනිවාර්යෙන් සම්බන්ධ වෙලා ඇති.යතුරුපැදි තුනකින් හය දෙනෙක් ඇවිල්ලා දෙනෝදාහක් මැද මෙහෙම කරලා ගියා නම් හෙට වෙනකොට අපට ගෙවල්වලවත් සිටීමට බැරිවෙයි. මීගමුව චිකාගෝවක් වීමට දෙන්ඩ බැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r1404297</link>
    <topic>දකුණේ අධ්‍යාපන කලාප 11ක පාසල් නොයන දරුවන් 2000ක්</topic>
    <author>@ තිස්සමහාරාම විශේෂ රාජා වෛද්‍යසේකර</author>
    <content>හම්බන්තොට තංගල්ල බෙලිඅත්ත ඇතුළු දකුණු පළාතේ අධ්‍යාපන කලාප 11ක පාසල් 1047ක අධ්‍යාපන කටයුතු සඳහා අවශ්‍ය පහසුකම් සියල්ල සපයා තිබියදී සිසුන් පාසල්වලට නොයවන මවුපියන් නීතියේ රැහැනට හසුකර ගැනීමට දකුණු පළාත් අධ්‍යාපන ඇමැති ජයන්ත බ්ලොක් මහතා පවසයි.දැනට පාසල් නොයන දරුවන් 2000ක් දකුණු පළාතෙන් හදුනාගෙන ඇති අතර මේ සිසුන් පාසල් නොයවා නිවෙස්වල රඳවා ගනු ලබනුයේ ඊට බාල සොහොයුරු සොහොයුරියන් බලා ගැනීමට බව පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r1404298</link>
    <topic>වෙල්ලස්ස කැරැල්ලට පසු ඉදිකළ ඉපැරැණි ලුණුගල තානායම අබලන්</topic>
    <author>ඌව පළාත් සමූහ - ප්‍රසන්න බංඩාර</author>
    <content>ඌව වෙල්ලස්ස කැරැල්ල සමයේ ඉදිකළ ‍පෞරාණික වටිනා කමක් ඇති ලුණුගල තානායමට අවශ්‍ය සියලු පහසුකම් ලබාදෙන ලෙස ප්‍රදේශවාසීන් සංචාරක මණ්ඩලයෙන් ඉල්ලා සිටී.ඉංග්‍රීසි ජාතිකයන් වෙල්ලස්සේ කැරැල්ල මර්දනය කිරීමෙන් අනතුරුව බදුල්ල, මඩකළපුව ඒ5 මාර්ගය ඉදිකිරීමට විදේශීය රටවලින් ගෙන්වාගත් ඉංජිනේරුවන් හා වැඩ පරීක්ෂකවරුන්ට නවාතැන් හා ආහාර පාන ලබාදීමට ලුණුගල තානායම ඉදිකර තිබේ.පසුකාලයේදී තැපැල් ප්‍රවාහනයට යොදාගත් අශ්වයන්ගේ නවාතැන් පොළක් බවටද මෙය පත්ව තිබේ.ලුණුගල ප්‍රදේශයට පැමිණෙන දේශීය, විදේශීය සංචාරකයන්ට නවාතැන් පහසුකම් හා අවශ්‍ය ආහාර පාන ලබා ගැනීමට ඇති එකම ස්ථානය මේ තානායම පමණි.දිනෙන් දින පෞරාණික මේ තානායමේ ගොඩනැගිලි විනාශයට පත්වෙමින් තිබේ. බිත්ති පුපුරා වහලය දිරාපත්වී පවතින අතර ප්‍රවේශ මාර්ගය හා මිදුල දැඩි ලෙස අබලන් තත්ත්වයට පත්ව ඇත.ආරක්ෂක වැටක් හා ගේට්ටුවක්ද නොමැති ලුණුගල තානායමේ ආගන්තුක සත්කාර උපරිම අයුරින් ලබාදීමට එහි සේවක මණ්ඩලය කටයුතු කරති.ලුණුගල ප්‍රදේශයට පැමිණෙන ආගන්තුකයින්ට තානායමෙන් උපරිම සේවයක් ලබාගැනීමට අවශ්‍ය සියලු පහසුකම් ලබාදෙන ලෙස ප්‍රදේශවාසීහු සංචාරක මණ්ඩලයෙන් ඉල්ලා සිටිති.තානායමේ කළමනාකරු ඩබ්ලිව්. ඩබ්ලිව්. හැරිසන් මහතා මෙසේ කීවාය.ලුණුගල තානායමේ පහසුකම් ගොඩාක් අඩු වුනාට පැමිණෙන ආගන්තුකයන්ට උපරිම පහසුකම් ලබාදෙනවා. ගොඩනැගිලි දිරාපත් වෙලා. වහලය තෙමෙනවා. ලී දිරලා, ඉඩ පහසුකම් මදි. තියෙන්නේ නිදන කාමර තුනයි. ගේට්ටුවක්, ආරක්ෂක වැටක් නෑ. ප්‍රවේශ මාර්ගය, මිදුල අබලන් වෙලයි තියෙන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r1404299</link>
    <topic>‘දැයට කිරුළ’ ව්‍යාපාරික සම්මානය තිස්ස සමූහ ව්‍යාපාරයට</topic>
    <author>සබරගමුව සමූහ</author>
    <content>උසස්ම අමුද්‍රව්‍ය යොදාගනිමින් පාරිභෝගික අවශ්‍යතා අනුව උසස් නිෂ්පාදනයන් සිදුකර කීර්ති නාමයක් රැකගැනීම මගේ මූලික අරමුණයි.කෑගල්ල දිස්ත්‍රික්කයේ සාර්ථක මාද්‍ය පරිමාණයේ ව්‍යාපාරිකයින් අතරින් දැයට කිරුළ 2014 ව්‍යාපාරික සම්මානය දිනාගත් තිස්ස සමූහ ව්‍යාපාරයේ අධිපති තිස්ස රණතුංග මහතා පවසයි. මෙවර දැයට කිරුළ උත්සවයේදී ජනාධිපති මහින්ද රාජපක්ෂ මහතාගේ සුරතින් එම සම්මානය ලබා ගැනීමට සමත් වූ තිස්ස රණසිංහ මහතා තම ව්‍යාපාරික ගමන් මඟ මෙසේ විස්තර කළේය.අපේ ව්‍යාපාර ආරම්භ වුණේ කොටියාකුඹුර කුඩා නගරයෙන්. කොටියාකුඹුර පදිංචිව සිටි ආර්.එම්.ජී. පෙරේරා වන මගේ පියා 1964 දී මේ ව්‍යාපාරය ආරම්භ කර තිබෙනවා.පියාගේ අභාවයෙන් පස්සේ මගේ මව වන ඩබ්ලිව්. ඒ.වෙත්තසිංහ මහත්මියගේ ආශිර්වාද සමඟ ව්‍යාපාරය ඉදිරියට ගෙන යන්න මට සිදුවුණා. මම 1976දී කෑගල්ල නගරයේ ව්‍යාපාරික ස්ථානයක් ආරම්භ කළා. තිස්ස සමූහ ව්‍යාපාරයට අයත් සමාගම් පහක සභාපතිත්වය දරන මම තවත් සමාගම් දෙකක කළමනාකරණ අධ්‍යක්ෂ ධුරය දරමින් සිටිනවා.තිස්ස ලී බඩු නිෂ්පාදනය හා බෙදාහැරීම, උදම් ලී බඩු පුද්ගලික සමාගම, දුල්ජා මාකටින් පුද්ගලික සමාගම ටී.ආර්.එන්. හොල්ඩින් සමාගම, හොටෙල් රන්දිව්, ආර්.ටී. ඩිස්ටිබියුටර්ස් සහ හවායි රෙස්ටුරන්ට් පුද්ගලික සමාගම අපගේ ආයතන සමූහයයි.අපගේ ව්‍යාපාරය මේ වන විට කෑගල්ල කේන්ද්‍ර කර ගනිමින්, කොටියාකුඹුර, කොළඹ, මහනුවර සහ කුරුණෑගල නගරවලටද ව්‍යාප්තව තිබෙනවා. මේ ආයතනවලට සම්බන්ධව 150ක පමණ සෘජු රැකියා ලබාදී ඇති අතර තවත් 400ක් පමණ වක්‍ර රැකියාවල යෙදී සිටිනවා.තිස්ස සමූහ ව්‍යාපාරයේ නවතම නිෂ්පාදනය දුල්ජා නම් සෞඛ්‍ය ආරක්ෂිත ආහාර නිෂ්පාදනයයි. ගලිගමුව නව කර්මාන්ත පුරයේ පිහිටුවා ඇති එම ආහාර නිෂ්පාදනාගාර ගැන විස්තර කළ තිස්ස රණතුංග මහතා.අපි මෙහි නිපදවන ශබ්ද නොවන කොත්තු අද ඉතා ජනප්‍රිය ආහාරයක් වී තිබෙනවා. රසායන ද්‍රව්‍ය නොමැතිව සෞඛ්‍ය ආරක්ෂක ලෙස දේශීය සම්ප්‍රදායයන් අනුගමනය කිරීම,හොඳම අමුද්‍රව්‍ය යොදා ගැනීම අපගේ නිෂ්පාදන ජනප්‍රිය වීමට ප්‍රධාන හේතුවයි. නිසි පරීක්ෂාව නිසි ප්‍රමිතිය අපේ ප්‍රධාන මිනුම් දණ්ඩයි.තිස්ස රණතුංග මහතා තම ව්‍යාපාරවලට අමතරව ක්‍රියාකාරී සමාජ සේවකයෙක් ලෙසද කෑගල්ල ප්‍රදේශයේ කීර්ති නාමයක් උසුලන්නෙකි.කෑගල්ල දිස්ත්‍රික් ක්‍රිකට් සංගමයේ උපසභාපතිවරයා වශයෙන් ද ඒ පිළිබඳ නිරන්තර සොයා බැලීමක යෙදීම බොහෝදෙනා අගය කරන්නෙකි.ගලිගමුව කර්මාන්ත පුරයේ කර්මාන්ත කරුවන්ගේ සංගමයේ සභාපතිවරයා වන්නේද තිස්ස රණතුංග මහතාය. අපි එතුමාට සුබ පතමු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r14042910</link>
    <topic>අයි.ඩී.එච්.රෝහලත් ඩෙංගු රෝගීන්ගෙන් පිරිලා</topic>
    <author>කොළොන්නාව සමූහ ඒ. සුමනසේන</author>
    <content>ඩෙංගු රෝගීන්ට ප්‍රතිකාර කිරීම සඳහා ප්‍රසිද්ධ රෝහලක් වන අ‍ංගොඩ අයි. ඩී. එච්. රෝහලේ කාන්තා හා පිරිමි ඩෙංගු ප්‍රතිකාර අංශ දෙකම මේ දිනවල ඩෙංගු රෝගීන්ගෙන් පිරී පවතින බව එම රෝහල් ආරංචි මාර්ග පවසයි.දිනපතා එහි පැමිණෙන රෝගීන් අතර‍ ඩෙංගු රෝගය වැලඳී ඇති බවට සැක කරන රෝගීන් රෝහලේ නතර කොට විශේෂ ප්‍රතිකාරවලට හා පරීක්ෂණවලට භාජනය කරන බවද එහෙත් දැනට තදබල ලෙස රෝගය වැලඳුණු කිසිවකුත් අදාළ රෝගීන් අතර නැති බවද කියන එම රෝහල් කාර්ය මණ්ඩලය රෝගය උත්සන්න වීමට පෙර රෝහලට පැමිණෙන ඕනෑම රෝගියකුට ඉක්මන් සුවය ලබාදීම සඳහා ප්‍රතිකාර කිරීම සිය අරමුණ බවද කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=r14042911</link>
    <topic>කරදර ගින්දර කඳුලින් දියකර මැට්ටෙන් ඇඹරෙන කුඹල් ජීවිතයේ ඇත්ත කතාවයි මේ...</topic>
    <author>සටහන ඉමදූව සමූහ</author>
    <content>එකසිය විස්සට දෙසිය විස්සක් ආයුබෝවේවා යැයි, නව අවුරුද්දේ රට තොට හැමතැන සියලුම දෙනාගේ ප්‍රාර්ථනයයි.මේ ප්‍රාර්ථනය යතාර්ථයක් කරන්නට හැකි ක්‍රම විදි අතරේ තවත් එක් විදියක් පිළිබඳව ඔබට කියන්නට අපි ගමගෙදර මැටි ගෙදරට ගියෙමු. කුඹල් කර්මාන්තකරුවනගේ නිපැයුම් අතරේ ගත් කළ වළංවලට හිමිවන්නේ සුවිශේෂීය වූ ස්ථානයකි.වළං ගැන විවිද කතා තිබුණත් රටටම කිරි උතුරවන්නට බඩ කට පුරවන්නට වළං හදන අහිංසකයන්ගේ දුක කවුරුත් නොදනිති. ඔවුන් කන හැටි ලිපවත් දන්නේ නැත.මේ කියන්න යන්නේ වළං ගැනය. කුඹලුන් ගැනය. වළං රස්සාව කරන අහිංසක මිනිසුන් ගැනය. මැටි හා බැඳුණු කර්මාන්ත අතර වළං කර්මාන්තයට හිමිවන්නේ විශේෂිත තැනකි. නැවුම් වළඳක ඉදුණු කිරිබත කොතරම් රසවත්ද. අවුරුද්දට අම්මා ආත්තම්මා කවන කිරි බත්වල රසය අපට තවමත් මතකය. එහෙත් රස කිරිබත් පිසින ලද හට්ටි මුට්ටි වළං හදන මිනිසුන්ගේ ජිවිතවලට කිරි ඉතිරෙන්නේ නැත.කිරි ඉතිරුණ අවුරුද්දක් ද ඔවුන්ට මතක නැත. ඉදිරියටත් එසේ වේද යන්න ඔවුන් තුළ ඇත්තේ සන්තාපයකි.කුඹල් කරුවන්ගේ අ‍ඳෝනාව සුළු පටු එකක් නම් නොවේ.මේ ඔවුන්ගේ කතාවයි.ගාල්ල තිත්තගල්ල පදිංචි ජී. සිරිසේන (57) - බෙලිඅත්ත, මිහිදුපුර, මැද ගොඩ ඉහළ ගොඩ, පහළ ගොඩ, වීරකැටිය, කෝම්පෝරුව, කටුවන , රන්න, දෙනගම, කිරින්ද පළාත්වල තමයි අපේ පැත්තේ වළං හදන්නේ. මැටි ගන්න තැනක් නෑ. පොල් රෝගය නිසා පොලුත් නෑ. පොල් ලෙලිත් නෑ.වළං හදන්න සහයෝගයක් නෑ.ගුරු පැහැයෙන් රන් පැහැයට වැඩ සටහනක් තිබුණා. ඒකත් අද නෑ.ණය ආධාර ලබා දෙන්නේත් නෑ. අර ෆයිල් මේ ෆයිල් ඉල්ලනවා. අපි අසරණයි. අපි කබලෙන් ලිපට වැටෙනවා. ඒ වෙනකම් අපි ගැන හොයන්න කවුරුවත් නෑ. නගරවල පොළවල්වලට ගියාම බිම් කුලිය දවසකට රුපියල් 400ක් 500ක් ගන්නවා. අඩි දහයේ දහයේ කෑල්ලට තමයි එහෙම ගන්නේ. පොළවල්වල වතුර නෑ. ලයිට් නෑ. වැසිකිළි පහසුකම් අඩුයි. මදුරුවෝ වැහි වැහැලා. කිසිම පහසුකමක් නැති වුණත් ප්‍රාදේශීය සභාවලින් බදු නම් අය කරනවා.තියන හැටියට හොද්දක් බතක් උයාගෙන කෑවයින් නොකෑවයින් කනවා.කූඩාරම් ගහගෙන අවුවැසි නොතකා සකස් කරන වළං විකුණන්න ගමින් ගමට නගරයෙන් නගරයට ද පොළෙන් පොළට කඩපොළෙන් කඩ පොළට ද ගමන් කරන්නට කුඹල්කරුවෝ පුරුදුව සිටිති.සාස්තරේට වළං හදන්න ඕනෑ ප්‍රමිතියක් තියෙන්න ඕනෑ. අපි වළං ගමේම විකුණනවා. පිටින් එන මුදලාලිලාට වළං දෙනවා තොග පිටින්. උත්සව කාලෙට නගරවල පොළවල්වල දමලා විකුණනවා.අපේ අය අපේ අත්තා මුත්තා කිරි කිත්තාගේ කාලේ පටන් තමයි මේ රස්සාව කරන්නේ. කර්මාන්තය කාලයක් නැත්තටම නැති වුණා. නමුත් අපේ මහ ඈයෝ රස්සාව ආරක්‍ෂා කරගෙන ආවා. මිනිස්සු මැටි වළඳට තිත තියලා. ප්ලාස්ටික් ඇලුමීනියම්වලට බැස්සා. අර රෝග මේ රෝග හැදෙනවා කියලා දැන් ආයෙත් මැටි වළඳට අත තියලා තියනවා.දික්කුඹුර පණුගල්ගොඩ පදිංචි ටී. සුමනාවතී (46) - පොලියට සල්ලි අරන් තමයි හැමෝම රස්සාව කරන්නේ. සහයෝගය දෙන පිරිස අඩුයි. මැටි ලොරි පටවන්න රුපියල් දෙදාහක් තුන්දාහක් ගන්නවා. ප්‍රවාහන කුලිය රුපියල් අටදාහක් විතර වෙනවා. මැටි අනන්න මැටි පටවන්න බඩු හදන්න පොරණු සකස් කරන්න ශ්‍රමය කුලිය වැයවෙනවා. ශ්‍රමයට රස්සාව කරන්න බෑ. මිල නියම කරන්න බෑ. එහෙම කළෝතින් වළංවලට මිල කියන්න බෑ.දැන් කාලේ වළංවලට ඉල්ලූම වැඩියි. ඒ නිසා වගකීම ඇතුවයි හදන්නෙ. මැටිවලට, දරවලට, දහයියාවලට, පොල් ලෙල්ලට, පිදුරුවලට, ප්‍රවාහන වියදම වැඩියි. මැටි ගන්න එක, මැටි නැති එක, මැටි පටවන්න, මැටි බාන්න, වළං පටවන්න, අර සභා මේ සභා බදු, පරිසර නීති ප්‍රශ්න ගොඩක් තියෙනවා.අපට මැටි නැති එකත් ප්‍රශ්නයත්. මේ කර්මාන්තය ඉස්සරහට ගෙනියන්න තරුණ පිරිස එන්නේම නෑ. එහෙම එනවා නම් තාක්‍ෂණය නව නිෂ්පාදන ක්‍රමයන් සොයා ඉදිරියට යන්නට හැකි නම් තරුණ පිරිස සමඟ වළං කර්මාන්තයත් ඉදිරියට ගෙනියන්න පුළුවන්.හම්බන්තොට පදිංචි පී.කේ ධර්මසිරි (48)-වළං හදන්න සහයෝගයක් නෑ.ණය ආධාර ලබා දෙන්නේ නෑ.ප්‍රවාහන කුළිය තමයි ඉතිං වැඩි. දුර ගමන්වලට ගියාම ගමන් වියදම වැඩයි.එක් මුරයකට රුපියල් 12 000ක් විතර වැය වෙනවා. හම්බන්තොට ඉඳලා තමයි අපි ගාල්ලට මේ වළං ගෙනාවේ. පොළේ බදු කුලිය දරාගන්න අමාරුයි. හැම අවුරුද්දකටම අපි විවිධ තැන්වලට යනවා.ප්ලාස්ටික් ඇලුමිනියම් උපකරණ ගන්න තමයි මිනිස්සු වැඩිපුර උනන්දු. පස්සේ කියනවා, අර අමාරුව මේ අමාරුව වකුගඩු අමරු කියලා. නමුත් මැටි වළංවල උයන පිහනකොට රසයි ගුණයි.අනෙක අපි දැන් ගෑස් උදුන්වල තබන්න හැකි ආකාරයට තමයි, වළං සකස් කරන්නෙ. වෙනදා වළං කදක් අරගෙන යන ගෙවල්වල උදවිය අද වළං දෙකක් තුනක් තමයි අරගෙන යන්නේ. කොහොම නමුත්, මැටිවළං ගෙදරට ගෙනියනවා නම් වැඩි කාලයක් දුකක් නැතිව ජීවත් වෙන්න හැකියාව තියනවා. ජීවත් වෙන්න වරම් ගන්න දුකින් සැදූ වළංගන්න කියලා අපි අහිංසක ඉල්ලීමක් කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=s1404291</link>
    <topic>බස්නාහිර පළාත් සත් සාමාජික රගර් කිරුළ කාල්ටන් පිලට</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදා 'ඒ' කණ්ඩායමට එරෙහිව ලකුණු 20-10ක විශිෂ්ට ජයක් අත්කර ගත් කාල්ටන් ක්‍රීඩා සමාජය බස්නාහිර පළාත් අන්තර් සමාජ සත් සාමාජික රගර් තරගාවලියේ කුසලානය දිනා ගැනීමට සමත්විය.අවසන් තරගයේ සහ ත්‍යාග ප්‍රදා‍නෝත්සවයේ ප්‍රධාන ආරාධිතයන් ලෙස ජනාධිපති මහින්ද රාජපක්ෂ මහතා සහ ජනාධිපති ආර්යාව ශිරන්ති රාජපක්ෂ මැතිනිය සහභාගී වූහ. බස්නාහිර පළාත් රගර් සංගමයේ මෙහෙයවීමෙන් හා ඒෂියන් ෆයිනෑන්ස් ආයතනයේ අනුග්‍රහයෙන් පැවැති අතර ත්‍යාග ප්‍රදානෝත්සවයට එම සංගමයේ හා ආයතනයේ ප්‍රධානීන් ද එක්වී සිටියහ.පොලිස් පිටියේ පෙරේදා පැවැති අවසන් මහා තරගයේ පළමු භාගය නිමාවනවිට දෙපිලම ලකුණු 10බැගින් ලබා සිටියද දෙවැනි භාගයේ දී ගුවන් හමුදාවට ප්‍රබල අභියෝගයක් එල්ල කළ කාල්ටන් පිල ජය හිමිකර ගත්තේය. කාල්ටන් පිල රැස් කළ ලකුණු සංඛ්‍යාවට උත්සාහක දිනුම් 4ක් ඇතුලත් වූ අතර ගුවන් හමුදාව රැස් කළේ උත්සාහක දිනුම් 2ක් පමණි.කුසලාන වටයේ පළමු අවසන් පූර්ව තරගයේ දී ලකුණු 28-0කින් හැව්ලොක්ස් පිල පරාජය කිරීමට කාල්ටන් ක්‍රීඩා සමාජය සමත්වූ අතර දෙවැනි අවසන් පූර්ව තරගයේ දී ‍පොලිස් 'ඒ' කණ්ඩායම ලකුණු 22-12කින් පරාජය කිරීමට ගුවන් හමුදා 'ඒ' පිල සමත්විය.කාල්ටන් ක්‍රීඩා සමාජයේ ජේසන් දිසානායක තරගාවලියේ වීරයා ලෙස සම්මාන දිනා ගත්තේය. දෙදිනක් පුරා පැවැති මේ තරගාවලියේ පළඟ ශූරතාව දිනා ගනු ලැබුවේ ආදි කන්නන්ගර විදුහල් කණ්ඩායමට එරෙහිව ලකුණු 26-10ක ජයක් වාර්තා කළ නාවික හමුදා 'ඒ' කණ්ඩායම විසිනි. කොතලාවල ආරක්ෂක ඇකඩමි පිලට එරෙහිව ලකුණු 28-7ක ජයක් අත්කර ගත් ගුවන් හමුදා 'බී' කණ්ඩායම බඳුන ශූරතාව දිනූ අතර පොලිස් පිල ලකුණු 33-5කින් පරාජය කළ පානදුර රගර් කණ්ඩායමට පළිහ ශූරතාව හිමිවිය.බස්නාහිර පළාතේ කණ්ඩායම් 20ක් මෙවර තරගාවලියට එක්වී සිටි අතර ජාතික කණ්ඩායම නියෝජනය කරන ප්‍රබල ක්‍රීඩකයන් රැසක් මීට ඇතුළත්වීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=s1404292</link>
    <topic>ශ්‍රී ලංකා ක්‍රිකට් පිලට විශේෂඥයකු සොයයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පිලේ එංගලන්ත සංචාරයට විශේෂඥ පුහුණුකරුවකු බඳවා ගැනීමට සූදානම් වෙයි.මෙය හදිසි අවශ්‍යතාවක් සේ සලකා වහාම ක්‍රියාත්මක කිරීමට යන බව වාර්තාවේ. එංගලන්තයේ ස්වභාවය පිළිබඳ මනා වැටහීමක් ඇති පුහුණුකරුවකු මේ සඳහා යොදා ගැනීම ශ්‍රී ලංකා ක්‍රිකට් ආයතනයේ අපේක්ෂාව වී තිබේ.කෙසේවුවද එංගලන්ත සංචාරයේ දී ශ්‍රී ලංකා ක්‍රිකට් ප්‍රධාන පුහුණුකරු ලෙස මාවන් අතපත්තු මහතා කටයුතු කරන අතර ශ්‍රී ලංකා ක්‍රිකට් ආයතනයේ ඊයේ පැවැති රැස්වීමක දී ඒ මහතාගේ ගිවිසුම පිළිබඳ සාකච්ඡා වී තිබේ. ශ්‍රී ලංකා ක්‍රිකට් පිලේ ප්‍රධාන පුහුණුකරු ලෙස දේශීය පුහුණුකරුවකු පත්වන්නේ වසර ගණනාවකට පසුවීම විශේෂත්වයක් හෙයින් මාවන් අතපත්තු මහතාට විශාල අභියෝගයක් පැවැරී ඇත.ශ්‍රී ලංකා පිලට එක්කර ගැනීමට අපේක්ෂා කරන විශේෂඥ පුහුණුකරු ලෙස ඊයේ පැවැති රැස්වීමක දී ‍‍ලොව ප්‍රබල පුහුණුකරුවන් රැසකගේ නම් යෝජනා වී ඇතත් අවසන් තීරණයකට එළැඹ නැත. ඉදිරි දිනවල දී යෝජනාවී ඇති පුහුණුකරුවන් කිහිපදෙනකු සමග සාකච්ඡා කිරීමට නියමිතව ඇත.ශ්‍රී ලංකා පිලේ එංගලන්ත හා අයර්ලන්ත සංචාරය මැයි මුල් සතියේ ආරම්භ වන අතර කණ්ඩායම මැයි 2වැනිදා මෙරටින් පිටත්වේ.ශ්‍රී ලංකා පිල අවසන් වරට එංගලන්තයේ ටෙස්ට් ක්‍රිකට් තරගාවලියකට එක්වූයේ 2011 දී වන අතර එහි දී ශ්‍රී ලංකාවට 1-0ක පරාජයක් හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=s1404293</link>
    <topic>එංගලන්ත ක්‍රිකට් පිලක් බිංදු වැස්සක තෙමෙයි</topic>
    <author>- වර්නන් ගුණසේකර</author>
    <content>බිංදු දහයේ කතාව මතක තබා නොගත යුතු යැයි සැලකෙන ක්‍රිකට් ක්‍රීඩාවකදී කණ්ඩායමක පිතිකරුවන් 10 දෙනෙක් ම බින්දුවලට දැවී ගියහ. කණ්ඩායම රැස්කර ගත්තේ ලකුණු 3ක් පමණි. එයින්ද ලකුණු 2ක් වාර්තා වූයේ ‘ලෙග් බයිස්’ අතිරේක ලකුණුවලිනි.මේ අරුම පුදුම පිතිකරණය වාර්තා වන්නේ ‘ටෙන් විරාල් ක්‍රිකට් සමාජය’ කණ්ඩායමෙනි. ප්‍රතිවාදී පිල ‘හැස්ලිංටන්’ ය. තරගය පැවතියේ ‘චෙෂයර් ලීග්’ 3 කොටසේ තරගයකදීය.එංගලන්තයේ අන්තර් සමාජ මේ තරගයේ ලකුණු 109ක ජයග්‍රාහී ඉලක්කයක් හඹා ගිය ටෙන් විරාල් කණ්ඩායමට ලබා ගැනීමට හැකිවූයේ ලකුණු 3ක් පමණි. මෙයින් දෙකක්ම අතිරේක ලකුණුවලිනි. පිතිකරුවන් දස දෙනකුම ලකුණු සටහන්කරුට කිසිම කරදරයක් නොකර බින්දුවලට දැවී යාමෙන් පසුව අංක 11 පිතිකරුවා පමණක් එක ලකුණක් ලබා ගත්තේය.හැස්ලිංටන් කණ්ඩායමේ එක් පන්දු යවන්නකු කඩුලු හයක් ලබා ගත් අතර තවත් පන්දු යවන්නෙක් ඉතිරි කඩුලු හතර ලබා ගත්තේය.මෙය නින්දාසහගත ක්‍රීඩාවක්ව තිබියදීත් ක්‍රිකට් ඉතිහාසයේ වඩාත්ම දුර්වල ඉනිම මෙය නොවේ. 1913 වසරේ පැවැති තරගයකදී ග්ලැස්ටන්බරි කණ්ඩායමට එරෙහිව ලැන්ග්පෝට් සමර්සෙට් කණ්ඩායම බින්දුවකට දැවී ගියේය.පළමු පෙළ ක්‍රිකට් තරගයක වාර්තා වන අඩුම මුළු ලකුණු සංඛ්‍යාව හයකි. 1810 වසරේ පැරැණි ලෝඩ්ස් ක්‍රීඩාංගණයේදී පැවැති තරගයකදී එංගලන්තයට එරෙහිව ක්‍රීඩා කළ ‘ද බී ස්’ කණ්ඩායම ලකුණු හයකට දැවී ගියේය.ටෙස්ට් ක්‍රිකට් තරගයක අඩුම මුළු ලකුණු ප්‍රමාණය වාර්තා වන්නේ නවසිලන්තය වෙතිනි. ඒ, ලකුණු 26කි. මෙය සිදුවූයේ 1955 වසරේ එංගලන්තයට එරෙහිවය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=s1404294</link>
    <topic>ආසියාතික යොවුන් ක්‍රීඩා උළෙලට තංගල්ල කලාපයේ වැඩමුළුවක්</topic>
    <author>@ වීරකැටිය සමූහ ඒ. ටී කහඳුගොඩ</author>
    <content>2017 වර්ෂයේදී පැවැත්වීමට නියමිත ආසියාතික යොවුන් ක්‍රීඩා උළෙල පිළිබඳව තංගල්ල අධ්‍යාපන කලාපයේ විදුහල්පතිවරුන් සහ ක්‍රීඩා ගුරුවරුන් දැනුවත් කිරීමේ වැඩමුළුවක් දකුණු පළාත් ශාරීරික අධ්‍යාපන විෂය බාර සහකාර අධ්‍යාපන අධ්‍යක්ෂ ඩී.ජී. දුමින්ද මහතාගේ ප්‍රධානත්වයෙන් තංගල්ල කලාප අධ්‍යාපන කාර්යාලයීය ශ්‍රවණාගාරයේදී පසුගියදා පැවැත්විණි.ආසියාතික යොවුන් ක්‍රීඩා උළෙල සම්බන්ධයෙන් තංගල්ල අධ්‍යාපන කලාපයේ ඇති සැලැස්ම සහ සූදානම පිළිබඳව මෙහිදී සාකච්ඡා කෙරිනි.තරඟාවලිය සඳහා මේ වනවිට පාසල් මට්ටමින් ක්‍රීඩක ක්‍රීඩිකාවන් හඳුනාගෙන ඇති අතර කලාප මට්ටමේ තෝරා ගැනීම් අප්‍රේල් 25 සිට මැයි 15 දක්වා සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=s1404295</link>
    <topic>ඩ්වේන් ස්මිත්ගෙන් වේගවත් පිතිහරඹයක්</topic>
    <author/>
    <content>ආරම්භක පිතිකරු ඩ්වේන් ස්මිත්ගේ වේගවත් පිතිහරඹය හේතුවෙන් සන්රයිස් හයිද්‍රබාද් කණ්ඩායම සමග අයි.පි.එල්.තරගාවලිය යට‍තේ පෙරේදා රාත්‍රී එක්සත් අරාබි එමීර් රාජ්‍යයේ සාජා නුවර පැවැති තරගයෙන් කඩුලු 5ක ජයක් අත්කර ගැනීමට චෙන්නායි සුපර්කිංග්ස් පිල සමත්විය.පළමුව පන්දුවට පහරදුන් හයිද්‍රබාද් පිල ඕවර 20 අවසානයේ කඩුලු 5ක් දැවී ලකුණු 145ක් ලබා ගත් අතර චෙන්නායි පිල ඕවර 19.3කදී කඩුලු 5ක් පමණක් දැවී ජයග්‍රහණය සපුරා ගත්තේය. ‍මේ ජයග්‍රහණයත් සමග තරග 5ක දී ජය 4ක් වාර්තා කරමින් ලකුණු සටහනේ දෙවැනි ස්ථානය අත් කර ගැනීමට ද චෙන්නායි පිල සමත්විය.හයිද්‍රබාද් පිල වෙනුවෙන් ආරොන් ෆින්ච් ලකුණු 44ක්, ලොකේෂ් රාහුල් ලකුණු 25ක් ද රැස් කළ අතර පන්දු යැවීමේ දී මෝහිත් ෂර්මා සහ බෙන් හිල්ෆෙන්හෝස් කඩුලු 2ක් බැගින් දවාලූහ.ලකුණු 146ක ඉලක්කය හඹාගිය චෙන්නායි පිලේ ආරම්භක පිතිකරු යුගලය පළමු කඩුල්ලට ලකුණු 85ක සම්බන්ධතාවක් ගොඩනැගූහ. ස්මිත් පන්දු 46කදී හතරේ පහර 4ක් සහ හයේ පහර 5ක් සමග ලකුණු 66ක් ලබා ගත් අතර ඔහුට අනගි සහයක් ලබාදුන් බ්‍රෙන්ඩන් මැකලම් පන්දු 33කදී හතරේ පහර 3ක් සහ හයේ පහර 2ක් සමග ලකුණු 40ක් රැස් කළේය. පන්දු යැවීමේ දී බුවනේෂවර් කුමාර් සහ ඉෂාන්ත් ෂර්මා අතර කඩුලු 2 බැගින් බෙදී ගියේය.මේ අතර මුම්බායි ඉන්දියන්ස් පිල සමග පැවැති තරගයෙන් කඩුලු 6ක ජයක් වාර්තා කිරීමට දිල්ලි ඩෙයාර්ඩෙවිල්ස් පිල සමත්විය. පළමුව පන්දුවට පහරදුන් මුම්බායි පිල ඕවර 20 අවසානයේ කඩුලු 6ක් දැවී ලකුණු 125ක් රැස් කළේය. මුම්බායි කණ්ඩායමේ මුල් පෙළ කඩුලු ඉක්මනින් බිඳ වැටුණ අතර මැද පෙළ පිතිකරු කීරන් පොලාර්ඩ් නොදැවී ලකුණු 33ක් රැස් කරමින් සිය කණ්ඩායමට යම් සහනයක් ලබා දුන්නේය. පන්දු යැවීමේ දී ජේදෙව් උනද්කාට් කඩුලු 2ක් බිඳ දැමුවේය.පිළිතුරු ඉනිම ක්‍රීඩා කළ දිල්ලි කණ්ඩායම ඕවර 18.5කදී කඩුලු 4ක් පමණක් දැවී ජයග්‍රහණය වාර්තා කළේ මුරලි විජේ රැස් කළ ලකුණු 40ත්, නායක කෙවින් පීටර්සන් නොදැවී ලැබූ ලකුණු 26ත් සමගින්ය. විශිෂ්ට පන්දු යැවීමක නිරත වූ ලසිත් මාලිංග සිය ඕවර 4දී ලකුණු 17ක් පමණක් ලබාදී කඩුලු 2ක් බිඳ දැමුව ද දිල්ලි පිලේ ජයග්‍රහණය නවතාලීමට එය ප්‍රමාණවත් නොවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=s1404296</link>
    <topic>ලයන්ස් කුසලාන ජාත්‍යන්තර බොක්සිං ශූරතාවලිය</topic>
    <author>ඡායාරූප – මහින්ද විතානාච්චි</author>
    <content>වසර 46කට පසුව ශ්‍රී ලංකාවේ පළමුවරට පැවැත්වෙන ලයන්ස් කුසලාන ජාත්‍යන්තර බොක්සිං ශූරතාවලිය ඊයේ සුගතදාස ගෘහස්ථ ක්‍රීඩාංගණයේ දී ආරම්භ විය.එහිදි කිලෝ ග්‍රෑම් 49 බර පන්තියෙන් තරග වදින මලිත් ප්‍රභාෂ්වර චීන තායිපේ ක්‍රීඩකයකු සමග තරග වදිමින්.ශ්‍රී ලංකාව ඇතුලු රටවල් 10ක් තරග වදින මේ තරගාවලියේ සමාරම්භක උළෙලේ දී තරගාවලියේ අධ්‍යක්ෂ ඩයන් ගෝමස් මහතා උත්සව සභාව අමතමින්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=f1404291</link>
    <topic>විපක්ෂයේ නායකයෝ මාරුවුණාට ජනතාවට ගාණක් නෑ</topic>
    <author/>
    <content>කලක් මධ්‍යම රජයේ නියෝජ්‍ය ඇමැතිවරයකු ලෙස කටයුතු කළ එදිරිවිර වීරවර්ධන මහතා පසුව ජාතික දේශපාලනයෙන් ඉවත්ව පළාත් සභා දේශපාලනයට ප්‍රවිෂ්ට විය. හෙතෙම වර්තමානයේ මධ්‍යම පළාත් සභාව නියෝජනය කරන ඇමැතිවරයකු ලෙස කටයුතු කරයි. මේ ඔහු සමඟ දිනමිණ පැවැත් වූ දේශපාලන සංවාදයකි.එක්සත් ජනතා නිදහස් සන්ධානය විදිහට අප අමුතුවෙන් සැලැසුම් කිරීමට හෝ සූදානම්වීමක අවශ්‍යතාවක් නැහැ. ආණ්ඩුව මේ පළාත්වලට විශාල සේවයක් ඉෂ්ට කර තිබෙනවා. මේ ගැන ජනතාව තුළ විශාල ඇගැයුමක් තිබෙනවා. ඒ ඇගැයුම තමයි මැතිවරණවලදී ඡන්ද බවට පත්වෙන්නෙ. ජනතාව මේ ආණ්ඩුව ඉටුකළ සේවය පිළිබඳව විශාල පැහැදිමකින් ඉන්නේ. මම ඒ කරුණ කියන්නේ නිකම්ම නොවෙයි, හේතු සාධක හා උදාහරණ ඇතිවයි. ආණ්ඩුව දිගින් දිගටම ජයග්‍රහණය කරන්නේ ජනතාව වෙනුවෙන් ඉටු කළ මහා මෙහෙය නිසයි.ඕනෑම දේශපාලන ව්‍යාපාරයකට තමන් කැමැති අදහසක් පළ කළ හැකියි. ඒක ඔවුන්ගේ නිදහස විදිහටයි පෙන්වාදීමට පුළුවන්කම තිබෙන්නේ. ඒත් ඔවුන් අනුමානයට කියන කරුණු අපට කිසිසේත්ම පිළිගැනීමට බැහැ.අපි පසුගිය අවුරුදු අට ඇතුළත විශාල මෙහෙවරක් ඉෂ්ට කර තිබෙනවා. ඒ ගැන ජනතාව තුළ ඇති ප්‍රසාදය හා විශ්වාසය අංශු මාත්‍රයකින්වත් අඩුවෙලා නැහැ. අනෙක විපක්ෂය විදිහට එක්සත් ජාතික පක්ෂයට හෝ ජනතා විමුක්ති පෙරමුණට නිසි වැඩපිළිවෙළක් නැහැ.ජනතාව ආකර්ෂණය කරන වැඩපිළිවෙළක් විපක්ෂයට නැහැ. ඒ විදිහේ විපක්ෂයකට ජනතාව දිනා ගැනීමට බැහැ. තමන්ගේ ඡන්ද දායකයන් තබාගැනීමට බැරි වෙලා තිබෙන්නේ.මේ නායකත්ව මාරු කිරීම් නිසා විපක්‍ෂ අභ්‍යන්තරයේ යම් කිසි ප්‍රබෝධයක් ඇතිවීමට පුළුවන්. ඒත් ඒ ප්‍රබෝධය හුදු සමාජයටම දැනෙන මහා වෙනසක් නොවෙයි. එවැනි තත්ත්වයක් තුළ ජනතා විමුක්ති පෙරමුණට මහා විප්ලවයක් කළ නොහැකියි. දේශපාලනය හා සලකා බලද්දී එය සැලකිල්ලට ගත යුතු දෙයක් නොවෙයි. ප්‍රජාතන්ත්‍රවාදී පක්ෂය කියන්නේ එජාපයෙන් හැලෙන, ජනතා විමුක්ති පෙරමුණෙන් ගැලවෙන ඡන්ද එකතු කරන තැනක් පමණයි. ඒ හැර මේ දේශපාලන පක්ෂයට දුර ගමනක් යාමට පුළුවන්කමක් ලැබෙන්නේ නැහැ. මීට පෙර බිහි වූ දේශපාලන පක්ෂවලට වූ දේම තමයි ප්‍රජාතන්ත්‍රවාදී පක්ෂයට සිදු වන්නේත්,ඒ චෝදනාවේ කිසිදු සත්‍යතාවක් නැහැ. අප ඉතාමත් ඉහළින් මැතිවරණ නීති ආරක්ෂා කරනවා. අප පක්ෂයක් විදිහට නීති රීති උපරිමයෙන් ආරක්ෂා කිරීමට කටයුතු කළා. ඇතැම් විට එක් සිදුවීමක් දෙකක් හුදෙකලාව සිදු වුණාට, මේ සියල්ල පක්‍ෂයක ගිණුමට බැර කිරීම වැරදියි.ඇත්තෙන්ම එක්සත් ජනතා නිදහස් සන්ධාන ආණ්ඩුව ප්‍රජාතන්ත්‍රවාදය ආරක්ෂා කිරීමට අවශ්‍ය පසුබිම සකස් කරන අතර ප්‍රජාතන්ත්‍රවාදීව සියලු පක්ෂවලට අවස්ථාව ලබාදීමට කටයුතු කළා. අනෙක එක්සත් ජාතික පක්ෂ ආණ්ඩු බලයේ සිටිදාහත් අවුරුදු කාලය තුළ මැතිවරණ සිතියම හකුළා දැමීමට කටයුතු කළා. ඒත් අපි නිතරම ප්‍රජාතන්ත්‍රවාදය ආරක්ෂා කිරීමේ අරමුණින් තමයි කටයුතු කරන්නේ. ඒ ගැන අතීතය සියලු ජන කොටස්වලට යළි සිහිපත් කළ යුතු නැහැ.පළාත් සභාව කියන්නේ ජනතාවට වැඩක් කළ හැකි ආයතනයක් විදිහට හඳුන්වන්න පුළුවන්. ඇතැම් අය චෝදනා එල්ල කරනවා පළාත් සභාව සුදු අලියෙක් කියලා. නැතිනම් වැඩකට නැති ආයතනයක් කියලා. ඒත් පළාත් සභාව කියන්නේ ජනතාවට වැඩක් කළ හැකි ආයතනයක් විදිහට හඳුන්වන්න පුළුවන්. උදාහරණයකට ගනිමු මධ්‍යම පළාත් සභාව, මේ සභාව ඒ පළාතේ ජනතාවට විශාල සේවයක් ඉටුකර තිබෙනවා පමණක් නොවෙයි. මධ්‍යම ආණ්ඩුව සමඟ සුහදත්වයෙන් හා අවබෝධයෙන් මහින්ද චින්තන ප්‍රතිපත්ති ක්‍රියාත්මක කිරීමට කටයුතු කර තිබෙනවා. ඒ නිසා පළාත් සභාව කියන්නේ පිටු දැකිය යුතු ආයතනයක් නොවෙයි. වැඩකළ හැකි ආයතනයක් විදිහටයි හඳුන්වන්නට පුළුවන්කම තිබෙන්නේ.පළාත් සභාවලට ඉඩම් බලතල, පෞද්ගලික බලතල ඉල්ලීම් නොවෙයි කළ යුත්තේ. අපට ලැබී ඇති බලතල මඟින් ජනතාව උපරිමයෙන් සේවය කිරීමයි. එහෙම කටයුතු කිරීම මඟින් පමණයි පළාත් සභාවල මෙහෙවර ඉටුකිරීමට පුළුවන්කම ලැබෙන්නෙ.මේ මතුකරන තර්කවල පදනමක් නැහැ. රටට විශාලම සේවයක් සිදුවූණේ මේ ආණ්ඩු කාලයේදී කියන එක අතිශයෝක්ති සහගත තර්කයක් නොවෙයි, එය රටේ බහුතරයක් පිළිගත් සත්‍යයක්. යුද්ධය නිම කිරීමත් සමඟ බොහෝ අය කල්පනා කළේ රට යළි ගොඩ නඟන්න දීර්ඝ කාලයක් ගතවේවි කියලා. ඒත් මේ ආණ්ඩුවට පුළුවන් වුණා ඉතාමත් කෙටි කාලයක් තුළ යුද්ධයෙන් විපතට පත් වූ ප්‍රදේශ යථා තත්ත්වයට පත් කිරීමට. එපමණක් නොවෙයි, ඉන්පසු මහා සංවර්ධනයකට අවශ්‍ය පසුබිමක් කෙටි කාලයක් ඇතුළත ඇති කළා. වරාය, ගුවන්තොටුපළ අධිවේගී මාර්ග මේ අතරින් ප්‍රධානයි. මේවායේ ප්‍රතිලාභ එක් රැයකින් නැතිනම් දෙකකින් ලබා ගැනීමට පුළුවන් කමක් නැහැ. ඒවා දීර්ඝ කාලීනව ප්‍රතිලාභ ලබා ගැනීමට ව්‍යාපෘති විදිහට හඳුන්වන්න පුළුවන්.වරායක්, ගුවන්තොටුපොළක් කියන්නේ රටක ආර්ථිකයට විශාල ශක්තියක්. අධිවේගී මාර්ග ඉදිකිරීමත් එහෙමයි. දීර්ඝ කාලයක් තිස්සේ එකතැන පල්වුණු ප්‍රවාහන හා මහා මාර්ග ක්‍ෂේත්‍රයට අලුත් ශක්තියක් ලබාදීමට පුළුවන් වුණා. මෙපණක් නොවෙයි, පොදු මහා මාර්ග පද්ධතියට නව මුහුණුවරක් ලබාදීමට ආණ්ඩුවට පුළුවන් වෙලා තිබෙනවා. මෙය රටේ අනාගත සංවර්ධනයට අතිශය පිටිවහලක් විදිහට හඳුන්වන්න පුළුවන්. රටක් අලුත් ගමනකට මුල පිරීමේදී මේ විදියේ මහා සංවර්ධන ව්‍යාපෘති ඇති කළ යුතුයි. ඒවායේ ප්‍රතිඵල මෙන්ම ප්‍රතිලාභ ශත වර්ෂ ගණනාවකට ප්‍රයෝජනයට ගැනීමට පුළුවන්.ඒ නිසා මේ සංවර්ධන ව්‍යාපෘති මඟින් ජනතාවට ප්‍රතිලාභ නැතැයි කිසිවකු කියනවානම් ඒක වැරැදි අර්ථකථනයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>29</day>
    </date>
    <link>http://www.dinamina.lk/2014/04/29/_art.asp?fn=f1404292</link>
    <topic>ශ්‍රී ලාංකික නර්තන කලාව සමාජයට අත්‍යවශ්‍යම විෂයක් බව තහවුරු කළ යුතුයි</topic>
    <author/>
    <content>ලෝක නර්තන දිනය අද ට (29) යෙදි තිබේ. ඒ නිමිත්තෙන් ශ්‍රී ලංකා කලා මණ්ඩලයේ සභාපති, සෞන්දර්ය කලා විශ්ව විද්‍යාලයේ පශ්චාත් උපාධි අධ්‍යයන කේන්ද්‍රයේ අධ්‍යක්ෂ ජ්‍යෙෂ්ඨ මහාචාර්ය මුදියන්සේ දිසානායක මහතා සමඟ කරන ලද සාකච්ඡාවකි මේ.නර්තනය යනුවෙන් හඳුන්වන්නේ ඕනෑම රටක ඕනෑම සමාජයක ජනතාව තුල තිබෙන්නා වූ ආත්මීය ප්‍රකාශන, නර්තන මාධ්‍යයෙන් තමන්ගේ ප්‍රේක්ෂක ජනතාව වෙත සංජානනය කෙරෙන ප්‍රබල සන්නිවේදන ක්‍රමවේදයක්. මෙය රටින් රට මෙන්ම ඒ ඒ රටවල ජනතාවගේ ඇවතුම් පැවතුම් සිරිත් විරිත් ඇදහිළි විශ්වාස අනුව එකිනෙකට වෙනස් වෙනවා. අප්‍රිකාවේ කළු ජාතික ජනතාව අතර ඇති නර්තනයට වඩා යුරෝපයේ සුදු ජාතීන් අතර පවත්නා නැටුම සම්පුර්ණයෙන්ම වෙනස්. ඇමෙරිකාවේ රතු ඉන්දියානුවන් සතු නැටුම හා දකුණු ආසියාවේ ප්‍රාථමික සමාජ වල දක්නට ඇති නැටුම ඉඳුරාම වෙනස්. එය එසේ වුවත් ඒ ඒ රටවල ආවේණික නර්තනය ඒ ඒ රටවල ජාතික අනන්‍යතාව පිළිබිඹු කෙරෙන ප්‍රබල සංකේතයක්.1950 ගණන්වල ආරම්භ කළ යුනෙස්කෝ සංවිධානය විවිධ විෂය ක්ෂේත්‍ර පිළිබඳ හා විශේෂ ජන වර්ග පිළිබඳ මෙන්ම ස්වභාවික වස්තු අරභයාද වර්ෂයකට එක් එක් දිනයක් නම්කර තිබෙනවා. උදාහරණයක් ලෙස කීවොත් ලෝක නාට්‍ය දින, ලෝක සංස්කෘතික දිනය, ලෝක පරිසර දිනය, ලෝක ආදිවාසී දිනය වශයෙන්.ඒ අනුව 1982 වර්ෂයේදී යුනෙස්කෝ සංවිධානය යටතේ පවත්නා ජාත්‍යන්තර රංග ශාලා ආයතනය (ITI) හෙවත් ප්‍රාසාංගික කලාව පිළිබඳ ජාත්‍යන්තර සංවිධානය සෑම වර්ෂයකම අප්‍රේල් මස 29 වන දින ලෝක නර්තන දිනය ලෙස නම් කොට තියෙනවා. මෙහිදී සිදු කෙරෙන්නේ අදාල වර්ෂයේදී ලෝකයේ ඕනෑම රටක සිටින නර්තන කලාව වෙනුවෙන් අතිවිශාල සේවයක් කළ ශිල්පියෙකු හෝ ශිල්පිනියක ඉතා සූක්ෂම ලෙස සිදු කෙරෙන ක්ෂේත්‍ර පර්යේෂණයකින් පසු තෝරාගෙන ඔහුට හෝ ඇයට අදාළ වසරේ ලෝක නර්තන දින පණිවිඩය ලබා දෙන ලෙස දන්වා ඔහු හෝ ඇය අගය කිරීමයි. මෙවර ලෝක නර්තන දිනය වෙනුවෙන් තෝරා ගෙන ඇත්තේ ප්‍රංශ ජාතික මෞරට් මර්සාකි (MOURAD MERZOUKI) ශිල්පියා යි. ඒ අනුව ඔහු නර්තන දිනය වෙනුවෙන් නිකුත් කරන ලද ප්‍රකාශනය ලොව පුරා බෙදා හරිනු ලබන අතර විවිධ රටවල් ඒ අනුව අදාළ දිනයේදී ලෝක නර්තන දිනය සමරනු ලබනවා.මෙම ප්‍රශ්නය ඉතාම වැදගත්. සමාජීය නර්තනය නොඑසේනම් Social Dance නමින් විශේෂතා හඳුනාගත හැකි අපට ආවේණික නර්තන කලාවක් ලංකාවේ නැතත් නර්තනය පාර්ශවයෙන් ඉතා විශිෂ්ට ගණයේ සම්ප්‍රදායික නර්තන කලාවක් හා ව්‍යවහාරික නර්තන කලාවක් ඇති ශ්‍රී ලංකාව වැනි රටකට ලෝක නර්තන දිනය වැදගත් වන්නේ නර්තනය යන විෂය ක්ෂේත්‍රය සමාජයට අත්‍යවශ්‍ය ප්‍රබල විෂය ක්ෂේත්‍රයක්ය යන අදහස සමස්ත ලාංකීය ජනතාව වෙත දැනවීම සම්බන්ධයෙනි. ලාංකීය නර්තනය හුදු නර්තනයක්ය යන සමාජ දුර්මුඛය ඉවත්කොට ඒ වූ කලි මානව සමාජයකට අත්‍යවශ්‍ය විෂය ක්ෂේත්‍රයක් ලෙස ලෝකයම පිළිගන්නා කලාවක්ය යන අදහස සමාජය තුලට සාන්ද්‍රනය කරමින් එම තත් කලාව මානව සම්පත් හා ක්‍රියාකාරම් ජාතික වශයෙන් ඇගයීමට ලක් කිරීමටත් අවස්ථාව ලැබෙනවා.ඔව්. විශේෂ හේතුවක් තිබෙනවා. ගරු සංස්කෘතික ඇමැති ටී . බී . ඒකනායක මැතිතුමාගේ ප්‍රබල අවශ්‍යතාවයක් තිබෙනවා සමාජ සංහිදියාව හා සංස්කෘතිය තුලින් අර්ථවත් කරමු යන සංකල්පය. ඒ සඳහා මෙවර ලෝක නර්තන දිනය යාපනේදී පැවැත්වීම ඉතාම කාලෝචිත බව එතුමාගේ අදහස විය. ඊට හේතුවන තවත් කාරණාවක් තමයි පසු ගිය දෙසැම්බර් මාසයේ ඇමතිතුමා ඇතුළු කලාකරුවන් රාශියක් තෛපොංගල් උත්සවය සැමරීමට කොළඹ සිට කිලිනොච්චියට ගියා. එහිදී දමිල ජනතාව හා එක්ව ඉතා සහයෝගයෙන් තෛපොංගල් උත්සවය සැමරුවා. එහිදී ලද මිත්‍රත්වයේ අත්වැල තවදුරටත් ශක්තිමත් කිරීමට මෙවර ලෝක නර්තන දිනය යාපනයේ වීරසිංහම් ශාලාවේදී පැවැත්වීමට කටයුතු සංවිධානය කළා.තිස් අවරුදු යුද්ධයකට පසු හෝ ඊට පෙර මෙතරම් ජනප්‍රිය කලාකරුවන් සංඛ්‍යාවක් බහුතර දමිළ ජනතාවක් ජීවත්වෙන කිලිනොච්චිය වැනි ප්‍රදේශයකට ගොස් ඔවුන්ගේ සංස්කෘතිය අගයමින් මෙවැනි කටයුත්තක් සිදුකොට නැහැ.ටී . බී . ඒකනායක ඇමතිතුමා , ලේකම්තුමා , අධ්‍යක්ෂකතුමා , රාජ්‍ය නර්තන අනුමණ්ඩලයේ සභාපති සහ කලා මණ්ඩලයේ සභාපති , යාපනය දිස්ත්‍රික් ලේකම්තුම මෙහිදී දේශන පවත්වනවා.එදින විශේෂ දේශනය .ප්‍රවීන කලාකාරිනි ලීලම්බිගෙයි සෙල්වරාජා මහත්මිය යි. සිංහල / දමිල ප්‍රාසාංගික අංග රැසක් වේදිකාගත කිරීමට සැලසුම් කොට ඇති අතර චයිරවමුත්තු සිවරාමලිංගම් , ක්‍රිෂාන්ති රවින්ද්‍ර විමල් නයනානන්ද යන සිංහල දමිල ප්‍රවීන කලාකරුවන් හට ජීවිතයේ එක් වරක් පමණක් පිරිනමන ගෞරව සම්මානයෙන් පිදුම් ලබනවා..සත්‍ය වශයෙන්ම ප්‍රමාණවත් නැහැ. අතිගරු ජනාධිපතිතුමාගේ මහින්ද චින්තන ඉදිරි දැක්මට අනුව කලා කෙත පෝෂණය කිරීම හා ආසියාවේ දැනුමේ කේන්ද්‍රස්ථානය ලෙස ශ්‍රී ලංකාව ගෙන යාමේ වැදගත් වැඩපිළිවෙළට අනුව අප සිංහල දමිල මුස්ලිම් බර්ගර් මේ සියලු ජාතීන් අතර සංස්කෘතික විෂය ක්ෂේත්‍රය තුළින් සහජීවනය ගොඩ නගමින් ඔවුනොවුන්ගේ සංස්කෘතිය හා ආගම් වලට ගරු කරමින් පවත්නා දැනුම හුවමාරු කර ගනිමින් හා තිබෙනා දැනුම වැඩි දියුණු කිරීමට වැඩ පිළිවෙළක් මේ වන විටත් ක්‍රියාත්මක යි.කිලිනොච්චිය, අම්පාර, යාපනය, මඩකලපුව, නුවරඑළිය වැනි උතුරු හා නැගෙනහිර පලාත්වල දමිල කලාකරුවන් සඳහා නර්තන පුහුණු වැඩමුළු, දේශන, සංදර්ශන , සම්මන්ත්‍රණ රාශියක් මේ වනවිට පවත්වා තිබෙනවා. ඊට නිදසුනක් මම කියන්නම්. ඉතිහාසයේ කවරදාකවත් සිදු නොවූ පරිදි මෙවර රාජ්‍ය නාට්‍ය උළෙලට උතුරු නැගෙනහිර පලාත්වලින් දමිල නාට්‍ය රාශියක් ඉදිරිපත් කිරීමට අපට හැකි වීමෙන් එය සනාථ වෙනවා. දකුණේ ජනතාව අතරටද උතුරේ සංස්කෘතිය පිළිබඳ අවබෝධයක් ඇති කිරීම සඳහා ශ්‍රී ලංකාවේ දමිල සංස්කෘතිය නමින් මා පසුගිය දා ග්‍රන්ථයක් පවා ප්‍රකාශයට පත් කලා.......මේවායේ කිසිදු සත්‍යතාවයක් නැහැ. ලෝකයේ කිසිඳු රටක ජන නායකයෙකු නොකරන, නමුත් අපේ රටේ ජනමුල නායක අතිගරු ජනාධිපතිතුමා ඒ ඒ ජනතාව ජීවත්වන ප්‍රදේශවලදී ඔවුන්ට හිමි මව් භාෂාවෙන් ඔවුන් ආමන්ත්‍රණය කරනවා. මෙය ලෝකයේ විරල සංසිද්ධියක්. අපේ රටේ දියුණුවට අකමැති දමිල ඩයස් පෝරාවට ඔත්තු සපයන කළු සල්ලි මත යැපෙන, ඇතැම් අය වර්තමාන රජයේ සාමය හා සංහිඳියාව වැඩපිළිවෙල විකෘති කර තොරතුරු එළි කරනවා.අපි කරනා මෙවැනි සංහිඳියාව පිළිබඳ රජයේ කටයුතු වලට මීට වඩා ප්‍රචාරයක් අවශ්‍යයි කියල මම හිතනවා.ඇත්ත කතා කළොත් ශ්‍රී ලංකාවේ ඕනෑම ප්‍රදේශයක ඕනෑම ජන වර්ගයකම තමාට අභිමත පරිදි ආගම් අදහමින් සංස්කෘතික අංග පවත්වන්න නිදහස ලැබී තිබෙනවා. එය සත්‍යයක්. එම සත්‍ය පිළිගැනීමට නොකැමැති අය මේවා පිළි නොගැනීම පුදුමයක් නොවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043020</link>
    <topic>ශ්‍රී ලංකා-බහරේන මිතුදමතව තවත් තරවෙයි</topic>
    <author/>
    <content>ශ්‍රී ලංකාවත් බහරේනයත් අතර පවතින මිතුදම් තවදුරටත් තර කර ගැනීමට ජනාධිපති මහින්ද රාජපක්ෂ මහතා සහ බහරේන් අගමැති ඛලීෆා බින් සල්මාන් බින් හමාඩ් අල් ඛලීෆා කුමරු සාකච්ඡා කරති.රාජ්‍ය චාරිකාවක් සඳහා බහරේන් රාජධානිය වෙත ගොස් සිටින ජනාධිපතිතුමා සහ බහරේන් අගමැතිවරයා බහරේනයේ රිට්ස් - කාල්ටන් හෝටලයේ දී ඊයේ (29) මුණගැසී සාකච්ඡා කළහ. අනතුරුව බහරේන් අගමැතිවරයා ජනාධිපති රාජපක්‍ෂ මහතා වෙනුවෙන් දිවා භෝජන සංග්‍රහයක් පැවැත්වීය.මෑතක දී දෙරට අතර සිදු වූ ඉහළ පෙලේ චාරිකා නිසා ද්විපාර්ශ්වික සබඳතාවන්හි ශීඝ්‍ර ප්‍රගතියක් ඇති විය. මීට වසර පහකට පෙර ජනාධිපතිවරයාගේ ඇරයුමෙන් බහරේන් අගමැතිවරයා ශ්‍රී ලංකාවේ චාරිකා කළේය. වසර 33කට පසු බහරේන් රාජධානියේ ඉහළ පෙළේ නායකයෙක් ශ්‍රී ලංකාවට පැමිණි පළමු වස්ථාව එය විය.ජනාධිපතිතුමාගේ වත්මන් චාරිකාව ශ්‍රී ලංකාවේ ජනාධිපතිවරයකු බහරේනයට ගිය ප්‍රථම අවස්ථාව වන්නේ ය. 1992 දී නිල රාජ්‍ය තාන්ත්‍රික සබඳතා ස්ථාපනයට පෙර සිටම දෙරට අතර සුහද ද්විපාර්ශ්වික මිත්‍රත්වයක් පැවතිණ. ජනාධිපතිතුමාගේ චාරිකාව මේ මිත්‍රත්වය හා සහයෝගීතාව තවදුරටත් තහවුරු කිරීමට ඉවහල් වනු ඇතැයි අපේක්‍ෂා කෙරේ.බහරේන් අමාත්‍යවරු ගණනාවක් අගමැතිවරයා සමඟ දිවා භෝජනයට එක්ව සිටි අතර විදේශ ඇමැති මහාචාර්ය ජී.එල්. පීරිස්, කර්මාන්ත හා වාණිජ ඇමැති රිෂාඞ් බදියුදීන්, විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා, කම්කරු හා කම්කරු සබඳතා නියෝජ්‍ය ඇමැති සරත් වීරසේකර, බස්නාහිර පළාත් සභා මන්ත්‍රී නවුසර් ෆවුසි, ජනාධිපති ලේකම් ලලිත් වීරතුංග සහ බහරේනයේ ශ්‍රී ලංකා තනාපති අනුර එම්. රාජකරුණා මහත්වරු ජනාධිපතිතුමා සමඟ මෙම අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n1404302</link>
    <topic>ලෝක තරුණ සමුළුවට තව දින 6යි</topic>
    <author>චමීර ඇල්ලදෙණිය</author>
    <content>2014 මැයි මස 6 සිට 10 දක්වා මෙරට දී පැවැත්වෙන ලෝක තරුණ සමුඵවට සමගාමීව දැවැන්ත ප‍්‍රදර්ශනයක් පැවැත්වීමට යෞවන කටයුතු හා නිපුණතා සංවර්ධන අමාත්‍යාංශය පියවර ගෙන ඇත.මැයි මස 7 ,8, 9 යන දිනයන්හි දී කොළඹ බණ්ඩාරනායක අන්තර්ජාතික සම්මන්ත‍්‍රණ ශාලාවේ දී පෙ.ව 10 සිට රාතී‍්‍ර 10 දක්වා මේ ප‍්‍රදර්ශනය පැවැත්වේ. යුධ බිය නැති රටක ශී‍්‍ර ලාංකේය තාරුණ්‍යය අත්විදින අසිරිය කියාපෑම සඳහා මේ ප‍්‍රදර්ශනය ‘‘නිදහස” යන නමින් නම්කර ඇත.එමෙන්ම ලෝක තරුණ සමුළුව පැවැත්වෙන කාලසීමාව තුළ එය දැක බලා ගැනීමට හා සහභාගිවීමට නොහැකි දේශිය හා විදේශීය තරුණ තරුණියන් ට මෙහි ඇති වැදගත්කම අවබෝධ කරලීම , ශී‍්‍ර ලාංකේය තරුණ නිර්මාණශීලීන්ගේ දක්ෂතාවයන් ලොවට පෙන්වා දීමට අවස්ථාවක් හිමිකර දීම යන කරුණු මේ ප‍්‍රදර්ශනය පැවැත්වීමේ අරමුණු වී ඇත.මේ ප‍්‍රදර්ශනය සඳහා විවිධ අංශ නියෝජනය කරමින් රාජ්‍ය ආයතන , රාජ්‍ය නොවන සංවිධාන හා ,විවිධ තරුණ සංවිධාන විසින් ප‍්‍රදර්ශන කුටි 50 ක් පමණ ඉදිරිපත් කිරීමට මේ වන විට සූදානමින් සිටී.මෙයට අමතරව ප‍්‍රදර්ශනය පැවැත්වෙන දිනයන්හි දී මෙහි ආකර්ශනීය බව වැඩිකිරීම සඳහා සුවිශේෂි අංග රැසක් ද අන්තර්ගත කර ඇති අතර , දේශීය හා විදේශිය නර්තනාංග, මනාලියන් දැක්ම, විලාසිතා දැක්ම, වීදි නාට්‍ය හා කෙටි නාට්‍ය සංදර්ශන, වෙනස් වූ හැකියාවන් සහිත තරුණ තරුණියන්ගේ සිහිනය වැඩසටහන, තාරුණ්‍යයේ වික‍්‍රමාන්විත හා ත‍්‍රාසජනක අත්දැකීම් සහිත යතුරු පැදි හා පාපැදි සංදර්ශන ඒ අතර වේ.ශ්‍රී ලාංකේය කලාවට අනුපමේය සේවාවක් සිදුකල කලාකරුවන් ඇගයීමක් ද මෙහි දී සිදුකිරීමට නියමිත අතර ප‍්‍රදර්ශනය පැවැත්වෙන සෑම දිනකම රාති‍්‍රයේ දිවයිනේ ජනපි‍්‍රය ගායක ගායිකාවන් සහභාගි වන සංගීත ප‍්‍රසංගයක අත්දැකීම ලබාදීමට ද සංවිධායක කමිටුව පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043017</link>
    <topic>මැයි දිනය සමරා කොළඹ පෙළපාලි-රැස්වීම් 17ක්</topic>
    <author>පණ්ඩුක සමරසේකර</author>
    <content>මැයි දිනය නිමිත්තෙන් හෙට දින කොළඹ නගරයේ පෙළපාලි සහ රැස්වීම් 17ක් පැවැත්වේ.එක්සත් ජනතා නිදහස් සන්ධානය සහ මහජන එක්සත් පෙරමුණ කොළඹ කැම්බල් පිටියේද, ජාතික නිදහස් පෙරමුණ පී.ඩී. සිරිසේන ක්‍රීඩාංගණයේද, ජනතා විමුක්ති පෙරමුණ බී.ආර්.සී. පිටියේද, ලංකා සේවක සංගමය හයිඩ් පිටියේද, ලංකා වෙළෙඳ කාර්මික සහ පොදු කම්කරු සංගමය සී.එම්. යූ. මූලස්ථානයේ ද, නිදහස් වෙළෙඳ කලාප සහ පොදු සේවා සේවක සංගමය ශාලිකා ක්‍රීඩාංගණයේද, එක්සත් සමාජවාදී පක්ෂය ග්‍රෑන්ඩ්පාස්හි කොස්ගස් හන්දියේද, ක්‍රිස්තියානි සහෝදරත්වය කොල්ලුපිටිය පොල්ගහවත්ත ශුද්ධ වූ මිකායෙල් දේවස්ථානයේද, සමාජවාදී ජනතා පෙරමුණ නුගේගොඩ ආනන්ද සමරකෝන් එළිමහන් රංග පීඨයේද, පෙරටුගාමී සමාජවාදී පක්ෂය කොටහේන රත්නම් ක්‍රීඩාගණයේද, සමාජවාදී සමානතා පක්ෂය කොළඹ නව නගර ශාලාවේද, ජූලි වර්ජකයන්ගේ ඒකාබද්ධ සංවිධානය මහජන පුස්තකාල ශ්‍රවණාගාර‍ෙය්ද, ප්‍රජාතන්ත්‍රවාදී ජනතා පෙරමුණ ජිංතුපිටිය ක්‍රීඩාංගණයේද , ප්‍රේමදාස ගුණ සමරු කමිටුව, කෙසෙල්වත්ත ප්‍රේමදාස පිළිරුව අසලදීද, ප්‍රජාතන්ත්‍රවාදී පක්ෂය බුද්ධදාස ක්‍රීඩාංගණයේද පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043021</link>
    <topic>රාමා-සීතා සිදුවීම සමරමින් නුවරඑළිය-අයෝධ්‍යානව සංචාරක ගමනක්</topic>
    <author>මහින්ද අලුත්ගෙදර</author>
    <content>රාමා-සීතා ඵෙතිහාසික සිදුවීම සිහිපත් කරමින් ශ්‍රී ලංකාවේ නුවරඑළිය සහ ඉන්දියාවේ අයෝධ්‍යා අතර නව සංචාරක ගමනක් හඳුන්වාදීමට ඉන්දියාව පියවර ගෙන ඇත.ඉන්දීය දුම්රිය පහසුකම් සැපයීමේ සහ සංචාරක මණ්ඩලය එක්ව මෙය හඳුන්වා දී තිබෙන අතර නුවරඑළිය හා අයෝධ්‍යයා යා වන අයුරින් එම නව සංචාරක මාර්ගය හඳුන්වා දී තිබෙන බව ඉන්දීය මාධ්‍ය වාර්තා කරයි.ඉන්දීය රාම දෙවියන්ගේ ඉතිහාසගත කතා පුවත සිහි ගන්වමින් මෙම සංචාරක මාර්ගය හඳුන්වා දී ඇති අතර එම සංචාරක ගමන දුම්රියෙන් සහ ගුවන් යානයෙන් ගමන් කළ හැකි අයුරින් නිර්මාණය කර තිබෙන බව ද ඉන්දියාවේ දී දින 11ක් දුම්රියෙන් සහ ශ්‍රී ලංකාවේ දී දින පහක් වශයෙන් එය සැළසුම්කර තිබේ."ශ්‍රී රාමායන යාත්‍රා" ලෙසින් හැඳින්වෙන මෙම සංචාරක ගමනාන්තය කිලෝමීටර් 2,200ක දුරකින් යුක්ත වන අතර එම සංචාරක මාර්ග සැලැස්ම එළඹෙන 11දා ආරම්භ කිරීමට නියමිත බව වාර්තා වෙයි.මෙහිදී ඵෙතිහාසික වශයෙන් වැදගත් වන විහාරස්ථාන හයක් වන්දනාමාන කිරීමේ අවස්ථාව බැතිමතුන්ට උදාවන අතර ඉන්දියාවේ සීතා විහාරය, රාවණා විහාරය සහ ගල්ලෙන, ගයත්‍රී පීඩම්, භක්ත හනුමන් විහාරයන් ද ශ්‍රී ලංකාවේ ත්‍රිකුණාමලයේ තිරුකෝනේෂ්වරන්, මන්නාරම තිරුකේතීෂ්වරන් සහ යාපනය නගුලේෂ්වරන් කෝවිල ද ඒ අතර වෙයි. මේ ඵෙතිහාසික සංචාරය වෙනුවෙන් වයස අවුරුදු 55ට වැඩි බැතිමතුන් 30 දෙනෙකුට අවස්ථාව සළසා දී තිබේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043018</link>
    <topic>කොළඹ මහා නගර සභාවට</topic>
    <author>නිරූෂි විමලවීර</author>
    <content>කොළඹ මහා නගර සභාවට ඩබල් කැබ් රථ 11ක් මිලදී ගැනීම සඳහා ඊයේ(29)ඉදිරිපත් කළ සංශෝධිත යෝජනාව වැඩි ඡන්දයෙන් පරාජයට පත් විය.රුපියල් හය කෝටි විසි ලක්ෂයක් වටිනා ඩබල් කැබ් රථ නගර සභාවේ දි නිර්දේශ වු ආයතනයට පරිබාහිර ආයතනයකින් මිලදි ගැනිමේ දී රුපියල් ලක්ෂ හැත්තෑපහක වාසියක් සිදු වන බව දන්වා සභාවට ඉදිරිපත් කළ සංශෝධිත යෝජනාව මෙසේ පරාජයට පත්ව තිබේ.සංශෝධිත යෝජනාවට පක්ෂව ඡන්ද නවයක් ලැබුණු අතර යෝජනාවට විරුද්ධව ඡන්ද 25ක් ලබා වැඩි ඡන්ද දහසයකින් යෝජනාව පරාජයට පත්වීය.නියෝජ්‍ය නගරාධිපති ටයිටස් පෙරේරා මහතා , ආණ්ඩු පක්ෂයේ ප්‍රධාන සංවිධායක සුනිල් විතානගේ මහතා මහින්ද කහදගම(එජනිස), ඩග්ලස් පෙරේරා මහතා, ලසිත් ලාහීර් මහතා හා කේ .වී .එස් ප්‍රියාණි මහත්මිය ඇතුළු මන්ත්‍රිවරු හය දෙනෙක් ඡන්දය දීමෙන් වැළකී සිටියහ. එරික් චන්ද්‍රසේන(එජනිස) හා ටෝනි රම්සි(එජනිස)යෝජනාවට විරුද්ධව ඡන්දය භාවිත කළේය.නගරාධිපති ඒ .ජේ .එම් මුසම්මිල් මහතාගේ එකඟත්වය මත සංශෝධිත යෝජනාව සභාවට ගෙන එන ලද අවස්ථාවේ ආණ්ඩු පක්ෂ මන්ත්‍රිරු 25 දෙනෙක් හා විරුද්ධ පක්ෂ මන්ත්‍රිවරු දෙදෙනෙක් ඊට විරුද්ධව ඡන්දය ප්‍රකාශ ‍කළේය.නගරාධිපතිවරයා සභාවට නොපැමිණි අතර නියෝජ්‍ය නගරාධිපති ටයිටස් පෙරේරා මහතා සභාවේ මුලසුන හෙබවීය.විපක්ෂ මන්ත්‍රිවරු සිව් දෙනෙක්ද සභාවට පැමිණ නොසිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n1404301</link>
    <topic>ජනපති මහින්දගේ සංචාරය ශ්‍රී ලංකා-බහරේන් ද්විපාර්ශ්වික සබඳතා වර්ධනයට ඉවහල් වෙනවා</topic>
    <author/>
    <content>ජනාධිපති මහින්ද රාජපක්ෂ මහතාගේ සංචාරය ශ්‍රී ලංකාවත් බහරේනයත් අතර ද්විපාර්ශ්වික සබඳතා වර්ධනයට බෙහෙවින් ඉවහල් වන බව බහරේනයේ හමාද් බින් ඉසා අල්- ඛලීෆා රජතුමා ප්‍රකාශ කළේය.අල් ඛලීෆා රජතුමා මෙසේ ප්‍රකාශ කළේ ජනාධිපතිවරයා වෙත බහරේන් රාජධානියේ ඉහළම ගෞරව සම්මානය වන අල්-ඛලීෆා අභිධානය ප්‍රදානය කිරීමේ අවස්ථාවට පෙරේදා (28) දා එක්වෙමිනි.හමාද් බින් ඉසා අල් ඛලීෆා රජතුමා එහිදී වැඩිදුරටත් මෙසේ ද පැවැසීය.සෑම මට්ටමකින්ම ප්‍රගතිය හා සංවර්ධනය කරා තවදුරටත් පරිණාමය වෙමින් පවත්නා වූ අප දෙරට අතර සබඳතා මට්ටම ගැන අපේ උපරිම අභිමානය සහ ගෞරවය ප්‍රකාශ කිරීමටත් අපි කැමැත්තෙමු. ඔබතුමාගේ චාරිකාව සහ මෑතක දී ශ්‍රී ලංකා තානාපති කාර්යාලය බහරේන් හි විවෘත කිරීම අපේ මිත්‍ර ජාතීන් දෙක අතර වැඩිදුර සහයෝගීතා වර්ධනය සඳහා ඉවහල් වන අවස්ථාවක් ලෙස අපි සළකන්නෙමු.එමෙන්ම, ජනතාවගේ පොදු දැක්ම හා ආකල්ප මත පදනම්ව අන්තර්ජාතික ආරක්‍ෂාව හා ස්ථාවරත්වය වැඩිදුර තහවුරු කිරීමත්, ජනතා අභිලාෂයන් සපුරාලන්නා වූ ආර්ථික හා සමාජ ප්‍රගතිය ප්‍රවර්ධනයත් පිණිස කලාපය ඇතුළත තිරසාර සබඳතා සහ උපායමාර්ගික සන්ධාන ස්ථාපනයට ඉඩකඩ ඇති බව බහරේනය සිය ආසියානු පර්යාලෝකය අනුව දකින්නේ ය.ස්වකීය බහුවිධ ස්වභාවය සහ වෙනස්කම් පිළිබඳ භේදයක් නැතිව සියලු කොටස් ඒකරාශී කිරීමට සමත් විවෘතභාවය හා විවිධත්වය සහිත පරිසරයක් නිර්මාණය කිරීමේ හැකියාව නිසා නමක් දිනා ඇති බහරේන් සමාජ සංස්ථාවෙහි අවියෝජනීය කොටසක් බවට පත්ව, ඔබේ කරුණාබර ජනතාව රාජධානියේ ප්‍රගතිය හා සමෘද්ධිය උදෙසා කරන දායකත්වය අගය කිරීමටත් අපි මෙය අවස්ථාවක් කර ගැනීමට කැමැත්තෙමු.ජනාධිපතිතුමනි, ඔබ සහ ඔබ අයත් මිත්‍ර රාජ්‍යය මෙන්ම ද්විපාර්ශ්වික සබඳතා, සංවර්ධනයේ සහ ප්‍රගතියේ වඩා ඉහළ තලයකට ඔසවා තැබීමට ඔබ පෞද්ගලිකව ගන්නා උත්සාහයත් අගය කරනු පිණිස බහරේන් හි කීර්තිමත් සම්මානයක් වන ඛලීෆා අභිධානය ඔබතුමන් වෙත සතුටින් ප්‍රදානය කරන්නෙමු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n1404303</link>
    <topic>තරුණ සමුළුවට රටවල් 159ක තරුණ නියෝජිතයෝ 700ක්</topic>
    <author>චමීර ඇල්ලදෙණිය</author>
    <content>2014 ලෝක තරුණ සමුළුව සඳහා මේ වන විටත් රටවල් 159කින් තරුණ නියෝජිතයින් 700කට ආසන්න පිරිසක් සහභාගිවීම සනාථ කර ඇති බව යෞවන කටයුතු හා නිපුණාත සංවර්ධන අමාත්‍යාංශය සඳහන් කරයි.ඒ අතර එක්සත් ජාතීන්ගේ සංවිධානයේ සභාපති මෙන්ම, මහලේකම් බෑන් කී මූන් මහතාගේ තරුණ කටයුතු පිළිබඳ ලේකම් අහමඩ් අල්හෙන්දාවි මහතා ඇතුළුව රටවල් රැසක තරුණ කටයුතු ඇමැතිවරුන් රැසක් ද මේ සමුළුව සඳහා සහභාගිවීමට නියමිත ව ඇතැයි එම අමාත්‍යංශය කියයි.“මහින්ද චින්තන ඉදිරි දැක්ම” තුළ තාරුණ්‍යය තුළින් ගොඩනඟන දේශයක් බවට පත්කිරීමේ උදාරතර සංකල්පය ලොවට විදහා දැක්වීමේ අවස්ථාව ද මේ තරුණ සමුළුව සඳහා අපට හිමිවන බවත්, ලංකා ඉතිහාසයේ මෙවන් වූ අත්දැකීමක් මින් පෙර තාරුණ්‍ය වෙනුවෙන් නොලැබූණ නිසා අපට මෙම අවස්ථාව මහත් ආශිර්වාදයක් බවත්, යෞවන කටයුතු හා නිපුණතා සංවර්ධන අමාත්‍යංශයේ පිහිටුවා ඇති තරුණ සමුළු සභාපති සම්බන්ධීකරණ කාර්යාලයේ ප‍්‍රධානී රසිත දෙලපොළ මහතා ප‍්‍රකාශ කරයි.15 වන ලෝක තරුණ සමුළුව මැයි 6 වන දින සිට 10 දක්වා පැවැත්වීමට නියමිත අතර මෙහි සමාරම්භක උළෙල හම්බන්තොට මාගම් රුහුණුපුර අන්තර්ජාතික සම්මන්ත‍්‍රණ ශාලාවේදී පැවැත්වීමට කටයුතු සලසා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n1404304</link>
    <topic>ළමා අපරාධ නඩු විභාගයකඩිනම් කරන්න අගවිනිසුරුගේ අවධානය</topic>
    <author>ක්‍රිස්ටි මහේෂ් ද සිල්වා</author>
    <content>රට පුරා දිනෙන් දින ඉහළ යන ළමා අපරාධ සම්බන්ධයෙන් අධිකරණ පද්ධතියේ විශේෂ අවධානය යොමු කරමින් එවැනි නඩු විභාගයන් කඩිනම් කිරීම සඳහා අවශ්‍ය අධිකරණ ක්‍රියාමාර්ග ගන්නා බැව් අගවිනිසුරු මොහාන් පීරිස් මහතා ‘දිනමිණ’ට ඊයේ (29දා) පැවසීය.මහාධිකරණය තුළ ළමා උසාවි පිහිටුවා ඒ සම්බන්ධයෙන් කටයුතු කිරීමට වෙනම විනිසුරුවන් පත් කර ඇති බව පැවසූ අගවිනිසුරුවරයා ළමා හා කාන්තා අපරාධ සම්බන්ධ නඩු විභාගයන් දිනපතා ඇසීම සඳහා මේ වනවිටත් පියවර ගෙන ඇතැයි පැවසීය.අද වනවිට අපරාධවලට සංවේදි බවක් සමාජය තුළ දක්නට නැතැයි පැවසූ අගවිනිසුරුවරයා මාධ්‍ය පුළුල්වීම ද එයට ප්‍රබල හේතුවක්වී ඇතැයි ද පැවසීය.අද වනවිට නීතිය දන්නා තම අයිතිවාසිකම් දන්නා තම ආරක්ෂාව දන්නා සමාජ තත්ත්වයක් තුළ මෙවැනි අයුරින් අපරාධ පුළුල්වීම ගැටලුවක් වී ඇති බව පැවසූ අගවිනිසුරුවරයා පාරම්පරික යම් සිද්ධීන් ද එයට බලපා ඇතැයි සඳහන් කළේය.අධිකරණ පද්ධතිය තුළ හොඳ යාන්ත්‍රණයක් ඇතැයි සඳහන් කළ අගවිනිසුරුවරයා පෙරට වඩා රටේ නීතිය කුමක්ද යන්නත් කළ යුත්ත කුමක්ද යන්න දන්නාත් සමාජයට නව නීතිමය ප්‍රතිපාදන හඳුන්වාදී අපරාධ අඩු කිරීම කාලීන අවශ්‍යතාවයක් වී ඇතැයි ද වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043019</link>
    <topic>වැල්ලම්පිටිය OIC යළි රිමාන්ඩ්</topic>
    <author>සිරන්ජනි කුමාරි</author>
    <content>හෙරොයින් සිද්ධියක් සම්බන්ධයෙන් රක්ෂිත බන්ධනාගාරගතව සිටින වැල්ලම්පිටිය පොලිසියේ ස්ථානාධිපතිවරයා තවදුරටත් ලබන මස 7 වන දින දක්වා රක්ෂිත බන්ධනාගාරගත කිරීමට කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය ඊයේ (29) නියම කළාය.සැකකාර ස්ථානාධිපතිවරයා සම්බන්ධ ඇප අයඳුම මහාධිකරණයේ ලබන මස 6 වන දින කැඳවන බැවින් නඩුව හත්වන දින කැඳවන ලෙසට ඔහු වෙනුවෙන් පෙනී සිටි නීතිඥ ගුණරත්න වන්නිනායක මහතා අධිකරණයෙන් කරන ලද ඉල්ලීමකට අනුව මහේස්ත්‍රාත්වරිය මෙම නියෝගය කළාය.සිද්ධිය සම්බන්ධයෙන් මෙතෙක් නීතිපති උපදෙස් නොලැබීම නිසා සැකකරු තවදුරටත් රක්ෂිත බන්ධනාගාරගත කරන ලෙස කොළඹ අපරාධ කොට්ඨාසය අධිකරණයෙන් ඉල්ලීමක් කළේය. සිද්ධිය ඊයේ යළි කැඳවු අවස්ථාවේ දී බන්ධනාගාර අධිකාරිවරයා විසින් සැකකරුවන් අධිකරණය වෙත ඉදිරිපත් කොට තිබිණ.පළමු සැකකරු වූ සංඛ මධුරංග නමැත්තා වෙනුවෙන් පෙනී සිටි නීතිඥ ඇන්ටන් සේනානායක මහතා මෙහිදී පැවසූවේ 1991 අංක 8 දරන රිමාන්ඩ් සිරකරුවන් මුදා හැරීමේ පනත අනුව සිය සේවාදායකයා හෙරොයින් ග්‍රෑම් 1ට අඩු ප්‍රමාණයක් සන්තකයේ තබා සිටි බැවින් හා සැකකරු මාස තුනකට අධික කාලයක් රක්ෂිතබාරයේ සිටිමේ කරුණු සළකා බලා‍ ඔහු ඇප මත මුදා හරින ලෙසය.සිද්ධිය සම්බන්ධයෙන් කොළඹ අපරාධ කොට්ඨාසයේ පොලිස් පරික්ෂක පුෂ්පකුමාර මහතා පැවසූවේ සැකකරුවන්ට හෙරොයින් ළඟ තබා ගැනීම හා ජාවාරම සම්බන්ධයෙන් මහාධිකරණයේ චෝදනා ගොනු කිරීමට උධෘත සී .ආර් . 3 101 /14 යටතේ නීතිපති වෙත ගොනු කර ඇති බැවින් සැකකරුවන්ට ඇප ලබා දීමට විරුද්ධ වන බවය.පළමු සැකකරු හෙරොයින් සන්තකයේ නොව ජාවාරම සම්බන්ධයෙන් අධිකරණයට ඉදිරිපත් කොට ඇති බව පැවසූ මහේස්ත්‍රාත්වරිය සැකකරුවන්ට ඇප ලබා දීමට තමාට බලයක් නොමැති බව පවසමින් ස්ථානාධිපතිවරයා ලබන මස 7 වන දින දක්වා හා සෙසූ සැකකරුවන් ලබන මස 13 වන දින දක්වා රක්ෂිත බන්ධනාගාරගත කරන ලෙස නියම කළාය.සංඛ මධුරංග, ෆාතිමා ෆරීඩා හා ස්ථානාධිපති බණ්ඩාර මුණසිංහ නැමැති සැකකරුවෝ මෙසේ රක්ෂිත බන්ධනාගාරගත විණ.පැමිණිල්ල වෙනුවෙන් කොළඹ අපරාධ කොට්ඨාසයේ පොලිස් පරික්ෂක පූෂ්පකුමාර සමඟ (28297)සැරයන් ධර්මදාස මහතා අධිකරණයට කරුණු දැක්වූ අතර සැකකරුවන් වෙනුවෙන් සංජය ගමගේ, ඇන්ටන් සේනානායක, සඳුන් පියතිලක, ගුණරත්න වන්නිනායක අය පෙනී සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n1404305</link>
    <topic>විදෙස්ගත ශ්‍රමිකයන්ගේ යහපත වෙනුවෙන් කොළඹ ක්‍රියාදාමයේ සමුළුව මැයි 6 – 7 දී</topic>
    <author>මහින්ද අලුත්ගෙදර</author>
    <content>විදෙස්ගත ශ්‍රමිකයන්ගේ යහපත සහ සුබසාධනය වෙනුවෙන් ක්‍රියාත්මක කොළඹ ක්‍රියාදාමයේ සමුළුව (Colombo Process) කොළඹ දී පැවැත්වීමට එහි සාමාජික රටවල් තීරණය කරයි.ඒ අනුව විදේශ රටවලට ශ්‍රමිකයන් සපයන ආසියානු රටවල සංගමය හෙවත් කොළඹ ක්‍රියාදාමයේ සමුළුව (Colombo Process) එළඹෙන මැයි මස 6 හා 7 දිනයන්හි කොළඹ දී පැවැත්වීමට නියමිත බව ශ්‍රී ලංකා විදේශ සේවා නියුක්ති කාර්යාංශය පවසයි. මේ සංගමයේ නායකත්වය ශ්‍රී ලංකාවට හිමිව තිබෙන අතර, එහි සභාපතිත්වය විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතාට හිමිව තිබේ.ශ්‍රමිකයන් සම්බන්ධයෙන්, ඔවුන්ගේ ආරක්‍ෂාව, සමාජ සුභසාධනය හා ඉදිරි ක්‍රියාමාර්ග ඇතුළු වැදගත් කරුණු රැසක් සම්බන්ධයෙන් මෙවර සමුළුවේදී අවධානය යොමු කෙරෙන අතර විදේශ රටවලට ශ්‍රමිකයන් සැපයීමේදී එය ඉතා වැදගත් වනු ඇතැයිද ශ්‍රී ලංකා විදේශ සේවා නියුක්ති කාර්යාංශය පෙන්වා දෙයි.මේ සමුළුව සඳහා අදාළ සාමාජික රටවල, විදේශ රැකියා සම්බන්ධ ආමාත්‍යංශයන්හි ලේකම්වරු, අතිරේක ලේකම්වරු හා උසස් නියෝජිතයන් සහභාගි වීමට නියමිතව ඇත.පරමාර්ථ ඉටුකර ගැනීම සඳහා විගමණික ශ්‍රමිකයන් ලබා ගන්නා රටවල් එකමුතුව හා ආසියාවේ විදේශ රැකියා සඳහා ශ්‍රමිකයන් යොමුකරන රටවල් එකමුතුව අතර සහයෝගීතාව වර්ධනය කිරීම මඟින් විදේශ රැකියා ක්ෂේත්‍රයේ ගැටළු රැසකට විසඳූම් සොයා ගැනීමට මඟ පාදා ගැනීම මේ සමුළුවේ මූලික අරමුණ බව ද එම කාර්යාංශ්‍ය කියයි.2014 හා 2015 නායකත්වය ශ්‍රී ලංකාවට හිමිවීමත් සමඟ කලාපයේ සාමාජික රටවල විදේශ ගත ශ්‍රමිකයන් වෙනුවෙන් වැඩසටහන් රැසක් මේ වන විට කි‍්‍රයාත්මක කෙරෙමින් තිබේ. ඇමැති ඩිලාන් පෙරේරා මහතාගේ මඟපෙන්වීම හා උපදෙස් මත ඒවා කි‍්‍රයාත්මක කෙරෙන අතර, මෙවර සමුළුවේදී එහි ප්‍රගතියද සාකච්ඡා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n1404306</link>
    <topic>අද පැයට කිලෝමීටර් 70-80 කතද සුළං තත්ත්වයක්: සවස වැස්ස</topic>
    <author>උදුලා පීරිස්</author>
    <content>අන්තර් මෝසම් අභිසාරී කළාපය හේතුවෙන් අද (30) දිවයින අවට හා දිවයින හරහා මුහුදු ප්‍රදේශයේ පැයට කිලෝමීටර් 70-80 අතර වේග‍යකින් තද සුළං තත්ත්වයක් හමායනු ඇති බවත් කාලගුණ විද්‍යා දෙපාර්තමේන්තුව අනතුරු අගවයි.අද සවස බොහෝ ප්‍රදේශවල මිලි මීටර් 100ට වැඩි ‍වර්ෂාපතනයක් බලාපොරොත්තු විය හැකි බවත් එම දෙපාර්තමේන්තුව අනාවරනය කර සිටී.ඒ අතර උදය කාලයේ කොළඔ ,ගාල්ල , හම්බන්තොට, මඩකලපුව යන මුහුදු ප්‍රදේශ වල ගිගුරුම් සහිත වැසි හා කෙටි කාලීන තද සුළං තත්ත්වයක් සමඟ අකුණු අනතුරු ඇති‍වීමේ අවධානමක් සහ මුහුදේ රළු ස්වභාවයක් හටගනු ඇති බැවින් ඒ සම්බන්ධයෙන් ඇතිවිය හැකි ආපදා අවම කර ගැනීමට අවශ්‍ය පියවර ගන්නා ලෙස ද එම දෙපාර්තමේන්තුව ජනතාවට දැනුම් දෙයි.මේ දිනවල අඛණ්ඩව පවතින අධික ‍ වැසි තත්ත්වය හේතුවෙන් මාතලේ , කුරුණෑගල ,සහ රත්නපුරය යන දිස්ත්‍රික්කවල නායයෑම් තත්ත්වයක් ඇතිවිය හැකි බැවින් ඒ සම්බන්ධයෙන් අවධානයෙන් කටයුතු කරන ලෙස ද එම ප්‍රදේශවල ජනතාවට ආපදා කළමණාකරන මධ්‍යස්ථානය දන්වා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n1404307</link>
    <topic>විපක්ෂය උතුරු මැද සභාපතිටගෙනා විශ්වාසභංගය පරාදයි</topic>
    <author>චිත්‍රාරත්න කළුආරච්චි - හිදෝගම සමූහ - අමිල ප්‍රභාත් වනසිංහ</author>
    <content>උතුරුමැද පළාත් සභාවේ සභාපති ටී. එම්. ආර්. සිරිපාල මහතාට විරුද්ධව කරුණු 16ක් මුල්කරගනිමින් විපක්ෂය ඊයේ (29) ගෙන ආ විශ්වාසභංගයෙන් එ. ජා. ප. ය පරාජය වූ අතර ටී. එම්. ආර්. සිරිපාල මහතා එ. ජ. නි. ස. මන්ත්‍රීවරුන්ගේ ඡන්දයෙන් නැවත වරක් එම ධුරයට පත්විය.ටී‍‍. එම්. ආර්. සිරිපාල මහතා උතුරුමැද පළාත් සභාවේ සභාපති ධුරයට මුලින් පත් වූයේ විපක්ෂ මන්ත්‍රීවරුන්ගේ යෝජනාවකට අනුවය. එහෙත් ඔහුට විරුද්ධව ඊයේ (29) විපක්ෂය විසින්ම මේ විශ්වාසභංගය ඉදිරිපත් කළේය. විපක්ෂය පත් කළ සභාපතිවරයාට විපක්ෂයම විශ්වාසභංගයක් ගෙනඒම විශේෂත්වයයි. සභාපති සිරිපාල මහතාට එරෙහිව උතුරු මැද පළාත් සභා රැස්වීමට විපක්ෂය මගින් ඊයේ (29) ගෙන එන ලද එම විශ්වාසභංග යෝජනාවෙන් විපක්ෂය ඡන්ද 07කින් පරාජයට පත්විය.එම යෝජනාවට විපක්ෂව ඡන්ද 18ක් ලැබුණ අතර පක්ෂව ලැබුණේ ඡන්ද 11කි. පසුව ආණ්ඩු පක්ෂයේ මන්ත්‍රීවරුන්ගේ ඡන්දයෙන් පත්වූ සභාපති ටී. එම්. ආර්. සිරිපාල මහතා සභාවේ අසුන් ගැනීමත් සමඟ උණුසුම් අයුරින් පිළිගැනුණි. අනුරාධපුර නගරය පුරා රතිඤ්ඤා හඬ දෝංකාර දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n1404308</link>
    <topic>ප්‍රබල කොටි නායකයන් 4ක් අත්අඩංගුවට ගැනීමට රතු නිවේදන සහිත ජාත්‍යන්තර විවෘත වරෙන්තුවක්</topic>
    <author>සිරන්ජනී කුමාරි</author>
    <content>ශ්‍රී ලංකාවට ජාත්‍යන්තර වශයෙන් අපකීර්තියක් වන ආකාරයේ කටයූතු කරමින් එල්.ටී.ටී.ඊ සංවිධානය නැවත ප්‍රතිසංවිධානය කිරීමට කටයූතු සිදු කරන බව කියන මැලේසි‍යාවේ හා ප්‍රංශයේ වෙසෙන ඩයස්පෝරාවේ ප්‍රබල කොටි නායකයින් හතරදෙනෙකු අත්අඩංගුවට ගැනීම සඳහා රතු නිවේදන සහිත ජාත්‍යන්තර විවෘත වරෙන්තුවක් කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය ඊයේ (29) නිකුත් කළාය.වසර 18 ක කාලයක් එල්.ටී.ටී.ඊ සංවිධානයේ නායක වේලුපිල්ලේ ප්‍රභාකරන් යටතේ පොලිස් විශේෂ විමර්ශන ඒකකයේ ප්‍රබල බුද්ධි නිලධාරියෙකු ලෙස සේවය කළ අයෙකු හා අධිබලැති පුපුරණ ද්‍රව්‍ය නිෂ්පාදකයෙකු ලෙස කටයූතු කළ අයෙකුට ද මෙසේ රතු නිවේදන සහිත විවෘත වරෙන්තු නිකුත් විණ.2009 කාලවකවානුවේ පැවැති අවසන් සටනේ දී බෝට්ටු හරහා මැලේසියාව හා ප්‍රංශය වැනි රටවලට මේ ප්‍රබල කොටි නායකයන් පලා ගොස් ඇති බවට ත්‍රස්ත ඒකකයට ලද තොරතුරු අනුව මොවුන් අත්අඩංගුවට ගැනීම සඳහා මෙසේ රතු නිවේදන සහිත විවෘත වරෙන්තු නිකුත් කරන ලෙස ත්‍රස්ත ඒකකය අධිකරණයෙන් ඉල්ලීමක් කොට තිබිණ.ශෂි, තවම් ,අන්පරසන් හා මහාමේඝවන් නැමැති එල්.ටී.ටී.ඊ නාමයන්ගෙන් හඳුන්වන මේ ප්‍රබල කොටි නායකයන්ගේ සැබෑ නාමයන් මෙතෙක් හෙළිදරව් වී නොමැති අතර මොවුන්ගේ ඡෘයාරූප භාවිතයෙන් ඔහුන් අත්අඩංගුවට ගැනීමට ත්‍රස්ත ඒකකය ක්‍රියා කරන බවට අධිකරණයෙන් කරුණු අනාවරණය විය.ශෂි නැමැති කොටි සමාජිකයා ශ්‍රී ලංකාව ජාත්‍යන්තර වශයෙන් අපකීර්තියට පත්වන අයුරින් ක්‍රියාකරන බවට තොරතුරු අනාවරණය වන බව පවසන ත්‍රස්ත ඒකකය තවම් නැමැත්තා අධිබලැති පුපුරණ ද්‍රව්‍ය නිෂ්පාදනය කිරිමේ ප්‍රබලයෙකු බවට පොලිසිය වෙත තොරතුරු අනාවරණය වී ඇති බවට අධිකරණයට කරුණු වාර්තා කොට තිබිණ.අන්පරසන් නැමැත්තා ප්‍රභාකරන් යටතේ පොලිස් විශේෂ විමර්ශන ඒකකයේ බුද්ධි නිලධාරියෙකු ලෙස සේවය කර ඇති බවත් මහාමේඝවන් වසර 18ක් එල්.ටී.ටී.ඊ නායකයෙකු ලෙස කටයුතු කර ඇති බවට තොරුතරු හෙළි ව තිබේ.මේ කොටි නායකයන් අත්අඩංගුවට ගැනීම සඳහා ජාත්‍යන්තර පොලිසිය වෙත ඔහුන්ගේ ඡායාරූප සහිත රතු නිවේදනයන් නිකුත් කිරිම‍ට කටයුතු කරන ලෙස පොලිසියට දන්වා සිටි මහේස්ත්‍රාත්වරිය කොටි නායකයන් හතරදෙනා අත්අඩංගුව‍ට ගැනීමට රතු නිවේදන සහිත ජාත්‍යන්තර විවෘත වරෙන්තුවක් නිකුත්කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043010</link>
    <topic>දකුණේ මහා පරිමාණආයුධ ගබඩාවක් වටලයි</topic>
    <author>කැලුම් බෝධිමාන තිහගොඩ විශේෂ</author>
    <content>මෑතක දී දකුණෙන් වැඩිම ආයුධ , උපකරණ තොගයක් සොයා ගැනීමට තිහගොඩ පොලිසියට හැකි වි ඇත. තිහගොඩ,නායිම්බල ප්‍රාදේශයෙන් සොයා ගත් මේ උපකරණ පෙරේදා (27) රාත්‍රියේ දි මේ ආයුධ ගබඩාව වැටලිම සිදු කරන ලදි.පුද්ගලයෙකුගෙන් ලැබුණු ඔත්තුවකට අනුව මේ ආයුධ ගබඩාව වැටලු අතර එහි තිබිය දි විදේශයක දි නිපද වු පතුරොම් තුවක්කුවක්,ගල්කටස් එකක්,නොමර් දොලහේ ජිව පතුරොම් 6ක් නොමර් දොළහේ හිස් පතොරොම් කොපු 9ක් එම උණ්ඩ පිරවිමට යොදා ගන්නා ඊයම් බෝල 9ක් ,නොමර් දොළහේ ජිව පතුරොම් දැමිම සඳහා භාවිත කරන උණ්ඩ උර දෙකක් ,අත්බෝම්බ බහාලුම් ප්ලාස්ටික් ටින් 5ක් දගිනි අවි පිරිසිදු කිරිමට යොදා ගන්නා ඔයිල් බෝතල් දෙකක් ,කඩු එකක්,දිග පිහියක් ,වෙඩි බෙහෙත් ග්‍රෑම් 688ක් යන දුව්‍ය සොයා ගැනිමය හැකි වි ඇත.මේ සිද්ධීය සම්බන්ධයෙන් එක් සැකකරුවෙකු අත්අඩංගුවට ගෙන ඇති අතර ඔහු කුරුවිට හමුදා රෙජිමේන්තුවේ උපදේශකවරයෙක් බවට අනාවරණය වි ඇත.ඊයේ දිනයේ දි මේ සැකකරු මාතර මහේත්‍රාත් හමුවට පැමිණ විමට නියමිතය.දකුණු පළාත් භාර ජ්‍යෙෂ්ඨ නියෝජ්‍ය පොලිස්පති චන්දන විකුමරත්න මහතාගේ උපදෙස් අනුව නියෝජ්‍ය පොලිස්පති මැකඇති පෙරේරා ,මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් ,මාතර සහකාර පොලිස් අධිකාරි 1 රවිදා අඹේපිටිය මහත්වරුන්ගේ අධික්ෂණයෙන් තිහගොඩ පොලිස් ස්ථානාධිපති ඩි.ජි.එස්.සංජිව මහතාගේ මෙහෙය විමෙන් අපරාධ අංශයේ ස්ථානාධිපති පො.ප.රුක්මන්,පො.සැ.මංජු,41588 කුමාර,පො.සැ.46765 තිස්ස,ක.පො.සැ.5293 සමන්ති .පො.කො.33391 වෙල්ලප්පිලි, පො.කො.18235 කරුණාරත්න යන අය මිට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043011</link>
    <topic>වවුනියාව බන්ධනාගාරයෙන් පැනගිය සැකකරු අල්ලයි</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>බන්ධනාගාර නිලධාරින්ගේ රැකවරණය යටතේ වවුනියාව රෝහලේ නේවාසිකව ප්‍රතිකාර ලබමින් සිටිය දි ඉකුත් 20 දින පලා ගිය සැකකරු කාන්තා වෙස් ගෙන සිටිය දි පෙරේදා (28) වවුනියාව නගරයේදී අත් අඩංගුවට ගත් බව වවුනියාව පොලිසිය පවසයි.සැකකරු දමිළ කාන්තාවක ලෙස පන්ජාබ් ඇඳුමකින් සැරසි බොරු කොණ්ඩයක් පැලඳ සිටි බව පවසන පොලිසිය වවුනියාව ගුඩ් ෂෙඩ් ප්‍රදේශයේ ගමනක් යමින් සිටිය දී සැකකරු අත් අඩංගුවට ගත් බවද පවසයි.ලද බුද්ධි තොරතුරකට අනුව සැකකරු අත් අඩංගුවට ගත් බව පවසන පොලිසිය සැකකරු වවුනියාව කුඩිඉරුප්පු පදිංචි ජෙයබාලන් ස්ටැන්ලි රමේෂ් (28) නමැත්කතු බවද සදහන් කරයි මොහු බෝම්බයක් ළඏ තබා ගැනීම හා මංකොල්ල ගණනාවක් සිදුකිරම යන චෝදනා යටතේ අත් අඩංගුවට ගෙන බණධනාගාර ගතකොට සිටි අයෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043012</link>
    <topic>ටිපර් අනතුරින් පසු කොළඹ-පුත්තලම පාරේ ගමන් නැවැතිලා</topic>
    <author>ඡායාරූපය- බංගදෙණිය විශේෂ පී.ඒ ප්‍රනාන්දු</author>
    <content>හලාවත නගර මධ්‍යයේ නවතා තිබු කන්ටේනර් රථයක ටිපර් රථයක් ගැටීමෙන් පැය කීපයකට කොළඹ පුත්තලම් ප්‍රධාන මාර්ගය ඊයේ අලුයම පැය කීපයකට වසා තිබිණි.29 දින අලුයම 2.00 පමණ පුත්තලම බලා යන චිප් පටවා ගත් ටිපර් රථයක් මෙසේ අනතුරට ලක්ව ඇත.ටිපර් රථයට බරපතල හානි සිදු වුවද එහි රියදුරුට හෝ සහයකට කිසිදු තුවාලයක් සිදු නොවීම පුදුමයකි.හලාවත පොලිසියේ රථ වාහන ස්ථානාධිපති එස්.දහනායක මහතා පවසන්නේ ඊයේ රාත්‍රියේ ඇද හැලුන වර්ෂාව නිසා ටිපර් රථය ලිස්සා විත් මෙම අනතුර සිදුවී ඇති බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043013</link>
    <topic>කොරෝනා වෛරසයෙන් ආරක්ෂා වීමටශ්‍රී ලාංකික ශ්‍රමිකයන්ට මුඛ ආවරණ</topic>
    <author>මහින්ද අලුත්ගෙදර</author>
    <content>සෞදි අරාබියාව ඇතුළු මැදපෙරදිග රටවල පැතිර යන කොරෝනා වෛරසයෙන් ආරක්ෂා වීම සඳහා ශ්‍රී ලාංකික ශ්‍රමිකයන් වෙත මුඛ ආවරණ 50,000 ක් බෙදා දීමට ශ්‍රී ලංකා රජය පියවර ගෙන ඇත.ඒ අනුව විදේශ රැකියා සඳහා පිටවීමට පෙර රැකියා ගිවිසුම් අත්සන් කරන අවස්ථාවේදීම මුඛ ආවරණය බැඟින් එම ශ්‍රමිකයින්ට ලබාදීමේ වැඩ පිළිවෙළ ආරම්භ කළ බව ශ්‍රී ලංකා විදේශ සේවා නියුක්ති කාර්යාංශය පවසයි. ඊට අමතරව දැනට සේවය කරන ශ්‍රමිකයින්ද මෙරට පවුල් හරහා දැනුවත් කිරීමට පියවර ගෙන ඇත.මැදපෙරදිග රටවල වෙසෙන ශ්‍රී ලාංකික ශ්‍රමිකයින් සම්බන්ධයෙන් විශේෂ අවධානය යොමුකර තිබෙන අතර එම වෛරසයෙන් ආරක්ෂා වීම සඳහා එරට ශ්‍රී ලංකා තානාපති කාර්යාලය හරහා අවශ්‍ය උපදෙස් ලබාදෙන බවද ශ්‍රී ලංකා විදේශ සේවා නියුක්ති කාර්යාංශය පවසයි.මේ දිනවල සෞදි අරාබියාව ඇතුළු මැදපෙරදිග රටවල පැතිර යන දරුණු MERS - CoV ආසාදනය හෙවත් කොරෝනා වෛරස් ආසාදනයෙන් (Corona Virus Infection) ආරක්ෂා වීම සඳහා මෙලෙස උපදෙස් ලබාදෙන අතර එම රටවල සේවය කරන ශ්‍රී ලාංකික ශ්‍රමිකයින් පිළිබඳව නිරන්තර අවධානයෙන් පසුවන බවද එම කාර්යාංශය සඳහන් කරයි.මේ තත්ත්වය සැළවුනු වහාම විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතා විසින්, රැකියා සඳහා මැදපෙරදිගට පිටත්ව යන සියළුම ශ්‍රමිකයින්ට මුඛ ආවරණ ලබාදෙන ලෙස විදේශ සේවා නියුක්ති කාර්යාංශ බලධාරීන්ට උපදෙස් ලබාදුන් බව එම කාර්යාංශයේ සභාපති අමල් සේනාලංකාධිකාර මහතා ප්‍රකාශ කරයි.සෞඛ්‍ය අමාත්‍යංශය සමඟ මෙම රෝගය පිළිබඳව දැනුවත් කිරීමේ පත්‍රිකාවක්ද විදේශ ගතවන සියළුම ශ්‍රමිකයින්ට ලබාදීමට පියවර ගෙන තිබෙන අතර ඊට අමතරව මැදපෙරදිග රටවල සේවය කර යළි මව්බිමට පැමිණෙන ශ්‍රමිකයින්ට උණ, කැස්ස, සෙම්ප්‍රතිශ්‍යාව, හතිය හෝ හුස්ම ගැනීමේ අපහසු පවතින්නේ නම් සහ පාචනය හෝ වමනය ඇතිවී තිබේ නම් සති දෙකක් තුළ ළඟම පිහිටි රෝහලට ගොස් තම ගමන් බලපත්‍රය ඉදිරිපත් කර රෝගි පරීක්‍ෂාව කරගත හැකි බවද විදේශ සේවා නියුක්ති කාර්යාංශය සඳහන් කරයි.ඒ සඳහා සියළුම පහසුකම් සෞඛ්‍ය අමාත්‍යංශය සමඟ එක්ව මේ වනවිටත් සලසා තිබෙන අතර මේ දක්වා කිසිඳු ශ්‍රී ලාංකික ශ්‍රමිකයෙකුට මෙම රෝගය වැළදී ඇතැයි වාර්ථා වී නොමැත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043014</link>
    <topic>ඒටීඑම් යන්ත්‍රවලින් කෝටි ගණන් වංචා කළැයිරුසියානුවෝ 5කට ඇප</topic>
    <author>රෝෂන් තුෂාර</author>
    <content>මෙරට බැංකුවල ඒ ටී එම් යන්ත්‍රවලින් ව්‍යාජ කාඩ්පත් යොදාගෙන රුපියල් කෝටි ගණනක් ලබාගත් රුසියානු ජාතික තරුණයන් පස් දෙනකු මහේස්ත්‍රාත් අධිකරණය නියමකළ පෙර ඇප මත මුදාහැරීමටට කොළඹ මහාධිකරණ විනිසුරු ලලිත් ජයසුරිය මහතා ඊයේ(29) නියෝග කළේය.විත්තිකාර රුසියානු ජාතික තරුණ තරුණියන් ඊයේ අධිකරණය හමුවේ පෙනී සිටි අතර අධි චෝදනා බාරදීම සිදු කළහ.නීතිපතිවරයා විත්තිකරුවන් පස් දෙනාට අධි චෝදනා දෙකක් යටතේ නඩු පහක් පවරා තිබිණි.ජාත්‍යන්තර සංවිධානාත්මක කල්ලියක් ලෙස අන්අයගේ බැංකු ගිණුම්වල දත්ත සොරාගෙන ව්‍යාජ බැංකු කාඩ්පත් සකසා එ ටි එම් යන්ත්‍රවලින් මුදල් සොරාගත් සැකකරුවන් අපරාධ පරික්ෂණ දෙපාර්තුමේන්තුව මගින් අත්අඩංගුවට ගෙන තිබිණි.විත්තිකරුවන් සමඟ අත්අඩංගුවට පත් මුදල් ගැනීමේ කාඩ්පත් 611ක් එම කාඩ්පත් සැකසීමට භාවිත කළ යන්ත්‍ර හා දත්ත සොරාගැනීමේ යන්ත්‍ර අපරාධ පරීක්ෂණ දෙපාර්තුමේන්තුව මගින් අධිකරණයට නඩු භාණ්ඩ ලෙස ඉදිරිපත් කර ඇත.සර්ජි සසහෝවා,‍‍ ෆෙඩෝර් රිසාකෝ, ඇලෙක්සැන්ඩර් හැකියෝ, දමිත්‍රි ස්මාවෝ හා මොරිස් ඇපලෝ විත්තිකරුවන් මෙසේ ඇප මත නිදහස් කළ විනිසුරුවරයා නඩු විභාගය මැයි 21 දිනට කල් තැබිය. විත්තිකරුවන් වෙනුවෙන් නීතිඥ ලිලාන් අමරකෝන් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043015</link>
    <topic>මැයි 1දා ආරක්ෂාවටපොලිසියේ 5082ක්</topic>
    <author>පණ්ඩුක සමරසේකර</author>
    <content>මැයි දින පෙළපාලි පැවැත්වෙන හෙට දිනයේදී කොළඹ නගරයේ රාජකාරි කටයුතු සඳහා පොලිස් නිලධාරීන් 5082ක් යොදවා ඇතැයි පොලිස් මූලස්ථානය ප්‍රකාශ කරයි.ඒ අනුව පිරිස් හැසිරවීමේ ක්‍රියාවලින් සඳහා නිලධාරීන් 2572ක්ද රථවාහන රාජකාරි සඳහා නිලධාරීන් 1910ක්ද සිවිල් ඇඳුමෙන් සැරසුණු පොලිස් නිලධාරීන් 600ක්ද රාජකාරියේ යොදවා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043016</link>
    <topic>අක්කර 5000ක කැසිනෝ ව්‍යාපාරයක් අරඹන්න එදා රනිල් සැලසුම් කළා</topic>
    <author/>
    <content>අද කැසිනෝවලට විරුද්ධව කතා කරන විපක්ෂ නායක රනිල් වික්‍රමසිංහ මහතා 2002දී බලයට පැමිණි පසු දකුණු පළාතේ අක්කර 5000ක කැසිනෝ ව්‍යාපෘතියක් ආරම්භ කිරීමට සැලසුම් කර තිබූ බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පවසයි.කැසිනෝ කියන පනතට විරුද්ධව එක්සත් ජාතික පක්ෂයේ මන්ත්‍රීවරු පාර්ලිමේන්තුවේ හඬ නගනකොට විපක්ෂ නායක රනිල් වික්‍රමසිංහ මහතා රටේවත් නොසිට ඇමරිකාවට ගොස් ලාස්වේගාස්වල කැසිනෝ සෙල්ලම් කරනවා. මේ බව තමන් වගකීමෙන් ප්‍රකාශ කරන බවද ඒ මහතා පැවසීය.ආර්ථික සංවර්ධන අමාත්‍යාංශයේ දිවි නැඟුම කලාප අංක 02 කාර්යාලය සහ ආර්ථික මධ්‍යස්ථානය විවෘත කිරීමේ උත්සවයට සහභාගී වෙමින් ඇමැතිවරයා මේ බව පැවසීය. එකම ස්ථානයක මේ අංශ දෙකම පිහිටා ඇත. ආර්ථික මධ්‍යස්ථානය කඩ කාමර 20කින් සමන්විතය.දිවි නැඟුම දෙපාර්තමේන්තුවට අති විශාල මුදල් සම්භාරයක් ‍තියෙනවා. විපක්ෂයේ සිටින එක්සත් ජාතික පක්ෂය සහ ජනතා විමුක්ති පෙරමුණ එකතු වෙලා ඒ අති විශාල මුදල් සම්භාරය කොටු කරන්නයි හැදුවේ. වැඩ කරන්න බැරි පනත් හැටියට දිවි නැඟුම හිර කරන්නයි ඔවුන් බැලුවේ.ශ්‍රී ලංකා නිදහස් පක්ෂය බලයට ආවාට පසුව තමයි මේ රටේ සමෘද්ධිය ක්‍රියාවට නැඟුනේ. ඒ නිසාම තමයි 2005දී සජිත් ප්‍රේමදාස මහත්තයා කීවේ එක්සත් ජාතික පක්ෂ ආණ්ඩුවක් බලයට ආවාම සමෘද්ධි නිලධාරීන් හම ගහනවා කියලා. එහෙම කියලා එයා පණිවිඩයකුත් ඇරියා අපේ ආණ්ඩුව බලයට ආවාම සමෘද්ධි නිලධාරීන් ගෙදර යවනවා කියලා.එදා ‍එහෙම කතා කරපු සජිත් මහත්තයා අද නම් ප්‍රජාතන්ත්‍රවාදය ගැන බොහෝම දේවල් කතා කරනවා. බලයට එන්නත් කලින් ඔහු තමන්ගේ දාමරිකකම ගැන එදා ප්‍රකාශ කළා ප්‍රසිද්ධියේම. ඒ කතා අපිට අමතක කරන්න බැහැ. දිවි නැඟුම දෙපාර්තමේන්තුව එදා ජනතා විමුක්ති පෙරමුණයි එක්සත් ජාතික පක්ෂයයි දැනගත්ත මේක හරහා රට සංවර්ධනය වෙද්දී නිර්මාණශීලීව පවුලක් සංවර්ධන වෙන ආකාරය.බැසිල් රාජපක්ෂ ඇමැතිතුමා දක්ෂයෙක් හැටියට මේ දෙපාර්තමේන්තුව හරහා රටේ සංවර්ධනයට අවශ්‍ය සියලු දේවල් කරන්න බලාපොරොත්තු වෙනවා. ඒ නිසා තමයි විපක්ෂය බලන්නේ මේ ආණ්ඩුව කරන හොඳ වැඩ කොහොම හරි නතර කරන්න.අපි කැසිනෝ ගැන පාර්ලිමේන්තුවේ කතා කරනකොට රනිල් මහත්තයා රටේත් නැහැ. වික්‍රමසිංහ මහත්තයා 2005දී ගියේ මේ වාගේ කැසිනෝ ව්‍යාපාරිකයෙකුගේ බස් එකක නැගලා. මාත් දන්නේ නැතුව ඒ බස් එකේ ගියා. පස්සේ තමයි ඒ ගැන දන්නේ. ඒ බස් එකේ වික්‍රමසිංහ මහත්තයා ජනතාවට අත වන වනා ගියා. ඒක පිටිපස්සෙන් ත්‍රයිස්ලර් ජීප් එකකුත් ගියා. ඒක මේ රටේ කැසිනෝ ව්‍යාපාරිකයෙකුගේ ජීප් එකක්.මම බොහොම වගකීමෙන් මේවා කියන්නේ. එදා එහෙමයි වික්‍රමසිංහ මහත්තයා වැඩ කෙරුවේ.වික්‍රමසිංහ මහත්තයා බලයට ආවාම එතුමා දකුණු පළාතේ අක්කර 5000ක කැසිනෝ එක්ක අශ්ව රේස් ව්‍යාපාරයක් පටන් ගන්න ගියා. ඒ සඳහා එදා සම්පූර්ණ සැලසුම් හදලයි තිබුණේ. අද එයා කැසිනෝවලට විරුද්ධව කතා කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043022</link>
    <topic>වයඹ කීර්තිමත් පාසලක්විනාශ මුඛයට වැටී තිබෙනවා</topic>
    <author/>
    <content>සිසුන් 5000ක් අධ්‍යාපනය ලබන කීර්තිමත් පාසලක් උද්ඝෝෂණය කරන්න ගොස් විනාශ මුඛයට ඇද වැටී තිබෙන බැව් වයඹ පළාත් ප්‍රධාන ඇමැති දයාසිරි ජයසේකර මහතා පවසයි.කුරුණෑගල ජෝන් කොතලාවල විදුහලේ සිදුවූ ඛේදවාචක සිද්ධිය සම්බන්ධයෙන් විශේෂ පරීක්ෂණ කණ්ඩායමක් සමඟ පැවැත්වූ සාකච්ඡාවකදී ප්‍රධාන ඇමැතිවරයා මේ බැව් පවසා සිටියේය.වයඹ අධ්‍යාපනය ගැන කොයිතරම් කතා කළත් A9 ගත්ත ළමයි 394ක් සිටියත් දරුවෙක් ජීවිතය නැති කර ගත්තොත් අධ්‍යාපනයෙන් කොයි තරම් ඉහළ ගියත් වැඩක් නැහැ. කවුරු මොනවා කීවත් දරුවෙකුගේ ජීවිතය අහිමිවී තිබෙනවා.වයඹ පළාතේ විදුහල්පතිවරු 1246 දෙනා අදියර කීපයක් යටතේ විධිමත් ලෙස පුහුණු කිරීම සඳහා විශේෂ වැඩසටහනක් සූදානම් කර තිබෙනවා. පාසල් පද්ධතිය නඟාසිටුවීමට මෙම ක්‍රමවේදය උපකාරී වෙනවා. මේ රටේ ලොකු ආන්දෝලනයකට තුඩු දුන් හිනුෂා ශිෂ්‍යාවගේ සිද්ධිය හරහා මාධ්‍ය මඟින් මට ලොකු පහරදීමක් කළා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043023</link>
    <topic>කොළඹ සංවර්ධනයට මිලියන 4500ක් වෙන් කැර තිබෙනවා</topic>
    <author>මැදකොළඹ සමූහ</author>
    <content>රුපියල් මිලියන 4500ක් කොළඹ දිස්ත්‍රික්කයේ 2014 වර්ෂයේ සංවර්ධන කටයුතු සඳහා වෙන්කැර ඇති බවත් මෙය ඉතිහාසයේ වෙන්කළ වැඩිම මුදල වන බවත් ආර්ථික සංවර්ධන අමාත්‍යාංශය මඟින් සංවර්ධනය සඳහා අලුත් ක්‍රියා මාර්ග රැසක් ගෙන ඇතැයි කොළඹ දිස්ත්‍රික් ලේකම් එච්.ටී.කමල් පද්මසිරි මහතා කියයි.කොළඹ දිස්ත්‍රික් ලේකම් කාර්යාලයේ පැවැති ප්‍රාදේශීය ලේකම්වරුන්ගේ සමුළුවේදී පද්මසිරි මහතා කීය. තවදුරටත් කරුණු දැක්වූ දිසාපතිවරයා මෙසේද කීය.සංවර්ධන ක්‍රියාවලියකට මුල් තැනදීමේදී යෝජනා ගෙන ඒම, සැලසුම් සැකසීම, ඒවා ක්‍රියාත්මක කිරීමේදී අධීක්ෂණය කිරීම ආදී කරුණුවලදී ජනතාවගේ සහභාගිත්වයත් අනුදැනුමත් ලබා ගැනීම මෙම අලුත් වැඩපිළිවෙළේ අරමුණ බවද කීය.පාසල් සංවර්ධනය, එක ගමකට එකවැඩක්, නගර සංවර්ධනය, සුළුවාරිමාර්ග, වන රක්ෂණය, කෘෂිකර්මාන්තය නගාසිටුවීම වැනි අංශ 11ක් යටතේ මෙම ව්‍යාපෘති ක්‍රියාත්මක වන බව කී දිසා ලේකම් පද්මසිරි මහතා මේ සඳහා ජනතා සහභාගිත්වය ලබා ගැනීම සඳහා ප්‍රාදේශීය ලේකම් කාර්යාල මට්ටමින් ආකර්ෂණීය වැඩපිළිවෙළක් ඇතිකරන ලෙස ප්‍රාදේශීය ලේකම්වරුන්ගෙන් ඉල්ලා සිටියේය.මෙම මුදල් මෙම වර්ෂය තුළදී ජනතාවට වැඩදායක වන ලෙස වියදම් කළ යුතුයි. ඒ සඳහා ඔවුන්ගේ අදහස් හා යෝජනා ඉක්මනින් ලබා ගැනීමට ක්‍රියා කළ යුතුයි. මේ සඳහා හැම ප්‍රාදේශීය ලේකම් කොට්ඨාසයකම ජංගම සේවා හමුවක් පැවැත්වීමට ක්‍රියා කරන ලෙසද දිස්ත්‍රික ලේකම්වරයා ප්‍රාදේශීය ලේකම්වරුන්ගෙන් ඉල්ලා සිටියේය.මැයිමස 15 වැනිදා වන විට මෙම ජංගම සේවා වැඩසටහන් අවසන් කළ යුතුයි. ජනතාවගෙන් ලබා ගන්නා මෙම අදහස් අනුව එක් වැඩසටහන බැගින් ඒ ඒ ප්‍රාදේශීය ලේකම්වරුන් කෙටුම්පත් කළ යුතු බවද පද්මසිරි මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043024</link>
    <topic>ආර්ථික වර්ධනයට සක්‍රීය ලෙස දායකවීමට නම් රටේ ජනතාව සැබැවින්ම බලගැන්විය යුතු වෙනවා</topic>
    <author/>
    <content>රටේ ආර්ථික වර්ධනයට සක්‍රීය ලෙස දායකවීම සඳහා රටක ජනතාව සැබවින්ම බලගැන්විය යුතුය යන දර්ශනය ශ්‍රී ලංකාවේ ආර්ථික සංවර්ධනය උදෙසා වන තමාගේ ප්‍රතිපත්තිවලද අඩංගු බව ජනාධිපති මහින්ද රාජපක්ෂ මහතා ප්‍රකාශ කෙළේය.ජනාධිපතිවරයා මේ අදහස් පළ කෙළේ බහරේන් රාජධානියේ ඉහළම ගෞරව සම්මානය වන ෂේක් ඉසා අභිධානය පිළිගැනිමෙන් අනතුරුව බහරේන් රජ මාලිගාවේ පෙරේදා (28)පැවැති සම්මාන උළෙලට එක් වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය.ත්‍රස්තවාදයට එරෙහි දශක තුනක සටන නිමා වීමෙන් පසු ඉන්දීය සාගරයේ දිවයින් රාජ්‍යයක් ලෙස ශ්‍රී ලංකාව වර්ධනය කරා ශීඝ්‍ර හා ශක්තිමත් චාරිකාවකට අවතීර්ණව ඇත.රජතුමාගේ දයාන්විත ආරාධනයෙන් ඔබේ සුන්දර රාජධානියට පැමිණීමට ලැබීම මට ඉමහත් සතුටකි. මට හා මගේ දූත පිරිසට පුද කළ කරුණාබර වදන්, නොමසුරු හා උණුසුම් ආගන්තුක සත්කාරය වෙනුවෙන් මම ඔබතුමන්ට ස්තූතිය පුද කර සිටිමි. ශ්‍රී ලංකා ජනාධිපතිවරයකු බහරේන් රාජධානියේ කරන ප්‍රථම රාජ්‍ය චාරිකාව වන මෙය අප දෙරට අතර වන සබඳතාවන්හි උණුසුම් සමීපතාව හා පරිණතභාවය සනිටුහන් කරයි.රජතුමනි, බහරේන් රාජධානියේ ඉහළම ගෞරව සම්මානය වන ෂේක් ඉසා අභිධානයෙන් පුදනු ලැබීම මට නිරහංකාර ගෞරවයකි. විශේෂයෙන් මේ සම්මානය මානව හිතවාදය වෙනුවෙන් හිටපු ෂේක් ඉසා බින් සල්මාන් අල්-ඛලීෆා එමීර්තුමා කළ ජීවිත කාලීන කැපවීම හා එතුමා බහරේනය හා ලෝකය කෙරෙහි ඇති කළ බලපෑම ස්මරණය කරයි.නව ස්වාධීන බහරේනයේ එමීර්වරයා වශයෙන් ෂේක් ඉසාතුමා නොබැඳි ජාතීන්ගේ සමුළුවට සහභාගීවීමට 1976 දී ශ්‍රී ලංකාවට පැමිණි අයුරු එදා තරුණ පාර්ලිමේන්තු මන්ත්‍රීවරයකු වූ මගේ මතකයේ රැඳී ඇත. මේ ශ්‍රේෂ්ඨ නායකයාගේ දුර දක්නා ඥානය නූතන බහරේනයට ශක්තිමත් පදනමක් සපයා ඇති බව මගේ පිළිගැනීමයි. ගල්ෆ් කලාපයේ දූපත් රාජ්‍යයක් ලෙස බහරේනය ලබා ඇති ජයග්‍රහණ කැපීපෙනෙන හා සිත්ගන්නා සුළු ය. ලොව පුරා ක්‍රීඩාලෝලීන් පිළිගෙන ඇති පරිදි බහරේන් අන්තර් ජාතික ෆෝමියුලාවන් ධාවන පථය ඔබ රාජධානියේ තත්ත්වය ඉහළට ඔසවා ඇත.රජතුමාගේ දූරදර්ශී නායකත්වය යටතේ බහරේනය ශීඝ්‍ර ආර්ථික වර්ධනයක් අත් කර ගෙන ඇති බව සහ ඔබේ ජනතාවගේ ජීවන තත්ත්වය කැපී පෙනෙන අයුරින් වර්ධනය වී ඇති බව මම දැන සිටිමි. රටේ ආර්ථික වර්ධනයට සක්‍රීය ලෙස දායක වීම සඳහා රටක ජනතාව බලගැන්විය යුතුය යන රජතුමාගේ දර්ශනය මම ද අදහන්නෙමි. ශ්‍රී ලංකාවේ ආර්ථික සංවර්ධනය උදෙසා වන මාගේ ප්‍රතිපත්තිවල ද මේ මූලධර්මය අන්තර්ගත ය.රජතුමනි, පසුගිය වසරේ මනාමා හි නව තානාපති කාර්යාලයක් විවෘත කිරීමේ තීරණය මේ කලාපයේ සමාන සිතුම් පැතුම් ඇති රටවල් සමග සමීපව ක්‍රියා කිරීමේ අපේ ප්‍රමුඛතා ප්‍රතිපත්තිය මත පදනම්ව ඇත. බහරේනය සමග වැඩි දියුණු කරන ලද හා කාර්යක්‍ෂම සහයෝගීතාවක් ගොඩනැංවීමට අපි අපේක්‍ෂා කරමු. අප දෙරට අතර ආර්ථික සහයෝගීතාව වැඩි දියුණු කිරීම සඳහා සැළකිය යුතු ශක්‍යතා ගවේෂණය කිරීමට මගේ රටේ ව්‍යාපාරික ප්‍රධානීහූ කිහිප දෙනෙක් ද මා සමග චාරිකාවට එක්ව සිටිති.කරුණාබර වදන්, නොමසුරු ආගන්තුක සත්කාරය සහ උණුසුම් අන්තර් ක්‍රියාකාරිත්වය මට හා මගේ දූත පිරිසට මේ රාජ්‍ය චාරිකාවේ නොමැකෙන හා ආදරණීය මතකයන් වනු ඇති අතර, එය නිසැකවම අප දෙරට අතර ක්‍රියාශීලී සහයෝගීතාවක් බවට පරිවර්ථනය වනු ඇත. එබැවින් රජතුමාට යහපත් සෞඛ්‍යය, සතුට හා දීර්ඝායුෂ සහ බහරේන් ජනතාවට සාමය හා සමෘද්ධිය සහ ශක්තිමත් බහරේන්-ශ්‍රී ලංකා මිත්‍රත්වයකට මම සුබපතන්නේ ඉමහත් සතුටිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043025</link>
    <topic>‍පොලිස් කාන්තාවකගෙන්මුදල් කොල්ලකෑ අය කොටු</topic>
    <author>ඉන්දික පොල්කොටුව</author>
    <content>කාන්තා පොලිස් සැරයන්වරියක් මහනුවර මධ්‍යම වෙළෙඳ පොළෙහි වෙළෙඳ සළකින් කේක් පාර්සලයක් මිලදී ගෙන රුපියල් පන්සියයක මුදල් නෝට්ටුවක් මුදල් අයකැමිට ලබාදීමට යාමේදී එම මුදල් නෝට්ටුව කොල්ලකා පලායාමට උත්සහා කළ කොල්ලකරුවකු ක්ෂණිකව ක්‍රියාත්මක වූ සැරයන්වරිය විසින්ම අල්ලා පොලිසියට භාරදී තිබේ.මහනුවර ‍මූලස්ථාන පොලිසියේ අපරාධ විමර්ශන අංශයට අනුයුක්ත සැරයන්වරියක මෙලෙස සැකකාර කොල්ලකරු අල්ලා පොලිස් අපරාධ විමර්ශන අංශයට ගෙනවිත් ඇත.පෙරේදා (28) මහ දවල් ජනාකීර්ණ මහනුවර මධ්‍යම වෙළෙඳ පොළ තුළදී සිදුවූ මෙම සිදුවීම බොහෝ දෙනකුගේ අවධානයට ලක්වූ අතර පොලිස් සැරයන්වරියට ප්‍රසංසාවද හිමිවිය.මහනුවර මූලස්ථාන ප්‍රධාන පොලිස් පරීක්ෂක සී. ප්‍රේමචන්ද්‍ර, අපරාධ අංශයේ ස්ථානාධිපති ප්‍රධාන පොලිස් පරීක්ෂක අකිල කරුණාරත්න යන මහත්වරුන්ගේ මෙහෙයවීමෙන් සැකකරු පිළිබඳ පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043026</link>
    <topic>බන්ධනාගාරයෙන් පැන කාන්තාවක ලෙසසමාජගතව සිටි සැකකරු අත්අඩංගුවට</topic>
    <author>පණ්ඩුක සමරසේකර, රක්ෂණ ශ්‍රියන්ත</author>
    <content>කාන්තාවක ලෙස වෙස්වලාගෙන පොලීසියට කට්ටි පනිමින් සිටි සැකකරුවකු වව්නියාව පොලිසිය මඟින් ඊයේ (29) අත්අඩංගුවට ගෙන තිබේ.ගෙවල් බිඳුම් සහ මංකොල්ලකෑම් රැසකට බන්ධනාගාර ගතව සිට ඇති මෙම සැකකරු අසනීප තත්ත්වයෙන් ඉකුත් 20 වැනිදා බන්ධනාගාර නිලධාරීන්ගේ ආරක්ෂාව මත වව්නියාව රෝහලේ නේවාසිකව ප්‍රතිකාර ලබමින් සිටියදී බන්ධනාගාර නිලධාරීන්ගෙන් මිදී පලාගොස් තිබේ.පසුව මෙම සැකකරු කාන්තාවක ලෙස බොරු කොණ්ඩයක් දමා පන්ජාබ් ඇඳුමින් සැරසී වෙස් වලාගෙන සිටියදී වව්නියාව දුම්රියපොළ අසලදී අත්අඩංගුවට ගෙන තිබේ. සැකකරු විව්නියාව මහේස්ත්‍රාත් අධිකරණයෙන් ගෙවල් බිදුම් හා මංකොල්ලකෑම් සිද්ධීන් සම්බන්ධයෙන් වරෙන්තු 3ක් මත සිටි පුද්ගලයකු වන අතර සැකකරු වව්නියාව මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043027</link>
    <topic>තාත්තා ඇපයට තබා පුතා අධිකරණය මඟහැරලා</topic>
    <author>ගම්පහ සංචාරක නිමල් ජයසිංහ</author>
    <content>මත්පැන් සන්තකයේ තබාගැනීමේ චෝදනාවක් මත ගම්පහ අධිකරණයට ගණේමුල්ල පොලීසිය මඟින් ඉදිරිපත් කළ සැකකරුවෙකු වෙනුවෙන් ඔහුගේ පියා විසින් රුපියල් 50000/- පනස්දහසක පුද්ගල ඇපයකට සහතික වීම මත මුදාහැරීමෙන් අනතුරුව සැකකරු අධිකරණය මඟහැරීම මත චූදිතට ඇපකරු වූ පියා 29 දින ගම්පහ අධිකරණයේ පෙනී සිටියේය.ඇපකරු වෙනුවෙන් පෙනීසිටි නීතීඥ එම්.ආර්.පෙරේරා මහතා අධිකරණයට කරුණු දක්වමින් චූදිත ඇපකරුගේ පුතා බවත් ඇප තැබීමෙන් පසු ඔහු අධිකරණය මඟහැරගොස් ඇතිබවත් කීය.මෙම අවස්තාවේ ඇපකරු ඇමතූ ගම්පහ අතිරේක මහේස්‍රාත් හේසාන්තද මෙල් මහතා සැකකරු මීළඟ නඩු විභාගයේදී අධිකරණයට ඉදිරිපත් කළයුතු බවත් නොඑසේ නම් අදාළ ඇපවූ මුදල රුපියල් 50000/- මුදල අධිකරණයට ගෙවිය යුතු බවත් නියෝග කලේය.කෙසේවුවත් අවසාන වශයෙන් සැකකරුට එරෙහිව වරෙන්තු නියෝගයක් සැප්තැම්බර් 30 දින අධිකරණයේ පෙනී සිටින ලෙස නියෝග කරන බවත් අතිරේක මහේස්‍රාත් හේසාන්තද මෙල් මහතා දන්වා සිටියේය.ඇපකරු වෙනුවෙන් නීතීඥ එම්.ආර්.පෙරේරා මහතා පෙනී සිටියේය.චෝදනා ලැබුවේ අසංක මලිත නමැත්තෙකි.පැමිණිල්ල ගණේමුල්ල පොලීසියෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043028</link>
    <topic>හෙරොයින් ජාවාරම්කරු පොලිසියෙන් බේරීමට ප්‍රාණ ඇපයට ගත් කාන්තාවට තුවාල</topic>
    <author>ඉන්දික පොල්කොටුව</author>
    <content>මහා පරිමාණ හෙරොයින් ජාවාරම්කරුවකු අත්අඩංගුවට ගැනීමට මහනුවර හීරස්සගල ප්‍රදේශයට පොලිස් නිලධාරින් පිරිසක් ගිය අවස්ථාවේ එම ජාවාරම්කරු පොලිස් නිලධාරීන් දැක පලායමින් සිටියදී ජාවාරම්කරු‍ දෙසට ඉදිරියෙන් පැමිණෙමින් සිටි කාන්තාවක ජාවාරම්කරු විසින් ඔසවා පොලිස් නිලධාරීන් දෙසට තල්ලු කිරීම හේතුවෙන් ඇය බරපතළ තුවාල ලබා පේරාදෙණිය ‍ශීක්ෂණ රෝහල කරා ඇතුළත් කරනු ලැබ තිබේ.මේ අතර සැකරකු ද පොලිස් නිලධාරීන්ගේ ලුහුබැඳීමත් සමඟ පලාගොස් ඇත.විසිපස්හැවිරිදි එක්දරු මවක මෙලෙස තුවාල ලබා රෝහල්ගත කැර ඇත. සැකකරු පොලිස් නිලධාරීන්ගෙන් බේරීම සඳහා මෙලෙස ඉදිරියෙන් පැමිණෙමින් සිටි කාන්තාව රැකවරණයට ගෙන ඇයව ‍ඔසවා තල්ලු කැර තිබේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරී ගාමිණී ඇල්ලේපොළ මහතාගේ උපදෙස් මත කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්ෂක ප්‍රදීප් කෝට්ටගේ මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=n14043029</link>
    <topic>විසඳුමක් ලබා දීමට නොහැකි වීම හේතුවෙන් සියලු‍ම හෙද හෙදියන් සේවයෙන් බැහැර වේ</topic>
    <author>සන්ධ්‍යා කරුණාරත්න</author>
    <content>හෙද නිලධාරින්ගේ ගැටලුවලට සෞඛ්‍ය අමාත්‍යාංශයේ බලධාරින්ට විසඳුමක් ලබා දීමට නොහැකි වීම හේතුවෙන් හෙට (01) සිට රජයේ රෝහල්වල සේවයේ නියුතු සියලු‍ම හෙද හෙදියන් සේවයෙන් බැහැර වීමට තීරණය කළ බව රාජ්‍ය‍ සේවා එක්සත් හෙද සංගමය පවසයි.අකමැත්තෙන් වුව ද තම සංගමයට මේ තීරණය ගැනීමට සිදු වූයේ පවතින තත්ත්වයන් සම්බන්ධයෙන් තීරණයක් ගැනීමට අමාත්‍යාංශයේ නිලධාරින්ට නොහැකි වීම නිසා බව ‍සංගමයේ සභාපති මුරුත්තෙට්ටුවේ ආනන්ද හිමියන් පවසති.සෞඛ්‍ය ඇමැතිවරයාගේ උපදෙස් යටතේ අමාත්‍යාංශයේ නියෝග පිළිපැදීමට තම සංගමයේ සාමාජිකයන් කටයුතු කරන බවත් අමාත්‍යාංශය තුළ පිහිටුවාගෙන ඇති නිල නොලත් අමාත්‍යාංශයේ බලධාරින්ගේ උපදෙස් පිළිපැදීමට සංගමය සූදානම් නොමැති බවත් උන්වහන්සේ පැවැසූහ.සූතිකා පුහුණුව හේතුකොට ගෙන උද්ගත වී ඇති තත්ත්වය යටතේ සෞඛ්‍ය ඇමැතිවරයා කිසියම් තීරණයක් ගෙන සංගමය දැන්වුවහොත් එදින සිට හෙද කාර්ය මණ්ඩලයේ සේවාවන් පවත්වාගෙන යාමට කටයුතු කරන බව ද සංගමය දැනුම්දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r1404301</link>
    <topic>රේල්ලුවේ වැඩියෙන් හොරට යන්නේකාර්යාල සේවකයන්</topic>
    <author>ගම්පොළ සමූහ</author>
    <content>සාගරිකා හා රුහුණු කුමාරි දුම්රියෙන් ප්‍රවේශපත් නොමැතිව හොරට ගමන් ගත් 37 දෙනකුගෙන් 28 වන දින පමණක් රුපියල් ලක්ෂයක දඩයක් අය කර ගැනීමට දුම්රිය ආරක්ෂක සේවය සමත්ව සිටී.මේ පිරිසෙන් 18 දෙනකු සාගරිකා දුම්රියෙන්ද 19 දෙනකු ගාලු කුමාරි දුම්රියෙන්ද අල්ලා ගෙන ඇති අතර ඔවුන්ගෙන් වැඩි ප්‍රමාණයක් දිනපතා ගමන් ගන්නා කාර්යාල සේවකයින් බවද අනාවරණය කරගෙන ති‍ෙබ්.කොල්ලුපිටිය ප්‍රදේශයෙදී අල්ලාගෙන ඇති 18 දෙනකුගෙන් රුපියල් 45730/-ක දඩයක් අය කරගෙන ඇති අතර පානදුර ප්‍රදේශයේදී අල්ලා ගත් 13 දෙනකු‍ෙගන් රුපියල් 3600/-ක දඩයක් හා කොටුව ප්‍රදේශයේදී අල්ලා ගත් 6 දෙනකුගෙන් රුපියල් 18545/- දඩයක් ද අයකරගෙන තිබේ‍.වසර ගණනාවක සිට මේ අයුරින් මගීන් දුම්රියෙන් ප්‍රවේශපත් නොගෙන ගමන් කිරීමට පුරුදුව සිටීමෙන් දෙපාර්තමේන්තුවට කෝටි ගණනක පාඩුවක් සිදුව ඇති බව පෙනී යාම නිසා මොවුන් වැටලීම් වැඩි කර ඇති බවද දුම්රිය ආරක්ෂක අංශය සඳහන් කරයි.රජයේ හා පුද්ගලික ආයතනවල සේවය කරන දිනපතා දුම්රියෙන් ගමන් කරන මගීන් මෙම වංචාවට පුරුදු වී සිටින බවද අනාවරණය වී තිබේ.දුම්රිය සාමාන්‍යාධිකාරි බී. ඒ. පී. ආරියරත්න මහතාගේ උපදෙස් මත දුම්රිය ආරක්ෂක අධිකාරි සේනක ජයසේන මහතා‍ෙග් අධීක්ෂණයෙන් මෙම වැටලීම් තවදුරටත් සිදු කිරීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r1404302</link>
    <topic>කහ ඉර අසල දී අයෙක් රියට බිලි</topic>
    <author/>
    <content>බදුල්ල නගරයේ ප්‍රධාන බස්නැවතුම්පළ ඉදිරිපිට කහඉර අසළ දී ඊයේ (29) උදෑසන පෞද්ගලික බස් රථයක යට වූ පුද්ගලයකු මියගිය බව බදුල්ල පොලිසිය පැවසිය.බදුල්ල සිට කන්දේගෙදර බලා ධාවනය වූ පෞද්ගලික බස්රථයකට යට වී මෙසේ මිය ගොස් ඇත්තේ බදුල්ල යාල්පානම්වත්ත පදිංචි සින්නයියා තංගරාජ් (65) නැමැත්තෙකි.මොහු බදුල්ල නගරයේ ආපන ශාලාවක සේවය කළ අයෙක් යැයි පොලිසිය කීය. අනතුරට සම්බන්ධ බස්රථය සමඟ රියදුරු පොලිස් අත්අඩංගුවට ගෙන තිබේ.බදුල්ල පොලිසිය පරීක්ෂණ පවත්වයි‍..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r1404303</link>
    <topic>මහ රෑගෙටපැනලක්ෂ 7කට විදලා</topic>
    <author>බුලත්කොහුපිටිය සමුහ ඩබ්ලිව්.රෝහණ</author>
    <content>පහළ කොස්ගම ප්‍රදේශයේ නීතිඥයකුට අයත් නිවසක පසුගිය දින රාත්‍රී සොරුන් ඇතුල් වී රුපියල් 7 ලක්ෂ 95 දහසක් වටිනා මුදල් හා රන් ආභරණ රැගෙන ගොස් ඇත.නිවසේ තිබූ ඇමරිකන් ඩොලර් 2600ක් ද(රුපියල්3 ලක්ෂ 40 දහසක්) ලංකාවේ මුදලින් රුපියල් 25000 ද මෙසේ රැගෙන ගොස් ඇත. කිසිවකු අත්තඩංගුවට මෙතෙක් ගෙන නැති අතර වැඩිදුර පරික්ෂණ කොස්ගම පොලීසිය පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r1404304</link>
    <topic>දඹුල්ල කොබ්බෑකඩුව ‍රෝහලමාධ්‍යවේදීන්ට තහනම් වෙයි</topic>
    <author>සීගිරිය විශේෂ</author>
    <content>දඹුල්ල වීර ඩෙන්සිල් කොබ්බෑකඩුව රෝහල තුළට මාධ්‍යවේදීන්ට ඇතුල්වීම තහනම් කිරීමට එහි පාලනාධිකාරිය තීරණය කැර තිබේ. මාධ්‍යවේදීන් ඇතුල්වෙනවාද යන්න සොයාබැලීම සඳහා රෝහල් ආරක්ෂක නිලධාරීන් යොදවා සිටිති.ඊට අමතරව රෝහලේ සෑම සේවකයකුටම රෝහල් වෛද්‍ය අධිකාරීවරයාගේ අත්සනින් යුතුව ලිඛිතව දැනුම්දී ඇත්තේ ජනමාධ්‍යවේදියකුට කිසිදු තොරතුරක් ලබානොදෙන ලෙසත් සම්බන්ධකම් පවත්වාගෙන නොයන ලෙසත් ජනමාධ්‍යවේදියකු සමඟ කුමන හෝ සබඳකමක් තොරතුරක් ලබාදී තිබුණහොත් දැඩි දඬුවම් ලබාදෙන බව දැනුම් දී තිබේ.දඹුල්ල රෝහල තුළ සිදුවන කිසිදු සිද්ධියක් රිය අනතුරක් හෝ කවර ආකාරයේ හෝ ජනතාව දැනගත යුතු සියලු දේ වසං කිරීමට පාලනාධිකාරිය කටයුතු යොදා තිබීම නිසා ‍රෝහල් කාර්ය මණ්ඩල පවා අසීරුතාවන් වලට පත්වී ඇතැයි සේවකයෝ කියති.මාධ්‍යවේදීන්ට රෝහල් භූමිය තහනම් කිරීමට හේතුවී ඇත්තේ කණිෂ්ඨ කාර්ය මණ්ඩල හා සුළු සේවක වැඩ වර්ජනයක් පැවැති අවස්ථාවක භාහිර රෝගී අංශයේ වෛද්‍යවරයකු පමාවී සේවයට පැමිණෙන අවස්ථාවේදී රෝගීන් වෛද්‍යවරයාට බැණ වදින ඡායාරූප හා වීඩියෝගත කිරීම් සිදුකිරීම බව රෝහල් සේවකයෝ කියති.පසුව එම වෛද්‍යවරයා වැඩවර්ජනය දින මාධ්‍යයට අදහස් ප්‍රකාශ කළ රෝගීන්ගේ ඡායාරූප හා රූපරාමු අන්තර්ජාලයේන හා පුවත්පත් වලින් ලබාගෙන නැවත එම රෝගීන් රෝහලට ප්‍රතිකාර සඳහා පැමිණෙත්දී ඔවුන්ට බැනවැදී පැය ගණන් රස්තියාදු කිරීමට පටන්ගෙන තිබුණු බව රෝහල් සේවකයෝ කියති. කෙසේ වෙතත් එසේ සිදු කළ භාහිර රෝගී අංශයේ වෛද්‍ය ගාමිණී මහතාගෙන් අප විමසීමේදී කියා සිටියේ තමන් ‍රෝගීන් අපහසුතාවයට පත් නොකර පහදා දුන් බව කීය.මේ තත්ත්වය පිළිබඳව දඹුල්ල රෝහලේ වෛද්‍ය අධිකාරී දුමින්ද ඩයස් මහතාගෙන් විමසීමේදී කියා සිටියේ මාධ්‍යයට වැරදි තොරතුරු යන නිසා මෙම ක්‍රියාමාර්ගය ගත් බවයි. තමන්ට ඉහළ නිලධාරීන්ගෙන් බලපෑම් එල්ල වීම සිදුවන බවද කීය.වෛද්‍ය අධිකාරීවරයා විසින් රෝහල් කාර්ය මණ්ඩල වෙත යවා ඇති ලිපියේ මෙසේද සඳහන් කැර තිබේ. මින් ඉදිරියට රෝහලේ සේවය කරන නිලධාරීන් සේවකයන් අවසරයකින් තොරව කරන මෙම ක්‍රියා වැළැක්වීමට කටයුතු කරන බවත් දන්වා සිටිමි. තවද යම් අයකු මෙවැනි ක්‍රියාවකට උදව් උපකාර කැර අනාවරණය වුවහොත් ආයතන සංග්‍රහය අනුව දඬුවම් විඳීමට සිදුවන බව දන්වා සිටිමි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r1404305</link>
    <topic>කෙළිදෙලෙන් සිටි දැරිය හදිසියේ අතුරුදන්</topic>
    <author>මුන්නේශ්වරම සමුහ . ඊ.සි.ප්‍රනාන්දු</author>
    <content>අසල්වාසි දරු දැරියන් පිරිසක් සමඟ සෙල්ලම් කරමින් සිටිය දි අතුරුදහන් ව ගිය 11 වියැති දැරියකගේ සිරුර අසල් වැසි නිවස කාමරයක තිබියදී හමුවි ඇත.මෙසේ මියගොස් ඇත්තේ ලුණුවිල බණ්ඩිරිප්පුව මහවත්ත ප්‍රදේශයේ විසු 11 හැවිරිදි ලොකුපත්තලාගේ රසිකා දුලානි නමැති දැරියයි.ඇය නිවුන් දැරියකි. ඇගේ සොයුරිය හා ඇය මහවත්ත ජනපදයේ නිවසක තම පියා හා වාසය කළාය. ඇගේ මව මේ වන විට විදේශ රැකියාවකට ගොස් ඇත. දරු දෙදෙනා දිනපතා පාසල් යන අතර ඔවුගේ පියා රැකියාවකට යනු ලබයි.මෙම දරු දෙදෙනා දිනපතා තම අසල්වාසි සම වයසේ මිතුරු මිතුරියන් පිරිසක් සමඟ සෙල්ලම් කිරිමට පුරුදු වී ඇත. මෙලෙස පසුගිය දිනක සවස ද සෙල්ලම් කරමින් සිට පසුව දරුවන් නිවෙස් වලට ගොස් ඇත. ඒ අතර මියගිය දැරිය ගෙදර නොගිය අතර ඇය අතුරුදහන්ව සිට ඇත.මේ නිසා අසල්වාසින් දැරිය ගැන විපරමින් බැලූ විට ගෙල වැලලාගෙන මියගොස් සිටි දැරියගේ සිරුර අසල් වැසි නිවසක කාමරයේ වහලයේ බැද තිබු ලණුවක එල්ලෙමින් තිබිය දි සොයා ගෙන ඇත. සිද්ධිය වෙන්නප්පුව පොලිසිය‍ට පැමිණිලි කර ඇත.පසුව පොලිසිය සිරුර මාරාවිල මුලික රෝහල් මෘත ශරීරාගාරය වෙත ගෙන ගිය අතර මරණ පරික්ෂණ කටයුතු ඊයේ ( 29 දා ) දහවල් සිදු කිරිමට නියමිතව තිබුණි.මෙම අභිරස් මියයාම පිළිබදව වෙන්නප්පුව පොලිසිය වැඩිදුරටත් පරික්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r1404306</link>
    <topic>මත් ඖෂධ අරිෂ්ඨ තොගයක් හතර දෙනෙක් ළඟ</topic>
    <author>ඇඹිලිපිටිය සංචාරක ඩබ්ලිව්. විදානපතිරණ</author>
    <content>ඇඹිලිපිටිය මූලස්ථාන පොලිසියට ලැබුණු ඔත්තුවකට අනුව නීති විරෝධී ලෙස ළඟ තබාගත් මත් ඖෂධ අරිෂ්ඨ වර්ග තොගයක් සමග සැකකරුවන් හතර‍ෙදනකු ඇඹිලිපිටිය දූෂණ මර්දන වැටලීම් අංශයේ ස්ථානාධිපති පො: ප: එච්. ඒ. එස්. පොන්සේකා මහතා ඇතුළු නිලධාරි කණ්ඩායමක් විසින් පසුගිය 28 වැනි දින රාත්‍රි 8.00 පමණ ඇඹිලිපිටිය නව නගරයේ රෝහල පාර නිවසකදී අත්අඩංගුවට ගෙන තිබේ.මෙම නීති විරෝධී ඖෂධ, ඖෂධ පාලක මණ්ඩලය මගින් අනුමත නොකරන ලද ඒවා වන අතර, මේවා පානය කිරීමෙන් මත්වන බවත්, මත්ද්‍රව්‍ය වෙනුවට මෙම ද්‍රව්‍ය ‍ෙහාර රහසේ අලෙවි කරන අතර ඒවා පානය කිරීමද සිදුකරන බවත් මෙම විවිධ වර්ගයේ බෝතල් හැට තුනක් පමණ අත්අඩංගුවට ගෙන ඇත.සැකකරුවන් සමඟ නඩු භාණ්ඩ ඇඹිලිපිටිය මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r1404307</link>
    <topic>මුදල් සොරා ගත් අය නිදැල්ලේ</topic>
    <author>වීරකැටිය සමූහ ඒ. ටී. කහඳුගොඩ</author>
    <content>හකුරුවෙල නිවසක නිවැසියන් නැති අතරේ වහලේ උළු ගලවා ඇතුළුවූ අයකු එහි තිබූ රුපියල් 2 34 000 ක් වටිනා මුදල් හා දේපොළ පැහැරගෙන ගොස් ඇතැයි වීරකැටිය පොලිසිය පවසයි.ඉකුත් 28 දා දහවල් සිදු වී ඇති මෙම සොරකම සම්බන්ධයෙන්මෙතෙක් කිසිවෙකු අත්අඩංගුවටගෙන නැති අතර වීරකැටිය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r1404308</link>
    <topic>බදුල්ලේ ඔරලෝසු කණුව අසලනාඳුනන මළ සිරුරක්</topic>
    <author>සොරණාතොට සමූහ</author>
    <content>බදුල්ල නගරයේ ඔරලෝසු කණුව අසළ තිබු නාඳුනන පුද්ගලයකුගේ මළ සිරුරක් ඊයේ (29) උදේ සොයාගත් බව බදුල්ල පොලිසිය කියයි.නගරයේ පදික වේදිකාව මත තිබු මෙම මළසිරුර අසළ කිහිලිකරු දෙකක්ද තිබි ඇත.රතුපාට ටී ෂර්ට් එකක් සහ කොට කලිසමක් ඇඳ සිටි මොහුට අවුරුදු 60ක් පමණ වන බව ‍ෙපාලිසිය කීය.බදුල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r1404309</link>
    <topic>ජල බිල්පත් ගෙවන කාර්යාලයනාවලට ගෙන ගිහින් හැමෝම අමාරුවේ</topic>
    <author>කෝට්ටේ මධ්‍යම සමූහ නන්ද. ඒකනායක</author>
    <content>රාජගිරිය වැලිකඩ ප්ලාසා ගොඩනැඟිල්ලේ පිහිටි ජලසම්පත් මණ්ඩලයේ ජල බිල්පත් ගෙවීමේ කාර්යාලය එම ස්ථානයෙන් ඉවත් කිරීම නිසා දහස් ගණනක් වූ පිරිසකට ජල බිල්පත් ගෙවීමට නොහැකිවීමෙන් ප්‍රදේශයේ ජනතාව බලවත් දුෂ්කරතාවකට පත්වී තිබේ.දැනට එම කාර්යාලය නුගේගොඩ නාවල ප්‍රදේශයට රැගෙන ගොස් ඇත. රාජගිරිය, ඔබේසේකරපුර, වැලිකඩ බත්තරමුල්ල, පැලවත්ත හා තලංගම ප්‍රදේශවල ජනතාව පවා මේ කාර්යාලයට පැමිණ ජල බිල්පත් ගෙවීම සිදුකළහ.බත්තරමුල්ල, කොබ්බෑකඩුව මාවතේ පිහිටි ජලසම්පත් කාර්යාලයේ ද වසර කිහිපයකට පෙර බිල්පත් ගෙවීමේ කාර්යාලයක් පවත්වාගෙන ගිය නමුත්, එයද වසා දමා ඇත.සුපිරි වෙළෙද සැල්වලට හා බැංකුවලට ජල බිල්පත් ගෙවන ලෙසට එම කාර්යාල පවත්වාගෙන ගිය ස්ථානවල දැන්වීම් පුවරු සවිකර තිබේ.බැංකුවලට හා සුපිරි වෙළෙඳ සල්වලට ජල බිල්පත් ගෙවිමේදී ඇතුළු බැංකු හා සුපිරි වෙළෙඳ සල් ඒ සඳහා අමතර මුදලක් ද ලබා ගනිති. මෙම අපහසුතාවන් නැති කිරිම සඳහා බත්තරමුල්ල කොබ්බෑකඩුව මාවතේ පිහිටි ජලසම්පත් කාර්යාලයේ ජල බිල්පත් ගෙවීමේ කවුළුවක් විවෘත කිරීමට කටයුතු කරන්නේ නම් එය අනගි ක්‍රියාවකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r14043010</link>
    <topic>සුදුහුම්පොළ සිට තැන්නෙකුඹුරට උමං මාර්ගයක්</topic>
    <author>කටුගස්තොට සමූහ - ගාමිණී චන්ද්‍රසේන</author>
    <content>මහනුවර නගරයේ පවතින වාහන තදබදයට විසඳුමක් ලෙස සුදුහුම්පොළ සිට තැන්නේකුඹුර දක්වා උමං මාර්ගයක් ඉදිකිරීමට සැලැසුම්කර ඇතැයි මධ්‍යම පළාත් ප්‍රධාන ඇමැති සරත් ඒකනායක මහතා පවසයි.ඒ අතර කුරුණෑගල, යාපනය, මාතලේ ආදී ප්‍රදේශවල සිට කොළඹ දක්වා දිවෙන වාහන කටුගස්තොට, ගොහාගොඩ මාර්ගය හරහා ගමන් කරවීමටත් මහයියාව සුසානභූමිය හරහා වැටී ඇති මාර්ගය වැඩිදියුණු කර මහනුවර පොලිසිය අසලින් පේරාදෙණිය දෙසට වාහන ගමන් කරවීමටත් කටයුතු කරනු ඇත.කටුගස‍්තොට ප්‍රධාන පාලම අසල සහ මහනුවර මාර්කට් බස් නැවතුම සහ ජෝර්ජ් සිල්වා උද්‍යානය අසල උමං මාර්ගයක් දැනටමත් ඉදිකර ජනතාව මහා මාර්ගය පාවිච්චි කර පාර මාරුවීම වැළැක්වීමෙන් වාහන තදබදය අඩු කිරීමට කටයුතු කර ඇති බව ප්‍රධාන ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r14043011</link>
    <topic>කුරුණෑගල කහ ඉර තිබූ තැනින්සලකුණු කරන්න</topic>
    <author>පොල්ගහවල සමූහ</author>
    <content>කුරුණෑගල, කදුරුගස්හන්දියේ මීගමුව දෙසට ඇති ප්‍රධාන මාර්ගයේ ‘කහඉර’ හතර මංසන්ධිය ආසන්නයේම අලුතින් සලකුණු කිරීම හේතුවෙන් දහස් සංඛ්‍යාත ජනතාව අසීරු තත්ත්වයට පත්ව ඇත.කුරුණෑගල - මීගමුව මාර්ගය ප්‍රතිසංස්කරණය හේතුවෙන් මේ කහ ඉර වෙනදා තිබූ තැනින් අඩි කිහිපයක් ඉදිරියට ගෙන ඇත. බෞද්ධාලෝක මාර්ගය හා මීගමුව ප්‍රධාන මාර්ගයේ හතරමංසන්ධියට ආසන්නයේම කහ ඉර අලුතින් සලකුණු කිරීම රියැදුරන්ට ගැටලු මතුවී ඇත.කුරුණෑගල ළය චිකිස්සාගාරයට හා පළාත් සෞඛ්‍ය අධ්‍යක්ෂක කාර්යාලයට මෙන්ම තවත් සෞඛ්‍ය සේවා කාර්යාල රැසක් සඳහාම පැමිණෙන රෝගීන් මෙන්ම, ජනතාව ද නිලධාරීන්ද මේ ‘කහ ඉර’ නිරන්තර භාවිත කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r14043012</link>
    <topic>පිටකොටුවේ කඩ කාමර ගත් 237ක් හොර පාරෙන් විකුණලා</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>තම සභාවට අයත් පිටකොටුව බෝධිරාජ මාවතේ පළමු අදියර පදික වෙ‍ෙළඳ සංකීර්ණයේ කඩ කාමර ලබාගත් 287 දෙනකු අතරින් 237 දෙනකුම අදාළ ගිවිසුම් පවා අස්සන් නොකර ඒවා පිටස්තර අයට විකුණා හෝ අතුරු කුලියට දී මඟ හැර ගොස් සිටින බව කොළඹ මහ නගර සභා ආරංචි මාර්ග සඳහන් කරයි.මේ හැර ඔවුන්ගෙන් රුපියල් ලක්ෂ 450ක පමණ අයවිය යුතු මුදලද නොගෙවා නගර සභාව පැත්ත පළාතක පැමිණීමෙන් වැළකී සිටින බව හෙළි වෙයි.එම හිඟ කුලී මුදල් ගැන සිහිගන්වා යවන ලිපිවලට පිළිතුරු පවා නොඑවා කිසිදු හැලහොල්මනක් නැතිව සිටීම නිසා තමන් දැඩි අපහසුතාවකට පත්ව සිටින බව මහ නගර සභාවේ ගණකාධිකාරිවරයා (ආදායම්) මහ නගර සභාවේ මුදල් පිළිබඳ ස්ථාවර කාරක සභා කමිටුව වෙත වාර්තා කර ඇත‍.කඩ කාමර ලබාගත් වැඩිදෙනකු නගර සභාවේ ඇස් වසා කිසිදු දැනුම් දීමක්ද නොකර එම කඩ කාමර පිටස්තර අයවලුන්ට කුලියට දී හෝ ඔප්පු සකසා අධික මිල ගණන්වලට විකුණා ඇති බව පෙනී ගිය බවද ගණකාධිකාරිවරයා සිය වාර්තාවේ සඳහන් කරයි.මෙබඳු අවස්ථාවලදී එම කඩවලට මුද්‍රා තබා කුලීකරුවන් බැහැර කර ඒවායේ සන්තකය ආපසු ලබා ගැනීම නගර සභාවේ ක්‍රියා මාර්ගය වුවත් මේ වෙළෙඳ සැල් දොරවල් නොමැති කඩ බක්කි නිසා එම ක්‍රමය අනුගමනය කිරීමටද නොහැකි වීමෙන් නගර සභාව තව තවත් අසරණ තත්ත්වයට පත් වී සිටී.මේ පදික කඩහිමියන් ඒවා විකුණා හෝ පිටස්තර අයට අතුරු කුලියට දී ඇති බැවින් දැනට එම ව්‍යාපාරික කටයුතු කරගෙන යන්නේ එම අතුරු කුලීකරුවන්ය. එබැවින් කුලී මුදල් පිළිබඳව හෝ අවශ්‍ය වෙනත් කරුණු පිළිබඳව යවනු ලබන ලිපිවලට පිළිතුරු දීමට දැන‍ට ඒවායේ සිටින අය ඉදිරිපත් නොවීමද මේ ගැටලුව තවත් උග්‍රවීමට හේතු වී ඇති බව ගණකාධිකාරිවරයා පෙන්වා දෙයි.මේ තත්ත්වය පදනම් කරගෙන පහත සඳහන් තීරණ ක්‍රියාත්මක කළ යුතු බව ගණකාධිකාරිවරයා යෝජනා කරයි.*ගිවිසුම් අස්සන් කිරීමට නොපැමිණි කඩහිමියන්ගේ අයිතිය අවලංගු කිරීම. *හිඟ කුලී නොගෙවන කඩහිමියන් හෝ ඔවුන්ගේ නියෝජිතයන්ට තවත් දැනුම්දීමක් කරමුදල් නොගෙවන වෙළෙඳුන් එකී කඩවලින් පොලිසිය සමඟ ගොස් ඉවත් කිරීම. *හිඟ මුදල් අයකර ගැනීම සඳහා ඔවුන්ට නඩු පැවරීම. *හිඟ මුදල් නොගෙවන්නේ නම් එම ස්ථානවල විදුලි සම්බන්ධතා විසන්ධි කිරීම.මේ කරුණු දීර්ඝ ලෙස සාකච්ඡා කිරීමෙන් පසු අදාළ කඩ හිමියන් කැඳවා යළිත් වතාවක් අවසාන වශයෙන් සාකච්ඡා කර සුදුසු ක්‍රියාමාර්ගයක් ගැනීමට මුදල් පිළිබඳ ස්ථාවර කමිටුව තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r14043013</link>
    <topic>පොල්ගහවෙල ඔරලෝසු කණුව වෙලාවට වැඩ නෑ</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල බස් නැවතුම්පොළ ඉදිරිපස දුටුගැමුණු වටරවුමේ තිබෙන ඔරලෝසු කණුවේ වේලාව නැවතී දැනට සති ගණනාවක් ගතවී ඇත‍.මහජනතාව විශාල වශයෙන් රැඳී සිටින මෙම ස්ථානයේ තිබෙන ඔරලෝසු කණුවේ වේලාව නිවැරදි කිරීමට වගකිවයුත්තන් මෙතෙක් පියවර නොගැනීම මහජනතාවගේ බලවත් අප්‍රසාදයට හේතු වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r14043014</link>
    <topic>හතර කෝරලේ සුරංගිගේහරි රසයිලු යතුරු වෑඤ්ජනේ</topic>
    <author>පොල්ගහවෙල සමූහ එල්.පී. තිලකරත්න</author>
    <content>දිවා ආහාර පාර්සලය තුළ තම යතුරුපැදියේ යතුර අමතකවීමෙන් දමා යතුර නොමැතිකමින් බසයෙන් කාර්යාලයට පැමිණි සේවිකාවට දිවා ආහාරය ලබා ගන්නා අවස්ථාවේදී බත් පාර්සලය තුළින් යතුරුපැදියේ යතුර මතුවීමේ රසවත් පුවතක් හතර කෝරලයට ආසන්න කාර්යාලයකින් පසුගියදා වාර්තා විය.වාර්තාවන අන්දමට සිද්ධිය මෙසේය. සුරංගි මහත්මිය අලුත් උපාධිධාරී පත්වීම් ලද රාජ්‍ය සේවිකාවකි. ඇය කාර්යාලයට යන්නේද එන්නේද යතුරුපැදියෙනි.ගුරුවරයකු වූ ඇයගේ ස්වාමිපුරුෂයා රැකියාවට ගිය පසු ඉතා කඩිමුඩියේ උදෑසන ආහාරය ගන්නා ඇය කඩිනමින් දිවා ආහාර පාර්සලයද ඔතා‍ගනී. එදින සියලු කටයුතු අවසන් කරනු ලැබූ සුරංගි මහත්මිය දිවා ආහාර පාර්සලයද බෑගයට දමා යතුරුපැදියේ යතුර සොයන්නට විය. නමුත් ඇයට යතුර සොයා ගැනීමට නොහැකි විය.එදින බදාදා දිනයක් බැවින් යතුරුපැදියෙන් යෑමට නොහැකිවුවද ඇය බස් රථයකින් කාර්යාලයට පැමිණියාය.කාර්යාලයේ යහළු යෙහෙළියන්ට යතුර නැතිවීමේ සිද්ධිය ඇය විසින් පවසන්නට විය. දහවල් 12.40ට පමණ දිවා ආහාරය ගැනීමට සුරංගි ඇතුළු යෙහෙළියන් කෑම කාමරය වෙත ගියහ.අත සෝදාගත් සුරංගි තම බත් පාර්සලය ලෙහන්නට විය. පුදුමයකි! බත් පාර්සලය තුළින් ඇයගේ නැතිවූ යතුර මතු විය. කෑම කෑමට ආ සියලුම දෙනාට සිද්ධිය දුටු විට ඇතිවූයේ මහත් සිනහවකි.‘බලන්නකෝ මට අමතක වෙලා යතුරත් බත් එකට බැඳලානේ ’කියලා බිම බලා ගත් සුරංගි කෑම කන්නට විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r14043015</link>
    <topic>22 හැවිරිදි තරුණයෙක් ගෙට පැන64 හැවිරිදි මවකට අතවර කරලා</topic>
    <author>කළුතර මධ්‍යම සමූහ</author>
    <content>අලුත් අවුරුදු සංගීත සංදර්ශනයක් නැරඹීම සඳහා දූ දරුවන් නිවසින් පිටව ගොස් සිටියදී රාත්‍රී කාලයේ නිවසට ඇතුළු වී විදුලිය විසන්ධි කර 64 හැවිරිදි මවකගේ කට මිරිකා ඇයට ලිංගික අතවර සිදුකළ බව කියන 22 හැවිරිදි තරුණයකු රුපියල් පනස්දාහක ශරීර ඇපමත මුදා හරින ලෙස කළුතර ප්‍රධාන මහේස්ත්‍රාත් අජිත් එම්. මාසිංහ මහතා නියම කළේය.මෙසේ ඇප නියම වූයේ දෙදියවල, වස්කඩුවේ පදිංචිකරුවකුවූ දූවගේ ඉන්දික පෙරේරා නම් වූ අයටය. විදුලිය මීටරයේ කටවුට් එක ගලවා විදුලිය විසන්ධි කර ‘අම්මේ අම්මේ ‘ යැයි ඇස් නොපෙනෙන මවට කතා කර ලිංගික අතවර කර ඇතැයි ද පොලිස් සැරයන් (5695) වීරසිරි මහතා එම මවගෙන් ප්‍රකාශයක් ලබාගෙන ඇතැයි ද උතුරු කළුතර පොලිස් ස්තානාධිපති දුශා‍න්ත ද සිල්වා මහතා අධිකරණයට වාර්තා කොට තිබුණි.උතුරු කළුතර පොලිසියේ සැරයන්වරුන් වන නන්දසිරි (1414) සමඟ රොෂාන් (55266) යන මහත්වරුන් විසින් මෙම සැකකරු අධිකරණයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=r14043016</link>
    <topic>අලව්ව බෝයවලානේ අවුරුදු උත්සවයේදී අතුරුදන් වූ තරුණයාගේ සිරුර මහඔයෙන් මතුවෙයි</topic>
    <author>අලව්ව විශේෂ ඒ. කීර්තිසිංහ</author>
    <content>අලව්වේ බෝයවලාන නගරයේ පැවැති අවුරුදු උත්සවයකදී අතුරුදන් වූ තරුණයකුගේ මළසිරුර මහඔයේ තිබී පොලිසිය විසින් සොයාගෙන ඇත.මේ අවුරුදු උත්සවයට පැමිණි වරකාපොළ මයින්නොළුවේ ඇල්.ඒ.පී. චන්ද්‍රසේන (26) නමැති මොහු ආගිය අතක් නැතැයි ඔහුගේ සහෝදරියක විසින් අලව්ව පොලිසියට පැමිණිලි කර ඇත.ඒ අනුව වහා ක්‍රියාත්මක වූ අපරාධ අංශයේ ස්ථානාධිපති ආර්.ඇම්.ජී. බණ්ඩාර මහතා ඇතුළු පොලිස් කණ්ඩායම විසින් ආපනශාලාවක් පිටුපස මහඔයේ තිබුණ මළසිරුර සොයාගන්නා ලදී.පොල්ගහවෙල මහේස්ත්‍රාත් බුද්ධිකසී. රාගල මහතාගේ මහේස්ත්‍රාත් පරීක්ෂණයකින් පසු මෙය පශ්චාත් පරීක්ෂණයක් සඳහා කුරුණෑගල අධිකරණ වෛද්‍ය නිලධාරී වෙත යොමු කෙරිණි.සිරුරේ කැපීම් කෙටීම් හෝ පහරදීම් ආදී කිසිවක් නොමැති බැවින් සිරුරේ ‍කොටස් රසපරීක්ෂක වෙත යැවීමට අධිකරණ වෛද්‍යවරයා විසින් නියම කරන ලදී. ඒ අනුව සිරුරේ කොටස් රස පරීක්ෂක වෙත යැවීමට කටයුතු කළ පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=s1404301</link>
    <topic>රටපුරා සියලු පාසල්වල ක්‍රීඩා පිටි නංවන්න ලක්ෂ 5 බැගින්</topic>
    <author>ප්‍රින්ස් ගුණසේකර</author>
    <content>පාසල් දරුවන්ගේ ක්‍රීඩා කුසලතා වර්ධනය කිරීමේ බලාපොරොත්තුවෙන් රටපුරා සියලු පාසල්වල ක්‍රීඩාංගණ දියුණුවට රුපියල් ලක්ෂ 5 බැගින් ලබාදීමට ක්‍රීඩා අමාත්‍යාංශය මුදල් වෙන් කරයි.ක්‍රීඩා ඇමැති මහින්දානන්ද අලුත්ගමගේ මහතාගේ නියෝගයක් අනුව ලබාදෙන මේ මුදල් පාසල් සංවර්ධන සමිතියට බැර කෙරේ. පාසල් සංවර්ධන සමිතියේ මැදිහත්වීමෙන් පාසලේ ක්‍රීඩාංගණය දියුණු කිරීම මෙමගින් අපේක්ෂා කෙරේ.මෙයට අමතරව සෑම පළාත් සභාවකම ක්‍රීඩාංගණ දියුණු කිරීම උදෙසා රුපියල් ලක්ෂ 100 බැගින් ලබාදීමට ද ක්‍රීඩා අමාත්‍යාංශය මුදල් වෙන්කොට තිබේ. පළාත් සභා යටතේ ඇති ක්‍රීඩාංගණ දියුණුවට වෙන් කෙරෙන මුදල් දිස්ත්‍රික් ලේකම්වරු හරහා ලබාදීමට කටයුතු යොදා තිබේ.ලක්ෂ 40කට අධික පාසල් දරුවන්ගේ ක්‍රීඩා කුසලතා වර්ධනය අධ්‍යාපන අමාත්‍යාංශයට බාර වුවද ප්‍රතිපාදන වෙන් කිරීමේ දුෂ්කරතා ඇති හෙයින් ක්‍රීඩා අමාත්‍යාංශය පාසල් ක්‍රීඩාංගණ දියුණු කිරීමට මැදිහත්ව තිබේ.මෙයට අමතරව පාසල් ක්‍රීඩා ගුරුවරුන්ට හා උපදේශකයන්ට ක්‍රීඩා අමාත්‍යාංශය මගින් විශේෂ පාඨමාලාවක් පැවැත්වීමටද කටයුතු සුදානම් කෙරේ.ක්‍රීඩා විද්‍යායතනය මගින් පවත්වන මේ පාඨමාලාවේදී ක්‍රීඩා විද්‍යාව පිළිබඳ උසස් දැනුමක් ලබාදීමට පියවර ගැනේ. අඩුපහසුකම් ඇති පාසල්වල තෝරාගත් ක්‍රීඩාවන් සඳහා ක්‍රීඩා උපකරණ පිරිනැමීමටද මුදල් වෙන්කොට ඇත.පාසල් ළමුන් ක්‍රීඩාවට යොමුකරවීමේ ජාතික සැලස්මට අදාළව පළාත් ක්‍රීඩා ඇමැතිවරු සමග පැවැති රැස්වීමකදී ක්‍රීඩා ඇමැති මහින්දානන්ද අලුත්ගමගේ මහතා මේ බව පැවැසීය.අධ්‍යාපන අමාත්‍යාංශය හා ක්‍රීඩා අමාත්‍යාංශය එක්ව මේ ජාතික සැලැස්ම ක්‍රියාවට නංවා ඇති අතර එම වැඩසටහන අධීක්ෂණය කිරීමේ වගකීම පළාත් ක්‍රීඩා ඇමැතිවරුන්ට පවරා තිබේ. පෙරේදා පැවැති මේ විශේෂ රුස්වීමේදී දිස්ත්‍රික් ක්‍රීඩා සංගම්වල මන්දගාමී තත්ත්වයන් පිළිබඳව විශේෂ අවධානයක් යොමු කොට තිබේ. මේ අකාර්යක්ෂමතාව මඟ හරවා ගැනීමට පළාත් ක්‍රීඩා ඇමැතිවරුන්ගේ මැදිහත්වීම අපේක්ෂා කරන බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.දිස්ත්‍රික් ක්‍රීඩා සංගම්වලට ක්‍රීඩා අමාත්‍යාංශයෙන් මුදල් ප්‍රතිපාදන ලබාදීමේදී ප්‍රගති වාර්තාව අනිවාර්ය කිරීමටද තීරණය වී ඇත. මේ විශේෂ හමුවට පළාත් ක්‍රීඩා ඇමැතිවරුන්වන නිමල් ලන්සා (බස්නාහිර), ප්‍රමිත බණ්ඩාර තෙන්නකෝන් (මධ්‍යම), අතුල රාහුබද්ධ (සබරගමුව), වීරසුමන වීරසිංහ (දකුණ), ඩී.බී.හේරත් (වයඹ), එම්.අයි.එම්.මන්සූර් (නැ‍ඟෙනහිර) යන මහත්වරු එක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=s1404302</link>
    <topic>වසර හතකට පසුව සංගක්කාරයළි එංගලන්ත ප්‍රාන්ත තරග බිමේ</topic>
    <author>වර්නන් ගුණසේකර</author>
    <content>කුමාර් සංගක්කාර එංගලන්තයේ ඩරම් ප්‍රාන්ත කණ්ඩායමට ක්‍රීඩා කිරීම සඳහා ගිවිසුම් අස්සන් කර තිබේ.තිස්හය හැවිරිදි සංගක්කාර ඩරම් සමාජයට බැඳෙන්නේ කෙටි කාල සීමාවකටය.එම කාලය තුළදී ඔහු යෝක්ෂයර් හා සසෙක්ස් කණ්ඩායම්වලට එරෙහිව ප්‍රාන්ත ක්‍රිකට් ශූරතාවලියේ ක්‍රීඩා කරනු ඇත. ටෙස්ට් ක්‍රිකට් තරග 122කට සහභාගි වී ඇති සංගක්කාර එහිදී ලකුණු 11,151ක් ලබා ගෙන සිටී.“මෙවැනි දක්ෂ ක්‍රීඩකයෙකුගේ ආකර්ෂනය ලබා ගැනීමට ඩරම් ක්‍රිකට් සමාජයට හැකිවීම අපට ඉතාමත්ම සතුටකි” යැයි ප්‍රධාන පුහුණුකරු ජොන් ලුවිස් පවසයි.“අපට මේ ගිවිසුමට අස්සන් කර ගැනීමට හැකිවුවහොත් එය බෝනස් එකක් වනු ඇතැයි මා කළින්ම කියා සිටියා. දැන් එය සිදුවෙලා තියෙනවා.”සංගක්කාර අවසන් වතාවට එංගලන්ත ප්‍රාන්ත ක්‍රිකට් ක්‍රීඩාවේ නියැළුනේ 2007 වසරේදීය. ඒ, වොරික්ෂයර් කණ්ඩායම වෙනුවෙනි. ඩරම් කණ්ඩායම වෙනුවෙන් තරග දෙකට ක්‍රීඩා කිරීමෙන් පසුව සංගක්කාර එංගලන්තයට එරෙහි ජාත්‍යන්තර එක්දින තරගමාලාව සඳහා ශ්‍රී ලංකා කණ්ඩායමට එක්වනු ඇත.“ප්‍රාන්ත ක්‍රිකට් ක්‍රීඩාවට නැවත එන්න මම ආශාවෙන් බලා සිටිනවා. මට ලැබුනු මේ අවස්ථාවට මම ඉතාමත් ස්තූතිවන්ත වෙනවා” යැයි සංගක්කාර පවසයි. “ඇත්ත වශයෙන්ම මම ප්‍රාන්ත ක්‍රිකට් ක්‍රීඩාව ආරම්භ කළේ 2007 වසරේදී වොරික්ෂයර් කණ්ඩායමෙනුයි. එදා මම ලබා ගත්තේ ලකුණු කිහිපයක් පමණයි. ඒ වැරැද්දට හරි යන්න මේ පාර වඩාත් සාර්ථක ක්‍රීඩාවක් කරන්න මම බලාපොරොත්තු වෙනවා” යැයි කුමාර් සංගක්කාර කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=s1404303</link>
    <topic>සුපිරි පාපැදි ප්‍රවීණයන්ගේ තරගයේ ජය ලෙස්ලි රූපසිංහට</topic>
    <author>වර්නන් ගුණසේකර</author>
    <content>ශාන්ත ලාල් ද සිල්වා අනුස්මරණ සුපිරි ප්‍රවීණයන්ගේ රේසිං පාපැදි තරගය ජය ගැනීමට ලෙස්ලි රූපසිංහ සමත් විය.අම්බලන්ගොඩ සිට කළුතරට පැමිණ කළුතර මංසන්ධියෙන් හැරී පලාතොට දක්වා කිලෝමීටර 60ක දුර ප්‍රමාණයක පසුගියදා පැවැති මේ තරගය රූපසිංහ ජයග්‍රහණය කළේ පැය 2 යි මිනිත්තු 11 යි තත්පර 30ක කාලයක් සටහන් කරමිණි.ජ්‍යෙෂ්ඨතම පාපැදි ප්‍රවීණයන් (වයස අවුරුදු 71) සඳහා පැවැති තරගය පැය 2 යි මිනිත්තු 40කින් නිම කරමින් ඇන්තනි සිමන්ස් විශිෂ්ඨතම සම්මානය හිමිකර ගත්තේය. එච්.එම්. උපුල් සමන්ත තරගයේ දෙවැනි ස්ථානයත්, ප්‍රදීප් චන්දන සිල්වා තෙවැනි ස්ථානයත් දිනා ගත්හ.ශ්‍රී ලංකා පාපැදි ප්‍රවීණයන්ගේ සංගමය, කළුතර පාපැදි ප්‍රවීණයන්ගේ සමාජය හා කළුතර සවිය පදනම හා ඒකාබද්ධව මේ තරගය සංවිධාන කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=s1404304</link>
    <topic>හම්බන්තොට බාස්කට්බෝල් පිල මඩකළපුවේදී ශූරතාව දිනයි</topic>
    <author>ප්‍රින්ස් ගුණසේකර</author>
    <content>මඩකලපුවේ පැවැති හර්බට් අනුස්මරණ කුසලාන බාස්කට්බෝල් තරගාවලියේ ජය හම්බන්තොට ‘බ්ලූස්’ පිල දිනාගත්තේය. සාන්ත මයිකල් විදුහලේ බස්කට්බෝල් පිටියේ පැවැති අවසන් තරගයේදී ශ්‍රී ලංකා ගුවන් හමුදාව 57-51කින් පරදවා හම්බන්තොට ‘බ්ලූස්’ පිල මේ දස්කම දැක්වීය.ඉතා කෙටි කලක් තුළදී බාස්කට්බෝල් පිටියේ පෙරැළිකාරයන් බවට පත්වු හම්බන්තොට 'බ්ලූස්' ක්‍රීඩකයෝ අවසන් පූර්ව තරග‍යේදී මඩකලපුව ක්‍රීඩා සමාජය ලකුණු 73-44කින් පරදවා අවසන් මහා තරගයට සුදුසුකම් ලැබුහ.අනුශූරතාව දිනාගත් ශ්‍රී ලංකා ගුවන් හමුදාව වෙතින් අවසන් පූර්ව තරගයේදී ශ්‍රී ලංකා පොලිසිය ලකුණු 60-56ක් ලෙස පරාජය විය.තෙවැනි ස්ථානය තෝරා ගැනීමට ශ්‍රී ලංකා පොලිසිය හා මඩකලපුව පිල අතර පැවැති තරගයෙන් මඩකලපුව ක්‍රීඩකයෝ ලකුණු 59-52ක් ලෙස ජය වාර්තා කළහ.මේ තරගාවලියේ වටිනාම ක්‍රීඩකයා ලෙස හම්බන්තොට ‘බ්ලූස්’ පිලේ රොෂාන් චන්දිම සම්මාන දිනාගත්තේය. හොඳම ප්‍රහාරකයා ඔෂධ අම‍රසේන (ගුවන් හමුදාව), හොඳම ආරක්ෂකයා වහීෂාන් ෂන්මුගලිංගම් (හම්බන්තොට බ්ලූස්), හා හොඳම ලකුණු රැස්කරන්නා ‍රවී දොඩංගොඩ (ගුවන් හමුදාව) සම්මාන දිනා ගත්හ.මේ තරගාවලියට යාපනය බාස්කට්බෝල් පිල, ශ්‍රී ලංකා යුද හමුදාව හා ඔටර්ස් ක්‍රීඩා සමාජය එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=s1404305</link>
    <topic>දම්සෝ ජාත්‍යන්තර චෙස් අද අම්බලන්ගොඩ දී</topic>
    <author>ගාල්ල දිස්ත්‍රික් සංචාරක - ධර්‍මදාස සිරිවර්‍ධන</author>
    <content>අම්බලන්ගොඩ දම්සෝ ජාත්‍යන්තර චෙස් තරගාවලිය අද (30) සිට ලබන මස 04වැනිදා දක්වා ධර්මාශෝක විද්‍යාලයේදී පැවැත්වේ. මේ තරගාවලිය සඳහා ශ්‍රී ලංකා ක්‍රීඩක ක්‍රීඩිකාවන්නට අමතරව ඉන්දියාව, බංග්ලාදේශය, පකිස්තානය, චීනය සහ ජර්මනිය ආදී රටවල් නි‍යෝජනය කරමින් ප්‍රවීණ චෙස් ක්‍රීඩකයන් රැසක් සහභාගිවීමට නියමිතය.විවෘත හා කාන්තා වශයෙන් තරග අංශ දෙකක් යටතේ සංවිධාන කරන මේ තරගාවලිය මෙරට තුළ පාසැලක් විසින් පවත්වන එකම ජාත්‍යන්තර තරගාවලිය බව එහි සංවිධායකයෝ පවසති. එමෙන්ම ජයග්‍රාහකයින් සඳහා වැඩිම ත්‍යාග මුදලක් හිමිවන තරගය ද මෙය වන බව ඔවුහු වැඩිදුරටත් සඳහන් කරති.තරග වට කිහිපයකින් පැවැත්වෙන අතර චෙස් ශූරයාට දම්සෝ ජාත්‍යන්තර චෙස් කුසලානය සමග රන් පදක්කමක් හා මුදලින් රු. 75000/- ක් හිමිවන අතර, අනුශූරතාවට රිදී පදක්කම සමග රු.50000/- ක්ද තෙවැනි ස්ථානයට ලෝකඩ පදක්කම සමග රු.30000/- ක් ද හිමිවන බව සංවිධායකයෝ පවසති.එමෙන්ම දසවන ස්ථානය දක්වා මුදල් ත්‍යාග පිරිනැමේ. කාන්තා තරග සඳහා ද දම්සෝ ජාත්‍යන්තර චෙස් කුසලානය සමග රන් පදක්කමක් හා රු.20000/- ක් හිමිවන අතර, අනුශූරතාව සඳහා රිදී පදක්කමක් හා රු.6000/- ක් ද, තෙවන ස්ථානයට ලෝකඩ පදක්කම සමග රු. 4000/- ද ක් හිමිවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=s1404306</link>
    <topic>පෑන් ඒෂියා බැංකුවෙන් ළහිරු තිරිමාන්නට උපහාර</topic>
    <author/>
    <content>ශ්‍රී ලංකා ක්‍රිකට් පිලේ නව උපනායක ලෙස පත්වූ ළහිරු තිරිමාන්න වෙනුවෙන් ඔහු සන්නාම තානාපතිවරයා ලෙස කටයුතු කරන පෑන් ඒෂියා බැංකුවේ ජ්‍යෙෂ්ඨ කළමනාකාරීත්වය ඇතුලු සේවක මණ්ඩලය විසින් පසුගියදා උපහාර උළෙලක් පවත්වනු ලැබීය.පසුගිය කාලය පුරා ශ්‍රී ලංකා ක්‍රිකට් පිල ලැබූ ජයග්‍රහණ අතර කැපී පෙනෙන පිතිකරු බවට පත්වූ තිරිමාන්න පෑන් ඒෂියා බැංකුවේ සන්නාම තානාපතිවරයා ලෙස කටයුතු කිරීම ආඩම්බරයට කරුණක් බව එහි දී පෑන් ඒෂියා බැංකු ක්‍රීඩා සමාජයේ සභාපතිනිය චායා රණවීර මහත්මිය පැවසුවාය.එම බැංකුවේ ප්‍රධාන විධායක නිලධාරී දිමන්ත සෙනෙවිරත්න මහතා තිරිමාන්නට උපහාර ඵලකයක් පිරිනැමීම ද මෙහි දී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=s1404307</link>
    <topic>පන්ජාබ් පිල අපරාජිතව ඉදිරියට</topic>
    <author/>
    <content>බැංගලෝර් රෝයල් චැලෙන්ජර්ස් පිල සමග ඩුබායිහිදී ‍පැවැති තරගය කඩුලු 5කින් ජයගනිමින් අයි.පී.එල් ක්‍රිකට් තරගාවලියේ අපරාජිත බව තවදුරටත් රැකගැනීමට කිංග්ස් පන්ජාබ් පිල පෙරේදා සමත්විය.බැංගලෝර් පිල ලබාදුන් ලකුණු 125ක ජයග්‍රාහී ඉලක්කය ඉනිම නිමවීමට පන්දු 7ක් ඉතිරිව තිබියදී සපුරාගත් පන්ජාබ් පිලට අහිමිවුයේ කඩුලු 5ක් පමණි.පිළිතුරු ඉනිමේ වැඩිම ලකුණුලාභියා වු විරේන්ද්‍ර සේවාග් ලකුණු 32ක් රැස් කළේය. ඔහුගේ ඉනිමට පන්දු 26කදී හතරේ පහර 4ක් ඇතුළත් විය. ඩේවිඩ් මිලර් ලකුණු 26ක් වාර්තා කළ අතර තරගය ජයග්‍රහණය කරාගෙන ගිය රිෂි ධාවන් නොදැවී ලකුණු 23ක් හා නායක ජෝජ් බෙයිලි නොදැවී ලකුණු 16ක් වාර්තා කළහ.ප්‍රහාරාත්මක පිතිකරු ග්ලෙන් මැක්ස්වෙල්ට ලබාගත හැකිවුයේ ලකුණු 6ක් පමණි. පන්දු යැවීමේදී වරුන් අරෝන් හා යශේන්ද්‍ර චවුලා කඩුලු 2 බැගින් බිඳ හෙලුහ.පළමුව පන්දුවට පහරදුන් බැංගලෝර් පිල ඕවර 20 අවසානයේ කඩුලු 5ක් දැවී ලකුණු 124ක් රැස් කළේය. යුවරාජ් සිං පන්දු 32කින් ලකුණු 35ක් රැස් කළේ හතරේ පහර 3ක් හා හයේ පහරක් සමගිනි.සුපිරි පිතිකරු ක්‍රිස්ගේල්ගේ ඉනිම ලකුණු 20කට සීමාවිය. පන්දු 7කට මුහුණදුන් ගේල් හතරේ පහර හා හයේ පහර 2ක බැගින් එල්ල කර තිබිණි. විශිෂ්ට පන්දු යැවීමක නිතරවු සංදීප් ශර්මා ඕවර 4කදී ලකුණු 15කට කඩුලු 3ක් දවාගත් අතර ඔහු තරගයේ වීරයා ලෙසද නම් කෙරිණි. ‍මිචෙල් ජොන්සන් හා රිෂි ධාවන් කඩුලු 2 බැගින් දවාගත්හ.බැංගලෝර්-124/8 (ඕවර 20) යුවරාජ් සිං 35, ක්‍රිස්ගේල් 20 (සංදීප් ශර්මා 15/3, රිෂි ධාවන් 14/2, මිචෙල් ජොන්සන් 19/2)පන්ජාබ්-127/5 (ඕවර 18.5) විරේන්ද්‍ර සේවාග් 32, ඩේවිඩ් මිලර් 26 (යශේන්ද්‍ර චවුලා 23/2, වරුන් අරෝන් 29/2).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=f1404301</link>
    <topic>මේ රටේ ආගම් අතර මිත්‍රත්වය ඉතා ඉහළයි</topic>
    <author>සාකච්ඡා කෙළේ උදිත ගුණවර්ධන</author>
    <content>ආගම් අතර සංහිඳියාව, ආගමික පොලිස් ඒකක පිහිටුවීම වැනි කරුණු මේ දිනවල සමාජයේ විශාල කතාබහකට ලක් වී තිබේ. ජනාධිපතිවරණයක් පිළිබඳව දේශපාලන උණුසුමක් ගැනද දේශපාලන කරළියේ කතිකාවතක් ගොඩනැඟී තිබේ. මේ එම කරුණු පිළිබඳව පාර්ලිමේන්තු මන්ත්‍රී ඒ. එච්. එම්. අස්වර් මහතා සමඟ සිදු කළ සාකච්ඡාවකි.* ආගම් අතර සංහිදියාව ඇති කිරීමටත් ආගම් අතර ගැටුම් විසැඳීමටත් ආගමික පොලිසියක් ජනාධිපතිතුමාගේ නියෝගය පරිදි ඇතිකර තිබෙනවා. මෙවැනි ආගමික පොලිසියක් ඇති කිරීමට මොන විදිහේ තත්ත්වයක් ද බලපෑවේ?මේක ඉතාමත් හොඳ දෙයක් විදිහට හඳුන්වන්න පුළුවන්. ආගමික ගැටුම් ගැන අවධානය යොමු කිරීමට එම ගැටුම්වලට විසැඳුම් ලබාදීමට මේ විදිහේ විශේෂ පොලිස් ඒකකයක් ඇති කිරීම යහපත් දෙයක් විදියටයි හඳුන්වන්න පුළුවන්කම තිබෙන්නේ. එක් එක් අංශවලට විශේෂ පොලිස් ඒකක පිහිටුවීම අලුත් දෙයක් නොවෙයි. උදාහරණයක් විදිහට රථවාහන අංශයට අදාළව රථවාහන පොලිසිය තිබෙනවා.පරිසර ඒකකයට අදාළව පරිසර පොලිස් ඒකක තිබෙනවා. ආගමික කටයුතු ගැන සොයා බැලීමට ආගමික පොලිස් ඒකකයක් තිබෙනවා. මේක අලුත් දෙයක්වත් විශේෂ දෙයක්වත් නොවෙයි. එහෙත් සිදු කළ යුතු දෙයක් විදිහට ආගමික පොලිස් ඒකකයක් ඇති කිරීම හඳුන්වා දීමට පුළුවන්.රටක් වුණාම එක් එක් ආගම් අතර සුළු සුළු සිදුවීම් ඇතිවීමට පුළුවන්. බහු ආගම් බහු ජාතීන් සිටින තැනක මෙවැනි ගැටුම් ඇතිවීම සාමාන්‍ය දෙයක්.ඒත් මේ තත්ත්වය දුරදිග යාමට නොතබා පාලනය කර ගැනීම තමයි සිදුවිය යුත්තේ. මේ ආගමික පොලිස් ඒකකයට මෙම කාර්ය භාරය ඉෂ්ට කිරීමට පුළුවන් කියන ස්ථාවරයේ තමයි මම සිටින්නේ.අද ඇතැම් පුද්ගලයන්, කණ්ඩායම් උත්සාහ කරනවා සුළු ආගමික බෙදීම් පවා අන්තර්ජාතික තලයට රැගෙන යාමටත් ඒවා රටේ ප්‍රතිරූපයට එරෙහිව භාවිතා කිරීමටත්. මෙය ඉතාමත් නරක ප්‍රවණතාවයක් බව අවධාරණය කළ යුතුයි.* සංහිඳියා ක්‍රියාමාර්ගයක් රටේ අනාගතය සුරක්ෂිත කිරීමට මොන විදිහට ද බලපාන්නේ?ඉස්ලාමිකයන් වන අප අවුරුදු දහසක සිට මෙරට ජීවත් වෙනවා. අපි ඉපදුනේ ජීවත් වෙන්නේ වගේම මිය යන්නෙත් මේ රටේ. සිංහල බෞද්ධයන් අවුරුදු දෙදහස් පන්සියයක සිට මේ රටේ ජීවත් වෙනවා. ඒත් අප අතර කිසිදා ගැටුමක් ඇතිවුණේ නැහැ. හිත් නොහොඳ වීමක් සිදු වුණේ නැහැ. ඉතාමත් සුළුතරයක් වූ අන්තවාදී පිරිසකගේ කටයුතු නිසා මේ මහා සමගිය බිඳ දැමිය යුතු නැහැ. අප අතර අවබෝධය ඉතාමත් විශාලයි. මිත්‍රත්වය ඉහළයි. ඒ නිසා සුළු පිරිසකට අපේ මිත්‍රත්වය හා අවබෝධය විනාශ කිරීමට ඉඩ නොතැබිය යුතුයි. මේ සංහිදියාව ගැන අපට අමුතුවෙන් ඉගැන්විය යුතු නැහැ.* ඔබ මැදහත් අදහස් ඇති මුස්ලිම් නායකයකු විදිහටයි හඳුන්වන්නේ. අද ඇතිවී තිබෙන ආගමික නොරිස්සුම් ස්වභාවය ගැන ඔබට තිබෙන්නේ මොන විදිහේ අදහසක් ද?සිංහල බෞද්ධයන්ගෙන් අතිබහුතරයක් වූ 99% හා ඉස්ලාම් භක්තිකයන්ගෙන් 99% ඉතාමත් විවෘත මනැසකින් සිටින මැදහත් හා බුද්ධිමත් කණ්ඩායම්. ඒත් ඉතිරි 1% තමයි අන්තවාදී ලෙස ගැටුම් ඇති කිරීමට උත්සාහ කරන්නේ. මේ අයට අධිරාජ්‍යවාදීන්ගෙන් ආධාර අනුබල ලැබෙනවා ඇති. රට අවුල් කිරීමට මේ අන්තවාදී කණ්ඩායම් කටයුතු කරන බවට සාධාරණ සැකයක් ඇති වෙනවා.එක් අන්තවාදී කණ්ඩායමක් ශුද්ධ වූ කුරාණයට නිග්‍රහ කර තිබෙනවා. තවත් පුද්ගලයෙක් තෙරුවනට නිග්‍රහ කර තිබෙනවා. මේ දෙකම වැරැදි පූර්වාදර්ශ විදිහටයි හඳුන්වා දීමට පුළුවන්කම තිබෙන්නේ. එක් එක් ආගම්වලට බැණවැදීමෙන් මේ අයගේ බුද්ධියේ පරිමාණය හා උගත්කමේ තරම වටහා ගැනීමට පුළුවන්.මම ශුද්ධ වූ කුරාණයේ පාඨ කිහිපයක් උපුටා දක්වන්නම්. “නුඹලාගේ ආගම නුඹලාට. මගේ ආගම මට” “අනුන්ගේ දෙවියන්ට අපහාස කරන්නා තමන්ගේ දෙවියන්ට ද අපහාස කරයි” අප නිතරම තමන්ගේ ආගමට මෙන්ම අනුන්ගේ ආගම්වලටත් ගරු කළ යුතුයි. එහෙම වුණොත් තමයි දියුණු රටක් වගේම දියුණු සමාජ වටපිටාවක් ඇති කර ගැනීමට පුළුවන්කම ලැබෙන්නේ.අපි ආගම් විදිහට ගහ ගත්තොත් ඒකේ වාසිය යන්නේ රට බෙදන බලවේගවලට යි. මට සැක හිතෙනවා කොටි සංවිධානයට ආධාර උපකාර කරන අයම මේ සංවිධානවලටත් මුදල් ලබා දෙනවා කියලා. ඒ නිසා සියලු ජන කොටස් මේ කුමන්ත්‍රණකාරී තත්ත්වය ගැන හොඳ අවබෝධයක් ඇතිව කටයුතු කළ යුතුයි.* පසුගිය දිනවල පාර්ලිමේන්තුවට ගෙනා ආන්දෝලනාත්මක ගැසට් පත්‍රය පිළිබඳව තිබූ ඡන්ද විමසීමේ දී ආණ්ඩු පක්‍ෂය තුළ පැහැදිලි බෙදීමක් ඇති වූ බවට විපක්‍ෂය කියනවා. මේ ගැන ඔබේ මතය කුමක් ද?එහෙම බෙදීමක් නැහැ. අපේ දේශපාලන ව්‍යාපාරය තුළ ප්‍රජාතන්ත්‍රවාදය උපරිමයෙන් ක්‍රියාත්මක යි. ඒ නිසා තමන්ට කැමැති අදහසක් දැක්වීමටත් එම මතය ප්‍රකාශ කිරීමටත් ඉඩ තිබෙනවා. මේ දේවල් ක්‍රියාත්මක කිරීම බෙදීමක් විදිහට පෙන්වා දීම වැරැදි අර්ථකථනයක්. මෙතැනදී රවුෆ් හකීම් මහතා වැනි අය ගත් ක්‍රියාමාර්ගය නියම මුස්ලිම්වරයකු ගන්නා ක්‍රියා මාර්ගයක් නොවෙයි. යම් කරුණක දී එක්කෝ අප සියයට සියයක් පක්‍ෂ විය යුතුයි නැතිනම් සියයට සියයක් විරුද්ධ විය යුතුයි. නියම ඉස්ලාම්වරයාගේ පිළිවෙත වෙන්නේ එයයි. එහෙත් හකීම් මහතා ඍජු තීරණයක් ගැනීමට නොහැකි පුද්ගලයෙක්. මේ විදිහේ ද්විත්ව ප්‍රතිපත්ති අනුගමනය කරන අය අප හඳුනාගත යුතුයි ඔවුන්ව සමාජය ඉදිරියේ හෙළිදරව් කළ යුතුයි.* රටේ සංවර්ධන ප්‍රතිපත්ති මුස්ලිම් ජනතාව බහුතරයක් ජීවත්වන ප්‍රදේශවලට කුමන විදිහටද බලපා තිබෙන්නේ?බලන්න එදා සහ අද වෙනස. එදා නැඟෙනහිර පළාතේ මුස්ලිම් ගොවියාට වී ගොවිතැන නිසි විදිහට කරගෙන යාමට පුළුවන් වුණාද? නැහැනෙ. අස්වැන්න කැපුවාම කොටි සංවිධානයට කප්පම් දීමට සිදු වුණා. දේවස්ථානයට ගිහින් තමන්ගෙ ආගම සිහිපත් කිරීමට බැරි වුණා. අද වෙද්දි ඒ තත්ත්වය සම්පූර්ණයෙන්ම වෙනස් වෙලා තිබෙනවා. ගිහින් බලන්න නැඟෙනහිර කල්මුණේ, සමන්තුරේ, පොතුවිල්, නගරවලට. ඒ ප්‍රදේශ අගනුවර තරමටම සංවර්ධනය වෙලා තිබෙනවා.රාත්‍රියට පවා දහවල් වගේ වෙළෙඳ කටයුතු සිදු වෙනවා.ඒ වගේම මම පසුගිය දිනෙක කොළඹ නගරයේ පදික වේදිකාවල ඇවිද ගියා. මුස්ලිම් සහෝදරවරුන් ඉතාමත් උනන්දුවෙන් හා සතුටින් තම රැකියා කටයුතු කරගෙන යනවා. මේ සියල්ලන්ගේම ජීවිත අද හොඳින් ගත වෙනවා. සතුටයි නිදහසයි කියලා එක්සත් ජනතා නිදහස් සන්ධානයේ තේමා පාඨයක් තිබෙනවා. ඒ තේමාව අද යථාර්ථයක් බවට පත්වෙලා තිබෙනවා යැයි සඳහන් කිරීම අතිශයෝක්තියක් නොවෙයි.* ඉදිරි ජනාධිපතිවරණයක දී පොදු අපේක්‍ෂකයකු ඉදිරිපත් වන බවට දේශපාලන ක්‍ෂේත්‍රය තුළ අදහසක් මතුවී තිබෙනවා. මේ ගැන ඔබේ අදහස කුමක් ද?පොදු අපේක්‍ෂකයකු අලුතින් මොකට ද? ජනාධිපතිතුමා තමයි එකම පොදු අපේක්‍ෂකයා. ඔහු පරාජය කළ හැකි කෙනෙක් දේශපාලන ක්‍ෂේත්‍රයේ නැහැ. ජනාධිපතිතුමාට සියලු දේශපාලන කණ්ඩායම් අතර ආගම් හා ජාතීන් අතර විශාල පිළිගැනීමක් තිබෙනවා. මේ විදිහේ පොදුජන පිළිගැනීමක් ඇති අපේක්‍ෂකයෙක් විපක්‍ෂය පැත්තේ ඉන්නවා නම් පෙන්වන්න කියලා මම අභියෝග කරනවා. අද විපක්‍ෂය පොදු අපේක්‍ෂක කියන කාරණය නිසාම මහා අර්බුදයකට තල්ලු වී ගොස් තිබෙන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=f1404302</link>
    <topic>සියාතුලා රජ වී...</topic>
    <author>බුද්ධිකා බ්‍රාහ්මණගේ</author>
    <content>එළිපත්තෙන් මිදුලට බට සියාතු අහස දෙස මොහොතක් බලා සිටියේ ය. ඒ අඳුරු මුහුණට සියුම් සිනා රැල්ලක් එක් වූයේ ඉන් පසුවය. “තුන් දොහක් තිස්සේම ඝන සැරේට වැහි බීරුම අද ඉහළ ආකාසෙ වැහිලිහිණි රෑනක්ම හක්කලං කරනවා. අද නම් වැහිගම්පල මුත්තා අපේ මූණ බලල වගෙයි.” සිය බිරිය අමතා සියාතු පැවසුවේ පෙරදා වූ ආරෝව නිසා බිරියගේ මුහුණේ වූ තෝන්තු ගතිය තවමත් පහව ගොස් නැති බව පසක් කරමිනි.පසුගිය කන්න දෙකම සියාතුලාට වැඩකිරීමට නොහැකි වූයේ අහස් දිය සේම වැව් දියද වගාවට නොලැබීමේ කරුමය යායේ ඇත්තෝ, රට කජු, තල, කුරක්කන්, වගා කිරීමට කතිකා කරගත්තත්, වැඩ කළ අන්තිම කන්නයේ ණය බේරීමට කුඹුර උකස් කිරීම නිසා එවැනි වගාවක් කරගැනීමට වත් සියාතුලාට නොහැකි විය. හමුදා සෙබළකු වන ලොකු පුතා එවු මුදලින් ණය කොටහක් ගෙවුවද සියාතුගේ බිරිය නිතර ආරෝවට ආවේ කැලෑ අරක්කු බීමට පුතා එවු මුදලින් කොටහක් සියාතු නැති නාස්ති කළ බව කියමිනි.මෙවැනි කතාවක් හගිස්ස වු සෑම විටකම වාගේ කටේ තොලේ නොගෑවී වාගේ සියාතු කියන්නේ “යායේ අනික් උන් කළා වගේ කනේරු ඇට ටිකක් යහමින් කාලා මාත් ඇස්පියා ගත්ත නම් සේරම කම්මුතුයි” කියාය. ඔහුගේ බිරිය රංසිනාට හැමදේටමත් වඩා නහුතෙට නගින්නේ ඒ මුස්පේත්තු කතාවට යි.මෙකලට වලංගු නොවන මේ කතාව 90 දශකයේ මුල් භාගයේ නැතිනම් 17 වසරක එජාප ආණ්ඩු සමය සිහිපත් කරමින් ලිවිය යුතුව තිබූ කතාවක කොටසකි.එකල තම දූ දරුවන් හාමතේ හිඳිනු බලා සිටීමට නොහැකිව, ණය බරින් මිදීමට දිවි තොර කරගත් ගොවින් පිරිස සිය ගණනකිවැව් අමුණු ගොඩවීමට හැරියේත්, කුඹුරු පුරන් වූයේත්, මෙහෙකාර සේවයට කාන්තාවන් බුරුතු පිටින් පිටරට ඇදී ගියේත් වාරි සංස්කෘතියට කණකොකා හැඬ වූයේත්, මේ යුගයේ දීය. මේ හේතුවෙන් ගම, ගැමි ජීවිතය මෙන්ම කෘෂිකාර්මික ජීවන රටාවම කණ පිට හැරිණි.වගා බිමට සමුදුන් එකල ගොවියාගේ අදහස වූයේ “කුඹුරු කරනවාට වඩා හාල් කඩෙන් ගන්න එක ලාබයි. තෙල්, පොහොරවලට වියදම් කළාම ඉතිරි වෙන දෙයක් නෑ” යන්නය.“ජල හිඟයත්, ඉඩම් හිඟයත්, වගා පාළුවත් අස්වනු විකුණාගත නොහැකිකමෙන් සහ නව ක්‍රමෝපායන් නොමැතිකමෙන් අපේ ගොවියා විඳින ජක් ගැහැට අපමණය.” “මහින්ද චින්තන” ප්‍රතිපත්ති මාලාවේ සිය රජයේ කෘෂිකාර්මික ප්‍රතිපත්තිය ජනාධිපති මහින්ද රාජපක්‍ෂ මහතා විසින් හඳුන්වා දෙන්නේ එසේය.එහිම තවත් ඡේදයක මේ පිළිබඳව තවදුරටත් විග්‍රහ කෙරෙන්නේ, “වක්කඩින් අත්සෝදා පැමිණ නාම යෝජනා පත්‍රය අත්සන් කළ ඩී. ඒ. රාජපක්‍ෂගේ පුත්‍රයෙකු වශයෙන් වෙල, කමත, ඉපනැල්ල, වක්කඩ මට ආගන්තුක ස්ථානයක් නොවේ”... යනුවෙනි. ගොවි ජනතාවගේ හද ගැහෙන රිද්මය පිළිබඳව සිහිපත් කරන ‘මහින්ද චින්තන’ ප්‍රතිපත්ති මාලාවෙන් ඉදිරිපත් කළ යෝජනා අතර සුවිශේෂීම යෝජනාවක් වූයේ ය.“කෘෂි කර්මාන්තයේ හා වැවිලි කර්මාන්තයේ නිෂ්පාදන ඉහළ නැංවී අරමුණු කර ගනිමින් සියලු රසායනික පොහොර වර්ග කිලෝ 50ක බෑගයක් රුපියල් 350ක මිලකට ලබා දෙන්නෙමි”මෙම යෝජනාව ක්‍රියාත්මක වීමත් සමඟම එතෙක් රට පුරා පුරන්ව, වල් බිහිවී තිබූ කුඹුරු සියල්ලම වාගේ අස්වැද්දීම ඇරඹිණි. මේ අනුව රටේ ප්‍රධාන ආහාරය වූ සහල් ආනයනය මතම පැවතුණු යුගය අවසන් විය. පොහොර සහනාධාරය අඛණ්ඩව ලබාදීම වී නිෂ්පාදනය ඉහළ නැංවීමේ ප්‍රබලතම සාධකය බවට පත් විය. මීට අමතරව වැඩි අස්වැන්නක් සහිත නව වී ප්‍රභේද හඳුන්වාදීම, කෙටි කලකින් අස්වැන්න ලබා ගත හැකි වී ප්‍රභේද හඳුන්වා දීම, වැනි ක්‍රමෝපායන් ද ගොවිතැන සඳහා ගොවියා උනන්දු කිරීමට හේතු විය.පුරන්ව පැවති කුඹුරු අස්වැද්දීම මෙන්ම උතුරු නැගෙනහිර පළාත්වල වී වගා කිරීමට අවශ්‍ය පහසුකම් සැපයීම නිසා 2011 වසරේ සිට වගා කළ ඉඩම් ප්‍රමාණය සීයට විසි එකකින් වර්ධනය වී ඇති බව කෘෂිකර්ම අමාත්‍යාංශයේ දත්ත වලින් තහවුරු වෙයි.කෘමිනාශක භාවිතය අවම කිරීමේ රජයේ ප්‍රතිපත්තියට අනුව පැරෂුට් ක්‍රමය නමින් වී පැළ තවාන් ඇතිකොට කුඹුරට ඉසීම මගින් කෘමි නාශක සඳහා වැය වන වියදම් අඩුකර ගැනීම වැනි උපක්‍රම හඳුන්වාදීම නිෂ්පාදන වියදම් අවම කරගැනීමට හේතු විය.මීට අමතරව කෘෂිකාර්මික ක්‍ෂේත්‍රය මුහුණ දෙන ප්‍රායෝගික ගැටලුවක් වන ශ්‍රමය හීන වීම හා මිල අධික වීමේ ගැටලුවට පිළිතුරක් වශයෙන් ගොවියාට නව යන්ත්‍ර සූත්‍ර හඳුන්වා දී තිබේ. ජන ව්‍යවහාරයේ, ‘සුනාමිය’, ‘භූ®තයා’ යනුවෙන් හඳුන්වනු ලබන මෙම උපකරණ හේතුවෙන් අස්වනු නෙළීම, පැළ සිටුවීම, අස්වනු පෑගීම වැනි සෑම කටයුත්තක්ම ඉතා පහසුවෙන් කර ගැනීමේ හැකියාවක් තිබේ.මෙසේ වැඩි වූ වී අස්වැන්න හේතුවෙන් 2010 වසරේ සිට සහල් ආනයනය මුළුමනින්ම නවතා දැමීමට රජයට හැකිවී තිබේ. ශශ්‍රී ලංකා වාසීන් මිලියන 21ක් වන පාරිභෝගික ජනතාව වෙනුවෙන් අවශ්‍ය වන සහල් ප්‍රමාණය මෙට්‍රික් ටොන් 7.3 කි. මේ වනවිට රටේ සහල් අතිරික්තයක් ඇතිවන තරමට එම අවශ්‍යතාව ඉක්මවා නිෂ්පාදනය වැඩි වී තිබේ.‘අහසින් වැටෙන එක දිය බිඳක් හෝ ප්‍රයෝජනයට නොගෙන මුහුදට යා නොදිය යුතු බව, පැවසුවේ පරාක්‍රමබාහු රජතුමා යි. එකල පෙරදිග ධාන්‍යාගාරය යැයි අප රට හැඳින් වූයේ පෙරදිග අනෙකුත් රටවල් හා වෙළෙඳාම් කිරීමට තරම් ධාන්‍ය අතිරික්තයක් අප සතුව තිබූ බැවිනි. මේ බව තහවුරු වන කදිම උදාහරණය වන්නේ බටහිර ඉංජිනේරුවන් මවිත කරවන අන්දමේ වන අපගේ වාරි තාක්‍ෂණය යි.කුඩා වැව් මෙන්ම මහා වැව් විශාල ප්‍රමාණයක් ප්‍රතිසංස්කරණය කිරීමත්, කෘෂිකර්මාන්තයේ ජයග්‍රහණ සඳහා බලපෑ ප්‍රමුඛ කරුණකි. වාරිමාර්ග දෙපාර්තමේන්තුව විසින් මෑත කාලයේ ඉදිකළ, රඹකැන්ඔය, දැදුරුඔය, අට්ටික්කා අමුණ, ඇල්ලපොතාන අමුණ වැනි මහා පරිමාණ වාරි ව්‍යාපෘති මෙන්ම සිවිල් ආරක්‍ෂක බළකායේත්, ත්‍රිවිධ හමුදාවන්ගේ ශ්‍රම දායකත්වයෙන් රට පුරාම වැව් ප්‍රතිසංස්කරණය කිරීමෙන් වැව් ජල ධාරිතාව ඉහළ නංවා යල කන්නයේ මෙන්ම මහ කන්නයේත් ජලය හිඟ නොවී ගොවිතැන් කිරීමට මඟ පෑදීමට කටයුතු කර ඇත.මේ අන්දමින් ගොවිතැනට අවශ්‍ය, පොහොර, බීජ, ජලය මෙන්ම තාක්‍ෂණය ලබාදීමත් රජය මැදිහත්වී වී මිලදීම මගින් වී වලට සහතික මිලක් ලබාදීමත් හේතුවෙන් අපගේ ප්‍රධාන ගොවිතැන වන වී වගාව ඉහළ මට්ටමකට ගෙන ඒමට සමත් වී ඇත.මීට අමතරව, බඩ ඉරිඟු, රට කජු, තල, කුරක්කන්, ලොකුලූනු වගාවන් ව්‍යාප්ත කිරීම සඳහා විශේ්ෂ ව්‍යාපෘති ක්‍රියාවට නංවා තිබේ. වර්ෂයට සාපේක්‍ෂව ..... වසරේ බඩ ඉරිගු නිෂ්පාදනය සියයට 384 කින් වර්ධනය වී තිබේ. අසූව දශකයේ දී ජාතික ලොකු ලූනු අවශ්‍යතාවයෙන් සියයට සියයක්ම ආනයනය කර ඇති අතර මේ වනවිට ආනයනය කෙරෙන්නේ සියයට හතළිහක ප්‍රමාණයකි.මීට අමතරව තේ, පොල්, රබර් වැනි වගාවන් සඳහා දිරිදීම සඳහා විශේෂ වැඩසටහන් රැසක් ක්‍රියාත්මක වේ. වගාවන් සඳහා ණය ආධාර ලබාදීම කෘෂි උපදේශනය ලබාදීම, නොමිලයේ පැළ මෙන්ම පොහොර ලබාදීම සිදු කෙරේ.එළවළු, පලතුරු වගාව වැඩිදියුණු කිරීම මෙන්ම අපනයනය සඳහා විසිතුරු මල් වගාව දියුණු කිරීම සඳහාත් ‘දිවි නැගුම’ යටතේ රට පුරා ගෙවතු දස ලක්‍ෂයක් ඇති කිරීම මඟින් ජන ජීවිතය වඩාත් ශක්තිමත් කිරීමට වැඩසටහන් ක්‍රියාත්මක වෙයි.ගොවිතැන සඳහා අවශ්‍ය සම්පත් ලබාදීමට අමතරව කෘෂි කර්මාන්තය දියුණු කිරීමට අවශ්‍ය ආකල්ප සංවර්ධනය ද මේ යුගයේ සිදුවන මෙහෙයන් අතර කැපී පෙනෙයි.පාන් කෑම නවතා බත් කෑමට ජනතාව පෙළඹවීම පලතුරු පරිභෝජනය වැඩිකිරීම සඳහා ජනතාව පෙළඹවීම වැනි කරුණු මේ අතරින් කීපයකි.සැබවින්ම මේ යුගය පිළිබඳව ඉතිහාසය නැවත ලියන විට රන් අකුරින් ලියැවෙනු ඇත්තේ ගොවියා රජවූ යුගයක් ලෙසිනි. අද යුගයේ සියාතුලාට කනේරු ඇට සොයා යන්නට කාලයක් නැත. අභිමානවත් ගොවියෙකු ලෙස කළහැකි දේ කොතෙකුත් ඔවුනට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=f1404303</link>
    <topic>හෙට ලෝකයේ නැණස පාදා</topic>
    <author>සටහන සුභාෂිණී සේනානායක</author>
    <content>ලෝකයේ පවතින වෘත්තීන් අතර දේව යන ගෞරවනීය නාමයෙන් ගෞරවාදරයට පාත්‍ර වන එකම පිරිස ගුරුභවතුන් වේ.සිගාලෝවාද සූත්‍රයේදී බුදුන්වහන්සේ “ආචාරියා දක්ඛිණ දිසා” කියලා දකුණු දිශාව හැඳුන්වූයේ ආචාර්යවරුන් උදෙසායි.නැණ,ගුණ,බල,සුව සපිරි, ගුරු දෙගුරුනට සහ මව්බිමට ආදරය කරන හා විශ්වයට සම්පතක් වන යහපත් දක්ෂ නිර්මාණාත්මක පුරවැසියන් පිරිසක් බිහි කිරීම මගින් ශශ්‍රී ලාංකේය මානව සම්පත සංවර්ධනය කරලීම උදෙසා මෙරට ගුරු දෙවිවරුන් සිදුකළ පරිත්‍යාගය අතිමහත්ය.අධ්‍යාපනයේ ගුණාත්මකභාවය නංවාලීම උදෙසා මහින්ද රාජපක්ෂ රජය ශ්‍රී ලාංකේය ගුරුවරුන් දිරිගැන්වීම සඳහා සිදුකළ කාර්යයන් රාශියක් වේ.ලෝකයේ රටවලින් තුනෙන් එකකට සිටින ගුරුවරුන්ගෙන් පුහුණුව ලබා දෙන්නේ සියයට 75 කට පමණක් බව ගෝලීය නියාමන වාර්තාව පෙන්වා දේ.එහෙත් එම තත්ත්වයෙන් වන අනිසි බලපෑම මනාව වටහාගත් ජනාධිපති මහින්ද රාජපක්ෂ මහතා වසර 2005න් පසු බඳවා ගත් උපාධිධාරි ගුරුවරුන් සංඛ්‍යාව 60,000ක් පමණ වේ. 2014 වසර සඳහා ගුරුවරුන් 5000ක් පමණ බඳවා ගැනීමට අවශ්‍ය පිඹුරුපත් අධ්‍යාපන අමාත්‍යාංශය විසින් සකස් කරමින් පවතී.ශ්‍රී ලාංකික ගුරුවරුන් උදෙසා ගෞරවනීය තත්ත්වයක්, පිළිගැනීමක් ඇතිකරලීමට රාජපක්ෂ රජය වසරින් වසර ක්‍රියාත්මක විය. නව ගුරු හා විදුහල්පති ව්‍යවස්ථාව මේ වනවිට සකස් කරමින් පවතී. වැටුප් විෂමතාවයන් අවම කරවීම සඳහා අවශ්‍ය සාකච්ඡා සිදුකර අවසන් වී ඇත. මේ වසර නිම වීමට පෙර එහි ප්‍රතිපාදන මෙම පිරිස වෙත ලබාදීමට අධ්‍යාපන ඇමැති බන්දුල ගුණවර්ධන මහතා සූදානමින් සිටී.2005 සිට ගුරු පද්ධතියට සුදුසුකම් ලත් විශාලතම ගුරු පිරිස එක් වූ වකවානුව මේ වකවානුව බව නොකියාම බැරිය. 2013 වසර අවසන් වන විට ශ්‍රී ලංකාවේ සිටින සමස්ත ගුරුවරුන්ගේ සංඛ්‍යාව 26997 කි. මෙම ගුරුවරුන් පුහුණු කරලීම උදෙසා විද්‍යාපීඨ වැඩිකරලීමටත් විද්‍යාපීඨ සඳහා බඳවා ගන්නා සිසු ගුරුන් ප්‍රමාණය වැඩිකරලීමටත් ජනාධිපති මහින්ද රාජපක්ෂ මහතා උපදෙස් ලබා දුන් අතරම ඒ සඳහා අවශ්‍ය ප්‍රතිපාදන ද වෙන් කර දී තිබුණි. වසර 2006න් පසු ගුරුවරුන් ජාතික ඇගයීමට ලක් කිරීමටද මෙම රජය අමතක කළේ නෑ. ලෝක ගුරු දිනයට සමගාමීව ගුරු ජාතික ඇගයීම් සිදුකරන අතර වසර 2010 සිට අඛණ්ඩව ‘ගුරු ප්‍රතිභා ප්‍රභා’ ජාතික ඇගයීමේ සම්මාන උළෙල පවත්මින් විවිධ දක්ෂතා ඇති ගුරුවරුන් ඇගයීමට ලක් කළේ ය.පළාත් බද ගුරුවරුන් පුහුණු කරලීමට පසුගිය වසරේ මුදල් ප්‍රතිපාදන වෙන් කළ අතර විධිමත් ගුරු ආචාරධර්ම පද්ධතියක් හඳුන්වාදීමටද අධ්‍යාපන අමාත්‍යංශය පියවර ගත්තේ ය.ඉතිහාසයේ පළමු වරට බෞද්ධ ධර්මාචාර්ය විභාගය සමත් දහම් පාසල් ගුරුවරුන් 1000ක් ගුරු වෘත්තිය සඳහා බඳවා ගත්තේ පසුගිය වසෙර්ය.විවිධ රාජ්‍යයන් සමඟ ඇතිකර ගත් එකඟතාවයන්ට අනුව ගුරුවරුන් උදෙසා විදේශීය පුහුණුව ලබාදීමටත් මෙරටට විදේශීය ගුරුවරුන් ගෙන්වා ඔවුන් සතු දැනුම ලබාදීමත් සිදු කෙරෙමින් පවතී.ඉන්දියාව, පාකිස්තානය, බංග්ලාදේශය, නේපාලය, භූතානය ඇෆ්ගනිස්ථානය ඇතුළු රටවල්වල ගුරුවරුන් විදුහල්පතිවරුන් පුහුණු කරලීම උදෙසා දකුණු ආසියාවේම ඉදිවන ගුරු සංවර්ධන මධ්‍යස්ථානය මේ වන විට මීපේ ඉදිවෙමින් පවතී. එහි පළමු අදියර ඉදිකිරීම් පසුගිය වසරේ නිම වූයේ ය. මේ වන විට දෙවන අදියර ඉදිකිරීම් සිදු කෙරේ. මේ සඳහා ප්‍රතිපාදන ආසියානු සංවර්ධන බැංකුව මගින් යොදවා ඇත.ඕනෑම රටක සංවර්ධනය මැනිය හැකි වන්නේ එම රටේ සාක්ෂරතාව මැන බැලීමෙනි. ශශ්‍රී ලාංකීය අධ්‍යාපනයේ සිදුකරමින් පවතින දැවැන්ත හැරවුම සිදුකරලීමට ගුරුවරුන්ගෙන් සිදුවන දායකත්වය සුවිශාලය.සැමට අධ්‍යාපනය ඉලක්කගත වසර 2015 වේ. ලෝකයම මේ ඉලක්කය ජයගැනීම උදෙසා ක්‍රියා කරමින් සිටී. අප රටේ ගුරු සිසු අනුපාතය ද මේ වනවිට ඉතා ඉහළ මට්ටමක පවතී.ඕනෑම රටක සදාචාර සම්පන්න පිරිස් බලගන්වන්නේ උතුම් වූ ගුරු පරපුර විසිනි. තමන්ගේ තත්ත්වයට වඩා උසස් තත්ත්වයකට දරුවා ඔසවා තබමින් හෘදයාංගමව සතුටුවන පිරිස වන්නේ මව්පියන් හැරුණු විට ගුරුවරුන් වේ.තිස් වසරක් පුරා මේ රටට අවියක් වූ කුරිරු යුද්ධය නිම කරලන්නට ජනාධිපතිතුමාගේ දෑත් ශක්තිමත් කළේ ද සඟ,වෙද,ගුරු, ගොවි, කම්කරු පංච මහා බලවේගයම වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=f1404304</link>
    <topic>වෙදකම නංවාදැය පණ ගන්වා</topic>
    <author>උමේෂා සිරිවර්ධන</author>
    <content>වර්ෂ 1956 සිදුවූ දේශපාලන විප්ලවය මෙරට පැවැති සමාජ ක්‍රමය උඩු යටිකුරු කරන්නක් විය. වසර හාරසිය පනහක යටත් විජිත පාලනය නිසා මෙරටට අහිමි වී ගිය ජාතික වටිනාකම් නැවත ආපසු ලබා ගැනීමේ විප්ලවීය හැරවුම් ලක්ෂය බවට පත්වූයේ 1956 පෙරළිය යි.1980.02.14 දින සිට දේශීය වෛද්‍ය අමාත්‍යාංශයක් පිහිට වූ අතර එය කැබිනට් අමාත්‍යාංශයක් වූයේ 1994 වසරේදී ය. මින් පෙර පැවැති රජයයන් යටතේ ආයුර්වේද රෝහල් සහ මධ්‍යම බෙහෙත් ශාලා පැවතියේ සීමිත සංඛ්‍යාවකි. “මහින්ද චින්තන” ය යටතේ මේ වන විට සිය ගණනින් මුළු දිවයින පුරාම විහිදී පවතින ලෙස ආයුර්වේද රෝහල් සහ මධ්‍යම බෙහෙත් ශාලා විශාල සංඛ්‍යාවක් ස්ථාපනය කර තිබේ.බොරැල්ල ආයුර්වේද ශික්‍ෂණ රෝහල, කයිතඩි ආයුර්වේද ශික්ෂණ රෝහල, ගම්පහ ශික්ෂණ රෝහල, හම්බන්තොට පර්යේෂණ රෝහල, අම්පාර ආයුර්වේද රෝහල, පළාත් සභා මඟින් පාලනය වන මධ්‍යම බෙහෙත් ශාලා දෙසීයකට වැඩි සහ පළාත් පාලන ආයතන මඟින් පාලනය වන නිදහස් බෙහෙත් ශාලා දෙසිය පනහකට ආසන්න සංඛ්‍යාවක් මේ වන විට දිවයින පුරා ව්‍යාප්තව පවතී.ආයුර්වේද රෝහල් හැටකට අධික ප්‍රමාණයක් දීප ව්‍යාප්තව පිහිටා තිබෙන අතර වසරකට රෝගීන් මිලියන 3 කට ආසන්න සංඛ්‍යාවකට ප්‍රතිකාර ලබාදීමට හැකිවී තිබේ.රජයේ ආයුර්වේද රෝහල්වල වෛද්‍ය නිලධාරීන් 1424 කට අධික පිරිසක් සේවයේ නියුක්තව සිටී. ආයුර්වේද රෝහල් මඟින් රෝගීන් 25,000කට අධික සංඛ්‍යාවකට වාර්ෂිකව නේවාසික ප්‍රතිකාර ලබා දේ. සමස්තයක් ලෙස ගත්කල ශ්‍රී ලංකාවේ මුළු ජනගහනයෙන් 11% ක් පමණ රෝගීහු රජයේ ආයුර්වේද රෝහල්වලින් ප්‍රතිකාර ලබාගනී. මේ සඳහා රජයේ සේවයේ නියුතු ආයුර්වේද වෛද්‍යවරුන්ට අමතරව දිවයිනේ ලියාපදිංචි පාරම්පරික ආයුර්වේද වෛද්‍යවරුන් 20000ක් පමණ දෙනකුගේ ද දායකත්වය ලැබෙනු ඇත.පර්යේෂණ රෝහල් වැඩි දියුණු කිරීම, පාරම්පරික වෛද්‍යවරුන් සඳහා හෙළ වෙදහල් තනාදීම, පෝෂණ මන්දිර වැඩසටහන ආදිවාසීන් සඳහා නව වැඩසටහන් ක්‍රියාත්මක කිරීම සහ ඔවුන්ගේ පාරම්පරික ආයුර්වේද ක්‍රම සංවර්ධනය සඳහා වූ උපකරණ ලබාදීම මෙන්ම ඔවුන්ටම විශේෂිත වූ ඖෂධ වගාව සඳහා වැඩසටහන් ක්‍රියාත්මක වන්නේ ද “මහින්ද චින්තනය” අනුවය.පාරම්පරික වෛද්‍යවරුන්ගේ දරුවන් සඳහා එම පාරම්පරික වෛද්‍යක්‍රම ඉදිරියටත් පවත්වාගෙන යාමේ අරමුණින් මිලියන 957 ක වියදමින් පාරම්පරික ආයුර්වේද වෛද්‍ය පර්යේෂණ ආයතනයක් මිහින්තලේ ඉදිවෙයි. එය විදේශිකයන් සඳහා ද ප්‍රතිකාර ලබාදිය හැකි ජාත්‍යන්තර මට්ටමේ ඉදි කිරීමකි.ගුණාත්මක ආයුර්වේද නිෂ්පාදන හා පැළෑටි වගාව වැඩි දියුණු කිරීම සඳහා ද හල්දුම්මුල්ල, පල්ලෙකැලේ, නාවින්න සහ තවත් ප්‍රදේශ කිහිපයක බීජ සංරක්ෂණය හා ඖෂධ පැළෑටි ව්‍යාප්තිය වැඩි දියුණු කිරීම අරමුණු කරගනිමින් ව්‍යාපෘතීන් කිහිපයක් ක්‍රියාත්මක වේ.දෑ අවුරුද්දකට වරක් ආයුර්වේද වෛද්‍යවරුන් දෙසීයකට ආසන්න සංඛ්‍යාවක් බඳවාගනු ලබන අතර තෝරාගත් හෝමියෝපති වෛද්‍ය ශිෂ්‍ය ශිෂ්‍යාවන් සඳහා වසරකට වරක් ශිෂ්‍යත්ව පිරිනමනු ලබන්නේද වර්තමාන රජයයි.එක්සත් ජාතික පක්ෂ ආණ්ඩු සමයේ සෞඛ්‍ය ක්ෂේත්‍රයට වාර්ෂික අයවැයෙන් වෙන්කර තිබුණේ රුපියල් දස ලක්ෂ 39000ක් වැනි මුදලකි. ඖෂධ මිලදී ගැනීම සඳහා වැය කළ මුදල රුපියල් දස ලක්ෂ 6500කි. එහෙත් වර්තමාන රජය යටතේ සෞඛ්‍ය ක්ෂේත්‍රයේ උන්නතිය උදෙසා රුපියල් බිලියන 138ක මුදලක් වෙන්කර තිබේ. ඖෂධ මිලදී ගැනීම සඳහා රුපියල් බිලියන 25ක් වෙන්කර ඇත.ඒඩ්ස් රෝගය මර්දනය කිරීම සඳහා සෞඛ්‍ය අමාත්‍යාංශය ඍජුවම මැදිහත් වී සිටියි. එය මහින්ද චින්තන ප්‍රතිපත්ති ප්‍රකාශය යථාර්ථයක් වූ තවත් අවස්ථාවකි.ජනතාවගේ ජීවිතය සමඟ සමීප සම්බන්ධතාවක් පවත්වන සෞඛ්‍ය සඳහා ප්‍රතිපත්තියක් තිබීම අනිවාර්ය ලක්ෂණය කි. සේනක බිබිලේ ඖෂධ ප්‍රතිපත්තිය අධ්‍යයනය කර වෘත්තිය සමිති සමඟ ද සාකච්ඡා කර මේ පිළිබඳව වඩාත් විධිමත්ව කටයුතු කිරීම විශේෂඥ මණ්ඩලයක් මඟින් සිදුකෙරේ. එහිදී සෞඛ්‍ය ක්ෂේත්‍රයේ ඉදිරි දැක්ම අනුව කටයුතු කිරීම සෞඛ්‍ය අමාත්‍යාංශයේ අරමුණ වේ.රෝහල්වල පවතින සෞඛ්‍ය සේවා ඉහළ නැංවීමට විශේෂඥ වෛද්‍ය සේවා පහසුකම් පුළුල් කිරීම ආරම්භ කර ඇත.කාර්්‍ය මණ්ඩල සහ වෛද්‍ය උපකරණ හිඟය පිළිබඳව සොයා බැලූ රජය පසුගිය කාලය තුළ විශාල වශයෙන් කාර්්‍ය මණ්ඩල පුහුණු කිරීම් සහ බඳවා ගැනීම් සිදු කරන ලදි. වෛද්‍යවරු, හෙද හෙදියෝ, පරිපූරක වෛද්‍ය සේවයට අයත් නිලධාරීන් සහ සෙසු කාර්ය මණ්ඩලය ද විශාල වශයෙන් බඳවා ගැනීම වත්මන් රජය යටතේ සිදු කෙරිණි.මෙරට විද්‍යා විෂය ධාරාවෙන් උසස් පෙළ සමත් එහෙත්, සරසවි වරම් නොලැබූ සිසුන් බඳවාගෙන පුහුණු කිරීමට ද වත්මන් රජය පියවර ගන්නා ලදි. එය මෙරට හෙද හිඟය මඟ හැරීම සඳහා ගන්නා ලද කාලෝචිත පියවරකි. මෙරට ඉතිහාසයේ වැඩිම හෙද හෙදියන් බඳවාගැනීම වන 6025 දෙනකු බඳවා ගැනීම සිදුවූයේ වර්තමාන රජය යටතේ ය. වරින් වර ඇතිවන ඖෂධ හිඟයට විසඳුමක් ලෙස මෙරට දීම ඖෂධ නිෂ්පාදනය කිරීමට පියවරගෙන ඇත.ඒ අනුව අත්‍යවශ්‍ය ඖෂධ වර්ග 49 ක් දේශීයව නිෂ්පාදනය ආරම්භ කර තිබේ. ජනාධිපති මහින්ද රාජපක්ෂ මහතාගේ අපේක්ෂාව වූයේ රෝහල් පද්ධතිය මධ්‍යම, රජයේ හෝ පළාත් සභා යටතේ යැයි බෙදීමක් නොකර, සෑම රෝහලක්ම සාමාන්‍ය සෞඛ්‍ය පහසුකම් යටතේ සංවර්ධනය කළ යුතුය යන්නයි. එම සංකල්පය අනුව සෑම රෝහලකටම අවශ්‍යය භෞතික හා මානව සම්පත් ලබාදීමට පියවර ගෙන තිබේ.සුළු තුවාලයේ සිට වකුගඩු බද්ධ කිරීම දක්වා වූ සැත්කම් සියල්ල නොමිලයේ මෙරට රෝහල් තුළ සිදු කෙරේ. එමෙන්ම සුළු මුදලක ඖෂධ පෙත්තේ සිට ලක්ෂ හතරක් පමණ වටිනා ඇතැම් ඖෂධ දක්වා සියල්ල රජය විසින් නොමිලයේ ලබාදෙයි.සෞඛ්‍ය ක්ෂේත්‍රයට අදාළ වූ එම ඉදිකිරීම් සහ අලුත්වැඩියා සඳහා වූ විශාල මුදලක් වත්මන් රජය විසින් මේ වන විටත් වැයකොට තිබේ.රටක සංවර්ධනයට ඍජුව හා වක්‍රව බලපාන සෞඛ්‍ය ක්ෂේත්‍රයට වැඩි වශයෙන් මුදල් ප්‍රතිපාදන ලබාදීමට වත්මන් රජය කටයුතු කර තිබේ. ඒ අනුව ජනාධිපති මහින්ද රාජපක්ෂ මහතා ඇතුළු සෞඛ්‍ය කාර්්‍ය මණ්ඩලය ජනතාවගේ සුව සම්පත වෙනුවෙන් කරන්නාවූ මෙහෙවර ඉතා ඉහළය.එය මෙරට සියලු රටවැසියා ලද භාග්‍යයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>30</day>
    </date>
    <link>http://www.dinamina.lk/2014/04/30/_art.asp?fn=f1404305</link>
    <topic>සසුන් කෙත බබළවන මෙනේරිපිටිය ශ්‍රී ශීල සුගන්ධාරාම පුරාණ විහාරය</topic>
    <author> </author>
    <content>වරකාපොළ, මෙනේරිපිටිය ශ්‍රී ශීල සුගන්ධාරාම පුරාණ විහාරස්ථානයේ අභිනවයෙන් ඉදිකරන ලද චෛත්‍ය රාජයාණන් වහන්සේගේ කොත නිරාවරණය කිරීම සහ යෝජිත දෙමහල් ධර්ම ශාලාවට මුල්ගල තැබීම නිමිති කොට අද (30) සිට ලබන මස 03 වැනිදා දක්වා කොළඹ - හලාවත දෙදිසාවේ ප්‍රධාන සංඝනායක, පෑළියගොඩ විද්‍යාලංකාර පරිවේණාධිපති සහ කැලණිය විශ්ව විද්‍යාලයේ කුලපති මහෝපාධ්‍යාය ආචාර්ය වැලමිටියාවේ කුසලධම්මාභිධාන නාහිමි ප්‍රධාන මහා සංඝරත්නය සහ සම්භාවනීය අමුත්තන් රැසකගේ සහභාගීත්වයෙන් පුණ්‍යෝත්සව මාලාවක් පැවැත්වේ. මේ ලිපිය ඒ නිමිත්තෙනි.වැඩසටහන් විස්තරය• වරකාපොල විද්‍යා ප්‍රකාශ පිරිවෙන් විහාරස්ථානයේ සිට සර්වඥ ධාතූන් වහන්සේලා සහිත කොත් වහන්සේ හා බුද්ධ ප්‍රතිමා වහන්සේලා පෙරහැරින් විහාරස්ථානයට වැඩම කරවීම.• 2014/05/01 ප.ව. 7.00 ධර්ම දේශනය• දේශකයාණෝ; කොළඹ 10, පන්සල්වත්ත ශ්‍රී බෞද්ධාරාමාධිපති සද්ධර්ම කීර්ති ශ්‍රී ශාසන සෝබමාන ශාස්ත්‍රවේදී පූජ්‍ය ලුණුගම්වෙහෙරේ විමලානන්ද ස්වාමීන් වහන්සේ.•2014/05/02• පෙ.ව. 8.22 කොත් වහන්සේ පැලඳවීම• පෙ.ව. 8.47 ධාතු නිධානෝත්සවය• පෙ.ව.9.58 සර්වඥධාතූන් වහන්සේලා තැන්පත් කිරීම• ප.ව.2.00 කොත් වහන්සේ නිරාවරණය කිරීම හා නව දෙමහල් ධර්ම ශාලාවට මුල්ගල තැබීම සහ දහම් හමුව.• ප.ව. 6.00 චෛත්‍ය රාජයාණන් වහන්සේගේ විදුලි ආලෝක පූජාව. සහ කප්රුක් පූජාව.2014/05/02• සර්ව රාත්‍රික පරිත්‍රාණ ධර්ම දේශනාව2014/05/03• මහා සංඝරත්නය 40 නමක් විෂයෙහිලා සපිරිකර සහිත සංඝගත දක්ෂිණාව.වරකාපොල, මෙනේරිපිටිය ශ්‍රී ශීල සුගන්ධාරාම පුරාණ විහාරස්ථානයේ අභිනවයෙන් ඉදිකරන ලද චෛත්‍ය රාජයාණන් වහන්සේගේ කොත නිරාවරණය කිරීම සහ යෝජිත දෙමහල් ධර්ම ශාලාවට මුල්ගල තැබීම නිමිති කොට පැවැත්වෙන පුණ්‍ය මහෝත්සවයට සුබපැතුම් පණිවුඩයක් එක්කිරීමට ලැබීම භාග්‍යයක් කොට සලකමි.කෑගල්ල දිස්ත්‍රික්කයට අයත් බෙලිගල් කෝරළයේ කීරවැලි පත්තුවේ වරකාපොල ප්‍රාදේශීය ලේකම් කොට්ඨාසයේ දුම්මලදෙණිය ග්‍රාම සේවා වසමෙහි මෙනේරිපිටිය නම් වූ රමණීය ගම් පියසෙහි පිහිටා ඇති ශ්‍රී ශීල සුගන්ධාරාම පුරාණ විහාරය සියවස් ගණනාවකට උරුමකම් කියන පෞරාණික විහාරස්ථානයකි.වරකාපොල, පිළාඩුව ශ්‍රී බෝධිරුක්කාරාම පරිවේණාධිපතිව වැඩ සිට අපවත් වී වදාළ පූජ්‍ය බිසෝවෙල සෝමාලෝක පණ්ඩිත ස්වාමීන් වහන්සේගේ ශිෂ්‍ය භික්ෂූන් වහන්සේ නමක් ලෙස 1973 වසරේදී පැවිදි දිවියට ඇතුළත් වූ වර්තමානය වන විට විහාරස්ථානයේ විහාරාධිපතිත්වය දරන ශාස්ත්‍රපති පූජ්‍ය මඩබාවිට පියතිස්ස ස්වාමීන්ද්‍රයාණන් වහන්සේ ප්‍රධාන මහා සංඝරත්නයෙන් ලැබෙන අනුශාසනා හා උපදෙස් විහාරස්ථානයේ දියුණුවේ රහස් වේ. ඒවා නිසි ලෙස පිළිගැනුමට ලක් කොට ක්‍රියාත්මක කරන සතර පේරුවේ දායක දායිකාවෝ අද වන විට විහාරස්ථානය ලබා ඇති දියුණුවේ කොටස් කරුවෝ වෙති.විහාරාධිපති ස්වාමීන්ද්‍රයාණන් වහන්සේගේ අනුශාසකත්වයෙන් පවත්වාගෙන යනු ලබන ශ්‍රී රතනසාර ඉරුදින දහම් පාසල ප්‍රදේශයේ සිසු දරු දැරියන්ගේ දහම් පිපාසය සංසිදුවාලන දහම් ගඟුලක් වැනිය. සුචරිතවත් බෝසත් ළමා පරපුරක් බිහි කිරීම සඳහා මෙමඟින් ඉටුකරන ශාසනික සේවාව අති මහත්ය.මේ අන්දමට ගමට, ප්‍රදේශයට, රටට වැඩදායී ආගමික, ශාසනික හා සාමාජීයික සේවා රැකස් ඉටු කරනා මෙනේරිපිටිය ශ්‍රී ශීල සුගන්ධාරාම විහාරස්ථානය තව තවත් විහාරංග එක් කරමින් දිනෙන් දින දියුණුවෙන් දියුණුවට පත්වේවායි මම ආශිර්වාද සහ සුබ පැතුම් එක්කරමි.මහින්ද රාජපක්ෂ ශ්‍රී ලංකා ජනාධිපතිවරකාපොල, මෙනේරිපිටිය ශ්‍රී ශීල සුගන්ධාරාම පුරාණ විහාරස්ථානයේ මූලිකත්වයෙන් සිදු කරන ආගමික, ශාසනික හා සාමාජීය සේවා වර්තමානය වන විට පුළුල් වෙමින් පවතින බව නොරහසකි. සියවස් ගණනාවක් ඉපැරැණි පුරාණ විහාරස්ථානයක් වන මේ පින්බිම මේ වනවිට සියලු විහාරාංගවලින් සමන්විතව ඇත.මෙලෙස අභිනවයෙන් විහාර භූමියේ දර්ශනීත්වය ඉහළ නැංවීමට එක්වූ චෛත්‍ය රාජයාණන් වහන්සේගේ කොත පැලඳවීමේ සහ ඉදිකිරීමට යෝජිත දෙමහල් ධර්ම ශාලාවට මුල්ගල තැබීමේ පුණ්‍ය මහෝත්සවය මුල්කොට එහි පැවැත්වෙන පින්කම් මාලාව බෙ‍ාදු ජනතාවගේ පමණක් නොව, සෑම ජනකොටසකගේම සිත්සතන් නිවා සනසාලන්නක් බව නොකිවමනාය.බොදු ජනතාවගේ ආගමික ප්‍රබෝධය වඩවාලීමට මහත් මෙහෙවරක් ඉටු කරන පුරාණ විහාරස්ථානයක් වන මෙනේරිපිටිය ශ්‍රී ශීල සුගන්ධාරාම පින්බිම මතු මතුවටත් නොනැසී ආගමික, ශාසනික සේවා ඉටුකරන භූමියක් ම වේවායි ප්‍රාර්ථනා කරමි.ආචාර්ය දි.මු. ජයරත්න ශ්‍රී ලංකා අග්‍රාමාත්‍යඅප ඉතා හොඳින් දන්නා හඳුනන ශාස්ත්‍රපති පූජ්‍ය මඩබාවිට පියතිස්ස නාහිමිගේ උපදෙස් මත දිනෙන් දින දියුණුව කරා පියමනින මෙනේරිපිටිය පින්බිම කෑගලු දිසාවට අභිමානයක් එක් කරන්නකි.භෞතික සම්ත් ගොඩනැ‍‍ඟෙන අතර, විහාරස්ථානයෙන් ඉටුවන අධ්‍යාත්මික, ප්‍රජා සංවර්ධන සේවා අපි අගය කරමු. ඒවාට හැකි සෑම විටම උපකාර කිරීමට පියවර ගනිමු.අතාවුද සෙනෙවිරත්න ජ්‍යෙෂ්ඨ ඇමැතිබෙලිගල් කෝර‍ෙළ් කීරවැලි පත්තුවේ වරකාපොළ ප්‍රාදේශීය ලේකම් කොට්ඨාසයට අයත් දුම්මලදෙණිය ග්‍රාමසේවා වසමෙහි මෙනේරිපිටිය නම් වූ රමණීය ගම් පියසෙහි පිහිටා ඇති ශ්‍රී ශීල සුගන්ධාරාම පුරාණ විහාරය සියවස් ගණනාවකට උරුමකම් කියන පෞරාණික විහාරස්ථානයකි.කොළඹ නුවර ප්‍රධාන මහා මාර්ගයේ වරකාපොළ දුම්මලදෙනිය ගාමිණී විද්‍යාල මංසන්ධියෙන් හැරී දිවෙන නාවිමන දක්වා වැටී ඇති මාර්ගයේ කිලෝමීටර් භාගයක් පමණ ගමන් කළ පසු මෙම විහාරස්ථානය හමුවේ.දැනට වසර 40කට පමණ පෙර පරිහානියට පත්ව තිබූ මෙම විහාරස්ථානයේ වර්තමාන සංවර්ධන කටයුතුවල නියමුවා වන්නේ විහාරාධිපති ඇත්නාවල මහා විද්‍යාලයේ විදුහල්පති ශාස්ත්‍රපති පූජ්‍ය මඩබාවිට පියතිස්ස ස්වාමීන් වහන්සේය.වරකාපොළ පිළාඩුව ශ්‍රී බෝධිරුක්කාරාම පරිවේණාධිපතිව වැඩ සිට අපවත් වී වදාළ පූජ්‍ය බිසෝවෙල සෝමාලෝක පණ්ඩිත ස්වාමීන් වහන්සේගේ ශිෂ්‍ය භික්ෂූන් වහන‍්සේ නමක ලෙස 1973 වර්ෂයේදී පැවිදි දිවියට ඇතුළත් වූ මඩබාවිට පියතිස්ස ස්වාමීන් වහන්සේ දැනට පැවිදි දිවිය් 41වෙනි වසර සපුරා සිටී.තවද විහාරාධිපති ස්වාමීන් වහන්සේගේ මාර්ගෝපදේශකත්වය අප්‍රතිහත ධෛර්ය, උනන්දුව හා කැපවීම මත මෙන්ම, දායක සභාවේ, පූර්ණ සහයෝගයෙන් සිදු කෙරෙන විහාර සංවර්ධන කටයුතු නිසා මෙනේ‍රිපිටිය ශ්‍රී ශීල සුගන්ධාරාම පුරාණ විහාරය තවත් නොබෝ කලකින් ප්‍රදේශයේ බොදු දනන් හට දහම් සිසිලස ලබාදෙන කීර්තිමත් විහාරස්ථානයක් බවට පත්වනු නොඅනුමානය.පී.පී. ජයවර්ධන (විහාරස්ථ දායක සභාවේ සම ලේකම් නියෝජ්‍ය විදුහල්පති) කැ/ නියදුරුපොල මහා විද්‍යාලයවරකාපොල, මෙනේරිපිටිය ශ්‍රී ශීල සුගන්ධාරාම, පුරාණ විහාරස්ථානය, කෑගලුපුරවරයේ දිදුළන පින්බිමකි. එහි වර්තමාන විහාරාධිපතිත්වය දරන කෑ/වර/ ඇත්නාවල මහ විදුහලේ විදුහල්පති ශාස්ත්‍රපති පුජ්‍ය මඩබාවිට පියතිස්ස නායක හිමිපාණන්ගේ පූර්ණ මාර්ගෝපදේශකත්වය හා අනුශාසකත්වය යටතේ ගිහි පින්වතුන්ගේ ආධාරය ඇතිව ඉදිව තිබෙන විහාරාංග ගණන රාශියකි.ආගමික මධ්‍යස්ථානය කේන්ද්‍රගතව රටට, දැයට වැඩදායී මානව සම්පතක් බිහි කිරීමට මෙනේරිපිටිය පුරාණ විහාරස්ථානය සූදානම් වී තිබීම සතුටට කරුණකි.අපි මෙහි සියලු කටයුතු සර්වප්‍රාකාරයෙන් ම සාර්ථක වේවායි ප්‍රාර්ථනා කරමු.!මහීපාල හේරත් සබරගමු පළාත් මහ ඇමැතිආගමික, ශාසනික සහ සමාජයීය පුළුල් සේවාවක් ඉටුකරන වරකාපොළ මෙනේරිපිටිය ශ්‍රී ශීල සුගන්ධාරාම පුරාණ විහාරස්ථානයේ අද පටන් දින 4ක් පුරා පින්කම් මාලාවක් සංවිධානය කොට තිබේ. ඒ විහාරාධිපති ශාස්ත්‍රපති පූජ්‍ය මඩබාවිට පියතිස්ස නායක හාමුදුරුවන්ගේ උපදෙස් මත, සතර පේරුවේ දායක දායිකාවන්ගේ ආධාර උපකාර ඇතිව ඉදිකළ චෛත්‍ය රාජයාණන් වහන්සේගේ කොත පැළඳවීමේ හා දෙමහල් ධර්මශාලාව ඉදිකිරීමේ කටයුත්ත ඇරඹීම මුල්කොට ගනිමිනි.ප්‍රදේශයටත්, ප්‍රදේශවාසී ජනතාවටත් ගුණධර්ම සාරධර්ම කියාදී යහපත් දැහැමි සමාජයක් බිහි කිරීමට මේ විහාරස්ථානයෙන් සිදුවන සේවයේ තවත් එක් දිගුවක් ලෙස මම එය දකිමි.රංජිත් සියඹලාපිටිය විදුලිසංදේශ හා තොරතුරු තාක්ෂණ ඇමැතිකෑගලු දිස්ත්‍රික්කයේ අභිමානය ඉහළ නංවාලීමට සර්ව ආගමික මධ්‍යස්ථානවලින් ඉටුවන සේවාව අතිමහත්ය. එනයින් සලකා බලන කල වරකාපොල මෙනේරිපිටිය ශ්‍රී ශීල සුගන්ධාරාම පුරාණ විහාරස්ථානයෙන් බෞද්ධාගමික දියුණුවට ඉටුවන සේවය ප්‍රමුඛස්ථානයක පවතී.බෞද්ධාගමික පුනරුදයට මඟපාදන පුණ්‍යකාමී ක්‍රියාකාරකම් රැසක් ඉටුකරන විහාරස්ථානයක් බවට මේ බිම පත්වේවායි පතමි!තුසිත පී. වනිගසිංහ කෑගල්ල දිස්ත්‍රික් ලේකම්වරකාපොල නගරය සමීපයේ පිහිටි බෞද්ධ, අබෞද්ධ ජනතාවගේ සිත් දිනාගත් පින්බිමක් ලෙස මෙනේරිපිටිය ශ්‍රී ශීල සුගන්ධාරාම පුරාණ විහාරස්ථානය නම් කළ හැකියි. බෞද්ධ විහාරයක පිහිටවිය යුතු ජය ශ්‍රී මහා බෝධීන් වහන්සේ වටා ඉදිකළ බෝධි ප්‍රාකාරය, විහාරගෙය, සංඝාවාසය, චෛත්‍ය රාජයාණන් යනාදි සියලු විහාරාංග මෙහි පිහිටුවා තිබේ. සියවස් ගණනාවක් පුරාවට ප්‍රදේශයේ දියුණුවට පෙරගමන් සපයන මේ විහාරස්ථානය දිගුකාලයක් දිනේවා! ප්‍රාර්ථනා කරමි.උදයකාන්ත ගුණතිලක සබරගමුව පළාත් සභා මන්ත්‍රීවරකාපොල ප්‍රාදේශීය ලේකම් කොට්ඨාසයට අයත් පුරාණ විහාරස්ථාන අතර, කැපී පෙනෙන ආගමික සේවාවක් ඉටුකරන පින්බිමක් ලෙස මෙනේරිපිටිය පුරාණ විහාරස්ථානය මම දකිමි.සමාජයේ ප්‍රගමනය උදෙසා, ඉවසිලිවන්ත, ගුණගරුක පිරිසක් බිහි කිරීමට මින් සිදුවන සේවා පුළුල් වීමට ඉඩකඩ හිමිවේවායි ප්‍රාර්ථනා කරමි.ප්‍රභාත් උදාකර වරකාපොල ප්‍රාදේශීය ලේකම්මෙනේරිපිටිය ග්‍රාමයේ ජීවත්වෙන බුද්ධාලම්භන ප්‍රීතියෙන් යුතු බැතිමත් දායක දායිකාවන්ගේ වෙහෙස මහන්සියෙන් පිබිදෙන ශ්‍රී ශීල සුගන්ධාරාම පුරාණ විහාරස්ථානයේ සියලු කටයුතු සාර්ථක වේවායි පතමි.විහාරාධිපති අප හිතවත් ශාස්ත්‍රපති පූජ්‍ය මඩබාවිට පියතිස්ස නාහිමිගෙන් ඉටුවන සේවාව අගය කරමි.කීර්තිසිරි විජේතුංග සභාපති වරකාපොල ප්‍රාදේශීය සභාවමෙනේරිපිටිය ග්‍රාමයෙහි සමාජ, ආර්ථික සංවර්ධනයට සර්ව සුබවාදී ආශිර්වාද හා ‍ මඟපෙන්වීම් ලබාදෙන ශ්‍රී ශීල සුගන්ධාරාම පුරාණ විහාරස්ථානයේ දියුණුවට සුබ පතමි.පී. කරුණාතිලක ඇත්නාවල සහ දුම්මලදෙනිය වසම්හි ග්‍රාම නිලධාරි.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n1405011</link>
    <topic>64 කට තුවාල5 කට බරපතළයි</topic>
    <author>ශීලා උඩුවර, විජයානි එදිරිසිංහ, පණ්ඩුක සමරසේතර, කුරුණෑගල දකුණ සමූහ එම්. මහරුෆ්, කුරුණෑගල දිස්ත්‍රික් සංචාරක - ගුණරත්න ලියනාරච්චි, පොල්ගහවෙල සමූහ - එල්.පී. තිලකරත්න සහ වයඹ පළාත් සංචාරක - සේන එදිරිසිංහ</author>
    <content>කොළඹ කොටුවේ සිට පලෙයි බලා ධාවනය වූ 'දැයට කිරුළ' නගරාන්තර දුම්රිය සහ වවුනියාවේ සිට මාතර බලා ධාවනය වූ 'රජරට රැජින' ශීඝ්‍රගාමී දුම්රිය ඊයේ (30) පෙරවරුවේ කුරුණෑගල පොතුහැර දුම්රිය ස්ථානයේදී එකිනෙක මුහුණට මුහුණලා ගැටීමෙන් සිදුවූ අනතුරකින් එහි ගමන්ගත් 64 දෙනෙකු තුවාල ලබා දුම්රිය දෙකටද බරපතළ හානි සිදුවිය.ඊයේ පෙරවරු 8.40ට පමණ එම අනතුර සිදුවී තිබේ. ඒ වන විට රජරට රැජින දුම්රිය පොතුහැර දුම්රිය ස්ථානය වෙත පැමිණ පලෙයි දුම්රිය මාරුවන තෙක් එම ස්ථානයේ රඳවා තිබී ඇත. එසේ තිබියදී පලෙයි බලා ධාවනය වන නගරාන්තර දුම්රිය රජරට රැජින දුම්රිය රඳවා තිබූ මංතීරුවේම පැමිණි අතර දෙකම එකිනෙක මුහුණට මුහුණ ගැටී රජරට රැජින දුම්රියේ තිරිංග මැදිරිය (ගාඩ් පෙට්ටිය) සහ මගීන් රැඳී සිටි ඉදිරිපස දුම්රිය මැදිරිද කඩා ගෙන ඉදිරිපසට ඇදී ගොස් අනතුර සිදුවී තිබේ. පලෙයි බලා ධාවනය වූ නගරාන්තර දුම්රියේ එන්ජිම ඇතුළු මගී මැදිරි ගණනාවක්ද විනාශ වී ඇත.මේවායේ රැඳී සිටි අනතුරට ලක්වූ මගීන් 64 දෙනාගෙන් පස් දෙනකුගේ තත්ත්වය බරපතළ බව කුරුණෑගල රෝහල පවසයි. එම සිවු දෙනා අතර පලෙයි බලා ගිය දුම්රියේ රියදුරු සහ සහායකද වෙයි. රජරට රැජින දුම්රියේ රියදුරු, සහායක සහ සෙසු අය නගරාන්තර දුම්රිය එම දුම්රිය මාර්ගයේම එනු දැක දුම්රියෙන් එළියට පැනගෙන තිබේ. තුවාල ලැබූ පිරිස කුරුණෑගල සහ පොල්ගහවෙල රෝහල්වල ප්‍රතිකාර ලබති. ඉන් දස දෙනකුට පමණ හදිසි සැත්කම් කළ බව රෝහල් ආරංචි මාර්ග සඳහන් කරයි.මෙම දුම්රිය දෙක දිනපතාම එකිනෙක මාරුවන තෙක් රඳවා තබා සිටින්නේ පොතුහැර දුම්රිය ස්ථානයේ බව දුම්රිය මෙහෙයුම් මැදිරිය පවසයි. මේ දුම්රිය වලට එම දුම්රිය ස්ථානයෙන් ධාවනය වීමට සංඥා කිරීම යාන්ත්‍රික සංඥා පද්ධතියක් ඔස්සේ සිදුවෙයි.එහිදී දුම්රිය ස්ථානයෙන් සංඥා නිකුත් කෙරෙන තෙක් දුම්රිය ධාවනය නොවේ. මෙදින පලෙයි දුම්රියට නියමිත දුම්රිය මාර්ගයේ ධාවනය කිරීමට ලබාදී තිබූ සංඥා රියදුරු විසින් නොසලකා රජරට රැජින දුම්රිය නවතා තිබූ දුම්රිය මං තීරුවේම ධාවනය කිරීම නිසා මේ බරපතළ අනතුර සිදුවෙන්නට ඇතැයි සැක කෙරේ. මේ සම්බන්ධව දැනටමත් පරීක්ෂණ සිදුවෙන අතර අනතුර සිදුවීමත් සමඟ දුම්රිය බලධාරීන් රැසක් එම ස්ථානයට ගොස් තිබේ.‍අනතුර සිදුවූ වහාම යුද හමුදාව පොලිසිය සහ මහජනතාවද එක්වී අනතුරට ලක්වූ පිරිස් කඩිනමින් රෝහල වෙත ගෙන යාමට කටයුතු කර තිබේ. තුවාල ලැබූ පිරිස අතර කුඩා දරුවන් අට දෙනෙකු පමණ සිටින බවද වාර්තා වෙයි. කුරුණෑගල සහ පොල්ගහවෙල රෝහල්වල වෛද්‍යවරුන්, හෙද හෙදියන් ඇතුළු කාර්ය මණ්ඩල අනතුරට ලක්වූවන්ට කඩිනමින් ප්‍රතිකාර ලබාදීම සඳහා පියවර ගෙන තිබුණි.දැයට කිරුළ දුම්රියේ රියදුරු ලෙස කටයුතු කර ඇත්තේ ඒ.එන්.රූපසිංහ මහතාය. රජරට රැජින දුම්රියේ රියදුරු ලෙස කටයුතු කර ඇත්තේ ඩී.පී. ආර්. මනෝරත්න මහතාය. අනතුර සිදුවූ වහාම ප්‍රවාහන ඇමැති කුමාර වෙල්ගම මහතාද එම ස්ථානය නිරීක්ෂණය කිරීමට ගොස් තිබේ.අනතුරින් දුම්රිය මාර්ගයටද බරපතළ හානි සිදුවී ඇති අතර එය යථා තත්ත්වයට පත් කිරීම සඳහා දින දෙකක් පමණ ගතවනු ඇතැයි දුම්රිය බලධාරීහු පවසති. මේ අතර කුරුණෑගල පොතුහැර දුම්රිය ස්ථානයේදී ඊයේ (30) සිදු වූ දුම්රිය අනතුරෙන් සිදු වූ අලාභය රුපියල් කෝටි 10කට අධික බව දුම්රිය දෙපාර්තමේන්තුව සඳහන් කරයි. මෙම දුම්රිය අනතුරින් 64 දෙනෙකු තුවාල ලැබූ අතර කිසිදු ජීවිත හානියක් සිදුවී නැත. කොළඹ සිට පලෙයි දක්වා ගමන් ගත් දුම්රියක් හා වව්නියාවේ සිට මාතර දක්වා ධාවනය වූ සීඝ්‍රගාමී දුම්රියක් එකම මාර්ගයේ ගමන් කිරීමෙන් නවතාතිබූ දුම්රියක ගැටී මෙම අනතුර සිදුවිය.අනතුරට පත් මගීන්ට වන්දිපොතුහැර දුම්රිය අනතුරින් තුවාල ලැබූ සහ අනතුරට පත් සියලුම මගීන්ට වන්දි ලබා දෙන බව දුම්රිය සාමාන්‍යාධිකාරී බී.ඒ.පී. ආරියරත්න මහතා ප්‍රකාශ කරයි. වැරදිකරුවන් වන අයට තරාතිරම නොබලා උපරිම දඩුවම් ලබාදෙන බවද දිනමිණ කළ විමසීමකදී ආරියරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n1405019</link>
    <topic>ඛලීෆා අභිධානයෙන් පිදුම් ලබා ජනපති යළි පැමිණෙයි</topic>
    <author>ධනුෂ්ක ගොඩකුඹුර</author>
    <content>බහරේන් රාජධානියේ ඉහළම ගෞරව සම්මානය වන ඛලීෆා අභිධානය සම්මානයෙන් පිදුම් ලබා ඊයේ (30) පස්වරුවේ යළි මෙරටට පැමිණි ජනාධිපති මහින්ද රාජපක්ෂ මහතාට කටුනායක බණ්ඩාරනායක ජාත්‍යන්තර ගුවන් තොටුපළේ දී ඉහළ පිළිගැනීමක් හිමි විය.ගුවන් තොටුපළ වෙත රැස්ව සිටි මැති ඇමතිවරුන්, කලාකරුවන්, ව්‍යාපාරිකයන් ඇතුළු විශාල පිරිසක් ජනාධිපතිතුමා වෙත මල් දම් පළදවා සිය උපහාරය පුද කර සිටියහ.මහාචාර්ය කුඹුරුගමුවේ වජිර නායක හිමිපාණන් වහන්සේ ඇතුළු මහා සංඝරත්නය සෙත් පිරිත් සජ්ඣයනා කර ජනාධිපතිතුමා වෙත ආශිර්වාද පළ කළ අතර නැදගමුවේ විජයමෛත්‍රී හිමිපාණන් වහන්සේ විශේෂ අනුශාසනාවක් ද සිදු කළහ.ශ්‍රී ලාංකීය මාතෘ භූමිය සංවර්ධනයේ සහ ප්‍රගතියේ වඩා ඉහළ තලයකට ඔසවා තැබීමට ජනාධිපතිතුමා ගන්නා උත්සහාය අගය කරනු පිණිස බහරේන් රාජ්‍ය මෙම සම්මානය පුද කරනු ලැබීය.බහරේන් රාජධානිය විසින් සිය දේශයේ ඉහළම ගෞරවය පුද කරමින් ලබා දෙන මෙම සම්මානය මේ දක්වා ප්‍රදානය කර ඇත්තේ ලෝකයේ විශිෂ්ට නායකයන් කිහිප දෙනෙකුට පමණි.ජනාධිපතිතුමා පිළිගන්නට අමාත්‍යවරුන් වන මෛත්‍රීපාල සිරිසේන, සුසිල් ප්‍රේමජයන්ත, ඒ.එච්.එම්. ෆවුසි, ඩබ්.ඩී. ජේ. සෙනෙවිරත්න, පවිත්‍රා වන්නිආරච්චි, ඩලස් අලහප්පෙරුම, ලක්ෂ්මන් යාපා අබේවර්ධන, මිල්රෝයි ප‍්‍රානාන්දු, ජොන්ස්ටන් ප්‍රනාන්දු, රිෂාඩ් බදියුදීන්, ප්‍රියංකර ජයරත්න නියෝජ්‍ය කථානායක චන්දිම වීරක්කොඩි, බස්නාහිර පළාත් ප්‍රධාන අමාත්‍ය ප්‍රසන්න රණතුංග, නියෝජ්‍ය අමාත්‍යවරුන් වන ලසන්ත අලගියවන්න, ඉන්දික බණ්ඩාරනායක, ෆයිසර් මුස්තාෆා, පාර්ලිමේන්තු මන්ත්‍රීනි සුදර්ශනී ප්‍රනාන්දුපුල්ලේ මහත්ම මහත්මීන් ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n1405012</link>
    <topic>තිරිංග තද කළත්දුම්රිය නැවතුණේ නෑ</topic>
    <author>කුරුණෑගල දිස්ත්‍රික් සංචාරක ගුණරත්න ලියනාරච්චි</author>
    <content>කොළඹින් පෙරවරු 6.50ට අපි පලෙයි බලා යන්න පිටත් වුණා. දුම්රිය පොල්ගහවෙලින් පිටත්ව පොතුහැර දක්වා පැමිණෙන විට එම මාර්ගයේම තවත් දුම්රියක් නවතා තිබුණ. මම ගමන් කළේ දැයට කිරුළ දුම්රියේ. දුම්රිය නැවැත්වීමට තිරිංග තද කළත් නැවතුණේ නැහැ.නවතා තිබූ දුම්රියේ ඉදිරිපස වැදී මැදිරි කීපයක් පෙරළී ගියා යැයි පොතුහැර සිදුවූ දුම්රිය අනතුරින් තුවාල ලබා රෝහල්ගතව සිටින අනතුරට ලක්වූ දුම්රියේ රිය සහායක ආර්.පී.ජී. රූපරත්න මහතා තමා සියසින් දුටු දේ විස්තර කළේය.මේ අනතුරින් තුවාල ලබා රෝහල්ගතව සිටින තවත් අය මෙසේ සිද්ධිය විස්තර කළහ.අර්.එම්.පී.සී.කේ. රාජපක්ෂ (42) යුද හමුදා මාණ්ඩලික සැරයන් - මම යාපනේ සිට මාතර රාජකාරී සඳහා යමින් සිටියා. පොතුහැරට පෙ.ව. 7.45ට පමණ ආවා. විනාඩි 20ට වැඩිය නවතාගෙන සිටියා. හෙණ හඬක් ඇසුණා. මම සිටියේ පළමු පෙට්ටියේ. එය වෙලකට පෙරළුණා. මගේ අත කකුල අමාරුයි.ඒ. සුමනදාස - හිරියාල (67) කොළඹ යන්න නැග්ගේ. පොතුහැර පැය භාගයක් විතර නවතා තිබුණා. විශාල ශබ්දයක් ඇසුණා. අපි සිටි පෙට්ටිය වෙලකට පෙරළුණා. මිනිසුන් මගේ ඇඟ උඩ වැටී සිටියා. අත හා හිස තුවාල වුණා.අහිංසා දිල්හානි (26) අනුරාධපුර දුම්රිය පොළෙන් අම්මා තාත්තා හා දරු දෙන්නා සමග රාගම අපේ ගෙදර යන්න රැජිනට ගොඩවුණා. අපි සිටියේ පළමු පෙට්ටියේ. පොතුහැර දුම්රිය පොළේ පැය භාගයක් විතර නවතාගෙන සිටියා. එක පාරට තවත් දුම්රියක් ඇවිත් අපි සිටි දුම්රියේ හැප්පුණා. එහි පෙට්ටි අපි සිටි එක උඩට නැග්ගා වගේ දැක්කා. අපි කවුළුවකින් එළියට පැනගත්තා. පසුව රෝහලට ගෙන ආවා.සි.එම්. ඒකනායක (47) නාගොල්ල ගමින් කොළඹ යන්න රජරට රැජිනට ගොඩ වුණා. පෙ.ව. 7.10ට පමණ පොතුහැරට ඇවිත් වැඩි කාලයක් නවතාගෙන සිටියා. තවත් දුම්රියක් එන බව නිවේදනය කළා. පෙ.ව. 7.45ට පොතුහැර නැවතුමේ සිද්ධිය වෙන විට පෙ.ව. 8.15ට පමණ ඇති. හෙණ හඬක් ඇසුණා. පෙට්ටිය පෙරළී වෙලකට වැටුණා. මට මතක එපමණයි. එච්.කේ.එස්. ප්‍රියදර්ශන (33) හෙට්ටිගෙදර ජනාධිපති ආරක්ෂක අංශයේ සේවය කරන්නේ.රාජකාරී වාර්තා කරන්න කොළඹ යන්න රැජිනට නැග්ගේ 2 වන පෙට්ටියට. පොතුහැර දුම්රිය ස්ථානයේ නවතා තිබුණා විනාඩි 20ට වැඩි කාලයක්. වේගයෙන් ආව තවත් දුම්රියක් අපි සිටි එකේ හැපුණා. අපි සිටි පෙට්ටිය උඩ ගියා. මිනිසුන් එකා උඩ එකා වැටුණා. ශබ්ද සමඟ කෑගසන ශබ්දයත් මර ලතෝනිත් දුන්නා. පසුව වෙලකට පෙරළී තිබූ පෙට්ටියෙන් අපිව එළියට ගත්තා. රෝහලට ගෙන ආවා මතකයි.මේ අතර හෙද නිලධාරීන් ගෙන ගිය වැඩ වර්ජනය නවතා මෙම හදිසි අවස්ථාවට සහාය දක්වන බව හදිසි අනතුරු අංශය භාර ප්‍රධාන හෙද සොයුරි සුනේත්‍රා මල්කාන්ති මහත්මිය පවසන්නීය. ‍.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n1405013</link>
    <topic>කම්කරු හිතෛෂී පාලනයක් උරුම කරදීමට හැකිවීම ගැන සතුටුයි</topic>
    <author/>
    <content>කම්කරු හිතෛෂී පාලනයක් තුළින් නිදහස් හා ප්‍රජාතන්ත්‍රවාදී මැයි දින රැලියක් කම්කරු පන්තියට උරුමකරදීමට හැකිවීම සතුටට කරුණක් බව ජනාධිපති මහින්ද රාජපක්ෂ මහතා ලෝක කම්කරු දිනය වෙනුවෙන් සුබපතමින් කියා සිටී.වැඩකරන ජනතාවට වඩාත් උද්‍යෝගයෙන් හා කාර්යශූරව තම කාර්යයන් හා වගකීම් ඉටු කිරීමට අවශ්‍ය නිදහසත්, කාර්මික සාමයත්, සංවිධානය වීමේ හා ක්‍රියාකාරීවීමේ නීතිමය අයිතියත් ලබාදීමට හැකිවීම භාග්‍යයක් බවත් ජනාධිපතිවරයා පවසයි. ජනාධිපතිවරයාගේ පණිවිඩය සම්පූර්ණයෙන් මෙසේය.සමස්ත ලෝකවාසී වැඩකරන ජනතාවගේ ශ්‍රේෂ්ඨතම දිනය වන ලෝක කම්කරු දිනය සමරන ශ්‍රී ලංකාවාසී වැඩකරන ජනතාව වෙනුවෙන් ශුභාශිංසන පිරිනැමීම මා හට සතුටුදායක කරුණකි. වැඩකරන ජනතාව වඩාත් උද්‍යෝගයෙන් හා කාර්යශූරව තම කාර්යයන් හා වගකීම් ඉටු කරන බව මාගේ විශ්වාසයයි.ඒ සඳහා වැඩකරන ජනතාවට අවශ්‍ය නිදහසත්, වැඩබිමට කාර්මික සාමයත්, සංවිධානය වීමේ හා ක්‍රියාකාරී වීමේ නීතිමය අයිතියත් මේ වන විට රට තුළ ස්ථාපනය කරදීමට හැකිවීම අප ලද භාග්‍යයකි. එබැවින් අප රජයට කම්කරු හිතෛෂී පාලනයක් තුළින් නිදහස් හා ප්‍රජාතන්ත්‍රවාදී මැයි දින රැලියක් කම්කරු පන්තියට උරුමකරදීමට හැකිවීම සතුටට කරුණකි. වර්තමානයේ රට යොමු වී ඇත්තේ නිවැරැදි තිරසාර සංවර්ධන මාවතකටයි.ඉන් ගමත් නගරයත් එක ලෙස සමෘද්ධිය කරා වේගයෙන් ළඟා වී ඇත. මහින්ද චින්තනයේ එක් මාවතක් වන දිවි නැඟුම සංවර්ධන ව්‍යාපෘතිය මෙන්ම ගම නැඟුම ව්‍යාපෘතිය තුළින් ගමත් නගරයත් සෞභාග්‍යමත් අනාගතයක් කරා ගමන් කරමින් සිටියි. ශ්‍රී ලංකාවේ ආර්ථිකය ශක්තිමත් වෙමින් වර්ධනය වන අතර අඛණ්ඩව වසර පහක් පුරා උද්ධමනය තනි අංකයක පවත්වාගෙන යාමට හැකිවීමත්, සේවා වියුක්තිය සියයට 4 දක්වා අඩු කර ගැනීමට හැකිවීමත් අප රජය ලැබූ ජයග්‍රහණයන්ය.වැඩකරන ජනතාව අගාධයට ඇද දමන කුමන්ත්‍රණ විවිධ වේශයෙන් අප වටා තව තවත් වර්ධනය වෙමින් පවතී. පටු දේශපාලන අපේක්ෂාවන් මුල්කරගත් ඒ කුමන්ත්‍රණ කම්කරු ජනතාව විසින් පෙර පරිදිම පරාජය කොට සමගිය හා කම්කරු අයිතීන් සුරක්ෂිත කර ගන්නා බව මා දනිමි. එබැවින් වැඩකරන ජනතාව රජය සමඟ සහයෝගයෙන් කටයුතු කරමින් ජාතික හා ජාත්‍යන්තර තත්ත්වයන් ජය ගැනීමට ක්‍රියා කරනු ඇතැයි මාගේ විශ්වාසයයි. එබැවින් වැඩකරන ජනතාවටත් වෘත්තීය සමිතිවලටත් ජය පතමි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n1405014</link>
    <topic>ටිකට් පරීක්ෂා කරමින් සිටියදී මා ජනේලයෙන් එළියට වීසිවුණා</topic>
    <author>කුරුණෑගල දකුණ සමූහ - එම්. මහරුෆ්, කුරුණෑගල දිස්ත්‍රික් සංචාරක - ගුණරත්න ලියනාරච්චි,</author>
    <content>මම කොළඹ සිට පලේ දුම්රියේ පසුපස සිට ටිකට් පරීක්ෂා කරමින් ඉදිරියට ආවා. සෙට් දෙකට තිබෙන්නේ. පොල්ගහවෙලින් බැස ඉදිරි සෙට් එකට ගොඩ වුණා. ටිකට් පරීක්ෂා කරමින් සිටියදී විශාල ශබ්දයක් ඇසුණා. අපි සිටි පෙට්ටිය පෙරළුණා. මා ජනේලයකින් එළියට වැටුණා. කොන්ද උස්සන්න අමාරු යැයි දුම්රිය ටිකට් පරීක්ෂක පදුමරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n1405015</link>
    <topic>අනතුර ගැන සොයන්නඇමැති නියමයෙන් විශේෂ කමිටුවක්</topic>
    <author>ශීලා උඩුවර</author>
    <content>පොතුහැර සිදුවූ දුම්රිය අනතුර සම්බන්ධයෙන් පරීක්ෂණයක් පැවැත්වීම සඳහා නියෝජ්‍ය දුම්රිය ගමනාගමන අධිකාරී ඒ.ඩී.ජී. සෙනෙවිරත්න මහතාගේ සභාපතිත්වයෙන් යුත් කමිටුවක් ඇමැති කුමාර වෙල්ගම මහතාගේ උපදෙස් මත දුම්රිය සාමාන්‍යාධිකාරී බී.ඒ.පී. ආරියරත්න මහතා ඊයේ (30) පත් කළේය.මෙම කමිටුවේ සෙසු සාමාජිකයන් වන්නේ දිස්ත්‍රික් ඉංජිනේරු මධ්‍යම එච්.එම්.කේ. ඩබ්ලිව්. බණ්ඩාර මූලස්ථාන ඉංජිනේරු බී.එච්.යූ.එස්. බන්නැහැක හා නියෝජ්‍ය විදුලි සංඥා ඉංජිනේරු ජේ.අයි.ඩී. ජයසුන්දර යන මහත්වරුය. මෙම කමිටු වාර්තාව කඩිනමින් ලබාදෙන ලෙස සාමාන්‍යාධිකාරීවරයා දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n1405016</link>
    <topic>ලෝක තරුණ සමුළුවට තව දින 5යි</topic>
    <author>චමීර ඇල්ලදෙණිය</author>
    <content>2014 මැයි මස 6 සිට 10 දක්වා මෙරට දී පැවැත්වෙන ලෝක තරුණ සමුඵවට සමගාමීව දැවැන්ත ප‍්‍රදර්ශනයක් පැවැත්වීමට යෞවන කටයුතු හා නිපුණතා සංවර්ධන අමාත්‍යාංශය පියවර ගෙන ඇත.මැයි මස 7 ,8, 9 යන දිනයන්හි දී කොළඹ බණ්ඩාරනායක අන්තර්ජාතික සම්මන්ත‍්‍රණ ශාලාවේ දී පෙ.ව 10 සිට රාතී‍්‍ර 10 දක්වා මේ ප‍්‍රදර්ශනය පැවැත්වේ. යුධ බිය නැති රටක ශී‍්‍ර ලාංකේය තාරුණ්‍යය අත්විදින අසිරිය කියාපෑම සඳහා මේ ප‍්‍රදර්ශනය ‘‘නිදහස” යන නමින් නම්කර ඇත.එමෙන්ම ලෝක තරුණ සමුළුව පැවැත්වෙන කාලසීමාව තුළ එය දැක බලා ගැනීමට හා සහභාගිවීමට නොහැකි දේශිය හා විදේශීය තරුණ තරුණියන් ට මෙහි ඇති වැදගත්කම අවබෝධ කරලීම , ශී‍්‍ර ලාංකේය තරුණ නිර්මාණශීලීන්ගේ දක්ෂතාවයන් ලොවට පෙන්වා දීමට අවස්ථාවක් හිමිකර දීම යන කරුණු මේ ප‍්‍රදර්ශනය පැවැත්වීමේ අරමුණු වී ඇත.මේ ප‍්‍රදර්ශනය සඳහා විවිධ අංශ නියෝජනය කරමින් රාජ්‍ය ආයතන , රාජ්‍ය නොවන සංවිධාන හා ,විවිධ තරුණ සංවිධාන විසින් ප‍්‍රදර්ශන කුටි 50 ක් පමණ ඉදිරිපත් කිරීමට මේ වන විට සූදානමින් සිටී.මෙයට අමතරව ප‍්‍රදර්ශනය පැවැත්වෙන දිනයන්හි දී මෙහි ආකර්ශනීය බව වැඩිකිරීම සඳහා සුවිශේෂි අංග රැසක් ද අන්තර්ගත කර ඇති අතර , දේශීය හා විදේශිය නර්තනාංග, මනාලියන් දැක්ම, විලාසිතා දැක්ම, වීදි නාට්‍ය හා කෙටි නාට්‍ය සංදර්ශන, වෙනස් වූ හැකියාවන් සහිත තරුණ තරුණියන්ගේ සිහිනය වැඩසටහන, තාරුණ්‍යයේ වික‍්‍රමාන්විත හා ත‍්‍රාසජනක අත්දැකීම් සහිත යතුරු පැදි හා පාපැදි සංදර්ශන ඒ අතර වේ.ශ්‍රී ලාංකේය කලාවට අනුපමේය සේවාවක් සිදුකල කලාකරුවන් ඇගයීමක් ද මෙහි දී සිදුකිරීමට නියමිත අතර ප‍්‍රදර්ශනය පැවැත්වෙන සෑම දිනකම රාති‍්‍රයේ දිවයිනේ ජනපි‍්‍රය ගායක ගායිකාවන් සහභාගි වන සංගීත ප‍්‍රසංගයක අත්දැකීම ලබාදීමට ද සංවිධායක කමිටුව පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n1405017</link>
    <topic>ජනපති එක්වන එජනිස කම්කරු රැලිය කැම්බල් පිටියේදී</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>මවුබිම රැකගමු- නිදහස සුරකිමු තේමාව කොට ගනිමින් එක්සත් ජනතා නිදහස් සන්ධානයේ අභිමානවත් ලෝක කම්කරු දින සැමරුම් පෙලපාලිය හා රැලිය ජනාධිපති මහින්ද රාජපක්ෂ මහතාගේ ප්‍රධානත්වයෙන් බොරැල්ල කැම්බල් පිටියේදී අද (01) පැවැත්වේ.කොළඹ නෙළුම් පොකුණ මහින්ද රාජපක්ෂ රඟහල අසලින් ආරම්භ කෙරෙන සන්ධානයේ මැයි දින පෙලපාලිය බොරැල්ල කැම්බල් පිටිය දක්වා ගමන් කිරීමට නියමිත අතර ජනාධිපතිතුමාගේ ප්‍රධානත්වයෙන් මැයි දින රැලිය එම ක්‍රීඩාංගණයේදී සවස හතරට ආරම්භ කිරීමට නියමිතය.නෙළුම් පොකුණ අසළින් ආරම්භ කෙරෙන සන්ධානයේ පෙලපාලිය කන්නන්ගර මාවත ඔස්සේ ඇස්වාට්ටුව හන්දිය, ඩීන්ස් පාර, මරදාන හන්දිය, මරදාන පාර, පුංචි බොරැල්ල හන්දිය, බොරැල්ල හන්දිය, බේස්ලයින් පාර ඔස්සේ කැම්බල් ක්‍රීඩාංගණය වෙත ළඟාවේ.දෙස් විදෙස් සතුරු බලවේග පරාජයට පත්කිරීමට ශ්‍රී ලාංකේය වැඩකරන ජනතාව සූදානම් බව ලොවට කියන සන්ධානයේ මැයි දින රැලිය ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයේ පක්ෂ රැසක නායකයන්, නියෝජිතයන් මෙන්ම ශ්‍රී ලංකාවේ ප්‍රධාන පෙළේ ආයතනවල වෘත්තීය සමිති නායකයන් සහ නියෝජිතයන්ගේ සහභාගීත්වයෙන් යුතුව පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n1405018</link>
    <topic>අයිතිවාසිකම් ඉක්මවා ගිය අභියෝග වැඩකරන ජනතාවට විසඳගන්න වෙලා</topic>
    <author/>
    <content>අයිතිවාසිකම් දිනා ගැනීම ඉක්මවා ගිය අභියෝග රැසක් මෙරට වැඩකරන ජනතාව හමුවේ මතුව තිබෙන බව ජාතික නිදහස් පෙරමුණ පවසයි.ලොව පුරා විසිරී සිටින වැඩ කරන ජනතාව අද දින සමරනු ලබන්නේ 128 වැනි ජාත්‍යන්තර කම්කරු දිනයයි. ඔවුන් මෙම දිනය සමරනු ලබන්නේ තමන් සතු අයෝමය ශක්තිය ලොවටම පෙන්වා දෙමින් තම අයිතිවාසිකම් වෙනුවෙන් පෙළගැසෙමිනි. අප රටේ වැඩ කරන ජනතාවද ඉතා උද්යෝගිමත්ව සුපුරුදු පරිදි ජාත්‍යන්තර කම්කරු දිනය සැමරීමට පෙළගැසී සිටිති.මෙරට වැඩ කරන ජනතාව යනු දේශප්‍රේමී බලවේගයක් බවත් වැඩ කරන ජනතා බලය යනු දේශය රකින බලය බවත් ජාතික නිදහස් පෙරමුණේ විශ්වාසයයි. එවැනි ප්‍රබුද්ධ බලවේගයක් ඉදිරියේ මේ මොහොතේ තම අයිතිවාසිකම් දිනා ගැනීම ඉක්මවා ගිය අභියෝග රැසක් පවතින බව පෙන්වා දීමට කැමැත්තෙමු.මරබිය රජ කළ අපගේ දේශයට, යුද ජයග්‍රහණයෙන් පසුව සාමය ළඟාවිය.අවුරුදු 30ක් යුද වැද ලබා ගත නොහැකි වූ ඊළම, ජාත්‍යන්තර රාජ්‍යතාන්ත්‍රික මෙහෙයුමක් මගින් ලබා ගැනීමේ න්‍යාය පත්‍රයකින් හෙබි නව දෙමළ ඊළාම් සැලැස්මක් එක් අතකින් ක්‍රියාත්මකවේ. යුද අපරාධ චෝදනා හා බැඳුණු රට අරාජික කිරීමේ ජාත්‍යන්තර න්‍යාය පත්‍රයක් ද තවත් පසෙකින් ක්‍රියාත්මක වේ. එසේම ප්‍රජාතාන්ත්‍රික නොවන මාර්ගයකින් ආණ්ඩු වෙනස් කිරීමේ න්‍යාය පත්‍රයක් ද මේ අතරතුර දියත් වෙමින් පවතී.ඒවා පරාජය කිරීමට පෙළගැසීම අද දිනයේ මෙරට වැඩ කරන ජනතාවගේ ප්‍රමුඛතම වගකීම බවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050110</link>
    <topic>පොදු ජන යහපත සැලසූ ජන නායක ශ්‍රීමත් රණසිංහ ප්‍රේමදාස  </topic>
    <author>- ප්‍රසන්න දේශප්‍රිය</author>
    <content>‍අද ලෝක කම්කරු දිනයයි. අද ජ්‍යාත්‍යන්තර මැයි දිනය. සරලව කියන්නේ නම් අද මුළු මහත් ලෝකයේම වැඩ කරන ජනතාව‍ෙග් දිනයයි. අද සදානුස්මරණීය දිනයක්. කෘතවේදී පොදු ජනතාවට අද ඉතාම සංවේදී දිනයක්. ඒ වාගේම සංවේගී දිනයක්.අදින් වසර 21කට පෙර අප අතරින් වෙන්වූ සුවිශේෂී ජන නායකයෙකු වූ දිවංගත ජනාධිපති ශ්‍රීමත් රණසිංහ ප්‍රේමදාස මැතිඳුන්ගේ ගුණ සැමරෙන අනුස්මරණීය දිනය අදයි.ඉහතින් සඳහන් කළ කවි පද සතර දිවංගත ජනපති තුමන්ගේ මුළු දිවිය පුරාවටම පරමාදර්ශයක් විය. එතුමන් අපෙන් වෙන්වී දශක දෙකකට වැඩි කාලයක් ඉක්ම ගියත් සැම වසරකටම කම්කරු දිනය දා කොළඹ අලුත් කඩේ - දිවංගත ජනපතිතුමන්ගේ පිළිරුව අබියසට විශාල පිරිසක් එක්වෙමින් එතුමන්ගේ ගුණ සමරයි.බැලු බැලු දස අත එකම බලාපොරොත්තුවක් එකම ඉලක්කයක් වෙත ගමන් කරන්නට අපේක්ෂාවේ දෑස් දල්වාගත් මුළු මහත් ජනතාවම එතුමන්‍‍ගේ ගුණ සමරන්නට මෙලෙස එක් රොක්වන්නේ ඇයි?ශ්‍රී ලාංකීය දේශපාලනයේ ඉතා සුවිශේෂි වූත් ඉතාම විශ්මය ජනක වූත් වෙසෙසින්ම තම බලය ජනතා බලය ලෙස සැලකූ ජනතාවාදී ජනහිතකාමි ඉතා උත්තමගනයේ අනුස්මරණීය ජන නායකයෙකු වූ දිවංගත ශ්‍රීමත් රණසිංහ ප්‍රේමදාස මැතිඳුන්ගේ “චින්තනය” ඒ සේවය අසරණ දුගී දුප්පත් ජනතාව වෙනුවෙන් ක්‍රියාත්මක වූ නිසාම මෙවැනි අති විශාල පිරිසක් එක් රැස්වන බව මගේ හැඟීමයි.දිවංගත ජනාධිපතිතුමන් සෑම “ගම්උදාව” ප්‍රදර්ශනයකදීම එහි තේමා ගීතය වූ “විශ්වාසයේ ගීතය” වූ මට ඔබ විශ්වාසයි ඔබ මට විශ්වාසයි යන ගීතය ගායනය කර වූවා.එදා එතුමන් ජනතාව ගැන තැබු විශ්වාසය නිසාම පුංචි තැනකින් පටන්ගෙන ජනපති මැදුර දක්වා ගමන් කරන්නට එතුමන්ට හැකි වූණා. නැති බැරි අය - ඇති හැකි අය බවට පත්කරලීමට එතුමා දිවිහිමියෙන්ම කැප වූ බව රහසක් නොවේ.“දස ලක්ෂ සංඛ්‍යාත දුගී - දුප්පත් ජනතාව‍ගේ කටහඬ වීමට මට හැකි නම් ; ඔවුන් විඳින දුකින් - මුදවන ප්‍රධාන අවිය වීමට මට හැකිනම් ; එය මාගේ ශ්‍රේෂ්ඨතම ජයග්‍රහණය ලෙස මම සලකමි යැයි එතුමා වරෙක පවසා තිබුණා.  ජනතා සේවය සඳහාම කැප වූ එතුමන් විවිධ බාධක වලට අභියෝග වලට මුහුණ දුන්නා. විවිධ වූ අපහාස උපහාස වලට කෙනෙහිලි කම්වලට මුහුණ දුන්නා. එනමුත් එතුමන් ඒ සියල්ලම ජය ගත්තේ ජනතා බලය තුළිනුයි. දිවංගත ජනාධිපතිතුමන්ට ජනතාව විශාල ශක්තියක් - බලයක් දිරියක් වූවාසේම ඉමහත් ආශිර්වාදයක් වුණා.ගම්උදා ව්‍යාපාරය - ග්‍රාමෝදය සංකල්පය - ජන සවිය වැඩ පිළිවෙළ, සෙවණ - සරණ කැප කරු මා පිය ක්‍රමය, ඇඟලුම් කම්හල් 200 වැඩ පිළිවෙළ - පාසළ දරුවන්ට නොමිලේ දිවා ආහාර - නොමිලේ නිල ඇඳම් ලබාදීම ජනපති ජංගම සේවය - ව්‍යාපෘති 15000 වැඩ පිළිවෙළ ආදී ලෙස විවිධ වූ සංකල්ප තුළින් එතුමා සේවය සඳහාම කැපවුණා.දුප්පත් අසරණ ජනතාවගේ සිතුම් පැතුම් හඳුනා ගනිමින් ඔවුන් දුකින් මුදවන මාර්ගයේ එතුමා ගමන්කළේ ඉතා සුව පහසු ලෙස නම් නො‍වේ. එය රෝසමල් අතුරු විල්ලුද පලසක් නොවු වා සේම අති දුෂ්කර කටයුත්තකට - ඉතා විසල් අභියෝගකටයි, එතුමන් මුහුණ දුන්නේ වෙසෙසින්ම ග්‍රාමිය මෙන්ම නාගරික ජනතාවද ඉලක්ක කර ගනිමින් එතුමන් විවිධ ව්‍යාපෘති ක්‍රියාත්මක කළා.අද පුෂ්පෝපහාර පිදෙන ගෙල මල් දමින් සැරසෙන ජනතාවාදී නායක දිවංගත ජනාධිපති ශ්‍රිමත් රණසිංහ ප්‍රේමදාස මැතිතුමන්ගේ පිළිරුව අබියස මෙලෙස සටහන්ව තිබෙනවා.තර්ජනයට මර්දනයට හිස නමන්නේ නැතිව ජන සම්මත වාදය පාවා දෙන්නේ නැතිව තමන්ගේ මිනිස් අයිතිවාසිකම් කැප කරන්නේ නැතිව පූජා කරන්නා වූ ජීවිතයක අගය මිල කළ නොහැක.පොදු ජන නායක දිවංගත ශ්‍රීමත් රණසිංහ ප්‍රේමදාස මැතිතුමන්ට නිවන් සුව පතමු.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050111</link>
    <topic>සංඝනායක පදවියෙන් පුද ලද තල්පිටියේ චන්දරතන හිමි</topic>
    <author>- රුමේෂ් ගයාන් පෙරේරා</author>
    <content>අනුබුදු මහා මහේන්ද්‍ර මහා රහතන් වහන්සේගේ ලංකාගමනයෙන් ආරම්භ වූ ලාංකීය භික්ෂු පරම්පරාව අඛණ්ඩව පැවතියේ ලාංකික භික්ෂූන් වහන්සේලාගේ අප්‍රතිහත ධෛර්යයත්, උදාර කැපකිරීමත් නිසාය.එබඳු සුපේශල ශික්ෂාකාමී මහා තෙරුන් වහන්සේලාගෙන් කවදත් හිස් නොවූ ඓතිහාසික රයිගම් කෝරළේ පානදුර තොටමුණේ කළුතර දිස්ත්‍රික්කයේ පානදුර ප්‍රාදේශීය ලේකම් කොට්ඨාසයට අයත් චිර ප්‍රසිද්ධ ග්‍රාමයක් වූ තල්පිටිය ග්‍රාම පුරවරය සිය නිජබිම කොටගත් තල්පිටියේ චන්දරතන නාහිමියන්ට මල්වතු මහා විහාර පාර්ශවයේ මහානායක ස්වාමීන්ද්‍රවර ප්‍රමුඛ සංඝනායක කාරක මහා සංඝ සභා සම්මතයෙන් ප්‍රවචන කීර්ති ශ්‍රී ඉන්ද්‍රජෝති යන ගෞරව නාම සම්මුතිය සහිතව පානදුර තොටමුණ බද රයිගම් කෝරළයේ සංඝනායක පදවිය පිරිනමා ඇත. ඒ පිළිබඳ උන්වහන්සේ පිළිගැනීමේ උත්සව මහා සභාවක් මැයි මස 04 වන දින පස්වරුවේ තල්පිටිය පුරාණ දළදා වත්ත විහාරස්ථානයේදී පැවැත්වේ.වාද්දුව තල්පිටිය ග්‍රාමවරයේදී අංගගේ පුණ්‍යසිරි සහ කන්දගේ ජේන් නෝනා යන ශ්‍රද්ධා බුද්ධිසම්පන්න මව්පිය යුවළගේ පුත්‍ර රත්නයක් ලෙස ව්‍යවහාර වර්ෂ 1962 ක් වූ පෙබරවාරි 04 වන දින ජන්ම ලාභය ලැබීය. පුරපස සඳමෙන් වැඩුණු මෙම කුල කුමරුවා මූලික අධ්‍යාපනය ලැබුවේ තල්පිටිය කනිෂ්ඨ විද්‍යාලයෙනි. මෙසේ අධ්‍යාපනය ලබමින් සිටින අතරතුර පූර්වගත කුසල කර්මයක් ඉස්මතුවීමෙන් පැවිදි වීමේ අදහස ඉස්මතු වී ඇත.මෙම පුණ්‍ය අදහස සාධනය කරගැනීම සඳහා ප්‍රදේශයේ වැදගත් ඓතිහාසික විහාරස්ථානයක් වන තල්පිටිය දළදාවත්ත පුරාණ විහාරස්ථානයට පමුණුවන ලදී. එහි ආධිපත්‍යය ඉසිලූ අපවත් වී වදාළ කලපුගම චන්ද්‍රජෝති නාහිමියන්ගේ සහ අපවත්වී වදාළ තල්වත්තේ ඉන්ද්‍රජෝති මහා ස්වාමීන්ද්‍රයන් වහන්සේලාගේ මග පෙන්වීම යටතේ මූලික වත්පිළිවෙත් මෙන්ම ශබ්ද ශාස්ත්‍රය ප්‍රගුණ කරන ලදී. අනතුරුව මව්පියන්ගේ අවසරයත් සියලු ඥාතීන්ගේ ආශිර්වාදයත් ලබා වර්ෂ 1977 මැයි මස 23 වන දින උතුම් පැවිදි ජිවිතයට පත්වූ අතර තල්පිටියේ චන්දරතන යන ශාසනික නාමයෙන් හඳුන්වන ලදී.පැවිදි සිසුවකු ලෙස මොල්ලිගොඩ ප්‍රවචනෝදය පිරිවෙනට ඇතුළත්ව අනතුරුව උසස් අධ්‍යාපනය සඳහා හොරණ විද්‍යාරතන මහා පිරිවෙනටත් කොළඹ හුණුපිටියේ ගංගාරාම මහා පිරිවෙනටත් ඇතුළත් වූහ. එම පිරිවෙන් වලින් උසස් අධ්‍යාපනය නිම කළ චන්දරතන හිමියෝ පාලි හා බෞද්ධ විශ්වවිද්‍යාලයට ඇතුළත්ව ගෞරව ශාස්ත්‍රවේදී උපාධියත් ශාස්ත්‍රපති උපාධියත් ලබා ගත්හ.නිසි වයස එළඹීමෙන් පසු ශ්‍යාමෝපාලි මහා නිකායේ මල්වතු මහා විහාරයේදී වර්ෂ 1981ක්වූ අගෝස්තු මස 05 වැනි දින අධිශීල සංඛ්‍යාත උපසම්පදා ලබා ගත්හ.විහාරස්ථානයේ කාර්යයන්ට අමතරව විහාරස්ථ ශ්‍රී රේවත දහම් පාසල භාරගැනීමට උන්වහන්සේට සිදු විය. 1983 වර්ෂයේදී එය සිදු වූ අතර එවකට එහි සිටියේ ශිෂ්‍යයන් 200ක් තරම් වූ අඩු සංඛ්‍යාවකි. චන්දරතන හිමියන්ගේ කාර්යශූරත්වය නිසාම මෙම දහම් පාසලෙහි අද සිසුන් 1200ක් පමණ ඉගෙනුම ලබන අතර ආචාර්ය මණ්ඩලය 49 දෙනෙක් සේවය කරති. මෙතෙක් සිංහල භාෂාවෙන් ඉගැන්වූ බුදුදහම කාලීන අවශ්‍යතාවයක් ඉටු කරමින් ඉංග්‍රීසි භාෂාවෙන් ඉගැන්වීමටද ක්‍රියා කිරීම චන්දරතන හිමියන්ගේ ස්ථානෝචිත ප්‍රඥාවේ කදිම නිදසුනකි.ගම්වාසීන්ගේ සහ පළාත්වාසී දූ පුතුන්ගේ අනාගත අභිවෘද්ධිය වෙනුවෙන් 1985 ඔක්තෝබර් මස 28 වෙනි දින ඇරඹූ දළදාවත්ත තරුණ අධ්‍යාපනික කවය තුළින් අධ්‍යාපනික මෙන්ම සංස්කෘතික හා සමාජ සේවා කටයුතු රැසක් ඉටුකර ඇත.1992 වර්ෂය දක්වා එහි පැවති දායක සභාව වෙනුවට රජය හා සම්බන්ධව කටයුතු කිරීමේ පහසුව පිණිස විහාර කාර්ය සාධන සමිතියක් පිහිටුවිය. නිල බලයෙන් විහාරාධිපති හිමියන්ට එහි සභාපති තනතුර හිමි වන අතර අපවත් වී වදාළ විහාරාධිපති තල්වත්තේ ඉන්ද්‍රජෝති නාහිමි විසින් තම ශිෂ්‍ය තල්පිටියේ චන්ද්‍රරතන හිමියන්ට එහි සභාපතිත්වය පවරන ලදී. අද වන තෙක් පුරා වසර 20ක් උන්වහන්සේ එම පදවියේ කටයුතු කරති.1996දී පිරිවෙන් ගුරුවරයකු ලෙස උතුරු කළුතර විද්‍යාසාර පිරිවෙනේ ආචාර්ය මණ්ඩලයට එක්වූ උන්වහන්සේ ඉන් වසරකට පසුව එනම් 1997දී එහි පරිවේණාධිපති ධුරයට පත් විය. ඉපැරැණි කලා නිර්මාණ හා බිතු සිතුවම් කෙරෙහි ඉමහත් ලැදියාවෙන් ක්‍රියා කරන චන්ද්‍රරතන හිමියෝ පුරාවිද්‍යා දෙපාර්තමේන්තු හා ‍සංස්කෘතික ත්‍රිකෝණයේ නිල දරුවන්ගේ උපදෙස් ලබා ගනිමින් පැරණි බිතු සිතුවම් හා චිත්‍ර නිර්මාණවලට හානියක් නොවන අයුරින් විහාර සංවර්ධන කටයුතු සිදු කිරීම සහ මෙතෙක් අබලන් තත්ත්වයේ පැවති දළදාවත්ත පුරාණ මහා විහාරයේ විහාර මන්දිරය ප්‍රතිසංස්කරණය කිරීම කාගේත් පැසසුමට ලක්වීමට හේතු විය.මීට අමතරව විහාරාධිපති අපවත්වී වදාළ පූජ්‍ය තල්වත්තේ ඉන්ද්‍රජෝති නාහිමියන්ගේ අවවාද අනුශාසනා හා මග පෙන්වීම අනුව සීමා මන්දිරයේ හා ධාතු මන්දිරයේ කටයුතු නිමවා ශාසනය වෙත දායාද කිරීමට ලැබීමද චන්දරතන හිමියන්ගේ මහා පුණ්‍ය මහිමයෙන් ශාසනික වශයෙන් සිදු වූවකි.විහාරස්ථාන තරුණ ‍බෞද්ධ සමිතියේ සභාපති ලෙස 1994 වර්ෂයේ විහාරාධිපති නාහිමියන් විසින් පත්කෙරුණු දා සිට වර්ෂයක් පාසා පවත්වනු ලබන දළදා පූජෝත්සවයට වසරින් වසර නොයෙකුත් අංග ඉදිරිපත් කරමින් පවත්වාගෙන එනු ලබන්නේ චන්දරතන හිමියන්ගේ අප්‍රතිහත ධෛර්යය හා කැපවීම නිසාය.කවදත් තල්පිටිය ජනතාවගේ සැපේදී මෙන්ම දුකේදී ද එම ජනතාව සමඟ සිටින අප නාහිමියෝ තල්පිටිය ප්‍රදේශයේ ජනතාව වර්ෂා කාලයට මුහුණ දෙන ගංවතුර ප්‍රශ්නයට පිළියම් සෙවීම සඳහා ප්‍රදේශයේ දේශපාලනඥයන් මෙන්ම වගකිවයුතු නිලධාරීන් සමඟ නිරන්තරව සාකච්ඡා පවත්වා එම ජනතාව වෙනුවෙන් හඬ නැඟීය.එසේම තමන් වහන්සේගේම අදහසක් වූ ප්‍රදේශයේ අසරණ පවුල් සඳහා නිවසක් තනාදීමේ අදහස මුදුන් පමුණුවා ගනිමින් ප්‍රදේශයේ දේශපාලන මෙන්ම ප්‍රභූ පවුල්වල සහයෝගයද ලබාගනිමින් දකුණු තල්පිටියේ පදිංචි සයිමන් සිඤ්ඤෝ මහතාට නිවසක් තනාදීමම උන්වහන්සේ විසින් කරන ලද මහඟු පුණ්‍ය කර්මයකි. තල්පිටිය ගමට කවදත් ආලෝකයක් වූ දැයේ සහ ආගමේ පිනට පහළ වූ අප නාහිමියන් අප ගමේ ජනතාවගේ පිනට උපන් සංඝ පීතෘවරයාණන් වහන්සේ නමකි.මෙවන් වූ ශාසනික සේවාවන් රාශියක් සිදුකළ අප නාහිමියන්ට මෙම පින් බලයෙන් රටට දැයට ආගමට මෙන්ම ගමට තව තවත් සේවය කිරීමට නිදුක් නිරෝගී දීර්ඝායුෂ ලැබේවායි අපි එක සිතින් ප්‍රාර්ථනා කරන්නෙමු.තෙරුවන් සරණයි!!!.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050112</link>
    <topic>වැඩිම ජන ගඟක් එන මැයි රැලිය මෙයයි</topic>
    <author>සිතාරා සේනානි සහ නුවන් කොඩිකාර</author>
    <content>ජනාධිපති මහින්ද රාජපක්ෂ මහතාගේ ප්‍රධානත්වයෙන් බොරැල්ල කැම්බල් පිටියේ අද (1) පස්වරුවේ පැවැත්වෙන මැයි රැලිය මෑත කාලයේ වැඩිම ජන සහභාගීත්වය සහිත මැයි රැලිය බවට පත්කිරීමට බලාපොරොත්තු වන බව එක්සත් ජනතා නිදහස් සන්ධානයේ මැයි දින කමිටුවේ සභාපති ක්‍රීඩා ඇමැති මහින්දානන්ද අලුත්ගමගේ මහතා පවසයි.එක්සත් ජනතා නිදහස් සන්ධානයේ මැයි පෙළපාලිය සහ රැලියට රාජ්‍ය අංශයේ මෙන්ම පෞද්ගලික අංශයේ සේවකයන් විශාල පිරිසක් සහභාගී වීමට නියමිත බව කී ඇමැතිවරයා, රට පුරා විවිධ ප්‍රදේශවල ජනතාව ඊට සහභාගී වීම සඳහා එක්රොක් වෙමින් සිටින බවද කීවේය.ඇමැති මහින්දානන්ද අලුත්ගමගේ මහතා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (30) පැවැති මාධ්‍ය හමුවකට සහභාගී වෙමිනි.ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් මාධ්‍ය හමුව පැවැත්විණි.මෙරට හිටපු කම්කරු ඇමැතිවරයකු ද වන ජනාධිපති මහින්ද රාජපක්ෂ මහතා මෙරට කම්කරුවන්ගේ ප්‍රශ්න විසඳාලීමට මෙන්ම ඔවුන්ගේ අයිතිවාසිකම් රැකදීම වෙනුවෙන් වැඩිම මැදිහත්වීමක් සිදුකළ නායකයා බව ද ඇමැතිවරයා මෙහිදී සිහිපත් කළේය."මවුබිම රැකගමු - නිදහස සුරකිමු" තේමාව යටතේ පැවත්වෙන එක්සත් ජනතා නිදහස් සන්ධානයේ මැයි පෙළපාලිය කොළඹ නෙළුම් පොකුණ මහින්ද රාජපක්ෂ රඟහල අසලින් අද (1) පස්වරු 12ට පිටත්වී ලිප්ටන් වටරවුම, ඩීන්ස් පාර ඔස්සේ මරදානටත් එතැන් සිට බොරැල්ල හරහා කැම්බල් පිටියටත් ගමන් කිරීමට නියමිත ය.ඉතා සාර්ථක මැයි රැලියක් පැවැත්වීමට හැකිවෙතැයි විශ්වාස කරන බවත්, දහවල් ‍දෙළහට පිටත්වන මැයි පෙළපාලිය බොරැල්ල කැම්බල් පිටිය වෙත ගමන් කිරීමෙන් පසු ආරම්භ වන මැයි රැලිය රාත්‍රී දොළහ දක්වා පැවැත්වෙනු ඇතැයි අපේක්ෂා කරන බවත් ‍ඇමැති මහින්දානන්ද අලුත්ගමගේ මහතා පැවැසීය.එක්සත් ජාතික පක්ෂය මෙරට රාජ්‍ය සේවය දිය කරමින් සිටි බව කී ඇමැතිවරයා, ජනාධිපති මහින්ද රාජපක්ෂ මහතා බලයට පත්වීමෙන් පසු එතෙක් පැවැති ලක්ෂ හතක් වූ රාජ්‍ය සේවක සංඛ්‍යාව ලක්ෂ දහතුන දක්වා වැඩි කළ බවද පෙන්වා දුන්නේය.ජනාධිපති මහින්ද රාජපක්ෂ මහතාගේ නායකත්වයෙන් යුත් වත්මන් ආණ්ඩුව මෙරට කම්කරු ජනතාවගේ ඉල්ලීම් දිනා දුන් ආණ්ඩුවක් නිසා රජය වටා අති විශාල ජනතාවක් එක්රොක්ව සිටින බවද කීවේය.ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050113</link>
    <topic>ජාතික රණවිරු කොඩි දිනය හෙට: පළමු කොඩිය ජනපතිට</topic>
    <author>චන්ද්‍රිකා පෙරේරා</author>
    <content>ජනාධිපති මහින්ද රාජපක්ෂ මහතාට අරලිය ගහ මන්දිරයේදී පළමු කොඩිය පළඳවා ජාතික රණවිරු කොඩි දිනය හෙට(2) ආරම්භ කරන බව රණවිරු අධිකාරියේ සභාපතිනි පද්මා වෑත්තෑව මහත්මිය පවසයි. සියලු පළාත්වල ආණඩුකාරවරු මේ අවස්ථාවට සහභාගි විමට නියමිතය.මීට සමගාමීව ත්‍රස්තවාදීන්ගෙන් ‍මාතෘ භූමිය මුදාගත් විජයග්‍රහණයේ පස්වන සැමරුම් පෙළපාලිය මේ 18 දින පෙරවරු‍වේ ජනාධිපති මහින්ද රාජපක්ෂ මහතාගේ ප්‍රධානත්වයෙන් මාතර නගරයේදී පැවැත්වෙයි.පසුදා(19) සවස 4.30ට ශ්‍රී ජයවර්ධනපුර කෝට්ටේ පාර්ලිමේන්තුව අභියස රණවිරු ස්මාරකය අසලදී මිගිය රණවිරුවන් ට උපහාර පිදීමේ ජාතික රණවිරු සැමරුම් උළෙල ජනාධිපතිවරයා හා රණවිරු ප්‍රජාවගේ සහභාගීත්වයෙන් පැවැත්වෙන බව වෑත්තෑව මහත්මිය සඳහන් කළාය. රාජ්‍ය ආරක්ෂක හා නාගරික සංවර්ධන අමාත්‍යංශ මාධ්‍ය මධ්‍යස්ථානයේ ඊයේ (30) පැවැති මාධ්‍ය හමුවේදී ඇය මේ බව සඳහන් කළාය.එහිදී තවදුරටත් අදහස් දක්වමින් වෑත්තෑව මහත්මිය මෙසේ ද කීය. කොඩි අලෙවියෙන් ලැබෙන මුදල් මියගිව හා අබාධිත රණවිරු සුබසාධනය වෙනුවෙන් යොදවයි. තිස් යමන් පුරා අන්අය වෙනුවෙන් දිවි කැපකළ රණවිරු ප්‍රජාවට උපකකාර කිරීම යුතු කමක් කොට සළකා කොඩියක් මිලදී ගන්නා ලෙසද 19 දා සවස පහන් දල්වා සිය මියගිය රණවිරු පියා සිහිගන්වන දරුවන් සමඟ තම නිමසේ ද පහනක් දල්වා මියගිය රණවිරුවන් සිහිකර උපහාර පුදන්නට එක්වන ලෙසද ‍ඇය ඉල්ලා සි‍ටියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050114</link>
    <topic>යුද්ධ හමුදාවේ කීර්තිනාමය ඔප් නැංවූ විරුවන් 9 දෙනකුට ප්‍රණාම</topic>
    <author>විජයානි එදිරිසිංහ</author>
    <content>ශ්‍රී ලංකා යුද්ධ හමුදාවේ කීර්තිමත් නාමය තවදුරටත් ඔප් නංවමින් වීරක්‍රියාවල යෙදුන ශ්‍රී ලංකා යුද්ධ හමුදාවේ වීර හමුදා විරුවන් නව දෙ‍ෙනකුට ඔවුන්ගේ වීර ක්‍රියා අගයමින් යුද්ධ හමුදාපති ලුතිනන් ජෙනරාල් දයා රත්නායක මහතා විසින් ප්‍රණාම පුද කළේය.ජාතික ආරක්ෂාවට බාධාවක් වන පරිදි නැවතත් මෙරට තුළ කොටි ත්‍රස්තවාදය ඇති කර කොටින්ට පණදීම සඳහා හොර රහසේ විවිධ කටයුතුවල යෙදුන කොටි නායක ගෝබි ඇතුලු තිදෙනකු ඝාතනය කළ යුද්ධ හමුදා නිලධාරින් පස් දෙනකු සහ පසුගියදා පියකු විසින් මාතර නිල්වලා ගඟට විසිකළ සිඟිති දියණියන් දෙදෙනා බේරාගත් යුද්ධ හමුදා සෙබළු සිවුදෙනා වෙනුවෙන් මෙසේ උපහාර ප්‍රණාම පුදනු ලැබිණි.මේ හමුදා විරුවන් සිදුකළ මෙහෙය අගයමින් ඔවුන්ගේ වීර ක්‍රියා ඇගයීම පිණිස පිදෙන වීර පදක්කම් සඳහා ඔවුන්ගේ නම් මේ වන විටත් නිර්දේශ වී ඇත. ඉදිරියේදී ඔවුන් වෙනුවෙන් එම වීර පදක්කම් පිරිනැමේ.කොටිනායක ගෝබි ඇතුලු පිරිස කොටි ත්‍රස්තවාදය වෙනුවෙන් හොරරහසේ කටයුතු කරන බවට ලැබුණ බුද්ධි තොරතුරු ඔස‍්සේ ඔවුන් සුක්ෂම ලෙස මෙහෙයුම් සිදුකර එම කණ්ඩායමට මුලිකත්වය දෙමින් එම කොටි විනාශ කළ මේජර් ජෙනරාල් බොනිපස් පෙරේරා, බ්‍රිගේඩියර් ආර්. එම්. වයි. ජේ. රත්නායක , කර්නල් ටී. එස්. සැලේ, ලුතිනන් කර්නල් එම්. පී. ඒ. එල්. අමරසිංහ සහ ලුතිනන් ඩී. එම්. දිසානායක යන නිලධාරීන් සහ නිල්වලා ගඟට පැන සිඟිති දැරියන් දෙදෙනා බේරා ගත් ගැමුණු හේවා බළකායේ 02722 කෝප්‍රල් මානගේ 20 එස් 00067 ලාන්ස් කෝප්‍රල් සිල්වා, 10එස් 00242 ලාන්ස් කෝප්‍රල් පුෂ්ප කුමාර සහ ඉංජිනේරු සේවා රෙජිමේන්තුවේ 14 එස් 01399 ලාන්ස් කෝප්‍රල් මධුෂංක යන හමුදා විරුවන් මෙසේ ප්‍රණාම උපහාර ලැබූහ.මේ අවස්ථාවේ යුද්ධ හමුදාපති ලුතිනන් ජෙනරාල් දයා රත්නායක මහතා ඔවුන්ගේ වීර ක්‍රියා අගයමින් යුද්ධ හමුදා සෙබළා සෑම අවස්ථාවකම රටේ ආරක්ෂාවට මෙන්ම ජනතාවගේ සංවේදී අවස්ථාවලදීද ඔවුන් වෙනුවෙන් පෙනී සිටිනවා.යළි කොටි ත්‍රස්තවාදයට පණ පෙවීමටඋත්සාහ කළ කොටි නායකයන් තිදෙනකු ඝාතනය කිරීම සහ විශාල අනතුරකට ලක්වූ සිඟිති දියණියන් දෙදෙනකුගේ ජීවිත බේරා ගැනීමෙන් ඉතාම සංවේදී ක්‍රියාවක යෙදෙමින් ඔවුන් කළ කැපවීම තුළින් හමුදා විරුවාට ඕනෑම අවස්ථාවක පර්වතයක් මෙන් ශක්තිමත් වීමටත් මලක් මෙන් සංවේදී වීමටත් හැකිබව පෙන්නුම් කරනවා යයිද පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050115</link>
    <topic>ජනපතිට බහරේනයේ ඉහළම සම්මානය පිරිනැමීම ජාතීන් අතර සංහිඳියාව ඇති කිරීමක්</topic>
    <author/>
    <content>ජනාධිපති මහින්ද රාජපක්ෂ මහතා වෙත බහරේනයේ ඉහළම රාජ්‍ය සම්මානය පිරිනැමීම තුළින් ඒ මහතා ජාතීන් අතර සංහිඳියාව ඇතිකිරීම සඳහා දක්වන කැපවීම අන්තර්ජාතික වශයෙන් ඇගයීමට ලක්කර තිබෙන බව ශ්‍රී ලංකා නිදහස් පක්ෂය ප්‍රකාශ කරයි.බහරේන් රාජ්‍යයේ ඉහළම සම්මානය වන ඛලීෆා අභිදානයෙන් ජනාධිපති මහින්ද රාජපක්ෂ මහතා පිදුම් ලැබීම සම්බන්ධයෙන් ශ්‍රී ලංකා නිදහස් පක්ෂය සුබ පැතුම් පණිවුඩයක් නිකුත්කර තිබෙන අතර එහි වැඩිදුරටත් මෙසේ සඳහන් වෙයි.බහරේන් රාජධානියේ ඉහළම සම්මානය වන ඛලීෆා අභිදානයෙන් ජනාධිපති මහින්ද රාජපක්ෂ මහතා පිදුම් ලැබීම පිළිබඳ ශ්‍රී ලංකා නිදහස් පක්ෂය වශයෙන් අපගේ අතිශය සතුට ප්‍රකාශ කර සිටිමු.අප රටට ඉතාමත් හිතවත් රාජ්‍යයක් වශයෙන් බහරේන් රාජධානිය තම දේශයේ උසස්ම සම්මානය වන ඛලීෆා අභිදානය ජනාධිපතිතුමා වෙත පිරිනමන ලද්දේ එවැනි ඇගයීමක් අත්‍යවශ්‍යව තිබූ මොහොතකය. ඇතැම් පුද්ගලයන් හා කණ්ඩායම් සිංහල හා මුස්ලිම් මිත්‍රත්වය පළුදු කිරීමට උත්සාහ දරන මෙවැනි අවස්ථාවකයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050116</link>
    <topic>තරුණ සමුළුව සංවිධානය වසර 2 ක සිට සැලසුම් කළා</topic>
    <author> චමීර ඇල්ලදෙණිය</author>
    <content>ලෝක තරුණ සමුළුව සංවිධානය කිරීමේ භාරදූර කාර්යය වසර 2 ක සිට සැලසුම් කළ බවත් , අද වන විට එය දින කිහිපයකට ලඝු වී ඇති බවත් යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.ලෝක තරුණ සමුළුව ආරම්භ වන මැයි 6 දින ජනාධිපතිතුමන්ගේ සුරතින් පොදුරාජ්‍ය මණ්ඩලීය තරුණ කවුන්සිලයේ මහලේකම් කාර්යාලය හම්බන්තොට දිසාපති සංකීර්ණයේදී විවෘත කිරීමට කටයුතු යොදා ඇති බව ද ඇමැතිවරයා කීවේය.ලෝක සමුළුවේ කමිටු ප්‍රධානීන් හමුවූ අවස්ථාවේ දී ඇමැතිවරයා මේ බව කීවේය. අමාත්‍යාංශ ශ්‍රවණාගාරයේදී පසුගියදා මේ හමුව පැවැත්විණ. මේ තරුණ සමුළුවේ සමස්ථ මෙහෙයුම් ක්‍රියාවලිය කමිටු කිහිපයක් ඔස්සේ ක්‍රියාත්මක වන අතර එහි වගකීම් බාරව කටයුතු කරන ආයතන ප්‍රධානීන් හා නිලධාරීන්ද මේ අවස්ථාවට සහභාගි වූහ.එමෙන්ම ඓතිහාසික වශයෙන් ඉතා වැදගත් වූ මේ තරුණ සමුළුව සිහිපත් කිරීම සඳහා මැයි මස 7 වන දින තරුණ සමුළුවේ සැසිවාර ආරම්භ වීමට පෙර මුල්දින කවරයක් එළිදැක්වීමට පියවර ගෙන ඇති බව වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050117</link>
    <topic>රටට ජාතික වශයෙන් ඉතා වැදගත් යෝජනා 5ක් සම්මත කරගන්නවා</topic>
    <author>සිතාරා සේනානී සහ නුවන් කොඩිකාර</author>
    <content>ජාතික හා ජාත්‍යන්තර වශයෙන් ඇතිවිය හැකි තත්ත්වයන් සලකා බලා ඊට අදාළ යෝජනා පහක් එක්සත් ජනතා නිදහස් පක්ෂ මැයි දින රැළියේ දි සම්මත කරගන්නා බව ශ්‍රි ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පැවැසීය. එක්සත් ජනතා නිදහස් සන්ධානය සමඟ එක්ව සිටින පක්ෂ හා වෘත්තීය සමිතිවලට සිය අදහස් හා ප්‍රකාශ ඉදිරිපත් කිරීමටත්, මැයි දින පෙළපාලියේ ගමන් කිරිමටත් වැඩි ඉඩකඩක් ලබාදී ඇති බව ද හෙතෙම කීවේය.ශ්‍රී ලංකා නිදහස් පක්ෂ මූලස්ථානයේ ඊයේ (30) පැවැති මාධ්‍ය හමුවේදි ඇමැතිවරයා එසේ ප්‍රකාශ කෙළේය. එස්. ඩබ්ලිව්. ආර්. ඩී බණ්ඩාරනායක, සිරිමාවෝ බණ්ඩාරනායක, චන්ද්‍රිකා බණ්ඩාරනායක කුමාරතුංග මහත්ම මහත්මීන්ගේ මෙන්ම වත්මන් ජනාධිපති මහින්ද රාජපක්ෂ මහතාගේ රජයන් කම්කරු ජනතාවගේ අයිතීන් හා වරප්‍රසාද ආරක්ෂා කරගැනීමට සුවිශේෂී වැඩ කොටසක් කළ බව ඒ මහතා කියා සිටියේය. ඇතැම් පක්ෂ සිය පාලනයන් කාලයේදි කම්කරුවන් සම්බන්ධයෙන් උදාසීන තත්ත්වයන් හා මර්දනකාරි වැඩපිලිවලවල් අනුගමනය කළ බව පැවැසු සිරිසේන මහතා එහෙත් වත්මන් රජය සෑම අවස්ථාකදීම සාකච්ඡා මාර්ගයෙන් කම්කරුවන්ගේ ප්‍රශ්න විසදීමට ක්‍රියා කළ බව පැවැසීය.දශක තුනක් පුරා පැවැති යුද්ධය අවසන් කර ආරථික සංවර්ධනයක් අත්පත් කරගනිමින් සිටියදි ඇතැම් බලවේග එය යළි හැරවිමට කටයුතු කරමින් සිටින බවත් පසුගියදා සිදු වු ඇතැම් සිද්ධීන්වලදි එය මනාව ඔප්පුවෙමින් තිබෙන බවත් ඒ මහතා කීවේය.මේ අවස්ථාවට ක්‍රීඩා ඇමැති මහින්දානන්ද අලුත්ගමගේ මහතාද සහභාගි වී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050118</link>
    <topic>වැඩ කරන පන්තියේ අාරක්ෂාවටසමාජ ආරක්ෂණ වැඩපිළිවෙළක්</topic>
    <author>අනුර ප්‍රේමලාල්</author>
    <content>ශ්‍රී ලාංකික වැඩ කරන පන්තියේ අරක්ෂාව සහ සුබ සාධනය සඳහා වු අංග සම්පූර්ණ සාමාජ ආරක්ෂණ වැඩ පිළිවෙළක් සකස් කිරීමට කම්කරු හා කම්කරු සබඳතා අමාත්‍යාංශය මූලික පියවර ගෙන ඇතැයි එම අමාත්‍යාංශයේ ලේකම් උපාලි විජේවීර මහතා ප්‍රකාශ කළේය.එම අමාත්‍යාංශයේ ඊයේ(30) පැවැති මාධ්‍ය හමුවක දී අදහස් දැක්වු විජේවීර මහතා මෙය ‍ජාත්‍යන්තර කම්කරු සංවිධානය සමඟ එක්ව සකස් කිරීමට නියමිත අතර ඊට හාම්පුතුන්ගේ හා වෘත්තීය සමිති නායකයගේ අදහස් ද ලබාගන්නා බව පැවැසීය‍.මේවන විට ඉදිකිරීම් ක්ෂේත්‍රයේ දැවැන්ත කාර්ය භාර්යක් සිදුවෙන නිසා ඒවයේ සේවය යෙදී සිටි කම්කරු ජනතාවගේ වෘත්තිය හා සෞඛ්‍ය සුරක්ෂිතතාව ඇති කිරීමේ අවශ්‍යතාව මතුවි තිබෙන බැවින් ඇමති ගාමිණි ලොකුගේ මහතාගේ උපදෙස් අනුව ඒ සම්බන්ධ පනතක් පාර්ලිමේන්තුවේ අනුමැතියට ඉදිරිපත් කරන බව අනාවරණය කළේය.එමෙන්ම මෙරට වත්මන් ශ්‍රම බළකාය විශාලතම ජන කාණ්ඩය බැවින් එය වයස් ගතවීමේ දී රැක බලාගැනීම අප කාගේත් වගකිමක්ය. ඒ සඳහා ද වැඩසටහනක් දැන්ම සකස් කරගත යුතුයි. ඒ අනුව පුද්ගලයකු රැකියාවට ඇතුළුවිම හා රැකි‍යාවේ නිරතවි සිටිද්දි හා විශ්‍රාම යෑමෙන් පසුව තම ජීවිතයේ සිදුවන සෑම ගැටලුවකට මුහුණදීම සඳහා ශක්තියක් ඇති කිරීම මෙහි අරමුණ බව පැවසු ලේකම්වරයා රුපියල් බිලියන අටක වියදමින් සියලු සමාජ ආරක්ෂණ කටයුතු එකම වහලක් යටතේ ඉටුකරදීම සඳහා මහල් තිස් හතරක ගොඩනැඟිල්ලක්ද ඉදි කරනු ඇත. මේ කටයුතු සඳහා සියලු දෙනාගෙන්ම සහයෝගය ඉල්ලා සිටින බව විජේවීර මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050119</link>
    <topic>කම්කරු දිනයටවත් විපක්ෂ නායකයාරටේ නොසිටීම කනගාටුවට කරුණක්</topic>
    <author>ඉන්දික පොල්කොටුව</author>
    <content>ජනාධිපතිතුමන් රටෙහි නායකයා ලෙස රටේ ජනතාවත් සමඟ අලුත් අවුරුදු සමරද්දී තම ජනතාව අමතක කැර විදේශයකට වී සිටි විපක්ෂ නායකවරයා මෙරට කම්කරුජනතාවත් තම පාක්ෂිකයනුත් අමතක කර කම්කරු මැයි දිනයටද රටින් බැහැරව සිටීම කනගාටුවට කරුණක් බව මධ්‍යම පළාත් ප්‍රධාන ඇමැති සරත් ඒකනායක මහතා පැවසීය.රටටත් ජනතාවටත් වැදගත් වන සෑම අවස්ථාවකම, කාල වකවානුවකම තම ජනතාව අමතක නොකර ජනතාව සමඟ රටෙහි රැඳී සිටි ජනාධිපතිතුමන්ට එනිසාම මේ රටේ ජනතාව සෑම මොහොතකම සිය යුතුකම උපරිමයෙන් ඉටුකැර ඇතැයිද ප්‍රධාන අමාත්‍යවරයා පෙන්වා දෙයි.වර්ෂයකට වරක් ඒ ඒ පක්ෂයන්හි ප්‍රබලත්වය පෙන්නුම් කරන මැයි දින රැලිය හා පෙළපාලිය එම පක්ෂවල ඉදිරියද පෙන්නුම් කරන බවත් නමුත් අද එජාපයට මැයි රැලි පෙළපාලි තබා පක්ෂයේ නායකයාවත් මැයි දිනයට රටේ නැති තත්ත්වයක් ඇතිව තිබෙන බවත් හෙතෙම කීය. ඒ නිසා නායකයන්ට ඕනෑ නැති මැයිදින රැලි සඳහා පාක්ෂිකයන් ද සහභාගි නොවීම පුදුමයට කරුණක් නොවන්නේයැයි සරත් ඒකනායක මතා පැවසීය. ඊයේ (30) මහනුවර “මල්බාර්’හි පැවැති සාකච්ඡාවකදී මේ බැව් පැවසීය.කම්කරු ජනතාව අයිතීන් ඉල්ලා සිටියදී ඔවුන්ට පහරදී ඔවුන් දහස් ගණනින් රැකියාවලින් ඇද දැමූ පක්ෂයක වත්මන් නායකයන් මෙලෙස කම්කරු ජනතාව අමතක කැර ක්‍රියා කිරීමද පුදුමයට කරුණක් නොවන බවත් ප්‍රධාන අමාත්‍යවරයා කීය.මේ රටේ කම්කරු ජනතාව වෙනුවෙන් ජනාධිපතිතුමන් ප්‍රමුඛ වත්මන් රජය ඉහළම සේවාවක් කැර ඇතැයි ද එනිසාම මේ රටේ කම්කරු ජනතාව තම යුතුකම ජනාධිපතිතුමා ප්‍රමුඛ රජයට ඉටුකැර ඇතැයිද සරත් ඒකනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050120</link>
    <topic>අද කොළඹ නගරයේවිශේෂ රථවාහන සැලැස්මක්</topic>
    <author>පණ්ඩුක සමරසේකර</author>
    <content>අද (01) දින කොළඹ නගරයේ පැවැත්වෙන මැයි දින පෙළපාලි නිමිතිකර විශේෂ රථවාහන සැලැස්මක් ක්‍රියාත්මක කෙරෙන බව පොලිස් මූලස්ථානය නිවේදනය කරයි.ඒ අනුව මැයි පෙළපාලි සඳහා රථවාහන ගමනාගමන සීමා කර ඇති අතර එම සීමාවන් පහත පරිදි වේ.නෙළුම් පොකුණ මාර්ගය පුස්තකාල වටරවුම සිට නෙළුම්පොකුණ වටරවුම දක්වා පෙරවරු 9.00 සිට පෙළපාලි අවසන්තුරු වසා තැබෙනු ඇත.බේස්ලයින් පාර ඉංග්‍රම් හන්දිය (සමන්තා හෝල් හන්දිය) සිට බොරැල්ල හංදිය දක්වා දහවල් 12.00 සිට රැළිය අවසන් වනතුරුද, දහවල් 11ට පෙළපාලිය ආරම්භ වූ අවස්ථාවේ පටන් අවසානය දක්වා කන්නන්ගර මාවත, ඩීන්ස් පාර, මරදාන පාර, බොරැල්ල හංදිය දක්වා පෙළපාළිය ගමන් කරන මාර්ගයේ අවශ්‍යතාවය මත වාහන ගමන් කිරීම සීමා කරනු ඇත.තවද පිත්තලහන්දිය සහ මල්පාර හන්දිය සිට ජේ. ඕ‍. සී. හන්දිය දෙසට පමණක් රථවාහන ධාවනයට අවසර ලැබෙන අතර රතු කුරුස හංදිය, ග්ලාස්හවුස්, මල්පාර හන්දිය අතර වාහන ගමනාගමනයට අවසර ලැබෙනුයේ එක්සත් මැයි රැළියට හා ජාතික පුස්තකාලයේ පැවැත්වෙන මැයි දින රැස්වීමට පැමිණෙන වාහන හා පදිංචිකරුවන්ගේ වාහනවලට පමණි.මේ අතර විකල්ප මාර්ග ලෙස ගාලුපාර, පිටකොටුව සිට මීගමුව පාර හෝ නුවර පාර දෙසට ධාවනය වන රථවාහනවලට පිටකොටුව, ඕල්කට් මාවත, ආමර්වීදිය හංදිය ඔස්සේ වික්ටෝරියා පාලමෙන් මීගමුවට ඇතුළුවීමට හෝ හෙට්ටියාවත්ත, අලුත්මාවත, මෝදර, මට්ටක්කුලිය, ඇළකන්ද හරහා වත්තලට පැමිණ ගමන් කිරීමටද මීගමුවට ඇතුළුවීමට හෝ හෙට්ටියාවත්ත, අලුත් මාවත, මෝදර, මට්ටක්කුලිය, ඇළකන්ද හරහා වත්තලට පැමිණ ගමන් කිරීමටද මීගමුව පාරේ හෝ නුවර පාරේ සිට හැව්ලොක් පාර, ගාලුපාර, පිටකොටුව දෙසට ගමන් කරන වාහනවලට ඉහත දක්වා ඇති පරිදි එම මාර්ගයන්ම විකල්ප මාර්ග ලෙස භාවිතා කළ හැකිය.පෙළපාලිය ආරම්භ වීමෙන් පසු පැය 12.00සිට බොරැල්ල හංදිය වසා දමන අතර බොරැල්ල හරහා පෑලියගොඩ දෙසට ගමන් කරන රථවාහන කනත්ත වටරවුම, බෞද්ධාලෝක මාවත, තුන්මුල්ල, ගාලුපාර, පිටකොටුව හරහා ගමන් කළ හැකි අතර නුවර පාර දෙස සිට බොරැල්ලට පැමිණෙන වාහන ඉඟුරුකඩේ හංදිය, ආමර්වීදිය ප්‍රධාන වීදිය, පිටකොටුව, කොල්ලුපිටිය, ඩුප්ලිකේෂන් පාර, තුන්මුල්ල හරහා ගමන්කළ හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050121</link>
    <topic>ශ්‍රී ලංකාව අත්පත් කරගත් ජයග්‍රහණයන්හි දීකම්කරු ප්‍රජාවගේ කැප කිරීම් මිල කළ නොහැකියි</topic>
    <author/>
    <content>ශ්‍රී ලංකාව අත්පත් කරගත් ජයග්‍රහණයන්හි දී කම්කරු ප්‍රජාව දැක්වූ කැප කිරීම් මිල කළ නොහැකි බව ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා මහතා පැවැසීය.කම්කරු ශ්‍රමයෙහි අනාගත අභියෝගයන් හඳූනාගෙන නිර්මාණශීලී ලෙස ඊට විසඳූම් සෙවීමට මෙවර කම්කරු දිනයේ දී සියලුදෙනාම අදිටන් කර ගනිමු යැයිද කම්කරු දිනය වෙනුවෙන් නිවේදනයක් නිකුත් කරමින් නියෝජ්‍ය ඇමැතිවරයා එසේ සඳහන් කෙළේය. කම්කරු ශ්‍රමය ගෝලීය අවශ්‍යතාවන්ට වඩා ප්‍රශස්ථ අන්දමකින් භාවිත කළ යුත්තේ කෙසේදැයි සාකච්ඡාවට බඳූන් වෙමින් පවතින අවධියක මෙවර මැයි දිනය සැමරීම කම්කරුවන් ලැබූ ජයග්‍රහණයක් බවද එම නිවේදනයේ සදහන් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050122</link>
    <topic>හෙද ගැටලුව විසඳන්නසාකච්ඡාවක් හෙට</topic>
    <author>සිතාරා සේනානි සහ නුවන් කොඩිකාර</author>
    <content>සූතිකාගාර පුහුණුව හෙද නිලධාරීන්ට ලබාදීම සම්බන්ධයෙන් මතුව තිබෙන ගැටලුවට සම්බන්ධ සියලු පාර්ශ්ව කැඳවා හෙට (2) සාකච්ඡාවක් පවත්වන බවත්, එහිදී ගැටලුව විසඳා ගැනීමට හැකිවනු ඇතැයි විශ්වාස කරන බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.මෙම ගැටලුව මතුව තිබෙන්නේ රජය සමඟ නොව ඒ ඒ වෘත්තීන් අතර බව පැවැසූ ඇමැතිවරයා, ඊට විසැඳුම් ලබාදීමට විද්වත් කමිටුවක් පත්කිරීමට පියවර ගත්තේ එය තාක්ෂණික ගැටලුවක් නිසා යැයිද පැවැසීය.සූතිකාගාර සේවය කණ්ඩායම් හැඟීමෙන් යුතුව කරන කාර්යයක් බවත් කීවේය. වෛද්‍යවරයාගේ කාර්යය ඇමැතිවරයාට කළ නොහැකි බවත් පැවැසූ ඇමැතිවරයා වෛද්‍යවරයාගේ කාර්යය වෛද්‍යවරයා විසින්ද, හෙදියගේ කාර්යය හෙදිය විසින්ද, පවුල් සෞඛ්‍ය සේවිකාවගේ කාර්යය පවුල් සෞඛ්‍ය සේවිකාව විසින්ද කළ යුතුව ඇති බවත් කීවේය.සූතිකාගාර පුහුණුව සම්බන්ධයෙන් වෛද්‍යවරුන්, හෙද හෙදියන් සහ පවුල් සෞඛ්‍ය සේවිකාවන් අතර ඇතිව තිබෙන ගැටලුව සම්බන්ධයෙන් මාධ්‍යවේදියකු ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (30) පැවැති මාධ්‍ය හමුවේදී මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050123</link>
    <topic>හෙද හෙදියන්ගේ වෘත්තීය ක්‍රියාමාර්ගය අද නොවේ හෙට</topic>
    <author> සන්ධ්‍යා කරුණාරත්න</author>
    <content>සූතිකා පුහුණුව සම්බන්ධයෙන් ගැටලුවට සෞඛ්‍ය අමාත්‍යාංශය නිසි විසඳුමක් ලබානොදීම නිසා අදට (01) නියමිත රජයේ රෝහල්වල හෙද හෙදියන්ගේ වෘත්තීය ක්‍රියාමාර්ගය හෙටට (02) කල් දැමූ බව ‍රාජ්‍ය සේවා එක්සත් හෙද සංගමය පවසයි.මැයි දිනය සැමරීම සිදු කරන නිසා සහ වැඩ කරන ජනතාවගේ දිනයක් වන නිසා අදට නියමිතව තිබූ හෙද වැඩවර්ජනය හෙටට කල් දැමූයේ රජය අපහසුතාවට පත් නොකිරීම සඳහා බව සංගමයේ උප සභාපති සී. බොරලැස්ස මහතා ප්‍රකාශ කළේය.රට පුරා රජයේ රෝහල්වල හෙද හෙදියන්ගේ වැඩ වර්ජනය අද (02) සිට අඛණ්ඩව ක්‍රියාත්මක කරන බවත් කාසල් වීදියේ කාන්තා රෝහල, ද සොයිසා කාන්තා රෝහල, රිජ්වේ ආර්යා ළමා රෝහල, මහරගම ජාතික පිළිකා ආයතනය ‍යනාදී රෝහල්වල හෙද හෙදියන් මානුෂික හේතූන් සලකා බලා වැඩ වර්ජනයට සහභාගි නොවන බවත් සංගමය පවසයි. කුරුණෑගල දිස්ත්‍රික්කයේ රෝහල්වල සේවයේ නියුතු හෙද හෙදියන් ඊයේ (30) සිට වැඩ වර්ජනය ආරම්භ කළ බව ද හෙතෙම කීය.රෝහල්, මහජන, සෞඛ්‍ය අධ්‍යාපන යනාදි සියලු ක්ෂේත්‍රවල සිටින හෙද හෙදියන් මේ සඳහා සහභාගි වන බවත් වැඩ වර්ජනය හේතුවෙන් අපහසුතාවට පත් වන රෝගීන්ගේ වගකීම සෞඛ්‍ය අමාත්‍යාංශය බාර ගත යුතු බවත් ඔහු ප්‍රකාශ කළේය.හෙද හෙදියන්ගේ රාජකාරි වෛද්‍යවරුන්ට කළ හැකි බව දක්වමින් රජයේ වෛද්‍ය නිලධාරින්ගේ සංගමය කළ ප්‍රකාශය ක්‍රියාත්මක කිරීමට මේ වැඩ වර්ජනයේ දී ඔවුන්ට හැකි වනු ඇතැයි ද මේ වැඩ වර්ජනය හේතුවෙන් රෝගීන්ට සිදු වන අපහසුතා සම්බන්ධයෙන් වගකීම රජයේ වෛද්‍ය නිලධාරින්ගේ සංගමය බාර ගත යුතු බව ද බොරලැස්ස මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050124</link>
    <topic>ශ්‍රී ලංකාවේ ආගමික නොසන්සුන්තාවක් නැහැ</topic>
    <author/>
    <content>ඇතැම් පිරිස් අර්ථකථනය කිරීමට උත්සාහ ගන්නා පරිදි ශ්‍රී ලංකාවේ ආගමික නොසන්සුන්තාවක් නොමැති බව ජනාධිපති මහින්ද රාජපක්ෂ මහතා ප්‍රකාශ කළේය.කිසිම ආකාරයක ආගමික ගැටුමකට ශ්‍රී ලංකාව තුළ හිස එසවීමට තමා ඉඩ නොතබන බව අවධාරණය කළ ජනාධිපතිවරයා අසත්‍ය තොරතුරුවලට නොරැවටී ධනාත්මකව ශ්‍රී ලංකාව නියෝජනය කරන ලෙස ඉල්ලා සිටියේය.රාජ්‍ය චාරිකාවක් සඳහා බහරේන් රාජධානිය වෙත ගොස් සිටින ජනාධිපතිතුමා මේ අදහස් පළ කළේ බහරේනයේ රිට්ස් කාල්ටන් හෝටලයේදී ශ්‍රී ලාංකික ජනතාව පෙරේදා (29) හමුවූ අවස්ථාවේදීය.කලක් ගත වී වුව ද බහරේනය සමග රාජ්‍ය තාන්ත‍්‍රික සබඳතා ඇරඹීමට හැකිවීම අපට සතුටක් බව පැවසූ ජනාධිපතිවරයා තානාපති කාර්යාලය විවෘත කිරීම නිසා දෙරට අතර සහයෝගීතාව වර්ධනය වී ඇති බවත් මේ මැදපෙරදිග රාජ්‍යයේ වෙසෙන ශ්‍රී ලාංකිකයන්ට වඩාත් හොඳින් සේවය කිරීමේ අවස්ථාව එමගින් රජයට හිමි වී ඇති බවත් පැවසීය.තම රටේ වෙසෙන ශ්‍රී ලාංකික ප‍්‍රජාව පිළිබඳව බහරේන් හි හමාද් බින් ඉසා අල්-ඛලීෆා රජතුමා දක්වන ඉහළ සැළකිල්ල සිහිපත් කළ ජනාධිපතිතුමා, ද්විපාර්ශ්වික හමුවේ දී එරට ආර්ථිකයට බහරේනයේ වෙසෙන ශ්‍රී ලාංකිකයන් ලබා දෙන දායකත්වය ගැන රජතුමා කළ ධනාත්මක ප්‍රකාශ පිළිබඳව ද සඳහන් කළේය.තමන් වෙත ප්‍රදානය කෙරුණු ඛලීෆා අභිධානය පිළිබඳව අදහස් දක්වමින එය තමාට නොව රටට, ශ්‍රී ලංකාවට හා ඔබ සැමට ලැබුණු ගෞරවයක් බව ජනාධිපතිවරයා ප්‍රකාශ කළේය.විදේශ ඇමැති මහාචාර්ය ජී.එල්. පීරිස්, කර්මාන්ත හා වාණිජ ඇමැති රිෂාඞ් බදියුදීන්, විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා, කම්කරු හා කම්කරු සබඳතා නියෝජ්‍ය ඇමැති සරත් වීරසේකර, බස්නාහිර පළාත් සභා මන්ත්‍රී නවුසර් ෆවුසි, ජනාධිපති ලේකම් ලලිත් වීරතුංග සහ බහරේනයේ ශ්‍රී ලංකා තනාපති අනුර එම්. රාජකරුණා යන මහත්වරු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050125</link>
    <topic>රට ගොඩනැඟීමට උර දී සිටිනකම්කරු ජනතාවට ප්‍රණාමය</topic>
    <author/>
    <content>අයිතිවාසිකම් දිනා ගත්තා සේම දිනාගත් අයිතිවාසිකම් ආරක්ෂා කර ගනිමින් රට ගොඩනැඟීමේ කාර්යයට උරදී සිටින ශ්‍රී ලාංකික කම්කරු ජනතාවට ප්‍රණාමය පුදකරන බව කම්කරු හා කම්කරු සබඳතා ඇමැති ගාමිණී ලොකුගේ මහතා ප්‍රකාශ කෙළේය.ලෝක කම්කරු දිනය සමස්ත ශ්‍රී ලංකාවාසී වැඩකරන ජනතාවද මහත් ඉහළින් සමරන බව කියා සිටින ගාමිණී ලොකුගේ ඇමැතිවරයා නිකුත් කළ සුබපැතුම් පණිවුඩයේ මෙසේද සඳහන් වේ.පැය අටක වැඩමුරයක් ඉල්ලා හඬ නැඟූ ඇමරිකාවේ චිකාගෝ නුවර කම්කරු ජනතාවගේ ලෙයින්, කඳුළින්, දහදියෙන් සලකුණු කරනු ලැබූ මැයි පළමුවන දින ලෝක කම්කරු දිනය ලෙස සමස්ත ශ්‍රී ලංකාවාසී වැඩකරන ජනතාවද මහත් ඉහළින් සමරති.යුද බිය නැති රටක වැඩබිම් තුළ ඇතිවූ කාර්මික සාමය හා සංහිඳියාව රටේ සංවර්ධනයට මහත් පිටිවහලක් විය. ශ්‍රම ඵලදායිතාව හා කාර්යක්ෂමතාව ඉහළයාම තුළින් රාජ්‍ය අංශය ශක්තිමත් වූවා සේම පෞද්ගලික අංශය ප්‍රමාණාත්මක හා ගුණාත්මක ලෙස වර්ධනය විය. ශ්‍රී ලංකාව ආසියාවේ ආශ්චර්ය කරා යන ගමනට එය හොඳ අත්වැලක් වනු ඇත.රට තුළ ගොඩනැ‍‍ඟෙන සංවර්ධනය ඉවසිය නොහැකි දේශීය හා විදේශීය සතුරු බලවේග ශ්‍රී ලංකාව අස්ථාවර කිරීමේ මහා මෙහෙයුමක නිරතව සිටින මොහොතක ශ්‍රී ලංකාවාසී වැඩකරන ජනතාවගේ කාර්යභාරය විය යුත්තේ ජනාධිපති මහින්ද රාජපක්ෂ මැතිඳුන් ප්‍රමුඛ රණවිරුවන් අපට දිනාදුන් රට හා ලබාදුන් නිදහස දිවි හිමියෙන් සුරැකීමයි. ඒ සඳහා කැපවන බවට මෙම මැයි දිනයේදී අපි ප්‍රතිඥා දෙමු..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050126</link>
    <topic>ගම්පහ විසිතුරු මල් වගාව ඉහළ නැංවීමටවැඩසටහන් රැසක් ක්‍රියාත්මක කරනවා</topic>
    <author>මහින්ද අලුත්ගෙදර</author>
    <content>ගම්පහ දිස්ත්‍රික්කයේ විසිතුරු මල් වගාව ඉහළ නැංවීම සඳහා වැඩසටහන් රැසක් ක්‍රියාත්මක කරන බව ආර්ථික සංවර්ධන අමාත්‍යාංශය අවධාරණය කරයි.විසිතුරු මල් වගාවෙහි සහ කැපුම් මල් වගාවෙහි නිරත මල් වගාකරුවන්ට අවශ්‍ය පහසුකම් දිවිනැඟුම වැඩසටහන යටතේ ලබාදෙන බවද දිවුලපිටිය ගම්මානය කේන්ද්‍ර කර ගනිමින් විසිතුරු මල් අපනයන ගම්මානයක් ආරම්භ කිරීමට පියවර ගන්නා බව ද ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කරයි.ගම්පහ දිස්ත්‍රික්කයේ විසිතුරු මල් වගාවෙහි නිරත මල් සංගම්වල නියෝජිතයන් සහ එම අංශයට අයත් රජයේ නිලධාරීන් සමඟ ආර්ථික සංවර්ධන අමාත්‍යාංශයේදී පැවති සාකච්ඡාවකදී ඇමැතිවරයා මේ බව ප්‍රකාශ කළේය.ඉතා ලාභදායී කෘෂි භෝගයක් ලෙස මල් සහ විසිතුරු පැළ වගාව ලොවපුරා ප්‍රචලිත වී ඇති අතර ඒ අතරට ශ්‍රී ලංකාවද එක්ව තිබේ. ශ්‍රී ලංකාවේ මල් වගාව දේශීය සහ විදේශීය වෙළෙඳ පොළ ඉලක්ක කරගෙන ව්‍යාප්තව තිබෙන බවද දේශීය වෙළෙඳ පොළ ඉලක්ක කරගෙන කැපූ මල් සහ බදුන්ගත පැළ නිපදවන අතර කැපූ මල්, කැපූ පත්‍ර, බල්ඛ, බදුන්ගත පැළ, ආකන්ද, අල, වියළි මල් සහ දඩු කැබළි යනාදිය විදේශීය වෙළෙඳ පොළ ඉලක්ක කරගෙන නිපදවනු ලබන බවද ආර්ථීක සංවර්ධන අමාත්‍යාංශය පෙන්වා දෙයි.වර්තමානය වනවිට ඉතා දියුණු අපනයන භෝගයක් බවට පත්ව තිබෙන මල් වගාව සංවිධානාත්මක අපනයන වාණිජ වගාවක් ලෙස ස්ථාපිත වූයේ 1980 වසරේදීය. එම වසරේදී ශ්‍රී ලංකාව එම වගාවෙන් උපයා ගන්නා ලද විදේශ විනිමය රුපියල් මිලියන 1.67ක් වන අතර යුරෝපය ශ්‍රී ලංකාවේ ප්‍රධාන අපනයන වෙළෙඳ පොළ වන අතර නෙදර්ලන්තය, ජපානය, කොරියාව සහ මැදපෙරදිග යන රටවලටද මල් අපනයනය කරනු ලැබේ. ශ්‍රී ලංකාවේ මේ වනවිට ප්‍රධාන අපනයන සමාගම් හතලිහක් පමණ පවතින අතර මල් වගාකරන්නන්ගේ සංඛ්‍යාව දහස ඉක්මවයි.ශ්‍රී ලංකාවේ බස්නාහිර, වයඹ සහ මධ්‍යම පළාත්වල මල් වගාව බෙහෙවින් ප්‍රචලිත වී ඇති අතර බස්නාහිර පළාතේ පමණක් හෙක්ටයාර් 500කට අධික ප්‍රමාණයක මල්වගාව ව්‍යාප්තව පවතී.මල් වගාකරුවන්ගෙන් තෝරාගනු ලැබුවන් විදෙස් පුහුණු වැඩසටහන්වලට යොමු කරවීම සහ විදේශයන්හි පැවැත්වෙන ප්‍රදර්ශනවලට සහභාගීවීමට අවස්ථාව ලබාදෙන බවද ඇමැතිවරයා මෙහිදී කියා සිටියේය. එමෙන්ම ඔවුන්ට සහන පොලී ක්‍රමයක් යටතේ මුල්‍යමය ණය ආධාර ලබාදීම සහ දේශීය වෙළෙඳ පොළ පුළුල් කිරීම සඳහා අවශ්‍ය ක්‍රියාමාර්ග ගන්නා බවද ප්‍රකාශ කළ බැසිල් රාජපක්ෂ මහතා ඉදිරියේදී දිවුලපිටිය ප්‍රදේශය කේන්ද්‍ර කර ගනිමින් සංචාරක අපනයන ගම්මානයක් ඉදි කිරීමට සැලසුම් සකස් කරන බවද ප්‍රකාශ කළේය.උද්භිද විද්‍යා හා පොදු විනෝදාත්මක කටයුතු අමාත්‍යාංශයේ ලේකම් විලී ගමගේ, ජාතික උද්භිද විද්‍යා දෙපාර්තමේන්තුවේ අධක්‍ෂ ජනරාල් ආචාර්ය සිරිල් විජේසුන්දර මහත්වරු ඇතුළු රාජ්‍ය සේවයේ ඉහළ නිලධාරීහු පිරිසක් සහ දිවුලපිටිය මල් සංගමයේ නිලධාරීන් පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050127</link>
    <topic>තිරිකුණාමලේ ආනන්ද හිමිට මහානායක ධූරය පිළිබඳ අක්ත පත්‍රය ප්‍රදානය මේ මස 4දා මහරගම දී</topic>
    <author>මානෙල් පුෂ්ප කුමාරි</author>
    <content>රාජකීය පණ්ඩිත ශාස්ත්‍රපති ගෞරවාර්හ තිරිකුණාමලේ ආනන්ද මාහිමිපාණන්ට අමරපුර ශ්‍රී ධර්මරක්ෂිත මහානිකායයේ මහානායක ධූරය පිළිබඳ අක්ත පත්‍රය ප්‍රදානය කිරීම මේ මස 4 වැනි ඉරුදින පස්වරු 2.30 ට මහරගම සිරි වජිරඤාණ ධර්මායතනයේ දී ජනාධිපති මහින්ද රාජපක්ෂ මහතාගේ ප්‍රදානත්වයෙන් පවත්වනු ලබන බව රාජකීය පණ්ඩිත හක්මන සුමනසිරි හිමියෝ ප්‍රකාශ කළහ.උත්සවය පිළිබඳ කොළඹ ධර්ම විජය පදනමේ දී ඊයේ (30) පැවැති මාධ්‍ය හමුවේ දී උන්වහන්සේ මේ බව පැවසුහ.පුතුන් නව දෙනෙකුගෙන් හා දියණියන් තිදෙනෙකුගෙන් යුතුවූ පවුලේ සිව්වෙනියාලෙස 1958 අප්‍රේල් මස උපත ලද ආනන්ද ලංකා ගීගනගේ නමැති ‍මේ දරුවා මූලික අධ්‍යාපනය තිරිකුණාමලය කණිෂ්ඨ විද්‍යාලයෙන් ලබා ඇත.දසවන වියට පා තැබූ මේ දරුවා මහරගම සිරි වජිරඤාණ ධර්මායතනයට පැමිණෙන්නේ අහඹුවක් ලෙසයි.ව්‍යක්ත විනීත බහුශ්‍රැත ධර්මධර ශික්ෂාකාමී භික්ෂූන්වහන්සේලා බිහි කිරීමේ උදාර පරමාර්ථයෙන් අතිපූජ්‍ය අග්ගමහාපණ්ඩිත මඩිහේ පඤ්ඤාසීහ මහානාහිමිගේත් අතිපූජ්‍ය අම්පිටියේ ශ්‍රී රාහුල නායක මාහිමිපාණන්ගේත් ප්‍රධාන අනුශාසකත්වයෙන් ආරම්භ කළ මහරගම භික්ෂු පුහුණු මධ්‍යස්ථානයේ බිහිවූ තිරිකුණාමලේ ආනන්ද මහානාහිමියන්ට ද හිමි වන්නේ ප්‍රමුඛස්ථානයක් බව ඒ හිමියෝ කීහ.මඩිහේ පඤ්ඤාසීහ නාහිමි විසින් ප්‍රකාශ කළ "මිනිසා නොහදා රට හදන්නට බැහැ මිනිහාත් හදාගනිමින් රටත් හදාගනිමු'' යන රුවන් වැකිය අප කවුරුත් සිත තබා ගත යුතු බවත් ජාතික ආගමික හා සමාජයීය බහුවිධ සේවාවනට උරදීම වෙනුවෙන් ආනන්ද හිමි කළ සේවාව අනුපමේය බවද සුමනසිරි හිමියෝ පැවසූහ.ඔස්ට්‍රේලියාවේ මෙල්බර්න් නුවර සිට වැඩම කළ රාජකීය පණ්ඩිත ශාස්ත්‍රපති දිඹුලාගල විමලානන්ද,මහරගම සිරි වජිරඤාණ ධර්මායතනයේ ආචාර්ය රාජකීය පණ්ඩිත පාණදුරේ පසන්න සහ නාරද බෞද්ධ ධර්මායධානාධිපති තලල්ලේ චන්දකිත්ති හිමිවරු මේ අවස්ථාවට සහභාගිවූ අතර ධර්ම විජය පදනමේ සභාපති ඕල්කට් ගුණසේකර,අමරපුර ශ්‍රී ධර්මරක්ෂිත නිකායාභිවෘද්ධි දායක සභාවේ සභාපති මහින්ද මඩිහහේවා මහත්වරු ද මෙහි දී අදහස් දැක්වූහ.උන්වහන්සේට විජිනිපත පිළිගැන්වීම තම මව අතින් සිදුකෙරෙන අතර එය විශේෂ අවස්ථාවක් ද වනු ඇත.මේ සඳහා මහා සංඝරත්නය පන්සියයකට අධික පිරිසක් සහභාගිවීමට නියමිතයි.මහරගම සීමාසහිත ශාසන සේවක සමිතිය,බම්බලපිටිය සිරි වජිරාරාම කාර්යසාධක සමිතිය, කොළඹ ශාඛාව සාසන සේවක සමිතිය සහ කොළඹ ධර්ම විජය පදනම මේ උත්සවයේ කටයුතු සංවිධානය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=n14050128</link>
    <topic>දුලාංජලී චන්ද්‍රලේඛා ජයකොඩිට සැකකරු ලබා දී ඇත්තේඅනුකරණ මුදල් නෝට්ටු බවට මහ බැංකුවෙන් වාර්තාවක්</topic>
    <author>සිරන්ජනී කුමාරි</author>
    <content>හිටපු ජනාධිපති රණසිංහ ප්‍රේමදාස මහතාගේ දියණිය වන දුලාංජලී චන්ද්‍රලේඛා ජයකොඩී මහත්මිය වෙත සැකකරු ලබා දී ඇත්තේ අනුකරණ මුදල් නෝට්ටු බවට සඳහන් කළ වාර්තාවක් මහ බැංකුව විසින් ඊයේ (30) කොළඹ ප්‍රධාන මහෙස්ත්‍රාත් ගිහාන් පිලපිටිය මහතා වෙත ඉදිරිපත් කරනු ලැබිණ.රුපියල් මිලියන දෙකේ මුදල් පාර්සලයේ මුදල් සම්බන්ධයෙන් අධිකරණය මහබැංකුවෙන් මීට ඉහත නඩු දිනයේ දී වාර්තාවක් කැඳවනු ලැබිය.‍එම වාර්තාව ඊයේ මුද්‍රා තබා මහ බැංකුව අධිකරණය වෙත ඉදිරිපත් කොට තිබු අතර මුද්‍ර ඉවත් කිරීමෙන් අනතුරුව මහේස්ත්‍රාත්වරයා විවෘත අධිකරණයේ පැවසූවේ මේ මුදල් සැබෑ මුදල් නෝට්ටුවල ඡායා පිටපත් බවට මහ බැංකුව දක්වා ඇති බවය.මෙහිදි සිද්ධිය සම්බන්ධයෙන් සැකකරු අධිකරණය හමුවේ වරද පිළිගැනීමට සුදානම් බව පැවසීය.ලිපි කවර තුනක තිබු අත්අකුරු සැකකරුගේ බවට ඔහු අධිකරණය හමුවේ පිළිගත් අතර වරද පිළිගැනීමට ද සුදානම් බවට සැකකරු අධිකරණය හමුවේ පැවසීය.සැකකරු සතුව තිබි ව්‍යාජ මුදල් නෝට්ටු මුද්‍රණ උපකරණ රජයේ මුද්‍රණාලය වෙත යොමු කොට වාර්තාවක් කැඳවන ලෙසට ඉල්ලීමක් කළ රහස් පොලිසියේ ව්‍යාජ මුදල් ඒකකයේ ස්ථානාධිපති ප්‍රියදර්ශන මහතා පරිගණක දත්ත ගබඩා තැටියේ කවර ආකාරයේ දත්ත ඇතැදැයි පරික්ෂා කිරීමට අවශ්‍ය බව දැන්වීය.අංක 65/6 පාර්ක් ස්ටිව් ,කොළඹ 6 පදිංචි දුලාංජලි චන්ද්‍රලේඛා ජයකොඩි මහත්මිය සිද්ධිය සම්බන්ධයෙන් ප්‍රකාශයක් කරමින් පවසා ඇත්තේ තමාට ඉහත සැකකරු විසින් ණය මුදලක් පියවීමට මේ මුදල් ලබා දුන් බවත් මුද්‍රා තබන ලද රුපියල් මිලියන 2‍කේ මුදල් පාර්සලය කුරුදුවත්ත පෞද්ගලික බැංකුවේ ජොන් කීල්ස් ආයතන ගිණුමට බැර කරන ලෙස බැංකුවේ සේවා සම්බන්ධතා නිලධාරිනිය වෙත තමා ලබා දුන් බවය.මහින්දාරාම ඇතුල්කෝට්ටේ පදිංචි හික්කඩුව මහවිදාන ආරච්චිගේ ක්‍රිෂාන්ත රොලිප් මොඩස්ටස් පෙරේරා නමැති සැකකරු සිද්ධිය සම්බන්ධයෙන් දැනට ඇප මත මුදා හැර ඇත.අදාළ කරුණු සළකා බැලු මහේස්ත්‍රාත්වරයා මුද්‍රණ උපකරණ සම්බන්ධයෙන් රජයේ මුද්‍රණාලයෙන් වාර්තාවක් කැඳවන ලෙස නියම කරමින් නඩුව යළි කැදවිම ලබන මස 20 වන දිනට කල් තැබිණ.සැකකරු වෙනුවෙන් නීතිඥ ලිලාන් අමරකොන්,නිශ්ශංක නානායක්කාර හා සංජිව සෙනෙවිරත්න පෙනී සිටි අතර පැමිණිල්ල වෙනුවෙන් රහස් පොලිසියේ ව්‍යාජ මුදල් ඒකකයේ ස්ථානාධිපති ප්‍රියදර්ශන ,නඩු මෙහෙයුම් ස්ථානාධිපති ප්‍රධාන පොලිස් පරික්ෂක රවින්ද්‍ර විමලසිරි , පොලිස් පරික්ෂක සේනාධිර සමඟ උප පොලිස් පරික්ෂක ආර්.එම් .එස් .රත්නායක මහතා අධිකරණයට කරුණු දැක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=r1405011</link>
    <topic>දැදුරු ඔය කොස්පොතු ඔය වගුරු ඔය ගිලා බැසීමේ අවදානමක</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>කුරුණෑගල දිස්ත්‍රික්කයේ බලපත්‍ර නොමැතිව අනවසරයෙන් ඇළ දොළ ගංගා ආශ්‍රිතව රක්ෂිත ප්‍රදේශවල බැකෝ යන්ත්‍ර මගින් වැලි, මැටි, පස් සහ බොරළු , කඳු කැපීම් ඉතා බහුලව සිදුවෙමින් පවතී.ස්වභාවිකව පිහිටා ඇති මේ බොරළු කඳු කැපීමෙන් හා හෑරීමෙන් මේ දිනවල වයඹට ඇද හැලෙන දැඩි වර්ෂාව හේතුවෙන්, කඳු වැටි අතරේ තිබෙන මහ පරිමාණයේ ගස් ඉදිරී ගොස් විශාල පරිසර හානියක්ද සිදුවෙමින් පවතී.මේ පරිසර හානියට කඩිනම් විසඳුමක් ලබා නුදුනහොත් නිකවැරටිය අයියනායක දෙවොල අසලින් ගලා බසින දැදුරු ඔය පාලමද, කුරුණෑගල කැප්පිටිගල මාර්ගයේ කොස්පොතු ඔය පාලමද, වාරියපොල පඬුවස්නුවර හරහා ගල බස්නා මගුරුඔය පාලමද ගිලා බැසීමට බොහෝ දුරට ඉඩ කඩ තිබෙන බැව් භූ විද්‍යා හා පතල් කැණීම් අංශයේ ජ්‍යෙෂ්ඨ නිලධාරියෙක් කීය.පාලම් අසල වැලිගොඩ දැමීම නිසා අඩි 20 – 30ක කුහර හෑරී ගොස් ඇත.මේ සම්බන්ධව වයඹ පළාත් පරිසර අධිකාරියෙන් විමසූ විට ඔවුන් කියා සිටියේ දේශපාලන මැර තර්ජන නිසා නිලධාරීන් උදාසීනවී සිටින බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=r1405012</link>
    <topic>හැඳල-තිඹිරිගස්යායේප්‍රධාන කානුව අපායක්</topic>
    <author>හැඳල විශේෂ ජුලියන් කෝරාළ</author>
    <content>හැඳල තිඹිරිගස්යාය ප්‍රදේශයේ ප්‍රධාන කානුව අපද්‍රව්‍යවලින් හා අපජලයෙන් පිරී ඉතිරි යන බවටත් ඒ කානුවලින් දැඩි දුගන්ධයක් පිටවන බවත් ජලය පිරි පැවතීම නිසා ඒවා මදුරු ප්‍රජාවට තෝතැන්නක් බවට නිර්මාණය වී ඇති බවටත් නිවැසියෝ චෝදනා කරති.‍ෙඩංගු උවදුර හිස ඔසවන මේ කාලයේ මේ කානුවලින් ඩෙංගු මදුරුවන් බෝවී ජීවිත තර්ජන ඇතිවිය හැකි බවට ජනතාව චෝදනා කරයි.කලට වේලාවට වරිපනම් බදු අයකර ගන්නා වත්තල ප්‍රාදේශීය සභාව විසින් සිය යුතුකම් හා වගකීම පැහැර හැරීමෙන් නිසි කළමනාකරණයක් නොමැතිකම නිසා මේ තත්ත්වය උදා වී ඇතැයි පවසන ජනතාව මේ පිළිබඳව අවධානය යොමුකරත් පිරිසිදුකර දෙන ලෙසත් අඩු තරමින් මාසයකට වරක්වත් මේ කානු පවිත්‍ර කිරීම කරදෙන ලෙසත් සභාපතිවරයාගෙන් ඉල්ලති. ඡායාරූපය-හැඳල විශේෂ.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=r1405013</link>
    <topic>ගම්පහ දිස්ත්‍රික්කයේ වැඩිම වී අස්වැන්න</topic>
    <author>ගම්පහ මධ්‍යම සමූහ පී. ඒ. ඔලිව්ර් පෙරේරා</author>
    <content>ගම්පහ දිස්ත්‍රික්කයේ වැඩිම වී අස්වැන්නක් වාර්තාවන්නේ මිනුවන්ගොඩ ප්‍රාදේශීය ලේකම් කෝට්ඨාසයෙනි.ගම්පහ දිස්ත්‍රික්කයේ බොහෝ ගොවීන් යල මහ දෙකන්නය වගා කරන අතර මිනුවන්ගොඩ ප්‍රාදේශීය ලේකම් කොට්ඨාසය යල කන්නයට සාමාන්‍ය අස්වැන්න 3.8 කි. මහ කන්නයේ 3.9කි.‍ යල මහ දෙකන්නයට අත්තනගල්ල 3.5ක්ද, දිවුලපිටිය 3.6ක්ද, ජාඇලගම්පහ 3.1ක්ද, 3.6ක්ද, ජාඇල 3.3ක්ද, 2.4ක්ද , කටාන 3.2ක්ද, 2.3ක්ද, මහර 3.0ක්ද, 3.0ක්ද, මීරිගම 3.7ක්ද, 3.0ක්ද, වෑකේ 3.0ක්ද, 3.2ක්ද වශයෙන් සාමාන්‍ය අස්වැන්න වාර්තාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=r1405014</link>
    <topic>නගර සංවර්ධනයට බාධා ගොඩනැගිලි ඉවතට</topic>
    <author>පෝරුවදණ්ඩ සමුහ එච්. කුලතිලක</author>
    <content>හොරණ සමුපකාරයට අයත් ලංකා ධීවර සංස්ථාවේ මාළු වෙ‍ළෙඳ සල තිබු ස්ථානයෙන් ඉවත්කර හොරණ නගරයේ සම්පත් බැංකුව ඉදිරිපිට ගොඩනැගිල්ලෙහි ස්ථාපිත කොට ඇත. හොරණ බස් නැවතුම්පොළ නාගරික සංවර්ධනය අධිකාරියේ හොරණ නගර සංවර්ධන සැලසුමට අනුව සංවර්ධනය වෙමින් පවතී.නමුත් හොරණ සමුපකාරයයේ ගොඩනැගිලි ඉවත්කර ගැනීම දිනෙන් දින කල්ගිය නිසා නගර සංවර්ධන කටයුතු මෙතෙක් පමාවිය. නාගරික සංවර්ධන අධිකාරිය විසින් මේ කරුණ සම්බන්ධයෙන් කළුතර දිස්ත්‍රික් පාර්ලිමේන්තු මන්ත්‍රී හොරණ ශ්‍රීලනිප ප්‍රධාන සංවිධායක විදුර වික්‍රමනායක මහතාගේ සභාපතිත්වයෙන් යුත් හොරණ සම්බන්ධීකරණ කමිටුවට පසුගියදා දන්වා ඒවා තිබුණි. ඒ අනුව වහාම ක්‍රියාත්මක වීමට හොරණ ප්‍රාදේශීය ලේකම් නිශාන්ති ජයසිංහ මහත්මියට උපදෙස් ලැබිණ. මේ අනුව නිවේදනය කර ඇති සියළු ගොඩනැගිලි යථාකාලයේදී ඉවත්කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=r1405015</link>
    <topic>මාවනැල්ලේ ගොවි විශ්‍රාම වැටුප් නියමිත දිනට</topic>
    <author>මාවනැල්ල සමූහ පී. සෙනෙවිරත්න</author>
    <content>මැවනැල්ල අරණායක ප්‍රාදේශීය බල ප්‍රදේශයේ ගොවි විශ්‍රාම වැටුප අප්‍රේල් මාසයේ සිට විධිමත් ක්‍රමවේදයකට ගෙවීමට මේ වනවිට අරණායක මාවනැල්ල කොට්ඨාස භාර සංවර්ධන නිලධාරීන් පියවර ගෙන ඇත.එසේම කෑගල්ල දිසාව දළ ගොවි විශ්‍රාම වැටුප් ලැබිය යුතු පිරිස් වෙත මේ වනවිට විශ්‍රාම වැටුප් ගෙවා නිමාකැර ඇති සෑම මාසයක් සඳහාම 25 වනදිනට එම දීමනා නිසි අයුරින් ගෙවන්නටද දෙපාර්තමේන්තුව පියවර ගෙන ඇති බවද කොට්ඨාසභාර නිලධාරි හරිශ්චන්ද්‍රගොඩ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=r1405017</link>
    <topic>ඇමැති සොයුරාගේරට බීමහල කොල්ල කාලා</topic>
    <author>කොච්චිකඩේ විශේෂ ඩී. මිහිදුකුල</author>
    <content>නියෝජ්‍ය ඇමැතිවරයකුගේ සහෝදරයෙකුට අයත් මීගමුවේ පිහිටි රට බීම හලක් බිඳ මුදල් හා දේපළ සොරකම් කළ පුද්ගලයන් දෙදෙනෙකු මීගමුව පොලිසියෙන් අත්අඩංගුවට ගෙන ඇත.බීමහල ඔරලෝසු කණුව ආසන්නයේ ග්‍රීන්ස් පාරේ පිහිටා ඇත. බීම හලේ දොරටුවේ ඉබ්බාට කටුවක් දමා විවෘත කරගෙන බීමහලට සැකකරුවන් ඇතුළු වී ඇත. මීගමුව ප්‍රදේශයේදී සැකකරුවන් අත්අඩංගුවට ගෙන ඇති අතර ඉන් එක් අයෙක් ගොළුවෙකු බව කියයි.ඔවුන් සන්තකයේ රු. 21000ක් තිබී පොලිස් භාරයට ගෙන තිබේ. සිද්ධිය සම්බන්ධ‍ව මීගමුව පොලිසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=r1405018</link>
    <topic>කන්න බැරි කෑම වික්කරාජගිරියේ කඩ 8කට නඩු</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>සෞඛ්‍යට අහිතකර ලෙස ශීතකරන තුළ ආහාර වර්ග අසුරා තිබීම සම්බන්ධයෙන් රාජගිරියේ හෝටල් අටකට විරුද්ධව පවරන ලද නඩු විභාග කළ අළුත්කඩේ අංක 5 මහාධිකරණ‍ විනිසුරු මොහොමඩ් ෂ්‍යාබ්දීන් මහතා විසින් එක් අයකුට රුපියල් 7000 බැගින් දඩමුදල් නියම කරනු ලැබීය.එදිනම පිටකෝට්ටේ නුගේගොඩ පැගිරිවත්ත හා ඇතුල්කෝට්ටේ යන ප්‍රදේශවල හෝටල් හතරක කල් ඉකුත් වූ ආහාර විකිණීමට තබා තිබීම සම්බන්ධයෙන්ද ඒවායෙහි අයිතිකරුවන්ට පවරා තිබූ නඩු හතරක්ද විභාගකර ඔවුනටද රුපියල් 7000 බැගින් දඩ නියම කරනු ලැබීය.කෝට්ටේ මහ නගර සභාවේ ප්‍රධාන වෛද්‍ය නිලධාරි ඩබ්ලිව්. එම්. සී. ජේ. වන්නිනායක මහතාගේ උපදෙස් මත සෞඛ්‍ය පරීක්ෂක සමන්කුමාර මහතා මේ නඩුපවරා තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=r1405019</link>
    <topic>මන්ත්‍ර බලය පෙන්වන්න රන් බඩු ගල් කැට කරලා</topic>
    <author>සකුන්තලා ජයසිංහ</author>
    <content>මන්ත්‍ර බලය පෙන්වීමට ගෙහිමි කතගෙන් ගත් රන් තෝඩු ගල් කැට වු පුවතක් අඹන්පොළට ආසන්න ගමකින් වාර්තාවේ.සිද්ධිය සැකවින් මෙසේයි. මවක් සිය ආබාධිත දියණියන් දෙදෙනා සමඟ නිවෙසේ සිටියදි හදිසියේ නිවෙසට ආවේ සාස්තර කියන කාන්තාවකි. තමා සිඟමනේ නොපැමිණි බවත් බලවත් යන්ත්‍ර මන්ත්‍රවලින් අසරණයන්ට පිහිට වන බවත් කී සාස්ත්‍රකාරිය නිවෙසේ තව කවුරුන් හෝ සිටින්නේ දැයි ගෙහිමියගෙන් විමසා සිටියාය.එහිදි තම ආබාධිත දියණියන් දෙදෙනා ගෙතුළ සිටින බැව් කී විට දෙවියන් තමා පිහිට විය යුතුම නිවෙසකට කැඳවාගෙන විත් ඇති බව කීවේ දයානුකම්පාව උතුරා යමිනි.සාස්තරකාරිය පෙරළා ගෙහිමි කත දෙසට හැරී ඇසුවේ ඇය මේ ජීවිතයේ අපේක්ෂාවෙන් සිටි සතුටුදායකම බලාපොරොත්තුවක් පිළිබඳ ප්‍රශ්නයකි. එනම් ඇවිදීමට නොහැකිව උපතින්ම ආබාධිතව සිටින දැරිය ඇවිදිනවා දැකීමට කැමතිදැයි යන්නයි. ඒ සඳහා අවශ්‍ය අඩුම කුඩුම දෑ කඩිනමින් සපයා දෙන ලෙසද දැන්වුවාය.පිරිසුදු ජලය පිරවු කෝප්පයක් ,රෙදි කැබැල්ලක් වුවමනා බැව් කී විට කඩිනමින් එය සාස්තරකාරිය අතට පත්විය. ඉන්පසු ඈ පැවැසුවේ රත්‍රංවලින් තැනු යමක් ද මීට අවශ්‍ය බවයි.එහිදි කිසිදු පැකිළිමකින් තොරව ආබාධිත බාල දියණියගේ රන් තෝඩු දෙක ගළවා සාස්ත්‍රකාරිය අතට දුන් ගෙහිමි මව මීළඟට සිදුවන්නේ කුමක්දැයි දෑස් දල්වා බලා සිටියාය.සාස්ත්‍රකාරිය රන්තෝඩු දෙක කුඩා රෙදි කැබැල්ලේ ගැට ගසා මතුරන්නට වුවාය.සුළු මොහොතක් ගත වු පසු ගෙහිමිය ඇමතු සාස්ත්‍රකාරිය කීවේ අරුංගල් ජෝඩුව බර මදි බවත් තවත් රන්තෝඩු දෙකක් ගළවා දෙන ලෙසයි. තම දෙකනට අත යැවු මව තම කනේ තිබුණු රන් කරාබු දෙකද ගලවා දුන්නාය.රන් අරුංගල් පොට්ටනිය බහාලු වතුර වීදුරුව ගෙහිමි කත අත තැබු සාස්තරකාරිය දිනක් ගෙවුණු පසු වතුර වීදුරුව ආබාධිත දියණියට පානය කිරීමට දෙන ලෙසය.දිනක් ගෙවුණු පසු සියලු දෝෂ භංග වේවායි සිතා වතුර වීදුරුව දියණියට බොන්නට දුන් මව අරංගල් ගැට ගැසු රෙදි පොට්ටනිය විවර කළාය. රන් අරුංගල් ගල් කැට දෙකක් වී ඇති බැව් දුටු ගෙහිමි කත සියල්ලන්ට ම කෑගසා හඬ ගෑව ද සාස්තරකාරිය පිටව ගොස් දිනක් ද ගෙවී ඇති බැව් මතක් වුයෙන් ඈ පිහිට සොයා දිව ගියේ ළඟම ඇති පොලිසියටයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=r14050110</link>
    <topic>අධික වැස්ස නිසාකිරි කපන්න බැරිලු</topic>
    <author>පොල්ගහවෙල සමූහ</author>
    <content>මේ දිනවල පවතින අධික වාර්ෂාව හේතුවෙන් පොල්ගහවෙල ප්‍රදේශයේ රබර් වගාකරුවන් කිරි කැපීමට නොහැකිවීමෙන් දැඩි ආර්ථික අසිරුතාවකට පත්ව සිටිති.මහා පරිමාණයේ රබර් වගාකරුවනට මෙය එතරම් ගැටලුවක් නොවූවද, කුඩා පරිමාණයේ ගෘහ ආශ්‍රිත රබර් වගාකරුවන් දැඩි ආර්ථික අවදානමක් වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=s1405011</link>
    <topic>ක්‍රීඩා ඇමැති-ඔලිම්පික් සභාපති හමුවෙති</topic>
    <author>ප්‍රින්ස් ගුණසේකර</author>
    <content>ක්‍රීඩා ඇමැති මහින්දාන්නද අලුත්ගමගේ මහතා හා ජාතික ඔලිම්පික් කමිටු සභාපති හේමසිරි ප්‍රනාන්දු මහතා අතර විශේෂ සාකච්ඡාවක් ඊයේ ක්‍රීඩා අමාත්‍යාංශයේදී පැවත්විණි.දෙපාර්ශවය අතර මෙතෙක් පැවැති සියලු මත‍භේදාත්මක ප්‍රශ්නවලට විසඳුම් තිබිය හැකි සුභවාදී වාතාවරණයක් එම සාකච්ඡාවෙන් නිර්මාණයවී තිබේ.ක්‍රීඩා ඇමැතිවරයා හා ඔලිම්පික් කමිටු සභාපතිවරයා වසර ගණනාවකට පසු එක මේසයකට පැමිණ ක්‍රීඩාවේ දියුණුව වෙනුවෙන් සාකච්ඡා ආරම්භ කිරීම මේ හමුවේ විශේෂත්වයකි. එම සාකච්ඡාවේදී ක්‍රීඩා ඇමැති මහින්දානන්ද අලුත්ගමගේ මහතා පනත සංශෝධනය කිරීම හා ලඟ එන ආසියානු, පොදු රාජ්‍ය මණ්ඩලීය ක්‍රීඩා උළෙල පිළිබඳව ඔලිම්පික් කමිටු සභාපතිවරා‍යාගේ අවධානයට යොමුකර ඇත.ක්‍රීඩා පනත සංශෝධනය කිරීමට ඔලිම්පික් කමිටුවේ සහයෝගය කඩිනමින් ලබා ගැනීම හා එහි වගන්ති කිහිපයක් සම්බන්ධයෙන් මතුව ඇති ප්‍රශ්න නිරාකණය කර ගැනීම පිළිබඳව ක්‍රීඩා ඇමැතිවරයා, ප්‍රනාන්දු මහතාගෙන් කරුණු විමසා ඇත.එහිදී ඔලිම්පික් කමිටු සභාපතිවරයා පවසා ඇත්තේ ක්‍රීඩා පනත සංශෝධනය කිරීම උදෙසා පත්කළ එකාබද්ධ කමිටුවට තම උපරිම සහාය ලබාදෙන බවයි. මේ අතර ආසියානු හා පොදු රාජ්‍ය මණ්ඩලීය ක්‍රීඩා උළෙලේදී ශ්‍රී ලංකාවට පදක්කම් දිනාගැනීමේ වැඩි හැකියාවක් හා සහභාගිවන කණ්ඩායම් පිළිබඳව ඇමැතිවරයා කරුණු විමසා ඇත.එමෙන්ම එම ක්‍රීඩා උළෙල දෙකට නිලධාරීන් සහභාගි කරවීමේදී උත්ගතව ඇති ප්‍රශ්න කිහිපයක්ද ඔලිම්පික් සභාපතිවරයාගේ අවධානයට ලක් කර ඇත.ජාත්‍යන්තර ඔලිම්පික් කමිටු රෙගුලාසිවලට අනුව දැනටමත් ඉතා දක්ෂ නිලධාරීන් පිරිසක් මේ ක්‍රීඩා උළෙලවල් 2කට තෝරා ගෙන ඇති අතර යළි ප්‍රශ්නයක් මතුව තිබේ නම් ඒ පිළිබඳව සොයා බලන බවද හේමසිරි ප්‍රනාන්දු මහතා සඳහන් කොට ඇත.ක්‍රීඩාවේ උන්නතිය වෙනුවෙන් එක්විය යුතු වැදගත්ම පාර්ශව දෙකක් මේ ආකාරයෙන් මුහුණට මුහුණ සාකච්ඡා කිරීම බොහෝ දෙනාගේ ප්‍රශංසාවට ලක්ව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=s1405012</link>
    <topic>සිංහ සමාජ මාර්ග ධාවන තරග 11දා</topic>
    <author/>
    <content>වාද්දූව මිඩ්සිටි හා මිඩ්ටවුන් සිංහ සමාජ ඒකාබද්ධව දෙවැනි වරට සංවිධාන කරන සිංහ මාර්ග ධාවන තරග මේ මස 11වැනිදා කළුතර නගරය කේන්ද්‍ර කරගනිමින් පැවැත්වේ.ජතික මලල ක්‍රීඩා සංගමය හා බස්නාහිර පළාත් ක්‍රීඩා අමාත්‍යාංශයේ අධීක්ෂණය යටතේ මීටර් 10000, 5000 හා 1500 යටතේ තරග පැවැත්වේ.කළුතර නගරයෙන් පෙ.ව.7.30ට ආරම්භ වන මීටර් 10000 තරගය පිරිමි විවෘත හා කළුතර දිස්ත්‍රික් පෞද්ගලික ආයතන සේවක ලෙසින් කොටස් දෙකකින් පැවැත්වෙන අතර ප්‍රථම ස්ථානයට රු.20000ක්, දෙවැනි ස්ථානයට රු.15000ක් හා තෙවැනි ස්ථානයට රු.10000ක් පිරිනැමේ. මීටර් 5000 තරග විවෘත කාන්තා හා කළුතර දිස්ත්‍රික් ලෙසින් පැවැත්වේ. එහි ජයග්‍රාහිකාවට රු.10000ක්, දෙවැනි ස්ථානයට රු.7500ක් හා තෙවැනි ස්ථානයට රු.5000ක් පිරිනැමෙන බව සංවිධායකයෝ පවසති. කාන්තා තරග වස්කඩුව ජලස්ථම්භය අසලින් ආරම්භ කෙරේ.මීටර් 1500 ඇවිදීමේ තරගය පිරිමි/කාන්තා විවෘත අවු.50ට වැඩි හා 306ඒ1 සාමාජික/සාමාජිකාවන් සඳහා ලෙසින් පැවැත්වීමට කටයුතු යොදා තිබේ. තරගාවලියේ ජය සංකේත හා සහතිකපත් ප්‍රදානය එදින පෙ.ව.10.00ට වාද්දූව මහජන බැංකුව අසලදී සිදු කෙරේ. තරග පිළිබඳ වැඩි විස්තර දු.ක 07771673680 හෝ 0716837615 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=s1405013</link>
    <topic>ජාතික කනිෂ්ඨ මලල ක්‍රීඩා ශූරතාවලියහෙට සුගතදාස පිටියේදී ඇරැඹේ</topic>
    <author>නිරෝෂාන් ප්‍රියංකර</author>
    <content>ජාතික තලයේ දස්කම් සපිරි යොවුන් ක්‍රීඩක ක්‍රීඩිකාවන් 3200ක් තරග බිමට පිවිසෙන 57 වැනි ජාතික කනිෂ්ඨ මලල ක්‍රීඩා ශූරතාවලිය හෙට (2) කොළඹ සුගතදාස ක්‍රීඩාංගණයේදී ආරම්භ වේ. හෙට සිට 5වැනිදා දක්වා පැවැත්වෙන මේ තරගාවලියේදී මේ වසරේ ආසියානු කනිෂ්ඨ මලල ක්‍රීඩා ශූරතාවලිය නියෝජනය කරන ශ්‍රී ලංකා සංචිතය තෝරා ගැනීමට ද නියමිතය.ශ්‍රී ලංකා මලල ක්‍රීඩා සංගමය මේ වසරේ සංවිධාන කරන මුල්ම ජාතික තරගාවලිය මෙය වන අතර තරගකරුවන් සඳහා සුවිශේෂ වු තරගාවලියක් වන බව මේ සම්බන්ධව පෙරේදා ශ්‍රී ලංකා විදුලි හා යාන්ත්‍රික ඉංජිනේරු බලකා මූලස්ථානයේ පැවැති මාධ්‍ය හමුවේ දී ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.එහිදී වැඩි දුරටත් අදහස් දැක්වු සභාපතිවරයා පැවැසුවේ මෙවර තරගාවලිය ආසියානු කනිෂ්ඨ ශූරතාවලියේ අවසන් තේරීම් තරගය ‍මෙන්ම ලෝක ශූරතාවලියට සුදුසුකම් ලබාගැනීම සඳහා පැවැත්වෙන තරගාවලියට අවස්ථාව උදාකරගත හැකි එකක් ද වනු ඇති අතර ලෝක යොවුන් ඔලිම්පික් තරගාවලියටද මේ මගින් දක්ෂයන් සොයාගත හැකි බවය."මේ ශූරතාවලියෙන් අපි වසරේ ක්‍රීඩා තරග­ාවලින් ආරම්භ කරනවා. ඉදිරියේදී පැවැත්වෙන ආසියානු කනිෂ්ඨ ශූරතාවලි, ලෝක ශූරතාවලි හා ලෝක යොවුන් ඔලිම්පික් තරගාවලියට ආසියානු සුදුස්සන් තෝරා ගැනීමේ තරගාවලියට ඉදිරිපත් කරන ක්‍රීඩක ක්‍රීඩිකාවන් සොයා ගැනීම මේ තුළින් කරන්න පුළුවන්" ප්‍රනාන්දු මහතා කියා සිටියේය.මෙවර තරගාවලියේදී පිරිමි මීටර් 100, 200, 400, කාන්තා මීටර් 400 හා තුන්පිම්ම ඉසව්වලින් අවු.20න් පහළ තරගකරුවන්ගෙන් සුවිශේෂි දක්ෂතා බලාපොරොත්තු වන බව කී ප්‍රනාන්දු මහතා ජාත්‍යන්තර මට්ටමේ කුසලතා ඇති යොවුන් ක්‍රීඩක ක්‍රීඩිකාවන් පිරිසක් මෙවර තරගාවලියෙන් සොයාගත හැකිවනු ඇතැයි විශ්වාසය පළ කළේය.අවු.16, 18, 20 හා 23 කාණ්ඩ යටතේ පැවත්වෙන මේ තරගාවලිය අවු.20න් පහළ පිරිමි මීටර් 10000 ඇවිදීමේ තරගයෙන් හෙට ආරම්භ කෙරේ. පළමු දිනයේ ඉසව් 29ක අවසන් තරග පැවැත්වීමට නියමිතය. ශූරතාවලියට සහභාගීවන පිට පළාත් ක්‍රීඩක ක්‍රීඩිකාවන්ට නවාතැන් පහසුකම් සංගමය මගින් ලබාදීමට කටයුතු යොදා ඇත.මේ අතර මලල ක්‍රීඩා සංගමයේ ඉදිරි වැඩ කටයුතු සම්බන්ධවද මාධ්‍ය හමුවේදී අදහස් පළවිය. ඒ අනුව ඉදිරියේ පැවැත්වෙන ජාත්‍යන්තර තරගාවලි සඳහා ජ්‍යෙෂ්ඨ ක්‍රීඩකයන් සංචිත 3කට ඇතුළත් කර (ඒ-15, බී-26 හා සී-57ක්) ඩර්වින් පෙරේරා මහතා‍ යටතේ පුහුණුවීම් සිදු කිරීම මේ වනවිටත් ආරම්භ කර ඇතැයි ප්‍රනාන්දු මහතා පැවැසීය.ආසියානු කනිෂ්ඨ සංචිතයටද ක්‍රීඩකයන් 50ක් පමණ ඇතුළත් කොට තිබේ. ඒ යටතේ ජාතික හෙල්ල විසිකිරීමේ ශූරී නදීකා ලක්මාලි ඇගේ පුහුණුකරු සමගින් මාස 5ක පුහුණු කලසීමාවකට පින්ලන්තයට යැවීමටද කටයුතු කරයි. ශ්‍රී ලංකාවට පදක්කම් දිනාගැනීමේ බලාපොරොත්තුවෙන් ක්‍රීඩක ක්‍රීඩිකාවන්ට පුහුණුවක් ලබාදීම අරමුණු කරගනිමින් 20ක් තායිලන්තය විවෘත තරගාවලියටත්, 8ක් මැකාවෝ තරගාවලියටත් යැවීමට කටයුතු කරන බවද සංගමය පවසයි.ක්‍රීඩකයන් සම්බන්ධයෙන් පරිපාලකයන්ට වඩා පුහුණුකරුවන්ට වගකීම් වැඩි බැවින් ඔවුන්ට අවශ්‍ය සියලු පහසුකම් ලබාදීමට මලල ක්‍රීඩා සංගමය කටයුතු යොදා ඇති අතර ශ්‍රී ලංකා මලල ක්‍රීඩාවට මසකට රුපියල් මිලියනයක් පමණ ලබාදීමට කටයුතු කරන ක්‍රීඩා ඇමැතිතුමන්ට ස්තුතිය පුද කරන බවද පාලිත ප්‍රනාන්දු මහතා සඳහන් කර සිටියේය.ජයිකා ආයතනය හා සම්බන්ධවී විදෙස් මලල ක්‍රීඩා පුහුණුකරුවන් සිවු දෙනකු ගෙන්වීමට මලල ක්‍රීඩා සංගමය ඉල්ලීම් කර ඇති අතර මෙරට මලල ක්‍රීඩා පුහුණුකරුවන් සඳහා වැඩසටහන් රැසක් ක්‍රියාත්මක කිරීමටද සංගමය බලාපොරොත්තු වේ.කනිෂ්ඨ ශූරතාවලියේ අනුග්‍රාහකයා ලෙස ලංකා බැංකුව කටයුතු කරන අතර එහි සාමාන්‍යාධිකාරි සුගත් ගුණසේකර මහතා ද මාධ්‍ය හමුවේදී අදහස් දැක්විය. මලල ක්‍රීඩා සංගමයේ ලේකම් ප්‍රේමා පින්නවල මහතා ඇතුලුව නිලධාරීන් පිරිසක්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=s1405014</link>
    <topic>සේනානායක ආදර්ශ විදුහලේසෙනාන්ට චෙස් ශූරතාවක්</topic>
    <author>අමිල ප්‍රභාත් වනසිංහ</author>
    <content>සමස්ත ලංකා චෙස් තරගාවලියේ අවුරුදු 6 පහළ බාලක අංශයේ ශූරතාව දිනාගැනීමට අනුරාධපුර ඩි.එස් සේනානායක ආදර්ශ ප්‍රාථමික විද්‍යාලයේ එන්.ආර්.ඒ සෙනාන් චනුල් රණසිංහ සමත්විය.සේනානායක විදුහල නියෝජනය කරමින් මේ තරගාවලියේ 7න් පහළ බාලක අංශයේ තෙවැනි ස්ථානය එල්.එම් තෙයුජාන් ද සිල්වා, 10න් පහළ අංශයේ 10වැනි ස්ථානය ආර්.එම් සුසල් රණසිංහ දිනාගැනීමට සමත්වුහ. ශ්‍රි ලංකා චෙස් සම්මේලනය සංවිධාන කළ සමස්ත ලංකා චෙස් තරගාවලිය පසුගියදා කොළඹ රාජකිය විද්‍යාලයේදි පැවැත්විණි.මේ ජයග්‍රහණ හිමිකර ගත් සිසුන් තිදෙනා මේ වසරේදි පැවැත්වීමට නියමිත ආසියානු චෙස් තරගාවලියට ඉදිරිපත් විමටද සුදුසුකම් ලබාගැනීමද විශේෂත්වයකි. එසේම 6න් පහළ බාලක අංශයේ ශුරතාවය හිමිකරගත් සිසුවා සහ 7න් පහළ බාලක අංශයේ තෙවැනි ස්ථානය හිමිකරගත් සිසුන් දෙදෙනා ඉදිරියේදි දකුණු අප්‍රිකාවේ පැවැත්විමට නියමිත‍ ලෝක චෙස් තරගාවලියට ඉදිරිපත්විම සඳහා සුදුසුකම් ලැබිය.අනුරාධපුර ඩි.එස් සේනානායක ආදර්ශ ප්‍රාථමික විද්‍යාලයේ විදුහල්පති අජිත් ප්‍රියන්ත වඩුගේ සහ විද්‍යලිය චෙස් පුහුණු ආචාරිණි ආර්.පි.ජි නදිෂා සමරසේකර යන මහත්ම මහත්මින්ගේ කැපවිම මත තමන්ට මෙවැනි ජයග්‍රහණයක් හිමිකර ගැනිමට හැකිවු බව එම සිසුහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=s1405015</link>
    <topic>රාජස්ථාන් පිලට සුපිරි ජයක්</topic>
    <author/>
    <content>අයි.පී.එල් ක්‍රිකට් තරගාලියේ සුපිරි ඕවරයේ පළමු ජය වාර්තා කිරීමට රාජස්ථාන් රොයල් කණ්ඩායම පෙරේදා සමත්විය.කොල්කටා නයිට් රයිඩර්ස් පිල සමග අබුඩාබිහිදී පැවැති තරගයේ ලකුණු සමවීම නිසා සුපිරි ඕවරයක් ලබාදුන් අතර එම ඕවරයේදී දෙපිලේ ලකුණු සමවීම විශේෂ සිදුවීමක් විය. විස්සයි20 තරග නීතිරිතී අනුව ඉනිම තුළදී ලබාගත් හතරේ සහ හයේ පහර සංඛ්‍යාව ගණනය කිරීම මගින් තරගයේ ජය රාජස්ථාන් පිලට හිමිවිය.ඕවර 20 තුළදී රාජස්ථාන් පිල හතරේ පහර 17ක් හා හයේ පහරක් එල්ල කර තිබු අතර කොල්කටා පිල හතරේ පහර 12ක් හා හයේ පහර 2ක් එල්ල කර තිබිණි.පළමු පන්දුවට පහරදුන් රාජස්ථාන් පිල කඩුලු 5කට ලකුණු 152ක් රැස්කළ අතර පිළිතුරු ලෙස කොල්කටා පිල ඕවර 20 අවසානයේ ලකුණු 152ක් රැස්කළේ කඩුලු 8ක් අහිමිකර ගනිමිනි. සුපිරි ඕවරයේදී කොල්කටා පිල කඩුලු 2ක් දැවී ලකුණු 11ක් රැස්කළ අතර රාජස්ථාන් පිල කිසිවකු නොදැවී ලකුණු 11ක් රැස් කළේය.රාජස්ථාන් ඉනිමේදී අජින්ක්‍යා රහනේ පන්දු 59කින් ලකුණු 72ක් රැස් කළේ හතරේ පහර 6ක් හා හයේ පහරක් සමගිනි. නායක ෂෙන් වොට්සන් පන්දු 24කින් ලකුණු 33 වාර්තා කළේය.තරග 4ක අසාර්ථක වු නායක ගෞතම් ගම්භිර් ලකුණු 45ක් රැස් කරමින් පිළිතුරු ඉනිමේ වැඩිම ලකුණුලාභියා බවට පත්විය. පන්දු 44කට මුහුණදුන් ‍ගම්භිර් හතරේ පහර 4ක් එල්ල කර තිබිණි.සූර්යකුමාර් යාදව් පන්දු 19කින් ලකුණු 31ක් හා ෂකීබ් අල් හසන් පන්දු 18කින් නොදැවී 29ක් කොල්කටා පිලට එක් කළහ. තරගයේ වීරයා සම්මානය දිනාගත් ජෙම්ස් ෆලන්කර් කඩුලු 3ක් දවාගත් අතර ප්‍රවීන් තම්බේ කඩුලු 2ක් දවාගත්තේය.රාජස්ථාන්-152/5 (ඕවර 20) අජින්ක්‍ය රහනේ 72, ෂෙන් වොට්සන් 33 (‍විනේ කුමාර් 30/2)කල්කටා-152/8 (ඕවර 20) ගෞතම් ගම්භිර් 45, සූර්යකුමාර් යාදව් 31, ෂකීබ් අල් හසන් නොදැවී 29 (ජෙම්ස් ෆලන්කර් 11/3, ප්‍රවීන් තම්බේ 31/2).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=s1405016</link>
    <topic>ආරක්ෂක සේවා හෑන්ඩ්බෝල් තරගාවලියේශූරතා ද්විත්වයම ගුවන් හමුදාවට</topic>
    <author/>
    <content>ආරක්ෂක ‍සේවා තරග බිමේ පළමුවරට පැවැති හෑන්ඩ්බෝල් තරගාවලියේ කාන්තා හා පිරිමි ශූරතා ද්විත්වයම දිනා ගැනීමට ගුවන් හමුදාව සමත්විය.නාවලපිටිය ජයතිලක ගෘහස්ථ ක්‍රීඩාංගණයේ දී පසුගියදා පැවැති මේ තරගාවලියේ පිරිමි අවසන් මහා තරගයෙන් නාවික හමුදාවට එරෙහිව ලකුණු 30-25ක ජයක් වාර්තා කිරීමට ගුවන් හමුදා ක්‍රීඩකයන් සමත්වූ අතර කාන්තා අවසන් මහා තරගයේ දී යුද හමුදා කණ්ඩායම ලකුණු 15-7කින් පරාජය කිරීමට ගුවන් හමුදා ක්‍රීඩිකාවෝ සමත්වූහ.ගුවන්, නාවික හා යුද හමුදා කණ්ඩායම් සහභාගී වූ මේ තරගාවලියේ මූලික වටයේ දී ජාතික හෑන්ඩ්බෝල් පිටියේ වත්මන් ශූරයන් වන යුද හමුදාව ලකුණු 28-27ක තියුණු ජයක් වාර්තා කිරීමට ගුවන් හමුදාව සමත්වූ අතර නාවික හමුදා පිල සමග පැවැති තරගයෙන් ලකුණු 20-7ක ජයක් අත්කර ගැනීමට ගුවන් හමුදා ක්‍රීඩිකාවන්ට හැකිවිය.ගුවන් හමුදා කාන්තා හා පිරිමි කණ්ඩායම්වල කළමනාකරු ලෙස මහේෂ් කුමාර කටයුතු කළ අතර පිරිමි කණ්ඩායමේ පුහුණුකරු ලෙස අමරසිංහ සහ කාන්තා කණ්ඩායමේ පුහුණුකරු ලෙස ගජනායක කටයුතු කළේය.ගුවන් හමුදා හෑන්ඩ්බෝල් කණ්ඩායම්වල තාක්ෂණික උපදේශකවරයා ලෙස ස්විට්සර්ලන්තයේ ඩැනියෙල් කොචාර්ඩ් කටයුතු කරයි. යුද හමුදාවේ සත්කාරකත්වය යටතේ පැවැති මේ තරගාවලියේ ප්‍රධාන ආරාධිතයා ලෙස රියර් අද්මිරාල් එස්.දිසානායක මහතා සහභාගී විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f1405011</link>
    <topic>කැසිනෝ සංවාදය</topic>
    <author>රාමන්</author>
    <content>තිස් අවුරුදු යුද්ධයෙන් පස්සේ ශ්‍රී ලංකාව ඉදිරියට ගියේ සේවා අංශයෙන්. යුද්ධය පැවැති සමයේත් සේවා අංශය, කෘෂිකර්ම හා කර්මාන්ත යන අංශ දෙකටම වඩා ඉදිරියෙන් සිටියා. රටේ සංචාරක ව්‍යාපාරය අයත් වන්නේ ද සේවා අංශයට. සංචාරකයනට පහසුකම් සැලසීමේ අර්ථයෙන් ගත් කල සංචාරක ව්‍යාපාරයේ වර්ධනයට රජය හා පෞද්ගලික අංශයේ දායකත්වය බලපා තිබෙනවා.යුද්ධයෙන් පස්සේ ලෙහෙසියෙන් ම ඉදිරියට ආවෙත් සංචාරක ව්‍යාපාරයයි. මේ වන විට ලක්ෂ 8ක් 10ක් ලෙස පැවැති සංචාරකයන්ගේ පැමිණීම ලක්ෂ 12 දක්වා වර්ධනය වෙලා. මෙමගින් ජීවිකාව ගැට ගසාගන්නන්ගේ සංඛ්‍යාව දසදහස් ගණනින් වැඩියි. අප පිළිගත්තත් නැතත් සත්‍ය මෙයයි. මෙය සිවිල් යුද්ධයක් අවසානයේ බොහෝ රටවල සිදු වන දෙයක්. විශේෂයෙන්ම රට තොට දැක බලා ගැනීමටත් බොහෝ අය පැමිණෙනවා.විශේෂයෙන් ම යුද්ධය පැවැති ප්‍රදේශ දැක බලා ගැනීමටත් සංචාරකයන් පැමිණෙනවා. මේ නිසා සංචාරක ව්‍යාපාරයේ වර්ධනයක් දක්නට ලැබෙනවා. මේ වන විට රටට විදේශ විනිමය ගෙන එන ප්‍රධාන ක්ෂේත්‍රය විදේශ රැකියායි. දෙවැන්න සංචාරක කර්මාන්තයයි. අපේ සාම්ප්‍රදායක ව්‍යාපාරික බෝග වන තේ, රබර්, පොල්වල ආදායම ඇත්තේ සංචාරක ව්‍යාපාරයට පහළින්.මේ නිසා ආර්ථිකය මෙහෙයවන අය වඩාත් උනන්දුවක් දක්වන්නේ සංචාරක ක්ෂේත්‍රයට. එහෙත් ලෝකයේ ඕනෑම රටක සංචාරක ව්‍යාපාරයට යා යුතු දුරක් තිබෙනවා. පුරාවිද්‍යා‍ ස්මාරක නැරඹීමට, පරිසරයේ ආස්වාදය විඳ ගැනීමට, සනීපාරක්ෂාව වෙනුවෙන් ආයුර්වේද ක්‍රම ඔස්සේ ප්‍රතිකාර ලබා ගැනීමට ආදී කාරණා සම්බන්ධයෙන් ශ්‍රී ලංකාව වැනි රටකට පැමිණෙන්නේ සංචාරක ප්‍රජාවෙන් සීමිත සංඛ්‍යාවක්. විශේෂයෙන්ම රටක පුරා විද්‍යා ස්මාරක නැරඹීමට පැමිණෙන පිරිස 8%ක් 10%ක් පමණ වන බවයි සංචාරකයන්ගේ පැමිණීමේ රටා අධ්‍යයනය කරන සමීක්ෂකයන් සඳහන් කරන්නේ.මේ නිසා රටකට වැඩියෙන් ම සංචාරකයන් පැමිණෙන්නේ විනෝදාස්වාදය උදෙසා. එය මුහුදු වෙරළේ අව්ව තැපීමේ සිට විවිධ චර්යාවන් දක්වා ව්‍යාප්ත වී තිබෙනවා. කැසිනෝ වැනි සූදු ක්‍රීඩා ද ඉන් එක් අංශයක්.කැසිනෝ උදෙසා පමණක් නොව නිරුවත් වෙරළතීරවල සුව පහසුව විඳීමට ද ලෝකය පුරා ධනවත් සංචාරකයන් ගමන් කරන බව අද දවසේ කිසිවෙකුට අරුම පුදුම පුවත් වන්නේ නැහැ. කෝටිපතියන් තමන් උපයන අසීමිත ධනය වියදම් කිරිමටත්, කළු සල්ලිකාරයන් එම මුදල් සුදු කර ගැනීමටත් උපයෝගී කර ගන්නේ සංචාරක ව්‍යාපාරය ඇසුරෙන් ගොඩනැෙඟන විනෝද ජනක පාරාදීසයන්.මේ වන විට කොමියුනිස්ට් චීනයේ පවා නිරුවත් වෙරළ තීරයන් හා කැසිනෝ සූදු පොළවල් සංචාරක ධනවතුන් උදෙසා විවෘත කර දී අවසන්. මාවෝ සේතුන්ගේ යුගයේ මෙවන් සංචාරක පාරාදීස වෙන් කිරීම ප්‍රතිගාමි අධිරාජ්‍යවාදයට කත් අදින ව්‍යාපෘති ලෙසයි හඳුන්වනු ලැබුවේ. ඒවා යෝජනා කරන අය පවා කොමියුනිස්ට් පක්ෂ යටතේ ක්‍රියාත්මක වූ දේශපාලන ආයතනවලට වැද්ද ගත්තේ නැහැ.එ්ත් චීනයත් අද වෙනස් වෙලා. මේ වෙනස් වීම පටන් ගත්තේ ඩෙන් ෂියාඕ පිං ගේ කාලයටත් පසුවයි. චීනය අංශක 360කට වෙනස් කරන්නේ ඩෙන් ෂියාඕ පිං ගේ කාලයේ බව පැහැදිලියි. එත් චීනයේ නිරුවත් වෙරළ තීරයන් නිර්මාණය වෙන්නේ ඊටත් පසු යුගයක.සිංගප්පුරුවට කැසිනෝ ගෙනෙන්න නම් කිසිසේත් ම ඉඩ දෙන්නෙ නෑ කියලයි වත්මන් සිංගප්පුරුවේ නිර්මාතෘ ලී ක්වාන් යු කිව්වේ. ඒත්, ඔහුගේ කාලෙන් පස්සෙ බලයට පත් වූ අය සිංගප්පුරුවට කැසිනෝ ගෙනාවා. ලී කවාන් යූ දැන් මේවා දෙස බල බලා විශ්‍රාම සුවයෙන් සිටිනවා. අද ඒ ගැන ඔහුගේ විරෝධයක් නැහැ. අද අපේ රටේත් දේශීය වින්තනය කරගහ ගත්ත පක්ෂ කැසිනෝ ගැන කතා කරනවා.ශ්‍රී ලංකාව තුළ ‘පංච බල කේන්ද්‍ර’ ප්‍රතිපත්තිය සාකච්ජාවට ගැනෙන්නේ මේ රට සේවා ක්ෂේත්‍රයේ මධ්‍යස්ථානයක් බවට පත් කිරීමටයි. මෙතනින් එහාට සංචාරක ව්‍යාපාරය සංවර්ධනය කරනවා නම් එය පුරාවිද්‍යා, ස්වභාවික, පරිසරය හා මුහුදු වෙරළ පමණක් විකුණා ඉදිරියට යන්න බැහැ.එහෙම නම් රටක් විදියට සංචාරක ව්‍යාපාරය ඒ කාරණා තුනට පමණක් සීමා කිරීමේ ප්‍රතිපත්තිමය තීන්දුවක් ගැනීමට සිදු වෙනවා. එහෙම තීන්දු කරනවා නම් එම තීන්දුවක් සමඟ යා හැකි උපරිම දුරක් තිබෙනවා. මේ වන විටත් ශ්‍රී ලංකාව පුරාවිද්‍යාව, පරිසරය හා වෙරළ තීර අලෙවි කිරීමේ සංචාරක ක්ෂේත්‍රයේ උපරිමයට පැමිණ තිබෙනවා. යා හැකි දුර අවසානයේ අපට වෙනත් ආරක ආයෝජන සොයා ගැනීමට සිදු වෙනවා.‘විනෝදාත්මක සූදු’ අඩංගු සුවිශේෂ සංචාරක කර්මාන්තය ගැන කතා බහට ලක් වන්නේ මෙවන් පසුබිමක සිටයි. කැසිනෝ ඊට අයත් වෙනවා. සමාජවාදී කියුබාව දුපත් රාජ්‍යයක්. එසේ ම කොමියුනිස්ට් රාජ්‍යයක්. එහි ජාතික ආදායමට සැලකිය යුතු කොටසක් එක් කරනු ලබන්නේ ‘කැසිනෝ ආශ්‍රිත සංචාරක කර්මාන්තයෙන්. එය සමාජවාදයට කොතරම් එකඟ ද නැද්ද කියල කියන්න දන්නේ නෑ. අධිරාජ්‍ය විරෝධයයි කැසිනෝයි දෙකම කියුබාවේ තිබෙනවා.ජනතා විමුක්ති පෙරමුණ පසුගිය දා සම්මත වූ ක්‍රම උපාය සංවර්ධන ගැසට් පත පාර්ලිමේන්තුවේ සම්මත කර ගැනීමේ දී විරුද්ධ වුණත්, ශ්‍රි ලංකාවේ කොමියුනිස්ට් පක්ෂය හා සමසමාජ පක්ෂය යන පැරුණි වාමාංශික පක්ෂ ඊට පක්ෂව ඡන්දය දුන්නා.සිහළ උරුමය, ජනතා විමුක්ති පෙරමුණ, එක්සත් ජාතික පක්ෂය, ද්‍රවිඩ සන්ධානය ඊට විරුද්ධ වුණේ මෙම ගැසට් පත්‍රය අනුමත කිරීම මඟින් ඩී. ආර්. විජේවර්ධන මාවතේ ඉද­ිවන සුපිරි හෝටල් සංකීර්ණය තුළට ‘කැසිනෝ’ ක්‍රීඩාව ගෙන යා හැකි බවට පුර්ව නිගමනයකට ඇවිත්. ජාතික නිදහස් පෙරමුණේ හා ශ්‍රී ලංකා නිදහස් පක්ෂයේ සමහර මන්ත්‍රීරවරුන් ද එදා ඡන්දය විමසන වේලාවේ පාර්ලිමේන්තු සභා ගැබ තුළ සිටියේ නැහැ.ඡන්දය නොදී මඟ හැර සිටි අය හා විරුද්ධව ඡන්දය දුන් අය ජනාධිපතිවරයා හා බැසිල් රාජපක්ෂ ඇමතිවරයා දුන් පොරොන්දුව පිළිගෙන නැහැ වගෙයි. පොරොන්දුව යෝජිත හෝටල් සංකීර්ණයට කැසිනෝ සුදු ක්‍රීඩාව ගෙන නොයන බවයි. එහෙත් පැරණි වම මේ ගැසට් නිවේදනවලට පක්ෂව ඡන්දය දුන්නා. කී දේ පිළිගත්තා. කියුබාවේ, චීනයේ හා වියට්නාමයේ කැසිනෝ තිබීම ඔවුන් එම තීරණයේ රැඳී සිටීමට හේතුවක් දැයි කියන්න දන්නේ නැහැ. එසේ වෙන්නක් ඇති. කොමියුනිස්ට් රටවල් අනුමත කරන ව්‍යාපෘතියක් අප පිළිනොගන්නේ මන්දැයි පැරණි වම කල්පනා කරන්නට ඇති.දැනටමත් ශ්‍රී ලංකාවේ කැසිනෝ සූදුව පවත්වා ගෙන යන ප්‍රධාන හෝටල් 5ක් පමණ කොළඹ නගරයේ ම තිබෙනවා. මේ නිසා ශ්‍රී ලංකාවට කැසිනෝ අලූත් හෝ නැවුම් ව්‍යාපෘතියක් නොවෙයි. දැනටමත් පෞද්ගලික අංශයේ ආරක්ෂාව යටතේ කැසිනෝ ක්‍රීඩාව පවත්වාගෙන යනු ලබනවා. මේ සියල්ලම එක වහලක් යටතට ගෙන ඒම නරකම නැහැ. නව හෝටල් සංකිර්ණය ඒ සඳහා ගොඩනඟනු ලබන බවයි සමහරු සඳහන් කරන්නේ. සමහර රටවල් ඊට ඉඩ දී තිබෙන්නේ ප්‍රධාන දිවයිනෙන් බැහැර තැන් තෝරා ගනිමින් එසේ ම ස්වදේශිකයන් ඊට සහභාගිවීම වළක්වමින් දැඩි කොන්දේසි හා බදු පනවමින්.අපේ රටේ මේවා පිළිබඳ ඵලදායී කතිකාවතක් ඇති වෙලා නැහැ. ඕනෑම කරුණක් සම්බන්ධයෙන් මත දෙකක් තුනක් තිබිය හැකියි. එහි අවැඩක් නැහැ. ආණ්ඩුව අභ්‍යයන්තරයේ කතා බහ කර තීන්දු ගත යුතු කාරණා කලහකාරී ලෙස විවෘත වේදිකාවේ කතා කිරීමේ පුරුද්ද දැන් අලූත් දේශපාලන සම්ප්‍රදායක් වෙලා.මේ ආණ්ඩුව යටතේ විශේෂයෙන් ඊට ඉඩක් සැලසී තිබෙනවා. බැලූ බැල්මට වුව ද මේ ක්‍රියාකාරකම් විහිළු සහගතයි. යම් පක්ෂයක අභ්‍යන්තරයේ හට ගන්නා ආරවුල් එළි පිට සංවාද කිරීමෙන් ඊට විසඳුමක් නම් ලැබෙන්නේ නැහැ. ඒ නිසා මෙවන් කාරණාවල සංවේදී ගතිය වැඩියි. එය නොදැන දේශපාලනය කිරිම විහින් අමාරුවේ වැටීමක්..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f1405012</link>
    <topic>මං ප්‍රතිචාර බලාගෙන ලියනයතිවරයෙක් නෙමෙයි</topic>
    <author>සාකච්ඡා කළේ - ඉරෝෂිණී දීපිකා</author>
    <content> පාඨක දන දැනුමින් පොහොණි කරනු වස් උන්වහන්සේ සිය පන්හි‍ඳෙන් තීරු ලිපියකට පණ පොවයි. යති සිතුදම්, සෞන්දර්ය සංවාද, යතිවරයකුගේ කටුසටහන් ඈ, නෙක් රචනා ශෛලීන් අනුව යමින් රචිත තීරු ලිපි කෘති අතරට නොපෙනෙන ලෝකය පොත් පෙළ ද පාඨකයා වෙත තිළිණ කරමින් සිය මෙහෙවරට යළි යළිත් ජීවය ලබා දෙන උන්වහන්සේ මහාචාර්ය පාතේගම ඤාණිස්සර හිමියෝ වෙති. තීරුලිපියේ වර්තමාන තත්ත්වය, තීරු ලිපියේ අපේක්ෂා මෙන්ම නොපෙනෙන ලෝකය පොත් පෙළ පිළිබඳ උන්වහන්සේ සමඟ කළ කතාබහකි මේ.යති සිතුදම් ‘නොපෙනෙන ලෝකය’ බවට පරිවර්තනය වුණ හැටි පිළිබඳ කතා කළොත්?කාලයක සිට මං පුවත්පත් සඳහා තීරු ලිපි රචනා කරනවා. ඒ අනුව යතිසිතුදම් ලෙසින් රිවිර පුවත්පතට රචනා කළ තීරු ලිපිවල මුල් ඒවා එකතු කරලා ‘යති සිතුදම්’ ලෙස කෘතියක් නිර්මාණය කෙරුණා. මේ තීරු ලිපි මඟින් කෙරුණේ ධර්මය බොහොම සරල ආකාරයෙන් ඉදිරිපත් කිරීමක්. එදා වෙළෙඳ පොළේ පැවැති ආගමික පොතපතට වඩා මේ කෘතිය ජනතාව අතරට ගියා. එහෙම වෙන්න හේතුවුණේ ධර්ම කරුණු බොහොම සරල ආකාරයට ඒ මඟින් ඉදිරිපත් කළ නිසයි.ධර්ම දේශනාවලට ගියහම සමහර අය විවිධ ප්‍රශ්න නගනවා. ඒවාගේම නවලිය, සම්පත වගේ පුවත්පත්වල පළවුණු, පාඨකයන් අසා එවා තිබුණු ප්‍රශ්නවටල මං ලබාදුන් පිළිතුරු අදියත් එකතු කරලා පසු කාලීනව නොපෙනෙන ලෝකය කියා කෘතියක් කිරීමට මා හට ඉඩ ප්‍රස්ථා ලැබුණා. මේ කෘතියටත් පාඨක ප්‍රතිචාර හොඳින් ලැබුණා.පසුකාලීනව පළවුණු ‘යතිසිතුදම්’ තීරු ලිපි නැවත තීරු ලිපි කෘති විදිහට නිර්මාණය වෙද්දි, යති සිතුදම් ලෙසින් නොව, නොපෙනෙන ලෝකය නමින්ම පළ කළ යුතු යැයි අප තීරණය කළා. ඒ අනුව මේ තීරු ලිපි පොත් පෙළේ පළමු කෘතිය යති සිතුදම්, එහි දෙවැන්න නොපෙනෙන ලෝකය - 2, මේ වන විට මෙහි තීරුලිපි කෘති පහක් ලෙස පළවී තිබෙනවා. ඒ නොපෙනෙ ලෝකය - 3, නොපෙනෙන ලෝකය - 4, සහ නොපෙනෙන ලෝකය - 5 විදිහටයි.‘නොපෙනෙන ලෝකය’ නමින් පොත් පෙළක් නිර්මාණ්‍ය කිරීමේ අරමුණ මොකක්ද?මේ කෘති පෙළටම අන්තර්ගතවෙලා තිබෙන්නෙ රිවිර ඉරිදා පුවත්පතට ලියූ තීරු ලිපි සමුදායක්. යන්නම් වාලේ අයාලේ යන සමාජයට ධර්මය සරු ලෙස කියාදීමේ අදහසින් මේ පොත් පෙළ ඉදිරිපත් කෙරෙනවා. බෞද්ධ භික්ෂුවක් විදිහට මා මෙහි රචනා කර ඇති තීරු ලිපි ආගමික මුහුණුවරකින් ඉදිරිපත් කර තිබෙන්නෙ.ඒ වගේම පාඨකයාගේ ඔළුවට සරලව යමක් දීම මේ මඟින් අපේක්ෂා කළා. මෙහි අන්තර්ගත කරලා තිබෙන්නෙ මිනිස්සුන්ට නොපෙනෙන ලෝකයට වඩා මිනිස්සු නොහිතන ලෝකය ගැනයි. හිතලා වැඩ කරන මිනිස්සු බිහි කරන්න ධර්මය සරලව කියාදීම මේ තීරු ලිපි කෘති පාඨකයා අතට පත් කිරීමේ එක් අරමුණක් වුණා.වර්තමානයේ ජීවත්වන බොහෝ දෙනා කළයුත්තේ කුමක්ද”? නොකළ යුත්තේ කුමක්ද? කියා දන්නේ නෑ. කුමක් හෝ දෙයක් පිළිබඳ කතා කරන විට කතා කළ යුත්තේ කුමක්ද? කතා නොකළ යුත්තේ කුමක්ද? කියා හිතන්නෙ නෑ. කවුරුන් හෝ කෙනෙක් පිළිබඳ තව කෙනෙක් සමඟ පැවසීමේදී ඒ පුද්ගලයා පිළිබඳ කිවයුත්තේ කුමක්ද? නොකිව යුත්තේ කුමක්ද? කියා හිතන්නෙ නෑ. මේ නිසා එසේ නොහිතන වැඩ කරන සමාජයට අලුත් විදිහට හිතන්න ‘සමාජයට අනර්ථයක්’ නොවන අයුරින් කටයුතු කරන්න මඟ පෙන්වීමක් කිරීමත් මේ මඟින් අපේක්ෂා කළා. මේ වන විට මගේ ඒ අරමුණු ඉෂ්ට වී තිබෙනවා.‘නොපෙනෙන ලෝකය’ යන නම කණ වැකුණු සැණින් කෙනෙකුගේ සිහි එන්නෙ මනුෂ්‍ය ලෝකයට පරිභාහිර ලෝක පිළිබඳයි.‍ විශේෂයෙන්ම භූත ප්‍රේත වැනි ලෝක පිළිබඳයි. ඒත් අන්තර්ගතය මඟින් ගම්‍යමාන කරන්නෙ ඊට වඩා හාත්පසින්ම වෙනස් දෙයක්.බුදු දහමෙන් කියන්නෙ ප්‍රඥා සම්පන්න වීම පිළිබඳයි. ප්‍රඥාව නමැති කඳු මුදුනට නැග්ගහම නොතේරෙන දේ තේරෙනවා. නොපෙනෙන දේ පේනවා.ඒත් සාම්ප්‍රදායික මිනිසා හිතන් ඉන්නෙ තමන් සියල්ල දන්නවා කියලයි. තමන් අල්පශ්‍රැතයෙක් බව හිතන්නෙ නෑ. අපි ඉන්නෙ අන්ධකාරෙ.ඒ නිසා අපි ප්‍රඥාවෙන් ආලෝකය ලබන්න ඕනෑ. නොපෙනෙන ලෝකය නමැති තීරු ලිපි මඟින් මං පාඨකයාට කියන්නෙත් අප නොදකින පැත්ත දකින්න උත්සහ කරන්න. අලුතින් හිතන්න ක්‍රියා කරන්න කියලයි.ඔබ වහන්සේ තීරුලිපි රචනයට යොමු වීමට බලපෑ හේතු කාරණා පිළිබඳ කතා කළොත්?මං සුනිල් මාධව ප්‍රේමතිලක කියන ජ්‍යෙෂ්ඨ පුවත්පත් කලාවේදියාගේ ලේඛන ශෛලියට හරිම කැමැතියි. එතුමාගේ තීරු ලිපි හරිම සංවේදියි. සමාජ සත්තාව ගැන ඔහුගේ තීරු ලිපි මඟින් කියවෙනවා. ඒ වගේම තිඹිරියාගම බණ්ඩාරයන්ගේ තීරු ලිපියටත් මං ඇලුම් කරනවා.ආවේගාත්මක, සැර පරුෂ දේ බොහොම ලස්සනට එතුමාගේ තීරු ලිපියේ අන්තර්ගතයි. එතුමාගේ භාෂා විලාසයට මං කැමැතියි. මේ අයගේ මේ ලේඛනවලට තිබෙන කැමැත්ත නිසාම මට මේ විදිහට ලිවීමේ රුචියක් ඇතිවුණා. ඒ වගේම තමයි මූර්තිගේ ‘නංගී වෙතටයි’ නමැති කෘතියත් මා තීරු ලිපි රචනයට යොමු කිරීමට බලපෑවා.පුවත්පත් තීරු ලිපි රචනයට ගිහියන්ගේ දායකත්වයක් පැවතියත්, භික්ෂූන් වහන්සේලා තීරු ලිපි රචනයට යොමුවී නෑ. තීරු ලිපි රචනයේ ප්‍රථම හිමිනම ඔබ වහන්සේ ද?තීරුලිපි කලාවේ නිරතවුණු බොහෝ යතිවරු සිටිනවා. මුල් කාලවල තීරුලිපි රචනයට භික්ෂූන් වහන්සේලා යොමු නොවුණත්, පසුකාලීනව ඔවුන් ඊට යොමුවුණ බව දකින්න පුවන්. ඒත් උන්වහන්සේලා ලිව්වේ නිර්නාමිකවයි. මේ හිමිවරුන් අතරින් කෘති ලෙස මේ තීරු ලිපි නිර්මාණය කළේ මා පමණයි.තීරු ලිපිය බොහෝවිට භාවිත වන්නේ සමාජයේ වැරැදි තැන් දෙස බලමින්, ඒවාට සියුම් ලෙස පහරක් එල්ල කරමින්, සමාජ ශෝධන කාර්යයට දායක වන ආකාරයටයි. මේ කියමනට ඔබ වහන්සේ එකඟද?තීරු ලිපියක් කියන්නෙ පත්තරේක යන ලියැවිල්ලක්. වැරැදි තැනට පහරදීම සමහර අවස්ථාවලදී හොඳයි. ඒත් මගේ රචනාවල තියෙන්නෙ වැරැදි තැන් දෙස බලා බනිනවා වෙනුවට, වැරැදි තැන් පෙන්වා අලුතින් හිතන්න ඉඩදීමයි.තීරු ලිපිය ලියැවෙන්නෙ තමන්ගෙ දැනුමේ උතුරායන කොටසින්. ඒ වගේ දෙයක් රචනා කිරීමට හැකියාව තියෙන්නෙ වෘක්ෂයක් වගේ කෙනෙක්ටයි. තීරු ලිපිය ලියන්න පිරුණු දැනුමක් තිබෙන්න ඕනෑ. සමහරු එදාවේල පිරිමහගන්න තීරුලිපිලියනවා. ඒවා තීරු ලිපිද? ඕපාදූපද? පල්හෑලිද? කියා හිතන්නත් බෑ. තීරු ලිපි රචකයාට මනුෂ්‍යත්වය, විවිධ දේ පිළිබඳ දැනුම තිබෙන්න ඕනෑ. පාඨකයා ඒ වගේ තීරු ලිපි කියැවූවිට දැනුමෙන් පිරෙනවා. අවබෝධය ලබනවා. ඒත් අද බොහෝවිට ඒ වගේ පිරිපුන් නිර්මාණ දකින්න ලැබෙන්නේ නෑ.ඔබ වහන්සේ පවසන්නෙ වර්තමාන තීරු ලිපි රචනා අසාර්ථක ඒවා බවද?සියල්ලම නෙවෙයි. අසාර්ථක නිර්මාණ තිබෙනවා. වර්තමානයේ පුවත්පත් තීරු ලිපියත් වල්වැදිලා. ඒවායේ බොහෝවිට දකින්න තියෙන්නෙ අවලාද, උපහාස, අපහාස, එක එක අය තම තමන්ට හිතෙන හිතෙන දේ තීරු ලිපි නාමයෙන් ලියනවා.තීරු ලිපිය ලියන්නන්වාලේ ලියලා වැඩක් නෑ. පාඨකයාට ප්‍රයෝජනවත් ලෙස එය ලිවිය යුතුයි.මං තීරු ලිපි ලිව්වෙ ඒ අදහසිනුයි. සෞන්දර්ය සංවාද, යතිවරයකුගේ කටු සටහන්, නොපනෙන ලෝකය නමැති මගේ තීරු ලිපි රචනා, කලින් කලට වෙනස් වෙනස් අයුරින් ලියූ තීරු ලිපි රචනා. මගේ තීරු ලිපි වල ශෛලිය මං කලින් කලට වෙනස් කරනවා.අද බිහිවන බොහෝ තීරු ලිපි මඟින් කෙරෙන්නෙ පාඨකයාගෙ ඔළුවට කුණුකන්දල් එකතු කිරීමක් විතරයි. පුවත්පත් කලාවේදීන් වගේම පිටස්තර අයත් පුවත්පත් තීරු ලිපි ලියනවා. මේ අය මේවා ලියන්නෙ එකඑක දේශපාලන මතවල ඉඳගෙනයි. ඒ ලියන අය තමන් ලියන්නෙ මොනවද කියලවත් දන්නෙ නෑ. තීරු ලිපිය කියන්නෙ කුණුකන්දල් නෙමෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f14050110</link>
    <topic>නවකතාවක් වෙනුවට බණ කතාවක්!</topic>
    <author>රන්ජන් අමරරත්න</author>
    <content>ඇතැම් මහාචාර්යවරු සියල්ල දන්නේ යැයි සිතා වැඩ කරති. ඒ අනුව වෛද්‍ය අංශයේ මහාචාර්යවරු කලා විචාර ලියති. පාලි අංශයේ මහාචාර්යවරු වෛද්‍ය ග්‍රන්ථ ලියති. ඉතිහාස අංශයේ මහාචාර්යවරු බැංකු කටයුතු කරති.සන්නිවේදන අංශයේ මහාචාර්යවරු බණ උගන්වති. දැන් අපේ උගත්තු තමන් දන්නා දේ පසෙකලා නො දන්නා දේවල් කරති. මහාචාර්ය ඩබ්ලිව්. ජී. කුලරත්නගේ මේ පොතත් ඊට කදිම සාක්ෂියකි.මහාචාර්ය ඩබ්ලිව්.ජී.කුලරත්න මහතා පොතක් ලියා තිබේ. එහි නම දුටු සැණෙන් එය ළමා පොතක් යැයි හැඟේ. පෙරවදන කියවාගෙන යන කල එය නවකතාවක් විය යුතු යැයි සිතේ. පොත කියවා හමාර වන විට පැහැදිලි වන්නේ මහාචාර්යතුමා බණ පොතක් ලියා ඇති බව ය.පොතේ නම “රෝස මලේ නටුවෙ කටූ” යන්න ය. නම නම් නරක නැත. එහෙත් මේ පොතෙහි නමත් එහි අන්තර්ගතයත් අතර තඹ දොයිතුවක සම්බන්ධයක් නැත. මහාචාර්යවරුන් හැම දේ ම දන්නේ නැති බවට හොඳ සාධකයක් ලෙස මේ පොත් පිංච ඉදිරිපත් කළ හැකි ය.අපේ ප්‍රකට ජන මාධ්‍යවේදියෙක් ප්‍රතාපවත් මහාචාර්යවරයකු අමතා ප්‍රශ්නයක් විචාළේ ය. එනම්; මහාචාර්ය යනු සියලු දේ දත් පුද්ගලයකු නේ ද යන්න ය. මහා බුද්ධිමතකු වූ මහාචාර්යවරයාට පිළිතුරක් දී ගත නො හැකි විය.ඔහු දිගින් දිගට ම සිනාසෙන්නට වූයේ ලූ! මේ පොතෙහි පිටකවරයෙහි මහාචාර්ය කාලෝ ෆොන්සේකා මහතාගේ සටහනක් එයි. එතුමාගේ සටහන පොතට යම් වටිනාකමක් ලබා දී තිබේ. එහෙත් එම සටහනෙහි ඇති වර්ණනාව අතිශයෝක්තියකි. එහි ඇති ඇතැම් දේ පට්ටපල් බොරු ය.මහාචාර්ය කාලෝ ෆොන්සේකා මහතා වෛද්‍ය විද්‍යාව ගැන පමණක් නොව; කලාව - සාහිත්‍යය- සිනමාව ආදී විෂයයන් ගැන ද දැනුමක් ඇති ප්‍රාමාණිකයෙකි. ඒ තරමට ම රසවතෙකි. පරහකට ඇත්තේ කාලෝ මහතාගේ අතිශය සංවේදී චිත්තය යි.ඔහු අප්‍රමාණ කරුණාවක් ඇති මිනිසෙකි. තමාට පහර දෙන්නට එන මිනිසාට දෑත් එකතුකොට වඳින මිනිසෙකි. ඔහු කිසි දිනෙක කිසිවකුගේ සිත් රිදවීමට කැමැති නැත. ඒ නිසා ම පොතෙහි පිට කවරයෙහි ඇති වර්ණනාව අමතක කොට මේ පොත කියැවිය යුතු ය.පළමුව කිව යුත්තේ මේ පොත් පිංචෙහි කර්තෘ නවකතාව යනු කුමක්දැ’යි නො දන්නා බව ය. නවකතාවට ශිල්ප ධර්ම තිබේ. දර්ශනයක් තිබේ. ආකෘතියක් තිබේ. ඉන් සමාජයට ලැබෙන වින්දනයක් හා ඥානයක් ද තිබේ. නවකතාව යනු ජීවිතය පිළිබඳ නැවත කියැවීමක් යැයි කියනු ලැබේ.එහෙත් එය නිකම් ම නීරස කියැවීමක් නොවේ. එය සංවේදී කියැවීමකි. නවකතාව සංවේදී කියැවීමක් වීමට නම්; නොයෙක් වේදිතවලින් එය පුරවා තැබිය යුතු ය. ඒ කිසිවක් මේ පොතෙහි නැත.මේ බණ පොතෙහි ප්‍රධාන චරිතය උපක නම් වේ. බෞද්ධ සාහිත්‍යයෙහි එන ලෙස උපක ආජීවකයා බුද්ධිමතෙකි. සත්‍යය ගවේෂණය කරන්නෙකි. ඔහු වෙතින් ප්‍රකට වන්නේ මහා පෞරුෂයකි. මහාචාර්යතුමාගේ උපකට එබඳු පෞරුෂයක් නැත. ඔහු බෙලහීනයෙකි.ඇතැම් විට මානසික රෝගියෙකි. ස්ත්‍රීනට පමණක් නොව; සමාජයටද භය දුර්වල මිනිසෙකි. ඔහු වෙතින් සත්‍ය ගවේෂණයට මාර්ගයක් පෑදෙන්නේ නැත. චරිතය අමතක කොට කර්තෘ ඉදිරියට පැන සත්‍ය ගවේෂණයට යයි.මහාචාර්යතුමාට නවකතාව පිළිබඳ කිසිදු වැටහීමක් නැත. එබැවින් ඔහු නවකතාවක් යැයි සිතා බණකතාවක් ලියා තිබේ. නවකතාවකදී වැදගත් වන මූලික සාධක කිහිපයක් පෙන්වා දිය යුතු ය.  කතා වස්තු ගොඩනැඟීම යනු සිද්ධි ගළපා කතාවක් විකාශය කිරීම ය. කතා වස්තුවක් සාර්ථක ලෙස නිමා කිරීම යනු නවකතාවෙන් හතරෙන් තුනක් අවසන් කිරීම යැයි කියනු ලැබේ. ඇතැම් නවකතාකරුවෝ සාර්ථක කතා වස්තුවක් ගොඩනැඟීම සඳහා සැලැකිය යුතු කාලයක් ගත කරති.කර්තෘවරයා මේ කිසිවක් නො දැන නවකතාව සමඟ විහිළු කරයි. නව ප්‍රබන්ධ විෂයයෙහි සීමා-මායිම් හා ශිල්ප විධි නො දන්නා අය සිංහල නවකතාවට ප්‍රවේශ වී එය විනාශ කරමින් සිටිති. මේ මහාචාර්යවරයා ද එම හානිදායක ගණයට වැටේ.මේ බණ පොතෙන් කීමට උත්සාහ කරනුයේ විශ්වවිද්‍යාල ශිෂ්‍යයකු භීෂණ සමයේ මුහුණ දෙන බරපතළ අත්දැකීම් ගැන ය. කාලය 1988 - 1991 යැයි සිතිය හැකි ය. එකල එක් අතෙකින් රාජ්‍ය භීෂණය පැවැතිණි. තව අතෙකින් ජනතා විමුක්ති පෙරමුණෙහි භීෂණය පැවැතිණි.එදා තරුණ පරපුරට මේ දෙඅංශයෙහි ම ක්‍රියාකාරකම් තදින් බලපෑවේ ය. කතුවරයා එම සමාජ යථාර්ථය උඩින් - පල්ලෙන් අතගායි. උපකට අවශ්‍ය වන්නේ සත්‍ය ගවේෂණය කිරීමට ය. මුලින් ජනතා විමුක්ති පෙරමුණෙහි දේශපාලන ක්‍රියාවලිය ඔස්සේ සත්‍ය ගවේෂණයට යන ඔහු පසුව එම දේශපාලනය ගැන කලකිරීමට පත්ව බුදුදහම දෙසට නැඹුරු වෙයි. ඔහු පොතක් ලිවීම සඳහා ඉන්දියාවට යයි.කතාවේ මුල් භාගය වෙන් වන්නේ විශ්වවිද්‍යාල ජීවිතයේ ප්‍රේමය නිරූපණය කිරීම සඳහා ය. උපක කෙල්ලන් කිහිපදෙනකුට ම ලව් කරයි. එහෙත් ඒවා අසාර්ථක ය. මේ තරුණයා ප්‍රේමය ඉදිරියේ ඔතෑනි - දුර්වල බහුභූතයකු ලෙස හඳුන්වා දී තිබේ. මහාචාර්යවරයාට සරසවි ප්‍රේමය ගැන වැටහීමක් නැති බව ඔහුගේ නිරූපණවලින් පෙනී යයි. ඊටත් වඩා මේ කතාවේ ප්‍රේම සංවාද ගැන බලන විට පාඨකයාට හිනා යයි.“රජිතා අද ඇයි මාලනී නැත්තෙ?උපක ප්‍රශ්න කළේ ය.“මාලනීට අද ටියුට් එකක් ලියන්න තියෙනවා කියා නැවතුණා”“ඒක හොඳයි මම ආසයි රජිතා සමඟ තනියම කතා කරන්න” යැයි උපක කීවේ ය.“ඒත් උපක මට ඇත්ත කියන්න. මාලනී කියනවා එයාගෙ ඔයත් එක්ක සම්බන්ධයක් තිබුණා කියා”“සම්බන්ධයක්? මොන සම්බන්ධයක් ද?”“ආදර සම්බන්ධයක්!”“ඒක බොරුවක් ඇය මගේ ගුරුතුමියගේ දුව නිසා මම ඇය ඇසුරු කළා පමණයි” උපක උත්තර බැන්දේ ය. (පිටුව 21 - 22)මහාචාර්යතුමාට නවකතාවක සංවාද ගැන කිසිදු හැඟීමක් හා අවබෝධයක් නැත. ඔහු ලියන හැම සංවාදයක් ම අතිශය කෘත්‍රීම ය. ඒ මඟින් නවකතාවේ රසය බිඳී යයි. කතුවරයාට රටේ දේශපාලනය ගැනවත්, සරසවි ප්‍රේමය ගැනවත්, තරුණ පරම්පරාව ගැනවත් හරි වැටහීමක් නැත. ඔහු මේ කෘතිය රචනා කර ඇත්තේ තනිකරම තමන්ගේ සිහිනයක් මත ය. ඒ සිහිනය වන්නේ සත්‍ය ගවේෂණය සඳහා බෞද්ධ දර්ශනය තෝරා ගත යුතුය යන අදහසයි.බෞද්ධ දර්ශනය පිළිබඳ සංක්ෂිප්ත විස්තරයක් නම් මෙහි තිබේ. ඒ පහත සඳහන් පරිදි ය.1 කාලාම සූත්‍රය විග්‍රහ කරයි 11 ආර්ය අෂ්ඨාංගික මාර්ගය පෙන්වා දෙයි 111තෘෂ්ණාව හඳුන්වයි, 1V හින්දු දර්ශනයේ ප්‍රධාන සංකල්ප දක්වයි බුදුදහම සමඟ සසඳයි.වල්පොල රාහුල හිමියන්ගේ “බුදුන් වදාළ ධර්මය” කෘතිය, කාලෝ ෆොන්සේකාගේ දේශන, මහාචාර්ය පරණවිතානගේ මත, ඩාවින්ගේ පරිණාමය, හ්‍යුස්ටන්ගේ හා මහාචාර්ය බෂාමිගේ අදහස් ආදියෙන් මේ පොත පිරී තිබේ. එය බෞද්ධ ලිපි එකතුවක් සේ ගන්නට ද පුළුවන.උපක එම මත ගෙනයන හා විමසන සන්නිවේදකයා බවට පත් ව සිටී. උපක මාක්ස්වාදය, බෞද්ධ දර්ශනය හා එහි ඉතිහාසය විමසන ගවේෂකයකු ලෙස ද පෙනී සිටී. මේ තේමාව වැදගත් වුව එය නවකතාවකට උචිත ලෙස ප්‍රති- නිර්මාණය වී නැත.උපක ජනතා විමුක්ති පෙරමුණට සම්බන්ධ වී එහි ක්‍රියාකාරිකයකු වන අවස්ථාව නිරූපණය වන්නේ දේශන මාර්ගයෙන් ය. කතුවරයා එය දක්වන්නේ ඉතා බොළඳ ලෙස ය.“ඔහු කෙටියෙන් නමුත් පහත සඳහන් මාතෘකා යටතේ කරුණු පැහැදිලි කළේ ය.මාක්ස් ලෙනින්වාදී දර්ශනයඅන්තර්ජාතික කොමියුනිස්ට් ව්‍යාපාරයපක්ෂ ඉතිහාසයවර්තමාන දේශපාලන තත්ත්වය හාබලය ලබාගැනීමේ උපක්‍රම “(පිටුව 11)මහාචාර්යතුමා නවකතා ලියන්නේ විශ්වවිද්‍යාලයයේ ටියුට් ලියන ක්‍රමයට ය. පළපුරුදු පාඨකයා මේ විකාර දුටු සැණෙන් පොත වීසි කරනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f14050111</link>
    <topic>කිත්යසසින් මාතෘ භූමිය සැරසූ ජනතා පුත්‍රයාණෝ</topic>
    <author>චන්දන ජයවීර</author>
    <content>ශ්‍රී ලංකාවේ කම්කරු පන්තිය නිදහස්, නිවහල් රටක අභිමානවත් පුරවැසියන් වෙමින් ලෝකවාසී නිර්ධන පන්තිකයන් සමඟ එක්ව මැයි දිනය සමරන විට ත්‍රස්ත බියෙන් තොර රටක් අනාගත පරපුරට උරුම කළ ජාතික නායකත්වය නැවත වරක් අන්තර්ජාතික ප්‍රජාවගේ ගෞරවයට ලක්ව ඇත.පොදු රාජ්‍ය මණ්ඩලීය රටවල රාජ්‍ය නායකයින්ගේ සමුළුවේ සභාපතිවරයා වෙමින් මවුබිමට ගෞරවයක් ලබාදුන් ජනාධිපති මහින්ද රාජපක්ෂ මහතා අන්තර්ජාතික තලයේදී බුහුමනට ලක් වූයේ වරක් දෙවරක් නොවේ.මානව හිමිකම් ආරක්ෂා කිරීම සඳහා දක්වන ලද සුවිශේෂ දායකත්වය උදෙසා කල්කටාවේ විශ්ව භාරති සරසවිය සම්මාන ආචාර්ය උපාධිය පිරිනැමීම එලෙස අගය කරනු ලැබූ අවස්ථාවකි. ඊට අතිරේකව රුසියාවේ ලුමුම්බා සරසවිය මෑතකදී එතුමන්ට සම්මාන ආචාර්ය උපාධියක් පිරිනැමීය.එමෙන්ම පැරණි සෝවියට් දේශයට අයත් රටවල එකතුවෙන් පවත්වන සමුළුවට චීනය හැරුණු විට වෙනත් ඕනෑම රටක් නියෝජනය කරමින් සහභාගීවූ එකම රාජ්‍ය නායකයා ශ්‍රී ලංකාවේ ජනාධිපති මහින්ද රාජපක්ෂ මහතාය. මෙමගින් ප්‍රගතිශීලී රාජ්‍යයන් හා ශ්‍රී ලංකාව අතර ඇති අන්‍යෝන්‍ය බැඳීම මනාව තහවුරු වෙයි.මහින්ද රාජපක්ෂ මහතාගේ නායකත්වය යටතේ ඉන්දියාව, චීනය, පකිස්ථානය, මාලදිවයින ආදී ආසියානු රටවල් අතර මිත්‍රත්වයද තව තවත් තහවුරු විය. අන්තර්ජාතික සාමය ගොඩනැගීමේදී අප ජනාධිපතිවරයා දක්වන ලද නිර්භය නායකත්වය අවස්ථා ගණනාවකදී මහජන චීන සමූහාණ්ඩුවේ ඇගයුමට ලක්විණි.මහින්ද රාජපක්ෂ මහතාගේ දුර දක්නා දේශපාලන දැක්ම නිසා මැද පෙරදිග රටවල් සහ ශ්‍රී ලංකාව අතර මිත්‍රත්වය නව ආවර්තනයක් ලබා ඇත. මෙයට පෙර සිරිමාවෝ බණ්ඩාරනායක මැතිනියගේ නායකත්වය යටතේ මැද පෙරදිග රටවල් සමඟ යහපත් සබඳතාවක් ගොඩනැගී තිබුණද පසුව බිහිවූ රජයන් යටතේ එය අඩාල විය.එය නැවත යථා තත්ත්වයට පත් කිරීමට අතිරේකව ශක්තිමත් මිතු දමක් දක්වා වර්ධනය කළ හැකිවූයේ. ජනාධිපති මහින්ද රාජපක්ෂ සමයේදීය. පලස්තීනයේ ස්වාධීනත්වය වෙනුවෙන් දිගින්දිගටම පෙනී සිටි එතුමා කුමන බාධක පැමිණියත් එම ස්ථාවරය අත් නොහළේය. කෘතවේදී පලස්තීන ජනතාව රාජ්‍ය නායකයෙක්ට පිරිනමන ඉහළම සම්මානය වන “පලස්තීන තාරකාව” සම්මානය අප ජනාධිපතිතුමාට පිරිනැමීමෙන් මෙම අභිමානවත් ශ්‍රීලාංකිකයාට ඔවුන්ගේ හදවත්වල ඇති භක්තිය පෙන්නුම් කළේය.මැදපෙරදිග රටවල් ශ්‍රී ලංකාව ඔවුන්ගේ ඉතාම කුලුපග මිතුරෙක් ලෙස සලකන බව ජිනීවාහිදී අවස්ථා කිහිපයකදීම මනාව පෙනිණ.කුවේටය, එක්සත් අරාබි එමීර් රාජ්‍ය, ඉරානය මහින්ද රාජපක්ෂ මහතාගේ මඟ පෙන්වීම හා දූරදර්ශී නායක්තවය යටතේ එලෙස අප රටේ සමීප මිතුරන් බවට පත්වූ තවත් රටවල් කිහිපයකි.දැන් නැවත වරක් බහරේන් රාජ්‍ය සිය දේශයේ ඉහළම ගෞරව සම්මානය වන “ඛලිෆා” අභිධානය ජනාධිපති මහින්ද රාජපක්ෂ මහතාට පිරිනමා ඇත.බහරේන් රාජ්‍යය 1940 දී ස්ථාපනය කරන ලද මෙම සම්මානය මේ දක්වා පිරිනමා ඇත්තේ අතිවිශිෂ්ට ලෝක නායකයන් කිහිප දෙනෙකුට පමණි. ඒ අතර දෙවැනි එළිසබෙත් රැජින, සෞදි අරාබියේ රජතුමා සහ මැලේසියානු අග්‍රාමාත්‍යවරයා ද වෙති.මෙම සම්මානය පිරිනමමින් බහරේන්හි හමාද් බින් ඉඩා අල් ඛලීෆා රජතුමා කළ ප්‍රකාශය නැවත උපුටා දැක්වීම වටනේය.“උතුමාණෙනි” ඔබ සහ ඔබ අයත් මිත්‍ර රාජ්‍යය මෙන්ම ද්වීපාර්ශ්වික සබඳතා, සංවර්ධනයේ සහ ප්‍රගතියේ වඩා ඉහළ තලයකට ඔසවා තැබීමට ඔබ පෞද්ගලිකව ගන්නා උත්සාහය අගය කරනු පිණිස මෙම සම්මානය පුදකරමු.”ශ්‍රී ලංකාව ලෝකයේ අභිමානවත් රටක් බවට පත් කිරීමට ජනාධිපතිතුමා ගන්නා උත්සාහය ලෝක නායකයන්ගේ අවධානයට ලක්ව ඇති බව මෙම ප්‍රකාශයෙන් මනාව පෙනේ.ජගත් ප්‍රජාව හමුවේ රාජරාජ මහාමාත්‍යාදීන් වෙතින් කෙතරම් වූ ගරු සම්මාන ලැබූවද එතුමා මවුබිමේ සහෝදර ජනතාව හා උරෙනුර ගැටෙමින් පොදු ජනතා ඇසුරේ සිටීමට ප්‍රිය නිරහංකාර මිනිසෙකි. ඒ මිනිස්කමට ලොවෙන් ලැබෙන ගෞරවාදරයේ හිමිකම මවුබිම බබළවන්නට උප‍යෝගී කරගන්නා වීරෝදාර ලංකා පුත්‍රයෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f1405013</link>
    <topic/>
    <author>කාංචනා අමිලානි</author>
    <content>අමෙරිකාවේ චිකාගෝ නුවර හේමාකට් චතුරස්‍රය එකම හිස් ගොඩකින් පිරී'තිරී ගොස් තිබුණි. ඒ 1886 මැයි 01 වැනිදාය. ‍රැස්ව උන්නේ කර්මාන්තශාලාවල සේවයේ නියතු කම්කරුවන්ය. මේ ඔළුගෙඩි එකතුව සිටියේ එවකට පැය 18ක වැඩ දිනය පැය 08 දක්වා අඩු කර ගැනීම උදෙසාය.දවසේ පැය 24 තුළ පැය 18ල් මුළුල්ලේ සේවයේ නියුතු වීම මනුෂ්‍යත්වයට නොගැළපෙන තරම් වහල් සේවයක් බව ඔවුන් කල්පනා කළා විය යුතුය. කර්මාන්තශාලාවක මෙලෙස පැය 18ක් මුළුල්ලේ සේවය කිරීමෙන් උපයා ගන්නා සොච්චම ජීවිතය පවත්වා ගෙන යාමට නොසෑහෙන තරම් විය. වඩාත් බරපතළ වූයේ යන්ත්‍ර සූත්‍ර සේ නොනවත්වා සේවයේ යෙදී සිටීමට ඔවුන්ට සිදු වීමයි. මේ සියල්ල අළු යට ගිනි පුපුරුව තිබී පුපුරා ගියෙන් සියලු සේවකයන් වැඩ වර්ජනයක් වෙත යොමු විය.අතිශය සාමකාමීව පැවැති මේ වැඩ වර්ජනය හදිසියේම අනෙක් පසට පෙ‍රැළී ගියේ වර්ජකයන් අතර සිටි පුද්ගලයෙකු විසින් පොලීසියට බෝම්බයකින් දමා ගැසීම හේතුවෙනි. සියල්ල උඩු යටිකුරු වී පොලීසිය විසින් වර්ජකයන් දෙසට වෙඩි වර්ෂාවක් හෙළන්නට විය.වර්ජකයන් අතර සිටියෙකු කියූ ආකාරයට ඒ එකම දිශාවක සිට තමන් මධ්‍යයට ගලා ආ නොනවතින වෙඩි උණ්ඩ ප්‍රහාරයකි. තත්ත්වය කෙතරම් බරපතළද යත් අසල තිබූ දුරකථන කම්බි කුලුනු සමූහය වෙඩි උණ්ඩ රවුම්වලින් නැහැවී ගොස් තිබුණි.එහෙත් වැඩ වර්ජකයන් ඉදිරියට ගත් අඩිය පසුපසට තැබීමට සූදානමක් වූයේ නැත. ලෙයින් තෙත් වූ ඇඳුම් ධජ පතාක කරගෙන ඉදිරියටම ඇදුණු පෙළපාළිය අවසන් වූයේ පැය අටක වැඩ මුරය දිනා ගනිමිනි.පොලිස් වෙඩි පහරට සහ පහර දීම්වලට ලක් වූවන් ඇගලූ ඇඳුම් රතු ලෙයින් තෙත් වූයේ කෙලෙසද ඒ තරමටම ඔවුන් භාවිත කළ ධජය රක්ත පැහැ විය. මේ මරණීය සංකේතය එවක් පටන් මැයි දිනය වෙනුවෙන් යොදා ගන්නා ලදී.ලෙයින් දිනා ගත් කම්කරු අයිතිය වෙනුවෙන් වසරින් වසර සැමරුම් උත්සව නිල නොලත් අයුරින් පැවැත්විණි. කුණා‍ටුවක් සේ මේ සැමරුම් උත්සව රටින් රට ගලා යන්නටත් විය. ප්‍රංශ විප්ලවයේ දසවස් පූර්ණය සිදු වූයේද මේ අතරය. මේ වාතාවරණය සමඟම ලොව පුරා නිදහස පිළිබඳ අදහස් උතුරා යන්නට පටන් ගති. වැඩ කරන ජනතාව වෙනුවෙන් පීඩාව පමණක් නොව නිදහස සහ අයිතිවාසිකම් ලබා දිය යුතු බවට ලෝක මතයක් මතු වෙමින් පැවතුණි.අවසන බොහෝ සාකච්ඡා,තීරණ මතින් 1891 දී කොන්ග්‍රස් තීරණයක් මත මැයි පළමු වැනිදා ලෝක කම්කරු දිනය ලෙස නම් කරන්නට යෙදුණි. ලොව පුරා රටවල් 80කට ආසන්න සංඛ්‍යාවක මැයි පළමු වැනිදා රාජ්‍ය නිවාඩු දිනයක් බවට පත් වූයේ ඉන් පසුවය. සාමකාමී ‍රැළි,පෙළපාළි පැවැත්වීමට රාජ්‍ය අනුග්‍රහය ලබා දුන් අතර මුල් වසර කිහිපය මුළුල්ලේ මැයි ‍රැළි වෙනුවෙන් පැවැතියේ අධික වූ උද්‍යෝගයකි.අතොරක් රටවල කම්කරු දිනය සැමරුණේ නිශ්චිත දිනයක නොවේ. උදාහරණයක් ලෙස අමෙරිකා එක්සත් ජනපදයේ කම්කරු දිනය සමරන්නේ සැප්තැම්බර් මාසයේ පළමු සඳුදාවේය. ජර්මනියට කම්කරු දිනය ගිනි මැල දල්වමින්,ගිනිකෙළි සංදර්ශන පවත්වන වසන්ත උත්සවයකි.එහෙත් සෝවියට් සමූහාණ්ඩුවට අයත් රටවලට නම් කම්කරු දිනය වූ කලී අතිශය වැදගත්,ගරු ගාම්භීර උත්සවයකි. චීනය, උතුරු කොරියාව සහ කියුබාව මේ අතර විශේෂිතය. මේ රටවල ලෝක කම්කරු දිනය වෙනුවෙන් හමුදා උත්තමාචාර ඇතුළත් පෙළපාළිි ආදිය අනිවාර්ය අංගයකි.ලංකාව ලෝක කම්කරු දිනය සැමරීමට පටන් ගෙන ඇත්තේ තරමක් කාලයක් ඉකුත් වූ පසුවය. 1932 දී පළමු වරට ලංකාවේ කම්කරු දිනය සැමරීමට මුල් වී ඇත්තේ ඒ.ඊ.ගුණසිංහයන් විසිනි. එය එසේ වුවත් මෙරට කම්කරු අරගලයන්ට ඊට වඩා දිගු ඉතිහාසයක් ඇත. පැය අටක වැඩ මුරයේ අදහස වෙනුවෙන් ලාංකීය ශ්‍රමිකයන් තම අරගලය අරඹා ඇත්තේ 1919දී පමණය. ඒ ආණ්ඩුවේ කර්මාන්තශාලාවේ කම්කරුවන්ය. ඉල්ලීම පැය අටක වැඩ දිනයකි. ඊළඟට සටනට බැස්සේ දුම්රිය එන්ජින් වැඩපොළේ සේවකයන්ය.ඔවුන් සටන් කළේ පැය අටක වැඩ මුරයක් සහ පැය 45ක සේවා සතියක් උදෙසාය. පැය අටක සේවා කාලය ගෞරවණීය ලෙස දිනා ගැනීමෙන් පසුව සේවක අයිතීන් වෙනුවෙන් සටන් වැදීමේ වුවමනාව ඔවුන් තුළ දැල්වී ගියා සේය. ඉන් පසුව මතු වූ වෘත්තීය සටන් බොහෝමයකි. 1896දී රෙදි අපුල්ලන්නන් විසින් සිදු කළ වර්ජනයත්,1906දී කරත්තකරුවන් සිදු කළ මහා වැඩ වර්ජනයත් මෙරට සටන්කාමී ශ්‍රමිකයන්ගේ ශක්තිය එක මිටට ගෙන පෙන්වන්නක් ලෙස උපුටා දැක්විය හැකිය.වැඩකරන ජනතාව තමන්ගේ අයිතීන් වෙනුවෙන් මී මැස්සන් මෙන් එකට එකතුව සටන් කළද ලංකාවේ වෘත්තීය සමිති ව්‍යාපාරය එතරම් ශක්තිමත් මට්ටමක නොතිබුණි. 1922දී ලංකා කම්කරු සංගමය බිහි වීමෙන් පසුව වෘත්තීය සමිති ව්‍යාපාරය වඩා ශක්තිමත් වුණි. මහත්වරින් අතින් එය සහෝදරවරුන්ට මාරු වූයේ ඉන් පසුවය. ශ්‍රී ලංකා සමසමාජ පක්ෂයේ බිහි වීම ඊට සෘජුවම බලපෑවේය.කෙසේ නමුත් ලෝක කම්කරු දිනය වෙනුවෙන් මැයි පළමු වැනිදා දීප ව්‍යාප්තව සිදු කරන සැමරුම් මේ වන විට විවිධ දේශපාලන පක්ෂ,පාට ආදියට විතැන් වී ඇති සැටියකි. මහත් අරගලයක් කර දිනාගත් ඓතිහාසික ජයග්‍රහණයට දේශපාලනික අර්ථයෙන් සංග්‍රහ කිරීම නොමනාය. වැඩකරන ජනතාව අමතක කරන,පාරිභෝගික සමාජයේ මැයි දිනය කෙතරම් වටිනාකමකින් යුක්තව සැමරිය යුතුදැයි යළි යළිත් සිතා බැලිය යුතු කාලය එළඹ ඇති බව නම් කිව යුතුමය.එදා චිකාගෝ නුවර ලෙයින් තෙත් කළ අරගලයේ විප්ලවීය රාවය දෝංකාර දෙන්නේ අතීතය තුළම පමණක් වන්නේ නම් ඊට වටිනාකමක් එකතු කිරීමට උත්සාහ කිරීමෙන් අනර්ථයක් සිදු නොවේ. මන්දයත් අතීතයේ විසාල සෙවණැලි මතින් ගොඩනංවාගත් අනාගතයක අප ජීවත් වන බැවිනි. වැඩකරන ජනතාව දිනේවා යැයි එවිට සියල්ලන්ටම එක සිතින් ප්‍රාර්ථනා කළ හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f1405014</link>
    <topic/>
    <author>සාකච්ඡා කළේ - සමන්මලී ප්‍රියශාන්ති</author>
    <content>ලෝකයේ වැඩකරන ජනතාව මහත් අභිමානයෙන් යුතුව සමරනු ලබන කම්කරු දිනය හෙවත් මැයි දිනය අදයි. ඒ නිමිත්තෙන් කම්කරු හා කම්කරු සබඳතා ඇමැති ගාමිණි ලොකුගේ මහතා සමඟ කරන ලද සාකච්ඡාවකි මේ.කම්කරු දිනයක් අප රටට වැදගත් වන්නේ ඇයි?මේ රටේ බහුතරයක් වු වැඩකරන ජනතාවගේ දිනය කම්කරු දිනය ලෙස සලකනවා. පැය අටක වැඩ මුරයක් ඉල්ලා හඬ නැඟූ අමෙරිකාවේ චිකාගෝ නුවර කම්කරු ජනතාවගේ ලෙයින් කඳුලින් සහ දහඩියෙන් සළකුණු තබන ලද මැයි පළමු වැනි දින ලෝක කම්කරු දිනය ලෙස මුලු මහත් ලෝකයම සමරනු ලබනවා.ඒ අනුව ශ්‍රී ලංකාවේද එම දිනය මහත් හරසරින් සමරනවා. පෙර මැයි දිනයට වඩා වැඩි දෙයක් ලබන මැයි දිනයේ ජනතාවට ලබා දීමට රජය උත්සහ දරනවා. මේ නිසා මැයි දිනයේ අරමුණ වන්නේ කම්කරු ජනතාවගේ මේ රටේ වැඩකරන ජනතාවගේ අයිතිවාසිකම් ආරක්ෂා කිරීමයි.මේ රජය වැඩකරන ජනතාවගේ රජයක් ලෙසත් බොහෝ දෙනා හදුන්වනු ලබනවා‍. ඒ මේ රජය බලයට පත් කරන්නට වැඩ කරන ජනතාව ඉදිරිපත් වු නිසයි. ඒ ජනතාව සම්බන්ධයෙන් රජය කටයුතු කරන්නේ කුමන ආකාරයෙන්ද?වැඩකරන ජනතාව වෙනුවෙන් වෙනත් කිසිම රජයක් සිදු කර නැති වැඩ කොටසක් වත්මන් රජය ඉටු කර තිබෙනවා. වැඩි දෙයක් කිව යුතු නැහැ. මෙතෙක් කිසිම රජයක් අයවැය වාර්තාව සකස් කිරීමේ කාර්යයට කම්කරු ජනතාව කැඳවා නැහැ. නමුත් වත්මන් ජනාධිපතිතුමා අයවැය හදද්දිත් කම්කරු පන්තිය කැඳවනවා. කම්කරු පන්තිය ලැබු විශාල ජයග්‍රහණයක් නෙවෙයිද ඒ? ඒ අනුව කම්කරු පන්තිය නියෝජනය කරන අය සමඟ ජනාධිපතිතුමා කරුණු දෙකක් සම්බන්ධයෙන් සාකච්ඡා කරනවා.ඉන් පළමු වැන්න ජනාධිපතිවරයා විසින් රටේ ආර්ථික තත්ත්වය සම්බන්ධයෙන් කම්කරු පිරිස් දැනුවත් කරනවා. ඒ සම්බන්ධයෙන් දෙපිරිසම සාකච්ඡා කරනවා. අනෙක් කාරණය කම්කරු ජනතාවගේ අවශ්‍යතාවය, වුවමනාව කුමක්ද යන්න පිළිබඳවත් විමසනවා. මේ කරුණු සම්බන්ධයෙන් එකඟතාවක් ඇතිව තමයි මේ දේ කරන්නේ. සමහර කුඩා සංගම් රටේ විවිධ තත්ත්වයන් ඇතිවන විට එළියට බහින තත්ත්වයක් තිබෙනවා. නමුත් කම්කරු ජනතාව රජය සමඟ ඉන්නවා.මෙවර මැයි දිනයේ තේමාව වී ඇත්තේ කුමක්ද?"මව්බිම රැක ගනිමු' නිදහස සුරකිමු" යන්න තේමා කර ගනිමින් මෙවර මැයි දිනය පැවැත්වෙනවා. අද අපේ රට ‍ලෝකයේ අනෙකුත් රටවල් සමඟ ඉදිරියට යමින් සිටින රටක්. අයිතිවාසිකම් දිනා ගත්තා සේම දිනාගත් අයිතිවාසිකම් ආරක්ෂාක කර ගනිමින් රට ගොඩ නැගීමේ කාර්යයට උර දීම කාගේත් යුතු කමක් ‍.මේ යුතුකමට උරදෙමින් අද අපේ රට වේගයෙන් නැගී සිටිනවා. මේ අවස්ථාවේදී රටට හතුරු බලවේග විවිධ මුහුණුවරින් පැමිණ අප අඩපණ කරන්නට කටයුතු කරනවා. මේ අවස්ථාවේ ඒ සතුරු බලවේගවලට නතු නොවී ශක්තිමත්ව රජය සමඟ ඉදිරියට යන්නැයි වැඩකරන ජනතාව ඇතුළු සියලු ජනතාවගෙන් ඉල්ලීමක් කරන්න කැමැතියි.වසර තිහක යුද්ධයෙන් පසු මේ කම්කරු ජනතාව‍ගේ සුභ සිද්ධිය වෙනුවෙන් රජය ගෙන ඇති ක්‍රියාමාර්ගයන් ගැන සඳහන් කළොත්?අද කිසිම සමාගමක සේවකයෙක් නිකරුණේ සේවයෙන් පහ කරන්න බැහැ. කුමන වැරද්දක් කළත් ඒ සේවකයාගෙන් නිදහසට කරුණු නොවිමසා අස් කරන්න බැහැ. ‍එසේ අස් කරනු ලැබුවත් ඒ සේවකයාට පුලුවන් කම්කරු අධිකරණයට ගොස් කරුණු දක්වන්න.ඉන් පැරදුණොත් ඔහුට පුලුවන් ශ්‍රේෂ්ඨාධිකරණය දක්වා යන්න. හාම්පුතුන්ටත් ඒ වගේම සම අයිතිවාසිකම් ලබා දී තිබෙනවා‍.මේ වන විට කම්කරු ජනතාවගේ අවම වැටුප සියයට 40 කින් වැඩි වෙලා තිබෙනවා. ඒක තමයි ‍සමාගම් සාමුහික ගිවිසුම් වලට යන්න උපයෝගි කර ගන්නා මිනුම් දණ්ඩ. මෙය ඇති කළේ එදා ජනාධිපතිතුමා කම්කරු ඇමැතිවරයාව සිටි අවධියේයි.රජය මේ දේවල් සිදු කළත් කම්කරු ජනතාව වෙනුවෙන් කිසිවක් සිදු කර නැති බවට විපක්ෂය විවිධ අවස්ථාවල චෝදනා නඟනවා.?ඔය චෝදනා නැති දවසක් නැහැ. නිදහස ලැබු දා සිට ම කණ්ඩායම් දෙකක් ඉන්නවා සහන දුන්නත් බණිනවා. නොදුන්නත් බණිනවා. චෝදනා කරනවා. මේ අයගේ රාජකාරිය එය තමයි. දැන් බලන්න මාධ්‍ය අද ඉතාමත් දියුණු වෙලා.ඉස්සර පුවත්පතයි දෙකයි. විද්‍යුත් නාලිකා එකයි දෙකයි. අද එහෙමද අද කීයක් නම් විද්‍යුත් නාලිකා තිබෙනවාද, පුවත්පති තිබෙනවාද? මේවායින් මේ චෝදනා නිතර පළ කරනවා. පෙන්වනවා.රටේ කාර්මික ආරවුල් අද නැති මට්ටමට වැටිලා තිබෙනවා. වැඩ වර්ජන අඩු වෙලා තිබෙනවා. අද රටේ උද්ධමන වේගය සියයට 5 ට අඩුවෙන් පවත්වාගෙන යනවා. අද රස්සාවක් නැති අයෙක් නැහැ. ත්‍රී රෝද රථයක් එළවන කෙනත් රැකියාවක් කරනවා.නමුත් ඔහු කියන්නේ රස්සාවක් නැහැ කියලා. ස්වයං රැකියාවක් කරන කෙනත් කියන්නේ රැකියාවක් නැහැ කියලා. රටේ තව පිරිසක් ඉන්නවා ඔවුන් රටේ විවිධ තත්ත්වයන් එනකොට උද්ඝෝෂණ කරනවා. විවිධ ප්‍රකාශ කරනවා. පාරට බහිනවා. ජිනිවා ප්‍රශ්නය එන අවස්ථාවේදීත් එහෙමයි. විවිධ උද්ඝෝෂණ ආවා. දැන් කෝ ඒ උද්ඝෝෂණ. ආයෙත් ලබන මාර්තු මාසය වන විට මේ දේවල් කරළියට එනවා.කාලයක් ත්‍රස්තවාදී ප්‍රහාර හේතුවෙන් ආරක්ෂක හේතුන් මත මැයි රැළි පැවැත්වීමට හෝ මැයි දිනය සැමරීමට අපේ රටට ජනතාවට අවස්ථාවක් ලැබුණේ නැහැ.?ඔව්. යුද්දෙන් පසු පසුගිය අවුරුද්ද පෞද්ගලික හා රාජ්‍ය අංශයේ වැඩකරන ජනතාව සතුටින් පිරි අවුරුද්දක් ලෙස සැමරුවා. ඔවුන්ට අද වැඩබිම් වල බයක් හැකක් නැතිව වැඩ කරන්න පුලුවන් වාතාවරණයක් උදා වෙලා තිබෙනවා. ඔවුන්ට රැකියාවට යාමට සහ ඒමට බියක් එදා‍ වගේ අද දැනෙන්නේ නැහැ.රජය ඇතුලු අමාත්‍යාංශය වැඩකරන ජනතාව වෙනුවෙන් ඉටු කර තිබෙන මෙහෙය ගැන සඳහන් කළොත්?රජය විවිධ අර්බුදවලට මුහුණ දෙන අතර වැඩකරන පන්තිය වෙනුනේ නම්‍යශීලීව කටයුතු කරනවා. පඩි පාලක සභා ඇති කර ඔවුන්ගේ වුවමනාවන් ඉටු කර තිබෙනවා. ලංකා ගමනා ගමන මණ්ඩලයේ පාරිතෝෂිත ගෙවීම මේ වන විට සියයට 90 ක් නිම කර තිබෙනවා.අර්ථ සාධක ගෙවීම, අයකිරීම ක්‍රමයත්ව ඉටු කරනවා. මේ වන විට සේවක අර්ථ සාධක අරමුදල ට්‍රිලියන 1.2 ක් වෙලා තිබෙනවා. සේවකයෙකු විශ්‍රාම යෑමේදී එම මුදල ලබා ගැනීමට පහසුකම් රැසක් අද ක්‍රියාත්මකයි‍. බැංකු පොලී අඩු වන විටත් සියයට 11 ක වැල් පොලියක් වෙන්න අපට හැකියාව ලැබිලා තිබෙනවා‍. සේවකයින්ගේ අරමුදල්වලින් නිවාස හා සෞඛ්‍ය කටයුතු සඳහා සියයට 30 ක් ලබා ගැනීමේ කටයුත්තත් දැන් නිම වෙමින් තිබෙනවා.ගැටලුවක් තිබෙනවා නම් යම් කිසි සේවකයකුට ඒ ගැටලුව විසදා ගැනීමට කිසිම මා හමුවීමට අවශ්‍ය නම් බදාදා දින වල පෞද්ගලිකව මා හමු වෙන්න ඔවුන්ට හැකියාව තිබෙනවා. අද අපට ජාත්‍යන්තරය සමඟ සමීප සබඳතාවයක් ඇති කර ගැනීමට හැකියාව ලැබිලා තිබෙනවා. ජාත්‍යන්තර කම්කරු සංවිධානය ඇතුලු අනෙකුත් කම්කරු සංවිධාන එක්ක අපගේ නිලධාරීන්ට අලුත් දැනුම දෙන වැඩපිළිවෙළක් අපි ක්‍රියාත්මක කරන්න සුදානම් කර තිබෙනවා. මීට අමතරව අපගේ සේවාවන් පරිඝණක ජාල ගත කිරීමේ ක්‍රමවේදයක් ආරම්භ කිරීමටත් අපි කටයුතු යොදා තිබෙනවා.සෑම කම්කරු නිලධාරියකුට අතේ ගෙන යා හැකි ටැබ් එකක් ලබා දීමට අපි ඉදිරියේදී පියවර ගන්නවා. මහජන සම්බන්ධතාවය වැඩි දියුණු කරන්න, කාර්යක්ෂම කරන්න මේ නිසා පුලුවන් වෙනවා. ඕනෑම නිලධාරියකුට තමන්ගේ කාර්යය කොහේ හෝ සිට ඉටු කරන්න මෙමගින් හැකියාව ලැබෙනවා වගේම එම නිලධාරීන්ගේ සේවය ගැන සොයා බලන්න් මටත් මෙමගින් හැකියාව ලැබෙනවා. ඒ සඳහා අපට ජාත්‍යන්තර ආධාර ලැබෙනවා ඇමරිකානු කම්කරු දෙපාර්තමේන්තුවෙන්.ඉස්සර අපි සේවකයින්ගේ අර්ථසාධක මාස තුනක් බැර නොකළොත් අපට මතක් කිරීමක් කරනවා. අද එහෙම නෑ. නමුත් නැවත් ඒ ක්‍රමය ඇති කරන්නත් මෙය පිටිවහලක් වන අතර ඕනෑම වෙලාවක තමන්ගේ අරමුදලේ තත්ත්වය දැන ගැනීමට සේවකයාට අවස්ථාවක් ලැබීමත් මෙමගින් සිදු වෙනවා.මෙරට කාන්තාවන්ගෙන් නිෂ්පාදන කාර්යයට දායකත්වය දෙන්නේ සියයට 32 ක පමණ පිරිසක්. මේ සහභාගීත්වය වැඩි කරන්න අවශ්‍ය වෙනවා. සුපිරි වෙළෙඳ සංකීර්ණවල බොහෝ විට කාන්තාවන් වැඩ මුර අනුව සේවයේ යෙදවිය යුතු වෙනවා. මේ සඳහා අවසර දීමට නම් කාන්තාවන් වැඩි පිරිසක් එම ආයතනයේ සේවය කළ යුතු වෙනවා. මේ කරුණු ගැන අදහස් විමසා කාන්තා සංවිධාන වලට ලිපි යොමු කළත් තවමත් ඒ අයගෙන් ඊට ප්‍රතිචාර ලැබී නැහැ. ඉදිරියේදී අපට මේ සියලු කරුණු කාරණාවලට විසදුම් දිය යුතු වෙනවා.අද (01) ට යෙදෙන ලෝක කම්කරු දිනයේදී මෙරට වැඩකරන පන්තිය වෙනුවෙන් ඔබට කිව යුතු විශේෂ පණිවිඩයක් තිබෙනවාද?කම්කරුවන්ගේ කඳුළු, දහඩිය, ලේ පරිත්‍යාගයෙන් දිනා ගත් අයිතිවාසිකම් රැක ගැනීම සමස්ත කම්කරු ජනතාවගේ වගකීමක් හා යුතුකමක් වෙනවා. අපට ජාත්‍යන්තර කම්කරු සංවිධානය සමඟ ලෝකය සමඟ ඉදිරියට යාමේ අවශ්‍යතාවය දැන් දැඩි ව මතුව තිබෙනවා.ඒ ආකාරයෙන් ඉදිරියට යා හැකි වැඩසටහන් රැසක් අපි ක්‍රියාත්මක කරමින් සිටිනවා සහ එවැනි වැඩසටහන් ගැන සාකච්ඡා කරමින් සිටිනවා. කම්කරුවන්‍ වෙනුවෙන් අපි නිරන්තරයෙන් කැප වී කටයුතු කරන අතර ඔවුන්ගේ අයිතිවාසිකම් රැක දෙන්නට කැප වී ක්‍රියා කරනවා. එවැනි අවස්ථාවන් වලදී අපට විවිධ ගැටලු වලට මුහුණ දෙන්නට සිදු වෙනවා. විශේෂයෙන් විවිධ වේෂ ගෙන පැමිණෙන මෙම ගැටලු ජාතික හා ජාත්‍යන්තර වශයෙන් පැමිණිය හැකියි‍.රට තුළ ගොඩ නැඟෙන සංවර්ධනය ඉවසිය නොහැකි මේ දේශීය හා ජාත්‍යන්තර බලවේග ශ්‍රී ලංකාව අස්ථාවර කිරිමේ මහා මෙහෙයුමක නිරතව සිටින මොහොතක් මේ වන විට උදා වෙලා තිබෙනවා. මැයි දිනය සමරන මේ මොහොතේ මා සියලු වැඩකරන ජනතාවගෙන් ඉල්ලීමක් කරන්න කැමැතියි. ජනාධිපති මහින්ද රාජපක්ෂ මහතා ප්‍රමුඛ රණවිරුවන් අපට දිනා දුන් රට හා ලබා දුන් නිදහස දිවි හිමියෙන් සුරකින්නට සියලු වැඩකරන ජනතාව එක් වන ලෙස මා ඉල්ලා සිටිනවා. මේ මැයි දිනයේදී ඒ වෙනුවෙන් කැප වෙමු යැයි අපි ප්‍රතිඥා දෙමු..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f1405015</link>
    <topic/>
    <author>සාකච්ඡා කළේ ඉරෝෂිණී දීපිකා</author>
    <content>ලොව නන් දෙස සිටින කම්කරු ජනතාව සිය සටන් පාඨ පවසමින් කම්කරු දිනය සමරන අද වැනි දිනෙක, ශ්‍රී ලංකා නිදහස් සේවක සංගමය එයට එක්වන ආකාරය මෙන්ම මෙරට කම්කරු ජනතාව වෙනුවෙන් ඔවුන් කළ මෙහෙවර පිළිබඳ සහ ඉදිරි අපේක්ෂා පිළිබඳ ශ්‍රී ලංකා නිදහස් සේවක සංගමයේ ලේකම් ලෙස්ලි දේවේන්ද්‍ර මහතා සමඟ කළ කතාබහකි මේ.මෙවර සැමරෙන ලෝක කම්කරු දිනය, ශ්‍රී ලාංකේය කම්කරු ජනතාවට වැදගත් වෙන්නේ කොහොමද?ශ්‍රී ලාංකේය කම්කරු ජනතාවට පමණක් නෙමෙයි, මුළු මහත් ශ්‍රී ලා‍ංකේය ජනතාවට ම මෙවර කම්කරු දිනය අතිශයින් ම වැදගත්. අපගේ ආදරණීය මවු රටේ ප්‍රගමනයට එරෙහිව දේශීය හා විදේශීය විවිධ බලවේග නැඟී සිටිමින්, අපගේ රටත්, රජයත්, ජනතාවත් අපහසුතාවට පත් කිරීමට කටයුතු කරමින් සිටින මොහොතකයි මෙවර කම්කරු දිනය සැමරීමට අපට සිදුව තිබෙන්නේ. එය මෙරට කම්කරු ජනතාවට පමණක් නෙමෙයි, සෑම ශ්‍රී ලාංකේය පුරවැසියෙකුටම දැනෙන, හැ‍ඟෙන ප්‍රශ්නයක්.අපට ජීවත්වීමට නම් නිදහස් රටක් තිබිය යුතුයි.විවිධ දේශපාලන කඹ ඇදීම් හමුවේ අගාධයට වැටී තිබුණු රට නැවත ගොඩගෙන, ප්‍රභාකරන් නමැති මිනීමරු කොටි ත්‍රස්තයාගෙන් රට මුදා ගැනීමට, රටට සාමය උදාකරදීමට ජනාධිපති මහින්ද රාජපක්ෂ මැතිඳුන් ගත් උත්සාහය මේ රටේ වෙසෙන කිසිම ශ්‍රි ලාංකේය පුරවැසියෙකුට අමතක නැහැ.එදා මේ රටට නැවත සාමය උදාකර දී, රටත් ජාතියත් නඟාසිටුවීමට කටයුතු කරමින්, රට සංවර්ධනය කරමින් එතුමා නිවැරැදි ඉදිරි දැක්මක් ඇතිව ඉදිරියට ගමන් කරමින් සිටින මොහොතකයි අප රට වෙත විවිධ චෝදනා එල්ල වෙමින් පවතින්නේ.අපේ ගමන් මඟ කඩා බිඳ දැමීමට, අපගේ ගමනට වැට කඩොලු බැඳීමට මාන බලනා දේශීය මෙන්ම විදේශීය බලවේග මෙවන් මොහොතක ඉස්මතුවීම මඟින් පෙන්නුම් කරන්නේ, ශ්‍රී ලංකාව නමැති පුංචි රට පියවරක් හෝ ඉදිරියට තබනවාට අකමැති පිරිස් සිටින බවයි.බෙදුම්වාදී බලවේග නැවත හිස ඔසොවමින් නැඟී සිටීමට වෙර දරන මෙවන් මොහොතක, අප සංගමය කම්කරු ජනතාව වෙනුවෙන් පෙනී සිටිනවා වගේම, ජාතික අවශ්‍යතාවක් ලෙස සිතා රට වෙනුවෙන් අපේ මැයි දින සැමරුම පැවැත්වීමට තීරණය කළා.අප දන්නවා හිට්ලර්ගේ සමයේ දී මුළු ජර්මනියේම කම්කරු ජනතාව වෘත්තීය ප්‍රශ්න අමතක කරලා ඉදිරියට ආවා. මුළු ජනතාවම එක්වෙලා නාසිවාදී සටන් කළා. ඒ නිසා අපත්, අප රටට එල්ලවන දෙස් විදෙස් කුමන්ත්‍රණවලට එරෙහිව මුළු මහත් ජනතාවම ශ්‍රී ලාංකේය පුරවැසියන් යන හැඟුමෙන් යුතුව මේ මොහොතේ එක් විය යුතුයි.ඒ කියන්නේ කම්කරුවා අමතක කර දමන බවද?කොහෙත්ම නෑ. අපේ සංගමය හැමදාමත්ම කම්කරුවන් වෙනුවෙන්, ඔවුන්ගේ අයිතීන් වෙනුවෙන් පෙනී සිටියා. අප වසර පුරාම ඔවුන්ගේ ප්‍රශ්න දෙස ඇස ‍ෙයාමු කරලා නොවිසැ ඳුණු ප්‍රශ්න විසඳා ගනිමින් ඉදිරියට යාමට කටයුතු කරන කම්කරු සංගමයක්. මේ වසරේදීත් එහෙමයි. එහෙත් අප කම්කරු දිනයේදී පෙළ ගැසෙන්නේ, ප්‍රමුඛත්වය ලබා දෙන්නේ රටට එල්ලවන බලවේගවලට විරුද්ධවයි. අපි ඒ මඟින් පෙන්වන්නේ අපේ කම්කරු ජනතාවගේ ශක්තියයි.මෙවර තේමාව වී තිබෙන්නේ ‘මවුබිම රැකගමු - නිදහස සුරකිමු’ නමැති පාඨයයි. මේ පිළිබඳ කතා කළොත්?වර්තමානය වන විට අපගේ මවුබිමට ශක්තියක් වන නායකයකු අපට පහළවී තිබෙනවා. එහෙත් රජය අස්ථාවර කිරීමේ අරමුණෙන් විවිධ බලවේග ක්‍රියාත්මක වෙමින් පවතින බව අප සැම හොඳින් ම දන්නා කරුණක්.ඒනිසා තමයි අපි මේ තේමා පාඨය යටතේ මෙවර මැයි දිනය සැමරීමට එක්වන්නේ.අප රටට ලැබුණු නිදහස අස්ථාවර කිරීමට කිසිදු බලවේගයකට ඉඩ නොදී, නිදහස රැක ගැනීමට අප එක්විය යුතුයි. ඒ නිසා අපි ‘මවුබිම රැකගමු - නිදහස සුරකිමු’ නමැති තේමා පාඨය යටතේ මෙවර මැයි දිනය සමරනවා.මෙවර මැයි දිනයට ඔබ එක්වන්නේ කොහොමද?එක්සත් ජනතා නිදහස් සන්ධානයේ වෘත්තීය සමිතිය හැටියට සන්ධාන පෙළපාළිය සමඟ එක්ව අප ගමන් කරනවා. නෙළුම් පොකුණ අසලින් ඇරැඹෙන මේ පෙළපාළිය, ඇස්වාට්ටුව, ඩීන්ස් පාර, මරදාන පොලිසිය අසලින් දකුණට හැරී බොරැල්ල, පුංචි බොරැල්ල හරහා කැම්බල් පිටියට පැමිණෙනවා. ඒ කැම්බල් පිටියේ පැවැත්වෙන මැයි රැලිය සඳහායි.කම්කරු ජනතාව වෙනුවෙන් ඔබේ යෝජනා පිළිබඳ කතා කළොත්?අප පසුගිය දෙසැම්බර් 10 වැනිදා ජාතික සම්මේලනය පැවැත්වූවා. එදා අප රජයට ප්‍රධාන යෝජනා කිහිපයක් ඉදිරිපත් කළා. ඒ ගැන නැවත නැවතත් සිහි කැඳවමින් එය ඉටුකරලීමට අප බලාපොරොත්තු වෙනවා.ඒ වගේම තමයි, පෞද්ගලික අංශයට අවම වැටුපක් කියා දෙයක් නෑ. එක්සත් ජනපදයේ පවා අවම වැටුපක් තිබෙනවා. ඒත් අපේ එහෙම අවම වැටුපක් නෑ. සමහර හෝටල් සේවකයන්ට මසකට ලැබෙන්නේ රු. 6000 - 8000ක් වගේ ප්‍රමාණයක්. ඒ වගේ තව ක්ෂේත්‍ර තිබෙනවා.මනුෂ්‍යයකුට මාසයක් ජීවත් වෙන්න මේ මුදල ප්‍රමාණවත් නෑ. ඒ නිසා ජාතික වැටුප් කොමිසමට පවරලා තිබෙන මේ කටයුත්ත ඉක්මන් කරන ලෙස අප නැවත නැවතත් ඔවුන්ට දැනුම් දීමට අපේක්ෂා කරනවා.ශ්‍රී ලංකාවේ පුද්ගලයකුගේ ආයු කාලය ලෙස මීට පෙර සඳහන්ව තිබුණේ අවුරුදු 60ක් විදිහටයි. ඒත් මේ වන විට එම වයස් ප්‍රමාණය අවුරුදු 74 දක්වා වැඩිවී තිබෙනවා. රාජ්‍ය අංශයේ විශ්‍රාම යාමේ වයස අවුරුදු 60 ක් වුණත්, පෞද්ගලික අංශයේ සේවකයන්ට අවුරුදු 55න් විශ්‍රාම යාමට සිදු වෙනවා. ඒ නිසා අප මේ සියලු කරුණු කාරණා පිළිබඳ අවධානය යොමු කිරීමට මෙවර කම්කරු දිනයේදී කටයුතු කරනවා.වත්මන් රජය කම්කරුවා වෙනුවෙන් ඉටුකරන මෙහෙවර පිළිබඳ සෑහීමකට පත්වෙන්න පුළුවන්ද?අනිවාර්යයෙන්ම. අප 90%ක් සෑහීමකට පත්වෙනවා. 2009 වසරේදී ඇරෙන්න යුද්ධය පැවැති කාලයේදීත් සෑම වසරකම අය වැය මඟින් රාජ්‍ය සේවක වැටුප් වැඩි කළා. ශ්‍රී ලංකාවේ කිසිම රජයක් නොකළ ආකාරයට වත්මන් රජය මේ කාර්යයේ නිරත ව සිටිනවා.සේවක ප්‍රශ්න වෙනුවෙන් ඕනෑම මොහොතක පෙනී සිටිනවා. ජනාධිපතිතුමා මාස දෙකකට වතාවක් කම්කරු නායකයන් හමුවෙලා ඔවුන් සමඟ පවත්නා ගැටලු පිළිබඳ සාකච්ඡා කරනවා. ජනාධිපතිතුමා අය වැයට පෙර පවා වෘත්තීය සමිති නායකයන් හමුවෙලා අදහස් හා යෝජනා විමසා සිටිනවා. 2005 වසරේ සිට මේ දක්වා එතුමා ඒ අයුරින් කටයුතු කළා.කම්කරු ගැටලු කොපමණ තිබුණත්, කම්කරුවා වෙනුවෙන් හැමෝම කතා කරන්නේ මැයි දිනයේදී පමණක් බවට සමහරු චෝදනා නඟනවා. මේ පිළිබඳ කතා කළොත්?අපි කම්කරුවා පිළිබඳ හැමදාම කතා කරනවා. කම්කරු ප්‍රශ්න අපි කවදාකවත් මඟ අරින්නේ නෑ. ඒත් මැයි දිනයේදී අප කම්කරුවා ගැන, කම්කරු ගැටලු පිළිබඳ වැඩිපුර කතා කරනවා.මෙතෙක් ඔබ සංගමයේ මැදිහත්වීමෙන් ලැබූ ජයග්‍රහණ පිළිබඳ කතා කළොත්?රාජ්‍ය සේවකයන්ගේ විශ්‍රාම කාලය අවුරුදු 55 සිට 60 දක්වා දීර්ඝ කර ගැනීමට අප විශාල සටනක් කළා. මේ වනවිට අපේ ඒ ඉල්ලීම් දිනා ගැනීමට හැකිවී තිබෙනවා. රාජ්‍ය සේවකයන් දැනට 4,50,000ක් පමණ සිටිනවා. ඒ වගේම අප සාමූහික ගිවිසුම්වලට අත්සන් තබලා සමහර පෞද්ගලික අංශ සේවකයන්ට සහන ලබාදී තිබෙනවා. අවම වැටුප වගේ තුන් ගුණයක සහන ඒ අනුව සමහර සේවකයන්ට ලැබී තිබෙනවා.කාන්තාවන්ගේ නොවිසඳුණු වෘත්තීය ගැටලු වෙනුවෙන් ඔබ සංගමය පෙනී සිටින්නේ මොන විදිහට ද?කාන්තා ප්‍රසූත නිවාඩු සම්බන්ධයෙන් පොදු ජාතික ප්‍රතිපත්තියක් සකස් කිරීමට අප යෝජනා ඉදිරිපත් කර තිබෙනවා. ඒ වගේ ම රාත්‍රී සේවය සම්බන්ධයෙන් යම් යම් කොන්දේසි යටතේ ඒ අයට අවස්ථා ලබා දී තිබෙනවා. ඒකට හේතුව හෝටල් තොරතුරු තාක්ෂණ වැනි අනිවාර්යයෙන් රාත්‍රී සේවා සැපයෙන වෘත්තීන්හි නිරත අයට මේ අයුරින් කොන්දේසි යටතේ අවස්ථා ලබා දීමට කටයුතු කර තිබෙනවා.ඔබ සංගමය කම්කරුවන් වෙනුවෙන් හරියාකාරව පෙනී නොසිටින බවට ඇතැමුන් චෝදනා කරනවා.ඒක අසත්‍යයක්. අපි වැඩ කරන්නේ නිහඬව. අපට සුන්දර සටන් පාඨ නෑ. අප වැඩ නොකරනවා නම් අපට සාමාජිකයන් ලක්ෂයකට ආසන්න ප්‍රමාණයක් සිටින්න විදිහක් නෑනෙ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f1405016</link>
    <topic/>
    <author>සාකච්ඡා කළේ ධම්මික සෙනෙවිරත්න</author>
    <content>ලෝක කම්කරු දිනයේ සහ ශ්‍රී ලංකා මැයි දිනය සැමරීමේ ඉතිහාසයත්, ලාංකීය වැඩ කරන ජනයාගේ අනාගතය සහ ඔවුන් ඉදිරිපිට ඇති අභියෝග ගැනත් අන්තර් සමාගම් සේවක සංගමයේ හිටපු ප්‍රධාන ලේකම් හා හිටපු ජවිපෙ පාර්ලිමේන්තු මන්ත්‍රී රාජ්‍ය දැව සංස්්ථාවේ සභාපති එස්. අමරසිංහ මහතා සමඟ කළ සාකච්ඡාවකි.ලෝක කම්කරු දිනය සැමරීමට අදාළ පසුබිම නිර්මාණය වූයේ කොහොම ද?ලෝක කම්කරු ව්‍යාපාරයට බලපෑවේ වැඩවසම් යුගය අවසන් වෙලා, වහල් සමාජයට පසු බිහි වූ යුගයේ දී ප්‍රවේණි දාසයන් වෙනුවට කම්කරු පංතියක් ඇතිවීමයි. වහලුන් ගෙන් පැය 24 ම වැඩ ගත්තා නමුත්, ජෝර්ජ් ස්ටීවන්සන් වාෂ්ප එංජිම සොයාගැනීමත් සමඟ සිදුවූ කාර්මික විප්ලවයෙන් කාර්මික සමාජයක් ඇති වුණා.එවිට තමන් වහලුන් නොව පැය 24 කම්කරුවන් බව මිනිසුන් තේරුම් ගත්තා. ව්‍යාපාර හිමියන්ට මුදල් ලැබෙන්නේ තමන් හදපු බඩු වලින් බවත්, ඒ ඇතැම් භාණ්ඩ තැනීමට අවශ්‍ය යපස් ආදී අමුද්‍රව්‍ය පොළොවෙන් ගොඩදමන්නේ තමන් බවත් කම්කරු පංතියට පෙනුණා.ඒ අනුව, වැඩ කරන ජනයාගේ අයිතීන් වෙනුවෙන් “ඉර නැඟීමේ සිට බැසීම දක්වා වැඩ කිරීමට එරෙහි ව්‍යාපාරය” 1827 දී අමෙරිකාවේ පිලඩෙල්පියා ප්‍රාන්තයේ දියත් වුණා. ලෝකයේ පළමු වැනි සංවිධානාත්මක කම්කරු අරගලය සිදුවුණේ 1834 දී නිව්යෝර්ක් වල. ඒ, පැය 24 ම වැඩ කිරීමට එරෙහිව පැය 8 සේවය ඉල්ලා සිටිමිනුයි.ඊට සම්බන්ධ වුණේ බේකරි කම්කරුවන් 1887 දී චිකාගෝ නුවර දී පතල් කම්කරුවන්ගේ අරගලයට එල්ල වූ ප්‍රහාරයෙන් මියගිය පිරිස අනුස්මරණය කිරීමට තමයි 1890 පටන් මැයි 1 වැනිදා දිනය ලෝක කම්කරු දිනය වශයෙන් ප්‍රකාශයට පත් වුණේ. ඒ කියන්නේ මෙවර අප සමරන්නේ 124 වැනි මැයි දිනයයි.මේ වන විට මේ දිනය සෑම රටක්ම මැයි 1 වැනිදාට සමරන්නෙ නෑ. විශේෂයෙන් ධනපති හා ලිබරල් රටවල් කම්කරු දිනය සමරන්නේ මැයි 1 වැනිදා නෙවෙයි. අමෙරිකාව පවා එය එදිනට සමරන්නේ නෑ. ආසියානු, ලතින් අමෙරිකානු ආදී රටවල් නම් තවමත් ලෝක කම්කරු මැයි 1 වැනිදා සමරනවා. එය වෙනමම සාකච්ඡා කළ යුතු සංකීර්ණ දේශපාලන කාරණයක්.ශ්‍රී ලංකාව මැයි දිනය සැමරීමට අදාළ ඉතිහාසය සැකෙවින් පැහැදිළි කළ හැකි ද?ලංකාවේ අපිට කම්කරු පංතියක් නෑ. අපට අරගල හුරු කළෙත් බ්‍රිතාන්‍ය ආණ්ඩුවයි. ඒ, 1846 දී කොළඹ කොටුවේ කරත්තකරුවන් අරගලයක් කළත් ඒක වර්ජනයක් නෙවෙයි. අපේ රටේ පළමු වැඩ වර්ජනය සිදුවුණේ 1890 දී. එච්. ඩබ්. කේව් මුද්‍රණ සමාගමේ කම්කරුවන් පිරිසක් තමයි ඊට මුල පිරුවේ. එතැන් පටන් මේ දක්වා වරින් වර වැඩවර්ජන සිදුවෙනවා. ලංකාවේ පළමු වරට කම්කරුවෙක් අරගලයක දී මිය ගියේ 1940 ගණන්වල දී. ඒ කන්දසාමි සහෝදරයා.1953 හර්තාලය එවැනි විශාල අත්දැකීම යි. ලොකුම කම්කරු අර්බුදය 1980 ජූලි වර්ජනයයි. පළමුවෙන්ම කම්කරුවෙක් මරල දාපු යූ.එන්.පී ය දිගටම වගේ මැයි රැලි - පෙළපාලි වලට පහර දුන්නා.1986 දී කිත්සිරි මෙවන් සහෝදරයා මරා දැම්මෙත් මැයි 1 වැනිදා. ලංකාවේ මැයි 1 වැනිදා දිනය නිවාඩු දිනයක් බවට පත් කළේ 1956 දී එස්. ඩබ්. ආර්. ඩී. බණ්ඩාරනායක අගමැතිතුමා බලයට පත්වීමෙන් පසුවයි.ක්‍රමයෙන් මැයි පෙළපාලි දේශපාලනීකරණය වීමත් දකින්න පුලුවන්. 1983 ජවිපෙ මැයි පෙළපාලිය දුටු ජේ. ආර්. ජයවර්ධන ජනාධිපතිවරයා ජවිපෙ තහනම් කළා. ඉන් පසු මැයි පෙළපාලිවලට තිබුණු වටිනාකමත් අඩුවුණා. නමුත්, 1994 ට පසු ඇතිවූ ප්‍රජාතන්ත්‍රවාදී අවකාශය යටතේ යළිත් සාමකාමීව මැයි රැලි හා පෙළපාලි පැවැත්වෙනවා.මේ වනවිට සියලු මැයි දින රැලි හා පෙළපාලි කම්කරු පංතියට ආවේණික නොවූ දේශපාලනීකරණය වූ රැලි බව කැමැත්තෙන් හෝ අකමැත්තෙන් අපට පිළිගැනීමට සිදු වෙනවා. ආණ්ඩුව හා එය සමඟ සිටින පක්‍ෂ වෙනමත්, විපක්‍ෂයේ දේශපාලන පක්‍ෂ වෙනමත් මැයි දිනය සමරනවා. හරි-වැරැද්ද කොහොම වුණත් යථාර්ථය එයයි.එජාපය දැන් පවත්වන්නේ මැයි රැලි පමණයි. පෙළපාලි නෑ. මේ වතාවේ ඔවුන් එය පවා කොපමණ අත්හැරල ද කිව්වොත් මීලඟ ඡන්දය තියෙන ඌවේවත් නෙවෙයි මැයි රැලිය පවත්වන්නෙ. ජවිපෙ නම් අප්‍රේල් සැමරුම කළේ බදුල්ලෙ. ඒ මීළඟ පළාත් සභා ඡන්දය ඌවේ නිසා. එජාපය මැයි දිනය කරන්නෙ අම්පාරෙ. ලාංකීය කම්කරු පංතියේ නැඟීම හා බිඳවැටීම තමයි මේවායින් පෙනෙන්නෙ.මේ පසුබිම ඔස්සේ ලාංකීය වැඩකරන ජනයාගේ අනාගතය ඔබ කොහොම ද දකින්නේ?දැන් මේක දේශපාලනීකරණය වෙලා තිබෙන්නෙ. ඒත් සමඟ ඉදිරියට යනවා හැර ලාංකීය වැඩකරන ජනයාට අන් මඟක් නෑ. වැඩ කරන ජනයාගේ අයිතීන් ලබාදීම වෙනුවෙන් වැඩ කොටසක් කළේ හා කරන්නේ ශ්‍රී ලංකා නිදහස් පක්‍ෂය ප්‍රමුඛ වමේ හා ප්‍රගතිශීලී පක්‍ෂ එක්ව බිහිවූ ආණ්ඩුව පමණයි. පැය 8 වැඩ දිනය, මැයි 1 වැනිදා නිවාඩු දිනයක් කිරීම, සේවක අර්ථ සාධක අරමුදල ආදිය ලබාදුන්නෙ 1956 දී බලයට පත් එස්. ඩබ්. ආර්. ඩී. බණ්ඩාරනායක අගමැතිතුමාගේ රජයයි.2001 දී එජාප පාලනය යටතේ ගෙනා වන්දිසූත්‍ර පනත අහෝසි කළේ 2004 චන්ද්‍රිකා බණ්ඩාරනායක ජනාධිපතිතුමියගේ කාලයේ දී. 2013 දී පුද්ගලික අංශය වෙනුවෙන් විශ්‍රාම වැටුපක් හඳුන්වා දීමට පනතක් ගෙනාවෙත් මහින්ද රාජපක්‍ෂ ජනාධිපතිතුමාගේ පාලනය යටතේ.තුමා කම්කරු ඇමැතිවරයා හැටියට සිටියදී කම්කරු ප්‍රඥප්තියක් යෝජනා කළා. දේශපාලන වුවමනාවන් මත දියත් වූ උද්ඝෝ්ෂණ නිසා පුද්ගලික අංශයට විශ්‍රාම වැටුප් ක්‍රමයක් හඳුන්වා දීම වැළැකුණා. උපාධිධාරීන්ගේ රැකියා ප්‍රශ්නය විසැඳුවෙත් මේ රජයයි. ඉදිරිපත් කළ සෑම අය-වැයකින්ම මහින්ද රාජපක්‍ෂ ජනාධිපතිතුමාගේ කාලය තුළ මේ දක්වාම රාජ්‍ය සේවකයන්ට වැටුප් වැඩි කෙරුණා. දැන් රාජ්‍ය සේවකයන්ගේ අවම දළ වැටුප රුපියල් 20,000/- ට වැඩියි. දැනට රාජ්‍ය සේවකයන් සංඛ්‍යාව ලක්‍ෂ 14ක් පමණ වෙනවා.අලුත් ආණ්ඩු හදන විට හදන්න ඕන ආණ්ඩුවක්ද, කම්කරුවන්ට හිතකර ආණ්ඩුවක්ද, කම්කරුවන්ට ප්‍රේම කරන ආණ්ඩුවක් ද කියන එක ඔවුන් තිරණය කළ යුතුයි. ඌවේ ඊළඟ මැතිවරණයේ දී හරි, පාර්ලිමේන්තු මැතිවරණයේ දී තමන් වෙනුවෙන් වැඩක් කරන්න අවංක වුවමනාවක් තියෙන්නෙ, ආණ්ඩුවට ද, විපක්‍ෂයට ද, නිවැරදි දේශපාලන මතයක් තියෙන්නෙ කාට ද, දේශප්‍රේමීන් කවුද කියන එක වැඩ කරන ජනතාව සිතා බැලිය යුතුයි. අද අපි දකින්නෙ පාවාදීම් කරන විපක්‍ෂයක්.කන්දසාමි සහෝදරයාගේ පටන් මෑතදී කටුනායක වෙළෙඳ කලාපයේ උද්ඝෝෂණයේ දී මිය ගිය සහෝදරයා දක්වා මරණවලට වගකිවයුත්තේ එජාපය යි. රුපියල් 10/= ක් වැඩි කරන්න කියල ඉල්ලපු 80 ජුලි වර්ජකයන්ට ඔවුන් මොකක්ද කළේ? ඊළඟට ජවිපෙ ගත්තත් 89 දී මරාදාපු ලංගම රියදුරන්ගේ පටන් කම්කරුවන් කීදෙනෙක් ඝාතනය කළාද? පුද්ගලික අංශයට විශ්‍රාම වැටුපක් ලබා ගැනීමට තිබූ අයිතිය පෙළපාලි ගිහින් නතර කිරීම වගේ් පරාජයන් තමයි ජවිපෙ වැඩකරන ජනයාට ලබාදුන්නෙ. හැමදාමත් ඔවුන් කළේ වැඩ කරන ජනයා නොමඟ යැවීමයි, විනාශ කිරීමයි.ඒ නිසා මේ රටේ වැඩකරන ජනතාව මෙවර මැයි දිනය සැමරිය යුත්තේ ආණ්ඩුවත් සමඟයි. මැතිවරණයක දීත් ඔවුන් තම තීරණය ගත යුත්තේ වරක්නොව දෙතුන් වරක් සිතා බලා වර්තමානය වගේම අනාගතයේ තම දරුවන්ගේ අනාගතය ද සුරක්‍ෂිත කළ හැක්කේ කාටද යන්න තීරණය කිරීමෙන් පසුවයි. එසේ කළ හැක්කේ කාටද යන්න ඉතා පැහැදිළි නිසා වැඩකරන ජනයා එක්විය යුත්තේ ඒ පෙළපාලියට යි.ලාංකීය වැඩකරන ජනයා ඉදිරිපිට ඇති අභියෝග කෙබඳු ද?ජාතික මට්ටමේ අභියෝග නෙවෙයි තියෙන්නෙ. එනම් ජාත්‍යන්තර වශයෙන් සූරාකෑමේ අභියෝග යි. උදාහරණ හැටියට ඉන්දියානු කර්මාන්ත හරහා සිදුවන ආක්‍රමණය ගත්තොත් එරට කම්කරු පංතිය සූරාකන අතරම සියලු නිෂ්පාදන මෙහි එවා සමස්ත ලාංකීය සමාජයත් සූරා කනවා.අපේ රට හදන අපේ කම්කරු පංතිය නඩත්තු කරන කර්මාන්ත හොඳින් පවත්වා ගෙනයාම ගැන අපි සිතන්න ඕන. පසුගියදා විවෘත කළ මෝටර් රථ කම්හල උදාහරණයකට ගත්තොත් ඉන්දියානු කම්හලකින් කෙරෙන සූරා කෑම ඊට වඩා දහස් ගුණයක් වැඩියි. සූරාකෑම එන්නෙ ගෝලීය ආර්ථිකයත් එක්කයි. ලාංකීය වැඩකරන ජනතාව සටන් කළ යුත්තේ මේ ජාත්‍යන්තර සූරාකෑමට එරෙහිව යි. ඒ අරගලය ජාතික විමුක්ති අරගලය මිස අන් යමක් නෙවෙයි.ජාතික විමුක්ති අරගලයේ දී සේව්‍ය-සේවක දෙපිරිසම එක පෙරමුණක සිටගත යුතුයි. නමුත්, තවම මේ රටේ දේශපාලන පක්‍ෂවල පවා එවැනි නැඹුරුවක් ඇතැයි පෙනෙන්නේ නෑ. ශ්‍රී ලංකා නිදහස් පක්‍ෂය, ජනතා විමුක්ති පෙරමුණ, ජාතික නිදහස් පෙරමුණ, පෙරටුගාමීන් වගේ කවුරුත් න්‍යායික විග්‍රහය හරියට ම කළත් ප්‍රායෝගිකව තවම එයට මැදිහත් වී නෑ.එය කළ හැකි ශ්‍රී ලනිපයට දැන් ඒ සඳහා කාලය ඇවිත්. ජාතික විමුක්ති අරගලය දිනාගැනිම පමා කරනවා කියන්නේ අපට එරෙහිව එල්ල වන අභියෝග චෝදනා, කුමන්ත්‍රණ බලවත් වනවා කියන එකයි ජවිපෙ සහ එජාපය දැන් ඒ කුමන්ත්‍රණවලට හසුවෙලා ඉවරයි. ඔවුන් වැඩ කරන්නේ ජාත්‍යන්තරයේ ද්‍රෝහීන්ට වුවමනා ලෙස මිස රටට වුවමනා ලෙස නෙවෙයි. ඒ නිසා දැන් කළ යුත්තේ අමාරුවේ වැටෙන්න කලින් සිදුවූ ප්‍රමාදයන් හා වැරැදි නිවැරදි කරගෙන මේ ජාතික විමුක්ති අරගලය දිනා ගැනීමයි. වැඩකරන ජනයා ඉදිරිපිට ඇති ලොකුම අභියෝගය එයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f1405017</link>
    <topic/>
    <author>අනුර ප්‍රේමලාල්</author>
    <content>අපේ රට ද 1933 සිට මැයි දින සැමරුමට එක්ව සිටියි. ඒ අනුව ශ්‍රී ලාංකික කම්කරුවන් මේ වන විට මුහුණපා සිටින ගැටලු හා ඒවාට රජය ලබා දී තිබෙන විසඳුම් පිළිබඳ කම්කරු සබඳතා නියෝජ්‍ය ඇමැති රියර් අද්මිරාල් ආචාර්ය සරත් වීරසේකර මහතා සමඟ “දිනමිණ” සිදුකළ කතාබහකි මේ.වසර 137 වැනි කම්කරු දිනය සමරන මේ අවස්ථාවේ ‍ශ්‍රී ලාංකික වැඩ කරන ජනතාව මුහුණ දෙන ප්‍රධාන ගැටලුවක් නම් වැටුප් විසමතා ප්‍රශ්නයයි. ඒ සඳහා රජය පිහිටුවා තිබෙන ජාතික වැටුප් කොමිසමේ කාර්ය භාරය මේ දක්වා කුමන තත්ත්වයක පවතී ද?රටක සංවර්ධනයක නියමුවන් වන්නේ වැඩ කරන ජනතාවයි. ඒ අයගේ ගැටලු පිළිබඳ ඒවා විසඳා දීම රජයේ අරමුණයි. ඒ අතින් බලන කළ මේ රජය බොහෝ කාර්ය භාරයක් ඉටුකර දී තිබේ. විශේෂයෙන් අපගේ ජනාධිපති මහින්ද රාජපක්ෂ මහතා වෘත්තීය සමිති සමඟ සුහදව කටයුතු කරන අයෙක්.ඒ නිසාම තමයි මෙම වැටුප් කොමිසම පිහිටුවන්න මාර්ගය සෑදුනේ. 6/2006 චක්‍රය නිසා මේ වැටුප් විසමතා ගැටලුව වඩාත් උග්‍ර වූ බව වෘත්තීය සමිති නායකයින් පෙන්වා දෙන අතර එය විසඳා ගැනීමට සත්‍ය ලෙසම කටයුතු කළ වෘත්තීය සමිති නායකයින් රජය පිහිටවූ ජාතික වැටුප් කොමිසම සමග එක්ව දැන් කටයුතු ආරම්භ කොට තිබේ.ඒ සඳහා කම්කරු හා කම්කරු සබඳතා අමාත්‍යාංශයේ පූර්ණ දායකත්වය ලබා දෙමින් කටයුතු කරනවා.ඒ අනුව ප්‍රවීණ වෘත්තීය සමිති නායකයින්ගෙන් සමන්විත කණ්ඩායමක් ඒ කොමිසමට සම්බන්ධව කටයුතු කරති. වැටුප් විසමතා ගැටලුව විසඳීම සංකීර්ණ වුවත් රජය ඊට දැන් මුලපුරා තිබේ.මේ මගින් රාජ්‍ය අංශයේ පමණක් නොව පෞද්ගලික අංශයේ සේවකයින් වෙනුවෙන් ද වැටුප් ක්‍රමවේදයක් සකස් කෙරෙනු ඇත.මෙහිදී රටේ වැඩ කරන සෑම ක්ෂේත්‍රයකම සේවකයකුට සාධාරණ ලෙස වැටුපක් ලබාදීමට මින් හැකියාව ලැබෙනවා.පෞද්ගලික අංශයේ සේවකයින් සඳහා වන පඩි පාලක සභා තුළ මෙවර වැටුප් වැඩිවීම කොහොමද? මෙහිදී සේවකයින් රුපියල් දොළොස්දහස් පන්සීයක් වගේ ප්‍රමාණයක් බලාපොරොත්තු වෙනවා නේද?මෙවර පඩි පාලක සභා හතළිස් හතර මගින්ම පෞද්ගලික අංශයේ සෑම සේවකයකුටම වැටුප් වැඩි කිරීමක් සිදු කළා. එහිදී අපි අවම වැටුප රුපියල් දසදහසේ සීමාවට ගෙන ඒමට පියවර ගත්තා. බොහෝ ආයතනවල අප ලබා දී ඇති වැටුප් සීමාවන්ට වඩා ඉහළ වැටුපක් ලබාදීමට පියවර ගෙන තිබීම සතුටකි.එමෙන් මේ වැටුප් වැඩිවීම 2013 වසරේ සිදුවූ අතර ඊළඟ වැටුප් වැඩිවීම ලබන වසරේ සිදුකෙරෙනවා. මෙය අඛණ්ඩව සිදුවෙන ක්‍රියාවලියකි.ජීවත්වීමට සරිලන වැටුපක් ලැබෙන්නේ නැහැ කියන එක සෑම රටකම තිබෙන කතාවක්. ඒ ඒ සමාජ තලවල සිටින තම අවශ්‍යතාවයන් ළඟා කරගෙන යෑමට කටයුතු කිරීමේදී මේ ප්‍රශ්නය මතු වෙනවා. කෙසේ වෙතත් මේ පිළිබඳ අවධානය යොමු කළ රජය දිවි නැඟුම ව්‍යාපෘතිය හඳුන්වා දී තිබේ. මේ මඟින් පරිසර, සෞඛ්‍ය හා ජීවන වියදම් ප්‍රශ්නයට යම් විසඳුමක් ලැබෙනු ඇත.සේවක අර්ථ සාධක අරමුදලේ මුදල් වෙනත් ආයෝජනවලදී පාඩු වූ බවට ප්‍රචාරයක් පැතුරුණා. ඒ පිළිබඳ ඇත්ත කුමක්ද?මේ පිළිබඳ ජනතාවට ප්‍රකාශ කරන්න ඕනේ, මෙය සම්පූර්ණයෙන්ම අසත්‍යයක්. වාම බලවේග සමඟ පැමිණි ශ්‍රී ලංකා නිදහස් පක්ෂය වැඩ කරන ජනතාව වෙනුවෙන් ආරම්භ කළ මේ අරමුදල කිසි දිනෙක අනවශ්‍ය දේට යොදා නොගන්නා බව මේ රටේ ජනතාව හොඳින් දන්නවා.විපක්ෂයට සටන් පාඨ නැතිවන විට මෙවැනි පදනම් විරහිත දේවල් පවා ජනතාව අවුස්සන්න යොදා ගන්නවා.සේවක අර්ථසාධක අරමුදලේ මුදල් දිගු කාලීන ආයෝජනවල තමයි යොදවන්නේ. ඉන් ඉකුත් වසරේ රුපියල් බිලියන විසිපහක ලාභයක් ලැබුවා.කොටස් වෙළෙඳපොළ හෝ වෙනත් ආයෝජනවල යොදවන්නේ 6% යි. එහිදී 11.1% අලාභයක් වුණා කියන්නේ වෙළඳපොළේ ඒ අවස්ථා‍ෙව් පවතින තත්ත්වයකි. එය තවත් මාසයකින් විශාල ලාභයකට යන්න පුළුවන්. මෙය ජනතාව හොඳින් දන්නා කරුණකි. කොටස් වෙළඳපොළේ කොටස්වල අගයන් දිනෙන් දින උච්චාවචනය වෙන බව කවුරුත් හොඳින් දන්නවා.සේවක අර්ථසාධක අරමුදලේ සාමාජිකයින්ගේ ගැටලු විසඳා ගැනීම සඳහා ඒ අයගේ ති‍ෙබන ශේෂයෙන් 30% ක් මුදාහැරීමේ වැඩසටහන තවමත් ප්‍රමාද ඇයි?වැඩ කරන පන්තියේ යහපත උදෙසා තමයි රජය මේ ව්‍යාපෘතිය හඳුන්වා දුන්නේ. මෙය නිසි ලෙස ඉටුකිරීමට යෑම නිසා යම් ප්‍රමාදයක් සිදු වී ති‍ෙබ්. නමුත් මේ වන විට පනත් කටයුතු සකස් කොට පාර්ලිමේන්තුවට ඉදිරිපත් කර තිබෙන අතර එය සම්මත වූ වහාම 30% ප්‍රතිශතය මුදාහැරීමේ කාර්ය සිදුවෙනවා.දැනට සේවක අර්ථසාධක අරමුදල් රැස්කිරීමේදී ඇතිවී තිබෙන ගැටලු මොනවාද?කම්කරු අමාත්‍යාංශය යටතේ තිබෙන කම්කරු දෙපාර්තමේන්තුව සම්බන්ධ කම්කරු කාර්යාල ජාලයක් රට වටේම තිබෙනවා. එහි සිටින කම්කරු නිලධාරීන් සෑම ආයතනයක්ම සම්බන්ධ කරගෙන අරමුදල් ලබාගැනීමේ ක්‍රියා කරන අතර එය මඟහරින හාම්පුතුන්ට එරෙහිව නඩු පැවරීමක් සිදු කෙරෙනවා. දැනට මෙහි සංඛ්‍යාලේඛන අතේ නැති අතර මේ ක්‍රියාව සංවිධානාත්මකව ක්‍රියාත්මක වෙනවා.එසේම මේ අයිතිවාසිකම් නොලැබෙන සේවකයින්ට කම්කරු කාර්යාලයට පැමිණ පැමිණිලි කරන්න පුළුවනි.රට විශාල සංවර්ධනයකට යොමු කළත් ජනතාවගේ ජීවත්වීමේ සටනට රජය සහන ලබා දී නොතිබෙන බව මැසිවිල්ලක් තිබෙනවා නේද?මේ රජය ආරම්භ කර තිබෙන සුවිශාල සංවර්ධනයේ ප්‍රතිලාභ මේ රටේ ජනතාවටමයි. මැතිවරණවලින් ජයගන්න නොහැකිව සිටින විපක්ෂයේ උදවිය ජනතාව තුළ යම් යම් මත ගොඩනඟනවා. නමුත් අපි කවුරුත් බුද්ධිමත්ව නිවැරැදි දේ කුමක්ද යන්න පිළිගත යුතුයි.පැවැති තිස් වසරක යුද්ධය දිනන්න බැරි බව පැවසූ අපේ රටේ විපක්ෂය දැන් රටේ සංවර්ධන ව්‍යාපෘතිවල වියදම් සෙවීමේ ජනතාව රවටන කටයුත්තක යෙදී සිටිනවා. ‍ඒ අය පවසන අන්දමට එක මාර්ගයක කිලෝමීටරයකට ගිය වියදමේ ප්‍රමාණයම අනෙක් මාර්ගයක කිලෝමීටරයටම වැයවන්නේ නැහැ. එය වැඩිවන්නට පුළුවනි.මන්ද ඒ කිලෝමීටරය තුළ පාලම්, බෝක්කු හා භූමියේ තත්ත්වයේ අනුව ඉදිකිරීම් සිදුකරන්න සිදුවෙන නිසා. පැවැති රජයන් තුළ සිදුවූ කටයුතු සමඟ සසඳන කළ මේ රජය තවමත් ජනතාවාදීව ක්‍රියා කරන බව පැහැදිලියි.ඔබ බෞද්ධ ආගමත් සමග දැඩිව සම්බන්ධව කටයුතු කරන නායකයකු ලෙස පාර්ලිමේන්තුවේ සම්මත වූ ක්‍රම උපාය සංවර්ධන සහන ගැන කුමක්ද පවසන්නේ?මේ රජය අලුතින් කැසිනෝ බලපත්‍ර නිකුත් කර නැති අතර හෝටල් සංකීර්ණවලට අවසර තිබෙනවා. ඒ පිළිබඳ ජනාධිපතිතුමාත් ප්‍රකාශ කර ඇත.මෙවැනි දේවල් ලෝකයේ සංවර්ධන හා ඌණ සංවර්ධිත රටවල තිබෙනවා. එහිදී ධනපතියන්ට පමණක් ඒවායේ සැරිසරන්න පහසුකම් ලබා දී අනෙකුත් ජනතාවට එහි නොයන්න යම් නීති රීති සකස් කළ යුතුයි. උදාහරණයක් ලෙස ජපානයේ ඒ රටේ පුරවැසියකුට ඒ සමාජ ශාලාවකට යන්න සිය බිරිඳගේ අවසරය ලත් ලිපියක් අවශ්‍යයි.ඒ අනුව අපේ බෞද්ධ හා අනෙකුත් ආගමික සංස්කෘතීන් තුළ ඒවා ආරක්ෂා ක‍රගෙන කටයුතු කරන්න පියවර ගමු..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f1405018</link>
    <topic>අද වෘත්තීය සමිතිවලට තියෙන්නේපෞද්ගලික න්‍යාය පත්‍රයක්</topic>
    <author>සාකච්ඡා කළේ තිලානි ශානිකා විතානාච්චි</author>
    <content>ජාත්‍යන්තර කම්කරු දිනය මේ වසරෙත් උදාවී ඇත. සුපුරුදු ලෙස සටන් පාඨ කියමින් පා ගමනින් ගමන් කරන කම්කරුවෝ එදින සිය කම්කරු දිනය සමරති. මීට වසර කිහිපයකට පෙර ඇරැඹි කම්කරු දිනයේ හැඩය වර්තමානය වන විට වෙනස්ම මඟක් ගෙන තිබේ. එදා සිට අද දක්වා වූ වෙනස පිළිබඳත්, ඒ සඳහා හේතු හා පිළියම් පිළිබඳත් මේ විශේෂ අතිරේකයට කරුණු දක්වන්නේ නීතිඥ නිමල් පුංචිහේවා යි.කම්කරු ව්‍යාපාරය එදා සහ අදමැයි දිනය 1886 මැයි 04 ආරම්භ වුවත් එය නියම විදියට ආරම්භ කරන්නේ 1891 වර්ෂයේ දීයි. මුළු ලෝකයේම ඇතිවුණු විවිධ අරගල හරහා මේ තත්ත්වය වර්ධනය වුවත්, 1919 වැනි වර්ෂයක දී ඇතිවූ ජාත්‍යන්තර කම්කරු සංවිධානය මගින් සිදු වූයේ සිවිල් අයිතිවාසිකම් ඉදිරිපත් වීම යි.එමෙන්ම ඒ සඳහා ජාත්‍යන්තර ව පිළිගත් ප්‍රමිතියක් ඇති වීම ද දැකිය හැකියි. අද වනවිට ඒ ඇතිවූ ප්‍රමිතිය මත ඒ ඒ රාජ්‍යවලට ගරු කිරීමේ අවස්ථා හා ඔවුන් සමඟ සම්බන්ධීකරණය කිරීම වැනි කාරණා වේගයෙන් ඉදිරියට පැමිණීමක් ද දැකිය හැකි වී තිබේ.එහිදී නිෂ්පාදන ක්‍රියාවලිය, තාක්‍ෂණයේ දියුණුවත් සමඟ ඇතිවුණු ඉදිරි ගමන ජාත්‍යන්තර සම්බන්ධතා වර්ධනය වීමට බලපෑමක් ඇති කර ඇත. විශේෂයෙන්ම සාමූහික එකඟතා හා ක්‍රියාකාරකම් ඇති වී තිබීම ද පැහැදිලි ලෙසම පෙනී යන කාරණයකි.අද වන විට මේ තත්ත්වය කොතරම් වර්ධනය වී තිබෙන්නේ ද යැයි පැවසුව හොත් ලෝකයේ ම රටවල්වල සිටින කම්කරුවන් අතර විවිධ සම්බන්ධතා, ක්‍රියාකාරකම් හා අන්‍යෝන්‍ය හුවමාරුකම් ආදි වැඩපිළිවෙළ රාශියක ක්‍රියාත්මක වීමක් දකින්නට හැකියි.ව්‍යාපාරයක් විදියට ගතහොත් ඔවුන්ට ඉදිරිගමනක් තිබෙන බව සත්‍යයකි. වෘත්තීය සමිති ව්‍යාපාරයක් ලෙස එදා ඔවුන් පෙනී සිටියේ ප්‍රජාතන්ත්‍රී අයිතිවාසිකම් දිනා ගැනීම සඳහා යි. වැඩ කරන ජනතාව වෘත්තීය අයිතිවාසිකම් දිනා ගැනිමට කටයුතු කළේ ඒ අනුවය. නමුත් අද දකින්නට ලැබෙන්නේ රටේ ඒ පොදු ප්‍රජාතන්ත්‍රවාදී අයිතිවාසිකම් අමතක කරමින් තමන් ගේ හුදු වෘත්තීය අයිතිවාසිකම්වලට සීමාවීමකි.විශේෂයෙන්ම වර්තමානයේ දී වෘත්තීය සමිති ස්වයංව යැපීමත් වෙනුවට විවිධ ආයතන හරහා යැපීමක් ද දකින්නට ලැබේ. ඒ නිසා මූල්‍ය සම්පත් ලැබෙන්නා වූ අංශ කෙරෙහි යම් නැඹුරුවක් ඇති වී තිබෙන බවක් පෙනෙයි. ජාත්‍යන්තර වෘත්තීය ව්‍යාපාරජාත්‍යන්තර වශයෙන් පවතින වෘත්තීය ව්‍යාපාර පිළිබඳ කතාබහක නිරතවීමේ දී වුවද බොහෝ දුරට ඉහතින් කියන ලද කාරණයේ සමාන කම් පවතියි. එනම් අද බොහෝ රටවල්වල තිබෙන වෘත්තීය ව්‍යාපාර එදා මෙන් ජාත්‍යන්තර වශයෙන් අනෙක් රටක කම්කරු පංතිය කෙරෙහි දැක්වූ අවධානය ඒ අයුරෙන්ම තිබෙන බවක් පෙනෙයි. නමුදු ඔවුන් ද පෙර කියූ පරිදි මුල්‍යමය සම්පත් සමඟ සම්බන්ධ වූ බවක් දක්නට ලැබේ.ක්‍රමවේදවල හා ආකල්පමය වෙනසක් ඇති කිරීමවෘත්තීය සමිතිවල වර්තමාන තත්ත්වය වෙනස් කිරීමට නම් එහි ක්‍රමවේදවල වෙනසක් ඇති කිරීම විශේෂ ය. මුදල් නැතිව කිසිදු දෙයක් කළ නොහැකි බව සැබෑ ය. ඒ නිසා අප පළමුව කළ යුත්තේ යම්තාක් දුරට හෝ මුල්‍යමය බැඳීම්වලින් නිදහස් වීමයි. දෙවැනුව ආකල්පමය වෙනසක් ඇති කළ යුතුය. එහිදී තේරුම්ගත යුතු කාරණයක් වන්නේ අද වෘත්තීය සමිති ව්‍යාපාරය තිබෙන්නේ 1930 ගණන්වල වෘත්තීය සමිති ව්‍යාපාරයේ ආකාරයට නොවන බවයි.ඒ නිසා අද තිබෙන තත්ත්ව සමඟ ඉදිරියට ගමන් කිරීමට අප ඉටා ගත යුතු වෙයි. එසේ ඉදිරියට ගමන් කිරීමේ දී ඒ ඒ රාජ්‍යවල තිබෙන විවිධ තත්ත්ව හා මානව හිමිකම් තත්ත්ව පිළිබඳ මිනිස්සු කෙරෙහි ඇති කරගත් ගෞරවය හා ඒ කෙරෙහි දැක්වූ සංවේදි භාවය ද සැලකිල්ලට ගත යුතු වෙයි. ඒ ඔස්සේ ආකල්පමය වෙනසකට යා යුත්තේ සංවිධානාත්මක ලෙසිනි.රජය හා වෘත්තීය සමිති අතර සබඳතාවවෘත්තීය සමිති ව්‍යාපාරය පිළිබඳ විමසීමේ දී රජය ද ඊට බැඳී පවතී. එක් පැත්තකින් වෘත්තීය සමිති ව්‍යාපාර ක්‍රියාත්මක වන්නේ වෘත්තීය සමිති ව්‍යාපාරය ආරම්භ කළ කාලයේ මෙන් නොවේ. එය රජයත් සමඟ ගනුදෙනුවක් බවට පත්වූ බවක් දකින්නට ලැබේ. ඒ ගනුදෙනුව වර්තමානයේ සිදුවන්නේ වෙනස් ම ආකාරයෙනි. ඒ අනුව මේ ගනුදෙනුව අද සිදුවන්නේ පක්‍ෂ දේශපාලනයත් සමඟ වෘත්තීය සමිති පටලවා ගැනීමයි.ඒ නිසා සිදුවන්නේ වෘත්තීය සමිති, පක්‍ෂයේ දරනා අදහසට ප්‍රමුඛතාවයක් ලබා දීමය. එය හරි හෝ වැරැදි ද යන්න විමසා බැලීමකින් තොරව සිදුවන්නකි. එනම් පක්‍ෂ දේශපාලන කෝණය අනුව සම යි. වෘත්තීය සමිති ව්‍යාපාරය පක්‍ෂ සමඟ සම්පූර්ණයෙන් බැඳී තිබෙන නිසා අද ඔවුන් ක්‍රියා කරන්නේ පක්‍ෂවලට උවමනා අයුරෙන් හා පක්‍ෂ අරමුණු අනුව ය.මීට පරිබාහිර වූ වෘත්තීය සමිති තිබුණත් ඒ සඳහාත් වෙනත් මුල්‍යමය බැඳීම් ක්‍රියාත්මක වෙයි. ඒවා අද අයත් වන්නේ ව්‍යාපෘති ගණයටයි. අද වෘත්තිය සමිති ව්‍යාපාරවල දකින්නට ලැබෙන්නේ මෙවැනි කනගාටු දායක තත්ත්වයකි.මැයි දිනයේ උත්සවශ්‍රීයසෑම වසරකම මැයි පළමු වැනිදාට ලෝක කම්කරු දිනය සමරන්නේ උත්සවශ්‍රීයෙනි. ඒ සැමරීම මා දකින්නේ දේශපාලන පක්‍ෂවල බලය පෙන්වීමේ ක්‍රියාවලියක් මිස එහි ඇති අරමුණු ඉටු කර ගැනීමට යන ගමනක් නොවේය යන්න ය. අද එය එක්තරා සාම්ප්‍රදායික උත්සවයක් වී ඇත. මේ නිසා මැයි දිනය සැමරීම කළ යුත්තේ කම්කරු දිනයට අදාළ වූ නිශ්චිත කාරණා ඉටු කර ගැනීමටත්, ඒ අදහස් සාමාජිකයන් ගේ සිත්වල තහවුරු කිරීමටත්, ඒ මගින් ඉදිරියට පැමිණීමත් ය. .මැයි දිනය අර්ථවත් කිරීමටමැයි දිනයේ සමරන කම්කරු දිනය අර්ථවත් වීමට නම් වෘත්තීය සමිති ව්‍යාපාරයේ වර්තමාන තත්ත්වය පිළිබඳ කථිකාවතක් ආරම්භ විය යුතුය. එහිදී වෘත්තීය සමිතිය යායුතු ගමන් මඟ පිළිබඳ ද විමසීම වැදගත් වෙයි. මා එසේ පවසන්නේ අද බොහෝ වෘත්තීය සමිති ව්‍යාපාර දක්නට ලැබෙන්නේ හුදකලා බවෙන් යුක්ත වූ ව්‍යාපාර වශයෙන් වීම නිසා ය. ඒ නිසා ජනතාව හා බද්ධ වන, රටේ තිබෙන හුදු ප්‍රශ්නත් සමඟ එකඟ වන තත්ත්වයක ක්‍රියාමාර්ග ගත යුතු අයුරු දැක්වෙන කථිකාවතක ආරම්භය අපට අවශ්‍ය ව ඇත. මැයි දිනයෙන් අර්ථවත් විය යුත්තේ එයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f1405019</link>
    <topic/>
    <author>සටහන - කුමුදු හෙට්ටිආරච්චි උදිත කුමාරසිංහ ඡායාරූප - ලලිත් ශ්‍රී ගමගේ</author>
    <content>ඔවුනට මහා බලයක් තිබේ. රෝමයත් ලන්ඩනයත් ගොඩ නැගුවෝ ඔවුහු ය. රුවන්වැලි මහා සෑයත් චීන මහා ප්‍රාකාරයත් ගොඩනැඟුනේ ඔවුනගේ ශ්‍රමයෙනි. ඔවුන්ගේ ඒ ශක්තිය දෙවැනි වන්නේ නම් ඒ හිරුගේ ශක්තියටත් මවගේ කිරිවල බලයටත් පමණි. ඔවුනට අපි කම්කරුවෝ යැයි කියමු. අද ඔවුන්ගේ දිනයයි.නියමිත සේවා කාලයක්, නිෂ්චිත වේතනයක් හා සේවා කොන්දේසි නොතිබුණු යුගයක නිරනුකම්ප්‍ය හාම්පුතුන් විසින් ශ්‍රමය සූරා කන ලද කම්කරු ජනතාව, ඒ අමානුෂික සම්ප්‍රදායට එරෙහිව නැගී සිටිමින් පැය අටේ වැඩ ඉල්ලා කළ සටනේ ඓතිහාසික පුවත වර්තමානයට රැගෙන එන්නේ අද වැනි දිනකයි.එම ඓතිහාසික සිද්ධිය පදනම් කරගෙන ගොඩනැගී කෙමෙන් වර්ධනය වූ කම්කරු ශක්තිය එදා මෙදා තුර නොයෙක් විදියේ සේවා අයිතිවාසිකම් හා වරප්‍රසාද අත්පත් කර ගැනීමට සමස්ත ලෝක කම්කරු ජනතාවට මහෝපකාරී වූ බව නොරහසකි.දසක තුනක් පුරාවට පැවැති බිහිසුණු යුද සංක්‍රාමයකට පසු නිදහසේ පහස විදින ශ්‍රී ලාංකේය ජනතාව අද දැවැන්ත සංවර්ධන ගමනක නිරතව සිටිති.නිදහස් ශ්‍රී ලංකාව තුළ වෙසෙන කම්කරු ජනතාවගේ අදහස් කිහිපයකි මේ.එදා වගේ කප්පම්කරුවො නැහැ.සුසන්ත - (පිටකොටුව මැනින් පොදු වෙළඳ සංකීර්ණයේ තොඟ වෙළඳ)යුද්ධ කාලේ වගේ නෙවෙයි දැන් රටේ ලොකු සංවර්ධනයක් ඇති වෙලා. ආර්ථික මධ්‍යස්ථාන ඉදිවෙලා. රජය පාරිභෝගිකයන් උපරිම පහසුකම් සලසා තිබෙනවා. අද අපි බයක් නැතිව වෙළඳාම් කරන්නෙ යුද්ධය නිමා වූ නිසයි. එක කාලයක් මෙතැන කප්පම්කරුවො රජ කරගෙන හිටිය. නමුත් දැන් ඒව නැහැ. අපට නිදහසේ වෙළඳාම් කරගන්න පුළුවන්.වසර තිහක පමණ සිට මා තොග වෙළෙන්දෙකු ලෙස කටයුතු කරන්නේ. ඉතින් බඩුවල මිල ගණන්වල වෙනස හොඳින් දැනෙනවා. තව ටිකක් භාණ්ඩ මිල අඩුවෙනවනම් ඒක පාරිභෝගික ජනතාවට ලොකු සහනයක් වෙයි.රටේ සංවර්ධනය හොඳයි ලෝක වෙළඳ මධ්‍යස්ථානයේ ව්‍යාපාරිකයන් වූ මොහොමඩ් සියාම්යුද්දෙන් පස්සේ රටේ වන මේ සංවර්ධනය නම් හොඳයි. යුද්ධය තිබුණ කාලෙ අපි බයෙන් තමයි මෙතැන වෙළඳාම් කළේ. ආවෙ ගියෙත් බයෙන්. දැන් එහෙම නැහැ. අත මිට සරු නොවුනත් හිත් නිදහස ඊට වඩා වටිනවා.ප්‍රදීප් ජේ.ප්‍රසාද්සාමාන්‍ය විදිහට පාරිභෝගිකයො එනවා. යුද්ධ කාලෙයි අදයි කියල වෙනසක් නැහැ. ඒත් බඩු මිල තව අඩුවෙනවානම් හොඳයි. එහෙම වුනොත් මීට වඩා වැඩි ආදායමක් අපිටත් ලබා ගන්න පුළුවන්.”ඩී ජේ ත්‍රිරෝද රියැදුරුඅද අපට නිදහසේ ජීවත්වීමට පුළුවන්කම ලැබී තිබෙනවා. ඒ ගැන අප ඉතාමත් සතුටට පත්වෙනවා. මේ නිදහස මීට පෙර තිබුණේ නැහැ.යුද්ධය තිබූ කාලයේදී අපට නිදහස් ජීවිතයක් ගත කිරීමට ලැබුණේ නැහැ. බයෙන් තමයි හයර් එකක් වුණත් ගියේ. ඒත් අද අපට නිදහස් ජීවිතයක් ගත කිරීමට පුළුවන්කම ලැබිලා තිබෙනවා. ඒ පැත්තෙන් අප ඉතාමත් සතුටට පත් වෙනවා.ඒත් එක් දෙයක් නම් අප දකිනවා අද බඩු මිල යම් පමණකට ඉහළ ගිහින් තිබෙනවා. අපේ සමාජ ජීවිතය ගත කිරීමට අපහසු වෙලා තිබෙනවා. මම විශ්වාස කරනවා යුද ගිනිදැල් නිවා දැමූ මේ ආණ්ඩුව එයටත් විසඳුම් ලබා දෙයි කියලා.රටේ තත්ත්වය හොඳයි ජී.ඩබ්ලිව්. ගුණපාල (පදික වෙළෙඳ)පිටකොටුවේ මුල්ම බෝම්බය පිපුරුණු වෙලාවෙත් මම පේමන්ට් එකේ පින්තූර විකුණනවා. එදා සිට වසර ගණනාවක් පේමන්ට් රැකියාවේ නිරත වුණේ. ජීවිතය ගැන තිබුණ ආශාවන් අත් හැරලයි. නමුත් දැන් අපිට නිදහසේ වෙළඳාම් කරගෙන යන්න පුළුවන්. ඒ මේ රජය රටේ යුද්ධය නිමා කළ නිසයි.මේ රැකියාවෙන් ජීවත්වීමට තරම් සෑහෙන ආදායමක් උපයනවා. දැන් රටේ තත්ත්වය හොඳයි. වැදගත්ම දේ අපි නිදහසේ ජීවත් වෙනවා.”බඩු මිල අඩු වෙනවනම් හොඳයිආර්.පී. බන්දුසේන (කොටුව පුවත්පත් අලෙවි නියෝජිත)වසර 10 - 15 සිට මා මේ පත්තර අලෙවි කිරීමේ යෙදී සිටිනවා. අපට අද නිදහසේ ජීවත් වන්න පුළුවන්. ඒත් බඩුවල මිට තව අඩුකරන්න පුළුවන්නම් ඒක ජනතාවට ලොකු සහනයක්. අපේ දූ දරුවන්ට නිදහස් රටක් ලබා දුන්නාට ජනාධිපතිතුමාට පින්සිදු වෙනවා.වියදම වැඩියි ආර්.ඩී.සුගතපාල (පිටකොටුවේ භාණ්ඩ ප්‍රවාහනකරුවෙක්)යුද්ධ කාලෙත් අපිට හොඳ ආදායමක් තිබුණා. බෝම්බ පිපුරුවත් අපේ රස්සාව කොහොම හරි කරගෙන ගියා. අද අපි දවසට සෑහෙන මුදලක් සොයා ගන්නවා. ඒත් වියදම වැඩියි. බස් වියදමත් බඩුවල වියදමත් එහෙමයි. බඩුවල මිල තව ටිකක් අඩු කරල ජනතාවට සහනයක් ලබා දෙනවනම් හොඳයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f14050112</link>
    <topic>ලෙයින් උපන් කම්කරු දිනය</topic>
    <author/>
    <content>19 වන සියවසේ මැද භාගයේ දී යුරෝපය කාර්මිකකරණයටත්, නාගරීකරණයටත් ගොදුරු විය. එහි ප්‍රතිඵලයක් ලෙස කර්මාන්ත ශාලා තුළ කම්කරු පන්තියේ ඉල්ලීම් දිනාගැනීමේ අරගල ඇතිවිය. විශේෂයෙන් වැඩ වර්ජන සහ සටන් පාඨ කියමින් පෙළපාලි යෑම ආරම්භ විය.අමානුෂික ලෙස ශ්‍රමය සූරාකෑමත්, ජීවන තත්ත්වය ඉතා දුක්බර සහ ජීවත්විය නොහැකි තත්ත්වයක පැවතීමත් නිසා ප්‍රධාන නගරවල ඇති වූ උද්ඝෝෂණවලට උගත් මධ්‍යම පාන්තිකයන්ගේ ද සහයෝගය ලැබිණ. මේ කම්කරු සටන්වලට ජාත්‍යන්තර සහයෝගය ද අවශ්‍ය විය. එහි ප්‍රතිඵලයක් ලෙස 1864 සැප්තැම්බර් මස 28 දින බ්‍රිතාන්‍යයේ ලන්ඩන් නගරයේ දී කම්කරු සංගමය බිහිවිය.(ඉන්ටර්නැෂනල් වර්කින්ග් මෙන්ස් ඇසෝසේෂන්) මෙම සංවිධානය අයි. ඩබ්ලිව්. එම්. ඒ. (IWMA) වශයෙන් කෙටි නමකින් හඳුන්වා දෙන ලදී. එදින (1964-09-28) ජාත්‍යන්තර කම්කරු සංගමයේ ප්‍රධානියා ලෙස කටයුතු කළේ ද ව්‍යවස්ථාව ලියන ලද්දේ ද යෝජනා කෙටුම්පත් කළේ ද ජාත්‍යන්තර කම්කරු සංගමයේ ප්‍රකාශනය නිකුත් කළේ ද කාල් මාක්ස් විසිනි. මෙම සංගමයේ දී ජර්මනිය නියෝජනය කළ නියෝජිතයා වූයේ ද කාල්මාක්ස් ය.ඉන්පසු නියෝජිතයින් 400 ක් රටවල් විස්සකින් පැමිණ සහභාගි වූ දෙවන ජාත්‍යන්තරය පැරිස් නගරයේ දී ආරම්භ විය. එහිදී මැයි 1 දින ජාත්‍යන්තර කම්කරු දිනය ලෙස ප්‍රකාශයට පත්කරන ලදී. මැයි දිනය ප්‍රකාශයට පත් කරමින් වැදගත් යෝජනා තුනක් ඉදිරිපත් විය.1.දිනකට වැඩ කරන කාලය පැය 8 වීම (පැය අටේ වැඩ මුරය)2. ළමා කම්කරු සේවයට විරුද්ධ වීම.3. වැඩ කිරීමේ පහසුකම් ලබාගැනීම.වර්ෂ 1876 පළමුවන කම්කරු ජාත්‍යන්තරය පිහිටුවන ලදී. මෙයට කාල්මාක්ස් , පෙඩ්රික් එංගල්ස් ,බකුනින් සහභාගි විය.චිකාගෝ නගරයේ කම්කරුවන්ගේ රුධිරය ඇචිලන් චතුරශ්‍රයේ ගලා ගොස් නගරයේ කානු පද්ධතිය දිගේ ඉදිරියට යන සැටි දැකගත් කම්කරුවෝ තම ඇඳුම රතු පාටින් සැරසීමට තීරණය කළ අතර සෑම වර්ෂයකම මැයි මස 1 දින ලෝකයේ සෑම ප්‍රධාන නගරයකම රතු පැහැ ධජ ඔසවාගෙන වීදි දෙවනත් කරමින් සටන් පාඨ කියමින් අද්විතීය කම්කරු බලය ප්‍රදර්ශනය කරති.කම්කරු පන්තියේ ඒකාබද්ධ නැගිටීම ඉදිරියේ ධනපති පන්තිය පරාජයට පත් වී බිඳ වැටෙන ආකාරය පැරිස් කොමියුනය විසින් පෙන්වා දෙන ලද ආදර්ශය ඉස්මතු කොටගෙන සෝවියට් දේශයේ ඔක්තෝබර් මහා විප්ලවය ජයග්‍රහණයේ ධජය ඔසවා ක්‍රෙම්ලින මන්දිරය කම්කරු ආධිපත්‍යයට යටත් කරන ලදී. සාර්වරු පරාජය භාර ගත්හ. එම ජයග්‍රහණයේ ප්‍රතිඵලය ආසියාකරයටත්, යුරෝපයටත් ගලා ගියේය. එය ක්‍රමයෙන් ලතින් අමෙරිකාවටත්, අප්‍රිකාවටත් කම්කරු අරගල හරහා පැතිරෙමින් තිබේ.කම්කරු ජයග්‍රහණ මැයි දිනයේ දී ප්‍රකාශයට පත්කිරීම සාමාන්‍ය කරුණකි. ලෝකයේ බොහෝ රාජ්‍යයන් මැයි දිනයේ දී ස්වකීය කම්කරු පන්තියට යම් අයිතිවාසිකමක් ප්‍රදානය කරනු ලැබේ.සෝවියට් කම්කරුවෝ එලෙස ලබාගත් වටිනා ජයග්‍රහණ රාශියකි. සෝවියට් ආණ්ඩුක්‍රම ව්‍යවස්ථාවේ 41 වගන්තිය මුළු ලෝකයටම ආදර්ශයක් ලබා දුන් නිත්‍යානුකූල ප්‍රතිපාදනයකි. ඒ අනුව සෝවියට් දේශයේ සියලුම පුරවැසියන්ට විවේකය හා විනෝදාස්වාදය සඳහා ඇති අයිතිය තහවුරු කොට ඇත. මේ සඳහා ගත් මූලික පියවර වශයෙන් කම්කරුවන්ගේ වැඩ කරන කාලය සීමා කිරීම වැදගත් උදාහරණයකි.ඒ අනුව සෝවියට් දේශයේ වැඩ කරන කම්කරුවකුගේ කාලය පැය හතක් (7) විය. මුල් කාලයේ පැය හතේ කාලසීමාව පසුව කර්මාන්තශාලා සේවකයින් සඳහා පැය 8 දක්වා වැඩි කරන ලදී. ලංකාවේ ද කම්කරු අරගලවල විශේෂයෙන් වාමාංශික පක්ෂ විසින් කරන ලද වැඩ වර්ජනවල හා මැයි දිනයේ හඬ දී ඉල්ලන ලද ඉල්ලීමක් වූ පැය අටේ වැඩ මුරය ලැබුණේ තෑග්ගක් ලෙස නොව මහා කම්කරු අරගලවල ප්‍රතිඵලයක් වශයෙනි.ධනපති පන්තිය කිසිවක් ලෙහෙසියෙන් නොදෙන බවත්, එය උදුරාගත යුතු බවත් සත්‍යයකි. ශ්‍රී ලංකාවේ ඇතැම් මූල්‍ය ආයතනවල සේවා කාලය තවමත් පැය 10 සිට 12 දක්වා වුවද බැංකු වෘත්තීය සමිති නිද්‍රාවට පත්ව සිටීම කනගාටුවට කරුණකි. ඇතැම් ආයතන ස්ත්‍රීන්ගේ රාත්‍රී සේවය හා රාත්‍රී ආහාර වේල නොදී උපරිම ‍ලාභ උපයන නමුත් සේවකයාගේ ශ්‍රමයත් සමඟ රුධිරය උරා බොන ආකාරය දැක දැකම නිහඬව සිටිති.කම්කරුවන්ගේ නිහඬ බව බිහිසුණුය. එය චිකාගෝ කම්කරුවා වෙඩි තබා නිහඬ කිරීමෙන් ඇතිකරන ලද මහා බිහිසුණු හඬයි. ඒ නිහඬ බවේ බිහිසුණු බව ස්වාමි පන්තියට, ධනපතියන්ට නිතර පාලකයින්ට විරුද්ධව දෝංකාර දෙනු ඇත.විවේකය හා විනෝදාස්වාදය කම්කරු අයිතිවාසිකම් ලෙස සෝවියට් ව්‍යවස්ථාවේ 41 වගන්තිය මගින් පිළිගත් නිසාම ලෝකයේ අනෙක් රාජ්‍යයන්ටද මෙම කරුණේදී නිහඬව සිටිය නොහැකි විය. සති අන්ත නිවාඩුව ලැබිණ. කෙටි නිවාඩු උරුම විය. ආගමික උත්සව සඳහා නිවාඩු හිමිවිය.සෝවියට් දේශය විසින් දුෂ්කර රැකියාවල යෙදෙන සේවකයින්ගේ කාලය පැය හතකට සීමා කරන ලදී. මෙයට පතල් සේවකයින් සහ යකඩ කර්මාන්තශාලා සේවකයින් අයත් විය. කර්මාන්තය දුෂ්කර ද නැත් ද යන්න තීරණය කරන ලද්දේ කර්මාන්තශාලාව පිහිටි ප්‍රදේශයේ සෝවියට් සභාව විසිනි.ඉතා වෙහෙසකාරී රැකියාවල නියුතු සේවකයින්ගේ සේවා කාලය පැය හතරකට සීමා කරන ලද්දේ සෝවියට් දේශයේ කම්කරුවන්ගේ ඉල්ලීම් සලකා බලාය. රැකියාව වෙහෙසකාරී ද නැත්ද යන්න තීරණය කළේ ද ප්‍රදේශයේ සෝවයට් සභාවයි.මේ අතර මැයි දිනයේ ජයග්‍රහණයක් ලෙස වැටුප් සහිත වාර්ෂික නිවාඩු ලැබිණ. නිවාඩු ලැබුණ ද මුල් අවදිවලදී වැටුප් සහිත නිවාඩු ලැබුණේ නැත. මෙය ධනපති පන්තිය විසින් නොදී හැරීමට කොතෙක් උත්සාහ කළද අන්තිමේදී තුන්වන ලෝකයේ රටවල්වල වාමාංශික ආණ්ඩු බලයට පත්වීම සමඟ නොදී සිටීමට නොහැකි විය.ස්ත්‍රී පක්ෂයට ලැබුණ ප්‍රසූත නිවාඩුව දිගු කාලීන සටනක ප්‍රතිඵලයකි. ශ්‍රී ලංකාවේ මෙම තත්ත්වය වර්තමාන රජය විසින් ලෝකයේ ඇති දියුණු මානව සංවර්ධනයක් දක්වා ගෙන ගොස් ඇත. ස්ත්‍රියට ලැබෙන මාස හයක නිවාඩුවට අමතරව ස්වාමිපුරුෂයාට ද නිවාඩුවක් ලැබිණ. මෙය ඉතා අගය කළ යුතු කම්කරු අයිතිවාසිකමක් ලෙස සැලකිය යුතුය. එය කාන්තා ජයග්‍රහණයක් පමණක් නොව පවුල යන සංකල්පය ආරක්ෂා කිරීමට ගත් මහඟු පියවරකි. එය වර්ධනය කරනු ලබන්නේ සමාජ පැවැත්මයි.කම්කරුවන්ගේ ආහාර සඳහා වෙන්කළ කෑම පැය ද, කෑම ගැනීමට වෙන්කළ ‍භෝජන ශාලා ද, ඒවාහි තත්ත්වය දියුණු කිරීමඳ, ජල හා විදුලිය සැපයීම ද ක්‍රමයෙන් ශ්‍රී ලංක‍ාවේ කම්කරුවන් විසින් උදුරාගත් ජයග්‍රහණයන් වේ.ලංකාවේ වෘත්තීය සමිති ව්‍යාපාරය තවමත් ලෝකයේ අනෙකුත් රටවල් හා සසඳන විට ඉහළ මට්ටමක නොතිබුණ ද ශ්‍රී ලංකාවේ වෘත්තීය සමිති ව්‍යාපාරයට දීර්ඝ කාලීන හා සටන්කාමී ඉතිහාසයක් තිබේ. ලෝකයේ ඇතැම් රටවල වෘත්තීය සමිති විසින් සිය සාමාජිකයින් විනෝදාස්වාදය සඳහා සිනමාහල් පවත්වාගෙන යයි. ප්‍රංශය හොඳම උදාහරණයකි. සෑම රටකම වාගේ දියුණු පුස්තකාල පවත්වාගෙන යාම වෘත්තීය සමිති ව්‍යාපාරය විසින් සිදුකරනු ලැබේ.ක්‍රීඩාංගණ හා ක්‍රීඩා උත්සව වෘත්තීය සමිති ව්‍යාපාරය විසින් කළ යුතු කාර්යයකි. එහෙත් ශ්‍රී ලංකාවේ වෘත්තීය සමිති ව්‍යාපාරය විසින් මෙම කොටස අත්හැර දමා තිබේ. පෝලන්තයේ බොහෝ ක්‍රීඩා උත්සව නම් කර ඇත්තේ ද වෘත්තීය සමිතියේ නමින්ය. ඇතැම් විශ්‍රාම ශාලා නඩත්තු කරන්නේ ද වෘත්තීය සමිතිය මගිනි. වියට්නාමයේ හා චීනයේ ද සංස්කෘතික මන්දිර වෘත්තීය සමිතියට අයත්ය. මේ සියල්ලම සෝවියට් වෘත්තීය සමිති ව්‍යාපාරය සතුව පවතී.ඇතැම් නගරවල උද්‍යාන පවත්වාගෙන යාමට වෘත්තීය සමිතිවලට හැකි වී තිබේ. ඊට අවශ්‍ය ආර්ථීක ශක්තිය ද වෘත්තීය සමිතිවලට ඇත. එහෙත් ශ්‍රී ලංකාවේ වෘත්තීය සමිති ව්‍යාපාරය ඉතා දුප්පත් ආර්ථික මට්ටමක පවතී.සෝවියට් ආණ්ඩුක්‍රම ව්‍යවස්ථාවේ 43 වගන්තිය මගින් රෝගී වීමේදී හෝ දුබලතාවයට පත්වීමේදී ආරක්ෂාව සහතික කොට දී තිබේ. මහලු වියට පත් කම්කරුවකුගේ විශ්‍රාම වැටුප විශ්‍රාම යන විට ඇති වැටුපෙන් 50% ත් 60% අතර ගණනකි. මියගිය පසු ද කම්කරුවාගේ බාලවයස්කාර දරුවන්ට හා දුබලතාවයට පත් දරුවන්ට විශ්‍රාම වැටුප් ගෙවනු ලැබේ.යුද සේවයට හෝ නිත්‍ය දුබලතාවයට අනිවාර්ය විශ්‍රාම වැටුප ප්‍රදානය කළ යුතුය.ශ්‍රී ලංකාවේ යුද්ධය අවසන් වීමෙන් පසු විශ්‍රාම වැටුප් වැඩිවීම් කීපයක්ම හමුදාවට ලැබිණ. ශ්‍රී ලංකාවේ හමුදාවද සැබෑ කම්කරු කොටසක්ය. එය අර්ථ නිරූපණය අවශ්‍ය නොවේ. ඔවුහු යැපුම් මට්ටමේ කම්කරුවන් ය.ශ්‍රී ලංකාවේ ගොවි ජනතාව ද කෘෂිකාර්මික කම්කරුවන්ය. සෝවියට් දේශයේ ගොවි විශ්‍රාම වැටුප් ක්‍රමය ඇරඹුණේ 1965 දීය. ශ්‍රී ලංකාවේ ගොවි විශ්‍රාම වැටුප් ක්‍රමය තවමත් විධිමත් සහ ප්‍රමාණවත් නැත. මෙය කම්කරු පන්තිය විසින් දිනාගත යුතු අයිතිවාසිකමකි.ගොවි විශ්‍රාම වැටුප නොකඩවා ලබාගැනීමට සටන් කිරීමේ යුතුකමක් රටේ කම්කරු පන්තියට ඇති බව මැයි දිනයේදී සිහිපත් කළ යුතුය. එසේ වීමට නම් ලංකාවේ ගොවීන්ගේ ආදායම ඉතා අඩු මට්ටමක පැවතීම ගැන සිතීමට මෙය අවස්ථාවක් කරගත යුතුය.සෝවියට් දේශයේ කම්කරුවන්ට ‍නොමිලේ වෛද්‍ය ප්‍රතිකාර ලැබේ. ඇතැම් වියදම් වෘත්තීය සමිති විසින් දරනු ලැබේ. ලංකාවේ ආපනශාලාවල නොමැති බෙහෙත් වර්ග පිටතින් ගැනීමට සිදුවීම දැන් කාලයක් තිස්සේ සිදුවේ. වෘත්තීය සමිතියට සිය කම්කරුවන්ගේ වෛද්‍ය ප්‍රතිකාර සඳහා මුදල් වැයකිරීමට හැකිවිය යුතුය. නැතහොත් එය රජයෙන් ලබාගැනීම කම්කරු ඉල්ලීමක් විය යුතුය. නැතහොත් ඒ සඳහා අරගල කළ යුතුය.ශ්‍රී ලංකාවේ කම්කරුවන්ට අනිවාර්ය රක්ෂණ ක්‍රමයක් අවශ්‍ය වේ. එසේම එය නොකඩවා පවත්වාගෙන යා යුතුය. මෑතදී කරන ලද පර්යේෂණයකට අනුව පෞද්ගලික බස් ධාවන රියැදුරන්ට හා කොන්දොස්තරවරුන්ට වෙන්වූ අනිවාර්ය රක්ෂණ ක්‍රමයක් නොමැත. ඇත්තේ පෞද්ගලික බස් රථය රක්ෂණය කොට තිබීම පමණි. මෙය කම්කරු අයිතිවාසිකමකි. ඇතැම් හෝටල් සේවකයින්ට කවර රක්ෂණයක් හෝ නොමැත. තාවකාලික රැකියාවලට ද රක්ෂණය නැත. මෙය දිනාගත යුතු කම්කරු අයිතිවාසිකමකි.ශ්‍රී ලංකාවේ ගොවීහු තවමත් කම්කරුවන් ලෙස සලකනු නොලැබේ. එමෙන්ම ඔවුහු සේවක ගණයට ද ඇතුළත් නොවේ. ඒ නිසා ගොවීන්ට කම්කරුවන් හෝ සේවක ගණයට අයත් කොටස් භුක්ති විඳින සහන කිසිවක් නොලැබේ.මෙය ඉතා අවාසනාවන්ත තත්ත්වයකි. අරගලය ගොවි කම්කරු අරගලය විනා ගොවියන්ගේ හෝ කම්කරුවන්ගේ පමණක් උරුමයක් නොවේ. ඒ නිසා මෙරට ගොවි ජනතාවගේ අයිතිවාසිකම් දිනා දීමට ද ශ්‍රී ලංකාවේ කම්කරු පන්තිය ඉදිරිපත් වී නැඟී සිටිය යුතුය.ගොවි ජනතාවට හුදකලා සටනකින් මෙය දිනාගැනීමට නොහැකිය. පොළොන්නරුවේ ගොවීහු කොතරම් පෙළපාලි ගියද ඒවා අසාර්ථක වූයේ එම සටන් ගොවි කම්කරු අරගල නොවන බැවිනි. එබැවින් මෙවර මැයි දිනය ගොවි කම්කරු එකතුවන රතු ධජයක් වේවායි, ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>01</day>
    </date>
    <link>http://www.dinamina.lk/2014/05/01/_art.asp?fn=f14050113</link>
    <topic>වැඩකරන ජනතාවගේ ප්‍රශ්න රැසක් විසඳී තිබෙනවා</topic>
    <author>සටහන - නිරූෂි විමලවීර</author>
    <content>මැයි දිනය හා කම්කරු ජනතාවට බලපාන ගැටලු පිළිබඳව රාජ්‍ය සේවා වෘත්තීය සමිති සම්මේලනයේ සභාපති ඩබ්ලිවි. එච්. පියදාස සමග කළ සාකච්චාවකි වේ.වත්මන් ආණ්ඩුව සේවක වැටුප් වැඩි කළා. රාජ්‍ය සේවය පුළුල් කළා. ඒ පිළිබඳ අදහස කුමක්ද?ජනාධිපති මහින්ද රාජපක්ෂ මහතාට කම්කරු ජනතාව ගැන උනන්දුවක් වුවමනාවක් තියෙනවා. ඒ එතුමා කම්කරු පන්තිය නියෝජනය කළ නායකයෙක්ව සිටි නිසයි. වසරකට දෙතුන් වරක් එතුමා ජනාධිපති මන්දිරයට කම්කරු පන්තිය නියෝජනය කරන සියලු වෘත්තීය සමිති නායකයන් කැඳවා සාකච්ඡා කොට ප්‍රශ්නවලට පිළිතුරු ලබාදෙනවා.වැඩකරන ජනතාවගේ බොහෝ අයිතීන් සුරක්ෂිත කිරීමට එතුමා ක්‍රියා කළා. 2005 වසරේ රුපියල් 7900ක් වූ නුපුහුණු කම්කරුවකුගේ වැටුප 2006 දී ජනාධිපතිතුමා රුපියල් 11,700 දක්වා ඉහළ නැංවූවා.දැන් එය රුපියල් 21,000 දක්වා ඉහළ නංවා තිබෙනවා. මෙතෙක් රුපියල් 5000ක් වූ පඩි පාලක සභාවල වැටුප රුපියල් 10,000 දක්වා ඉහළ නැංවූවා. 2001 බලයට පැමිණි එජාප ආණ්ඩුව ‘යළි පුබුදමු ශ්‍රී ලංකා’ වැඩසටහන යටතේ හයලක්ෂ පනස් දහසක් වූ රාජ්‍ය සේවක ප්‍රමාණය ලක්ෂ තුන දක්වා කප්පාදු කිරීමේ වැඩපිළිවෙළ දියත් කොට තිබුණා. 44 – 90 චක්‍රලේඛයට අනුව විශ්‍රාම වැටුපේ වැඩි ප්‍රතිලාභයක් පෙන්වා ගෙදර යැවීමේ වැඩපිළිවෙළක් ඔවුන් ආරම්භ කළා.රටේ සංවර්ධන එන්ජිම පෞද්ගලික ආයතන බව කී එජාපය පාඩු ලබන බවට නිර්දේශ කළ ආයතන රැසක් විකුණා හා වසා දැමීමේ වැඩපිළිවෙළක්ද අරඹා තිබුණා. ජනාධිපතිතුමා බලයට පැමිණි පසු පෞද්ගලීකරණයට නම් කොට පෞද්ගලික ආයතනවලට පවරා තිබූ ආයතන නැවත රජයට පවරා ගත්තා. ආයතන විකිණීම නවතා දැම්මා. ඒ යටතේ හත්ලක්ෂ පනස්දහසක් වූ රාජ්‍ය සේවක පිරිස දහතුන් ලක්ෂ පනස්දහස දක්වා පුළුල් කිරීමට හැකියාව උදා වුණා.රාජ්‍ය සේවයේ සිදු කළ සුබ සාධන මොනවාද?රාජ්‍ය සේවයේ කාන්තාවන්ට දරු ප්‍රසූතියේදී ලබා දී තිබූ දින 42 නිවාඩුව වසර දක්වා වැඩි කළා. ඒක විශාල වරප්‍රසාදයක්. 2001 – 2004 නතර කොට තිබූ අග්‍රහාර වෛද්‍ය රක්ෂණ ක්‍රමය නැවත හඳුන්වා දුන්නා.ඒ යටතේ සෑම රාජ්‍ය සේවකයෙක්ම පැය 24 පුරා රක්ෂණය වෙනවා. සේවකයාට යම් අනතුරක් වුවහොත් ඒ යට‍ෙත් යැපෙන්නන්ට ලක්ෂ හයක දීමනාවක් ලැබෙනවා. රුපියල් එක්ලක්ෂ පනස්දහසක වාර්ෂික වෛද්‍ය ප්‍රතිකාර ලබා ගැනීමේ හැකියාවක්ද ඔවුන්ට නොමිලේ හිමිවෙනවා.වෘත්තීය සමිති සටන් පාඨ දක්නට නැත්තේ රජය මෙතරම් විශාල සහන රැසක් වැඩකරන ජනතාවට ලබාදී ඇති නිසාද?ඇත්තෙන්ම ඔව්. රාජ්‍ය සේවයේ වෘත්තීය සමිතිවලට අයිතීන් රැසක් ලබා ගන්න හැකි වුණා. කම්කරු නායකයෙක්ව සිටි ජනාධිපතිතුමා වැඩකරන ජනතා අයිතීන් දිනා දීමට මැළි වී නැහැ. ඒනිසා වැඩකරන ජනතාවට බලපාන ප්‍රශ්නවලට පැහැදිලි පිළිතුරු ලැබී තිබෙනවා.අර්ථසාධක අරමුදලේ මුදල් කොටස් වෙළෙඳ පොළට දමා ඇති බවට චෝදනාවක් තිබෙනවා. ඒක ඇත්තක්ද?ඒක ඇත්ත. කොටස් වෙළෙඳපොළෙන් එම මුදල්වලට සියයට 11ක පොලියක් ගෙවනවා. රාජ්‍ය හා පෞද්ගලික බැංකුවලින් ස්ථාවර තැන්පතු සඳහා ලබා දෙන්නේ සියයට හතක පොලියක්.ඒ වගේම සාමාන්‍ය තැන්පතු සඳහා ලැබෙන්නේ සියයට පහයි. ඒ නිසා කොටස් වෙළෙඳ පොළ ප්‍රතිලාභය වැඩියි. කොටස් වෙළෙඳ පොළේ මිල නිතර ඉහළ පහළ යනවා. ඒ නිසා එහි යම් අවදානමක් තිබෙනවා. නමුත් යමක් අත්හදා බැලීමේදී එවැනි අවදානම් ගන්න සිදු වෙනවා.විශ්‍රාම වැටුප් පාරිතෝෂික බැංකු මඟින් ලබා දීමේ වැඩපිළිවෙළ පිළිබඳ අදහස කුමක්ද?බැංකු මඟින් ලබාදීම පිළිබඳ විරුද්ධ නැහැ. පහළොස් දහසකගේ විශ්‍රාමික පාරිතෝෂිත ලබාදීමේ ලිපි ගොනු හැඩ ගැසී තිබෙනවා. එම විශ්‍රාමිකයන් පාරිතෝෂික ගන්න මාස 24 ක් තිස්සේ පෝලිමේ ඉන්නවා.කෝටි 750ක් බැංකු ණයක් ලෙස දෙන එක විරුද්ධ නැහැ. රජයේ නිවාස ණය බැංකු මඟින් ලබා දීම ආරම්භ කළා. එය සාර්ථකව ක්‍රියාත්මක වෙනවා. පාරිතෝෂික වැඩපිළිවෙළ යටතේ ලබාගන්නා මුදලින් සියයට 90ක් ගෙවන්නේ මහා භාණ්ඩාගාරය.ඒ වගේම ගන්නා මුදල පොලිය රහිතව වසර 10කින් ගෙවා දැමිය හැකියි. නමුත් මහා භාණ්ඩාගාරය ගෙවන මුදලෙන් සියට 40ක් පාරිතෝෂික හිමියාට වසර 18ක් දක්වා ගෙවා දැමීමට සිදු වන බවට කතාවක් තිබෙනවා. එය සාධාරණ නැහැ. මහා භාණ්ඩාගාරය ගෙවන සියයට 40 අය කර ගන්න එපා යැයි අපි මැයි දින ඉල්ලා සිටිනවා.රතු පාට මැයි පෙළපාලි දැන් විවිධ වර්ණවලින් විචිත්‍රවත් වෙලා නේද?ඇමරිකාවේ චිකාගෝවේ ලේ තැවරුණු ඇඳුම් අතේ රුවා ගෙන කම්කරුවන් සිය අයිතීන් ඉල්ලා හඬ නැඟුවා. ඒ අනුව යමින් ලෝක කම්කරු දිනය වසර 137ක් සමරා තිබෙනවා. ශ්‍රී ලංකාවේද සමසමාජ, කොමියුනිස් පක්ෂ රතු පාටින් ඇරඹු මැයි පෙළපාලි දැන් දැන් කොල, කහ නිල්, දම් ආදී විවිධ වර්ණ යොදා ගනිමින් සම නල වර්ණයෙන් සමරනවා. නමුත් මැයි පෙළපාලියේ නියමිත වර්ණය රතු පාටයි.කම්කරු දිනය සැමරීම සඳහා මේ වනවිට මූලිකත්වය ගෙන ක්‍රියා කරන්නේ දේශපාලන අධිකාරිය නේද? ඒ ගැන අදහස කුමක්ද ?අපේ රටේ මැයි පෙළපාලි ආරම්භ කළේ 1940 සමසමාජ පක්ෂය විසිනුයි. ඉන් පසු කොමියුනිස් පක්ෂයද මැයි දින සැමරුවා. ඔවුන් රතු පාටින් සැමරුම් උත්සව සංවිධාන කළා. කම්කරු දිනය සුදු අධිරාජ්‍යවාදීන් හා කළු අධිරාජ්‍යවාදීන් නිවාඩු දිනයක් ලෙස නම් කළේ නැහැ. 1956 බණ්ඩාරනායක මහතා බලයට පැමිණ මැයි පළමු දා ප්‍රසිද්ධ නිවාඩුවක් ලෙස ප්‍රසිද්ධ කළා. නමුත් දැන් කම්කරු ජනතාව ඉතා උදාසීනව මැයි දින සැමරීම සිදු කරනවා.දේශපාලනඥයන් ඉතා උද්‍යෝගයෙන් කම්කරු දිනය සමරමින් පෙළපාලිවල ඉදිරියෙන් ගමන් කරනවා. මෙම ක්‍රමය වහා වෙනස් විය යුතුයි. කම්කරු ජනතාව රැලි සංවිධාන කර පෙළපාලිවල ඉදිරියෙන් ගමන් කරන කාලයක් උදාවේවි. එවිට දේශපාලඥයන් පෙළපාලියේ පිටුපස ගමන් කරාවි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n1405021</link>
    <topic>අඳුරෙන් අඳුරට ගිය රට</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>අඳුරෙන් අඳුරට ගිය රට වැඩකරන ජනතාවගේ ඉවසීම නිසා ආලෝකයෙන් ආලෝකයට ඇතුළු වූ බවත් මේ රට යළි අඳුරට ඇද දමන්නට සමත් ජගතකු මේ රටෙත් ලෝකයේත් නොමැති බවත් ජනාධිපති මහින්ද රාජපක්ෂ මහතා අවධාරණය කළේය.වැඩකරන ජනතාවගේ ඉවසීමේ ප්‍රතිලාභ අපි අද භුක්ති විඳිමින් සිටින බව පැවසූ ජනාධිපතිවරයා අප කවදාවත් යටත් වන්නේත් යට කරන්නට ඉඩ තබන්නෙත් නැති බවත් මේ ගොඩනැඟීම ආපස්සට හරවන්නට කිසිවකුටත් නොහැකි බවත් ප්‍රකාශ කළේය.ජනාධිපතිවරයා මේ අදහස් පළ කළේ එක්සත් ජනතා නිදහස් සන්ධානයේ ලෝක කම්කරු දින සැමරුම් උළෙලට බොරැල්ල කැම්බල් ක්‍රීඩාංගණයේ දී ඊයේ (1) එක්වෙමිනි.'මවුබිම සුරකිමු- නිදහස රැකගමු' තේමාව ඔස්සේ සංවිධාන කළ සන්ධානයේ කම්කරු දින රැලිය අති දැවැන්ත ජනකායකගේ සහභාගීත්වයෙන් අති උත්කර්ෂවත් අයුරින් පැවැත්විණ.වැඩ කරන ජනතාව පිළිබඳ යෝජනාව, සංහිඳියාව පිළිබඳ යෝජනාව,ජාත්‍යන්තරය පිළිබඳ යෝජනාව සහ ආර්ථිකය පිළිබඳ යෝජනාව වශයෙන් යෝජනා හතරක් සන්ධානයේ මැයි දින රැලියේ දී ඉදිරිපත් කෙරුණු අතර ඒවා ඒකමතිකව සම්මත කෙරිණි.අද අපිට විපක්ෂයේ විවේචනයක් නොමැති නිසා හොඳම විපක්ෂය තිබෙන්නේ ආණ්ඩුවේ බව පෙන්වා දුන් ජනාධිපතිවරයා අපට අවශ්‍ය හැමදේකටම ආවඩන අය නොවන බවත් තුනෙන් දෙකක බලයක් හිමි ආණ්ඩුව හරි මඟ යවන්නට මේ ආණ්ඩුවේ සිටින ඇමැතිවරුන් පසුබට නොවීම ගැන ආඩම්බර වන බවත් පැවසීය.මේ රජය ජාතික සම්පත් කුණුකොල්ලයට විකිණීම නතර කළ, මාතෘ භූමිය ත්‍රස්තවාදයෙන් ගලවා ගත්, කම්කරු ජනතාවගේ අයිතිවාසිකම් ආරක්ෂා කළ රජයක් බවත් ජනාධිපතිවරයා ප්‍රකාශ කළේය.අප රටට ලබා දුන් දේ කියන්නට වරු ගණනක් ගත වනු ඇති බවත් මේ සියල්ල කරන්නේ මේ රටේ ප්‍රජාතන්ත්‍රවාදයට ගරු කරමින් බවත් පැවසූ ජනාධිපතිවරයා පෙළපාලි යන්නට, විරෝධය පාන්නට පමණක් නොව මඩ ගසන්නටත් ඉඩ දී ඇතත් කුරුඳු පොලුවලින් තලන්නට ඉඩක් නොමැති බවත් පැවසීය.බලහත්කාරයෙන් පාරට බැස ආණ්ඩු පෙරළන්නට ඉඩ තබන්නේ නොමැති බව අද ආ ලක්ෂ සංඛ්‍යාත ජනතාව පැහැදිලි කර ඇති බවත් මේ රටේ වැඩකරන ජනතාව ආණ්ඩුව සමඟ සිටින තුරු මේ රටට ද්‍රෝහී දෙස් විදෙස් බලවේගවලට ආණ්ඩු පෙරළන්නට ඉඩක් නොමැති බවත් ජනාධිපතිවරයා අවධාරණය කළේය. අද අපේ රටේ දියුණුව එක්සත් ජාතීන්ගේ සංවිධානයේ එක් ආයතනයක් හැර අනෙක් සියලු ආයතන පිළිගෙන ඇති බවත් අපිට විරුද්ධව යෝජනා ගෙනෙන උදවිය අපේ රටේ කම්කරු අයිතිවාසිකම් පිළිබඳ කථා කරන්නේ නැති බවත් පෙන්වා දුන් ජනාධිපතිවරයා විදේශිකයන් වැඩකරන ජනතාවට දුන් අයිතිවාසිකම කුමක්දැයි ප්‍රශ්න කළේය. මැතිවරණ සිතියම අකුළා දැමූ අය අද අම්පාරට ගොස් සාමකාමී මැතිවරණ ඉල්ලන බවත් රජයේ සේවකයන් පාරට ඇද දැමූ අය තරුණ අසහනය, විරැකියාව ගැන කථා කරන බවත් ජනාධිපතිවරයා පැවසීය.කොයි පැත්තෙන් ආවත් ඕනෑම අභියෝගයකට නොබියව මුහුණ දෙන්නට සූදානම් බව පෙන්වා දුන් ජනාධිපතිවරයා මවුබිම රැකගන්නට නිදහස සුරකින්නට අපත් සමඟ එක්වන්න යැයි ඉල්ලා සිටියේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් අගමැති දි. මු. ජයරත්න, ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන, එක්සත් ජනතා නිදහස් සන්ධානයේ මහලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත, ඇමැතිවරුන් වන ඩබ්ලිව්. ඩී. ජේ. සෙනෙවිරත්න, ඩලස් අලහප්පෙරුම, මහින්දානන්ද අලුත්ගමගේ, දිනේෂ් ගුණවර්ධන, රිෂාඩ් බදියුදීන්, ඒ. එල්. එම්. අතාවුල්ලා, බස්නාහිර පළාත් ආණ්ඩුකාර අලවි මවුලානා මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n1405022</link>
    <topic>වෘත්තීය සමිති පක්ෂ ග්‍රහණයට ලක්වීමෙන් වැඩකරන ජනතාවගේ අභිලාශයන් සුන්වුණා</topic>
    <author>මැද කොළඹ සමූහ</author>
    <content>ශ්‍රී ලංකාවේ වෘත්තීය සමිති ව්‍යාපාරය දේශපාලන පක්ෂ ග්‍රහණයට ලක්වීමත් සමඟ එමගින් සිදුවූ වැඩකරන ජනතාවගේ අභිලාෂයන් සුන්වූ බලාපොරොත්තු බවට පත්වී ඇතැයි ඒ.ඊ. ගුණසිංහ 123වෙනි ජන්ම දින සමරු හා ලංකා කම්කරු සමිති මැයි දින රැලියේදී හිටපු ඇමැති ආචාර්ය කරුණාසේන කොඩිතුවක්කු මහතා ප්‍රකාශ කළේය.වෘත්තීය සමිති ව්‍යාපාරය වැඩකරන ජනතාව වෙනුවෙන් පෙනී සිටීමේ සංවිධාන බවට පත් කිරීම කම්කරු නායක ගුණසිංහ මහතාට ඉහළම ගෞරවය දැක්වීමක් බවද එතුමාගේ පිළිරුව අබියසදී පළ කරනවා. එම සංකල්පය ක්‍රියාත්මක කිරීමේ අවස්ථාව යළි නුදුරු අනාගතයේදී එළඹෙන බව ද ආචාර්ය කොඩිතුවක්කු මහතා කීවේය.ගුණසිංහ පිළිරුව පාමුල මල් පොකුරක් තැන්පත් කොට එතුමාගේ දියණි ලලිතා ගුණසිංහ කොන්ස්ටන්ටයින් මහත්මිය උපහාර දැක්වූ අතර පිළිරුවට මල්දම් පැළදවීම ආචාර්ය කරුණාසේන කොඩිතුවක්කු මහතාගේ ලංකා කම්කරු පක්ෂයේ වත්මන් සභාපති විජිත කදිරගොන්න මහතාගේ අතින් සිදුවිය. කෙසෙල්වත්තේ සෝභිත හිමියෝ පිරිස පංචශීලයෙහි පිහිටුවූහ.ආචාර්ය කොඩිතුවක්කු මහතා මෙසේ ද කීය.ගුණසිංහ මහතාගෙන් මේ රටේ වැඩකරන ජනතාවටත් වෘත්තීය සමිති ක්‍රියාකාරිත්වයටත් ඉටුවූ අනුපමේය සේවය අද බොහෝ දෙනෙකු අමතක කිරීම ඉතාම කණගාටුදායක සිද්ධියක්. 19වන සියවස අග බාගයේදීත් 20 වෙනි සියවසේ මුල් භාගයේත් මෙතුමා මෙම කම්කරු සමිති ව්‍යාපාරය ආරම්භ කළා. අද වැඩකරන ජනතාව භුක්තිවිඳින අයිතිවාසිකම් බොහොමයක් එතුමාගේ මූලිකත්වයෙන් ලබා දුන් ඒවාය.එම අයිතීන් ලබා දීමේදී ගුණසිංහ මහතාට විදේශීය මෙන්ම දේශීය රාජ්‍ය පාලකයින් සමගත් විවිධ හැලහැප්පීම්වලට ගැටුම්වලට මුහුණදීමට සිදුවුණා. හැමවිටම එතුමා ක්‍රියා කළේ ශ්‍රමිකයන්ගේ අයිතීන් වෙනුවෙනුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n1405023</link>
    <topic>භාරත ඝාතන නඩුව කොළඹ මහාධිකරණය වෙත යොමු කරනවාද ? නැද්ද ? නියෝගය අද</topic>
    <author>සිරන්ජනී කුමාරි</author>
    <content>භාරත ලක්ෂ්මන් ප්‍රේමචන්ද්‍ර ඝාතන සිද්ධිය සම්බන්ධයෙන් චෝදනා ලැබ සිටින විත්තිකරුවන් වන පාර්ලිමේන්තු මන්ත්‍රි දුමින්ද සිල්වා මහතා ඇතුළු විත්තිකරුවන් 13දෙනාට එරෙහි නඩුව කොළඹ මහාධිකරණය වෙත යොමු කරනවාද ? නැද්ද ? යන්න සම්බන්ධ නියෝගය අද (2) කොළඹ අතිරේක මහෙස්ත්‍රාත් ප්‍රියන්ත ලිය‍නගේ මහතා විසින් ලබා දීමට නියමිතය..භාරත ඝාතන සිද්ධිය සම්බන්ධයෙන් පාර්ලිමේන්තු මන්ත්‍රි දුමින්ද සිල්වා මහතා ඇතුළු සෙසු විත්තිකරුවන් 12දෙනාට එරෙහිව මහාධිකරණයේ නඩු පැවරීමට තරම් ප්‍රමාණවත් සාක්කි ඇති බව පවසමින් නීතිපති දෙපාර්තමේන්තුව නියෝජනය කරමින් රජයේ අධිනීතිඥ තුසිත් මුදලිගේ මහතා ඉකුත් 20වන දින කොළඹ අතිරේක මහෙස්ත්‍රාත්වරයා වෙත ලිඛිත දේශනයක් ගොනු කරනු ලැබිණ.ඉකුත් නඩු දිනයේ දී විත්තිය වෙනුවෙන් නීතිඥවරු විත්තිකරුවන් 13දෙනා මහාධිකරණයේ නඩු නොපවරා විත්තිකරුවන් නිදහස් කරන ලෙසට විත්ති දේශනයන් පැවැත්විණ.වර්ෂ 2011/10/08 වැනි දින මුල්ලේරියාවේ හිඹුටාන පටුමගේ සිදු වු මේ ඝාතන සිද්ධිය සම්බන්ධයෙන් 2013/02/19 වන දින නිතිපතිවරයා විසින් පාර්ලිමේන්තු මන්ත්‍රි දුමින්ද සිල්වා මහතා ඇතුළු පුද්ගලයින් 13දෙනෙකුට මිනී මැරීම,මිනී මැරීමට තැත් කිරිම ,කුමන්ත්‍රණය කිරිම හා පොදු චේතනාවෙන් අපරාධය සිදුකිරිම යන චෝදනා යටතේ අධිකරණය හමුවේ නඩු පැවැරිය.අනුර තුෂාර ද මෙල් ,ජගත් කුමාර ,චමින්ද ජයනාත්,ලංකා රසාංජන,මාලක සමීර,විදානගමගේ අමිල,දිසානායක මුදියන්සේලාගේ සරත් බණ්ඩාර,සුරංග ප්‍රෙමලාල්,චමින්ද සමන් කුමාර,ජනක බණ්ඩාර ගලබොඩ,දුමින්ද සිල්වා,රොහණ මාරසිංහ හා නාගොඩලියනරච්චි ෂාමින්ද යන අයවලුන් එකී විත්තිකරුවන් වේ.දසවන විත්තිකරු වන දිසානායක මුදියන්සේලාගේ ජනක බණ්ඩාර ගලබෝඩ අය නොමැතිව ලඝු නොවන නඩු විභාගය ඉදිරියට පැවැත්විමට ඉකුත් නඩු වාරයකදී සාක්කි විමසිමෙන් අනතුරුව මහේස්ත්‍රාත්වරයා අවසරය ලබා දී තිබිණ.වසරකට ආසන්න කාලයක් ලඝු නොවන නඩු විභාගය කැඳවනු ලැබිමෙන් අනතුරුව විත්තිකරුවන්ට එරෙහිව පවතින මේ නඩුව කොළඹ මහාධිකරණය වෙත යොමු කරනවාද ? නැද්ද? යන්න නියෝගය අද ප්‍රකාශ කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n1405024</link>
    <topic>මොහාන් ලාල් ග්‍රේරු පදනමට වසර 10ක් පිරෙන විට වසර සියයක වැඩ කරලා</topic>
    <author>සුභාෂිණී සේනානායක</author>
    <content>දැනුම, වෘත්තීය නිපුණතාවය හරි හම්බ කරගත් ධනය සියල්ල කැටි කර ගෙන මොහාන් ලාල් ග්‍රේරු මහතා ආරම්භ කළ පදනම වසර දහයක් පිරෙන කොට වසර සියයකටත් වඩා කටයතු ඉටු කර ඇතැයි එක්සත් ජනතා නිදහස් සන්ධානයේ මහලේකම් සුසිල් ප්‍රේමජයන්ත් මහතා කියා සිටී.සුසිල් ප්‍රේමජයන්ත් මහතා මේ බව ප්‍රකාශ කර සිටියේ අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතාගේ දේශපාලන දිවියට හා මොහාන් ලාල් ග්‍රේරු පදනමට දස වසරක් පිරීම නිමෙත්තෙන් නුගේගොඩ මොහාන් ලාල් ග්‍රේරු පදනම් මූලස්ථානයේ පැවති “සියවසක් ඉක්ම වූ දශකයක්” සංවත්සර උත්සව අවස්ථාවට එක් වෙමිණී.මෙහිදී තවදුරටත් අදහස් දැක්වූ සුසිල් ප්‍රේමජයන්ත් මහතා-එතුමා දේශපාලනයට ආපු අවස්ථාවේ බස්නාහිර පළාත් සභාවේ මන්ත්‍රි වරයෙකු හැටියට ඉදිමින් අධ්‍යාපනය පිළිබඳ විවිධ අදහස් යෝජනා මට ඉදිරිපත් කළා. ඒ අදහස් හා යෝජනා ක්‍රියාත්මක කිරීමට එතුමා තම පදනම තුළින් ද ගෙන තිබෙන මෙහෙවර ප්‍රශන්සනීය යි. පාසල් දරුවන් 30000 කට නොමිලේ ඉංග්‍රීසි දැණුම ලබාදීම, තරුණයන්ට වෘත්තීය දැණුම ලබාදීම පමණක් නොවෙයි විවිධ වැඩසටහන් හරහා‍ සංස්කෘතික සමාජ වටිනාකම් සියල්ල රටට ලබා දීමට කටයුතු කිරිම ප්‍රශන්සනීයයි. උසස් පෙළ තාක්ෂණික විෂය ධාරාව හදුන්වා දීම තුළින් 1970 හා 1980 දශකයේ අග භාගයේ ඇති වූ අවාසනාවන්ත තත්ත්වයන් නැවත නිර්මාණය නොවීමටත් අනාගතය වෙනුවෙන් අවශ්ය වන්නා වූ ප්‍රතිපත්ති තීන්දු ගැනීමේ වැඩපිළිවෙළටත් එතුමාට දායකත්වය ලබා දිමට හැකිවීමත් සුවිශේෂී අගයකට ලක් කරන්න කැමතියි.අධ්‍යාපන ඇමැති බන්දුල ගුණවර්ධන මහතා -මොහාන් ලාල් ග්‍රේරු මහතා හිතනවාට වඩා යමක් හිතලා , පෙනෙනවාට වඩා යමක් වැඩිපුර දැක, ඇසෙනවාට වඩා යමක් වැඩිපුර අසා, හොරකම, වංචා, දූෂණ, අක්‍රමිකතා වලින් තොරව තමන් සතු දක්‍ෂතා, කුසලතා, නිර්මාණාත්මක හැකියාවන් පාවිච්චි කර තමාගේ කුටුම්බයෙන් බැහැරව සමාජයේ පොදු යහපත සඳහා‍ අනුපමේය දායකත්වයක් බැහැරව ලබා දී තිබෙනවා.පක්‍ෂ, පාට, කුල, වර්ණ, ලිංග බේද වළින් තොරව ඔහු කළ සේවය අගය කරන්නයි පක්‍ෂ විපක්‍ෂ හැමෝම අපි අද මෙතනට එක්ව සිටින්නේ.එක්සත් ජාතික පක්‍ෂ නායකත්ව මණ්ඩල සභාපති පාර්ලිමේන්තු මන්ත්‍රි කරු ජයසූරිය මහතා -අපි ග්‍රේරු මහතා සමඟ දේශපාලනික හා සමාජීය වශයෙන් වැඩ කටයුතු කළා. ඒ හැම අවස්ථාවකම ඔහුගේ උතුම් ගුණාංග හුදුනාගන්න පුළුවන් වුණා. එතුමාගේ සේවය බොහොම නිහඩයි ගරු නම්බුනාම බලාපොරොත්තුව කරන සමාජ සේවයක් ඔහුට නැහැ. දේශපාලනයේදී අපි හැම විටම බලාපොරොත්තු වන මන්ත්‍රී තුමා ඇමැතිතුමා කියලා බයක් නැතිව කටක් ඇර කියන්න පුළුවන් විශිෂ්ඨ පුද්ගලයෙක් ලෙස අපි ග්‍රේරු මහතාව දකිනවා.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා-ඇතැම් පදනම් අද ක්‍රියාත්මක වෙන්නේ මනාප එකතු කිරීම වෙනුවෙන්. එහෙම නැත්තම් කලු සල්ලි සුදු කරන්න. නමුත් එවන් ය‍ටි අරමුණින් තොරව සත් භාවයෙන් ආරම්භ කළ පදනමක් ලෙසයි මොහාන් ලාල් ග්‍රේරු පදනම අද ආගමික නායකයින්, සමාජ විද්වතුන් හා සාමාන්‍ය පොදු ජනතාව තුළම පිළිගැනීමකට ලක්ව තිබෙන්නේ මේ පදනමේ කාර්ය භාර්යය, ඉතිහාසය, වර්තමාන හා අනාගතය පිළිබඳව පොදුවේ තිබෙන්නේ ප්‍රසන්න වූ බලාපොරොත්තු සහගත හැගීමක්.දේශපාලනඥයා මොන වර්ණයේ උණත් ශීලාචාර, වැදගත්, සංස්කෘතික, යහපත් වැනි විශේෂණ පද යොදන්න සමාජය මැලි වෙනවා. නමුත් මොහාන් ලාල් ග්‍රේරු මහතා වෙනුවෙන් ඒ ඔනෑම විශේෂණ පදයක් යොදන්න පුළුවන්. එවැනි දේශපාලනඥය නුයි අද මේ රටට වැඩියෙන් අව්‍යය වන්නේ.එක්සත් ජාතික පක්‍ෂ මහලේකම් තිස්ස අත්තනායක මහතා, මොහාන් ලාල් ග්‍රේරු මහතා ගොඩ නගා ගත්තු කීර්ති නාමය පොඩ්ඩක්වත් පලුදු වෙලා නැහැ. අද මේ විවිධ දේශපාලන අදහස් දරන අපි එතුමට සමීප වෙන්නේ ඔහු තුළ තිබෙන උතුම් මනුෂයත්වය හා සහෝදර බැදීම නිසයි. ඔහු සැබෑ ලෙසම සමාජය වෙනුවෙන් යහපත් දෙයක් කරන්න උත්සහ කරන්නෙක් මොහාන් ලාල් ග්රේසරු පදනමේ සමාජ මෙහෙවරට අපි හැමෝගේම ආශිර්වාදය එක් කරනවා.මෙම අවස්ථාවට කෝට්ටේ ශ්‍රී කල්‍යාණි සමාග්‍රි ධර්ම සභාවේ වැඩබලන මහනායක ආචාර්ය ඉත්තෑපානේ ධම්මාලංකාර නාහිමි,කෝට්ටේ ශ්‍රී නාග විහාරාධිපති අති පූජ්ය්‍ය මාදුළුවාවේ සෝභිත එක්සත් භික්‍ෂු පෙරමුණේ සභාපති නුගේගොඩ නාලන්දාරාමාධිපති තිනියාවල පාලිත ස්වාමීන් වහන්සේ ඇතුලු ත්‍රෛනිකායික මහා සංඝරත්නය, ජගත් කතෝලික සන්නිවේදන සංවිධානයේ ශ්‍රී ලංකා අධ්‍යක්‍ෂ බෙනඩික් ජෝසප් පියතුමන්, නැදිමාල ශ්‍රී විෂ්ණු කෝවිලේ කුරුක්කල් කේ.චද්‍රකාන්තන්, කිරුළපන ජුම්මා මුස්ලිම් පල්ලියේ මව්ලවි එම්. කේ. නසාර් ඇතුලු සර්ව ආගමික නායකයින්, මහචාර්ය කෝලිත භානු දිසානායක, එඩ්වඩ් ජයකොඩි, කලා කරුවන්, සිවිල් සංවිධාන ක්‍රියාකාරීන්, අධ්‍යාපනඥයින් ඇතුළු විශාල පිරිසක් මේ අවස්ථාවට එක්ව සිටියහ.මොහාන් ලාල් ග්‍රේරු මහතාගේ සහ මොහාන් ලාල් ග්‍රේරු පදනමේ නිල වෙබ් අඩවිය එළි දැක්වීමද, වසර දහයක කාලයක් අධ්‍යාපනික සමාජ සේවා සාර්ථක කර ගැනීමට අඛණ්ඩ දායකත්වය විහාරස්ථාන හා කාර්ය මණ්ඩල සාමාජිකයන් හට සම්මාන ප්‍රදානයද මෙහිදී සිදු කෙරිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n1405025</link>
    <topic>වර්ෂ 2007සිට මෙරට ස්ත්‍රී දූෂණ චූදිතයන් 12229ක් අත්අඩංගුවට</topic>
    <author>චන්ද්‍රිකා පෙරේරා</author>
    <content>වර්ෂ 2007සිට ඉකුත් නොවැම්බර් දක්වා වසර හයක කාලයේ දී මෙරට ස්ත්‍රී දූෂණ 11531ක් සිදුව තිබෙන බව පොලිස් සංඛ්‍යා ලේඛන මඟින් හෙළිව ඇත. මේ අනුව අත්අඩංගුවට ගෙන ඇති චූදිතයන් ගණන 12229ක් බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය පවසයි.මේ අනුව සමස්තයක් ලෙස ගත් කල දහසකට එක් කාන්තාවක් ලිංගික අපචාරය ට ගොදුරුවූ බවට හෙළිව ඇති අතර මේ තත්ත්වය උතුරටද පොදු වුවද එහි ස්ත්‍රී දුෂණය යුද සමයෙන් පසු වැඩිවී ඇති බවට අසත්‍ය ප්‍රචාරයක් පැතිර ඇති බව වනිගසූරිය මහතා සඳහන් කරයි.මේ පිළිබඳ පළාත් වශයෙන් සැසඳීමේ දී උතුර,දකුණ,ඌව, සබරගමුව,වයඹ හා මධ්‍යම පළාත් තුළ ස්ත්‍රීන් දහසකට එක් අයෙක් ලිංගික අපචාරයට ලක්ව ඇති අතර බස්නාහිර දහසකට දශම හතක් ලෙසද උතුරු මැද දහසකට දෙදෙනෙක් ලෙසද මේ සංඛ්‍යාව වෙනස් වෙයි.උතුරේ 2007 සිට 2009 දක්වා කාලයේ ස්ත්‍රී දූෂණ 119ක් වාර්තා වෙයි. චූදිතයින් 125ක් අත්අඩංගුවට පත්වු අතර ඉන් සිදුවීම් පහක් සිදු කළ බවට හමුදා පුද්ගලයන් හතක් අත්අඩංගුවට පත්වූහ.පශ්චාත් යුද සමයේ 2009 සිට 2012 දක්වා කාලයේ දී එම ප්‍රදේශයේ ස්ත්‍රී දූෂණ 256ක් වාර්තා වෙයි. ඊට චූදිතයන් 307ක් අත්අඩංගුවට පත්වූ අතර සිද්ධීන් හයකට හමුදා පුද්ගලයන් දසදෙනෙක් අත්අ‍ඩංගුවට පත්ව ඇති බව වනිගසූරිය මහතා පෙන්වා දෙයි‍..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n1405026</link>
    <topic>සියලු දෙනා රටේ අනාගත පරපුරේ සෞභාග්‍ය උදා කරළීමට නැඟී සිටිමු</topic>
    <author/>
    <content>රටේ අනාගත පරපුරට සෞභාග්‍ය උදා කරළීම සදහා‍ සියලු ජන කොටස් වාද භේද අතහැර එක්සිත්ව එක්සත්ව නැඟී සිටිය යුතුයැයි හුණුපිටිය ගංඟාරාමාධිපති ගලබොඩ ඥාණිස්සර හිමියෝ ප්‍රකාශ කළහ.ත්‍රස්තවාදය පිළිබඳ විදේශ බලවේග අපේ රටට එරෙහි චෝදනා එල්ල කීරීම ප්‍රශ්නයක් බව කී උන්වහන්සේ යුරෝපීය රටවල් අපේ රටේ ත්‍රස්තවාදය පිළීබඳ සටහන් තබන්නේත් වෙනත් ආකාරයකට යැයි පැවසූහ.අලුත්කඩේ උසාවි සංකීර්ණය අසල පිහිටි ප්‍රේමදාස පිළිරුව අභියස දි ඊයේ(01) පැවති දිවංගත ජනාධිපති ප්‍රේමදාස මහතාගේ 21වැනි ගුණසමරු උත්සවයට එක් වෙමින් අනුනායක හිමියෝ එසේ කීහ.මල්වතු පාර්ශවයේ අනු නායක නියංගොඩ විජිතසිරි අනුනාහිමියන්ගේ බෞද්ධාගමික වතාවත් වලින් අනතුරුව ඇතුළු සර්ව ආගමික වතාවත් සිදුකෙරිණි. ත්‍රිවිධ හමුදා බියුගුල් නාදයෙන් පසු හේමා ප්‍රේමදාස මහත්මිය, සජිත් ප්‍රේමදාස මහතා දුලාංජලී ජයකොඩි මහත්මිය ඇතුළු පවුලේ ඥෘතීන් ප්‍රේමදාස පිළිරුවට පුෂ්පෝප හාර දැක් වූහ. කොළඹ නගරාධිපති ඒ .ජේ .එම් මුසම්මිස් මහතාප්‍රේමදාස පිළිරුවට මල්දමක් පළදවා ගෞරව උපහාර දැක් විය.මේ දක්වා ප්‍රේමදාස මහතාගේ ගුණසැමරුම් සඳහා සහභාගි වූ එක්සත් ජාතික පක්ෂ නායකත්ව මණ්ඩලයේ සභාපති කරු ජයසූරිය මහතා මේ අවස්ථාවට සහභාගි නොසිටියහ.වැඩිදුරටත් අනුශාසනාව සිදු කළ විජිත හිමියෝ මෙසේද කීහ.තැනින් තැන බෝම්බ පුපුරන ත්‍රස්තවාදී ක්‍රියා නතර වුණේ ශ්‍රී ලංකාවේ වාසනාවකටයි. යුරෝපීය රටවල් ත්‍රස්තවාදය පිළිබඳ සටහන් තබන්නේ වෙනත් ආකාරයකටයි. විදේශ බලවේග මේ රටට කුමන්ත්‍රණ එල්ල කරන්නේ කුමන හේතුවෙන්ද යන්න පැහැදිලි වෙනවා. ජනාධිපති රණසිංහ ප්‍රේමදාස මහතා උදාගම අකුරැස්සෙන් ආරම්භ කළේ එම ප්‍රදේශයේ ජනතාවට ගම්බිම් තිබුණත් උත්සවයක් ලෙසයි.නමුත්දුප්පත් අහිංසක ජනතාව වෙනුවෙන් කළ එම වැඩපිළිවෙලට විශාල ප්‍රතිචාරයක් ලැබුණා. ඒ මහතා අවසන් වරට කළේ මිහින්තලේ ගම් උදාවයි. එය විවෘත කරන්න ඒ මහතාට හැකිවුණේ නැහැ. ඒ මහතාගේ සංකල්පයකට කොළඹ ඇරැඹූ නවම් පෙරහැර, ජනසවිය දුප්පත් ජනතාවට පිටුවහලක් වූ වැඩපිළිවෙළවල් නවම් පෙරහැර නිමවා නැට්ටුවන්ද කැටුව මිහින්තලාවට ගියා.භික්ෂූන් වහන්සේලා 1,500ක් වැඩමවා මිහින්තලාවේ සංඝගත දක්ෂිනාවක් පැවැත්වූවා. එය සිදුකළේ දිවංගත ජනාධීපති රණසිංහ ප්‍රේමදාස මහතාගේ ගුණ සමරමිනි.කෝට්ටේ නාග විහාරාධිපති පූජ්‍ය මාදුළුවාවේ සෝභිත හිමි,මැයිදින පෙළපාලියක ගමන් කරමින් සිටි ප්‍රේමදාස මහතා ත්‍රස්ත ප්‍රහාරයකට ලක්ව රටට අහිමි වුණා. ලලිත් ඇතුලත්මුදලි, ගාමිණී දිසානායක, රන්ජන් විජේරත්න වැනි නායකයන් අපිට අහිමි වුණා.එක්සත් ජාතික පක්ෂ මන්ත්‍රි සජිත් ප්‍රේමදාස මහතා -විදේශ සංවිධාන වලට කේලම් කීම හෝ ඔත්තු සැපයීම මඟින් රටේ කැළඹිලි ඇති කිරීමට රණසිංහ ප්‍රේමදාස මහතා ක්‍රියා කොට නැහැ.එය ඒ මහතාගේ සිරිතද නොවේ.සිංහල දෙමළ , මුස්ලිම් ආදි සියලු ජන කොටස් එක් කොට වාද භේද නැති රටක් ගොඩ නැගීමට එතුමා ක්‍රියා කළා.එම ක්‍රියා කළාපය අපේ රටේ සෑම දේශපාලඥයෙකුටම ආදර්ශයක්.හිමිදිරි උදයේ අවදි වී හිසේ ජටාවක් බැද ගෙන සුචරිතයට පැමිණෙන ඒ මහතා ජනතාවගේ ප්‍රශ්න දුක් කම්කටොලු වලට උත්තර සොයන හෙතෙම දිවා රෑ නොබලා ජනතා සේවයට කැපවුණා.කොළඹට සීමා වී නෑදෑයන්ගේ පක්ෂය ලෙස නම් දරා සිටි එක්සත් ජාතික පක්ෂය ගමක් ගමක් පාසා ගෙයක් ගෙයක් පාසා යමින් පොඩි මිනිහාගේ පක්ෂය ලෙස පක්ෂයට තැතැක් ලබා දීමට ක්‍රියා කළා.සුචරිතය කේන්ද්‍ර ගත කරගනිමින් ඒ මහතා කළ සේවය අද සුචරිතය හෝ වෙන යම් කිසිවෙක් කරන්නේ නැහැ.ජනතා සංවර්ධනය වෙනුවෙන් කැප වූ ඒ මහතා ජනසවිය ඇඟලුම් කර්මාන්ත ආදි විවිධ ව්‍යාපෘති ආරම්භ කළා.ඒම වැඩපිළිවෙළ න්‍රරුස්සන ඊර්ෂියා කරණ ඇතැමෙක් එතුමාට ගල් ගැහැවාඅපහාස කළා.මඩ ගැසුවාවා‍ . එ සියල්ල විදදාර ගන්න එතුමාට හැකි වුණා‍. මෙහිදි මන්ත්‍රි තලතා අතුකෝරළ සුජිව සේනසිංහ සහ හිටපු ඇමති ඉමිතියාස් බාකීර් මාකාර් මහත්ම මහත්මීන් ද අදහස් දැක්වූහ.පාර්ලිමේන්තු මන්ත්‍රි ගාමිණි ජයවික්‍රම පෙරේරා, දුනේෂ් ගන්කන්ද, බුද්ධික පතිරණ මහත්වරුන් සහ හිටපු ඇමැති කරුණාසේන කොඩිතුවක්කු මහතා ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n1405027</link>
    <topic>පලෙයි ගිය දුර ගමන් දුම්රියට උප නියාමක යොදවා නෑ</topic>
    <author>විජයානි එදිරිසිංහ</author>
    <content>කුරුණෑගල පොතුහැර දුම්රිය ස්ථානය ආසන්නයේදී පෙරේදා (30) “රජරට රැජින” දුම්රියේ ගැටී අනතුරට ලක්වූ “දැයට කිරුළ” නගරාන්තර දුම්රියේ ප්‍රධාන නියාමකවරයාට අමතරව උප නියාමකවරයකු සිටියේ නම් සිදුවූ අනතුර සියයට පනහකින් පමණ වළක්වා ගැනීමට ඉඩ තිබූ බව දුම්රිය දෙපාර්තමේන්තු ආරංචි මාර්ග සඳහන් කරයි.දුම්රියක මැදිරි හයකට වැඩි සෑම අවස්ථාවකම එහි ප්‍රධාන නියාමකවරයාට අමතරව උප නියාමකවරයකු යෙදීම අනිවාර්ය වෙයි.දැයට කිරුළ නගරාන්තර දුම්රිය පලෙයි දක්වා ඉතා දිගු ගමනක යෙදෙන බැවින් ද එහි මැදිරි 14 කින් සමන්විත නිසා ප්‍රධාන නියාමකට අමතරව උප නියාමකවරයකු යෙදිය යුතුව තිබිණි.එහෙත් දැයට කිරුළ නගරාන්තර දුම්රියට උප නියාමකවරයකු සේවයේ යොදවා නොතිබිණි.දුම්රිය සඳහා ප්‍රධාන නියාමකවරු, උප නියාමකවරු යොදවන්නේ දුම්රිය දෙපාර්තමේන්තුවේ වගකිවයුතු නිලධාරියකු වූ නියාමක කාර්ය භාර නිලධාරියා විසිනි.යම් දුම්රියකට උප නියාමකවරයකු පත් නොකරන්නේ නම් ඊට හේතුව විය යුත්තේ උප නියාමකවරුන්ගේ විශේෂ හිඟයක් ඇතිවූ අවස්ථාවක පමණය.එහෙත් උප නියාමකවරුන්ගේ හිඟයක් වෙයි නම් පොරොත්තු සේවයේ සිටින අය ඒ සඳහා යෙදිය යුතුය. එසේත් නොමැති නම් කෙටි දුර ධාවනය වන දුම්රියන්ට යොදවා ඇති උප නියාමකවරු දුර ගමන් සඳහා යෙදිය යුතුය.මෙම අනතුර සිදුවූ දින එනම් 30 වැනිදා උප නියාමකවරුන්ගේ කිසිඳු හිඟයක් තිබී නැත. තවද කෙටි දුර ධාවනය වූ දුම්රිය ගණනාවකටද උප නියාමකවරුන් යොදා තිබේ.තවද පොරොත්තු සේවයේ සිටි පිරිසක් ද දුම්රියකට නොයොදා නිකරු‍ෙණ් කාලය ගත කර තිබේ. ඒ අනුව පලෙයි දක්වා ධාවනය වූ දැයට කිරුළ නගරාන්තර දුම්රියට උප නියාමකවරයකු නොයෙදීමට හේතුව මේ වන විටත් පරීක්ෂණ කණ්ඩායම්වල අවධානයට යොමු වී ති‍ෙබ්.උප නියාමකවරුන්ගේ හිඟයක් ඇති විට පමණක් දුම්රියකට උප නියාමකවරයකු නොයොදා සිටිය හැකිය යන කරුණ දඩමීමා කර ගනිමින් දුම්රිය දෙපාර්තමේන්තුවේ ඇතැම් වගකිවයුතු නිලධාරින් උප නියාමකවරුන් කෙටි දුර ධාවන දුම්රියට යොදා දුර ගමන් සඳහා නොයොදා සිටින බවත් දුම්රිය දෙපාර්තමේන්තු ආරංචි මාර්ග සඳහන් කරයි.දුම්රියකට විශේෂයෙන් උප නියාමකවරයකු යොදවන්නේ අනතුරක් සිදුවීමට ඇති ඉඩකඩ නිරීක්ෂණය කරමින් ඒ පිළිබඳ දැඩි අවධානයක් යොමු කර එම අනතුර වලක්වා ගැනීමට පැවරී ඇති කාර්යය ක්‍රියාත්මක කිරීම සඳහා වෙයි.තවද දැයට කිරුළ නගරාන්තර දුම්රියේ ප්‍රධාන නියාමකවරයාද කොන්ත්‍රාත් පදනම මත බඳවා ගත් අයකු බවටද තොරතුරු ලැබී තිබේ.මේ අතර මෙම අනතුර සම්බන්ධයෙන් එම දුම්රියේ ප්‍රධාන නියාමක, පොතුහැර දුම්රිය ස්ථානයේ ස්ථානාධිපති, සංඥාකරු ඇතුළු පස් දෙනකුගේ වැඩ තහනම් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n1405028</link>
    <topic>128 වැනි ලෝක කම්කරු දිනය අභිමානයෙන් සැමරේ</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>රටේත් ජාතියේත් අනාගත සුබසෙත සැලසීම උදෙසා වැඩබිමේ රන් දා බිඳු හෙළන ප්‍රගතශීලී ලක්ෂ සංඛ්‍යාත වැඩකරන ජනතාව 128 වැනි ලෝක කම්කරු දිනය ඊයේ (01) අති මහත් අභිමානයෙන් සැමරූහ.විවිධ සටන් පාඨ මෙන්ම සංස්කෘති අගයන් හා සැරසිළිවලින් පෙළපාලි හා රැළි විචිත්‍රවත් කරතිබු අතර එය මැයි දිනයට ආලෝකයක් එක්කර තිබීම විශේෂත්වයකි. ශ්‍රී ලංකාද්වීපයේ නව පිබිදීමට දැවැන්ත ශක්තිය සපයන වැඩකරන ජනතාව අතරින් මතුවූ කම්කරු නායක ජනාධිපති මහින්ද රාජපක්ෂ මහතාගේ ප්‍රධානත්වයෙන් එක්සත් ජනතා නිදහස් සන්ධාන ජන රැළිය බොරැල්ල කැම්බල් පිටියේදී පැවැත්විණි. ඊට රටපුරා විසිරී පැතිරි සිටින ලක්ෂ සංඛ්‍යාත ජනතාවක් පැමිණියේ මහා ජනගඟක් ගලන්නාසේය.කොළඹ නෙළුම් පොකුණ මහින්ද රාජපක්ෂ රඟහල අසලින් ඇරැඹි මේ පාගමන මනරම් හා විචිත්‍ර දසුනක් මැවීය.‘මව්බිම රැකගමු නිදහස සුරකිමු‘ යන තේමාව යටතේ මේ ජන රැළිය සංවිධාන කර තිබිණ. ජනතාව විවිධ සටන් පාඨ කියමින් පෙළපාලියේ ගමන් කරනු දක්නට ලැබිණි. දිවයිනේ විවිධ දිස්ත්‍රික්කවලින් ජනතාව සිය දේශපාලන නායකයින් පෙරටු කොට ගෙන මෙම පෙළපාලියේ ගමන් කළහ.එක්සත් ජාතික පක්ෂයේ මැයි දිනය හා ජන රැළිය මෙවර අම්පාරේ දී පැවැත්විණි.මීට අමතරව මැයි දිනය සැමරීම සඳහා කොළඹ නගරයේ රැළි 17 ක් සහ පෙළපාලි 15 ක් සංවිධාන කර තිබිණ. ‘ජනතා හඬ, ජනතා බලය ගොඩනගන රතු මැයි රැළිය‘ යන තේමාව යටතේ ජනතා විමුක්ති පෙරමුණේ මැයි පෙළපාලිය දෙහිවල එස්. ද එස්. ජයසිංහ ක‍්‍රීඩාංගණය අසලින් ආරම්භ කර කොළඹ බී.ආර්. සී. ක‍්‍රීඩාංගණයට පැමිණීමෙන් අනතුරුව රැළිය ආරම්භ කෙරිණි.මේ අතර පෙරටුගාමී සමාජවාදී පක්ෂයේ මැයි දින රැළිය ඔරුගොඩවත්ත - නවගම්පුර ක‍්‍රීඩාංගණයේදී පැවැත්විණි. එක්සත් සමාජවාදී පක්ෂය, මහජන එක්සත් පෙරමුණ, නව සමසමාජ පක්ෂය, සමාජවාදී ජනතා පෙරමුණ, සමාජවාදී සමානතා පක්ෂය, ප‍්‍රජාතන්ත‍්‍රවාදී ජනතා පෙරමුණ සහ ප‍්‍රජාතන්ත‍්‍රවාදී පක්ෂය ද විවිධ ස්ථානවල සිට මැයි දින රැළි සංවිධාන කර තිබිණ. එමෙන්ම ලංකා වතු කම්කරු කොංග‍්‍රසයේ මැයි දින රැළිය බණ්ඩාරවෙල නගර මධ්‍යයේ දී පැවැත්විණ. ජාතික වතු කම්කරු පක්ෂයේ මැයි දින රැළිය පැවැත්වෙන්නේ හැටන් නගරයේදියි. ලංකා බැංකු සේවක සංගමයේ මැයි දින සැමරුම් පාගමන හා දැවැන්ත මැයි රැළිය ඊයේ (01) සවස 2 ට එහි සභාපති ඒ.කේ.බණ්ඩාර මහතාගේ ප්‍රධානත්වයෙන් ලේක්හවුස් වටරවුම අසලින් ආරම්භ කෙරිණි.අපි යනවා හයිඩ් පාක් - එන්න යන්න හයිඩ් පාක්වාද බේද - නැහැ අපි ළඟ - එන්න යන්න හයිඩ් පාක් යනාදී සටන් පාඨ කියමින් මෙරට සමස්ත බැංකු සේවකයෝ එක හඩින් මැයි දින සැමැරුමට එක්ව සිටියහ. ලංකා බැංකු සේවක සංගමයේ සාමාජික බැංකු ශාඛා 20 කට අධික මහා පිරිසක් මේ පෙළපාලියට එක්ව සිටියහ.ලංකා වෙළඳ කාර්මික සහ පොදු කම්කරු සංගමය, නිදහස් වෙළඳ කලාප හා පොදු සේවා සේවක සංගමය, ක‍්‍රිස්තියානු කම්කරු සහෝදරත්වය සහ ජූලි වර්ජකයින්ගේ ඒකාබද්ධ සංවිධානය ද වෘත්තීය සමිති ලෙස පෙළපාලි සංවිධානය කර තිබිණි. මැයි දින පෙළපාලි සහ රැළි හේතුවෙන් විශේෂ රථවාහන සැලැස්මක් කොළඹ නගරය තුළ ඊයේ (01) දිනයේදී ක‍්‍රියාත්මක කර තිබු අතරනෙළුම් පොකුණ මාර්ගය, බේස්ලයින් මාර්ගය, බොරැල්ල, මරදාන සහ කොල්ලූපිටිය සහ ඒ අවට මාර්ගවල වාහන ගමනාගමනය සීමා කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n1405029</link>
    <topic>චෙන්නායි දුම්රිය නැවතුම් පොළේ බෝම්බ පිපුරුමින් ශ්‍රී ලාංකික කිසිවකුට හානියක් නෑ</topic>
    <author>මහින්ද අලුත්ගෙදර</author>
    <content>ඉන්දියාවේ චෙන්නායි මධ්‍යම දුම්රිය නැවතුම් පොළේ දී සිදුවූ බෝම්බ පිපිරීමෙන් ශ්‍රී ලාංකිකයන් කිසිවෙකුටත් හානියක් නැතැයි විදේශ කටයුතු අමාත්‍යාංශය පවසයි.චෙන්නායි නුවර පිහිටි ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාල නිලධාරීන් පිරිසක් එම බෝම්බ පිපිරීම සිදුවූ ස්ථානයට ගොස් ශ්‍රී ලාංකික කිසිවිවෙකුටත් අනතුරක් සිදුවීද යන්න සම්බන්ධයෙන් සොයා බැලූ බවද එම අමාත්‍යාංශය සඳහන් කරයි. බෝම්බ පිපිරීම සිදුවීමෙන් අනතුරුව විදේශ කටයුතු අමාත්‍යාංශය විසින් චෙන්නායි නුවර පිහිටි ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාලයෙන් තොරතුරු විමසීමක් කර තිබෙන අතර ඊට අමතරව ශ්‍රී ලාංකිකයන් සම්බන්ධයෙන් විමසිලිමත් වන ලෙසද උපදෙස් ලබාදී තිබේ.බැංගලෝර් සිට ගුවහාටි දක්වා ධාවනය වෙමින් තිබූ සිග්‍රගාමි දුම්රිය ඊයේ (01) පෙරවරුවේ චෙන්නායි දුම්රිය ස්ථානයට පැමිණ ඉතා සුළු වේලාවකින් පසු බෝම්බ දෙකක් පුපුරා ගොස් තිබෙන අතර එම බෝම්බ පිපිරීමෙන් එක් අයෙක් මිය ගොස් 14 දෙනෙක් තුවාල ලබා තිබෙන බව වාර්තා වෙයි. ඊට අමතරව බෝම්බ පිපිරීමෙන් දුම්රිය මැදිරි 3කට හානි සිදුව තිබේ.මේ අතර අදාළ බෝම්බ පිපිරීම සම්බන්ධයෙන් බලවත් කණගාටුව පළකරන බවද ශ්‍රී ලංකා විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050210</link>
    <topic>ශ්‍රී ලංකාව යුදමය ලෙස පරාජය කළත් එල්ටීටීඊ තවදුරටත් ත්‍රස්තවාදී සංවිධානයක් සේ සළකනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ දී යුදමය වශයෙන් පරාජයට පත් කළද එල්.ටී.ටී.ඊ ය සංවිධානය තවදුරටත් ත්‍රස්තවාදී සංවිධානයක් වශයෙන් සළකන බව ඇමරිකා එක්සත් ජනපදය අවධාරණය කරයි.පසුගිය 2009 වසරේදී එල්.ටී.ටී.ඊ ත්‍රස්ත සංවිධානය ශ්‍රී ලංකාවේදී යුදමය වශයෙන් පරාජය කළද එම සංවිධානය විසින් ජාත්‍යන්තර ජාලය තුළ අවි ආයුද, සන්නිවේදන උපකරණ සහ මුදල් එක්රැස් කිරීම ඇතුළු නීති විරෝධී ක්‍රියාවන්වල නිරත වන බව ඇමෙරිකානු රාජ්‍ය දෙපාර්තමේන්තුව ප්‍රකාශ කරයි.දශක තුනක කාලයක් ශ්‍රී ලංකාවේ පැවැති යුද ගැටුම් පසුගිය 2009 වසරේදී ජනාධිපති මහින්ද රාජපක්ෂ මහතාගේ නායකත්වය යටතේ සාර්ථකව නිමා කරන්නට ශ්‍රී ලංකා රජය සහ රජයේ ආරක්ෂක අංශ ක්‍රියා කළද මේ වනවිට ජාත්‍යන්තරය තුළ එල්.ටී.ටී.ඊ හිතවාදීන් විසින් ත්‍රස්ත ක්‍රියාකාරකම් සිදුකරන බවද එම දෙපාර්තමේන්තුව සඳහන් කරයි.ත්‍රස්තවාදීන් විසින් ශ්‍රී ලංකාවේ හිටපු ජනාධිපති රණසිංහ ප්‍රේමදාස සහ ඉන්දියාවේ හිටපු අගමැති රජිව් ගාන්ධි මහත්වරුන් මෙන්ම ගාමිණී දිසානායක, ලලිත් ඇතුලත්මුදලි මහත්වරු වැනි දේශපාලන නායකයින් ඝාතනය කළ බවද ඊට ප්‍රතිචාර දැක්වූ රජයේ හමුදාවන් එම ත්‍රස්ත සංවිධානයේ හිටපු නායක වේළුපිල්ලේ ප්‍රභාකරන් මරාදැමීම, එල්.ටී.ටී.ඊ සංවිධානයේ ප්‍රධානතම භූමිය වශයෙන් සැළකූ කිලිනොච්චිය ඇතුළු ප්‍රදේශ අත්පත් කරගැනීම ආදී ජයග්‍රහණ රැසක් ලබාගැනීමට සමත්වූ බවද ඇමෙරිකානු රාජ්‍ය දෙපාර්තමේන්තු නිල වෙබ් අඩවිය පෙන්වා දෙයි.ත්‍රස්ත කටයුතුවල නියැළීම, එවැනි කටයුතු සඳහා හවුල් වීම ආදිය සිදුවන්නේ නම් එවැනි පුද්ගලයන් හෝ සංවිධාන ත්‍රස්තවාදීන් වශයෙන් නම් කරන්නට සංක්‍රමණික හා ජාතික පනතේ 219 වගන්තිය යටතේ ඇමෙරිකානු රාජ්‍ය දෙපාර්තමේන්තුව විසින් පියවර ගෙන තිබේ.එල්.ටී.ටී.ඊ, හමාස්, හිස්බුල්ලා, ලක්ෂා ඊ ටයිබා, අල්ක්වයිඩා ඇතුළු ලෝකයේ විවිධ රටවල ක්‍රියාත්මක ත්‍රස්ත සංවිධාන 54 ක් ත්‍රස්ත සංවිධාන වශයෙන් ඇමෙරිකානු රාජ්‍ය දෙපාර්තමේන්තුව විසින් නම්කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050211</link>
    <topic>ලලිත් ඇතුළත්මුදලි මහපොළ සංකල්පය දරුවනට හිමි වූ අගනා දායාදයක්</topic>
    <author>@ චන්ද්‍ර ශ්‍රී අසෝක බණ්ඩාර හිදගොඩ - මාතලේ දිසා විශේෂ</author>
    <content>අපේ රටින් බිහිවු ජන නායකයන් අතින් වරින් වර ජන යහපත සඳහා විවිධ සංකල්ප දියත් වී ඇතැයි ද දිවංගත ලලිත් ඇතුළත්මුදලි ඇමැතිතුමාගේ මහපොළ සංකල්පය ශ්‍රෙෂ්ඨතම සංකල්පයடயඇතැයි උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා මාතලේදී පැවසීය.නියෝජ්‍ය ඇමැතිවරයා එසේ පවසා සිටියේ මාතලේ දිසාවේ විශ්ව විද්‍යාල ශිෂ්‍ය ශිෂ්‍යාවන්ට මහපොළ ශිෂ්‍යත්ව පිරිනැමීමේ දිස්ත්‍රික් උත්සවය අමතමිණි. මාතලේ දිසා ලේකම් කාර්යාලය මගින් සංවිධානය කළ මෙම උත්සවය පසුගියදා මාතලේ සංචාරක හෝටල් පාසල් ශ්‍රවණාගාරයේදී පැවැත්විණි. මෙහිදි මාතලේ දිසාවේ ශිෂ්‍ය ශිෂ්‍යාවන් 242 දෙනෙකුට මහපොළ ශිෂ්‍යත්ව පිරිනැමුණි. පේරාදේණිය විශ්ව විද්‍යාලයේ උපකුලපති මහාචාර්ය ශාන්ත හෙන්නායක මහතාගේ සහ මාතලේ දිසා ප්‍රධාන ඉංජිනේරු පණ්ඩුල පල්ලේකුඹුර මහතාගේ විශේෂ දේශන දෙකක් ද මෙහිදි පැවැත්විණි. මෙහිදි තවදුරටත් අදහස් දැක්වු උසස් අධ්‍යාපන නියෝජ්‍ය ඇමැති නන්දිමිත්‍රඒකනායක මහතා මෙසේද කීය.‘‘ අපේ රටේ ජන නායකයන් අතුරින් විවිධ අවස්ථා වලදි ජනතාව වෙනුවෙන් විවිධ ඵලදායි සංකල්ප බිහිවි තිබෙනවා.. අපේ රටේ ප්‍රථම අග්‍රාමාත්‍ය මහාමාන්‍ය ඩි.එස්.සේනානායක මැතිතුමා ගොවිජනපද සංකල්පය බිහිකළා. එයින් අපේ රටට,රටේ ජනතාවට විශාල සේවයක් සිදුවුණා. දිවංගත එස්.ඩබ්.ආර්.ඩි. බණ්ඩාරනායක අග්‍රාමාත්‍යතුමා සඝ, වෙද,ගුරු,ගොවි,කම්කරු පංච මහා බලවේගය තුළින් සිංහල රාජ්‍ය භාෂාව බවට පත්කිරීමේ සංකල්පය ඉදිරිපත් කළා. .ඒ ගැන එකිනෙකා තුළ විවිධ මත තිබුණත් සිංහල රාජ්‍ය භාෂාව කිරීම නිසා අපේ රටේ සාමාන්‍ය ජනයාට විශාල සේවයක් සිදුවුණා. ගමේ දරුවන්ට විශ්ව විද්‍යාල වරම හිමිවුනෙත් රාජ්‍ය සේවයේ ඉඩ ලැබුනෙත් ඒ නිසයි. තැලුණු පෑගුණු ජනයා ඉදිරියට ආවේ බණ්ඩාරනායක ශ්‍රීමතාණන්ගේ ඒ සංකල්පය නිසයි. .අද මෙතන ඉන්නෙත් ඒ 56 යේ දරුවන්ගේ දරුවන් . පසු කලෙක දිවංගත ගාමිණි දිසානායක ඇමැතිතුමා ස්වර්ණභුමි සංකල්පය ගෙනාවා. දිවංගත ප්‍රේමදාස ජනාධිපතිතුමා ජනසවිය සංකල්පය ගෙනාවා. චන්ද්‍රිකා කුමාරණතුංග හිටපු ජනාධිපතිතුමිය සමෘද්ධි සංකල්පය ගෙනාවා. සංකල්ප අතර ශ්‍රේෂ්ඨතම සංකල්ය ලෙස මා දකින්නේ ලලිත් ඇතුළත්මුදලිඇමැතිතුමාගේ මහපොළ සංකල්පයයි.ඔක්ස්පර්ඩ් විශ්ව විද්‍යාලයේ මහා ශිෂ්‍ය සංගමයේ සභාපති තනතුරට පත් මුල්ම ශ්‍රි ලාංකිකයා තමයි බණ්ඩාරනායක ශ්‍රිමතාණන්. ඊට පසු එම තනතුරට පත්වුනේ ඇතුළත්මුදලි මහතායි. එදා හදිසියේ එතුමාගේ පියා මියයාම නිසා විවිධ දුෂ්කරතා වලට ලක්වීමට එතුමාට සිදුවුණා.ඒ අවස්ථාවේදී අධ්‍යාපන කටයුතු කරගෙන යාමට ශිෂ්‍යත්වයක් ලබාදුන්නේ දිවංගත බණ්ඩාරනායක අග්‍රාමාත්‍ය තුමයි.. පසුකළෙක 1977 රජයේ වෙළෙද ඇමැති වු ඇතුළත්මුදලි මහතාට මහපොළ ශිෂ්‍යත්ව සංකල්පය ඇතිවීමේ ආරම්භක බීජය වෙන්න ඇත්තේ එයයි. එතුමාට තැනක් ලැබුනාට පසු දුරදිග බලා රටේ ඉදිරිය ගැන සිතාගත් මහගු පියවරක් තමයි මේ මහපොළ ශිෂ්‍යත්වය. මෙවැනි කටයුතු අනාගත පරම්පරාවම ආදර්ශයට ගත යුතුව තිබෙනවා. අපි විශ්ව විද්‍යාලයට යනවිට පොඩි දිමනාවක් ලැබුණා.. මහජන බැංකුවෙන් ණයක් දුන්නා. ඒ ණය රස්සාවට ගිය පසු ගෙවිය යුතුව තිබුණා. ලෝකයේ හැමතැනම එහෙමයි. අපට නෙවාසිකාගාර තිබුණේ නැ. එදා අපි හිටියේ චමරි දාගෙනයි. ඒ අපහසුතා මැදයි අපි ඉගෙන ගත්තේ. තිබුණු භෞතික ඌණතා මත. එදත් විශ්ව විද්‍යාල තුළින් උගතුන් බිහිවුණා. අද එදාට වඩා පහසුකම් වැඩිවී තිබෙනවා. ඒ තුලින් නිසි ප්‍රයෝජන ලැබීමට වර්තමාන ශිෂ්‍ය ප්‍රජාව සිතට ගතයුතුයි. සිතිජයෙන් එහා විශ්වය දකින දරුවෙකු හැදීම තමයි අපේ අරමුණ. ඒ සඳහා රජය හැකි උපරිමයෙන් පහසුකම් ලබාදීමට පියවර ගෙන තිබෙනවා.ප්‍රශ්න ගැටලු අල්ලාගෙන විවිධ කල්ලි ඔබ ගිලගැනීමට බලා ඉන්නා බව අමතක කරන්න එපා. නවක වදය වගේ දේවල් ඔවුන් දියත් කරන්නේ ශිෂ්‍යයන් ඔවුන්ගේ මතවාදයට නතුකර ගැනීම සඳහායි. මේ අරගල නිසා ඔබට වන හානිය ගැන සිතන්න. කාගේ බලාපොරොත්තු ද සුන්වෙලා යන්නේ. ඒ නිසා බුද්ධිය මෙහෙයවා තමා යායුතු මඟ නිවැරදිව තීරණය කරගන්න නැතිව කිසිවෙක්ගේ අතකොලු වන්න එපා. ඔබ හා ඔබේ මව්පියන් කළ දහසක් කැපවීම් තුළ තමයි අද ඔබට මෙම විශ්ව විද්‍යාල වරම ලැබී තිබෙන්නේ. කීයෙන් කී දෙනාටද ඒ වාසනාව ලැබෙන්නේ කියා සිතන්න. ඒ නිසා කිසිවිටෙකත් තම ජීවිත අඳුරු කරගන්නා තත්ත්වයකට පත්වන්න එපා. උවමනාවක් ඇත්නම් අරමුණක් හා ඉළක්කයක් ඇත්නම් ඒ ඉළක්කය කරා ගමන් ගැනීමේ මඟ නිවැරදිව ඔබට සකසා ගත හැකිව ඇතැයිද උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා පැවසීය.ප්‍රවාහන නියෝජ්‍ය ඇමැති රෝහන දිසානායක, වාණිජ හා කර්මාන්ත නියෝජ්‍ය ඇමැති ලක්ෂ්මන් වසන්ත පෙරේරා, මධ්‍යම පළාත් සභා මන්ත්‍රි ඩබ්. යසමාන, මාතලේ අතිරේක දිසා ලේකම් තේජානි තිලකරත්න යන මහත්ම මහත්මීහූද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050212</link>
    <topic>අද එජාපය හම්බන්තොට යන්නේ සංවර්ධන ව්‍යාපෘති වසා දමන්නට</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>එක්සත් ජාතික පක්ෂ ආණ්ඩුවෙන් තරුණ තරුණියන් ආරක්ෂා කරගන්නට එදා අපි කතරගමට පාද යාත්‍රා ගියත් අද විපක්ෂය පළාතේ මන්ත්‍රීවරුන්ටවත් අපටවත් නොකියා හම්බන්තොට යන්නේ අපි හදපු සංවර්ධන ව්‍යාපෘති වසා දමන්නට පුළුවන්දැයි බලන්නට බව ජනාධිපති මහින්ද රාජපක්ෂ මහතා පැවසීය.හම්බන්තොට වරාය නාන තටාකයක් කරන අතර මත්තල ගුවන්තොටුපළ කෞතුකාගාරයක් කරන බවත් එම පක්ෂයේ ලේකම්වරයා පවසා ඇති බව පෙන්වා දුන් ජනාධිපතිවරයා යුග දෙකක වෙනස මෙය බව ප්‍රකාශ කළේය.ජනාධිපතිවරයා මේ අදහස් පළ කළේ එක්සත් ජනතා නිදහස් සන්ධානයේ ලෝක කම්කරු දින සැමරුම් උළෙලට බොරැල්ල කැම්බල් ක්‍රීඩාංගණයේ දී ඊයේ (1) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද ප්‍රකාශ කළේය.ලෝක කම්කරු දිනය සමරන්න මේ රටේ සිව් දිසාවෙන් කොළඹට ඇදිලා ආපු අපේ රටේ වැඩකරන ජනතාවට මගේ සුබපැතුම් පිරිනමන්න ඕනෑ. ඒ වාගේම කම්කරු අයිතීන් ආරක්ෂා කරන්න අතීතයේ සිට කැප වුණු සියලුම කම්කරු නායකයන්වත් මේ මොහොතේ දී අපි සිහිපත් කරන්න ඕනෑ. ඒක අපේ යුතුකමක් හා වගකීමක්. ඒ වගේම තමයි ඔබ දන්නවා මේ මොහොත වන විට මුළු ලෝකයේම වැඩකරන ජනතාව අධිරාජ්‍යවාදී බලපෑම්වලට එරෙහිව තමන්ගේ රටවල ස්වාධීනත්වය වෙනුවෙන් අද පෙළ ගැහෙනවා. ඒ සියලුම ලෝක කම්කරු ජනතාවට අපේ ගෞරවය, ඒ වගේම සහයෝගයත් මේ රටේ කම්කරු ජනතාව වෙනුවෙන් පළ කරන්න ඕනෑ කියලයි මම විශ්වාස කරන්නේ.මම හිතන්නේ අපි මේ මහින්ද චින්තනය ක්‍රියාවට නැඟුවාට පස්සේ දැන් වසර හතක් කම්කරු දිනයට තමුන්නාන්සේලා කොළඹ ආවා. එහෙම එනකොට තමුන්නාන්සේලාට පේනවා ඇති එදත් අදත් වෙනස. මම තමුන්නාන්සේලාට පොරොන්දු වෙනවා ඊළඟ මැයි දිනය වෙනකොට මේ රට ඊටත් වඩා වෙනස් වෙලා තියෙනවා කියන එක. නෙළුම් පොකුණේ ඉඳන් මෙතෙනට පෙළපාලියේ එනකොට මම තුන් හතර තැනක බැස්සා. ඒ අතිවිශාල ජනතාව මම දැක්කා. ඇසට වාගේම හදවතටත් මේ රටේ සිදු වෙලා තියෙන වෙනස ඔබට දැනෙනවා ඇති. තමුන්නාන්සේලා අද එදාට වඩා අඩු කාලයකින් කොළඹට ආවා, හම්බන්තොට, අම්පාරේ, යාපනයේ ඉඳලා එන අයටත් අද එදාට වඩා කලින් එන්න පුළුවන්. ඒ වගේම ලෝකයේ හොඳම ආරක්ෂිත හා පිරිසිදු නගරයක තමයි අද තමුන්නාන්සේලා මේ පෙළපාලිය ඇවිල්ලා තියෙන්නේ කියලා අපිට ආඩම්බරයෙන් කියන්න පුළුවන්.ඒ වගේම එකම රටක එකම ධජයක් යටතේ මැයි දිනය පවත්වන්න ලංකාවේ වැඩකරන ජනතාවට අද පුළුවන් වෙලා තියෙනවා. මේවා මේ රටේ රණවිරුවන්ගේ, මේ රටේ වැඩ කරන ජනතාවගේ කැපවීමේ ප්‍රතිඵල. ඒ වගේම වැඩකරන ජනතාවගේ ඉවසීමේ ප්‍රතිඵල තමයි අපි මේ භුක්ති විඳින්නේ. අඳුරින් අඳුරට ගිය රට වැඩකරන ජනතාවගේ කැපවීම සහ ඉවසීම නිසා තමයි ආලෝකයෙන් ආලෝකයට ඇතුළුවෙන්න අපට පුළුවන් වෙලා තියෙන්නේ කියන එක මම තමුන්නාන්සේලාට මතක් කරන්න ඕන. මේ මහා ජන ගඟ ආපසු හරවන්න, ආපහු අපිව අඳුරට ඇද දාන්න කිසිවකුටත් බැහැ කියලා අපි පැහැදිලිව කියන්න ඕන. අපිට නොයෙක් බලපෑම් එනවා. අනවශ්‍ය බලපෑම් එනවා. මේ රටේ ජනතාව මේ ඇවිල්ලා කියන්නේ මේවට යට වෙන්න එපා කියලා. අපි බොහොම පැහැදිලිව කියනවා. අපි කාටවත් යටත්වෙන්නෙත් නැහැ. යටත් කරන්නත් බෑ. ඒ වගේම මේ ගොඩනඟන රට ආපස්සට හරවන්න කාටවත් බැහැ කියලා අපි කියනවා.අද බලන්න මේ පක්ෂ ගණනාවක් මේ වේදිකාවේ ඉන්නවා. ජාතින් ගණනාවක් මේ වේදිකාවේ ඉන්නවා. අපි සියලුදෙනා අත්වැල් බැඳගෙන තමයි මේ රට ඉදිරියට ගෙන යන්නේ. මේ සියලු පක්ෂ තමන්ගේ ප්‍රතිපත්ති ආරක්ෂා කර ගෙන රට ගොඩනඟන්න සහාය දෙනවා. මේ ආණ්ඩුවේ හොඳම විවේචකයෝ ඉන්නෙත් ආණ්ඩුව ඇතුළෙමයි. අපිට ඕන හැම දේකටම ආවඩන අය නෙවෙයි. තුනෙන් දෙකක බලයක් තියන මේ ආණ්ඩුව හරි මඟ ගෙනියන්න, අවස්ථාව ආවහම පැහැදිලි කරලා දෙන්න මේ මැති ඇමතිවරු කිසි විටෙක පසු බට වෙන්නේ නැහැ. ඒ ගැන අපි ආඩම්බර වෙනවා. ඒක තමයි කම්කරු ජනතාව අද කියන්නේ. හැම ප්‍රශ්නයක්ම හැම වෘත්තිය සමිතියක්ම ගෙනල්ල සාකච්ඡා කරන්න අපිට ශක්තියක් තියෙනවා කියන එක අපි තමුන්නාන්සේලාට කියන්න ඕන.අපි අපේ ජාතික සම්පත් කුණු කොල්ලයට විකිණීම නතර කළ රජයක්. අපි මේ රටේ කම්කරු ජනතාවගේ අයිතිවාසිකම් ආරක්ෂා කරපු රජයක්. මාතෘභූමිය බෙදුම්වාදී ත්‍රස්තවාදයෙන් ගලවා ගත්ත රජයක්. අපි මේ රටේ කම්කරු ජනතාවගේ අයිතිවාසිකම් රැකලා දීලා ඔවුන්ගේ ජීවන තත්ත්වය ගොඩනඟන්න ඉදිරිපත්වුණු රජයක්. මේවා එකින් එක කියන්න ගියොත් වරු ගණනක් කියන්න වෙයි. අපි මේ හැම දෙයක්ම කරන්නේ මේ රටේ ප්‍රජාතන්ත‍්‍රවාදයට ගරු කරමින්. ප්‍රජාතන්ත‍්‍රවාදයට ගරු කරමිනුයි මේ ජයග්‍රහණ රටට උදා කළේ. අපි මර්දනය කරන්න ගියේ නැහැ. පෙළපාලි යන්න, විරෝධතා පවත්වන්න, විවේචන කරන්න වගේම මඩ ගහන්නත් ඉඩ දීලා තියෙනවා. අපි විරුද්ධ මත දැරු අයව කුරුඳු පොලුවලින් තලන්න ගියේ නැහැ. තලන්නෙත් නැහැ. තලන්න ඉඩ දෙන්නෙන් නැහැ කියලා පැහැදිලිව කියනවා.'මව්බිම සුරකිමු - නිදහස රැකගනිමු' අපේ තේමාව. මත බේදයෙන් තොරව අද පැහැදිලිවම මේ ජනතාව ඇවිල්ලා ඉන්නේ මේකට. සමහරු කියනවා අපි පාරට බැහැලා ආණ්ඩු ගන්නවා කියලා. ඒකට මේ රටේ ජනතාව ඉඩ තියන්නේ නැහැ කියලා අද ආපු ලක්ෂ සංඛ්‍යාත ජනතාව පැහැදිලිව පණිවුඩයක් ගෙනල්ලා තියෙනවා. සහෝදරවරුනි, මේ රටේ වැඩකරන ජනතාව ආණ්ඩුවත් එක්ක ඉන්නකන් රටට ද්‍රෝහි බලවේගවලට හෝ විදේශ බලපෑම්වලට මේ ආණ්ඩුව පෙරළන්න පුළුවන්කමක් නැහැ. අපි දන්නවා අද විපක්ෂය ලංකා ඉතිහාසයේ කවදාවත් නැති විදිහට වැඩ කරන ජනතාවගේ සටන් අධිරාජ්‍යවාදයට පාවා දීලා ඉවරයි. ඒක තමයි ඇත්ත. උතුරේ ජනතාව විතරක් නෙවෙයි දකුණේ වැඩකරන ජනතාවත් අධිරාජ්‍යවාදී වුවමනාවට අද යොදා ගන්න මහන්සි ගන්න බව තමුන්නාන්සේලා වටහා ගන්න ඕනෑ.අද සමහරු කටුනායක වේවා, රතුපස්වල වේවා තවත් ස්ථානයක වේවා කර්මාන්ත ශාලා වහන්න උත්සාහ ගන්නේ මේ රටේ කම්කරු ජනතාවට ආදරේටද, ජනතාවගේ යහපත සඳහා ද, නැහැ. ඔවුන් ඒවා පටන් ගත්තේ ජිනීවාවලට. එහේ රැස්වීම් තියනකොට මේවා පටන් ගන්නවා. ජනතාවත් සමහර අවස්ථාවල නොමඟ යනවා. ඔවුන් පෙන්නුම් කරන්නේ මහා භයානක ස්වරූපයක්. ඔවුන්ට ඕනේ කොහේ හරි ගිහිල්ලා මොනවා හරි ප්‍රශ්නයක් ඇති කරලා ජීවිතයක් බිලි ගන්න. බිලිගත්තට පස්සේ ඒක ජාත්‍යන්තරයට ගෙනියන්න. මේ රටේ ජනතාව ඔවුන්ට ඕන විදිහට නටන්නෙත් නැහැ. ඔවුන්ගේ උවමනාවලට යට වෙන්නෙත් නැහැ කියලා අපිට විශ්වාසයි.විදේශ රටවල් මැදිහත් වෙලා මේ රටට දිනා දුන් කම්කරු අයිතිවාසිකම මොකක්ද කියලා මම අහන්න ඕනෑ. කිසි දෙයක් නැහැ. කිසිසේත් අදාළ නොවන මානව අයිතීන් පිළිබඳ කාරණාවක් ඉදිරිපත් කරලා එදා ජී.එස්.පී ප්ලස් සහනය රටට නැති කළා. ඒවා මේ රටේ වැඩකරන ජනතාව වෙනුවෙන් ද?. අපි බැංකුවලින් ණය ගන්නවා කියලා ඒ බැංකු ඉදිරියේ පෙළපාලි ගියේ ඇයි, ඒක තමයි ඔවුන්ගේ වැඩපිළිවෙළ.නමුත් මේ කම්කරු නායකයන් පැහැදිලිව කිව්වා. අපි හැම අය වැයකින්ම මේ රටේ වැඩකරන ජනතාවට සහනයක් ලබා දීලා තියෙනවා. 2007 ඉඳලා හැම අවුරුද්කම වැටුපට යමක් එකතු කරලා තියෙනවා. ඒ වගේම ලක්ෂ 6 ක් වෙලා තිබුණ රාජ්‍ය සේවය ලක්ෂ 3 ට අඩු කරන්න ඕන කියලා කියපු ආණ්ඩුව වෙනුවට අපි ලක්ෂ 14 කට අද රස්සාවල් දුන්නා. ඒක තමයි ඇත්ත.අපි මෙතනින් නැවතුනේ නැහැ. වැඩ කරන පන්තියට තමන්ගේ බිරියගේ හරි දරුවෙකුගේ හරි අසනීපයක දී නිවාඩු ලබාදීමට අපි පියවර අරන් තියෙනවා. ඒ වාගේම ඉගෙන ගන්න හෝ රැකියාවකට විදේශගත වෙනවානම් නිවාඩු ලබා දුන්නා. ඒ විදිහට තමයි අපි වැඩකරන ජනතාවගේ වුවමනාවන් බැලුවේ. දරු ප්‍රසූතියේ දී ස්වාමිපුරුෂයාටත් නිවාඩු ලබා දුන්නා. මම හිතන්නේ නැහැ ලෝකයේ කොහෙවත් රටක රාජ්‍ය සේවයට මෙහෙම පහසුකම් ලබාදීලා තියෙනවා කියලා. එදා අපි ආණ්ඩුව භාර ගන්න කොට රාජ්‍ය සේවයේ පහළම කම්කරුවාගේ මුලික වැටුප වුණේ රු 7900 යි. අපි ඔවුන්ගේ මූලික වැටුප රුපියල් 11,730 දක්වා වැඩිකරලා තියෙනවා. ජීවන වියදම් ආදියත් ඒකට එකතු වුණාම රුපියල් 21,000 ක මාසික වැටුපක් රජයේ කම්කරුවෙක් ලබා ගන්නවා.ඒ වාගේම මේ රටේ වැඩ කරන ජනතාවගේ දරුවන්ගේ අවශ්‍යතා, නිවාස අවශ්‍යතා වාගේම ඔවුන්ගේ සමාජ සුබසාධන කටයුතු වෙනුවෙන් නොයෙක් විදිහේ ණය යෝජනා ක්‍රම ඇති කරලා තිබෙනවා කපාහැරපු අග්‍රහාර රක්ෂණ ක්‍රමය නැවත ඇති කරලා රාජ්‍ය සේවකයා පැය 24 පුරාම රක්ෂණය කරලා තියෙනවා. ඕනෑම රාජ්‍ය සේවකයෙක් හදිසි අනතුරකට ලක්වෙලා මියගියොත් වන්දියක් දෙන්න කටයුතු කරලා තියෙනවා. ඒ වාගේම ස්වභාවික මරණයකදීත් වන්දියක් ලබා දෙනවා. කිසියම් රාජ්‍ය සේවකයකුට බයිපාස් සැත්කමකට මුහුණ දෙන්න වුණොත් ඒ සඳහා රුපියල් ලක්ෂ 4 ක් අපි ලබා දෙනවා. ඒවායේ වෛද්‍ය බිල් ප්‍රතිපූර්ණ කරන්නත් කටයුතු කරලා දීලා තියෙනවා. ඒ වාගේම සේවක සුබසධානය වෙනුවෙනුත් නව නීති රීති ඇති කරලා තිබෙනවා. මම හිතන්නේ ලෝකයේ කොහේවත් මෙවැනි දෙයක් සිදු වෙන්නේ නැහැ. මේවා අපි පැහැදිලිව තමුන්නාන්සේලාට කියන්න ඕන.පඩි පාලක සභා අපි දාලා තියෙනවා. දැන් අපේ වෘත්තිය සමිති නායකතුමා පෙන්නලා දුන්නා අවම වැටුප පිළිබඳ තීන්දු කරන්න අපි කොමිසමක් පත් කරලා තියෙනවා. ඒ අනුව තීන්දුවක් ගනිවි. අපි මේවා පිළිබඳ සංවාදයේ යෙදෙමින් ඉදිරියට ගමන් කරනවා. දකුණේ අයට විතරක් නොවේ උතුරු නැගෙනහිර ප්‍රදේශවල ජනතාවටත් මේවා ලබා දීලා තියෙනවා. පුද්ගලික අංශයේ රැකියා අවස්ථා ලැබිලා තියෙනවා. මේ ලැබුණ නිදහසෙන් ඔවුන් ප්‍රයෝජන ගන්නවා අපි වතු කම්කරුවන්ගේ අයිතිවාසිකම් සුරකින්න පියවර අරගෙන තියෙනවා. ඔවුන්ගේ වැටුප් පිළිබඳ ඒ වගේම ලයිම් කාමර වෙනුවට ගෙවල් හදලාදෙන එක, වතු කම්කරු දරුවන් අධ්‍යාපනය ලබා දෙන්න අපි පහසුකම් ලබා දීලා තියෙනවා. ඉස්සර වගේ පෙට්රල් කෑන් අරගෙන වහලවල්වල නඟින්න ලයිට් කණුවලට නඟින්න සිදු වුණු යුගය වෙනස් වෙලා. මොකද මට මතකයි මම කම්කරු ඇමති කාලේ ? දොළහට මම ගියේ වහලෙන් බස්සන්න.අද අපේ රට මැදි ආදායම් ලබන රටක් බවට අපි පත් කරලා තියනවා. ජනතාවගේ තත්ත්වය අපි ඉහළට ගෙන්නල්ල තියනවා. ධානපති නිර්ධන පංති අතර තිබුණ මහා පරතරය අපි අඩු කරලා තියනවා. සන්නිවේදන, අධ්‍යාපන, සෞඛ්‍ය අයිතීන් නිදහසේ භුකිති විඳින්න අපි ඉඩ තියලා තියනවා.පාද යාත්‍රා ගැන අපේ අලෙවි මවුලානා මැතිතුමා කථා කළා. වැඩිම රස්නේ තියෙන යුගයක වැඩිම දුරක් අපි පාද යාත්‍රා කොළඹ ඉඳලා කතරගමට ගියේ. මොකද ලක්ෂ ගණනක් දරුවෝ ටයර් සෑයවල්වල මැරුවා. අද සමහර දේශපාලන පක්ෂවල අයට මේවා අමතක වෙලා. කවුද මැරුවේ, මොනවද කළේ කියලා. ඒදා අපි ඒවට විරුද්ධවයි පාරට බැස්සේ. එදා අපි කොළඹ ඉඳලා කතරගමට ගියේ මානව අයිතිවාසිකම් රැක ගන්න, ජීවිත රැක ගන්න, මේ රටේ තරුණයන් වෙනුවෙන්.අද විපක්ෂය කාටත් නොකිය යනවා. ඔවුන් යන්නේ මොකටද හම්බන්තොට වරාය බලන්න. ගුවන්තොටුපළ බලන්න යනවා. මේ තියෙන සංවර්ධනය බලන්න යනවා. මොකටද යන්නේ මේ වරාය ස්විමින් ෆූල් එකක් කරන්න පුළුවන්ද කියලා බලන්න. ඒ පක්ෂයේ ලේකම්වරයා කියලා තියනවා හම්බන්තොට වරාය ස්විමින් ෆූල් එකක් කරනවා කියලා. ගුවන් තොටුපළ කෞතුගාරයක් කරනවා කිව්වා. මෙන්න බලන්න යුග දෙකේ වෙනස, ඒගොල්ලෝ හම්බන්තොට යන්නේ හදපු සංවර්ධන ව්‍යාපෘති වහලා දාන්න පුළුවන්ද කියලා බලන්න. අපි කතරගම ගියේ ඒ අයගෙන් අපේ රටේ තරුණ තරුණියන් බේර ගන්න. අද සමෘද්ධිය ගන්න ප්‍රමාණය මේ රටේ අඩු වෙලා. දැන් විපක්ෂයේ අය සුපර් මාකට්වලටත් යනවා. ගිහින් බඩු මිල ගණන් බලනවා. මොකද මේකේ වෙනසක් තියෙනවද බලනවා.මට මතකයි එදා මාතර, කොළඹ බස් නැවතුම්පොළවල්වල උපාධිධාරින් ගුටි කෑවා. රැකියා දියව් කිය කිය පෝලිමේ ගිය රැකියා විරහිත උපාධිධාරින් ගුටි කෑවේ. අද පෝලිමේ යන්න ඕනේ නැහැ, ගෙදර ඉන්නකොට ගෙදරට ලියුම එනවා ඇවිල්ලා රැකියාව භාර ගන්න කියලා. මේකයි මේ යුග දෙකේ වෙනස. ඒ නිසා මේවා පිළිබඳ හිතන්න තමුන්නාන්සේලාට කාලය ඇවිල්ලා තියනවා. මේ නගරයේ ඉන්න ටික දෙනකුට ඕන විදිහට නෙවේ අපි කටයුතු කරන්නේ. අද මේ රටේ ගමෙන් එන තරුණයාට තමන්ගේ උත්සාහයෙන් ව්‍යාපාරයක් ආරම්භ කරලා තමන්ගේ දෙපයින් නැඟී සිටින්න අවස්ථාව ලැබිලා තියෙනවා. අද යතුරු පැදි කීයක් විකිණෙනවද, ඩිමෝ බට්ටෝ කීයක් විකිණෙනවද, මේවත් හොයලා බලන්න කියන්න.අද එක්සත් ජාතින්ගේ හැම සංවිධානයක්ම එකක් හැර ශ්‍රී ලංකාවේ තත්ත්වය ගැන ඉතා ඉහළින් කථා කරනවා. කම්කරුවන්ගේ තත්ත්වය ඉතා උසස් කියලා ඉහළ මට්ටමකින් ඔවුන් අපි ගැන කථා කරනවා. අපිට විරුද්ධව යෝජනා ගේන උදවිය මේ කම්කරු අයිතිවාසිකම්වලට ගරු කරලා තියෙනවද කියලා අහන්න ඕන. ඒවා සැළකිල්ලටවත් අරගෙන නැහැ. මේ රට බෙදා වෙන් කරන්න පුළුවන්කමක් නැහැ කාටවත්. මම මතක් කරලා දෙන්න ඕන අද යාපනේ අයටත් අමතකයි යාපනේ පුස්තකාලය ගිනි තියපුවා. ප්‍රජාතන්ත්‍රවාදය ගැන කථා කරනවා. මැතිවරණ කාල සටහන අකුල ගත්ත අය අද අම්පාරේ ඉදලා කියනවලු, සාමකාමී, ප්‍රජාතන්ත‍්‍රවාදී මැතිවරණයක් තියනවනම් අපි අදත් ලෑස්තියි කියල. මට මතකයි එදා මහර ප්‍රතිඵල ගත්තේ ලයිට් නිවලා. මෙන්න ප්‍රජාතන්ත්‍රවාදය, දැන් මෙයාලා කථා කරනවා ප්‍රජාතන්ත්‍රවාදය ගැන. අද ඔවුන් තරුණ අසහනය, විරැකියාව ගැන කිඹුල් කඳුළු හළනවා එදා චක්‍රලේඛ ගහලා රජයේ කම්කරු රස්සාවක්වත් දීම වළක්වපු අය.අපේ රජය තමයි 56 පිහිටවපු ප්‍රගතිශීලි රජය තමයි මේ රටේ වැඩ කරන ජනතාවගේ අයිතීන් සුරකින්න හැම දෙයක්ම කළේ. සේවක අර්ථ සාධක අරමුදල හැදුවනම්, වරාය, බස් ආදිය ජනසතු කළානම්, රක්ෂණය හැදුවනම් ඒවා තමයි කළේ. ඒ නිසා තමුන්නාන්සේලා මේවා පිළිබඳ අවබෝධයක් ලබා ගන්න. ඉතිහාසයෙන් පාඩම් ඉගෙන ගන්න. රෑ වැටුණු වළේ දවල් වැටෙන්න එපා. බුද්ධිමත්ව හිතන්න ඔබ. මේ අය පිළිබඳ අවබෝධයක් ඔබට තියෙනවා. තමුන්නාන්සේලා අපිත් එක්ක අත්වැල් බැඳගන්න. අනාගතයේ දී ඕනෑම වෙලාවක මේ රට බේර ගන්න, මේ රට ඉදිරියට ගෙන යන්න තමුන්නාන්සේලා අපිත් එක්ක එකාමෙන් බැඳිලා ඉඳියි කියලා විශ්වාසය පළ කරන ගමන් මව් බිම සුරකින්න - නිදහස රැකගන්න අපිත් එක්ක අත්වැල් බැඳගන්න මම ඔබට ආරාධනා කරනවා. ලෝකයේ කොයි පැත්තෙන් ආවත් ඒ එන ඕනෑම අභියෝගයකට අපි නොබියව මුහුණ දෙනවා කියන එක තමුන්නාන්සේලාට නැවත නැවතත් මතක් කරනවා. වැඩ කරන ජනතාවට ජයවේවා යි කියමින් ඔබ සියලු දෙනාටම සුබ අනාගතයක් වේවායි කියලා ප්‍රාර්ථනා කරනවා.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් අගමැති දි. මු. ජයරත්න, ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන, එක්සත් ජනතා නිදහස් සන්ධානයේ මහලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත, ඇමැතිවරුන් වන ඩබ්ලිව්. ඩී. ජේ. සෙනෙවිරත්න, ඩලස් අලහප්පෙරුම, මහින්දානන්ද අලුත්ගමගේ, දිනේෂ් ගුණවර්ධන, රිෂාඩ් බදියුදීන්, ඒ. එල්. එම්. අතාවුල්ලා, බස්නාහිර පළාත් ආණ්ඩුකාර අලවි මවුලානා මහත්වරුන් ඇතුළු පිරිසක් ද මේ අවස්ථාවට එක් වූහ.(අගමැති දි. මු. ජයරත්න මහතා ප්‍රමුඛ එක්සත් ජනතා නිදහස් සන්ධාන නායකයන් කළ සම්පූර්ණ කථා ඇතුළත් වාර්තාව හෙට (3) පත්‍රයේ පළ කෙරේ.).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050213</link>
    <topic>වැඩකරන පන්තියේ බලවේගය ගොඩනඟමින්  ජීවන වියදම් ගැටලුවට විසඳුම් ලබා ගනිමු</topic>
    <author>අනුර ප්‍රේමලාල්</author>
    <content>ජාතික සමගිය ඇති කොට විදෙස් කුමන්ත්‍රණවලට මුහුණදීමටත් වැඩකරන පන්තියේ බලවේගය ගොඩනගමින් ජීවන වියදම් ගැටලුවට විසඳුම් ලබා ගනිමුයි ලංකා සමසමාජ පක්ෂයේ ප්‍රධාන ලේකම් හා විද්‍යා කටයුතු පිළිබඳ ජ්‍යෙෂ්ඨ ඇමැති මහචාර්ය තිස්ස විතාරණ මහතා ප්‍රකාශ කළේය.ඒ මහතා මේ බව පැවසුවේ නුගේගොඩ ආනාන්ද සමරකෝන් එළිමහන් රංඟ පීඨයේ පැවති සමාජවාදී ජනතා පෙරමුණේ මැයි දින රැලිය අමතමින්ය. එහිදි වැඩිදුරටත් අදහස් දැක්වූ විතාරණ මහතා අ‍මෙරිකාව ඇතුළු බටහිර රටවල් ආසියාවේ රටවලටත් දැන් දැන් අත පෙවීම් කරන අතර ලංකාවටත් අතපෙවීම් සිදුකරමින සිටින බව පැවසීය.එබැවින් උගත් පාඩම් ප්‍රතිසන්ධාන කොමිසමේ නිර්දේශ ක්‍රියාත්මක කරමින් ජාතික ගැටලුවට විසඳුම් අපිම සොයා ගත යුතු බව පෙන්වාදුන්නේය. වැඩි දුරටත් කතා කළ ජ්‍යෙෂ්ඨ ඇමැතිවරයා මෙසේද පැවසීය. යුද්ධය දිනා දුන් ජනාධිපතිවරයා ලෙස මහින්ද රාජපක්ෂ මහතා ආණ්ඩුක්‍රම ව්‍යවස්ථාව වෙනස් කොට පාර්ලිමේන්තුවට විධායක බලය ලබා දුන්නොත් ඒ මහතා තවත් ඓතිහාසික වන බවට සැක නැහැ.මෙම විදෙස් කුමන්ත්‍රණ ඔසසේ අපේ රට ආර්ථික වශයෙන් පීඩනයට පත්කිරීමට කටයුතු ක්‍රියාත්මක වෙමින් තිබෙන අතර මේ ගැන ආණ්ඩුවේ අවධානය යොමු විය යුතුයි.ඒ අනුව එම රටවල් කැමති රූකඩ නායකයකු පත්කර ගෙන ඔවුන් රිසිසේ මේ රට විනාශ කිරිමේ වැඩ සටහනක් තිබෙන බැවින් ඊට රනිල් වික්‍රමසිංහ යොදාගෙන සිවිල් ඒකාධිපති පාලනයක් හෝ සරත්‍‍ ෆොන්සේකා යොදාගෙන මිල්ටේරි ඒකාධිපති පාලනයක්ද ඇති කළ හැකියි. වෙනත් කෙනෙකුද ඊට යොදා ගත හැකි බැවින් බලය තිබෙන මේ අවස්ථාවේ දී ආණ්ඩුක්‍රම ව්‍යවස්ථාව වෙනස් කිරීමට ජනාධිපතිවරයා අවධානය යොමු කිරීම යහපත්ය.ඇතැම් අය විධායක ජනාධිපති ක්‍රමය වෙනස් කරන බව පැවසුවත් බලයට පැමිණිවට එය නොකරන බව ඒකාන්තයි.නැනෝ තාක්ෂණ මධ්‍යස්ථානයක් දැනටමත් හෝමාගම ආරම්භ කර තිබෙන අතර ඉන් විපුල ප්‍රයෝජන ලබාගෙන රට සංවර්ධන කරන ලෙස ඉල්ලන අතර එවිට කැසිනෝ වැනි සූදු පසුපස ගොස් රට සංවර්ධනය කිරීමට අවශ්‍ය නැහැ.ශ්‍රී ලංකාවේ කොමියුනිස්ට් පක්ෂයේ ප්‍රධාන ලේකම් මානව සම්පත් කටයුතු පිළිබඳ ජ්‍යෙෂ්ඨ ඇමැති ඩිව් ගුණසේකර මහතා අද කම්කරු බලවේගයක් ගොඩනැඟීමේ අවශ්‍යතාවය පෙන්වාදෙමින් ඒ අයගේ ගැටලු විසඳීමට උත්සහ දරන එකම රැලිය සමාජවාදි ජනතා පෙරමුණේ මැයි රැලිය බව පෙන්වා දුන්නේය.එදා රටේ ජාතික ගැටලුව විසඳීමට ක‍ටයුතු කළ වමේ නායකයින් උතුරේ එල්.ටී.ටී.ඊ. සංවිධානයෙනුත් දකුණේ ඇතැම් අන්තවාදීන්ගෙනුත් ගුටි කෑ බව පැවසිය. මේවන විට ‍ජාතික ගැටලුවට ඉන්දියාවද පසුව ඩයස්පෝරාවද මේ වනවිට අමෙරිකාව ඇතුළු බටහිර රටවල් එකතුවී සිටියි. මේ කරුණු නිසිලෙස අධ්‍යනයක් නොකර ඉදිරියට යා නොහැකි අතර දැන්වත් දෙමළ ජාතික සන්ධානය පර්ලිමේන්තු කාරක සභාවට ගෙන්වාගෙන මේ ගැටලුව රටතුළදීම විසඳාගන්න කටයුතු කරමු යැයි පැවසීය.රජයේ ආදයම අඩු වී තිබෙන අතර බදු ප්‍රතිපත්තිය වෙනස් කළයුතු බව කිවේය.ප්‍රජාතන්ත්‍රවාදි වාමාංශික පෙරමුණේ ප්‍රධාන ලේකම් ජාතික භාෂා හා සමාජ ඒකාබද්ධතා ඇමැති වාසුදේව නානයක්කාර මහතා ජාතික සමගිය පලුදු කිරීමට කිසිදු බලසේනාවකට ඉඩ නෙදිය යුතු අතර ජීවන වියදමේ ප්‍රශ්නය සඳහා සියලු වෘත්තීය සමිති මධ්‍යස්ථාන එකමුතුවිය බව පෙන්වාදුන්නේය.මේ රජය ජනතාවාදි ගමනක් යෑම සඳහා වෙනස් කළයුතු අතර ඒ සඳහා එක්දින වැඩ වර්ජනයක්ද කළයුතු බව කීවේය.මෙහිදි කතා කළ ජනරජ සෞඛය සේවා සංගමයේ නියෝජ්‍ය ලේකම් සනත් ජේ. හේමසිරි මහතා කම්කරු ජනතාවගේ ඡන්දයෙන් පාර්ලිමේන්තු ගොස් සිටින අය දැන් කම්කරු ජනතාවට ඇහුම් කන් නොදෙන බව පැවසීය,ඊට හොඳම උදාහරණය සෞඛ්‍ය ක්ෂේත්‍රයෙ‍් හට ගෙන තිබෙන හෙද නිලධාරින්ගේ හා ‍පවුල් සෞඛ්‍ය සේවා නිලධාරිණියන්ගේ සංගමය අතර ගැටුම පෙන්වාදිය හැකි බව පැවසීය.මෙහිදි ප්‍රජාතන්ත්‍රවාදි වාමාංශික පෙරමුණේ දේශපාලන මණ්ඬල සභික ඒස. මෝගන් මහතා උතුරේත් දකුණේත් ජනතාව එකමුතු කරගෙන යෑමේ ඉතා ශක්තිමත් වැඩපළීවෙලක් අවශ්‍යවී ඇති බව පෙන්වාදුන්නේය.ආණ්ඩුවේ කම්කරු සම්මේලනයේ ප්‍රධාන ලේකම්ඩී.එම්.ඩී. අබේරත්න මහතා ආණ්ඩුව මීට වඩා ජනතාවගේ ජීවන වියදම් ගැටලුව ගැන අවධානය යොමු කළයුතු බව පැවසීය.මෙහිදි සමාජවාදි ජනතා පෙරමුණේ ලේකම් නීතිඥ රාජා කොල්ලුරේ මහාතා ද ඒකාබද්ධ වෘත්තීය සමිති සංවිධානයේ ලේකම් හේමා විල්බට් මහතා රැස්වීම ඇමතුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050214</link>
    <topic>රටේ ප්‍රශ්න ගැන කතාකරන එජාප නායකයාට කම්කරු දිනය අමතකයි</topic>
    <author>@ රවිදු ලසිත දීයගහගේ අහංගම සමූහ</author>
    <content>මෙවර මැයි දිනයට එක්සත් ජාතික පක්ෂ නායකයාවත් නැහැ.එතුමා විදේශගත වෙලා.රටේ ප්‍රශ්න ගැන මහ ලොකුවට කතාකරන එක්සත් ජාතික පක්ෂයේ නායකයාට අද කම්කරුවන් පවා අමතක වෙලා.කොහොමත් එතුමාට දුක් විදින කම්කරුවන්ගේ දුක වේදනාව තේරෙන්නේ නැතැයි සුලු අපනයන භෝග ප්‍රවර්ධන නියෝජ්‍ය ඇමැති නිශාන්ත මුතුහෙට්ටිගම මහතා ඊයේ (01) බද්දේගමදී පැවසීය.ඊයේ පැවති මැයි දිනයට බද්දේගම ආසනයෙන් සහභාගී වු බද්දේගම ආසනයේ සන්ධානයේ ක්‍රියාකාරීන් අමතා ඒ මහතා මේ බව කීය.එහිදී තවදුරටත් කතා කළ මුතුහෙට්ටිගම මහතා මෙසේද කීය. ඉතිහාසයේ ප්‍රථමවරට එක්සත් ජාතික පක්ෂ නායකයා නැතිව එම පක්ෂය මැයි දිනය සමරනවා.මේ නායකයා යටතේ ඒ තරමට එජාපය අද බන්කොලොත් වෙලා.රනිල් වික්‍රමසිංහ කිසිම දවසක සජිත් ප්‍රේමදාස සමග එකට වැඩකරන්නේ නැහැ.සජිත් ප්‍රේමදාසට මම අභියෝග කරනවා පුලුවන් නම් රනිල් වික්‍රමසිංහ සමග මේ ගමන යන්න කියලා.තුන්වෙනිදා එක්සත් ජාතික පක්ෂයේ මන්ත්‍රීවරුන් පිරිසක් පළාත් සභා මන්ත්‍රීවරුන් පිරිසක් නැවත හම්බන්තොට යන්න ලෑස්තියි.ඒගොල්ලො යන්නේ පරීක්ෂණ කටයුතුවලටලු.මේ යන්නේ පරීක්ෂණ කටයුත්තකට නෙවෙයි විනෝද චාරිකාවක්.ආණ්ඩුවක් හැටියට මේ අය සුහදව පිළිඅරගෙන සුහදව සංග්‍රහ කරලා මත්තල ගුවන්තොටුපොලේ ගුවන් යානා බාන හැටි,හම්බන්තොට වරායට නැව් එනහැටි,වැඩකරන හැටි පෙන්නලා දෙනවා.මේ අයට හැමදාම ඇවිද ඇවිද විනෝද සවාරි යන්න ඕන නම් අපේ ගානේ බස් එකක් වුණත් දෙන්නම්.ඒ වගේම සීගිරිය,අනුරාධපුරය,නොරොච්චෝලෙත් බලන්න යන්න.රට පුරාම ඇවිදලා අපි කරපු වැඩටික බලාගන්න කියලා ඒ අයට මම ආරාධනා කරනවා යයිද මුතුහෙට්ටිගම මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050215</link>
    <topic>වෙළෙඳසල්වලින් කප්පම් ගත් සැක දෙදෙනෙක් අත්අඩංගුවට</topic>
    <author>නිමල් රාජපක්ෂ</author>
    <content>වෙ‍ළඳසල්වලින් කප්පම් ගන්නා නමගිය අපරාධකරුවන් දෙදෙනකු සමඟ ආයුධ රැසක් ඊයේ (01) දහවල් ගම්පහ හා යාගොඩ ප්‍රදේශයේදී ගනේමුල්ල පොලිසිය මගින් අත්අඩංගුවට ගෙන ඇත.අත්අඩංගුවට ගත් එක් සැකකරුවකු මිනීමැරුම් චෝදනාවකට ඇපමත සිටින අයකු බව ගනේමුල්ල පොලිස් ස්ථානාධිපති දමින්ද සෝමජිත් මහතා පවසයි.අදාළ සැකකරුවන් දෙදෙනා කිරිදිබිට වෙල්යායේ තිබෙන වෙළඳසලකින් රුපියල් විසිදහසක කප්පම් මුදලක් ඉල්ලා ඇති අතර එය නුදුන් වෙළඳසල් හිමියාව පෙරේදා (30) රාත්‍රියේ ඔහුගේ නිවසට ගොස් මරන බවට තර්ජනය කොට ඇතැයිද පොලිසිය පවසයි.අදාළ සිද්ධිය ගණේමුල්ල පොලිසියට සැලවීමත් සමඟ වහාම ක්‍රියාත්මකවූ පොලිස් නිලධාරින් ගම්පහ ඔරුතොට ප්‍රදේශයේදී නමගිය අපරාධකරුවකු හා යාගොඩ ප්‍රදේශයේදී අපරාධකරුවාගේ සගයාද අත්අඩංගුවට ගෙන ඇත.අදාළ සැකකරුවන් ළඟ තිබී අඩි පහක් පමණ දිග (5) කඩුවක්, මන්නයක් හා කිනිස්සක් ගණේමුල්ල පොලිසිය අත්අඩංගුවට ගෙන ඇත. සැකකරුවන් දෙදෙන අද (02) ගම්පහ මහේස්ත්‍රාත් අධිකරණය වෙත ඉදිරිපත් කිරීමට නියමිතය.ගණේමුල්ල පොලිස් ස්ථානාධිපති දමින්ද සෝමජිත්, පරීක්ෂක වැන්ඩගඩ්, සැරයන් රත්නායක, කොස්තාපල්වරුන් වන තිලකරත්න හා රත්නායක යන මහත්වරු මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050216</link>
    <topic>කළුතර හෙද අභ්‍යාස විදුහලේ ඉගැන්වීම්  කටයුතුවලට වෛද්‍යවරුන් එක් නොවේ</topic>
    <author>සන්ධ්‍යා කරුණාරත්න</author>
    <content>කළුතර ජාතික සෞඛ්‍ය විද්‍යායතනයේ පිහිටි හෙද අභ්‍යාස විද‍්‍යාලයේ ඉගැන්වීම් කටයුතුවලට වෛද්‍යවරුන් සහභාගි නොවීමට රජයේ වෛද්‍ය නිලධාරින්ගේ සංගමය තීරණය කර ඇති බව සංගමය පවසයි.කළුතර රෝහලේ නාරිවේද හා ප්‍රසව වාට්ටුවට වෛද්‍යවරුන් පැමිණීම අද (02) සිට නතර කරන බවත් සූතිකාගාර ගැටලුවට විසඳුමක් ලබා දෙන තෙක් වෛද්‍යවරුන්ගේ වැඩ වර්ජනය ක්‍රියාත්මක කරන බවත් සංගමයේ මාධ්‍ය ප්‍රකාශක වෛද්‍ය නවීන් ද සොයිසා මහතා ප්‍රකාශ කළේය.දැනට කළුතර රෝහලේ පමණක් ක්‍රියාත්මක කරන වෛද්‍ය වැඩ වර්ජනය රට පුරා රෝහල්වල ක්‍රියාත්මක කිරීමට පියවර ගන්නා බවත් මේ ගැටලුවට ඍජු විසඳුමක් ලබානොදීම මීට හේතුව බවත් ඒ මහතා කීය.වෛද්‍ය ආඥා පනතට අනුව සූතිකාගාරයේ සේවය කිරීමට නීත්‍යානුකූල අවසරය තිබෙන්නේ වෛද්‍යවරුන් සහ වින්නඹු මාතාවන්ට පමණක් බවත් අනවසර බලපෑම් කරමින් සූතිකාගාරයේ සේවය සඳහා හෙදියන් පැමිණීමෙන් වෛද්‍යවරුන් සහ වින්නඹු මාතාවන් යන දෙපාර්ශ්වයම අපහසුතාවට පත් වන බවත් ඔහු ප්‍රකාශ කළේය.අනවසරයෙන් හෙදියන් සූතිකාරගාරයට ඇතුළු වීම හේතුවෙන් උපදින දරුවාට කිසියම් සංකූලතාවක් ඇති වුවහොත් එහි වගකීම වෛද්‍යවරුන්ට බාර ගැනීමට සිදු වන බව ද ඒ මහතා පැවැසුවේය.සෞඛ්‍ය ඇමැතිවරයා ඇතුළු අඳාළ බලධාරීන් මැදිහත්ව මේ ගැටලුවට විසඳුමක් ලබාදීමට ඍජු තීරණයක් ගන්නේ නම් මේ ගැටලුව විසඳුමක් ලබා ගත හැකි බව ද වෛද්‍ය සොයිසා මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050217</link>
    <topic>ගාල්ල සංවර්ධනය කිරීමට සැලසුම් කරයි</topic>
    <author>@ගාල්ල දිස්ත්‍රික් සංචාරකධර්‍මදාස සිරිවර්‍ධන</author>
    <content>කොළඹ අග නගර සංවර්ධනයට සමගාමීව අදියර තුනක් යටතේ ගාල්ල නගරය සංවර්ධනය කිරීමට මේ වන විට සැළසුම් සකස්කර ඇති බව වාර්තාවේ. මෙම වැඩ පිළිවෙල 2014 වසරේ ජුනි මස ආරම්භ කිරීමට නියමිතය.ඒ අනුව දඩල්ල ලයිට්හවුස් හෝටලය අසල සිට දෙවට සිමෙන්ති කම්හල දක්වා වෙරළ තීරුව සංවර්ධනය කිරීම, වෙරළ උද්‍යාන, ආපන ශාලා, විවේකාගාර ඇතුළු විශේෂාංග රැසක් එම වෙරළ තීරුවේ ඉදි කිරීම, ගාමිණී මාවත හැව්ලොක් පාරේ පිහිටි ගොඩනැඟිලි ඉදිරිපස පෙනුම වෙනස්කර අලංකාර පෙනුමක් ඇතිවන ලෙස නව මුහුණුවරකින් සකස් කිරීම, හැව්ලොක් පාර දක්වා කොරිඩෝවක් ඉදි කිරීම, පොම්පාගාරයක් ස්ථාපිත කිරීම, නිර්මාණාත්මක ලෙස මල්, පළතුරු, අලංකාර හා දුර්ලභ ගණයේ තුරුලිය වර්ග, දුර්ලභ බෙහෙත් පැලෑටි ආදිය වගා කිරීම මෙම වැඩ පිළිවෙලට අයත්ය .දෙවට දක්ෂිණ අධිවේග පිවිසුම් මාර්ගයේ සිට ගාල්ල නගරය දක්වා ගාල්ල මාතර මහා මාර්ගය මංතීරු 04 ක් සහිතව පුළුල් කිරීමටද, ගාල්ල වක්වැල්ල මාර්ගය මංතීරු 04 ක් සහිතව පුළුල් කිරීමද මෙම සැළැස්මට අයත්ය. සංචාරකයන්ගේ සිත් ඇදගන්නා පරිසරයක් බිහිකිරීමේ අරමුණට සීමා නොවී ජනතාවට උපරිම ලෙස සේවාවක් සිදුවන අයුරින් ගාල්ල නගරය සංවර්ධනය කිරීම මෙම වැඩ පිළිවෙලේ අරමුණයි. ගාල්ල කොටුව ඇතුළු පෞරාණික ස්ථාන නැරඹීමට පැමිණෙන සංචාරකයන් වැඩි වැඩියෙන් මෙම සංවර්ධන ව්‍යාපෘතිය ක්‍රියාත්මක කිරීම තුළින් දකුණට පැමිණෙනු ඇතැයි අපේක්ෂා කෙරේ. .දක්ෂිණ අධිවේගී මාර්ගය ඉදිකිරීමෙන් පසු දකුණේ ව්‍යාපාරිකයන්ට පමණක් නොව හෝටල් හිමියන්, පදික වෙළෙන්දන් ඇතුළුව තැඹිලි වෙළෙන්ඳා දක්වා අසරණ වී ඇති බව වාර්තා වන අතර මේ වැඩ පිළිවෙළ ක්‍රියාත්මක වීමෙන් පසු වැඩි වැඩියෙන් සංචාරකයන් සහ ජනතාව ගාලු පුරය වෙත පැමිණෙන අතර දැනට අසරණව සිටින එම වෙළෙන්ඳන්ගේද අත මිට සරු වනු ඇතැයි අ‍පේක්ෂා කෙරේ.එමෙන්ම ගාල්ල මහ නගර සභාවේ ගොඩනැගිල්ලද ඉවත් කර ගොඩනැගිලි සංකීර්ණයක් ඉදිකිරීම සඳහා රු. මිලියන 100 ක මුදලක් මේ වන විටත් වෙන් කර ඇත. දැනට පවතින ගොඩනැගිල්ල මීට වසර 55 කට පමණ පෙර නිර්මාණය කර ඇති පැරණි ගොඩනැගිල්ලකි. මෙම ගොඩනැගිල්ල එවකට අග්‍රාමාත්‍ය වරයෙක් වූ ඩඩ්ලි සේනානායක මහතා විසින් මුල්ගල් තබා අග්‍රාමාත්‍යවරයෙකු වූ එස්.ඩබ්.ආර්.ඩී. බණ්ඩාරණායක මැතිතුමා විසින් විවෘත කරන ලද ගොඩනැගිල්ලක්වීම විශේෂ කරුණක් බව ගාල්ල දිස්ත්‍රික් පාර්ලිමේන්තු මන්ත්‍රී මනූෂ නානායක්කාර මහතා පවසයි..මහින්ද චින්තනය යටතේ සංවර්ධනය වන ‍ගාල්ල නගරය ජනාධිපති තුමාගේ උපදෙස් මත සිදුවන බව ඔහු වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050218</link>
    <topic>මැයි රැලි සියල්ල ඉතා සාමකාමියි</topic>
    <author>පණ්ඩුක සමරසේකර</author>
    <content>ජාත්‍යන්තර කම්කරු දිනය සමරා රට පුරා පැවැති සියලුම මැයි රැලි ඉතා සාමකාමී අන්දමින් පැවැති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ‘දිනමිණ’ට ප්‍රකාශ කළේය.කොළඹ නගරයේ පමණක් මැයි රැලි 17ක් සහ පෙළපාලි 12ක් පැවති අතර කොළඹින් පිට පළාත්වල රැලි 10ක් හා පෙළපාලි 06ක් පැවැති අතර ඒ කිසිදු රැලියකදී නීතිය හා සාමය කඩවන කිසිදු සිද්ධියක් වාර්තා වී නොමැති බව පොලිස් මාධ්‍ය ප්‍රකාශකවරයා පැවැසීය.නීතිය හා සාමය රැකීම සඳහා පොලිස් නිලධාරීන් 5000කට අධික ප්‍රමාණයක් මැයි දින පෙළපාලි හා රැලිවල ආරක්ෂාවට යොදවා තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050219</link>
    <topic>වෙළෙඳ සල කඩා බඩු සොරාගත් සැකකරු දැලේ</topic>
    <author>ඉන්දික පොල්කොටුව</author>
    <content>තලාතුඔය නගරයේ පිහිටි වෙළෙඳ ආයතනයක් බිඳ එහි තිබූ ලැප්ටොප් පරිගණක, වටිනා ජංගම දුරකථන හා ඩිජිටල් කැමරා ඇතුළු රුපියල් ලක්ෂ හතක පමණ උපකරණ තොගයක් සොරාගත් බව කියන සැකකරුවකු තලාතුඔය පොලිසිය මගින් අත්අඩංගුවට ගනු ලැබ ඇත.ලැප්ටොප් පරිගණක 03ක් සහ උපකරණ කිහිපයක් සැකකරු ලඟ තිබී සොයාගෙන ඇති අතර සැකකරු විසින් සොරාගන්නා ලද තවත් භාණ්ඩ තොගයක් ඔහු විසින් අලෙවි කර ඇති බවට තොරතුරු පොලිසියට ලැබී තිබේ.අදාළ වෙළෙඳ ආයතනය පිටුපස ප්‍රදේශය බිඳ ඇතුළුවී මෙම සොරාගැනීම සිදු කැර ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ විශේෂ උපදෙස් මත සහකාර පොලිස් අධිකාරි ආනන්ද රත්නසූරිය මහතාගේ මෙහෙයවීමෙන් තලාතුඔය පොලිස් ස්ථානාධිපති පොලිස් පරීක්ෂක සම්පත් ශ්‍රී රාජපක්ෂ මහතා ඇතුළු නිලධාරීහු පිරිසක් මෙහි පරීක්ෂණ පැවැත්වූහ.මහනුවර අතිරේක මහේස්ත්‍රාත් සේසිරි හේරත් මහතා හමුවට සැකකරු ඉදිරිපත් කිරීමෙන් පසු ලබන 08දා දක්වා රක්ෂිත බන්ධනාගාර ගත කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=n14050220</link>
    <topic>දකුණු පළාතට මහින්දෝදය තාක්ෂණික විද්‍යාගාර 110ක්</topic>
    <author>@ ටී.එල්.ඒ.පී.හේමපාල නාගොඩ සමූහ</author>
    <content>මහින්ද චින්තන වැඩපිළිවෙල යටතේ ඇරඹෙන මහින්දෝදය තාක්ෂණික විද්‍යාගාර එකසිය දහයක් දකුණු පළාතේ ඉදිකිරීමට නියමිතය. ඉන් 102කම වැඩ මේවන විට අවසන් යැයි දකුණු පළාත් අධ්‍යාපන අධ්‍යක්ෂ ජයතිස්ස බ්ලොක් මහතා දිනමිණට පැවසීය.පරිඝනක හැත්තෑ දෙකකින් යුත් මෙම අංගසම්පූර්ණ මහින්දෝදය විද්‍යාගාරයක පරිඝනක හතලිහකින් සමන්විත පන්ති කාමරයක් ,ඕනෑම භාෂාවක් හැදෑරීමට හැකි පරිඝනක විසිදෙකකින් සමන්විත භාෂා විද්‍යාගාරයක් ,නැණස පරිඝනක දහයකින් යුතු පන්ති කාමරයක්ද මීට ඇතුලත්ය.. භාෂා විද්‍යාගාරයේ ඕනෑම භාෂාවක් හැදෑරීම‍ට හැකි මෘදුකාංග වලින් යුතු පරිඝනක පද්ධතියක් ඇති අතර නැණස දුරස්ථ අධ්‍යාපනයට ඉඩකඩ සැලසෙන අන්තර්ජාල පහසුකම් සහිත පන්ති කාමරයේ සිට ලෝකයේ ඕනෑම විශ්ව විද්‍යාලයක එම අවස්ථාවේ උගන්වන ලබන පාඨමාලාවකට එම මොහොතේදීම සජීවීව සම්බන්ධ වීමට පහසුකම් සලසා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r1405021</link>
    <topic>පොතුහැර දුම්රිය ස්ථානයට විකල්ප දුම්රිය මාර්ගයක්</topic>
    <author>එම්. මහරුෆ් - කුරුණෑගල දකුණ සමූහ</author>
    <content>පොතුහැර දුම්රිය ස්ථානය ආශ්‍රයෙන් ඉතා ඉක්මනින් විකල්ප දුම්රිය මාර්ගයක් ඉදිකිරීමට පියවර ගෙන ඇති බව දැනගන්නට තිබේ. දුම්රිය ස්ථානය ඉදිරිපිට ඇති මාර්ග දෙකට අමතරව මෙම ‍විකල්ප මාර්ගය ඉදිකිරීමට සැලසුම් කර ඇති බවද අනාවරණය වෙයි.පෙරේදා (30දා) සිදුවූ දුම්රිය අනතුරින් පසු මෙම ක්‍රියාමාර්ගය ගැනීමට ලංකා දුම්රිය දෙපාර්තමේන්තුව පියවර ගනිමින් සිටින බව වාර්තා වෙයි.පොතුහැර දුම්රිය ස්ථානයේ නිලධාරින්ද මේ විකල්ප දුම්රිය මාර්ගය ඉදිකිරීම පිළිබඳව දැනුවත්ව සිටින බව ඔවුන්ගෙන් විමසීමේ දී දැනගත හැකිවිය. පෙරේදා සිදුවූ දුම්රිය අනතුර හේතුවෙන් එක් මාර්ගයකට දැඩි ලෙස අලාභ හානි සිදුවී තිබේ. කුරුණෑගල - වදාකඩ ප්‍රධාන බස් මාර්ගය පිහිටා ඇත්තේ ද මේ දුම්රිය ස්ථානයට ඉතා ආසන්නවය. දුම්රිය ස්ථානයෙහි දුම්රිය නැවැත්වීම බොහෝවිට සිදුවනුයේ මෙම බස් මාර්ගයද ආවරණය වන පරිදිය. එහිදී ගමනා ගමනයට ද යම් යම් බාධා ඇති වෙයි. විකල්ප මාර්ගය පිළිබඳ අවධානය යොමුවීමට එයද හේතුවක් වන්නට ඇතැයි ද විශ්වාස කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r1405022</link>
    <topic>මංගල යෝජනාවකින් සෙට් වී ලක්ෂ හතක් ගල්කරලා</topic>
    <author>ඇලහැර සමූහ - සරත් වෙලගෙදර</author>
    <content>මැලේසියාවේ සිට ලංකාවට තෑගි වශයෙන් වෑන් රථයක් හා යතුරුපැදියක් එවන බවට ‍පුද්ගලයකු රවටා රේගු ගාස්තු යැයි කියමින් රුපියල් 7,13,250/- (හත්ලක්ෂ දහතුන්දහස් දෙසිය පනහක්) වංචා සහගතව ලබාගත් ද්‍රවිඩ කාන්තාවක් පොළොන්නරුව කොට්ඨාස විශේෂ අපරාධ විමර්ශන අංශයේ පොලිස් කණ්ඩායමක් මඟින් අත්අඩංගුවට ගෙන ඇත.අත්අඩංගුවට ගත් සැකකාරිය වවුනියාව ප්‍රදේශයේ පදිංචි රාජේන්ද්‍රම් කාලෙයිරාඩී නමැති ද්‍රවිඩ කාන්තාවකි.පංසල්ගොඩැල්ල ගල්අමුණ ‍ප්‍රදේශයේ පදිංචි පුද්ගලයකු විසින් පොළොන්නරුව විශේෂ අපරාධ විමර්ශන අංශයට කරන ලද පැමිණිල්ලක් අනුව සැකකාරිය අත්අඩංගුවට ‍ෙගන තිබේ.පොලිසිය පවසන අන්දමට සිද්ධිය මෙසේය.පැමිණිලිකරු විවාහ මංගල්‍යයක් සඳහා විවාහ යෝජනාවක් වෙබ් අඩවියට දමා තිබේ. ඒ අනුව තම සහෝදරියට මංගල යෝජනාවක් දුරකථනයෙන් කතා කළ අයකුගෙන් ලැබී ඇත. ඔහු දැනට විදේශීය රටක සේවය කරන තරුණයකු බවත් පවසා තිබේ.පසුව කතාබහින් අනතුරුව ඔහු මැලේසියා රටේ රැකියාවක් කරන නිමන්ත වික්‍රමසිංහ බවට හඳුනාගෙන ඇත. නැවත පැමිණිලිකරුට ඊමේල් පණිවිඩයකින් මේ පුද්ගලයා පවසා ඇත්තේ වෑන් රථයක් හා යතුරුපැදියක් කටුනායක ගුවන් තොටුපළට එවා ඇති හෙයින් රේගු ගාස්තු වශයෙන් රු. 7,13,250/- ගෙවා එම වාහන බාරගන්නා ලෙසයි. එම මුදල් ගිණුමකට බැර කර රිසිට්පත රැගෙන අදාළ වාහන ගන්නා ලෙසත්, පැමිණිලිකරුට දන්වා තිබේ. ඔහු නියමිත ගිණුම් අංකයට මුදල් බැර කර රේගු අංශයට ගොස් රිසිට්පත පෙන්නුවද එවැනි වාහන ලැබී නොමැති බව නිලධාරීන් විසින් පවසා ඇත. මේ සිද්ධියෙන් පසු පැමිණිලිකරු පොළොන්නරුව කොට්ඨාස අපරාධ විමර්ශන අංශයට පැමිණිලි කර තිබේ. පැමිණිල්ල ලැබුණ සැනින් ක්‍රියාත්මක වූ ස්ථානාධිපති උ. පො: ප: එස්. එම්. කුලරත්න මහතා ඇතුළු පොලිස් කණ්ඩායමක් මුදල් තැන්පත් කළ ගිණුම පරීක්ෂා කර සැකකාරිය අත්අඩංගුවට ගෙන ගිණුම පරීක්ෂා කරද්දී ඇය 2014-3-17 දින මුදල් තැන්පත් කර නැවත 2014-3-18 මුදල් ආපසු ලබාගෙන ඇති බවත්, එම මුදලින් රුපියල් 6,40,000 ක් ඇයගේ පුතාගේ ගිණුමට බැර කර ඇති බවත් පොලිසියට හෙළිකර තිබේ.මේ වංචාව සම්බන්ධයෙන් තවත් කීපදෙනකු අත්අඩංගුවට ගැනීම සඳහා පොලිසිය පරීක්ෂණ පවත්වයි. මේ සැකකාරිය හිඟුරක්ගොඩ දිසා විනිසුරු හා මහේස්ත්‍රාත් එන්. එච්. හේමාලි හේවගේ මහත්මිය හමුවට ඉදිරිපත් කර නඩු පැවරීමෙන් පසු මේ මස 13 දින දක්වා රක්ෂිත බන්ධනාගාර ගතකෙරුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r1405023</link>
    <topic>හෙන්නානිගල හිටපු ආදී වාසී නායක තාලාවරිගේ කළු අප්පු මිය යයි</topic>
    <author>@ මහියංගන මාපාකඩවැව සමූහ එච් එම් ආර් කරුණාවීර</author>
    <content>දෙහිඅත්තකණ්ඩිය හෙන්නානිගල හිටපු ආදී වාසී නායක හා වයස්ගතම ආදිවාසී පුද්ගලයා වන තාලාවරිගේ කළු අප්පු (වයස114කට වැඩි) පෙරේදා සවස (30) දෙහිඅත්තකන්ඩිය රෝහලේ නේවාසික ප්‍රතිකාර ලබමින් සිටියදී අභාවප්‍රාප්ත විය.දේහය අංක 17, හේනානිගල දකුණ, නවමැදගම ලිපිනයේ වූ නිවෙසේ මේ වන විට තැම්පත් කර ඇත.දරුවන් 10දෙනකුගේ පියකු වූ ඔහු පරම්පාරා හතරක මුණුබුරු,මිනිපිරියෝ 105 දෙනෙක් දැක ගැනීමට තරම් වාසනාවන්ත විය.හෙනානිගල පොදු සුසාන භූමියේදී ඉරිදා(04) සවස ආදිවාසී නායක දඹානේ වන්නිලා ඇත්තන් හා හේනානිගල ආදිවාසී නායක ගුණබංඩියා ආත්තන්ගේ ප්‍රධානත්වයෙන් අවසන් කටයුතු ආදී වාසි සිරිතට සිදු කෙරේ.දඹානේ කන්දෙගන්වල සිටි කළුඅප්පු අතුළු පිරිස මහවැලි ඉඩම් ලැබ 1982 වසරේදී හෙනානිගලට පැමිණයේ අභාවප්‍රාප්ත මහවැලි ඇමැති ගාමිණි දිසානායක මහතාගේ ගේ ඇරියුමකට අනුවය.දඩයමෙන් ජීවත් වූ ආදී වාසීන් කෘෂිකර්මයට යොමු කිරීමට හිටපු මහවැලි ඇමැතිවරයා සමත් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r1405024</link>
    <topic>හැටන් බස් නැවතුම් පොළේ මහා පරිමාණ කප්පම් ජාවාරමක්</topic>
    <author>අසේල කුරුළුවංශ</author>
    <content>මධ්‍යම පළාත් මාර්ගස්ථ මගී ප්‍රවාහන අධිකාරිය යටතේ පාලනය වන හැටන් බස් නැවතුම් පොළේ සේවයේ නියුතු කාර්ය භාර නිලධාරින් පිරිසක් පෞද්ගලික බස්රථවලන් කප්පම් ලබාගන්නා බවට තොරතුරු අනාවරණය වෙයි.ඒ හේතුවෙන් එහි නිලධාරින් පස් දෙනකු වහාම ක්‍රියාත්මක වන පරිදි මහනුවර පල්ලේකැලේ පිහිටි ප්‍රධාන කාර්යාලයට මාරුකර ඇත.මොවුන් දෛනිකව බස් රථවලින් රුපියල් 50,000/- පමණ මුදලක් කප්පම් ‍එකතුකර ගන්නා බවට බස්හිමියෝ චෝදනා කරති‍අදාළ සිද්ධිය සම්බන්ධයෙන් මධ්‍යම පළාත් ප්‍රවාහන අධිකාරියේ සභාපතිනි අනෝමා පොල්වත්ත මහත්මියගේ උපදෙස් මත විශේෂ විමර්ශනයක් ආරම්භ කර තිබේ.කප්පම් චෝදනා එල්ලවූ නිලධාරින් ප්‍රධාන කාර්යාලයට මාරුකර යැවීමෙන් පසු හැටන් බස් නැවතුම් පොළ වෙත නව කාර්ය භාර නිලධාරීන් පිරිසක් පත්කර යැවූ බව පොල්වත්ත මහත්මිය කීවාය.බස් නැවතුම් පොළවල සේවයේ නිරත ප්‍රවාහන අධිකාරියේ නිලධාරීන්ටත් රියදුරු හා කොන්දොස්තරවරුන්ටත් වෙනම නිල ඇඳුමක් හඳුන්වාදී තිබෙන බවත් මැයි මස සිට රාජකාරි අවස්ථාවේ ඔවුන් අනිවාර්යයෙන් නිල ඇඳුමින් සරසී සිටිය යුතු බවත් සභාපතිවරිය කීවාය.කප්පම් ලබා ගැනීමේ චෝදනා එල්ලවී ඇති නිලධාරීන් හැටන් බස් නැවතුම් පොළේ ඇතැම් රියදුරු හා කොන්දොස්තරවරුන්ට බලපෑම් කරමින් ඔවුනට පක්ෂපාතිව උද්ඝෝෂණ සිදුකරන්නට උත්සහ කරන බවටද තොරතුරු වාර්තා වෙයි.සිද්ධිය වාර්තාවීමත් සමඟ හැටන් ප්‍රදේශයේ බස් හිමියන් පිරිසක් මධ්‍යම පළාත් ප්‍රවාහන අධිකාරි ප්‍රධාන කාර්යාලයට කැඳවා සභාපතිවරියගේ ප්‍රධානත්වයෙන් විශේෂ සාකච්ඡාවක්ද පවත්වා ඇත.මධ්‍යම පළාත තුළ විධිමත් හා කාර්යක්ෂම ප්‍රවාහන සේවාවක් ඇතිකිරීම තම අරමුණ බවත් ඒ සඳහා අවශ්‍ය වැඩපිළිවෙළ ක්‍රියාත්මක කිරීමට මහජන සහාය අත්‍යවශ්‍ය බවත් පොල්වත්ත මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r1405025</link>
    <topic>කුකුළු උපාසක යන යන තැන කරයි ආලේ කාන්තා ලීලෙට අමතක විය සීලේ ...</topic>
    <author>කෑගල්ල සමූහ</author>
    <content>සතර පෝයටම සිල් සමාදන් වන නමුත් කාන්තාවන්ට මහත් ඇල්මක් දක්වන නිසා ‘ කුකුළු උපාසක’ යනුවෙන් නමක් පටබැඳී උපාසක කෙනෙක් කෑගල්ලට නුදුරු ගම්මානයක වාසය කරයි.මේ උපාසක තැන විවාහකයට දරුවන් හය දෙනකුගේ පියෙකි. අවුරුදු 65ක් පමණ ඉක්ම ගොස් ඇති නමුත් එතරම් වයස බවක් නොපෙනේ. බිරිය වසර කීපයකට පෙර මියගොස් ඇති බව දැන ගන්නට ඇත. දරුවන්ද විවාහ වී වෙන් වෙන්ව ජීවත් වන නිසා මේ උපාසක තැන තම නිවසේ තනිවම ජීවත් වෙයි.මේ උපාසක තැන කාන්තාවන්ට මහත් ඇල්මක් දක්වන අතර ගමේ කාන්තාවන් කීප දෙනෙක්ම සමග අනියම් සබඳතා පවත්වන බව දැනගන්නට ඇත.ගමේ පන්සලේ ලොකු හාමුදුරු‍වන්ගේද හොඳ හිත දිනා ගෙන පන්සලේ ආගමික වැඩවලදී මුල් තැන ගෙන වැඩ කිරීම මොහුගේ සිරිතකි.පසුගිය පුන් පොහොයදින සිරිත් පරිදි සුදු පිරුවට ඇඳ ගෙන සිල් සමාදන් වීම සඳහා මේ උපාසක තැන ගමේ පන්සලට ගොස් ඇත. මෙදින සිල් සමාදන් වීමට උපාසක උපාසිකාවන් සියයකට අධික පිරිසක් පැමිණ සිටියහ.මෙදින උදෑසන 6.00ට පමණ මෙම පිරිස පන්සලේ ලොකු හාමුදුරුවන් විසින් සිල් සමාදන් කිරීම ආරම්භ කර ඇත.ගතවුයේ සුළු වේලාවකි. කුකුළු උපාසක තැන ළඟ තිබූ ජංගම දුරකතනය දෙතුන් වරක් නාදවිය. මේ අතර තුර මේ ශබ්දය නිසා සිල් සමාදන් වෙමින් ආගමික වතාවත්වල යෙදී සිටි පිරිස මේ පුද්ගලයා දෙස විපරම් කර බලා සිටියහ.එම ඇමතුමට උපාසක තැන පිළිතුරු දී ඇත. ලොකු හාමුදුරුවෝ සිල් සමාදන් කරවීම නවතා ‘උපාසක මහත්තයෝ’ සිල් සමාදන් වීමට එනවිට ජංගම දුරකතන ගෙන එන්න හොඳ නෑ නේද’යි පවසා ඇත.අනේ! හාමුදුරුවනේ මට සමාවෙන්න. මට හදිසියේම ගෙදර එන්න කියා අසල් වැසියෙකුගෙන් පණිවිඩයක් ලැබුණා. එම නිසා මම යනවා යයි පවසා සිල් සමාදන් වීම ප‍ෙසක දමා එතැනින් පිටව ගොස් ඇත.පසුව දැන ගන්නට ලැබී ඇත්තේ මේ පුද්ගලයාගේ අනියම් බිරියක් ලබා දුන් පණිවිඩයක් අනුව විහාරස්ථානයේ සිට නිවෙසට ගොස් ඇති බවය.මෙම සිද්ධිය ගම පුරා ලැව් ගින්නක් මෙන් පැතිර ගොස් ඇති නිසා ලජ්ජාවට පත්වූ උපාසක තැන දැන් පන්සල අත්හැර දමා ඇතැයි ගම් වැසියෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r1405026</link>
    <topic>ගොවීන්ගේ විශ්‍රාම වැටුප් තැපැල් කාර්යාලවලට යවලා</topic>
    <author>එච්. එල්. සුනිල් ශාන්තකළුතර මධ්‍යම විශේෂ</author>
    <content>කළුතර දිස්ත්‍රික්කය තුළ වෙසෙන සියලුම ගොවීන්ගේ ගොවි විශ්‍රාම වැටුප් ක්‍රමය, මේ වසරේ ජනවාරි මස තුළදී ක්‍රියාත්මක කළ අතර ජනවාරි මස සියලුම වැටුප් ඔවුන්ට ගෙවා ඇතැයිද මාර්තු මස වැටුප්ද ඔවුන්ට ලබා ගත හැකි වන පරිදි ඒ ඒ තැපැල් කාර්යාල වෙත යවා ඇතැයිද ඊයේ (22) පැවැති කළුතර දිස්ත්‍රික් කෘෂිකර්ම කමිටු රැස්වීමේදී කළුතර දිස්ත්‍රික් කෘෂි රක්ෂණ මණ්ඩලයේ නියෝජ්‍ය අධ්‍යක්ෂ නන්දලාල් පෙරේරා මහතා අනාවරණය කළේය.කළුතර දිස්ත්‍රික්කය තුළ පමණක් ගොවි විශ්‍රාම වැටුපට දායක වූ ගොවි මහත්ම මහත්මීන් 6989 දෙනෙක් සිටින බවත් ඔවුන්ට, මාසික ගොවි විශ්‍රාම වැටුප් ගෙවීම සඳහා රජය එක්කෝටි විසිඅට ලක්ෂ පහළොස් දහස් හැට හයක් (12815066) මුදලක් වැය කරන බවත් කළුතර දිස්ත්‍රික් ලේකම් කාර්යාලයේ පැවැති කළුතර දිස්ත්‍රික් කෘෂිකර්ම කමිටු රැස්වීමේදී පෙරේරා මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r1405027</link>
    <topic>ගුරුවරයා පැහැරගෙන පහරදුන් වෙළදසල් හිමියා අත්අඩංගුවට</topic>
    <author>@ රවිදු ලසිත දීයගහගේ අහංගම සමූහ</author>
    <content>කල් ඉකුත් වූ රටකජු පැකට්ටුවක් විකිණීම සම්බන්ධයෙන් විරෝධය පළ කළ උපකාරක පන්ති ගුරුවරයෙකුගේ නිවසට ගොස් එම ගුරුවරයා පැහැරගෙන වෙළදසැලේගේට්ටුවේ බැද ඔහුට පහරදුන් වෙළදසැල් හිමියා සමඟ ඔහුගේ සේවකයෙකු සහ පැහැරගැනීමට යොදාගත් වෑන් රථයද ගාල්ල පොලිසිය විසින් අත්අඩංගුවට ගෙන ඇත.මේ උපකාරක පන්ති ගුරුවරයා ගාල්ල දංගෙදර ප්‍රදේශයේ පිහිටි වෙළදසැළකට ගොස් ජම්බෝ කජු පැකට්ටුවක් මිලදීගෙන නිවසට ගොස් එය පරීක්ෂා කර ඇත. එවිට එය කල් ඉකුත්වූ රටකජු පැකට්ටුවක් බව දැනගත්විට ගුරුවරයා රටකජු පැකට්ටුව වෙළදසැල් හිමියාට පෙන්වා එය කල් ඉකුත්වූ රටකජු පැකට්ටුවක් බව පවසා තිබේ.එම අවස්ථාවේ වෙළදසැල් හිමියා රටකජු පැකට්ටුව ආපසු ඉල්ලා ඇත.එහෙත් එම ඉල්ලීම ප්‍රතික්ෂේප කළ ගුරුවරයා රටකජු පැකට්ටුව මහජන සෞඛ්‍ය පරීක්ෂකවරයාට ඉදිරිපත් කරන බව පවසා ආපසු ගොස් තිබේ.පසුව 29 වැනි දින සවස වෙළදසැල් හිමියා ඇතුළු තවත් කීපදෙනෙක් වෑන් රථයකින් ගුරුවරයාගේ නිවසට ගොස් ඔහුගේ බිරිය සහ දරුවන් බලා සිටියදීම ගුරුවරයා වෑන් රථයට දමාගෙන ගොස් වෙළදසැලේ ගේට්ටුවට තබා බැද පහරදී තිබේ.තම සැමියා පැහැරගෙන යාමෙන් පසුව ඔහුගේ බිරිය වහාම මේ බව පොලිස් හදිසි ඇමතුම් ඒකකයට දැන්වීමෙන් පසුව වහාම ක්‍රියාත්මක වූ පොලිසිය වෙළදසැල් හිමියා,ඔහුගේ සේවකයෙක් සහ පැහැරගැනීමට යොදාගත් වෑන් රථය ද අත්අඩංගුවට ගනු ලැබීය.සිද්ධියට සම්බන්ධ තවත් සැකකරුවන් කීපදෙනෙකු අත්අඩංගුවට ගැනීමට ගාල්ල පොලිසිය පරීක්ෂණ පවත්වයි.ගාල්ල මූලස්ථාන පොලිස් පරීක්ෂක කේ ඒ උදයකුමාර මහතාගේ උපදෙස් පරිදි අපරාධ විමර්ෂණ අංශයේ ස්ථානාධිපති එම් පී බී අරුණලාල්,උප පොලිස් පරීක්ෂකවරුන් වන නුවන් විජේතුංග,පාලිත රාමසිංහ,කොස්තාපල්වරුන් වන චන්ද්‍රසේන (7964) සහ ඉරෝෂන් (34357) යන මහත්වරුන් මේ පිළිබඳ වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r1405028</link>
    <topic>පොලිසියට ඔත්තු දුන්නැයි කියා ගුරුවරයකුට මරණ තර්ජනය කළ කසිප්පු කපිල බරවැඩ ඇතිව හිරේට</topic>
    <author>ගම්පහ මධ්‍යම සමූහ - වී. ඒ. ඔලිවර් ‍පෙරේරා</author>
    <content>පොලිසියට ඔත්තු දුන්නැයි කියා තිබ්බටුගොඩ ප්‍රදේශයේ පාසල් ගුරුවරයකුට හා තවත් පුද්ගලයකුට මරණ තර්ජනය කළ බව කියන ගණේමුල්ල, තිබ්බටුගොඩ ප්‍රදේශයේ මහාපරිමාණ කසිප්පු ජාවාරම්කරුවකු වන චන්ද්‍රසිරි සිල්වා නොහොත් කපිල නමැත්තාට එරෙහිව ගණේමුල්ල පොලිසිය විසින් පවරා තිබූ නඩුවක් විභාග කළ ගම්පහ ප්‍රධාන මහේස්ත්‍රාත් ටිකිරි ජයතිලක මහතා විසින් වසර 6ක බරපතළ වැඩ ඇතිව සිර දඬුවමක් නියම කර එය වසර 3කට අත්හිටුවන අතර රුපියල් 10,000ක බැදුම්කරයක් යටතේ මුදාහැරීමට නියම කළේය.ගණේමුල්ල, තිබ්බටුගොඩ ප්‍රදේශයේ පදිංචි පාසල් ගුරුවරයා වන බී. කේ. නන්දසේන මහතා හා ලෙස්ලි ජයමාන්න යන මහත්වරුන් විසින් ගණේමුල්ල පොලිසියට කල පැමිණිල්ලක් මත මෙම නඩුව විභාග කරන ලදී. ගණේමුල්ල පොලිසිය පැමිණිල්ල මෙහෙයවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r1405029</link>
    <topic>විදේශිකයන්ට හෙරොයින් අලෙවි කළ සැකකරුවකු අත්අඩංග­ුවට</topic>
    <author>@ රවිදු ලසිත දීයගහගේ අහංගම සමූහ</author>
    <content>කලක සිටම විදේශිකයන්ට හෙරොයින් අලෙවිකරමින් සිටි සැකකරුවෙකු හෙරොයින් මිලිග්‍රෑම් එක්දහස් එකසියයක් රැගෙන ත්‍රීරෝද රථයකින් ගමන් කරමින් සිටිය දී හික්කඩුව වෑවල ප්‍රදේශයේදී හික්කඩුව පොලිසිය විසින් පෙරේදා (30) අත්අඩංගවට ගෙන ඇත.අම්බලන්ගොඩ ප්‍රදේශයෙන් හෙරොයින් මිලදීගෙන හික්කඩුව ප්‍රදේශයට ගෙනවිත් සැකකරු විසින් විදේශිකයන්ට හෙරොයින් අලෙවි කර ඇති බව පොලිස් පරීක්ෂණවලදී අනාවරණය වි තිබේ.හෙරොයින් පැකට්ටුවක් සමඟ අත්අඩංගුවට ගත් ඉතාලි ජාතිකයෙකුගෙන් ප්‍රශ්න කිරිමේ දී හෙළි වූ තොරතුරු මත මේ සැකකරු හෙරොයන් සමඟ අත්අඩංගුවට ගෙන තිබේ.සැකකරු ඊයේ (01) අධිකරණය වෙත ඉදිරිපත් කිරීමට නියමිතව තිබුණි.හික්කඩුව පොලිස් ස්ථානාධිපති ප්‍රසාද් මන්දනායක මහතාගේ මෙහෙයවීම මත මේ වැටලීම කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=r14050210</link>
    <topic>දක්ෂිණ අධිවේගී මාර්ගයේ වාහනයක් ගිනිගෙන</topic>
    <author>@ ලංකින්ද නානායක්කාර ඉමදුව සමුහ</author>
    <content>දක්ෂිණ අධිවේගී මාර්ගයේ ඉමදුව පිවිසුම හා කොක්මාදුව පිවිසුම අතර ප්‍රදේශයේ දී 30 වන දින සැන්දෑවේ වාහනයක් ගිනිගෙන වාහනයට බරපතළ හානි විනාශ වී ඇතැයි දක්ෂිණ අධිවේගි මාර්ග පොලීසිය පවසයි.අනතුර සිදුවන විට එහි ගමන් ගත් පිරිස වාහනයෙන් ඉවතට පැන දිවි රැකගෙන තිබේ. මෙසේ අධිවේගි මාර්ගයේ දී ගිනිගෙන ඇත්තේ ඩිමෝ බට්ටා වර්ගයේ වාහනයකි. මෙම ගිනි ගැනීමෙන් කිසිවෙකුටත්, අනතුරක් සිදුව නොමැත.ගින්නට හේතුව මෙතෙක් අනාවරණය කරගෙන නොමැති අතර වාහනයේ විදුලි කාන්දුවක් බවට සැක කෙරේ.ගිනිගත් වාහනයේ චැසිය සහන ආපදා රථයක ආධාරයෙන් ඉමදුව පිවිසුමෙන් ප‍්‍රධාන මාර්ගයට ගෙන අහංගම පොලීසිය ගෙන විත් ඇතැයි අහංගම පොලීසිය පවසයි. සිද්ධියය සම්බන්ධයෙන් අහංගම පොලීසිය පොලිස් පරික්ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=s1405021</link>
    <topic>ලයන්ස් කුසලාන ජාත්‍යන්තර බොක්සිං ශූරතාවලිය</topic>
    <author>ෆවුස් මොහොමඩ්</author>
    <content>ශ්‍රී ලංකා බොක්සිං ක්‍රීඩා ඉතිහාසයේ පළමුවරට ජාත්‍යන්තර රන් පදක්කම් හිමිවන ලයන්ස් කුසලාන ජාත්‍යන්තර ‍බොක්සිං ශූරතාවලියේ අවසන් තරග අද පස්වරුවේ සුගතදාස ගෘහස්ථ ක්‍රීඩාංගණයේ දී ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ.දින හතරක් පුරා පැවැති මේ තරගාවලියේ අවසන් දිනය වන අද රන් පදක්කම් සටනට ශ්‍රී ලංකාවෙන් ක්‍රීඩකයන් 5ක් හා ක්‍රීඩිකාවක් සුදුසුකම් ලබා සිටිති. මේ තරගාවලියේ කාන්තා අංශයෙන් අවසන් තරගය සඳහා සුදුසුකම් ලැබූ එකම ක්‍රීඩිකාව වන්නේ සුපිරි ක්‍රීඩිකා අනුෂා කොඩිතුවක්කුය. ඇය පෙරේදා පැවැති අවසන් පූර්ව තරග වටයේදී කිලෝග්‍රෑම් 48-51 බර පංතිය නි‍යෝජනය කරමින් චීන තායිපේ ක්‍රීඩිකා යූ ටින්ග් ලිං පරාජය කරමින් අවසන් තරගයට සුදුසුකම් ලබා ගත්තාය. අවසන් තරගයේ දී ඇය තායිලන්තයේ සොපිඩා සතුරමි සමග තරග වැදීමට නියමිතය.ශ්‍රී ලංකාවට මීට පෙර ජාත්‍යන්තර බොක්සිං ශූරතාවලියක දී කාන්තා අංශයෙන් රන් පදක්කමක් හිමිවූයේ 2011 වසරේදීය.එවර ටියුනීසියාවේ පැවැති ජාත්‍යන්තර බොක්සිං තරගාවලියේ රන් පදක්කමක් දිනා ගනු ලැබුවේ ද අනූෂා කොඩිතුවක්කු විසිනි. මෙවර තරගාවලියේ විශේෂත්වය වන්නේ ජාත්‍යන්තර බොක්සිං ශූරතාවලියක දී ශ්‍රී ලංකා වෙනුවෙන් පළමු වරට ක්‍රීඩකයන් 5ක් අවසන් මහා තරග සඳහා සුදුසුකම් ලබා ගැනීමය. එම ක්‍රීඩකයන් වන්නේ ගයාන් මධුෂාන්, මලිත් ප්‍රභාෂ්වර, අනුරුද්ධ ගුණතිලක, දිනේෂ් සපරමාදු සහ අනුරුද්ධ රත්නායක ය.මේ තරගාවලියේ කිලෝග්‍රෑම් 49 සහ60 බර පංතිවල අවසන් මහා තරගය සඳහා සුදුසුකම් ලබා ඇත්තේ ශ්‍රී ලංකා ක්‍රීඩකයන් වීම විශේෂත්වයකි.කිලෝග්‍රෑම් 49 බර පංතියෙන් ගයාන් මධුෂාන් සහ මලිත් ප්‍රභාෂ්වර අවසන් තරගයට සුදුසුකම් ලබාසිටින අතර අනුරුද්ධ ගුණතිලක සහ දිනේෂ් සපරමාදු කිලෝග්‍රෑම් 60 බර පංතියෙන් අවසන් මහා තරගය සඳහා සුදුසුකම් ලබා සිටිති. මීට අමතරව වසර 4කට පසුව ජාත්‍යන්තර බොක්සිං වළල්ලට පිවිසි ප්‍රවීණ ක්‍රීඩක අනුරුද්ධ රත්නායක කිලෝග්‍රෑම් 52බර පංතියේ අවසන් තරගයට සුදුසුකම් ලබා සිටිති.එහි දී ඔහු පිලිපීනයේ ඉයන් ක්ලාක් සමග තරග වදී.කිලෝග්‍රෑම් 52-60 බර පංති යටතේ රන් පදක්කම් සටන සඳහා ශ්‍රී ලංකා ක්‍රීඩකයන්ම සුදුසුකම් ලබා සිටීම හේතුවෙන් ශ්‍රී ලංකාවට මේ වනවිටත් එම තරග ඉසව්වේ රන් පදක්කම් තහවුරු වී තිබේ.ශ්‍රී ලංකාව අවසන් වරට ජාත්‍යන්තර බොක්සිං තරගයකදී රන් පදක්කමක් දිනා ගනු ලැබුවේ 2004 වසරේ පාකිස්තානයේ පැවැති ආසියානු ක්‍රීඩා උළෙලේදීය. එම ගෞරවය ශ්‍රී ලංකාවට හිමිකර දෙනු ලැබුවේ හර්ෂ කුමාර විසිනි. එහෙත් එය දකුණු ආසියානු ක්‍රීඩා තරගාවලියක් බැවින් මෙවර දිනාගන්නා රන් පදක්කම් ජාත්‍යන්තර බොක්සිං තරගාවලියකදී පිරිමි තරග අංශයෙන් ශ්‍රී ලංකාවට රන් පදක්කම් හිමිකර ගන්නා පළමු අවස්ථාව ලෙස වාර්තා පොතට එක්වේ.පෙරේදා පැවැති තරගවලදී ප්‍රවීන ක්‍රීඩක මංජු වන්නිආරච්චි, ශිරෝමාලා වීරරත්න සහ ගයාන් ජයවීර පරාජයට පත්වීම කැපී පෙනුනි. එහෙත් ගයාන් හා ශිරෝමාලා සමග පී.ඩී.සුරේෂ්, කේෂානී ද සිල්වා, ශෂිකා චන්ද්‍රසේකර, සෙනංග නවරත්න සහ එම්.දිවාරත්න ලෝකඩ පදක්කම් දිනා ගැනීමට සමත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=s1405022</link>
    <topic>ඔස්ට්‍රේලියාව ටෙස්ට් පිටියේ අංක එකට</topic>
    <author/>
    <content>අන්තර්ජාතික ක්‍රිකට් කවුන්සිලයේ වාර්ෂික ටෙස්ට් ශ්‍රේණිගත කිරීම්වල පළමු ස්ථානය අත්කර ගැනීමට ඔස්ට්‍රේලියාව සමත්ව සිටී. ඔස්ට්‍රේලියාව ටෙස්ට් පිටි‍යේ පෙරමුණ ගනු ලැබුවේ වසර 5කට පසුවය. මීට පෙර අවසන් වරට ඔස්ට්‍රේලියාව ටෙස්ට් ශ්‍රේණිගත කිරීම්වල අංක එකට පත්වූයේ 2009දීය.මීට අමතරව ජාත්‍යන්තර එක්දින තරගබිමේ ද පළමු තැන ඔස්ට්‍රේලියාව සතුවන බැවින් දෙඅංශයෙන්ම පෙරමුණ ගැනීමට ඔස්ට්‍රේලියාව සමත්වීම විශේෂත්වයකි. මීට පෙර 2008දී ඔස්ට්‍රේලියාව අවසන් වරට මේ දෙඅංශයෙන්ම පෙරමුණ ගැනීමට සමත්විය.නවතම ටෙස්ට් ශ්‍රේණිගත කිරීම් අනුව ශ්‍රී ලංකාව 7වැනි තැන පසුවෙයි. මීට පෙර ටෙස්ට් පිටියේ තුන්වැනි තැන සිටි ඉන්දියාව 5වැනි ස්ථානය දක්වා පහත වැටීම කැපී පෙනේ. දකුණු අප්‍රිකාව දෙවැනි ස්ථානයේ පසුවන අතර එංගලන්තය තුන්වැනි තැන අත්කර ගෙන සිටී.පාකිස්තානට හිමිවී ඇත්තේ සිවුවැනි ස්ථානයයි. ටෙස්ට් ‍ශ්‍රේණිගත කිරීමේ 6වැනි ස්ථානය හිමිකර ගැනීමට නවසීලන්තය සමත්විය. පිළිවෙළින් බටහිර ඉන්දියා කොදෙව් පිල, සිම්බාබ්වේ හා බංග්ලාදේශය 8, 9 සහ 10 වැනි ස්ථාන අත්කර ගෙන සිටිති.මේ අතර නවතම එක්දින තරග ශ්‍රේණිගත කිරීම් අනුව ශ්‍රී ලංකාව පසුවන්නේ තුන්වැනි ස්ථානයේය. ඉන්දියාවට දෙවැනි ස්ථානය හිමිවී ඇති අතර මීට පෙර පස්වැනි තැන සිටි එංගලන්තය සිවුවැනි ස්ථානය දක්වා ඉහළට පැමිණ සිටී. ඒ අනුව සිවුවැනි තැන සිටි දකුණු අප්‍රිකාව පස්වැනි ස්ථානය දක්වා පහළට ගොස් ඇත.පාකිස්තානය 6වැනි තැනත්, නවසීලන්තය 7වැනි තැනත් රැඳී සිටින අතර බටහිර ඉන්දියා කොදෙව් පිලට හිමිවී ඇත්තේ 8වැනි ස්ථානයයි. බංග්ලාදේශය 9වැනි ස්ථානයේ පසුවන අතර සිම්බාබ්වේ පිල 10 වැනි ස්ථානයට පත්ව සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=s1405023</link>
    <topic>සංගා එක්දින පිටියෙන් සමු ගන්නා ලකුණු</topic>
    <author/>
    <content>2015 ලෝක කුසලාන තරගමාලාව සිය අවසන් අන්තර් ජාතික ‍එක්දින තරගමාලාව වනු ඇතැයි සුපිරි පිතිකරු කුමාර් සංගක්කාර ක්‍රිකින්ෆෝ වෙඩ් අඩවියට සඳහන් කරයි. එහෙත් ටෙස්ට් පිටියේ දිගටම රැඳී සිටීමට අදහස් කර ඇතැයි ද ඔහු ප්‍රකාශ කර ඇත.'බොහෝ දුරට 2015 ලෝක කුසලාන තරගමාලාව ම‍ගේ අවසන් එක්දින තරගමාලාව වේවි. එහෙත් ඒක රඳා පවතින්නේ ජාතික තේරීම් කමිටුව සමග කරනු ලබන සාකච්ඡාව අනුවයි.මේ වසර අවසන් වෙද්දී මට අවුරුදු 37ක් වේවි. ඉතින් මට එක්දින පිටියෙන් ඉවත්වීමට හෝ ඉවත්වන්නැයි කියා සිටින අවස්ථාව ඉක්මනින් උදාවේවි' ඔහු එසේ ප්‍රකාශ කළ බව ක්‍රිකින්ෆෝ වෙබ් අඩවිය සඳහන් කරයි.මේ වනවිට එක්දින තරග 369කට ක්‍රීඩා කර ඇති සංගක්කාර එහිදී රැස් කර ඇති ලකුණු සංඛ්‍යාව 12,500කි. ජාත්‍යන්තර එක්දින පිටියේ වැඩිම ලකුණු සංඛ්‍යාවක් රැස් කළ පිතිකරුවන් අතර ඔහු රැඳී සිටින්නේ සිවුවැනි ස්ථානයේය. සචින් තෙන්ඩුල්කර් පළමු තැන පසුවන අතර රිකී පොන්ටින් දෙවැනි ස්ථානයෙත්, සනත් ජයසූරිය තුන්වැනි ස්ථානයෙත් පසුවෙති.මීට පෙර 2007 සහ 2011 එක්දින ලෝක කුසලාන තරගමාලාවන්ට සහභාගි වී ඇති සංගක්කාර සිය එක්දින තරග දිවියේ අවසානයට ළඟාවී සිටිය ද තවමත් සිය මවුබිම වෙනුවෙන් තරගබිමට පිවිසෙනවිට දැඩි ලෙස සතුටට පත්වන බව කියා සිටියේය.'මම ක්‍රීඩා කිරීමෙන් දැඩි ලෙස සතුටට පත්වෙනවා. ශ්‍රී ලංකා නම සටහන් වුණු ටීෂර්ටය හැඳ පිටියට පිවිසීම විශාල ආඩම්බරයක්‍.' ඔහු එසේ කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=s1405024</link>
    <topic>වෙ‍ෙළඳ සේවා සුපිරි විස්සයි20 ක්‍රිකට් තරගාවලිය අද ඇරැඹේ</topic>
    <author>වර්නන් ගුණසේකර</author>
    <content>ජාතික ක්‍රිකට් සංචිතයේ ක්‍රීඩකයන්ද සහභාගි වන වෙ‍ෙළඳ සේවා ක්‍රිකට් සංගමයේ ‘ඒ’ කොටසේ සුපිරි විස්සයි20 තරගාවලිය අද ඇරැඹේ.තරගාවලියේ අර්ධ අවසන් පූර්ව වටය වෙ‍ෙළඳ සේවා ක්‍රිකට් සංගම් පිටියේ හා බ්ලූම්ෆීල්ඩ් ක්‍රීඩාංගණයේදී අද පැවැත්වෙන අතර අවසන් පූර්ව තරග හා අවසාන තරගය හෙට (3) සහ අනිද්දා (4) වෙ‍ෙළඳ සේවා ක්‍රිකට් සංගම් පිටියේදී පැවැත්වෙනු ඇත.අද පැවැත්වෙන තරගවලදී එච්.එන්.බී. කණ්ඩායම එන්.ටී.බී. කණ්ඩායම සමගත් මොබිටල් පිල මාස් ඇක්ටිව් කණ්ඩායම සමගත් වෙ‍ෙළඳ සේවා ක්‍රිකට් සංගම් පිටියේදී ගැටෙති.අදට නියමිත අනෙක් අර්ධ අවසන් පූර්ව තරග දෙක පැවැත්වෙන්නේ බ්ලූම්ෆීල්ඩ් ක්‍රීඩාංගණයේදීය. එහිදී ටෙක්ස්ටර්ඩ් ජර්සි හා මාස් ඉන්ටිමේට් කණ්ඩායම්ද, කොමර්ෂල් ක්‍රෙඩිට් හා සම්පත් බැංකුව කණ්ඩායම්ද තරග වදිනු ඇත.‘බී’ කොටසේ තරගාවලිය ලබන අගෝස්තු – සැප්තැම්බර් වකවානුවේ පැවැත්වීමට නියමිතය.එම තරගාවලිය පැවැත්වෙන්නේ දැන් ක්‍රියාත්මක වෙමින් තිබෙන වෙ‍ෙළඳ සේවා ‘එෆ්’ හා ‘ජී’ අංශවල තරග අවසන් වීමෙන් පසුවය. ‘බී’ කොටසේ තරගාවලියට ‘ඩී’, ‘ඊ’, ‘එෆ්’ හා ‘ජී’ අංශවල ශූරයන් හා අනුශූරයන් සහභාගි වීමට නියමිතය.මේ තරගාවලි දෙකේම ශූරයන් හා අනුශූරයන්ට කුසලාන පිරිනැමෙනු ඇත. මීට අමතරව තරගාවලියේ වීරයා, අවසාන තරගයේ වීරයා, හොඳම පන්දු යවන්නා හා හොඳම පිතිකරුටද කුසලාන ප්‍රදානය කෙරෙන අතර වඩාත්ම විනයගරුක ක්‍රීඩකයාට විශේෂ ත්‍යාගයක් හිමිවෙයි. ක්‍රීඩකයන් වර්ණ ඇඳුම් පැළඳ ක්‍රීඩා කරනු ඇති අතර තරග සඳහා යොදා ගැනෙනුයේ සුදු පැහැති පන්දුවකි.පසුගිය වසරේ ‘ඒ’ කොටසට පමණක් සීමා වී පැවැති මංගල තරගාවලියේ ජයග්‍රාහකයන් වූයේ සම්පත් බැංකුවයි. හැටන් නැෂනල් බැංකුව අනුශූරයෝ වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=s1405025</link>
    <topic>පොලාඩ්ගේ උත්සාහය අපතේ යවමින් මුම්බායි පස්වැනි තරගයත් පරදී</topic>
    <author/>
    <content>කිරන් පොලාඩ්ගේ වේගවත් ඉනිම අපතේ යවමින් සන්රයිසස් හයිද්‍රබාද් පිල සමග පැවැති තරගයෙන් ලකුණු 15ක පරාජයක් මුම්බායි ඉන්දියන්ස් පිලට අත්විය.හයිද්‍රබාද් පිල ලබාදුන් ලකුණු 173ක ජයග්‍රාහී ඉලක්කය හඹාගිය මුම්බායි පිලට ඕවර 20 අවසානයේ කඩුලු 7ක් දැවී රැස්කර ගත හැකිවුයේ ලකුණු 157ක් පමණි.මුම්බායි නායක රෝහිත් ශර්මා හා කොරි ඇන්ඩර්ස් එක් ලකුණු බැගින් ලබාසිටියදී දැවී ගියේය. ලකුණු 8කට කඩුලු 2ක් අහිමිවු අතර 31දී තෙවැනි කඩුල්ල බිඳ වැටිණි. සිවුවැනි කඩුල්ලට අම්බාට් රයිදු සමගින් එක්ව ලකුණු 77ක සබඳතාවක් පිහිටුවමින් ජයග්‍රහණයේ බලාපොරොත්තු ඇති කිරීමට කිරන් පොලාඩ් සමත්විය.රයිදු ලකුණු 35කට දැවී යෑමෙන් එම සබඳතාව බිඳ වැටිණි. වේගවත් ඉනිමක් දියත් කළ පොලාඩ් ලකුණු 78දී දැවී යෑමෙන් මුම්බායි ජයග්‍රහණයේ බලාපොරොත්තු බිඳි ගියේය. පොලාඩ්ගේ ඉනිම පන්දු 48කදී හතරේ පහර 3ක් හා හයේ පහර 6ක් ඇතුළත් විය. ඕවර 4කදී ලකුණු 17කට කඩුලු 3ක් දවාගත් බුවනේෂ්වර් කුමාර් තරගයේ වීරයා ලෙස නම් කළ අතර ඉර්ෆාන් පතන් හා ඩේන් ස්ටෙන් ද කඩුලු 2 බැගින් දවාගත්හ.මුම්බායි පිලේ ආරාධනයෙන් පළමුව පන්දුවට පහරදුන් හයිද්‍රබාද් පිල කඩුලු 5ක් දැවී ලකුණු 172ක් රැස් කළේය. ලකුණු 38කට කඩුලු 2ක් බිඳ වැටී තිබියදී ඩේවිඩ් වෝනර් සමග එක්වු ලෝකේෂ් රාහුල් ලකුණු 111ක සබඳතාවක් පිහිටුවීය.මුළු ලකුණු සංඛ්‍යාව 149 ක් වෙද්දී එම සබඳතාව බිඳ වැටුණි. පන්දු 51කට මුහුණදුන් වෝනර් හතරේ පහරක් හා හයේ පහර 4ක් සමගින් ලකුණු 65ක් රැස්කළ අතර ලෝකේෂ් රාහුල් ලකුණු 46ක් රැස් ක‍ළේය.ඔහු හතරේ පහර 3ක් එල්ල කළේ පන්දු 40කට මුහුණ දෙමිනි. පන්දු යැවීමේදී කොරි ඇන්ඩර්ස්න් හා සහීර් ඛාන් කඩුලු 2ක බැගින් බිඳ දැමු අතර ලසිත් මාලිංග ලකුණු 28කට එක් කඩුල්ලක් දවාගත්තේය.අයී‍.පී‍.එල් ක්‍රිකට් තරගාවලියේ මූලික වටය යටතේ එක්සත් අරාබි එමීර් රාජ්‍යයේ පැවැති අවසන් තරගය මෙය විය.තරගාවලියේ ඉතිරි තරග ඉන්දියාවේදී පැවැත්වේ. මූලික වටයේ ඉතිරි තරග මේ මස 25වැනිදා දක්වා පැවැත්වෙන අතර අවසන් පූර්ව තරග 28 සිට 30 දක්වා පැවැත්වේ. අවසන් මහා තරගය ජූනි මස 1දා මුම්බායි හී දී පැවැත්වීමට නියමිතය. ඉන්දියාවේදී තරගාවලිය ආරම්භ කරමින් අද (2) චෙන්නායි සුපර් කිංග්ස් හා කොල්කටා නයිඩ් රයිඩර්ස් පිල අතර තරගය රංචිහිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=s1405026</link>
    <topic>කතලුව පාසල් ක්‍රීඩා සමාජයට කොට්ඨාස ශූරතාව</topic>
    <author>නන්දසිරි වැලිගමගේගාල්ල දිසා සමූහ</author>
    <content>හබරාදුව ප්‍රාදේශීය ලේකම් කොට්ඨාස අන්තර් ක්‍රීඩා සමාජ තරගාවලියේ සමස්ත ශූරතාව දිනාගැනීමට කතලුව පාසල් ක්‍රීඩා සමාජය සමත්විය.කතලුව ක්‍රීඩා සමාජය ලකුණු 124ක් ලබාගත් අතර ලකුණු 61ක් රැස්කළ කොග්ගල ඊගල් ක්‍රීඩා සමාජයට අනුශූරතාවත්, හරුමල්ගොඩ නිව් සංසයින් ක්‍රීඩා සමාජයට තෙවැනි ස්ථානයත් හිමිවිය. තරගාවලියේ දක්ෂතම ක්‍රීඩකයා ලෙස කොග්ගල ක්‍රීඩා සමාජයේ ඩී.එස්.රණසිංහ හා දක්ෂතම ක්‍රීඩිකාව ලෙස නිර්මලි මධුෂිකා (කතලුව) සම්මාන දිනාගත්හ.හබරාදුව ක්‍රීඩා නිලධාරි කේ.සි.පුංචිහේවා මහතා විසින් සංවිධාන කළ තරගාවලිය ප්‍ර‍දේශීය ලේකම් අයේෂා ගුණතිලක මහත්මියගේ ප්‍රධානත්වයෙන් පසුගියදා කොග්ගල මහජන ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=f1405021</link>
    <topic>පෝනියො බූරුවො පැටළුණු මනාව දයාගෙ කතාවට සභාවේ සිනාව</topic>
    <author>අන් දොස් හොයන්නේ නිරුෂි විමලවීර</author>
    <content>ශ්‍රී ලංකා - බහරේන් මිතුදම තව තවත් තීව්‍ර කරමින් බහරේන් නිල සංචාරය නිමවා ජනාධිපති මහින්ද රාජපක්‍ෂ මහතා ගිය බදාදා සවස කටුනායක ගුවන් තොටුපළෙන් මෙරටට පැමිණියේ මැති ඇමැතිවරුන්ගේ උණුසුම් පිළිගැනීම මධ්‍යයේ ය.බහරේනයේ ඉහළම සම්මානය වන ඛලීෆා අභිධානය සම්මානයෙන් පිදුම් ලද ජනාධිපතිතුමාව ඇමැති ප්‍රියංකර ජයරත්න මහතා මල්දමක් පලඳවමින් ඉතා උණුසුම් අයුරින් පිළිගත්තේ ය. මෛත්‍රිපාල සිරිසේන, සුසිල් ප්‍රේමජයන්ත, ඩලස් අලහප්පෙරුම, රාජිත සේනාරත්න, මිල්රෝයි පෙරේරා ඇතුළු මැති ඇමැතිවරු විශාල පිරිසක් ජනාධිපතිවරයා පිළිගැනීමට ගුවන් තොටුපළට පැමිණ සිටියහ. පිරිස පිරිවරාගෙන ප්‍රභූ පර්යන්තයට පැමිණි ඒ මහතාට සර්ව ආගමික නායකයෝ ආශීර්වාද කළහ.බහරේන් රජුගේ පිළිගැනීම ඉතා ඉහළ යැයි ජනාධිපතිතුමා කීය.ඒකනේ සර් ට ඒ රටේ ලොකුම සම්මානය දීලා තියෙන්නේ යැයි ඇමැති ප්‍රියංකර ජයරත්න මහතා සිනා සෙමින් කීය.දෙදින නිල සංචාරයක් සඳහා ජනාධිපතිවරයා බහරේන් රාජ්‍ය්‍ය බලා පිටත්ව ගියේ පසුගිය සඳුදා ය. ඇමැති ජී. එල්. පීරිස්, රිෂාඩ් බදියුදීන්, ඩිලාන් පෙරේරා, සරත් වීරසේකර, නවුසර් ෆවුසි මහත්වරු හා ජනාධිපති ලේකම් ලලිත් වීරතුංග මහත්වරුන් ද ඊට එක් වූහ.බහරේන් හි මහමා අගනුවර අන්තර්ජාතික ගුවන් තොටුපළේ අති විශේෂ පර්යන්තයට සේන්දු වූ ජනාධිපතිතුමාව බහරේන් හි අගමැති ඛලීෆා වින් සල්මාන් බින්හමාඩි අල් චලීනා මහතා හා එරට ශ්‍රී‍ ලංකා තානාපති අනුර එම්. රාජකරුණා මහත්වරුන් විසින් පිළිගත්තේ ඉතා උණුසුම් අයුරින් ය.අනතුරුව බහරේන් රජ මාළිගයට ගිය ජනාධිපතිතුමා බහරේන් හි හමාද් බින් ඉසා අල් ඛලීෆා රජු අගමැති ඇතුළු ඇමැති මණ්ඩලය පිළිගත්තේ මහත් හරසරින් ය. රජු කෙටි දෙසුමක් කිරීමෙන් අනතුරුව මහින්ද රාජපක්‍ෂ ජනාධිපතිවරයා ද එහිදී අදහස් දැක්වීය.ජනාධිපතිවරයාගේ හරවත් කතාවට රිසි වූ රජු සිනාවකින් මුව සරසාගෙන එම කතාවේ අත් පිටපත ඉල්ලීය. එ් අනුව ජනාධිපතිතුමා අත්පිටපත රජුට පිළිගැන්වීය. අත්පිටපතට අත්සන් තබන්නැයි රජු නැවත ආරාධනා කළේය. ජනාධිපතිතුමා රජුගේ මුහුණ බලා සිනාසෙමින් අත්පිටපතට සිය අත්සන යෙදීය. බහරේන් රජු ජනාධිපතිතුමාට එරට ඉහළම සම්මානය වන ඛලීෆා අභිධානය සම්මානය පිරිනැමුවේ පිරිසේ අත්පොළසන් මධ්‍යයේය.පසුදින ජනාධිපතිවරයා නැවතී සිටි හෝටලයට පැමිණි එරට අගමැති සල්මාන් බින් හමාඩි අලිි ඛලිෆා කුමරු හා ඇමැතිවරු දිවා භෝජන සංග්‍රහයකට එක් වූහ.“මේ රටේ ඉන්න ශ්‍රී ලාංකිකයෝ හරිම දක්‍ෂයි. එයාල අපේ රටට විශාල මෙහෙයක් දායකත්වයක් ලබා දෙනවා යැයි” එරට අගමැති පැවසීය.“ශ්‍රී ලාංකිකයා කොහේ හිටියත් තම වගකීම් මැනවින් ඉටු කරන පිරිසක්” යැයි ජනාධිපතිතුමා සිනාසෙමින් කීය.මෙහේ ඉන්න ශ්‍රී ලාංකිකයන්ගෙන් ශ්‍රී ලංකාවේ දියුණුව ගැන දැනගන්න ලැබුණා යැයි අගමැති සල්මාන් බින් කීවේය. එරට වෙසෙන ශ්‍රී ලාංකිකයන් විශාල පිරිසක් ජනාධිපතිතුමා නැවතී සිටි රිට්ස් කාල්ටන් හෝටලයට එදින සවස පැමිණියේ එතුමාගේ පැමිණීම සැලවීමෙන් අනතුරුවය.ජනාධිපතිතුමා සමඟ ඔවුහු කතා කළේ සතුටු සිතින් ය.“කොහොමද මෙහේ හොඳ දැයි” හෙතෙම විමසිය.“අපි අවුරුදු 15 කින් 20 කින් ලංකාවට ඇවිත් නැහැ. ලංකාවට එන්නත් ආසයි” යැයි ශ්‍රී‍ ලාංකික කාන්තාවක් කීවාය.“එන්න ඇවිත් බලන්න දැන් ලංකාව ගොඩක් සංවර්ධනය වෙලා” යැයි ජනාධිපතිතුමා කීය.“යුද්ධයෙන් පසු ලංකාව ගොඩක් දියුණු බව එහේ ගිහින් ආපු අය කියනවා” යැයි ඇය පැවසුවාය.සෑම ශ්‍රී ලාංකිකයෙක් ළඟට ම යමින් ජනාධිපතිතුමා ඔවුන් සමඟ ඡායාරූප ගැනීමට ද අමතක නොකළේ ය.පසුගිය දා කුරුණෑගල වෙලගෙදර ක්‍රීඩාංගණයට ගුවනින් පැමිණි ජනාධිපතිතුමා මල්ලවපිටිය සී. ඩබ්ලිව්. ඩබ්ලිව්. කන්නන්ගර විදුහල කරා පැමිණියේ අපි වෙනුවෙන් අපි රණවිරු නිවාස ප්‍රදානෝත්සවයට සහභාගි වීම සඳහාය.ජනාධිපතිවරයාගේ සුරතින් නිවාස 125 ක යතුරු පිරිනමද්දී ආසන සංවිධායකවරු එකිනෙකා මාරුවෙන් මාරුවට ජනාධිපතිතුමා අසලට පැමිණෙනු දුටු එතුමා “මොකද මේ කුරුණෑගල දිස්ත්‍රික්කයෙම සංවිධායකවරු මාරුවෙන් මාරුවට එන්නේ” යැයි දයාසිරි ජයසේකර මහ ඇමැතිවරයා දෙස බලමින් ඇසීය.“සර් බදාගෙන කනවට වඩා බෙදාගෙන කන එක හොඳයි කියා හිතුණා යැයි” මහ ඇමැතිවරයා සිනාසෙමින් කියද්දී ජනාධිපතිවරයාට සිනහ පහළ විය.මාතෘ භූමියේ නිදහස වෙනුවෙන් දිවි පිදූ රණවිරු නිවසකට ජනාධිපතිතුමා සේන්දු විය. ආරක්ෂක ලේකම් ගෝඨාභය රාජපක්ෂ, මහ ඇමැති දයාසිරි ජයසේකර, ඇමැති ජෝන්ස්ටන් ප්‍රනාන්දු මහත්වරු ද එතුමා අනුගමනය කරමින් නිවසට පැමිණියහ. “සර් එජාප මන්ත්‍රීවරු පාර්ලිමේන්තුවේදී බූරු පනත ගැන කතා කළා.එයාලා පාර්ලිමේන්තුවේදී බූරුවෝ ගැන කතා කළාට බූරුවෝ ඉඳලා නැහැ. අන්තිමට ඉඳලා තියෙන්නේ විහාරමහා දේවි පාක් එකේ හිටපු පෝනියෝ යැයි” දයාසිරි ජයසේකර මහතා පවසද්දී ජනාධිපතිතුමා විස්මයට පත්ව දෑස් අයා ජයසේකර මහතා දෙස බැලීය. “සර් ඒ ප්‍රශ්නය ඒක නෙමේ, විහාරමහා දේවි පාක් එකෙන් ගෙනිච්ච පෝනියෝ පිටේ නැඟලා තියෙන්නේ බූරුවෝ යැයි” මහ ඇමැතිවරයා සිනාසෙමින් පැවසුවේ ජනාධිපතිතුමා ඇතුළු පිරිස සිනහ සාගරයක ගිල්වමින්ය.ආරක්ෂක ලේකම්තුමා සිනහව අතරේ “ඒක නම් නියම කතාව යැයි” සිනාසෙමින් කියද්දී එකම හිනා හඬක් බවට පත්විය.ඇමැති ජයරත්න හේරත් මහතා නිවසට එන ලෙස නිතර ආරාධනා කරන බව සිහිපත් කළ ජනාධිපතිවරයා එම නිවසට ගොඩවීමට ද අමතක නොකළේය. පැරැණි මිතුදමක් යළි ඔප් නංවමින් හේරත් මහත්මිය ජනාධිපතිතුමා සමඟ නීති විද්‍යාලයේ අධ්‍යාපනය ලැබූ අතීත සිදුවීම් මතක් කරද්දී ජනාධිපතිතුමා බලා සිටියේ සිනාසෙමිනි. “සර් තමයි මාව එදා නීති විද්‍යාලයේ රැග් එකෙන් බේරාගත්තේ යැයි” කියූ හේරත් මහත්මියගේ දෑසට කඳුළු නැඟිණි.පූජ්‍ය එල්ලාවල මේධානන්ද හිමියෝ වැඩවසන විහාරස්ථානයේ වටිනා බිම් කොටසක් උන්වහන්සේ පරිත්‍යාග කොට ඇහැලියගොඩ ගැටහැත්ත නාපාවල විහාර භූමිය අසල ප්‍රාථමික විදුහලක් ඉදිකළේ විමධ්‍යගත අරමුදලින්ය. ප්‍රාථමික විදුහල විවෘත කිරීමේ උත්සවයට සබරගමුව මහ ඇමැති මහීපාල හේරත්, ඇමැති පවිත්‍රා වන්නිආරච්චි මහත්මියට හා ඇමැති වාසුදේව නානායක්කාර මහතාට ඇරයුම් කළද උත්සවයට පැමිණියේ සබරගමුව මහ ඇමැතිවරයා පමණක් යැයි සඳහන් කළ එල්ලාවල හිමියෝ “මේ පුදබිමේ හොඳට මැණික් ඉල්ලම් තිබෙනවා, මට පො‍ෙළාව යට ඇති මැණික්වලට වඩා මේ පො‍ෙළාව මතුපිට ඇති ගොඩ ඉල්ලම (දූ දරුවෝ) වටිනවා. අධ්‍යාපනය නැමැති උරගල යොදා ගනිමින් මේ දරුවන් කපා ඔපමට්ටම් කළ මැණික්වලටත් වඩා වටිනා වස්තු බවට පත්කිරීම මගේ ඒකායන අපේක්ෂාව යැයි” උන්වහන්සේ කීහ. එය අසා සිටි මහ ඇමැතිවරයාගේ දෙනෙතට සතුටු කඳුළු නැඟිණි.එක්සත් ජාතික පක්ෂයේ නායක රනිල් වික්‍රමසිංහ මහතා අමෙරිකාවේ තාක්ෂණික විශ්වවිද්‍යාලයේදී ආහාර ගැනීම සඳහා දිගු පෝලිමක සිටි ඉන්දියානු ශිෂ්‍යාවන් සමඟ සුහද කතාබහකට එක්විය. ලංකාවේ අධ්‍යාපනය ගැන කතා කරද්දී වික්‍රමසිංහ මහතාගේ චතුර ඉංග්‍රීසි කථනය පිළිබඳ පුදුමයට පත්වූහ. “මම ලංකාවේ ඉගෙන ගත්ත කෙනෙක්, ලංකාවේ ඉංග්‍රීසි අධ්‍යාපනය ඉතා ඉහළ යැයි” වික්‍රමසිංහ මහතා පැවසීය.මන්ත්‍රී සජිත් ප්‍රේමදාස මහතා සුචරිතයේ පැවැත්වූ මාධ්‍ය හමුවකදී “පියා දේශපාලනය ඇරඹූ මැද කොළඹ දේශපාලනයට එක්වීමට තමා කැමති යැයි” කීය. මෙම ප්‍රකාශයෙන් කලබලයට පත්වූ මන්ත්‍රී රවි කරුණානායක මහතා “එයා මොකටද මැද කොළඹ ගැන වද වෙන්නේ. මැද කොළඹට සංවිධායකයෝ ඕනෑ තරම් ඉන්නවා. එයා හම්බන්තොට වැඩක් බලාගෙන හිටියම ඇති යැයි” කීවේය.පසුගිය සිකුරාදා කරු ජයසූරිය මහතාගේ ප්‍රධානත්වයෙන් නායකත්ව මණ්ඩලය රැස්විය. එහිදී කරු ජයසූරිය මහතා ඉතා කනගාටුවෙන් මාධ්‍ය ගැන අදහස් පළකළේය. “ඇතැම් මාධ්‍ය ප්‍රේමදාස ගුණ සමරුව කඩාකප්පල් කරන්නෙක් ලෙස මගේ නම ඈඳාගෙන තිබෙනවා. ඒක අප අතර ගැටුම් ඇතිකරන්න කරපු කුමන්ත්‍රණයක්. මා මෙතෙක් පැවැති සෑම ප්‍රේමදාස ගුණ සැමරුමකටම සහභාගි වූ අයෙක්. මේක කුමන්ත්‍රණයක් යැයි” කීවේය.“ඌව පළාත් සභාවේ සාමාජිකයන් ලක්ෂයක් බඳවා ගැනීමේ ප්‍රවර්ධන වැඩපිළිවෙළක් මේ මස මුල සතියේ ඇරඹනවා. මොනරාගල දිස්ත්‍රික් නායක රංජිත් මද්දුමබණ්ඩාර මහතාටත්, බදුල්ලේ නායකත්වය හරේන් ප්‍රනාන්දු මහතාටත් ලබා දෙනවා යැයි” කරු කීය.මංගල සමරවීර හා තිස්ස අත්තනායක මහත්වරුන්ගේ ප්‍රධානත්වයෙන් සඳුදා සිරිකොතේ දී එජාප සන්නිවේදන කමිටුව රැස්විය. එහිදී මැයි දින රැලිය අම්පාරේ දී පැවැත්වීම පිළිබඳව දීර්ඝ ලෙස සාකච්ඡා පැවැත්විණි. එදින කොළඹින් අලුයම 5.00 ට අම්පාර බලා පිටත්වීමත්, දිවා ආහාරය දයා ගමගේ මහතාගේ අම්පාර නිවසේ ගැනීමටත් එහිදී තීරණය විය.බදාදා සවස කරු ජයසූරිය මහතා ප්‍රධාන නායකත්ව මණ්ඩලය මාදුළුවාවේ සෝභිත හිමි හමුවී රහස් සාකච්ඡාවකට සහභාගි වී ඇත.පොදු රාජ්‍ය මණ්ඩලයට ලබා දුන් මුදල් කපාහැරීම පිළිබඳ නැවත සලකා බලන්නැයි ද්‍රවිඩ එක්සත් විමුක්ති පෙරමුණේ නායක ආනන්ද සංගරී මහතා කැනඩා රජයෙන් ඉල්ලීමක් කළේය. මෙම ඉල්ලීමෙන් පසුව දෙමළ ජාතික සන්ධානයේ දැඩි අර්බුදයක් හටගත්තේය.යාපනය හා කිළිනොච්චිවල පැවැති දෙමළ ජාතික සන්ධාන පාර්ලිමේන්තු, පළාත් සභා හා ප්‍රාදේශීය සභා මන්ත්‍රීවරුන්ගේ හමුවට ආනන්ද සංගරී මහතාට ආරාධනා නොලැබිණි. ප්ලොට්, ටෙලෝ, ඊළාම් මහජන විප්ලවීය පෙරමුණ (ඊ. පී. ආර්. එෆ්) පක්ෂවල මන්ත්‍රීවරුන්ට පමණක් ආරාධනා කිරීම හේතුවෙන් උරණ වූ ආනන්ද සංගරී මහතා ටී. එන්. ඒ. පක්ෂ‍ෙය් නම ආර්. සම්බන්ධන්ට භාවිතා කරන්න නොදෙන ලෙස දන්වා මැතිවරණ කොමසාරිස්වරයාට ලිපියක් යවා තිබුණි.බස්නාහිර පළාත් ආණ්ඩුකාරවරයාගේ ප්‍රතිපත්ති ප්‍රකාශය එළිදැක්වීමේ උත්සවයක් බණ්ඩාරනායක සම්මන්ත්‍රණ ශාලාවේදී බදාදා පැවැතිණි. එය ආරම්භ වීමට ප්‍රථම ජවිපෙ බස්නාහිර පළාත් සභා මන්ත්‍රීවරු හයදෙනා පැලවත්තේ පිහිටි පක්ෂ ප්‍රධාන කාර්යාලයට රැස්විය.එහිදී කණ්ඩායම් නායක ලාල්කාන්ත මහතා “ එජාප, එජනිස පැරණි මන්ත්‍රීවරු පළාත් සභාවේ ගෞරවයට හානිවන අයුරින් සභාවේ හැසිරෙනවා. සභාව හරියට සත්තු වත්තක් වගේ. අපි එය අනුමත කරන්න හොඳ නෑ. ඒ වගේ අයගේ විහිළුවලට හවුල් වෙන්නත් හොඳ නෑ යැයි” කීය. සියලුදෙනා එය අනුමත කර උත්සවයට පැමිණියද සුපුරුදු පරිදි ශ්‍රීනාත් මහේන්ද්‍ර පෙරේරා (එජාප) හා ඉසුරු දේවප්‍රිය (එජනිස) මන්ත්‍රීවරුන් “ගොනා - බූරුවා” යැයි කියමින් මොන්ටිසෝරි රණ්ඩුව ආරම්භ කළහ. සභාපති සුනිල් විජේරත්න මහතා දැඩි ප්‍රයත්නයක් දරා දෙදෙනා අසුන් ගැන්වීය.අනුර කුමාර දිසානායක මහතා ‍ජවිපෙ නායකත්වයට පත්ව පවත්වන ප්‍රථම මැයි රැලිය බී. ආර්. සී. ක්‍රීඩාංගණයේදී ඊයේ පැවැත්විණි. එහිදී ජවිපෙ වෘත්තීය සමිති නායක ලාල්කාන්ත මහතා සභාවේ මුලසුන හෙබවිය.බස්නාහිර පළාත් අභිනව සභාපති සුනිල් විජේරත්න මහතාගේ රාජකාරි කටයුතු ආරම්භ කිරීමේ නිල උත්සවය සෙත්සිරිපායේ දී පසුගියදා පැවැත්විණි. එහිදී මහ ඇමැති ප්‍රසන්න රණතුංග මහතා සිරිකමල් ෆිලීසියන් ද සිල්වා මහතා අසලට යමින් “මම ඔට්ටුව පරාදයි, ඔයාගේ බ්‍රැන්ඩි බෝතල් දෙක ගෙදරට එවන්නම්” යැයි සිනාසෙමින් කීවේ පිරිසට කුතුහලයක් ඇතිකරමින්ය. අසල වාඩිවී සිටි අශෝකා ලංකාතිලක මෙනවිය ඇතුළු පිරිස ඒ කුමක්දැයි පෙරැත්ත කර විමසද්දී සිරිකමල් සිද්ධිය සැලකළේය.ගම්පහ දිස්ත්‍රික් එජාපයේ මන්ත්‍රී ආසන ගණන 9 ට අඩු වෙනවා. මිනුවන්ගොඩ එජාපයට ඡන්ද 12,000 ක් ගන්න බැහැ කියමින් මහ ඇමැතිතුමා වරින් වර මා එක්ක ඔට්ටු ඇල්ලුවා. මම බෑ කියමින් සිට ඡන්දයට දින දෙකක් තිබියදී ඔට්ටුවට කැමති වුණා. එජාපය මිනුවන්ගොඩ ඡන්ද 15,000 ක් ගත්තා. අපේ මන්ත්‍රී ආසන 10 වෙනස් වුණේ නැහැ. මම දිනුවා. ඔට්ටුව බ්‍රැන්ඩි බෝතල් දෙකක් යැයි සිරිකමල් මහතා සිනාසෙමින් සිද්ධිය විස්තර කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=f1405022</link>
    <topic>අභිධර්මය ගැඹුරු වුණත් සිත පිළිබඳ අවබෝධයක් ලබාදෙනවා</topic>
    <author>සටහන</author>
    <content>සූත්‍ර, විනය, අභිධර්මය වශයෙන් බෙදා දක්වා ඇති බුදුරජාණන් වහන්සේගේ ධර්මයෙහි ගැඹුරු ධර්ම කොට්ඨාසය වන්නේ අභිධර්මය යි. අභිධර්මයෙහි ගැඹුරු බව නිසා එය අධ්‍යයනය කරන පිරිස සංඛ්‍යාත්මකව එතරම් ඉහළ නැත. එහෙත් මේ තත්ත්වය දැන් දැන් වෙනස් වෙමින් පවතින අතර අභිධර්මය ඉගෙන ගැනීමට පෙලැඹෙන ගිහියන්ගේ ප්‍රමාණය වැඩිවෙමින් ඇත. මේ පිළිබඳ සහ අභිධර්මයේ ඉගැන්වෙන මූලික කරුණු කාරණා පිළිබඳ අදහස් දක්වන්නට අද ධර්ම සභාවට වැඩම කරන්නේ මොරටුව, එගොඩ උයන ශ්‍රී ජිනේන්ද්‍ර චෛත්‍යාරාමවාසී අභිධර්මාචාර්ය ශාස්ත්‍රපති පාණදුරේ ධම්මරක්ඛිත හිමියන් ය.ජනමාධ්‍යයෙන් ලබා දෙන දායකත්වය නිසා අපේ රටේත්, ලෝකයේත් ධර්ම ප්‍රචාරය සඳහා විශේෂ උනන්දුවක් ඇතිව තිබෙනවා. ධර්ම දේශනා මඟින් ඉතා ලිහිල් බසින් ධර්මය පැහැදිලි කර දෙනවා. මේ තත්ත්වයත් එක් හේතුවක් අභිධර්මය පිළිබඳ උනන්දුවක් ඇති වීමට. දහම් පාසල් අතරත් අභිධර්මය ඉගෙනීමට ලොකු උනන්දුවක් ඇතිවී තිබෙනවා. දරුවන් වෙනදාට වඩා ඒ ගැන උනන්දු වෙනවා.සම්බුද්ධ භාෂිතයම වාචෝදගතයි. වචනයෙන් පාඩම් කරගෙනයි පැමිණියේ. අභිධර්මයත් ඒ විධියට තමයි පාඩම් කරගෙන ආවේ.අභිධර්මයේ මූලාරම්භය දක්වන තැන පෙන්වා දෙන්නේ මේ විදියට යි. බුදුරජාණන් වහන්සේ තව්තිසා දෙව්ලොවදි මාතෘ දිව්‍ය රාජයා ප්‍රධාන දෙවියන්ට දේශනා කළ ධර්මය ඒ ඒ දිනවලදීම සැරියුත් මහ රහතන් වහන්සේට අනවතප්ත විල අසල දී දේශනා කළා.උන්වහන්සේ තමා උගත් ඒ ධර්මය බුදුරජාණන් වහන්සේගේ න්‍යාෙයහි පිහිටලා තමන්ගේ ගෝල පිරිසට ප්‍රකාශ කළා. ඒ ශිෂ්‍ය පිරිස ඉගෙන ගත් ධර්මය තමයි මේ තාක් කල් රැකගෙන විත් අභිධර්මය වශයෙන් ලැබී තිබෙන්නේ.‘අභිධර්මය’ කියන පදයම තෝරන විට ‘අභි’ යන විශේෂ පදයකින් ධර්මය හඳුන්වා දී තිබෙනවා. (අභි විසිට්ඨෝ ධම්මෝ අභිධම්මෝ.) බුදුහාමුදුරුවන්ගේ ධර්මය තුළ තිබෙන විශිෂ්ට වූ ස්වභාව තමයි අභිධර්මය වශයෙන් දක්වන්නේ.ඒ වගේම අභිධර්මය පරමාර්ථ දේශනාව වශයෙන් දක්වා තිබෙනවා පරමාර්ථ දේශනා කියා පෙන්වා දෙන්නේ ලෝකයේ ඇත්ත වශයෙන්ම පවත්නා යථාභූත ස්වභාව යි. අපේ භාවිතයේ තිබෙන්නේ ලෝක ව්‍යවහාරයයි. ඒවාට කියන්නේ සම්මුති කියායි. සම්මුතියෙන් හඳුන්වන දේ පිළිබඳ ගැඹුරින් සලකා බලන විට ඒ ගැඹුරු අර්ථය තමයි පරමාර්ථය කියා කියන්නේ.උදාහරණයක් මඟින් මෙසේ පෙන්වා දිය හැකියි. මේසය කියා පාවිච්චි කරන වචනය ගත්තොත්, මේසය කියන්නේ සම්මුතියක් පමණයි. පිළිගැනීමක් පමණයි. මේසය එදත් මේසය අදත් මේසය අනාගතයෙත් මේසය.නමුත් මේසය හැදිලා තිබෙන වස්තු බැලුවොත් එය ඇතුළත් වෙන්නේ පරමාර්ථ ස්වභාවයට. මේසය හැදිලා තිබෙන්නේ සතර මහා භූතවලින් විශ්වයේ තිබෙන හැම දෙයක්ම හැම වස්තුවක්ම, ගහක් කොළක් වශයෙන් ඇළ දොළ ගංගා වශයෙන් ගත්තත් ඒ සියල්ල හැදි තිබෙන්නේ මහා භූතවලින්. ඒ බාහිර ලෝකය පිළිබඳ විග්‍රහය.පුද්ගලයා පිළිබඳ විග්‍රහ කරද්දී බුදුහාමුදුරුවෝ පෙන්වා දී තිබෙනවා සත්වයා කියන්නේ නාම – රූප ධර්මවල එකතුවක් කියා. සතර මහා භූතයන්ගෙන් හැදුණු ශරීරය සම්බන්ධව පවතින නාම ධර්ම රාශියක් තිබෙනවා. නාම ධර්ම වශයෙන් හඳුන්වන්නේ ප්‍රධාන වශයෙන් චිත්ත, චෛතසික කියන ධර්ම දෙක.සත්වයා බෙදා පෙන්වන විට චිත්ත, චෛතසික යන ධර්ම විග්‍රහ කරනවා. විඥානස්කන්ධය තමයි චිත්ත කියා කියන්නේ. වේදනා, සංඥා, සංඛාර යන ස්කන්ධ තුන තමයි චෛතසික වශයෙන් ගණන් ගන්නේ. මේ ස්කන්ධ පහ, ඒ කියන්නේ රූප, වේදනා, සංඥා, සංඛාර, විඥාන කියන ස්කන්ධ පහේ එකතුව තමයි සත්වයා කියා කියන්නේ. ඒ පරමාර්ථ වශයෙන් සත්වයා විග්‍රහ කර තිබෙන එක් ආකාරයක් තවත් ආකාර රාශියක් තිබෙනවා. මෙවැනි කාරණා තමයි අභිධර්මයේ දී විස්තර කෙරෙන්නේ.විදර්ශනාව කියා කියන්නේ ‘විශේෂයෙන් බැලීම’යි. එහෙම නැතිනම් ‘විශේෂයෙන් දැකීම’යි. විශේෂයෙන් දැකීම කියන්නේ යම් ධර්ම ස්වභාව නියම, යථා ස්වභාව දැකීමයි. ධර්ම ස්වභාව වශයෙන් අභිධර්මාර්ථ හතරයි.චිත්ත, චෛතසික, රූප, නිර්වාණ කියන පරමාර්ථ හතර. එයින් තුනක් එනම් චිත්ත, තෛතසික, රූප කියන තුන තමයි සත්වයා කියා කියන්නෙ. එහෙම නම් ඒ පරමාර්ථ තුන ගැන විග්‍රහයක් තමයි අපි කරන්නට ඕන අපි කවුද කියා හඳුනාගන්නට.ඇත්තටම අපි කවුද කියා හඳුනාගන්නට නම් අප කෙරෙහි පවතින සිත් මොනවද කියා තේරුම් ගත යුතුයි. අපට පහළ වන චෛතසික අපි තේරුම් ගන්නට ඕනෑ. අපේ ශරීරය පිළිබඳ ස්වභාව අපි වටහාගන්නට ඕනෑ.ඒවා තේරුම් ගන්නට නම් අභිධර්මයේ උගන්වන ආකාරයට සත්වයා පිළිබඳ නිසි පරිදි කළ විග්‍රහයක් අවශ්‍ය වෙනවා. ඒ නිසා අභිධර්මය දැනගෙන තිබීම විදර්ශනාවට රුකුලක් වෙන්නට පුළුවන්. හැබැයි එය දැනගෙන තිබීම භාවනාවට අත්‍යවශ්‍ය යි කියා කියන්න බැහැ. හේතුව නම්, විදර්ශනාව තුළින් කෙනෙක් දකිනවා අභිධර්මය.අභිධර්මය ගැඹුරු වුණාට ඒ තුළින් පෙන්වන්නේ තමා පිළිබඳවනේ. එයින් වඩාත් ප්‍රායෝගිකව කෙනෙකුට අත්දකින්න පුළුවන් තමාගේ ජීවිතය පිළිබඳ ස්වභාව, අභිධර්මය ගැන තරමක අවබෝධයක් තිබීම ඊට ප්‍රමාණවත්.උදාහරණයකින් මේ කාරණය පැහැදිලි කර ගනිමු. අපි කියනවානේ හොඳ වැඩ කරන්න, නරක වැඩවලින් වළකින්න කියලා. අභිධර්මයේ දැක්වෙන ආකාරයට, හොඳ නරක දෙක තෝරන්නේ අපට පහළවෙන සිත් අනුව යි.අකුසල සිත් තමයි අපි වැරැදි ක්‍රියා කරන කොට පහළ වෙන්නේ. කෙනෙක් තවත් කෙනෙකුට පහරදෙන විට කේන්තියකින් තමයි පහර දෙන්නේ. කෝපයෙන් පහර දෙන විට ඒ පුද්ගලයාගේ චිත්ත ස්වභාව සම්පූර්ණයෙන් ම වෙනස් වෙනවා.ඒ වගේම, කෙනෙක් පුංචි දරුවෙක් නළවන අවස්ථාවක් ගන්න, එතැනදි චිත්ත ස්වභාව මුලින් අවස්ථාවට වඩා වෙනස්. ඒ වගේ නොයෙක් අවස්ථා සැලකූ විට අපේ චිත්ත ස්වභාව වටහාගන්න අපට ලෙහෙසියි.අභිධර්මයට අනුව සිතේ මේ ගති ස්වභාව තේරුම්ගත හැකියි. සාමාන්‍ය ජීවිතයේ පැවැත්ම අභිධර්මයට අනුව සිතන්නට, විමසන්නට කෙනෙකුට පුළුවන් නම් ඔහුට එය ඉතා හොඳ පාඩමක් වෙනවා තමන්ගේ ජීවිතය සකස් කර ගන්නට.තමන්ගේ සිත තමයි සියල්ලට ප්‍රධාන. සිත රැක ගන්න පුළුවන් නම් එය තමයි කළ යුතු වන්නේ. සිත රැක ගන්නට නම් සිත පිළිබඳ අවබෝධයක් තිබීම අවශ්‍යයි. අභිධර්මයෙන් ඒ කාරණාව සම්පූර්ණ කර දෙනවා. .</content>
  </post></root>