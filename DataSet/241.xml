<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=as1202196</link>
    <topic>මානිගල අම්බරුවෝ</topic>
    <author>ජැක්සන් ඇන්තනී</author>
    <content>මානිගල අම්බරුවෝඇළහැර, බකමූණ සිට ඉලුක්කුඹුරෙන් රිවෙස්ටන් පසු කරන්නෙකුට සහ මාතලේ රත්තොට සිට මිඩ්ලන්ඩ් වතුයාය හරහා රිවෙස්ටන් පසු කරන්නෙකුටත් ඈතින් පෙනෙන අති විශාල සුන්දර පර්වත ශිඛරය වනාහී මානිගල කන්දයි. රිවෙස්ටන් වතු යායේ අතීතයේ රස්සාව කළ දමිළ කම්කරුවන්ට වෙලාව හෙවත් “මනිය” කියූ ගල මනිගල ය. දෙමළෙන් කියූ “මනිගල” සිංහල කටට හුරු වූයේ “මානිගල” කියා ය.මා මානිගල නගින්නට පාර අසා ගන්නට 2005 වර්ෂයේදී ගියේ ඉලුක්කුඹුර ගම්මානයටයි. මානිගල නගින්නට ඉලුක්කුඹුරෙන් ද කැලෑ පාරක් තිබුණි. එහෙත් ඇටංවල ගැමියන් මානිගල මුදුනට අම්බරුවන් දක්කන වල්පොලමුල්ල අඩි පාරෙන් කන්ද තරණය කළහොත් මගේ දැනුමට අලුත් යමක් එකතු කරගත හැක.ඇටංවල කමතේදී මට ඉලුක්කුඹුරේ ලලිත් නම් තරුණ ගොවි මහතා හමු විය. ඔහු මගේ ආරාධනයෙන් මගට පිළිපන්නේ මට මානිගල මුදුනට පාර පෙන්වන්නයි. ඇටංවල සිට වල්පොලමුල්ල දක්වා වැටී ඇති අඩි පාරේ යෑමට මට කිසිවෙකුත් අවශ්‍ය නො වූවද වල්පොලමුල්ල ගමට හැරෙන හන්දියෙන් එහාට ඇති කැලෑ මණ්ඩියේ රූස්ස කන්ද තරණය කිරීමට නම් මට මඟ පෙන්වන්නෙකු අවශ්‍ය වෙයි.මානිගල කන්ද පාමුල පිහිටි ඇටංවල පැරණි ගම වනාහී තවදුරටත් නවීකරණය නොවූ ගොවි බිමකි. මම ඉලුක්කුඹුරේ සිට මාලකොටුව, රත්තින්ද, මැදෑල පසු කරගෙන ඇටංවල වෙත පැමිණ සිටිමි. ඇටංවලදී මානිගල කන්ද නගින්නට පෙර තරණය කළ යුතු වෙල අද්දර ගොම්මං ගස් ගොල්ලේදී අපි රොටී පුළුස්සාගෙන ලුණු මිරිස් සමඟ භුක්ති වින්දෙමු. ඇටංවල සිල්ලර කඩයකින් මිල දී ගත් පාන් පිටි ඇතුළු පහේ වර්ග හොඳින් අනා පදමට සකසා ගත් පොල් රොටී ආහාරයෙන් අපේ බඩ පිරී ගියේ ය.“මනිය” කියූ ගල - මනිගලමා මානිගල තරණය කරනු ලැබූවේ ගඟ දිගේ යන ගමන් ය. මහියංගනයේ සිට වස්ගමු කැලය මැදින් සෘජු රේඛාවක් සේ උතුරු අතට ගලා බසින වෘද්ධ මහවැලි ගඟ දිගේ ඩිංකි හබල් ගෑ මට ඉතා දුර්ලභ වන අත්දැකීම් ගොන්නක් ලැබී තිබුණි. වස්ගමු කැලයෙන් එළියට කාලිංග අමුණ, යක්කුරේ, හඳපාන්විල්ලුව ආදිය පසු කරගෙන ගල්ලෑල්ලට සේන්දු වන තැන මහවැලි ගඟට එකතු වන අතිවිශාල අතු ගංගාව වූ අඹන් ගඟ මව් ගඟට එකතු වන දෙගං මෝය හමු වෙයි.මම එතැනින් ආපසු හැරුණෙමි. ඒ වන විට මම මහවැලි ගඟට එකතු වූ අග්‍රා ඔය, කොත්මලා ඔය, හැටන් ගඟ, පූඬලු ඔය, නානු ඔය, පිඟා ඔය, උමා ඔය, බදුලු ඔය, හිප්පොල ඔය ආදී සියලු ම ප්‍රධාන අතු ගංගා දිගේ ද සංචාරය කොට තිබුණෙමි. එසේ නම් මා මහවැලි ගඟට එකතු වන දිග ම අතු ගංගාව වූ අඹං ගඟ දිගේ ද ඇවිද යා යුතුව ඇත. මම වහාම ගඟෙන් ගොඩ වූවෙමි.ගල්ලෑල්ලෙන් පොළොන්නරුවට ගොඩ වූ මා මනම්පිටිය පාලමෙන් දකුණට එගොඩ වී දිඹුලාගල, දෙහිඅත්තකණ්ඩිය, ගිරාඳුරු කෝට්ටෙන් හම්බෙගමුවට පැමිණ යළිත් ජපන් මිත්‍රත්ව පාලමෙන් මහවැලි ගඟේ වම් ඉවුරට ගොඩ වී හෙට්ටිපොළ, පල්ලෙගම පසුකරගෙන ඉලුක්කුඹුරෙන් රිවෙස්ටන් බලා පැමිණියෙමි. මා රිවෙස්ටන් පැමිණෙන්නේ අඹං ගඟේ මුල් දියතු නකල්ස් කඳු අතරින් හට ගන්නා බැවින් ය. නකල්ස් කඳු පන්තිය දකුණු දිගින් අවසන් වන්නේ මානිගල කන්දෙන් බව දැනගත් මා වහාම මානිගල තරණය කිරීමට ඉටා ගත්තෙමි. මා නිරීක්ෂණය කරන අඟලේ සිතියමට අනුව මානිගල කන්ද මුදුනට නැග ගතහොත් මට දකුණු සහ නැගෙනහිරදිග තැන්න හොඳින් නිරීක්ෂණය කරගත හැකි බව මම හොඳින් ම දනමි.එසේ නම් ඉරගල වැටෙන්නට පෙර මා කඳු මුදුනත වෙත ගමන් කළ යුතුව තිබේ. ඇටංවල කමතේදී මට ඉලුක්කුඹුරේ ලලිත් මුණ ගැසුණු කල මම ඔහුගෙන් මේ මුළු කඳු තරණයට කොපමණ වෙලාවක් ගතවේදැයි ඇසුවෙමි. එවිට ඔහු ඉතා අහිංසක ලෙස සිනාසුණා පමණි. පළපුරුදු ගැමියන් ගමනක් පිටත් වන්නේ කට වරද්දා ගන්නේවත්, කට ඉස්සර කර ගන්නේවත් නැතිව බව මම දනිමි. ලලිත් කීවේ “දෙයියංගේ පිහිටෙන් අන්ධකාර වැටෙන්න කලිං ගිහිං එමු” කියා පමණි.උදේ ආහාරයට ලුණු මිරිස් සමඟ රොටී කෑ අප දිවා භෝජනය සඳහා ගමන් මල්ලේ ඇති බිස්කට් පිළිබඳ විශ්වාසය තබා හනි හනිකට ගමනට පිවිසුණෙමු. මහවෙල හරහා ඇවිද යද්දී වල්පොලමුල්ල පැත්තේ සිට නියර දිගේ එන ගෙවිලියන් පෙරහර අපේ වෙහෙස දුරු කළේය. ඔවුන් වී මලු ඉහ තබාගෙන එක පෙළට ඇවිද යන්නේ ඇටංවල, මැදෑල, රත්තින්ද පළාතේ ඇති හාල් මෝලක් වෙත ය. මහවෙල අවසන් වන්නේ රූස්ස පුවක් ගොල්ලකින් ය. එතැන් සිට අපි කන්ද තරණය කළ යුතු වෙමු. ගම අවසන වනතුරු ම පඩිපෙළ සිමෙන්ති යොදා සකසා තිබුණෙන් අපේ ගමන ඉක්මන් විය. වෙල සීමාවෙන් පටන් ගන්නා ඇටංවල ගෙවල් ගොල්ල සෑහෙන උසක් නගින තුරුත් අවසන් නොවේ. ගම කෙළවර වන්නේ යළිත් කැලය ආරම්භ වීමෙනි. ගම අසල වනයේ තැන තැන එළි පෙහෙළි කොට කටුසර බෝග වගා කොට තිබේ. ඉන්පසු අප රූස්ස දුර්ග මාර්ගයක් තරණය කළ යුතු වේ. පඩි රහිත අඩි පාර පටු ය. ගලෙන් ගලට පා තබමින් ඇවිද යා යුතු වේ.ඒ කන්දත් අපේ තමයිමගේ සංචාර පි‍්‍රයතාව අරභයා මේ දුර්ග මාර්ගය මට ත්‍රාසජනක ලෙස ගෙවා චඳය හැක. එය මට උත්තම විනෝදයකි. ජවසම්පන්න ව්‍යායාමයකි. දුර්ලභ අත්දැකීමකි. එහෙත් මේ අඩි පාර ඉදි වී ඇත්තේ මා වැනි ත්‍රාසජනක සංචරණය (Adventure Tourism) පි‍්‍රය කරන දේශාටකයින් උදෙසා නොවෙයි. මේ වනාහී ඉලුක්කුඹුරේ සිට මාලකොටුව, රත්තින්ද, මැදෑල, ඇටංවල සහ වල්පොලමුල්ල යන ගම් යා කරමින් අනාදිමත් කාලයක් පැවතුණු පරිවහන සංකීර්ණයේ අවසාන අඩි පාරයි.ඇටංවල සිට කිලෝමීටර් 5 ක් පමණ වනාන්තරය තුළට ගිය කළ වල්පොලමුල්ල නම් හුදෙකලා ගම්මානය හමු වෙයි. වල්පොලමුල්ලේ අහිංසක ගැමියන්ට ඉලුක්කුඹුරට යා යුතු නම් කිලෝමීටර් 5 ක් පමණ ඇටංවල දක්වා වූ මේ දුර්ග අඩි පාර දෙපයින් ම තරණය කළ යුතුය. මේ අඩි පාරේ පාපැදියක්වත් ධාවනය කළ නො හැකිය.ඇටංවල සිට වල්පොලමුල්ල හැරෙන හන්දිය දක්වා ම ගමන් කළ පැයක පමණ කාලය තුළ මට හමු වූවේ මගීන් දෙදෙනකු පමණි. එක් අයෙකුගේ අතේ හිස් වූ ගෝනියක් තිබුණි. ඔහු ඇටංවල කඩයකට එළවලු දමා එන ගමන් ය. ඊළඟට හමු වූ ගැටයාගේ කරේ තිබුණේ ඔහුගේ බයිසිකලයයි. ඉලුක්කුඹුර විද්‍යාලයේ සාමාන්‍ය පෙළ හදාරන ඔහු හැමදාම පාසල් යන්නේ බයිසිකලය කර තබාගෙනලු. මේ මාවතේ සමහර තැන්වල බයිසිකලය පැද යා හැකි යැයි ඔහු මා සමඟ කීවේ ය. ඇටංවල සිට ඉලුක්කුඹුර දක්වා ඔහුට බයිසිකලය පැද යා හැකිය.මා මීට පෙර වල්පොලමුල්ලට සංචාරය කොට තිබුණේ නැත. එහෙත් 1980 ගණන්වල විශ්ව විද්‍යාල සිසුවෙකුව සිටියදී පදියපැලැල්ල නම් හුදෙකලා ගම්මානයට මා ගොස් තිබුණේ ය. ඒ දිනවල ම මා ගොඩවී තිබූ කළුන්දාවත්, මීමුරේ ගමත් ඉතා ම හුදෙකලා ගම්මාන ය. නමුත් අද වන විට මේ ගම්මානවල තත්ත්වය වෙනස් ය. කළුන්දාවට දඹුල්ලේ ජාත්‍යන්තර සංචාරක ආකර්ෂණය ලැබී වෙනස් වූ අතර මීමුරේ සුන්දර ගම “සූරිය අරණ” චිත්‍රපටය හේතු කොටගෙන දේශීය සංචාරකයින්ගේ ආකූල ව්‍යාකූල වී ගියේ ය.2005 වන විට වල්පොලමුල්ල ගම්මානයේ පවුල් කීපයක් පමණක් ඉතාමත් අපහසුතා මැද දිවි ගෙවූහ. එදා ඉරගල වැටෙන්න මත්තෙන් මානිගල කඳු මොල්ලිය තරණය කිරීමට මට හදිසියක් තිබූ හෙයින් මම වල්පොලමුල්ල පැත්තට නො හැරී කෙළින් ම රූස්ස කන්ද නගින්න පටන් ගත්තෙමි. පසුව වෙනත් දිනෙක වල්පොලමුල්ල ගම්මානය වෙත නැවත පැමිණෙන්නෙමැයි සිතා ගත්ත ද මට යළි ඉලුක්කුඹුරට යාමට හැකි වූයේ 2011 “කුසපබා” රූපගත කිරීමටයි. මේ රූපගත කිරීම් අතරවාරයේ වල්පොලමුල්ලට යාමට මට සිතී තිබුණ ද සොයා බැලූ මට දැනගන්න ලැබුණේ එගම මිනිසුන් දැන් එහි නො නිවසන බවයි.ඉරගල වැටෙන්නට පෙර මානිගල නගිමුමානව ජීවිතයට අවශ්‍ය අවම පහසුකම්වත් සම්පාදනය කර ගැනීමට නොහැකි වූ ජනාවාස ස්වාභාවික ව අහෝසි වන්නේ ය. මම මීට පෙර එබඳු අත හැර දමනු ලැබූ ගම්මාන කිහිපයක් දැක ඇත්තෙමි. නැගෙනහිර පළාතේ කුමන ගම්මානයත්, මධ්‍යම පළාතේ යක්කුරේ ගම්මානයත් එසේ ජනශූන්‍යව වනාන්තරය විසින් ගිල ගැනුණි. උතුරු නැගෙනහිර දෙ පළාත්වල අධි ආරක්ෂිත කලාප වෙනුවෙන් අත්හැර දමනු ලදුව වනාන්තරයට බිලි වූ පොහොසත් අතීත ජනාවාස බොහොමයක් ද දැක ගැනීමේ අභාග්‍යය මම විඳ ඇත්තෙමි.වල්පොලමුල්ලට හැරෙන හන්දියේ සිට මා තරණය කළ රූස්ස ගිරි දූර්ගය මම ඉතා වෙහෙසින් ගෙවා දැමුවෙමි. කෙසේ හෝ හෙල මුදුනට නැග ගත් මට මාරාන්තික සුළං කපොල්ලකට මැදි වීමට සිදුවිය. අවාරයේ සිරිපා නගින විට හමු වූ පැරැණි මහගිරිදඹේ සුළං කපොල්ල විඳ තිබූ මට මානිගල සුළඟ මඳ පවනක් තරම් යැයි මට සිතේ.හෙල මුදුනේ පතන් බිමට ඇතුළු වීමට ඇත්තේ ඉදි කඩුල්ලකි. මේ ඉදි කඩුල්ලෙන් හෙල පහළ ගම්මානවලට මහත් සේවයක් සිදු වෙයි. මානිගල අවට ඇති ඉලුක්කුඹුර, මාලකොටුව, රත්තින්ද, මැදෑල සහ ඇටංවල වැනි ගම්මානවල හදන අම්බරුවන් වෙල් වැඩ නැති දවස්වල නිදහසේ ගාල් කර ඇත්තේ මානිගල හෙල මුදුනේ ඇති පතනේ ය. උන් මේ පතන් බිමේ කැලෑ මීමුන් සේ නිදැල්ලේ හැදෙයි. පහළ වෙල් වැඩ කන්නවලදී ගැමියන් පැමිණ කඩුල්ල ගලවා තම අම්බරුවන් ගම වෙත දක්කා යති. වැඩ අවසන් වූ කල මේ දුර්ග අඩි පාරේ ම ඔවුන් දක්කා අවුත් පතනට දමා කඩුල්ල මුවාකර යයි.දෙනුන්ගේ කිරි පැටවුන් බොනවා මිස දොවා මී කිරි මුදවන්නට කිරි පට්ටියක් නැත. ස්වාභාවිකව පට්ටි වන මී වැස්සියෝ එක පෙළට පැටව් වදති. වෙල් වැඩ නැති කාලයට අනුන්ගේ කොටුවලට පැන බෝග අලාභ කළැයි උන්ට චෝදනාවක් ද නැත. මානිගල හෙල මුදුන් පතනේ නිදහස් මී ගව රැළ උපරීම වාසනාවන්තයින් යැයි සිතා ගත් මම කඳු මුදුනේ සිට හාත්පස පිරික්සන්නට පටන් ගත්තෙමි.ලබන සතියේ සේර ඇල්ලේ ගල්ලෙනජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=as1202197</link>
    <topic>හොඳට නරකට දෙකට රවියා</topic>
    <author>සටහන - කේ.සී.ජේ.</author>
    <content>හොඳට නරකට දෙකට රවියා”ඉන්ද්‍ර දිගට අධිපතිවම හිරු දෙවි මන නන්දා රන්සිරිපත සුරත දරා ශතවාහනයෙන්දා කොකුණෙන් භෝජන වලඳා සුමිතුරු මන නන්දා ඉන්ද්‍ර දිගින් හිරු වඩිනට නමා සිරස වැන්දා”මේ ග්‍රහ පූජාවේදී රවි හෙවත් සූර්යයාට නමස්කාර කරන කවියකි. ප්‍රවීණ ඡ්‍යොතිෂවේදී මීපේ ගණිත ගේ චන්ද්‍ර භාරතී මහතා මෙවර අදහස් පළ කරනුයේ ග්‍රහ මණ්ඩලයේ අධිපතියා ලෙස සැලකෙන සූර්යා හෙවත් රවි ගේ ගුණ බල හා එකී ක්‍රියාකාරකම් මිනිසාට බලපාන ආකාරයයි.”හිරු ගේ රශ්මිය, තරංග, ශක්තීන්, ආලෝකය සක්වළ පුරා පැතිරෙනවා. එයින් කොටසක් සෘජුව පොළවට පතිත වෙනවා. තවත් කොටසක් අනිකුත් ග්‍රහයින් මත පතිත වෙලා ඒවා නැවත පොළවට පරාවර්තනය කෙරනවා. විශ්ව ශක්තිය කියන්නේ මේකටයි. සත්න ග්‍රන්ථවල සඳහන් වන ආකාරයට නාරායන සෘෂීන් සහ කමලා දේවි හේතු කොට ගෙන දුරුතු මස පුර පසේ ඉරිදා විසා නැකතින් තුලා ලග්නයෙන් සූර්ය දිව්‍ය රාජයා පහල වුණ බව සඳහන් කෙරෙනවා.ක්‍රිෂ්ණ සෘෂීන් ලබාදුන් සිරිවත නම් ආයුධය සූර්යා ගේ අතේ නිතරම රැඳෙනවා. කුංකුම මිශ්‍ර බත් ආහාරයට ගත් සූර්ය අධිපති දිව්‍ය රාජයා ගාන්ධප නම් අශ්ව රථයෙන් ගමන් ගන්නා බවත් සඳහන් වෙනවා. සියක් උස ඉඹුල් විමානයටත්, පූර්ව දිසාවටත් අධිපති සූර්ය දිව්‍ය රාජයා පද්මරාග මැණිකෙන් සැරසී සිටින බවත් විශ්වාසයක්. ග්‍රහ මණ්ඩලයේ තේජෝ බල පරාක්‍රමයෙන් යුත් අධිපතියා වන්නේත් රවි. සිංහ රාශිය මිතුරුයි. “අර්ක ශනේශ්වරාඞ සදා වෛරඞ” ඒ කියන්නේ රවි ගේ උපන් ගෙයි, නෛසර්ගික සතුරා ලෙස සැලකෙන්නේ ශනි (සෙනසුරු) ග්‍රහයායි. මීට අමතරව සිකුරුත් රවිට සතුරුයි. මේ උදාහරණයත් බලන්න. මේෂ රාශියේ දී රවි උච්චයි. ශනි නීචයි. ඒ වගේම තුලා රාශියේ දී රවි නීචයි. ශනි උච්චයි. මේ ආකාරයෙන් ඒ ඒ භාවයන්හිදී රවි ගේ බලය වෙනස් වෙනවා.”දිසාබලය අතින් ගත්තොත් රවි නැඟෙනහිර දිසාවේ ඉතාම බලගතුයි. ග්‍රහයින් පිහිටන ආකාරය විවිධාකාරයි. මේ නිදසුන් බලන්න. දිනයට අධිපති හෙවත් දිනාධිපති වශයෙන් ගත්තොත් රවි ඉරිදා දිනයේ වඩා බලගතුයි. හෝරාධිපති හැටියටත් වර්ග කිරීම් තියෙනවා. අයනබල හැටියට ගත්තොත් රවිට හිමිවන්නේ උත්තරායනයයි. කාලබල හැටියට ගත් විට රවි මධ්‍යහ්නයේදී ඉතාම බලවත්.ස්ථානබල හැටියට දකින විට 10 වැනි භාවය රවිට බලගතු ස්ථානයක්. චේෂ්ටාබල නෛසර්ගික බල හැටියට තවත් වර්ග කිරීම් දකින්න පුළුවන්. උත්තරායනය හෙවත් මකර, කුම්භ මීන, මේෂ, වෘෂභ, මිථුන යන රාශි හයේදීත් රවි බලවත් වෙනවා. නෛසර්ගික බල වශයෙන් ගත්තොත් සියලුම ග්‍රහයින්ට වඩා රවි බලසම්පන්නයි. රවිගේ බලය අංශක 17ක් දුරට ඒ කියන්නේ ඉදිරියට හා පසුපසට අංශක 8 1/2ක් පමණයි. රජයේ ගමන් වේගය එක් රාශියක මාසයක් ලෙස සැලකෙනවා.””..රවිගේ උච්ඡාවස්ථාව සැලකෙන්නේ රජ වූ අවස්ථාවක් හැටියටයි. රවි ගේ ස්වක්‍ෂේත්‍ර අවස්ථාව කියන්නේ තමන්ට උරුම භූමියට පැමිණීමක්. මේ හැරෙන්න මිත්‍ර අවස්ථාව, සම අවස්ථාව, සතුරු අවස්ථාව, නීච අවස්ථාව යනාදී හැටියට තවත් විවිධාකාර අවස්ථා දකින්න පුළුවන්.”..යම් ග්‍රහයෙක් ලග්නකුණ්ඩලීයේ යම් භාවයක පිහිටන අතරේ නවාංශක කුණ්ඩලියෙන් ඒ ආකාරයෙන්ම පිහිටියොත් ඒ ග්‍රහයා වර්ගෝත්තම බලය ලබනවා. රවි සිංහ රාශියට අධිපති වන අතර මේෂ රාශිය උච්ඡ රාශිය බවට පත් වෙනවා වගේ රවි තුලාවේදී නීච භාවයට පත් වෙනවා. නමුත් ලග්න පලාඵල කථනය ඉතා සංකීර්ණයි. ගෝචර ගමන, අනිකුත් ග්‍රහයින්ගේ පිහිටීම යනාදී වශයෙන් පැති මාන කිහිපයක් බැලිය යුතුයි. එසේ නැතිව නිවැරැදි පලාඵල කථනයක් කරන්න බැහැ.අන්න ඒ මූලික නියමයට යටත් වෙලා තමා අප පහත විස්තරය ඉදිරිපත් කරන්නේ; ඒ අනුව - රවි ග්‍රහයා සුබ තත්ත්වයක පිහිටියහොත් රාජ්‍ය ගෞරව, තාන්න මාන්න, වස්තු සම්පත්, බලය, තේජස ලැබෙනවා. සතුරන් ඉබේ වැනසෙවා. නමුත් රවි අසුබ තත්ත්වයක පිහිටියොත් අර සුබ ඵල සියල්ල නොපිට පෙරලෙනවා. නැති හතුරෝ පවා හට ගන්නවා.””රවි ලන්ගයේ අසුබ ලෙස පිහිටියොත් හිසේ රෝග, ස්නායු රෝග, පසුතැවීම, බියසුළු නිවට ගති, යනාදිය හටගන්නවා. එසේම රවි ලග්නයේ සුබ ලෙස පිහිටියොත් සුබ ඵල ලබා දෙනවා. රවි ලග්නයේ නීචව පිහිටන අය නිවට නියාලු ගති ස්වභාවයෙන් යුක්තයි. ආත්මගරුත්වය, පෞරුෂය, ලැජ්ජාව යනාදිය ඔවුන්ට පිහිටන්නේ නෑ.””රවි ග්‍රහයා ජන්ම පත්‍රයේ දෙවැනි භාවයට පැමිණි විට (දෙවැන්න ධනස්ථානයයි) එය සුබ තත්ත්වයක තිබුණොත් වස්තුව, තාන්න මාන්න යනාදිය වර්ධනය කරනවා. නමුත් එය අසුබ ලෙස යෙදුණොත් තියෙන තුට්ටු දෙක පවා විනාශ කරලා දානවා.””තුන්වැනි භාවයේ දී සුබ ලෙස යෙදුණොත් රවි; සතුරන් මර්දනය කරනවා. වික්‍රමස්ථානයට පත්වෙනවා. අසුබ වුණොත් නරක ප්‍රතිඵල ගෙන දෙනවා. ඒ කියන්නේ නැති සතුරන් අතින් විනාශයට පත්වෙනවා.”...හතරවැනි භාවයේ අසුබ ලෙස පිහිටියොත් ඥාතීන් ගෙන් දුරස් කරනවා. ඉඩකඩම් දේපළ අහිමි කරනවා. යාන-වාහන වස්තු සම්පත් භංග කරනවා. රවි හතරවැන්නේ සුබ ලෙස යෙදුණොත්; මේ අනිත් පැත්ත එනම් ර්‍ථඝන්ගේ සහය, වස්තු සම්පත් යනාදිය වර්ධනය කරනවා.””රවි පස්වැනි භාවයේ යහපත් ලෙස යෙදුණොත් දරු සම්පත් දරුවන්ගේ ජයග්‍රහණ, බුද්ධිය යනාදිය දීප්තිමත් කරන අතර එය අසුබ ලෙස යෙදුණොත් දරු හානි සහ බුද්ධි හානි යන අසුබ විපාක ගෙන දෙනවා.””හත්වැනි භාවයට පිවිසෙන රවි විවාහය සම්බන්ධයෙන් වැදගත්. අසුබ ලෙස පිහිටියොත් විවාහ දෙදරා යෑම, කාන්තාවන් නිසා නිග්‍රහයට, පීඩාවට පත්වීම, යන විපාක ගෙන දෙන අතර සුබ විදිහට යෙදුණොත් එහි ප්‍රතිවිරුද්ධ වන සුබ විපාක ගෙන දෙනවා.””අටවැනි භාවයට පිවිසෙන රවි ජීවිතය හා මරණය අතර තීරණාත්මකයි. අසුබ ලෙස යෙදුණොත් සෙනසුරුටත් වඩා දරුණුයි.මෙතැනදීත් අටවැන්නේ යහපත් ලෙස යෙදෙන රවි සුබ විපාක ගෙන දෙනවා.”නවවැනි භාවය රවි උච්ඡව පිහිටියොත් ධර්මයට ළැදියාවක් ඇති කරවනවා. ධර්මය දේශනා කරන සත්පුරුෂ ලක්ෂණ පහළ කරනවා. මෙසේම රවි අටවැන්නේ නීච වුණොත් අධර්ම විපාක ගෙන දෙනවා.””දසවැන්නේ රවි ගෙන් පිය පාර්ශ්වය, පරම්පරාව පෙන්නුම් කරනවා. උච්චව, සුබව යෙදුණොත් තේජස, බලය, රැකියා ලාබ, ධනය, කීර්තිය, පරම්පරාවේ ගුණය දීප්තිමත් කරන අතර අසුබව යොදුණොත් එහි ප්‍රතිවිරුද්ධ විපාක ඇති කරනවා.””එකොළොස්වැන්න අයස්ථානයයි. සුබව රවි පිහිටියොත් නැති වස්තුව පවා ළඟට ගෙනැවිත් දෙනවා. සැප සම්පත් ලාබ, ඇති කරනවා.”දොළොස්වැනි භාවයේ නපුරුව, අසුබව රවි පිහිටියොත් තියෙන වස්තු සම්පත් පවා නැති නාස්ති කරනවා. සුබ ලෙස යෙදුණොත් වස්තුව තර කරනවා.”අපි මීළඟට රවි ගේ මහා දශා, අතුරු දශා පිළිබඳව සළකා බලමු.සටහන - කේ.සී.ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av1202193</link>
    <topic>ලොකුම බලාපොරොත්තුව ආදරණීය බිරියක් වීම</topic>
    <author>ගාමිණි සුසන්ත</author>
    <content>ලොකුම බලාපොරොත්තුව ආදරණීය බිරියක් වීමඋරේෂා රවිහාරි චිත්‍රපට පසුබිම් ගායනයට පිවිසියේ පුංචිම පුංචි අවධියේදීය. ඒ “මල්සර දෝනි” චිත්‍රපටයට “උන්නා එක ගංගාවක – රන්වන් පුංචි මාළුවෝ’ ගීතය ගායනය කරමිනි. එතැනින් ආරම්භ වුණු උරේෂාගේ චිත්‍රපට පසුබිම් ගායන දිවිය ඉතා මනරම් ගීත ගණනාවකින්ම වර්ණවත් වී ඇත. ඇය මේ වන විට චිත්‍රපට සහ ටෙලි නාට්‍ය විශාල සංඛ්‍යාවකට පසුබිම් ගායනයෙන් දායක වී ඇත. ඇයගේ එම ගායනා ‘සරසවිය’, ‘ජනාධිපති’ සම්මානයන්ට ද පාත්‍ර වී ඇත. උරේෂා මීට දින කීපයකට පෙර විවාහ දිවියට පිවිසියාය. ඇයගේ අතගත් රුචිර වෛද්‍යවරයෙකි. අද ‘තරුවක් සමඟ වරුවක්’ විශේෂාංගය වෙන් වන්නේ උරේෂාගේ නව දිවිය පිළිබඳවත්, අනාගත බලාපොරොත්තු පිළිබඳවත් විමසමින් අය සමඟ කළ කතා බහ වෙනුවෙනි.උරේෂා කොහොමද අලුත් ජීවිතේ?”ඉතාම සතුටින් කාලය ගෙවෙනවා. අපි විවාහ වෙලා තවම දවස් කිහිපයයිනෙ. මමත් රුචිරත් දැන් පදිංචි වෙලා ඉන්නෙ නුගේගොඩ.”කොහොමද ඔබට ඔබේ සැමියා රුචිරව මුණගැසුණේ?”රුචිර පළමුවෙන්ම මගේ ගීත ප්‍රිය කරන කෙනෙක්; මගේ රසිකයෙක්. මීට ටික කලකට පෙර රුචිර මගේ දුරකථන අංකය සොයාගෙන මට කතා කළා. මගේ ගීතවලට ඉතාම ප්‍රිය කරන බවත් ඔහු ඒ වෙලාවෙ මට කිව්වා. ඊට ටික කාලෙකට පස්සෙ ඔහු ඔහුගේ පශ්චාත් උපාධියේ කටයුතුවලට කොළඹට ආවා ඒ වෙලාවෙ ඔහු මට කතා කරල කිව්ව “මම ළඟදි කොළඹ එනව ඔයාව දැකල කතාකරන්න කැමැතියි කියල”. මම ඒ වෙලාවෙ කිව්ව එහෙමනම් අපේ ගෙදරට එන්න කියල. ඒ ආරාධනාව පිළිගෙන ඔහු අපේ ගෙදර ආව. ඒ ගමනෙදි මගෙ අම්මයි, තාත්තයි එක්ක රුචිර ගොඩක් සමීප වුණා. ඉන් ටික කලකට පස්සෙ රුචිර මා ගැන මගෙ අම්මටයි තාත්තටයි විවාහ යෝජනාවක් ගෙනාවා. මගෙ දෙමව්පියො ඒකට කැමැතිවුණා. ඉන් කලකට පස්සෙ ඒ කියන්නෙ පසුගිය ජනවාරි මාසයේ අපි දෙපැත්තෙම මව්පියන්ගෙ ආශිර්වාදය මැද විවාහ වුණා.”රුචිරගෙ කුමන ගති ලක්ෂණවලට ද ඔබ ඔහුට කැමැති වුණේ?”මූලිකම දේ තමයි රුචිර මට ගොඩක් ආදරෙයි. ඔහුගේ ඒ ආදරයට මම ගොඩක් ආදරෙයි. ඒ වගේම රුචිර රෝගීන් වෙනුවෙන් කැපවුණු හොඳ ෙෙ වද්‍යවරයෙක්. වගකීම් සහිත රැකියාවක් කළත් ඔහු ජීවිතය ගැන බොහොම සරලව හිතන කෙනෙක්. ඒ වගේම ඔහු හරිම නිහතමානී පුද්ගලයෙක් මේ නිසා තමයි මම රුචිරට කැමැති වුණේ.”රුචිර ඔබේ රසිකයෙක්ද?”ඔව්. ඔහු මගේ හොඳ රසිකයෙක්. ඔහුට සංගීතය පිළිබඳව මහා දැනුමක් නැතිවුණත් හොඳ රසවින්දනයක් ඇති පුද්ගලයෙක්. මගේ ගායනාවල අඩුපාඩුකම් පෙන්වා දෙන ගමන් ඔහු මාව අගය කරනවා. ඒකට මම හරිම කැමතියි.ඔබේ විවාහයට කලාකරුවන් විශාල පිරිසක් එන්න ඇති.?”විශාල පිරිසක් නෙමෙයි තෝරාගත් මට ඉතාම සමීප කලාකරුවන් පිරිසකට මම මගෙ විවාහ උත්සවයට ආරාධනා කළා. මගෙ හීනයක් තිබුණා මම විවාහ වෙන දවසේ මගේ විවාහයේ සාක්ෂියට අස්සන් කළ යුත්තේ රෝහණ වීරසිංහ මහතා කියල. ඒ හීනය හැබෑවුණා. ඒ වගේම නන්දා මාලිනී, වික්ටර් රත්නායක, රොනී ලීච් වැනි ගායන ක්‍ෂේත්‍රයේ ප්‍රවීණයින් වගේම මට හිතවත් ගායන ශිල්පීන් ශිල්පිනියන් විශාල පිරිසක් මගෙ මංගල උත්සවයට සහභාගි වුණා.””මගේ ජීවිතයට ඉතාම සමීප යෙහෙළියක් තමයි පූජා උමාශංකර්. පූජාට මගේ විවාහය ගැන කිව්ව වෙලාවෙ එයා මට කිව්ව උරේෂා මම කොහේ හිටියත් ඔයාගෙ මංගල උත්සවයට මම එනව කියලා. ඒ වගේම පූජා ආවා. මේ හැමෝම ආව එක මට හරිම සතුටක්.”කුස පබා චිත්‍රපටයේ ඔබේ ගීත ඇතුළත් නේද?”ඔව්. රෝහණ වීරසිංහයන් සංගීතවත් කළ මම ගායන කරන ගීත කීපයක්ම ‘කුස-පබා’ චිත්‍රපටයට ඇතුළත්. කුස පබා චිත්‍රපටය තිරගතවීම ඇරඹුණේ මම විවාහ වූ දිනට පසු දිනයේ.ඔබේ නව නිර්මාණ ඇතුළත් ගීත එකතුවක් ළඟදී එළිදක්වනවාද?ළඟදි ගීත ඇල්බමයක් නම් එළිදක්වන්න බලාපොරොත්තුවක් නෑ. නමුත් අලුත් ගීත කීපයක්ම පටිගත කරන්න සූදානම් වෙලා ඉන්නවා.”දෙමව්පියන්ගෙන් ඔබේ සංගීත දිවියට ලැබුණේ මොන වගේ සහයෝගයක් ද?”මගේ අම්මගෙයි තාත්තගෙයි මඟපෙන්වීම නිසාම තමයි මම අද මෙතැන ඉන්නෙ. ඒක විස්තර කරන්න මට වචන නෑ.”ඔබේ සැමියා ඔබේ වැඩ කටයුතුවලට උදව් වෙන්න සූදානම්ද?”ඇත්තෙන්ම ඔව්. මගේ දෙමව්පියන්ගෙන් මට ලැබුණු සහයෝගය වගේම සහායක් මගේ සැමියාගෙන් මට ලැබෙනව. ඒක මට විශාල තෘප්තියක්.”ඔබ ප්‍රවීණයින්ට ගරු කරන කෙනෙක්ද?”ඔව්. අපේ ප්‍රවීණ ගායක ගායිකාවන් කියන්නෙ අපේ මව්පියන් හා සමාන අය. ප්‍රවීණයින්ට ගරු කිරීම තමන්ගේ මවට පියාට ගරු කිරීම හා සමානයි. ඔවුන් ප්‍රවිණත්වයට පත්වෙලා ඉන්නෙ විශාල කැපකිරීම් කරල. ඔවුන්ට ගරු කරන්නේ නැතිනම් අපට ඉදිරියක් නෑ.”ඔබේ අනාගත බලාපොරොත්තු පිළිබඳව සඳහන් කළොත්?”කාලෙක ඉඳල මගෙ ලොකු බලාපොරොත්තුවක් තියනව මගෙම සංගීත ප්‍රසංගයක් ඉදිරිපත් කරන්න. වෙනස් ආරක ප්‍රසංගයක් ඉදිරිපත් කරන්නයි මගේ බලාපොරොත්තුව. ඒකට තව ටික කලක් ගතවේවි. නමුත් ඒ ප්‍රසංගයට මම දැන් සූදානම් වෙනවා. ඒ වගේම පවුල් ජීවිතයට උපරිම කැපවීමක් කරමින් මගේ සැමියට ආදරණීය බිරිඳක් වීමයි මගේ ලොකුම බලාපොරොත්තුව.ගාමිණි සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av1202194</link>
    <topic>ලොකුම බලාපොරොත්තුව ආදරණීය බිරියක් වීම</topic>
    <author>ෆවුස් මොහොමඩ්</author>
    <content>ලොකුම බලාපොරොත්තුව ආදරණීය බිරියක් වීමඑදා මෙදා තුර බටහිර ගී ලොවේ බිහිවූ විශිෂ්ටතම පොප් ගී ගායිකාව ලෙස පිළිගැනෙන විට්නි හුස්ටන්ගේ හදිසි මරණයේ උණුසුම තවමත් මැකී ගොස් නොමැත.ඇමෙරිකා එක්සත් ජනපදයේ කැලිෆෝනියා ප්‍රාන්තයේ සුප්‍රසිද්ධ ‘බෙවර්ලි හිල්ස්’ ප්‍රදේශයේ පිහිටි බෙවර්ලි හිල්ටන් හෝටල් කාමරයක් තුළ ඇය අවසන් හුස්ම හෙළුවේ පසුගිය සතියේ දී ය.එදා සිට මේ වනතුරු ඇය වෙනුවෙන් ශෝකය පළ කරන රාජ්‍ය තාන්ත්‍රිකයින්, කෝටිපති ව්‍යාපාරිකයන්, ගායක ගායිකාවන් සහ ගීත ලෝලීන් අපමණ ය.මෙය වූකලී බටහිර සංගීත ලෝකයේ පොප් ගී රැජන (The queen of pop) ලෙස විරුදාවලිය ලත් විට්නිගේ අසීමිත ජනප්‍රියත්වය මැනවින් විදහා දැක්වීමකි.80 දශකයේ සිට 90 දශකයේ අග භාගය වනතුරු බටහිර සංගීත ලෝකයේ පෙරළිකාර ගායිකාව ඇය වූවාය. ලෝක ප්‍රකට ග්‍රැමී (Grammy) සංගීත සම්මාන 6 ක්, එමී (Emmy) සංගීත සම්මාන 2 ක්, බිල්බෝර්ඩ් සංගීත සම්මාන 30 ක්, ඇමෙරිකානු සංගීත සම්මාන 22 ක් ඇතුළුව සම්මාන 415 ක් දිනා ගනිමින් ගිනස් වාර්තා පොතට ගිය ගායිකාව ඇය වන්නීය.80 දශකයේ දී විට්නි ගැයූ ‘I will always love you’ගීතය කෙතරම් ජනප්‍රිය වූයේ ද යත් බටහිර සංගීත ඉතිහාසයේ වැඩියෙන් ම අලෙවි වූ(Female Single) කාන්තාවක විසින් ගයන ලද ගීතය ලෙස එය වාර්තා පොතට එකතු විය.ඇගේ ගීත ඇල්බම් පිටපත් මිලියන 170 කට අධික සංඛ්‍යාවක් ලෝ පුරා අලෙවි වී ඇත. එය කිසිවකුට ලෙහෙසියෙන් අභිබවා යා හැකි අන්දමේ වාර්තාවක් නොවී ය.ගායනයෙන් නොනැවතී ඇය රංගනයට ද එක්වූවා ය. සිය ගීතවලට පෙනී සිටිමින් වීඩියෝ ගීත ඇල්බම්වල රංගනයට දායක වූ විට්නිගේ රංගනයේ කූට ප්‍රාප්තිය වූයේ 1992 වසරේ දී ඇය රඟපෑ ද බොඩිගාඩ් (The Body guard) චිත්‍රපටයයි. එහිදී ඇය රඟපෑවේ ලෝ ප්‍රකට නළු කෙවින් කොස්නර් සමඟ ය. ද බොඩිගාඩ් චිත්‍රපටය එකල අලෙවි වාර්තා තබමින් තිරගත වූ චිත්‍රපටයක් විය.මෙසේ ජාත්‍යන්තර කීර්තියට පත් විට්නිගේ ජීවිතයේ හැරවුම් ලක්ෂය (Turning Point) වූයේ ආර්. එන්. බී. (RNB ගායක බොබී බ්‍රවුන් සමඟ විවාහ වීම ය. එය ඇගේ ගායන දිවියත්, පෞද්ගලික දිවියත් අඳුරට තල්ලු කර හැරීමේ බලවේගය බවට පත්වූයේ ඇයටත් හොරා ය.අධික ලෙස මත්ද්‍රව්‍ය භාවිතයට ලොල් වී සිටි බොබී බ්‍රවුන් කීප වතාවකදී ම සිරබත් කෑවේ ය. නමුත් වසර 3 ක් ඔහු සමඟ පෙමින් වෙළී සිටි විට්නි සිය විවාහ සහකරු ලෙස ඔහු තෝරා ගැනීමට ප්‍රධානතම හේතුව වූයේ ඒ වනවිටත් ඔහු නිසාම ඇය මත්ද්‍රව්‍ය භාවිතයට ගොදුරු වී සිටි නිසා ය.පසුකලෙක ඇය විසින් ම එක්තරා රූපවාහිනි වැඩසටහනකදී පාපොච්චාරණයක යෙදෙමින් කියා සිටියේ සිය සැමියාගේ මාර්ගයෙන් කොකේන් හා මර්ජුවානා වැනි අතිභයානක මත්ද්‍රව්‍ය භාවිතා කිරීමට පුරුදු වූ බව ය.කෙසේ වෙතත් විවාහයෙන් වසර කීපයකට පසුව ඔහුගේ අඩත්තේට්ටම් ඉවසාගත නොහැකි වූ විට්නි ඔහුගෙන් දික් කසාද වූවා ය. ඒ වනවිට ඔහුට දාව උපන් දියණියක් ද සිටි අතර එය විට්නි මාතෘත්ව ලැබූ ප්‍රථම හා එකම අවස්ථාව ද විය.දශක 2 කට ආසන්න කාලයක් ගී ලොව රැජනක ලෙස ජීවත් වූ විට්නිගේ පෞද්ගලික දිවියේ කම්කටොලු මැද සංගීත දිවිය ද දැඩි පසුබෑමකට ලක් විය. මත්ද්‍රව්‍ය භාවිතයට ලොල් වීමෙන් ශරීර සෞඛ්‍යය ද පිරිහීමට පටන් ගෙන තිබිණි.නැවත වතාවක් ගී ලොවට පැමිණීමට නොතිත් ආශාවෙන් පසුවූ විට්නි 2009 වසරේදී‘I Look to you’ ගීත ඇල්බමය නිකුත් කළා ය. එය ඇයගේ අවසන් ගීත ඇල්බමය ද විය.ජාත්‍යන්තර ප්‍රසිද්ධියට පත් බොහෝ පුද්ගලයන්ගේ සේ ම විට්නිගේ ජීවිතයේ අවසන් කාලය හුදෙකලාවෙන් හා නිහඬතාවයෙන් පිරුණු එකක් විය. නමුත් ඇගේ ජනප්‍රියත්වය නම් අඩු වී තිබුණේ නැත. මෙවර ග්‍රැමී සම්මාන උලෙළට සහභාගි වීමට ඇය ඉතා සතුටින් යුතුව බලා සිටියා ය.ඇය මිය ගියේ සම්මාන උලෙළට පෙර පැවැති (Pre grammy’s Dinner) රාත්‍රි ප්‍රිය සම්භාෂණයට පැය කීපයකට පෙර ය. ඒ සාදයේ දී ගී ගැයීමට ඇයට ද ආරාධනා ලැබී තිබිණි. නමුත් 48 හැවිරිදි පොප් ගී රැජන ඊට පෙර මෙලොවින් සමුගත්තා ය.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av1202195</link>
    <topic>අපෙන් සමුගත් සොඳුරු මිනිසා</topic>
    <author>ඉඳුනිල් වීරරත්න</author>
    <content>අපෙන් සමුගත් සොඳුරු මිනිසාපියසින් වත්තගේඔහු දහස් ගණන් සිසු දරු දැරියන්ගේ නැණස පෑදූ ගුරුවරයෙකි. ඇමැති පෞද්ගලික ලේකම්වරයකු ලෙස රටට ගමට අනුපමේය මෙහෙවරක් කළ ක්‍රියාකාරී දේශපාලකයෙකි. පුවත්පත් ලේඛකයෙකි. ග්‍රන්ථ කර්තෘ වරයෙකි. දයාබර සැමියෙකි. ආදරණීය පියෙකි.මේ සියලු භූමිකා අභිබවා ගිය උතුම් මනුෂ්‍ය ගුණධර්මවලින් පිරිපුන් වචනයේ පරිසමාප්ත අර්ථයෙන් ම හොඳ මිනිසෙකි.ඉතාමත් කලාතුරකින් පුද්ගලයකුට ලැබෙන ජීවත්ව සිටියදීම තමන්ගේ නමින් මාවතක් නම් කෙරුණු ඓතිහාසික චරිතයකි, පියසින් වත්තගේ.මේ නම අපේ රටේ කොයි කවුරුත් දන්නා අතර ‘රසඳුන’ පාඨකයින් ඔහු ඉතා හොඳින් හඳුනන්නේ ඔහු පිළිබඳ තොරතුරු අවස්ථා කිහිපයකදීම මෙහි පළ කෙරුණු බැවිනි.කෙනකුට ලස්සන ගුණ යහපත් බිරියක් ලැබෙන්නේ, ගුණ ධර්මවලින් පිරුණු බුද්ධිමත් දරුවන් ලැබෙන්නේත් අලංකාර නිවෙසක ජීවිතයේ සැදෑ සමය නිදහසේ සැපසේ ජීවත්වීමට ලැබෙන්නේත් පෙර පින් මහිමය නිසාවෙනි. පියසින් වත්තගේ මෙලෙස ඉතාමත් සැපවත් නිදහස් ජීවිතයක් ගත කිරීමට වාසනාව ලද්දෙකි. මා මුලින් ම ඔහු හඳුනාගන්නේ 2010 ඔක්තෝබර් මාසයේ ‘රසඳුන’ පුවත්පතට ලිපියක් සම්පාදනය කිරීමට ඔහුගේ නිවෙසට යාමෙනි.පුවත්පත් කලාවට මෙන් ම පුවත්පත් කලාවේදීන්ට ද දැඩි ලෙස ළෙන්ගතු වූ ඔහුත් ඔහුගේ බිරිය සුසිලා වත්තගේ මහත්මියත් ඉතා ඉහළ ආගන්තුක සත්කාර කරමින් කළ සංග්‍රහ අප අතර දැඩි බැඳීමක් ගොඩ නැඟී ය.ඉන්පසු පියසින් වත්තගේ රසඳුන කර්තෘ මණ්ඩල සාමාජික සාමාජිකාවන්ගේ ළෙන්ගතු මිතුරකු විය. නිරතුරු ‘රසඳුන’ කර්තෘ මණ්ඩලයට පැමිණ අපගේ සුවදුක් විමසා ඔහුගේ ලේඛන දිවියේ සුවිශේෂී අවස්ථා ගැන කතා බහ කිරීම පුරුද්දක් බවට පත් විය.දිවුලපිටියේ බලගල්ලේ පියසින් වත්තගේ මාවතේ ජීවත් වූ ඔහු පාසල් ශිෂ්‍යයකුව සිටියදීම පුවත්පත් වලට කෙටිකතා, චරිත කතා ලියූ අතර, එම ලිපි ‘සිංහල ජාතිය’ දිනපතා පුවත්පතේ පළවිය. පසුව දිවංගත හේමපාල මුනිදාස මහතාගේ ‘සිංහලේ’ පුවත්පතට සම්බන්ධ වෙමින් දිගටම ලේඛන කාර්යයේ නියැළුණේ ය. පාසල් අධ්‍යාපනයෙන් පසු බලගල්ල පිරිවෙනෙහි ඉංග්‍රීසි ගුරුවරයකු ලෙස වෘත්තීය ජීවිතය ඇරැඹූ අතර ලොව ප්‍රකට පුද්ගලයින්ගේ චරිත කතා පිළිබඳ පුවත්පත්වලට ලිපි සම්පාදනය කළේ ය.ඔහු මුලින් ම ග්‍රන්ථ කර්තෘවරයකු ලෙස දොරට වඩින්නේ 1960 වසරේ රබීන්ද්‍රනාත් තාගෝර් තුමාගේ ‘ලවර්ස් ගිෆ්ට්’ ග්‍රන්ථය ‘පෙම් තිළිණ’ නමින් සිංහලයට පරිවර්තනය කරමිනි. ඉන්පසු ‘සාමා’, ‘හෙන්සෝවේ රූපත්’ ‘අන්ජලීකා’, ‘ආලයේ රහස්’, ‘ඩිංගි’, ‘ප්‍රකට පුද්ගලයින්ගේ අප්‍රකට තොරතුරු වැනි ග්‍රන්ථ රාශියක් ලියා පළ කළේ ය.දිවුලපිටියේ ජයකොඩි වලව්ව සමඟ සමීප සබඳතාවකින් ජීවත් වූ වත්තගේ මහතා දිවංගත ඇමැති ලක්ෂ්මන් ජයකොඩි මැතිතුමාගේ පෞද්ගලික ලේකම්වරයා ලෙසද කටයුතු කළේ ය.‘පරසතු මල්’ චිත්‍රපටයට පාදක වූ බොනී මහත්තයාගේ චරිතයට පාදක වුණු සැබෑ චරිතය ඇසුරෙන් ‘ඩිංගි’ නමින් නවකතාවක් ලියා එළි දැක්වූ ඔහු එය ටෙලිනාට්‍යයක් ලෙස පුංචි තිරයේ දිග හැරෙනු දකින්නට ආශා කළේ ය.වයස අවුරුදු 82 ක් වුවත් තරුණයකු ලෙස සිතමින් ක්‍රියාශීලීව කටයුතු කළ ඔහු පාසල් වියේ අතට ගත් පෑනෙන් දශක පහකට වැඩි කාලයක් අනුපමේය මෙහෙවරක් කළේ ය.මීට සති කිහිපයකට පෙර සිය ජීවිතයේ අවසන් වරට එළි දැක්වීමට සූදානමින් සිටි ග්‍රන්ථය පිළිබඳව අප හා කතා කරන්නට ලේක්හවුස් පඩි පෙළ නැඟ පැමිණ ඔහු අපෙන් සමුගත්තේ සැමදා සිහිපත් කරමින් ගුණ ගායනා කළ හැකි උතුම් මනුෂ්‍යකම අප හදවත් හි ඉතිරි කරමිනි.පුවත්පත් ලේඛකයකු, ග්‍රන්ථ කර්තෘවරයකු මෙන් ම උතුම් හදවතක් තිබූ සහෘදයකු වූ අප අතරින් සදහටම සමුගත් පියසින් වත්තගේ මහතාණෙනි ඔබට නිවන් සුව!ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av1202196</link>
    <topic>මම උඩුගං බලා පිහිනූ ගායිකාවක්</topic>
    <author>තුෂාරි වික්‍රමසිංහ</author>
    <content>මම උඩුගං බලා පිහිනූ ගායිකාවක්ප්‍රදීපා ධර්මදාසසුපෙම් හැඟුම් ඔබෙන් එපාමිතුරුදම් විනා...දශක තුනකට ආසන්න කාලයක් මුළුල්ලේ ඇය ගී ගයන්නී ඔබ, මා වෙනුවෙනි. හැමදාමත් අරුත්බර, ළයාන්විත ඇගේ ගී හඬ අප හදවත් නිවා සනසාලයි. ඇගේ කලා දිවිය තුළ ඇත්තේ සෘජු දැක්මකි. සෘජු ගමනකි. ප්‍රදීපා ධර්මදාස නම් වූ මේ හිතාදර ගායිකාව, කලාකාරිය මේ දිනවල වෙහෙසෙන්නේ ඇගේ නවතම ගී ඇතුළත් සංයුක්ත ගී තැටිය එළිදැක්වීමටය. ‘හැන්දෑවට කලින් එන්න’ සංගීතමය ප්‍රයාමය මේ 18 දින සවස 6.00 ට කොළඹ නෙළුම් පොකුණ මහින්ද රාජපක්ෂ රංග ශාලාවේදී එළිදැක්වෙන්නේ ඒ අරඹයායි. ප්‍රදීපා ධර්මදාස නම් සුහද සොඳුරු හෘදයාංගම කලාකාරිය සමඟ යෙදුණු පිළිසඳරක් ඇසුරින් සැකසෙන මේ ලිපිය ඒ නිමිත්තෙනි.ඔබේ නවතම සංයුක්ත තැටිය දොරට වැඩීමත් සමඟම ප්‍රසංගයකුත් පැවැත්වෙනවා. මුලින්ම ඒ ගැන කතාබහ කරමු.මගේ නවතම සංයුක්ත තැටිය නම් කර තිබෙන්නේ ‘හැන්දෑවට කලින් එන්න’ නමින්. ඊට සමගාමීව පැවැත්වෙන ප්‍රසංගයත් නම් කොට තිබෙන්නේ මෙනමින්මයි. රසිකයන්ට සී ඩී එකක් අහනව වගේ නෙමෙයි ප්‍රසංගයක් කියන්නේ, ප්‍රසංගයක දී මගේ රසිකයන් ආසයි මගේ පැරණි ගීතත් රස විඳින්න. ඉතින් එනිසා සී ඩී එක ලෝන්ච් කරනවා විතරක් නෙමෙයි එයට ප්‍රාසාංගික බවකුත් එක්කළ යුතුයි කියා මට හිතුණා. ඒ අනුව සී ඩී එක සමඟ මගේ පැරණි සහ නව ගීත ඇතුළත් ප්‍රසංගය පැවැත්වෙනවා.මෙවැනි ප්‍රසංගයක් පවත්වන්නට ඔබ අදහස් කළේ ඇයි?මට අලුත් නිර්මාණ එකතුවක් කිරීමේ අවශ්‍යතාව හා අදහස කොහොමටත් තිබුණා. මම වසර කිහිපයක් ලංකාවේ හිටියේ නැහැ. 2004 වසරේ දී තමයි අන්තිමටම ‘සත්‍යාංගනා’ සී ඩී තැටිය නිකුත් කළේ. ඉන් පසුව 2005 වසරේ දී මම විදේශගත වුණා. වසර 3 කට පස්සේ තමයි නැවත මම ලංකාවට ආවේ. මම විදේශ ගත වෙලා හිටපු වසර තුනේ දී ලංකාවේ තිබෙන වටිනාකම හුඟාක් තදින්ම දැනුණා. අපි මොනතරම් කාලයක් වෙන රටක ජීවත් වුණත් අපි ඒ රටේ පුරවැසියන් නෙවෙයි. කොහොම වුණත් මේ විදිහට කාලය ගතවෙත්දී අපේ රටේ පැවතුණු කුරිරු යුද්ධය නිමාවට පත් වුණා. ඒ නිසා මම හිතුවා කලාකාරියක් විදිහට මගෙන් මගේ රටට සමාජයට එහි යහපත වෙනුවෙන් යමක් කළ යුතුයි කියා. ඒ අනුව නිර්මාණ එකතුවක් කළ යුතුයි කියන තැනට මම ආවා. ඒ ඔස්සේ සුබවාදී පණිවිඩයක් ජනතාවට සමාජයට ගෙන යා යුතුයි කියලා හිතුණා. ඒ අනුව තමයි මේ සුන්දර ගීත නිර්මාණ එකතුව සහ ප්‍රසංගය පවත්වන්න සැලැසුම් කළේ.ඔබේ නවතම ගීත නිර්මාණ එකතුවට ඇතුළත් වන ගීත මොන වගේ ද?විවිධ මාතෘකා යටතේ නිර්මාණය වූ විවිධ ගීත මෙහි ඇතුළත්. මම උදාහරණයක් දෙන්නම්. රත්නශ්‍රී විජේසිංහ රචනා කරපු ගීතයක් තිබෙනවා.උඩරට මැණිකෙගෙ පටකුඩ බිම වැටුණාරුහුණු කුමාරි ගෙ කිරි පැණි මඟ හැළුණායාල් දේවියේ නුඹ ඔත්පොළ වුණු දාපීල්ල මැද සුදු මිනී මලක් පිපුණා...මේ ගීතයෙන් කියවෙන්නේ, මේ රටේ දෙමළ මිනිස්සු සහ සිංහල මිනිස්සු අතර තිබුණු මිත්‍රත්වය සහ සාම පාලම සම්පූර්ණයෙන් දෙකඩ වුණේ යාල්දේවී දුම්රියට ප්‍රහාර එල්ල කරපු දවසේ කියන දෙයයි. යාල් දේවී කියන්නේ තවත් එක් කෝච්චි පෙට්ටියක් විතරක් නෙවෙයි. මම දකින විදිහට යාල් දේවී කියන්නේ, සිංහල දෙමළ ජන වර්ග දෙක අතර සම්බන්ධය අරන් ගිය මිත්‍රත්වයේ පාලමයි. මේ වගේ අපේ ජාතික සමඟිය ගැන කියවෙන ගීත, පේ‍්‍රම ගීත, විවිධ සමාජ සංසිද්ධි මත ලියැවුණු ගීත මෙයට අන්තර්ගතයි. විවිධ මාතෘකා යටතේ ගොනු වුණු ගී ඇතුළත් හරවත් නිර්මාණ එකතුවක් විදිහට මෙය හඳුන්වන්න පුළුවන්.ඔබ සමාජ වගකීම හා යුතුකම මනාව හැඳිනගත් කලාකාරියක්... මට එහෙම හිතෙනවා...අද යුද්ධය නිම වුණාට අපේ සිංහල දෙමළ ජනතාවගේ පෑරුණු සිත් තවමත් සුවපත් වෙලා නැහැ. එදා අපි දෙගොල්ලන් අතර තිබුණු සමඟිය හා විශ්වාසය යළි ඇති කරන්න අපි කලාකරුවන් වශයෙන් වගේම මේ රටේ පුරවැසියන් වශයෙන් හැම කෙනෙකුගේම යුතුකමක් හා වගකීමක් වෙනවා. අපේ වෘත්තිය කුමක් වුණත් ඒ ඔස්සේ අපි අපේ ජාතීන් අතර විශ්වාසය හා සමඟිය ගොඩනැඟීමට අපේ නොමසුරු දායකත්වය ලබා දිය යුතුයි කියා මම හිතනවා. එනිසා මම මගේ යුතුකම හා වගකීම ගායිකාවක වශයෙන් ඉටුකළා ය කියන හැඟීම තිබෙනවා.අද හරසුන් බොල් නිර්මාණ ඉස්මතු වෙන යුගයක එෆ් එම් නාලිකා සහ රූපවාහිනී නාලිකා තුළින් හරවත් නිර්මාණ උදෙසා වෙහෙසෙන ඔබ වැනි ගායිකාවකට සාධාරණය ඉෂ්ට වේවි කියා ඔබ හිතනවා ද?ඇත්තටම එෆ් එම් නාළිකාවලට දොස් කියනව නෙවෙයි. මම හැමදාමත් උත්සාහ කළේ යහපත් ගීතය මේ රටේ වපුරන්නයි. අවුරුදු ගණනක ඉඳල ගීත නිර්මාණ වෙනුවෙන් මහන්සි වෙලා. ඒවා නිවැරැදිව හොඳම විදිහට නිර්මාණය කරලා දළදා වහන්සේට තියන මල් වට්ටියක් වගේ ගෞරවයෙන් මේ සියල්ල සූදානම් කරල කොතරම් හොඳට මේ ගීත නිර්මාණය කළත් අපේ සින්දුවලට අද එෆ් එම් නාළිකාවල තැනක් නැහැ. මේ හරවත් නිර්මාණ කුණු කූඩේට යන්නේ. ජනතාව අතරට යා යුතු සමාජයට අහන්න අවශ්‍ය ගීත මොනවද කියල අද තීරණය කරන්නේ මේ එෆ් එම් නාළිකාවල අයයි. ඇත්තටම ඔවුන්ගේ ආකල්පවල හා දැනුම් මට්ටම මෙයට සෘජුව බලපානවා. බොහෝ විට ඔවුන් වාදනය කරන්නේ ඔවුන්ව සන්තර්පනය කරන ගීත. එනිසා අද හරවත්, සමාජයට යා යුතු ගීත ප්‍රචාරය වනවා ද කියන එක ගැටලු සහගතයි.මෙවැනි තත්ත්වයක් හමුවේ ඔබ උඩුගම් බලා පිහිනන ගායිකාවක් ලෙස ඔබට හිතෙන්නේ නැද්ද?මම ජීවිත කාලෙම උඩුගං බලා තමයි පිහිනුවේ. ඒ නිසා මම ප්‍රසංග වේදිකාවේ දකින්න පුළුවන් ගායිකාවක් නෙවෙයි. මාධ්‍යයෙන් වුණත් මම උදව්වක් ඉල්ලන්නේ සී ඩී එකක් නිකුත් කරන විට විතරයි. මම කවදාවත් මුදල් ගැන හිතලා සී ඩී නිර්මාණය කළේ නැහැ. මොනව හරි හොඳ දෙයක් සමාජයට දෙන්න තමයි උත්සාහ කළේ.‘රම්බරී’, ‘රතු රටකජු’, ‘කොලවරි’ වැනි ගීත සමාජය වෙළාගෙන පවතින යුගයක ඔබේ ගීතවලට නිසි තැන හිමි වෙයි ද?ඇත්තටම මම හිතන දෙයක් තමයි තවමත් මේ සමාජය තුළ යහපත් දේට ඉඩ තිබෙනවා කියන එක. උදාහරණයක් ගන්න. නන්දා අක්කගේ ‘ශ්වේත රාත්‍රිය’ වික්ටර් අයියගේ ‘ස’ ප්‍රසංගය. මේවාට අදටත් රසිකයින් ගෙන් දැවැන්ත ප්‍රතිචාර තිබෙනවා. මම කියන්නේ අපි අලුත් පරපුර විවේචනය කරනවට වඩා ඒ අයත් අපේ නිර්මාණවලට දායක කරගත යුතුයි. ඔවුන් තුළ හොඳ දක්ෂතාවයක් තිබෙනවා. අපි ඔවුන්ව දැනුවත් කරමින් උපදෙස් දෙමින් ඔවුන්ගේ දායකත්වය ලබාගන්නවානම් ඉතා හොඳ නිර්මාණ මේ සමාජයට ලබා දෙන්න පුළුවන් කියන තැන මම ඉන්නවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av1202197</link>
    <topic>වට්ටි අම්මා කෙනෙක් වගේ රණ්ඩු කරන්න මට බැහැ!</topic>
    <author>ජෝජ් රොබ්සන් ද සිල්වා</author>
    <content>වට්ටි අම්මා කෙනෙක් වගේ රණ්ඩු කරන්න මට බැහැ!- ලතා දිසානායකසතුට සැනසුම් සුවේ බලාසීත සුළඟට තුරුල් වෙලාඈත අහසේ පියා සලාඑන්න කුරුල්ලනි ඉගිල්ලිලා...!  (පද - හේම ශ්‍රී ද අල්විස්)අභාග්‍යසම්පන්න ලෙස පිළිකා රෝගයකට ගොදුරු වී උන්නත් දශක පහක පමණ කාලයක් පුරා පරම්පරා කිහිපයක්ම රසවත් කළ ඇගේ ගී හඬ තවමත් ළයාන්විතය. පහළොස් හැවිරිදි යුවතියකව සිටියදී යුග දිවියට පිවිසිය ද දැන් වසර තිස් දෙකක් පුරාම සිය සහකරුගෙන් වෙන් වී හුදකලාව දිවි මංතලයේ පියමං කරන ඇය අවුරුද්දේ මාස හයක් කැනඩාවේත්, ඉතිරි මාස හය ලංකාවේත් වාසය කරන අතර අද සිය සෞන්දර්ය චාරිකාවේ සුවිශේෂ කටයුත්තක නියැළෙන්නීය. ඇය – ලතා දිසානායක ය.මේ ලතා ‘ස්වර වර්ණ’ වර්ණවත් කරන්නට එක්වූ අයුරුයි.”මම පියයුරු පිළිකාවකට ගොදුරු වෙලා බරපතළ ලෙස අවුරුද්දක් පමණ කාලයක් දුක් වින්දා. පසුව මම ප්‍රතිකාර ලබා තරමක සුවයක් ලැබුවත් අදත් සම්පූර්ණ සුවය ලැබී නැහැ. දැනුත් ප්‍රතිකාර ලබමින් සිටින්නේ. මා වින්ද දුක් පීඩාව නිසාම මට හිතුණා පිළිකා රෝගී ජනතාව වෙනුවෙන් මට කළ හැකි යමක් කරන්න. ඒ සඳහා මගේ ගායන හැකියාවෙන් ප්‍රයෝජන ගන්නා අරමුණින් තමයි ‘සඳ කිරණින්’ ඒක පුද්ගල ගීත ප්‍රසංගය පවත්වන්න තීරණය කෙරුවේ.””මීට පෙර කැනඩාවේ තුන්වරක් මා මේ ප්‍රසංගය ඉදිරිපත් කර එරට පිළිකා රෝගීන්හට ආධාර කළා. මගේ රටේ පිළිකා රෝගීන්ට ආධාර කිරීම පිණිස තමයි අද හවස 6.30ට බණ්ඩාරනායක සම්මන්ත්‍රණ ශාලාවේදී මම මගේ ‘සඳ කිරණින් –4’ ප්‍රසංගය පවත්වන්නේ. අද මෙම ප්‍රසංගයෙන් ලැබෙන සියලුම මුදල් මහරගම පිළිකා රෝහලේ රෝගීන්ගේ අවශ්‍යතාවන් සඳහා මෙන්ම පෞද්ගලිකව මට ලිපි එවා ඇති පිළිකා රෝගීන්ට ආධාර කිරීමට යොදවනවා. මගේ ගීතවලට ආදරය කළ හැමෝටම ‘සඳ කිරණින්’ ප්‍රසංගයට එන්න කියලා මම විවෘත ආරාධනාවක් ‘රසඳුන’ මඟින් කරනවා. විශේෂයෙන්ම මුදල් ඇති අය ඇවිල්ලා මං වගේම පිළිකා රෝගීව දුක් විඳින ඔබේ සහෝදර ජනතාව වෙනුවෙන් ආධාර කරන්න කියලා මං ඉල්ලා සිටිනවා.”’සඳ කිරණින්’ ප්‍රසංගයේ විශේෂාංග මොනවාද?’නිකම්ම මගේ ජනප්‍රිය ගීත ගායනා කිරීම පමණක් නොවේ මෙහිදී සිදු කෙරෙන්නේ. මං වෘත්තීය නැටුම් ශිල්පිනියක් හෙයින් විශේෂාංග ලෙසින් බෙර වාදන සහ ජන ගී ගායනාත් යොදා ගන්නවා. සංගීතය මෙහෙයවන්නේ සමන්ත පෙරේරා විසිනුයි. මගේ පුතා ලංකා රත්නායක සමඟ මගේම පෞද්ගලික මුදලිනුයි මෙම ප්‍රසංගය ඉදිරිපත් කරන්නේ. කිසිවකුගේ විශේෂ අනුග්‍රහයක් ලැබුණේ නැහැ.”ඔබේ කලා දිවියේ ආරම්භය මතක් කරමුද?”ආනන්ද බාලිකාවේ ඉගෙන ගත්තු කාලේ ඉඳලම මං කලාවට සම්බන්ධ වුණා. වයස අවුරුදු එකොළහේදී පණීභාරත ගුරුතුමාගෙන් නැටුම් ඉගෙනගත්තා. මුලින්ම ධර්මදාස වල්පොල සංගීතායතනයේ එවකට සංගීතය ඉගැන්වූ සිසිර සේනාරත්නගෙන් මම සංගීතය හැදෑරුවා. සිසිර තමයි මගේ මුල්ම සංගීත ගුරුවරයා. හේවුඩ් කලායතනයට ඇතුළත් වී ඉගෙනගන්න ලැබීම නිසා ගායිකාවක් වීමේ භාග්‍ය උදා වුණා. මං නැටුම් ඉගෙනගන්න ගිය හේවුඩ් ගොඩනැඟිල්ලේම උඩුමහලේ තමා ලයනල් එදිරිසිංහයන් විදුහල්පතිව සිටි සංගීත අංශය තිබුණෙත්. එහිදී ඔහුගෙන් ස්වර අභ්‍යාස ඉගෙනගන්න පුළුවන් වූ අතර ගුවන්විදුලියේ ආධුනික ගී තරගයකට සහභාගි වීමෙන් ජයග්‍රහණය කර තමයි පසුව සරල ගී පරීක්ෂණයකට සහභාගි වී ගායිකාවක් වූවේ.මා මුලින්ම සරල ගී වැඩසටහනට ගැයූ ‘සතුට සැනසුම් සුවේ බලා’ ගීතයට මෙන්ම ජේ.ඒ.මිල්ටන් පෙරේරා සමඟ මුලින්ම සරල ගී වැඩසටහනකට ගැයූ ‘සඳ කිරණින්’ යුග ගීතයට තවමත් රසිකයින්ගේ ආදරය හිමි වී තිබෙනවා.”මෑතකදී ගීතයක් සම්බන්ධව ඔබ සහෝදර ගායන ශිල්පිනියෙක් සමඟ ගුවන් විදුලි සංස්ථාව අබිසයදී බහින් බස් වූවේ මන්ද?”අනේ, මම නම් බහින්බස් වුණේ නැහැ. එ් ශිල්පිනිය තමයි මට බැන්නේ පරුෂ වචන කිය කියා. ඇය ජයතිස්ස හෙට්ටිආරච්චි එක්ක වෙසක් තොරණ්වල ගය ගයා උන්නු ‘රුවන් අඹර සෙමර සලන’ ගීතය හින්දා තමයි එයා මට ‘හෙණ වදින්න’ කිය කියා වට්ටි අම්මා කෙනෙක් වගේ කෑගැව්වේ. මම නිශ්ශබ්දව උන්නේ වරදක් කරලා නෙමේ. ගායිකාවක් ලෙස ගී ගයන්න මිස වට්ටි අම්මා කෙනෙක් වගේ සණ්ඩු කරන්න මට බැහැ. මම අවුරුදු තිහක් මේ රටේ ගුරුවරියක් වශයෙන් කටයුතු කළ කෙනෙක් විදිහට මට බැහැ එහෙම හැසිරෙන්න.”අනුන්ගේ ගීතය (රුවන් අඹර) නිසි අවසරයකින් තොරව තමන් සතු කරගැනීම වරදක් නොවේද?”කවුරු කොහොම කිව්වත් මම අනුන්ගේ ගීතයක් ගායනා කරලා නැහැ. මා ගායනා කරන ‘රුවන් අඹර’ ගීතය මට ලියා දුන්නේ ලලිත් එස්.මෛත්‍රීපාලයි. ඊට පෙර ලයනල් සී. ද අල්විස් විසින් ලියූ රූපා ගැයූ ‘රුවන් අඹර’ ගීතයේ වචන වෙනස්. ලලිත් එස්.මෛත්‍රීපාල ලියා ‘රුවන් අඹර’ ගීතය මා විසින් ගායනා කර ජනප්‍රිය වුණාම තමයි ඒ ගායිකාව ඒ පද රචනයට ගායනා කර ගීතය එයාගෙයි කියන්න ගත්තේ. ‘අම්ගෝස් රොමැන්ටිකා’ සමඟත් කීර්ති පැස්කුවල් සහ තවත් ගායන ශිල්පීන් කිහිප දෙනකු සමඟමත් මම ‘රුවන් අඹර’ ගායනා කර තිබෙනවා. ‘රුවන් අඹර’ ගීතය ගායනා කරලා ජනප්‍රිය කෙරුවේ මමයි. හැබැයි ඉතින් ඔය එක ගීතයකට හැපිලා මැරෙන්න මට ඕන නැහැ. ඊට වඩා ජනප්‍රිය ගී මට තිබෙනවා.”ඔබ තුළ හිඳින ‘ලතා දිසානායක’ නමැති නැටුම් ශිල්පිනිය පිළිබඳව පවසනවා නම්...?”ගායිකාවක් වශයෙන් ජනපි‍්‍රය වුණාට මගේ ප්‍රියතම මාධ්‍ය නැටුම් ශිල්පයයි. මට නැටුම් ශිල්පය ලැබුණේ එදා උන්නු කොණ්ඩෙ බැඳපු ප්‍රතිභාපූර්ණ ගුරුන්නාන්සේලාගෙනුයි. මම ආනන්ද සමරකෝන්ගේ ‘අමරණීය ලංකා’ සහ ප්‍රේමසිරි කේමදාසගේ ‘කැලෑමල්’ ගීත නාටකයේත් රඟපෑ අතර ‘සුහද දිවි පිදුම’ - ‘සුහද සොහොයුරෝ’ – ‘ගැහැනු ගැට’ සහ ‘කුරුලු බැද්ද’ වැනි චිත්‍රපටවල නැටුම් ශිල්පිනියක් ලෙස කටයුතු කළා. මේ රටේ නැටුම් ගුරුවරියක් ලෙස අවුරුදු තිහක සේවා කාලය තුළ දක්ෂතා ඇති නව පරපුරක් බිහි කරන්න දායක වෙන්න මට ප්‍රුළුවන් වෙලා තියෙනවා. ඔවුන් අද සිනමාවේ සහ රූපවාහිනී නාට්‍ය ක්‍ෂේත්‍රයන්හි නියැළී සිටිනවා.”කැනඩාවේදීත් ඔබ නැටුම් ශිල්පිනියක ලෙස කටයුතු කරනවා ද?”ඔව්. කැනඩාවේ ටොරොන්ටෝහි තිබෙන ‘සරසවි ඩාන්සින් ඇකඩමිය’ මා විසින් පවත්වා ගෙන යන නැටුම් පුහුණු ආයතනයයි. කැනඩාවේදී මම තමයි උඩරට නැටුම් ඉදිරිපත් කරමින් ශ්‍රී ලංකාව නියෝජනය කරන්නෙත්. ලංකාවෙන් එන සමහරු මා සමඟ පවසනවා ‘මේ තරමට උඩරට නැටුම් දැන් ලංකාවෙවත් නැහැ’ කියලා. ඒතරමට මම උඩරට නැටුම් සියලුම අංග උගන්වනවා.”ඔබ කැනඩාවේ ගත කරන්නේ හුදකලා ජීවිතයක් නොවේද?”ඒක නම් ඇත්ත තමයි. (සුසුමකින් ළය පුරවා ගත් ඇය ශෝකී ස්වරයෙන්) මොනවා කරන්නද ඉතින්, මේ මා ලබා උපන් හැටි කියා හිතලා හිත හදාගෙන ඉන්නවා. හුදකලා ජීවිතය හරිම දුක්බරයි. ඒත් මේ හුදකලාවෙන් මිදෙන්න කරන්න පුළුවන් දෙයක් නැහැ. මේ දුක විඳවන්නම ඕනා මම ඉතිරි ජීවිත කාලය පුරාම. ඒ දේ තේරුම් අරගෙන පුළුවන් තරම් යහපත් ක්‍රියා කරමින් කාලය ගෙවන්න වෑයම් කරනවා.”බරපතළ ලෙස ඔබ අසනීප වූ දවස්වලදි හුදකලාව ඔබේ කටයුතු කරගත්තේ කෙලෙසද?”ලක්ෂ දෙකක් විතර ශ්‍රී ලාංකිකයින් පිරිසක් කැනඩාවේ ජීවත් වෙනවා. ඔවුන් බොහෝ දෙනකු මට හොඳින් සොයා බලා උපකාර කළා. කෑම බීම, බේත් විතරක් නෙමේ ගෙවල් කුලිය පවා ගෙවා මාව රැකබලා ගත්තා.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av1202198</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නසීදූවේ නිමල් කල්දේරාප්‍රශ්නය – ‘රුවන් මාලිගා’ වැනි කබල් ටෙලිනාට්‍යයක රඟපාන ශ්‍රියන්ත මෙන්ඩිස්මද නාට්‍ය අනුමණ්ඩලයේ සභාපති ධූරය දරන්නේත්?පිළිතුර – ඒක නේන්නම්මාතලේ ධර්මා ඒකනායකප්‍රශ්නය – 1996 දී නිකුත් වූ ‘විජය කුමාරතුංග ඝාතනය පිළිබඳ විශේෂ ජනාධිපති පරීක්ෂණ කොමිෂන් සභා වාර්තාව’ මිලට ගත හැක්කේ කොහෙන්ද?පිළිතුර – කිරුළපන රජයේ ප්‍රකාශන කාර්යාංශයෙන් මිලදී ගන්න පුළුවන්. එහි මිල රුපියල් 56යි.කඩවත සුජාතා ගුණවර්ධනප්‍රශ්නය - සමහර භාර්යාවන් තම සැමියාට අයියා, තාත්ති, අප්පච්චි යැයි කියන විට ඒ නෑකමට හිමි අය ඇමැතිය යුත්තේ කෙසේද?පිළිතුර – ‘සුදෝ’, ‘ඩාලිං’, ‘මගෙ දෙයියෝ’ වගේ වචනවලින් අමතන්න පුළුවන්.ගල්ගමුවේ අංජන පුෂ්පහේවාප්‍රශ්නය - රොෂාන් ප්‍රනාන්දු ගයන ‘සුපෙම් සුවඳක් අරන්’ ගීතයේ සහාය ගායිකාව කවුද? එසේම ඒ ගීතය ලිව්වේ කවුද?පිළිතුර – තිළිණි ප්‍රනාන්දු. ඇය රොෂාන්ගේ ආදරණීය බිරිඳ. මෑතදි මම අහපු ඉතාම සුන්දර හඬක්. ගීතය ලිව්වෙ අවන්ත ප්‍රනාන්දු.කපුගොඩ මාළිඳ සරත් රණසිංහප්‍රශ්නය – කථිකාචාර්ය, ආචාර්ය, මහාචාර්ය තව....?පිළිතුර – ඇයි පුණ්‍යාචාර්ය. අපේ රටේ පිනට ආචාර්ය පට්ටම් ලැබිච්ච කීදෙනෙක් ඉන්නවද?මාතලේ ධර්මා ඒකනායකප්‍රශ්නය – ලංකාවේ නැටුම් සම්ප්‍රදායන් කීයක් තියෙනවද?පිළිතුර – හතරයි. ඒ (1) උඩරට (2) පහත රට (3) සබරගමු (4) ‘රිදී රැයක්’ වැඩසටහනේ නටන නැටුම්වත්තල හේකිත්තේ ලක්ෂ්මන් රණසිංහප්‍රශ්නය - ග්‍රේෂන් ආනන්දගෙන් පසු සිනමාවට උචිත හඬක් බිහිනොවුණත් ගායිකාවක් වශයෙන් උරේෂා රවිහාරි දක්ෂයි නේද?පිළිතුර – ඔව් ලකී. ඇයට හොඳ තිර කටහඬක්(ඉජපඥඥද ඍධඪජඥ) තියෙනවා.පහළ බෝමිරියේ නිමන්ති අලහකෝන්ප්‍රශ්නය – ලංකාවේ පළමුවැනිම රූපවාහිනී යන්ත්‍ර හිමිකරුවා වූයේ කවුද?පිළිතුර – ආතර් සී.ක්ලාක්. 1975දී ඔහුගේ නිවෙසේ සවිකළ රූපවාහිනී උපකරණ පද්ධතියකින් ඔහු රූපවාහිනී වැඩසටහන් නැරඹූ බව වාර්තා වෙනවා. ඒ චන්ද්‍රිකා රූපවාහිනී වැඩසටහන්.කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය – ‘දිල් අප්නා ඕර් ප්‍රීත් පරායේ’ චිත්‍රපටය ගැන හැඳීන්වීමක් කරන්න?පිළිතුර – ඔබ අහන්නෙම හින්දි ප්‍රශ්න නේද සුනිල්. කමක් නැහැ. කුමාර් ෂාහු අධ්‍යක්ෂණය කළ මේ චිත්‍රපටයේ රාජ් කුමාර්, මීනා කුමාරි, නදීරා, ඕම් ප්‍රකාශ්, හෙලන් රඟපෑවා. සංගීතවත් කළේ ශන්කර් ජායිකිෂන්. 1960 දී මේ චිත්‍රපටය තිරගත වුණා.නෙළුව ආර්.සුරංජි, ජගත්ප්‍රශ්නය - ජ්‍යෙෂ්ඨ නිළියක වූ ලිලියන් එදිරිසිංහ මුලින්ම රඟපෑ චිත්‍රපටය කුමක්ද?පිළිතුර – ‘අයිරාංගනී’  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av1202199</link>
    <topic>Bollywood News</topic>
    <author>සුජිව තේවහෙට්ටිගේ</author>
    <content>Bollywood Newsඓශ්වර්යා සහ අභිෂේක් පසුගිය සතියේ ඔවුන් දෙදෙනාගේ බිලිඳු දියණියත් කැටුව ගෝව ප්‍රදේශයේ නිවාඩුවක් ගත කරන්නට පිටත්ව ගියා.මේ සිඟිති දියණිය මුල්ම වතාවටයි, මෙලෙස නිවෙසින් බැහැරව ගතකරන්නේ.ඓශ්චර්යා මව් පදවිය ලද පසුව ප්‍රසිද්ධ අවස්ථාවන්ට සහභාගිවීමට කැමැත්තක් දැක්වූයේ නැහැ. එයට හේතුව බිලිඳු දියණිය අසලින්ම රැඳී සිටීමට ඇය දැඩි උනන්දුවක් දැක්වීමයි.එහෙම වුණත් ලෝකප්‍රකට මාධ්‍යවේදිනියක වන ඔප්රා වින්ෆෙ‍්‍ර් වෙනුවෙන් පැවැති සාදයටත්, රිටීෂ් දේශ්මුඛ් සහ ජෙනෙලියා ඩි සෝසා ගේ විවාහ මංගල උත්සවයටත් ඇය සහභාගී වුණා.ඓශ්වර්යා දැන් චිත්‍රපට රූපගත කිරීම්වලට සහභාගි වන්නේ නැහැ.අභිෂේක් රඟපෑ චිත්‍රපටවල නිෂ්පාදකවරුන් ඔහුට නිවාඩුවක් ලබා දී තිබෙනවා. මේ නිසා අභිෂේක්ටත් ඓශ්වර්යාටත් සිඟිති දියණිය ‘බෙටි බී’ සමඟ නිවාඩුවක් ගත කරන්නට අවස්ථාව ලැබුණා.ප්‍රියංකාට හොලිවුඩ් වාසනාවප්‍රියංකා චොප්රා මේ දවස්වල ඉන්නේ දැඩි සතුටකින්. ඒ, ඇයට හොලිවුඩ් චිත්‍රපටවල රඟපෑමේ අවස්ථාව උදාවී තිබෙන නිසයි. මෙහි මුල් පියවර හැටියට ඇය මේ වන විටත් සුප්‍රකට සී.ඒ.ඒ. හෙවත් Creative Artists Agency සංවිධානය සමඟ ගිවිසුමක් අස්සන් කර තිබෙනවා. මෙය ඇමෙරිකාවේ ක්‍රියාත්මක වන කලා සහ විනෝදාත්මක කටයුතු මෙහෙයවන කීර්තිමත් ආයතනයක්. මෙම සංවිධානය සමඟ මෙවැනි ගිවිසුමකට අස්සන් කළ පළමු බොලිවුඩ් නිළිය වන්නේ ප්‍රියංකායි.සී.ඒ.ඒ.සංවිධානය මෙවැනි ගිවිසුම්වලින් බැඳී සිටින්නේ ජෝජ් ක්ලූනි, මෙරිල් ස්ට්‍රීප්, බ්‍රැඩ් පිට්, සැන්ඩ්‍රා බුලොක්, ජුලියා රොබට්ස්, විල් ස්මිත් සහ රීසි විදර්ස්පූන් වැනි සුපිරි හොලිවුඩ් නළු නිළියන් සමඟ පමණයි.ඒ අනුව ප්‍රියංකාට දැන් සුප්‍රකට යුනිවර්සල් චිත්‍රපට සමාගම නිෂ්පාදනය කරන චිත්‍රපටයක රඟපෑමේ අවස්ථාව උදාවී තිබෙනවා. මීට පෙර බොලිවුඩ් සිනමාවේ ජනප්‍රිය නළු නිළියන් කිහිප දෙනෙක්ම මෙලෙස හොලිවුඩ් සිනමා වරම් ලබාගන්නට උත්සාහ කළත් එය අසාර්ථක වී තිබෙනවා.හේමා මාලිනීදියණියපතිකුලයටප්‍රවීණ නිළි හේමා මාලිනීගේ දියණිය, ජනප්‍රිය නිළි ඊෂා ඩියොල් පසුගිය 12 දා විවාහ ගිවිසගත් බවයි බොලිවුඩ්පුරයෙන් දැනගන්නට ලැබුණේ. ඇය විවාහ වූයේ ව්‍යාපාරිකයෙකු වන භාරත් තක්තානි සමඟයි. ඊෂා සහ භාරත් එකිනෙකා හඳුනා ගත්තේ මීට අවුරුදු කිහිපයකට කලින්. එතැන් සිට ඔවුන් දෙදෙනා පෙම්වතුන් ලෙස ඇසුරු කළා.”මගේ දුවගේ විවාහය ගැන මට ගොඩක් සතුටුයි. එයාගෙ සැමියා, භාරත් හොඳ කෙනෙක්. අපි කාලෙක ඉඳන් භාරත් ව දන්නවා. මේ අවස්ථාව ඊෂාට විතරක් නෙමෙයි අපේ පවුලේ හැමෝටම සතුටුදායක අවස්ථාවක්.” හේමා මාලිනී පැවසුවා.ඊෂා නිතරම පැවසුවේ තම විවාහය සිද්ධ වන්නේ ආදර සම්බන්ධයක් මත බවයි. යෝජිත විවාහයකට තමන් තුළ කැමැත්තක් නොතිබූ බවත් ඇය ප්‍රකාශ කර තිබුණා.යුව්රාජ්ට ඉක්මන් සුවය පතයිඉන්දීය සුපිරි ක්‍රිකට් ක්‍රීඩක යුව්රාජ් සිං මේ වනවිට ඇමෙරිකාවේ රෝහලක ප්‍රතිකාර ලබමින් පසුවෙනවා. ඒ, ඔහුගේ පෙනහැල්ලේ හටගෙන ඇති පිළිකාවකට ප්‍රතිකාර ගන්නටයි. යුව්රාජ්ට වැලඳී ඇත්තේ පිළිකා රෝගයේ මුල් අවස්ථාව නිසා එය සුවකළ හැකි බව වෛද්‍යවරු ප්‍රකාශ කර තිබෙනවා.දැන් ඔහුගේ හිසකෙස් සියල්ලම ගැලවී ඉවත් වෙලා. බොලිවුඩ් සිනමා නළු නිළියන්ගේ සමීප මිතුරෙකු වන යුව්රාජ්ට පසුගිය දෙසතිය තුළ නිරෝගී සුවය ප්‍රාර්ථනා කෙරෙන පණිවුඩ ලැබුණා.අමිතාබ් භච්චන් එවූ ප්‍රාර්ථනයක් මෙලෙස සටහන් වී තිබුණා. “ඔබට පිළිකා රෝගයක් වැලඳී ඇතැයි දැනගත්තාම අපි කම්පා වුණා. යුව්රාජ්, ඔබ දන්නවා අපි ඔබට නිරෝගී සුවය පතන බව. අපි හැමදාම ඔබට නිරෝගී සුවය පතනවා.”අභිෂේක් භච්චන්, ඩියා මිර්සා, අමීෂා පටේල්, සිද්ධාර්ත් වැනි නළු නිළියන් ද අධ්‍යක්ෂ කුනාල් ඛෝලි ද යුව්රාජ් ට නිරෝගී සුවය ප්‍රාර්ථනා කළ අය අතර සිටියා.අපි තාමත් යාළුවෝ..බිපාෂා බාසු සහ රානා ඩාගුබටි නම් වූ දකුණු ඉන්දීය යොවුන් නළුවා අතර පෙම් සබඳකමක් ඇතැයි නොයෙකුත් ආරංචි පැතිරි ගියා. රානා, බිපාෂාට කලින් දකුණු ඉන්දීය නිළි ශ්‍රියා සමඟ ද පෙමින් බැඳී සිටියා. බිපාෂා සමඟ ටික කාලයක් තිබුණු ඇසුර නතර කර දැමූ ඔහු, ඉන්පසුව අන්ජනා සුඛානි නම් වූ බොලිවුඩ් නිළියත්, දකුණු ඉන්දීය නිළි ට්‍රිෂා ක්‍රිෂ්ණන් ද සමීපව ඇසුරු කළා.දැන් මේ යොවුන් නළුවා බිපාෂා සමඟ අමනාප වී ඇතැයි සමහරු පවසා තිබුණා. නමුත් ඔහු පවසන්නේ එවැනි අමනාපයක් නැති බවයි ... “බිපාෂා තාමත් මාත් එක්ක කතා බහ කරනවා. අපි දෙන්නා හොඳ යාළුවෝ. අපි ගැන පසුගිය කාලෙ පැතිරුණ කතාවල කිසිම ඇත්තක් නැහැ. ඒ දවස්වල ලොකු ප්‍රචාරයක් ගියා බිපාෂා මගේ පෙම්වතිය කියලා. ඒක නිර්මාණය කරපු කතාවක්. ට්‍රිෂා නම් මම අවුරුදු ගාණක් තිස්සෙ දන්නවා. අපි දෙන්නා හඳුනන්නෙ සිනමාවට එන්නත් කලින් ඉඳලයි.”රානා රඟන අලුත්ම බොලිවුඩ් චිත්‍රපටය, ‘ඩිපාට්මන්ට්’. එහි අමිතාබ් භච්චන් සහ සන්ජේ දත් ද රඟපානවා. එය මේ වසරේදී තිරගතවීමට නියමිතයි.නසීරුද්දින් ෂා (Naseeruddin Shah)1. උපන් දිනය - 1950 ජූලි 202. උපන් ප්‍රදේශය - උත්තර ප්‍රදේශ් හි බරබන්කි ප්‍රදේශය3. පරම්පරාවේ වගතුග - 19 සියවසේ ඇෆ්ගන් යුද්ධයේ හමුදා නායකයෙකු වූජාන් ෆිෂාන් ඛාන් ගේ පරපුරේ සාමාජිකයෙකි. ඇෆ්ගනිස්ථානයේ ලේඛක ඉඩ්රිස් ෂා ඥාතියෙකි.4. උසස් අධ්‍යාපනය - (ඪ) 1971 දී අලිගාර් මුස්ලිම් විශ්වවිද්‍යාලයෙන් කලා උපාධිය සමත් වී ඇත.(ඪඪ) දිල්ලියේ ජාතික නාට්‍ය පාසලෙන් නාට්‍යකරණය හදාරා ඇත.5. මුලින්ම රඟපෑ හින්දි චිත්‍රපටය - ‘නිශාන්ට්’ (1975)6. ජනප්‍රිය බොලිවුඩ් සිනමාවට එක්වූ චිත්‍රපටය - ‘හම්පාන්ච්’ (1980)7. මෙතෙක් රඟපා ඇති චිත්‍රපට (දළ වශයෙන්) - 888. රූපගත කිරීමට නියමිත චිත්‍රපටය - ‘මෑඩ් ඩැඩ්’9. අධ්‍යක්ෂණය කළ චිත්‍රපටය - ‘යුන් හෝතා ටුක්්‍යා හෝතා’ (2006)10. මුලින්ම ලැබූ සිනමා සම්මානය - ‘1979 දී ‘්ස්පාර්ශ්’ චිත්‍රපටයේ රංගනය වෙනුවෙන් හොඳම නළුවාට හිමිවන ජාතික සිනමා සම්මානය.11. වෙනත් සම්මාන - ‘පද්ම ශ්‍රී’ (1987), සහ ‘පද්ම භූෂන්’ (2003) සම්මාන12. වෙනත් රඟපෑම් - වේදිකා නාට්‍ය සහ ටෙලි වෘත්තාන්ත රැසකට රංගනයෙන් දායක වී ඇත.13. බිරිය - රත්නා පථක් ෂා14. දරුවන්- (I) ඉම්මාද් ෂා(II) විවාන් ෂා(III) හීබා ෂා15. ලිපිනය - 204, Sand Pebbles, Perry X Road, Bandra, Mumbai - 50සුජිව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av12021910</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමලාස්ට් වීක් එන්ඩ් එකේ කියන්න ඇවිත්, කියන්න බැරි වෙච්ච හීනෙ ගැන දැනගන්න නේ කට්ටිය බලාගෙන ඉන්නෙ. වෙලාවකට හිතෙනව මොකටද හීන ගැන කියල වාත වෙන්නෙ කියලත්. ඒත් හරි නෑනේ ප්‍රොමිස් වෙච්ච දෙයක් නොකර ඉන්න එක. විජේ මල්ලිට මාර කලර්ෆුල් ඉන්විටේෂන් එකක් හම්බවුණා කල්චරල් එකේ පොරකගෙන්. එන්විලොප් එක ගලවල බැලුවමයි දැක්කේ පෙබරවාරි 14 තියෙනව කියල සෙට් කරපු ස්ටේට් සයිස් රාජ්‍යය සයිස් ඉවෙන්ට් එකකටනේ ඉන්විටේෂන් එක. ස්ටේට් ඩ්‍රාමා ෆෙස්ටිවල් ද මොකක්ද කියල අවුරුද්දකට සැරයක් කට්ටිය ඕගනයිස් කරන ඒ ජාතියෙ වැඩකට නේ මේ ඉන්විටේෂන් එක.ඉවෙන්ට් එක 14. ඉන්විටේෂන් එක විජේ මල්ලිගෙ අතේ පෙබරවාරි පළවැනිදා වෙනකොට. එහෙම නේ ඔය ජාතියෙ ස්ටේට් වැඩවලට නාට්‍ය කට්ටියට ඉන්වයිට් කරන්න ඕන. නැතුව 14 ඉවෙන්ට් එකට 13 දා ඉන්විටේෂන් බෙදන නාට්‍ය අනුමණ්ඩල තියෙනවද? තියෙනව ඇති ඔය මාලදිවයින වගේ කැරලි ගහන රටවල්වල. විජේ මල්ලි 14 වැඩේට සෙට් වෙන්න හිතාගෙන අලුතින් කලර්ෆුල් කුර්තාවකුත් ඕඩර් කරන්න හිතුවා. වැඩේ තියෙන්නෙ කොහේද කියල බැලුවා කාඩ් එක ඕපන් කරලා. ෂෙහ්ඞ මේ තියෙන්නෙ. කලම්බු සෙවන් ආනන්ද කුමාරස්වාමි මාවත, ලෝටස් පොන්ඩ්. කියල වැඩක් නෑ. ලෝටස් පොන්ඩ් එකේ සීතල හුලං රැල්ලක් වැදිල ආවත් මදිද කියල හිතාගෙන 14දා හැන්දෑවෙ සෙට්වුණා කියමුකො. සූ ගාල සීයක් දෙසීයක් වටවෙලා බලනවා ජෝන් ඩි සිල්වා තියටර් එකට එන්ටර් වෙන පාරෙ වම්පැත්තෙ අලුතින් සෙට්කරපු ස්ටැචියු එකක් දිහා. විජේ මල්ලිත් සීන් එකට එන්ටර් වුණා. මෙන්න ස්ටැචුයු එක. මාර ලස්සන රැවුලක් නිකටෙ තියෙන ඉන්ටර්ලෙක්චුවල් ඩයල් එකක්. ආචාර්ය ආනන්ද කුමාරස්වාමි.ඩොක්ටර් ආනන්ද කුමාරස්වාමි. විජේ මල්ලිගෙ ජොලිය ඉහ වහා ගිහින් කියන්නෙ කන් දෙකෙනුත් තරු වීසිවෙන සයිස් එකට. පිළිමෙ පල්ලෙහා වීසිකරල දාපු බෝඩ් කෑල්ලක් තියෙනවා. නිල්ම නිල් වෙලා නෙළුම් පොකුණ මාවත කියල. ශ්‍රී ලංකාව තමුන්ගෙ රටේ ග්‍රේට් ආර්ටිස්ට්ලට කොහොම සලකනවද කියල විජේ මල්ලිගෙ මීටරේට අහුවුණේ කුමාරස්වාමි ලොක්කගෙ ප්‍රතිමාව නෙළුම් පොකුණ ඉස්සහර දැක්කමනේ. මෙන්න බොලේ එහෙන් ඇතුළට ගියාම නේ සීන් එක. කොටු වෙන්කරල බෝඩ් ගහල හෝ ගාල. යෝජිත සරච්චන්ද්‍ර ප්‍රතිමාව, යෝජිත හෙන්රි ජයසේන, සුගතපාල ද සිල්වා, ගුණසේන ගලප්පත්ති, දයානන්ද ගුණවර්ධන, චිත්‍රසේන යෝජිත කට්ටියට ‘පොන්ඩ් එක වටේම’ බිම වෙන් කරලා. කුමාරස්වාමි ලොක්ක එක්ක මේ ටීම් එකත් සෙට්වුණාම නෙළුම් පොකුණ අනෝතත්ත විල වගේ පෙනෙයි කියල හිතුනෙ. රාජ්‍ය නාට්‍ය කට්ටියගෙ සුරංගනාවියො පොන්ඩ් එකට එන්ටර් වෙන කට්ටියට චුයින්ගම් පෙත්තක් දෙනවා හප හපා ඉන්න කියලා. පරසතු මලක් වගේ එකක් ඇඳුමෙ උඩ ගහනවා ස්ටිකර් එකක් වගේ. කාඩ් එකේ තියෙන සීට් නම්බර් එකට තියෙන පුටුව ළඟට එක්ක යන්න පරිවාර අංගනාවො දෙන්නෙක්. මාර සනීපයක්නේ විජේ මල්ලිට.ඕන්න කට්ටියක් ඩ්‍රින්ක්ස් සර්ව් කරනවා. මොනවද සර් බොන්නෙ. ස්කොච්, බකාඩි, වොඩ්කා, ඩ්‍රාෆ්ට් බියර්.. මෙහෙම ඩ්‍රාමා ෆෙස්ටිවල් එකක්. මේක ස්ටේට් වැඩක්ද නොන්ස්ටේට් වැඩක් ද කියල හිතාගන්න බැරුව මොළේ කොලොප්පන් වෙලා ඉන්නකොට අංගනාවක් ළඟට එනවා. “ජට්ස් ඕකේ සර්, යූ කැන් එන්ජෝයි අ ඩ්‍රින්ක් ඩියුරින් ද ෂෝ... නියමයිනේ මෙහෙම එවෝඩ්ස් නයිට් එකක්. විජේ මල්ලි ටිකක් අප්සෙට් වෙලා හතර වටේ බැලුවෙ මේක කල්චරල් කට්ටියගෙම වැඩක් ද කියලා. ඔව් නේන්නම්, ඒගොල්ලන්ගේම තමයි. ෆුල්කිට් ගහලා ටයි දාලා ආසාවෙ බෑ ලස්සන දැක්කම.ඔන්න කොම්පියර්ස්ල ඩබල ස්ටේජ් එකේ. ලේඩීස් ඇන්ඩ් ජෙන්ට්ල්මන්, නෝනාවරුනි මහත්වරුනි මහත්තුරු සමඟ ඇවිත් ඉන්න නෝනාවරුනි, අද මේ එවෝඩ්ස් නයිට් එකේ ඕපනින් එනවුන්ස්මන්ට් එකෙන් ඔයගොල්ලො අප්සෙට් වෙයි කියල අපි හිතන්නෙ නෑ. මේකයි ප්‍රශ්නෙ. අද අපි එවෝඩ්ස් දෙන්නෙ නෑ. නොමිනේෂන්ස් කියවනව විතරයි. එවෝඩ්ස් සෙරමනි එක එන වෙසක් පෝයට ෆික්ස් කරනවලු. මේකට ප්‍රධාන හේතුව තමයි එවෝඩ්ස්වල කෑෂ් වැලියුට් එක වැඩි කරන්න සිදුවීම. කල්චරල් වැඩවල බජට් එක 40%ක් වැඩිකරපු නිසා ඔය බෙස්ට් කට්ටියට දෙන සම්මානෙ මුදලුත් ඒ වගේම වැඩිකරලම දෙන්නයි කට්ටිය කල්පනා කරන්නෙ.දැන් එවෝඩ්ස් නයිට් නැති වුණාට, අපි ඔයගොල්ලන්ව සතුටු සාගරයකට ගෙන යන්නයි සූදානම් වෙන්නෙ. අපි ඔයගොල්ලන්ට සප්‍රයිස් එකක් දෙනවා මේ වෙලාවෙ. බලන්න නරඹන්න ප්‍රීතිවෙන්න, මාරක ළිඳේ මෝටර් සයිකල් රේස් නෙවෙයි මේක ඇවිල්ලා ශ්‍රී ලංකාවෙ කප් ගහපු නම්බර් වන් ෆිල්ම්ස් කට්ටියගෙ උඩපැනිල්ල දැඟලිල්ල හෙවත් රිදී රාත්‍රිය. මෙන්න ඉතින් නියම රෑ. විජේ මල්ලි උඩගිහින් බිම වැටුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av12021911</link>
    <topic>රණවිරුවන්ගේ සහජ කුසලතා රටට ජාතියට</topic>
    <author>ඉනෝකා පෙරේරා බණ්ඩාර</author>
    <content>රණවිරුවන්ගේ සහජ කුසලතා රටට ජාතියටරණවිරුවන්ගේ දෙවැනි මෙහෙයුම අරඹා තිබේ.යුද බිමෙක රුදුරු බව වත් කඨෝර හෝ බියකරු බවවත් එහි නැත.ඇත්තේ අතිරමණීය වූ මාධූර්යය පමණි. විඳිය හැකි රස ගුලාවක් පමණි.එහෙයින් රණවිරුවන් 20 දෙනකු කරට කර තරග වදින රණවිරු රියල් ස්ටාර් දෙවැනි මෙහෙයුමේ තවත් සොඳුරු රාත්‍රියක් උදාව තිබේ.වේදිකාව මනරම්ය. තරු එති. පැමිණ ගයති. ඒ ගායනාව විඳින්නට අම්මා තාත්තා බිරිය සැමියා ඇතුළු ගෙදර උදවියත් පැමිණ හිඳිති.නිල ඇඳුමේ තේජස - ‘මේකප්’ දමා හැඩ කළ මුහුණකට අද වෙනදාට වඩා කැපී පෙනේ.යුද, ගුවන් හෝ නාවික යැයි බෙදුණු සිතක් අද නැත. තනතුරට රැකගත් ආඩම්බරයක් ද නොපෙනේ.සිනහව - එකමුතුව - බැඳීම මතින් උපන් සහෝදරත්වයේ සහයෝගය විසි දෙනා තුළින්ම ගම්‍ය වෙයි.ඉඳින්, සැවොම එකා මෙනි.එඩ්වඩ් ජයකොඩි, ජැක්සන් ඇන්තනි මතු නොව යශෝධා විමලධර්ම ද විනිශ්චය මණ්ඩල පුටුවල වාඩි වූයේ පස්වනක් පී‍්‍රතියෙනි.ඒ, රට බේරා දුන් අභීත රණවිරුවන් වෙනුවෙන් කළ හැකි උතුම් සද්කාර්යයක් යැයි සිතාගෙනය.ජනාධිපතිතුමාගේත් ගෝඨාභය රාජපක්ෂ, ආරක්ෂක ලේකම්තුමාගේත් හිතේ උපන් සංකල්පය ක්‍රියාවට නැංවූ ලක්ෂ්මන් හුළුගල්ලේ, ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල්වරයාට කියන්නට යමක් තිබේ. ඔහු ද මේ මෙහෙයුමේ ප්‍රබල හවුල්කරුවකු බැවිනි.“මොනතරම් රියැලිටි වැඩසටහන් තිබුණත් පහුගිය කාලෙ අතිශය ජනපි‍්‍රය වැඩසටහන වුණේ රණවිරු රියල් ස්ටාර්. එය ලෝකයටත් පූර්වාදර්ශ සැපයු වැඩසටහනක් වුණා.තරගකරුවන් විසි දහස් ගණනක් තරග වැදුණු පසුගිය තරගයට සාපේක්ෂව මෙවර තිබෙන්නේ විශාල ප්‍රබෝධයක්. තරගකරුවන් තිස් දහස් ගණනක් මෙවර ඉදිරිපත් වීමෙන්ම එය පෙනී ගියා.තුවක්කුව, වෙඩි උණ්ඩය අතේ රැඳුණු ඒ ධීර වීර සෙබළ සෙබළියන් අත අද මයික්‍රෆෝනය. ඔවුන්ගෙ ගායනාවත් මොන තරම් ආකර්ෂණීය ද... ඔවුන් තුළ සැඟව සිටි, නිද්‍රාව සිටි මහා කලාකරුවන් අවදි වන්නට පටන් අරන්.කලක් තිබුණ බංකර් ඇතුළෙ ඔවුන් තුවක්කුව බදාගෙන ගත කරපු. ගීයක් මුමුණනව තියා ඊළඟ නිමේෂයේ ජීවත් වෙයි ද කියන විශ්වාසයවත් නැති.ආරක්ෂක ලේකම් තුමාගේ මේ සංකල්පය නිසා එදා ගී පදයක්වත් මුමුණන්න බැරිව හිටිය අපේ රණවිරුවන් අද ඉතාම දක්ෂ ගායකයන් වෙලා.ගිය පාරට වඩා රණවිරුවන්ගෙ තියෙන උනන්දුව සහ ප්‍රබෝධය නිසාම අපි තුළත් ලොකු ආසාවක් ගොඩනැඟිලා තියෙනවා. මිලියන 20 ක නිවෙසක්, මිලියන 04 ක මෝටර් රථයක්, ලක්ෂ ගණනින් මුදල් ත්‍යාග සහ අවසන් 24 දෙනාටම සුවිශාල තෑගි ප්‍රමාණයක් මෙවර සූදානම් වෙනවා.මේ දෙයින් අප බලාපොරොත්තු වෙන්නෙ ඔවුන් තරු කරන්න නෙවෙයි. ඔවුන් රටට අපට දුන් මෙහෙවරට බුහුමන් දක්වන්නයි. මේ දේවල් ලැබුණ කියල ඔවුන් සිය සේවාව නවත්වන්නෑ. ඔවුන්ගේ සේවය පෙර පරිදිම මේ රට වෙනුවෙන් ලබා දෙනවා. එයයි වටින්නේ. ඒ වගේම ඔවුන්ගේ ගායන කුසලතාව අගය කිරීමට සහ එය ඉදිරියට ගෙන යා යුතු නිසා ගිය පාර රණවිරුවන්ගෙ අලුත්ම ගී එකතුවක් සී. ඩී. සහ ඩී වී ඩී ලෙස එළි දක්වනවා. මේ පාර රණවිරුවන් වෙනුවෙනුත් අපි ඒ දේ කරනවා. රණවිරුවා තුළ සිටින ඒ සෞන්දර්යවාදියාට එළියට එන්න අවශ්‍ය හැම උදව්වක්ම දීම අපේ යුතුකමක්...”ඉදින්, නිරෝෂණී පියසේන, සංගීතා එඩ්වඩ්, ගයාන් අරුණපි‍්‍රය, සුසන්ත පතිරණගේ, අසංක කරුණාරත්න, ධනුක රණසිංහ, අනූෂා දිල්රුක්ෂි, රහල් ප්‍රනාන්දු, ඩේමියන් මැක්ලවුඩ්, සරත්චන්ද්‍ර වන්නිආරච්චි, අසේල මනුකුලසූරිය, අයෝමි පෙරේරා, සුමිත් ඉන්දුක, ආනන්ද නාදන්, කිෂාන් දුමින්ද රාජ්, ජගත් කුමාර, ලසන්ත ද සිල්වා, ජූඩ් පෙරේරා සහ ගිම්හාන ප්‍රනාන්දු යුද - නාවික සහ ගුවන් හමුදා තරගකරුවන් ලෙස අද සිට තරග වදිනුයේ දහසක් බලාපොරොත්තු සිත්හි නිධන් කොටගෙනය.ශ්‍රී ලංකා යුද හමුදාවේ වෛද්‍ය බළකායේ වෛද්‍යවරයකු වන ලුතිනන් රහල් ප්‍රනාන්දු, යුද හමුදා සගයන් වෙනුවෙන් ස්තූතිය පළ කරයි.‘අම්බලන්ගොඩ ඉපදිලා අම්/කුලරත්න විද්‍යාලයෙන් සහ කොළඹ නාලන්දයෙන් උගෙන යුද හමුදාවට එක්වුණු මං, වෛද්‍යවරයෙක් වුණේ හමුදා සේවයේ සිටියදී. ඒ ජ’පුර වෛද්‍ය පීඨයෙන්. හමුදා සේවය, වෛද්‍ය සේවය වගේම සංගීතයෙනුත් මං ජීවිතයේ විශාල සතුටක් ලබනවා. මං වගේම විවිධ අත්දැකීම් එක්ක හමුදා සේවයට එක්වූ මේ සියලු සගයන් යුද්ධයෙන් පසු ලබන මේ සොඳුරු අත්දැකීම මහා සතුටකින්, ගෞරවයකින් පිළිගන්නෙ. මින් ලබන මානසික සුවය අති මහත්. අනික රාජකාරි මට්ටමින් ලැබුණු මේ රියැලිටි අත්දැකීම රණවිරුවකුට කියන්න බැරි තරම් ආඩම්බරයක්. අපි හැමෝම හදවතින්ම තුති පුදන්නෙ ඒ නිසා...”නාවික හමුදා තරගකරුවන් අතර ඉතිරිව ඇති එකම කාන්තා නියෝජනය සංගීතා එඩ්වඩ්, නාවික හමුදාවේ කාන්තා වාදකවරියකි.ගම්පළ ඉපිද, ගම්පළ ශාන්ත ජෝශප් බාලිකාවේ උගත් ඈ ගායනයෙන් හා බටනලාවෙන් සිය සේවාව සපයයි.”නිල ඇඳුම් ඇඳගත් යුද්ධයටම කැපවූ රණවිරුවන් තුළ සිටින සොඳුරු කලාකරුවන් අවදි කරන මේ වැඩසටහන පිළිබඳ අප තුළ ඇත්තේ අප්‍රමාණ සතුටක්. ආඩම්බරයක්. අප හැම කෙනකු තුළම තියෙන්නේ මේ හැඟීම....”පොළොන්නරුව දියබෙදුම ගමේ ඉපිද, ඉරහඳකෙටුවැව මහා විද්‍යාලයෙන් උගෙන ගුවන් හමුදාවට එක්වූ දේශාන් දයාරත්නටත් විසි දෙදෙනා දක්වා ආ මේ ගමන අභිමානයක්.”ගීතයට – කලාවට ළැදි රණවිරුවන්ට සිය කුසලතා මඟින් ඉදිරියට එන්න ලබා දුන් මේ අවස්ථාවට ගරු ආරක්ෂක ලේකම්තුමා ඇතුළු හැම කෙනකුටම අපි ස්තුතිවන්ත වෙනවා. මොකද මේක රණවිරුවකුගෙ ජීවිතයේ එක් වරක් පමණක් ලැබෙන අවස්ථාවක්. මේ ආ ගමන අපිට හුඟක් වටින්නෙ ඒ නිසා...”රණවිරු රියල් ස්ටාර් විනිශ්චය මණ්ඩලයට එක්ව සිටින විශාරද එඩ්වඩ් ජයකොඩි අවසන් සිය දෙනා සමඟ තවමත් විනිශ්චය පුටුවේ හිඳියි.”රණවිරුවා කියන සංකල්පය ජනතා හදවත් තුළ තැන්පත් කළ සොඳුරු වැඩසටහනක් ලෙසයි මා මෙය දකින්නේ. රණවිරුවකුගේ ගුණ සුවඳ, ස්පර්ශය වඩාත් හොඳින් දැනෙන මේ වැඩසටහනට ජාතියේම ප්‍රණාමය පිදිය යුතුයි...”රංගධර ජැක්සන් ඇන්තනීට ද මේ විනිශ්චය පුටුව සොඳුරු අත්දැකුමකි.”රණවිරුවා සමාජගත කළ මේ වැඩසටහන ඔස්සේ මේ වන විට විශාල විශ්වාසයක් රණවිරුවා වෙත මේ සමස්ත සමාජය තුළ ගොඩනැඟිලා තිබෙනවා. තවත් සුරතල් තරුවක් බවට නෙවෙයි, මහා අභිමානයකුයි මෙයින් ඔවුන් වටා ගොඩනැඟෙන්නේ. යුද්ධයතින් පසු සොල්දාදුවන්ට මොකද කරන්නේ කියන ගැටලුවට මෙය එක්තරා පිළිතුරක්. ඔවුන් තුළ සිටින සෞන්දර්යවාදියා එළියට ගෙන ඉන් තවත් මඟ හසරක් උදාකිරිම ශ්‍රේෂ්ඨ කාර්යයක්..”විනිශ්චය මණ්ඩලයේ යශෝධා විමලධර්ම කලාකාරිනියට නම් මෙය කෘතගුණ දැක්වීමට ලැබුණු මහඟු අවස්ථාවකි.”කලාකාරිණියක් විදියට මේ රටේ අවුරුදු 30ක්ම මං හැදුණෙ වැඩුණෙ පෝෂණය වුණේ බිහිසුණු යුද්ධෙකුත් එක්ක. අපි අපේ ගමන නිදහසේ ආවේ ඔවුන්ගෙ ජීවිත පරිත්‍යාගය නිසා. රියැලිටි වැඩසටහනක විනිශ්චය මණ්ඩල පුටුවක මා මේ පළමු වතාවට අසුන් ගන්නෙ ඔවුන් මටත් මගේ රටටත් ජාතියටත් කළ ඒ සියලු කැපවීම් වෙනුවෙන් පුංචි හරි දායකත්වයක් දෙන්න ලැබුණාය කියන සිතිවිල්ලෙන්. ඔවුන් තුළ සිටින සොඳුරු කලාකරුවා අවදි කරන්නට දායක වෙන්න ලැබීම මහා භාග්‍යයක්....”එය අපට ද දැනේ. දෙවැනි මෙහෙයුම අති සොඳුරුය.අපි බලා හිඳිමු. එතෙකින් නොනැවතී සුබ පතමු.ඉනෝකා පෙරේරා බණ්ඩාරඡායාරූප – නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av12021913</link>
    <topic>කුල්ල හැඹිලිය මඟුල් ගෙදරට ගෙන ආ උභය බණ්ඩාර</topic>
    <author>ඉනෝකා පෙරේරා බණ්ඩාර</author>
    <content>කුල්ල හැඹිලිය මඟුල් ගෙදරට ගෙන ආ උභය බණ්ඩාරතරු පහේ මඟුල් ගෙදරකදී කුල්ලක තියල ‘වෙඩින් කේක්’ පිළිගන්වයි කියල අපි කවදාවත් හිතුවද?ඒ විතරක්යැ... ගමේ අම්මලා බඩතුරේ, පපුතුරේ ගහගෙන පණ වගේ ආරස්සා කරපු හැඹිලිය... දැන් ඒකත් මංගල කේක් පෙට්ටියක්.තල් කොළෙන් පන් කොළෙන්, පොල් කොළෙන් වියාපු වට්ටි, පෙට්ටි, කූඩා, හුණු කිල්ලෝටෙ, වී කුරුණිය, පුන්කලස, සඳකඩ පහණ වගේ ම සිප්පි කටු, බෙලි කටු, පොල් ඉරටු, වේවැල් මෙකී නොකී දහසක් දේ තරු පහේ මඟුල් ගෙවල්වල කේක් පෙට්ටි බවට පත් වෙලා. නිකම්ම නෙවෙයි, හිතාගන්න බැරි තරමේ සුන්දරත්වයකුත් එක්ක.එක අතකට අපූරුයි.ගමෙන් - ගොඩෙන් - රටෙන් අපෙන් ඈත්වෙලා යන දේශීය දේ ආපහු කල එළියට එන එකම ලොකු දෙයක්.හෙළ කැටයම් කලාව, මූර්ති ශිල්පය, ඉපැරැණි චිත්‍ර සම්ප්‍රදායන් මතු නොව අති නවීන තාක්ෂණය මුසු වූ සෞන්දර්යය පුංචිම පුංචි කේක් පෙට්ටියකට, මංගල ඇරැයුම් පතකට ගොනු කරනව කියන්නෙත් බොහොම නිර්මාණශීලී කාර්යයක්. එක්තරා විදියක අභියෝගයක්.මේ හැම දේම අපේ ඇහැ ගැටුණෙ ගල්කිස්ස ‘යොවුන්මා’ නිර්මාණ මැදුරෙදි.‘යොවුන්මා...’ තරමක් නුහුරු නමක්.ඒත් අර්ථයෙන් නම් තාරුණ්‍ය සහ මව එක් කළ ගෞරවාන්විත සොඳුරු වදනක්.අරිසෙන් අහුබුදු සූරීන් ‘යොවුන්මා’ නිර්මාණය කළේ උභය බණ්ඩාර වෙනුවෙන්.ලොව සොබා සොඳුරු බොහෝ දෑ ඇසුරින් නිමැවෙන ඔහුගේ කලාත්මක මංගල කේක් පෙට්ටි ව්‍යාපාරය වෙනුවෙන්.මංගල කාරණා සඳහා නමක් දිනා ගත් ‘යොවුන්මා’ අද ක්ෂේත්‍රය තුළ කැපී පෙනෙන්නෙ දේශීය දේ ඇසුරින් නිමවන මේ නිර්මාණ නිසා.ඒ නිර්මාණකරුවා කලෙක පුවත්පත් පිටු සැකසුම් ශිල්පියෙක් බව දැනගත්තම හිතට පුංචි සතුටකුත් දැනුණා. ඒ ඔහු අපේ වරිගෙ කෙනෙක් නිසා.“මං කලෙක ‘සන්ඩේ ලීඩර්’ සහ ‘සන්ඩේ ටයිම්ස්’ පුවත්පත්වල පිටු සැකසුම් ශිල්පියා. ඊටත් කලින් මගේ ජීවිතේ මුළුමනින් ම කැපවෙලා තිබුණෙ මං වැඩ කළ දේශපාලන පක්ෂය වෙනුවෙන්. රට පුරා ගිය ප්‍රචාරක කටයුතු සඳහා බැනර්, පෝස්ටර්, චිත්‍ර ඇඳීම තමයි එකල මගේ ජිවිතය වෙලා තිබුණෙ. නමුත් ඒ හරහා මං විශාල පිරිසක් හඳුනාගත්තා.1985, 86, 87 මට සුවිශේෂී වසර තුනක්. ‘ගම් උදාව‘ වෙනුවෙන් පවත්වපු සමස්ත ලංකා චිත්‍ර කලා නිර්මාණකරුවන් සහ උපදේශකවරුන්ගේ තරගාවලියේ පිට පිට ඒ වසර තුන ම ජයග්‍රහණය දිනාගන්නෙ මං. පිට රටක ප්‍රමිතියට ම පවත්වපු මේ තරග ජයග්‍රහණය මගේ ජීවිතයට විශාල අත්වැලක් වුණා...”මාතලේ කයිකාවල ගමේ උපන් උභය අධ්‍යාපනය ලැබුවේ කයිකාවල මධ්‍ය මහා විදුහලෙන් සහ මාතලේ විජය මහා විදුහලින්. උසස් පෙළට කළෙත් චිත්‍ර ඇතුළු කලා විෂයන්.පෞද්ගලික ආයතන දෙක තුනකම චිත්‍ර ශිල්පියෙක් විදියට වැඩ කළ උභයගෙ ජීවිතේ වෙනස් වෙන්නෙ බැංග්ලෝරයේ ‘තාජ්’ හෝටලයේ ‘චීෆ් ආර්ට්ස්’ ලෙස සේවය කරද්දී.“එතැනදී මට මුණ ගැහුණා ඉන්දියාවේ නම් දරාපු ජ්‍යෙෂ්ඨ චිත්‍ර ශිල්පීන්. ඔවුන් සමඟ කතා බහ ඇසුර මගේ නිර්මාණ ජීවිතයට හුඟක් දේ එකතු කළා. ඊට පස්සෙ මං ලංකාවට ආවෙ ‘සන්ඩේ ටයිම්ස්’ පත්තරේ පටන් ගන්නකොට ම එහි පිටු සැකසුම් ශිල්පියා විදිහට. මං එහි කාටුන් චිත්‍රත් ඇන්දා. ප්‍රියංගිකා මල් පෝරුගේ මගේ බිරිය. ඈත් කේක් නිර්මාණ කලාවෙන් ඉදිරියට ආ කෙනෙක්. මීට අවුරුදු දහයකට විතර උඩදියි මං මේ කේක් පෙට්ටි නිර්මාණ ව්‍යාපාරය ඇරැඹුවේ...”අද කාලෙ ම¼ගුල් ගෙදරක් කියන්නෙ අමුත්තන්ට නරඹන්න විඳින්න බොහෝ දෑ ඇති ප්‍රදර්ශනයක්. විවිධ තේමාවන්ට අනුව එයටම ඈඳෙන සැරසිලි නිර්මාණ එක්ක මංගල උත්සවයේ සෑම අංශයක් ම නිර්මාණය කිරීම රැල්ලක් වී තිබීමම යම් අභියෝගයක් කියලයි උභය කියන්නෙ.“නමුත් හස්ත කර්මාන්තයේ මුද්‍රණ ක්ෂේත්‍රයේ වගේ ම සෑම අංශයකම විහිදිච්චි පිරිසක් මං වටා ඉන්නවා. කැලෙන් කොළෙන් කොළ - පොතු එකතු කරන්න වගේ ම, මුහුදු තීරයේ බෙලි කටු අහුලන, මැටි, ලී කර්මාන්තවලින් අපිට නිර්මාණ සපයන විශාල පිරිසක් ඉන්නවා.අපිට තියෙන විශාලම අභියෝගය තමයි චීනයෙන් ගෙන්වන සෙරමික් කේක් පෙට්ටි.විශාල මිලක් වැයවෙන මේ දේවල්වලට වඩා අපේ දේශීය දේට හොඳ ඉල්ලුමක් තියෙනවා. දේශීය කර්මාන්ත කරුවන්ට අත දෙනවා නම් මේවා අවශ්‍ය නැහැ. අද හැඹිලිවලට තියෙන්නෙ පුදුම ඉල්ලුමක්. නමුත් හැඹිලියක් හොයා ගන්න නැහැ. පන්නල සහ ඉඳුරුවේ විතරයි යන්තම් හැඹිලි වියමන අත් නොහැර කරන්නෙ. කේක් පෙට්ටි මුද්‍රණයට අවශ්‍ය කඩදාසි පවා පිටරටින් ගේන්නෙ. ඒ කොළවත් තවම අපේ රටේ හදන්නෙ නැති වීම ලොකු අඩුවක්.අනික අද තරුණ ජෝඩු ඉල්ලන්නෙ පුදුම නිර්මාණ. ඔවුන්ගෙ ‘තීම්’ බොහොම සියුම්. ලස්සනයි. නමුත් කැපවීම වෙහෙස මහන්සිය වැඩිය. හැබැයි මඟුල් ගෙදර එන අයට බලන්න දේවල් ඕනෙ තරම් ඉන් නිර්මාණය වෙනවා.හේවුඩ් එකේ මගේ චිත්‍ර කලා ගුරුවරයා කිංස්ලි ගුණතිලක මහත්මයා සහ ලක්සල විස්කම් නිවෙස ඇරැඹීමට මුල් වූ පී.ජී. රත්න, මගේ මාමා මේ ගමනෙදි මම හුඟක් අත දුන්නා. පවුල් දෙකක් සතුටු වන මඟුල් ගෙදරක් ලස්සන කරන්න දායක වීම ලොකු සතුටක්.ඒ වගේ ම විවිධ පුද්ගලයො මුණ ගැහෙන නිසා මේක හරි තෘප්තිකර රැකියාවක්...”දෙමළ, කන්නඩ, මලයාලම්, හින්දි, උරිදු, ඉංග්‍රීසි ඇතුළු භාෂා දහයක් කතා කළ හැකි උභය, දැනටමත් බොම්බෙ - බාන්ද්‍රාහි සිය අලුත් ම ශාඛාව පවත්වාගෙන යනවා.මනුෂ්‍යයකුගේ ජීවිතයේ හොඳම දවසෙදි ළඟින් ඉන්න හිතවතකු වන්නට ලැබීම, රැකියාවකටත් වඩා සිය දහස් වරක් තෘප්තිය ගෙන දෙන මහා සතුටක් කියලයි උභය කියන්නෙ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av12021915</link>
    <topic>යුවී ඉක්මනින් එන්න</topic>
    <author>ඉඳුනිල් වීරරත්න</author>
    <content>යුවී ඉක්මනින් එන්න“යුවී ඉක්මනින් එන්න”මේඉන්දීය ක්‍රිකට් ලෝලීන්ගේ පැතුමයි. සමස්ත භාරත දේශයේම පැතුමයි.මහේල, සංගා ප්‍රමුඛ ශ්‍රී ලංකා ක්‍රිකට් කණ්ඩායමේ පැතුමයි. ක්‍රිකට් ක්‍රීඩාවට ආදරය කරන ශ්‍රී ලංකා ක්‍රිකට් ලෝලීන් ඇතුළු ලෝකයේම ක්‍රිකට් ලෝලීන්ගේ පැතුමයි.ඉන්දීය ක්‍රිකට් ලෝලීන් ‘යුවී’ යන ආදරණීය නාමයෙන් හඳුන්වන යුව්රාජ් සිං ට ඉක්මන් සුවය පතා ඔවුහු පුද පූජා පවත්වති. දෙවියන්ට කන්නලව් කරති.යුවරාජ් සිං ජාත්‍යන්තර ක්‍රිකට් ක්ෂේත්‍රයේ පෙරළිකාර චරිතයකි. ඉන්දීය ක්‍රිකට් ක්‍රීඩාවට වර්තමානයේ තිළිණ වුණු සුපිරි තරුවකි.පන්දු යැවීම, පිතිකරණය මෙන්ම පන්දු රැකීම යන තෙඅංශයෙන්ම විශිෂ්ට දස්කම් දැක්වූවෙකි.පසුගිය වසරේ නොවැම්බර් 14 වැනිදා බටහිර ඉන්දීය කොදෙව් කණ්ඩායමට එරෙහි ටෙස්ට් තරගයේදී ලකුණු 25 ක් ලබාගත් ඔහු, පන්දු යැවීමෙන් ලකුණු 14 ක් ලබා දුන්නේය. එය ඔහු සහභාගි වූ අවසන් තරගය වූ අතර ඉන්පසු රෝගාතුර විය.පරීක්ෂණවලින් පසු ඔහුට පෙනහලු පිළිකාවක් වැලඳී ඇති බව තහවුරු වුණි. මෙය ඉන්දියාව පමණක් නොව ලෝකයම සසල කළ පුවතක් වූ අතර, ගොල්ෆ් පන්දුවක තරමේ ගෙඩියක් ඔහුගේ පෙනහල්ලක ඇති බවත් ශල්‍යකර්මයකින් එය ඉවත් කළ බවත් කියැවිණි.කෙසේ වෙතත් එය අසාධ්‍ය නොවන තත්ත්වයේ එකක් බවත් යුව්රාජ් මේ වන විටත් ඇමෙරිකා එක්සත් ජනපදයේ මැක්ස් පිළිකා මධ්‍යස්ථානයේ නේවාසික ප්‍රතිකාර ලබමින් සිටින බවත් වාර්තා වෙයි.මැක්ස් පිළිකා මධ්‍යස්ථානයේ වෛද්‍ය නිමේෂ් රෝහාටිජි මැයි මාසයේ පළමු සතිය පමණ වන විට යුව්රාජ්ට් යළිත් පුහුණුවීම් කටයුතු කළ හැකි බව මාධ්‍යයට පවසා තිබීම ඉන්දීය ක්‍රිකට් ලෝලීන්ගේ සැනසිල්ලට හේතුවක් වන්නට ඇති.1981 දෙසැම්බර් 12 චන්දිගාවල උපත ලද යුව්රාජ් සිං, වමතින් පන්දුවට පහර දෙන මැද පෙළ පිතිකරුවකු ලෙස ඉන්දීය කණ්ඩායමට ක්‍රීඩා කළේය. 2000 වසරේ ඔක්තෝබර් 3 වැනිදා නයිරෝබි හිදී කෙන්යාවට එරෙහිව එක්දින වරම් ලබාගත් ඔහු මේ දක්වා එක්දින තරග 274 ක් ක්‍රීඩා කර ඉනිම් 252 කදී නොදැවී ක්‍රීඩා කිරීම් 38 ක් සමඟ ලකුණු 8051 සහ කඩුලු 109 ක් ලබා ගෙන තිබේ.පන්දුවට පහර දීමේ වේගය 87.58 කි. හතරේ පහර 857 සහ හයේ පහර 144 කින් එක්දින පිටිය වර්ණවත් කර ඇති යුව්රාජ් එක්දින ශතක 13 ක් සහ අර්ධ ශතක 49 ක් ලබා තිබේ.2003 වසරේ ඔක්තෝබර් 16 සිට 20 දක්වා නවසීලන්තයට එරෙහිව මොහාලි හිදී තරග වැදෙමින් ටෙස්ට් වරම් ලබාගන්නා ඔහු තරග 37 කදී ශතක 3 ක් සහ අර්ධ ශතක 10 ක් සමඟ ලකුණු 1775 ක් ලබා තිබේ.යුව්රාජ් ගේ ටෙස්ට් ශතකවල විශේෂත්වය වන්නේ ඔහු මෙම ශතක තුනම ලබාගෙන ඇත්තේ පාකිස්ථානයට එරෙහිව වීමයි.ටෙස්ට්, එක්දින මෙන්ම 20 යි 20 තරගවලදී ද සුවිශේෂ දස්කම් දක්වා ඇති යුව්රාජ් මේ දක්වා 20 යි 20 තරග 23 කදී ලකුණු 567 ක් ලබා ගැනීමට සමත් වී ඇත. 20 යි 20 තරගවලදී අර්ධ ශතක 5 ක් ලබා ඇති ඔහුගේ වැඩිම ලකුණු ප්‍රමාණය වන්නේ 70 කි.ඉන්දීය පි‍්‍රමියර් ලීග් (IPL) කැපී පෙනෙන ක්‍රීඩකයකු වූ යුව්රාජ් පී‍්‍රටි සින්ටාට අයිති කිංග්ස් ලෙවන් පන්ජාබ් පිලට තරගාවලි 2 කදී නායකත්වය දුන්නේය.එහිදී 2007 වසරේ ලෝක 20 යි 20 තරගාවලියේදී එංගලන්ත කණ්ඩායමේ ස්ටුවර්ඩ් බ්‍රෝඩ්ට 6 පහර 6 ක් එල්ල කළ අතර 20 යි 20 තරගවල වේගවත්ම අර්ධ ශතකය ලබා ගත්තේය. (පන්දු 12 කදී ලකුණු 50)එසේම 2009 මැයි 01 වැනිදා 20 යි 20 තරගයකදී ඔහු සිය පළමු කඩුලු ත්‍රිත්වය වාර්තා කළේය. එහි දී රෝයල් චැලෙන්ජර්ස් බැංගලෝර් පිලේ රොබින් උත්තාපා, මාක් බවුචර් සහ ජැක් කාලිස් එලෙස දැවී ගිය ක්‍රීඩකයින්ය.යළිත් 2009 මැයි 17 වැනිදා ඩෙකෑන් චාජර්ස් පිලේ හර්ෂල් ගිබ්ස්, ඇන්ඩෘ සිමන්ස් සහ වෙනු ගෝපාල් රාවෝ දවා ගනිමින් දෙවැනිඊ 20 කඩුලු ත්‍රිත්වය ලබා ගත්තේ ය.පසුගිය වසරේ පැවැති ලෝක කුසලාන ක්‍රිකට් තරගාවලියේ දී එක්දින කිරුළ ඉන්දියාවට දිනා දෙන්නට අනූපමේය සේවයක් කළ යුව්රාජ් ඒ නිසාම තරගාවලියේ වීරයා සම්මානයෙන් පිදුම් ලැබීය.එහිදී ඉන්දීය කණ්ඩායම තරගාවලිය පුරා මුහුණ දුන් තරග 9 ටම ක්‍රීඩා කරමින් එංගලන්තයට එරෙහිව ලකුණු 50, අයර්ලන්තයට එරෙහිව ලකුණු 51 යි කඩුලු 2 යි, බටහිර කොදෙව්වන්ට එරෙහිව ලකුණු 113 යි කඩුලු 2 යි, ඕස්ට්‍රේලියාවට එරෙහිව නොදැවී ලකුණු 57 යි කඩුලු 2 යි සහ අවසන් මහා තරගයේදී ශ්‍රී ලංකාවට එරෙහිව නොදැවී ලකුණු 21 යි කඩුලු 2 ක් ලබා ගැනීමට සමත් විය.අවසන් මහා තරගයේදී ශ්‍රී ලංකා කණ්ඩායමෙන් ජයග්‍රහණය උදුරා ගැනීමට දෝනි සමඟ පන්දු 42 කදී පැවැත්වූ ලකුණු 50 සබඳතාව ඉවහල් විය.මෙම තරගාවලියේදී තරගයකදී ලකුණු 50 ක් සමඟ කඩුලු 5 ක් ලබාගත් එකම ක්‍රීඩකයා ලෙස ද වාර්තා වූ යුව්රාජ්, තරගයේ වීරයා සම්මාන 4 ක් දිනා ගත්තේය.1996 ලෝක කුසලාන තරගාවලියේදී ශ්‍රී ලංකාවේ අරවින්ද ද සිල්වා සහ 1999 තරගාවලියේදී දකුණු අපි‍්‍රකාවේ ලාන්ස් ක්ලුස්නර් ගෙන් පසු එම දස්කම කළ ලොව තෙවැන්නා බවට යුව්රාජ් වාර්තා පොතට එක් විය.පන්ජාබයේ ජනපි‍්‍රය චිත්‍රපට නළුවකු වන යුව්රාජ් ගේ පියා යෝග්රාජ් සිං ද ක්‍රිකට් ක්‍රීඩකයෙකි. ඔහු වේග පන්දු යවන්නකු ලෙස ඉන්දීය කණ්ඩායමට එක ටෙස්ට් තරගයක් සහ එක්දින තරග 6 ක් ක්‍රීඩා කර තිබේ.ක්‍රීඩා පිටියේදී තුවාල වීම නිසාවෙන් ක්‍රීඩාවට සමු දුන් ඔහු සිය පුතු ක්‍රිකට් ක්‍රීඩකයකු කිරීමේ සිහිනයෙන් පසු විය.ඒ අනුව වයස අවුරුදු 15 දී ක්‍රිකට් ආම්පන්න පිරුණු බෑගය කරේ එල්ලාගෙන පන්ජාබයේ සැපවත් ජීවිතය අතහැර මගීන් ගෙන් පිරුණු දුම්රියක නැගී පැමිණෙන යුව්රාජ් වයස අවුරුදු 18 දී ඉන්දීය එක්දින කණ්ඩායමට ඇතුළත් වී රට වෙනුවෙන් ක්‍රීඩා කරමින් පියාගේ සිහිනය සැබෑ කළේය.ඔහුගේ මව ෂබානම් සිං දැන්වීම් නිරූපිකාවකි. යුව්රාජ් ද මව සමඟ රෙදි සෝදන කුඩු දැන්වීමකට පෙනී සිට ඇත.මවුපියන්ගේ ආදරණීය සුරතලා, දහස් සංඛ්‍යාත යුවතියන්ගේ සිහින කුමරා ක්‍රිකට් පිටියේ පෙරළිකාර ආඩම්බරකාරයා හෙට දිනයේ යළිත් ක්‍රිකට් පිටියේ හරඹ කරනු දකින්නට හැකි වනු ඇත.ඒ දිනය එනතුරු සමස්ත ඉන්දියානුවන් සමඟ ක්‍රිකට්වලට ආදරය කරන ශ්‍රී ලාංකේය ක්‍රීඩාලෝලීන් හා එක්ව අපි මෙසේ ප්‍රාර්ථනා කරමු.‘යුවී ඉක්මනින් සුව වෙන්න’ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av12021917</link>
    <topic>බොලිවුඩ් උන්මාදනීය ගී හඬ සෝනු</topic>
    <author>ටානියා මෝසස්</author>
    <content>බොලිවුඩ් උන්මාදනීය ගී හඬ සෝනු“හර් ගහදී බදල් රහ හයි රූප සින්දගී...චාවෝ හයි කහා හයි ඩූප සින්දගී...හර් පල් යහාජී බර් ජියෝ... ජෝ හයි සමාකල් හෝ නා හෝ...”“ජීවිතය... වෙනස් වන සුලුයි එහෙත් හැම විටෙම ඒ වෙනස සුන්දර නොවේ...විටෙක එය අඳුරුය... විටෙක හිරු මෙන් ආලෝකවත්ය...සොඳුර... ඔබ හා ගෙවෙන්නා වූ සෑම නිමේෂයක්ම මා හදට ගෙන දෙන්නේ සන්තුෂ්ටියයි...එහෙත්...ඒ සතුට... විටෙක හෙට දිනයේදී නොලැබීමට ද පුළුවන...ඔව්... සියල්ල සැබෑ වී ඇත. සෑම දේම වෙනස් වෙයි. කල් හෝ නා හෝ... යැයි තම සොඳුරියට ජීවිතයේ වෙනස කියා දුන් ඒ හඬ ද නිමේෂයකින් වෙනස් වී ඇත.මෙන්න... ඔහු දැන් තවත් ගීයක් ගයයි. ඒ ඉතාමත් විනෝදයෙනි.තවත් ගීයක්... එවර ඉතා සරාගී ලෙස ඔහුගේ කට හඬ අවදි වී ඇත. එහෙත් ඒ සෑම හඬක්ම දෙසවනට මිහිරිය. ඕනෑම පරාසයකට සිය හඬ අවදි කිරීමෙහි ලා ඔහුට ඇත්තේ තමාටම ආවේණික වූ විලාසයකි. ඒ විලාසය සෝනු නිගම් නමැති ගායකයාගේ අනන්‍යතාවය සංකේතවත් කරන්නේය.ඔහු බොලිවුඩ් සිනමාවේ පසුබිම් ගායනයේ ප්‍රබලම සංකේතයයි.එහෙත් ඔහුගේ හඬ හින්දි සිනමාවටම පමණක් සීමා නොකරමින්, දෙමළ, කන්නඩ, පන්ජාබ්, තෙළිඟු සහ තවත් භාෂාවන් බොහොමයකට ඔහුගේ ගායන පරාසය විහිදී ඇත.ගායන පරපුරකට උරුමකම් කියු සෝනු සිය පියාගේ සුළැඟිල්ලේ එල්ලී වේදිකාවට ගොඩවන්නේ ඔහුට වයස අවුරුදු තුනක් සපිරෙද්දීය. මේ වන විට ඔහුගේ ගායන දිවියේ 35 වසර ද සපුරමින් ඔහුගේ සුරතල් පුතුණුවන් ද ඔහු ආ මඟම ගෙන යන්නේය.1973 ජූනි 30 බොලිවුඩ් තිරයේ ප්‍රවීණ පසුබිම් ගායකයකු වන අගම් කුමාර් නිගම් සහ සෝභා නිගම්ට දාව පවුලේ එකම පිරිමි දරුවා ලෙස මෙලොව එළිය දුටු සෝනුට මීනාල්, නිකිතා යනුවෙන් සහෝදරියෝ් දෙදෙනෙක් ද සිටිති. සිය පියාගේ ආභාසයෙන් ගායන දිවියේ මුල් පොත පෙරැළු සෝනු පසුබිම් ගායකයකු ලෙස කලඑළි බසින්නේ කන්නඩ සිනමාව තුළිනි. තරුණ වියේදී මංගල උත්සව සහ නොයෙකුත් පි‍්‍රය සම්භාෂණවලට සහභාගි වී එම සාදවලදී ගී ගැයීම ඔහුගේ විනෝදාංශය විය. කන්නඩ සිනමාවෙන් චිත්‍රපට පසුබිම් ගායනයට වරම් ලැබු සෝනු බොලිවුඩ් පුරයට මං පෙන්වන්නේ ද ඔහුගේ ආදරණීය පියාණන් විසිනි. එවිට ඔහු 19 වැනි වියේ පසු විය.1990 වසරේදී ‘ජානම්’ චිත්‍රපටයේ පසුබිම් ගායනයෙන් බොලිවුඩ් සිනමාව මත සිය ස්ථාවරත්වය ගොඩනඟා ගත් සෝනු නිගම් එතැන් සිට අද දක්වා ගායනා කර ඇති ගීත දහස ද ඉක්මවා යයි. ඒ ගීත අතර ඔහු ගැයු කල් හෝ නා හෝ, සාතියා, නින්නාඩලේ, නින්නාඩලේ, ආලිස් වෙල්, කභි අල් විදා නා කෙහෙනා, දිහිරේ ජල්නා, සුරාජ් හුවා මඩ්දහම් වැනි ගීත ඔහු බොලිවුඩයේ අග්‍රගණ්‍ය ගායකයා බවට පත් කිරීමට ඉවහල් විය. ඔහුගේ හඬෙහි බලපෑම බොලිවුඩ් සිනමාව තුළ කොතරම් ප්‍රබල වීද යත් ශාරුක් ඛාන්, අමීර් ඛාන්, සලමන් ඛාන් වැනි සුපිරි තරු රංගනයෙහි යෙදෙන චිත්‍රපට සඳහා සෝනු ගේ හඬ නැතිවම බැරි විය. පසුබිම් ගායකයකු ලෙස ඔහු මේ වන විට ලබා ගෙන ඇති සම්මාන ගණන 35 කට ආසන්නය.දෙසවන පිනවනවාට වඩා හදවතටම කතා කරන, සිත පිනවන ලෙස සිය කට හඬ හැසිරවීම සෝනු නිගම් නමැති සංකේතය, සංකේතවත් වීමේ රහසයි. 2002 දී මධුරිමා හා විවාහ දිවියට ඇතුළු වූ ඔහු වැනිම සංගීතයට ළැදි උපතින්ම ගායන හැකියාවට උරුමකම් කියන සෝනු මෙන්ම කඩවසම් සුන්දර පුතකුගේ පියෙකි. කුඩා කල සිටම සිය පියාගේ අඩි පාරේ යෑමට සූදානම් වන සෝනුගේ පුතු ද මේ වන විට ඉන්දියාව තුළ පමණක් නොව මුළු ලොව පුරාම ආදරය දිනාගත් පුංචි ගායකයකු බවට පත් වී ඇත. ඒ දකුණු ඉන්දීය නළු ධනුෂ් විසින් ගායනා කළ ‘කොලවරි’ ගීතය ප්‍රතිනිර්මාණය කර ගායනා කිරීමෙනි.සෝනු අසහාය ගායකයකු ලෙස සිය අනන්‍යතාව ගොඩනඟා ගෙන තිබුණත්, නළුවකු, රූපවාහිනී සහ ගුවන් විදුලි වැඩසටහන් ඉදිරිපත් කරන්නකු ලෙස ද ඉන්දියාව තුළ ජනපි‍්‍රය චරිතයකි.සුපිරි පොප් ගායක මයිකල් ජැක්සන්ගේ දැඩි සංගීත ලෝලියකු වූ සෝනු මයිකල් ජැක්සන්ගේ අභාවයෙන් පසු ඔහුට පිදෙන ගෞරවයක් ලෙස සිය ෆේස් බුක් රසිකයන් ද එකතු කරගනිමින් ගීත 18 එළි දැක්වීය. සෝනු ඉතාමත් සරල ගති පැවතුම් ඇති පුද්ගලයකු ලෙස ද ඉන්දීය ජනයාගේ ආදරය දිනා ගෙන ඇත. ඔහු විසින් ඉන්දියාව පුරා දියත් කර ඇති සමාජ සත්කාර සේවා ඊට කදිම නිදසුනකි.“මම කිසිදු ආගමක් හෝ දෙවි කෙනකු නොදහමි. නමුත් යහපත් මනුෂ්‍යයකු වෙමි” මේ සෝනු නමැති අසහාය ගායකයාගේ පරමාදර්ශයයි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av12021918</link>
    <topic>‘බන්දුල නානා’ ගේ ගමන් පරක්කුව</topic>
    <author>කපිල කුමාර කාලිංග</author>
    <content>‘බන්දුල නානා’ ගේ ගමන් පරක්කුවශ්‍රී ලංකාවේ දෙවැනි අග්‍රාණ්ඩුකාරයාව සිටි විලියම් ගොපල්ලව මැතිතුමා පිළිබඳ විශ්‍රාමලත් විදුහල්පතිවරයෙකු වන රිචඩ් බස්නායක මහතා විසින් ලියන ලද මතක සටහනක්, ජනවාරි 30 දා ‘ඩේලිනිවුස්’ පත්‍රයේ පළ වී තිබුණි. එහි එක් තැනක සඳහන් වන අන්දමට විලියම් ගොපල්ලවයන් ධර්මරාජ විද්‍යාලයේ ඉගෙනුම ලබන අවධියේ පාසල් නාටකයක ශ්‍රී වික්‍රම රාජසිංහ ලෙස රඟපෑවේ ය. පසු කලෙක ඔහු ගුවන් විදුලි නාට්‍ය ඇසීමට මහත් ඇල්මක් දැක්වී ය. ‘මුවන්පැලැස්ස’, ‘මොනරතැන්න’ වැනි මාලා නාටක එක කොටසක් හෝ මඟ නොහැර ශ්‍රවණය කළේය.ගොපල්ලවයන් අග්‍රාණ්ඩුකාර පදවියට පත් හැටේ දශකයේ කුරුඳුවත්තේ බංගලාවල පවා මැද සාලයේ විශේෂ තැනක් රේඩියෝවට හිමිව තිබුණි. මෙකල රූපවාහිනිය වටා රොක්ව ටෙලි නාට්‍ය නරඹන්නාක් මෙන් එකල ගුවන් විදුලි යන්ත්‍රය අසල හිඳ ගුවන් විදුලි නාට්‍ය ඇසීම පොදු සිරිතක් විය.රූපවාහිනිය නමැති සින්ඩරෙල්ලාවගේ පැමිණීමෙන් පසු කුරුමිට්ටෙකු බවට පත් වූ රේඩියෝව මැද සාලයෙන් මුළුතැන්ගෙට හෝ නිදන කාමරයට විසිවී ගියේ ය.රූපවාහිනිය හමුවේ දණ ඇනගත් නමුදු ගුවන් විදුලිය යළිත් නැඟී සිටින්නට වෙර දරන්නේ එෆ්.එම්. නාළිකා තරගයෙනි. පැරණි ගුවන් විදුලි සංස්කෘතියට අභියෝග කරන්නට වූ ඇතැම් එෆ්.එම්. නාළිකා, නන්ස්ටොප් ගීත කැසට්’ බවට පත් විය. තොරක් තෝංචියක් නැතුව දොඩමළු වන හයක් හතරක් නොදන්නා නිවේදක නිවේදිකාවන් එෆ්.එම්. උප සංස්කෘතිය තුළ විරාජමාන වන්නට විය. පැරණි ගුවන් විදුලිය සතු සාරවත් ගුණය ක්‍රම ක්‍රමයෙන් හීන වන්නට ගත්තේ ඊට සමීපව සිටි ශ්‍රාවක ජනයා කනස්සල්ලට පත් කරමිනි. ගුවන් විදුලිය යනු ප්‍රවෘත්ති සහ ගීත පමණක් ම බෙදා දෙන ආයතන බවට පත් විය.ගුවන් විදුලිය නැවත අපට ළං කරන හොඳ වැඩසටහන් නැත්තේ ම නොවේ. හඬ පෞරුෂයකින් හා උසස් භාෂා භාවිතයකින් යුතු නිවේදක නිවේදිකාවන් ද නැත්තේ ම නොවේ. මේ ‘දිනපොත් තීරුව‘ ලියන්නට සිත් වුණේ ද එබඳු ‘සුන්දර ගුවන් විදුලි අත්දැකීමක්’ නිසා ය.එක් දිනෙක උදෑසන, මම හදිසි වැඩක් සඳහා ඉක්මනින් යාමට ඇවැසි වූයෙන්, කලබලයෙන් ලෑස්ති වූයෙමි. උදෑසන ආහාරය සඳහා මුළුතැන්ගෙයට ගිය මොහොතේ එහි තබා ඇති ගුවන් විදුලි යන්ත්‍රයෙන්, ‘රෑ ඉර පානේ’ නැවත ප්‍රචාරය සවන් වැකුණි. මොහොතකට ඊට සවන් දුනිමි. තවත් මොහොතක් රැඳී සිටියෙමි. බන්දුල නානායක්කාරවසම් නමැති අප මිත්‍රයාගේ කියැවිල්ල බාගෙට අසා යා නොහැකි ය. මම තවත් මොහොතක් අසා සිටියෙමි. ඔහු විස්තර කරන ගීතය තවමත් නැත. මගේ කුතුහලයේ සීමාව ද ඉක්මවා යයි. “මේකා කරන්නේ ගුවන් විදුලි වැඩසටහනක් ද! නැත්නම් ඉදිරියේදී මුද්‍රණය කිරීමට යන ස්වයං ලිඛිත චරිතාපදානයක් කියවනවාද?” එබඳු සිතිවිල්ලක් මසිත උපදී. එහෙත් මට ගුවන් විදුලිය අසලින් යාගත නොහැකි ය.මගේ නම මෙන් ම බන්දුලගේ ද නම දිග වැඩි යැයි මට සිතේ. ඇතැම් අවස්ථාවල, “මොන බන්දුල දැ”යි ඇසූ විට, ඒ බන්දුල නානායක්කාර වසම්ව අදාළව නම්, “අපේ බන්දු නානා” යැයි මම පිළිතුරු දෙමි.”“බන්දු නානා” ට, ගේය පද රචකයෙකු නොවුණා නම් නොම්මර එකේ ‘අනවුන්සර්’ කෙනෙකු වීමට ඉඩ තිබුණි. ඔහුගේ පිරිපහදු බස් වහර, ඔහු කියන අපූරු රසාලිප්ත කතන්දර, අපේ හදිසි ගමන් පවා පරක්කු කරයි. එනිසා මා ඔහුගේ ‘රෑ දුරපානට’ යොදන අන්වර්ථ නාමය වන්නේ ‘ගමන් පරක්කුව‘ ය!‘රෑ ඉරපානට’ දැවැන්ත මාධ්‍ය ප්‍රචාරයක් ලැබුණි. කිසිම ගීත රචකයෙකුට නොලැබුණු වරමක් ලබමින් ‘බන්දු නානා’ ගේ ‘මූණත් තහඩුව‘ වෙළෙඳ දැන්වීමක් බවට පත් වුණි. අද දවසේ ගුවන් විදුලි වැඩසටහනක් ජනප්‍රිය කරවීම සඳහා එම වෙළෙඳමය අවධාරණය අත්‍යවශ්‍ය බව පිළිගනිමි.කැලුම් ශ්‍රීමාල් සහ දිලීප අබේසේකර ඉදිරිපත් කරන ‘අනන්ත ගී රසය’ ද ඉතා සුන්දර ගීත සංග්‍රහයකි. එහෙත්, රෑ ඉරපානට ලැබුණු ප්‍රචාරය ඊට නොලැබුණි.ඒ කෙසේ වෙතත් තම ශ්‍රාවක ජනයා අවතක්සේරු නොකරමින් ඔවුනට සංග්‍රහ කිරීමට ඉදිරිපත්වීම සම්බන්ධයෙන් ‘දෙරණ’ නාළිකාව පැසසුමට ලක් කරන අතරම ‘බන්දු නානා’ ගේ ‘ගමන් පරක්කුවට’ ද, සුබ ගමන් යැයි ආසිරි පතමු.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av12021919</link>
    <topic>ටවර් හෝල්  නාට්‍ය ඉතිහාසය ගැන</topic>
    <author>තුෂාරි</author>
    <content>ටවර් හෝල්  නාට්‍ය ඉතිහාසය ගැනටවර් හෝල් රඟහල මෙරට නාට්‍ය කලා ඉතිහාසයේ මහගෙදරයි. සියවසක් පුරාවට ටවර් රඟහලේ දැවැන්ත වේදිකාව මත රඟ දැක්වුණු නාට්‍ය ගිනිය නොහැකි තරම් ය. එකී වේදිකාවේ තම දහඩිය කඳුළ වගුරා මෙරට කලා කෙත අස්වද්දා පෝෂණය කළ සහ අදටත් කරමින් සිටින කලාකරුවන් එමටය. ගෙවුණු යටගියාවේ එකී කලාකරුවන් රඟ දැක්වූ විවිධ භූමිකා අකුරු කර තබන්නට ඇය ගත් වෙහෙසේ සුපුල් පලය වූයේ ‘ටවර් හෝල් සුපිරි තරු’ සහ ‘ටවර් හෝල් සියවස් පුරාණය’ ග්‍රන්ථ ද්වීත්වයයි. මේ කෘති ද්වාරයේ කතුවරිය රංගන ශිල්පිනී රත්නශීලා පෙරේරායි. ඇගේ අර්ථවත් උත්සාහයේ ප්‍රතිඵල බෙදා හදාගැනීම මේ ලිපියේ අරමුණයි.මෙවැනි අගනා කෘති ද්විත්වය රචනා කරන්නට ඔබ සිතුවේ ඇයි?මුලින් ම කියන්න ඕන මගේ අම්මා කාන්ති කුමාරි ඇය ටවර් නාට්‍ය ශිල්පිනියක්. 50 - 60 - 70 දශකවල ‘සිවම්මා ධනපාල’, ‘රාමායණය’, ‘සිංහල කොල්ලා’ වගේ නාට්‍ය ගණනාවක රඟපෑවා. මමත් නාට්‍ය කලාවට පිවිසුණේ ටවර් වේදිකාවෙන්. ඒ නිසා ටවර් රඟහල සමඟ මගේ බැදීම හුඟක් පරණයි. මවත් සමඟ ම ටවර් නාට්‍යවල ළමා චරිත රඟපෑවා මට මතකයි. ‘අම්බපාලි’, සිංහල හරිද්‍රාස්’, ‘සූටි ගමරාල’, ‘රයිගම් බණ්ඩා’ වගේ නාට්‍යවල මම රඟපෑවා. ඉතින් ඒ නිසා ම මම ටවර් රඟහල පිළිබඳවත් එහි යටගියාව, රඟපෑ නළු නිළියන් ගැනත් මේ ආකාරයට කෘති ද්විත්වයක් රචනා කළා. 70 ව දශකයෙන් පස්සේ කවුරුත් නූතන නාට්‍ය කලාව ගැන කතා කළා මිසක් ටවර් හෝල් නූර්ති නාට්‍ය ගැන කතා කළේ නැහැ. මෙයත් එක් හේතුවක් වුණා මගේ කෘති ද්විත්වය රචනා කිරීමට.ලංකාවේ නාට්‍ය කලාවේ ස්වර්ණමය යුගය ලෙස ඔබ හඳුන්වන්නේ ටවර්හෝල් යුගය ද?ඔව්. ඒ කාලයට පෙර හෝ පසුව එවැනි යුගයක් අපිට දකින්නට ලැබෙන්නේ නැහැ. ඒ පිළිබඳව විශේෂ පරිච්ඡේදයක් මේ පොතේ අන්තර්ගතව තිබෙනවා. එදා කොහොමද මේ සුපිරි තරු කියන සංකල්පය ව්‍යාප්ත වුණේ කියන එක. නියම තරු වැජඹුණේ කොහොමද? සහ තරුවක ලක්ෂණ විය යුත්තේ මොනවාද? තරු වටා කොහොමද ප්‍රේක්ෂකයෝ එකතු වෙන්නේ, ටවර් හෝල් සුපිරි තරු හැටියට වැජඹුණු නළු නිළියන් ගේ සම්පූර්ණ ජීවන ප්‍රවෘත්ති රැගත් චරිත 49 ක එකතුවක් මේ කෘතියට අන්තර්ගතයි.මේ කෘති රචනා කිරීමට තොරතුරු සොයාගත්තේ කොහොමද?ඒ වෙනුවෙන් මම විශාල පරිශ්‍රමයක් දැරුවා. මම මේ රටේ නාට්‍ය පරම්පරා හොයාගෙන ගියා. ටවර් හෝල් එක මම දකින්නේ නාට්‍ය පරම්පරා බිහි කළ දැවැන්ත වෘක්ෂයක් ලෙසයි. මේ නිසා මට තොරතුරු සොයා ගැනීම පහසු වුණා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=av12021920</link>
    <topic>සිනෙමායා</topic>
    <author>ඈෂ්ලි රත්නවිභූෂණ</author>
    <content>සිනෙමායාශ්‍රී ලංකාවේ වියට්නාම් තානාපති කාර්යාලය හා ජාතික චිත්‍රපට සංස්ථාව එක්ව සංවිධානය කළ චිත්‍රපට පහකින් සමන්විත වියට්නාම් සිනමා උලෙළ පසුගිය 15 සිට 19 දක්වා ජාතික චිත්‍රපට සංස්ථා සිනමාහලේ දී පැවැත්විණ. මෙරට පේ‍්‍රක්ෂකයන්ට වියට්නාම් චිත්‍රපට දුර්ලභ අත්දැකීමකි. එනිසා එය ප්‍රශංසනීය කාර්යයකි. අනෙක් පැත්තෙන් කනගාටුදායක කාරණය වන්නේ ඉතා විශිෂ්ට වියට්නාම් චිත්‍රපට පහක් තිරගත කෙරෙන අවස්ථාවක එම චිත්‍රපට පිළිබඳ පූර්ව අවබෝධයක් ජනමාධ්‍ය මඟින් රසිකයන්ට ලබා නොදීමයි. එය එසේ වූයේ නම් ඉන් ලබා ගත හැකි ප්‍රතිඵලය ඉමහත්ය.Hai Minh ගේ The Little Girl of Hanoi 1974 නිෂ්පාදනය නිමවුවකි. එය ඇමෙරිකාව වියට්නාමයට බෝම්බ හෙළන අතරතුර 1972 දී ඡායාරූප ගත කරන ලද්දකි. දැරියක් සිය වයලීනය සහිත කොපුව ද රැගෙන බෝම්බ දමා වනසන ලද හැනෝයි නගරයේ සිට යුද හමුදාවේ සේවය කරන තම පියා සොයා ගෙන යයි. ඇගේ මවත් සොහොයුරියත් යුද්ධයෙන් මිය ගොසිනි. යුද්ධයේ බිහිසුණු බව හා ඛේදනීයත්වය දැරියගේ දෘෂ්ටි කෝණයෙන් ඉදිරිපත් කරයි. එය තුන්වන වියට්නාම් සිනමා උලෙළේදී රන් නෙළුම සම්මානය ද, 1975 මොස්කව් ජාත්‍යන්තර සිනමා උලෙළේ දී ජූරියේ විශේෂ සම්මානය ද දිනා ගත්තේය. එම චිත්‍රපටයේ එන එක් සත්‍ය දර්ශනයක් වන්නේ වියට්නාම් අගමැති හෝ චිං මිං යුද පෙරමුණේ සිටින සොල්දාදුවන්ට සිගරැට් බෙදා දෙන දර්ශනයයි.Wong Sen අධ්‍යක්ෂණය කළ The Wild Field ඇමෙරිකාවට එරෙහි අරගලය ජයග්‍රහණය කිරීමෙන් පසු 1979 දී නිෂ්පාදනය වූවකි. එය වියට්නාම් සිනමාවේ සම්භාව්‍ය කෘතියක් ලෙස අදත් සැලකෙන්නකි. වියට්නාම් සිනමාව පිළිබඳ ජගත් ප්‍රජාවගේ ආකල්ප නව දිශාවකට යොමු කළ කෘතියකි. 1980 පැවැති පස්වැනි වියට්නාම් සිනමා උලෙළේදී රන් නෙළුම සම්මානය ද, ඊට අමතරව හොඳම තිර රචනය, හොඳම අධ්‍යක්ෂ, හොඳම ඡායාරූපකරණය හා හොඳම නළුවාට හිමි සම්මාන ද, 1981 මොස්කව් සිනමා උලෙළේදී රන් පදක්කම ද දිනා ගත්තේය. ගරිල්ලා සටන්කරුවෙකු තම බිරිඳ හා සිඟිත්තා ද කැටුව වගුරු බිමක් මැදින් යන ත්‍රාසජනක ගමනක් කේන්ද්‍ර කර ගත්තකි. චිත්‍රපටයෙන් ගම්‍යමාන වන වැදගත් සාධකයක් වන්නේ අති සුපිරි බලවතකු වන ඇමෙරිකාව වියට්නාම් භූමිය තුළ ලද දරුණු පරාජය පසු පස තිබුණු වියට්නාම් ජනතාවගේ අප්‍රතිහත ධෛර්ය හා කැපවීමයි.Ngo Quang Hai ගේ Pao’s Story 2005 වර්ෂයේ නිෂ්පාදනය වූවකි. එය 2006 ඔස්කාර් සම්මානය සඳහා ඉදිරිපත් කරන ලද වියට්නාම් චිත්‍රපටයයි. චිත්‍රපටයට පසුබිම වන්නේ Hmong  නමැති කුඩා වාර්ගික ජන සමූහයක් ජීවත්වන උතුරු වියට්නාමයේ කඳුකර පෙදෙසෙකි. එම ජන කොටසට අයත් පාඕ නමැති තරුණිය සිය කුඩම්මා ගේ හදිසි මරණයත් සමඟ සිය නියම මව සොයා ගැනීමට දරන වෙහෙසයි. එය ආදරය පිළිබඳ සාම්ප්‍රදායික හා නවීන යන දෘෂ්ටි කෝණ දෙකෙන්ම විමසා බලන්නට උත්සාහ කරයි. උතුරු වියට්නාමයේ කඳුකර පෙදෙස් විෂය කර ගනිමින් අති රමණීය හා මනස්කාන්ත රූප පෙළක් සහිත ඉතා සජීවි චිත්‍රපටයක් ලෙස මෙය හැඳින්විය හැකිය. එය වියට්නාම් සිනමා ශිල්පිනගේ සංගමය විසින් 2006 වර්ෂයේ දී හොඳම චිත්‍රපටය සඳහා රන් සරුංගලය සම්මානය ද ඇතුළුව හොඳම නිළිය, හොඳම ඡායාරූපකරණය, හොඳම සහාය නිළිය යන සම්මානයන් දිනා ගත්තේය.Vinh Son Nguyen ගේ The Moon at the Bottom of the Well වියට්නාම් හා ප්‍රංශ හවුල් නිෂ්පාදනයක් ලෙස 2008 වර්ෂයේ නිර්මාණය වූවකි. උසස් විදුහලක ප්‍රධානියා වන පොං පාසල් ගුරුවරියක වන හාන් විවාහ කර ගන්නා මූත් ඔවුන්ට දරු ඵල නැති හෙයින් හාන් ඔවුන් දෙදෙනා වෙනුවෙන් දරුවෙකු ලබා දිය හැකි ස්ත්‍රියක සොයයි. නමුත් පොං බලාපොරොත්තු වන්නේ දික්කසාදයකි. එය ඔහුගේ සමාජ තත්ත්වය පවත්වා ගෙන යාමට හේතු වන නිසාය. නමුත් එම ස්ත්‍රිය විවාහ කර ගත් පසු පොං, හාන් ගෙන් වඩාත් දුරස් වන්නට පටන් ගනී.උලෙළේ සමාරම්භක කෘතිය වන්නේ DANG NHAT MING ගේ DON’T BURN (2009) සිනමා කෘතියයි. ඔහු අද වියට්නාමයේ සිටින ප්‍රවීණතම සිනමාකරුවාය. එබැවින් ඔහුගේ චිත්‍රපට පිළිබඳ ලබන සතියේ මෙම තීරුවෙන් සාකච්ඡා කිරීමට බලාපොරොත්තු වෙමි.සමාජවාදී කඳවුරේ බොහෝ රටවලට වඩා ඉක්මනින් වියට්නාමය වෙළෙඳ ආර්ථිකයක් වෙත නැඹුරු විය. මෙම විපර්යාසය සමාජයේ විවිධ අංශයන්ට ද විශේෂයෙන් සංස්කෘතික ක්ෂේත්‍රයට ද කම්පනයක් විය. හොංකොං, තායිවානය හා ඇමෙරිකාව යන රටවලින් චිත්‍රපට හා වීඩියෝ පට බුරුතු පිටින් ගලා එන්නට විය. එය අවබෝධ කරගත් වියට්නාම් රජය වහාම ක්‍රියාත්මක වූ අතර 1991 දෙසැම්බර් 26 වැනි දා අමාත්‍ය මණ්ඩලයේ සභාපතිවරයා විසින් නිල තීන්දුවක් ලබා දෙමින් දේශීය සිනමාව ආරක්ෂා කිරීම සඳහා එමඟින් පියවර රාශියක් ගන්නා ලදි. එමෙන්ම ආනයනය කරනු ලබන චිත්‍රපට හා දේශීය වශයෙන් නිෂ්පාදනය කරනු ලබන චිත්‍රපට පිළිබඳ සොයා බැලීමට කමිටුවක් ද පත් කරන ලදී. ඒ සමඟම වියට්නාමයේ වෘත්තාන්ත, වාර්තා සහ සජීවිකෘත චිත්‍රපට නිෂ්පාදනය සඳහා විශාල වශයෙන් මූල්‍ය ප්‍රතිපාදන ද ලබා දෙන ලදී. වියට්නාම් සිනමා දෙපාර්තමේන්තුව විසින් සිය පළමුවැනි වියට්නාම් අන්තර්ජාතික සිනමා උලෙළ 2010 වර්ෂයේ ඔක්තෝබර් 17 - 21 දක්වා පවත්වන ලද අතර එය වර්ෂ දෙකකට වරක් පවත්වන්නකි. NETPAC සංවිධානයේ ජ්‍යෙෂ්ඨ සාමාජිකාවක වන වියට්නාම් ජාතික නෝ ෆොං ලාන් (Ngo Phuong Lan) විසින් ඇගේ ආචාර්ය උපාධිය සඳහා ලියන ලද නිබන්ධනය එම සංවිධානය විසින් 2007 වර්ෂයේ දී ඔවුන්ගේ ප්‍රකාශනයක් ලෙස Modernity and Nationality in Vietnamese Cinema යනුවෙන් පළ කරන ලදී.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=am12021901</link>
    <topic>විශාදයට හොඳම ඔසුව ව්‍යායාම</topic>
    <author/>
    <content>විශාදයට හොඳම ඔසුව ව්‍යායාමයහපත් මානසික සෞඛ්‍ය පුද්ගලයෙකුගේ යහපැවැත්මට වැදගත් වේ. වයසට යන විට ශාරීරික හේතු, හෝර්මෝනවල වෙනස්වීම සහ ඖෂධ භාවිතය හේතුවෙන් මානසික සෞඛ්‍යයට බලපෑම් ඇති වේ. ආර්තවහරණ සමයේදි විශාදය, කාංසාව, නින්ද නොයාම සහ මතකය පිළිබඳ ප්‍රශ්න ඇති විය හැකිය.විශාදයදවස පුරා ඇති දුක්බරතාව, කෑම අරුචිය, නින්ද නොයාම, ඇඟේ ශක්තිය අඩුබව දැනීම, කිසිදෙයකින් සතුටක් නොලැබීම, දිවි නසා ගැනීමට සිත් ඇතිවීම වැනි ලක්‍ෂණ විශාදය ඇතිවිට දැකිය හැකිය. විශාදය ඇති අයට දැවිල්ල (පිච්චෙන) ගතිය හෝ නානප්‍රකාර ශරීරයේ කැක්කුම් - වේදනා ඇතිවීම වැනි ශාරීරික අපහසුතා ද ඇති විය හැකිය.විශාදයේ රෝග ලක්‍ෂණ* දොම්නස* ආහාර අරුචිය* විඩාබර බව (ඇඟේ ශක්තිය අඩු බව)* නිසි ලෙස නින්ද නොයාම* තමන් වරදකරුවෙකු / නොවටින පුද්ගලයෙකු යයි සිතීම* තමන් පිළිබඳ අඩු තක්සේරුව* සතුටුදායි ක්‍රියාකාරකම්වලින් තෘප්තියක් නොලැබීම* සියදිවි නසා ගැනීමේ අදහස්ඉහත රෝග ලක්‍ෂණ සති දෙකකට වඩා පවතින්නේ නම් එය යමෙකු විශාදයෙන් පෙළෙන බව පෙන්වන්නෙකි.ආර්තවහරණ කාලයේදී විශාදය ඇතිවීමට හේතු කිහිපයක් ඇත. එනම්* ආර්තවහරණයට පෙර සිටිම විශාදය ඇති වීම* ආර්තවහරණය පිළිබඳ ඇති ඍණාත්මක හැඟීම්* මානසික ආතතිය වැඩි වීම* දුම් බීම* කායික ක්‍රියාකාරී බව අඩු කම* සාර්ථක අන්තර් පුද්ගල සම්බන්ධතා නොතිබීම හෝ තිබෙන සම්බන්ධතා සතුටුදායක නොවීම* රැකියාවක් නැති වීම හෝ මුදල් අඩුකම* තමන් සම්බන්ධයෙන් අඩු තක්සේරුවක් තිබීම* තමන්ට අවශ්‍ය සමාජ සහයෝගය නොලැබීම* තමන්ට තව දුරටත් දරුවන් ලැබියනොහැකි වීම ගැන දුක් වීමවිශාදයට ප්‍රතිකාර කිරීමට ඖෂධ වර්ග තිබේ. එම ඖෂධ මඟින් විශාදයේ කායික රෝග ලක්‍ෂණ අඩු වේ. බොහෝවිට ඖෂධ මෙන්ම මනෝචිකිත්සක ප්‍රතිකාර ලබා දීම සිදුවේ. විශාදයට ඖෂධ ප්‍රතිකාර ලැබීමට වෛද්‍යවරයෙක් වෙත යොමු කළ යුතුය. ක්‍රියාශිලි වීම විශාදය සුව වීමට උදව් වේ. මෙය සිදු වන්නේ අක්‍රියකාරි බවෙන් සිටින විට ඍණාත්මක හැඟීම් වැඩිවන බැවින්ය. ව්‍යායාම විශාදය හොඳවීමට උපකාරි වේ.විශාදයට ව්‍යායාම මඟින් ඇති වන බලපෑම්* ව්‍යායාම ශරීරය මෙන්ම සිත ප්‍රබෝධවත් කරන සංයෝග මුදාහරී* විශාදයට හේතුවන කෝටිසෝල් හෝර්මෝන අඩු කරයි.* යම් දෙයක් ඉටු කර ගැනීමට හැඟීමක් ඇති කරයි.* තමන් පිළිබඳ ඇති තක්සේරුව වැඩි කරයි.* ව්‍යායාම මඟින් සෙරටෝනින් නම් විශාදයට දෙන ඖෂධ වල ඇති සංඝටකය වැඩි කරයි.විශාදයට මනෝචිකිත්සක ප්‍රතිකාර ඇත. මෙම ප්‍රතිකාරවලදී විශාදය ඇති විට ඇති වන ඍණාත්මක හැඟීම් තර්ක කර ඒවා අඩු කරන ක්‍රියාකාරකම් උගැන්වීම සිදුවේ. පුද්ගලයාට හැකිතාක් ක්‍රියාශීලී බවෙන් සිටීමට අවවාද කළ හැකිය. විශාදය වැළකිය හැකි ක්‍රම කියාදීම සිදුවේ. ඒ සමඟම ප්‍රශ්න විසඳීමේ ක්‍රම කියාදෙනු ලැබේ.කාංසාවකාංසාව යන කිසිම හේතුවක් නැතිව බය ගතියක් සහ තැති ගැන්වීමක් ඇති වීමය. කාංසාවේ රෝග ලක්‍ෂණ වන්නේ හදවත වේගයෙන් ගැසීම, හුස්ම ගැනීම අපහසු වීම, පපුවේ කැක්කුම, කැරකැවිල්ල, උදරයේ අපහසුතාව, නිතර මුත්‍රා කිරීමට සිදුවීම සහ අත සහ පය හිරිවැටීමය. කාංසාව ඇති වූ විට සැහැල්ලු වීමට නොහැකි ආතතියක් ඇති වේ. කාංසාව දවස පුරාම පැවතිය හැකි ය. එසේ නැතහොත් එය මිනිත්තු කිහිපයකට සීමාවී අධික කාංසාවේ රෝග ලක්ෂණ ඇති විය හැකි ය. විශාදය සමඟ කාංසාවක් ඇතිවිය හැකි ය.සංයම ප්‍රතිකාරවලින් කාංසාව අඩු කළ හැකි ය. මෙහිදී දීර්ඝ හුස්ම ගැනීම සිදුවේ. දීර්ඝ හුස්මක් ඇතුළට ගෙන සෙමෙන් එය පිට කළ යුතු ය. මෙලෙස හුස්ම ගැනීමෙන් කාංසාවේ රෝග ලක්ෂණ අඩුවේ. එවිට සිත සන්සුන් වී සැහැල්ලු වේ.නින්ද නොයෑමේ ගැටලුහොඳට නිදා ගැනීම යහපත් ශාරීරික සහ මානසික සෞඛ්‍ය තත්ත්වයක් පවත්වා ගැනීමට වැදගත් වේ. වයසට යෑම සමඟ අවශ්‍ය නින්ද ප්‍රමාණය අඩුවේ. ඒ සමඟම නින්ද නොයෑමේ ප්‍රශ්න ඇතිවිය හැකි ය. ආර්තවහරණයේදී ඇති වන රාත්‍රියේ දහඩිය දැමීම සහ ඇඟ රත්වීම හේතුවෙන් නිදා ගැනීමේ දී ප්‍රශ්න ඇති විය හැකි ය. ආර්තවහරණයේදී ඇති විය හැකි ඉහත සඳහන් කළ විශාදය සහ කාංසාව හේතුවෙන් ද නින්දට බාධා ඇතිවේ. නින්ද යාමට උදව් වීමට කළ හැකි ක්‍රියාකාරීකම් ඇත. ඒවා යමෙකුට පහසුවෙන් ඉගැන්විය හැකි ය. ඖෂධ ප්‍රතිකාර කිරීමට පෙර එම ක්‍රියාකාරකම් වැදගත් වේ.නින්ද නොයාමට ප්‍රතිකාර* ක්‍රමානුකූල නිදා ගැනීමේ රටාවක් පවත්වාගෙන යෑම* බලෙන් නිදා ගැනීමට උත්සාහ නොකිරීම* නිදා ගැනීමට පෙර තේ, කෝපි සහිත පාන වර්ග ගැනීමෙන් වැළකීම* නිදා ගැනීමට පෙර මධ්‍යසාර ගැනීමෙන් වැළකීම* දුම්පානයෙන් වැළකීම* කුසගිනි සහිතව නින්දට නොයන්න* නිදන කාමරය සුදුසු පරිදි අවහිර බාධාවලින් තොර නිශ්ශබ්ද පරිසරයක් ලෙස සකසා ගැනීම* තමන්ට ඇති ගැටලු කනස්සලු නින්දට පෙර විසඳා ගැනීමඅමතක වීමමතකය අඩුවීම වයස්ගත වීම සමඟ සිදුවන්නකි. සමහර විට වයසට යන විට ඩිමෙන්ෂියාව නම් ඉතාම ශීඝ්‍ර ලෙස අමතක වීමේ රෝග තත්ත්වයක් ඇතිවේ. මෙම රෝගී තත්ත්වයේදී මතකය, ඥානය, පෞරුෂත්වය සහ හැසිරීම්වල වෙනස්කම් දැකිය හැක. වයස අවුරුදු 65 ට වැඩි අය අතරේ 5% කට ඩිමෙන්ෂියාව තිබේ.ඩිමෙන්ෂියාව වර්ග දෙකකි. ඇල්සයිමර්ස් ඩිමෙන්ෂියාව සහ වාහිනිවල ඩිමෙන්ෂියාව වේ. වාහිනිවල ඩිමෙන්ෂියාව සෑදෙන්නේ අංශභාගයෙන් පසුව ය. එහිදී මොළයේ ලේ ගමනා ගමනයේ ප්‍රශ්න ඇතිවේ. දියවැඩියාව හා රුධිර පීඩනය පාලනය කිරීමෙන් එම තත්ත්වය අවම කළ හැකි ය. විශාදය සහ කාංසාව හේතුවෙන් අමතක වීම යන රෝග ලක්ෂණය ඇති විය හැකි ය.නමුත් මෙහිදී අවධානය යොමු නොවීම හේතුවෙන් මතකයේ ප්‍රශ්න ඇතිවේ. එනිසා අමතක වීම යන රෝග ලක්ෂණය කියූ විට මෙම මානසික තත්ත්වය තිබේ දැයි බැලිය යුතු ය.වයසට යන විට මතකය වැඩි දියුණු කිරීම මඟින් අමතක වීම අවම කළ හැකි වේ. මනස උත්තේජනය කරන දේවල්වල යෙදීම සුදුසු ය. අලුත් දේ ඉගෙන ගැනීම, කියවීම, හරස් පද ප්‍රහේලිකා පිරවීම මඟින් මානසික ක්‍රියාවලිය දියුණු කළ හැකි ය.ආර්තවහරණ අවධිය කාන්තාවකගේ ජීවිතයේ වැදගත් පරිච්ඡේදයක ආරම්භයක් ලෙස දැක්විය හැකි අතර මෙම අවධියේ කාන්තාවට ඇති වන ගැටලු හඳුනා ගැනීම සහ ඒවාට ප්‍රතිකාර කිරීම මෙම වැදගත් සමය සතුටින් ගත කිරීමට උදව් වේ.ශ්‍රී ලංකා ආර්තවහරණ සංගමයේ විධායක කමිටු සාමාජිකාමනෝ වෛද්‍ය විශේෂඥසුනේරා ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=am1202192</link>
    <topic>ගොනෝරියාවයි ක්ලැමීඩියාවයි එක සමාන රෝග</topic>
    <author>ගාමිණී සුසන්ත</author>
    <content>ගොනෝරියාවයි ක්ලැමීඩියාවයි එක සමාන රෝගසමාජයේ බහුලව පැතිරී ඇති ලිංගාශ්‍රිත රෝගයක් වන්නේ ‘ගොනෝරියා’ රෝගයයි. ලිංගාශ්‍රිත රෝග වෙනුවෙන් පැවැත්වෙන වෛද්‍ය සායනවලදී මෙම රෝගයට ගොදුරු වූවන් බහුලවම හමුවේ. ‘සුදුබිංදුම’ යනුවෙන් හඳුන්වන්නේත් ගොනෝරියාවමය.මේ රෝගය බෝකරන්නේ බැක්ටීරියාවකි. ඒ, (Neisseria Gonorrhoea) නම් බැක්ටීරියාවයි. මෙම බැක්ටීරියාව රෝගී අයෙකුගෙන් නිරෝගී අයෙකු වෙත සංග්‍රමණය වන ප්‍රධානම ක්‍රමය වන්නේ අනාරක්ෂිත ලිංගික සබඳතාය.එසේම රෝගය වැලඳී ඇති මවක දරුවකු බිහිකරන විට එම දරුවාට ද රෝගය වැලඳීමේ හැකියාව ඇත. විශේෂයෙන්ම අලුත උපදින දරුවාගේ දෑස් මෙහිදී ආසාදනයට ලක්වේ. ඒ ගොනෝරියා රෝගය බෝවන ප්‍රධානම ක්‍රම දෙකය.ගොනෝරියා බැක්ටීරියාවේ බීජෞෂණ සමය හෙවත් බැක්ටීරියාව නීරෝගී අයකුගේ ශරීරයට ඇතුළු වී රෝග ලක්ෂණ ඇතිවීමට ගතවන කාලය ඉතාම කෙටිය. එය ඇතැම් විටෙක පැය 24ක් වැනි ඉතාම සුළු කාලයක් විය හැකිය. ඇතැම් විටෙක බීජෞෂණ සමය මාසයක් පමණ ගතවන අවස්ථාවන් ද ඇත. බොහෝවිට බැක්ටීරියාව ශරීරගත වී දින දෙකක් හෝ තුනක් ගතවන විට රෝග ලක්ෂණ පහලවේ.ප්‍රධානම රෝග ලක්ෂණය වන්නේ ලිංගේන්ද්‍රියෙන් සැරව වැනි ශ්‍රාවයක් නිකුත් වීමයි. මෙම ශ්‍රාවය උකු ස්වභාවයක් ගනී. රෝගයට ගොදුරු වූ පුරුෂයාගේ ලිංගේන්ද්‍රිය මඳක් තෙරපූ විට එම ශ්‍රාවය බිංදුව බිංදුව එළියට එනු දැකගත හැකිය. මෙම රෝගය ‘සුදුබිංදුම’ ලෙස හඳුන්වන්නේ මේ නිසාය. මෙම ක්‍රමයෙන් පුරුෂයකුගේ රෝගය ඉතාම පහසුවෙන් හඳුනාගත හැකිය.එහෙත් කාන්තාවක ගොනෝරියාවට ගොදුරුවී ඇත්නම් එය පහසුවෙන් හඳුනාගත නොහැකිය. බොහෝවිට මුල් අවස්ථාවේ දී කාන්තාවන්ගේ ශරීරය තුළ මෙම බැක්ටීරියාව තිබෙන්නේ ගර්භාෂ ගෙලෙහිය.ගර්භාෂය ශරීර අභ්‍යන්තරය් පිහිටි ඉන්ද්‍රියකි. එබැවින් රෝගය වැලඳුණු පුරුෂයෙකුගේ ලිංගේන්ද්‍රියෙන් සුදු පැහැති ශ්‍රාවය බිංදු ලෙසින් පිටතට පැමිණිය ද කාන්තාවගේ එම ශ්‍රාවය පහසුවෙන් පිටතට පැමිණෙන්නේ නැත.ගොනෝරියා රෝගයේ දී මෙම සුදු පැහැති ශ්‍රාවය පිටවනවාට අමතරව තවත් රෝග ලක්ෂණ ගණනාවක්ම මෙහිදී පෙන්නුම් කෙර්. නිතර ඇතිවන මුත්‍රා දැවිල්ල, ලිංගේන්ද්‍රිය අවට රතු පැහැවීම සහ වේදනාවක් ඇතිවීම එම රෝග ලක්ෂණයන්ය.ගොනෝරියා බැක්ටීරියාව ශරීරගත වුවහොත් ශරීරයේ සංකූලතා රාශියක්ම ඇති කිරීමට එය හේතුවේ. ඉහතින් දැක්වූ රෝග ලක්ෂණවලින් රෝගය හඳුනාගෙන ප්‍රතිකාර නොකළහොත් ගොනෝරියා විෂබීජය ශරීරයේ ඉහළ අවයවවලට පැතිරිය හැකිය.පුරුෂයකුගේ නම් ඔහුගේ ලිංගේන්ද්‍රියේ විවිධ කොටස්වලට මෙම ආසාදනය පැතිරී යා හැකිය. වෘෂණ කෝෂවල යම් යම් කොටස්, පුරස්ථි ග්‍රන්ථියේ යම් යම් කොටස් ඉතාම පහසුවෙන් ආසාදනයට ලක්විය හැකිය. ශරිරය පුරාම ගොනෝරියා බැක්ටීරියාව පැතිරී යාම නිසා ශරීරයේ විවිධ ස්ථානවල සම මතුපිට සැරව බිබිලි මතුවේ. ගොනෝරියා බැක්ටීරියාව සන්ධිවල, හෘදයේ, මොළයේ විවිධ කොටස් ආබාධයන්ට ලක්කිරීමට සමත්ය.කාන්තාවන් පිළිබඳව සැලකීමේ දී ඉහතින් දැක්වූ සියලුම සංකූලතා කාන්තාවන්ට ද ඇතිවන බව පැහැදිලිය. ඊට අමතරව තවත් විශේෂ සංකූලතා කීපයක්ම කාන්තාවකගේ ශරීරයට ගොනෝරියා බැක්ටීරියාව ඇතුළු වූ විට ඇතිවන බව පැහැදිලිය. කාන්තාවන්ගේ උකුල අභ්‍යන්තරයේ පිහිටි ගර්භාෂය, පැලෝපීය නාළ වැනි ඉන්ද්‍රියයන් ගොනෝරියා බැක්ටීරියාව මඟින් ආසාදනයට ලක්වේ. පැලෝපීය නාළවලට ගොනෝරියා බැක්ටීීරියාව ඇතුළුවීමෙන් එම නාළවලට සැරව ගෙඩි ඇතිවීමට ඉඩ ඇත. එහිදී පැලෝපීය නාළය අවහිර වේ. එය කාන්තාවන්ගේ සරුභාවය අඩුවීමට එක් හේතුවකි.එමෙන්ම කාන්තාවන්ගේ බාහිර ලිංගික අවයව ප්‍රදේශයේ පිහිටි බාතොලින් ග්‍රන්ථිය ආසාදනයට ලක්වීම නිසා එහි සැරව ගෙඩි ඇතිවේ.ගර්භණී මවකට රෝගය වැලඳී ඇත්නම් ඇයට නිසි ප්‍රතිකාර නොලැබුණහොත් ඇයට උපදින දරුවාට මෙම රෝගය පහසුවෙන් බෝවේ. විශේෂයෙන්ම දරුවාගේ දෑස්වලට හානි සිදුවේ.රෝගට ගොදුරු වී ඇති බවට සැකයක් ඇත්නම් වඩාත් සුදුසු වන්නේ හැකි ඉක්මනින් සුදුසුකම්ලත් වෛද්‍යවරයකු හමුවීමය. ගොනෝරියා බැක්ටීරියාව ශරීරයේ අභ්‍යන්තර ඉන්ද්‍රියයන්වලට බලපෑමක් ඇතිකිරීමට පෙර ප්‍රතිකාර ආරම්භ කිරීම ඉතා වැදගත්ය. ගොනෝරියා රෝගය ඉතාම පහසුවෙන් හඳුනාගැනීමටත් ඒ සඳහා පහසුවෙන් ප්‍රතිකාර කිරීමටත් හැකියාව ඇත. වෛද්‍ය උපදෙස් අනුව දිගටම ප්‍රතිකාර ලබාගැනීමෙන් ගොනෝරියා රෝගයෙන් සම්පූර්ණයෙන්ම මිදීමේ හැකියාව ඇත. වඩාත් වැදගත් වන්නේ රෝගය ඉක්මනින් හඳුනාගැනීමය.සමාජයේ බහුලව පවතින තවත් එක් ලිංගාශි‍්‍රත බෝවන රෝගයක් වන්නේ ‘ක්ලැමීඩියා’ නම් රෝගයයි. ‘ක්ලැමීඩියා’ රෝගය බොහෝදුරට ගොනෝරියා රෝගයට සමානය. මෙම රෝග දෙකෙහි රෝග ලක්ෂණ ද බොහෝදුරට එක සමානය. ‘ක්ලැමීඩියා’ රෝගය ක්ලැමීඩියා ට්‍රැකොමාටිස් නම් බැක්ටීරියාව මඟින් පැතිරී යන රෝගයකි.බොහොමයක් ලිංගාශ්‍රිත රෝග මෙන්ම ක්ලැමීඩියා රෝගය ද බෝවන්නේ අනාරක්ෂිත ලිංගික සබඳතාවන් නිසාය. ක්ලැමීඩියා ට්‍රැකොමැටිස් බැක්ටීරියා නිරෝගී පුද්ගලයකුගේ ශරීරයට ඇතුළුවී රෝග ලක්ෂණ පහලවීමට සතියක් හෝ දෙකක් පමණ ගතවේ.ගොනෝරියා රෝගයේ දී මෙන් ක්ලැමීඩියා රෝගයේදී ද ලිංගේන්ද්‍රියෙන් සුදු පැහැති ශ්‍රාවයක් පිටවේ. එහෙත් ගොනෝරියා රෝගයේදී ලිංගේන්ද්‍රියෙන් පිටවන ශ්‍රාවයට වඩා ක්ලැමීඩියා රෝගයේදී පිටවන ශ්‍රාවය උකුබවින් අඩුය. ක්ලැමීඩියා ට්‍රැකොමැටිස් බැක්ටීරියාව ශරීරගත වූ විට ලිංගික ප්‍රදේශ රත්පැහැ ගැනීම, දැවිල්ල, වේදනාව, ඇතිවීම කැසීමක් ඇතිවීම, උණ ඇතිවීම, ශ්‍රාවයක් ගැලීම වැනි රෝග ලක්ෂණ කීපයක්ම ඇතිවේ. මෙම බැක්ටීරියාව පිරිමියකුගේ ශරීරයට ඇතුළුවූ විට ලිංගේන්ද්‍රිය අභ්‍යන්තරයේ ද, කාන්තාවකගේ නම් ගැබ්ගෙල ප්‍රදේශයේ ද මෙම රෝග ලක්ෂණ ඇතිවේ. මෙහිදී පිටවන ශ්‍රාවය ඝනත්වයෙන් අඩු නිසා මෙය කිසියම් රෝගයක ලක්ෂණයක් දැයි බොහෝදෙනා සිතන්නේ නැත. කාන්තාවකගේ නම් මෙම රෝගය හටගන්නේ ගැබ්ගෙල ප්‍රදේශයේ නිසා රෝගය හඳුනාගැනීම ඉතා පහසුවේ.ක්ලැමීඩියා රෝගයට යම් අයකු ගොදුරු වූ විට එම පුද්ගලයාගේ ශරීරයේ සංකූලතා රාශියක්ම ඇතිවේ. පිරිමියකුගේ නම්, වෘෂණ කෝෂ, පුරස්ථි ග්‍රන්ථිය වැනි ඉන්ද්‍රියයන්ට මෙම බැක්ටීරියාව පැතිරීම නිසා එම ඉන්ද්‍රියයන් ආසාදනයට ලක්විය හැකිය. එමෙන්ම පිරිමින්ගේ මුත්‍ර මාර්ගයේ කෙළවර ඇතිවන ආබාධ, දෑස්වල ඇතිවන ආබාධ මෙම බැක්ටීරියාව ශරිරගත වූ විට දැකගත හැකිය. කාන්තාවකගේ ගැබ්ගෙල මෙම බැක්ටීරියාව නිසා ආසාදනයට ලක්වීමෙන් පසුව ගර්භාෂයේ අභ්‍යන්තර පැලෝපීය නාළ, ඩිම්බ කෝෂ වැනි ඉන්ද්‍රියයන් ද ආසාදනයට ලක්වීමේ හැකියාව පවතී. විශේෂයෙන්ම කාන්තාවන්ගේ පැලෝපීය නාළ වෙත මෙම බැක්ටීරියාව පැතිරීම නිසා එම නාළ අර්ධ වශයෙන් වැසීයාම හේතුවෙන් පැලෝපීය නාළ අභ්‍යන්තරයේ පිළිසිඳගැනීම් පවා සිදුවිය හැකිය. මෙය ඉතා භයානක තත්ත්වයකි.ක්ලැමීඩියා රෝගයට ගොදුරුවීම නිසා ස්ත්‍රී, පුරුෂ දෙපිරිසම මුහුණපාන තවත් එක් ගැටලුවක් වන්නේ වඳ භාවයට පත්වීමය. මෙය මෙම රෝගයට ගොදුරු වූ බොහෝ දෙනෙකුට ඇතිවන තත්ත්වයකි.අක්මාව වටා ඇතිවන ආසාදන තත්ත්ව (Pery Hepatitiy) මෙම බැක්ටීරියා නිසා ස්ත්‍රී පුරුෂ දෙපිරිසටම ඇතිවන තවත් එක් සංකූලතාවයක් ලෙස හැඳින්විය හැකිය.ක්ලැමීඩියා රෝගය මුඛ කුහරයේ ද ඇතිවීමේ හැකියාව ඇත. මුඛයේ අභ්‍යන්තරය උගුර ආශ්‍රිත ප්‍රදේශ මෙහිදී ආසාදනයට ලක්වේ. සිපගැනීමක් මඟින් මෙම රෝගය බෝවීමේ හැකියාවක් නැත. ක්ලැමීඩියා බැක්ටීරියාව කාන්තාවකගේ ශරීරගතවී ගැබ්ගෙලෙන් ඉහළට ගමන් කළහොත් එම කාන්තාවගේ උකුල අභ්‍යන්තරයේ ආසාදන තත්ත්වයක් ඇතිවේ. මෙහිදී ක්ලැමීඩියා රෝගයේ දී සාමාන්‍යයෙන් ඇතිවන රෝග ලක්ෂණවලට අමතරව යටිබඩ ප්‍රදේශයේ ඇතිවන අධික වේදනාව රුධිරය වහනය වීම වැනි රෝග ලක්ෂණයන් ද පෙන්නුම් කෙරේ. එසේම මෙම තත්ත්වයට පත්වූ කාන්තාවකට ලිංගික සංසර්ගය අධික වේදනාවක් ගෙනදෙයි.ක්ලැමීඩියා රෝගයට ගොදුරු වූ කාන්තාවකට උපදින දරුවකුහට ද උපතේදී මෙම රෝගය බෝවීමේ හැකියාව ඇත. ගොනෝරියා රෝගයේදී මෙන් මෙහිදී ද උපදින දරුවාගේ දෑස්වලට රෝගය පැතිරේ. එහිදී දරුවාට නිසි ප්‍රතිකාර නොලැබුණහොත් දෑස්වල පෙනීම නැතිවීයාමට මෙන්ම ජීවිතය ද අවදානම් සහගත අවස්ථාවකට පත්වීමට ඉඩ ඇත.ක්ලැමීඩියා රෝගයට ගොදුරු වූ අයකුට නිසි අවස්ථාවේදී නිසි ප්‍රතිකාර නොලැබුණහොත් ශරීරයේ විවිධ සංකූලතා ඇතිවනවාසේම විවිධ අවදානමක් ද ඇතිවීමට ඉඩ ඇත. කිසියම් ස්ත්‍රියක හෝ පුරුෂයකු තම ලිංගේන්ද්‍රියෙන් අසාමාන්‍ය ආකාරයේ ශ්‍රාවයක් පිටවෙයි නම්, වහාම සුදුසුකම්ලත් වෙද්‍යවරයකු හමුවිය යුතුය.තමන්ට ලිංගාශ්‍රිත රෝගයක් වැලඳී ඇතැයි සැක සහිත නම්, කෙලින්ම කොළඹ ජාතික රෝහලේ ඒඩ්ස් සහ ලිංගාශ්‍රිත රෝග පිළිබඳව පැවැත්වෙන සායනවලට සහභාගි විය හැකිය. එහිදී සියලුම වෛද්‍ය පරීක්ෂණ නොමිලේ කරගත හැකි අතර පෞද්ගලිකත්වය ද සම්පූර්ණයෙන්ම ආරක්ෂා කෙරේ.වෛද්‍යවරයකු හමුවට යාමට ඇති ලැජ්ජාව සහ බිය නිසා මෙවැනි රෝගයකට ගොදුරු වූ අයකු භාවිතා කළ ඖෂධ භාවිතා කිරීමට ඇතැම් අය පෙලඹෙති. මෙය ඉතා වැරදි සහගත ක්‍රියාවකි. එහිදී ටික දිනකට රෝගය යටපත් වුවද ශරීර අභ්‍යන්තරයේ රෝගය පැවතී ශරීර අභ්‍යන්තර අවයවවලට දැඩි ලෙස හානි සිදුවිය හැකිය.ක්ලැමීඩියා රෝගය තරමක බරපතළ ලිංගාශ්‍රිත රෝගයක් වුවද එය පහසුවෙන් හඳුනාගෙන ප්‍රතිකාර කළ හැකි රෝගයකි. එසේම සතියක් හෝ දෙකක් වෛද්‍ය උපදෙස් අනුව නොකඩවා ඖෂධ ලබාගැනීමෙන් ක්ලැමීඩියා රෝගයෙන් සම්පූර්ණයෙන්ම මිදීමේ හැකියාව ඇත.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=ay1202191</link>
    <topic>අතීතයේ ගිනිදලු සවුන්දරම්මාගේ</topic>
    <author>උපාලි සමරසිංහ</author>
    <content>මේ ම්ලේච්ඡ ත්‍රස්තවාදය හමුවේ මනුෂ්‍යත්වයට හිමි තැන කුමක්දැයි සිතමින් මම විශ්වමඩුවේ එල් ටී ටී ඊ සිර මැදිරි අතර තරමක් පමා වී නැවත කඩමණ්ඩියට ආවෙමි. ත්‍රස්තවාදී නායකයා ප්‍රභාකරන් ජීවත්වූ භූගත බංකරය ගැන කතා කිරීමට ප්‍රථම ‘විනයාගා’ හාඩ්වෙයාරයේ දුක්මුසු පුවත ඔබට කීමට අවසර.“විනයාගා” යනු විශ්වමඩුවේ දිවා රෑ රැකවල්ලා සිටින හමුදා විරුවනට හුරු නමෙකි. ඒ පළාතේ තිබුණු ලොකුම ගොඩනැඟිලි ද්‍රව්‍ය අලෙවිසල එයයි. අද එය පාළු අම්බලමක් වැන්න. ටොෆි, චොකලට් බෝතල් කීපයක් වතුර බෝතල් කීපයක් හැරෙන්නට අද එහි විකුණන්නට වෙනත් කිසිවක් නැත.‘අයියනාර්’ දෙවිඳුන්ගේ නමින් නම් කර ඇති එම වෙළෙඳ සල ඇතුළට විමලුත් අනුරංගත් මමත් පිය මනිමු. ගින්නෙන් දැවී පිළිස්සි ගිය ඇතුළත බිත්ති අතරින් ගමන් කරන අපට මහත් විඩාවක් දැනෙයි. එහි පසුපස වූ අඳුරු කාමරයක ජීවත්වන අහිංසක ගැහැනියකි.අවුරුදු 20 පමණ වයසැති තරුණ පුතා පමණක් ඇයට අද ඉතිරිය. ඒ පුතා ද මානුෂිය මෙහෙයුම අවසන් වී විශ්වමඩුව රජය අත්පත් කරගන්නා තුරු හිටියේ එම වත්තේ ම පිහිටි භූගත බංකරයකය. ලේ පිපාසිත ත්‍රස්තවාදින් විටින් විට මේ දරුවා ද ඒ ම්ලේච්ඡ සංවිධානයට බඳවා ගැනීමට මෙහි පැමිණි බව ඒ අම්මා මට කීවාය.ඇය මාවතගම යටියන්තොට උපන් ගැහැනියකි. ඇගේ ඥාති පරපුර අතැර දමා රාසමානික්කම් නමැති දෙමළ තරුණයා සමඟ ඇය දීග ආවේ දහසක් පැතුම් පොදි බඳිමිනි. විශ්වමඩුවට පැමිණි පසු ඇය සවුන්දරම්මා ලෙස නම්වර ලැබුවාය.රාසමානික්කම් අමුතුම තාලයේ මිනිහෙකි. උපන් ගෙයි දිරිමත්කමින් වැඩ කරන හෙතෙම කිසිදු බාධාවකින් ආපසු හැරෙන්නෙක් නොවේ. පිටතින් පෙනෙන රළු පරළුකම ඔහුගේ හදවතේ නැත. ඔහු ඇත්තටම සුන්දර මිනිසෙකි.කුල ගොත් ජාති බේද ඔහු පයට පෑගෙන දූවිල්ලක් මෙන් සැලකුවෙකි. ඔහුගේ ජාතිය වූයේ මිනිස් ජාතියයි. එනිසාම සුන්දරම්මා ඔහු කෙරෙහි වසඟ වූවාය.එහෙත් රාසමානික්කම් යටියන්තොටට එන විට ද විශ්වමඩුවේ ඔහුට දාව දරුවන් දෙදෙනෙකු හා බිරියක සිටි බව සවුන්දරම්මා නොදනී.රාසමානික්කම් ඒ පවුලේ ඇත්තන්ට මෙන්ම සවුන්දරම්මාට ද එක ලෙසට සැලකුවේය. මුලින් සිටි පවුලෙන් ඈත් වී ඔහු විශ්වමඩුවේදී සවුන්දරම්මා සමඟ යුග දිවියක් ගත කළේය.ඔවුන් දෙදෙනා ජාඩියට මුඩිය මෙන් ගැළපෙතැයි ඇතැම්හු කීහ. උදේ රැයින් පිබිද එක් පසෙක ඇති හාඩ්වෙයාරයේ වැඩ කිරීම රාසමානික්කම්ගේ සිරිතය. එහි අනෙත් පස වූ තොග කඩය කළේ සවුන්දරම්මාය. සවුන්දරම්මා ලණු ඇඳේ සිට කඳුළින් කී කතාව මෙතැන් පටන් ඔබට ඇගේ කට වහරින් ලියමි.“මං විශ්වමඩුවට එන විට මේ පළාත සාර පළාතක්. රාසමානික්කම්ගේ පවුල් ජීවිතය ගැන එයා කලකිරිලා ඉඳලා තියෙන්නෙ.එයා මට පස්සෙදි මේවා කීවා. ඒත් ඒ පවුලේ අයත් මාත් හරිම සමඟියකින් තමයි හිටියෙ. මං මෙහෙට විවිධ අවස්ථාවල ආ ගියත් 94 දි තමයි මෙහෙ නැවතුණේ.දැන් අපට අවුරුදු 20 පුතෙක් ඉන්නවා. මේ පුතා තමයි අපේ ඇස් දෙක. ජීවිතේ වැඩි කාලයක් මේ පුතා පොළොවේ බංකරයක තබාගෙනයි අප ආරක්ෂා කළේ.”“අපි මුලින්ම මෙහි දැම්මේ රෙදි කඩයක්. මේ රෙදි කඩේ ටික කලකින් අපේ මහන්සිය නිසා දියුණු වුණා. ගමේ කාටත් උදව් කරමින් අපි ජීවත් වුණේ. එක්දාස් නවසිය අනූහතරේ අගෝස්තු 23 දා මට අද වගේම මතකයි.උදේ පාන්දර අපේ කඩේ දොරට ගහන මහ සද්දයක් ඇහුණා. මහත්තයා ඒ වේලාවෙ නැඟිටලා දෙවියන් වැඳ වැඳ හිටියෙ. අප දෙන්නම දුවගෙන ගිහින් බැලුවා කවුද මේ අගුළු කඩන්න හදන්නේ කියලා. තද ගොරෝසු පෙනුමක් තිබුණු තරුණ ගැටව් දෙන්නෙක් හිටියා.උඹ ද රාසමානික්කම් කියන්නෙ... එකෙක් දෙමළෙන් ඇසුවා.මහත්තයා “ඔව්” කීවා.උඹලා කඩ කළාට සංවිධානයට සල්ලි දෙන්නෙ සොච්චම් විදියට. අද රුපියල් 50,000 ක් ඕනැ. අර නවත්වලා තියෙන ලොරියත් අපට ඕනැ.” ඔහු ගෝරනාඩු කළා.මගේ ඉහමොළ රත් වුණා. අමාරුවෙන් එකතු කරගත් මුදලකින් මගේ කනකර බඩුත් උකස් තියලා ගත් මුදලක් එකතු කරලා ලොරිය ගත්තෙ. ඒ මිරිස්, ලූනු, රටකජු වගෙ වගාවන් කරලා ලබන අස්වැන්න ගෙන යන්ඩ. පුතාගෙ අනාගතය ගැන හිතලා අප ඒ වගාව පටන්ගත්තෙ.අපට වචනයක්වත් කතා කරන්ඩ දෙන්නෙ නැතිව එක් අයෙක් ලොරියට නැඟලා ‘ස්ටාට්’ කරලා වත්තෙන් එළියට ගත්තා. අනෙකා ‘සල්ලි දීපන්’ කියා මහත්තයව තල්ලු කරමින් කඩේ ඇතුළට ආවා.“මේ සංවිධානෙ හැදුවේ අපේ මිනිසුන්ගේ ප්‍රශ්නවලට විසඳුම් හොයන්ඩ කීවට උඹලා අප අමාරුවෙන් හොයාගන්න දේ කප්පම් වශයෙන් ඉල්ලනවා...” මහත්තයා එහෙම කියද්දි අර තරුණයා මහත්තයගෙ කම්මුලට පහරක් ගැහුවා. උන් ලාච්චුව කඩලා සල්ලි අරන් ගියෙ.මං මහත්තයාට කරුණු කියලා එයාගෙ හිතේ වේදනාව තුනී කළා. අපි තොග වෙළෙඳාම හා රෙදි වෙළෙඳාම අතර හාඩ්වෙයාර් බඩුත් කරනවා. අපට නින්දක් තිබුණේ නෑ. වෙඩි හඬ මෝටාර් හඬ ඇහුණත් අප අපේ පාඩුවේ වැඩකරගෙන ගියා.තවත් දවසක් අර දෙන්නා ආවා... එදා ඉල්ලුවා ආයිත් රුපියල් 50,000 ක්. අපි හම්බු කරන දේ උන්ට දෙන්ඩ වුණා. ඒ අය ඒවායින් කළේ රට විනාශ කරන දේ විතරයි.කාලකණ්ණිම දවස ආවෙ තවත් දවස් 10 කට විතර පස්සෙ. එදා ආ කට්ටිය ඉල්ලුවෙ රුපියල් ලක්ෂ 5 ක්.“මං උන් ඉදිරියෙ වැඳ වැටුණා. අනේ මල්ලියෙ අපට ලාබ නෑ. අපි සල්ලි දැන් ලක්ෂ 5 ක් විතර දීලත් තියෙනවා. තවත් දෙන්ඩ ගියොත් අපට කන්ඩ බොන්ඩවත් නැති වෙයි” මං කීවා.උන් මහ හයියෙන් හිනා වෙලා ඉතාම බියකරු කතා ටිකක් කීවා.“අපි දන්නවා උඹලගේ පොඩි එකා උඹලා කොහේහරි හංගලා. අපට ඌවත් ඕනෑ. සල්ලි විතරක් නොවෙයි. අපි ඊළම පිහිටවපු දවසට රාසමානික්කම් අපට උදව් කළ වීරයෙක් වේවි. සල්ලි දුන්නෙ නැත්නම් උඹලා බල්ලො වගෙ මරලා දානවා...එකෙක් මහ හඬින් එහෙම කියනකොට බංකරයේ යට හිටපු පුතා බයෙන් ගැහුණලු. ඊළඟට උන් යමපල්ලො වගෙ හතර වටේමත් වහල උඩත් සෙව්වා. ඊළඟට ආයිත් මහත්තයා ළඟට ආවා.කෝ යකෝ සල්ලි. අපට වැඩ තියෙනවා දීපන්... අඩි පොළොවේ ගහලා තවත් එකෙක් කිව්වා.අපේ මහත්තයත් නාහෙට නාහන මිනිහෙක්. එයා පැනපු ගමන් අර මිනිහට ගැහුවා. ඊළඟට උන් ඔක්කොම වට වෙලා මහත්තයට ගහලා ඇදගෙන ගියා ඔය එල් ටී ටී ඊ සිර මැදිරි පැත්තට.මං මහත්තයාව බදාගෙන විලාප තිව්වා. උන් මාව කුණු මාළු කෑල්ලක් වගේ වීසි කළා පැත්තකට. මහත්තයට ගගහා උන් ඇදගෙන ගියා.මං පොඩි එකා ගැන හිතලා නැවත බංකරය පැත්තට ගියා. උන්ගෙන් අනුකම්පාව පතන එක මහ මෝඩකමක්.එය කෙසෙල් වනයක අරටු සොයන්නාක් වැනි වැඩකැයි මම ද සිතමි. මේ දෙමළ ජනතාව අතර සමඟිය පුදුමය. සවුන්දරම්මා හා ඒ පුතුගේ ආරක්ෂාවට ඉන්පසු පැමිණියේ රාසමානික්කම්ගේ පළමු බිරිය හා දරුවන්ය. ඔව්හු මේ පුතු රැක බලාගෙන ආරක්ෂිත ස්ථානයකට ගෙන ගියහ. සවුන්දරම්මාට ද එහිම නවතින්නට යැයි කීවාය.එහෙත් මේ කඩ පිල අතැර යාම ඇයට නොහැකි කාරියකි. මෙහි ගොඩ නඟා ඇති සියල්ලේ තම ස්වාමියා රාසමානික්කම්ගේ හා තමන්ගේ දහදිය කඳුළ ද එක් වී ඇති බැවින් ඇය තනිවම “විනයාගා” කඩේම නැවතුණාය. ඒ කාලයේ මේ කඩේ කේ. එස්. කේ. ස්ටෝර්ස් නමින් ද හැඳින්විණි.රාසමානික්කම්ගේ විලාපය මහ ගනඳුර මැදින් ඇයට ඇසෙයි. ඇය හිස් අහසට අත් ඔසවා සාමය යැද්දාය. මේ ත්‍රස්තවාදී හැතිකරය වැනැසේවා යැයි පැතුවාය. නිශාචර සතුන්ගේ හඬ මැදින් රාත්‍රි 12.30 පමණ වන විට කඩය ඉදිරිපිට පිකප් රථයක් නවතින හඬ ඇසිණ.නැවතත් යමපල්ලෝ පැමිණ සිටියහ. එහෙත් මේ මහ රාත්‍රියේ ඔවුන් කතා කළේ මිහිරි හඬිනි. ඔවුහු කඩය ඉදිරිපසට වැරෙන් තට්ටු කළහ. ඇයට ඉතිරි කරගන්නට තවත් දෙයක් නොමැත. පුතා ද නෑයින් රැකවරණයේය. ඇය දොර විවර කළාය.“අක්කේ, රාසමානික්කම් කරදරයක් නැතිව ඉන්නවා. අක්කා මෙහි තනියෙන් ඉන්න එක හොඳ නෑ. ඒක සංවිධානෙ හැටියට අප කැමැති නැති දෙයක්. නායකයා අක්කව එක්ක එන්න කීවා. කඩය වහන්න අපට පුළුවන්. අක්කා නඟින්ඩ.”සවුන්දරම්මාට කළ හැකි කිසිත් නොවීය. ඇය නිහඬවම පිකප් රථයට ගොඩ වූවාය. ගං තීරයක් දක්වා පැමිණි ඔව්හු සවුන්දරම්මාගේ ඇස් රෙදි පටියකින් තද කොට බැන්දාහ. බෝට්ටුවකින් ඊළඟට ඇය ගෙන යන බව ඇයට දැනිණි.“අනේ මල්ලියෙ මාව මේ කොහේද ගෙනියන්නෙ...” ඇය හැඬු කඳුළින් ඇසුවාය.“බයවෙන්ඩ එපා. ඔයා වගේ කට්ටිය ගොඩාක් ඉන්නා තැනකට...” ඔව්හු එසේ කීහ.මේ පාළු රාත්‍රියේ නොදන්නා නුහුරු මිනිසුන් පිරිසක් මැද ඇයට ඇහෙන්නේ හබල් පහර දියකඳට වදින ශබ්දය පමණි. ඔවුන් කතා කළේ ද අඩුවෙනි.තවත් අඩ හෝරාවකින් පමණ ඇය පොල්වත්තක් වැනි තැනකට ගෙන යනු ලැබුවේ යැයි සවුන්දරම්මා කියයි. ඇය එවැනි තැනක් හඳුනාගත්තේ එතෙක් ඇයගේ නෙත් බැඳි රෙදි පටිය එහිදී ගැලවූ නිසාය.ඇය එක්තරා පුංචි කුටියක් වැනි තැනක රැඳවූ ඔවුහු එහි සිටි කොටි කෙල්ලනට සවුන්දරම්මා බාර දුන්හ. කෑලි කැපිය හැකි ගනඳුරේ එහාට මෙහාට වන හොල්මන් පෙළක් මෙන් ඇයට රූප පෙළක් පෙනෙයි. දම්වැල් ශබ්දයක් ද ඇසෙයි. ඇය මුල් වරට සිතුවේ මේ කොටි සෙබළියන් බැඳි පා සළඹ ශබ්දය කියාය.තවත් මිනිත්තු ගණනකින් ඇයට යථාර්ථය හෙළි විය. ඒ පාදවලට යතුරු ඉබ්බන් දමා එක පෙළට දම්වැලකින් ගැට ගැසු තරුණියන් පෙළකි. ඔවුනගේ හිසකේ විසිරී ඇඳ සිටි ඇඳුම් ඉරා දමා තිබේ. මුහුණුවල දරුණු ලෙස පහර කෑ ලකුණුය. සමහර අයගේ දෙපා ඉදිමී සැරව ඕජස් ගලමින් තිබෙනු දුටු සවුන්දරම්මාගේ හෘද ස්පන්දනය වේගවත් වෙයි.අම්මෙ, ඔයා බය වෙන්ඩ එපා. මේ ...... හමුදාවට ඔත්තු දුන්නු උන්. නායකයාට විරුද්ධ උන්. උඹලා අපට සල්ලි දුන්නා. පස්සෙ බෑ කිව්වා. ඔයාව මරන්නෙ නෑ. ඒ වගේ දඬුවම් දෙන්නෙත් නෑ. ප්‍රශ්න කරන්ඩ විතරයි ගෙනාවේ... කොටි හමුදාවේ ප්‍රධාන සෙබළියක් සවුන්දරම්මාගෙ බියපත් දෑස හමුවේ එසේ කීවාය.ඊළඟ දවසෙ ඇයට කන්නට පොඩි රොටියක් ලැබිණි. ඒත් ඇය එය කෑවේ නැත. එයට ඒ සෙබළියෝ කැමැති නොවූහ. ඔව්හු උරණ වී මොර ගෑහ.“අපට ලැබෙන දේ කන්ඩ දෙන්නේ. නොකෑවොත් උඹවත් මරනවා” එකියක් කීවාය. ඉදිරියේ තිබුණු පුංචි අට්ටාලයක් වැනි නිවෙස පොල් අතුවලින් වට කළ එකකි. එහි උන්ගේ නායකයෙක් සිටිතැයි කොටි කෙල්ලෝ කීහ.ටික වේලාවකින් එහි කැඳවනු ලැබුවේ සවුන්දරම්මාය. රාසමානික්කම් සතු දේපළ, ගිණුම් හා රන්බඩු සියල්ල ගැන ඔහු කරුණු ඇසුවේය. ඊළඟට විශ්වමඩුවේ සිට පුදුකුඩුඉරිප්පු දක්වා ජීවත්වන මිනිසුන්ගේ වතගොත ඇසුවේය. ඇතැමුන් හමුදා ඔත්තුකරුවන් නොවේදැයි විමසුවේය.තොරතෝංචියක් නැතිව නැඟෙන මේ ප්‍රශ්න ඇසිල්ල සවුන්දරම්මාට කරදරයක්ම විය. ඇයට බොරුවට අහිංසක මිනිසුන් පාවා දෙන්නට බැරිය. ඔවුන් විමසන සමහර අය ගැන ඇය හොඳින් දැන සිටියත් ඒ ගැන යමක් පැවැසීම වරදක් වේ යැයි ඇය සිතුවාය.“මේ විදියට දස වධ දිදී හරිහැටි කන්ඩ බොන්ඩ නැතිව මාව දවස් 15 ක් උන් තියාගත්තා. මහත්තයා ගැන ඇහුවම කීවේ නෑ. උන් ඇහුවේ පුතා ඉන්නෙ කොහෙද කියලයි. ශිව රාත්‍රි දවසේ අපට කඩල ටිකක් ලැබුණා. නැත්නම් කෑවේ රොටි විතරයි.පස්සෙ උන් මගෙන් ඊට වැඩි තොරතුරු නොලැබෙන බව තේරුම් අරන් කඩේ ළඟට ගෙනැත් දැම්මා. හැබැයි! මේ සංවිධානෙ ස්ත්‍රී දූෂණ, අපචාර වගේ දේවල් නම් කළේ නෑ. ඒත් මං ආයිත් එනකොට මේ කඩේ තිබුණු බඩු ඔක්කොම නෑ. රෙදි සාප්පුවෙ, හාඩ්වෙයාර් එකේ මුකුත්ම නෑ. තිබෙන්නෙ බිත්ති විතරයි. උන් ඇතුළට ගිනි තියලයි ගිහින් තියෙන්නෙ. අනේ! ඉතින් අවනඩුව කාට කියන්ඩ ද?රජයේ හමුදා විශ්වමඩුව වට කරන කොට අපේ හිසේ මල් පිපුණා. රටට ආදරය කළ දෙමළ ජනතාව සතුටු වුණා. මගෙ පුතා බේරුණා. ඌ බංකරයෙන් එළියට ආවා. අද අයියනාර් දෙවියන්ගේ පිහිටෙන් පොඩියට හරි ටොෆි චොක්ලට් විකුණගෙන බය නැතිව ජීවත් වෙනවා.ප්‍රභාකරන් සැඟැවී සිටි භූගත බංකරයේ තොරතුරු සමඟින් ලබන සතියේ හමු වෙමු.උපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=ay1202192</link>
    <topic>කුඹුරේ පැල් රකිමින් පාඩම් කළ කාලයක් තිබුණා</topic>
    <author>සාගරිකා දිසානායක ජයසිංහ</author>
    <content>පින්බර වෙසක් මාසේ තිස් එක් වැනි දා උදාවක ගාල්ල මහ රෝහලේ දී මේ පින්වත් කුමාරයා මෙලොව එළිය දුටුවා. එවකට අම්බලන්ගොඩ ධර්මාශෝක විද්‍යාලයේ පේෂකර්ම ගුරුවරයා ලෙස සේවය කළ ආර්.එම්.පියසේන ගුරුතුමාගෙත් සමූපකාර කළමනාකාරවරියක ලෙස සේවය කළ ලලිතා ප්‍රේමසීලි යුවළගෙත් කැදැල්ලට එක්වූ මේ කුළුඳුල් පුතා ඔවුන් ප්‍රියත් බන්දු වික්‍රමමුණිගේ යනුවෙන් නම් කළා.ප්‍රියත්ට බාල නංගිලා දෙන්නෙක් පසුව පවුලට එකතු වුණා. ප්‍රියත්ගේ අම්මාගේ ගම වුණු අම්බලන්ගොඩ ටික කලක් පදිංචි වෙලා හිටි ඔවුන් තාත්තා ඇඹිලිපිටිය මහා විද්‍යාලයේ සේවයට පත්ව ගියාට පස්සෙ ඇඹිලිපිටියේ පදිංචියට ගියා.පුංචි කාලේ ගැන මට තිබෙන්නේ සොඳුරු මතකයක්. අතීතයට සිතින් පියමං කරමින් ඔහු කතාව ආරම්භ කළා. පුංචි කාලේ මම ටිකක් දඟයි. ඇඹිලිපිටියේ අපි පදිංචි වෙලා හිටි නිවෙස තිබුණේ චන්ද්‍රිකා වැව අද්දරයි. යාන්තම් දුව පැන ඇවිදින කාලේ පටන්ම චන්ද්‍රිකා වැවේ නාන්න යනවා මට මතකයි.මුලින් මුලින් අම්මා එක්ක නාන්න ගිය මම ඉක්මනින්ම පිහිනන්න පුරුදු වුණා. අම්මා වැඩට ගියාම මම හොරෙන් ගමේ ළමයින් සමඟ වැවට යනවා පීනන්න. වැවේ කිඹුල්ලු ඉන්නවා. මේක ආරංචි වෙලා බයවුණු අම්මා රැකියාවෙන් ඉවත් වෙලා අපි තුන්දෙනා බලාගෙන ගෙදර නතර වුණා.අපේ තාත්තා ගුරුවරයකු වූ නිසා අපේ ගෙදර ඉගෙනුමට ළැදි පරිසරයක් තිබුණා. ඒත් අපිට අයිති ඉඩකඩම් කුඹුරුවල වැඩපොළටත් පුංචි කාලේ පටන්ම මවුපියො අපිව සහභාගි කරවා ගත්තා. පවුලේ වැඩිමල් දරුවා සහ එකම පුතා විදිහට මටත් යම් වගකීමක් පැවරී තිබුණා. පුංචි කාලෙම අපි ගැන විශ්වාසය තියලා මවුපියන් අපිට යම් යම් වගකීම් පවරා තිබූ නිසා ජීවිතේ හැමදාම අභියෝගවලට මුහුණ දෙමින් වගකීමෙන් යුතුව වැඩ කිරීමේ හැකියාව මට ලැබුණා. සභාපතිවරයා කියනවා.ප්‍රියත් මුලින්ම අකුරු කියන්නට ගියේ ඇඹිලිපිටිය මහා විද්‍යාලෙට. තාත්තාගේ අතැඟිල්ලේ එල්ලිලා පාසලට ගිය පුංචි ප්‍රියත් පහේ ශිෂ්‍යත්වය සමත් වෙලා ඇඹිලිපිටිය මධ්‍ය මහා විද්‍යාලයට ඇතුළත් වුණා.ඒ කාලේ අද වගේ නොවෙයි. ඇඹිලිපිටිය අති දුෂ්කර පළාතක්. පාසලේ ගුරුවරු හිඟයි. හතරේ පහේ පන්තිවලට යනතුරුම ඉංග්‍රීසි උගන්වන්නට ගුරුවරයෙක් හිටියේ නෑ. ප්‍රියත් ඉගෙනුමට හපන්. ඔහු කැමතිම විෂය ගණිතය. හැමදාම ගණිතයට සීයෙන් සීයයි. පන්තියේ පළවැනියා වෙනවාමයි. ඒත් ඔහු කවදාවත් පොත බදාගෙන පාඩම් කළේ නෑ.කුඹුරු ඉඩකඩම් ටිකක් තිබුණු නිසා ඔවුන්ට බතබුලතින් අඩුවක් තිබුණේ නෑ. ඒත් අද කාලේ ළමයින්ට තියෙන පහසුකම්වලින් සීයෙන් එකක්වත් තිබුණේ නෑ. ගෙවල්වලට තියා ගමේ කඩපිළේවත් විදුලිය නෑ. ගමේ හැම ගෙදරකම පත්තු වුණේ කුප්පි ලාම්පු. පැට්‍රෝල් මැක්ස් ලාම්පුවක් පත්තු කළේ ගමේ යමක්කමක් තිබුණු උදවිය විතරයි. මැදි විදුහලට ඇතුළු වුණාට පස්සේ පාසලට තිබූ කිලෝමීටර දහඅටක දුර ඔහු ගියේ පාපැදියෙන්.පාසල් වැඩ හොඳටම කළා වගේම ප්‍රියත් දක්ෂතම ක්‍රීඩකයෙක්. දුර දිවීම, හෙල්ල විසිකිරිම, තුන්පිම්ම, වොලිබෝල්, එල්ලේ, පාපන්දු, ක්‍රිකට් ඔය හැම ක්‍රීඩාවම කළා. ඔහු ගමේ මැරතන් ධාවනයට එක් වුණේ අවුරුදු එකොළහක පුංචි දරුවකු ලෙස. මුලින්ම වයස මදි නිසා ඔහුට තරගයට ඇතුළු වෙන්නත් බාධා එල්ල වුණා. ඒත් හැම අවුරුද්දෙම මැරතන් තරගයට දුවලා ජයගන්නට ප්‍රියත් සමත් වුණා.ඉගෙනීමට ක්‍රීඩාවට පමණක් නොවෙයි. ඔහු ගොවිතැනටත් දක්ෂයි. තමන්ට අයිතිව තිබූ කුඹුරුවල වැඩ පොළට පුංචි කාලේ පටන්ම සහය දැක්වූ ප්‍රියත් රාත්‍රියට කුඹුරේ පැල් රකින්නටත් ගියා.ගෙදරින් තරමක් දුරින් පිහිටි කුඹුරේ පැලේ පැල් රකින්නට ඔහු යන්නේ පාසල් පොත් ටිකත් ඇරගෙන. කුඹුරේ පැල් කොටේදි බතක් මාළුවක් තනියම උයාපිහාගෙන කාලා කුප්පි ලාම්පු එළියෙන් පොත් පාඩම් කරන ඔහු එළිවෙනකල් පැල් රැකලා පහුවදා පාන්දරම පාසලට පිටත්වුණු කාලයකුත් තිබුණා. කොපමණ කටුක වුණත් එදා ඒ ගතකළ සරල ජීවිතේ සුවදායක බවත් සුන්දරත්වයත් අප්‍රමාණ වන බවත් අද ඔහු සිහිකරන්නේ සතුටින්. ඒ පුරුද්දට අදටත් ඔහු සිය නිල නිවාස බිමේ සරු සාර ලෙස එළවුළු පලතුරු වගාකරලා තිබෙනවා.නියමිත වසරේ සාමාන්‍ය පෙළ විභාගෙට ප්‍රියත්ට ලියන්න බැරි වුණේ ඒ කාලේ ඇඹිලිපිටිය භීතියට පත් කළ භීෂණය හින්දා. යොවුන් වියේ දරුවන් පාසල් යවනවාට වඩා ඔවුන්ගේ ජීවිත ආරක්ෂා කර ගැනීම ගම්මුන්ට ලොකු ප්‍රශ්නයක් වුණා. ගමේ මිනිස්සු භීතියෙන් ඇළලී ගියා. ප්‍රියත්ලාගේ සාමාන්‍ය පෙළ පන්තියේ සිසුවකු හා ඉහළ පන්තියක සිසුවියක අතර ඇතිවූ ප්‍රේම සම්බන්ධයක් මුල් කරගෙන ඇතිවූ ගැටුම කෙළවර වුණේ ඔහුගේ පන්තියේ එකම පේළියේ අසුන්ගෙන අකුරු කළ යහපත් දරුවන් විශාල පිරිසක් ඝාතනයට ලක්වීමෙන්. රටම කැළඹූ සූරියකන්දේ සමූහ ඝාතනවලට හේතු පාදක වූයේ මෙම අවාසනාවන්ත සිදුවීමයි. පි‍්‍රයත්ගේ හොඳම යහළුවන් කිහිප දෙනෙක්ම මේ සිද්ධියෙන් පසුව අතුරුදන් වුණා. රුවන්, මනෙල්ක, චාමර ජයසේන, රුක්මන් පරණවිතාන යන හොඳම යහළුවන්ට සිදු වූ දේ අදත් විශ්වාස කරන්න බැරි තරම්.අපේ පන්තියේ හිටපු අතුරුදන් වූ එක ළමයකු වත් දේශපාලන වැඩට සම්බන්ධ වෙලා හිටි අය නොවෙයි. මටත් ජීවිත තර්ජන තිබුණා.ගමේදී මට කීවේ “බන්දු” කියලා. අපේ ගෙවල් අසල තවත් බන්දු කියලා නම තිබූ දෙන්නෙක් හිටියා. මාව අරන් අයන්න ආපු අයට වැරදිලා මේ දෙන්නව අරන් ගිහින් තිබුණා. අපේ අම්මලා හොඳටම බය වුණා. මම ඒ පැත්තේ හිටපු නීතිඥයකුගේ නිවසේ සැඟවිලා හිටියා.දවසක් පාසල ඇරිලා එන විට මාත් ළමයි කිප දෙනෙකුත් පොලීසියට අල්ලා ගෙන ගියා.අපිට හොඳටම මරණ බය දැනුණා. වාසනාවට අපි අල්ලාගෙන යනවා ගමේ මිනිස්සු දැක්කා. ඒ අය අපේ අම්මලා තාත්තලාට ආරංචිය දුන්නාම ඔවුන් සේරම පොලීසියට ආවා. ලොකු කන්නලව්වක් කරලා පැය ගණනකට පස්සේ අපිව එළියට දැම්මා.ඉන් පස්සේ පාසල් යෑම පැත්තක තියලා අම්මලා මාව මොනරාගල පැත්තේ ඥාති නිවෙසක නතර කළා. අපේ පාසලේ ළමයි දෙසීයකටත් වඩා නිරපරාදේ මැරුම් කෑවා.මම මොනරාගලට යන විට එහෙ කොටි කලබල. ගමේ ගෙවල්වල හිටපු පිරිමි හැමෝම රෑට රෑට ගම රකින්න ගියා. මමත් දවාලට හේනේ කුඹුරේ වැඩ කළා. රෑට ගම්මුත් එක්ක එකතු වෙලා ගම රකින්න ගියා. මොනරාගල හිටියෙත් මරණ බයෙන්මයි. ඒ කාලේ අපේ අම්මා තාත්තාට නින්දක් නෑ. ගමේ හැම මවුපියකුම ගත කළේ පුදුම බයකින්. මගේ මේ ඇස් දෙකෙන් ගමේදී දවසකට මළමිනී 100 - 150 ක් දැකපු දවස් තිබුණා. දන්නා හඳුනන මූණුත් ඒ අතර තිබුණා. එහෙම අවාසනාවන්ත කාලයක් ආයේ නම් කවදාවත්ම එන්න එපා” එතුමා පවසන්නේ දෑස් අග දිදුලන කඳුළු අතරින්.සාමාන්‍ය පෙළ විභාගේ ඉල්ලුම් පත්‍රය තාත්තා මොනරාගලටම ගෙනත් දුන්නා. කිසි දෙයක් පාඩම් නොකර හිතේ දෙගිඩියාවෙන්ම විභාගෙට ලීවා. ඒත් විශිෂ්ට සම්මාන පහකුත් එක්ක මම වැඩ අටම පාස් වෙලා තිබුණා. ආපහු ගමට යන කොට පන්තියේ හිටපු යාළුවන්ගෙන් ජීවිතේ බේරිලා තිබුණේ අතළොස්සකගේ පමණයි.භීෂණයට පෙර ගමේ තිබුණු සරල සන්සුන් දිවි පෙවෙත සහමුලින් විනාශ වෙලා. ගම්මු තවමත් බියෙන් සැකෙන් පසු වුණා. ඇඹිලිපිටියේ කඩදාසි කම්හල ලංකාවෙ තිබුණු හොඳම ඩිපෝවක් වූ ඇඹිලිපිටිය බස් ඩිපෝව පාසල් රාජ්‍ය දේපළ සියල්ලම ගිනි තියලා. ගම එකම සොහොන් පිටියක් බවට පත් වෙලා තිබුණා. පාසලේ ඉතිරි වූ ළමයි අට දෙනෙක් එකතු කරගෙන හිටපු ගුරුවරුන් උසස් පෙළ පන්ති පටන් ගත්තා. මම ගණිත අංශය තෝරා ගත්තා. අපිට ඉගැන්වූ සමරසේකර සර් පාසලෙන් පසුව හවස නැවතිලා අපිට නොමිලේම ඉගැන්නුවා. රසායන විද්‍යාව තිලානි මිසුත් භෞතික විද්‍යාව පි‍්‍රයනා මිසුත් ඉගැන්නුවේ හැබෑම උනන්දුවකින්.අපිට භෞතික විද්‍යා ප්‍රායෝගික පරීක්ෂණ සඳහා අවශ්‍ය උපකරණ, හොඳ විද්‍යාගාර තිබුණේ නෑ. අපි ඒවා පුළුවන් හැටියට හදාගෙන ප්‍රායෝගික පාඩම් කළා. කාලෙකට පස්සේ පාසලේ උසස් පෙළ පන්තියක් ඇරැඹුවේ අපි අට දෙනාගෙන්. අපිට අමතර පන්ති යන්න පුළුවන්කමක් තිබුණේ නෑ. පහසුකම් තිබුණේ නෑ. ඒත් අපි අට දෙනා ගෙන් හතර දෙනෙක්ම උසස් පෙළ සමත් වෙලා ඉංජිනේරු පීඨයට තේරුණා. දෙන්නෙක් විද්‍යා අංශයට තේරුණා.පාසලේ වැඩ වගේම අපි ගමේ පොදු වැඩත් කළා. යෞවන සමාජයක් පිහිටුවාගෙන ගමට ලොකු සේවයක් ඉටු කළා. ශ්‍රී චන්දන දහම් පාසලේ ධර්මාචාර්ය විභාගය දක්වාම ඉගෙන ගත්තා.ඒ අතරේ කුඹුරු වැඩත් කළා. එළවළු වැව්වා. කඩේ පොළේ ගියා. ගෙදර වගකීම්වලින් ලොකු කොටසක් මටත් පැවරිලා තිබුණා. 1993 දී මොරටුව විශ්ව විද්‍යාලේ ඉංජිනේරු පීඨයට ඇතුළු වුණා.ඒ අතරේ මම ගමේ පාසලේ උසස් පෙළ පන්තිවලට ස්වේච්ඡාවෙන් ගණිත විෂයන් ඉගැන්නුවා. දහම් පාසලේත් ඉගැන්නුවා. ඒ අතරේ ශ්‍රී ලංකා රක්ෂණ සංස්ථාවේ රක්ෂණ නියෝජිතයකු ලෙසත් කටයුතු කළා. පරිසරයට මම බොහොම කැමතියි. ඒ වගේම ඡායාරූප ගන්නත් කැමතියි. මගේ යාළුවොත් එක්ක රට පුරාම වනාන්තරවල ඇවිදින්න ගියා. පාරිසරික ඡායාරූප ශිල්පියකු විදිහටත් කටයුතු කළා.ගමෙන් ආවත් මම කවදාවත් කිසිම අභියෝගයකදී සැලෙන්නේ නෑ. මට හොඳට කතා කරන්නත් පුළුවන්. විශ්ව විද්‍යාලෙ පළමු වසරේදීම අපේ කණ්ඩායමේ නියෝජිතයා ලෙස පත් වුණා. අවුරුදු හතරෙම ඒ තනතුර දැරුවා.හැම සංගමයකටම සක්‍රියව දායක වුණා. හැම ක්‍රීඩාවකටම සහභාගි වුණා. වරක් මගේ මිතුරකුට පිළිකාවක් හැදිලා ඔහු සුව කරන්න ලක්ෂ 13 ක මුදලක් සොයන්නට සිදු වුණා. ඒ අවස්ථාවෙ මම විභාග අමතක කරලා මගේ මුළු කාලයත් ශ්‍රමයත් කැප කරලා මුළු ආධාර මුදලම එකතු කරගන්නට කටයුතු කළා. ඒ මුදලින් අවශ්‍ය ප්‍රතිකාර කරලා අද ඔහු නිරෝගී දිවියක් ගත කරනවා. මේවා මගේ ජීවිතයේ සතුටින් මෙනෙහිකරන දේවල්” සභාපතිවරයා කියනවා.මොරටු සරසවියේ ඉංජිනේරු ශිෂ්‍ය සංගමයේ කැඳවුම් කරුවා වූ පි‍්‍රයත්ට එවකට ධීවර ඇමැතිවරයාව සිටි වත්මන් ජනාධිපති මහින්ද රාජපක්ෂ මහතා හමු වන්නේ ඔහුගේ ක්‍රියාශීලී වැඩපිළිවෙළ නිසාය. ශිෂ්‍ය කටයුතුවලදී කැපී පෙනෙන සමත්කම් පෑ පි‍්‍රයත්ට ධීවර ඇමැතිවරයාගේ අමාත්‍යාංශයේ මාධ්‍ය නිලධාරී තනතුර හිමි වන්නේ ඒ දැනහැඳුනුම්කම අනුවය.විශ්ව විද්‍යාලයෙන් පිටවෙනවාත් සමඟම ධීවර අමාත්‍යාංශයේ මාධ්‍ය නිලධාරී තනතුරෙහි වගකීම භාර ගත් පි‍්‍රයත්ට වෘත්තිය ජීවිතයේ වටිනාම ඔවදන් ලබා දුන්නේ මහින්ද රාජපක්ෂ ජනාධිපතිතුමා බව අද ඔහු පවසයි.ප්‍රතිඵල පිටවීමෙන් පසුව මොරටුව විශ්ව විද්‍යාලයේ තාවකාලික කථිකාචාර්යවරයකු ලෙස එක්වූ පි‍්‍රයත් එම විශ්ව විද්‍යාලයෙන්ම බලශක්ති තාක්ෂණය පිළිබඳ පශ්චාද් උපාධිය ලබා ගත්තා.මහින්ද රාජපක්ෂ ජනාධිපතිතුමාගේ ඇරැයුමෙන් ශ්‍රී ලංකා වරාය අධිකාරියේ ඉංජිනේරුවකු ලෙස සේවය ඇරැඹු ඔහු පියවරෙන් පියවර ඔසොවමින් පැමිණ අද එහි සභාපතිවරයා ලෙස කටයුතු කරනවා.පි‍්‍රයත්ට සිය දිවිමඟේ සහකාරිය හමු වුණෙත් මොරටුව සරසවියේදීමයි. ඔහුට වඩා කනිටු කණ්ඩායමක ඉංජිනේරු ශිෂ්‍යාවක වූ ඇය හිමාලි ඒකනායක. 2003 වසරේදී ඔවුන් අතිනත ගත්තා.ඒ වන විට වෘත්තියෙන් ඉංජිනේරුවරියක වූ හිමාලි අද ඔවුන්ගේ සුරතල් පුතු තිනුගත් සෙතුමි දියණියත් රැක බලාගෙන කටයුතු කරන්නේ ඔහුගේ මෙහෙවරට සැබෑ ධෛර්යයක් සහයෝගයක් වෙමින්.2006 වසරේදී හම්බන්තොට වරාය ඉදිකිරීමේ ව්‍යාපෘති අධ්‍යක්ෂවරයා ලෙස පත්වූ පි‍්‍රයත් ඒ අභියෝගය සාර්ථක ලෙස ජය ගනිමින් 2008 නොවැම්බර් මාසේ 3 වැනිදා වරායේ සභාපති ධුරයට පත් වන විට ඔහුගේ වයස අවුරුදු තිස් පහයි. මෙතෙක් වරාය අධිකාරියට පත්වූ ළාබාලම සභාපතිවරයා ලෙස පි‍්‍රයත් නව වාර්තාවක් ද පිහිටුවා තිබෙනවා.පුංචි කාලේ පටන්ම අභියෝගවලට මුහුණ දෙමින් දැඩි උත්සාහයෙන් හා කැපවීමෙන් ජීවිතේ ජයගත් ඔහුගේ අභිලාශය කෙදිනක හෝ ලංකාවෙන් බිහිවූ විශිෂ්ටතම ඉංජිනේරුවා වීමයි.මේ දිනවල එංගලන්තයේ නොදන්බ්‍රි‍්‍රයා විශ්ව විද්‍යාලයෙන් ව්‍යාපෘති කළමනාකරණය පිළිබඳ දුරස්ථ පශ්චාද් උපධි අධ්‍යාපන කටයුතුවල යෙදී සිටින සභාපතිවරයා කොළඹ වරාය පුළුල් කිරීමේ ව්‍යාපෘතියටත් දායකවී සිටිනවා.අනාගතයේදී පරිපාලන ක්ෂේත්‍රයට එක්වන්නටත් ඔහු තුළ කැමැත්තක් තිබෙනවා. පුංචි කාලෙදිම ඉංජිනේරුවකු වෙන්නට සිහින මැවු ඔහු අද හිතන්නේ මේ රටෙන් බිහිවන විශිෂ්ටතම ඉංජිනේරුවා ලෙස මේ බිමෙහිත් මුළු ලෝකයේමත් කීර්තියට පත් වීමටයි.සාගරිකා දිසානායක ජයසිංහඡායාරූපය දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=ay12021903</link>
    <topic>මිල දර්ශක පහළ ගියත් ගනුදෙනු ඉහළ යයි</topic>
    <author>තාරක වික්‍රමසේකර</author>
    <content>කොටස් වෙළෙඳ පොළ දින ගණනාවක්ම පහළ යාම මේ සතිය ආරම්භයේ ද දක්නට තිබුණි.මිල ඉහළ යාම් අතුරින් සමාගම් මුල් තැනකට පැමිණ නොතිබුණු නමුත් ඇස්කොට් හෝල්ඩින්ග් කොටසක මිල රුපියල් 141.40 සිට රුපියල් 150 ක් දක්වා රුපියල් 8.60 කින් ද කැලණිවැලි කොටසක් රුපියල් 82.70 සිට රුපියල් 90.90 ක් දක්වා රුපියල් 8.20 කින් ද සී ටී හෝල්ඩින්ග්ස් කොටසක මිල රුපියල් 145.00 සිට රුපියල් 153.30 ක් දක්වා රුපියල් 8.30 කින් ද ඉහළ ගියේය. දිනයේ යම් වර්ධනයක් හෝ පෙන්නුම් කෙළේ හුයිජේ සමාගමයි. පෙර දින රුපියල් 106 කට අලෙවි වූ සමාගමේ කොටසක මිල එදින රුපියල් 129.90 ක් දක්වා ඉහළ ගිය අතර දිනය නිමා වන විට එහි අගය රුපියල් 123 ක් දක්වා ඉහළ ගොස් තිබුණි. ඒ පෙර දිනට සාපේක්ෂව රුපියල් 17.00 ක ඉහළ යාමකි.මිල පහළ යාම් අතුරින් සැලකිය යුතු මිල පහළ ගිය සමාගම් රැසක් දිස් විය.පෙර දින රුපියල් 822 කට අලෙවි වූ කළම්ඹු ෆාමසි කොටසක මිල එදින රුපියල් 720 ක් දක්වා රුපියල් 102 කින් පහළ ගියේය. ඩිමෝ සමාගමේ කොටසක මිල ද රුපියල් 1189 සිට රුපියල් 1075.50 ක් දක්වා රුපියල් 113.50 ක මිලකින් පහළ ගියේය.එච් ඩී එෆ් සී කොටසක මිල රුපියල් 1200 සිට 1010.00 ක් දක්වා රුපියල් 190 කින් පහළ ගියේය. නුවරඑළිය කොටසක මිල ද රුපියල් 1158.30 සිට 1000.10 ක් දක්වා රුපියල් 158.20 කින් පහළ ගියේය. දිනයේ මිලියනය ඉක්මවා කොටස් අලෙවි වූ සමාගම් ගණන 19 කි. ආයෝජකයන් යළි වෙළෙඳ පොළ ගනුදෙනු කරා උනන්දුවක් ඇති වී තිබෙන බවට එය හොඳ සාධකයකි.පෙර සතිය අවසානයේ ගනුදෙනු 10343 ක් වූ ගනුදෙනු සංඛ්‍යාව සතියේ ආරම්භක සඳුදා 13348 ක් දක්වා ඉහළ ගියේය. පසු දින එනම් 14 වැනිදා අඟහරුවාදා ගනුදෙනු එතරම් ඉහළ ගියේ නැත. සමාගම් කිහිපයක ගනුදෙනු සුළු වශයෙන් ඉහළ ගියේය. ඒ අතර එච් ඩී එෆ් සී සමාගම කැපී පෙනුණි. පෙර දින රුපියල් 1010.00 කට අලෙවි වූ සමාගමේ කොටසක මිල එදින රුපියල් 1050.00 ක් දක්වා රුපියල් 40.00 කින් ඉහළ ගියේය. එසේම ;හ්ලිස් සමාගමේ කොටසක මිල ද රුපියල් 355.00 සිට 365.10 ක් දක්වා රුපියල් 10.60 කින් ඉහළ ගියේය. එසේම කාර්සන්ස් සමාගමේ කොටසක මිල ද රුපියල් 432.50 සිට රුපියල් 441.40 කින් ඉහළ ගියේ රුපියල් 8.90 ක වර්ධනයක් පෙන්නුම් කරමිනි. සිංහ පුත්‍ර කොටසක මිල රුපියල් 80.00 සිට 90.00 දක්වා රුපියල් 10.00 කින් ඉහළ ගියේය. බේරුවල වෝක් ඉන් කොටසක මිල ද රුපියල් 124.20 සිට 131.30 ක් දක්වා රුපියල් 7.10 කින් ඉහළ ගියේය. මිල පහළ යාම් අතුරින් ඒ එම් එෆ් කම්පැණි කැපී පෙනුණි. පෙර දින රුපියල් 427.00 කට අලෙවි වූ සමාගමේ කොටසක් එදින රුපියල් 302 ක් දක්වා රුපියල් 125.00 කින් පහළ ගියේය.ඊ බී ක්‍රෙසි සමාගම ද පෙර දිනට සාපේක්ෂව රුපියල් 950.00 සිට 850 දක්වා රුපියල් 100 කින් ද කළම්ඹු ෆාමසි රුපියල් 720 සිට 615.20 ක් දක්වා රුපියල් 104.80 කින් ද පහළ ගියේය. මීට අමතරව දිනයේ සමාගම් රැසකම මිල පහළ ගියේය. කොමර්ෂල් බැංකුවේ කොටස් 11193000 ක් අලෙවි වීම දිනයේ කැපී පෙනුණු ගනුදෙනු වර්ධනය විය.දිනයේ මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ්, ඩයලොග්, එන්වි රිසෝසස්, ජේ. කේ. එම්., මුලර්ස්, පිරමල් ග්ලාස්, එස් එම් බී ලීසිං, අමානා, ඒෂියා ඇසට්, බ්‍රවුන්ස් ඉන්වෙස්ට්මන්ට්, ෆි‍්‍ර ලංකා, ටෙස් ඇග්‍රෝ සමාගම් විය.ලාභාංශ ප්‍රකාශ කළ සමාගම් අතර ඩිමෝ සමාගම දෙවන අතරමැදි ලාභාංශ ලෙස කොටසකට රුපියල් 7.50 ක්ද අවිවා එන් ඩී බී කොටසකට රුපියල් 9.00 ක් ද සෙලාන් බැංකුව කොටසකට රුපියලක් බැගින් ද ලාභාංශ ගෙවනු ලබන බවට නිවේදනය කර තිබුණි.මිලංකා මිල දර්ශකය සහ සමස්ත කොටස් මිල දර්ශකය යන අගයන් පහත යාම් මිස සුළු වශයෙන් ඉහළ යාම් හෝ දක්නට නොවිය. කෙසේ වුවත් අඟහරුවාදා ගනුදෙනු වූ සංඛ්‍යාව 16039 ක් දක්වා ඉහළ ගියේය.නව සමාගම් රැසක් කොටස් වෙළෙඳ පොළට එක්වීමට බලා සිටියත් වෙළෙඳ පොළේ මිල පහළ යාම ඊට බාධා වී ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj1202191</link>
    <topic>චෙරි බ්ලොසම් ශ්‍රී ලංකාවේ</topic>
    <author/>
    <content>චෙරි බ්ලොසම් ශ්‍රී ලංකාවේ රෙකිට් බෙන්කිසර් අලෙවි අධ්‍යක්ෂ, තන්සිම් රිස්වාන් අදහස් දක්වමින්, “මෙම නිෂ්පාදනය ශ්‍රී ලංකාවට ගෙන ඒම සම්බන්ධයෙන් අප ඉතා උනන්දුවෙන් කටයුතු කරන අතර මෙම නිෂ්පාදනය ළමුන් මෙන්ම කාර්යාල සේවකයින් ආදී විවිධ වයස් කාණ්ඩවලට අයත් පිරිස් ඉතා ආශාවෙන් පාවිච්චි කරනු ඇත.” යැයි පැවැසීය.රෙකිට් බෙන්කිසර් ලංකා ලිමිටඩ් චෙරි බ්ලොසම් ශ්‍රී ලංකාවට නිල වශයෙන් හඳුන්වාදෙනු ලැබීය.චරි බ්ලොසම් යනු සුවිශේෂී නිෂ්පාදනයක් වන අතර, එහි ලෙදර් සඳහා විශේෂිත තෙල් වර්ගය ලොව හොඳම ඉටිවලින් සාදා ඇත.රෙකිට් බෙන්කිසර් කළමනාකරණ අධ්‍යක්ෂ, රාහුල් මුර්ගායි පැවසුවේ, “මෙය පාවහන්වලට අමතර දීප්තියක් ලබා දෙමින්, ලෙදර් සමට හොඳින් සාත්තු කරමින්, දූවිලි හා කුණු ආදියෙන් වන හානිය අවම කරන නිසා නිවර්තන දේශගුණයේදී ඉතාම ප්‍රයෝජනවත්” යනුවෙනි.චෙරි බ්ලොසම්ස් විසින් පාවහන්වල නව පෙනුම දිගු කාලයක් ආරක්ෂා කරන නිසා දැන් ශ්‍රී ලාංකික පාරිභෝගිකයින්ට ද ඒ පිළිබඳව සතුටු විය හැකි බව ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj1202192</link>
    <topic>ඇපරල් ස්ටාර් කළුතර තරගය අවසන්</topic>
    <author/>
    <content>ඇපරල් ස්ටාර් කළුතර තරගය අවසන්ඇඟලුම් ක්‍ෂේත්‍රයේ තරුණ තරුණියන්ගේ දක්ෂතා එළිදැක්වීම අරමුණු කරගත් ඇපරල් ස්ටාර් තරග මාලාවේ දී කළුතර දිස්ත්‍රික්කයේ ඇඟලුම් කම්හල් 13ක් නියෝජනය කරමින් විවිධ දක්ෂතා සහිත තරුණ තරුණියන් 68ක පිරිසක් දක්ෂතා දැක්වූහ.ඇපරල් ස්ටාර් වැඩසටහන, ශ්‍රී ලංකා ඇඟලුම් කර්මාන්තයේ ප්‍රතිරූපය ඉහළ නැංවීම හා එමඟින් මෙරට ප්‍රාදේශීය ආර්ථිකයන්ට ලැබෙන දායකත්වය පිළිබඳව මහජනතාව දැනුවත් කිරීමේ අරමුණින් ශ්‍රී ලංකා ඇඟලුම් සංගම් සංසදය විසින් කර්මාන්ත හා වාණිජ කටයුතු අමාත්‍යාංශයේ සහයෝගය ඇතිව ක්‍රියාත්මක දීප ව්‍යාප්ත වැඩසටහනේ කොටසක් වශයෙන් ක්‍රියාත්මක වන වැඩසටහනකි.2011 වසරේ පෙබරවාරි මස 04 වැනි දින බුත්තල පැවැති ‘දැයට කිරුළ’ ප්‍රදර්ශන භූමියෙන් ආරම්භ කෙරුණු මෙම ව්‍යාපෘතිය උතුරු නැඟෙනහිර ද ඇතුළුව දිවයිනේ පළාත් 09 පුරාම ක්‍රියාත්මක වන අතර මේ වනවිට පුත්තලම, පොලොන්නරුව, කන්තලේ, පූනානි, ත්‍රිකුණාමලය, අනුරාධපුරය, කුරුණෑගල, කළුතර හා මහනුවර යන ප්‍රදේශ ව්‍යාපෘතිය යටතේ ආවරණය කෙරී ඇත.නියෝජ්‍ය අමාත්‍ය රෝහිත අබේගුණවර්ධන මහතා ඇතුළු ප්‍රදේශයේ ප්‍රභූන් රැසකගේ සහභාගීත්වයෙන් පැවැත්වුණු කළුතර අවසන් මහා උත්සවයේ විශේෂ අවස්ථාව වූයේ දිවයින පුරා ඇඟලුම් කම්හල්වල සාමූහික දායකත්වයෙන් නිර්මාණය වන විශාල ජාතික ධජයට නියෝජ්‍ය අමාත්‍යවරයා විසින් මැස්මක් යෙදීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj1202193</link>
    <topic>සුනිල් ලියනගේ රිචඩ් පීරිස් අධ්‍යක්ෂ මණ්ඩලයට</topic>
    <author/>
    <content>සුනිල් ලියනගේ රිචඩ් පීරිස් අධ්‍යක්ෂ මණ්ඩලයටවසර 80ක ප්‍රෞඪ ඉතිහාසයක්, අනුබද්ධිත සමාගම් 42ක් හා 30,000කට අධික ශ්‍රම බළකායක් හිමි ව්‍යාපාරික විවිධාංගීකරණයට පත් රිචඩ් පීරිස් සමාගමේ අධ්‍යක්ෂ මණ්ඩලයට සුනිල් ලියනගේ මහතා පත් කර ඇත.කොළඹ රාජකීය විද්‍යාලයේ අධ්‍යාපනය ලැබූ සුනිල් ලියනගේ මහතා විදෙස් රටවල තෘතීයික අධ්‍යාපනය ලැබීමෙන් පොලිමර් තාක්ෂණය පිළිබඳව ඩිප්ලෝමාවක් හා ලන්ඩනයේ ප්ලාස්ටික් ආයතනයෙන් ඩිප්ලෝමා ලැබුවෙකි.එමෙන්ම රබර් හා ප්ලාස්ටික් ක්‍ෂේත්‍රයේ වසර 35ක පළපුරුද්දක් හිමිවූවෙකි.වර්තමානයේ දී ඔහු රිචඩ් පීරිස් සමාගමේ, දේශීය නිෂ්පාදන හා බෙදාහැරීම් අංශයේ කළමනාකාර අධ්‍යක්ෂවරයා වන අතර, රිචඩ් පීරිස් ඩිස්ට්‍රිබියුටර්ස් සමාගම හා රිචඩ් පීරිස් එක්ස්පෝර්ට් සමාගමේ අධ්‍යක්ෂවරයෙක් ද වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj1202194</link>
    <topic>එක්ස්පෝලංකා මිලියන 903ක ලාබයක්</topic>
    <author/>
    <content>එක්ස්පෝලංකා මිලියන 903ක ලාබයක්එක්ස්පෝලංකා හෝල්ඩිංග්ස් විසින් 2011 දෙසැම්බර් 31 දිනෙන් අවසන් මාස 09 සඳහා රුපියල් මිලියන 903ක බදු ගෙවීමෙන් පසු ලාභයක් වාර්තා කර ඇත. බදු ගෙවීමට පෙර අදාළ තහවුරු කළ ලාභය රුපියල් මිලියන 1,186කි.එම කාලපරිච්ඡේදය සඳහා සමාගමේ කොටස්කරුවන් වෙනුවෙන් ආරෝපණය කළ ශුද්ධ ලාභය රු. මිලියන 768ක් වේ.එක්ස්පෝලංකා සමූහයේ ප්‍රධානතම ව්‍යාපාරික ක්‍ෂේත්‍රය වන පරිවහණ අංශය තුළින් අදාළ කාලපරිච්ඡේදය තුළ රු. මිලියන 932ක බදු ගෙවීමෙන් පසු ලාභයක් වාර්තා වී තිබේ. එය බදුගෙවීමට පෙර රු. මිලියන 1,150ක් වේ. මීට අමතරව සමූහයේ අනෙකුත් ප්‍රධානතම ව්‍යාපාරික ක්‍ෂේත්‍රයන් වන ජාත්‍යන්තර වෙළෙඳාම, නිෂ්පාදන හා උපක්‍රමික ආයෝජන යන කාණ්ඩවලින් බදු ගෙවීමට පෙර රු. මිලියන 193ක ලාභයක් වාර්තා කර ඇත. බදු ගෙවීමෙන් පසු අදාළ අගය දැක්වුණේ රු. මිලියන 159ක් ලෙසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj1202195</link>
    <topic>මොබිටෙල් වීඩියෝ කෝල් පහසුව ශ්‍රව්‍යාබාධිතයන්ට නොමිලේ</topic>
    <author/>
    <content>මොබිටෙල් වීඩියෝ කෝල් පහසුව ශ්‍රව්‍යාබාධිතයන්ට නොමිලේමාතර සුමඟ රුහුණු ශ්‍රවණ ඌනතා සංසදයේ සාමාජිකයන්ට මොබිටෙල් ආයතනය විසින් 3ජී පහසුකම් නොමිලේ ලබා දී තිබේ.ශ්‍රව්‍යාබාධිතයන් අදහස් හුවමාරු කරගන්නේ සංඥා භාවිතයෙන් නිසා, සංසදයේ සාමාජිකයන් අතර වීඩියෝ කෝල් නොමිලේ ලබාගැනීමට ඒ අනුව ඉඩ සැලසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj1202196</link>
    <topic>නව යුගය පාඨකයන්ට සොෆ්ට්ලොජික් පෙන් ඩ්‍රයිව්ස්</topic>
    <author/>
    <content>නව යුගය පාඨකයන්ට සොෆ්ට්ලොජික් පෙන් ඩ්‍රයිව්ස්නවයුගය සඟරාවේ වාර්ෂික දායකත්වය ලබාගන්නා පාඨකයන් පනස්දෙනෙකුට කුසපත් ඇදීමෙන් පෙන් ඩ්‍රයිව්ස් 50 පිරිනැමීමට කටයුතු යොදා තිබේ. සොෆ්ට්ලොජික් ආයතනයේ වෙළෙඳ අංශ සම්බන්ධීකාරිණි මහේෂා සත්කුමාර මහත්මිය සහ අලෙවි කළමනාකරු (රජයේ ආයතන) විපුල විජේවර්ධන මහතා විසින් ලේක්හවුස් අලෙවි සහ ශාඛා කාර්යාල ප්‍රධානී සුනිල් සෙන්දනායක සහ නවයුගය ප්‍රධාන කර්තෘ ඉන්දික කුඩාහෙට්ටි මහත්වරුන්ට පෙන් ඩ්‍රයිව්ස් පිරිනැමූ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj1202197</link>
    <topic>ඇස්පිරේෂන්ස් එඩියුකේෂන් සත්වන වසර සමරයි</topic>
    <author/>
    <content>ඇස්පිරේෂන්ස් එඩියුකේෂන් සත්වන වසර සමරයිජාත්‍යන්තර වෘත්තීය මාර්ගෝපදේශන සහ උසස් අධ්‍යාපන අවස්ථා සැලසීමේ ආයතනයක් වන ඇස්පිරේෂන්ස් එඩියුකේෂන් සිය සත්වන වසර සමරයි. ඕස්ට්‍රේලියාව, එක්සත් රාජධානිය, නවසීලන්තය, ඇමෙරිකා එක්සත් ජනපදය, කැනඩාව, මැලේසියාව, ඉන්දියාව සහ සිංගප්පූරුව යන රටවල් හි ප්‍රමුඛ පෙළේ විශ්ව විද්‍යාල සහ අධ්‍යාපන ආයතන 120 කට වඩා වැඩි සංඛ්‍යාවක් සමඟ ඇස්පිරේෂන්ස් එඩියුකේෂන් ආයතනය මේ වන විට කටයුතු කරයි.සභාපති අජිත් අබේසේකර මහතා පවසා සිටියේ “ඇස්පිරේෂන්ස් එඩියුකේෂන් බිහි වූයේ ශ්‍රී ලාංකීය ශිෂ්‍ය සමාජයට ඔවුන්ගේ අභිලාශයන් හඳුනා ගැනීමට සහාය වීම මඟින් “ප්‍රබෝධයේ උල්පතක්” වීමේ නිශ්චිත අරමුණකිනි. අපගේ ව්‍යාපාරික ආකෘතියේ හරය වන්නේ එතෙර අධ්‍යාපනය ලැබීමේ අපේක්ෂාවෙන් පසුවන සිසුන් හට නිවැරැදි වෘත්තීය මාර්ගෝපදේශයක් සහ උපදේශන සේවා සැපයීමයි යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj1202198</link>
    <topic>ඉන්දියාවේ Madura Fashion</topic>
    <author/>
    <content>ඉන්දියාවේ Madura Fashionහමීඩියා ආයතනය ඉන්දියාවේ Madura Fashion &amp; Lifestyleසමඟින් අත්වැල් බැඳ ගනී. ලොව පිළිගත් Adidas, Lee, Wrangler, Raymond, Park Avenue වැනි ජාත්‍යන්තර සන්නාමයන් රැසක මෙරට බලයලත් අලෙවි නියෝජිතයා වන්නේ හමීඩියා ආයතනයයි. මෙම නවතම අත්වැල් බැඳ ගැනීමත් සමඟම හමීඩියා ආයතනය ජාත්‍යන්තර මට්ටමේ Lauis Philippe, Van Heusen, Alan Solly සහ Peter England වැනි සන්නාමයන්ගෙන් යුක්ත නිෂ්පාදන මෙරටට ආනයනය කිරීමේ හා බෙදාහැරීමේ අවස්ථාව හිමි කර ගනියි.ඒ හා සම්බන්ධ ගිවිසුම හමීඩියා හි නියෝජ්‍ය කළමනාකාර අධ්‍යක්ෂ හුසේන් සාදික් මහතා සහ Madura Fashion &amp; Lifestyle හි ප්‍රධාන මෙහෙයුම් නිලධාරි ෂොයිබ් ෆාරුක් මහතා අතර අස්සන් තැබිණ.හමීඩියා හි නියෝජ්‍ය කළමනාකාර අධ්‍යක්ෂ හුසේන් සාදික් මහතා මෙසේ කියා සිටියේය. “වචනයේ පරිසමාප්ත අර්ථයෙන්ම අසමසම ජාත්‍යන්තර සන්නාමයන්ගෙන් යුත් නිෂ්පාදන මෙරට පාරිභෝගිකයින් වෙත ලබාදීම අපගේ මුලික අරමුණයි. මේ අත්වැල් බැඳගැනීමත් සමඟම ප්ලැනට් ෆැෂන් නමින් නවතම ජාත්‍යන්තර තලයේ ප්‍රදර්ශනාගාරයක් විවෘත කරනු ලබනවා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj1202199</link>
    <topic>ආපිකෝ සුපර්සෙන්ටර්ස්</topic>
    <author/>
    <content>ආපිකෝ සුපර්සෙන්ටර්ස්ආපිකෝ සුපර්සෙන්ටර්ස් මේ වසරේ ප්‍රථම ප්‍රවර්ධන වැඩසටහන ලෙසින්”Stamp &amp; Win”  නමින් නව්‍ය තේමාවක් සහිත පාරිභෝගික ප්‍රවර්ධන වැඩසටහනක් හඳුන්වා දෙයි.මේ ප්‍රවර්ධන වැඩසටහන මාර්තු 04 දක්වා පැවැත්වේ. එයට එක්වීමට පාරිභෝගිකයන් කළ යුත්තේ, නම් කළ භාණ්ඩ 5ක් අතුරෙන් එකක් සමඟ රුපියල් 2500කට වැඩි වටිනාකමකින් යුත් භාණ්ඩ මිලදී ගැනීමක් සිදුකිරීම පමණි.එම මිලදී ගැනීමේ දී කාඩ්පතක් පිරිනැමෙන අතර, මුදල් අයකැමි විසින් එහි මුද්‍රා තැබීමක් ද සිදු කෙරේ. නම් කළ භාණ්ඩයක් සමඟ සිව්වරක් මිලදී ගැනීම් සිදු කළ විටදී පාරිභෝගිකයන්ට ආපිකෝ සුපර්සෙන්ටර්ස් වෙතින් රුපියල් 250ක් වටිනා තෑගි වවුචරයක් පිරිනැමේ.ඒ අනුව මිලදී ගැනීම් මඟින් එම කාර්ඩ්පතේ මුද්‍රා තැබීම් සම්පූර්ණ කරගන්නා පාරිභෝගිකයන්ට රුපියල් 1000ක් වටිනා ආපිකෝ තෑගි වවුචර හා මහා තරගයට එක්වීමේ කූපනයක් හිමි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj12021910</link>
    <topic>ඒඩ්ස් පිළිබඳ දැනුවත් කිරීමට ව්‍යාපාරික ප්‍රජාව එක්වෙයි</topic>
    <author/>
    <content>ඒඩ්ස් පිළිබඳ දැනුවත් කිරීමට ව්‍යාපාරික ප්‍රජාව එක්වෙයිඒඩ්ස් පිළිබඳ ලංකා ව්‍යාපාර සන්ධානය විසින් මේ වසරේ ඒඩ්ස් පිළිබඳ දැනුවත් කිරීමේ වැඩසටහන ආරම්භ කරයි. මෙවර විශේෂත්වය වන්නේ මෙම සංවිධානයේ මව් ශාඛාව වන ආසියානු පැසිෆික් ව්‍යාපාර සංවිධානයේ ප්‍රධාන විධායක නිලධාරි ස්ටීවන් ග්‍රාන්ට් මහතා ද සහභාගිවීමයි. වැඩසටහන නිල වශයෙන් ආරම්භ කිරීම සංකේතවත් කරමින් “ඔබත් තව කෙනකුට දෙන්න HIV නොවේ, ඒ ගැන දැනුවත් බව“ යන පණිවුඩය සහිත රතු කොට්ටය, සංවිධානයේ සභාපති ආචාර්ය කිෂු ගෝමස් මහතා හා ස්ටීවන් ග්‍රාන්ට් මහතා විසින් ස්ටැන්ඩඩ් චාටඩ් බැංකුවේ ප්‍රධාන විධායක නිලධාරි අනිර්වාන් ගෝෂ් දස්තිදාර් මහතා පිරිනමන ලදී.වැඩබිමට සහ ප්‍රජාවට එල්ල වන ඒඩ්ස් තර්ජන දුරලීම සඳහා ව්‍යාපාරික ප්‍රජාවේ කැපවීම වැඩි කිරීම එම සංවිධානයේ අරමුණ වේ. ව්‍යාපාරික ප්‍රජාව සතු සම්පත් සහ දැනුම උපයෝගී කරගෙන මෙම වසංගතය පිළිබඳ ප්‍රතිපත්ති සහ දැනුවත් කිරිම් නිසි අයුරින් සම්බන්ධීකරණය කරයි. මෙම රෝගය පිළිබඳ නිසි ප්‍රතිපත්තියක් සිය සාමාජික ආයතන තුළ පිහිටුවීමට සංවිධානය කටයුතුª කරයි. වෘත්තීය පුහුණුකරුවන් යොදාගෙන මෙම රෝගය ගැන සාමාජික ආයතන තුළ නොමිලේ පුහුණු වැඩසටහන් පැවැත්වීම ද සිදුකරයි.ඒඩ්ස් පිළිබඳ දැනුවත් කිරීමේ වැඩසටහනේ පණිවුඩය සහිත රතු කොට්ටය, ලංකා ව්‍යාපාර සංවිධානයේ සභාපති ආචාර්ය කිෂු ගෝමස් මහතා විසින් අනිර්වාන් ගෝෂ් දස්තිදාර් මහතාට පිරිනමන අවස්ථාව. ෂාමිනී මෙන්ඩිස් මිය (සම්බන්ධීකාරක), නිමල් ගුණවර්ධන මයා (සභාපති හා ප්‍රධාන විධායක නිලධාරි බෙට්ස්), ස්ටීවන් ග්‍රාන්ට් මයා සහ වෛද්‍ය ගීතානි සමරවීර මිය (සහකාර සමාජ රෝග විශේෂඥ ලිංගාශ්‍රිත රෝග හා ඒඩ්ස් මර්දන ජාතික වැඩසටහන) ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj12021911</link>
    <topic>බෙන්ස් සේවා මධ්‍යස්ථානයක් ඉදිවේ</topic>
    <author/>
    <content>බෙන්ස් සේවා මධ්‍යස්ථානයක් ඉදිවේඩිමෝහි නවතම මුල පිරීම වන්නේ නවීනතම අංගෝපාංගයන්ගෙන් සමන්විත Mercedes-Benz මධ්‍යස්ථානය ඉදිකිරීම වන අතර එය සිය වටිනා පාරිභෝගිකයන් හට නවතම තත්ත්වයේ සේවා හා පහසුකම් ලබාදීමට ඇති කැපවීම පෙන්වීමක් බව ඩිමෝ සමාගම කියයි.මර්සිඩීස් බෙන්ස් මෝටර් රථ සුවිශේෂී තාක්ෂණයන් විශාල ප්‍රමාණයකින් හා පුළුල් පරාසයකින් යුත් මෝටර් රථ විශේෂාංගයන්ගෙන් සමන්විතය. එවැනි විශේෂාංග ඇතුළත් මෝටර් රථවලට නිසි සේවාවක් ලබාදීම සඳහා ඩිමෝ කර්මාන්ත ශාලාවල පුහුණු කරන ලද වෘත්තිය කාර්මික ශිල්පීන්ගෙන් නිවැරැදි සේවාවක් ලබා ගත හැකිය.නිරන්තරයෙන් අලුත් වන ’Star Diagnostics’ කාර්මික දෝෂ හඳුනා ගැනීමේ පද්ධති මෙන්ම Celette වාහන වල බඳ වෙනස් වීම් සකස් කිරීමේ යන්ත්‍රෝපකරණ ආදී නවීන තත්ත්වයේ බඳ සැකසුම් හා පින්තාරු කිරීමේ උපකරණ හේතුවෙන් සියුම් දෝෂ පවා හඳුනා ගැනීමේ අවස්ථාව ඇති අතර ඒවා ක්ෂණිකව හා නිසි ලෙස අලුත්වැඩියා කිරීමට හැකිය.ඩිමෝහි අනෙකුත් සුපිරි සේවාව වන්නේ ‘Star Collection &amp; Return Services’ සේවාව මඟින් සමාගම වාහනය රැගෙන යාම හා අලුත්වැඩියාවෙන් හෝ අදාළ සේවාවන්ගෙන් පසුව නැවත අයිතිකරුට ගෙනවිත් භාර දීමත් අමතර අය කිරීමකින් තොරව සිදු කරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj12021912</link>
    <topic>මෙවරත් ලක්ෂ 85 ක ප්‍රණාම ශිෂ්‍යත්ව</topic>
    <author/>
    <content>මෙවරත් ලක්ෂ 85 ක ප්‍රණාම ශිෂ්‍යත්වසෙලින්කෝ ලයිෆ් විසින් වාර්ෂිකව ප්‍රදානය කරන ‘සෙලින්කෝ ලයිෆ් ප්‍රණාම ශිෂ්‍යත්ව‘ උලෙළෙහි දී දීප්තිමත් අනාගතයකට පෙර මග ලකුණු පෙන්නුම් කළ ශ්‍රී ලාංකික දරු දැරියන් 170 දෙනකුට ප්‍රණාම ශිෂ්‍යත්ව පිරිනැමිණි.එකොළොස් වන වරටත් පසුගියදා කොළඹදී පැවැති ප්‍රණාම ශිෂ්‍යත්ව උලෙළෙහිදී රුපියල් මිලියන 8.5 ක් වටිනා ශිෂ්‍යත්ව ප්‍රදානය කෙරිණි.සෙලින්කෝ ලයිෆ් සමාගම විසින් 2002 වසරේ සිට ක්‍රියාත්මක කරන ප්‍රණාම ශිෂ්‍යත්ව වැඩසටහන මඟින් මේ දක්වා සිසු සිසුවියන් 1464කට ඔවුන්ගේ අධ්‍යාපන සහ විශේෂ කුසලතා වෙනුවෙන් රුපියල් මිලියන 75 කට අධික වටිනාකමක් සහිත ශිෂ්‍යත්ව පිරිනමා ඇත.ප්‍රණාම ශිෂ්‍යත්වලාභී දැරියක් ඇයට හිමි ශිෂ්‍යත්වය කොළඹ විශ්ව විද්‍යාලයේ වෛද්‍ය පීඨයේ පීඨාධිපති මහාචාර්ය රොහාන් ජයසේකර අතින් ලබා ගනිමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj12021913</link>
    <topic>කැපිටල් ට්‍රස්ට් මොරටුව ශාඛාව ඇරේ</topic>
    <author/>
    <content>කැපිටල් ට්‍රස්ට් මොරටුව ශාඛාව ඇරේකැපිටල් ට්‍රස්ට් සෙකියුරිටීස් තැරැව්කාර සමාගමේ මොරටුව ශාඛාව, එහි සභාපති මොක්සේවි ප්‍රේලිස් මහතාගේ සුරතින්, එහි කළමනාකාර අධ්‍යක්ෂ තුෂාන් වික්‍රමසිංහ, විධායක අධ්‍යක්ෂ සරත් රාජපක්ෂ සහ ශාඛා ප්‍රධානී සුනෙත් ප්‍රනාන්දු යන මහත්වරුන්ගේ සහභාගිත්වයෙන් විවෘත කෙරුණු අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj12021914</link>
    <topic>මන්චි සාර්ක් කලාපයේ ආධිපත්‍ය පතුරුවයි</topic>
    <author/>
    <content>මන්චි සාර්ක් කලාපයේ ආධිපත්‍ය පතුරුවයිවිශාල වෙළෙඳපළ ක්‍රියාකාරිත්වයක් ඇති දේශීය සමාගමක් වන සිලෝන් බිස්කට්ස් සමාගම, ඉහළ වර්ධනයක් සමඟින් දෙස් විදෙස් වෙළෙඳපළ ජය ගනිමින් සාර්ථකව ව්‍යාප්ත වන බව එහි නව කළමනාකාර අධ්‍යක්ෂිකා ශියාමලී වික්‍රමසිංහ මහත්මිය පවසයි.සිලෝන් බිස්කට් සමාගමේ මන්චි බිස්කට්වලට ඇති ඉල්ලුම ශිඝ්‍රයෙන් වැඩි වන අතර විදේශ ඉල්ලුම සැපයීමට රුපියල් බිලියන 1.2 ක ආයෝජනයෙන් අවිස්සාවේල්ල සීතාවක ආයෝජන ප්‍රවර්ධන කලාපය තුළ අපනයනය සඳහා මන්චි බිස්කට් නිෂ්පාදනය කරන කර්මාන්ත ශාලාවක් ඉදිකරමින් පවතියි.“සාර්ක් කලාපයේ අංක එකේ බිස්කට් බවට මන්චි පත්කිරීම සමාගමේ අරමුණයි. මේ වන විට මන්චි ඉන්දියාවේ බොහෝ ප්‍රදේශවල පාරිභෝගික ජනතාව අතර ජනාදරයට පත් බිස්කට් බවට වෙලා.නිසි වෙළෙඳපළ අවස්ථා ඇති ඕනෑම රටකට පිවිසීමට මන්චි සූදානම්. යුරෝපයේ, ඕස්ට්‍රේලියාවේ, උතුරු ඇමෙරිකාවේ සහ අපි‍්‍රකාවේ අපට හොඳ වෙළෙඳපළක් පවතිනවා” වික්‍රමසිංහ මහත්මිය ප්‍රකාශ කළාය.මන්චි බිස්කට් වෙළෙඳපළින් අඩකටත් වඩා වැඩි (60%) හිමිකාරිත්වයක් උසුලයි. චොක්ලට් වෙළෙඳපළ 46% ද කේක් වෙළෙඳපළ තුළ 75% ක් ද සෝයා වෙළෙඳපළ තුළ 25% ක් හිමි කර ගනිමින් ඉදිරියෙන් සිටින බව ඇය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>19</day>
    </date>
    <link>http://www.silumina.lk/2012/02/19/_art.asp?fn=aj12021915</link>
    <topic>රන්වන් පාට ජයග්‍රාහකයන්ට රන් කාසි</topic>
    <author/>
    <content>රන්වන් පාට ජයග්‍රාහකයන්ට රන් කාසිඒෂියන් පේන්ට්ස් හි අධ්‍යක්ෂ / සාමාන්‍යාධිකාරී ජෝෂප් එල්. පුලිකොට්ටිල් මහතා සමාගම විසින් වීවා එලිට් රථය ආර්. කේ. එන්. වික්‍රමසිංහ මෙනෙවියට පිරිනැමු අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa1202261</link>
    <topic>අපේ රටට අනවශ්‍ය ඇඟිලි ගැසීම් එපා</topic>
    <author>සුනිල් දයා අල්විස්</author>
    <content>රට පුරා ම ජනතාව හෙට පෙළ ගැසෙතිසුනිල් දයා අල්විස්ශ්‍රී ලංකාවට අනවශ්‍ය ආකාරයේ ඇඟිලි ගැසීම් සිදු නොකරන ලෙසත් මෙරට අභ්‍යන්තර ගැටලු විසඳා ගැනීමේ ඉඩ ශ්‍රී ලංකාවට ලබාදෙන ලෙසත් අන්තර්ජාතික ප්‍රජාවට බල කරමින් රට පුරා ලක්ෂ සංඛ්‍යාත ජනතාව හෙට (27) පෙළ ගැසෙති.ජිනීවා නුවර පැවැත්වෙන මානව හිමිකම් සැසිවාරයේදී ශ්‍රී ලංකාවට එරෙහිව පදනම් විරහිත යෝජනා ඉදිරිපත් කිරීම මෙරට සංවර්ධනයට හා ජාතික සමඟියට බරපතළ බාධාවක් බව පෙන්වා දෙන ඔවුහු සිංහල, දෙමළ, මුස්ලිම් හෝ දේශපාලන පක්ෂ භේද හෝ වෙනත් බෙදීම් නැතිව මේ මොහොතේ සමස්ත ශ්‍රී ලාංකේය ජනතාව එම පණිවිඩය අන්තර්ජාතික ප්‍රජාවට ලබාදීමට පෙළ ගැසෙමින් සිටින බවත් පවසති. උතුරු නැඟෙනහිර ඇතුළුව දිවයින පුරා පැවැත්වෙන මේ ජනතා පෙළ ගැස්ම සෑම මැතිවරණ බල ප්‍රදේශයකම පාහේ සිදු කැරෙනු ඇත.එක්සත් ජාතීන්ගේ මානව හිමිකම් සැසිවාරයේ දී ශ්‍රීී ලංකාවට එරෙහිව යෝජනා ඉදිරිපත් කිරීමට යම් පිරිසක්සූදානමින් සිටින බවට තොරතුරු ලැබී ඇති අතර එම සතුරු ව්‍යාපාරයන්ට එරෙහිව මෙරට මහජන මතය ඉතා ප්‍රබලව පෙන්වා දීමට මුළු රටම සූදානමින් සිටිති. යාපනය, කිලිනොච්චිය, මුලතිව්, මඩකලපුව, ත්‍රිකුණාමලය ඇතුළු උතුරු නැඟෙනහිර දෙපළාතේ දෙමළ මුස්ලිම් ජනතාව ද දකුණේ වැඩකරන ජනතාව ද මේ විරෝධතාවට එක්වීමට සූදානමින් සිටිනා බැව් අනාවරණය වෙයි.මීට අමතරව ශ්‍රී.ල.නි.ප.ය ප්‍රමුඛ එක්සත් ජනතා නිදහස් සන්ධානයේ සියලු දේශපාලන පක්ෂ, වෘත්තීය සමිති, බහුජන සංවිධාන, සහ වෙනත් දේශපාලන හා ආගමික සංවිධානයන් ද හෙට මුළු රට පුරා මේ විරෝධය පැවැත්වීමට කටයුතු යොදා තිබේ. හෙට (27) පස්වරු 3.00ට කොළඹ නගරයේ ලක්ෂ සංඛ්‍යාත ජනතාවකගේ සහභාගීත්වයෙන් විශේෂ විරෝධතා ව්‍යාපාරයක් පැවැත්වීමට ද කටයුතු යොදා තිබේ. ශ්‍රී ලංකාවට එරෙහි අවලාද මහජන බලයෙන් පරාජය කළ හැකි බව සහ මෙරට දේශහිතෛෂී ජනතාවගේ එක්සත් භාවය මුළු ලොවටම විදහා පෙන්වීම මෙහි අරමුණය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa1202262</link>
    <topic>බේද නොතකා එක්වෙමු</topic>
    <author>අසේල කුරුළුවංශ</author>
    <content>මල්වතු - අස්ගිරි අනුනාහිමිවරුඅසේල කුරුළුවංශත්‍රස්තවාදයට උඩගෙඩි දෙන විදේශ බලවේග එක්සත් ජාතීන්ගේ මානව හිමිකම් සැසිවාරයේදී ශ්‍රී ලංකාවට එරෙහිව ගෙන ඒමට නියමිත යෝජනාවට විරෝධය දැක්වීමට ජාති, ආගම්, පක්ෂ බේදයෙන් තොරව සෑම ශ්‍රී ලාංකිකයකුම පෙළගැසිය යුතු බව මල්වතු අස්ගිරි අනුනාහිමිවරු පවසති.දේශපාලන මතිමතාන්තර පසෙක තබා රටක් ලෙස සැවොම එක්ව මෙම ප්‍රශ්නයට මුහුණ දිය යුතු බවත් උන්වහන්සේ දෙනම කීහ. මල්වතු පාර්ශ්වයේ අනුනායක පූජ්‍ය නියංගොඩ ශ්‍රී විජිතසිරි, අස්ගිරි පාර්ශවයේ අනුනායක පූජ්‍ය ගලගම ශ්‍රී අත්ථදස්සි යන නාහිමිවරු මෙම අදහස් දක්වති. කොටි ත්‍රස්තවාදයේ නෂ්ටාවශේෂ තවමත් තිබෙන බවත් ඔවුන් හා අත්වැල් බැඳගනිමින් එල්.ටී.ටී.ඊ. හිතවාදී විදෙස් බලවේග ශ්‍රී ලංකාවට එරෙහිව දියත් කරනු ලබන මෙම කුමන්ත්‍රණය අඩු තක්සේරුවකින් නොසලකා නොහැරිය යුතු බවත් කී අනුනාහිමිවරු රටක් ලෙස ශ්‍රී ලාංකික පුරවැසියන්ගේ එකමුතුකම පෙන්වීමට මෙය කදිම අවස්ථාවක් කරගත යුතු බවද පැවසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa1202263</link>
    <topic>කළගුණ දත් ජනතාව සහාය දිය යුත්තේ ජනාධිපතිතුමාටයි</topic>
    <author>ඉන්දික පොල්කොටුව</author>
    <content>ඉන්දික පොල්කොටුවමවුබිම වෙනුවෙන් දිවි පරදුවට තබා සියලු තර්ජන ගර්ජන බලපෑම් කුමන්ත්‍රණ හමුවේ නොසැලී සිටින රාජපක්ෂ ජනාධිපතිතුමාට කළගුණ හඳුනන සියලු ශ්‍රී ලාංකික ජනතාව මේ මොහොතේ එකා මෙන් සහාය ලබාදිය යුතු යැයි ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා ඕස්ට්‍රේලියාවේ සිට නිවේදනයක් නිකුත් කරමින් පවසයි.එදා ත්‍රස්තවාදය පැරදවීමේ වැඩපිළිවෙළ කඩාකප්පල් කිරීමට උත්සාහ කළ ඇතැම් අන්තර්ජාතික කණ්ඩායම් අද උත්සාහ කරන්නේ ත්‍රස්තවාදය පැරදවීමේ පලිය ලබාගැනීමට යැයි ද ඒ මහතා කීය. කුමන අභියෝග බලපෑම් එල්ල කළ ද රටක් ලෙස ත්‍රස්තවාදය එදා පැරදවූ අයුරින් සියලු අන්තර්ජාතික බලවේග ජයගැනීමට හැකි එඩිතර බවක් අප සතුව ඇතැයි ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa1202264</link>
    <topic>සාධාරණව සහ අපක්‍ෂපාතීව ශ්‍රී ලංකාව දෙස බැලිය යුතුයි</topic>
    <author/>
    <content>බ්‍රිතාන්‍යයේ ශ්‍රී ලංකා මහ කොමසාරිස්බෙදුම්වාදී කල්ලි විසින් ගෙනයනු ලබන බොරු ප්‍රචාරවලින් එහාට ගොස් සත්‍ය දැකිය යුතු බවත් ශ්‍රී ලංකාව මුහුණ පා ඇති තත්ත්වය පිළිබඳව සාධාරණව සහ අපක්‍ෂපාතීව බැලිය යුතු බවත් බ්‍රිතාන්‍යයේ ශ්‍රී ලංකා මහ කොමසාරිස් ආචාර්ය ක්‍රිස් නෝනිස් මහතා අවධාරණය කරයි.බෙදුම්වාදී කල්ලි විසින් නීතිවිරෝධීව කරගෙන යනු ලබන බ්‍රිතාන්‍ය වැසියන්ගෙන් මුදල් රැස් කිරීම වැළැක්වීමේ අවශ්‍යතාව ද මහ කොමසාරිස්වරයා පෙන්වා දුන්නේය.මහකොමසාරිස්වරයා මේ බව කියා සිටියේ බ්‍රිතාන්‍ය පාර්ලිමේන්තුවේ මන්ත්‍රී කණ්ඩායමක් සමඟ පැවති සුහද කතාබහට එක් වෙමිනි.ශ්‍රී ලංකාවේ සංහිඳියා කොමිසම විසින් කරන ලද යෝජනා තමන් ඉතා අගය කරන බවත් ඒවා ක්‍රියාත්මක කිරීමට ශ්‍රී ලංකාවට කාලයක් ලබාදිය යුතු බවත්, ශ්‍රී ලංකාවේ අනාගත සංවර්ධනයට උදව් කිරීමට තමන් සූදානමින් සිටින බවත් බ්‍රිතාන්‍ය පාර්ලිමේන්තු කණ්ඩායම් දූත පිරිස මහකොමසාරිස්වරයාට එකඟතාව පළ කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa1202265</link>
    <topic>දිවි නැඟුම තෙවැනි අදියර අප්‍රේල් 05</topic>
    <author>නිහාල් පී. අබේසිංහ</author>
    <content>අධීක්ෂණ කටයුතු මාර්තුවේ සිටනිහාල් පී. අබේසිංහදිවි නැඟුම ජාතික වැඩපිළිවෙළේ තෙවැනි අදියර අප්‍රේල් 5 වැනිදා ආරම්භ කෙරෙන බවත්, ඊට අදාළව රටේ සෑම නිවාසයක්ම ඉඩමක්ම ආර්ථික අතින් ඉහළ ඵලදායි මට්ටමට නැංවීමට උපදෙස් ලබාදීම හා ඒවා නිරීක්ෂණය කිරීමේ කටයුතු මාර්තු පළමුවැනිදා සිට මාර්තු 30 වැනිදා දක්වා සිදුකරන බව ආර්ථික සංවර්ධන ඇමැති බැසිල් රාජපක්ෂ මහතා පවසයි.ඒ අනුව ලබන මාසය ගෘහ ආර්ථික ඒකක සැලසුම් කිරීමේ මාසය ලෙස නම් කර තිබේ.මෙරට ග්‍රාම නිලධාරි වසම් 14019 පුරාම මාර්තු මාසය ඇතුළත ක්‍රියාත්මක මෙම වැඩපිළිවෙළට සහාය දී තම නිවසේ ආර්ථිකය දියුණු කිරීමට අවශ්‍ය උදව් හා මුල්‍යාධාර ලබා ගන්නා ලෙස ඇමැතිවරයා ජනතාවගෙන් ඉල්ලා සිටී.දැනටමත් මෙරට ග්‍රාමීය කෘෂි ආර්ථික ක්ෂේත්‍රයේ විප්ලවීය වේගයක් ඇති කර මෙරට එළවළු මිල වසරක් ඇතුළත සියයට 60 – 75 අතර ප්‍රමාණයකට අඩු කළ දිවි නැඟුම ජාතික වැඩසටහනේ තෙවැනි අදියර මගින් අඩුගණනේ මෙරට පවුල් ලක්ෂ 25 ක ජීවන මට්ටම හා ආර්ථික මට්ටම ඉහළ නංවන බවත් ඇමැති බැසිල් රාජපක්ෂ මහතා පවසයි.මේ සඳහා ගෘහ ආර්ථික පවුල් ඒකකයකට ආර්ථික මට්ටමින් ඉහළ ස්වයංපෝෂිත, ශක්තිමත් පවුල් බවට පත්කිරීමට මුල්‍යමය හා උපදේශකාත්මක පදවි ගේන බවත් ඇමැතිවරයා කීය. ඇමැතිවරයා මේ අදහස් පළකළේ දිවි නැඟුම තෙවැනි අදියර පිළිබඳව පැවැති පුවත්පත් සාකච්ඡාවකදීය.මේ අනුව ඉදිරි මාර්තු මාසයේදි මෙරට සෑම නිවසකටම, ගෙවත්තකටම තිදෙනකුගෙන් යුත් නිරීක්ෂණ කණ්ඩායමක් පැමිණ ඒවා පිළිබඳව බලා ගෘහමූලිකයාගේ හා පවුලේ සාමාජිකයන්ගේ අදහස් අනුව එම ගෙවත්ත හා ඉඩමට උපරිම ඵලදායිත්වයක් ලැබෙන පරිදි නැත්නම් ගෘහමූලිකයාට වැඩිම වාසියක් ලැබෙන පරිදි අස්වැද්දීමට අවශ්‍ය කටයුතු කරනු ලැබේ. මෙහිදී සුදුසු ගෘහ කර්මාන්ත කෙරෙහිද අවධානය යොමු කෙරේ.මෙම වසර සඳහා මහින්ද රාජපක්ෂ ජනාධිපතිතුමා ඉදිරිපත් කළ අයවැය මඟින් මේ රටේ ඇති ගෘහයන් අතරින් ලක්ෂ 25 තෝරා හොඳ ඒවා ආර්ථික අතින් දියුණු කිරීම සඳහා ගෘහ ආර්ථික ඒකක ලක්ෂ 25 ක් ඇති කිරීම යෝජනා කළ බවත් ඒ අනුව මේ වැඩ පිළිවෙළ ක්‍රියාත්මක කෙරෙන බවත් බැසිල් රාජපක්ෂ ඇමැතිවරයා පවසයි.මෙම නිරීක්ෂණවලදී නිවාස අසල පරිසරයේ ද මැලේරියා වැනි රෝග කාරක හා මදුරුවන් බෝ නොවන ස්ථානයක් බවට පත්කිරීමටත්, පවුලේ ආර්ථිකය හා පෝෂණය ආහාර පුරුදු වැනි කරණු පිළිබඳව ජනතාව දැනුම්වත් කිරීමටත් අපේක්ෂා කෙරේ.මේ සමීක්ෂණය සඳහා ග්‍රාම නිලධාරි, සමෘද්ධි නිලධාරි, කෘෂි පර්යේෂණ නිලධාරි සමඟ ග්‍රාමීය නායකයන්ගේද පූර්ණ සහාය ලබා ගන්නා බවත් එක් දිනකදි නිවාස 10 බැගින් අඩු ගණනේ මාසයකට එක ගමක නිවාස 150 ක් මේ මාසය ඇතුළත නිරීක්ෂණය කිරීමට අපේක්ෂා කරන බවත් ඇමැතිවරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa1202266</link>
    <topic>මේජර් ජෙනරාල් ශවේන්ද්‍ර සිල්වාට අවහිර කෙළේ නැති බලයක් මවා පාමින්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාසාම සාධක මෙහෙයුම් පිළිබඳ එක්සත් ජාතීන් ගේ උපදේශක සභාවේ රැස්වීමට පැමිණි එහි සාමාජික මේජර් ජෙනරාල් ශවේන්ද්‍ර සිල්වා මහතාට අවහිර කිරීමට එහි සභාපතිනියට කිසිම අයිතියක් හෝ බලක් නැතැයි එක්සත් ජාතීන් ගේ සංවිධානයේ ශ්‍රී ලංකා නිත්‍ය නියෝජිත ආචාර්ය පාලිත කොහොන මහතා පවසයි.ශවේන්ද්‍ර සිල්වා මහතාට අදාළ රැස්වීමට සහභාගීවීමට ඉඩ නොදීම මඟින් එහි සභාපතිනිය බලය ඉක්මවා ක්‍රියා කොට ඇති බවත් කොහොන මහතා පෙන්වා දෙයි.මේ සිද්ධියේදී මේජර් ජනරාල් ශවේන්ද්‍ර සිල්වා මහතා කිසිදු අදහසක් ප්‍රකාශ කිරීමෙන් වැළකී සිටියේය. ඒ මහතා එසේ නිහඬව සිටියේ ඉහළින් ලද උපදෙස් මත බවද ආචාර්ය පාලිත කොහොන මහතා කීය. ගිය බ්‍රහස්පතින්දා පැවති ජගත් මහලේකම්වරයා ගේ දෛනික රැස්වීමේදී ද මේ බව උද්ගත වූ අතර එහිදී ජගත් මහ ලේකම් බෑන් කී මුන් මහතා මේ පිළිබඳව අවධානයෙන් සිටින බවත් මේජර් ජනරාල් ශවේන්ද්‍ර සිල්වා එම කමිටුවට පත් කරන ලද්දේ ආසියානු රටවල් විසින් බවත් මහලේකම්වරයාගේ ප්‍රකාශකයා පැවසූ බවද ආචාර්ය පාලිත කොහොන මහතා අවධාරණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa1202267</link>
    <topic>කොටි හිතවාදීන්ගේ යෝජනාවලට ශ්‍රීලනිප ප්‍රමුඛ සන්ධාන විරෝධය හෙට</topic>
    <author/>
    <content>හෙට (27) ජිනීවාහිදී රැස්වෙන එක්සත් ජාතීන්ගේ මානව හිමිකම් සභාවට කොටි හිතවාදී රාජ්‍ය ශ්‍රී ලංකාවට එරෙහිව කරනු ලබන යෝජනාවන්ට එරෙහිව විරෝධය පළ කිරීමට ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය තීරණය කර ඇත.එම යෝජනාවලට විරෝධතාවය ප්‍රකාශ කිරීම සඳහාත්, ශ්‍රී ලංකා රජයට සහයෝගය දැක්වීම සඳහාත්, වසර 30 ක් තිස්සේ රට තුළ ලක්ෂයකට ආසන්න ජනතාවගේ ජීවිත විනාශ කරමින් රාජ්‍ය හා පෞද්ගලික දේපළ විනාශ කරමින්, ජාතික ආර්ථිකයේ ප්‍රධාන ආයෝජන මර්මස්ථාන සුන් කිරීමට කටයුතු කළ එල්.ටී.ටී.ඊ. සංවිධානයට පක්ෂව තවදුරටත් කටයුතු කරන එල්.ටී.ටී.ඊ. හිතවාදී රාජ්‍යයන්ට විරෝධතාව පළ කිරීම සඳහාත්, මෙම විරෝධතා ක්‍රියාත්මක කෙරේ.එම නිසා ම්ලේච්ඡ එල්.ටී.ටී.ඊ. ත්‍රස්තවාදී ව්‍යාපාරය මෙහෙයවන්නන් විසින් විදේශයන් හි සිට ශ්‍රී ලංකා රජයට සහ ජනතාවට විරුද්ධව ගෙන යන ව්‍යාපාර වලට ශ්‍රී ලාංකික ජනතාවගේ විරෝධය දැක්වීමට ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය නියෝජනය කරන සියලුම පක්ෂ තීරණය කර ඇත.මෙම ව්‍යාපාර මෙහෙය වන්නන්ට විරෝධය දැක්වීම සඳහාත් ශ්‍රී ලංකා ජනරජය ශක්තිමත් කිරීම සඳහාත්, ජනතා සහයෝගිතා උද්ඝෝෂණ මාලාවක් අද (27) පෙරවරුවේ දිවයිනේ සියලුම ප්‍රධාන නගරවල දී පැවැත්වීමට ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය තීරණය කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa1202268</link>
    <topic>රටවල් රැසක් අපේ ආරක්ෂාවට එයි</topic>
    <author/>
    <content>ලබන 27 වැනිදා ස්විට්සර්ලන්තයේ ජිනිවා නුවරදී පවත්වන එක්සත් ජාතීන්ගේ මානව හිමිකම් කවුන්සිලයේ රැස්වීමේදී ශ්‍රී ලංකාවට විරුද්ධව ඉදිරිපත් කිරීමට යෝජිත යෝජනාවට එරෙහිව එයට සහභාගි වන රටවල් 47 නියෝජිතයන්ගෙන් බහුතරයක් ශ්‍රී ලංකාවේ ආරක්ෂාවට ඉදිරිපත් වෙමින් එම යෝජනාව පරාජය කිරීමට පෙළ ගැසෙනු ඇතැයි විශ්වාස කෙරේ.මේ රැස්වීම පවත්වන දිනය දක්වාම ශ්‍රී ලංකාව ඊට අදාළ ක්‍රියා මාර්ග ගනිමින් සිටින අතර මෙතෙක් පැවැත්වූ සාකච්ඡාවලින් සාර්ථක ප්‍රතිචාර ලැබී තිබේ.ජගත් මානව හිමිකම් කවුන්සිලය හමුවට ලබන 27 වැනිදා ශ්‍රී ලංකාවට එරෙහිව ඉදිරිපත් කරන යෝජනාවට එරෙහිව රටවල් රැසක් සහයෝගය දක්වනු ඇතැයි දැඩි විශ්වාසයක් පවතින බව එක්සත් ජනතා නිදහස් සන්ධානයේ ලේකම් ඇමැති සුසිල් පේ‍්‍රමජයන්ත මහතා පවසයි.ජිනීවා මානව හිමිකම් කවුන්සිලයේ රැස්වීමට රටවල් 47 ක් සහභාගි වන අතර මෙයින් රටවල් රැසක්ම ශ්‍රී ලංකාවට සහාය දක්වන බව ද පැවැසේ. මේ පිළිබඳව කරුණු දැක්වූ ඇමැතිවරයා තමා ද පසුගිය දින කිහිපයක් රටින් බැහැරව රටවල් කිහිපයක සංචාරයේ යෙදෙමින් මේ සම්බන්ධව කටයුතු කළ බව කීය. යුද අපරාධ සම්බන්ධයෙන් ලංකාවට එල්ල කරන චෝදනා ඇතුළුව මානව හිමිකම් චෝදනා පදනම් විරහිත කරන්නට මිත්‍ර රටවල් ඇතුළු රටවල් රැසක සහයෝගය ලැබෙන බව විශ්වාස යැයි හෙතෙම පැවැසීය. නිමල් සිරිපාල ද සිල්වා, මහින්ද සමරසිංහ, මහාචාර්ය ජී. එල්. පීරිස් සහ අනුර පි‍්‍රයදර්ශන යාපා යන ඇමැතිවරු කිහිප දෙනකු ද ජිනීවා මානව හිමිකම් කවුන්සිලයේ රැස්වීමේදී අපට එරෙහිව ඉදිරිපත් වෙතියි සැලැකෙන චෝදනා සහ ඉදිරිපත් කරන්නට සූදානම් වන යෝජනාවට විරුද්ධව කරුණු ඉදිරිපත් කරමින් අදාළ රටවල ඉහළ පෙළේ නියෝජිතයන් පසුගිය දිනවල හමු වී සාර්ථක ප්‍රතිඵල අත්කරගෙන තිබෙන බවත් කවුන්සිලයේ රැස්වීම පවත්වන දිනය දක්වාම ඔවුන් එම ප්‍රයත්නයේ නිරත වනු ඇතැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa1202269</link>
    <topic>ෂැංගි‍්‍රලා වැඩ අරඹයි</topic>
    <author>සාගරිකා දිසානායක</author>
    <content>සාගරිකා දිසානායකලොව ප්‍රමුඛ පෙළේ සංචාරක හෝටල් ජාලයක් වන හොංකොංහි ෂැංගි‍්‍රලා හෝටල සමූහ ව්‍යාපාරයේ නවතම හෝටලයට මුල්ගල තැබීම කොළඹ ගාලු මුවදොර පිටියට ආසන්නයේදී ආර්ථික සංවර්ධන ඇමැති බැසිල් රාජපක්ෂ මහතා විසින් සිදු කරනු ලැබිණි. අක්කර 10 ක භූමි භාගයක ඉදිකෙරෙන මෙම හෝටලය කාමර 661 කින් යුක්ත වේ. පරිසරයේ සුරක්ෂිත බව තහවුරු කරමින් සාගරයේ සුන්දරත්වය දර්ශනය වන පරිදි ඉඳි කැරෙන මෙම හෝටලයේ ඉදිකිරීම් වසර 2013 මැද භාගයේදී නිම කිරීමට නියමිතය.ෂැංගි‍්‍රලා සමූහයේ දෙවැනි හෝටලය හම්බන්තොට ප්‍රදේශයේ අක්කර 145 ක ඉදිකැරෙන අතර එය කාමර 315 කින් සමන්විත වනු ඇත. මෙම හෝටල ඉදිකිරීමේදී දේශීය ප්‍රජාව සමඟ ඒකාබද්ධව කටයුතු කරන අතර ලාංකිකයන්ට ඒවායෙහි රැකියා අවස්ථා රැසක් ලබා දීමට ද යෝජිතය.දේශීය ළමා සංවිධාන සමඟ එක්ව සෞඛ්‍ය හා අධ්‍යාපනය නඟා සිටුවීම සඳහා ව්‍යාපෘති ක්‍රියාත්මක කැරේ. ඒ සඳහා කොළඹ ප්‍රදේශයේ පාසල් තෝරා ගැනීම මේ දිනවල සිදු වේ. මෙම හෝටලවල සේවය සඳහා දේශීය කාර්ය මණ්ඩලයක් තෝරා ගැනීම සඳහා ‘ආගන්තුක සත්කාරක පුහුණු වැඩසටහනක්’ ක්‍රියාත්මක කැරේ. මෙම වැඩසටහන සඳහා මෙරට තරුණ තරුණියන්ට ආරාධනා කැරේ. මාස 15 - 18 ත් අතර පුහුණු කාලසීමාවකින් පසුව සුදුස්සන්ට රැකියා අවස්ථා සැපයෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa12022610</link>
    <topic>පාසල් වෑන් රථවලට ගාස්තු ක්‍රමයක්</topic>
    <author>තාරක වික්‍රමසේකර</author>
    <content>තාරක වික්‍රමසේකරබස්නාහිර පළාතේ සියලුම පාසල් වෑන් රථ සම්බන්ධව තොරතුරු රැස් කර නියමිත ගාස්තු සේවාවක් අය කිරීම ඇතුළු ප්‍රතිපත්ති රැසක් ක්‍රියාත්මක කිරීමට කටයුතු යොදා ඇතැයි බස්නාහිර පළාත් මාර්ගස්ථ මඟී ප්‍රවාහන අධිකාරියේ සභාපති පියසේන දිසානායක මහතා පවසයි.එමඟින් මවුපියන්ට අසාධාරණයක් නොවන ලෙස වෑන් රථ ව්‍යාපාරය පවත්වාගෙන යෑමට හැකි වන පරිදි ගාස්තු ක්‍රමවේදයක් හඳුන්වා දීමත් පාසල් වෑන් රථ රියැදුරන්, වෑන් රථ පාලිකාවන් ඇතුළු සියලු සේවකයන්ගේ දත්ත රැස් කිරීමට කටයුතු යොදා ඇතැයි ද ඒ මහතා කීය.බස්නාහිර පළාතේ පමණක් මේ වන විට පාසල් වෑන් රථ 8000 ක් පමණ ධාවනය වන බව ද මේ වන විට තොරතුරු රැස් කිරීම සඳහා පුවත්පත් දැන්වීම් පළකර ඇතැයි ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa12022611</link>
    <topic>හොර එක්ස්රේ තහනම්</topic>
    <author/>
    <content>පරමාණුක ශක්ති අධිකාරියේ නිසි අවසරය හා බලපත්‍රයක් ලබානොගෙන එක්ස් කිරණ යන්ත්‍ර භාවිතය සපුරා තහනම් අතර බලපත්‍ර රහිතව පවත්වාගෙන යන පෞද්ගලික රසායනාගාර අසුවුවහොත් එවැනි ආයතනවලට එරෙහිව උපරිම දඬුවම් ලබා දීමටත් එම එක්ස් කිරණ යන්ත්‍ර රාජසන්තක කිරීමටත් පරමාණුක ශක්ති අධිකාරිය පියවර ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aa12022612</link>
    <topic>තොරතුරු තාක්ෂණ ක්ෂේත්‍රය විදේශ විනිමය ඉපැයීමෙන් පස්වැනි ස්ථානයට</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහතොරතුරු තාක්ෂණය මේ වන විට මෙරටට විදේශ විනිමය උපයන පස්වන සේවා ක්ෂේත්‍රය බවට පත්ව ඇතැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රෙෂාන් දේවපුර මහතා පවසයි.තොරතුරු තාක්ෂණ බාහිරකරණ සේවාවන් සම්බන්ධයෙන් ශ්‍රී ලංකාවට විදේශයන්ගෙන් විශාල ඉල්ලුමක් තිබෙන බව ද ඔහු කීය. දෙදහස් පහළොව වසරේදී තොරතුරු තාක්ෂණ බාහිරකරණ සේවාවන් ගෙන් ශ්‍රී ලංකාව ඇමෙරිකානු ඩොලර් බිලියන එකක, රුපියල් බිලියන 100 ක මුදලක් උපයා ගැනීමට අපේක්ෂාව බව ද ඒ සඳහා නිපුණතාවන් සහ හැකියාවන් සහිත මානව සම්පතක් ශ්‍රී ලංකාව සතු බව ද දේවපුර මහතා සඳහන් කරයි. තොරතුරු තාක්ෂණ බාහිරකරණය ගැන නිපුණතාව සහ හැකියාවන් සහිත මානව සම්පතක් ශ්‍රී ලංකාව සතු බව දේවපුර මහතා පැවසීය.නීතිමය සේවාවන් බාහිරකරණය කිරීම සම්බන්ධයෙන් ශ්‍රී ලංකාවේ පැවති ප්‍රථම ජාත්‍යන්තර සම්මන්ත්‍රණය අමතමින් රෙෂාන් දේවපුර මහතා මෙම අදහස් පළ කළේය.තරුණ නීතිඥවරුන්ගේ ජාත්‍යන්තර සංගමය විසින් මෙම සම්මන්ත්‍රණය පවත්වන ලද අතර ශ්‍රී ලංකා නීතිඥ සංගමය විසින් සම්මන්ත්‍රණය සංවිධානය කර තිබිණි. කොළඹ සිනමන් ග්‍රෑන්ඩ් හෝටලයේ දෙදිනක් පුරා මෙම සම්මන්ත්‍රණය පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=ab1202261</link>
    <topic>බුදුසරණ හිටපු කර්තෘ දයා සිරිවර්ධන ගුණ සැමරේ</topic>
    <author/>
    <content>අපේ ගොනා අපට හොඳා නෝනා ඇවිත් ගොනාගේ පිට අතගෑවාය. වලිගය උස්සා බැලුවාය. ගොනා ෆිටේ ෆිට්ය. අධිවේගී සයිස්ය.“මගේ සුපෙම්බර ගොනෝ... වැඩක් තියෙනවා.. තෙල් ගණං ගිහින්.. නෝනා කීවාය.“මළා”ගොනාට කියැවුණේය.“ආණ්ඩුවට විරුද්ධව අපි ගොන් කරත්තවලින් පෙළපාලියක් යන්ඩයි හිතාගෙන ඉන්නෙ”“මළා”“ඒ මොකද මගෙ සුපෙම්බර ගොනෝ එහෙම කියන්නෙ?”“නෝනා නම් කියයි. එදා නෝනා “අපේ ගොනා අපට හොඳා” කිය කියා මගෙ කිරිපල්ල අල්ල අල්ල මාව දැක්කුවට පස්සෙ එක එළදෙනෙක්වත් මා දිහා නිකමට හැරිල බලන්නෙ නෑනෙ. වෙනදට දිව එළියට දාල තොලකට ලෙව කකා මං යනව දකිනකොට ඉවසුම් නැතුව හිටපු කිරිමැණිකා දැන් කියනව “නෝන” හම්බවෙන්ඩ පලයං කියල. අනේ නෝනා ප්ලීස් මේ පාර නම් බෑ.. මං මේ යංතං එකියක් ෂේප් කරගත්ත විතරයි.”ගොනා එහෙම කියූ විට අපේ ගොනා අපට හොඳා නෝනාට තද වුණේය.“එහෙම බෑ.. මේක ලොක්කගෙ නියෝගයක්.. ආණ්ඩුවට විරුද්ධව..”“මළා”එහෙම කියලා ගොනා නෝනාගේ දෙපතුළ් උඩට පෙරිය සයිස් ගොම තැම්බක් අත හැරියේය.“චැහ්.. ෂිහ්..”“ඔහොම තමයි නෝනා ගොන් වැඩ.. “මොළයක් කියල එකක් නැද්ද? එක පාරට මෙතනම අත අරින්ඩ”“ඒකනෙ නෝනා ගොනා කියන්නෙ.. ඒ වුණාට මං බය නෑනෙ.. නෝනලමනෙ කියන්නෙ අපේ ගොනා අපට හොඳා කියල”“චැහ්.. කවුද ගොනෝ එහෙම කිව්වෙ?”“ඇයි එදා නෝනා කිව්වෙ.. මගෙ කරත්තෙ උඩ නැගල.. මගෙ කිරිපල්ල අතගගා.. අපේ ගොනා අපට හොඳා කියල”“කිරිපල්ල අතගෑවාට උඹ හිතුවෙ ඒ උඹට කිව්ව කියල ද?”“නැත්තං?”“ඒ කිව්වෙ අපේ ගොනාට..”“මං ඇරෙන්ඩ නෝනට තවත් ගොන්නු ඉන්නවද?”“හප්පෝයි.. ලාහෙන් එකක් අහුලන්ඩ පුළුවන්”“ලාහෙන් කොහොමද නෝනා ගොන්නු අහුලන්නෙ?”“ඔන්න බලාපං.. ගොනෙක් වුණත් උඹට මොළේ තියෙන හැටි.. ඇත්ත නේන්නං ලාහට ගෙම්බො මිසක ගොන්නු එකතු කරන්ඩ බෑනෙ..”“නෝනා ලාහට ගෙම්බො එකතු කරන්ඩත් බෑ.. උන් පනිනව““ඇත්ත නේන්නං.. පනිනවනෙ..”එතකොටම පාර දිගේ බයිසිකල් පෝලිමක් ගියේය.“අන්න බලාපං.. ඕවට තමයි කියන්නෙ බයිසිකල් කියල..”“අන්න එක්කෙනෙක් වැටුණා... නෝනා””හප්පෝයි .. වැටුණ නේන්නං..””බයිසිකලයක්වත් පැද ගන්ඩ බැරි බබාලා කට්ටියක් නෙ නෝනා””ඔව් බං පළා බබාලා.. යමං යමං බාබාලා අල්ලන්ඩ...””නෝනා අර ඉස්සරහිං යන්නෙ අපේ පළා බබා... ඒ කාලෙ මාර ගැරිල්ලක් ගැරුවෙ...කඩයක් ගැහුව.. ගාණ අතේ.. ගාණ එකතු කොරන්ඩත් කට්ටිය හිටියා. දැන් බයිසිකලේ ගියාට ...මාර ගැහිල්ලක් ගැහුවෙ ඒ කාලෙ.. රෙක්ස්ටන් එකකුත් තියෙනව කළුම කළුපාට... වීදුරුත් කළු කරල.. ඉතින් මොකද නෝනා බයිසිකල් කට්ටක් පැද පැද කට්ට කන්නෙ””විරෝධය... විරෝධය””කාටද විරෝධය?””ආණ්ඩුවට””ආණ්ඩුවට දැනෙයිද?””නැතුව.. නැතුව..””ඒක තමයි .. ඇතින්නකගෙ පිටේ වහපු මදුරුවෙක් ඇහුවලුනෙ “ඩාලිං බරද?” කියල.. නේද නෝනා?””උඹට වැඩක් නෑනෙ.. ඒක ඇතින්න බලාගන්ඩ ඇතිනෙ””නෝනා.. ඔහොම විරෝධය පෙන්නන්ඩ බෑ.. යන්ඩ තිබුණෙ බයිසිකල්වලින් නෙමෙයි...””එහෙනං””ඔළුවෙන්””ඔළු තියෙනවනං බං මෙහෙම වැඩ කරනවද.. ටොප් එකට රෙක්ස්ටන් වලයි පැජරෝවලයි යනව මිසක... ලොක්ක වාගෙ“”එතකොට විරෝධයක් නෑනෙ.. අඩුගානෙ රූපවාහිනී කැමරා ඉස්සරහින් යන ටිකේවත් ගියානං මරු සීන් එකනෙ...””කොහොමද ඔළුවෙන් යන්නෙ? එකක් ඔළුවක් නැති එක.. අනිත් එක උන් හුඟදෙනෙක් ඇඳගෙන ඇවිල්ල තියෙන්නෙ රෙදිනෙ””ඉත්තිං?””රෙදි ඇඳගෙන කොහොමද ගොනෝ ඔළුවෙන් යන්නෙ...””එහෙනං රෙදි නැතුව ගියානං ඉවරනෙ...””රෙදි ඇඳගෙන ඔළුවෙන් ගියාමත් ඒකම තමයි ගොනෝ... මේ ගොනාට එහෙම දෙයක්වත් තේරෙන්නෙ නැති ගොනෙක් නේ... කොහෙද ඉතින් රෙද්දක් ඇඳල පුරුද්දක් තියෙන එකක්යැ..””නෝනෝ ... සද්ධ බද්ධ එපා... අත අරිනව ගොම තැම්බක් ඔඩොක්කුව උඩට... යන එනකං අත ගගා ඉන්ඩ””එපා.. ප්ලීස්..අපේ ගොනා අපට හොඳා.. අපේ ගොනා අපට හොඳා..””නෝනෝ අන්න එහෙම වරෙං”ගොනා නෝනාවත් රැගෙන පාර දිගේ දිව්වේ පළා බබාලා අල්ලා ගන්නටය.”නෝනො ඔය පළා බබාලා බයිසිකල් පදින්නෙ යටට මුකුත් ඇඳගෙනද?””ඒ මොකද උඹ එහෙම ඇහුවෙ“”නෑ ඉතිං පැජරෝ එකේ යනව වගේ නෙමෙයි... ආරස්සාවක් තියෙන්ඩ එපා යැ..””මං දන්නෙ කොහොමද? ඒක අහපං පළා බබාලගෙන් යටට මොකුත් ඇඳලද බයිසිකල් පදින්නෙ කියල... ප්‍රශ්නෙකුත් නෑනෙ බං.. ටික දුරයිනෙ... කැමරා ඉස්සරහින් යන ඩිංග විතරනෙ...””ඒ කියන්නෙ?””ගොන්නුන්ට ඕව තේරෙනවයැ... විරෝධය පාන්නෙ ටී.වී. කැමරාවලටනෙ.. අර උද්ඝෝෂණ වගේම තමයි..”හැබැයි ටී.වී.කැමරා ඉස්සරහින් ඔළුවෙන් ගියානං මාර සීන් එක නේද නෝනා... මිනිස්සු ගෑනු ටී.වී. නිවුස් බලන්ඩ එයි පෝලිමේ..””යමං යමං.. අපේ ගොනා අපිට හොඳා...”එතකොටම නෝනා කෙනෙක් කරත්තය පහුකරගෙන මෙලෝ සිහියක් නැතුව දුවනවාය.”මොකද නෝනො දුවන්නේදුවන ගමන් කියන්නේ”ගොනා කවියෙන් කීවේය.”අපේ බබාට ඇඳගන්ඩ අමතක වෙලා”බැලින්නං අර එකකුයි පොල්ලෙලි කෑල්ලකුයි ය.”ඇරල පලයන් නෝනේ””අපේ ගොනා අපට හොඳා””අන්න එහෙම වරෙං නෝනේ”එතකොට පාර අයිනේ ෂෙඩ් එකකි. සහන මිලට ඩීසල් පෙට්‍රල් දෙනවා. නෝනා කරත්තය පෝලිමට එක්කළාය. වාරය ආවේය.”තණකොළ, පිදුරු තියෙනවද?””නෑ... මෙහෙ තියෙන්නෙ ඩීසල් පැට්‍රල්”ගොනාට හීන්දාඩිය දැම්මේය.”නෝනා ඉක්මනට කියන්ඩ... ඩීසල් ද? පැට්‍රල් ද?””දෙකම ගහන්ඩ”ෂෙඩ් කොලුවා ගොනාගේ වලිගය උස්සා ඩීසල් පැට්‍රල් දෙකම ගැසුවේය.ගොනා වරක් උඩ පැන්නේය. දැවිල්ල හැදිලා අධිවේගී සයිස් එකෙන් දුවන්ඩ පටන් ගත්තේය. නෝනා උඩ ගොස් බිම වැටෙනවාය. තෝන් ලණුව කොහේද නැත. ඇන්ද අල්ලාගෙන නොවැටී සිටින්නට මාර ට්‍රයි එකක් දෙනවාය. මිනිස්සු පාර දෙපැත්තේ බලාගෙන ඉන්නවාය.”විරෝධය.. විරෝ්ධය”මිනිස්සු කෑ ගහනවාය. ගොනා මෙලෝ සිහියක් නැතුව දුවනවාය.පෑලියගොඩින් පටන්ගත්තු දිවිල්ල නැවතුණේ උතුවන්කන්ද මුදුනේය.සද්දෙ ඇහිලා තුවක්කුවක් ගත් පොරක් ආවේය.බැලින්නං සරදියෙල්ය. ගොනාගේ දැවිල්ල එකපාරටම නැතිවී හීතලෙන් මෙන් ගැහෙන්නට පටන් ගත්තේය.”මොකද ගොනෝ කරත්තෙත් ඇදගෙන කන්ද මුදුනටම ආවෙ... ගොනෙක් නෙමෙයි නං වෙඩි තියනව අනුමෂ්තිස්කය කෑලි වෙන්ඩ””අනේ එපා..”මෙතෙක් වේලා අන්දමන්දව සිටි නෝනා කෑගසන්නට පටන් ගත්තාය.”අපේ ගොනා අපට හොඳා””කවුද ගොනෝ මේ?””අපේ නෝනා.. විරෝධයකට යනවා.. මාවත් බැඳගෙන.. මට තණකොළ කන්ඩ දෙනවා වෙනුවට ඩීසලුයි.. පැට්‍රලුයි දෙකම ගැහුවා..””එහෙමද?”සරදියෙල් තුවක්කුව ඉස්සුවේය.“අනේ... එපා “නෝනාද ගොනා ද එකහ¼ඩින් තප්පුලන්නට පටන් ගත්හ.”නෝනෙ බැහැපං කරත්තෙං.. ගොනෝ බැඳපං නෝනව කරත්තෙ.. දැන් නැගපං උඹ කරත්තෙට.. දැන් පලයං ආපහු කොළඹ... යන ගමන් ඔය කෑගල්ල ෂෙඩ් එකකින් නෝනට ඩීසලුයි පැට්‍රලුයි දෙකම ගහගෙන පලයං. සරදියෙල් කිව්වයි කියපං... සල්ලි ගන්න එකක් නෑ.. මතක් කරල දෙකම ගහපං... එතකොට එක ගැම්මට පෑලියගොඩ”ගොනා කරත්තය දක්කන්නට පටන් ගත්තේය.”අපේ නෝනා අපට හොඳා අපේ නෝනා අපට හොඳා”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=ab1202262</link>
    <topic>ඉන්ධන මිලට මුවා වෙලා ජනතාව ගසා කනවා</topic>
    <author>සාකච්ඡා කෙළේ සුභාෂිණී ජයරත්න / අරුණි මුතුමලී</author>
    <content>ඉන්ධන මිල වැඩි කළා. පෞද්ගලික බස්රථ වර්ජනය කරලා කොහොම හරි ඒ අයගේ ඉල්ලීම් දිනාගත්තේ අවම බස් ගාස්තුව රුපියල් 9 දක්වා වැඩි කරලා. සාමාන්‍ය ජනතාවට මේ ගණන දරා ගන්න අපහසුයි. වැඩිවුණේ බස් ගාස්තුව විතරක් නෙමෙයි, ත්‍රිරෝද ගාස්තුවත් වැඩි කරලා. රුපියල් 50 ට තිබුණු අඩුම ගාස්තුව රුපියල් 60 ට නංවලා.පෙට්රල් ලීටරයක් රුපියල් 12 කින් වැඩි කළත් මේ ලීටරයෙන් කිලෝ මීටර් 20 ක පමණ දුරක් යන්න පුළුවන්. නමුත් අද කිලෝමීටර් දෙක තුනක් ගියත් මේ ගණන ගෙවන්න මඟීන්ට සිදුවෙලා. හැම පැත්තෙන්ම තැලෙන්නේ අහිංසක පාරිභෝගිකයයි. බස් ටිකට් පතක් ගත්තහම ඉතිරි රුපියල දෙක මඟියාට ලැබෙන්නේ ඉතා කලාතුරකින්. දරුවන් පාසල් වෑන් රථයෙන් යවන්නේ මවුපියන්ට මුදල් තියෙනවට නෙමෙයි. දරුවන්ගේ වැඩි ආරක්ෂාවට. දැන් පාසල් වෑන් රථවලත් අය කරන ගණන වැඩි කරන්නයි සූදානම.ඉන්ධන, ගෑස් මිල වැඩිවුණාම පිටි මිල වැඩි වෙන්නේ ඊට සමානුපාතිකව නෙමෙයි. තුන් හතර ගුණයකින්. සංගම් යැයි කියා ගත් පිරිස් තම හිතුමතයට මේ ගණන් හිලව් වැඩි කරනවා. මේ හැම දෙයකින්ම පහර වදින්නේ පාරිභෝගිකයාගේ බඩට. කිසිම පදනමකින් තොරව හැම දෙයකින්ම ගණන් ඉහළ දමන්නට මේ පිරිස් සූදානමින් ඉන්නේ.කඩුල්ලෙන් අද කතාබහට ලක්වෙන්නේ මේ සෑම දෙයකින්ම පීඩාවට පත්වන පාරිභෝගික ජනතාව ගැනයි.ඛණිජ තෙල් කර්මාන්ත නියෝජ්‍ය ඇමැතිසරණ ගුණවර්ධනඉන්ධන මිල ඉහළ ගිය ප්‍රමාණය අනුව මගේ පෞද්ගලික අදහස නම් බස් ගාස්තු සියයට 20න් ඉහළ දැමීම ඉතාම අසාධාරණයි. එහි නියම ප්‍රතිශතය විය යුතුව තිබුණේ සියයට 8ක් හෝ 10ක්. එහිදී බස් රථය කොපමණ වාර ගණනක් ධාවනය වනවාද මගීන් කොපමණ ගමන් කරනවාද කිලෝමීටර කීයක් වාරයකදී ධාවනය වනවාද යන කරුණු සලකා බලන්න තිබුණා.රුපියල් 7ට තිබූ අවම ගාස්තුව 9 වූ පසු කොන්දොස්තරලා රුපියල ඉතිරි දෙන්නේ නෑ. දැන් සිදුව තිබෙන්නේ ඉතිරි මුදලට හරියන්න රුපියලේ සීනිබෝල පැකට් අරගෙන යන්නයි. ඒ රුපියලත් එක්කම ගණන් බැලුවොත් සියයට 30කින් පමණ ගාස්තුව මගියාගේ පැත්තෙන් වැඩිවී තිබෙනවා. ඒ නිසා බස් හිමියන්ට ලැබෙන ලාභය දෙගුණයක් ඉක්මවා යනවා. ඒ වගේම තමයි ආප්ප, ඉඳිආප්ප, තේවල මිලත්, උදාහරණයක් හැටියට ගෑස් ටැංකියක් රුපියල් තුන්සියයකින් ඉහළ ගියොත් රුපියල් 10ට තිබෙන ආප්පයක මිල රුපියල් 15 කරනවා. ඒ නිසා මෙවැනි තත්ත්වයක් මඟින් මහජනතාවට අසාධාරණයක් වන්නට වගකිව යුතු ආණ්ඩුවක් ලෙස අපට හැකියාවක් නැහැ.මම විශ්වාස කරන ආකාරයට ජනාධිපතිතුමා මේ පිළිබඳව දැනුම්වත් වී ඇති. ඒ නිසා අදාළ අමාත්‍යාංශ, පළාත්පාලන ආයතන, සමෘද්ධි කාර්යාල ආදිය මඟින් මේ දේවල් පාලනය කරන්නට සැලසුමක් සකස් කරයි කියා සිතනවා.ඒ අතරම ත්‍රීවීලර් ප්‍රශ්නය වැනි දේ විසඳන්න පෞද්ගලික බස්රථවල ප්‍රශ්නය විසඳන්න ශ්‍රී ලංගම බස් රථ නියමාකාරයෙන් තරගකාරීව ධාවනය කළා නම් සුදුසු යැයි මා සිතනවා.මේ රජය කිසිවිටෙකත් ජනතාවට අසාධාරණයක් වන්නට ඉඩ දෙන්නේ නෑ. සමහරු බලාගෙන ඉන්නේ මේ රජයට වරදිනකල්. ඒ නිසා විෂය භාර අමාත්‍යවරුන් මඟින් විවිධ අමාත්‍යාංශ හා වගකිව යුතු ආයතන ඔස්සේ මෙවැනි අසාධාරණකම් සිදු නොවන මට්ටමට සැලසුම් සකස් කිරීම ඉදිරියේ දී සිදුවෙතැයි කියා විශ්වාස කරනවා.එජාප පාර්ලිමේන්තු මන්ත්‍රීගයන්ත කරුණාතිලකමේ සේරටම හේතුව අකාර්යක්ෂම පාලනය, දූෂණය මෙන් ම ගිනි පොලියට ගත් ණය පියවීමට ගන්නා උත්සාහයයි. මේ නිසා ආණ්ඩුවට සිදු වෙලා තියෙනවා ජනතාව මත බර පටවන්නට. ඉන්ධන මිල වැඩිවුණාම හැම දෙයකම මිල ඉහළ යනවා කියලා කිව්වෙත් ආණ්ඩුවමයි. එක්සත් ජාතික පක්ෂ රජය කාලයේ අපි නියමිත මිල සූත්‍රයක් අනුගමනය කළා. එදා මේ ආණ්ඩුව ඇසුවේ ලෝක වෙළෙඳ පොළේ තෙල් මිල ඉහළ යන විට ඉහළ දමන්නත් පහළ යන විට පහළ දමන්නත් ආණ්ඩුවක් කුමකට ද කියා. ලෝක බැංකුවේ ‘ප්ලග්’ එක ගලවා ජනතාවට සහන සලසන්න තමයි එදා ආණ්ඩුව ජනවරමක් පැතුවේ.ලෝක මිලට මුවා වෙලා ලෝක මිලට වඩා අසාධාරණ ලෙස ඉන්ධන මිල විශාල ප්‍රතිශතයකින් ඉහළ දැමුවා. අපි පැහැදිලිව කියනවා මේ ලෝක වෙළෙඳ පොළේ මිල නෙමෙයි කියලා. ලෝක මිලට අනුව අදටත් පෙට්‍රල් ලීටරයක් මිල අඩුවට දෙන්න පුළුවන්. සංස්ථාවට පාඩුවක් නොවී රුපියල් 85 කට දෙන්න පුළුවන්කම තියෙද්දි භූමිතෙල් ලීටරය රුපියල් 35 කින් ඉහළ දැමුවා.ආණ්ඩුව අද දෙපැත්තකින් ජනතාවගේ පොකැට්ටුවේ ඉතුරු වෙලා තියෙන සොච්චම සූරා කනවා. එක පැත්තකින් ඉතාම අසාධාරණ ලෙස අත්‍යවශ්‍ය භාණ්ඩවලට බදු පිට බදු පනවා තියෙනවා. අනිත් පැත්තෙන් ඉන්ධන මිල අසීමිතව වැඩි කරලා ඒ බර ජනතාව මත පැටවිලා.තෙල් සංස්ථාව අද අසීමිතව පාඩු ලබනවා. තෙල් සංස්ථාවේ දූෂණ වෙනුවෙනුත් ඒ බර ජනතාව මත පටවා හෙජිං සූදුව නිසා විශාල ප්‍රමාණයක් ජනතා මුදල් කාබාසිනියා කර බාල පෙට්‍රල් ගෙනත් කෝටි ගණනක් පාඩු වින්දා. ඒ දූෂණ ගනුදෙනු කළ කිසිවකුටත් විරුද්ධව කිසිම පියවරක් ගන්න ආණ්ඩුව මේ වන තෙක් උත්සාහ කොට නැහැ.නමුත් මේ සියලුම බර තෙල් මිලෙන් ජනතාව මත පටවා තියෙනවා. විදුලිබල මණ්ඩලය තෙල් සංස්ථාවට මිලියන ගණනින් ණයයි. ඒ නිසා තෙල් සංස්ථාව පාඩුයි කියා ඒ බරත් ජනතාව මත පටවන අතර විදුලිබල මණ්ඩලයේ පාඩුව පියවන්න විදුලි ඒකකයේ ගණන වැඩි කරලා ජනතාවගේ පොකැට්ටුව සූරා කනවා. ජනතාවගේ ආදායම වැඩි කරන්න ආණ්ඩුව කිසි පියවරක් අරගෙන නැහැ. ආදායමට වඩා අසීමිත මුදලක් වියදම් කරන්නට සිදුවෙලා. වැටුප් වැඩිවීම පොරොන්දු වූ පරිදි ලබා දී නැහැ. අයවැයෙන් ජනතාව වැටුප් වැඩිවීම් බලා සිටියත් සොච්චම් දීමනා පමණයි වැඩි වුණේ. පෞද්ගලික අංශයේ ලක්ෂ 40 කගේ වැටුප් වැඩි කරන්න කිසි යෝජනාවක් ගෙනාවේ නැහැ. ලංකා ඉතිහාසයේ වැඩිම ප්‍රතිශතයකින් අසාධාරණ ලෙස තෙල් මිල ඉහළ දමලා, හැම අත්‍යවශ්‍ය භාණ්ඩයකටම බදු පනවලා අද වන විට බරපතළ ගැටලු තත්ත්වයක් රට තුළ ඇතිවෙලා.ආණ්ඩුව තෙල් මිල වැඩි කළේ ලෝක තෙල් මිල අනුව නොවේ. ජනතාව ගසා කෑමේ න්‍යායකට අනුවයි.පෞද්ගලික බස්රථ වර්ජනය කළේ පරණ මිල ගණන්වලට දුවන්න බැරි නිසා. ආණ්ඩුව බස්රථ හිමියන්ට සහනාධාර දෙනවා කිව්වා එහෙම කියලා පැය 24 ක් යන්න කලින් බස් ගාස්තු වැඩි කරන බවට බස්රථ හිමියන්ට පොරොන්දු වුණා. රජය පෞද්ගලික බස් රියදුරන්ගේ ප්‍රශ්නය විසඳුවේ ඒ බරත් ජනතාව පිට පටවලයි. එම නිසා මිල ගණන් වැඩි කිරීමේ සම්පූර්ණ වගකීම රජය බාර ගත යුතුයි.විපක්ෂය මේ අසාධාරණ වැඩි කිරීම් සියල්ලටම විරුද්ධයි. ලෝක මිලට අනුව තෙල් මිල සාධාරණ මිල සූත්‍රයක් අනුව පවත්වාගෙන යා යුතුයි. නාස්තිය වළකා ගිනි පොලී ණය පියවීමට එකතු කළ මිල අඩු කර ජනතාවට සහන දෙන්නැයි අපි කියනවා. අත්‍යවශ්‍ය භාණ්ඩවලට තියෙන අසාධාරණ බදු ඉවත් කර ඒ පැත්තෙන් හෝ ජනතාවට සහනයක් දෙන්න කියනවා. ඒ වගේම රාජ්‍ය හා පෞද්ගලික අංශයේ වැඩ කරන ජනතාවට ජීවත්වීමට සරිලන ලෙස වැටුප් වැඩි කළ යුතුයි.ප්‍රෝඩාකාරී සහන යෝජනා ක්‍රම ගැන කතා කර පලක් නැහැ. මීට පෙරත් සහන දෙන හැටි රජය ප්‍රකාශ කළා. ධීවර ප්‍රජාවට සහන දෙන හැටි අයවැය කතාවල පවා අඩංගු කර තිබුණා. නමුත් අවසානය ප්‍රෝඩාවක් පමණ බව ජනතාව අවබෝධ කරගෙන තියෙනවා.සමූපකාර හා අභ්‍යන්තර වෙළෙඳ කටයුතු පිළිබඳඅමාත්‍යාංශයේ ලේකම් සුනිල් එස්.සිරිසේනඉන්ධන මිල ඉහළ යන අවස්ථාවලදී විවිධ අය විවිධ ආකාරයෙන් අසාධාරණ ලාභ ලැබීමට කටයුතු කරනවා. සමහර ත්‍රිරෝද රථ රියදුරන් කරන්නේ තමන් කැමැති මුදලක් ඉල්ලීම. සමහර ආහාර වර්ග පාන වර්ගවලට ඒ ඒ කඩ හිමියන් කැමැති ආකාරයේ වැඩි කිරීම් කරන්නට උත්සාහ දරනවා. මෙයින් පාරිභෝගිකයන් අපහසුතාවට පත් වෙනවා තමයි. නමුත් විවෘත ආර්ථිකයක් පවතින රටක නීති පනවා මේවා නතර කරන්න අපහසුයි. උදාහරණ විදිහට පාන් ගෙඩියක මිල පාලනය කරන්න හැදුවොත් කන්නට බැරි පාන් නිපදවා විකුණන්න තරම් සමහර අය උත්සාහ කළ අවස්ථා තිබෙනවා.දැන් වී පිළිබඳ ප්‍රශ්නයේදීත් සිදුවුණේ බූතයා නමින් ගොවීන් හඳුන්වන යන්ත්‍රය හෙක්ටයාරයක් සඳහා අය කරන මුදල රුපියල් තුන් හාර දහසකින් ඉහළ දැමුවා. හේතුව ඇසුවාම කියන්නේ ඉන්ධන මිල වැඩිවීමයි. නමුත් නියම ආකාරයෙන් ඉන්ධන මිලෙහි වැඩිවීම ගණන් බැලුවොත් වැඩිවූ මිල නිසා වැඩියෙන් වැය වන්නේ රුපියල් 300ක පමණ මුදලක්. ඒ වගේම හෙක්ටයාරයකින් වී කිලෝ 5000ක් පමණ කපද්දී මේ යන්ත්‍රයේ කිලෝවකට වැඩිවීම ශත 6ක් පමණ වන්නේ. නමුත් ඔවුන් අසාධාරණ ලෙස යන්ත්‍රයේ කුලිය වැඩිකර තිබෙනවා.මෙවැනි ප්‍රශ්නවලට විසඳුම වන්නේ තරගකාරීත්වය වැඩිකිරීම කියායි මා සිතන්නේ. ත්‍රීවීලර් වගේ දේවලට නම් මීටරයක් සවිකරන්න කියා නීතියක් ගෙන එන්නට වුණත් පුළුවන්. එහෙම සමහර රටවල සිදුවෙනවා. අපේ රටේ වුණත් යම් වේලාවකට පසු රාත්‍රියේ බස් නැති විට ත්‍රීවීලර්වලින් විශාල සේවයකුත් සිදුවෙනවා. ඒ නිසා ඇතැම් රටවල වගේ ත්‍රීවීලරයේ මීටරය වැඩ කළ යුතු නිශ්චිත කාලයක් ලබාදී තිබෙනවා. ඒ වෙලාවෙන් පසු මීටරය භාවිත නොකර ධාවනය කරන්න පුළුවන්. එවැනි ක්‍රමයක් වෙත හෝ යෑමට ක්‍රමවේද සැකසෙනවා නම් හොඳයි.ඒ අතරම පාරිභෝගික සේවා අධිකාරිය මඟින් භාණ්ඩ 15ක මිල පිළිබඳ නිරීක්ෂණය කරමින් තිබෙන්නේ. මොකද සිමෙන්ති, කිරිපිටි, බේකරි නිෂ්පාදන වැනි දේ මිල වැඩි කිරීමට ඔවුන් කියන පදනම ඉන්ධන මිල වැඩිවීමයි. නමුත් ඉන්ධන මිල වැඩි වීමෙන් සිදුවන්නේ ප්‍රවාහන මිල වැඩිවීම පමණයි ඒ නිසා පාන් ගෙඩියකට රුපියල් පහක් දහයක් වැඩි කිරීම කිසිසේත් සාධාරණ වන්නේ නෑ.මෙවැනි අවස්ථාවක කළ හැකි තවත් හොඳම දෙයක් වන්නේ ඉස්සර මෙන්, මිරිස්, ලූණු, මුංඇට වැනි ආනයනය කරන භාණ්ඩ මෙරට නිෂ්පාදනය කිරීමයි. මේ වනවිටත් ඒ සඳහා ගොවීන් දිරිමත් කරමින් තිබෙන්නේ. එනිසා මේ තත්ත්වය ටික කාලයකදී යථා තත්ත්වයට පත්වෙයි.අනෙක එළවලු ආදිය විශාල වශයෙන් තොග ලැබීම නිසා ලාභ වී ඇති නිසා, ඒවායින් කරන ආහාර නිෂ්පාදන ආදියේ මිල ඉහළ දැමීම කිසිසේත් අනුමත කළ නොහැකියි. ඇතැම් රූපවාහිනී නාළිකා මඟින් මවා පාන ප්‍රශ්නයක් උද්ගත වී නැහැ. සමහර ප්‍රවෘත්ති බලන විට ගොයම් කැපීමට පෙර වී මිල ගැන කියා උද්ඝෝෂණය කරන පිරිස් පෙන්වනවා. එවැනි දේවලින් ජනතාව නොමඟ යෑමයි සිදුවන්නේ.මේ හැම දේකටම හොඳම විසඳුම තමයි ඒ ඒ භාණ්ඩ හා සේවාවල තරගකාරිත්වය වැඩි කිරීමට අවස්ථාව සැලසීම. එවිට පාරිභෝගිකයාට තමන්ට ගැළපෙන මිල මට්ටම් සහිත සේවා සපයන්නන්ගෙන් අවශ්‍ය සේවය ලබාගත හැකි වෙනවා.විශ්‍රාමික පාඨශාලාචාර්ය ගාල්ලේනිමල් ජයවර්ධනලෝක වෙළෙඳ පොළේ තෙල් මිල වෙනස් වීම් අනුව අපේ වගේ රටවල්වලත් මිල වෙනස් වන බව පැහැදිලියි. මීට පෙර වතාවල බොර තෙල් මිල වෙනස් වන රටාව අනුව අපේ රටෙත් තෙල් මිල ඉහළ නැංගා. නමුත් කිසිම රජයක් යටතේ තෙල් මිල හෝ බඩු මිල ආපසු පහළ හෙළුැ බවක් අපට නම් මතක නෑ.දැන් තිබෙන ප්‍රශ්නය තෙල් මිල ඉහළ යාම විතරක් නොවේ. ඒ කාරණය දඩමීමා කරගෙන රජයත් ජනතාවත් අපහසුවට පත් කිරීමට කපටි ව්‍යාපාරිකයන් ගෙනයන වැඩ පිළිවෙළයි. අද ඩීසල් මිල හා පැට්‍රල් මිල ඉහළ ගියේ කීයකින්ද කියා හැමෝම දන්නවා. එතකොට තෙල් මිල ඉහළ ගිය පමණින් වාහනයකට ඒ තෙල් ලීටරයෙන් දුවන්නට හැකි දුර අඩුවන්නේ නැහැනේ. ඒත් අද සිදුවී තිබෙන්නේ ත්‍රීරෝද රථ රියදුරන් වෙනදා මිල සියයට විස්සකින් පමණ වැඩි කරලා. වෙනදාට හන්දියේ සිට රුපියල් සියයකට පමණ යා හැකි දුරට අද රුපියල් 120 ක්වත් අය කරනවා. රෑ හත අට පහු වුණු විට මේ ගාණ තවත් වැඩි කරනවා. රෑ වෙද්දි තෙල් වැඩිපුර පිච්චෙනව ද? ට්‍රැෆික් මුකුත් නැතුව හොඳට යන්න පුළුවන් වෙලාවටත් ගාණ වැඩියි.අනිත් අය මේ ආප්ප ඉඳිආප්ප හදන අය. ගෑස් මිල ඉහළ යන යන සැරේට ඒ අයගේ ආප්පයක මිල රුපියලෙන් දෙකෙන් වැඩි වෙනවා. හරියට ගෑස් ටැංකියෙන් හදන්නේ ආප්ප දෙක තුනයි වගේ. ඒ අය අනිසි විදිහට ලාබ ලබන්න හදන්නේ අසරණ අපි වගේ මිනිස්සුන්ගේ දුප්පත් සල්ලිවලින්. ලෙඩකට දුකකට හදිසියකට දැන් ත්‍රීවිල් එකක් ගත්තොත් ලෙඩේ වැඩිවෙන්න ගාණ කියන්නේ. ම¼ඟ තොටකදී තේ එකක් බිව්වොත් බස් එකේ යන්න සල්ලි මදි වෙනවා. මේ දේවල් කාටවත් පේන්නේ නැද්ද? පාරිභෝගික කටයුතු බලන බලධාරීන්ට මේවා පේනවානම් හොඳයි, මොකද සහන ලැබෙන්නෙත් ත්‍රීරෝද, බස් ඒවාටමයි. ඉන්ධන සහනාධාර අරවා මේවා කියලා ඔක්කොම ලබාගන්න ගමන් අපෙනුත් ගසා කනවා.ත්‍රීවිල් එකක් තෙල් ලීටරයකින් දුවන දුර බලලා, පිටි කිලෝ එකකින් හදන්න පුළුවන් ඉඳිආප්ප ගාණ බලලා, ගෑස් සිලින්ඩරෙන් පුච්චන්න පුළුවන් ආප්ප ගාණ බලා සාධාරණ විදිහට ඒ අයටත් පාඩුවක් නොවෙන්න අපටත් හානියක් නොවෙන්න ගාණ වැඩි කරනවානම් කොයිතරම් හොඳ ද? නැත්නම් මේ ගිනි ගණන් අය කරලා මිනිස්සුන්ගෙන් ගසා කාලා ගන්න මුදල්වලින් වගතුවක් තියේදැයි දෙවාරයක් හිතන එක ඒ අයටත් ඒ ගැන අවධානය යොමුකර සාධාරණයක් කරන එක රජයටත් හොඳයි.වැල්ලවත්තේ ව්‍යාපාරික ආර්. එම්. පී. පෙරේරාඉන්ධන මිල වැඩි කිරීමෙන් වාසි ගත්තේ යම් යම් පිරිස්. සමහරුන්ට ඉන්ධන මිල වැඩි කිරීම ආශ්චර්යයක් වුණා. ඉන්ධන මිල, ගෑස් මිල වැඩි කළහම බේකරි හිමියන් තම නිෂ්පාදන මිල වැඩි කරන්නේ ඔවුන්ගේ හිතුමනාපයට. සමහරු ආප්ප, බනිස් වැනි දේවල මිල ඉහළ දාන්නේ මහා ලොකු ගණනකින් ඉන්ධන මිල ඉහළ ගියා වගේ. මේක හරිම අසාධාරණයක්. මේ ගැන හොයන්න බලන්න කිසි කෙනෙක් නැහැ. මෙහෙම මිල ඉහළ දමන්න දෙන්න බැහැ. රජය මේ ගැනත් සොයා බැලිය යුතුයි කියලයි අපි කියන්නේ.බලන්න ත්‍රීරෝද මිල ගණන් ඉහළ නංවා තියෙන හැටි. දැන් රුපියල් 50 ට පෙනෙන මානයකටවත් යන්නේ නැහැ. ළඟකට යන්නත් රුපියල් 10 ක් වැඩි කරලා. මිල ගණන් වැඩි කරද්දි ප්‍රමිතියක් අවශ්‍යයි. ඒ ප්‍රමිතිය වැඩිවන ඉන්ධන මිලට සාපේක්ෂව සිදුවිය යුතුයි. පෙට්රල් ලීටරයක් රුපියල් 12 කින් වැඩි වන කොට පාන් ගෙඩියක් රුපියල් 5 කින් ඉහළ නැංවීම හරි ද බලන්න.සාකච්ඡා කෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=ab1202263</link>
    <topic>සියලු දේශපේ‍්‍රමී බලවේග අත්වැල් බැඳගත යුතුයි</topic>
    <author/>
    <content>තාක්ෂණ හා පර්යේෂණ නියෝජ්‍ය ඇමැතිෆයිසර් මුස්තෆාඑක්සත් ජාතික පක්ෂය උගත් පාඩම් හා ප්‍රතිසංධාන කොමිසමේ වාර්තාව විවේචනය කරමින් ප්‍රකාශ කරන්නේ සටන් විරාම ගිවිසුම සංකල්පමය වශයෙන් දුර්වල එකක් බවට කොමිෂන් වාර්තාව කරන ප්‍රකාශය පිළිගත නොහැකි බවයි. මෙම තර්කය සනාථ කිරීම පිණිස එක්සත් ජාතික පක්ෂය පවසා ඇත්තේ කොමිසම ජාවිඩ් යුසුෆ් මහතාගේ සහ යාපනය සරසවියේ මානව හිමිකම් පිළිබඳ ව ආචාර්යවරුන්ගේ ප්‍රකාශ මත යැපී ඇති බවයි.එසේ හෙයින් සියලුම දේශපේ‍්‍රමී දේශපාලන පක්ෂ සහ සියලුම ශ්‍රී ලාංකිකයින්ගේ යුතුකම වනුයේ ශ්‍රී ලාංකේය අනන්‍යතාව ගොඩනැඟීමට සහ රටේ ඒකීය භාවයත්, ජනතාවගේ ස්වෛරී භාවයත් රැකගැනීමට එකාවන් ව නැගී සිටීමයි. දේශපේ‍්‍රමි බලවේග සමඟ එක්වනු වෙනුවට ඔවුන්ගේ ක්‍රියාකලාපය තුළින් එක්සත් ජාතික පක්ෂය කරනු ලබන්නේ බෙදුම්වාදී කණ්ඩායම්වලට ශක්තිය ලබාදීම යි.සටන් විරාම ගිවිසුම අත්සන් කරන අවදියේ දී හිටපු ආරක්ෂක ලේකම් ඔස්ටින් ප්‍රනාන්දු මහතා ද ඇතුළු මෙම විෂය පිළිබඳ පුළුල් අවබෝධයකින් යුත් පුද්ගලයන් විසින් කොමිසම හමුවේ ඉදිරිපත් කරන ලද වැදගත් කරුණු ද සැලකිල්ලට ගෙන තිබු බව එක්සත් ජාතික පක්ෂය පහසුවෙන්ම යටපත් කර ඇත.“සටන් විරාම ගිවිසුම සකස් කරන ලද්දේ ශ්‍රී ලංකා භූමිය කොටි සංවිධානයේ පාලන ප්‍රදේශ සහ රජයේ පාලන ප්‍රදේශ වශයෙන් මෙහි ප්‍රතිඵලය වූයේ සීමා වෙන් කරමිනි. රාජ්‍යයේ භෞමික අඛණ්ඩතාව හෑල්ලුවට ලක්වීමයි. එසේම එමඟින් ‘ඔබ-මොබ යා නොහැකි ප්‍රදේශ / අන්තර් කලාප වශයෙන් ශ්‍රී ලංකා නාවික හමුදාවේ සංචාරක සීමා කිරීම හා නැඟෙනහිර මුහුදේ සමහර කොටස් ශ්‍රී ලංකා නාවික හමුදා ගමන් බිමන් ප්‍රදේශවලින් ඉවත් කිරීම, කොටි සංවිධානයට නීති විරෝධි ලෙස ආයුධ සහ යුද උපකරණ ගෙන්වීම පහසු කරන ලද බව“ ඔහු ප්‍රකාශ කර තිබිණි.මීට අමතරව, අනෙකුත් අය අතර සාම ක්‍රියාවලිය සම්බන්ධීකරණ මහ ලේකම් කාර්යාලයේ (SCOPP - the Government Peace Secretariat) පළමු මහ ලේකම් බර්නාඩ් ගුණතිලක මහතා සහ ජයන්ත ධනපාල මහතා යන අයගේ ප්‍රකාශ ද කොමිසම සතුව තිබිණි.ඒ අනුව, සීමාසහිත ප්‍රදේශයක නිල නොවන පාලන බලයක් හිමි කරගෙන සිටි කොටි සංවිධානයට නීතිමය පිළිගැනීමක් එමඟින් ලබා දී තිබුණු බව පෙනී යයි. ඒ අනුව සටන් විරාම ගිවිසුම ජාතියේ ස්වෛරීභාවය සංකල්පමය වශයෙන් දුර්වල කිරීම පමණක් නොව, සහමුලින් ම බාල්දු කිරීමකි. එකල සිටි රාජ්‍ය නායකයාට ශුද්ධ වූ මඩු දේවස්ථානයට යාම පිණිස කොටි සංවිධාන පාලනාධිකාරියෙන් අවසර ලබාගැනීමට සිදුවූ බව මෙහි ලා සිහිපත් කළ යුතු වේ.මැතිවරණයෙන් අනතුරුව, මහින්ද රාජපක්ෂ රජය කොටි සංවිධානය සමඟ කෙළින්ම සාකච්ඡා කිරීමට අසමත් වූ බව ඇඟවීමට එක්සත් ජාතික පක්ෂ ප්‍රකාශය යත්න දරයි. නමුත් සැබෑ තත්ත්වය වන්නේ, 2005 නොවැම්බර් ජනාධිපතිවරණ ජයග්‍රහණයෙන් පසු ව, මහින්ද රාජපක්ෂ ජනාධිපතිතුමා පෙර කාලයක දී දෙපාර්ශ්වය අතර නතර වී තිබු සාකච්ඡා නැවත කොටි සංවිධාන සමඟ ආරම්භ කළ බව ය. නෝර්විජියානු රජය විසින් සපයන ලද පහසුකම් මත 2006 දී කොටි සංවිධානය ශ්‍රී ලංකා රජය සමඟ සාකච්ඡා පිණිස නෝර්වේ රටට ගුවනින් ගිය නමුත්, ශ්‍රී ලංකා රජයේ නියෝජිත පිරිස පිළිබඳ ව සෑහීමකට පත් නොවන්නේ ය යන බොළඳ තර්කය මත ඔවුහු සාකච්ඡාවලට සහභාගිවීම ප්‍රතික්ෂේප කළහ.ඉන්පසු නැවතත්, ආරක්ෂක හේතුන් මත රජය ඊට එකඟ නොවන බව දැන දැනත්, 2006 ඔක්තෝබරයේ දී ශ්‍රී ලංකා රජය ඒ 9 මාර්ගය විවෘත කිරීමට එකඟ වන තුරු සාකච්ඡා ඉදිරියට ගෙන යාම කොටි සංවිධානය විසින් ප්‍රතික්ෂේප කරන ලදී.සටන් විරාම ගිවිසුම නිසා ශ්‍රී ලංකා ආර්ථිකයේ ඇතිවූ ඊනියා යහපත් ප්‍රතිඵල පිළිබඳ ව එක්සත් ජාතික පක්ෂය කතා කිරීම හුදෙක් විනෝදජනක පමණක් නොව සිනා උපදවන සුළු ය. කොටි සංවිධානය සිය යුද අවි ශක්තිය වර්ධනය කර ගැනීම පිණිස යුද විරාම සමය යොදාගත් බව පිළිගත් සත්‍යයකි. කොටි සංවිධානය “ආයුධ සහ පතරොම් තොග පිටින් රැස්කළ බවට සහ සිය ශක්තිය වර්ධනය කරගැනීම පිණිස මහා පරිමාණයේ බඳවා ගැනීම් කරන ලද බවටත් ලිඛිත සාක්ෂි ඇති බව“ රාජ්‍ය ආරක්ෂක අමාත්‍යාංශය මඟින් නිකුත් කළ ‘මානුෂවාදී මෙහෙයුම් - සත්‍ය විග්‍රහ (2006 ජූලි - 2009 මැයි)’, නමැති ප්‍රකාශයේ (37 පිටුව) සඳහන් වේ.ද්‍රවිඩ විමුක්ති කොටි සංවිධානය ඔවුන්ගේ යුදකාමී වැඩ සටහන නව දිසාවකට යොමු කොට ගුවන් යානා මිලට ගෙන ගුවන් ප්‍රහාර එල්ල කිරීම සඳහා සූදානම් වූයේ සටන් විරාමය පැවති වකවානුවේ දී ය. මෙම ගුවන් ප්‍රහාර හමුදාමය මෙන් ම ආර්ථික මධ්‍යස්ථානයන් ද ඉලක්ක කරගෙන සිදුවූ බව සඳහන් කළ යුතු වේ. තවද කොටි සංවිධානය මේ ආකාරයට ශක්තිමත් වීම නිසා රජයට ද නවීන පන්නයේ යුද ආම්පන්න සහ ආරක්ෂක පද්ධති මිලට ගැනීමට සිදුවිය. ඒ සඳහා අතිවිශාල මුදල් සම්භාරයක් වැය කිරීමට සිදුවිය. එනිසා සටන් විරාමය තුළින් ශ්‍රී ලංකා ආර්ථිකයට ඇති වූ බලපෑම දරාගත නොහැකි තරම් විය.එක්සත් ජාතික පක්ෂයේ අරමුණ දැනුවත් ව හෝ නොදැනුවත් ව හෝ දේශීය මෙන් ම අන්තර්ජාතික වශයෙන් විසිර පවත්නා කොටි සංවිධානයේ හිතවතුන්ගේ මනදොළ සපුරාලීම බව ඉතා මැනවින් පෙන්නුම් කරන්නේ යුද්ධය නිසා වික්ෂිප්ත භාවයට පත්ව සිටින්නේ දෙමළ ජනතාව පමණක් යැයි පවසමින් මුස්ලිම් ජනතාව සහ උතුරු නැගෙනහිර සුළුතරයක් වන සිංහල ජනතාව යුද්ධය නිසා විඳි දුක්ගැහැට සහ පීඩාවන් අමතක කර තිබෙන හෙයිනි.කොටි සංවිධානයේ වාර්ගික සෝධන වැඩ පිළිවෙළේ ප්‍රතිඵලයක් වශයෙන් උන්හිටි තැන් අහිමි වූ මුස්ලිම් ජනතාව අද වන විටත් ගම්බිම් දේපළ නොමැතිව පීඩාවට පත්ව සිටීම එක්සත් ජාතික පක්ෂය හිතාමතා ම අමතක කර ඇති බව පෙනී යයි. දෙමළ ජනතාවට විමුක්තිය ලබාදීමේ මුවාවෙන් තනි වර්ගයකින් පමණක් සමන්විත දේශයක් ඇති කිරීම පිළිබඳ කොටි සංවිධාන මායාව ඉතා හොඳාකාර ව පැහැදිලි වන්නේ යාපනය අර්ධද්වීපයෙන් මුස්ලිම්වරුන් 75,000 ක් පළවා හැරීමේ ක්‍රියාදාමය තුළිනි. එදා ප්‍රභාකරන්ගේ නියෝගය වූයේ පැය 48 ක් ඇතුළත මුස්ලිම්වරුන් යාපනය ප්‍රදේශයෙන් ඉවත්විය යුතු බව ය. තවද, කොටි සංවිධානය විසින් මුස්ලිම්වරුන් 600 කට ආසන්න පිරිසක් ඝාතනය කරන ලදී.කොටි සංවිධානයේ වාර්ගික සෝධන වැඩ පිළිවෙළ තුළින් ඇතිවන බලපෑම කෙතරම්දැයි අවබෝධ කර ගැනීමට කදිම උදාහරණයක් ඇත. එනම්, 1981 වර්ෂය වන විට උතුරු පළාතේ වාසය කළ 20,000 ක් වූ සිංහල ජනතාව අවුරුදු කීපයක් ගතවීමේ දී එකදු සිංහලයකු ද නොසිටින තත්ත්වයට පත්වීමයි.යුද්ධය පරාජය වීමෙන් පසු කොටි සංවිධානය අනුගමනය කළ වැඩපිළිවෙළට අනුගත ව එක්සත් ජාතික පක්ෂය කටයුතු කළ බව පෙනී යන්නේ එක්සත් ජාතීන්ගේ විද්වත් මණ්ඩලයේ වාර්තාවක් ඇති බව සඳහන් කර තිබීම යි. ශ්‍රී ලංකාවේ අභ්‍යන්තර කටයුතු පිළිබඳ ව සොයා බැලීම පිණිස කිසිදු ආකාරයක පරීක්ෂණ මණ්ඩලයක් එක්සත් ජාතීන් විසින් පත්කර නොමැති බව ඉතා පැහැදිලි ව සඳහන් කළ යුතු ය. එක්සත් ජාතික පක්ෂය සඳහන් කරන වාර්තාව හුදෙක් තමාට උපදෙස් ලබාගැනීම පිණිස එක්සත් ජාතීන්ගේ මහ ලේකම් විසින් මර්සුකී දරුස්මාන් මහතාගේ සභාපතිත්වයෙන් යුත් කමිටුවක් මඟින් පිළියෙල කරන ලද වාර්තාවක් පමණි.උගත් පාඩම් හා ප්‍රතිසංධාන කොමිසම පත්කිරීම රටේ තිරසාර සාමයක් සහ ජාතීන් අතර සහයෝගයක් ඇති කිරීම පෙරදැරි කරගෙන කිසියම් පාර්ශ්වයකට යම් අසාධාරණයක් වී ඇත්නම් ඒවා ද නිවැරැදි කිරීම අරභයා ප්‍රතිසංධාන ක්‍රියාවලියක ආරම්භය පමණි. එසේ හෙයින් උගත් පාඩම් හා ප්‍රතිසංධාන කොමිසම විසින් ඉදිරිපත් කර ඇති කරුණු පිළිබඳ ව අවශ්‍ය කටයුතු කිරීම දීර්ඝකාලීන ව සිදුකළ යුතු වැඩ පිළිවෙළකි. මෙහිදී වැදගත් වන්නේ උගත් පාඩම් හා ප්‍රතිසංධාන කොමිසමේ නිර්දේශ ක්‍රියාත්මක කිරීම පිළිබඳ රජයේ කැමැත්ත හා කැපවීම ජනාධිපතිතුමා විසින් ම ප්‍රකාශ කිරීම යි.මානව අයිතිවාසිකම් කඩවී ඇතැයි වාර්තා වී ඇති තන්හි ඒවා පිළිබඳව සොයා බැලිය යුතු යැයි උගත් පාඩම් හා ප්‍රතිසංධාන කොමිෂන් වාර්තාව පැහැදිලි ලෙස ප්‍රකාශ කර ඇත. එම වාර්තාවේ 9.37 පරිච්ඡේදයේ සඳහන් කර ඇත්තේ “4.359 (මඪ)(අ) සහ (ආ) නිරීක්ෂණ යටතේ නියත වශයෙන් දක්වා ඇති අවස්ථා පිළිබඳව සහ සිවිල් ජනතාව එල්ල කරමින් කරන ලදැයි වාර්තා වී ඇති ප්‍රහාරයන් පිළිබඳව පරීක්ෂා කළ යුතුය. එම පරීක්ෂණ මඟින් කිසියම් වරදක් හෙළිදරව් වන්නේ නම් වරදකරුවන්ට විරුද්ධව නිසි නෛතික පියවර මඟින් දඬුවම් ලබා දීම කළ යුතුය.”අන්තර්ජාතික ප්‍රජාව විසින් දැනටමත් උගත් පාඩම් හා ප්‍රතිසංධාන කොමිෂන් වාර්තාව ඉහළින් පිළිගෙන ඒ ගැන ප්‍රශංසාව ද පළකර ඇත. බටහිර ලෝකයට අයත් කැනඩාව වැනි රටවල් ද මේ අතර වෙති. ජාත්‍යන්තර ප්‍රජාව ශ්‍රී ලංකාවෙන් ඉල්ලා සිටින්නේ උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාත්මක කරන ලෙසයි.අදාළ කරුණු පිළිබඳ ව සොයා බැලීමට යුද හමුදාව දැනටමත් පරීක්ෂණ මණ්ඩලයක් පත්කර ඇත. තව ද රජය මේ වන විට පොලිස් කොමිසම ද පත් කර ඇත. එනිසා රජය හැකිතරම් කඩිනමින් උගත් පාඩම් හා ප්‍රතිසංධාන කොමිසමේ නිර්දේශ ක්‍රියාත්මක කිරීමට කැපවී සිටින බව පැහැදිලි ය.එසේ හෙයින් සියලුම දේශපේ‍්‍රමී දේශපාලන පක්ෂ සහ සියලුම ශ්‍රී ලාංකිකයින්ගේ යුතුකම වනුයේ ශ්‍රී ලාංකේය අනන්‍යතාව ගොඩනැඟීමට සහ රටේ ඒකීය භාවයත්, ජනතාවගේ ස්වෛරී භාවයත් රැකගැනීමට එකාවන් ව නැගී සිටීමයි. දේශපේ‍්‍රමි බලවේග සමඟ එක්වනු වෙනුවට ඔවුන්ගේ ක්‍රියාකලාපය තුළින් එක්සත් ජාතික පක්ෂය කරනු ලබන්නේ බෙදුම්වාදී කණ්ඩායම්වලට ශක්තිය ලබාදීම යි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=ab1202264</link>
    <topic>අයි එම් එෆ් භීතිකාව</topic>
    <author/>
    <content>දෙවැනි මහා ලෝක යුද්ධය නිමාවත් සමඟ යුද්ධයට සම්බන්ධ වූ බොහෝ රටවල් වල විවිධාකාරයේ මූල්‍ය අර්බුද ඇතිවිය. යුද වියදම් සඳහා අසීමිතව මුදල් නෝට්ටු අච්චු ගැසීමත් සමඟ සමහර රටවල ඇතිවූ බඩු මිල වැඩිවීමේ තත්ත්වය කෙසේ ද යත් බඩු පාර්සලයක් ගෙන ඒමට මුදල් මල්ලක් ගෙන යාමට සිදු වූ අවස්ථා ද විය. එමෙන්ම විදේශ මුදල් හුවමාරු වීමේ අනුපාතය අනුව දැවැන්ත ව්‍යාකූලත්වයක් ඇති විය. ඒ නිසාම විදේශ ගනුදෙනු වල ඇති වූ අවුල තුළින් බොහෝ රටවල ගෙවුම් ශේෂ හිඟය උග්‍ර විය. එනම් විදේශයන්ට ද්‍රව්‍ය හා සේවා සැපයීමෙන් ලද මුදල සහ විදේශයන් ගෙන් ද්‍රව්‍ය ගෙන ඒමෙන් ගෙවීමට ඇති මුදල අතර විශාල පරස්පරයක් ඇතිවිය. මෙම තත්ත්වය සමනය කිරීම සඳහා මැදිහත් වීමට කවුරුත් ඒකාබද්ධව අන්තර්ජාතික මූල්‍ය අරමුදල පිහිටුවා ගත්තේ 1944 දීය. අප රට එහි සාමාජිකත්වය ලබාගත්තේ 1951 දීය.සාමාන්‍යයෙන් රටකට මූල්‍ය පහසුකම් ලබාදීමේදී එහි මූල්‍ය තත්ත්වය පිළිබඳ මූල්‍ය අරමුදලේ විශ්ලේෂකයින් පැමිණ සමාලෝචනයක යෙදීම සහ ඉදිරි ආර්ථික කටයුතු පිළිබඳ යම් යම් උපදෙස් ලබාදීම සිරිතකි. එමෙන්ම ඊට පසු විවිධ අවස්ථාවලදී අන්තර්ජාතික මූල්‍ය අරමුදල සහ එම රට ආර්ථිකයේ ඉදිරි ගමන පිළිබඳ සමාලෝචන කිරීම ද සිදු වේ. විසිහය වතාවක්ම විවිධ අවස්ථාවලදී අපි ඔවුන්ගෙන් මූල්‍ය පහසුකම් ලබා ගතිමු. 2003 එජාප රජය සමයේ අන්තර්ජාතික මූල්‍ය අරමුදලෙන් ලබාගත් මූල්‍ය පහසුකම් මින් විශේෂය. ඊට හේතු වූයේ ඔවුන් ඒ සඳහා ඇතිකර ගත් ගිවිසුම මේ රටේ පොදු ජනතාව කිසිසේත් අනුමත නොකරන මහා කොන්දේසි තොගයකින් සමන්විත වීමය.ශ්‍රී ලංකා රක්ෂණ සංස්ථාව පෞද්ගලික අංශයට විකුණා දැමීම, මහජන බැංකුව කොටස් කර හෝ පෞද්ගලීකරණය කිරීම, රාජ්‍ය සේවකයන්ට නව පත්වීම් ලබාදීම නවතා දැමීම, රාජ්‍ය සේවක වැටුප් වැඩි නොකිරීම, විශ්‍රාම වැටුප් අහෝසි කිරීම, ආදායම් අත්කර ගැනීමේ පනත, සේවකයින් ඉවත් කිරීමේ පනත, බදු සහන පනත, සමෘද්ධි ඇතුළු සහනාධාර කපා හැරීම සඳහා එවකට එක්සත් ජාතික පක්ෂ ආණ්ඩුවේ මුදල් අමාත්‍ය චොක්සි මහතා සහ අන්තර්ජාතික මූල්‍ය අරමුදල අතර ඇතිකර ගත් ගිවිසුමේ මේ කරුණු ඉතා පැහැදිලිව සඳහන් වී තිබිණි. මේ කොන්දේසි කොතරම් බරපතළ වී ද යත් මෙම ගිවිසුම ජනතාවට පමණක් නොව පාර්ලිමේන්තුවට තබා කැබිනට් මණ්ඩලයට ද ඉදිරිපත් නොවීය. එසේ වුවත් එම කොන්දේසි එකින් එක පළවෙනි ණය වාරිකය ලබාගත් වහාම ඔවුන් ක්‍රියාත්මක කළ බව ඒ සම්බන්ධ ඉතිහාසය මතකය අවදි කිරීමෙන් සිහි ගන්වා ගැනීමට අප කාටත් හැකියාව ඇත. එහෙත් සියලු කොන්දේසි ඉටුකළ ඔවුන්ට ලබාගත හැකි වූයේ පළවෙනි වාරිකය පමණක් බව සඳහන් කළ යුතුය. රටට හැඟවූ, රට පාවා දුන් මේ මහා කොන්දේසි තොගය පාර්ලිමේන්තුවට ඉදිරිපත් කළේ මා නියෝජ්‍ය මුදල් අමාත්‍යවරයා ලෙස, 2009 දී මූල්‍ය අරමුදලෙන් ලබාගත් මූල්‍ය පහසුකම් සම්බන්ධව එජාපය සමඟ කළ පාර්ලිමේන්තු විවාදයකදී බව දැන් අයි එම් එෆ් භීතිකාවක් ලෙස කෑගසන ඔවුන්ට මතක් කර දිය යුතුය.2008 වර්ෂයේ ලෝකයේ මහා මූල්‍ය අර්බුදයක් ඇතිවිය. ඒ වසර 100 කට වරක් ඇතිවන අර්බුදයක් බව තතු දත්තෝ කීහ. ඒ මූල්‍ය අර්බුදය මැද ත්‍රස්තවාදී යුද්ධයේ උච්චතම අවස්ථාවට මැදි වී සිටි අපි සිටියේ දැඩි පීඩනයකය. අන්තර්ජාතික මූල්‍ය අරමුදල විශේෂයෙන් තම සාමාජික සෑම රටකටම ලෝක මූල්‍ය අර්බුදයෙන් ගොඩ ඒම සඳහා විශේෂ සහනයන් ලබා දුන්නේය. ඔවුන් සාමාන්‍යයෙන් දෙන මූල්‍ය පහසුකම් කිහිප ගුණයකින් වැඩි කරදීමට හැම රටකටම ඔවුන් සූදානම් විය. ඊට හේතුව අන්තර්ජාතික මූල්‍ය අරමුදල පිහිටුවා ගත්තේ එවැනි අවස්ථාවල ලෝකයේ අර්බුද විසඳීමට අවශ්‍ය නිසාය. අප ද ඔවුන් සමඟ සාකච්ඡා කළෙමු.ඔවුන් හා අප අතර ඇතිකර ගත් එකඟතා ගිවිසුම සහ අවබෝධතා ගිවිසුම පාර්ලිමේන්තුවට පමණක් නොව සියලු මාධ්‍යයන් හරහා ජනතාවට ද ලබා දුනිමු. එහි කිසිදු රහසක් තිබුණේ නැත. වැදගත්ම දෙය නම් මහින්ද චින්තන වැඩපිළිවෙළ ඉදිරියට ගෙන යාම සඳහා ඇතිකර ගත් එකඟතාවයන් බවත් රටේ සුබ සාධන කටයුතු එලෙස ආරක්ෂා කරගත යුතු බවත් ඉතා පැහැදිළි ලෙස එහි සඳහන් කිරීමයි.අප එජාප ආණ්ඩු සමයේ මෙන් නොව අන්තර්ජාතික මූල්‍ය අරමුදල මඟින් දැනටමත් මූල්‍ය වාරික හතක් ලබාගෙන ඇත. මේ දිනවල සිදුවන ඇතැම් මිල ඉහළ යාම් අයි. එම්. එෆ්. උවමනා එපාකම් සඳහා යැයි කෑගසන අයට මතක් කළ යුත්තේ අයි. එම්. එෆ්. ප්‍රබල සාමාජිකත්වය දරන බොහෝ බටහිර රටවල් සීතල විරෝධතාවයක් දක්වද්දී ත්‍රස්තවාදය නිමා කිරීමේ මහා කාර්යය අප ඉටු කළේ ද ඔය කියන සමයේ බවයි. අයි. එම්. එෆ්. සමඟ ගනුදෙනු කිරීමේදී ජාතියේ අවශ්‍යතාව මත තීන්දු තීරණ ගැනීම පිළිබඳ අප රජයේ ස්වාධීනත්වය පිළිබඳ එතරම් හොඳ සාක්ෂියක් තවත් අවශ්‍ය යැයි මම සිතන්නේ නැත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=ab1202265</link>
    <topic>“එන්න රනිල් කටු අත්තේ මල් පිපීදැයි බලන්න..”</topic>
    <author>කේ. සී. ජේ. රත්නායක</author>
    <content>”...මට ලැබුණේ කටු අත්තක්,මම ඒ කටු අත්තේ මල් පුබුදුවා පෙන්වනවා...”2001 දී බලයට පත්වූ එක්සත් ජාතික පක්ෂ ආණ්ඩුවේ අසමසම අගමැති රනිල් වික්‍රමසිංහ මහතා රටට හා ලෝකයට එසේ කීවේය. ඔහු කටු අත්ත යැයි සඳහන් කෙළේ රටටය. 2002 පෙබරවාරි 22දා ඔහු ‘ප්‍රභාකරන් මහතා’ සමඟ අවබෝධතා ගිවිසුමක් අස්සන් කෙළේ ඒ කටු අත්තේ මල් පුබුදුවන්නටය. දැන් ඒ සිද්ධියට හරියටම වසර 10ක් ගතවී ඇත.”එන්න රනිල් කටු අත්තේ මල් පිපුණේ දැයි බලමු..”මෙසේ කියන කෙනෙක් මේ ලෝකයේ කොහේවත් නැත. රනිල්ගේ මල් පිබිදවීම වනාහී ශෝකාත්නයක් වූ සුරංගනා කතාවක්ම විය. අපි ඒ කතාව කෙටියෙන් සිහි කරමු.2001 දෙසැම්බර් 06දා එක්සත් ජාතික පක්ෂ ආණ්ඩුව බලයට පත් විය. කොහොමටත් සීතල දෙසැම්බර් – ජනවාරි දෙමාසය දේශපාලන පළිගැනීම් මාලාවකින් රත්වන්න පටන් ගත්තේය. පොදුජන එක්සත් පෙරමුණු ආණ්ඩුවේ හිටපු ඇමැතිවරුන් හා මන්ත්‍රීවරුන් කිහිප දෙනෙක් ද, පො.එ.පෙ. පාක්ෂිකයන් සිය ගණනක් ද අත පය කපාගෙන ඔළු පලාගෙන පොලිස් කූඩුවට ගියහ. (එය වෙනම කතාවකි) මේ අතර 2002 ජනවාරි 02දා මහනුවර සුනඛ අංශයේ පොලිස් ලොක්කෙක් ඇතුළු කණ්ඩායමක් විශේෂ රාජකාරියක් සඳහා කොළඹට පැමිණියහ. ඔවුන් විසින් “මහා අපරාධයක්” පිළිබඳ තොරතුරු සොයා ගන්නා ලදී.අතුරුගිරියේ මිලේනියම් සිටි හි නිවෙසක තිබූ ආයුධ තොගයක්, අතිශය රහසිගත ලේඛන කිහිපයක් අත්අඩංගුවට ගත් අතර දෙකයි පණහේ රහස් පරීක්ෂක කතාවක් මෙන් එය ජාතිකව හා අන්තර්ජාතිකව ප්‍රසිද්ධ කැර හැරීමට එ.ජා.ප. ආණ්ඩුව සෑහෙන වෙහෙසක් ගත්තේය. මේ සිද්ධිය කවුරුත් දන්නා පරිදි මිලේනියම් සිටි මහා පාවාදීමය. ජීවිත ආශාව අතහැර කොටි ත්‍රස්තවාදීන් ගේ බළකොටුවට රිංගා ත්‍රස්තවාදී නායකයන් එකිනෙකා විනාශ කැර දැමීමට ශ්‍රී ලංකා යුද හමුදාව දිගු දුර විහිදුම් බළකායක් (ඹ්අඅර්‍ථ) පිහිටුවා ගත්තේ 1999 දීය. මෙය අතිශය රහසිගත යුදමය ක්‍රියාමාර්ගයක් විය.මිලේනියම් සිටි හි පිහිටා තිබුණේ එහි ආරක්ෂිත නිවෙසකි. “කොටි ගුවන් හමුදා” ප්‍රධානියා වූ ශංකර් ද තවත් එවැනිම ඉහළ පෙළේ ත්‍රස්ත නායකයින් කිහිප දෙනකු ඉවත් කොට කොටි යුද නායක බාල්රාජ් මුළුමනින්ම අකර්මණ්‍ය කොට ප්‍රභාකරන් බියෙන් සලිත කරවන්නට සමත් වුයේ මේ දිගුදුර විහිදුම් බළකායයි.කොටි නායක ප්‍රභාකරන් ඇතුළු අනෙකුත් ත්‍රස්ත නායකයන්ට ජීවිත බිය දැනෙන්නට ගත්තේය. එළිමහනේ ගමන් බිමන් සීමා විය. තමන්ගේ සුපිරි බළකොටුවටම පැමිණ කිසිදු හෝඩුවාවක් නැති ලෙස ශ්‍රී ලංකා යුද හමුදාව ක්‍රියා කළ ආකාරයෙන් කොටි ත්‍රස්තයින්ද ත්‍රස්ත විය. කෙටියෙන්ම කිවහොත්, රනිල් වික්‍රමසිංහ මහතාගේ එක්සත් ජාතික පෙරමුණු ආණ්ඩුව කටු අත්තේ මල් පිබිදවීම ආරම්භ කෙළේ ශ්‍රී ලංකා යුද හමුදාවේ අතිශය වටිනා බළකායක් කොටි ත්‍රස්තවාදීන්ට පාවාදීමෙනි.මිලේනියම් සිටිඒ සමඟ ම ඔවුන් කල්පනා කරන්නේ ඊනියා අරාබි වසන්තයේ දේශීය නියෝජිත ධුරය ලබා ගැනීමටය. මහජන බලය, මහජන මතය, නැති කවර කල්ලියක් වුවත් සිහින මවන්නේ යටි කූට්ටු ක්‍රමෝපායන් ගෙන් බලය ලබා ගැනීමට ය. එසේ බලය ලබා ගෙන ශ්‍රී ලංකා ආරක්ෂක හමුදාවන් ලැබු ජයග්‍රහණය ආපසු හැරවීමටය. ඉතිහාසයේ කුණු බක්කියට නොව මහජන විරෝධයෙන් අළු දූවිලි බවට පත් වූ රනිල් - ප්‍රභා අවබෝධතා ගිවිසුමට මැජික් බලයෙන් පණ ලබාදීමටත් සමහරු තතනති.වී.විද්‍යාර්ථන් 1991 වසරේ සිට ශ්‍රී ලංකා යුද හමුදාවට බුද්ධිමය තොරතුරු සැපයූ උතුරේ පදිංචිකාරයෙකි. මිලේනියම් සිටි පාවාදීමෙන් දින 14ක් ගතවූ තැන එනම් 2002 ජනවාරි 16දා කොටි ත්‍රස්තවාදීන් අතින් විද්‍යාර්ථන් ඝාතනය විය. ඒ ආකාරයෙන් උතුරේ ත්‍රස්ත කඳවුරුවල ගැවසෙමින් රටේ ජාතික ආරක්ෂාව පතා යුද හමුදාවට බුද්ධිමය තොරතුරු ලබාදුන් සිවිල් පුද්ගලයන් 54ක් වරින් වර කොටි ත්‍රස්තවාදීන් අතින් මරුමුවට පත් වන්නට පටන් ගත්තේ සීරියල් මිනීමැරුම් චිත්‍රපටයක ආකාරයෙනි. ඒ නම් ලැයිස්තු කොටින්ගේ අතට ගියේ මිලේනියම් සිටි පාවාදීමෙන් පසුවය.දිගුදුර විහිදුම් බළකායේ සහ යුද හමුදා බුද්ධි අංශයේ නිලධාරීන් සම්පූර්ණයෙන් අනාරක්ෂිත කෙරුණ අතර ඒ ඇතැමෙක් ජීවිත බේරා ගැනීමට රටින් පවා පලා ගියහ. එල්.ටී.ටී.ඊ.ය ශ්‍රී ලංකා යුද හමුදාවේ දිගුදුර විහිදුම් බළකායට සම්බන්ධ වී වුන් සියලු දෙනා එකිනෙකා බැගින් මරා දමමින් සිටියදී 2002 පෙබරවාරි මස 22දා රනිල් -ප්‍රභා අවබෝධතා ගිවිසුමට අස්සන් තැබුණේය. එහි මෙසේ සඳහන් වෙයි.ව්‍යවස්ථා අංක 1, 2කිසිම පාර්ශ්වයකට හිංසාකාරී යුද හමුදා මෙහෙයුමක නිරත විය නොහැක. මෙය හමුදා ක්‍රියාවලියන් සම්පූර්ණයෙන් නවතාලන අතර, පහත සඳහන් ක්‍රියාවන් එයට අන්තර්ගත වන නමුදු එය එයින් සීමා නොකෙරෙනු ඇත.අ.) ආයුධ මඟින් සෘජුව හෝ වක්‍රාකාරයෙන් වෙඩි තැබීම. ගැඹුරු ප්‍රවේශ ඒකකයන්ගේ ක්‍රියාවන්....මෙහි ගැඹුරු ප්‍රවේශ ඒකකයන්ගේ ක්‍රියාවන් යනුවෙන් අදහස් කැරෙන්නේ ශ්‍රී ලංකා යුද හමුදාව කොටි ත්‍රස්තයින්ගේ බළකොටුවලටම රහසින් ගොස් කළ ප්‍රහාරයන් සම්පූර්ණයෙන් නතර කරන බවයි. කොටින්ට ශ්‍රී ලංකා යුද හමුදාවේ දිගු දුර විහිදුම් බළකාය කෙතරම් තිගැස්මක් ඇති කැර තිබුණේ ද යනු මෙයින් වටහා ගත හැකිය. ඒ එසේ වුවත් සටන් විරාම ගිවිසුම අස්සන් කිරීමෙන් පසුව යාපනය, කොළඹ, මඩකලපුව යනාදී සෑම ප්‍රදේශයකටම නිදහසේ පැමිණි කොටි පිස්තෝලකරුවන් ශ්‍රී ලංකා යුද හමුදාවේ බුද්ධි අංශයට සම්බන්ධ බවට අනාවරණය වූ සියලු දෙනා ඝාතනය කිරීමට තැත් කළහ. කර්නල් තුවාන් මුතාලිෆ්, කර්නල් මේඩීන් සහ මුල් පෙළේ බුද්ධි අංශ නිලධාරීන් දෙදෙනා ද කොළඹ දී කොටි ත්‍රස්තවාදීන් අතින් ඝාතනය වූහ. මේ සියල්ල සිදුවූයේ සටන් විරාම ගිවිසුම ක්‍රියාත්මක වෙමින් තිබියදීය. එහෙත් රනිල් කටු අත්තේ මල් පුබුදන වෑයම අත්හළේ නැත.සටන් විරාමය”...සටන් විරාමය සාර්ථක කර ගැනීමට ක්‍රියාකිරීම ඔබ සැමගේ යුතුකමයි. දැනුවත්ව හෝ නොදැනුවත්ව හෝ සටන් විරාමය උල්ලංඝනය කළහොත් ඒකේ පාඩුව ආණ්ඩුවටයි... සටන් විරාමය කැඩුණොත් අපට අන්තර්ජාතික මට්ටමින් අවාසි සිදුවෙනවා. ඉන්දියාව, ජපානය, යුරෝපීය සංගමය ඇතුළු රටවල් ගණනාවක් අපට සහයෝගය දක්වා තිබෙනවා. රටේ අභ්‍යන්තර කටයුතුවලට විදේශ රටවල් මැදිහත් වීම දැන් වළක්වන්න බෑ...”මාර්තු 13දා යාපනයේ පලාලි හමුදා කඳවුරට ගිය අගමැති රනිල් වික්‍රමසිංහ හමුදා නිලධාරීන් අමතමින් එසේ කීවේය.”සටන් විරාමය උල්ලංඝණය කළහොත් ඒ පිළිබඳ කටයුතු කිරීමට නෝර්වේ රජයේ සහ ස්කැන්ඩිනේවියානු නිරීක්ෂකයන් පැමිණ සිටිනවා.”මායිම් තීරණයමේ එහිදී රනිල් වික්‍රමසිංහ අගමැතිවරයා පැවසූ තවත් අදහසකි. රනිල් - ප්‍රභා ගිවිසුම අනුව ශ්‍රී ලංකාවේ ජාතික ආරක්ෂාව බාර දී තිබුණේ නෝර්වේ රාජ්‍යයටය. ඒ පමණක් නොවේ ගිවිසුම ප්‍රකාරව ශ්‍රී ලංකා රජයේ පාලන ප්‍රදේශ හා කොටි පාලන ප්‍රදේශ අතර මායිම් පිළිබඳව ගැටලුවක් මතුවුවහොත් ඒ මායිම සළකුණු කිරීමේ සම්පූර්ණ බලය හිමි වී තිබුණේ ද ස්කැන්ඩිනේවියානු සටන් විරාම නිරීක්ෂණ කමිටුවේ ප්‍රධානියාටය. ජාතික ආරක්ෂාව පමණක් නොව රටේ සිතියම හා මායිම් තීරණය කිරීමේ බලය පවා හිමි වී තිබුණේ නෝර්වේ රාජ්‍යයටය. මෙවැන්නක් ශ්‍රී ලංකා ඉතිහාසයේ කවරදාවත් සිදු වී නැත. රනිල් - ප්‍රභා ගිවිසුම තනි රටක අභ්‍යන්තර ගැටලුවක් අරභයා ඇති කරගන්නා සටන්විරාමයක් නොව එය පැහැදිලිවම රටවල් දෙකක් අතර ඇති යුද්ධයක් නතර කිරීම සඳහා වූ සටන් විරාමයක් ලෙස සකසා ඇති බව එහි එන සෑම වැකියකින් ම විද්‍යමාන විය. එකී ගිවිසුමේ 4.2 යටතේ මෙසේ සඳහන් වෙයි.”නෝර්වීජියානු විදේශ ඇමැතිතුමා විසින් නියම කර දැනුම් දෙන දිනයේ පටන් මෙම ගිවිසුම ක්‍රියාත්මක වනු ඇත.”බලන්න; රනිල් කටු අත්තේ මල් පුබුදුවන හැටි. ශ්‍රී ලංකාව ඉතිහාසයේ ප්‍රථම වරට නෝර්වේ රාජ්‍යයේ යටත් විජිතයක් බවට පත්ව ඇත.රනිල් - ප්‍රභාකරන් ගිවිසුමේ 1.5 ව්‍යවස්ථාවේ මෙසේ දැක්වෙයි.”භූමි ප්‍රදේශයත් නිශ්චය වශයෙන් හඳුනාගෙන නොමැති පළාත්වල 2001 දෙසැම්බර් 24 දින ශ්‍රී ලංකා රජය සහ දෙමළ ඊළාම් විමුක්ති කොටි සංවිධානය විසින් බලය තහවුරු කරගෙන සිටි ප්‍රදේශ ඒ ආකාරයෙන් ම පැවැත්විය යුතු අතර ව්‍යවස්ථා අංක 1.6 හි ප්‍රකාර මායිම් වෙන් කිරීමක් සිදුවන තෙක් එය එසේ පැවතිය යුතුයි.”එහෙත් මේ අරුම පුදුම ගිවිසුම් අංක 2.2 / 2.3 යන ව්‍යවස්ථාවන්හි දැක්වෙන්නේ හමුදාව රජයේ හා පොදු ගොඩනැඟිලිවලින් ඉවත් විය යුතු බවයි. මෙය අකුරටම කි‍්‍රයාත්මක වූ නමුත් එල්.ටී.ටී.ඊ.යට ඒ නියමය අදාළ නොවීය.ස්වාධීන රාජ්‍යයක නිල හමුදාවක් සහ ත්‍රස්තවාදී කල්ලියක් සමතැන්ලා සැලකිය නොහැක. එහෙත් රනිල් - ප්‍රභා ගිවිසුම මඟින් කොටින්ගේ ත්‍රස්ත කල්ලි සහ ශ්‍රී ලංකා රජයේ හමුදා සමතැන්හිලා පිළිගත්තා පමණක් නොව ඇත්තටම ප්‍රායෝගිකව කරුණු යෙදුණේ රජයේ හමුදාවන් නිවට නියාලු තත්ත්වයට ඇද දැමීමය. සටන් විරාම සමයේ කොටි ත්‍රස්තවාදීන් කිසිදු බාධාවකින් තොරව යුද අවි නැව් පිටින් ගෙන්වා ගත් අතර ඒ කෙතරම් දුර දිග ගියේද යත්;කොටි අඩවියඒ9 මාර්ගය ඔස්සේ රේගු පරීක්ෂාවට ලක් නොවූ කන්ටේනර් පවා කොටින්ගේ අඩවියට රැගෙන යා හැකිවිය. කෙසේ වෙතත් ඒ ගිවිසුමේ වගන්ති යළි යළිත් පිරික්සීම තේරුමක් නැති ක්‍රියාවකි. කොටි ත්‍රස්තවාදීන් සිය වරක් දහස් වරක් නොව දස දහස් වාරයක් ගිවිසුම අමු අමුවේ උල්ලංඝනය කළ මුත් ඔවුනට එරෙහිව සටන් විරාම නිරීක්ෂකයින් ගත් පියවරක් නැත.”අනේ බබා දඟලන්නේ නැතිව ඉන්නකෝ..” වැනි සුරතල් අවවාද මිස කොටින්ට දැනෙන සුළු එකම පියවරක් වත් ගැනීමට අන්තර්ජාතික ප්‍රජාව අසමත් විය. එක්සත් ජාතික පෙරමුණ ආණ්ඩුවේ අගමැති රනිල් වික්‍රමසිංහ මහතා ශ්‍රී ලංකවේ ඉරණම සම්බන්ධයෙන් ලොව කෲරතම ත්‍රස්තවාදී සංවිධානය හා කුප්‍රකට බෙදුම්වාදී විදේශ බලවේග සමඟ අතිශය භයානක සුදුවක යෙදී සිටියේ ඒ ආකාරයෙනි.රනිල් වික්‍රමසිංහ මහතාට නොබෙල් සාම ත්‍යාගය ලැබෙන්නට යන බවද ඒ කාලයේ මෙරට පුවත්පත්වල පළ කෙරිණ. රනිල් කටු අත්තේ මල් පිබිදවීමට ගත් උත්සාහය මෙතෙකින් නිමා නොවේ.කොටි න්‍යායාචාර්ය ඇන්ටන් බාලසිංහම් ඉරණමඩු ජලාශයට සී ප්ලේන් එකකින් ගොඩබැස්සේය. ඔහුගේ විදේශ ගමන් බලපත්‍රයට මුද්‍රා යෙදුවේ නෝර්වේ රාජ්‍යයේ නියෝජිතයන්ය. අගමැති රනිල් මේ ගිවිසුමෙන් ශ්‍රී ලංකාව කවර තරම් නිවට තත්ත්වයකට ඇද දැම්මේද යනු එයින් සිතාගත හැකිය.රනිල් ප්‍රභා ගිවිසුමඅමුවෙන්ම ගතහොත් කරුණු වශයෙන් ගත්විට රනිල් ප්‍රභා ගිවිසුම ශ්‍රී ලංකාවේ ස්වෛරීභාවයට සහ ස්වාධීනත්වයට කළ නිග්‍රහයකි. දෙවනුව එය ශ්‍රී ලංකාව කෙළින්ම විදේශ හමුදාවන්ට ඕනෑම මොහොතක ගොඩ බැසිය හැකි අතිශය අවදානම් කලාපයක් බවට පත් කෙළේය. රනිල් තව තවත් විදේශ බලපෑම් අපේක්ෂා කෙළේය. කොසෝවෝ, එරිත්‍රියාව, දකුණු සූඩානය, නැඟෙනහිර ටිමෝරය යනාදී වශයෙන් ව්ඒඊර්‍ණ හමුදා විසින් රටවල් බෙදමින් තමන්ට සිතැඟි ආකාරයෙන් ලෝක සිතියම වෙනස් කළේ යම් සේද ශ්‍රී ලංකාවේ සිතියම ද රටවල් දෙකක්, රාජ්‍යයන් දෙකක් ලෙස බෙදා වෙන්වීම නොවැළැක්විය හැකි දෙයක් බවට පෙරළෙමින් තිබිණ. රනිල් කටු අත්තේ මල් පිබිදවීමට සිහින මැවූයේ ඒ ආකාරයෙනි.රනිල් - ප්‍රභා ගිවිසුම සම්පාදනය කෙළේ කවුද? වැදගත්ම ප්‍රශ්නය පවතින්නේ එතැනය. විධායක ජනාධිපතිනිය, කැබිනට් මණ්ඩලය, පාර්ලිමේන්තුව, අධිකරණය, ත්‍රිවිධ හමුදා ප්‍රධානීන් යන කිසිවෙක් ඒ පිළිබඳව කිසිවක් දැන සිටියේ නැත. ශ්‍රී ලංකාවේ පැත්තෙන් මේ අරුම පුදුම ගිවිසුම ගැන දැන සිටියේ රනිල් සහ ප්‍රභාකරන් යන දෙදෙනා පමණි. 2002 පෙබරවාරි 21 දා ප්‍රභාකරන් තම “ඊළාම් පාලන ප්‍රදේශයේ” සිට ගිවිසුමට අස්සන් කළ අතර ශ්‍රී ලංකා රජයේ අගමැති රනිල් විත්‍රමසිංහ වවුනියාවට ගොස් 2002.02.22දා එකී ගිවිසුමට අස්සන් කෙළේය. ඒ අනුව ගිවිසුමට පළමුව අස්සන් කොට තිබුණේ ප්‍රභාකරන්ය. අප දන්නා පරිදි රනිල් - ප්‍රභා ගිවිසුම මුළුමනින්ම සම්පාදනය කෙළේ නෝර්වේ රාජ්‍යය හා තවත් විදේශ නියෝජිතයින් කිහිප දෙනෙකි. ශ්‍රී ලංකා රජය සහ රජයේ හමුදාවන් හැකි සෑම ආකාරයෙන්ම හෑල්ලුවට ලක් කළ එකී ගිවිසුම මඟින් කොටි ත්‍රස්තවාදීන් ගේ නීති විරෝධී පාලන ප්‍රදේශ හා ඊළාම් සිතියමට අන්තර්ජාතික වලංගු භාවයක් ලබාදුන්නේය.ඉරණමඒ සියල්ලට ඉහළින් ශ්‍රී ලංකාව සම්බන්ධයෙන් ඉරණම තීන්දු කිරීමේ බලය ඔසවා තැබුණේ නෝර්වේ රාජ්‍යයටය. එමඟින් පෙරළා විදේශ බලවේගයන්ගේ සිතැ¼ඟි මත ශ්‍රී ලංකාවේ සිතියම කවරාකාර වන්නේ ද යන බව තීන්දු වන්නට ඉඩහැර තිබිණ. මෙරට ආණ්ඩුක්‍රම ව්‍යවස්ථාව අනුව අගමැති ධූරය එතරම් බලසම්පන්න නොවේ. විධායකයේ හා ආරක්ෂක හමුදාවන්හි ප්‍රධානියා ජනාධිපති වන්නේය. මෙවැනි අතිශය බැරෑරුම් ගිවිසුමක් අස්සන් කිරීමට තබා ඇමැතිවරයකු පත්කිරීමටවත් අගමැතිවරයාට බලයක් හිමිවන්නේ නැත. දෙවනුව මහජන මතය අතින් ගත්කළ 2001 දී එ.ජා.පෙ. බලයට පත් වූයේ 50%කවත් ජනවරමක් ලබාගෙන නොවේ. මෙවැනි බෙදුම්වාදී ගිවිසුමකට කිසිසේත්ම මහජන අනුමැතිය නොලැබෙන බවත් අමුතුවෙන් කිව යුතු නැත. එසේනම් රනිල් මේ “හපන්කම” කෙළේ කොහොමද? ඒ අන් කිසිවක් නොව විදේශ බලවේගයක හයිය මතය. හැමවිටම විදේශ බලවේගයක පිහිට පැතීම ඔහුගේ සිරිත වී තිබිණ. ශ්‍රි ලංකාවේ මහජන මතය විදේශ බලපෑම මත යටපත් කළ හැකි බව ඔහු විශ්වාස කෙළේය. ශ්‍රී ලංකාවේ මහජන මතය කුමක් වුවත් රනිල් -ප්‍රභා ගිවිසුම පවතින තුරු මෙරට රාජ්‍ය නායකයා ලෙස තමාට වැජඹීමට හැකි බවත් නිරතුරුව තමන් ඒ විදේශ බලවේග විසින් රකිනු ඇති බවත් හෙතෙම අපේක්ෂා කෙළේය. රනිල් කටු අත්තේ මල් පුබුදුවන්නට උත්සාහ කෙළේ එසේය.කෙසේ වෙතත් රනිල් වික්‍රමසිංහ සහ එක්සත් ජාතික පක්ෂය මහජන විරෝධයට ලක්ව ආත්මය නැතිකොට ගත්තේ ඒ වැරැදි කල්පනාව නිසාය. නමුත් රනිල් වික්‍රමසිංහ මහතා මෙන්ම එක්සත් ජාතික පක්ෂය තවමත් විශ්වාස කරන්නේ විදේශ න්‍යාය පත්‍රයකට අනුව දේශපාලනය කිරීමෙන් ශ්‍රී ලංකාවේ රජ විය හැකි බවයි. රට පාවා දුන් ද්‍රෝහි ගිවිසුම අදත් හිස මත තබාගෙන යන්නේ සහ එහි සඳහන්ව තිබූ යටත්වීමේ කොන්දේසි වෙනත් ආකාරයකින් ක්‍රියාත්මක කිරීමට අදත් ඔවුන් උත්සාහ ගන්නේ ඒ නිසාය. උගත් පාඩම් කොමිසම සම්බන්ධයෙන් එ.ජා.ප.ය තම ප්‍රතිචාරය පළ කෙළේ ද ඒ අනුසාරයෙනි.අදෘෂ්‍යමාන හස්තයත්‍රස්තවාදයට එරෙහිව මානුෂීය මෙහෙයුම ක්‍රියාත්මක වෙමින් තිබියදී රනිල් වික්‍රමසිංහ ප්‍රමුඛ එ.ජා.ප.ය ක්‍රියා කෙළේ ශ්‍රී ලංකා රජයට සහ ත්‍රිවිධ හමුදාවට එරෙහිවය. මානුෂීය මෙහෙයුම විජයග්‍රහණයෙන් කෙළවර වූ පසුව පවා අර කාලකන්නි මානසිකත්වයෙන් මිදීමට රනිල් වික්‍රමසිංහ මහතාට සිත් පහළවූයේ නැත. ඉතිහාසයේ ප්‍රථම වරට එක්සත් ජාතික පක්ෂය ජනාධිපතිවරණය මඟහැර ගියේය. රනිල් තම කැමැත්තෙන්ම 2010 ජනාධිපතිවරණ අපේක්ෂකත්වය අත හැරියේ ඇයි? ප්‍රාදේශීය සභා ඡන්දයක්වත් අත නොහැරිය එ.ජා.ප.ය ජනාධිපතිවරණය අත හැරියේ ඇයි?”ෆොන්සේකාට ඉඩ දෙන්න” ඒ විදේශ අදෘශ්‍යමාන හස්තයක් විසින් රනිල්ට ලබාදුන් සංඥාවයි. මෙයින් අපේක්ෂා කෙළේ මෙරට පිබිදුණු විජයග්‍රාහී ජාතික බලවේගය ආපසු හැරවීමටය. එ.ජා.ප.ය කොටි ගැති ව්ට්ර්‍ණ සහ ඇතැම් බෙදුම්වාදී විදේශ රටවල් ෆොන්සේකාට අත දිග හැර උදවු කළෝය. දෙමළ සන්ධානය එළිපිටම ෆොන්සේකාට සහාය පළ කෙළේය. ඒ මැතිවරණ ව්‍යාපාරයේදී ෆොන්සේකා පාර්ශ්වයට ලැබුණු ඩොලර් මලු කන්දරාව අදටත් අභිරහසකි. කුප්‍රකට සුදු කොඩි කතාව එළියට පැන්නේද කාරණා දෙකක් හේතු කොට ගෙනය. එකක් නම් ඊළාම්වාදීන් පිනවීමය. දෙවැන්න විදේශ උගුලක් ක්‍රියාත්මක කිරීමටය. එහෙත් මෙවරත් ඒ විදේශ න්‍යාය පත්‍රය පරාජයට පත් කිරීමට මහජනතාව පෙරට පැමිණියේය. වැඩි ඡන්ද ලක්ෂ 18කින් මහින්ද රාජපක්ෂ ජනාධිපතිතුමා බලයට පත් වූයේ දෙවැනි ධූර කාලය සඳහා සියයට 60 ඉක්මවන මහජන වරමක් ලබාගත් අද්විතීය ජනනායකයා බවට ලෝක වාර්තාවක් ද පිහිටුවමිනි. මෙරට සැබෑ මහජන මතය එසේ විය.එහෙත් අදෘශ්‍යමාන විදේශ න්‍යාය පත්‍රය සැඟවුණා මිස අහෝසි වී ගියේ නැත.යුද අපරාධ, මානව හිමිකම්, වේෂ නිරූපණයෙන් එය වෙනත් ආකාරයකින් එළියට පැන්නේය. මෙහිදී නැවත වරක් රනිල් වික්‍රමසිංහ මහතා ප්‍රමුඛ එ.ජා.ප.යත්, කොටි ගැති ව්ට්ර්‍ණ ජාලයත් අත්වැල් බැඳගත්තේය. චැනල් -4 මඩ වීඩියෝ ලොව පුරා ප්‍රදර්ශනය කෙරිණ. එහෙත් ඔප්පු කළ හැකි කිසිවක් එහි නොතිබිණ.එ.ජා. මානව හිමිකම් සමුළුවේදී ශ්‍රී ලංකා රජයට සහ ත්‍රිවිධ හමුදාවට එරෙහිව කුමන හෝ ක්‍රියාවක් සැලසුම් කෙරුණේද රනිල් වික්‍රමසිංහ මහතා සහ එ.ජා.ප.ය ඊට ප්‍රසිද්ධියේ හා අප්‍රසිද්ධියේ සහාය දුන් බව නොරහසකි. ඊළාම්වාදීන් කොඩිය ඔසවා ගත් කවර තැනෙක වුවද රනිල් ගේ මුවට නැඟුණේ සිනහවකි.දැන් ජිනීවා නුවර එ.ජා. මානව හිමිකම් සමුළුවේදී ශ්‍රී ලංකාවට එරෙහිව පාඩමක් උගන්වන බවට අනතුරු හඟවා ඇත. ඊට හේතුව නම් උතුරු පළාතෙන් හමුදාව ඉවත් කරගත යුතු බවට කෙරුණ නියෝග ශ්‍රී ලංකා රජය නිර්භීතව ප්‍රතික්ෂේප කිරීම නිසාය.ශ්‍රී ලංකා රජයට සහ රාජ්‍ය නායකයාට එරෙහිව ජිනීවා නුවරදී දැනෙන්නට පහර වදිනු ඇතැයි කොටි ගැත්තෝ බලා සිටිති.ලෝක වෙළෙඳපොළේ තෙල් මිල ඉහළ යෑම ලෝකයේ සෑම රටකටම හිසරදයක් වී ඇත.ආසියාවේ පමණක් නොව යුරෝපයේ ද මහජන උද්ඝෝෂණ දකින්නට ලැබෙයි. නමුත් එක්සත් ජාතික පක්ෂය සහ තවත් අවස්ථාවාදී කල්ලි කල්පනා කරන්නේ තෙල් මිල ඉහළ යෑම හරහා ශ්‍රී ලංකාවට ද ඊනියා අරාබි වසන්තය පැමිණෙනු ඇති බවයි.ඊජිප්තුව, ලිබියාව යනාදී වශයෙන් ආණ්ඩු පෙරළි හටගනු ඇතැයි ඔවුන් අපේක්ෂා කරයි.එක් පැත්තකින් රනිල් වික්‍රමසිංහ මහතාගේ එක්සත් ජාතික පක්ෂය ශ්‍රී ලංකාවට එරෙහි විදේශ න්‍යාය පත්‍රයට ගොම්පස් අල්ලන්නේය.ඒ සමඟ ම ඔවුන් කල්පනා කරන්නේ ඊනියා අරාබි වසන්තයේ දේශීය නියෝජිත ධුරය ලබා ගැනීමටය. මහජන බලය, මහජන මතය, නැති කවර කල්ලියක් වුවත් සිහින මවන්නේ යටි කූට්ටු ක්‍රමෝපායන් ගෙන් බලය ලබා ගැනීමට ය. එසේ බලය ලබා ගෙන ශ්‍රී ලංකා ආරක්ෂක හමුදාවන් ලැබු ජයග්‍රහණය ආපසු හැරවීමටය.ඉතිහාසයේ කුණු බක්කියට නොව මහජන විරෝධයෙන් අළු දූවිලි බවට පත් වූ රනිල් - ප්‍රභා අවබෝධතා ගිවිසුමට මැජික් බලයෙන් පණ ලබාදීමටත් සමහරු තතනති.2002 දී රනිල් ද්‍රෝහි ගිවිසුමකට අස්සන් කෙළේ විදේශ රූකඩයක් බවට පත් වෙමිනි. එදා විපක්ෂ නායක ධුරය දැරුවේ මහින්ද රාජපක්ෂ මහතාය. රනිල් ප්‍රභා ගිවිසුමේ රටට හානිකර කිසිවකට එකඟ විය නොහැකි බව එතුමා එදා ප්‍රසිද්ධියේ කීවේය. ඒ ප්‍රකාශය පරිදිම ශ්‍රී ලංකාව සටන් විරාම උගුලෙන් ගලවාගෙන මුළු රටටම සාමය හා නිදහස ගෙන දීමට එතුමා සමත් විය.විදේශ ඇමැති ලක්ෂ්මන් කදිර්ගාමර් මහතා කොටි ත්‍රස්තවාදීන් විසින් ඝාතනය කරන ලද්දේ සටන් විරාමය ක්‍රියාත්මක වෙමින් පැවති කාලයේදීය. එදා අගමැති ධුරය දැරුවේ මහින්ද රාජපක්ෂ මහතා ය. ලක්ෂ්මන් කදිර්ගාමර් අවමංගල උත්සවයේදී එතුමා කළ ප්‍රකාශය ජාතිකව හා අන්තර්ජාතිකව ප්‍රචාරය කෙරිණ. සාම උන්මාදයේ මෝහනයට පත්ව ප්‍රභාකරන්ට එරෙහිව වචනයක්වත් කීමට ඇතැම්හු බිය වූහ. එහෙත් මෙවැනි අපරාධ ඉවසිය නොහැකි බව මහින්ද රාජපක්ෂ අගමැතිතුමා එදා ප්‍රසිද්ධියේ කීවේය. ඒ මෙසේ ය.“සැප්තැම්බර් 11 ප්‍රහාරය, ජුලි 7 ලන්ඩනයට කළ ත්‍රස්ත ප්‍රහාරය, රජිව් ගාන්ධි මහතා කෲර ලෙස ඝාතනය කිරීම, ජනාධිපති රණසිංහ පේ‍්‍රමදාස මහතා සහ ජනාධිපති අපේක්ෂක ගාමිණි දිසානායක යන මහත්වරුන් මෙන්ම විදේශ ඇමැති ලක්ෂ්මන් කදීර්ගාමර් මහතා ඝාතනය කිරීම යනාදිය එක හා සමාන කම්පනයෙන් යුක්තයි. පෙරදිග සහ අපරදිග පිහිටි සංවර්ධිත සහ සංවර්ධනය වෙමින් පවතින සියලු රටවල් අනිවාර්යෙන්ම සහ නිත්‍ය වශයෙන් ත්‍රස්තවාදය අතු ගා දැමීමට මෙන්ම ලොව පුරා ප්‍රජාතන්ත්‍රවාදී ජීවනයේ වටිනාකම් ශක්තිමත් කිරීමට එක්විය යුතුයි. අපේ රට විවිධ ජාතීන් විවිධ ප්‍රදේශවල ජීවත්වන විවිධ භාෂාවන් කතා කරන විවිධ ආගම් අදහන පොදු උරුමයක් හා ලෝකය සමඟ පොදු සබඳතා පවත්වන රටක්. මෑත අතීතයේ කදීර්ගාමර් මහතා එය එක් අතකින් නියෝජනය කළ අතර අනිත් අතින් ඒ යථාර්ථය බාහිර ලෝකයට පලදායී ලෙස පෙන්වා දුන්හ.එල් ටී ටී ඊ ය විනාශ කිරීමට සොයමින් සිටියේ මේ මූලික යථාර්ථයයි. ඔවුන්ගේ අවිය අමෝරන්නේ අප දිවි හිමියෙන් සුරකින අපේ රට ;බදීමටත්, ප්‍රජාතන්ත්‍රවාදී ජීවන රටාව විනාශ කර දැමීමටත්ය.එදා අගමැති ධුරය දරමින් මහින්ද රාජපක්ෂ මහතා කළ මේ ප්‍රකාශය අදටත් වලංගුය. එල් ටී ටී ඊ ත්‍රස්තවාදයෙන් ශ්‍රී ලංකාව නිදහස්ය. එහෙත් අවතාර තවමත් හොල්මන් කරති.රට බෙදීමජීවන වියදම, තෙල් මිල, වැඩි වැටුප් යනාදී අතිශය සාමාන්‍ය හා සාධාරණ සටන් පාඨ රැගත් බැනර් පසුපස ද අර අවතාර සැඟ වී සිටිති. ඔවුන්ට වුවමනා වන්නේ රට බෙදීම හා ප්‍රජාතන්ත්‍රවාදය විනාශ කරන කාට හෝ ආධාර කිරීමටය. එහෙත් ප්‍රභාකරන් ජීවත්ව සිටියදී ලබා ගත නොහැකි වූ ත්‍රස්තවාදී ඊළාම් රාජ්‍යය ඔහුගේ අවතාරයට ලබාගත නොහැක.මේ අවතාර පරාජය කළ හැක්කේ ද? විදේශ න්‍යාය පත්‍ර පරාජය කළ හැක්කේ ද මහජන මතයෙනි. මානුෂීය මෙහෙයුම ජය ගත්තේ යම් සේද රටට එරෙහිව රාජ්‍ය තාන්ත්‍රිකව එල්ල වන ත්‍රස්තවාදය ජයගත හැක්කේ ද ඊට ඔබින මානුෂීය මෙහෙයුමකිනි. ඒ මානුෂීය මෙහෙයුම අන් කවරක් වත් නොව මහජන එකමුතුව හා බලය පෙන්වීමය.මීට දස වසරකට ඉහතදී හානිකර විදේශ න්‍යාය පත්‍රයක් අනුව රනිල් වික්‍රමසිංහ මහතා සහ බෙදුම්වාදී කොටි ගැත්තන් ශ්‍රී ලංකාව උගුලකට හසු කෙළේ යම් සේද හරියටම වසර 10 කට පසුව නැවතත් එබඳු විදේශ උගුලක් ශ්‍රී ලංකාව මත පතිත වන්නට යන බව පෙනේ.පවාදීමේ දස වර්ෂ පූර්ණය සැමරීමට රනිල් වික්‍රමසිංහ මහතාට මෙය පි‍්‍රය සාදයක් වැනි අවස්ථාවක් විය හැකි වුවත් අති බහුතර මහජනතාව ඒ දෙස බලා සිටින්නේ සමාව දිය නොහැකි ආකල්පයකින් බව වික්‍රමසිංහ මහතා සහ කොටි ගැති ඩොලර්වලට කඩේ යන ව් ට් ර්‍ණ කට්ටිය මතක තබා ගැනීම වැදගත් වනු ඇත.මානුෂිය මෙහෙයුම මහජන බලයෙන් ජයගත්තා සේම මේ විදේශ උගුල පරාජය කිරීමට ද මහජනතාව පෙරට පැමිණෙන බව නිසැකය.එදා විපක්ෂ නායක ධුරය දැරූ මහින්ද රාජපක්ෂ ජනාධිපතිතුමා පාර්ලිමේන්තුවේදී කළ ප්‍රකාශයශ්‍රී ලංකාවට ස්ථිර සාමයක් ළඟාකර දීම සඳහා ගන්නා සාධාරණ ක්‍රියාමාර්ග අනුමත කරන නමුත් රටේ ස්වෛරීභාවයට, භෞමික අඛණ්ඩතාවට හා ඒකීයභාවයට හානි කරන යම් දෙයක් සිදු වෙනවා නම් එයට එකඟ වන්නේ නෑ.ජනතාව තුළ අප රටේ ස්වාධීනත්වය ගැන ගැටලුවක් ඇතිවී තිබෙනවා. ස්ථිර සාමයක් ඇති කිරීමට කාටත් උවමනායි. කිලිනොච්චි හා මුලතිව් දිසා හැර අනෙක් දිසාවන් රජයේ හමුදා විසින් නිදහස් කර ගෙන තිබුණා.උතුරේ සන්නද්ධ කණ්ඩායම් නිරායුධ කිරීම ගැන ගිවිසුමේ සඳහන් වෙනවා. ප්‍රජාතන්ත්‍රවාදයට පැමිණ සිටින දෙමළ සංවිධානවලට දේශපාලනය කිරීමට අවස්ථාව නැතිවී තිබෙනවා. එල් ටී ටී ඊ සංවිධානය නිරායුධ කිරීම ගැන මේ ගිවිසුමේ සඳහන් වෙන්නෙ නැහැ.ධීවර ජනතාවට ලැබී ඇති සහනය අගය කරනවා. බඩු භාණ්ඩ හිඟයකින් තොරව ලැබේ නම් ඒ ගැන ගැටලුවක් නැහැ. භාණ්ඩ බාධාවකින් තොරව යැවිය යුතු බව විශ්වාස කරනවා.එල් ටී ටී ඊයට එරෙහි මෙහෙයුම් නැවැත්වීම ගැන ජනතාව අතර ප්‍රශ්නයක් තිබෙනවා. එල් ටී ටී ඊ ඔවුන්ගේ භාණ්ඩ මෙරට ගෙන ඒම නැවැත්වීමට අපේ නාවික හමුදාවට පුළුවන්දැයි සැකයක් තිබෙනවා. ඒකීය භාවය ගැන ගැටලු මතු වෙනවා.අපේ ආණ්ඩුව නෝර්වේ සහාය පැතුවේ මැදහත් කරුවකු ලෙස නොවේ.උපකාරක කාර්යභාරයක් සඳහායි. ඔවුන් එතැනින් එහාට ගොස් බේරුම්කරුවකු නොව ඇප කරුවකු බවට පත්වී තිබෙනවා.මායිම් ගැන හිතෙන කොට ඉන්දියාවේ කාශ්මීරයේ තත්ත්වය අමතක කරන්න එපා. ශ්‍රී ලංකාව තුළ කාශ්මීරයක් ඇති නොකළ යුතුයි. විසඳිය නොහැකි ප්‍රශ්නයක් අනාගත පරපුර මත පටවන්නට ඉඩ ඇති බව අමතක කරන්න එපා.උපකාරක කාර්යයන් කිරීමට නෝර්ජියානුවන්ට අයිති වුණත් තීන්දු ගැනීම ඔවුනට පැවැරීම අපේ රටට අවාසි බව ජනපති කල්පනා කළ ද තීන්දු ගැනීමේ කමිටුවට ඉන්දියාව හා සමඟ සිංහල දෙමළ මුස්ලිම් ජනතාව සම්බන්ධ කරගන්නෙ නැත්තේ ඇයි?මෙරටට ස්ථිර සාමයක් සඳහා ගන්නා සාධාරණ ක්‍රියාමාර්ග අනුමත කරනවා.මේ රටේ ස්වෛරීභාවයට භෞමික අඛණ්ඩතාවයට හා ඒකීය භාවයට හානි කරන දෙයක් සිදු වෙනවා නම් අප එයට එකඟ වෙන්නෙ නැහැ.රටේ සාමය උදා වුවත්, සාමය සඳහා ඇප කැපවී සිටියත් මේ රට දෙකඩ කරන කිසිවකුට කැමැති නැති බවත් ඒ සඳහා ඉඩ නොදෙන බවත් සඳහන් කරනවා.කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=ab1202266</link>
    <topic>සංවිධායකයෝ ඇදලා දමලා මට ආසන සංවිධායකකම් එපා</topic>
    <author>චන්දන බණ්ඩාර</author>
    <content>කරූ කියයිඅරලියගහ මැදුරේදී සියලුම ශ්‍රී.ල.නි.ප ආසන සංවිධායකවරුන් වෙනුවෙන් විශේෂ රැස්වීමක් ගිය සතියේ පැවැත්විණි. ඒ ජනාධිපතිතුමා ගේ ප්‍රධානත්වයෙනි. අරලියගහ මැදුරේ විශේෂ ශාලාවක ඒ සඳහා ආසන සංවිධායකවරුන් සූදානම් වෙද්දී අරලිය ගහ මැදුර ඇතුළත තවත් තැනක මැති ඇමතිවරු පිිරිසක් ජනාධිපතිතුමාගේ පැමිණීම බලාපොරොත්තුවෙන් සිටියහ.ඇමැති මෛත්‍රිපාල සිරිසේන, බස්නාහිර ප්‍රධාන ඇමැති ප්‍රසන්න රණතුංග, ඌව ප්‍රධාන ඇමැති ශෂින්ද්‍ර රාජපක්ෂ, ඇමැති ඩලස් අලහප්පෙරුම සහ ජනාධිපති කාර්ය මණ්ඩල ප්‍රධානී ගාමිණී සෙනරත් සහ දෙහිවල නගරාධිපති ධනසිරි අමරතුංග ඒ අතර වූහ.ජනාධිපතිතුමා මැති ඇමැතිවරු සහ පිරිස දුටු විටම සැහැල්ලු වෙන් සිනහ වෙමින් කාගේත් අවධානය යොමු කළේ ඌව ප්‍රධාන ඇමැති ශෂින්ද්‍ර රාජපක්ෂ වෙතට ය.“ආ කොහොමද කට්ටිය. ඒක නෙමෙයි කොහොමද ශෂී කතරගම මැණික්” ජනාධිපතිතුමා විමසා සිටියේ ය.“සර් දැන් මැණික් ගැන ගාණක් නෑ. මිනිස්සු මැණික්වලට පයින් ගහගෙනනේ යන්නේ” මහ ඇමැති ශෂීන්ද්‍ර කීවේ සංවර්ධනය කරමින් තිබූ පාරේදී හමුවූ මැණික් සිහිපත් කරමිනි.“මිනිස්සු පාරක් හාරලා මැණික් සොයනවාලු නේද?” ජනාධිපතිතුමා විමසා සිටියේ ය.“සර් මං හිතන්නේ ඔය කියන මැණික් ලැබුණ ඉඩමේ මං හිතන්නේ මැණික් කර්මාන්ත ශාලාවක් තිබුණ තැනක් වෙන්න පුළුවන් කියනවා. රජවරුන්ට මැණික් ඔටුනු හදපු තැනක් වගේ කියලා මතයක් තියෙනවා. එතැනින් හමු වුණ හැම මැණිකක් ම ඔප දාපු ඒත් යම් පළුදු සහිත මැණික් බව කියවෙනවා. අවුරුදු 1000 ක් විතර පැරැණි බවයි කියවෙන්නේ” ඌව මහ ඇමැති ශෂීන්ද්‍ර රාජපක්ෂ කියා සිටියේ ය.“ඒක නෙමෙයි ඔයාට මැණික් ලැබුණේ නැද්ද” ජනාධිපතිතුමා සිනහ වෙමින් විමසා සිටියේ ය. “අයියෝ සර් මට කොහෙන්ද මැණික්. මං හිතන්නේ මේ ඉඩම හැමෝටම සාධාරණ ලෙස බෙදිලා ගියොත් හොඳයි” මහ ඇමැති ශෂින්ද්‍ර රාජපක්ෂ ජනාධිපතිතුමාට කීවේ ය.ගිය සතියේදී ශ්‍රී ලංකා නිදහස් පක්ෂයේ ශාඛා සමිති ප්‍රතිසංවිධාන කටයුතු ආරම්භ විය. එහි ආරම්භය සිදුවූයේ හම්බන්තොට, තිස්සමහාරාම ආසනයේ සූරියවැව ප්‍රදේශයේදීය. එම කටයුතු සිදු කෙරුණේ කථානායක චමල් රාජපක්ෂ, ජී. එල්. පීරිස්, ඩබ්ලිව්. ඩී. ජේ. සෙනෙවිරත්න යන ඇමැතිවරු ඇතුළු පිරිසකගේ ප්‍රධානත්වයෙනි. එහිදී සූරියවැව ප්‍රදේශයේ ගම් මට්ටමින් ගෙයක් පාසා යමින් ශාඛා සමිති පිහිටුවීමේ වගකීම් පවරා තිබුණේ තවත් පිරිසකටයි. දෙහිවල ශ්‍රීලනිප ප්‍රධාන සංවිධායක දෙහිවල ගල්කිස්ස නගරාධිපති ධනසිරි අමරතුංග, පාර්ලිමේන්තු මන්ත්‍රී ටී. රංජිත් සොයිසා, පළාත් සභා මන්ත්‍රී කාංචන ජයරත්න එම පිරිසට අයත් වූහ.එම මැති ඇමැතිවරු සහ ආසන සංවිධායකවරු ගෙයක් පාසා යමින් ජනතාවගේ ගැටලු පිළිබඳව විමසමින් ශ්‍රීලනිප පාක්ෂිකයන්ගේ ගැටලු පිළිබඳ සාකච්ඡා කළහ. ඒ අනුව ගිය සෙනසුරාදා උදේ 10 ට සහ සවස 2 ට ශාඛා සමිති ප්‍රතිසංවිධානය කිරීම් සිදුවිය.එසේ පිහිටු වූ සෑම ශාඛා සමිති රැස්වීමකම ශ්‍රීලනිප පාක්ෂිකයෝ 250 - 300 අතර පිරිසක් සහභාගි වී සිටීම විශේෂත්වයක් විය.එසේ පිහිටු වූ සෑම ශාඛා සමිතියකටම පාහේ කථානායක චමල් රාජපක්ෂ මහතා ද පැමිණ ජනතාව හමුවී අදහස් හුවමාරු කරගත්තේය. කථානායකවරයා එවකට වාරිමාර්ග ඇමැතිවරයා ලෙස කටයුතු කළ කාලයේ ගොවි ජනතාවට ඔහු කළ සේවය නිසා ජනතාව බොහෝ විට චමල් රාජපක්ෂ මහතා අමතන්නේ ‘අපේ දෙයියෝ’ නමිනි.එහිදී ජනතාව තම ආසනයේ නායකයා වන කථානායක තුමාට කීවේ මේ දිනවල තමන් වගා කර ඇති එළවළු වර්ගවල මිල පහළ යාම ගැනයි. “ඔබතුමාලා හැමෝම එකම කාලයට තක්කාලි, වම්බටු වගා කළාම එළවළු අතිරික්තයක් ඇති වෙනවා. ඒ නිසා මේ කාලයට කවුරුත් වගා නොකරන එළවළු වගා කරන්න” කථානායක තුමා ජනතාවට උපදෙස් ලබා දුන්නේය.මේ අතරතුර ගිය ඉරිදා සවස 4.00 ට තිස්සමහාරාම මහවැලි කේන්ද්‍ර ශාලාවට තිස්සමහාරාම ශ්‍රීලනිප ශාඛා සමිති පිහිටුවීම බාර දුන් මැති ඇමැතිවරුන් සහ නව ශාඛා සමිති සභාපතිවරුන් ලේකම්වරුන් කැඳවා තිබිණි. ඒ කථානායක චමල් රාජපක්ෂ මහතා විසිනි.මේ අතර එම ස්ථානයට හදිසියේ ම ජනාධිපතිතුමා පැමිණ තිබිණි. ජනාධිපතිතුමා එහි පැමිණ මුලින්ම ශාඛා සමිති ප්‍රතිසංවිධාන කටයුතුවල නිරත වූ මැති ඇමැතිවරුන් සමඟ විශේෂ සාකච්ඡාවක් සිදු කළේය. ජනාධිපතිතුමා බොහොම සැහැල්ලුවෙන් එහිදී මැති ඇමැතිවරු සමඟ කතාබහ කළේය. ජනාධිපතිතුමා එදින ඇඳ සිටියේ නිල්පාට මල් සහිත ෂර්ට් එකකි. “සර් අද නම් ඔය ෂර්ට් එකට ඔබතුමා කුමාරයෙක් වගේ පේන්නේ” දෙහිවල ශ්‍රීලනිප සංවිධායක ධනසිරි අමරතුංග කීවේය. “ආ මොකද අපි හොඳට ලස්සනට ඉන්නවාට ඉරිසියයිදැ”යි ජනාධිපතිතුමා පෙරළා විහිළුවක් කරමින් කීවේය.ඉන් අනතුරුව ජනාධිපතිතුමා විමසා සිටියේ ජනතාවගේ ගැටලු මොනවාද කියාය. “ඇත්තටම සර් ගොඩක් අයට තෙල් මිල ගැන ලොකු ප්‍රශ්නයක් නැහැ. පෙට්‍රල් මිල ටිකක් වැඩිවීම තමයි මේ අයට තියෙන ගැටලුව. ජනතාව ඔබතුමා රට සංවර්ධනය කරන වැඩපිළිවෙළ ගැන සතුටෙන් ඉන්නේ” මැති ඇමැතිවරු කියා සිටියහ.“ආ දෙහිවල නගරාධිපතිතුමා ඔයාට ජනතාව ඉදිරිපත් කරපු ගැටලු මොනවා ද?” ජනාධිපතිතුමා විමසා සිටියේය. “සර් මේ පැතිවල ජනතාව කියනවා කථානායකතුමාට ඒ තනතුරෙන් අයින් වෙලා ප්‍රබල ඇමැතිකමක් ලබාගන්න කියලා. ඒක ඔබතුමාට කියන්න කියලත් කියනවා. කථානායකතුමා නිසා එතුමා ස්වාධීනව වැඩ කරන්නෙ. ඒ නිසා එයාලට පාඩුයි කියලා පාක්ෂිකයෝ කියනවා” ධනසිරි අමරතුංග ජනතාවගේ මතය ජනාධිපතිතුමාට කීවේය.ඒ සමඟම ජනාධිපතිතුමා සිනහ වෙමින් කීවේ “එතුමා පාර්ලිමේන්තුවේම ලොක්කනේ. ඉතින් එයාට ලොකු බලයක් තියෙනවා” කියාය.ඉන් අනතුරුව මැති ඇමැතිවරුන් පිරිස සහ නව ශාඛා සමිති සභාපති සහ ලේකම්වරුන් 500 ක් පමණ පිරිසක් විශේෂ ශාලාවකට කැඳවා තිබිණි. එහිදී ජනාධිපතිතුමා ඇතුළු නව ශාඛා සමිති සභාපතිවරු පිරිස පිළිගනු ලැබුයේ කථානායක චමල් රාජපක්ෂ මහතා විසිනි. එහිදී කථානායක තුමා පිළිගැනීමේ කථාව අවසන් කළේ ඉතා හැඟීම්බර වචන කීපයකිනි.“මල්ලි ඔයා මෙතැනට එයි කියලා මම දැනගෙන හිටියේ නෑ. කොහොම උනත් බොහොම ස්තුතියි මල්ලි ඔයාට කියමිනි” ඒ සමඟම එහි සිටි පිරිස අත්පොළසන් දෙමින් කථානායකතුමාට සහ ජනාධිපතිතුමාට සිය ප්‍රසාදය පළ කළේ රාජපක්ෂ පවුලේ නිහතමානී බව අගයමිනි. “මට ගමට ආ වෙලාවේ ආරංචි වුණා ශාඛා සමිති ප්‍රතිසංවිධාන කටයුතු සිදු කෙරෙනවා කියලා. මේ වෙනකොට අපේ විරුද්ධවාදීන් කියනවා ජනතාව ශ්‍රීලනිපයෙන් ඈත් වෙලා කියලා. ඒත් එහෙම වෙලා නෑ. අනික අපට ජනතාව අමතක කරන්න බැහැ. දේශපාලනඥයන්ට ජනතාව අමතක වුණොත් එදාට එයාලා ඉවරයි. ප්‍රාදේශීය සභා මන්ත්‍රීවරයාගේ ඉඳලා ජනාධිපති කියන තනතුර දක්වාම කවුරුත් පත් වෙන්නෙ ජනතාවගේ ඡන්දයෙන්. ඒ නිසා අපට ජනතාව අමතක නැහැ. දේශපාලන පක්ෂයක් නැත්නම් නායකයෝ බිහි වෙන්නේ නෑ. ඒ නිසා අපි පක්ෂය නිරතුරුව ශක්තිමත් කළ යුතුයි.” ජනාධිපතිතුමා නව ශ්‍රීලනිප ශාඛා සමිති සභාපතිවරු, ලේකම්වරු හමුවේ අවධාරණය කළේය.“දැන් මේ වෙනකොට විපක්ෂයේ බංකොලොත් බව වහ ගන්න රටේ උද්ඝෝෂණ සිදු කරනවා. මේවා සාමකාමී උද්ඝෝෂණ නෙමෙයි. විපක්ෂය හැම වෙලාවේම උද්ඝෝෂණයකින් ඉල්ලන්නේ මළ මිනියක්. විපක්ෂය හැම මොහොතකම බලන්නේ රටේ දේපළ හානි කරලා පොලිසිය ගෙන්වාගෙන පොලීසියට ගල් මුල්වලින් ගහන්න. විපක්ෂයට අවශ්‍ය උද්ඝෝෂණවලදී තුවාල වුණ මිනිස්සු සහ ලේ තැවරුණු මිනිස්සු. එහෙමයි දැන් විපක්ෂය මේ ආණ්ඩුව පෙරළන්න හදන්නේ. මේවා ගැන ගමේ ජනතාව දැනුම්වත් කරන්න.” ජනාධිපතිතුමා නව ශාඛා සමිති සභාපතිවරුන් හමුවේ කීවේය.“එහිදී සභාවෙන් මතු වූ කාරණයක් වූයේ මුස්ලිම් ජනතාව ශ්‍රීලනිපයට තව තවත් ළංකර ගත යුතු බවය. ඊට ජනාධිපතිතුමා දුන්නේ අපූරු පිළිතුරකි. “මුස්ලිම් ජනතාව ශ්‍රීලනිපයට ළංකර ගන්න නම් ආදර්ශයට ගන්ඩ ඕනේ වැඩ කාරයෙක් ඉන්නවා. දෙහිවල මුස්ලිම්වරු 24000 ක් ඉන්නවා. මෙවර ඒ හැමෝම ධනසිරිට ඡන්දය දුන්නේ. මුස්ලිම් ඡන්ද ගන්න නම් ඔවුන්ට විශ්වාසවන්තයකු වෙන්ඩ ඕනේ. ඒ ගැන ඕනනම් ධනසිරි අමරතුංගගෙන් ටියුෂන් ගන්න” ජනාධිපතිතුමා සිනහ වෙමින් කීවේය.තම කටයුතු කිහිපයක් සඳහා කොළඹින් බැහැරව සිටි එජාප හිටපු නියෝජ්‍ය නායක කරු ඉන්ධන මිල වැඩි කිරීමට එරෙහිව එක්සත් ජාතික පක්ෂයේ ප්‍රධානත්වයෙන් පැවැත්වූ උද්ඝෝෂණයට එක් වූයේ එක්සත් ජාතික පාක්ෂිකයන්ගේ උණුසුම් ප්‍රතිචාර මධ්‍යයේ ය.එසේ ම ගෙවී ගිය සතියේ දී සංඝයා වහන්සේ, එජාප ක්‍රියාකාරිකයන් හා සිවිල් සංවිධාන නියෝජිතයන් ගණනාවක් කරුගේ අමරසේකර මාවත නිවසේ දී ගම්පහ දිස්ත්‍රික් කාර්යාලයේ දී හා කිරුලපන පෞද්ගලික කාර්යාලයේ දී හමුවූයේ කරුගේ ඉදිරි දේශපාලන කටයුතු ක්‍රියාත්මක කිරීමට තමන්ගේ දායකත්වය ලබාදීම සම්බන්ධව සාකච්ඡා කිරීමට ය. පක්ෂය සමඟි කර දේශපාලන ජයග්‍රහණ ලබා ගන්නා පක්ෂයක් බවට පත් කිරීම සඳහා කරු ආරම්භ කළ වැඩ පිළිවෙළ සම්බන්ධව තමන්ට දායක විය හැකි අංශ පිළිබඳව තේරුම් බේරුම් කර ගත් ඔවුන්ට කරු කීවේ පැහැදිලි අරමුණක් කරා යන ගමනේ දී ඇති වන බාධක මහා ගිරිදුර්ග නොවන බවයි.එසේ ම කරු ඔවුන්ට කීවේ මහර සංවිධායක ධූරය සම්බන්ධව නිල වශයෙන් තමන්ට මෙතෙක් ලිඛිත දැනුම්දීමක් නොලැබුණු බවයි.” මම නැඟෙනහිර කොළඹ බටහිර කොළඹ සංවිධායකවරයා ලෙස 1999 දක්වා එම ආසන දියුණු කළා. එම අවස්ථාවේ දී ජෝන් අමරතුංග කෘත්‍යාධිකාරි මණ්ඩලයට කළ යෝජනාවකට අනුව මට ගම්පහ දිස්ත්‍රික්කයේ ආසන සංවිධායක ධූරයක් දීමට පක්ෂය තීරණය කළා. එම අවස්ථාවේත් මම කීවේ ආසනයක සිටින සංවිධායකවරයකු ඉවතට ඇද දමා දේශපාලන ගමනක් යන්න මම ලෑස්ති නෑ. ඒ නිසා ගම්පහ දිස්ත්‍රික් සංවිධායකවරයා ලෙස මම කටයුතු කරන්නම් කියලයි. කාගේවත් තනතුරු උදුරා ගෙන කාටවත් හිත් රිදීම් ඇති කර දේශපාලනය කිරීමේ ප්‍රතිපත්තියක් මා ළඟ නැහැ. ඒ ප්‍රතිපත්තිය මම මොනම හේතුවක් නිසාවත් වෙනස් කරන්නෙත් නැහැ” කරු මේ නියෝජිතයන්ට කීවේ ය.ඉන්ධන මිල වැඩි කිරීමත් සමඟ භූමිතෙල් මිල ද ඉහළ යාම නිසා භූමිතෙල් ලාම්පුවෙන් නිවෙස් එළිය කෙරෙන සමාජයේ අඩු ආදායම් ලබන පිරිස්වලට දැඩි බලපෑමක් එල්ලවනු ඇතැයි යන විවේචනය විපක්ෂයෙන් ඉදිරිපත් විය. ආර්ථික සංවර්ධන අමත්‍ය බැසිල් රාජපක්ෂ මහතා එම අයට සහන ලබාදීම සඳහා ක්ෂණිකව ක්‍රියාත්මක විය. විදුලිය නැති සෑම නිවාසයකටම රුපියල් 200 බැගින් මුද්දරයක් ලබා දීමට ඔහු නියෝග කළේ ය. එක ගෙදරකට රුපියල් 200 ක සහනාධාරයක් ලබා දෙනුයේ ඇයි ද යන්න ඔහු අමාත්‍යාංශ නිලධාරීන් හට පැහැදිලි කළේ ය.“භූමිතෙල් ගැන සඳහන් කරන විට බොහෝ දෙනා හිතන්නේ එය ලංකාවේ දුප්පත් අයගේ ගෙවල් ආලෝක කරන්න භාවිතා කරන දෙයක් කියලා. ඒත් ලංකාවේ දැන් ඒ සඳහා භූමිතෙල් භාවිතා කරන්නේ පවුල් සීමිත සංඛ්‍යාවක්. පවුල් පන් ලක්ෂයකටත් අඩු ප්‍රමාණයක්. ඒත් අපි දුප්පතුන්ට සහනයක් ලබා දීමට භූමිතෙල් මිල අඩු කිරීමට කටයුතු කළ නිසා ඒ සහනයෙන් බොහෝ දෙනෙක් මේ දක්වා ප්‍රයෝජනය ගත්තා. කාර් එන්ජින් සේදීමට, යකඩ පිරිසුදු කිරීමට, කාර්මික කටයුතු සඳහා යොදා ගන්නේ භූමිතෙල්.”“විදුලිය නැති ගෙවල් සියල්ලටම රුපියල් 200 ක සහනයක් ලබා දෙනවා. බොහෝ දිස්ත්‍රික්කවල ගෙදරක භූමිතෙල් භාවිතා වන්නේ ලීටර් පහටත් අඩුවෙන්. ලීටර් පහකට වැඩි වුණේ රුපියල් 175 යි අපි රුපියල් 200 ක් ම සහනාධාර වශයෙන් ලබා දෙනවා. මේ සහනය මේ සතිය තුළ ම ලබා දීමට කටයුතු කළ යුතුයි” යැයි ඇමැතිවරයා නියෝග කළේ ය. ඒ අනුව පසුගිය සතිය තුළ විදුලිය නැති සියලු නිවාසවලට එම සහනය ලබාදීමට සමෘද්ධි කොමසාරිස් ජනරාල්වරිය විසින් කටයුතු යොදා තිබුණි.හම්බන්තොට එ.ජා.ප. දිසා මන්ත්‍රී දිලිප් වෙදආරච්චිගේ පියාගේ මරණ ගෙදරට ජනාධිපතිතුමා ගිය සතියේ ගියේය. මන්ත්‍රී දිලිප්ගේ පියා වත්මන් තංගල්ල නගරාධිපතිවරයාගේ සමීප ඥාතියකු ද වෙයි. මන්ත්‍රී දිලිප්ගේ පියා තංගල්ල ප්‍රදේශයේ ප්‍රබල එ.ජා.ප. ක්‍රියාකාරිකයකු මෙන්ම තංගල්ල නගර සභාවේ හිටපු නගරාධිපතිවරයා ද වෙයි.මේ අතර තංගල්ල වත්මන් නගරාධිපතිවරයා තමාගේ මාමා කෙනකු වන දිලිප් වෙදආරච්චිගේ පියාගේ මරණ ගෙදර ගැන ජනාධිපතිතුමාට කීවේය. ඒ සමඟම වත්මන් නගරාධිපතිවරයා කීවේ තම මාමාගේ අවම¼ගුල් උත්සවය සඳහා තංගල්ල මහජන ක්‍රීඩාංගණය ඉල්ලා සිටින බවත් එහෙත් ආගමික නායකයකු ජාතික දේශපාලන නායකයකු නොවන අයකුට තංගල්ල මහජන ක්‍රීඩාංගණය ලබා දිය නොහැකි බවත්ය.කෙසේ වෙතත් ජනාධිපතිතුමා මන්ත්‍රී දිලිප්ගේ පියාගේ දේහයට අවසන් ගෞරව දක්වා මන්ත්‍රී දිලිප්ගේ පවුලේ උදවිය සමඟ කතාබහ කළේය. එහිදී මන්ත්‍රී දිලිප්ගේ පවුලේ උදවිය ජනාධිපතිතුමාට කීවේ අවමඟුල් උත්සවය සඳහා තංගල්ල ක්‍රීඩාංගණය ලබා ගැනීමට මැදිහත් වෙන ලෙසටය. ඒ අනුව ජනාධිපතිතුමා තංගල්ල නගරාධිපතිවරයාට කීවේ සානුකම්පිත ඉල්ලීමක් ලෙස සලකා එය ඉටු කර දෙන ලෙසටය.පසුගියදා රටවල් කීපයක තරුණ තරුණියන් පිරිසක් පූජිමාවෝ නැවෙන් මෙරටට පැමිණ සිටියහ. එම විදෙස් තරුණ තරුණියන් පිරිස පසුගියදා මහරගම ජාතික තරුණ සේවා සභාවේදී බදුල්ල දිසාවේ වොලිබෝල් කණ්ඩායමක් සමඟ සුහද වොලිබෝල් තරගයක් පැවැත්වූහ. එම තරගය නැරඹීම සඳහා මන්ත්‍රී නාමල් ද මහරගම තරුණ සේවා සභාවට ගොස් සිටියේය. මන්ත්‍රී නාමල් සමඟ පාර්ලිමේන්තු මන්ත්‍රීවරුන් වන උදිත ලොකු බණ්ඩාර සහ නියෝජ්‍ය ඇමැති දුමින්ද දිසානායක ද, ජාතික තරුණ සේවා සභාවේ සභාපති නීතිඥ ලලිත් පියුම් පෙරේරා ද එක්ව සිටියහ.මේ අතරතුර මෙරටට පැමිණි විදෙස් තරුණ පිරිස මන්ත්‍රී නාමල් ගැන කීවේ රටේ ජනපතිගේ පුතා මෙතරම් සැහැල්ලුවෙන් සිටීම ගැන සතුටුවෙන බවය. එමෙන්ම එම විදෙස් තරුණ තරුණියන් මන්ත්‍රී නාමල් සමඟ සමූහ ඡායාරූපයකට ද පෙනී සිටියහ.මේ අතරතුර ගිය සතියේ දී මන්ත්‍රී නාමල් පලස්තීන රාජ්‍යයේ විශේෂ ඇරැයුමකට අනුව එරට සංචාරය කළේය. නියෝජ්‍ය ඇමැති ෆයිසර් මුස්තාපා සහ නීතිඥ ඉන්දික කරුණාජීව ද එම සංචාරයට එක්ව සිටියහ.පලස්තීනයට ගොඩබට පසුව මන්ත්‍රී නාමල් ඇතුළු පිරිස පිළිගනු ලැබූයේ පලස්තීන විදේශ ඇමැතිවරයා විසිනි. ඒ පලස්තීනයේ මහින්ද රාජපක්ෂ මාවතේදීය. ඉන් පසු දිනයේදී මන්ත්‍රී නාමල් ඇතුළු පිරිස පලස්තීන අගමැතිවරයා ප්‍රමුඛ දූත පිරිසක් සමඟ සාකච්ඡාවක නිරත විය. ඉන් අනතුරුව ගිය සෙනසුරාදා මන්ත්‍රී නාමල් සහ නියෝජ්‍ය ඇමැති මුස්තාපා ගියේ පලස්තීන නායක යසර් අර්ෆත්ගේ දේහය මිහිදන්කොට ඇති ස්ථානයේ ඇති ස්මාරකයට පුෂ්පෝපහාර දැක්වීමටය.ඉන් අනතුරුව මන්ත්‍රී නාමල් ඇතුළු පිරිස ගිය සඳුදා පලස්තීන ජනාධිපතිවරයා මුණගැසුණේය. එහිදී මන්ත්‍රී නාමල් පලස්තීන ජනාධිපතිවරයා පිළිගත්තේ උණුසුම් ලෙසය. එහිදී පලස්තීන ජනාධිපතිවරයා සමඟ අධ්‍යාපන, සෞඛ්‍ය, වෙළෙඳ හා තවත් විෂයන් රැසක් පිළිබඳව සාකච්ඡා කෙරිණි.”මහින්ද රාජපක්ෂ ජනාධිපතිතුමා අපේ රටට ඉතාම සමීප කෙනෙක්. ඉතාම මිත්‍රශීලී ශ්‍රේෂ්ඨ නායකයෙක්. අපේ රටට එක්සත් ජාතින්ගේ සංවිධානයේ නිත්‍ය සාමාජිකත්වය ලබා දීමට අප වෙනුවෙන් කතා කළ නායකයෙක්. ඒ වගේම ශ්‍රී ලංකා පලස්තීන මිත්‍රත්ව සංගමයේ හිටපු සභාපතිවරයා” පලස්තීන ජනාධිපතිවරයා මන්ත්‍රී නාමල් හමුවේ කියා සිටියේය.”මා ඇතුළු පිරිසට ඔබතුමා දැක්වූ සැලකිලි පුද සත්කාර ශ්‍රී ලංකා ජනතාව වෙනුවෙන් දැක්වූ ගෞරවයක් ලෙස මා සලකනවා. දැන් ලංකාව සාමකාමියි. විදෙස් ආයෝජකයෝ පැමිණෙනවා. අපේ රටේ සංචාරක ව්‍යාපාරය දිනෙන් දින දියුණු වෙනවා.” මන්ත්‍රී නාමල් පලස්තීන ජනාධිපතිවරයා හමුවේ කීවේ මහත් ආඩම්බරයෙනි.අවසානයේදී මන්ත්‍රී නාමල් ඇතුළු පිරිස පලස්තීන ජනපති මැදුරෙන් නික්මීමට සැරසෙද්දී පලස්තීන ජනපතිවරයා විශේෂ ආරාධනාවක් කළේය. “මේ ජනපති මැදුරේ දිවා භෝජනය ලබා දෙන්නේ රාජ්‍ය නායකයකුට පමණයි. ඒත් ශ්‍රී ලංකා ජනාධිපතිතුමාට සිදු කරන ගෞරවයක් ලෙස එතුමාගේ පුතා වන ඔබට සැලකීම මගේ යුතුකමක්. ඒ නිසා දිවා භෝජන සංග්‍රහයට මා ඔබට ආරාධනා කරනවා.” පලස්තීන ජනපතිවරයා එසේ කියමින් මන්ත්‍රී නාමල් ඇතුළු පිරිස සමඟ දිවා භෝජන සංග්‍රහයට එක් වූහ.එක්සත් ජනතා නිදහස් සන්ධානයේ පක්ෂ නායකයන්, පාර්ලිමේන්තු, පළාත් සභා නියෝජිතයන්, ආසන සංවිධායකවරුන් ඇතුළු පිරිසක් පසුගිය 22 වැනිදා ජනාධිපති මහින්ද රාජපක්ෂ මහතා විසින් අරලියගහ මන්දිරයට කැඳවනු ලැබූහ.එහිදී වර්තමාන ලෝක දේශපාලන තත්ත්වය පිළිබඳවත් ඒ හමුවේ ශ්‍රී ලංකාවට එල්ල වී ඇති අභියෝග පිළිබඳවත් දීර්ඝ ලෙස කරුණු පැහැදිලි කිරීම් සිදුවිය.එක්සත් ජනතා නිදහස් සන්ධානයේ මහලේකම්, ඛනිජ තෙල් සංවර්ධන අමාත්‍ය සුසිල් ප්‍රේම්ජයන්ත් ඉන්ධන මිල වැඩිවීම, ඊට බල පෑ සාධක මෙහිදී පැහැදිලි කළේය. ජාතික හෙළ උරුමයේ ප්‍රධාන ලේකම් පාඨලී චම්පික රණවක විදුලිබල හා බලශක්ති අමාත්‍යවරයා ලෙස ඉන්ධන මිල ඉහළ යාම විදුලිබල උත්පාදනයට බලපාන අයුරුත් විකල්ප බලශක්ති කෙරෙහි අවධානය යොමු කිරීමේ වැදගත්කම පිළිබඳවද දීර්ඝ ලෙස කරුණු දැක්වූවේය.ධීවර කර්මාන්තයට බලපා ඇති ගැටලු පිළිබඳවත් ඉන්ධන සහනාධාර ලබාදීම පිළිබඳවත් රාජිත සේනාරත්න ධීවර අමාත්‍යවරයා විසින් කරුණු දක්වනු ලැබූ අතර රටේ ආර්ථිකයට එල්ල වී ඇති අභියෝග පිළිබඳව කරුණු පැහැදිලි කිරීම මහ බැංකුවේ අධිපති අජිත් නිවාඩ් කබ්රාල් විසින් සිදු කරනු ලැබීය.ඉන් අනතුරුව පිරිස හමුවේ දීර්ඝ ලෙස කරුණු පැහැදිලි කරනු ලැබුවේ ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ විසිනි.මැද පෙරදිග හා මධ්‍යම අප්‍රිකානු රටවල ඇති කරන ලද ‘අරාබි වසන්තය’ මෙහෙයුම ශ්‍රී ලංකාවේද දියත් කිරීමට බටහිර අධිරාජ්‍යවාදීන් දැඩි උත්සාහයක නිරත වන බවත් කොතරම් අභියෝග පැමිණයද මේ මෙහෙයුම පරාජය කිරීමට අපට හැකි බවත් ඒ සඳහා බෙදුම්වාදී කොටි ත්‍රස්තවාදය සහමුලින්ම තුරන් කිරීමට පෙළ ගැසුණු අයුරින් සියලු ශ්‍රී ලාංකිකයන් එකාවන්ව පෙළගැසිය යුතු බවත් විමල් වීරවංශ මෙහිදී අවධාරණය කෙළේය.”අපට බෙදුම්වාදී ත්‍රස්තවාදය සහමුලින්ම පරාජය කරන්න පුළුවන් වේවි කියලා අධිරාජ්‍යවාදී රටවල් විශ්වාස කළේ නැහැ. අන්තර්ජාතික බලපෑම්වලට යටත් නොවී කටයුතු කළ නිසා ජනාධිපතිතුමාට මේ රටට විජයග්‍රහණයක් ලබාදීමට හැකි වුණා. තමන් ඉදිරියේ කොන්ද නමන්නේ නැතිව මේ රටේ හිටපු තමන්ගේ කුලී සේනාංකය වූ එල්.ටී.ටී.ඊ.ය විනාශ කිරීමේ පළිය තමයි අද අපේ ජනාධිපතිතුමාගෙන් සමහර රටවල් ගන්න හදන්නේ. මේ රටේ හිටපු බටහිර ගැති නායකයන්ට මේ මොනම තර්ජනයක්වත් ආවේ නැහැ.ජිනීවා මානව හිමිකම් කවුන්සිලයේ මෙවර සැසියේදී ශ්‍රී ලංකාවට එරෙහි යෝජනාව ගෙන එන්නේ ආවට ගියාට නොවෙයි. තව වසර 2-3කින් හේග් නුවර ජාත්‍යන්තර යුද අධිකරණයෙන් ශ්‍රී ලංකා රාජ්‍ය නායකයාට එරෙහිව වරෙන්තු නිකුත් කරවා ගැනීම එහි අවසන් පියවරයි. එසේ වරෙන්තු නිකුත් කරන විට මේ ආණ්ඩුව වෙනුවට බටහිර ගැති ආණ්ඩුවක් තිබුණොත් ශ්‍රී ලංකාවේ හිටපු රාජ්‍ය නායකයා ජාත්‍යන්තර යුද අධිකරණයට ගෙන යාම එම රජයට භාර කරනවා. ඒ නිසා මේ ක්‍රියාත්මක වන්නේ දැවැන්ත සැලසුම් සහගත කුමන්ත්‍රණයක්. එය පරාජය කළ යුතුයි. අපට එය කළ හැකියි.” විමල් වීරවංශ ඇමැතිවරයා සිය කතාව අවසන් කළේ ආණ්ඩුව හමුවේ වන අභියෝගය මැනැවින් පැහැදිලි කරමින් ඉහත අයුරිනි.විමල් වීරවංශ අමාත්‍යවරයාගේ කතාව කාගේත් පැසසුමට ලක්වූ අතර රැස්වීම අවසන් වීමෙන් අනතුරුව ද මැති ඇමැතිවරුන් අතර ඒ පිළිබඳව අදහස් හුවමාරු විය.”මේ අපේ මාතෘභූමිය ත්‍රස්තවාදයෙන් මුදාගත් අපේ සේනාධිනායකයා යුද අධිකරණයකට ගෙන යන්න ඉඩ දී මේ රටේ දේශප්‍රේමී ජනතාවට නිහඬව ඉන්න බැහැ. කෙළෙහිගුණ දන්නා කිසිවකුටත් ඒ දෙය කරන්න බැහැ. එහෙම තත්ත්වයක් ආවොත් එදාට මම ගාලුමුවදොර පිටියේදී ගිනිතියාගෙන මැරෙන්න වුණත් සූදානම්. ජනරාල් ඩෙන්සිල් කොබ්බෑකඩුවගේ ආරක්ෂක නිලධාරියකු ලෙස කටයුතු කළ ආබාධිත රණවිරුවකු වන ඩබ්ලිව්.එම්.උපාලි එක්සත් ජනතා නිදහස් සන්ධානයේ උතුරු මැද පළාත් සභා මන්ත්‍රීවරයා එහිදී පැවසූයේ කාගේත් අවධානය ගනිමිනි.කෑගල්ල වෑවලදෙනිය විහාරස්ථානයේ දායක සභාවේ සභාපතිවරයා වන්නේ මහ ඇමැති මහීපාල හේරත්ය. එම දායක සභාවේ මූලිකත්වයෙන් පසුගියදා විශේෂ උත්සවයක් පැවැත්විණි.“ගතවූ කාලය මට මොන පදවි තානාන්තර ලැබුණත් හතළිස් වසක් පුරා හොබවන වෑවලදෙණිය විහාරස්ථ දායක සභාවේ සභාපති ධුරය අන් කිසිදු තනතුරකට දෙවෙනි වන්නක් නොවේ” මහ ඇමැතිවරයා කීය.කෑගලු නගරාධිපති ජී. කේ. සමරසිංහ මෑතක පටන් මහ ඇමැතිවරයාගේ වේදිකාවේ නිරන්තරයෙන් දක්නට ලැබෙන්නකි.1977 ශ්‍රී ලංකා නිදහස් පක්ෂය අන්ත පරාජයට පත් වුණා. ඒ ආසන්නයේ පැවැති කෑගල්ල නගර සභා මැතිවරණයට ශ්‍රී ලංකා නිදහස් පක්ෂයෙන් තරග වැදීම සඳහා අපේක්ෂක කණ්ඩායමක් සූදානම් කිරීමට එදා තරුණයන් වශයෙන් මහීපාල හේරත් මහතාත් මමත් උත්සාහ කළා.එදා කෑගල්ලට ස්වාධීනව තරග කළ අප කණ්ඩායමෙන් නාගරික මන්ත්‍රීවරයකු වශයෙන් තේරී පත්වූයේ මහීපාල හේරත් පමණයි. එදා මෙදා තුර අපි ඉතා කිට්ටුවෙන් කටයුතු කළ අවදි මෙන්ම දුරස්ථ වූ අවදිත් තිබුණා.ඒ දේශපාලන කරුණු කාරණා උඩ. ඒත් අපේ පෞද්ගලික ඇයිහොඳයිකම් හැමදාම එක වගේ තිබුණා. පදවි තානාන්තර තාවකාලිකයි. ඒත් මනුස්සකම සදාකාලිකයි. දඩබ්බර දේශපාලනඥයකු සේ ප්‍රකට කෑගලු නගරාධිපති ජී. කේ. සමරසිංහගේ එම පරිණත අදහස් දැක්ම එම අවස්ථාවට සහභාගි වූ ගිහි පමණක් නොව පැවිදි වැඩිහිටියන්ගේ පවා පැසසුමට හේතු වීය.ශ්‍රී ලංකාවේ මැතිවරණ කැලැන්ඩරයට විවේකයක් නැති තරම්ය. ඉතා නුදුරු දිනක නැගෙනහිර උතුරු මැද සහ සබරගමුව යන පළාත් සභාවලට අදාළව මැතිවරණ පැවැත්වෙතැයි ඉඟි පළවේ.1999 සිට පුරා 14 වසරක් එක්සත් ජනතා නිදහස් සන්ධානය නියෝජනය කරමින් අතුල කුමාර රාහුබද්ධ සබරගමුව පළාත් සභාවේ විවිධ තනතුරු හොබවයි.ඒ එම පළාත් සභාවේ සභාපතිවරයා එසේත් නැතිනම් ඇමැතිවරයකු වශයෙනි. ඔහු රත්නපුර දිස්ත්‍රික්කයේ පැල්මඩුල්ල මැතිවරණ කොට්ඨාසයේ ශ්‍රීලනිප ප්‍රධාන සංවිධායකවරයා ද වේ.පසුගියදා රත්නපුර නගරයේ පැවැති ප්‍රසිද්ධ රැස්වීමක් අමතමින් අතුල කුමාර රාහුබද්ධ සඳහන් කළේ සබරගමුවේ මහ ඇමැති පුටුවට තමා තුළ ද ;ලීබ කමක් ඇතත් වත්මන් මහ ඇමැති මහීපාල හේරත් එම තනතුර දරන තුරා එම පදවිය අපේක්ෂා නොකරන බවය.ඒ ආසන්නයේම දිනක කෑගල්ල යටියන්තොට සිරිවර්ධන විද්‍යාලයේ ද උත්සවයක් සංවිධානය කර තිබිණි.එම විද්‍යාලයේ පැවැති උත්සවය සභාව අමතමින් අනාගත මැතිවරණයට අදාළව සබරගමුව පළාත් සභාවේ තවත් අමාත්‍යවරයකු වන යටියන්තොට ශ්‍රීලනිප ප්‍රධාන සංවිධායක ශ්‍රීලාල් වික්‍රමසිංහ ද තවත් දේශපාලන අනාවැකියක් පළ කළේය. ඊළඟ වතාවෙත් සබරගමුවේ මහ ඇමැති මහීපාල හේරත් ඒ ගැන සැකයක්, සංකාවක්, විචිකිච්ඡාවක් ගැටලුවක් හෝ අභියෝගයක් නැහැ. ඒ වගේම එම මැතිවරණයෙන් පසු මේ කථා කරන ශ්‍රීලාල් වික්‍රමසිංහ වන මමත් සබරගමුව පළාත් සභාවේ කෑගල්ල නියෝජනය කරන ඇමැති ධුරයකට අනිවාර්යෙන් පත් වෙනවා” ශ්‍රී ලාල් කීය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af1202261</link>
    <topic>දිවි නැඟුම</topic>
    <author>නිහාල් පී. අබේසිංහ</author>
    <content>පවුල් ලක්ෂ 49කට සෙත සලසමින්තෙවැනි අදියරට පිය නඟනමේ දවස්වල එළවළු ටිකක් තම්බලා කන්න.එළවළු මිල අඩුයි.මේ අපේ ලොකු අම්මා පසුගිය දිනක පැවසූ කථාවකි.ඔබේ ඉඩම ඔබේ ගෙවත්ත වගා කර සරු අස්වැන්නක් ලබාදී ඔබේ නිවසේ ආර්ථිකය දියුණු කිරීමට අතහිත දීම පිණිස තිදෙනකුගෙන් යුත් කණ්ඩායමක් ලබන මාර්තු මස ඇතුළත එක් දිනකදී ඔබේ නිවසට පැමිණේ. ඔවුන්ගේ නිරීක්ෂණ අනුව ඔබට දියුණුවට පත්වීමට, ගෙවත්ත වැවීමට, පශු සම්පත්, වානිජ වගා ආදිය දියුණු කිරීමට මූල්‍යාධාර හා යෙදවුම් ලබාදීමට ආර්ථික සංවර්ධන අමාත්‍යාංශය සූදානම්ය. ඉහත තිදෙනා ඔබගෙන් ලබාගන්නා තොරතුරු අනුව ඒ වැඩ කටයුතුවලට මූලික අඩිතාලම වැටේ. මේ අනුව මේ සමීක්ෂණයට සහායදීම ඔබටත් රටටත් දියුණුවට හේතුවකි.කථාව ඇත්තය. අද වෙළෙඳ පොළේ මිල පසුගිය වසරේ මේ කාලයට වඩා සියයට 70 – 80 ක් අඩුය. දඹුල්ලේ ආර්ථික මධ්‍යස්ථානයේ දත්ත අනුව 2011 පෙබරවාරි මාසයේ රුපියල් 166 ක් වූ බෝංචි කිලෝවක් අද රුපියල් 49 කි. එදා රුපියල් 327 ක් වූ මිරිස් කිලෝව මේ මාසේ රු. 85 කි. 2011 පෙබරවාරි මාසයේ රුපියල් 93 ක්වු තක්කාලි කිලෝව මේ මාසේ මුල් දිනවල රුපියල් 18 කි. 2011 පෙබරවාරිවල මෑකරල් කිලෝව 136 කි. මේ මාසේ රුපියල් 20 – 30 අතරය. එළවළු, දඹල, වට්ටක්කා, බණ්ඩක්කා, බීට්රූට් ගෝවා වැනි පහතරට උඩරට සියලු එළවළු දැන් සියයට 60 – 80 ක අතර මුදලකින් අඩුවී තිබේ. හාල්, අල, බතල මිල ද එලෙසය. පසුගිය වසරවල මේ වකවානුවට වඩා අඩුය.මේ මිල අඩුවීමට ප්‍රධාන හේතුව එළවළු, අල, බතල නිපැදවීම වැඩිවීමයි. අද වාණිජ ලෙස පමණක් නොව අපේ රටේ ගෙවතුවල ආහාර බෝග එළවළු බෝග අල බෝග වැඩි වැඩියෙන් වවති. හැබයි ඒ බලෙන් වැවිල්ලක් නොවේ. ජනතාව කැමැත්තෙන් වැවීමකි. අද ගමේ නොවේ හරමානිස්ලාගේ තෙලේනිස් අප්පුහාමිලා ගේවත්තේ මෙන් ම, රජයේ කාර්යාලවලද නගරයේ ප්‍රධානම පාසල්වල ද නව බෝග වවා තිබේ. හිටපු කොළඹ මහ දිසාපති ද තම ගෙවත්ත සරුවට වවා තිබිණි. කොළඹ රාජකීය විද්‍යාලයේ දරුවෝ නම් පාසලේ ඉඩ නැති නිසා කොළඹ වටරවුම්වල භව බෝග වැව්වේය. මේ මහා පරිවර්තනය ඇතිවූයේ වත්මන් රජයේ දිවිනැඟුම වැඩ පිළිවෙළ නිසාය. එළවළු මිල අඩුවුණේ ද දිවි නැඟුම නිසාමය.ආර්ථික සංවර්ධන ඇමැති බැසිල් රාජපක්ෂ මහතා දිවි නැඟුම ප්‍රවර්ධන වැඩ සටහනකට සහභාගිවූ අවස්ථාව.ආර්ථික සංවර්ධන අමාත්‍යාංශය පවුලේ දියුණුව සඳහා මූලික වූ පවුල කේන්ද්‍ර කරගත් වැඩ සටහනක් ප්‍රධාන ලෙස ක්‍රියාවට නංවයි. එහි මූලික පදනම වන්නේ දිවි නැඟුම වැඩසටහනයි. පවුල කේන්ද්‍ර කරගත් ආර්ථික දියුණුවක සිට විදේශ ආයෝජන කිරීම මට්ටම දක්වා රටේ මුළු සංවර්ධන ක්ෂේත්‍රයට යොමු කිරීමට ආර්ථික සංවර්ධන අමාත්‍යාංශය සම්බන්ධ වේ.මහින්ද චින්තන ඉදිරි දැක්මට අනුව දිවි නැඟුම වැඩ සටහනේ පදනම වන්නේ පවුල ගොඩනඟා ඒ මඟින් ශක්තිමත් වන ගෘහ ආර්ථිකයක් ඇතුළත අපේ ගමත්, අන්තර් නගරත් ප්‍රධාන නගරත් ඊට අමතරව ප්‍රධාන ක්ෂේත්‍රවල සංවර්ධනයත් ඇති කිරීමයි. ඒ අනුව සියලුම අමාත්‍යාංශ පළාත් සභා ප්‍රාදේශීය සභා පෞද්ගලික ආයතන සමඟ එක්වී කටයුතු සිදු කෙරේ.ආර්ථික සංවර්ධන අමාත්‍යාංශය මේ වසර ඇතුළත මුළු රටේ ම ආර්ථික සංවර්ධනයට රුපියල් කෝටි 9147.5 ක් වැය කරයි. 2013 දි ඒ මුදල රුපියල් කෝටි 9800 දක්වා ද 2014 දි ඒ මුදල රුපියල් කෝටි 10,000 දක්වා ද වැය කිරීමට සැලසුම් කර තිබේ. දිවි නැඟුම වැඩසටහන යටතේ මුලදි බලාපොරොත්තු වුණේ පවුල් දස ලක්ෂයක් ගෘහ ආර්ථික ඒකක ලෙස දියුණු කිරීමයි. නමුත් දිවි නැඟුම වැඩසටහන යටතේ 2011 මුල් අදියරේදි ගෘහ ආර්ථික ඒකක ලක්ෂ 15 ක් ආර්ථික අතින් ඵලදායි ගෘහ ඒකක බවට පත්කරනු ලැබීය. ඊට පසු දෙවැනි අදියරේදි එම ඒකක ගණන පවුල් ලක්ෂ 21 දක්වා වැඩි කිරීමට අවස්ථාව ලැබිණි. ඒ සඳහා රුපියල් දස ලක්ෂ 1777 ක මුදලක් අමාත්‍යාංශය වැය කර තිබේ.මේ මගින් අවම වශයෙන් මසකට රුපියල් 3000ත් 5000 අතර අමතර ආදායම් මාර්ගයක් ඒ එක් පවුලකට දිවි නැඟුම මඟින් ලබාදීමට කටයුතු කර තිබේ.මෙහි ප්‍රථම අදියර ගෙවතු සංවර්ධනය කිරීමයි දෙවන අදියර පශු සම්පත් හා ධීවර කර්මාන්තයයි. තෙවන අදියර ගෙවතු සමඟ ගෘහ කර්මාන්ත සංවර්ධනයයි.දිවි නැඟුම යටතේ විශාල පරිවර්තනයක් මේ වසරේ දී සිදු කෙරේ. ඒ අනුව ගෘහ කෘෂිකාර්මික ජීවිත රටාව අපනයනය දක්වා පරිවර්තනය කිරීමට දියුණු කිරීමට කටයුතු කරයි.බඩ ඉරිගු වලිනුත් අපි පසුගිය වසරේ ම ස්වයංපෝෂිතයි. ඒ අනුව බඩ ඉරිඟු නිපැයුම් මඟින් සත්ව ආහාර නිපදවා පශු සම්පත් කර්මාන්තයට ඒවා ලබා දී විශේෂයෙන් කුකුළු ගොවිපළ දියුණු කිරීමට අදහස් කෙරේ. ඒ අනුව අවම ලෙස කුකුල් මස් මෙට්‍රික් ටොන් 5000 ක් මේ වසර අවසානයේ දී රට පටවන්න සූදානම්ව සිටී.තවමත් අපේ රටේ වවාගන්න හදාගන්න පුළුවන් දේවල් පිටරටින් ගෙන්වීමට රුපියල් කෝටි 2000 ක් වැය කරයි. රුපියල් කෝටි 2000 මේ රටේ ම ඉතිරි කර ගතහොත් ඒ මුදලෙන් අපට කෙතරම් දේවල් කළ හැකිද, පොදුවේ ඉහළ යන ඉන්ධන වියදම හමුවේ ජීවන වියදම අඩුකර ගැනීමට මේ නිපැයුම් ටික අපේ රටේම නිපදවීම අපට කළ හැකි ය. ඒ තවමත් වගා නොකර පවතින අපේ සරුසාර ගෙවතු ටික හා සරුසාර ඉඩම් ටික වගා කිරීමෙනි. ගම්වලට උචිත ගෘහ කර්මාන්ත දියුණු කිරීමෙනි.ගෙවතු වැවීමට වානිජ වගා කිරීමට පශු සම්පත් දියුණුවට නොමිලේ යෙදවුම් හා උපදෙස්මේ අරමුණ අනුව මෙරට සියලුම ඉඩම් සියලුම පවුල් දිවි නැගුමට සම්බන්ධ කර ගනිමින් දිවි නැගුම තෙවැනි අදියර අප්‍රේල් 5 වැනිදා ආරම්භ කිරීමට ආර්ථික සංවර්ධිත අමාත්‍යාංශය සූදානම් වෙයි.මේ යටතේ මෙරට ලක්ෂ 49 ක් වූ සියලුම නිවාස ගෘහ ආර්ථික ඒකක ලෙස සංවර්ධනය කිරීමට සියලු පහසුකම් ලබාදීමට ආර්ථික සංවර්ධන අමාත්‍යාංශය කටයුතු කරයි. මෙම තෙවැනි අදියරේ මූලික අරමුණ දිවයින පුරා පිහිටි සෑම ගෘහ ඒකකයක් ම සොඳුරු නිවහනක් බවට හා ස්වයංපෝෂිත නිවසක් බවට පත් කිරීමයි.දිවි නැඟුම තෙවැනි අදියර යටතේ මුලින් ම කෙරෙන්නේ රටේ සියලුම නිවාසවලට ගොස් ගෘහය හා ගෙවත්ත නිරීක්ෂණය කොට ගෙහිමියාගේ හා පවුලේ අයගේ අදහස් හා යෝජනා සලකා බලමින් එම ගෙවත්ත මඟින් උපරිම ඵලදායිතාවක් ලැබෙන සේ නව සැලැස්මක් සකස් කිරීමයි.ඒ අනුව දිවයින පුරා පිහිටි සෑම ගෘහ ඒකකයක් ම ඉඩමක් ම දියුණු ආර්ථික ඒකකයක් දියුණු තිරසාර ඵල සහිත ගෙවත්තක් ලෙස සැකසීමට සැලසුම් කිරීමේ මාසය ලෙස 2012 මාර්තු 1 සිට 2012 මාර්තු 31 දක්වා මාසයක් නම් කර ඇතැම් ආර්ථික සංවර්ධන ඇමැති බැසිල් රාජපක්ෂ මහතා පවසයි.ඒ අනුව මේ තම ගෙදර තම ඉඩමේ තත්ත්වය පිළිබඳව සොයා බැලීම් පිණිස තිදෙනකුගෙන් යුත් කණ්ඩායමක් මාර්තු මාසයේ දී ඔබගේ නිවසට පැමිණෙනු ඇත. ඔවුන්ගේ අරමුණ ඔබේ නිවස ඔබේ ගෙවත්ත දියුණු කිරීමට අත හිත දීමයි. මෙවැනි වැඩ පිළිවෙළක් මෙරටදී සියලුම නිවාස සඳහා ක්‍රියාවට නංවන්නේ ප්‍රථම වතාවටයි.ඒ අනුව ඔබේ ඉඩම ගෙවත්ත නිවාස පිළිබඳව සොයා බලා ඔබගේ අදහස අනුව ඊට සුදුසු වගාවක් නිවසට සුදුසු ගෘහ කර්මාන්ත පිළිබඳව තීරණය කරනු ලබයි. ඔබ ඊට පූර්ණ කැමැත්ත ලබාදුන් පසු ඔබට අවශ්‍ය වගාව කිරීමට බීජ, පැළ, පොහොර, තාක්ෂණික උපදෙස් ලබාදීමට ආර්ථික සංවර්ධන අමාත්‍යාංශය සූදානම්ව සිටි ඊට අමතරව ඔබගේ ඉඩමේ වාණිජ වගාවක් කිරීමට අවස්ථාව තිබේ නම් ඊට අවශ්‍ය ඉහත යෙදවුම් මෙන්ම අස්වැන්න ලබාගැනීමෙන් පසු වෙළෙඳ පොළ අවස්ථා ද ඔබට ලබා දෙයි.ඔබට අවශ්‍ය කකුල් ගොවිපළක් දැම්ම නම් ඔබට අවශ්‍ය කුකුළු පැටවු ද ඔවුන් සුරකින හැටි පිළිබඳව, පශු වෛද්‍ය උපදෙස් ද ඔබට ලබාදීමට අවශ්‍ය අංශ යොමු කෙරේ.මෙමඟින් දිවි නැඟුම වැඩපිළිවෙළට මෙරට සියලුම පවුල් එනම් පවුල් ලක්ෂ 45 ක් සම්බන්ධ කර රටට අවශ්‍ය සියලු බෝගවලින් ස්වයංපෝෂිත කිරීම මෙන් දිවි නැඟුමේ තෙවැනි අදියරේ ප්‍රධාන ඉලක්කයකි.මෙම සමීක්ෂණය අනුව හඳුනාගන්නා බීජ හා පැළ පොහොර ඇතුළු යෙදවුම් අද හෙටම ඒ අවශ්‍ය පුද්ගලයාට ලබාදීමට පියවර ගනු ලැබේ.ඒ අනුව රට පුරාම සියලු නිවාසවල දිවිනැඟුම තෙවැනි අදියර ආරම්භ කරමින් පැළ සිටුවීම - අප්‍රියෙල් 5 වැනිදා පෙරවරුවේ සිදු කෙරේ. මේ තෙවැනි අදියර රට පුරා දීප ව්‍යාප්තව රටේ ග්‍රාම නිලධාරි වසම් 14019 ආවරණය වන ලෙස අප්‍රියෙල් 5 වැනිදා පෙරවරුවේ සුබ මොහොතින් ඇරැඹේ.වර්තමානයේ දී මුං ඇට, කව්පි, මිරිස්, තල, රටකජු, අබ වැනි දේවල් සමඟ මෙරට වැවීමට හැකි ආහාර දේවල් පිටරටින් ගෙන ඒමට වසරකට රුපියල් කෝටි 2000 ක් වැයවේ. ඒවා අපේ ඉහත සමීක්ෂණයට අනුව හඳුනාගන්න ඉඩම්වල වගාකර ඉහත ද්‍රව්‍යවලින් රට ස්වයංපෝෂිත කිරීමට අපේක්ෂා කෙරේ. මේ අනුව අපේ රට මේ වසරේදී ස්වයංපෝෂිත කිරීමට ඉහත සමීක්ෂණ අනුව ජනතාවගේ උදව් ඇතිව කටයුතු කිරීමට රජය සූදානම්ව සිටී.දැනට වියළි මිරිස් ගෙන්වීමට වසරකට රුපියල් මිලියන 5000 වැය කරයි. අපේ රටේ මිරිස් වගාව දිවි නැඟුම යටතේ දීපව්‍යාප්තව දියුණු කර ඒ රුපියල් මිලියන 5000 අප රටේ ම ඉතිරිකර ගැනීමට පුළුවන. මෙම සමීක්ෂණ අනුව ඔබට යම් ඉඩමක් වාණිජ ලෙස වගා කිරීමට සුදුසු බව හැඟී ගියහොත් ඒ සඳහා අවශ්‍ය බීජ, පැළ, පොහොර, යෙදවුම් ලබාදීමට කටයුතු යොදා ඇත. ඊට අමතරව අස්වැන්න ලැබුණු පසු ඒ අස්වැන්න විකුණා ගැනීමට අලෙවි පහසුකම් ලබාදීමට ද ආර්ථික සංවර්ධන අමාත්‍යාංශය කටයුතු යොදනු ලැබේ.ඒ සමඟම නව වැඩපිළිවෙළ යටතේ හරිත ගෘහ සෑදීමට කුකුළු පාලනයට කුකුළු කොටු ගවගාල් ඉදිකිරීමට මෙන් ම කුකුළු, ගව, ඌරු, එළු පැටව් ලබාදීමට මූල්‍යාධාර ලබාදීමට ද අපේක්ෂා කෙරේ.දිවි නැඟුම ජාතික වැඩපිළිවෙළට දිවි නැගුම ප්‍රථම හා දෙවැනි අදියර යටතේ රුපියල් මිලියන 3509 ක් වැයකර තිබේ.ඒ මගින් පවුල් ලක්ෂ 21 කට ප්‍රතිලාභ ලබාදී ඇත. බීජ කට්ටල ලක්ෂ 35 ක් බෙදා හැර තිබේ. කුකුළු පැටවුන් හා වෙනත් සතුන් 335813 ක් බෙදා හැර තිබේ. පලතුරු පැළ හා පොල් පැළ ලක්ෂ 26 ක් බෙදාදී ඇත.දිවිනැඟුම වැඩපිළිවෙළ තෙවැනි අදියර යටතේ ලබන අප්‍රියෙල් 5 වැනිදාට පෙර සියලු පවුල්වලට එළවළු බෝග බිජ වර්ග 10 ක් අඩංගු පාර්සලයක් ලබාදෙනු ලැබේ. ඒවා සියල්ල අප්‍රේල් 5 වැනිදා පෙරවරුවේ වගා කිරීමට කටයුතු යොදන ලෙස ඉල්ලීමක් කෙරේ.දිවිනැඟුමේ මෙවර තෙවැනි අදියරේ තවත් ඉලක්ක රැසකි.දිවි නැඟුම තෙවැනි අදියර යටතේ 2012 වසරේ දී ගෙවතු වගා බීජ කට්ටල ලක්ෂ 25 ක් ලබාදීමටත් පොල් පැළ ලක්ෂ 40 ක් ලබාදීමටත් පලතුරු පැළ ලක්ෂ 20 ක් ලබාදීමටත් සූදානම් කර තිබේ.ඊට අමතරව හරිතාගාර 8000 ක් විවිධ ප්‍රදේශවල ස්ථාපිත කිරීමට මෙන් ම සුළු අපනයන බෝග ඖෂධ එළවළු අනෙක් දැවමය පැළ ලක්ෂ 4 ක් ලබාදීමටත් ආර්ථික සංවර්ධන අමාත්‍යාංශය අපේක්ෂා කරයි. ඊට අමතරව රටකජු, මුං ඇට, උදු, තල සහ බඩඉරිඟු බෝග අක්කර ලක්ෂයක් අලුතින් වගා කිරීමට ද යෝජිතය.පශු සම්පත් ක්ෂේත්‍රය යටතේ මේ වසරේදී බිත්තර සඳහා කිකිළි පැටවුන් ලක්ෂ පහක් කුඩා හා මධ්‍ය පරිමාණයේ බිත්තර රක්කනාගාර 125 ක් ස්ථාපිත කිරීම, උසස් ආරයේ කිරි එළදෙනුන් 3,000 ක්, එළුවන්, ඌරන්, තාරාවුන් වැනි සතුන් 10,000 ක්, ගව මඩු 25,000 ක් පිහිටුවීම හා වැඩි දියුණු කිරීම කරනු ලැබේ.ඊට අමතරව කිරි ශීතකරණ මධ්‍යස්ථාන 25 ක් ස්ථාපිත කිරීම, නැවුම් එළකිරි අලෙවි මධ්‍යස්ථාන 300 ක් ස්ථාපිත කිරීම, ඌන උපයෝජන සත්ව ගොවිපළ 20 ක් වැඩි දියුණු කිරීම, ගව අභිජනන මධ්‍යස්ථාන 25 ක් ස්ථාපිත කිරීම, කුඩා පරිමාණයේ කිරි ගොවිපළ 2,200 ක් සඳහා පහසුකම් සැපයීම, කිරි ව්‍යවසායක ගම්මාන 50 ක් ස්ථාපිත කිරීම කරනු ලැබේ.ධීවර කර්මාන්තය යටතේ කරදිය ධීවර කර්මාන්ත 10,000 ක පහසුකම් ප්‍රවර්ධනය, මිරිදිය ධීවර කර්මාන්ත 10,000 ක පහසුකම් ප්‍රවර්ධනය, විසිතුරු මත්ස්‍ය කර්මාන්ත 5,000 ක් වැඩි දියුණු කිරීම, සංචාරක ප්‍රවර්ධන උදෙසා ධීවර කර්මාන්ත 2,500 ක් ස්ථාපිත කිරීම, ඉස්සන් වගාව ගොවිපළ 750 ක් සඳහා යටිතල පහසුකම් ලබාදීම, මුහුදු පැළෑටි ප්‍රවර්ධනය සඳහා අලුතින් පවුල් 12,500 ක් සිදු කරනු ලැබේ.කර්මාන්ත ක්ෂේත්‍රය යටතේ සාම්ප්‍රදායික කර්මාන්ත ප්‍රවර්ධනය උදෙසා දිස්ත්‍රික් මට්ටමේ ප්‍රදර්ශන 15 ක් පැවැත්වීම, ගෘහස්ත කර්මාන්ත 60,000 ක් ස්ථාපිත කිරීම, ව්‍යවසායක ගම්මාන 300 ක් ප්‍රවර්ධනය උදෙසා පහසුකම් සැපයීම, ශිල්ප ගම්මාන 25 ක් වැඩි දියුණු කිරීම, තෝරාගත් ප්‍රතිලාභීන් සඳහා පුහුණු වැඩමුළු 1,000 ක් පැවැත්වීම සිදු කරනු ලැබේ.අලෙවි සහ සේවා පහසුකම් සැපයීම යටතේ සති පොළ ඇතුළු මධ්‍ය ප්‍රමාණයේ අලෙවි මධ්‍යස්ථාන 300 ක් වැඩි දියුණු කිරීම හා පලතුරු සහ එළවළු ප්‍රවාහනයේ දී යොදා ගන්නා ඇසුරුම් 20,000 ක් දිවි නැඟුම ප්‍රතිලාභීන්ට ලබාදීම සිදු කෙරේ.මේ අනුව දිවි නැඟුම තෙවැනි අදියර මගින් මේ රටේ කෘෂි නිපැයුම් ක්ෂේත්‍රයේ හා පශු සම්පත් ක්ෂේත්‍රයේ මෙන් ම ගෘහ ආර්ථික ක්ෂේත්‍රයේ ප්‍රබල සංවර්ධනයක් ඇති කිරීමට කටයුතු කෙරෙන බව ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ. රණවක මහතා පවසයි.ආර්ථික සංවර්ධන අමාත්‍යාංශයේ දිවිනැඟුම ව්‍යාපෘතිය යටතේ දැනටම මෙරට ග්‍රාමීය ආර්ථිකයේ විශාල පරිවර්තනයක් ඇතිකර තිබේ.ඒ අනුව දිවිනැඟුම තෙවැනි අදියර ද ඒ පරිවර්තනය තවත් වැඩිකර රටේ පුද්ගලයන් සියල්ලටම වාගේ එනම් කෝටි 2 කට පමණ සෙත සදනු ඇත. රටේ ජාතික ආදායම ඉහළ නංවනු ඇත. ගම ස්වයංපෝෂිත කර රට සමෘද්ධිමත් කිරීමට මේ වැඩපිළිවෙළ ඉවහල් වනු ඇත.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af1202262</link>
    <topic>අම්මාවරුන් මේ දුක් උහුලනු කෝම</topic>
    <author>පසුබිම් කතාව යූ.ඒ. ප්‍රේමදාස (පඬුවස් නුවර මධ්‍යම සමූහ) සුභද්‍රා දේශප්‍රිය</author>
    <content>අපූරුවට හිරු පායා තිබූ හෙයින් සමනල රැනක් මෙන් මිදුල පුරා දුව පැන සෙල්ලම් කරන දරුවන් අතරින් කවිදුගේ හඬට මව නිතර ඇහුම්කන් දුන්නාය. නංගි නැළවීමට අම්මා කියූ කවි අසන්නට කවිඳු ගෙතුළට පැමිණියේ ය. අම්මා තේ සාදන්නට වතුර උණුකරන තෙක් බෝලයක් රැගෙන මිදුලට ගිය කවිඳු බෝලය පසෙකට විසි කොට ඔංචිල්ලාව අසලට ගියේ ය. වතුර උණු කළ අම්මා කවිඳු සෙව්වාය. වරක් දෙවරක් හඬ නැඟුව ද කවිඳුට අම්මාගේ හඬ නෑසුණාසේ ය.අම්මා කවිඳු සොයා මිදුල පුරා ඇවිද්දා ය. මිදුලේ කොනක ඔංචිල්ලාව අසල නිහඬව හිටගෙන සිටින පුතු ළඟට මව සීරුවට අඩිය තැබුවා ය. “මම ඉන්නේ කොහේද කියලා පුළුවන්නම් සොයන්න” කවිඳු වෙනදාටත් අම්මා සමඟ හැංගි මුත්තම් කළේ ය. සමහරදාට ඔච්චමට තරහා වී නිහඬව සැඟවී සිටියේ ය. මව කවිඳු ළඟට ගොස් තුරුළට ගෙන වඩා ගත්තා ය. මහ හ¼ඩින් හිනා නඟන කවිඳුගේ තරහ එතැනින් ඉවර ය. අම්මා සමඟ තරහා වී දෑස් කරකවමින් හොරෙන් බලන කවිඳුගේ මූණ වෙනදාට වඩා ලස්සනය. එදා නම් කවිඳු අම්මා දෙස බලන්නට හිස එසවූයේ නැත. තුරුළට ගෙන වඩා ගත්තද මව දෙස නොබලාම කවිඳු ගේ හිස පහතට කඩා වැටිණි.ඔංචිල්ලාව අසල සිටි කවිඳුව ඔංචිල්ලාව බැඳ තුබූ ලණුවට ගෙල සිරවී ඇති බව අම්මාට වැටහිණි. ප්‍රදේශය පුරා පැතිරුණු මවගේ අඳෙීනා හඬින් අවට පිරිස් වහ වහා එතැනට එක් රොක් වූහ. හෙට්ටිපොළ රෝහලට ඇතුළත් කිරීමෙන් අනතුරුව කවිඳු කේසර ද සිල්වා නම් හය හැවිරිදි පුංචි පුතු සදහටම දෙනෙත පියාගත්තේ ය.වැඩිහිටියෝ දරුවන් පිළිබඳව වැඩි අවධානයකින් පසුවිය යුතු ය. දහසක් බලාපොරොත්තු ඇතිව මෙලොවට බිහි කරන දරුවන් රැක බලාගැනීම මවුපියන්ගේ මෙන් ම වැඩිහිටියන්ගේ ද වගකීමකි.උදේ පාන්දරින් මවගේ අතේ එල්ලී සුරතල් බස් දෙඬූ රවිඳු හෙට්ටිපොළ පොළෙන් අම්මා අරන් දුන් බෝලයෙන් යහළුවන් සමඟ සෙල්ලම් කිරීමට යළි කිසිදු දිනයක එන්නේ නැත. ජීවිතය පිළිබඳව කොතරම් සැහැල්ලුවෙන් සිතුව ද ඇතැම් විටක එය මහා ඛේදවාචකයක් බවට පත්වන්නේ කාටත් නොදැනීම ය. කවිඳු පුතු උපන්දා සිට දෙමාපියෝ ද නොයෙක් දුක් විඳින්නට ඇත. ආදරය කරුණාව දයාව මෙන් ම රැකවරණය ද සලසන්නට ඇත. එහෙත් පසුගියදා කවිඳු පුතු ආදරයෙන් කරුණාවෙන් රැක බලාගත් දෙමාපියන් හඬවා සදහටම නිහඬ විය.හෙට්ටිපොළ සති පොළට පසුගිය දිනක කවිඳු පුතු මව සමඟ ගියේ ය. අම්මාගේ සුරතේ එල්ලුණු කවිඳු සොහොන් පිට්ටනිය අසල නතර විය. “අම්මේ මම මැරුණාට පස්සේ වළලන්නේ මේ පිට්ටනියේ” දැයි ඔහු මවගෙන් විමසීය. කවිඳු පුතුගේ පෙරැත්තයට මව සුදුපාට සායක් මිලදී ගත්තා ය. කවිඳු පුතුට සෙල්ලම් බෝලයක් ද රැගෙන නිවෙසට පැමිණ වැඩි වේලාවක් ගත වූයේ නැත. කවිඳු පුතු බෝලයත් සමඟ සෙල්ලම් කරමින් මිදුලේ දුව පැන ඇවිද්දේ ය. සියල්ල මොහොතකින් වේදනාකාරී සිදුවීමකින් නිමා වේ යැයි කවිඳු පුතුගේ දෙමාපියෝ කිසිසේත් සිතුවේ නැත. පුතු අහිමිවීමෙන් මවකට දැනෙන වේදනාව වදනින් කියා නිම කිරීමට නොහැකි ය. මුළු ආත්මයම දවා අළු කරන්නා සේ ඇගේ හදවතේ දරු ගින්දර ඇවිලී ගියේ ය. නොනවත්වා ගලා හැළෙන කඳුළු පිසදමමින් ඇය පුතු පිළිබඳව මතකයට නැඟුවා ය.18 වැනිදා මම හෙට්ටිපොළ සතිපොළට යන්න සූදානම් වෙනකොට මගේ කවිඳු පුතා මාත් එක්ක පොළට යන්න ආවා. පොළට ගියේ පයින්. අපි යන පාරේ මිනී පිට්ටනියක් තියෙනවා. පිට්ටනිය ළඟින් යන කොට කවදාවත් නැතුව පුතා අමුතු ප්‍රශ්න අහන්න පටන් ගත්තා. “අම්මේ අපේ සීයා තාත්තා වළලපු තැන කොතනද මට බලන්න ආසයි කියලා පුතා කිව්වා. සීයා තාත්තා නැතිවෙලා අවුරුදු 25 ක් විතර වෙනවා කිව්වාම “අම්මේ මාවත් මැරුණා ම වළලන්නේ මේ පිට්ටනියේම ද? කියලා පුතා ඇහුවා. පොළට ගිහින් පුතා සුදු සායක් තෝරලා දුන්නා වෙන එකක් මට ගන්න දුන්නේ නැහැ.බුද්ධික (පියා)                                සෙව්වන්දි (මව)මේ සාය අම්මට ලස්සනයි කියලා සුදු පාට එකක්ම තෝරා දුන්නා. අපි සීයා තාත්තා බලන්න යනවා හවසට ඒ නිසා මේ සුදු සාය ගන්න කියලා කිව්වා. ඊට පස්සේ සෙල්ලම් කරන්න බෝලයක් ගත්තා. පුතා තෝරලා දුන් සුදු සාය තමයි මම එයාගේ මළගමට අඳින්නේ. පුතා පොළට ගිහින් ඇවිත් අක්කගෙ පුතාලා දෙන්නත් එක්ක බෝලය අරගෙන සෙල්ලම් කළා. පස්සේ බෝලය ගෙදර ගෙනත් තියලා අම්මේ මට තේ එකක් හදලා දෙන්න කියලා පුතා එළියට ගියා. මම තේ එක හදලා බලන කොට පුතා පේන්න හිටියේ නැහැ. මම හිතුවා ආයෙ මිදුලේ සෙල්ලම් කරනවා ඇති කියලා. මම එළියට ගිහින් බැලුවා.ඒත් පුතා හිටියේ නැහැ. මම පුතාට කතා කළා. මම පිටි පස්සෙන් ගිහින් බැලුවා. පුතා ඔංචිල්ලාව ළඟ හිටගෙන හිටියා. මම පුතාට කතා කළා. ඒත් පුතා කතා කළේ නැහැ. මම හිතුවා මාව රවටන්න කතා නොකර ඉන්නවා කියලයි. මම ගිහින් පුතාව වඩා ගත්තා. එයාගෙ විහිළුවට තරහා වෙන එක ඉවරයි මම ගිහින් වඩා ගත්තම. පුතාව වඩා ගත්ත ගමන්ම මගේ දරුවගේ ඔළුව පැත්තකට ඇල වුණා. මම කෑගැහුවා. මට මොකක්ද වුණේ කියලා මට මතක නැහැ. පුතා රෝහලට ගෙනිච්චා. පුතා නැති වුණා කියලා අපිට දැනගන්න ලැබුණා. කවිඳුගේ මව ඩබ්.එම්. සෙව්වන්දි සංජීවනී වනසිංහ පැවැසුවාය.කවිඳු පුතු පාසල් යෑම ආරම්භ කර ගත වූයේ මාසයක් පමණි. හෙට්ටිපොළ පෙර පාසලේ ඉගෙනුම ලැබූ කවිඳු පුතු නැටුමට ගැයුමට මෙන්ම වැයුමට ද හපනෙකි. ඒ නිසා ම ළදරු පාසලේ තූර්යවාදක කණ්ඩායමේ නායකයා ද කවිඳු ය. පෙර පාසලේ අයත් ගමේ අවට කවුරුත් කවිඳුට බොහෝ සෙයින් ආදරය කළහ. ගුවන් විදුලියේ සිඟිති සුරතල් වැඩසටහනකට ද කවිඳු ගී ගයා ඇත.“ගෙදර ඉන්න හැම වේලාවකම සිංදු කියලා නංගී නළවනවා. එදා පුතා මාත් එක්කම ඉඳලා එළියට ගියේ සෙල්ලම් කරන්න. ඔංචිල්ලාවේ එල්ලිලා සෙල්ලම් කරන්න ඇති. අඩි තුනක් විතර ඉහළින් ඔංචිල්ලාව තිබුණේ . කොහොම හරි අපේ දරුවා අපිට නැති වුණා” මව හඬමින් කීවා ය.පුංචි කවිඳු ගී කියා නංගී නළවගන්න යළි කිසිඳු දිනයක එන්නේ නැත. යාළුවන් සමඟ සෙල්ලම් කිරීමට එන්නේ ද නැත.“මම උදේ අලුතින් හදන ගේ ළඟට ගියා. දහවල් 12 ට විතර යාලුවෙක් ඇවිත් කිව්වා පුතා අසනීප වෙලා රෝහලට අරන් ගියා කියලා. ඊට පස්සේ මම යන කොටත් පුතා මිය ගිහින් තිබුණා. අපිට හිටියේ දරුවෝ දෙන්නයි. මගේ පුතා හරිම දක්ෂයි. හෙට්ටිපොළ තක්ෂිලා පෙර පාසලේ ජනප්‍රියම ශිෂ්‍යයා පුතායි. පුතා නැති වුණ අඩුව අපිට දරාගන්න බැහැ.” කවිඳුගේ පියා බුද්ධික චමින්ද කීය. පසුගියදා සිදුවූ ළමා මරණ සංඛ්‍යාව ගැන සලකා බලන විට ළමා මරණ සංඛ්‍යාවේ වැඩිවීමක් දක්නට ලැබෙන බව සඳහන් කළ යුතුය.ලක්සිරිගම විමලරතන පොඩි හාමුදුරුවෝ ද රිටිගල ආඬිගලකන්ද ආරණ්‍යයේ පිහිටි පොකුණුගල මත සිට ඇද වැටීමෙන් අපවත් වූහ. පාසල් බස් රථයක ගමන් කරමින් සිටියදී ඩිල්ෂානි ප්‍රාර්ථනා නැමැති පාසල් ශිෂ්‍යාව එම බසයේ ලෑලි තට්ටුව කැඩී බිමට වැටී මිය ගියා ය.බිබිල අඩතැටිය ඔයෙන් වැලිගෙන එන ට්‍රැක්ටරයකට යටවීමෙන් රදලියැද්ද ද ප්‍රදේශයේ අවුරුදු එක හමාරක් වයසැති ඩී.එම්.ඒ. ෂාන් දිසානායක පුතු මිය ගියේ ය. මිදුලේ ඉදිරිපිට සෙල්ලම් කරමින් සිටි දරුවා පාරේ ගමන් කරමින් තිබූ ට්‍රැක්ටරය බැලීමට දිව යද්දී පසු පස රෝදයට යට වීමෙන් මේ මරණය සිදුවී තිබිණි.කාලයක් තිස්සේ පියාගේ අමානුෂික ලෙස වද හිංසාවලට ලක් වූ බවට සැකකරන පස් හැවිරිදි දරුවකු රෝහල් ගත කිරීමෙන් අනතුරුව මිය ගියේ ය.මවුපියන්ගේ හෝ වැඩිහිටියන්ගේ අවධානය මීට වඩා තිබුණේ නම් මෙවන් අනතුරු වළක්වා ගත හැකිව තිබුණ බව සඳහන් කළ යුතු ය. එදිනෙදා ජීවිතේ දී මුහුණ පෑමට සිදුවන හදිසි අනතුරුවලින් දරුවන් ආරක්ෂා කරගැනීම මවුපිය වැඩිහිටියන්ගේ වගකීමකි.පසුබිම් කතාව යූ.ඒ. ප්‍රේමදාස (පඬුවස් නුවර මධ්‍යම සමූහ) සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af1202263</link>
    <topic>ඔවුන් අපට කීවේ වතුර දෙන්න කෑම දෙන්න කියලයි</topic>
    <author/>
    <content>කතාබහ අතරතුර මම ඇයගේ දෑත දෙස බැලුවෙමි. ගිනි අවිය දැරුව ද දසඟිලිවල සියුමැලි බවට හානියක් වී නැතැයි සිතේ. ගිනි අව්වේ වරු ගණන් ගත කළ ද ජවි වර්ණය ඇයට අසාධාරණයක් කර නොමැත. කොටින්ම කිවහොත් බහුතරයක් කාන්තාවන්ගේ තෝරා ගැනීමට ව්‍යාතිරේකයක් වෙමින් ඇය තෝරා ගත් රැකියාව ඇයව අපහසුවට පත් කර නැත. එපමණක් ද නොව වරක් ඇය මරාගෙන මැරෙන බෝම්බ ප්‍රහාරයකට ද ගොදුරු වූවාය.මා අබියස අසුන් ගෙන සිටි ඇය කතාවේ එතරම් චතුර වූයේ නැත. එහෙත් මුව පුරා නඟන සිනහවේ නම් අඩුවක් වූයේ නැත. යුද හමුදාවේ දෙවන ලුතිනන් වීරක්කොඩි ගේ වින්ද්‍යා කුමුදිනී වීරක්කොඩි. මා හා කතාබහට එක් වෙමින් ඇය පැවසු දේ ඔබ ද දැනගත යුතුය. ඒ වන්නි මානුෂීය මෙහෙයුමේදී ඇය සක්‍රීය කාර්ය භාරයක් ඉටු කළ නිසාම නොවේ. හමුදා නිලධාරිනියක ලෙස ඇය ලත් අත්දැකීම් යුද්ධයේදී කඩවූයේ යැයි ඇතැමුන් පවසන මානව හිමිකම්වල ඇත්ත නැත්ත ගැන සාක්ෂි ද සපයන බැවිනි.විශ්වමඩු“ඒ දෙදාස් නවයේ පෙබරවාරි නව වෙනිදා. තැන විශ්වමඩු. එතකොට මම පුහුණුව අවසන් කරලා අලුත් පිටම සේවයට ඇවිත් මාස දෙකක් විතර ඇති. මුල ඉඳලම අපට නියම වෙලා තිබුණේ ත්‍රස්තවාදීන්ගේ ග්‍රහණයෙන් මිදිලා පණ බේරගෙන එන සිවිල් ජනතාව ලියාපදිංචි කරන්න. ඔවුන්ට පහසුකම් සලසන්න. මේ රාජකාරිය එතරම් ලේසි වුණේ නැහැ. ඒකට ප්‍රධාන හේතුව අපි ළඟට එන සරණාගතයන් ගේ වාතාවරණය. දරුණු යුද ගැටුම් පවතින ප්‍රදේශ හරහා ගමන් කරන්නට ඔවුන්ට සිදු වුණා. ඒ විතරක් නෙමෙයි ත්‍රස්තවාදීන්ගේ ග්‍රහණයට හසුවෙලා ඉන්න කාලේ ඔවුන්ට මූලික පහසුකම් තියා හරියට කෑමක් බීමක්වත් ලැබිලා තිබුණේ නෑ. ඔවුන් ළඟින් වහනය වුණේ අමුතු දුර්ගන්දයක්. දවස් ගණනාවක් තිස්සේ දූවිලි වැදිලා ඔවුන්ගේ හිසකෙස් හරියට පාට කරලා වගෙයි පෙනුණේ. අපි ළඟට ඇවිත් නම, ගම, විස්තර කියද්දිත් ඔවුන්ගේ අවධානය යොමු වුණේ මඳක් ඈතින් සූදානම් කරමින් තිබුණු කෑමවලට. පුළුවන් විදිහට ඔවුන් අපට කිව්වේ කෑම දෙන්න, වතුර දෙන්න කියලා. අපිත් රැයක් දවාලක් බැලුවේ නෑ. මහන්සියක් නම් දැනුණේ ම නැහැ. අපි බැලුවේ කොහොමහරි මේ අසරණ සිවිල් වැසියන්ට උපකාර වෙන්න.”ඇය මතකය අවදි කරන්නීය. ඒ මතකය ඔස්සේ අතීතයට ගමන් කිරීමේ අපහසුවක් නැත. ඒ ලෝක ඉතිහාසයේ විශාලතම ප්‍රාණ ඇපකරුවන් බේරා ගැනීම සිදුවූ දින කිහිපයයි. ත්‍රස්තවාදී ග්‍රහණයෙන් මිදී ලක්ෂ තුනක පමණ සාමාන්‍ය ජනතාව ශ්‍රී ලංකා යුද හමුදාව වෙත ආරක්ෂාව පතා පැමිණි දින කිහිපයයි. ඇඟ රැඳි ඇඳුම් කඩමාලු ද, සියලු දේපොළ අතට ගත් පොදියක උරුමයකට ද සීමා වෙමින් පස් කඳු, කලපු, වගුරු බිම්, පමණක් නොව ත්‍රස්ත වෙඩි උණ්ඩ ද පසු කරමින් ජීවිතය සොයා පැමිණි දින කිහිපයයි. මේ මහා පැමිණීම හමුවේ යුද හමුදාවට අමතර රාජකාරි රැසකම නිරත වන්නට සිදු විය. පැමිණෙන මිනිසුන් ලියාපදිංචි කිරීම, ඔවුනට කෑම බීම සැපයීම, මූලික පහසුකම් සලසා ආරක්ෂිත ස්ථාන කරා පිටත් කිරීම ද ඒ රාජකාරි අතරින් මුල් පෙළේ විය. අප කතා නායිකාව ද මේ කියන මොහොත වන විට සරණාගතයන් ලියාපදිංචි කිරීම වෙනුවෙන් තම ශ්‍රමය කැප කරමින් සිටියාය.“පැමිණි පිරිසෙන් බහුතරය කාන්තාවෝ සහ ළමයි. ඒත් අවුරුදු දහයෙන් විතර පහළ වයසේ පිරිමි ළමයි තමයි හිටියේ. ඊට වැඩි වයසේ පසුවුණු පිරිමි ළමයි බලෙන්ම එල් ටී ටී ඊ එකට බඳවා ගත්තා කියන කාරණය මේ පැමිණි පිරිස දැක්කාම තහවුරු වුණා. සමහරු හිටියේ හඬමින්. වැඩි දෙනකුට සිංහල, ඉංගී‍්‍රසි බැහැ. අත දරුවන් රැගත් මවුවරු වගේම ගැබිණි මවුවරුන් රාශියක් හිටියා. අපි සේවය කරමින් හිටියේ පාසල් ගොඩනැඟිල්ලක් ළඟ. වටේම පඳුරු මිසක් හෙවණට උස ගස්වත් තිබුණේ නැහැ. අපි ළඟට ආපු මිනිස්සු තැන තැන බිම ඉඳගෙන හිටියා. ලියාපදිංචි කිරීම් සිදුවන තැනට එහායින් අපේ සහෝදර සෙබළුන් කෑම උයමින් හිටියේ.”වින්ද්‍යා මනසින් විශ්වමඩු භූමියේ සරණාගතයන් අතර ඇවිද යන්නීය. මුළු කතාව පුරා ඇයගේ මුහුණ දුක්මුසුය. ඇතැම් විට මේ කතාවේ දුක්මුසු අත්දැකීමක් සැඟවී තිබෙනවා විය හැකිය. එය එසේය. ත්‍රස්තවාදය තිබෙන තැන දුක මිස සතුටක් කොයින් ද? ත්‍රස්තවාදයට සිත් පිත් නැත. ඇත්තේ අධම අරමුණු මුදුන් පමුණුවා ගන්නා කෲර සිතිවිලි පමණි. දිවි බේරාගෙන පැමිණි ඒ මහා ජනකාය අතර එකී කෲර අරමුණෙන් යුක්ත වූ මිනිස් බෝම්බ ද සිටි බව වින්ද්‍යා හෝ අන් කිසිවකු දැන සිටියේ නැත. ඒ බව දැන සිටියේ නම් ඒ ත්‍රස්තවාදයම පමණි.මහ හඬක්“ඇවිත් හිටපු කාන්තාවෝ, පුංචි ළමයි දැක්කාම දුක හිතෙනවා. අපි ළඟට ආපු මොහොතේ ඉඳන් ඔවුන් සැනසිල්ලේ තියන්න තමයි අපිට ඕනෙ කරලා තිබුණේ. එහෙම කරන්න කියලා තමයි අපට අණ ලැබිලා තිබුණේ. ඒත් භාෂාව ගැටලුවක් වුණා. මම ලියාපදිංචි කිරීම් සිදුවන තැන අධීක්ෂණය කරමින් හිටියේ. ඊට ටිකක් එහායින් ගුරුවරියන් පිරිසක් ඉන්න බව මට දැනගන්න ලැබුණා. මම හිතුවා ඔවුන් එක්ක කතාබස් කරන්න මට පුළුවන් වේවි කියලා. මට යන්න ලැබුණේ අඩි කිහිපයයි.”මහා විශාල හඬක් වින්ද්‍යාගේ පියවර නවතාලීය. ඇය සිදුවූයේ කුමක්දැයි දැනගැනීමට ආපසු හැරී බැලුවාය. මීටර් කිහිපයට ඔබ්බෙන් වූ යුදබිමේ මිය යමින් තිබුණු ත්‍රස්තවාදය යළිත් තම හඬ අවදි කර තිබුණි. ඒ පණ බේරාගෙන පැමිණි අසරණ කාන්තාවන් අතර සැඟවී පැමිණි මරාගෙන මැරෙන කොටි කාන්තාවකි. දෛවයේ සරදමකට මෙන් මෙවර සිංහලයන් වෙනුවට ඇයගේ ඉලක්කයට වැඩි වශයෙන් ගොදුරුව තිබුණේ දෙමළ ජාතිකයන්ය. ඒ අතර හමුදා පාලන ප්‍රදේශවලට පැමිණ සැනසුම් සුසුම් හෙළුැ අම්මලා සහ දරුවෝ ද වූහ. මානව හිමිකම් ගැන කතා බහක් නොවීය. ඒ අතරම අසරණයන්ට උවටැන් කරමින් ඒ අසල සිටි හමුදාවේ දහනව දෙනෙක් ද ජීවිත පූජා කර තිබුණි. ඇතැම් විට බෝම්බය පුපුරා ගැනීමට මොහොතකට පෙර මේ හමුදා සාමාජික සාමාජිකාවෝ මරාගෙන මැරෙන කොටි කාන්තාවට ද කරුණාව දක්වන්නට ඇත. අඩි කිහිපයක දුරින් සිට මරණයෙන් බේරුණු වින්ද්‍යා ඒ ගැන සාක්ෂි සපයන්නීය.“මගේ කකුල් දෙකම තුවාල වෙලා තිබුණේ. මට මුලින්ම ඒ බව දැනුණේ නැහැ. ඒත් ටික වෙලාවකට පස්සෙ මට තේරුණා මටත් තුවාල වෙලා කියලා. මාව ඉක්මනින්ම අනුරාධපුර රෝහලට ගෙනාවා. පස්සෙයි මම දැනගත්තේ පිපිරීමෙන් කාන්තා සෙබළියන් කීප දෙනෙක්ම මිය ගියා කියලා. දවස් දොළහක් රෝහලේ ඉඳලා නිවාඩු ලබා ගෙදර ගියා.”අතීත මතකය කටුකය. එහෙත් කටුක අතීතය ගොඩනැඟු වර්තමානය ද අනාගතය ද සුන්දරය. සුවපත් ව යළි සේවයට පැමිණි වින්ද්‍යා යළිදු යුද ගිනිදැල් දෑසින් නුදුටුවාය. යුද්ධය නිමා වී තිබුණි.ත්‍රස්තවාදය ලක් පොළවේ තමා සතු වූ සියලු ඉඩකඩ අහිමි කරගෙන සිටියේය. වින්ද්‍යාලට පමණක් නොව දකුණේ සාමාන්‍ය සිවිල් වැසියන්ට ද විශ්වමඩු මෙන්ම මුලතිව් මුහුදු සීමාව දක්වා නිදහසේ ගමන් කිරීමේ වරම් හිමි වී තිබුණි. එහෙත් නැතිවූයේ යැයි කියන මානව හිමිකම් ගැන ලංකාවේ යුද්ධයෙන් බිඳුවක් හෝ රිදවුම් නොලැබු පිරිස විටින් විට කනගාටු වනු දක්නට ලැබුණි.“මානව හිමිකම් ආරක්ෂා කළේ අපි. ඒ බවට අපි ළඟට රැකවරණ පතාගෙන ආපු කාන්තාවෝ සාක්ෂි දේවි. අපි පරිත්‍යාග කළේ අපේ ශ්‍රමය විතරක් නෙමෙයි. ඒ දුෂ්කර මොහොතේ අපට ලැබුණු කෑම වේලත් ඔවුනට දෙන්න තරම් විශාල හිත් අපට තිබුණා. එහෙම කරපු අපි ගාවදි තමයි මරාගෙන මැරෙන බෝම්බ පිපිරුවේ. මානව හිමිකම් ගැන වෙන මොනවා කියන්න ද?”“අපි ළඟට ආරක්ෂාව පතාගෙන ආ සාමාන්‍ය වැසියන්ට වෙඩි තිබ්බේ ඔවුන්. අපේ ඇස් ඉදිරිපිට සිවිල් වැසියන් වෙඩි වැදිලා මැරුණේ. මට මතකයි ආරක්ෂිත කලාපයට ආපු එක අම්මෙකුයි දුවෙකුයි හොඳටම අඬනවා. අපි ළඟට ගිහින් ඇහුවා ඇයි කියලා. පුළුවන් දෙයක් ඔවුන් වෙනුවෙන් කරන්න. ඔවුන් කිව්වේ කඳුළු කථාවක්. ත්‍රස්තවාදී ග්‍රහණයෙන් මිදිලා අපි ළඟට එනකොට ඔවුන්ට වෙඩි තියලා. ඔවුන්ගේ තාත්තා ඒ වෙඩි ප්‍රහාරයට ගොදුරු වෙලා. අම්මගෙයි, දුවගෙයි ඇස් ඉදිරිපිටම.තමන්ගේ පණ බේර ගත්තත් ඔවුන්ට ජීවත්වෙලා වැඩක් නෑ කිව්වා. තව තැනක අවුරුදු එකහමාරක නිවුන් පුතුන් දෙදෙනෙක් අත් දෙකට වඩාගෙන තාත්තා කෙනෙක් අඬනවා. ඔවුන්ගේ අම්මා ත්‍රස්ත ප්‍රහාරයෙන් මිය ගිහින්. දැන් මේ දරුවෝ දෙන්නා එක්ක මම ජීවත් වෙන්නේ කොහොමද කියලා ඒ තාත්තා විලාප තියනවා. මේ සිදුවීම් ගැන කවුරුවත් කථා කළේ නෑ නේද? මේවා නේද උල්ලංඝනය වුණු මානව හිමිකම්?”ඇසින් දුටු සාක්ෂිවින්ද්‍යා ප්‍රශ්න කරන්නීය. මේ මානුෂික මෙහෙයුමේ ඇසින් දුටු සාක්ෂිකරුවෝය. අද ජාත්‍යන්තරයේ මානව හිමිකම් කතාබහ ඇය අවඥාවෙන් බැහැර කරන්නීය. සැබවින්ම ඇය දිරිය යුවතියකි. ඇයගේ අත්දැකීම් යුද හමුදාවට සම්බන්ධ වීමට සිහින දකින තරුණියන් ධෛර්යවත් කරවන සුලුය.“මගේ ගම පූගොඩ. මට කලින් මගේ අක්කාත් හමුදාවට බැඳුණා. අක්කා නිසා හමුදාවට මගේ තිබුණු කැමැත්ත වැඩි වුණා. 2008 දී මම හතරවැනි කාන්තා ස්වේච්ඡා බලසේනාවට බැඳුණා. පුහුණුව දියතලාවේ. අවුරුද්දක්. පුහුණුව අමාරුයි කියලා අහලා තිබ්බත් එහෙම වුණේ නෑ. ඒ නිසා දරා ගැනීමේ ශක්තිය, ඉවසීම වගේ විශේෂ ගුණාංග ජීවිතයට එකතු කර ගත්තා. මම හිතනවා ඒ නිසා මගේ පෞද්ගලික ජීවිතයත් තවත් හැඩගස්වා ගන්න අවස්ථාව ලැබුණා කියලා.”වින්ද්‍යා හමුදා පුහුණුවෙන් තම ජීවිතය එලෙසින් සාර්ථක කර ගනිද්දී ජී. කේ. සී. චන්ද්‍රලතා සහ ඩබ්ලිව්. පේ‍්‍රමරත්න යන ඇයගේ දෙමවුපියෝ තම බාල දියණියගේ දිවියට සහකරුවකු සෙවීමේ නියුතුව සිටින්නෝය. විසි හත් හැවිරිදි වින්ද්‍යා නම් පවසන්නේ තම සහකරුවා හමුදා සාමාජිකයකු වන්නේ නම් තමන්ට එකිනෙකා අවබෝධ කර ගැනීම පහසු වනු ඇති බවයි. මම ඒ බව ද මෙහි විශේෂයෙන් සඳහන් කරමි.තෘප්තිමත් රැකියාවක්නිල ඇඳුමෙන් බැහැරව සිටින විට ඇය සාමාන්‍ය යුවතියකි.එහෙත් ඇය ලත් අත්දැකීම් සමුදාය කිසිසේත්ම සරල හෝ සාමාන්‍ය නොවන්නේය. මේ වන විට අනුරාධපුර දෙවැනි ස්වේච්ඡා කාන්තා බලකායේ සේවයේ නියුක්තව සිටින වින්ද්‍යා තම රැකියාව සම්බන්ධව ඉතා තෘප්තිමත් බව ද පවසන්නීය.වසර පහළොවක සේවා කාලයෙන් තවත් වසර එකොළහක් ඇය අබියස ඇත. එහෙත් වින්ද්‍යා එකපැහැර පවසන්නේ විශ්‍රාම ගිය දිනක ගෘහණියක ලෙස නිවසේ රැඳෙමින් තම පවුල වෙනුවෙන් කාලය කැප කරන බවයි. මම සාකච්ඡාව නිමා කළෙමි. ඇය මගෙන් සමුගැනීමට සුහද සිනහවක් පෑවා ය.එහෙත් තවත් තත්පරයක් රැඳී සිටියාය. මම අවධානයෙන් ඇය දෙස බැලුවෙමි.“මේ තියෙන්නේ බෝම්බයෙන් වුණු තුවාලයක්”ඇය වම් අතේ වැළමිටට ඉහළින් ගැඹුරට හැරී ගිය තුවාලයක කැලලක් මවෙත පෑවාය. මම වචන අතර සිර වුණෙමි.ත්‍රස්තවාදයට එරෙහිව එදා සටන් බිමේ ඔබ ලැබු තුවාල සහ ඉන් ඇතිවූ කැළැල් හෙට දිනයේ රටේ අනාගතය බාරගන්නා සුවහසක් වූ දරුවන්ගේ ඉරණම ලියු වාසනාවන්ත සලකුණු ම වන්නේය. වින්ද්‍යා, ඒ මොහොතේ නොපැමිණි වචන මම මෙසේ සටහන් කරමි.සටහන හා ඡායාරූපටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af1202264</link>
    <topic>අපේ විදේශ සංචිතවල කිසිම අවදානමක් නැහැ</topic>
    <author>සාකච්ඡා කළේ සරත් පෙරේරා</author>
    <content>ශ්‍රී ලංකා මහ බැංකවේ ආර්ථික පර්යේෂනදෙපාර්තමේන්තුවේ අධ්‍යක්ෂිකා,ස්වර්ණා ගුණරත්නවිනිමය අනුපාතිකය නැතිනම් විදේශ මුදල් ඒකකවලට ගෙවන රුපියලේ අගය තීරණය කිරීමේ කටයුත්තෙන් පසුගියදා මහ බැංකුව ඉවත් විය.මෙලෙස රුපියලේ අගය පාවීමට හැරීම හා ඉන්ධන මිල ඉහළ දැමීම පසුගිය සති දෙකක කාලය තුළ දේශපාලන හා ආර්ථික ලෝකයේ ආන්දෝලනයක් ඇති කිරීමට සමත් විය. රුපියලේ අගය වෙළෙඳ පොළ බලවේග අනුව තීරණය වීමට ඉඩ හැරීම ඇතැමුන් සලකන්නේ ආර්ථිකය පාලනය කිරීමට ඇති යතුරක් අහිමි වීමක් ලෙසය. එනමුත් ජගත් මූල්‍ය ආයතන හැම විටම වාගේ අප වැනි රටවලට උපදෙස් දෙන්නේ පාලනය නොකොට විනිමය අනුපාතිකය වෙළෙඳ පොළ බලවේග එනම් ඉල්ලුම හා සැපයුම අනුව නියම වීමට ඉඩ හරින ලෙසය.මෙලෙස රුපියලේ අගය පාවීමට හැරීම හා රටේ ආර්ථික තත්ත්වය පිළිබඳව සිළුමිණ සමඟ මෙවර සම්මුඛ සාකච්ඡාවකට එක්වූයේ ශ්‍රී ලංකා මහ බැංකුවේ ආර්ථික පර්යේෂණ අංශයේ අධ්‍යක්ෂිකා ස්වර්ණා ගුණරත්න මහත්මියයි.ඇතමුන් කියන පරිදි රටේ ආර්ථිකය හෝ රටේ විදේශ සංචිත අනතුරුදායක මට්ටමකට පැමිණ නැති බවත් ආර්ථිකය නිවැරැදි මඟට ගැනීමේ නිවැරැදි ක්‍රියාමාර්ගය ක්‍රමිකව සිදුවෙමින් පවතින බවත් ඇය පැවැසුවාය.එම සම්මුඛ සාකච්ඡාවේදී ඇසු ප්‍රශ්න කීපයකට අධ්‍යක්ෂවරිය දුන් පිළිතුරු මෙසේ ය.ඇතැමුන් ලංකාව පාවෙන විනිමය අනුපාතිකයකට යාම හා විදේශ සංචිත අඩුවීම ගැනත් කතා කරනවා. මෙතනින්ම ඔබතුමිය සමඟ කෙරෙන කතාබහ ආරම්භ කළොත්...?මහ බැංකුව තීරණයක් ගත්තා විනිමය අනුපාතය තීරණය කරන්න බලපෑමක් නොකර එය වෙළෙඳ පොළ බලවේග අනුව තීරණය වන්න ඉඩ හරින්න. උච්චාවචනයන් වුණා. මුලදි විනිමය අනුපාතිකය ඩොලරය රුපියල් 121 දක්වා ගියා. දැන් එය ඩොලරයට රුපියල් 118.40 - 50 මට්ටමේ පවතිනවා. බදාදා වන විට ඩොලරයේ ගැනුම් මිල රු. 117.31 ක් ද විකුණුම් මිල 119.89 ක් ද වුණා.අපේ විදේශ සංචිතවල අවදානමක් කොහෙත්ම නැහැ. දැනට තියන ඩොලර් බිලියන 5.9 සංචිත ප්‍රමාණය ගැන සෑහීමට පත්වෙන්න පුළුවන්. ජාත්‍යන්තරව පිළිගත් ප්‍රමිතිය තමයි මාස තුනකට ප්‍රමාණවත් සංචිත තිබීම රටකට ප්‍රමාණවත් කියන කරුණ. මේ තියන විනිමය සංචිත ප්‍රමාණය රටේ ආනයන අවශ්‍යතා වෙනුවෙන් මාස 3.6 කට ප්‍රමාණවත්.විනිමය සංචිත අඩුවීමේ අභියෝගයකටයි දැන් රටට මුහුණ දීමට සිදු වී තිබෙන්නෙ?අවුරුදු දෙක තුනක ඉතිහාසය ගත්තොත් 2008/09 යුගයේ තිබුණ ගෝලීය ආර්ථික අර්බුදයේ බලපෑම නිසා සංචාරක කර්මාන්තයේත් වැටීමක් වගේම විදේශ ආයෝජනවලත් අඩුවීමක් වුණා. ඒ යුගයේ විදේශ ආයෝජකයෝ භාණ්ඩාගාර බිල්පත්වල, බැඳුම්කරවල දාල තිබුණ සල්ලි අරන් ගියා. මේ නිසා රටේ විදේශ විනිමය සංචිත ප්‍රමාණය 2008/2009 වෙනකොට ඩොලර් බිලියන 1.2 දක්වා අඩු වුණා.යුද්ධය අවසන් වෙලා දේශීය වශයෙන් ඇතිවුණ පිබිදීමත් සමඟ හැර ගිය විදේශ ආයෝජකයෝ මේ රටට එන්න පටන් ගත්තා.මේ ආර්ථික පිබිදීමත් සමඟ 2010 අගෝස්තු වෙනකොට රටේ විදේශ විනිමය සංචිත ප්‍රමාණය ඉහළ මට්ටමකට ඩොලර් බිලියන 8.2 දක්වා ඉහළ නැඟුණා. මේ ප්‍රමාණය රටේ ආනයන අවශ්‍යතා සඳහා මාස හයකට ප්‍රමාණවත් වුණා.2011 වසරේ තත්ත්වය වෙනස් වුණා...?2011 අග වෙනකොට මෙහි වෙනසක් සිදුවුණා. ජාත්‍යන්තර වෙළෙඳ පොළේ තෙල් මිල ඉහළ ගියා. 2010 වසරත් සමඟ සැසැඳුවහම 2011 මේ මිල ඉහළ යාම සීයට 35 ක ප්‍රමාණයක්.2011 ජල විදුලි නිෂ්පාදනය අඩුවුණේ එම වසර තුළ ජලය ප්‍රමාණවත් නොලැබීම නිසයි. මේ නිසා විදුලි නිෂ්පාදනයට බෙහෙවින් ඉන්ධන යොදා ගැනීමට සිදුවුණා. මේ නිසා ඉන්ධන ආනයන කරන ප්‍රමාණයත් විශාල වශයෙන් වැඩි කරන්න සිදුවුණා. මේ තත්ත්වය අනුව 2011 දී රටට ගෙන්වන ඉන්ධන ප්‍රමාණයත් ඉන්ධනවලට ගෙවන්න වුණ මිලත් දෙකම වැඩි වුණා.මේ නිසා 2011 තෙල් ආනයනය කරන්න විතරක් රටට වැඩිපුර ගෙවන්න සිදුවුණ ප්‍රමාණය ඩොලර් බිලියන 1.5 යි 2011 දී. රටට ගෙන්වූ ඉන්ධන සඳහා ගෙවන්න සිදුවුණ මුළු ඉන්ධන බිල ඩොලර් බිලියන 4.2 ක්. රජයේ ආයෝජන ව්‍යාපෘති සඳහා යටිතල පහසුකම් සංවර්ධනය සඳහා යන්ත්‍රෝපකරණ ආනයනයත් 2011 දී වැඩි වුණා. අනෙක් පැත්තෙන් මෝටර් රථ ලියාපදිංචිය 2011 දී සීයට 90 කින් වැඩි වුණා. රත්රන් ආනයනය හය ගුණයකින් ඉහළ ගියා.මේ හේතු උඩ ආනයන වියදම 2011 දී සීයට සීයකින් ඉහළ ගියා.මේ සියලුම ප්‍රශ්නවල ප්‍රතිඵලය වුණේ විදේශ විනිමය සඳහා වන ඉල්ලුම් ඉහළ යාමයි. මේ ඇතිවුණ ලෝක පීඩනයත් සමඟ තෙල් ආනයන බිල සඳහා සංචිත වලින් කොටසක් ද විකුණන්න සිදුවුණා. මේ නිසා තමයි 2010 ඩොලර් බිලියන 8.2 ක් වුණ සංචිත ප්‍රමාණය ඩොලර් බිලියන 5.9 දක්වා අඩුවුණේ.2011 දී වෙළෙඳ ශේෂ හිඟය ඩොලර් බිලියන 9.8 දක්වා වැඩි වුණා. 2010 වසරේ එය ඩොලර් බිලියන 5 මට්ටමේ තිබුණේ. ඒ අනුව වෙළෙඳ ශේෂ හිඟය ගිය වසරේදී ඊට කලින් වසර හා සැසඳුවහම දෙගුණයක් වෙලා.මුල් සතිය තුළ රුපියලේ අගය සැලකිය යුතු උච්චාවචනයකට භාජන වුණා?මේක පාලනයක් තිබිල වෙළෙඳ පොළ බලවේග අනුව විනිමය අනුපාතය නියම වෙන්න ඉඩ දෙන ඕන රටක සිදුවෙන දෙයක්. සමහරු සමපේක්ෂණය කරන අය ඉන්නවා. එකවර අවප්‍රමාණය ඉහළ ගිහිල්ලා ආපසු ස්ථාවර මට්ටමකට එනවා. 2001 වසරේත් විනිමය අනුපාතය නිදහස් කරන්න තීරණය කරල ඩොලරයට ගෙවන රුපියල් ප්‍රමාණය 90 දක්වා ඉහළ ගිහින් පසුව ඒ ප්‍රමාණය 70 දක්වා අඩුවුණා.රුපියල පාවෙන්න හැරියේ අන්තර්ජාතික මූල්‍ය අරමුදලේ ඉල්ලිම නිසා කියනවා...?මේක ශ්‍රී ලංකා රජය ගත්ත තීරණයක්. අපි බලාපොරොත්තු වෙනවා ඉදිරියට විදේශ මුදල් ගලා ඒමක් සිදුවෙයි කියලා. විදේශ සෘජු ආයෝජන ඉදිරියට වැඩිවෙයි කියල බලාපොරොත්තු වෙනවා. බැංකුවල ප්‍රාග්ධනයත් පිටරටින් ගෙනේවි යැයි බලාපොරොත්තු වෙනවා.රටට විනිමය ලැබෙන විට රට තුළින් විනිමය සඳහා තිබෙන ඉල්ලුම සමාන වෙනකොට විනිමය අනුපාතය ස්ථාවර වෙනවා. මෙතනදි සැපයුමට වඩා ඉල්ලුම වැඩි වුණාම විනිමය අනුපාතය ස්ථාවර කරන්න විනිමය විකුණුවා වගේම ඉල්ලුමට වඩා සැපයුමක් තියනව නම් විනිමය අනුපාතය අධි ප්‍රමාණය වෙන්න නොදී මහ බැංකුවට විනිමය අනුපාතය ස්ථිවර කරන්න වැඩිපුර විනිමය ප්‍රමාණය මිලදී ගන්න සිදු වෙනවා.2008 / 2009 අවුරුදුවල විදේශ මුදල් ගලා ඒම නිසා විනිමය අනුපාතය අධි ප්‍රමාණය වන තත්ත්වයක් ඇතිවුණා.විනිමය අනුපාතය රුපියල අවප්‍රමාණය වීම තුළ ආනයනවල මිල ඉහළ යාමෙන් අත්‍යවශ්‍ය නොවන ආනයන හා සුඛෝපභෝගී භාණ්ඩ ආනයනය අධෛර්ය වීමක් සිදු වෙනවා.මේ නිසා අත්‍යවශ්‍ය ආහාර ද්‍රව්‍යවලට ගෙවන මිල වැඩි වෙනවා...?යම් තරමකට මිල වැඩිවුණත් සුඛෝපභෝගී ද්‍රව්‍ය ආනයනය සීමා වෙනවා. අපනයන දිරිගැන්වීමත් අවප්‍රමාණය තුළ බලාපොරොත්තු වන දෙයක්, අපනයනයේදී හැම ඩොලරයටම වැඩි ගාණක් ලැබෙනවා.අපනයන වැඩිවීම එකපාර කරන්න පුළුවන් දෙයක් නෙවෙයි. ඒ සඳහා යම් කාලයක් ගත වෙනවා. ධාරිතාව වැඩි කරන්න ප්‍රමිතිකරණයට කාලයක් යනවා.සෘජු ආයෝජන 2011 වසරේ බිලියන 1.07 ක් වුණා. 2010 වසරේ එම ප්‍රමාණය ඩොලර් මිලියන 620 ක් වුණා.මේ අවුරුද්දේ සෘජු ආයෝජන ලෙස ඩොලර් බිලියන 2 ක් බලාපොරොත්තු වෙනවා. යටිතල පහසුකම් සංවර්ධනය නිසා ආයෝජන සඳහා වඩා හොඳ අවස්ථාවක් ලංකාව තුළ තිබෙනවා. ලංකාවට ලැබී ඇති ආයෝජන ව්‍යාපෘති ගණනාවක් සම්බන්ධව දැනටත් සාකච්ඡා කරගෙන යනවා.රටේ තෙල් මිල වැඩි කළේ ලෝක වෙළෙඳ පොළ මිල ඉහළ යාම නිසා නොවෙයි කියල විවේචකයන් කියනවා?බොර තෙල් බැරලයක් ඩොලර් 122 යි. සීයට තිහකට වැඩි ප්‍රමාණයකින් මිල වැඩිවෙලා තිබෙනවා. මිල වැඩි වීම නිසා ඉන්ධන මිල පසුගිය වසරේ අගෝස්තු හා ඔක්තෝබර් මාසවල මිල සංශෝධනයක් කළත් ඒ අවශ්‍ය ප්‍රමාණයට අඩුවෙන් කළේ.ඒ නිසා 2011 වසරේ ඛනිජ තෙල් සංස්ථාවට ඩොලර් බිලියන අටක පාඩුවක් වෙලා තියෙනවා. මිල වෙනස් නොකළොත් බදු වශයෙන් හෝ මහජනතාවටම තමයි මේ පාඩුව අවසානයේ දරාගන්න සිදුවෙන්නෙ.ඉන්ධන මිල වැඩි කිරීමත් අන්තර්ජාතික මූල්‍ය අරමුදලේ තීරණයක් ලෙසයි විපක්ෂයේ ඇතැමුන් විග්‍රහ කරන්නෙ?පාඩු ලබන ඛනිජ තෙල් සංස්ථාවේ හා විදුලිබල මණ්ඩලයේ පාඩුව යම් ගැලපීමක් පාඩු නොලබන තත්ත්වයක් ඇති කරගන්නා ලෙස මහ බැංකුවත් කියා තිබෙනවා. මේ මිල වැඩි කිරීමේ තීරණය රජය ගත් තීරණයක්. මහජනයා නොමඟ යවන ආකාරයේ ප්‍රකාශ ඕන කෙනෙකුට කරන්න පුළුවන්. රජයේ ආයතන උපරීම කාර්යක්ෂමතාවයෙන් පවත්වා ගැනීම අත්‍යවශ්‍යයි. නැතිනම් ඇතිවන පාඩු අන්තිමට පැටවෙන්නේ ජනතාව මතයි.ඇතිවුණ ආර්ථික ප්‍රශ්න නිසා රුපියල් බිලියන කීපයක අලුත් නෝට්ටු මහ බැංකුව ආර්ථිකයට එකතු කර ඇති බවටත් විවේචන එල්ල වෙනවා...?මහ බැංකුවේ එක කාර්යයක් තමයි මුදල් නිකුත් කිරීමත්. මහ බැංකුව හැම අවුරුද්දකම අලුත් සල්ලි ප්‍රමාණයක් ආර්ථිකයට එකතු කරන්න ඕන. හැබැයි ඒ අලුත් මුදල් එකතු කිරීම මහ බැංකුව කරන්නේ සීමාවක් ඇතිව. එහිදී කාරණා දෙකක් සැලකිල්ලට ගන්නවා. එකක් තමයි ආර්ථිකයේ සමස්ත වර්ධන වේගය. අනෙක් කාරණාව උද්ධමන සාධකය. ඒ අනුව තමයි ආර්ථිකයට මුදා හරින අලුත් මුදල් ප්‍රමාණය තීරණය කරන්නෙ. 2011 දී බලාපොරොත්තු වුණේ සීයට 15 ක් පමණ අලුත් මුදල් නිකුත් කරන්න. ගිය අවුරුද්දේ ආර්ථිකයට එකතු කළ අලුත් මුදල් ප්‍රමාණය රුපියල් බිලියන 70 ක් පමණ වුණා. මේ හැර විනාශ වන මුදල් නෝට්ටු වෙනුවෙන් අලුත් මුදල් නෝට්ටු ආර්ථිකයට එකතු කිරිමත් මහ බැංකුව කරනවා.පසුගිය අයවැයෙන් සීයට තුනකින් රුපියල අවප්‍රමාණය කෙරුණා. ඉන් පසු ඇතිවූ මේ රුපියල අවප්‍රමාණය තුළින් උද්ධමන වේගයට සිදුවන්නේ කුමක් ද?උද්ධමනය අවුරුදු තුනක් තනි ඉලක්කමක තියාගන්න අපට පුළුවන් වුණා. සීයට 10 ට අඩුවෙන්. එය ජනවාරියේ සීයට 3.8 යි. අදත් ඉන්ධන මිල ඉහළ ගියත් සහල් මිල එළවළු මිල, පොල් මිල අඩුවෙලා තියනවා.රටින් ගෙන්වන භාණ්ඩවල මිල වැඩිවීමක් බලාපොරොත්තු වෙන්න පුළුවන්. නමුත් උද්ධමන වේගය පාලනය කළ හැකි මට්ටමක තබා ගත හැකිවේ යැයි අපේක්ෂා කරනවා. ආනයන සම්බන්ධයෙන් මේ රටේ නිෂ්පාදනය කරන්න පුළුවන් දේ මේ රටේ නිෂ්පාදනය කරන්න ඕන.මේ රටේ පලතුරු තිබුණත් පිටරටින් ගේන ඇතැම් විට අඩු මිල පලතුරු වලින් වෙළෙඳ පොළ පිරිලා. පිටරටින් ගෙන්වන පලතුරුවල මිල වැඩිවීම මේ රටේ පලතුරුවලටත් හොඳ වෙළෙඳ පොළක් ලැබෙන්න අවස්ථාවක් වේවි.ආනයන ආදේශනයට මේ තුළින් ඉඩකඩ විවෘත වෙනවා.සාකච්ඡා කළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af1202265</link>
    <topic>ධනය බලය හමුවේ අතුරුදන් වන ජාති හිතෛෂිකම</topic>
    <author>සැකසුම - සුමේධා නවරත්න</author>
    <content>පියදාස සිරිසේන නැවත කියවමු”සමහර සිංහලයන් ධනවත් වෙන්නට හෙවත් යම්කිසි තනතුරක් ලබා ගන්නට පළමු ජාති හිතෛෂින් මෙන් ක්‍රියා කොට, ධනවතෙක් වුණාම නැත්නම් නිලධාරියෙක් වුණාම, ඒ පෙර ජාති හිතෛෂි ගුණය අතුරුදහන් කර දැමීම බොරුවක් නොවේය. සමහරු එංගලන්තයට ගොස් ශාස්ත්‍රය ඉගෙන ගන්නා කාලේ ඒ රටේ දේශගුණය නිසාදෝ බොහොම ජාතිහිතෛෂි ගුණයක් හටගෙන උනන්දුව ක්‍රියා කරමින් සිට ගමට පැමිණියාම, ඒ ඔක්කොම මතක නැතිකර දමා කලින් බැන බැන සිටි සුද්දන්ගේ වල් සිරිත් සියල්ලක්ම වැලඳගෙන ඔහේ කකා බිබී සිටිති. එබඳු කීප දෙනකු මට සඳහන් කළ හැක්කේය.”තූතුකුඩි ගියත් එක අතපයමය”යි කීවාක් මෙන්, කොතනවත් ජාතිභ්‍රෂ්ට අධමයෙක් බොරුවට මොකුත් කී පළියට ඔහු ජාති හිතෛෂියෙක් නොවේ. ජාති හිතෛෂි ගුණය තුන් ප්‍රකාරයකින් පිහිටන්නේය.1 වෙනුව උත්පත්තියෙන්ම පිහිටන ජාති හිතෛෂී ගුණය2 වෙනුව ජාති හිතෛෂින් සමඟ ආශ්‍රය කිරීමෙන් සහ ස්වකීය ජාතිය සම්බන්ධ ඉතිහාසාදි පොත් කියවීමෙන් හට ගන්නා ජාති හිතෛෂි ගුණය3 වෙනුව උත්පත්තියෙන් හා ඉතිහාසය කියවීමාදියෙන් යන දෙයාකාරයෙන් ඇතිවන ජාති හිතෛෂි ගුණය ද යන මේ තුන් ප්‍රකාරයෙන් ඇතිවන ජාති හිතෛෂිත්වය තුන් වැදෑරුම් වන්නේය.””අපට වෙච්ච දේ” පියදාස සිරිසේන නවකථා එකතුව - පළමුවැනි කාණ්ඩය - සම්පාදිකා ජයලතා මැදවත්ත)අපට වෙච්ච දේ නමැති සිරිසේනයන්ගේ දෙවන නවකථාවේ ප්‍රධාන චරිත වනජයතිස්ස සහ රොස්ලින් (රූපවතී) ඔවුන්ගේ විවාහයෙන් පසු ජයතිස්සගේ ග්‍රාමයට පැමිණේ. එහිදී ඔවුන් ගම්මුන් විසින් පිළිගනු ලැබෙන්නේ තොරණ ගසා ස්තුති පත්‍ර ද කියැවීමෙනි. ජාති හිතෛෂියකුට ගමෙන් ලැබුණ ඉහළම ප්‍රතිචාර එබඳු විය.මේ ප්‍රතිචාර හමුවේ ජයතිස්ස ගම්මුන්ට කරන ස්තුති කතාවේ ඉහත උපුටනය සඳහන් වේ.යමකු ජාති හිතෛෂි වන ආකාර තුනක් ගැන එහි සඳහන්ය. ඒ අනුව බලන කල මෙහි වූ ජයතිස්ස වූ කලී පියදාස සිරිසේනයන් ‘මැයි සිතේ. මන්දයත්, ඉහත තුන්වැදෑරුම් ගුණාංගයන්ගෙන් පිරුණා වූ මෙරට දේශහිතෛෂින් කිහිපදෙනකු වූවා නම්, සිරිසේනයන් ඒ අතරින් ද පෙරමුණ ගත්තෙකි. හෙතෙම සැබැවින්ම දේශ හිතෛෂියකු වූවා පමණක් නොව රටම එතැනට ගෙනෙන්නට දැරූ උත්සහය අපරිමිතය.සැකසුම - සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af1202266</link>
    <topic>සහල්, කොස්, දෙල් අල, බතල ඕනෑතරම් ඒත් පාන්පිටි පරිභෝජනය වැඩිවෙලා</topic>
    <author>සංවාද සටහන චන්දන බණ්ඩාර</author>
    <content>මවුබිම ලංකා පදනමේ සභාපතිආරියශීල වික්‍රමනායකමවුබිම ලංකා පදනම යනු දේශීය ව්‍යාපාරිකයන්ගෙන් සැදුම්ලත් සංවිධානයකි. ඔවුන්ගේ අභිප්‍රාය දේශීය නිෂ්පාදන සඳහා මෙරට ජනතාව යොමු කිරීමය. මවුබිම ලංකා පදනමේ සභාපතිවරයා වන්නේ මෙරට ප්‍රමුඛ පෙළේ ව්‍යාපාරිකයකු වන ආරියශීල වික්‍රමනායක මහතාය. ඔහු මේ දිනවල පාන්පිටි නිෂ්පාදන භාවිතයෙන් වැළකීම සහ දේශීය කිරිපිටි භාවිතයට රටේ ජනතාව යොමු කිරීමේ උත්සාහයක නිරතව සිටී. අපේ රටේ විදේශ විනිමය ඉතිරි කර ගන්නේ කෙසේ ද? එමඟින් රටේ ජනතාවට අත්වෙන වාසි මොනවාද යන්න ගැන ඔහු සමඟ “සිළුමිණ” කළ සංවාදයකි මේ.රට ආර්ථික වශනේ දියුණු බව ආණ්ඩුව කියනවා. හැබැයි විපක්ෂය කියන්නේ එය අසත්‍යයක් බවයි. ඔබ ව්‍යාපාරිකයකු විදියට රටේ වත්මන් තත්ත්වය දකින්නේ කොහොම ද?ශ්‍රී ලංකාව අද කවරදාටත් වඩා පොහොසත්. ඒත් එය අපට දැනෙන්නේ නැහැ. ඊට ප්‍රධාන හේතු කිහිපයක් ගැන මා මේ දිනවල රටේ මතයක් ගොඩ නඟමින් යනවා.රට කවරදාටත් වඩා පොහොසත් කියන්න ඔබට තිබෙන සාධක මොනවා ද?හේතු සාධක බොහොමයක් තිබෙනවා. මීට වසර කීපයකට පෙර තේ වලින් අපේ රටට ලැබුණේ ඇමෙරිකානු ඩොලර් මිලියන 350 ක් 400 ක් විතර. ඒත් ගිය වසරේ තේ වලින් ලැබු ආදායම ඩොලර් මිලියන 1000 යි. ඊළඟට අපේ රටේ අම්මලා අරාබි රටවලට ගිහින් මේ රටට වසරකට ඩොලර් මිලියන 4000 ක් 5000 ක් ලබා දෙනවා. මේ විදියට අපේ රට වෙන කවරදාටත් වඩා ගිය වසරේදී විදේශ වෙළෙඳාමෙන් ලැබු ආදායම ඩොලර් මිලියන 10,000 ක් වෙනවා. එවැනි ආදායමක් අපේ රට අන් කවරදාවත් ලබා නැහැ. මීට පෙර අප ලබා තිබු ආදායම ඩොලර් මිලියන 2000 ක් 3000 ක් පමණයි.අපේ රට පෙරට වඩා පොහොසත් කීවත් එය සාමාන්‍ය ජනතාවගේ ඇඟට නොදැනෙන්නේ ඇයි?අපේ රටේ පොහොසත්කම සාමාන්‍ය ජනතාවට නොදැනෙන්න හේතු කිහිපයක් තිබෙනවා. මම කියන්නෙ අපේ ආර්ථිකය සූරාකරන එක්තරා චක්‍රයකට අපි අහුවෙලා ඉන්නවා. අපේ රටට ලැබෙන ඩොලර් ප්‍රමාණය අපි නිකරුණේ විනාශ කර ගන්නවා. සරලව කිව්වොත් කිරිපිටි, පාන්පිටි, රථ වාහන, ජංගම ජරකථන ආදිය නිසා අපේ රටේ ඩොලර් ටික පිටරටට යනවා. ඉතින් අපේ රටේ ජනතාවට සහන මිලට පෙට්‍රල්, ඩීසල් දෙන්න තියෙන සල්ලි තමයි විදේශ රටවලට යන්නේ. අපි විවෘත ආර්ථිකය කියලා පිටරට ඕනෑම කුණු ගොඩක් මේ රටේ විකුණන්න ඉඩ දීලා අපේ රටේ ඩොලර් ටික නැතිකර ගන්නවා. අපේ රටට ලැබෙන ඩොලර් නිකරුණේ විනාශ වුණාම අත්‍යාවශ්‍යම භාණ්ඩ මේ රටට ගෙනත් සාමාන්‍ය ජනතාවට සහන මිලට ලබා දෙන්න රටේ ආණ්ඩුවට ඩොලර් කොහෙන් ද?ඔබ කියන විදියට පිටරටින් ගෙන්වන කිරිපිටි, පාන්පිටි, රථ වාහන, ජංගම දුරකථන නිසා රටේ ආර්ථිකයට සිදුවන හානිය විග්‍රහ කරන්නේ කොහොම ද?සාමාන්‍යයෙන් 2009, 2010 වසරවල මේ රටට කිරිපිටි ටොන් 50,000 පමණ ගෙනාවේ. ඒත් 2011 වසරේදී කිරිපිටි ටොන් 83,000 ක් ගෙන්වා තිබෙනවා. එතකොට ගිය වර්ෂයේ කිරිපිටි ගෙන්වීමට අපේ රට රුපියල් මිලියන 40,000 ක් වියදම් කර තිබෙනවා. ඒ මිලියන 40,000 මේ රටේ ඉතිරි කර ගත්තොත් මේ රටේ පවුල් කීයක් ජීවත් කරවන්න පුළුවන් ද? ඊළඟට ගිය වසරේදී මෙරටට ගෙන්වන පාන්පිටි ප්‍රමාණය සියයට 70 කින් වැඩි වෙලා. 2009, 2010 මේ රටට පාන්පිටි ටොන් ලක්ෂ 9 ක් පමණ ගෙනාවේ. ඒත් 2011 දී එය ටොන් ලක්ෂ 13.5 දක්වා වැඩි වෙලා. එතකොට ගිය අවුරුද්දේ පාන්පිටි ගෙන්වීමට අපේ රට රුපියල් මිලියන 45000 ක් වැය කර තිබෙනවා. ඊළඟට 2010 ජුලි මාසයේ සිට දෙසැම්බර් වෙන විට මෝටර් රථ ගෙන්වීමට ඩොලර් මිලියන 175 ක් වැය වෙලා තිබෙනවා. ඒත් සමඟම පාකිස්ථානයට යන අපේ ජනාධිපතිතුමා එරටින් ඩොලර් මිලියන 200 ක ණය මුදලක් ලබා ගෙන එනවා. එතකොට හිතලා බලන්න අපේ රටේ ඩොලර් ටික නිරපරාදේ විනාශ වෙන ආකාරය.ඔබ කියන විදියට අපේ රටේ නාස්තිකාර වියදම්වලට ආණ්ඩුව වගකීම බාර ගත යුතු ද?මෙතැනදී ආණ්ඩුවටත් වඩා රටේ පාලන කටයුතු කරන නිලධාරී පංතිය සහ රටේ ජනතාවට අකමැත්තෙන් වුවත් වගකීම බාර ගැනීමට සිදු වෙනවා. අපේ මහ බැංකු වාර්තාවේ සඳහන් වෙනවා ලංකාව පුරාම කිරි හරක් ලක්ෂ 15 ක් ඉන්නවා. ඒත් ඒ සත්ත්වයන් ගෙන් කිරි දොවා ගන්නේ සතුන් ලක්ෂ දෙකහමාරක විතරයි. කොතන ද වරද වෙලා තියෙන්නේ. අපේ රටට නවසීලන්තයේ අපේ මුදලින් රුපියල් 1800 ක් වියදම් කරලා හදන කිරිපිටි පැකට් එක රුපියල් 600 ට අපේ රටට ලැබෙනවා. ඇයි ලාබෙට අපේ රටට කිරි පැකට් එක එනවා. අපේ මිනිස්සු ඒක බොනවා. ඒ නිසා අපේ රටේ ජනතාව දේශීය කිරි සම්පත ගැන අවධානය යොමු කළ යුතුයි.අපේ රටේ නිෂ්පාදනය කෙරෙන කිරිපිටි ප්‍රමාණය රටේ පරිභෝජනයට ප්‍රමාණවත් නැහැ නේද?අපේ රටේ පරිභෝජනයට මදි කියන කථාව කිය කියා සිටීම කාලය කා දැමීමක්. අපේ රටේ අවශ්‍ය තරම් කිරි සම්පත තියෙනවා. දෙමළ ජනතාව හරකා දෙවියෝ විදියට සලකනවා. අපේ රටේ යාපනය, අනුරාධපුරය, පොළොන්නරුවට කිරිපිටි කර්මාන්ත ශාලා තිබිය යුතුයි. එහෙම නැතිව ඒ කිරිපිටි නවසීලන්තයෙන් ගෙන්වා වැඩක් නැහැ. ආණ්ඩුවේ හයිලන්ඩ් සහ අඹේවෙල කිරි කර්මාන්ත ශාලා තිබෙනවා. ඊළඟට මවුබිම ලංකා පදනම යටතේ මා ඩොලර් මිලියන 1500 ක් වැය කර කිරිපිටි කර්මාන්ත ශාලාවක් පැල්වත්තේ ආරම්භ කළා. හැබැයි අපට පිටරට කිරිපිටි එක්ක විශාල තරගයක් දෙන්න වෙනවා. ඒකට වෙළෙඳ දැන්වීම් පළකොට වැඩක් නෑ. මේ රටේ නිපදවන කිරිපිටි බීලා අපේ රටෙන් පිටරටට යන මුදල් ඉතිරි කිරීම ජනතාවගේ වගකීමක්. එහෙම වුණොත් අපේ රටට ආයෙත් ලෝකයේ උතුම් රට පොහොසත් රටක් වෙන්න පුළුවන්.අපේ රටේ නිපදවන කිරිපිටි සහ පිටරටින් ගෙන්වන කිරිපිටිවල ගුණාත්මක වෙනසක් තිබෙනවා නේද?පැහැදිලිවම තිබෙනවා. පිටරටින් ගෙන්වන කිරිපිටිවල ප්‍රෝටින් අයින් කරලා අපේ රටවලට එන්නේ. ඊළඟට ෆාම් ඔයිල් කලවම් කරනවා. මේවා ජනතාව තේරුම් ගත යුතුයි. ඊළඟට මතක තියා ගන්න අපේ රටේ නිපදවන එක කිරිපිටි හැන්දක් නවසීලන්තයට ඕස්ට්‍රේලියාවට ගෙන යන්න බෑ. ඉන්දියාවට ගෙනියනවානම් සියයට 167 ක් බදු ගෙවිය යුතුයි. ජපානයට අපේ රටේ කිරිපිටි ගෙනියනවානම් සියයට 800 ක් බදු ගෙවිය යුතු වෙනවා. මේ ගැන රටේ ජනතාව දෙවරක් සිතා බැලිය යුතුයි. දේශීයව නිපදවන කිරිපිටි පරිභෝජනය කළ යුතුයි.රටේ සහල් නිෂ්පාදනය වැඩි වුණත් පාන්පිටි සහිත ආහාරවල ඉල්ලුම වැඩි වී තිබෙන බවට වාර්තා පළ වෙනවා?මෙහෙමයි අපේ රටේ මිනිස්සුන්ට මට පෙන්වා දෙන්න තියෙන්නේ බුදුන් වහන්සේගේ වචනයක්. උන්වහන්සේ කීවා තමන්ගේ පොළවේ වැවෙන්නේ නැති දෙයක් ආහාරයට ගත්තාට පත්තියන් වෙන්නෙ නැහැ කියලා. එතකොට තිරිඟු වැවෙන්නේ ශීත රටවල. ඒවාට තෙල් බෙහෙත් ගහනවා. එහෙව් තිරිඟු පිටි ආහාර අපි ගිල දමනවා. ඊළඟට දියවැඩියාව, ගෑස් කියලා රටේ නැති ලෙඩ හදා ගන්නවා. හැබැයි අපේ රටේ වී නිෂ්පාදනය සියයට 117 කින් වැඩිවෙලා තිබෙනවා. ඒත් ගිය අවුරුද්දේ පාන්පිටි ගෙන්වීම සියයට හැත්තෑවකින් වැඩි වෙලා. ඒ වෙනුවෙන් පිටරටට යන මුදල් ප්‍රමාණය ඇමෙරිකානු ඩොලර් මිලියන 450 ක් වෙනවා. අපේ රටට වැඩිම ඩොලර් ප්‍රමාණය ලැබෙන්නේ අපේ අම්මලා අරාබි රටවල දහඩිය මහන්සියෙන් හම්බ කරන මුදල්වලින්. අපි පාන්පිටි, කිරිපිටි ගෙන්වන්න වියදම් කරන්නේ ඒ ඩොලර් ටිකයි.පාන්පිටි වලින් නිපදවන ආහාරවලින් මිදෙන්න අපේ ජනතාවට බැරි වෙලා තියෙන්නේ ඇයි?මෙහෙමයි අපි අරාබියේ රැකියා කරන අම්මලා එවන ඩොලර් එක්ක සෙල්ලම් කිරීම මුලින්ම තේරුම් ගත යුතුයි. මම කියන්නේ ඒ ලේ සල්ලි එක්ක සෙල්ලම හොඳ නෑ. කොස්, දෙල්, අල, බතල මේ මහ පොළවේ වැවෙනවා. ඒවාට පොහොර නැත්නම් බෙහෙත් ගහන්න ඕන නැහැ. එහෙව් අපි මොකටද පාන්පිටි ආහාර ගිල දාන්නේ. මේ මෝඩ වැඩේ අපේ ගම්වල අය කරන්නෙ නැහැ. මේක කරන්නෙ නගරාසන්නයේ ජීවත්වන මෝඩයෝ රැළක්. හවසට කොළඹ නගරයේ රවුමක් ගියොත් පාන්පිටි ආහාර කන මෝඩ රැළගේ හැටි තේරෙනවා. අන්තිමට රටේ නැති ලෙඩ හදා ගන්නවා. අපට ඕන තරම් සහල් තිබෙනවා. ඒ නිසා බත් කන්න පුරුදු වීම සහ දේශීය ආහාර රටාවට හුරු වීම තමයි කළ යුතු වෙන්නෙ.අපේ රටෙන් විදේශ රටවලට ඇදී යන විදේශ මුදල් ප්‍රමාණය නතර කර ගැනීමට රටේ ජනතාවට කළ හැක්කේ කුමක් ද?අපේ රටේ ජනතාවට ආදර්ශයට ගන්ඩ තියෙන හොඳම උදාහරණය ඉන්දියාව. ඉන්දියාවේ කියන්නේ ඉන්දියානු දේ පාවිච්චි කරන්න ඉන්දියානුවෙක් වෙන්න කියලා. ශ්‍රී ලාංකිකයන්ට කරන්න තියෙන්නෙත් එයමයි. සිංගප්පූරු ජනතාව විදේශ ගමන් යන්නෙ සිංගප්පූරු ගුවන් සේවයේ. ඒත් අපේ ජනතාව පිටරට යන්නේ ශ්‍රී ලංකන් ගුවන් යානාවල නෙමෙයි. ඒ මඟින් පිටරට ඇදී යන ඩොලර් ප්‍රමාණය අති විශාලයි. මේවා ගැන රටේ ජනතාවගේ අවධානය යොමු විය යුතුයි. ඊළඟට කිරිපිටි, පාන්පිටි, රථවාහන ගෙන්වීම ආදිය සඳහා අපේ රටෙන් විදේශ රටවලට යන මුදල් ප්‍රමාණය අඩුකර ගත යුතුයි.දේශීය ව්‍යාපාරිකයන්ගෙන් සැදුම්ලත් මවුබිම ලංකා පදනම ලෙස රටේ ආර්ථිකයට ඔබතුමා ඇතුළු පිරිස දායකත්වය ලබා දෙන්නේ කොහොම ද?අපි රටේ ජනතාවට දෙන පණිවිඩය අපේ දේ ගන්න කියන පණිවිඩයයි. අපේ දේ කියන්නේ දේශීය නිෂ්පාදනවලට. අපේ රටේ නිපදවන කිරිපිටි, ටින් මාළු ඇතුළු දේශීය දේ අගය කරන්න. පාන්පිටි ආහාර වෙනුවට සහල් පරිභෝජනය වැඩි කර ගන්න. අර්තාපල් වෙනුවට අල, බතල, මඤ්ඤොක්කා, ඉන්නල, කොස්, දෙල්, පොලොස් ආහාර පරිභෝජනය වැඩි කර ගමු. මෙන්න මේ පණිවිඩය සමඟ මවුබිම ලංකා පදනමේ ව්‍යාපාර කටයුතු කරන්නේ. දැන් සූර්ය සිංහ ලාංඡනයෙන් පැල්වත්තේ නිපදවන කිරිපිටි, යෝගට්, කිරි බෝතල් වෙළෙඳපොළට ඇවිත් තිබෙනවා. මේ නිෂ්පාදනවලින් එක සතයක්වත් පිටරටට ඇදී යන්නේ නෑ. ඒ නිසා මවුබිම ලංකා පදනම රටේ ආර්ථිකයට විශාල සවියක් ලබා දෙනවා.ඔබට අවසාන වශයෙන් අපේ ජනතාවට ලබා දිය හැකි පණිවිඩය කුමක් ද?දැන් වැඩිහිටියන්ගේ කාලය ඉවරයි. ඒ නිසා අපේ අනාගත පරපුර තරුණ පරපුර ගැන සිතීම රටේ ජනතාවගේ යුතුකමක්. පොහොසත් කියන රටවල ජරාවට රැවටෙන්න එපා. අනික ඒකීය සහ එක්සත් කියන වචනයට අපි රණ්ඩු වෙනවා. ඒ පොඩි වෙනස තේරෙනවානම් පිටරටින් ගෙන්වන කිරි පැකට්ටුව සහ මෙරට නිපදවන කිරි පැකට්ටුවේ වෙනස තේරුම් ගන්න. මේ රටේ සාක්ෂරතාවය වැඩියි. අපි පොත්පත් කියවන මිනිස්සු. ඒ නිසා ජාතික යුතුකම ඉටු කරන්න. ඒ සඳහා පෙළ ගැහෙන්න.සංවාද සටහන චන්දන බණ්ඩාරඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af1202267</link>
    <topic>අපේ රටෙත් ප්‍රතිපත්ති ගරුක මිනිස්සු ඉන්නවා</topic>
    <author>අරුණි මුතුමලී</author>
    <content>මල්ලී උදේ ඉඳන් තනියෙන් කියව කියවා වාහනේ හෝදනවා. අපි නම් පැත්ත පළාතේ ගියේ නෑ. තාත්තා පත්තරේ මුල ඉඳන් අගට කියවන්න ගත්තා. අම්මයි, ආච්චියි කුස්සියට රිංගගත්තා. මමත් හිමීට මගේ බංකු කොටේ උඩට වෙලා විෂයානුබද්ධ පොතක් කියවන ලීලාවෙන් ගාම්භීර විදිහට හිටියා. ඒත් කුසුමා නම් සැරෙන් සැරේ හොරෙන්ම ගිහින් උදව් වෙනවා. ඒ බව අපි නොදැක්ක ගානට හිටියේ ඇත්තටම මල්ලි පව් නිසා.ඊයේ මල්ලිලාගේ කන්තෝරුවේ උත්සවයක්. ඒ පාටිය තිබුණේ ලොකු හෝටලේක. මල්ලි ඒකට සූදානම් වුණේ දවස් ගාණක ඉඳලා. ටයිකෝට් දාලා ෆුල් සූට් අඳිනවද, ජාතික ඇඳුමෙන් යනවද, සපත්තු මොනවද, කොණ්ඩේ පීරන්නේ පැත්තෙන්ද, මැද්දෙන්ද, කෙළවරක් නැති ප්‍රශ්න. මමවත් උත්සවේකට යන්න ඔය තරම් දේවල් හිතන්නේ නෑ.ඔක්කෝම ජැන්ඩි පහට කරගෙන ගිහින් ඊයේ රෑ දෙකට විතර ආවේ නගර සභාවේ කුණු කරත්තේ වගේ.මම පොත කියෙව්වට දතකට මැදගෙන උන්නේ වෙලාවක් අහුවෙනකල්. මල්ලි කාපට් වේලන්න තැනක් හොයාගෙන මේ පැත්තට ආවා.”අනේ සාදු.. අපාය සහාය මිත්‍රයෝ ආස්සරේ කරනවාට” මම කීවේ පොතෙන් ඇහැ අහකට නොගෙන. ඒත් මල්ලි කිසිදු ප්‍රතිචාරයක් නොදක්වා අසරණ ලීලාවෙන් තම කටයුතු දිගටම කරගෙන ගියා. අම්මා කුස්සියේ සිට කුසුමාට කෑගසනවාත් මට ඇහුණා.”කුසුමා.. මෙන්න මේ කුස්සියේ වැඩ ටික බලපං. ඔය බඩජහරින්ගේ දහජරාවල් අතගාන්නේ නැතිව“”මේ එනවා නෝනා.. “ කුසුමා අම්මාගේ අණට කීකරු වුණා.ඒ පාර නම් මල්ලීට ඉවසගන්න බැරුව ගියා වගේ. අත්වල වතුර ගස ගසා මා ළඟට ආවේ කන්නලව්වක් කියන ස්වරූපයෙන්.”ඉතිං අක්කේ මම උවමනාවෙන් කළ දෙයක්ද? බීලා වන වුණේ කවුරුවත්. බැණුම් අහන්නේ මම””ඊ.... මේ මේ.. ඔය කසළ ශෝධක ජොබ් එකපිටින් මේ පැත්තට එන්න එපා. “කරන කලට පව් මීරිය මීසේ විඳින කලටත් ඕන දුකක් තමාම විඳවනවා.” මම මල්ලී පලවා හැරියා.”අයියෝ අනිත් අය කරපුවට මං මක් කරන්නද? අනික මම එහෙම බිව්වා නම් කොහොමද අනිත් අය ගෙවල්වලට පටවන් යන්නේ””හරි හරි ඕන කන්නලව්වක් තමන් පිරිසිදුවෙලා ඇවිත් කරනවා. මගේ මේ ශුද්ධ භූමිය අපවිත්‍ර නොකර” බැරෑරුම් විදිහට කීවත් මට හිත ඇතුළෙන් තනියම හිනත් එනවා.”ඔළුගෙඩිය තමයි. මහලොකු දිරච්ච බංකු කොටේ” මල්ලී තව මොනවදෝ කිය කියා බැන බැන ගියේ මට විතරක් නෙවෙයි. වාහනේ අපවිත්‍ර කරපු යාළුවන්ටත් එක්කයි.”මේන්න ඉන්නවා ඒකටත් එක්ක රියල් මිනිස්සු” තාත්තා බල බලා උන් පත්තර පිටුවක් උස්සාගෙන එළියට ආවා.”මොකක්ද තාත්තේ” මම බංකුවෙන් නැඟිටගෙන පත්තරේ බලන්න ආවේ දුවගෙන.”දැන් අර අපේ මෑන් කීවේ අනිත් අය වැරැදි කළාට එයා මොනවා කරන්නද කියලා. මේ ඉන්නේ අනිත් අය මොනවා කළත් තමන් තමන්ගේ විදිහට. අතින් පාඩු වුණත් නිවැරැදි දේ වෙනුවෙන් ඉන්න කොන්ද පණ තියෙන මිනිස්සු” තාත්තා කියාගෙන ගියේ එක හුස්මට.”කවුද ඒ””හෂීම් අම්ලා. සවුත් ඇෆ්රිකන් ක්‍රිකට් ටීම් එකේ සුපිරි බැට්ස්මන් කෙනෙක්. දැක්කද මිනිහා තමන්ගේ ආගමට විරුද්ධ වෙන්න බැරි නිසා මැච් එක ස්පොන්සර් කරන බියර්කාරයින්ගේ ලාංඡනේ තියෙන ටීෂර්ට් එක අඳින්නේ නෑලු.ඒකට දඬුවම් හැටියට මිනිහගෙන් ඩොලර් පන්සීයක්ම මාසෙට කපනවලු. ආන්න නියම පොරක්.””ඒකට අපේ මිනිස්සු ඩොලර් පහක් දෙනවා කිව්වනම් ලාංඡනේ ඕන තැනක ගහගෙන යයි” තාත්තාගේ සද්දෙට එතනට ආ අම්මා කීවා.”එහෙමම කියන්න එපා අම්මේ. අපේ රටෙත් ප්‍රතිපත්තිගරුක මිනිස්සු ඉන්නවා. ඔය වගේ පබ්ලිසිටි නොලැබුණාට” මම කීවේ ජාතිකානුරාගයෙන්.”බලන්න ඒ වගේ හිත හයිය මිනිස්සු රටකට, ටීම් එකකට කොච්චර වටිනවද? මම නම් හරි ආසයි අන්න එහෙම කෙළින් වැඩ කරන තරුණයන්ට.මොකද නිවැරැදි මතයක් වෙනුවෙන් ලෝකයක් එරෙහිව ආවත් ඔළුව කෙලින් තියාගෙන ඉන්න පුළුවන් අයටයි ඇත්තටම ආත්මශක්තියක් තියෙන මිනිස්සු කියන්නේ” තාත්තා හරි උද්යෝගයෙන් කියද්දී එතනට මූණකට හෝදගෙන සාළුවෙන් පිහදමමින් ආපු මල්ලී කතාව ආයේ මුලට ගෙනාවා.”කාටද එහෙම කියන්නේ?””එහෙම කියන්නේ කවුරු මොන දේ කීවත් කළත් තමන් දරන මතය නිවැරැදි නම් ඒ වෙනුවෙන් ඕන දෙයක් කැප කරන්න පුළුවන් අයට” තාත්තා ආයෙත් කීවා. තාත්තගේ කතාවේ අගක් මුලක් නොදන්නා මල්ලී එයාගේ කතාව කීවා.”ඒත් තාත්තේ දැන් අපේ වගේ ඔෆිස් එකක අඩුම ගානේ වීදුරුව අතේ තියාගෙන බොරුවට හරි නොහිටියොත් කියන්නේ නිකං අමුතු කතා””ආ... ඒ කියන්නේ මෙයා වීදුරුවත් අතේ තියං ඉඳලා තියෙනවා” මම වචනය අල්ලා ගත්තා.”මෝඩියේ, බිව්වත් නැතත් එතැන පිළිවෙළට හරියන්න හිටියේ නැත්නම් කොල්ලොයි කෙල්ලොයි දෙගොල්ලොම විහිලු කරනවා” මල්ලි රවමින් කීවා.”එතකොට මේ මිනිස්සු මේ ලෝක ප්‍රසිද්ධ චරිත? ඒ අය තමන්ගේ ප්‍රතිපත්තිය මුළු ලෝකේ ඉස්සරහ බය නැතුව කියන්නේ? තාත්තා පින්තූරය පෙන්වමින් කියන ගමන් තව කතාවක් මතක් කළා.”මගෙ මතකේ හරි නම් මෙහෙදි ද මන්දා ඔය මත්පැන් ඇඩ් එකක් හරි සිගරැට්වලට අදාළ ඇඩ් එකක් හරි තටාකේ ළඟ එල්ලලා තියෙනවාය. ඒක අයින් කරන තුරු වතුරට බහින්නේ නැහැයි කියලත් ස්විමිං චැම්පියන් කෙනෙක් කීවා මතකයි. ඒකෙන් මනුස්සයට එක තරගෙකුත් අහිමි වුණාද කොහෙද. ඒත් මුළු ක්‍රීඩා සංහතිය වගේම ලෝකෙම තරුණ පරම්පරාවටම හොඳ ආදර්ශයක්නෙ ඒක. ඒ මනුස්සයගේ හිතේ කොච්චර හයියක් ඇද්ද?” තාත්තා එවැනි චරිත කීපයක් ගැන වරින් වර කීවා.ට්‍රීං.. ට්‍රීං...”හලෝ.. ආ ඉන්නවා.. පුතා මේ කෝල් එක” අම්මා මල්ලිට කතාකළා.හලෝ.. ආ මචං.. හොඳීන් මචං.. මොබයිල් එක චාජ් කරන්න බැරිවුණා මචං.. නෑ .නෑ.. මුකුත් අවුලක් නෑ.. පිස්සුද මචං මට ඒක දැනුනේවත් නෑ... හරි හරි හෙට හම්බුවුණාම කතා කරමුකෝ.. රයිට් මචං බායි..”මල්ලි උත්තර දුන්නේ ඉතා රහසින් දෙපැත්ත බලමින්. ඒත් අම්මගේ සීඅයිඩී ඇසට වැලි ගහන්න තවම බෑ.”මොනවද හෙට කියන්නං කීවේ” අම්මා උසාවියෙදි වගේ පටන් ගත්තා.”නෑ අම්මේ මේ ඒගොල්ලෝ අහන්නේ මං පරිස්සමින් ආවද කියලා” මල්ලී දිව පැටලෙමින් කීවා.”අපි මෙයාගේ වයස පහුකළේ මීට අවුරුදු විසිපහකටත් කලින් නේද?” තාත්තා අම්මා දිහා බලන ගමන් කීවා. ඒකට හිනාවෙන්න හිතුනත් මම සද්ද කළේ නෑ.”දැන් ඔය ගිහින් බස්සපු මාරක යාළුවොද කතාකළේ?” අම්මාගෙන් යළිත් හරස් ප්‍රශ්න.”නෑ ඒ ගොල්ලන්ව මගේ වාහනේට පටවපු යාළුවෙක්.” මල්ලී බිම බලාගෙන කියද්දී අපි මූණින් මූණ බලාගත්තා.”මේ.. ඉස්සරහ සීට් එකේ ගිය යාළුවට තාම සිහිය ඇවිත් නැද්ද දන්නෑ. ගේ ගාවට යනකල්ම කබරයා වෙවී ගිහින්. ඒ ගෙදර අම්මලා දොර ඇරියා විතරයි දඩොං ගාලා ඇදගෙන වැටුණා.” මල්ලි ඇස් බෝල කරකවා තාත්තා දිහා බැලුවේ ඉතිරි ටික කියන්න අවසර ගන්නවා වගේ.”අනිත් එක්කෙනා පිටිපස්සේ සීට් එකට දැම්මේ පාටියේදීම සිහිය නැතිවෙලා. අපි හිතුවේ දපලා හිටිය විදිහට මැරිලා යයිද කියලා. රෑ පාරතොට දන්නෙත් නැතිව හොයාගෙන ගිහිං මම ගෙදර දොරට තට්ටු කළාම වයිෆ්ගේ හඬ ඇහුණා විතරයි එකපාරට කාරෙකේ දොරත් ඇරගෙන ඊය වගේ ගෙට ගිහින් දඩස් ගාලා දොර වහගත්තා. මම එන්න ආවා. “මල්ලි මුහුණ පොළොවේ ඔබාගෙන හොරෙන් අපි දිහා බැලුවා.”පුහ් නල්ලමලේ යාළුවො” ආච්චි කතාව අහන්න එතැනට ඇවිත්. තාත්තාගේ කට කොණක් ඉස්සී හිනාව තද කර ගන්නා අයුරු මට පෙනුණා. අම්මා තොල්පට තද කරගෙන මා දිහා බැලුවා.”ඔක්කොම කරුම කරගහල ගෙදර ආවමත් දෝස්මුරේ මටමයි.” මල්ලි මූණ බෙරි කරගෙන කීවා.”මිනිස්සු කන බොන එකවත් උදව් කරන එකවත් නෙවෙයිනේ පුතා මෙතන ප්‍රශ්නේ. මිනිස්සු වුණාම හොඳට කාලා බීලා සතුටින් ඉන්න ඕන තමයි. නැත්නම් ඒකත් එක්තරා ලෙඩක් වෙනවා. නමුත් තමන් යම් දේකට අකමැති නම් ඒ දේ හොඳ දෙයක් නම් ඇයි ඒ වෙනුවෙන් පෙනී හිටින්නේ නැත්තේ” තාත්තා කීවා.”අනික ඔය බීමයි, සිගරැට් බීමයි නිසා රටේ මිනිස්සු කී දෙනෙක් දුප්පත් වෙනවද? මැරෙනවද? මතකද එදා මම ගණන් හදලා පෙන්නුවා. ඔය දවස් පඩි කාරයෝ දුප්පත් කිය කියා කීවාට ඒ අය සිගරැට්වලට කරන වියදම? දවසට සිගරැට් පහක් බිව්වොත් රුපියල් සීයයි. මාසෙට තුන්දාහයි. ඉතිං ගෙදරට කන්න දෙන්න තියෙන සල්ලිනේ ඒ පුච්චන්නේ” අම්ම ආර්ථිකය ගැන කතා කළා.”අනික හලෝ ලජ්ජාව, හෙට දැන් ඔෆිස් එකේ කාඩ් වදීනේ ඇට්ටි හැලෙන්න” මම මල්ලිගෙන් ඇහුවේ ලජ්ජා කරන්නමයි. ඒ කතාවට ආච්චි සුපුරුදු ධර්ම දේශනයක් කියාගෙන ආවා.”අර සුරාපාන ජාතකේ බමුණො ටික වගේ යාළුවෝනේ මෙයැයිට ඉන්නේ”අපි ඒ කතාව දැනගෙන හිටියේ නැති නිසා ඒ මේ අත බැලුවා. ආච්චි ආයෙත් පටන් ගත්තා.”කොසඹෑ නුවර අඔතොට ජටිලයගේ අසපුවේ මහා විෂඝෝර නයෙක් හිටියලු. ඌ බුදුහාමුදුරුවන්ට හිංසා කරයි කියද්දිත් එහෙට වඩින්න වුණු නිසා බුදුහාමුදුරුවන්ගේ උපස්ථායක සාගත තෙරණුවෝ පුහුදුන් සෘද්ධි බලයෙන් නාගයා දමනය කළාලු. ඒකට සතුටට නුවර වාසීන් තෙරණුන් කැමැති දෙයක් දන් පිණිස දෙන්න සූදානම් වෙද්දි ජබ්බග්ගිය කියන භික්ෂුව කීවලු කාපෝතිකා සුරාව පිළියෙල කරලා දෙන්නය කියලා. සාගත තෙරණුවෝ මේවා වළඳලා මත්වෙලා නුවර දොරටුවේ වැටිලා නන්දොඩවමින් හිටියලු. පස්සේ බුදුහාමුදුරුවෝ භික්ෂූන් ලවා තෙරණුන් වහන්සේව ගෙන්නා ගත්තලු. කිසිම ගෞරවයක් නැති විදිහට පෙරලි පෙරලි නිදාගෙන හිටිය භික්ෂුව දුටු බුදුහාමුදුරුවෝ කීවලු මීට ඉහත බෝසත් කාලයේදීත් මේ වගේම සුරා පානය කරලා කෙන්ඩි බිම ගස ගසා වැටී ඉඳලා රා මත ඉවර වුණාට පස්සේ ගුරුතුමා ළඟට ගිහින් අඬපු කෙනෙක්ය කියලා මේ සාගත තෙරණුවෝ. ඒ වගේ තමයි ඔය පාප මිත්තරයෝ ටිකත්. ඒකයි ඔය තාත්තා කියන්නේ” ආච්චි තේරුම් කළා.”කොලු කාලෙට එක එක අත්දැකීම් ගන්න හිතෙනවා. ඒවා ඉතින් කමක් නෑ. ඒත් හිත හයිය තියෙන්න ඕන. ඕනම දෙයක් එපා නම් ඒක කවුරු කීවත් නොකර ඉන්න. දැක්කනේ අම්ලා, කියනවා අයිපීඑල් එන්නේ නෑලු. රෑ තිස්සේ ගෑනු ළමයි එක්ක තියෙන පාටියි ඇල්කොහොලුයි මුදලටයි වඳින්න ඕන නැති නිසා. ෂහ්. මිනිහා කියන්නේ තමන් තමන්ගේ ප්‍රතිපත්තිවලට මුල් තැන දෙන්න ඕන කියලා. ඒවා කීයටවත් පාවා දෙන්න හොඳ නැ කියලා.” තාත්තා ක්‍රීඩකයාගේ ගුණ වර්ණනාව දිගටම කළා.”ඉතින් දෙයියනේ අපිටත් ඒකමනේ කරන්න කියලා තියෙන්නේ. සම්මා වායාම, සම්මා කම්මන්තවලින් හරි හම්බකරන්න. අධිෂ්ඨාන ශක්තියනේ පාරමිතා පුරන්නත් වැදගත් වෙන්නේ” ආච්චි කීවා.තරුණ පරපුර ආගමට දහමට වගේම ප්‍රතිපත්තිවලට එකඟව කටයුතුª කරනවද, ඒවාට වටේ පිටේ දේවල්වලින් ලැබෙන සහය කොච්චරද කියලා තාත්තා උදාහරණ දෙමින් කියන්න ගත්තා. ඒක අවසානයේ වාද පිටියක් බවට පත් වුණේ එහා ගෙදර අංකලුයි මල්ලියි ගෙදරට ආවට පස්සේ.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af1202268</link>
    <topic>රටේ අධිවේගී මං එකතු කරන කොළඹ ‘ට්‍රැෆික්’ අඩු කරනආශ්චර්යයේ සිවු මංසල</topic>
    <author>තාරක වික්‍රමසේකර</author>
    <content>කොළඹ නගරයේ පවතින අධික වාහන තදබදයට විසඳුමක් ලෙසින් ඉදිවන කොළඹ පිටත වට රවුම් මාර්ගයේ දෙවන අදියර කඩවත සිට කඩුවෙල දක්වා ඉදිවන අතර එහි ඉඳිකිරීම් කටයුතු පසුගිය 18 වැනිදා මහින්ද රාජපක්ෂ ජනාධිපතිතුමා විසින් කඩවතදී අරඹන ලදි. කඩවත සිට කඩුවෙල දක්වා දුර කිලෝමීටර් 8.9 කි. ඒ සඳහා වැය කරනු ලබන මුදල රුපියල් බිලියන 44.88 කි.කොළඹ පිටත වට රවුම් මාර්ගයේ ඉදිකිරීම් ඵලකය මහින්ද රාජපක්ෂ ජනාධිපතිතුමා ප්‍රමුඛ ආරාධිතයන් විසින් විවෘත කළ අවස්ථාව.මෙම කොළඹ පිටත වට රවුම් මාර්ගය ඉඳිකිරීමත් සමඟ හයිලෙවල් පාර, නුවර පාර, මීගමුව පාර, ලෝ ලෙවල් පාර ඔස්සේ කොළඹ නගරය හරහා ගමන් කරන වාහනවලට කොළඹ නගරය මඟ හැර ගමන් කළ හැකි වනු ඇත.ඒ සඳහා කොට්ටාව, කඩුවෙල බියගම (නව නුවර පාර), කඩවත, මත්තුමගල (රාගම), කෙරවලපිටිය පිවිසුම් මාර්ග ඉඳි කෙරේ. කිලෝමීටර් 29.1 ක් දුරැති මෙම මාර්ගයේ පිවිසුම් මාර්ග 6 කි. මංතීරු හතරකින් යුක්ත මෙම මාර්ගය මෙරට ඉඳිවන වාහන වැඩිම ප්‍රමාණයක් ගමන් ගන්නා අවිවේකීම මාර්ගය වනු ඇත. ඉදිරියේදී මංතීරු 6 ක් දක්වා එය පළල් වන අතරම මෙම අධිවේඟී මඟේ අවිවේකී පිවිසුම් මාර්ගය කඩවත වනු ඇත. කොළඹ මහනුවර ඒ - 01 මාර්ගය හා සම්බන්ධිත පිවිසුම් මාර්ගය ඉදිවන කඩවත පිවිසුම ඉදිරියේදී කොළඹ මහනුවර අධිවේඟී මඟේ ආරම්භය ද සිදුවන මංසන්ධිය වනු ඇත. එමෙන්ම යෝජිත උතුරු නැඟෙනහිර අධිවේඟී මඟ හා සම්බන්ධ වන මඟ ද ඇරැඹෙන්නේ කඩවතිනි.කොළඹ පිටත වට රවුම් මඟ දක්ෂිණ අධිවේඟී මාර්ගය, කොළඹ නුවර අධිවේඟී මාර්ගය හා කොළඹ කටුනායක අධිවේඟී මඟ හා සම්බන්ධ වන අතර එමඟින් මෙරට මහාමාර්ග පද්ධතියේ නව නැම්මක් ඇති කරනු ලැබේ.මෙහිදී විශේෂයෙන්ම කඩවත නගරය මෙම මාර්ගය හා සම්බන්ධ වන වැදගත්ම නගරය වන අතර කඩවත නගරය ද විශේෂයෙන්ම මහර ආසනයම දැවැන්ත සංවර්ධනයක් කරා ගෙන යාමට පියවර ගෙන ඇත.මහින්ද රාජපක්ෂ ජනාධිපතිතුමා විසින් කඩිනම් කර ආරම්භ කරනු ලබන අධිවේඟී මාර්ග පද්ධතියේ තවත් එක් පියවරක් ලෙස කොළඹ පිටත වට රවුම් මාර්ගය හැඳින්විය හැකිය.සාක්ෂරතාව අතින් ඉතා ඉහළ මට්ටමකින් යුත් මහර ආසනයේ සංවර්ධනය ඉබි ගමනින් සිදුවෙමින් පැවතියත් මීට කලකට ඉහත සිට මහර ට නව හිරු පෑයුවේය. කාලාන්තරයක් තිස්සේ පැළවෙමින් තිබු මුල්ගල් කලඑළි වී ඉදිකිරීම් ඇරැඹිණි. මං මාවත් පුළුල් විය. පාසල් පන්සල් වැඩි දියුණු විය. අන්‍ය ආගමික ස්ථාන ද සංවර්ධනය විය. පාසල් අධ්‍යාපනය ඉහළ නැංවිණි. ශිෂ්‍යත්ව විභාගය සමත් දරු දැරියන්ගේ ප්‍රතිශතය ඉහළ ගියේය. එමෙන්ම අපොස සාපෙළ හා උසස් පෙළ ප්‍රතිඵල ද එසේම විය. නිවාස නැති අයට නිවාස පහසුකම් ලැබුණි.ජල විදුලි පහසුකම් නොතිබු අයට ජල විදුලි පහසුව සැලසුණි.මහර කේන්ද්‍ර කරගත් කඩවත නගරය මේ වන විට විශාල ප්‍රගතියක් ලබා ඇති බව ඉදිකිරීම්, ඉංජිනේරු සේවා නිවාස හා පොදු පහසුකම් නියෝජ්‍ය අමාත්‍ය ලසන්ත අලගියවන්න මහතා පවසයි.‘ජනාධිපතිතුමාගේ ඉලක්කය වී තිබෙන්නේ අපේ රට ආසියාවේ ආශ්චර්යය කිරීම බව අමුතුවෙන් කිව යුතු නැහැ. ඒ ගමනේදී ගම්පහ දිස්ත්‍රික්කයට එතුමාගේත්, ඇමැති බැසිල් රාජපක්ෂ මහතාගේත් විශේෂ දැක්මක් යොමුව තිබෙනවා. ඒ අනුව මේ දිස්ත්‍රික්කයේ ජනතාවට කොළඹ නගරයට නොගොස් තම කාර්යයන් සියල්ල මේ දිස්ත්‍රික්කය තුළදීම ඉටුකර ගැනීමට ඉඩකඩ සැලසීම ප්‍රමුඛ වනවා. දිස්ත්‍රික්කයේ වැඩිම ජනගහනයක් වගේම සියලු ආගමික ජාතින් සාමයෙන් ජීවත්වන ප්‍රදේශයක් ලෙසත් මහර හඳුන්වා දීමට පුළුවන්. මහර ආසනයේ නාගරික, මධ්‍යම පාන්තික මෙන්ම ග්‍රාමීය ජනතාවත් ජීවත් වෙන නමුත් පහසුකම් අඩු ආසනයක්. රෝහලක් නැහැ. නගරයක් නැහැ.කඩවත උමං මාර්ගයඒ වගේම නිවාස 45000 කින් 25000 කට පානීය ජල පහසුකම් තිබුණේ නැහැ. විදුලිය බලයත් නොමැති ප්‍රදේශ රැසක් තිබුණා. අධ්‍යාපනය අතින් ගත්තත් ලොකු අඩුපාඩුකම් තිබුණා. ඒ වගේම ශිෂ්‍යත්ව විභාගය සමත්වීමේ ප්‍රතිශතය 8% ක් 9% ක් පමණ වුණා. සාමාන්‍ය පෙළ වගේම උසස් පෙළ ප්‍රතිඵලවලත් ඊට වඩා විශේෂ වෙනසක් තිබුණෙ නෑ.නගරයක් නොතිබෙන ආසනයක් වුණත් 2015 වන විට ලංකාවේ දෙවන අග නගරය මහර බිහි වෙන බව නියෝජ්‍ය ඇමැති වරයා පවසයි. විශේෂයෙන්ම කොළඹ පිටත වට රවුම් මාර්ගයේ පිවිසුම් ස්ථානයක් මහර (කඩවත) ඉදි වෙනවා. ඒ වගේම මහනුවර කොළඹ අධිවේගී මාර්ගයේ ආරම්භය සිදුවන්නේත් කඩවතින්.ඉදිරියේදී යෝජිත උතුරු නැඟෙනහිර අධිවේගී මාර්ග පද්ධතියේ ඇරැඹුමත් මහර කේන්ද්‍ර කරගෙන සිදු වෙනවා. එමෙන්ම කොළඹ නුවර මාර්ගයේ තදබදය අඩු කිරීම පිණිස ඉදි කරනු ලැබු කඩවත උමං මාර්ගය රටටම ලොකු පිටිවහලක්.එසේම කැලණිය, බියගම, මහර ආසන තුනෙහිම ජනතාවට අධිකරණ කටයුතු සඳහා කොළඹ හෝ ගම්පහට යන්න සිදු වුණා. ඒත් මින් පසු කඩවත නව දිසා අධිකරණයේ පිහිට මේ ආසනවල ජනතාවට හිමි වෙනවා. ඒ වගේම මල්වතු හිරිපිටියට නව පොලිස් ස්ථානයක් හිමිවන අතරම කඩවතට ද නව පොලීසියක් ඉඳි කිරීමට යෝජිතයි.එමෙන්ම මේ සියලු පහසුකම් සැපයීම මඟින් අධ්‍යාපන අංශයෙන් ශිෂ්‍යත්ව විභාගය ඇතුළු විභාගවල සමත් ප්‍රතිශතය 13% ක් පමණ දක්වා ඉහළ නංවා ගැනීමට හැකියාව ලැබී තිබෙනවා. ඉදිරියේදී මේ ප්‍රතිශතය 20% ක් පමණ දක්වා ඉහළ නැංවීමයි අපේ අරමුණ වී ඇත්තේ.එමෙන්ම මේ වසර අවසන් වන විට ආසනයේ සියලුම ජනතාවට පානීය ජලය මෙන්ම විදුලිය ලබාදීමේ ඉලක්කය සපුරා ගැනීමට කටයුතු යොදා තිබෙනවා.එමෙන්ම පාසල්හි වැසිකිළි කැසිකිළි පහසුකම් අවශ්‍ය පරිදි සපයා දීමට ද මේ වන විට කටයුතු යොදා අවසන්. ඒ වගේම වෛද්‍ය සායන නිසි පරිදි ක්‍රියාත්මක කිරීම තුළින් ප්‍රදේශයේ ජනතාවගේ සෞඛ්‍ය පහසුකම් ඉහළ නංවා තිබෙනවා.එමෙන්ම කෙතරම් සුපිරි වෙළෙඳ සල් තිබුණත් බොහෝ ජනතාව තවමත් තම අවශ්‍යතා ඉටුකර ගැනීමට යන්නේ පොළටයි. ඒත් කියන්න කනගාටුයි අපිරිසිදුම තැන තමයි පොළ. මේ නිසා මල්වතුහිරිපිටිය ඇතුළු සති පොළ නවීකරණයට පියවර ගෙන තිබෙනවා. විශේෂයෙන්ම මාර්ග ඉදි කිරීම සංවර්ධනයට අමතරව නගර අලංකරණය කෙරෙහිත් අප විශේෂ පියවරක් අරගෙන තිබෙනවා. කිසිදු පෝස්ටරයක්. බැනර්, කටවුට් අඩුම ගණනේ ස්ටිකරයක්වත් කඩවත නගරයේ නැහැ.මැතිවරණ සමයේ පවා සියලු දේශපාලන පක්ෂ සමඟ එකඟතාවකට පැමිණ නගරය රැක ගන්න අපට හැකි වුණා. එමෙන්ම ජනතාවගේ නිරෝගී සුවය රැක ගැනීම උදෙසා ව්‍යායාම කිරීම සඳහා එඬේරමුල්ල මුදුන් ඇළ හරහා පා ගමන් කිරීම සඳහා (ඇවිදීම උදෙසා) මංතීරුවක් ඉදිකර පසුගිය 15 වැනිදා විවෘත කළා. මෙමඟින් ගංවතුර පාලනය කර ගැනීමට හැකියාව ලැබී ඇති අතර පරිසර අලංකරණයත් රැක ගැනීමට හැකි වී තිබෙනවා. මෙවර අයවැය යෝජනා 100 න් 67 ක්ම මහර ආසනය පුරා සාර්ථකව ක්‍රියාත්මක කරනවා.එමෙන්ම මහර ආසනයට ප්‍රථම වරට පිහිනුම් තටාකයක් පාසලකට ලබාදීමට මේ වන විට පියවර ගෙන තිබෙනවා. කිරිල්ලවල මහ විදුහලට යාබඳ යුද හමුදා කඳවුර අයත් භූමිය පවරා දීමත් එම භූමියේ පිහිනුම් තටාකයක් ඉදිකර දීමට පියවර ගෙන තිබෙනවා.ඒ නියෝජ්‍ය අමාත්‍ය ලසන්ත අලගියවන්න මහතාගේ දැක්මය.මහර මැතිවරණ කොට්ඨාසයේ නිවාස සංවර්ධනය වෙනුවෙන් පසුගිය වසරේ වැය කරන ලද මුදල මිලියන 440 කි. ජනතාවට සෙවණක් ලබා දෙන ‘ජන සෙවණ’ නිවාස වැඩ සටහන යටතේ මෙම ව්‍යාපෘති ක්‍රියාත්මක කෙරේ. එසේම ‘ජන සෙවණ බැංකු උපහාර’ වැඩ සටහන යටතේ පවුල් 86 කට මේ වන විට බැංකු ණය පහසුකම් ලබා දී ඇත. එමෙන්ම ජාතික නිවාස සංවර්ධන අධිකාරිය මඟින් පවුල් 54 ක් සඳහා ණය පහසුකම් ලබා දී ඇත. එමෙන්ම ජන සෙවණ ‘විරු ගම්මාන’ වැඩ සටහන මඟින් ද පවුල් රැසකට ණය මුදල් ලබා දී ඇත.උමං මාර්ගය නිසා කඩවත නගරය මඟ හැර ගමන් කිරීමට පහසුකම් සැලසෙන අතර එය මංතීරු 2 කින් හා පදික වේදිකාවකින් ද යුක්තය. එමෙන්ම රාගම - කඩවත මාර්ගයට අවතීර්ණ වීම පිණිස අතුරු මාර්ග දෙකක් (යාමට සහ ඒමට) උමං මාර්ගයට සමාන්තරව ඉදිකර තිබෙනවා. උමං මාර්ගයේ දිග මීටර් 300 කි. මංතීරුවක පළල මීටර් 3.5 කි.රුපියල් මිලියන 200 ක් මෙම උමං මාර්ගය සඳහා වැය කර තිබෙනවා.කඩවත ඉදිකරන ලද නව උසාවි සංකීර්ණය මහල් තුනකින් යුක්තය. ඊට වැය කරන ලද මුදල රුපියල් මිලියන 150 කි. මහර කේන්ද්‍රිය කරගෙන විශාල ජල ව්‍යාපෘතියක් ආරම්භ කර ඇති අතර එය රුපියල් කෝටි 700 ක දැවැන්ත ජල ව්‍යාපෘතියකි. මෙම ජල ව්‍යාපෘති සඳහා නව තෙමහල් ගොඩනඟිල්ලක් ඉදිකර ඇත. මේ සියල්ල පසුගියදා ජනතාවට පැවරිණි. මාර්ග සංවර්ධනය උදෙසා විශාල දායකත්වයක් ලබා දී ඇති අතර ඓතිහාසික වටිනාකමකින් යුත් පිළිකුත්තුව බටගොල්ල මාර්ගය මිලියන 34 ක වියදමින් කාපට් කරන ලදී. ඒ සපිරි ගමක් - සපිරි රටක් පෙරදැරි කරගත් වැඩ පිළිවෙළ යටතේ ආර්ථික සංවර්ධන අමාත්‍ය බැසිල් රාජපක්ෂ මහතාගේ මූලිකත්වය යටතේය.එසේම ගම්පහ - කිරිඳිවැල (මාර්ග අංක 205) මාර්ගය ද මංතීරු දෙකකින් යුක්තව කාපට් අතුරා සංවර්ධනය කෙරේ. ප්‍රදේශයේ සියලු අතුරු මාර්ග සංවර්ධනය කිරීමට ද මේ වන විට පියවර ගෙන ඇත.පිළිකුත්තුව පිළිබඳ වෙබ් අඩවියක් ඇති කර එමඟින් සංචාරකයන්ගේ අවධානය පිළිකුත්තුව කෙරෙහි යොමු කිරීම කෙරෙහි ද අවධානය යොමු වී තිබේ. ඊට අමතරව දේශීය වශයෙන් පිළිකුත්තුව පිළිබඳව පොතක් පාසල් සිසුන්ට ලබාදීමට ද කටයුතු කෙරෙනු ඇත.මහින්ද රාජපක්ෂ ජනාධිපති තුමාගේ දෙවැනි පදවි ප්‍රාප්තිය සැමරීම වෙනුවෙන් මහර මැතිවරණ කොට්ඨාසය තුළ පිහිටි ග්‍රාම සේවා වසම් 92 ක අතුරු මාර්ග 92 ක් කොන්ක්‍රීට් කිරීම සිදු කළ අතර ඒ සඳහා වැය කළ මුදල රුපියල් ලක්ෂ 920 කි. එක් ගමකට එක් වැඩක් යනුවෙන් සිදු කළ එම ව්‍යාපෘති සඳහා වැය කළ මුදල් ආර්ථික සංවර්ධන ඇමැති බැසිල් රාජපක්ෂ මහතා විසින් ලබාදීම මහර මැතිවරණ කොට්ඨාසයේ ජනතාව ලැබු මහත් භාග්‍යයක් විය. 2010 ගම නැඟුම වැඩපිළිවෙළ යටතේ ද මහර මාර්ග කොන්ක්‍රීට් කිරීම වෙනුවෙන් රුපියල් ලක්ෂ 400 ක මුදලක් වැය කර ඇත.කඩවත නගරයට විශාල අඩුපාඩුවක්ව පැවැති බස් නැවතුම් පළක් ද දැන් ලැබී ඇත. ඊට වැය කළ මුදල මිලියන 20 කි. මේ සියල්ලම මැද අද මහර පිබිදෙන නගරයක් බවට පත්ව ඇත. ජනාධිපතිතුමාගේ රට නැංවීමේ මූලික පරමාර්ථය අනුව යමින් ආර්ථික සංවර්ධන අමාත්‍ය බැසිල් රාජපක්ෂ මහතාගේ පුරෝගාමිත්වයෙන් නියෝජ්‍ය අමාත්‍ය ලසන්ත අලගියවන්න මහතාගේ සහ මහර ප්‍රාදේශීය සභාවේ සභාපතිවරයාගේ සහ සියලුම ප්‍රාදේශීය සභා මන්ත්‍රීවරුන්ගේ සහ සියලුම රාජ්‍ය නිලධාරීන්ගේ අධීක්ෂණය සහ සහයෝගය මත මේ සියලු කටයුතු සිදු කෙරේ.තාරක වික්‍රමසේකරසේයාරූ - සුදත් මලවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af1202269</link>
    <topic>ලකුණක්වත් නොතබා පලා ගිය බියගම ඝාතකයා</topic>
    <author>අමල් යශෝමන් ජයසිංහ</author>
    <content>කිසියම් සාහසිකයකුගේ තියුණු මන්නා පිහිපහර කිහිපයකින් කෝටිපති ව්‍යාපාරිකයකු වූ බියගම විලේජ් සංචාරක හෝටලයේ අධිපති රන්වලගේ ඊබට් ජයරත්න මහතා ඝාතනයට ලක්වීමත් සමඟ ම දොම්පේ, බියගම සහ තවත් අවට ප්‍රදේශ රැසක් මහත් කැලඹීමකින් ඇළලී ගියේ ය. ඒ ඉකුත් 20 වන සඳුදා පෙරවරු 6.30 ට පමණ ය.ඝාතනයට ලක්වනවිට 65 වන වියෙහි පසු වූ ව්‍යාපාරික ජයරත්න මහතා බියගම විලේජ් හෝටලයට අමතරව හංවැල්ල රිසෝට් හෝටලයේ ද මිලියන ගණනක් වටිනා ඇලුමිනියම් කර්මාන්ත ශාලාවක ද හිමිකරුවෙකි. ඔහුට තවත් ව්‍යාපාර ද තිබිණි. ඉඩකඩම් රැසකට ද අයිතිකරුවකු වූ හෙතෙම බියගම ප්‍රදේශයේ පදිංචිව සිටියේ ය. ඔහුට අයත් වතුපිටිවල වැඩ කටයුතු සොයා බැලීමට උදෑසනින් පිටත්ව යාම ඔහුගේ දෛනික පුරුද්දක් වී තිබිණ. පහළ දොම්පේ කිඹුල්විලවත්ත පාරේ ළමා නිවාසයට යාබදව පිහිටි අක්කර ගණනාවක පොල්වත්තට ඉකුත් 20 දා උදෑසන 6.05 වනවිට පැමිණියේ ය.ඒ වත්තේ වැඩ කටයුතු සොයා බැලීමට ය. මෙසේ වතුපිටිවලට යනෙන මින් පෙර සෑම අවස්ථාවකදීම සේවක හිතවතුන් කීපදෙනෙකු ද සිය කැබ්රියේ නංවා යාම සිරිතක් වුවත් මෙදින තනිවම යනෙන බව දත් තවත් පුද්ගලයකු ද සිටියේ ය. එම පුද්ගලයා ඒ වනවිට කළු පැහැති ජැකට්ටුවකින් හා මුහුණ ආවරණය වූ හෙල්මට් එකක් පැලඳ යතුරු පැදියකින් එමින් සිටියේ ය. ඒ ජයරත්න මහතා පැමිණ සිටින වත්තට ය. එම වත්තේ පදිංචි කාන්තාවන් දෙදෙනා ගෙන් වත්තේ වැඩකටයුතු විමසා තම කැබ්රිය වෙත එන්නට පෙර වත්තට ඇතුළු වී සිටි යතුරුපැදිකරුවා ජයරත්න මහතා එන පෙර මඟ බලා සිටියේ ය.කැබ්රියට එමින් සිටි ජයරත්න මහතා සමඟ වචන හුවමාරුවක පැටලී ගිය සාහසික යතුරු පැදිකරුවාට ජයරත්න මහතාගෙන් පහරක් එල්ල කෙරිණි. උස් මහත් සිරුරකින් යුතු ජයරත්න මහතා හා සටනකට එළැඹිමෙන් පසු ජයරත්න මහතාට බිම වැටෙන්නට පහරක් එල්ල විණි. ඒ සමඟම සාහසිකයා වහා ඔහුගේ සිරුර මතට නැඟ ජැකට්ටුවේ සඟවා තිබී තියුණු මන්නා පිහිය අමෝරා ජයරත්න මහතාගේ හිසට සහ සිරුරේ අට පොළකට පිට පිට මන්නා පහර දී ජයරත්න මහතා ලේ විලකට මැදි කළේ ය.පසුව ඔහු මිය ගියේ ය. ඉන් පලා යාමට සැරසුණු සාහසිකයා දෙසට කෑ ගසමින් දිව එන්නට වූයේ වත්තේ කාන්තාව සහ ඇයගේ දියණියන් ය. පලා යාමේ අදහස මොහොතකට අත්හැර දැමූ සාහසිකයා ඔවුන් වෙත ද මන්නා පිහිය අමෝරා කඩා පැන්නේ ය. එහිදී එම කාන්තාවගේ දියණියක වන 17 හැවිරිදි සන්ධ්‍යා කුමාරිගේ එක් අතකට බරපතළ කැපුම් තුවාල සිදුවිණි. ඇය රෝහල් ගත කැරුණු අතර එතැනදීම මියගොස් සිටි ජයරත්න මහතාගේ ප්‍රාණය නිරුද්ධ සිරුර ද ගම්පහ මූලික රෝහල් මෘත ශරීරාගාරයට යොමු කැරිණි.ලද අවසරයෙන් ආපසු හැරුණු සාහසිකයා යතුරු පැදියේ නැඟී දොම්පේ නගරය දෙසට පලා යන්නට විය. මෙම සිදුවීම් එකිනෙක ගලපා කරන ලද පොලිස් පරීක්ෂණවලදි මූලිකවම පෙනී ගියේ සාහසිකයා මන්නා පිහිය හැසිරවීමෙහි කිසියම් හැකියාවක් ඇති අයකු වීම පිළිබඳවය. අනතුරුව තම ඉලක්කය සපුරා ගත් හේ ලේ තැවරී ගිය ආයුධය සුපුරුදු ලෙස ජැකට්ටුව අස්සේ ම රඳවා තබා කිසිවක් සිදු නොවූ අයුරින් කිසිදු කලබලයකින් තොරව යතුරු පැදියේ නැඟී පලා යාම ය.සාමාන්‍යයෙන් මෙවැනි සිදුවීම්වලදී බහුලව සිදුවනුයේ ඝාතකයකු විසින් පරිහරණය කළ මෙවන් ආයුධය කාරිය නිමවීමෙන් පසුව විසිකොට දැමීම ය. අනෙක් කරුණ වනුයේ වෙනදා හිතවත් කීපදෙනෙකු සමඟ එක්ව යනෙන ජයරත්න මහතා මෙදින තනිව ගමනේ යෙදීම පිළිබඳව සාහසිකයා දැන සිටීම අහඹුවක් නොවන බව ය.ඝාතකයා තනිව පැමිණීම ද මෙහි විශේෂත්වයකි. එසේ ම මරණකරුගේ තනිව ගමන් බිමන් පිළිබඳව ඔහුගේ සමීපතමයන් හරහා හෝ ඍජුව ම හෝ සාහසිකයා කල් ඇතිවම දැනුම්වත් වී සිට ඇති බව ය. මෙම කාරණාවලට අමතරව පොලිස් කණ්ඩායම්වල විශේෂ අවධානයට ලක් වූයේ සාක්ෂි කිසිවක් ඉතිරි නොවන ආකාරයට මෙම මිනිස් ඝාතනය සිදුකිරීම ය.සේවක සේවිකාවන් දහසකට අධික පිරිසකගේ හාම්පුතෙකු වන ජයරත්න මහතාගේ පවුලේ අයගෙන් හා සමීප ඥාතීන්ගෙන් හා සේවකයන් පිරිසක ගෙන් ද කටඋත්තර ලබා ගැනීමට පොලිසිය යුහුසුළු විය. මෙහිදී ඔහුගේ දියණියක වන ඉරෝෂා සුරංජි ජයරත්න මහත්මිය පැවසුවේ තම පියාට සතුරන් නැති බවත් මෙම අපරාධය කවුරුන් විසින් සිදු කළා ද යන්න නොදන්නා බවත් ය.තමන් තම පියාගේ ව්‍යාපාරවලට කිසිදු සබඳකමක් නොමැති බව ප්‍රකාශ කළ පුත් සුරංග ජයරත්න මහතා පියාට තරහකරුවන් නොසිටි බවත් බොහෝ අයට උදව් උපකාර දක්වන තම පියාට එක එක ප්‍රශ්න තිබුණා කියා ගමේ අය කියා ඇති බවත් ඒ සම්බන්ධව පියා තමන් සමඟ කිසි අවස්ථාවක කතා කළේ නැති බවත් ප්‍රකාශ කළේ ය. මෙහිදී පොලිසිය කළ පරීක්ෂණවලදී ද ඒත්තු ගොස් තිබුණේ ඔහු සමඟ අමනාපකම් ඇති කිසිවකුත් නොසිටින බවකි.මෙම සාහසික ඝාතනය සිදුවූයේ දේපළ ආරවුලක් නිසාද? පෞද්ගලික කරුණක් නිසා ද? ව්‍යාපාරික අවුලක් නිසා ද? කිසියම් අයකු විසින් මුදල් කොන්ත්‍රාත්තුවක් මත කරන ලද ඝාතනයක් ද? නො එසේ නම් කුමන කරුණක් නිසා ද යන්න පොලිසියට බරපතළ ගැටලුවක් විය. ක්‍රමයෙන් පොලිස් විමර්ශන විවිධ පැති ඔස්සේ ක්‍රියාත්මක කරවන්නට ගම්පහ කොට්ඨාස බාර ජ්‍යෙෂ්ඨ පොලිස් අධිකාරි එච්.ඒ.ඒ. සරත්කුමාර මහතා තීන්දු කරමින් සහකාර පොලිස් අධිකාරි දේවප්‍රිය ජයසිංහ මහතාට උපදෙස් දුනි.ඔහුගේ මෙහෙයවීම මත දොම්පේ පොලිස් ස්ථානාධිපති පොලිස් පරීක්ෂක උදයකුමාර වුඩ්ලර් මහතා ඇතුළු නිලධාරීන් කණ්ඩායමක් පරීක්ෂණ තවත් ඉදිරියට ගෙන ගියේ ය. බුද්ධි අංශ නිලධාරින් ද මරණකරුගේ සමීපතමයින් 15 දෙනකුගෙන් පමණ ප්‍රකාශ ලබා ගන්නට වූහ. කෙසේ නමුත් සියුම් අන්දමින් උපක්‍රමශීලීව කරන ලද පරීක්ෂණවලදී ඝාතකයා හෝ ඊට අනුබල දුන් සැකකරුවකු හෝ හඳුනා ගන්නට නොහැකි වීම තත්ත්වය වඩාත් ගැඹුරැති බව පොලිසියට වැටහිණි. ඝාතකයා මියගිය අය ගේ සමීපතමයන් සමඟ කිට්ටු ඇසුරක් තබා ඇති බවට ඇති වූ බරපතළ සැකයකට අනුව තවත් පොලිස් කණ්ඩායමක් ක්‍රියාත්මක විණි.පොලිස් විමර්ශන කණ්ඩායම් තුනක් මේ වනවිට ඝාතකයා පිළිබඳ කිසියම් හෝඩුවාවක් සොයා පරීක්ෂණ අරඹා තිබේ. කවුරුන් විසින් කරවූවාද? ඝාතකයා කවුරුන් ද යන්න පිළිබඳ විමර්ශනයේ දී පොලිසිය බරපතළ විශ්වාසයක පසුවූයේ මෙය මුදල් කොන්ත්‍රාත්තුවක් මගින් සිදු කරවන ලද ඝාතනයක් විය හැකි බවට ය.කඩුවෙල ප්‍රදේශයේ පාතාල පුද්ගලයන් දෙදෙනකු පිළිබඳව ද සැක පහළ කළ පොලිසිය සිය විමර්ශන කටයුතු ඒ දෙසට යොමු කළේ ය. මෙම සිද්ධියේ සැක අයකු පාතාලයන් දෙදෙනා ඇසුරු කිරීමක් අනාවරණය වීම මෙම සැකයට හේතුව විය. 2001 වසරේ දී ගම්පොළ දී සුඛෝපභෝගී රියක් තුළ ඝාතනයට ලක්වූ මාකොළ ව්‍යාපාරිකයාගේ සිද්ධියට අදාළ වන පාතාලයන් දෙදෙනාගෙන් මෙම ඝාතනය වූවක් දැයි සැක සහිත වීම පරීක්ෂණවලට අන්තර්ගත කොට දිගින් දිගටම ක්‍රියාත්මක වූහ.මෙම විධිමත් පරීක්ෂණ අතරේ දී මරණකරු සිදු කරගෙන ගිය පස් ව්‍යාපාරයක දී මීට දින කිහිපයකට ඉහත දී කිසියම් ගැටලු සහගත තත්ත්වයක් උද්ගත වී පසුව එය නිරාකරණය වූ බවට ද තහවුරු විය. තවත් තොරතුරක් කියැවිණි. තම දුවට හා පුතාට අමතරව ඥාතීන්ට ද ඔහු දේපළ ලියා ඇති බවක් හා එම දේපළ ආරවුලක් හේතුවෙන් ළඟම ඥාතියකු විසින් මුදල් කොන්ත්‍රාත්තුවක් දී මෙම ඝාතනය සිදු කළා දැයි සැක සහිත වීමෙන් මෙතෙක් සිදු කරගෙන ආ පරීක්ෂණ වෙනස් මඟකට ගැනිණි.මියගිය අය වසර 18 ක් තිස්සේ සිය පවුලේ අයගෙන් දුරස් ව බියගම විලේජ් හෝටලයේ කාමරයක පදිංචි වී සිටි බවට ද පොලිසියට දැනගැනීමට ලැබිණි. පරීක්ෂණ ඉදිරියට යන මඟදී සාක්ෂි කිසිවක් නොමැති වීමේ බාධාව මඟ හැරීමට අවශ්‍ය වුවහොත් පොලිස් නිල සුනඛයන් යෙදවීමට ද පොලිසිය තීරණය කළේ ය. ජයරත්න මහතා තම මිතුරනට රුපියල් ලක්ෂ ගණනින් මුදල් උපකාර කර ඇති බව ද එම ණය මුදල් ආපසු ලබාදීමට සිදුවීමෙන් වැළකී සිටීමට එවැන්නකු විසින් මෙම ඝාතනය සිදු කළා දැයි පොලිසිය තවත් සැකයකට මැදි වූයේ ය.ප්‍රකට මෙම ව්‍යාපාරිකයා ගේ මරණය සිදුවී ඇත්තේ තියුණු ආයුධයකින් පහර කෑමෙන් හිස්කබලට බරපතළ හානි සිදුවී අධිකව ලේ වහනය වීමෙන් බවට ගම්පහ මූලික රෝහලේ පැවැති පශ්චාත් මරණ පරීක්ෂණයේදී අනාවරණය විණ. මෙහි අධිකරණ කටයුත්තේ දී සිද්ධිය ඇසින් දුටු කාන්තාව ඉදිරිපත් වීමට නියමිතව සිටි අතර බරපතළ කැපුම් තුවාලයකට ලක්ව රෝහල්ගත කළ සන්ධ්‍යා කුමාරි මෙනවියගෙන් ද ප්‍රකාශ ලබා ගැනිණි.“ඝාතකයා හෝ ඊට අනුබල දුන් පුද්ගලයකු සොයා මේ වනවිට පරීක්ෂණ කණ්ඩායම් තුනක් ක්‍රියාත්මක වී තිබෙනවා. සාක්ෂි කිසිවක් ඉතිරි නොකරමින් සිදු කරන්නක් හැටියට අප මෙය දකින්නේ. ඇසින් දුටු හෝ සාක්ෂි ඉදිරිපත් කිරීමට කිසිවකු ඉදිරිපත් වීමක් නැතිවිම බාධාවක්, ඉදිරි දින කිහිපයේ දී ඝාතකයා අල්ලා ගැනීමට හැකි බව පොලිසිය විශ්වාස කරනවා” සිළුමිණ කළ විමසුමකදී දොම්පේ පොලිස් ස්ථානාධිපති පොලිස් පරීක්ෂක උදයකුමාර වුඩ්ලර් මහතා පැවැසීය. කෙසේවතු දු බස්නාහිර පළාත උතුරු දිශා බාර අපරාධ කොට්ඨාසය සහ දොම්පේ පොලිසිය මෙම ඝාතන සිද්ධිය පිළිබඳව පුළුල් විමර්ශනයක යෙදී සිටියහ.එම පවුලේ සමීපතම ඇතැම් පුද්ගලයන් සම්බන්ධයෙන් නොයෙක් කට කතා හෙළිදරව් වෙනවා.මෙම ඝාතනය අසවලා කළා කියලා. නමුත් නීතිප්‍රකාරව ඒ හා සම්බන්ධ කරුණු කිසිත් නැතිව එලෙසින් අත්අඩංගුවට ගන්නට බැහැ. ප්‍රමාණවත් කරුණු ඇත්නම් වහා අල්ලා ගන්නට අප පසුබට වන්නේ නැහැ” යැයි මෙම විමර්ශනයේ නිරත උසස් පොලිස් නිලධාරියකු ‘සිළුමිණ’ ට එසේ ප්‍රකාශ කළ අතර ඝාතකයා ඉදිරි දින කිහිපය තුළදී අත්අඩංගුවට ගැනීමට හැකිවන බව ද එම නිලධාරියා විශ්වාසය පළ කර සිටියේ ය.මෙම විශේෂ විමර්ශන කණ්ඩායම් තුනෙන් එක් කණ්ඩායමක් විසින් තවත් තොරතුරු කිහිපයක් හෙළිදරව් කර ගැනිණි. මියගිය ව්‍යාපාරිකයා බොහෝ අයට පොලිසියට මුදල් දී ඇති කරුණක් ද වේ.බියගම විලේජ් හෝටලයට ඔහු හමුවීමට නිතර ආ ගිය බව කියන පුද්ගලයන් දෙදෙනකු පිළිබඳව ද හෙළි වූ අතර එම පුද්ගලයන් හා ජයරත්න මහතා අතර සිදුවූ කතාබහ පිළිබඳව ද පොලිසිය එහි සේවකයන් ගෙන් ප්‍රශ්න කර තිබේ. ඔහුගේ ජංගම දුරකථනයට සිද්ධියට ආසන්න අවස්ථාවේදී පැමිණි ඇමතුම් පිළිබඳව ද විශේෂ අවධානය යොමු කැරිණි. එමෙන් ම ඔහු සමඟ සමීපව ඇසුරු කරන ලද අයවලුන් ගේ දුරකථන ද එම ජාල ඔස්සේ විමර්ශනයට බඳුන් කරවීමට ද කටයුතු කැරිණි.ඔහුගේ ව්‍යාපාර ආයතනවල සේවක ප්‍රශ්න තිබුණේ ද යන්නත් පිළිබඳව ද පරීක්ෂණයට බඳුන් කැරිණි. ඉකුත් 23 වැනිදා එනම් බ්‍රහස්පතින්දා පස්වරුව වනවිට ද ඝාතකයා සම්බන්ධයෙන් නිසි හෝඩුවාවක් සපයා ගැනීමට නොහැකි වී තිබූ අතර ජයරත්න මහතාගේ සමීපතමයන් 12 දෙනකුගෙන් පමණ පොලිසිය කටඋත්තර ලබාගෙන තිබිණි.අමල් යශෝමන් ජයසිංහසේයාරූ - සුදත් පුබුදු කීර්තිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=af12022610</link>
    <topic>බුදුසරණ හිටපු කර්තෘ දයා සිරිවර්ධන ගුණ සැමරේ</topic>
    <author>ශාස්ත්‍රපති</author>
    <content>බුදුසරණ පුවත්පතේ ආරම්භක සාමාජිකයකු මෙන්ම එහි හිටපු කර්තෘවරයකු වන ජ්‍යෙෂ්ඨ මාධ්‍යවේදී දයා සිරිවර්ධන මහතා දැයෙන් සමුගෙන වසරක් සපිරේ. ඒ නිමිත්තෙන් මාර්තු මස 02 වැනිදා නයිවල පිහිටි ඒ මහතාගේ නිවෙසේ පරිත්‍රාණ ධර්ම දේශනයක් හා පසුදා සංඝගත දක්ෂිණාවක් පැවැත්වේ. මේ ලිපිය ඒ මහතාගේ පළමු ගුණානුස්මරණය නිමිත්තෙනි.ඔහු 1931 නොවැම්බර් 17 වැනිදා හඳපාන්ගොඩ මෙනේරිගම දී උපත ලබා මෙනේරිගම ගමේ පාසලෙන් මූලික අධ්‍යාපනය ලැබීය. අනතුරුව රක්වාන ශාන්ත අන්තෝනි විද්‍යාලය, රත්නපුර ශාන්ත ලූක් විද්‍යාලයේ වැඩිදුර අධ්‍යාපනය ලැබු දයා පේරාදෙණිය විශ්ව විද්‍යාලයෙන් ශාස්ත්‍රවේදී උපාධියත්, ශ්‍රී ජයවර්ධනපුර විශ්ව විද්‍යාලයෙන් ශාස්ත්‍රපති උපාධියත් ලබාගත්තේය. ඔහු සිංහල, පාලි, සංස්කෘත හා ඉංගී‍්‍රසි භාෂාවන්හි විශාරදයෙක් විය.ගුරු වෘත්තියට පිවිසි දයා කහවත්තේ පනාවැන්න බෞද්ධ මිශ්‍ර පාඨශාලාව, රත්නපුර ශාන්ත ඇලෝසියස් විද්‍යාලය, කැලණිය ගුරුකුල විද්‍යාලය, බොරැල්ල සුසමයවර්ධන විද්‍යාලයන්හි ගුරු වෘත්තියේ යෙදුණේය.1965 ගුරු වෘත්තියෙන් සමුගත් දයාට ලේක්හවුස් ආයතනයේ බුදුසරණ පුවත්පතේ ආරම්භක සාමාජිකයෙක් ලෙස එක්වීමේ භාග්‍ය අත්විය.බුදුසරණ පුවත්පතේ ප්‍රධාන කතුවරයාව සිටි පියසේන නිශ්ශංක සූරීන්ගේ සහායක කතුවරයා ලෙස කටයුතු කළ ඔහු පසු කලෙක එහි ප්‍රධාන කතුවරයා විය.බුදුසරණ පුවත්පත සාරගර්භ ධර්ම සංග්‍රහයක් කිරීම සඳහා සිරිවර්ධන මහතාගෙන් සැලසුණේ අමිල සේවාවකි.‘ශුන්‍යතාවාදය’, ත්‍රිකාය සිද්ධාන්තය, භක්තිවාදය, අනුභූතිවාදය, බෝධිසත්ත්ව චර්යාව, වැනි ගැඹුරු ලිපි පළ කිරීමට සිරිවර්ධන මහතා කටයුතු යෙදීය.බුදුසරණ පත්‍රයේ පළවූ ධම්මික මෙහෙයවන ධම්ම සාකච්ඡා විශේෂාංගය මඟින් පාඨකයන්ට දහම් ගැටලු නිරාකරණය කැරගැනීමට අවකාශ ලැබිණි.දයා කර්තෘත්වය දැරු අවදිය බුදුසරණ ස්වර්ණමය යුගයක් වශයෙන් සැලකිය හැක.ශ්‍රී ලංකා රාමඤ්ඤ මහා නිකායේ ‘සසුන’ නිල පුවත්පතේ උපදේශක කර්තෘවරයකු වශයෙන් ද දයා කටයුතු කළේය.දිනමිණ, සිළුමිණ, ජනතා පුවත්පත්වල ද පාඨක ප්‍රසාදය දිනාගත් ලිපි රාශියකින් පාඨකයන් අතරට එක්වූ දයා ලොව පතළ සිතුවම්, බුදුන් වහන්සේගේ දේශනා ක්‍රම ආශි‍්‍රත ජනසන්නිවේදන විධි නමැති කෘති හරහා ග්‍රන්ථකරණයට ද පිවිසියේය.ඔහු මාධ්‍යවේදීන්ගේ හා කර්තෘවරුන්ගේ සේවා සුරක්ෂිතතාව දිනා දුන්නේ මාධ්‍ය ක්ෂේත්‍රයේ නොමැකෙන මතක සටහනක් ද තබමිනි.නිවැරැදි දර්ශනයක් වෙනුවෙන් අභීතව සිය පෑන මෙහෙයවූ දයා සිරිවර්ධන නම් වූ මේ කෘතහස්ත අපූරු පත්තරකරුවා සිය ජීවිතයේ අසූවැනි වියේදී දැයෙන් සමුගැනීම රටට දැයට ආගමට විශාල පාඩුවකි. දයා සිරිවර්ධන මහතාට නිවන් සුව අත් වේවා.ශාස්ත්‍රපතිනයන තිලක් රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=as1202261</link>
    <topic>ගිනි අවි අත්හැර රට නැඟුමට පෙරට ආ දැයේ පුත්තු</topic>
    <author>ඉනෝකා පෙරේරා බණ්ඩාර</author>
    <content>ගිනි අවි අත්හැර රට නැඟුමට පෙරට ආ දැයේ පුත්තුකොණ්ඩච්චි කඳවුරට හිරු පායා තිබේ. පෙරදා රාත්‍රිය පුරා ඇද වැටුණු පිනි කැට තවමත් එසේමය. දුහුවිල්ලෙන් වැසී යන ගිනියම් දහවලට වඩා සීතල රාත්‍රියේ ඇද හැලෙන මේ පින්න පවා පහුගිය දිනවල කොණ්ඩච්චියට ආශිර්වාදයක්ව පැවතිණි. කලකින් වැහි අල්ලක් ඇද නොවැටුණු මේ වගා බිම්, අව්වෙන් හෙම්බත්ව රාත්‍රියේ පණ ගසන්නේ සීතල පින්නට පිංසිදු වන්නටය.රාත්‍රියේ ගොඩ වූ හෙයින් වටපිටාවක් නුදුටු මුත් කජුවත්තේ හැඩ පෙනෙන්නේ දැන්ය.මම කටුමැටි කාමර පෙළෙන් මෑත්ව වටපිට බලමි. කරල් මෝදු වී ගෙන එන වැටකොළු, පතෝල, කරවිල, බණ්ඩක්කා, බටු, තක්කාලි පාත්ති හැම තැනය. බඩ ඉරිඟු යායක් ඈත පෙනේ.සිවිල් ආරක්ෂක බලකාය හිමිදිරියේම වැඩ පටන් ගෙන ඇති හැඩකි. පිරිසක් එළවළු කොරටුවලය. ශාරීරික ව්‍යායාම් කරන භට පිරිසකගේ හඬ කඳවුරු භූමියේ ඈතින් ඇසේ. තවත් පිරිසක් උයන ගෙයි යුහුසුලුව උදෑසන ආහාරය පිසිනු පෙනේ.පෙරදා රැයේ මෙහි පැමිණි, මාධ්‍ය නඩය නිසා ඔවුන්ට වැඩ වැඩි වී ඇති හැඩකි. කැප්ටන් එම්. එස්. ඒ. නානායක්කාර සහ මේජර් කේ. ඒ. ඩී. කීර්තිරත්න මෙහි වගා කටයුතුවල නියැමුවෝය.මන්නාරම් දිස්ත්‍රික්කයේ සිලාවතුර පිහිටි කොණ්ඩච්චිය, විල්පත්තුවේ එක් මායිමකි.මේ එහි පිහිටා ඇති සිවිල් ආරක්ෂක බලකා කඳවුරයි. අක්කර 6,498 ක වපසරියක විහිදුණු එහි කජුවත්ත පෙර දවසකදී කොණ්ඩච්චියට මහත් අභිමානයක් ගෙනාවේය. එල් ටී ටී ඊ ග්‍රහණයට නතු වීමත් සමඟ පාළු හුදෙකලා වූ මේ සශ්‍රීක භූමිය යළි පණ ගසන්නේ දැන්ය.“1974 කජු සංස්ථාව ඇරැඹු මේ කජු වත්ත තමයි මේ රටේ සංස්ථාවට කජු සැපැයූ විශාලම වගා බිම. පවුල් හය හත්සීයයක් ජීවත් වූ මේ බිම එදා සශ්‍රීක ගම්මානයක්. කඩ මණ්ඩියක්, පෙර පාසලක්, ඩිස්පැන්සරියක් සහ සමූපකාරයක් තිබුණු මෙහි සේවකයො 1200 - 1500 අතර සංඛ්‍යාවක් සහ නිලධාරීන් 16 ක් ඉඳල තියෙනවා. ගම්මු මේ කජු වත්තෙන් එලවලා 1989 වසරේ ත්‍රස්තයන් මේක කොටි කඳවුරක් බවට පත්කර ගනිද්දිත් කජු මෙට්‍රික් ටොන් 400 ක් ගබඩාවල තිබිලා.සිවිල් ආරක්ෂක බලකාය ආපහු මේ කජුවත්තෙ වගාවන් පටන් ගත්තෙ මානුෂික මෙහෙයුමෙන් පස්සෙ. මේ වන විට පළමු පියවර විදියට අක්කර 450 ක අපි කජු වගාව අරඹලා. තවත් අවුරුදු තුනකින් කජු අස්වැන්න නෙළා ගැනීමට පුළුවන්... කැප්ටන් නානායක්කාර පහදයි.සිවිල් ආරක්ෂක සෙබළුන් අතින් ඉදුණු උදෑසන ආහාරය ප්‍රණීතය. දැන් ක්ෂේත්‍ර චාරිකාවට වේලාවයි. පිටුපස හරින ලද ජීප් රථයකට ගොඩ වීමු. දූලි වලාවන් පීරාගෙන ජීප් රිය ඉදිරියට ඇදෙන්නේ කජු වගාව මැදින් ඇති ගුරු පාරෙනි.වැඩි වේලාවක් යන්නට මත්තෙන් මන්නාරම් පිටි වැල්ලේ, ගඩොල් දුඹුරු පැහැ පිටි දූවිල්ලෙන් අපි නැහැවීමු. පැයක් ඇතුළත සියල්ලෝ කෙස් ඉදී වයසට ගියාක් මෙනි. දෑස් දැවිල්ලය. පිටි දූවිල්ලේ හැටි එහෙම නිසා ඉවසා දරාගත යුතුය.එහෙත් දිනෙක දෙකක අප ලද මේ අසීරු අත්දැකීම සිවිල් ආරක්ෂක බලකා සෙබළු හැමදාම විඳිති. කමකට නැති මේ අව්ව ඔවුන්ගේ මුහුණු, අතපය කළු කර දමා තිබෙනුයේ කිසිදු අනුකම්පාවකින් තොරවය. ගිනි අවි අත දරා තමන්ගේ ගම් බිම්, මායිම් ගම්මාන රැක ගත් සිවිල් ආරක්ෂක සෙබළු, අද ගිනි අවිය පැත්තක දමා කැති උදලු අතට ගෙන තවත් සටනකට උර දී ඇති සැටි! වැලි පොළොංගු, මාපිල්ලු සහ හබරල්ලු අඩු නැති මේ පොළොවේ ඔවුන් ඔට්ටු වන්නේ ගන්නා වැටුපට වඩා සිය ගුණයක දහදිය මහන්සිය වගුරවමිනි.කජු ගස් පාමුල අතරින් පතර වැළලූ මැටි කළ ගෙඩි පෙළකි. ඒ තුළට දින තුන හතරකට වතාවක් ජලය පිරවීම මෙහි සිරිතයි. “අපි එහෙම කරන්නෙ පැරැණි වගා කෙම් ක්‍රමයකට අනුව ජල ප්‍රශ්නය විසඳගන්න. ගහ නොමැරී පවතින්නෙ ඒ ජලය හෙමි හෙමින් පැළයට අද්දන නිසා. දැඩි පෑවිල්ලට මේ තමයි එකම විසඳුම...”එහෙත් මිරිස් පැළවලට නම් එවැනි සහනයක්වත් නැත. ගිනියම් අව්වෙන් මුළු මිරිස් වගාවම හේබා ගොසිනි. ඇති එකම සැනසුම රෑ සීතල පින්න පමණි.තොරතුරු ගන්නට නවතින හේනකදී මාධ්‍ය නඩය වෙත තැම්බූ බඩ ඉරිඟු කොමඩු හෝ පිපිඤ්ඤා සංග්‍රහයකි. ක්ලාන්තව ඇද වැටෙන තරමට ගිනියම් වූ අව්වේ වගා කටයුතු කරන සිවිල් ආරක්ෂක භටයන් ඒවා පිළිගන්වන්නේ හදවතිනි. අනේ ඔවුන්ගේ ආගන්තුක සත්කාරයට... හිත හොඳකටම පිං...!යුද්ධයක නිමාවෙන් පසු ප්‍රබෝධවත් වන උතුරු නැඟෙනහිර, කෘෂිකාර්මික ව්‍යාපෘති ඔස්සේ නඟා සිටුවන්නට සිවිල් ආරක්ෂක බලකාය දරන යත්නය කැපවීම දැකගන්නට සංවිධානය කළ මේ මාධ්‍ය සංචාරයේදී එහි අධ්‍යක්ෂ ජනරාල්, රියල් අද්මිරාල් ආනන්ද පීරිස් මහතා ද මුණ ගැසිණි. මෙහි සියලු කටයුතු ඔහු යටතේ අධීක්ෂණය වෙයි.කැබිතිගොල්ලෑව අපගේ මීළඟ නවාතැනයි. සිවිල් ආරක්ෂක බලකාය හා බැඳුණු වැදගත්ම ප්‍රදේශය එයයි. හේතුව කැබිතිගොල්ලෑවේ පුපුරා ගිය යකා වැව බස් බෝම්බයයි. එකම පවුලේ නෑ හිතවතුන් විශාල ගණනක් ජීවිතක්ෂයට පත්වූ යකා වැව බස් බෝම්බය කෙසේ නම් අමතක වේ ද? ආරංචිය ලද සැණින් එහි ගිය ජනාධිපතිතුමාට මියගිය තම සිඟිති පුතු ඔසවා පෙන්වන පි‍්‍රයන්තගේ ඡායාරූපය එදා පුවත්පත් ගණනාවක පළවූ අයුරු ඔබටත් මතක ඇති.අද රෑ අපගේ නවාතැන, බිරියත් දරුවත් ඥාතින් ගණනාවක්මත් මියගිය ඒ පි‍්‍රයන්තගේ නිවහනයි. ඔහු ද සිවිල් ආරක්ෂක බලකා නියාමකවරයෙකි.“පොලිසි මුර කරන්න අපේ ග්‍රාමාරක්ෂකයෝ අරන් යනවා සර්. අපේ ගං ටික මුර කරන්න පිරිමි නෑ... මෙන්න අපිට වෙච්ච දේ...” එදා හඬමින්ම මියගිය දරුවා පෙන්වමින් ජනාධිපතිතුමාට පි‍්‍රයන්ත කියූ දේ අපතේ ගියේ නැත.එදා ගම් බට්ටන්... ග්‍රාමාරක්ෂකයන් යැයි කිසිදු ගෞරවයකින් තොරව හැඳින්වූ මේ පිරිස ක්‍රමවත් ‘සිවිල් ආරක්ෂක බලකාය’ක් ලෙස ප්‍රතිජීවනය ලබන්නේ එතැනිනි.බෝර 12 තුවක්කුව වෙනුවට ඔවුන්ට ස්වයංක්‍රීය ගිනි අවි ලැබිණි. නිල ඇඳුම ද අභිමානවත් ලෙස වෙනස් විය. හමුදා පුහුණුවට සමාන විනයානුකූල සහ මනා පුහුණුවක් ලබා දී 19,000 ක්ව සිටි බලකාය 41,500 දක්වා බඳවා ගැනිණි. රියර් අද්මිරාල් සරත් වීරසේකර මහතා එහි පළමු අධ්‍යක්ෂ ජනරාල්වරයා ලෙස පත්විණි.කර්නල් වයි. එම්. පුංචි බණ්ඩාර, කැබිතිගොල්ලෑව සිවිල් ආරක්ෂක කඳවුර භාර අණදෙන නිලධාරියාය.ඔහුගේ අධීක්ෂණය යටතේ අක්කර 264 ක කෘෂි ව්‍යාපෲති අරඹා තිබේ.යකාවැව, ඉඳිගොල්ල, පදවි වැව, හිජ්රාපුර, වාහල්කඩ, තිරිප්පම්මඩුව, කුඹුක්වැව, කහටගොල්ලෑව, කුංචුට්ටුව, දුටුවැව, ගල්කඩවල, ආදි ගම්මානවල දැන් බඩ ඉරිඟු අඩු නැත. උඳු, මෑ, කව්පි, වගාවන් ද සුලබය. කිලෝ පේර ද එසේමය. කුරහන් අක්කර 20 ක් අස්වද්දා ඇති බව ද දැන ගතිමු.කර්නල් පුංචි බණ්ඩාරකර්නල් භද්‍ර කුමාර“අපි කෘෂි ව්‍යාපෘතිවලින් විතරක් නැවතුණේ නැහැ. මං මේ කලාපය උප කලාප 14 කට බෙදුවා. අක්කර 600 කට වැඩිය මේ කන්නයේ වගා කරන අතරේ, දියර කිරි, මීකිරි ව්‍යාපෘති තුනක් ක්‍රියාත්මකයි. අපි ලබපු ලාභයෙන් අපිට අවශ්‍ය හැම කෘෂි උපකරණයක්ම මිලදී ගන්නවා. ගව පට්ටිවලින් ලබන ගොම ටික තමයි අපේ මුළු වගාවන්ටම කාබනික පොහොර සපයන්නෙ. ඉස්සර උතුරට මෙහෙන් ගොම අරන් ගියේ තුට්ටු දෙකට. දැන් ගොමවලටත් තියෙන්නෙ හොඳ ඉල්ලුමක්.මෙතෙක් කළු කඩ මුදලාලිලට ගිය මුදල් දැන් ගම්වලම ඉතිරියි. මොකද සිවිල් ආරක්ෂක බලකාය ලද ලාභයෙන් අපි වී මෝලකුත් මිලට ගත්තා. පූජා භූමි ප්‍රතිසංස්කරණය, සංරක්ෂණය, ඒවාට අවශ්‍ය ඉපැරැණි මාදිලියේ ගඩොල් පිළිස්සීම, ඇතුළු ගමට අවශ්‍ය හැමදේම දැන් ඉටුවෙන්නෙ අපේ භටයින් අතින්. අනික මේ දුෂ්කර පළාත්වලට ගුරුවරු එන්නෙ නෑ. ආවත් ඉන්නෙ නෑ. අපේ සිවිල් ආරක්ෂක බලකායේ උසස් පෙළ සමතුන්, උපාධිධාරීන් ගණනාවක් ඉන්නවා. මේ අය අතරින් 52 කු දැනට ගුරුවරු ලෙස සේවය කරනවා.ඒ වගේම අපේ භට පිරිස් අතර සූපවේදය හදාළ කොටසක් ඉන්නවා. ඔවුන්වත් අරගෙන හොඳ ‘කේටරින්’ සේවයක් ඇරැඹීම සහ ගරාජයක් ඇරැඹීම අපේ තවත් ඉලක්කයක්. නැටුම් කණ්ඩායමක් සංගීත කණ්ඩායමක් ද අප සතුයි. මෙතෙක් අප කළ මේ සියලු ව්‍යාපෘතිවලින් ලද රුපියල් ලක්ෂ 98 ක ලාභයක් අප දෙපාර්තමේන්තුව වෙත ලබා දුන්නා.යුද්ධයකින් පසු මේ සිවිල් ආරක්ෂක භටයින්ට මොකද කරන්නෙ... කියන ගැටලුව දැන් නැහැ. කවදාහරි සිවිල් ආරක්ෂක දෙපාර්තමේන්තුව නැතිවෙලා ගියත් මේ භට පිරිස් අනාථයින් වෙන්නෑ. මොකද විවිධ ජීවනෝපායන් ඔවුන් දැන් දන්නවා”. දැන් සිවිල් ආරක්ෂක බලකාය වෙත නැවුම් බලාපොරොත්තු රැසකි.විශ්‍රාම වැටුපක් ද දෙන බව ජනාධිපතිතුමා මිහින්තලයේදී පැවසුවේ ඔවුන් කළ මෙහෙයට කෘතගුණ පුදන්නටය. එය, ගෙවී ගිය 30 වසර තුළ යුද්ධයේදී මියගිය සිවිල් ආරක්ෂක බලකා සෙබළුන් 543 දෙනා වෙනුවෙන් ඉදිකළ රණවිරු ස්මාරකය විවෘත කළ මොහොතේ ජනාධිපතිතුමා දුන් පොරොන්දුවකි.කැබිතිගොල්ලෑවෙන් සමුගෙන මේ යන්නේ ත්‍රිකුණාමල දිස්ත්‍රික්කයේ ගෝමරන්කඩවලටය.එල් ටී ටී ඊ ය සිය මුහුදු ගමන් සඳහාත් සැපයුම් කටයුතු සඳහාත් ප්‍රධාන ගමන් මාර්ගයක් කර ගත් මොරවැව - ගෝමරන්කඩවල නිරතුරු ත්‍රස්ත ග්‍රහණයට හසුවූ ප්‍රදේශයකි. එය සාර භූමියක් කරන්නට කර්නල් භද්‍ර කුමාර ද ඇප කැපවී සිටියි. ගෝමරන්කඩවල, මොරවැව, ඇතාබැඳිවැව ගම්මානවල අද වී ගොවිතැන සාරවත්ය. බඩඉරිඟු සහ කෙසෙල් වගාව ද එසේමය. සිවිල් ආරක්ෂක භටයෝ 1219 ක් මේ කටයුතුවල නිරතව සිටිති.කැප්ටන් නානායක්කාර“ගිනි අවියට හුරු වූ දෑත් උදැල්ලට හුරු කරද්දි ඔවුන් පවා පොඩි මැලිකමක් දැක්වූවා. නමුත් ගිය කන්නෙ ලබපු ප්‍රතිඵල නිසා අපේ භට පිරිස් තුළ ලොකු ආත්ම විශ්වාසයක් ගොඩ නැඟුණා. අදාළ ආයතන සමඟ කතා කරල මුඩු ඉඩම් ලබාගෙන අපි වගා ව්‍යාපෘති පුළුල් කළේ ඒ උනන්දුවත් එක්ක. වී අස්වැන්න වගේම අක්කර 600 කට එහා වවා තිබෙන බඩඉරිඟු අස්වනු අලින්ගෙන් ආරක්ෂා කරගන්න අපේ භට පිරිස් දිවා රෑ නැතිව හේන් කුඹුරු රකිනවා. අනෙක් පළාත්වල වගේම කිරි ව්‍යාපෘති, ප්‍රජා සත්කාර සේවාවන්, වෙහෙර විහාර නඩත්තුව, මාර්ග පිළිසකර කිරීම් සියල්ල සිදුවන්නේ සිවිල් ආරක්ෂක බලකාය අතින්.දැන් ඔවුන් මේ ප්‍රදේශවලට නැතිවම බැරි බලකායක්.ඇත්තටම අහන්න තියෙන්නෙ අපේ සිවිල් ආරක්ෂක බලකාය නොකරන්නෙ මොනවද කියලයි...”සිතට දැනෙනුයේ අභිමානයකි. තර්ජිත ගම්මාන ආරක්ෂා කිරීම, එම ගම්මානවල ජනතාව ප්‍රදේශ අතහැර යෑම වැළැක්වීම, රටේ සංවර්ධනයට දායක වීම සහ විවිධ උත්සව හා ආපදා කටයුතුවලදී රජයට සහය දැක්වීම යන අරමුණු තුන මූලික කොටගෙන ඇරැඹු සිවිල් ආරක්ෂක බලකාය අද මුළු රටටම පූර්වාදර්ශයක්ව හිඳී.ගිනි අව්ව, දූවිල්ල, පැළි වළං පැලී මහ පොළොව සමඟ ඔට්ටු වෙමින් ඔවුන් තවමත් සංග්‍රාමයකය.නිහඬවම ඔවුන් වෙතින් පිදෙන මේ සේවය රටක් හැටියට අප අගය කළ යුතුත් ඒ නිසාමය.සිවිල් ආරක්ෂක දෙපාර්තමේන්තුවේ මාධ්‍ය ඒකකයේ මේජර් ප්‍රජාත් විජේසිංහට විශේෂ ස්තුතිය.ඉනෝකා පෙරේරා බණ්ඩාරසිලාවතුර, ගෝමරන්කඩවල, කැබිතිගොල්ලෑව සංචාරයෙන් පසු...කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=as1202262</link>
    <topic>සමාජය සිල්වත් පුද්ගලයා ආරක්ෂා කරයි</topic>
    <author>සාකච්ඡා කෙළේ</author>
    <content>සමාජය සිල්වත් පුද්ගලයා ආරක්ෂා කරයිශ්‍රී ජයවර්ධන පුර කෝට්ටේ ශ්‍රී කල්‍යාණ සාම ගී‍්‍රධර්ම මහා සංඝ සභාවේ අනු නායක හා ප්‍රධාන ලේඛකාධිකාරී,ශ්‍රී ජයවර්ධනපුර විශ්වවිද්‍යාලයේ කුලපතිමහාචාර්ය බෙල්ලන්විල විමලරතන හිමිපසුබිම් කතාවබුදුරජාණන් වහන්සේ රජගහ නුවර වේළුවනාරාමයෙහි වැඩ වෙසෙන සමයෙකි. දිනක් උන්වහන්සේ අසූමහ සව්වන් ඇතුළු වහන්දෑ පන්සියයක් පිරිවරා අතුරු මඟක වඩිති. ඒ වේලේ උයන් කෙළ සඳහා යන ළමෝ ද, තරුණ දරුවෝ ද පන්සියයක් දෙනා ඒ මඟම යති. ඔවුනොවුන් හා විනෝදය පිණිස කැවුම් පෙට්ටි ද ගෙන යති. තථාගතයන් වහන්සේ භික්‍ෂූන් වහන්සේ පිරිවරා වඩිනා බව මේ දරුවෝ ඈත දීම දුටහ.බුදුරජාණන් වහන්සේ මහ රුක් සෙවණක භික්‍ෂූන් වහන්සේ පිරිවරා වැඩ සිටියහ. මහා කස්සප මහ රහතන් වහන්සේ ද ඒ අතර වූහ.උයන් කෙළි පිණිස යන ළමයි බුදුරදුන් හා භික්‍ෂූන් වහන්සේට වැඳ නමස්කාර කොට යන අතර මහ කස්සප මහරහතන් වහන්සේ දැක උන්වහන්සේට කැවුම් පිළිගැන්වූහ. එවිට කස්සප මහ රහතන් වහන්සේ බුදුරජාණන් වහන්සේ ඇතුළු භික්‍ෂූන්වහන්සේට ඒ කැවුම් පිළිගන්වන්නැ’යි කී හ. ළමයි ද කැවුම් පූජා කොට පැන් ද පිළිගැන්වූ හ. විඩා සන්සිදුවමින් රුක් සෙවණේ වැඩ සිටි භික්‍ෂුන් වහන්සේට ඉන් මහත් සුවයක් සැලසුණි.කැවුම් වළඳා අවසානයේ ඇතැම් වහන්දෑවරු බුදුරජාණන් වහන්සේ හා වෙනත් අසූමහ සව්වන් වැඩ සිටියදීත් මේ ළමයි මහා කස්සප මහරහතන් වහන්සේටම කැවුම් පිදූහ. ඔවුන් මූණ බලා කැවුම් පිදූ සැටි බලන්නැ’යි සාකච්ඡා කළහ. ඒ අසා බුදු රජාණන් වහන්සේ”එසේ නොකියන්න. මහාකස්සප තෙර වැනි මහරහතන් වහන්සේ දෙව් – මිනිසුන් ගේ සතුටට හේතු වේ” යැයි කරුණු දක්වා මෙහි සඳහන් ගාථා ධර්මය දක්වමින්”පිරිපුන් සිල් හා නුවණ ඇත්තා වූ, දහම් හි පිහිටි, සිවුසස් දහම් දන්නා වූ, තමා ගේ කටයුතු නොපිරිහෙළා කරන්නා වූ ඒ රහතන් වහන්සේ ජනයා පි‍්‍රය කැරේ’ ය යි වදාළ සේක. ඒ දහම් අසා උයන් කෙළි පිණිස ගිය ළමයි පන්සියය දෙනා ම සෝවාන් වූහ.රූපය තිබේ නම්, ධනය හා බලය තිබේ නම්, පිරිවර ශක්තිය, දේශපාලනමය ශක්තිය තිබේ නම් ජනපි‍්‍රය පුද්ගලයෙක් විය හැකි බව බොහෝ දෙනා ගේ අදහසයි. එහෙත් බුදුරජාණන් වහන්සේ දේශනා කොට වදාළේ යම් කිසි කෙනෙක් ජනපි‍්‍රය වන්නේ, සමාජයේ ආදරය, ගෞරවය දිනා ගන්නේ ඔහු ගේ චරිතයේ පවතින්නා වූ යහපත් ගුණාංග නිසා වන බවයි. මනුෂ්‍යයෙක් ලෙස ඒ පුද්ගලයා සිය ඇවතුම් පැවතුම්, හැසිරීම් සකස් කර ගන්නේ කෙසේ ද ඔහුට ජනතාව ගේ අවංක ප්‍රසාදය හිමි වන්නේ ඒ චර්යා රටාවන් අනුවයි.කුලයෙන්, ධනයෙන්, බලයෙන්, රූප ශ්‍රීයයෙන්, දේශපාලනික වශයෙන් මේ සමාජයේ නම දිනා ගත් අය, පිරිවර දිනාගත් අය කොතෙකුත් සිටිනවා නොවේද, යි ඔබ සිතන්නට පුළුවන. ඒ සිතිවිලි අසත්‍ය නොවේ. එහෙත්, ඒ ජනපි‍්‍රයත්වය තාවකාලිකය. ධනය පිරිහෙත් ම, බලය ගිලිහෙත් ම ඒ පුද්ගලයා ජනපි‍්‍රය වූවාටත් වඩා වේගයෙන් ජන අප්‍රසාදයට පත් වන්නේ ය.මේ ගාථා රත්නයෙන් පැහැදිලි කරන අර්ථය ලෝකෝත්තර සුවය අපේක්‍ෂා කරන රහතන් වහන්සේ කෙනකු ගේ ජීවිතයට වඩාත් සමීප වූවත් ලෞකික වශයෙන් ද එක්තරා ප්‍රමාණයකින් ගිහි පැවිදි දෙපාර්ශ්වයට ම සමාජයේ ආදරයට, ගෞරවයට පාත්‍ර වීම සඳහා ලබාදෙන ආදර්ශය ඉමහත්ය. මෙහි ‘සීලදස්සන සම්පන්නං’ යනු සීලයෙන් හා නුවණින් සපිරුණු බවය. සීලය නම් පුද්ගලයෙක් තුළ වූ ඉතා යහපත් චරිත ශක්තිය යි. සාමාන්‍ය ව්‍යවහාරයේ දී නම් පන්සිල්, අටසිල්, දසසිල් සමාදන් වූ පුද්ගලයා සිල්වතෙක් ලෙස හැඳින්වේ. පොදු වශයෙන් ගැනීමේ දී සිල් පද ගැනීමෙන් පමණක් නොව යම් පුද්ගලයෙක් තමන් ගේ කය, වචනය සංවර කර ගන්නවා නම් ඔහු සිල්වත් පුද්ගලයෙක් ලෙස හැඳින්විය හැකි ය.සීල, සමාධි, ප්‍රඥා යනුවෙන් ත්‍රිවිධ ශික්‍ෂා පිළිබඳ බුදු දහමේ ඉගැන්වේ. ඒ අනුව යම් පුද්ගලයෙක් අධ්‍යාත්මික වශයෙන් දියුණුවක් ලැබීමට අපේක්‍ෂා කරනවා නම් පළමුව ඔහු සීලයෙහි පිහිටිය යුතු වේ. සීලයෙන් තොරව අධ්‍යාත්මික වශයෙන් උසස් තත්ත්වයකට ළඟා වීමට නොහැකි ය. ඒ හැරුණුකොට කෙනෙක් සිල්වත් වූයේ නම් ඔහු මේ සමාජයටත් විශාල ආරක්‍ෂාවක් සපයන පුද්ගලයෙක් බවට පත් වේ. තමන් යහපත් ගුණාංගයන් හි පිහිටනවා පමණක් නොව ඔහු ගේ හැසිරීම්වලින් හා ක්‍රියාකාරීත්වයන්ගෙන් සමාජයට ආරක්‍ෂාවක් සපයන පුද්ගලයකු බවට පත් වේ. ඔහුගෙන් අනෙක් අය ගේ ජීවිතවලට, දේපළවලට හානියක් සිදු නොවේ. ඔහු අනුන් ගේ සිතීමේ නිදහස උදුරා ගන්නේ හෝ අනුන් රැවටීමට ලක් කරන්නේ ද නැත. එය සමාජයේ යහපතට ලොකු උපකාරයකි. එවැනි පුද්ගලයාට අන් අය ගේ ආදරය හා ගෞරවය අමුතුවෙන් ලැබිය යුතු නොවේ. ඒ ප්‍රසාදය නිතැතින් ම හිමි වේ.එහෙත් මේ සමාජයෙන් අද අපි දකින්නේ අප ගේ වැඩිහිටියන් වෙතින්, තරුණ හා ළමා පරපුර වෙතින් ඒ සදාචාර පැවැත්ම දුරස් වන බවයි. දවසින් දවස ඈත්වන බවයි. අද බොහෝ මාධ්‍යවලට ප්‍රධාන පුවත් සපයන තරමට මේ සමාජයේ දූෂණය, සොරකම, මිනිමැරුම් වැඩි වර්ධනය වෙමින් පවතී. මිනිසා වෙතින් සදාචාරාත්මක හැසිරීම් ශීඝ්‍රයෙන් ඈත්වීම ඊට හේතුවයි. මෙවැනි පුද්ගලයන් අමතක නොකළ යුතු කරුණකි. තමන් ගේ වරදකාරී හැසිරීම්වලට මේ සමාජයෙන් කවර කලෙකවත් සමාවක් නොලැබෙන බවය. ඒ වෙනුවට අප්‍රසාදය, නින්දාව, පිළිකුල, අපහාසය පමණක් තම ජීවිතයට ඉතිරිවන බවය.අද අම්මා කෙනකුට, තරුණ දියණියක සමඟ තමන් ගේ ම නිවසේ නිදහසේ ඉන්නට නොහැකි තරමට, කටේ කිරි සුවඳවත් පහ නොවූ කුඩා දරුවන් තබා වයෝවෘද්ධ කාන්තාවක් පවා මොහොතකට හෝ තනි කළ නොහැකි තරමට නිදහස සීමා වී තිබෙන්නේ මේ අසීලාචාර මිනිසුන් නිසා ය.මෙහි සඳහන් ගාථා රත්නයේ එන ‘දස්සන සම්පන්නං’ යනු විමුක්ති මාර්ගය පිළිබඳ, සසර විමුක්තියට අදාළ මඟ කුමක්ද යන්න පිළිබඳ පැහැදිලි දර්ශනයක් තිබීමයි. ඒ ලෝකෝත්තර වශයෙනි. ලෞකික අර්ථයෙන් නම් යම් කෙනකුට මේ ලෝකය පිළිබඳ, ජීවිතයක අගය හා සමාජය පිළිබඳ නිවැරැදි දර්ශනයක් තිබීමයි.මෙහි දී අප ගේ අවධානය යොමු විය යුතු කරුණක් තිබේ. මේ පරිසරයේ ජීවත් වන්නේ මිනිසුන් වන අප පමණක් නොවේ. ගහ කොළ සතා සිවුපාවෝ පවා මේ සමාජයේ යම් කාර්ය භාරයක් ඉටු කරති. අපි ජීවත් විය යුතු වන්නේ ඒ පිළිබඳ නිවැරැදි වගකීමෙන් යුතුවය. මිනිස් ජීවිතයන් හි අගය තේරුම් ගැනීමට ශක්තිය ඇති කර ගන්නවා සේ ම මේ ගහ කොළ, අනේක විධ වූ සත්ත්ව කොට්ඨාස පිළිබඳ සුහදශීලී ආකල්පයක් තිබිය යුතුය. මිනිසා ඇතුළු සියලු ජීවීන් ගේ පැවැත්ම රඳා පවතින්නේ පරිසරය නිසාය. ඒ පරිසරයේ ගහ කොළ විනාශ කළේ නම්, අපවිත්‍ර කළේ නම් එය සමස්ත සත්ත්ව ප්‍රජාවේ ම පැවැත්මට හිතකර නොවේ.අනික් අතට මේ සියලු දේ මොහොතින් මොහොත වෙනස්වන බවත්, කිසිවක් සදාකාලිකව හෝ ස්ථිරව නොපවත්නා බවත් අපි තේරුම් ගත යුතුය. එසේ තේරුම් ගෙන දැඩි ඇල්මෙන් ඒවා ග්‍රහණය කර ගැනීමට උත්සාහ නොකළ යුතු ය. එදිනෙදා ජීවිතයේ අවශ්‍යතාවන් පිරිමසා ගන්නා අතර ම ඒවා ප්‍රවේශමෙන්, අරපරෙස්සමින් ප්‍රයෝජනයට ගත යුතුය. පරිසරයට හා එහි වෙසෙන සියලු ප්‍රාණීන්ට හානියක් නොවන සේ, අනාගතයේ අප ගේ දරුවන් ගේ ප්‍රයෝජනයටත් ඉඩ තබා පරිභෝජනය කළ යුතුය.ඒ සඳහා නිවැරැදි දැක්මක් ඇති කර ගත යුතු ය. එවිට ඒ පුද්ගලයා මිනිසුන්ට ආදරය කරන කෙනෙක් බවට පත් වේ. ගහ කොළවලට, සතුන්ට ආදරය කරන කෙනෙක් බවට පත් වේ. එවිට ඔහු කා අතරත් පි‍්‍රයශීලි වේ. ඒ අනුව ‘දස්සන සම්පන්නං’ යන පාඨය, අපි සමාජයේ අන්‍යයන් හා ජීවත් විය යුතු ආකාරය හා ඒ හා සම්බන්ධයෙන් ඇති කර ගන්නා වූ සුහදශීලී ආකල්පයත් දැකීමත් යනුවෙන් සාමාන්‍ය අර්ථයෙන් විග්‍රහ කළ හැකිය.එය ගැඹුරු අර්ථයෙන් විමසන්නේ නම් මේ ජීවිතය යනු කුමක් ද එහි යථාර්ථය කුමක් ද යන දැකීම ඇති කර ගැනීමයි. නැවත නැවත ඉපදෙමින්, මැරෙමින් යන මේ සසර ගමනින් එතෙර වීම සඳහා උත්සාහ වන්ත වීමයි. ඒ විමුක්තිය පිළිබඳ වූ නිවැරැදි දැකීමක් යම් පුද්ගලයකුට තිබෙනවා නම් ඔහු ශ්‍රේෂ්ඨ චර්යාවක් ඇති පුද්ගලයෙක් ලෙස දැකිය හැකි වේ.’ධම්මට්ඨං’ යනුවෙන් පැහැදිලි කැරෙන්නේ ධර්මානු ගත පුද්ගලයෙක් බවට පත්වීමය. එනම් සතර මඟ, සතර ඵල අවබෝධ කරගත් පුද්ගලයකු වීමයි. එසේත් නැති නම් කෙලෙස් මල දුරු කළ කෙනකු වීමයි. ඒ ගැඹුරු අර්ථයෙනි.සමාජයීය වශයෙන් නම් ධර්මානුකූල ජීවිතයක් ගත කරන පුද්ගලයකු වීමයි.’සබ්බ පාපස්ස අකරණං කුසලස්ස උපසම්පදා සචිත්ත පරියෝදපනං ඒතං බුද්ධාන සාසනං’යන ගාථා ධර්මයෙන් පැහැදිලි කරන ලෙස සියලු පව්වලින්, පාප කර්මයන්ගෙන් වෙන් වී යහපත් වූ කුසල කර්මයන්හි යෙදෙමින් සිත දමනය කර ගත්තා වූ පුද්ගලයෙක් බවට පත් වීම යි.සරලව පැහැදිලි කරනවා නම් වැරැදිවලින් ඈත් වී යහපතෙහි යෙදෙමින්, හොඳ සංවර වූ සිතක් ඇතිව ජීවත් වීමට උත්සාහ කිරීමයි.මේ ලෝකය පාලනය කරන්නේ ධර්මය මිස අධර්මය නොවන බව අප වටහා ගත යුතු වේ . අධර්මය ඇති තැන ඇත්තේ විනාශයයි.මේ නිසා අධර්මයෙන් දුරස් වී ධර්ම මාර්ගයට ප්‍රවේශ වීම මේ සමාජයට කරන මහා මෙහෙවරකි. එවිට මේ සමාජයේ අපරාධ, දූෂණ, වංචා සොර මැරකම් අඩු වේ. සියලු සතුන්ට හිතකර පරිසරයක් නිර්මාණය වේ.’සච්ච වේදිනං’ යනු සත්‍ය අවබෝධ කරගත්තා වූ යන අර්ථයයි. ලෝකෝත්තර වශයෙන් නම් චතුරාර්ය සත්‍ය අවබෝධ කර ගැනීමයි. සරල අර්ථයෙන් නම් මේ ලෝකය පිළිබඳ යම් දැනුමක් ඇතිව කටයුතු කිරීමයි.පංචේන්ද්‍රියයන්ට පෙනෙන දේ සත්‍ය යැයි පිළිගැනීම සාමාන්‍ය මිනිස් ස්වභාවයයි. එහෙත් ඇසට පෙනෙන දේ ම, කනට ඇසෙන දේ ම සත්‍ය නොවේ. සුබ යැයි සිතා අපි අල්ලා ගන්නා දේ වෙනස් වන බව එහි ආදීනව දකින්නට හැකි නම්, ඒ ශක්තිය තිබෙනවා නම් එය සත්‍යවාදී දැකීමයි. අප ආස්වාදය කරන්නා වූ සැම දෙයක් ම වෙනස් වන බව අපි තේරුම් ගත යුතු ය. රූපයට ශබ්දයට, ගන්ධයට, රසයට ස්පර්ශයට මුසපත් නොවී, නො ඇළී ඒවායේ වෙනස්වන ස්වභාවය දැන ජීවත් වීමට හැකි විය යුතුය.’අත්තනෝ කම්ම කුබ්බානං’ යනු තමන්ට අයිති කාර්යය සිදු කිරීමය. ගැඹුරු අරුතින් නම් නිවන සාක්‍ෂාත් කර ගැනීමය. ලෞකික වශයෙන් නම් මේ ජීවිතයේ දී අප හැමට අයිත වැඩ කොටසක් තිබේ. ඒ වැඩ කොටස නිවැරැදිව ඉටු කිරීමය.නිවසේ පරිසරය ගනිමු. එහි ස්වාමියාට, භාර්යාවට, දරුවන්ට ආදී වශයෙන් එකිනෙකාට විවිධ වැඩ කොටස් පැවරේ. සිඟාලෝවාද සූත්‍රයේ දී අපිට උගන්වන්නේ ඒ යුතුකම් හා වගකීම් ය. ඒ යුතුකම් හා වගකීම් හඳුනන පුද්ගලයා, නිතැතින් ම මේ සමාජයේ සම්භාවනාවට ලක් වේ.සමස්ත ලෙස මේ ගාථා රත්නය මේ සමාජයේ සෑම පුද්ගලයකුට ම මනුෂ්‍යයෙක් ලෙස ජීවත් වීමට, අන්‍යයන් ගේ පිළි ගැනීමට, ආදරයට පාත්‍ර වීමට මඟ පෙන්වන වටිනා ආදර්ශයක් ගෙන දේ.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=as1202263</link>
    <topic>නොරට හිටියත් අපට අපේ රට අමතක නෑ</topic>
    <author>විද්‍යාකීර්ති</author>
    <content>නොරට හිටියත් අපට අපේ රට අමතක නෑදරුවකුට බෑගයක් පිරි නමද්දීඇමෙරිකාවේ, කැලිෆෝනියා ප්‍රාන්තයේ, ඔරේන්ජ් කවුන්ටියේ, අර්වයින් ප්‍රදේශයේ පදිංචි නාලක සහ අයෝමා ගුණවර්ධන යුවළට ‘කියාරා’ සහ ‘සියාරා’ යනුවෙන් නම් ලද කුඩා දූවරුන් දෙදෙනෙකි. මින් වැඩිමහල් දියණිය වන නව හැවිරිදි කියාරාට පසුගිය වසරේ දී අපූරු අදහසක් පහළ විය. ඒ අප රටේ දුෂ්කර පළාත්වල වෙසෙන පාසල් දරු දැරියන්ට ඉගෙනීමේ කටයුතු සඳහා ආධාර උපකාර කිරීමය.තම පුංචි සිතෙහි ඇතිවූ අදහස නිතර මවුපියන් සමඟ කථාබස් කිරීමට යෙදුණු කියාරා දියණිය තමා ඉගෙනීම කරන ‘ඇල්වුඩ් බේසික් ප්ලස් පාසලේ’ ගුරුවරුන්ට ද මේ බව පවසා ඔවුන් ද දැනුවත් කර, අප රටේ දුප්පත් දරු දැරියන්ට බෙදාදීම සඳහා පොත් පත් දමන බෑග්, කෑම දමන පෙට්ටි, බීම දමන බෝතල්, අභ්‍යාස පොත්, පෑන් සහ පැන්සල් ආදී ද්‍රව්‍ය රැසක්ම එකතු කළාය.මෙලෙස එකතුකර ගැනීමට යෙදුණු පාසල් උපකරණ තොගයත් රැගෙන තම පවුලේ අයත් සමඟ පසුගිය වසරේ දී ලංකාවට පැමිණි කියාරා දුව, එම ද්‍රව්‍ය තොගය මන්නාරමේ, ‘උයියන්කුලම පාසලේ’ දරු දැරියන්ට බෙදා දුන්නාය.කියාරා සහ සියාරා යන දූවරුනට මෙවර අප රටට ඒමට නොහැකි වුවද, ඔවුන්ගේ මව වන අයෝමා ගුණවර්ධන මහත්මිය තම දරුවන් විසින් ‘ඇල්වුඩ් බේසික් ප්ලස් පාසලේ දරුවන් සමඟ එකතු කිරීමට යෙදුණු පාසල් උපකරණ විශාල තොගයක් සමඟ මෙහි පැමිණියාය.දෙහිඕවිට පාසලේ දරු දැරියන් අතර පාසල් උපකරණ බෙදාදීමඑසේ පැමිණි ඇය පසුගිය දිනක කෑගල්ල දිස්ත්‍රික්කයට අයත් දෙහිඕවිට ‘කිරිකොහුතැන්න කනිෂ්ඨ පාසලේ’ විදුහල්පති ඩබ්.ඩී.විජේවර්ධන මහතා හමුවී, එම පාසලේ දරු දැරියන් අතර තමා විසින් ගෙන ආ පාසල් උපකරණ තොගය බෙදාදීමට කටයුතු යෙදුවාය.පොත්පත් ආදී මෙම පාසල් උපකරණ තොගයට අමතරව ඩී.වී.ඩී. යන්ත්‍රයක් සමඟ වර්ණ රූපවාහිනී යන්ත්‍රයක් ද ඇය සහ පවුලේ ඥානීත් විසින් එම පාසල වෙත බාර දෙනු ලැබීය.තෑගි පිරිනැමීමේ උත්සවයට දෙහිඕවිට කලාප අධ්‍යාපන අධ්‍යක්ෂ එච්.පී.ආරියපාල, කිතුල්ගල කොට්ඨාස අධ්‍යාපන අධ්‍යක්ෂ ඩබ්.එම්.පී.බී.කේ.වීරකෝන්, නියෝජ්‍ය අධ්‍යාපන අධ්‍යක්ෂිකා එම්.ඒ.විමලාවතී, දෙහිඕවිට ‘කිරිකොහුතැන්න කනිෂ්ඨ පාසලේ’ විදුහල්පති ඩබ්.ඩී.විජේවර්ධන ඇතුළු අයෝමා ගුණවර්ධන මියගේ පවුලේ ඥාතීන් ද ඇතුළුව එම පාසලේ දරු දැරියන්ගේ දෙමවුපියෝ රැසක් ද සහභාගි වූහ.විද්‍යාකීර්තිඅනුර සී.පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=as1202264</link>
    <topic>ගුරු සේවයේ රසකතා</topic>
    <author>විශ්‍රාමලත් ආචාර්ය</author>
    <content>ගුරු සේවයේ රසකතාමඩ නාගත් මුල්ගුරුන්නාන්සේගාලු දිස්ත්‍රික්කයේ විගොඩ රජයේ මිශ්‍ර පාඨශාලාව එකල එනම් එක්දහස් නවසිය පනස් හයේ අවධියේ පිටිසර බද ඉතා දුෂ්කර ගැමි පරිසරයකින් යුත් පෙදෙසක පිහිටි පාසලකි. මේ පෙදෙසට එදිනෙදා ලිපි ලැබෙන්නේ ඊට සැතැපුම් තුනක් දුරින් පිහිටි තැපැල් හලිනි. තැපැල් හලේ තැපැල්කරුවෙකු නොසිටි බැවින් එදිනෙදා ලියුම් බෙදීමක් සිදු නොවූ අතර ඒ සඳහා ගම්මුන්ගෙන් කෙනෙක් සතියකට වරක් සිරිතක් වශයෙන් ගමේ ලියුම් ගෙන ඒමට තැපැල්හලට ගියේය.මේ අතර ගමේ පාසලට එදිනෙදා ලැබෙන ලිපි ගෙන ඒමට ලොකු ගුරුතුමා සෑම දිනකම උදෑසන රැස්වීමේදී ඉහළ පංතියක ළමයින් දෙදෙනකු යෙදවීම සිරිතක් වශයෙන් කරගෙන ගියේ, තේ බීමට ශත දහයක් ඔවුනට දී තැපැල්හලට පිටත් කර යවමිනි.ඔවුන් ලියුම් රැගෙන නැවත පාසලට එන්නේ දහවල් එකොළහට පමණය. මෙම කාර්යය හොඳාකාරව සිදුකරන බැවින් මුල් ගුරු මහතා දිනපතාම ඒ සඳහා යොදවනු ලැබුවේ පාසලේ ඉහළ පංතියක ඉගෙනුම ලැබූ ගුණපාල හා සෝමපාල යන සිසුන් දෙදෙනාය.දිනක් උදෑසන රැස්වීමේදී තැපැල්හලට පිටත් කර යැවීම සඳහා මෙම ළමයින් දෙදෙනා සොයා බැලූමුත් ඔවුන් දෙදෙනා එදින පාසලට පැමිණ නොසිටියේ එදින කුඹුරු වැඩ සඳහා ගොස් සිටි බැවිනි. මේ නිසා තැපැල් හලට පිටත්කර යැවීම සඳහා එදින මුල් ගුරුතුමා තේ බීමට සත දහයක් දී පාසලේ විමලදාස හා ගුණදාස යන සිසුන් දෙදෙනා පිටත්කර හැරියේය.ඔවුහු ටිකක් දඟකාරයන් වූ බැවින් එහෙ මෙහෙ නොගොස් ඉක්මනට ලියුම් රැගෙන එන ලෙස පිටත්කර හැරියේ මුල් ගුරුන්නාන්සේ ඔවුන් පිළිබඳව හොඳාකාරව දන්නා බැවිනි.තැපැල්හලට යන පාර දෙපස ලඳු කැලෑවලින් ගහන අඩි පාරක් විය. මෙම අඩි පාරේ දෙපස ඇති ලඳු කැලයේ හිඹුටු, දං, පේර බොහෝ විය. තැපැල්හලට ගොස් පාසලේ ලියුම් රැගෙන එන අතරතුර සිසුහු දෙදෙනාම කැලයට වැදී තම සිතැඟි පරිදි ඇති තරම් හිඹුටු, දං, පේර ආදිය කමින් ආපසු එනවිට පළාතේ ධනවත් වැවිලිකරුවකුට අයත් අලි සමූහයක් වතුර පිරුණු ජලාශයකට ගෙනැවිත් ඇත් ගොව්වන් විසින් නාවනු ලබනු බැලීමට මහත් ආශාවෙන් එතැනට දිව ගියහ. අලි නාවන දෙස බලා සිටි විමලදාස හා ගුණදාසට එය මහත් විනෝදජනක ක්‍රියාවක් වූ බැවින් නොදැනුවත්වම කාලය ගෙවී ගියේය.පාසල ඇරෙන වේලාව ළං වුණත් ළමයින් දෙදෙනා නො ආ බැවින් කලබලයට පත්වූ ගුණවර්ධන මුල්ගුරුන්නාන්සේ වේවැල අතට ගෙන පාසලේ ඉදිරි කටයුතු කරගෙන යාමට වෙනත් ගුරු භවතකුට පවරා ඉක්මන් ගමනින් තැපැල් හල කරා පියනැඟුවේ ළමයින්ට කුමක් වීදැයි සොයා බැලීමටය. මේ අතර තමා ඉදිරියට වේවැල රැගෙන එන මුල්ගුරුන්නාන්සේ දුටු විමලදාස හා ගුණදාස ලියුම් ටිකත් රැගෙන වෙනත් පාරකින් හනික පාසල වෙත ඉක්මන් ගමනින් යන්නට වූහ.මුල් ගුරුන්නාන්සේ ඔවුනට “නවතින්න” යැයි හඬ නඟා පැවසුව ද එය නෑසුණාක් මෙන් ඒ අසල ඇති කුඹුරට බැස නියර දිගේ ඔවුහු වේගයෙන් දිව ගියේ මුල්ගුරුන්නාන්සේගේ අතට අසු වුවහොත් හොඳ වේවැල් පහර ඔවුනට වැදෙන බැව් දන්නා නිසාය.නියරේ අවසානයේ එක් ස්ථානයක එගොඩ වීමට ඒදණ්ඩක් දමා තිබුණේ පයින් යාමට බැරි තරමේ මඩ ගොහොරුවක් ඒ පෙදෙසේ තිබූ බැවිනි. ළමයින් හනික ඒදණ්ඩෙන් එගොඩ වී පාසල වෙත දිව ගිය අතර මහත් සේ කලබලයට පත්වූ ගුණවර්ධන මුල් ගුරුන්නාන්සේ ඒදණ්ඩෙන් එගොඩවීමට යෑමේදී පය ලිස්සා මඩ ගොහොරුවට ඇද වැටුණේය. මඩ ගොහොරුවට ඇද වැටුණු මුල් ගුරුන්නාන්සේ හොඳ හැටි මඩ නාගත් අතර ඔහුගේ සුදු ඇඳුමේ සැම තැනම ද මුහුණේ හා අත් පාවල ද මඩ තැවරිණි.පිට පාරකින් තම ගුරු නිවාසයට ගිය මුල් ගුරුන්නාන්සේ කාටත් හොරා මඩ සෝදාගෙන වෙනත් ඇඳුම් ඇඳගෙන පාසලට එනවිට පාසලේ වැඩ අවසන් වී තිබිණි. පසුදින උදෑසන රැස්වීමේදී විමලදාස හා ගුණදාස සිසුන් ගෙන්වූ මුල්ගුරුන්නාන්සේ මින්පසු ඔවැනි වැඩ නොකරන ලෙසට තරයේ අවවාද කළේය.විශ්‍රාමලත් ආචාර්යඩී.එන්.දිසානායකකොස්වත්ත – බිංගිරිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=as1202265</link>
    <topic>වැසි වැටෙනා තුරා අහසට වඳිනා කොලේයායේ ඇත්තෝ</topic>
    <author>ඉනෝකා සමරවික්‍රම</author>
    <content>වැසි වැටෙනා තුරා අහසට වඳිනා කොලේයායේ ඇත්තෝපරිසරය බෙහෙවින් කර්කශය. වේලාව උදෑසන හතට පමණ ඇත. එහෙත් හිරුගේ රශ්මිය දැඩිව දැනෙන්නේ මද්දහනේ මෙනි. ඒ වන විටත් කොලේයායේ ඇත්තෝ තම තමන්ගේ දෛනික කටයුතු ආරම්භ කර සිටියහ.‘කොහෙද මේ යන්නේ’ අප ඉදිරියට එමින් සිටි කාන්තාවන් හතර පස් දෙනාගෙන් අපි ඇසුවෙමු.‘ඊයේ ගොයම් කැපුවා. අද උදේම යනවා ඒවා එකතු කරන්න. සල්ලි තියෙන ඇත්තෝ නම් සුනාමියෙන් වැඩේ කරගන්නවා. ඒත් ඉතිං අපට කොයින්ද එහෙම වියදම් කරන්න හැටියක්’කේ. එච්. බණ්ඩාකාන්තාවෝ දෙතුන් දෙනෙක්ම පැවැසූහ.ඔවුන් සුනාමිය යැයි කියන්නේ ගොයම් කපා එකතුකර පාහින යන්ත්‍රයටයි.මේ අය කවුද?ඒ අතරේ සිටි කටකාර තරුණියක ඇසුවාය.අපි අපි ගැන ඔවුන්ට කීවෙමු.“දකින්නත් සතුටුයි. අපේ ගම්වලට කොළඹින් කවුරුවත් එන්නේ නැහැ. ඕගොල්ලෝ ආව එක ලොකු දෙයක්. එන්න අපි කෑම කමු. තාම උදේට කාලා නැතුවත් ඇතිනේ.”මැදිවියේ කාන්තාව අපට කෑමට ආරාධනා කළාය. කුඹුරට යමින් සිටි ඔවුන්ගේ හිස් මත ඇත්තේ දිවා ආහාරයට ගෙන යන බත් හා වෑංජනය. තවත් ළඳකගේ උකුළේ ඇත්තේ වතුර කළගෙඩියකි.ඔවුන් එකම පවුලක අයයි. අපි ඒ පවුලේ මව හා කතාබහ කළෙමු. ඇය එම්. එම්. සීලවතිය.“මට දුවලම පස් දෙනෙක් ඉන්නවා. හයවැනි දුව තැලසීමියාව රෝගය හැදිලා නැති වුණා. ගොයම් වැඩ කරන්නේ නැති කාලෙට අපි කුලී වැඩ කරනවා. අහස් දියෙන් තමයි වගා කරන්නේ. කුඹුරට එන්නත් හැතැප්මක් විතර පයින් එන්න ඕනැ. දැන්නම් අපිට පයින් යනවා කියන එක මහ දෙයක් නෙමෙයි. අපිට වතුර නැහැ. පායන කාලෙට ගමේ තියෙන ළිං හිඳිලා යනවා. ඒ කාලෙට කරන්නේ උල්හිටියාව ගඟේ වළවල් හාරගෙන වතුර ගන්නවා. මේ ගමට මුහුදු මාළු ලැබෙන්නේ නැහැ. වැව් මාළු තිබුණත් සමහර වෙලාවට ඒවා ගන්න සල්ලි ඇත්තෙත් නැහැ. බදාදට කෙසෙල්පොත පොළ තියෙනවා. චීත්තයක් සරමක් එහෙම ගන්නේ එදාට තමයි.”සෙනෙවිරත්නගේ මව සහ බිරිඳ බඩඉරිඟු තෝරමින්අප හා කතා කරන අතරේම ඔවුහු තම කාර්යය කරගෙන යති. ලිහිනියා පට්ටාවලින් ගැට ගැසු ගොයම් මිටි ඔවුහු එක් තැනකට රැස් කරති.“මීට අවුරුදු දෙක තුනකට කලින්නම් අපේ ගමට අලි කරදර තිබුණා. දැන්නම් එහෙමට අලි ගම් වදින්නේ නැහැ. අපේ දරුවෝ ඉස්කෝලේ යන්න හොරයි. වැඩිම වුණොත් තුනට හතරට යනකම් යාවි. ඒ යන්නෙත් අපෙන් තියෙන බල කිරීම නිසා. ඉස්කෝලෙට හැතැප්ම ගාණක් පයින් යන්න ඕන. පොඩි අය පයින් යන්න අකමැතියි. මේ ගමේ හොඳටම උගත් අය කිහිප දෙනෙක්ට වඩා නැහැ.”සීලවතීගේ දියණිය නන්දාවතී පවසන්නීය. ඔවුන් ගමෙන් පිට යන්නේ ට්‍රැක්ටරයෙනි. එහෙමත් නැත්නම් ත්‍රිරෝදයෙනි.ගමට පාරක් හෝ බස් රථයක් නැති වුවද වෙනත් පහසුකම් නැති වුවද ඔවුහු ජීවත් වෙති. ඔවුන්ට මහමෙරක් උසට බලාපොරොත්තු නැත. ඇතැමෙක් ජීවිතේ කවමදාවත් ගමෙන් පිටට ගොසින් නැත. වර්තමානයේ නම් ඇතැම් කාන්තාවක විදේශ ගතවන්නීය. එහෙත් ඔවුන් නැවත ගමටම පැමිණෙන්නේය. ඔවුන්ට ඉන් එහා ලෝකයක් නැති තරම්ය.‘කොලේයාය’ මේ නම ඔබට අපට නුහුරුය. රිදිමාලියැද්ද ප්‍රාදේශීය ලේකම් කොට්ඨාසයට අයත් කොලේයාය ගමට යා යුත්තේ මහියංගණ බිබිල පාරේ ආඳාඋල්පත හන්දියෙන් හැරීය. ඒ යන ගමනේදී අතරමඟදී හමුවන කෙසෙල්පොත හන්දියේ සිට ‘කොලේයාය’ට කිලෝමීටර් දෙක තුනක් පමණ පා ගමනින් යා යුතුය. මාර්ගය අබලන්ය. බස්රථ ගමන් ගන්නේ නැත. හාත්පස ඇත්තේ වගා කළ කුඹුරුය. එසේත් නැත්නම් හේන්ය. වී ගොවිතැන හැරුණ විට ඔවුන් විශේෂයෙන්ම කරනු ලබන්නේ බඩඉරිඟු වගාවය.සෙනෙවිරත්නගේ නිවසට අප යන විට ඔවුන්ගේ පවුලේ අය සිටියේ බඩඉරිඟු සුද්ද කරමිනි.සෙනෙවිරත්න“මේ බඩඉරිඟු පැහෙන කාලේ. මේක අපි කළත් ලාබ ගන්න අමාරුයි. සමපෝෂ හදන්න බඩඉරිඟු ගන්නවා. එහෙම ගෙනියන්න ඒ කොම්පැනිවල මහත්තුරු ආවොත් වටින මිලක් දීලා ගෙනියනවා. ඒ ඇරෙන්න ලොරි මුදලාලිලා ආවොත් වැඩි මිලක් ලැබෙන්නේ නැහැ. මේවා තියාගෙන ඉඳලත් වැඩක් නැහැනේ. මං බඩඉරිඟුවලට අමතරව මෑ, වම්බොටු එහෙමත් වගා කරනවා. අපිට තියෙන්නේ අහස් දිය විතරයි. ඒත් මේ ගම වට කරලා වැව් තියෙනවා. කවුරුහරි මේ ගැන උනන්දු වෙලා අපේ ගමට වතුර අරගෙන දෙනවනම් ලොකු පිනක්.සෙනෙවිරත්න, ඔහුගේ මව හා බිරිය සමඟ වෙසෙන නිවෙස බෙහෙවින් අබලන්ය. එය නිවසක් යැයි කීවාට අංගසම්පූර්ණ නැත. ඇත්තේ එක් කාමරයක් පමණි. නිදන කාමරයටත්, සාලයටත්, කුස්සියටත් ඇත්තේ එය පමණි. එක් පසෙක ඇත්තේ ලනු ඇඳකි. ඒ මුල්ලටම වන්න ඇත්තේ දර ළිපයි. අනෙක් පසින් ඇත්තේ බඩඉරිඟු පිරවූ මළු රැසකි.අපි සෙනෙවිරත්නලාගෙන් සමුගෙන ගමේ ඉදිරියටම ගියෙමු. පරිසරය උණුසුම් වුවද ගහකොළ වලින් හෙවණ වූ පටු පාර දිගේ යන විට හමන සුළඟ මඳ සුවයක් ගෙන එයි. කොලොං ගස් හෙවණකට වී නිවිසැනසිල්ලේ සීයා කෙනෙකු බුලත් විටක් කොටන අයුරුව අප නෙත ගැටුණේ අහම්බෙනි.‘කොහෙද මේ යන්නෙ?’ අපි ඔහුට ළංවී හයියෙන් ඇසුවෙමු.නන්දාවතී“මං මේ හැඳි ටික අරගෙන කඩේට යන ගමන්. හිතුණා විටක් කන්න. ආ මෙන්න ඔහේලටත්” සීයා අපට ද බුලත් දුංකොළ පුවක් පිරවූ මල්ල දිගු කළේය.“මට දැන් අවුරුදු අනු එකක් වෙනවා වයස. මගෙ නම කේ. එම්. බණ්ඩා. අපි ඇවිල්ලා ගම් වැද්දන්ගෙන් පැවතගෙන එන අය.කේ. එච්. කියන අකුරුවල තේරුම මොකක්ද?කිඹුල්ලොබ්බේ හේරත් මුදියන්සේලාගේ කියන එකයි. මං කරන්නේ පොල්කටු හැඳි හදන එක. මේ හැඳිවල මිටට ගහලා තියෙන්නේ සේරු ලී. මේ කැලේ ඕනැතරම් සේරු ගස් තියෙනවා. මට දරුවෝ පහක් ඉන්නවා. ඒ වුණාට මට නිකම් ඉන්න හිතෙන්නේ නැහැ. මගේ තාත්තා, ආත්තා, මුත්තා, අම්මා ඔක්කොම මේ ගමේ හිටපු අය. තාමත් මගෙ ඇස් දෙක හොඳට පේනවා. කන් ඇහෙනවා. ඉස්සර මේක මහ කැලේ. හරි හමන් පාරක් තොටක් තිබුණේ නැහැ. තිබ්බේ හරක් පාරවල්. අලි ඇත්තු හිටියා. ළමයා කාලේ ඉඳලම මම කොණ්ඩේ කැපුවේ නැහැ. කොණ්ඩේ වැව්වා. මං මගෙ ඉඩම පන්සලට දුන්නා. දැන් ඔය දරුවෙක් මල්ලෙක් ළඟට වෙලා ඉන්නවා. මං දවසට හැඳි දහයක් විතර හදා ගන්නවා. ඒකෙන් ලැබෙන මුදලින් බුලත් පුවක් ටික ගන්නවා.ඉඳහිට ඇසෙන මොනරකුගේ හඬ, බට්ටිච්චන් රංචුවකගේ, ගංකුකුළන්ගේ හඬ හැරෙන්නට වෙනත් බාහිර හඬක් එහි නැත. එනිසාම ගහකොළ පිස හමන සුළඟේ සියුම් හඬ ද පුංචි කුරුල්ලෙකුගේ හඬ වුවද රැහැයියකුගේ හඬ වුවද පැහැදිලිව ඇසේ. පවුල් එකසිය පහළොවක් පමණ වාසය කරන කොලේයාය ගමේ හැමෝම වාගේ එකමුතුය. ඔවුහු උදේ රැයින්ම තම තමන්ගේ දෛනික කටයුතු සඳහා පිටත්ව යති. යළිත් නිවෙස්වලට එන්නේ රාත්‍රීයේදීය. ඇතැමෙක් රෑ පැලට යන්නේය. රාත්‍රියේ අන්ධකාරය බිඳ දමන්නේ ලාම්පු කුප්පියයි.පාළොස්වකදා රෑට හඳ පෑව්වම මේ වෙල් යාය හරි ලස්සනයි. අපේ ගම මොන බැරි අමාරුකම් තිබුණත් අපිට ලස්සනයි. මේ අවට ගම්වලට ලයිට් තියෙනවා. අපිට කවදා ඕවා ලැබේ ද කියන්න බැහැ. කොහොම හරි ගමට බස් එකක් දාලා, අපේ දරුවෝ ඉස්කෝලෙකට යවලා උගන්න ගන්න තියෙනව නම් අපට හොඳටෝම ඇති. නන්දාවතී පවසන්නේ කැලෑවට වැවී ඇති හේන් මෑ ලපටි කරල් විකමිනි. කාලා බලන්න මේවා හරි රහයි. ඇය අපට ද ලපටි මෑකරල් දිගු කරයි.ඔවුන්ට අරුමෝසම් මෝස්තර ගැන හෝ ලෝකයේ නව සොයා ගැනීම්, විසිතුරු ඇඳුම් පැලඳුම් ගැන සුඛෝපභෝගී නිවාස ඉදිකර ගැනීමට මහා ලොකු බලාපොරොත්තු නැත. ඇත්තේ බෙහෙත් ටිකක් ගැනීමට රෝහලට යෑමට, පොළට යෑමට, ගමට බස් එකක් ලැබේ නම් යන පුංචි පැතුම පමණි.ඔවුහු බලා සිටින්නේ හෙට අනිද්දා මහා වැසි වැටෙන තුරුය. ඒ යළිත් හේන් අස්වැද්දීමටය. කුඹුරු වැඩ පටන් ගැනීමටය.විශේෂ ස්තුතිය - ඌව සමූහ ඒ. ඇම්. ගුණපාල මහතාට හා ඉකිරියගොඩ ග්‍රාමසේවා නිලධාරි ඩී. එම්. ගුණබණ්ඩා මහතාටඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=as1202266</link>
    <topic>නෙළුම් විල</topic>
    <author/>
    <content>නෙළුම් විලබේත් ගැනීමට අතේ මුදල් නැති විය. ඉතිරි කිරීමේ ගිණුමෙන් මුදල් ටිකක් ගත යුතු යැයි සිතූ මම නගරයේ තිබු රාජ්‍ය බැංකුවකට ගොඩවීමි.කවුන්ටරයේ සිටියේ නිලධාරිනියකි.මම ඇය සමඟ හිනැහුණෙමි. ඇය ද හිනැහුණා ය.‘මිස්, මගෙ ගිණුම නං මේ බැංකු ශාඛාවෙ එකක් නෙමේ’ යි කියමින් මම ඇයට බැංකු පොත දුනිමි. වැඩි සෙනඟක් නොවීය.ඇය ද මගේ කටයුත්ත ඉක්මනින් කරන්නට වූවා ය.‘මිස්, මං ඉන්නෙ අසනීපෙන්. මේ සේරම සල්ලි බේත්වලට තමයි වියදම් වෙන්නෙ’ මට කියැවිණ.මගේ රෝගී තත්ත්වයත් බෙහෙත් ගන්නා තැනත් ගැන ඇය විමසුවේ කාරුණික ව ය.මා ඉතිරි කිරීමේ ගිණුමින් ලබා ගත්තේ රුපියල් අට දහසකි.රුපියල් අට දහස දෙදහසේ නෝට්ටු හතරකින් පියවා දැමීමට ඇයට ලෙහෙසියෙන් ම හැකියාව තිබිණ. එහෙත් මේ රටේ සැබෑ දියණියක වූ ඇය ඒ ලෙහෙසිය පසෙක තබා මා බඳු අයකුට වැය කිරීමට පහසු ආකාරයෙන් මුදල ගෙවීමට ළෙයිපපුකම් ඇත්තියක වූවා ය.මම ඈ ගෙවූ මුදල දෙස බැලීමි. එහි වූයේ දහසේ නෝට්ටු පහකි. පන්සීයේ නෝට්ටු හයකි.‘අම්ම පන්සීයෙ කොළයක් දෙන්ඩකො මං තවත් ලේසි වෙන්ඩ මාරු සල්ලි දෙන්ඩ’ ඇය කීවා ය.මම පන්සියයේ නෝට්ටුවක් ඇයට ආපසු දුනිමි. ඇය එය මාරු කර සියයේ නෝට්ටු පහක් මට දුන්නා ය.මම මොහොතක් ඇය දෙස පහන් සිතින් බලා සිටියෙමි. ඇය මගේ දියණියක මෙනැයි මට හැඟිණ.‘එහෙනං මං ගිහිං එන්නං දුවේ’‘හොඳයි අම්මෙ පරිස්සමින් යන්ඩ’මා බැංකුවෙන් එළියට බැස්සෙ දරුවකු ගේ ගෙදරින් පිටවෙන්නාක් බඳු හැඟීමකිනි.දියණියනි, නුඹේ දිවිය වාසනාවන්ත වේවා!මාලබේ ප්‍රදේශයේ විශ්‍රාමික මවක විසින් යොමු කරන ලද ලිපියක් ඇසුරිනි.ගෙවත්තේ දෙමළිච්චන් ගේ කන් කරච්චලයක් ඇසිණ.මම කිට්ටු කළෙමි.දෙමළිච්චන් පිරිස සිටියේ උකුසු පැටවකුට අහර කවමිනි. පහුවදා ද මෙය සිදු විය.දින කිහිපයක් තිස්සේ උන් පැටවා රැක බලා ගනු මම දිටිමි.කෙමෙන් මේ සිද්ධිය මගෙන් දුරස් වූයේ ය.මේ අයුරින් වසර එකහමාරක පමණ කාලයක් ඉකුත් විය.දෙමළිච්චන් පිරිසක ගේ කන් කරච්චලයක් යළිදු ගෙවත්තේ දෙල් ගස දෙසින් ඇසිණ.මම විපරම් කළෙමි.දෙල් ගසට අඩි විසි පහකට පමණ උඩින් අධිබල විදුලි රැහැන් ඇදී තිබේ.විදුලි සැර වැදී මිය ගිය උකුසු සිරුරක් එල්ලෙමින් තිබිණි.එදෙස බලමින් කෑකෝ ගසමින් සිටි දෙමළිච්චන් පිරිස පනහක් පමණ විය.මගේ මතකය අතීතයට දිව ගියේ ය. දෙමළිච්චන් උකුසු පැටවකුට කවා පොවා රැක බලා ගත් හැටි මට සිහිපත් විය.ඌ ලොකු මහත් වන්නට ඇත. තමා හදා වඩා ගත් දෙමළිච්චන් බැලීමට ඌ විටින් විට ආවා විය හැකි ය. වැරදීමෙන් මෙවර විදුලි රැහැනක පැටළී මිය ගියා විය හැකි ය.තමන් කවා පොවා ඇති දැඩි කළ උකුසු පෝතකයා මෙසේ විපතට පත් වීම දෙමළිච්චන්ට ඉවසිය නොහැකි වේදනාවක් වූවා නිසැක ය.මේ මා සතුන් සම්බන්ධයෙන් ලද අමතක නොවන අත්දැකීමකි. කලක පටන් සතුන් ගේ හැසිරීම් කෙරෙහි අවදියෙන් සිටීම මගේ පුරුද්දක් විය. ඇතැම් සත්ත්ව වර්ග අතර අන්‍යෝන්‍ය සමගියක් සහජීවනයක් තිබේ. ලේන්නු සහ දෙමළිච්චෝ එබඳු දෙවර්ගයක් වෙති.මා ලෙහෙනුනට අහර පිඬක් විසි කළ විට ඔවුහු දිවැවිත් ඒවා ගිල දමන්නට පටන් ගත්හ. ආවේ ලෙහෙනුන් පමණක් නොවේ. දෙමළිච්චෝ ද ආහ.එකට අහර බුදින ඔවුන් දෙවර්ගය අතර වූයේ සමගියකි; උනුන් ඉවසීමකි.ඇතැම් දිනෙක අමුත්තෙක් මෙහි කඩා වදී. ඒ මයිනෙකි. ඌ කඩා වැදුණේ සෙස්සන් බිය පත් කරවන රළු හඬක් ද නඟමිනි. ලෙහෙනුන් හා දෙමළිච්චන් පළවා හරින මයිනා තනිව ම අහර බුදීමට පටන් ගනියි.වසර හතළිහකට පමණ පෙර ගුරුවරයකු ලෙස සේවාව කරද්දී සතුන් සම්බන්ධයෙන් බෙහෙවින් විරළ අන්දමේ අත්දැකීමක් විඳීමට මට අවස්ථාව උදා විය.ඒ වූකලි කැලෑ බද පෙදෙසක පිහිටි පාසලකි.පාසල් බිමට බඹ පනහක් පමණ ඈතින් වූයේ ගල් තලාවකි. ඉන් ඔබ්බෙන් තිබුණේ පඳුරු ය.හදිසියේ ම මේ පඳුරු කිහිපයක් අස්වාභාවික ලෙස සෙලවෙන්නට පටන් ගත්තේ ය. මෙය මගේ මෙන් ම පාසලේ දරුවන් කිහිප දෙනකු ගේ ද කුතුහලය ඇවිස්සී ය.මම එහි කිට්ටු කළෙමි. දරුවෝ ද මා අනුව ආහ.ඈත තියා ම දුටු දෙයින් අපි විමතියට පත් වීමු.නයෙක් පොළඟකු ගිලියි.නයා අඩි හතරක් පමණ ඇත. පොළඟා ඊට වඩා දිග ය. අඩි පහමාරක් පමණ ඇත.තමා ගිල දමන නයා ගෙන් ගැලවීමට පොළඟා මහත් උත්සාහයක යෙදී සිටියේ ය.නයා ගේ ග්‍රහණය දැඩි විය. අවසානයේ පොළඟා නිසොල්මන් විය. එවර පොළඟා ගිල දැමීම නයාට පහසු විය. එහෙත් නයාට පොළඟා මුළුමනින් ම ගිල දැමීම නම් අපහසු විය. බැරිම තැන නයා කළේ පොළඟා වැමෑරීම ය.වමාරන ලද පොළඟා අඩපණ ව සිටියේ ය. එහෙත් ඌ මිය ගොස් සිටියේ නැත.අවසානයේ නයා අමාරුවෙන් ගල් තලාවේ උඩු අතට බඩ ගා ගියේ ය.ටිකකින් පොළඟා ද අනෙක් පසට ඇදී ගියේ ය.පැය කාලකින් පමණ සිද්ධිය නිමා විය.මේ නයි - පොළොන් වෛරය සංසාරගත වූවකැයි ද පැවසේ.කිරිඳිගල්ලේ විශ්‍රාම ලත් විදුහල්පති සිරිපාල කුරුගල මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=as1202267</link>
    <topic>සේර ඇල්ලේ දිය කෙළි</topic>
    <author>ජැක්සන් ඇන්තනි</author>
    <content>සේර ඇල්ලේ දිය කෙළි“සේර ඇල්ලේ දිය කෙළින්න නං වැහි කාලෙට එන්න එපායැ”යි පොත්තටවෙල රත්නායක ගොවි මහතා ආචාර්ය සෝමරත්න දිසානායකට කියා තිබුණි. මහාචාර්ය සුනිල් ආරියරත්න සමඟ ”කුසපබා” චිත්‍රපටයට දර්ශනතල සොයන්නට ලංකාව පුරා කරක් ගැසූ සෝමෙ-රේණු යුවළ හිටි ගමන් මා දුරකථනයෙන් විමසයි. මගේ දුර්ලභ සංචාරක මතකයන් එවිට මම ඔවුන්ට නොමසුරුව දැනුම් දෙයි.කන්‍යා වනයක හුදකලා වීඑහෙත් ඉන් තෘප්ත නොවන මහාචාර්යතුමන් සෝමේ රේණු දෙදෙනා රැගෙන අසීරු වන සරණයක යෙදී අවසානයේ ඉලුක්කුඹුරේ සිට පොත්තටවෙල කඹරාව හරහා නාඋලට යන අප්‍රකට වන දුර්ග පාරේදී ඇසුණු දිය ඇලි සද්දයකට කන්දීගෙන සිටියේ ය. මිනිස් පුළුටක් නැති කැලෑ මණ්ඩියෙන් ඇසුණු දිය සීරා මියැසියට ලොබ බැඳි ඔවුහු ඒ අසල තිබූ කුඩා ගොවි ගමකින් තොරතුරු විමසන්නට සිතා ගත්හ.වී ගොවිතැන, ගොඩ ගොවිතැන, සාදික්කා සහ ගම්මිරිස් වගා පවත්වන මාතලේ නිම්නයේ ලග්ගල ආසනයේ ඉලුක්කුඹුරට ආසන්න පොත්තටවෙල ගමේ රත්නායක ගොවි මහතා මේ නඩයට එක් වීමෙන් ඔවුහු කරදරයක් නැතිව සේර ඇල්ලට බැස ගත්තෝ ය.මට සේර ඇල්ලට යන්න මඟ පෑදුණේ මේ දුර්ලභ සොයා ගැනීමෙන් පසුව ය. දඹුල්ලේ ඒ9 නුවර පාරේ පදිංචිව සිටි “කුසපබා” කණ්ඩායම දෙ පසකින් ඉලුක්කුඹුරට යෑමට පිටත් වූයේය. මාතලේ, රත්තොට, රිවෙස්ටන් හරහා ඉලුක්කුඹුරට බහින මාවත මට හොඳින් හුරු පුරුදු වී තිබූ නිසා මා තෝරා ගත්තේ බකමූණ, ඇළහැර, කළු ගඟ, කහගල, ලග්ගල හරහා ඉලුක්කුඹුරට යන අප්‍රකට වනාන්තර මාවතයි.මා මීට පෙර ‘ගඟ දිගේ” සංචාරයේදී ද “කුසපබා” සාගලපුර රූපතලයට ද ගමන් කළේ මේ මාවතේ ම යි. එහෙත් ඉලුක්කුඹුරෙන් රිවෙස්ටන් පතන සහ මානිගල දෙසට නො හැරී වම් අතට වනාන්තරය තුළට ඇදෙන දම්මන්තැන්න මාවත මගේ වාහනය සූරා දැමුවේ වුවද දුර්ග මාර්ග සංචාරය කිරීමේ මගේ කෑදරකම නම් සුවපත් කළේය.ලංකාවේ වෙනත් පහත් තැනි බිම් වනාන්තර තරණය කරනවාට වඩා නකල්ස්, හෝර්ටන්, හග්ගල, ඔහිය වැනි ශීත තෙත් කඳුකර වනාන්තර තරණය කිරීම වනාහී දුර්ලභ මානසික ව්‍යායාමයකි. දම්මන්තැන්න පසුකරගෙන පොත්තටවෙල ඉසව්වට පැමිණි මට අපේ චිත්‍රපට කණ්ඩායමේ යාන වාහන නවතා තිබෙණු හමුවිය. එසේ නො වූයේ නම් මා තවදුරටත් මේ අබලි පාරේ කඹරාව, නාඋල දක්වා ම ගමන් කරන්නට තිබුණි. පාර දෙපස තිබූ රූස්ස ගස් පාරට ආරුක්කු බැඳ තිබුණි. මේ ගස් එකිනෙක සම්බන්ධ කරන යෝධ පුස්වැල් දඟර ගැසී අලංකාර හැඩතල නිර්මාණය කොට ඇත.මට කරුණාසිරි විජේසිංහයන් සිහියට එයි. මගේ ස්වර්ණ සංඛ නඩය හෙවත් සුනිල් ෆොන්සේකා ප්‍රමුඛ පරිසර රසවතුන් පිරිවර සමඟ මා මේ ගමන ආවේ නම් එහි අනිවාර්යෙන් කරුණාසිරි විජේසිංහ වසයි. එසේ වූවේ නම් ඔහු මේ ගස්වැල් චිත්‍රයට නඟනු ඇත. එහෙත් මෙවර මගේ ගමන චිත්‍ර ඇඳීම අරභයා නොව චිත්‍ර රූපගත කිරීම අරභයා යෙදී තිබේ. මම වහාම පොත්තටවෙලින් වාහනයෙන් බැස සේර ඇල්ල සොයා හෙල පල්ලමක පඩි බැස්සෙමි.ඉලුක්කුඹුර ප්‍රාදේශීය සභාවෙන් සංචාරක පහසුව තකා සේර ඇල්ල ගල් ගුහාව වෙතට පඩි සකස් කොට තිබූ නිසා අපේ කැමරා, දොඹකර ඈ යකඩ ගොඩවල් මේ මොහොර බෑවුමට ගෙන යෑම පහසු වී ඇත. මා එහි යනවිටත් අලුයමින් පැමිණ තිබූ චිත්‍රපට කණ්ඩායම රූපගත කිරීම් අරඹා තිබුණි. මා තවමත් සේර ඇල්ල දැක නැත. එහෙත් මහාචාර්ය සුනිල් ආරියරත්නයන් සේර ඇල්ල ගැන ලියා තිබූ ගේය රචනාව උරේෂා රවිහාරිගේ හඩින් මේ සුන්දර වන පියස හරහා රැව් පිළිරැව් දෙමින් තිබේ.”ජල ධාරාවේ කිංකිණි රාවේ හඬ මිහිරියි මිහිරියි මිහිරියි රැලි මාලාවේ මල් මේලාවේ රුව සොඳුරුයි සොඳුරුයි සොඳුරුයි”මම හැකිතාක් වේගයෙන් හෙල බැස්සෙමි. අවසානයේ රූස්ස ගස් කොලන් අතරින් දිස්වු පර්වත ප්‍රාන්තයේ ගල්කුළු මතින් ඇද හැළෙන ‘රැලි මාලාවේ මල් මේලාව“ මම දැක ගත්තෙමි. අන්ධකාර ගල්ගුහාවකට ඉදිරියෙන් සුදු පෙන කැටි වන් ජල ධාරාව ඇද හැලෙමින් තිබේ. ගල්ගුහාව මුදුනේ රුසිරු පබාවතිය පිරිවර ළඳ ලියන් කැටිව කෝමල නර්තනයක යෙදී සිටී. මම කුස රජුගේ ආශක්ත දෑසින් පබාවතියගේ ප්‍රභාව බලා සිටියෙමි. ඊළඟ පියවරේ දී මට අධ්‍යක්ෂගේ රංග විධානය ලැබෙනු ඇත. එවිට විරූපී කුස නෙළුම් ගාලේ සැඟවී සිටීම සඳහා මේ දිය තලයට බැසිය යුතුවේ.ජල ධාරාවේ Shootingගීතය රූපගත කිරීම සඳහා තව බොහෝ වෙලා ගත වේ. යැයි මම අත්දැකීමෙන් ම දැනගතිමි. ඉන්දීය වේශ නිරූපණ ශිල්පී ප්‍රතාප් මල්හායි මා එනතුරු බලාසිටින්නේ කැවුම් නහය මා මුහුණේ රැඳවීමටයි. මේ කෘත්‍රිම නාසය පැලඳගත් කළ මගේ නිදහසට සීමා පැනවේ. එවිට මට රිසි සේ දුව පැන ඇවිදිමින් මේ සුන්දර වන අසිරිය විඳ ගැනීමට හැකියාවක් නැත. මා කුස විලාසයෙන් එකත්පස් වී නාසය පරෙස්සම් කිරීමේ වෘත්තීය වග විභාගය පැවැත්විය යුතුය.එහෙයින් ප්‍රතාප් හමුවීමට පෙර මම අධ්‍යක්ෂවරයා ෂමසුවෙමි. ගීත නර්තනය රූපගත කොට අවසන් වන විට සවස් වන බවත් කුස නෙළුම් පොකුණේ සිට පබවතගේ අත අල්ලා ගන්නා දර්ශනය රූපගත කිරිම බොහෝවිට හෙට දිනයට යෙදේවි යැයි එතුමෝ මට දන්වා සිටියහ. පස්වනක් ප්‍රීතියෙන් පිනා ගිය මම එතැන් සිට මේ සුන්දර වනාන්තර දිනය සැලසුම් කර ගත්තෙමි.මගේ තනි නොතනියට රුවන් පෙරේරා නම් යෞවන සහායකයා පත්වී හිඳී. මා වන පියස පුරා කෙළි දෙළෙන් දිව යන විට මගේ ශරීරයට කිසියම් ආපදාවක් සිදු වුවහොත් එය චිත්‍රපටයේ ඊළඟ රූපගත කිරීම්වලට බලපාන නිසා ඔහු මා පිළිබඳ විශාල වගකීමක යෙදී ඇත. එහෙත් මා රුවන්ට දන්වා තිබුණේ හැකිතාක් මට නො පෙනෙන්නට මා පස්සෙ එන ලෙසයි. වනාන්තරයක තනිවීම තරම් වූ ආශ්වාදයක් මා වෙනත් කිසිවකින් ලබා නැත. රුවන් එය හඳුනයි. ඔහු සුළඟක් සේ මා පසුපස සිටී.වරක් මගේ සෞන්දර්ය සංචාර නඩය සිංහරාජයේ කන්‍යා වනාන්තර (Virgin Forest) අඩවිය සොයා ගිය දුර්ලභ සිදුවීම මගේ මතකයට එයි. වන අඩවි නියාමකයකු පෙරටු කොටගෙන එකා පසුපස එකා පෝලිම් ගැසුණු අපි සත්ත්ව අඩි පාරක් දිගේ නිශ්ශබ්දව ගමන් කලෙමු. ඒ නිශ්ශබ්දතාව මගේ ඉඳුරන් ප්‍රමුදිත කළේය. මගේ මිතුරන්ගේ පියවර හඬ, හුස්ම හඬ පවා මට වදයක් වුණි. පෝලිමේ පසුපසින් ගමන් කළ මම ක්‍රමයෙන් පසු වී හිතාමතා ම කන්‍යා වන අරණේ හුදෙකලාව අතරමං වීමි. එදා සිංහරාජ කන්‍යා වන භීරමේ මා අත්විඳි ශෘංගාරය කෝල බොළඳ වයසැති යෞවනයකුගේ විප්‍රලම්භ ශෘංගාරයට සමාන යැයි මම “පනාපුත්‍රගේ මතක වස්තුව“ට ද ලියූවෙමි.සේර ඇල්ල නිර්මාණය වී ඇත්තේ පුවක්පිටිය ගඟ ලෙසින් පොත්තටවෙල ගැමියන් හඳුන්වන වනාන්තර දිය සීරාවකිනි. මෙය නාඋල දෙසට ගලන්නේය. මා අඹං ගෙඟ් මුල් දියතු සොයා නකල්ස් කඳු ප්‍රාන්තයේ සැරි සරද්දී ඉලුක්කුඹුරේ දී හමුවූ තෙල්ගොමු ගඟ ද පුවක්පිටිය ගඟ ලෙසින් ම අඹං ගෙඟ්ම මුල් අතු ගංගාවක් විය යුතු යැයි මට සිතේ. මාතලේ කයිකාවල පල්ලම මැටිහක්ක හරහා ගලන කළු ගඟ නාඋල දී සුදු ගඟට එක්වෙයි. එතැන් සිට ඒ ගඟ අඹං ගඟ බවට පත්වෙයි.මම කයිකාවල පල්ලම දී “දම්වැල” යැයි ගම්මුන් නම් කොට ඇති කළු ගඟේ (අඹං ගඟේ කළු ගඟ) නානතොට වින්දනය කර ඇත්තෙමි. එහෙයින් සේර ඇල්ල වනාහී නාඋලදී කළු ගඟට එක්වන සුදු ගඟේ මුල් දියත්තක් විය යුතුය.“සෝමෙ, දිය ඇල්ල එවන්න”නකල්ස් කඳු පන්තිය වනාහී ශ්‍රී ලංකාවේ මධ්‍ය කඳුකරයේ ඉහළ කෙළවරයි. අපේ මධ්‍ය කඳුකරය අපේ දකුණු අතේ අල්ල වැනි යැයි මම “ගඟ දිගේ” හෝර්ටන් ලෝකාන්ත මුදුනේ සිට පැහැදිලි කෙරුවෙමි. එහි මහපට ඇඟිල්ලත් සෙසු ඇඟිලිත් අතර ඇති නිම්නය වනාහී මහවැලි ගඟ ගලන දුම්බර මිටියාවත බවත් ඉහළට එසවුණු සෙසු ඇඟිලි වනාහී නකල්ස් කඳු පන්තිය බවත් එහිදී මම ඔප්පු කොට පැහැදිලි කෙරුවෙමි.සේර ඇල්ල පිහිටන්නේ මේ නකල්ස් ඇඟිලි කරු අතරය. ගිය සතියේ මා සටහන් කළ මානිගල කන්ද මේ ඇඟිලිවල පුංචි ම සුළැඟිල්ලයි. මම එහි මුදුනට ම නැඟ ගත්තෙමි.මානිගල මුදුනේ සිට උතුරු සහ බටහිර දෙසට පෙනෙන්නේ රිවෙස්ටන් ඇතුළු සෙසු නකල්ස් කඳු පන්තියයි. එහි දකුණු සහ නැඟෙනහිර දෙසින් ගෙවී යන කඳුකරයේ පහත් තැනි සහ හුදෙකලා කඳු පෙනෙන්නේ ය. මා මානිගල කන්ද තරණය කළ දවසේ හොඳින් හිරු පායා තිබූ නිසා ඈතින් පෙණුනු පහත් තැනි බිම්වල විශාල ජල තටාකයක් හිරු රැසින් දීප්ත වී මට පෙනුණි.සිතියමක් කියවන සේ හොඳින් පිරික්සිය හැකි වූ නමුත් ඉතා ඈතින් පෙනුණු මේ විශාල ජලාශ වනාහී දකුණින් වික්ටෝරියා, රන්දෙණිගල හා රන්ටැඹේ ජලාශත් නැඟෙනහිරින් සොරබොර වැව, උල්හිටිය, රක්කිඳ, මාදුරුඔය ආදී ජලාශත් බව මම හොඳින් හඳුනාගතිමි.සේර ඇල්ල පිහිටන්නේ රිවෙස්ටන් පතනේ ඇති මොහොර බෑවුමට යටින් නිසා ඒ ඉසව්ව මානිගලට මුවා වී ඇත. එහෙයින් සේර ඇල්ලට මානිගල නොපෙනෙයි. නමුත් සේර ඇල්ල වනාහී නකල්ස් දිය සීරාවේ අඹං ගඟ මුල් දියත්තක් බව මට ඔප්පු වී ඇත.මම යළිත් වනාන්තරය පියමැන සේර ඇල්ල වෙත පැමිණියෙමි. පුදුමයකි! මීට පෙර මා නෙත් වශී කළ සුන්දර දියදහර දැන් ඉතා කුඩාවට ලෙන හරහා වැගිරෙයි. චිත්‍රපට කණ්ඩායම දිවා භෝජනයට රූපගත කිරීම් නවතා තිබේ. මේ දියදහර නතර වූයේ මන්දැයි සොයා බැලූ මට රහස හෙළි විය.මේ නකල්ස් ප්‍රාන්තයට වැහි රහිත වියළි කාලයයි. එය රූපගත කිරීම්වලට සුබ නිමිත්තක් වුවද දියඇල්ලට අසුබ නිමිත්තකි. “සේර ඇල්ලේ දිය කෙළින්න නම් වැහි කාලයට එන්නැ”යි රත්නායක මහතා සෝමරත්න දිසානායකට පවසා තිබුණේ ඒ නිසාය. එහෙත් සෝමරත්න වනාහී කෘතහස්ත චිත්‍රපට නිෂ්පාදකවරයෙකි. ඔහු අධ්‍යක්ෂවරයාට අවශ්‍ය දිය ඇල්ලත් කැමරා අධ්‍යක්ෂ චන්න දේශප්‍රියට අවශ්‍ය වැහි රහිත දීප්තියත් දෙක ම සම්පාදනය කොට දී ඇත.රේණුකා බාලසූරිය යොදවා වතුර මෝටරයක් සහ කම්කරු පිරිසක් සපයා ගත් සෝමරත්න ඉහළින් ගඟ හරස් කොට වතුර පුරවා රූපයට අවශ්‍ය “මල් මාලාවක් වැනි ජල ධාරාව“ කෘත්‍රිමව සකස් කොට දී ඇත. අධ්‍යක්ෂ මහාචාර්යතුමා “ඇක්ෂන්” කියද්දී වතුර ඇද හැළෙන්නේ ය. එතුමා “කට්” කියද්දී මෝටරය නිවා දමා දිය ඇල්ල නවත්තන්නේ ය. පිටරටවල චිත්‍රාගාර තුළ දිය ඇළි නිර්මාණය වෙයි. ලංකාවේ දිය ඇළිවල චිත්‍රාගාර නිර්මාණය වෙයි. අප අටුව කඩා පුටුව හැදුවේ නොදන්නාකමටය. එහෙත් අපේ නැති බැරිකමට පින් සිදුවන්නට අටු නොකඩාම පුටුව හදා ගන්නට දැන් අප පුරුදු වී ඇතැයි මට ඒ වෙලාවේ සිතිණි.ලබන සතියේ - මම ඉන්දියාවේ ෂූටිං...ජැක්සන් ඇන්තනිwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av1202262</link>
    <topic>කලා භූමියට 25 වසරයි</topic>
    <author>තුෂාරි වික්‍රමසිංහ</author>
    <content>කලා භූමියට 25 වසරයිමෙරට සංගීත කලාව පෝෂණය කිරීමෙහිලා කලාභූමි සංගීත අසපුව දශක දෙක හමාරකට අධික කාලයක සිට සිදු කළ හා සිදු කරමින් සිටින මෙහෙවර සුළුපටු නොවේ. එදා මෙදා තුර එමඟින් බිහි කළ සංගීතවේදී පරපුර මෙරට ගායන හා සංගීත කලාවන්හි පෙරමුණ ගෙන සිටිති.කලාභූමී සංගීත අසපුවේ ආදි ශිෂ්‍ය සංගමය එක්ව සංවිධානය කරන ‘කලා භූමී ගී මිණි 2012’ ප්‍රසංගය මාර්තු මස 01 වැනිදා සවස 6.30 ට මහරගම ජාතික තරුණ සේවා සභාවේදී පැවැත්වෙයි. කලාභූමි සංගීත අසපුවේ නිර්මාතෘවරයකු වන ප්‍රවීණ සංගීතවේදී රෝහණ වීරසිංහයන් සමඟ යෙදුණු පිළිසඳරක් ඇසුරින් සැකසෙන මේ ලිපිය ඒ නිමිත්තෙනි.“කලාභූමි සංගීත අසපුව‘ ගොඩනඟන්නට මමත් ඇතුළුව ලක්ෂ්මන් විජේසේකර, ආනන්ද වීරසිරි ප්‍රවීණ සංගීතවේදීන් පිරිසක් එක්වුණා. ඇත්තටම මෙවැනි සංගීත ආයතනයක් ආරම්භ කිරීමේ අදහස ඇති වුණේ 1969 දී විතර. ඒ කාල වකවානුවේ අපි එකට එක්ව රජයේ සංගීත විද්‍යාලයෙන් ශිල්ප හැදෑරුවා. ඉන්පසුව ගුරුපත්වීම් අරගෙන අපිට ලංකාවේ විවිධ පළාත්වල දරුවනට සංගීතය පිළිබඳ දැනුම බෙදා දෙන්න සිද්ධ වුණා. නමුත් අපේ මූලික අදහස වුණේ රටේ දරුවන්ට සංගීතය සමඟ හොඳ රසවින්දනයක් ලබාදීමයි.කොහොමින් හෝ 1970 ගණන්වල මැද හරියේ දී අපිට කොළඹ ප්‍රදේශයට මාරු වීම් ලැබුණා. මේ නිසා අපේ අරමුණ ඉටු කරගන්න එය වඩාත් පහසු රුකුලක් වුණා. ඒ අනුව 1985 දී නුගේගොඩ ‘කලාභූමි’ ආයතනය ආරම්භ කරන්න හැකිවුණා. අපි අපේ සංගීත අසපුවට නමක් යොදන්න ලංකාවේ ප්‍රවීණයන් කිහිප දෙනෙකුටම ආරාධනා කළා.නමුත් ඔවුන් අතුරෙන් ප්‍රවිණ ගීත රචක කුලරත්න ආරියවංශ තමයි අපේ සංගීත අසපුවට ‘කලාභූමි’ නම තිබ්බේ. එයින් අදහස් කරන්නේ කලාවටම භූමියක් එසේ නැත්නම් තෝතැන්නක් යන දේයි. ඉතින් 1985 පෙබරවාරි මාසයේ දිනෙක අපි තරුණ සංගීතවේදීන් හැටියට නුගේගොඩ ජම්බුගස්මුල්ලේ පුංචි ගෙයක් අරගෙන මේ සංගීත ආයතනය ආරම්භ කළා. එහිදී කලා ලොවේ ප්‍රවීණයන් අපිට සුබ පැතුවා.මහාචාර්ය එදිරිවීර සරච්චන්ද්‍ර, ආචාර්ය ලෙස්ටර් ජේම්ස් පීරිස්, ආචාර්ය පණ්ඩිත් අමරදේව, ධර්මසිරි ගමගේ වැනි ප්‍රවීණයන් අපිට සුබ පැතුවා. පසුව අමරදේව මාස්ටර් සහ ධර්මසිරි ගමගේ ‘කලාභුමි’ ආයතනයේ උපදේශකවරුන් ලෙසත් කටයුතු කරමින් අපට උපදෙස් ලබාදුන්නා.ඇත්තටම මේ සංගීත ආයතනය ඔස්සේ සංගීතය හදාරන දරුවන්ට නිවැරදි ශාස්ත්‍රීය සංගීතය ඉගෙනීමට මඟ පාදා දෙනවා වගේ ම ඔවුනට රසිකත්වය පිළිබඳව ද මනා දැනුමක් ලබාදෙන්නට අපි කටයුතු කළා. මේ නිසා ම දරුවන් වගේ ම මාපියනුත් කලාභූමි ආයතය වටා රොද බඳින්නට පටන් ගත්තා. මට මතකයි අපේ පළමු සංවත්සරය දවස එය නම් කොට තිබුණේ ‘පියනැඟුම’ නමින් ලයනල් වෙන්ඩ්ට් එකේ පැවැත්වුණේ.මාපියන්ගේ දරුවන්ගේ සහභාගිත්වය මොන තරම් ඉහළ තලයක තිබ්බා ද කිව්වොත් දවස් තුනක් පුරාවට එක දිගට අපට මේ ප්‍රසංගය පවත්වන්නට සිද්ධ වුණා. ඇත්තම කියනවා නම් එයින් අපට ලොකු උත්තේජනයක් ලැබුණා. මොකද අපේ ඊළඟ සංවත්සරය පවත්වන්න නම් මෙතැන ඉඩමදි කියන දේ අපිට අවබෝධ වුණා. ඒ අනුව ජාතික තරුණ සේවා සභාවේදී දැවැන්ත ආකාරයට නිර්මාණශීලීව සාමූහික ප්‍රාසාංගික හරයක් සහිතව අපි දෙවන ප්‍රසංගය පැවැත්වූවා. කලා භූමි ආයතනය ඔස්සේ අපි හැමදාමත් කළේ හරයක් ඇති දේවල්. සංගීතයට රස වින්දනයට දක්ෂ දරුවන් විභාග වලට යවන්නට අපි පෙරමුණ ගත්තා.ඉන්දියාවේ ලක්නව් භාත්ඛණ්ඩේ විශ්වවිද්‍යාලයේ දී අපේ විද්‍යාර්ථීන් පිළිබඳ බොහොම පැහැදුණා. එයට ලොකුම හේතුවක් වුණේ මංජුලා සෙනෙවිරත්න ගුරුතුමිය ශාස්ත්‍රීය සංගීත අංශය දියුණු තත්ත්වයට පත් කරන්නට කටයුතු කිරීමයි. එයට ප්‍රධාන සාක්ෂියක් තමයි මීට වසර හත අටකට ඉහත දී භාත්ඛණ්ඩේ විශ්වවිද්‍යාලයේ ලංකාවේ ශාඛාවක් විදිහට කලාභූමි ආයතනය පිළි අරගෙන රෙජිස්ටර් කිරීම. එය අපි ලැබූ ජයග්‍රහණයක් ලෙස මම දකිනවා. අද වනවිට ලංකාවේ ප්‍රවීණ ගායක ගායිකාවන් ජාතික තලයේ නමක් දිනූ අය ‘කලාභූමි’ සංගීත අසපුවේ සිසු සිසුවියන් ලෙස අධ්‍යාපනය ලැබූ අය. ඒ ගැන අපිට තියෙන්නේ අතිශය නිහතමානී සතුටක්.ඒ වගේ ම අපේ ආයතනයේ ඉගෙනුම ලැබූ සිසු දරුවන් අද සංගීත ගුරුවරුන් ලෙස, විශාරදවරුන් විදිහට දිවයිනේ විවිධ විද්‍යාලවල උගන්වනවා. ඇත්තටම දිවයිනේ අනෙක් අධ්‍යාපන ආයතනවලට නොමැති තරමේ ශක්තිමත් ආදි ශිෂ්‍ය පවුරක් කලාභූමිය වටා රොක් වී සිටිනවා. මේ හින්දා ඔවුන්ගෙන් මේ ආයතනයට විශාල සහයෝගයක් ලැබෙනවා. ඇත්තටම මමත් ලක්ෂ්මන් විජේසේකරත් කිසිදු වාණිජ පරමාර්ථයකින් තොරව මේ ආයතනයට අපේ දායකත්වය ලබා දෙනවා.මේ වසරේ කෙරෙන මේ ‘කලාභූමි ගී මිණි ප්‍රසංගය’ ඔස්සේ මේ දරුවන් උත්සාහ කරන්නේ ‘කලාභූමි’ ආයතනයේ උගෙනුම ලබන දිළිඳු” දක්ෂ සිසුවෙක් හෝ සිසුවියකට භාත්ඛණ්ඩේ විශ්වවිද්‍යාලයට ශිෂ්‍යත්වයක් ලබාදීම සහ ‘කලාභූමි’ ආයතනය වෙනුවෙන් අරමුදලක් සම්පාදනය කිරීමටයි. ‘කලාභූමි’ ය හරහා මේ රටේ සංගීත රසාස්වාදය අගයන දරු පරපුරක් බිහි කිරීම අපේ ඒකායන පැතුමයි.තුෂාරි වික්‍රමසිංහඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av1202263</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාඑය දික්කසාද නඩුවකි. වසන්තා එහි පැමිණිලිකාරිය වූවාය. ඇය පැමිණිලි කූඩුවේ සිටියදී විත්තියේ නීතිඥ උපාලි ඉතා තියුණු ස්වරයකින්, එම නඩුවට අදාළ නොවන වැල්වටාරම් රැසක් ඇගෙන් ඇසුවේ ඇය වෙහෙසට පත්කොට තම සේවාදායකයා හට වාසියක් අත්කරදීමේ අපේක්ෂාවෙනි.‘යුෂ්මතියට අනුව මගේ සේවා දායකයා කිසිම කමකට නැති, නිකමෙක්. තමන්ගෙ බිරිඳට ස්වාමිපුරුෂයකුගේ යුතුකම් ඉටු නොකරන, වැදගැම්මකට නැති පුරුෂයෙක්. ඒ වගේම ඔහු සල්ලාලයෙක්. බේබද්දෙක්. සතයක්වත් උපයන්නේ නැතිවුණාට නිකරුණේ වියදම් කරන නාස්තිකාරයෙක්. තමා වගෙ කරුණු කාරණා තේරෙන බුද්ධිමත් නෝනා මහත්මියක් තම ස්වාමිපුරුෂයා විදියට මේ වගෙ කෙනෙක් තෝරා ගත්තේ මක්නිසාද?’ නීතිඥ උපාලි සෝපාහාස ලීලාවකින් ප්‍රශ්න කළේය.‘මට අපේ ගෙදරින් විවාහ යෝජනා දෙකක් ගෙනාවා. ඉන් එක් කෙනෙක් ප්‍රසිද්ධ නීතිඥයෙක්. අනෙක් තැනැත්තා මේ විත්තිකාර මනෝ. කොයි තරම් අඩුපාඩු තිබුණත් නීතිඥයාට වඩා මනෝ හොඳයි කියල මට හිතුණා.’ පැමිණිලිකාර වසන්තා කීවාය.’කොහොමද සර්, නාට්‍යය හොඳද?’ තම වේදිකා නාට්‍යයේ මංගල දැක්ම නිමාවී තිරය වසා නැවත විවෘත කිරීමත් සමඟම වේදිකාවට ගොඩවී තමා වෙත ආ මහඇදුරුතුමා ගෙන් ඉන්දික ඇසුවේ ළෙන්ගතු සිනාවක් පාමින් ඔහු ගෞරවයෙන් පිළිගනිමිනි.‘නාට්‍යය හොඳයි.. හැබැයි මේක නොකළා නම් මීට වැඩිය හොඳයි’ මහඇදුරුතුමා කට කොනකට සිනාවක් නඟමින් කීවේය.‘තමුසෙ මොකද අර මනුස්සයට ඉස්ටෝරුවේ කම්කරු රස්සාවක් දීලා මිනිහට වඩා අඩු සුදුසුකම් තියෙන එයාගෙ පවුලව වැඩ පරිපාලකවරිය විදියට පත්කළේ?’ චමිල ඇසුවේ තම මිතුරු ලලිත්ගේ සමාගමේ සම්මුඛ පරීක්ෂණයක් නිරීක්ෂණය කිරීමෙන් අනතුරුවය.‘ඔය දෙන්නා පදිංචි වෙලා ඉන්නෙ අපේ ලේන් එකේම පල්ලෙහා පොඩි ගෙදරක. මම දැකල තියෙනවා ඔය ගෑනි මිනිහගෙන් වැඩ ගන්න හැටි’ ලලිත් කීවේ සිනාසෙමිනි.මාධවගේ නිවෙසට ගිය ඉෂාර ඔහු පැමිණෙන තෙක් සාලයේ වාඩිවී සිටියේය. එම නිවෙසේ නාන කාමරය පිහිටා තිබුණේ සාලයට යාබදවය. මාධවගේ පියා පැමිණ නාන කාමරයට ඇතුළු වී පයිප්පය හැර සින්දුවක් කියන්නට පටන් ගත්තේය. ඔහු තුවාය ද කරේ දමාගෙන ඉන් පිටවෙද්දී මාධවගේ මව නාන කාමරයට රිංගා ගත්තාය.ඇයද සින්දුවක් කියන්නට පටන් ගත්තාය. ඉන්පසුව පිළිවෙළින් නාන කාමරයට පිවිසි මාධවගේ අයියා ද, අක්කා ද සින්දු කියමින් නානවා ඉෂාරට ඇසුණි.ඔහු ඉමහත් කුතුහලයකින් විපිළිසරව සිටියදී මාධව තේ බන්දේසියක් රැගෙන ඔහු වෙත ආවේය.‘හරි පුදුමයිනෙ බං. උඹලගෙ ගෙදර හැමෝම නාන කාමරේ ඉන්නේ සින්දු කියාගත්ත ගමන්නෙ. මොකද ඒ?’ ඉෂාර ඇසුවේ තම කුහුල සන්සිඳුවා ගැනීමේ අදහසිනි.‘ඒකෙ ඇති පුදුමයක් නෑ. උඹ අපේ නාන කාමරේට ගියොත් උඹටත් අනිවාර්යයෙන්ම සින්දුවක් කියන්ඩ වෙනවා.’ මාධව සිනාසෙමින් කීවේය.‘ඒ මොකද ඒ?’ ඉෂාර පුදුමයෙන් ඇසීය.අපේ නාන කාමරේ දොරක් නැහැනෙ බං.’ මාධව සිනාවෙන්ම පිළිතුරු දුන්නේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av1202264</link>
    <topic>මගේ ටෙලි නාට්‍යය තාම ගෙදර</topic>
    <author>ගාමිණී සුසන්ත</author>
    <content>මගේ ටෙලි නාට්‍යය තාම ගෙදරදමිතා අබේරත්නඇය දමිතා අබේරත්න. අපට සිටින දක්ෂ චරිතාංග නිළියන් අතළොස්ස අතර කැපී පෙනෙන නිළියක් ලෙස ඇය හැඳින්විය හැකි ය. ඇය දේශීයව සහ ජාත්‍යන්තර තලයේ කීපවරක් ම සම්මානයට පාත්‍ර වී ඇත. මේ දිනවල ‘සිරස’ රූපවාහිනියෙන් විකාශය වන ‘භාර්යාවෝ’ ටෙලිනාට්‍යයේ ඩල්සිගේ චරිතය නිරූපණය කරන්නේ දමිතා ය. රංගනයට මෙන් ම නර්තනයට ද, ගායනයට ද එකසේ දක්ෂතා පෙන්වන දමිතා ඇත්තෙන් ම කලා ලොව තරුවකි. තරුවක් ලෙස බැබළීමට ඇය සතු නිහතමානී ගුණය ද උපකාරී වී ඇත. අද ‘තරුවක් සමඟ වරුවක්’ විශේෂාංගයෙන් හමුවන්නේ දමිතා අබේරත්න ය.කොහොමද දමිතා තොරතුරු මොනවගේ කලා කටයුතුවල ද ඔබ මේ දිනවල යෙදිල ඉන්නෙ?මේ දවස්වල ‘භාර්යාවෝ’ ටෙලිනාට්‍යයේ රූපගත කිරීම්වලට සහභාගි වෙනවා. ඒ වගේ ම සුදත්ත තිලකසිරිගේ ‘සිහින වසන්තය’ ටෙලිනාට්‍යයේ රූපගත කිරීම් වලටත් සහභාගි වෙනවා. ඊට අමතරව චිත්‍රපට දෙකක රූපගත කිරීම් මේ දිනවල සිදුවෙනවා.‘භාර්යාවෝ’ ටෙලිනාට්‍යයේ ඔබගේ රංගනයට ලැබෙන ප්‍රතිචාර...?ඉතාම හොඳ ප්‍රතිචාර ලැබෙනවා. මේවාගේ චරිතයක් මම මීට කලින් කරල නෑ. මුලදී මට හිතුණා මම මේ ටෙලිනාට්‍යයේ රඟපානව වැඩි ද කියල. ඒත් පස්සේ ඒ හැඟීම නැති වුණා. අධ්‍යක්ෂවරයා ඉල්ලන දේ තමයි මම දෙන්න උත්සාහ කරන්නෙ. පසුගිය දවස්වල මට කීප දෙනෙක් ම කතා කරල කිව්ව ඩල්සි වගේ ගති ලක්ෂණ ඇති කාන්තාවන් ඒ අයගේ ගම්වල ජීවත් වෙනව කියල. ‘භාර්යාවෝ’ ටෙලිනාට්‍යයේ ඉන්න භාර්යාවන් පස් දෙනාගේ ගතිගුණ සෑම ගැහැනියකගේ ම ජීවිත තුළ තියෙනව කියලයි මම හිතන්නෙ. විවිධ අවස්ථාවල ඒ ඒ එක් එක් ලක්ෂණ මතුවෙනවා.ඔබේ D team ආයතනයේ වැඩකටයුතු හොඳින් කරගෙන යනවද?ඔව් ඉතාම හොඳින් ඒ වැඩකටයුතු කරගෙන යනවා. D team කියන්නෙ ටෙලිනාට්‍ය නිර්මාණයට අවශ්‍ය උපකරණ සපයන ආයතනයක්. ඒ වැඩ සේරම බලාගන්නෙ මගෙ මල්ලි ෂම්මි.ඔබේ ටෙලිනාට්‍යයට මොකද වුණේ?මම අධ්‍යක්ෂණය කරල නිෂ්පාදනය කළ ටෙලිනාට්‍ය අවුරුදු 4 ක් තිස්සේ තවම පෙන්නගන්න බැරිව ඉන්නව. ඒකට හේතුව මොකක්ද කියල මටම තේරෙන්නෙ නෑ. මේ මම පළමුවෙන්ම අධ්‍යක්ෂණය කළ ටෙලිනාට්‍යය මට හරිම ආශාවෙන් ඉන්නෙ ඒකට ලැබෙන ප්‍රතිචාරවලට මුහුණ දෙන්න. දැන් විකාශය වන ටෙලිනාට්‍ය සමඟ සසදද්දී මගෙ ටෙලිනාට්‍යය තියෙන්නෙ කොතැනද කියල මම දන්නව.මම සල්ලිකාරයෙක් නෙමෙයි. නමුත් කොහොම හරි සල්ලි හොයාගෙන ලක්ෂ 60 ක් වියදම් කරල රටේ ඉන්න දක්ෂ රංගන ශිල්පීන් ශිල්පිනියන් යොදාගෙන නිර්මාණයක් කරල ඒක මටම ගෙදර තියාගෙන ඉන්න වෙලා තියෙනව. ඒක මට හරිම කනගාටුවට කාරණයක්.ඉදිරියේදීත් ඔබ ටෙලිනාට්‍ය චිත්‍රපට අධ්‍යක්ෂණය කරන්න බලාපාරොත්තු වෙනවද?මගෙ පළමු අධ්‍යක්ෂණයෙන් කොටසක් දැකපු එක් නිෂ්පාදකවරයෙක් මට යෝජනා කළා. ඔහු නිෂ්පාදනය කරන ටෙලිනාට්‍යයක් අධ්‍යක්ෂණය කිරීමට. මම ඔහුට කිව්ව මගෙ පළමු නිර්මාණය විකාශය වූ පසුව ඒක නරඹල මට ඔය යෝජනාව කරන්න කියල. ඊට පසුව මම ඒ වැඩේ බාරගන්නම් කියල. මට පළමුවෙන් ම අවශ්‍ය වෙන්නෙ මගෙ පළමු නිර්මාණයට ලැබෙන ප්‍රතිචාර මොනවද කියල බලන්න.මම තව ටෙලිනාට්‍යයක් අධ්‍යක්ෂණය කරන්නෙ ඕනෙ පළමු නිර්මාණය විකාශය වුණාට පසුවයි. මේ වගේ වැඩක් මට කරන්න හැකියාව ලැබුණේ ජයන්ත චන්ද්‍රසිරි, ඉනෝකා සත්‍යාංගනී වැනි දක්ෂයින් යටතේ මට රඟපාන්න ලැබුණු නිසා. චිත්‍රපටයක් අධ්‍යක්ෂණය කරන්න තාම මගේ අදහසක් නෑ. ඒක ඉතාම බැරෑරුම් කාර්යයක්. ටෙලිනාට්‍යයි චිත්‍රපටයයි කියන්නෙ මාධ්‍ය දෙකක්.ඔබ මෙගා ටෙලිනාට්‍ය වලට විරුද්ධ ද?නැහැ. මම මෙගා ටෙලිනාට්‍ය විරෝධී කෙනෙක් නෙමෙයි. ඒත් දැන් විකාශය වන ටෙලිනාට්‍ය රැල්ලට මම කැමැති නෑ. දැන් විකාශය වන බොහොමයක් මෙගා ටෙලිනාට්‍යවල කතා එක වගේ. දිගටම හැදෙන ඒවා. මෙගා ටෙලිනාට්‍යයක් වුණත් එක් තැනකින් අවසන් වෙනවා නම් ඒක හොඳයි.නිළියක ලෙස ඔබ මෙතෙක් පැමිණි ගමන ගැන සතුටු ද?අවංකවම සතුටුයි. පසුගිය කාලය තුළ හොඳ චරිත නිරූපණය කරන්න මට අවස්ථාව ලැබිල තියෙනව. හොඳ අධ්‍යක්ෂවරු යටතේ රඟපාන්න ලැබිල තියෙනව. ඒ වගේ ම ලංකාවේ සෑම සම්මාන උලෙළකින් ම මට සම්මාන හිමිවෙලා තියෙනව. ඒ වගේ ම ජාත්‍යන්තර සම්මාන දෙකක් හිමි කරගන්නත් මට හැකිවෙලා තියෙනවා. මම අද සමාජයෙන් ලබන ආදරයට ගෞරවයටත් හේතුව මම රංගන ශිල්පිනියක් වීමයි. මා පැමිණි ගමන ගැන සතුටුවෙන්න ඒ කාරණා ප්‍රමාණවත් නේද?ඔබේ ම ගීත කීපයක් ඉදිරියේදී අසන්න ලැබේවිද?මීට පෙර මා ගැයූ ගීත ගුවන් විදුලි නාළිකා වලින් ප්‍රචාරය වෙනවා අඩුයි. ඒකට හේතුව මොකක්ද කියන්න මම දන්නෙ නෑ. නමුත් මම මේ අවුරුද්දෙදිත් ගීත කීපයක් නිර්මාණය කරන්න බලාපොරොත්තු වෙනවා.ඔබ භාර්යාවක් වන්නේ කවදාද?මේ අවුරුද්දේ මම භාර්යාවක් වෙනවාමයි. ඔහු කවුද කියල මම ළඟදීම ‘රසඳුන’ ට කියන්නම්.මොනවද ඔබට තියෙන ප්‍රාර්ථනා...?ගායන ශිල්පිනියක්, රංගන ශිල්පිනියක්, නර්තන ශිල්පිනියක් වැනි කිනම් ආකාරයෙන් මාව හැඳින්වුවත් මමත් සාමාන්‍ය ගැහැනියක්. ඒ නිසා හොඳ බිරියක් මවක් වීමයි මගේ ලොකුම බලාපොරොත්තුව; ප්‍රාර්ථනය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av1202265</link>
    <topic>අත් පා නැතිව ජීවිතය ජයගත් නික් යුගදිවියට</topic>
    <author>ටානියා මෝසස්</author>
    <content>අත් පා නැතිව ජීවිතය ජයගත් නික් යුගදිවියටවෝ අච්ච් මහත්මියගේ එදා දවස ගෙවුණේ නම් තරමක් අපහසුවෙනි. කුමන් හෝ ශාරීරික වෙනසක් සිදු වනු ඇයට දැනෙන්නට විය. තම කුස තුළ සිටින සිඟිත්තා එළියට එන්න ද මේ සූදානම...“මාස නමයක්ම මේ බඩ ගෙඩිය උස්සන් හිටිය මදැයි මේ චණ්ඩියාවත් ඇතුළේ තියාගෙන. ඔන්න පුතේ දැන් නම් එළියට එන්න වෙලාව හරි වගෙයි...” වොඅච්ච් මහත්මිය එසේ කිව්වේ තම සිඟිත්තා කෙරෙහි වූ උතුරා යන සෙනෙහසිනි. වේදනාව ද කෙමෙන් කෙමෙන් උත්සන්න වෙයි. තවත් කල්මැරිය නොහැකි ය. හොඳම දේ ඉක්මනින් රෝහල් ගත වීමයි. වෝඅච්චි මහත්මිය රෝහල් ගත වුණේ මහත් බලාපොරොත්තු ඇතිව ය.ගත වන නිමේෂයන් පාසා වෝඅච්ච් මහතාට දැනුණේ වසර ගණනාවක් ගත වූවාක් ලෙසිනි. හෙද නෝනලා කලබලයෙන් කාමරයෙන් එහෙ මෙහෙ යති. ඔන්න! පුංචි පැටියකුගේ කෑගැහිල්ලක් ඇසුණු වහාම වෝඅච්චි මහතා කාමරේ දොර විවෘත කරගෙන ඇතුළු විය. ඔවුන්ගේ ලෝකයේ පැතුම් ඉටු කරමින් පුංචිම පුංචි පැංචෙක් ඔවුන්ගේ ලෝකයට එකතු වී තිබුණි. වෝඅච්චි මහත්මිය සිය සිඟිති පුතුව දෝතින් තුරුළු කරගන්නේ උතුරා යන සෙනෙහසිනි.අනේ දෙවියනේ...! ඔවුන්ගේ සතුට පැවතුණේ නිමේෂයකි. තමන් ක්ලාන්ත වන බවක් මවට දැනෙන්නට විය. අත් පය නැති ඇඟ පමණක් හිමි පුංචි දරුවෙක්!!මේ සියල්ල සිදු වූයේ 1982 දෙසැම්බර් 4 වැනි දින ඔස්ට්‍රේලියාවේ මෙල්බන් නගරයේ පිහිටි රෝහලකදී ය. මේ වනවිට ලොව ප්‍රකට ධනාත්මක චින්තනය පිළිබඳ දේශකයකු වන නිකලස් ජේම්ස් වෝඅච්ච් උපත ලැබුවේ එලෙසිනි.සියලු දුක් වේදනා දරා ගනිමින් සිය පුංචි පුතු තම පවුලට ආදරයෙන් භාරගත් දෙමහල්ලන් ඔහු ඇමතුවේ ‘නික්’ යනුවෙනි. නික්ට ඔහුගේ ජීවිතය අභියෝගයක් වූයේ ඔහු මෙලොවට බිහි වූ දා සිට ය. ඔහු උපතින් ම ‘ටෙට්රා ඇමේලියා’ නමැති දුර්ලභ රෝගී තත්ත්වයට ගොදුරු වී සිටියේ ය. දෑත් දෙපා අහිමි පුංචි නික්ගේ ලෝකය තුළ විටෙක දෙවියන් වහන්සේ තම එකම ගැලවුම් කාරයා ද තවත් විටෙක තරහකාරයා ද විය.දෑත් දෙපා පිහිටා නැති තම කුලුඳුල් දරුවා අනාගතයට කෙසේ මුහුණ දේවිදැයි මව්පියෝ නිතරම පසුතැවුණේය. නමුත් මේ පුත්‍රයා කලකදී දස දහස් ගණනින් මිනිසුන් දිරිමත් කරන ඔවුන් ගේ ජීවිතවල සාර්ථකත්වයේ මාර්ගය පෙන්වා දෙන දේශකයකු වේ යැයි ඔවුන් මදකුදු නොසිතන්නට ඇත.ළමා කාලයේදී තම ආබාධිත තත්ත්වය නිසා නික් බොහෝ සේ පීඩා වින්දත් පසු කලකදී ජීවිතය දෙස කලකිරීමෙන් බලනවා වෙනුවට තම වැඩකටයුතු තනිව කරගැනීමට පුරුදු විය. ඔහුගේ සිරුරේ පිහිටා තිබුණු පුංචි දෙපා ඊට පිටිවහලක් විය. දත් මැදීම, කොණ්ඩය පීරීම, පිහිනීම මෙන් ම පරිගණක යතුරු පුවරුවල ටයිප් කිරීම වැනි කටයුතු කරගැනීමට ඔහුට ම ආවේණික වූ ක්‍රමයක් විය. පාසල් කාලයේදීත් බුද්ධිමත් සහ දිරිමත් සිසුවකු වූ නික් පාසල් දිවියට සමු දුන් පසුත් ඉගෙනීම අත් නොහළේ ය.2005 වසරේදී ‘වසරේ ඕස්ට්‍රේලියානුවා’ සම්මානයෙන් නික් පිදුම් ලබද්දී. ඔහු ගණකාධිකරණ අංශයේ උපාධිධාරියෙකි. පසුව ආර්ථික කළමනාකරණය පිළිබඳ ද උපාධිදාරියෙක් විය.නික් ධනාත්මක චින්තනය පිළිබඳ දේශකයකු වන්නේ ඔහුට වයස අවුරුදු 19 සපිරෙද්දී ය. අද වනවිට රටවල් 25 පමණ ගොස් සුබවාදී ආකල්ප පවත්වා ගැනීම පිළිබඳ ලක්ෂ සංඛ්‍යාත ජනයාට දේශන පවත්වා තිබේ. ඒ අතර විශ්වවිද්‍යාල සිසුන්, වෛද්‍යවරුන්, ඉංජිනේරුවන්, ගුරුවරුන්, ව්‍යාපාරිකයන් වැනි විවිධ ක්ෂේත්‍රවල පුද්ගලයින් සමඟ තම ජීවිත කතාව බෙදාගෙන තිබේ.වරක් සිය දිවි පවා හානි කර ගැනීමට ගිය නික්ට තම ජීවිතය ජය ගැනීමට පිටිවහල් වුණේ ඔහුගේ මව්පියන් සහ දිනක් ඔහු පුවත්පතක කියවූ ලිපියකි. නික් පැවසූ අන්දමට ගොල්ෆ් ක්‍රීඩාවෙන් විශිෂ්ට ජයග්‍රහණ අත් කරගෙන තිබූ ආබාධිත පුද්ගලයකුගේ කතාව ඔහුගේ ජීවිතය කනපිට පෙරළුවේ ය.“ඉතින් මම තීරණය කළා, මට නොමැති දේට දුක් වනවාට වඩා මට ඇති දේ පිළිබඳ සතුටු වී මගේ ජීවිතය අනෙක් මිනිසුන් දිරිමත් කිරීමට භාවිත කිරීමයි” ඔහුගේ දේශනවල මූලික හරය වූයේ ද ජීවිතයේ මුහුණ දෙන සෑම අපහසුතාවයකින් ම ජීවිතයට වැදගත් යමක් ලබාදෙන බවයි.අභියෝගයක් වූ ජීවිතයට අභියෝග කරමින් මේ වනවිට නික් ගේ ජීවිතයේ 30 වැනි වියට ද ඔහු පිය නඟා ඇත. පසුගිය 12 වැනි දා ද ඔහුගේ ජීවිතයට අභියෝගයන් වූ තවත් කඩඉමක් පසු කිරීමට ඔහු සමත් විය. ඒ ඔහුගේ විවාහයයි.මුදල් හා වෙනත් ලෞකික අවශ්‍යතාවන්ට මූලිකත්වය දෙන අද ලෝකයේ නික් වැනි ජීවිතය අභියෝගයට සාර්ථකව මුහුණ දුන් ආබාධිතයකු සිය ජීවිතයේ සහකරු කර ගැනීමට තරම් දිරිමත් තරුණියන් ද මේ ලෝකයේ ජීවත්ව සිටින බව අසන්නට ලැබීම සතුටකි. යථාර්ථයට නොබියව අභියෝග කරන ඇය සැබෑ වාසනාවන්තියකි. නික් ගේ අතගත් මේ වාසනාවන්තිය වූයේ කනේ මියහාරා නමැති සුන්දර තරුණියකි. සැබෑ ආදරවන්තයන් වූ මේ දෙපළගේ විවාහ උත්සවය පැවැත්වුණේ කැලැෆෝනියාවේ දී ය.නොහැකියාව ජීවිතයේ ආශිර්වාදයක් කර ගත් නික් අපූරු තරුණයකි. දෙවියන් වහන්සේගෙන් ඔහු ඉල්ලූ අත පය ඔහුට ලැබී නැත. එහෙත් දෙවියන් වහන්සේගෙන් ඔහුට ධෛර්යවත් සිතක් හිමි සාර්ථක ජීවිතයක් උරුම කර දී තිබේ. හඬා වැටීමට දස දහස් ගණනක් හේතු තිබියදී ඒ අභියෝග ජයගත් නික් අපේ කාලයේ මේ ලොව තුළ සැමට ආදර්ශයකි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av1202266</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නඅලවතුපිටියේ ෂෙල්ටන් දාබරේප්‍රශ්නය – ‘රණවිරු රියල් ස්ටාර්’ වැඩසටහන විකාශය වෙද්දී රාත්‍රී 10.00ට එය නවත්වා ඉංග්‍රීසි ප්‍රවෘත්ති විකාශය කරන්නේ ඇයි? එය ඒ වෙලාවටම ‘චැනල් අයි’ නාළිකාවෙත් විකාශය වෙනවා. එය ප්‍රමාණවත් නොවේද? මෙය ‘රණවිරු රියල් ස්ටාර්’ නරඹන ‘ඉංග්‍රිසි’ නොවන ප්‍රේක්ෂකයන්ට කරදරයක් නොවේද?පිළිතුර – ඔබේ අදහස ඒ පිළිබඳ ජාතික රූපවාහිනියේ අවධානය යොමු වේවා.  දෙමටගොඩ මානෙල් ජයන්තිප්‍රශ්නය – ඉන්දියාවේ භාත්ඛණ්ඩේ සංගීත විද්‍යාලයට ඒ නම ලැබුණේ කෙසේද? භාත්ඛණ්ඩේ යනු කවුරුන්ද?පිළිතුර – එය ආරම්භ කළේ විෂ්ණු නාරායන් භාත්ඛණ්ඩේ පඩිතුමා. ඒ නිසයි ඒ නම දාලා තියෙන්නේ.පිළිමතලාවේ මංජුල පීරිස්ප්‍රශ්නය – ‘කුස පබා’ චිත්‍රපටය නිෂ්පාදනය කිරීමට ලක්ෂ 800ක මුදලක් වැයවී ඇති බව පැවසෙනවා. ඒ ගැන ඔබේ අදහස කුමක්ද?පිළිතුර - මෙහිදී මට මතක් වෙන්නෙ රිචඩ් ඇටෙන්බරෝ ගේ ‘ගාන්ධි’ චිත්‍රපටය ගැන සත්‍යජිත් රායි කියපු කියමනක්. මෙම චිත්‍රපටයට ඩොලර් මිලියන 20ක් වියදම් වූ බව ඇසූ රායි තමාට එම චිත්‍රපටය ඉන්දීය රුපියල් මිලියන 5කින් නිම කළ හැකිව තිබුණු බව කිව්වා.කපුගොඩ මාළිඳ සරත් රණසිංහප්‍රශ්නය – හින්දි තනු අනුව ගැයුණු සිංහල ගී අතරින් ඔබ වඩාත්ම කැමැති ගීතය කුමක්ද?පිළිතුර – එකක් නම් කරන්න බැහැ. අති විශාල සංඛ්‍යාවක් තියෙනවා. විශේෂයෙන් ‘තුෂාරා’, ‘අභිරහස’, ‘හතරදෙනාම සූරයෝ’ වැනි චිත්‍රපටවල ආ ගීතවලට මම හුඟක් කැමැතියි.කෑගල්ලේ රණවීර ලියනගේප්‍රශ්නය – ‘ප්‍රේමය’ ගීතය නම් එහි තනුව ‘විශ්වාසයයි’. ඒ ගැන ඔබේ අදහස?පිළිතුර – ඒක ඇත්ත. විශ්වාසය බිඳුණට පස්සේ මොන ප්‍රේමයක්ද?කුරුණෑගල මල්ලවපිටියේ නිමල් රත්නසිරිප්‍රශ්නය – පසුගියදා පැවැත්වූ ‘රිදී රැයක්’ ප්‍රසංගය ගැන ඔබේ අදහස් මොනවාද?පිළිතුර – මට නම් දකින්න ලැබුණේ නැහැ. ඒත් බලපු අයගේ ප්‍රධාන විවේචනය වුණේ හින්දි සින්දුවලට නැටීමයි.මාතලේ ධර්මා ඒකනායකප්‍රශ්නය - මේ දවස්වල පොත් සාප්පුවල ජාතක කතා පොත උණුකැවුම් වගේ විකිණෙනවලු. ඒවා හාමුදුරුවරුන් අරන් ගිහිල්ලද?පිළිතුර – නැහැ මෙයා. චිත්‍රපට අධ්‍යක්ෂවරුන් අරන් ගිහිල්ලා.රත්නපුර කුරුඳුවත්තේ එච්.වී.චන්ද්‍රසිරිප්‍රශ්නය – එච්.ආර්.ජෝතිපාල ගයන ‘කීවෙමි ඔබ හට සිය දහස්වර’ ගීතයේ පද රචකයා කවුද?පිළිතුර – මං හිතන්නේ චිත්‍රානන්ද අබේසේකර වෙන්න ඕනෑ.රාගම වැලිසර අයිලින් සෝවිස්ප්‍රශ්නය – මිහිරිම ගී රැගත් සිංහල චිත්‍රපටය කුමක්ද? මගේ අදහස නම් ‘මාතලන්’ බවයි.පිළිතුර – එකක් නෙමෙයි මට නම් හුඟක් තියෙනවා. ‘සැනසුම කොතැනද’, ‘සිහින හතක්’, ‘සංගීතා’, ‘කස්තුරි සුවඳ’, ‘වසන්තේ දවසක්’ වගේ චිත්‍රපටවල මිහිරි ගී ඇතුළත් වුණා.මත්තෙගොඩ කිත්සිරි ඒ.මද්දෙවිතානප්‍රශ්නය - සිරිල් හියුමන් හා ඇන්ජලින් ගුණතිලක ගැයූ ‘අඹරේ නැත අද පුන්සඳ’ ගීතයේ පදමාලාව කාගෙද?පිළිතුර – අමරපාල සොයිසාගේමේ සතියේ ඔබත් ප්‍රශ්න එවා තිබුණා. රඹුක්කන පියල් ප්‍රේමතිලක, කටුගස්තොට අශෝකා එස්.බණ්ඩාර, කන්දෙගෙදර කිත්සිරි ගුණසේන, වත්තල හේකිත්තේ ලක්ෂ්මන් රණසිංහ, ගාල්ලේ ආර්.සී.සෝමතිලක, බෙලිගල මනහර මහින්ද වෑකඩ.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av1202267</link>
    <topic>මහත්වරුන්ගේ ක්‍රීඩාවේ ලාංකේය ලකුණ</topic>
    <author>ඉඳුනිල් වීරරත්න</author>
    <content>මහත්වරුන්ගේ ක්‍රීඩාවේ ලාංකේය ලකුණමහත්වරුන්ගේ ක්‍රීඩාවේ ශ්‍රී ලාංකේය සංකේතය ඔහුයි. ලොව හොඳම ටෙස්ට් පිතිකරු ලෙස තෙවරක් ම අංක 01 ස්ථානයට පත්වන්නට තරම් හැකියාවක්, තාක්ෂණයක් ද ඔහු සතු ය. කොලින් කවුඩ්රි දේශනය පවත්වන්නට ආරාධනා කෙරුණු එකම ශ්‍රී ලාංකේය ක්‍රිකට් ක්‍රීඩකයා වන ඔහු චතුර ලෙස ඉංග්‍රීසි භාෂාව හසුරුවමින් අපේ රට ලෝකයේ තව තවත් ඉහළට ඔසවා තබා ගෞරවයක් ගෙන එන්නට තරම් බුද්ධිමතෙක් ද වෙයි. ඒ අන් කිසිවකු නොව ලොව අංක එකේ ටෙස්ට් ක්‍රීඩක කුමාර් සංගක්කාරයි.සංගා මේ දිනවල ඕස්ට්‍රේලියාවේ පැවැත්වෙන ඉන්දියාව, ඕස්ට්‍රේලියාව සහ ශ්‍රී ලංකාව සහභාගි වන කොමන්වෙල්ත් බැංකු කුසලාන තුන්කොන් ක්‍රිකට් තරගයේදී එක්දින ලකුණු දස දහස කඩඉම පසු කරමින් වාර්තා පොතට එක් වන්නේ එම දස්කම කළ ලොව 10 වැන්නා බවට පත්වෙමින්.මෙහිදී සංගා තරග 314 කට සහභාගි වී ලකුණු 9989 ක් ලබා ගනිමින් සිය 315 වැනි තරගය ලෙස පිටියට පිවිසියේ ආරම්භක පිතිකරු තිලකරත්න ඩිල්ෂාන්ගේ දැවී යාම සමඟින්. ඉන්පසු නායක මහේල සමඟ එක් වී 18 වැනි ඕවරයේ 5 වැනි පන්දුවේදී ලකුණු 10,000 සම්පූර්ණ කරගන්නට ඔහු සමත් වෙනවා.සංගා මේ ලකුණු දස දහස ලබා ගැනීමට තරග 315 ක් ක්‍රීඩා කර ඇති අතර, සනත් තරග 337 සහ මහේල තරග 355 ක් ක්‍රීඩා කර තිබේ. ඒ අනුව සංගා ශ්‍රී ලංකාව වෙනුවෙන් වේගවත් ම එක් දින ලකුණු දස දහස ඉක්මවූ ක්‍රීඩකයා බවට පත්වෙයි. මෙය කඩුලු රකින පිතිකරුවකු ලකුණු දස දහස ඉක්මවූ පළමු සහ එකම අවස්ථාව ලෙසින් ද වාර්තා පොතට එක්වනවා.මෙය ලියන මොහොත වන විට සංගා එක්දින තරග 316 කට ක්‍රීඩා කරමින් ඉනිම් 296 කදී ලකුණු 10027 ක් රැස් කර ගෙන තිබේ. ඉනිම් 31 ක් නොදැවී ක්‍රීඩා කර ඇති ඔහු ශතක 12 ක් සහ අර්ධ ශතක 67 ක් ලබා ඇති අතර, 37.80 ක සාමාන්‍යයක් සමඟ 75.33 ක පහරදීමේ වේගයක් රඳවාගෙන තිබේ. කඩුල්ල පිටුපස සිටිමින් රැකගෙන ඇති උඩ පන්දු සංඛ්‍යාව 308 කි. කඩුල්ල බිඳ දමමින් ප්‍රතිවාදීන් දවා ගත් (ස්ටම්ප්) අවස්ථා 79 කි.2000 වසරේ ජූලි 05 වැනිදා පාකිස්ථානයට එරෙහිව ගාල්ලේ දී එක් දින වරම් ලබන සංගා මංගල එක්දින තරගයක් අංක 05 ස්ථානයේ ක්‍රීඩා කරමින් මහේල ජයවර්ධනගේ දැවී යාම සමඟ පිටියට පිවිස මිනිත්තු 65 ක් තුළ පන්දු 55 කට මුහුණ දී හතරේ පහර 4 ක් සමඟින් ලකුණු 35 ක් ලබා ගන්නවා. ශ්‍රී ලංකා ඉනිමේ ලකුණු 65 දී පිටියට පිවිස ලකුණු 131 කදී ඉම්රාන් නසීර් නිසා දුවද්දී දැවී යන සංගා තරගය ජයග්‍රාහී මාවතකට ගෙන ඒමට ප්‍රබල දායකත්වයක් ලබා දුන් නිසාවෙන් මෙම තරගය ශ්‍රී ලංකාව කඩුලු 5 කින් ජයගන්නවා.සංගා සිය 2 වැනි එක්දින තරගයට මුහුණ දෙන්නේ 2000 ජූලි 6 වැනිදා දකුණු අප්‍රිකාවට එරෙහි ගාල්ලේ දී. එහිදී මිනිත්තු 144 ක් තුළ පන්දු 116 කින් හතරේ පහර 11 ක් සමඟ ලකුණු 85 ලබා ගන්නේ ඉනිමේ වැඩිම ලකුණු ලාභියා වෙමින්.මෙම තුන් කොන් තරගාවලියේ අවසන් මහා තරගය පැවැත්වුණේ 2000 ජූලි 14 වැනිදා ආර්. ප්‍රේමදාස පිටියේ දී. එහිදී සංගා ලකුණු 43 ක් ලබා ගත් අතර අර්ධ ශතකය පෙනි පෙනී ජොන්ටි රෝඩ්ස් උඩපන්දුවක් රැක ගැනීමෙන් දැවී යනවා. කෙසේ වෙත් ශ්‍රී ලංකාව ලකුණු 30 කින් ජය ගනිමින් ශූරතාව හිමිකරගත් අතර, සිය පළමු එක් දින තරගාවලියේ දී ම එම ජයග්‍රහණයට ප්‍රබල දායකත්වයක් ලබා දීමට හැකිවීම සංගාගේ ක්‍රීඩා දිවියේ අමරණීය සිහිවටනයක්.එක් දින පිටියේ පළමු ශතකය වාර්තා කරන්නේ 2003 අප්‍රේල් 04 වැනිදා චෙරි බ්ලොසම් සාජා කුසලාන තරගාවලියේ දී පාකිස්ථානයට එරෙහිව යි. එහිදී මිනිත්තු 140 ක් කඩුල්ලේ රැඳී සිට පන්දු 111 කදී හතරේ පහර 9 ක් සමඟින් සංගා නොදැවී තම මංගල ශතකය රැස් කළ නමුත් පාකිස්ථානය කඩුලු 7 කින් ජයගන්නවා. එහෙත් සංගාගේ විශිෂ්ට ශතකය නිසාවෙන් ඔහු තරගයේ වීරයා සම්මානයෙන් පිදුම් ලබනවා.සංගා ගේ හොඳම එක්දින ඉනිම වන්නේ 2005 ඔක්. 31 වැනිදා ඉන්දියාවට එරෙහිව ජායිපූර් හිදී ඔහු නොදැවී ලබාගත් ලකුණු 138 යි. සංගා සිය ශතකය වාර්තා කරන්නේ හයේ පහර 2 ක්, හතරේ පහර 8 ක් සමඟ පන්දු 123 කදී.එක්දින ජාත්‍යන්තර තරගවලදී මෙලෙස දස්කම් දක්වන සංගා වඩාත් වැඩි දක්ෂතාවක් කැමැත්තක් දක්වන්නේ ටෙස්ට් ක්‍රීඩා කිරීමට යැයි පැවසුවහොත් එය අතිශයෝක්තියක් නොවේ.2000 වසරේ ජූලි 20 වැනිදා අකුණු අප්‍රිකාවට එරෙහිව ගාල්ලේ දී ටෙස්ට් වරම් ලැබූ සංගා ශ්‍රී ලංකාවේ 84 වැනි ටෙස්ට් ක්‍රීඩකයායි.සිය පළමු තරගයේ දී අංක 05 ස්ථානයේ ක්‍රීඩා කළ සංගා ලකුණු 23 ක් ලබාගත් අතර බොජේ ගේ පන්දුවක් හමුවේ කඩුල්ල මුවා කිරීමේ වරදට හසුව දැවී යනවා. එහෙත් මහේල සමඟ ඕවර 25.2 කදී 4 වැනි විකට්ටුව සඳහා ලකුණු 81 ක සබඳතාවක් පවත්වමින් මැද පෙළ පිතිකරුවකු ලෙස දිගු ඉනිම් ක්‍රීඩා කළ හැකි බව පෙන්වූ සංගා, ඔහු ක්‍රීඩා කළ 10 වැනි තරගයේදී (2001 අගෝස්තු 14 දා) ගාල්ල ජාත්‍යන්තර ක්‍රීඩාංගණයේදී ඉන්දියාවට එරෙහිව නොදැවී ලකුණු 105 ක් ලබා ගනිමින් සිය පළමු ටෙස්ට් ශතකය වාර්තා කිරීමට සමත් වනවා.එදා මෙදා තුර ගෙවී ගිය වසර 12 තුළදී ටෙස්ට් තරග 106 කට ක්‍රීඩා කර ඇති ඔහු, ඉනිම් 179 කදී නොදැවීම් 12 ක් සමඟ ලකුණු 9347 ක් ලබා ගැනීමට සමත්ව සිටිනවා. 55.97 ක සාමාන්‍යයක් සමඟ 54.37 ක ප්‍රහාර වේගයක් පවත්වාගෙන යමින් ශතක 28 ක් සහ අර්ධ ශතක 38 ක් ලබාගෙන ඇති ඔහු ටෙස්ට් ක්‍රීඩා කරන සෑම රටකටම පාහේ එරෙහිව ශතක රැස් කිරීම ඔහුගේ විශිෂ්ට පිති හරඹයට කදිම උදාහරණයක්.මේ වනවිට ලොව ටෙස්ට් ද්විත්ව ශතක ලාභීන් අතර තුන් වැනි ස්ථානයේ පසුවන සංගා දැනට ක්‍රීඩා පිටියේ රැඳී සිටින ක්‍රීඩකයින් අතරින් පළමු ස්ථානයේ පසුවනවා. මේ දක්වා ටෙස්ට් ද්විත්ව ශතක 8 කට හිමිකම් කියන ඔහු දෙවැනි වන්නේ ටෙස්ට් ද්විත්ව ශතක 12 ක් රැස් කළ සර් ඩ්‍රොන් බැඩ්මන්ට සහ ද්විත්ව ශතක 9 ක් රැස්කළ බ්‍රයන් ලාරාට පමණි.2006 ජූලි 27 වැනිදා දකුණු අප්‍රිකාවට එරෙහිව කොළඹ එස්.එස්.සී. පිටියේ දී ලබාගත් ලකුණු 287 ඔහුගේ හොඳම ඉනිම ලෙස ද සටහන් වනවා. සිම්බාබ්වේට එරෙහිව 270, ද. අප්‍රිකාවට එරෙහිව 232, පාකිස්ථානයට එරෙහිව 230, බංග්ලාදේශයට එරෙහිව නොදැවී 222, ඉන්දියාවට එරෙහිව 219, පාකිස්ථානයට එරෙහිව 211 සමඟ බංග්ලාදේශයට එරෙහිව නොදැවී 200 මේ ද්විත්ව ශතක 08 යි.2011 නොවැම්බර් මාසයේ එක්සත් අරාබි එමීර් රාජ්‍යයේ පැවැති ශ්‍රී ලංකා පාකිස්ථාන ක්‍රිකට් තරග මාලාවේදී ලොව වැඩිම වේගයෙන් ටෙස්ට් ලකුණු 9,000 ඉක්මවූ පිතිකරුවා බවට පත්වෙමින් ලෝක වාර්තාවක් තැබීමට සමත් වූ සංගා මේ හපන්කම කළේ ඉනිම් 172 කින් වීම කැපී පෙනේ. මීට පෙර මේ වාර්තාවට හිමිකම් කීවේ ඉනිම 176 කින් ලකුණු 9000 ලබාගත් ඉන්දියාවේ රාහුල් ඩ්‍රාවිඩ් ය.ජාත්‍යන්තර ක්‍රිකට් කවුන්සිලය විසින් 2011 වසරේ ලොව හොඳම එක්දින පිතිකරු ලෙස තෝරා ගැනුණු සංගාට ලෝක ටෙස්ට් පිලේ නායකත්වය ද හිමිවීම තුළ ශ්‍රී ලංකාවේ ක්‍රිකට් ක්‍රීඩාව ලෝකයේ සෙසු සියලුම රටවල් අභිබවා යාමක් ලෙස හැඳින්විය හැකි ය.2011 සැප්තැම්බර් 16 වැනිදා එස්.එස්.සී. පිටියේ ඕස්ට්‍රේලියාව සමඟ පැවැති තරගයේදී තම 100 වැනි ටෙස්ට් තරගයට අභිමානවත් ව සහභාගි වූ සංගා, ශ්‍රී ලංකාව වෙනුවෙන් ටෙස්ට් තරග 100 කට සහභාගි වූ 5 වැනි ක්‍රීඩකයා ලෙස වාර්තා පොතට ඇතුළත් විය.එහිදී ක්‍රීඩාවෙන් සමුගැනීමට පෙර ටෙස්ට් ලකුණු 10,000 පසු කිරීමත් ශතක 30 ක් සම්පූර්ණ කිරීමත් තම අපේක්ෂාව බව පැවසූ සංගාට ඒ සඳහා ඇත්තේ ශතක 2 ක් සමඟ ලකුණු 653 ක් පමණි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av1202268</link>
    <topic>ආදරවන්තයන්ට තිළිණ කරන ‘ආදරියේ’</topic>
    <author>තුෂාරි වික්‍රමසිංහ</author>
    <content>ආදරවන්තයන්ට තිළිණ කරන ‘ආදරියේ’නිර්මල වූ කලී සුනාමියෙන් තම මව්පියන් අහිමිව මිත්තණිය සමඟ දිවිගෙවන අහිංසක පුවත්පත් විශේෂාංග රචකයෙකි. ඔහුට පෙම්බැඳි අහිංසා ද ඔහුගේ පුවත්පත් කාර්යාලයේ සේවය කරන්නීය. දිනක් නිර්මල අනපේක්ෂිත අයුරින් අප්සාරි නමැති සුන්දර ධනවත් තරුණියගේ මෝටර් රථයේ ගැටෙයි.එතැන් සිට ඉදිරියට කුමක් සිදුවෙයි ද? නිර්මල, අප්සාරි, අහිංසා සහ චේතිය යන ප්‍රධාන චරිත වටා ගෙතෙන ආදරය කුතුහලය කැටිකරගත් ඒ ප්‍රේමණීය කතාවයි ‘ආදරියේ’.සංවේදී ටෙලිනාට්‍යයක් වන ‘ආදරියේ’ ආදර හැඟුම් උතුරා ගිය ආදරවන්තයින්ගේ දිනය දා ස්වර්ණවාහිනිය ඔස්සේ පෙම්වතුන් වෙත තිළිණ කෙරිණි. ප්‍රේක්ෂක හදවත්වලට සමීප වූ ජනප්‍රිය නළුනිළියන් රැසක් රංගනයෙන් දායක වන ‘ආදරියේ’ ටෙලිනාට්‍යය ඔස්සේ ජීවිතයේ සංකීර්ණත්වය තුළ ආදරය, බලාපොරොත්තු, විවිධ වූ අපේක්ෂාවන් සඵල කරගන්නට වෙරදරන නූතන පරම්පරාවේ ජීවන අරගලය මනාව, විදහා දැක්වේ.අධ්‍යක්ෂ තිසුල දීප තඹවිට උපදෙස් දෙමින්සතියේ සෑම දිනකම සඳුදා සිට සිකුරාදා දක්වා රාත්‍රී 7.30ට දිගහැරෙන මෙම ටෙලිසිත්තම අධ්‍යක්ෂණය කරනු ලබන්නේ සම්මානනීය ටෙලිනිර්මාණකරුවෙකු වූ තිසුල දීප තඹවිට විසිනි.අපේ සිනමාවට අභිමානයක් එක්කරමින් සිනමාවේ ප්‍රශස්ත කැමරා අධ්‍යක්ෂකවරයෙකු ලෙස 43 වන හුස්ටන් අන්තර් ජාතික සිනමා උලෙළේ දී ‘බඹර වළල්ල’ චිත්‍රපටය වෙනුවෙන් ජගත් සම්මානයෙන් පිදුම් ලද තිසුල තවත් සම්මාන කිහිපයකින්ම පිදුම් ලැබීමට සමත් විය.සිනමාවෙන් ලද අත්දැකීම් මත පුංචිතිරයේ ද දක්ෂතම අධ්‍යක්ෂවරයකු බවට පත්වූ තිසුල මීට පෙර ‘සඳ නුඹ නම්’, ‘වන්දනා’ වැනි ටෙලි නිර්මාණ අධ්‍යක්ෂණය කරමින් ප්‍රේක්ෂකයා අතර නමක් දිනාගත්තේය. තිසුලගේ නවතම ටෙලි නිර්මාණය වන ‘ආදරියේ’ හී ප්‍රධාන චරිත ලෙස අප්සාරි ලෙසින් නදීෂා හේමමාලිත්, නිර්මල ලෙස ධනංජය සිරිවර්ධනත් අහිංසා ලෙසින් අනර්කලී ආකර්ෂාත් චේතිය ලෙස බුද්ධික ජයරත්නත් රංගනයෙන් එක්වෙති.කොටස් 200කින් සමන්විත වන මෙම ටෙලිනාට්‍යයේ තිර රචනය දක්ෂ පිටපත් රචකයකු වූ රිහාන් රවීන්ද්‍රගෙනි. මීට අමතරව ශ්‍රීමාල් වෙඩිසිංහ, රෙබෙකා නිර්මලී, ගුණවර්ධන හෙට්ටිආරච්චි, කුසුම් පෙරේරා මෙහි සෙසු චරිතවලට පණපොවති.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022610</link>
    <topic>පුවත්</topic>
    <author/>
    <content>පුවත්මැලේසියාවේ ABU ආයතනය හා ශ්‍රී ලංකා රූපවාහිනි සංස්ථාවේ ළමා ඒකකය නිෂ්පාදනය කළ ‘සුපිපි කුසුම්’ ළමා ටෙලිනාට්‍ය ජාතික රූපවාහිනි 30 වන සංවත්සරය නිමිත්තෙන් අනිද්දා (28) ප.ව. 5.00 ට ජාතික රූපවාහිනියෙන් විකාශය වේ.සුරනිමල ජිනේන්ද්‍රසිංහගේ අධ්‍යක්‍ෂණය වන මෙයට පාලිත සිල්වා, දීපානි සිල්වා, සුසන්තා චන්ද්‍රමාලි ප්‍රමුඛ නළුනිළි පිරිසක් රංගනයෙන් දායක වෙති. මෙය ලබන මාර්තු මාසයේදී ජපානයේදී විකාශනය වීමට නියමිත අතර ඉදිරියේදි චීනය, කොරියාව, මැලේසියාව, බෲනායි, තායිලන්තය යන රටවලද විකාශය වීමට නියමිතය.’දෙරණ ලිට්ල් ස්ටාර්’ හතරවැනි වටයේ කොළඹ දිස්ත්‍රික්කය නියෝජනය කළ ළමා ගායක දමිෂ නිල්ෂාන් ඉදිරිපත් කරන ’ගී මියැසිය’ මාර්තු 03 වැනි දින පස්වරු 7.00 ට කොට්ටාව රුක්මලේ මහා විද්‍යාලයීය ක්‍රීඩාංගණයේදී පැවැත්වෙයි.දෙරණ ලිට්ල් ස්ටාර් තරු වන අංජලි, තරුෂි, සතින්දි - සුපුනි – විදුෂා, පූර්ණිමා ද එක්වන මෙම ප්‍රසංගය සංගීතවත් කරන්නේ ලාල් විතානගේ ප්‍රමුඛ සන්ෂයින් වාදක මණ්ඩලයයි. කථනය රෝහිත චතුරංග ගෙනි.මහාචාර්ය එදිරිවීර සරච්චන්ද්‍රයන්ගේ ‘සිංහබාහු නාටකයට අඩසියවසක් පිරීම නිමිති කරගෙන පේරාදෙණි විශ්වවිද්‍යාල කලා මණ්ඩලය ප්‍රකාශනයට පත්කළ මහා නළුවක අඩසියවස - සිංහබාහු ස්වර්ණ ජයන්ති අභිනන්දන විශේෂ කලාපය පසුගියදා එළිදුටුවේය. ආචාර්ය ලියනගේ අමරකීර්ති, අතුල සමරකෝන් සහ සුනිල් වික්‍රමසිංහ සංස්කරණය කළ මෙයට ශාස්ත්‍රීය ලිපි ගණනාවක්ම ඇතුළත් වෙයි.පැරණි හින්දි චිත්‍රපට හා ගීත රසික සමාජයට වසර 10ක් පිරීම නිමිත්තෙන් පැවැත්වෙන පැරණි හින්දි ගීත ඇතුළත් ප්‍රසංගයක් සහ අධ්‍යාපනික වටිනාකමක් ඇති පැරණි ග්‍රැමෆෝන් සහ තැටි ප්‍රදර්ශනයක්, පැරණි ගීත පොත් ප්‍රදර්ශනයක් අද (26) පෙරවරු 9.00ට කොළඹ මහජන පුස්තකාල ශ්‍රවණාගරයේ දී මහාධිකරණ විනිසුරු කුසලා සරෝජනී අබේවර්ධන මහත්මියගේ ප්‍රධානත්වයෙන් නොමිලේ පැවැත්වේ.මොහොම්මද් රෆි, ලතා මංගේෂ්කර්, තලාත් මෙහෙමුද්, ආශා බෝස්ලේ, මන්නාඩේ, මුකේෂ්, ෂම්ශාද් බේගම් ආදී ගායක ගායිකාවන් ගායනා කළ ගීත රාශියක් එදින සරත් ද අල්විස් ගේ සංගීතයෙන් වෙනත් ගායක ගායිකාවන්ගේ හඩින් රසගැන්වෙයි.පද්මසිරි ගමගේ රචනා කොට නිෂ්පාදනය කළ ‘ස්ත්‍රී සහ වයිරා’ නාට්‍යය මාර්තු 10 වැනි දින පස්වරු 6.00ට හැව්ලොක් ටවුන් ලුම්බිණි රඟහලේ දී වේදිකාගත වෙයි. රින්ස්ලි වීරරත්න, මර්සි එදිරිසිංහ ප්‍රමුඛ නළු නිළියෝ රැසක් රඟපාන මෙය ගව ඝාතන විරෝධය තේමා කරගත් නාට්‍යයකි.   රුවන් අඹර’ මුල් ගීතය ගැයුවේ මමයි රූපා ඉන්දුමතීගෙන් ලතා දිසානායකට පිළිතුරු ලබන සතියේ ‘රසඳුනේ’  රන්වල පදනම ඉදිරිපත් කරන ‘මේ අවුරුදු කාලේ’ දැවැන්ත සංදර්ශනය අද (26) සවස 6.30ට අගලවත්තේදී පැවැත්වෙයි.සහන් රන්වල ඇතුළු රන්වල උඩුපිල මෙන්ම ජනනාත් වරකාගොඩ ද සංදර්ශන සඳහා එක්වෙයි. දේශීය ජන ගී, නර්තන, බෙර වාදන, ජන ක්‍රීඩා ආදියෙන් සුසැදි ‘මේ අවුරුදු කාලේ’ ජනප්‍රිය ගීත හා නව ප්‍රාසාංගික ගීත ගණනාවකින් සමන්විතය.සුනිල් තල්ගහගොඩ සහ නිර්මලා තල්ගහගොඩ ඇතුළු නර්තන කණ්ඩායම ඉදිරිපත් කරන ‘රිදම් ඩාන්ස්’ හතරවැනි නර්තන ප්‍රසංගය අද (26) මීගමුවේ මාරිස්ටෙලා ගෘහස්ථ ශාලාවේදී වේදිකාගතවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022611</link>
    <topic>මම කතා කරන්නේ තිත්ත ඇත්ත බව ජනාධිපතිතුමා පවා දන්නවා</topic>
    <author>වසන්ත ජයසිංහ ආරච්චිගේ</author>
    <content>මම කතා කරන්නේ තිත්ත ඇත්ත බව ජනාධිපතිතුමා පවා දන්නවාරන්ජන් රාමනායක1986 දී අතිරේක නළුවකු විදිහට සිය රංග කලා දිවිය ආරම්භ කරමින් දශක කිහිපයක ජනතා ආකර්ෂණය දිනාගත් රංගන ශිල්පීන් අතරට එක්වුණු ප්‍රතිභාපූර්ණ සම්මානනීය රංගන ශිල්පියකු විදිහටයි රන්ජන් රාමනායක අපට මුණගැසෙන්නේ. නළුවකු, ගායකයකු පමණක් නොව විවිධ ක්ෂේත්‍ර ඔස්සේ සිය ප්‍රතිභාව මුවහත් කරන රන්ජන් ක්‍රියාකාරී දේශපාලනයෙත් කැපී පෙනෙන චරිතයක්.පසුගියදා ස්ලීම් නිල්සන් ආයතනය මගින් වාර්ෂිකව පවත්වන මහජන සම්මාන උලෙළේදී වැඩිම මහජන මනාපය සමඟින් පිට පිට පස්වැනි වතාවටත් ජනප්‍රියතම නළුවාට හිමි සම්මානය ලබාගැනීමට රන්ජන් රාමනායකට හැකියාව උදා වුණා.මේ ලැබුණු සම්මානයෙන් ම අපේ කතාබහ ආරම්භ කළොත් හොඳයි කියලා හිතෙනවා.ඒ ගැන බොහෝම සුබවාදීව බලලා නිහතමානීව ඒ සතුට මම භුක්ති විඳිනවා. ඒ වගේ ම ඉතාම ගෞරවයෙන් රටේ ජනතාවට හිසනමා ආචාර කරනවා. මේක මගේ වීරකමක් නොවෙයි. දිගටම මම සම්මාන ලැබුවා. සරසවි සම්මාන උලෙළේ අවුරුදු දහයක් පමණ ජනප්‍රිය නළුවා සම්මානය ලැබුවා.ඒ වගේ ම හොඳම නළුවා සම්මාන ලැබුවා. නමුත් මේ සම්මානය ඊට වඩා වෙනස්. එය කරන්නේ රිසර්ච් කම්පැනි එකක්. ඒකට කාටවත් බලපෑම් කරන්න බැහැ. අල්ලස් දෙන්න බැහැ. මට තියෙන එකම දුක මේවා ගම්වලට ගිහින්නේ අහන්නේ. කවුද මාව තේරුවේ කියලා මම දන්නේ නැහැ. ඉතිං මෙය හොඳ අවස්ථාවක් ඒ හැමෝටම ස්තුති කරන්න.දැන් ඔබ කාලයක් මේ ක්ෂේත්‍රයේ. ඒ වගේ ම සම්මානත් ලබනවා. මෙතැනදී පැහැදිලි වෙන්නේ තවමත් වත්මන් පරපුර ඔබට අභියෝගයක් නෙමෙයි කියල ද?නැහැ පැහැදිලිවම ඔවුන් මට අභියෝගයක්. අද වේදිකාව ගන්න. මොනතරම් දක්ෂයින් බිහිවෙනවද? ධර්මප්‍රිය ඩයස්, සරත් කොතලාවල ඒ වගේ ඉතා ම දක්ෂ පිරිස් ඉන්නවා. මම කියන්නේ එහෙම බිහිවෙන්න ඕන. එහෙම අභියෝග තියෙන්න ඕන. එහෙම වෙලාවට අපි තවත් වර්ධනය වෙනවා රඟපාන්න. ධෛර්යවත් වෙනවා.මෙච්චර කාලයක් ඔය ජනප්‍රියත්වය එක දිගට තියාගන්න මොකක් හරි රහසක් ඔබ ළඟ ඇති කියලා මට හිතෙනවා.මේ රටේ ජනප්‍රිය හා ප්‍රසිද්ධ කියලා දෙකක් තියෙනවනේ. දැන් ජනප්‍රියයි කියන්නේ ජනතාවට ප්‍රියයි කියන එකට. දැන් ප්‍රභාකරන් ගත්තත්, හිට්ලර් ගත්තත්, ඉඩි අමින් ගත්තත් පොඩි විජේ, මරු සිරා ගත්තත් ප්‍රසිද්ධයි. හැබැයි ඔවුන් ජනප්‍රිය නැහැ.ඉන්දියාවේ ජනප්‍රියතම නළුවා රැජිනි කාන්ත් ගන්න. ඔහු අද අවුරුදු 63 ක් වුණත් ජනප්‍රිය නළුවා. ඉතිං මම එය අධ්‍යයනය කරනවා. එක්කෝ ඒක හඳහනේ තියෙන දෙයක් ද නැත්නම් වාසනාව ද කියලා මම එය අධ්‍යයනය කරනවා. අදටත් මම දන්නෑ මට ඔය ජනප්‍රියත්වය තියෙනවද කියලා. ඇත්තටම ඒක මට විශ්ලේෂණය කරන්න හරි අමාරුයි කියලයි හිතෙන්නේ.අද ඔබ ඍජුවම දේශපාලනයට සම්බන්ධව ක්‍රියාකාරී වෙලා ඉන්නවා. ඒක ඔබේ කලා දිවියට බාධාවක් වුණා කියලා හිතෙන්නේ නැද්ද?අනිවාර්යයෙන් ම විශාල බාධාවක්. දේශපාලනයට එන්න ඉස්සරලා මට හෙළ උරුමයේ රසිකයින් හිටියා. ජේවීපී එකේ, පොදු පෙරමුණේ, යූ.එන්.පී. එකේ රසිකයෝ හිටියා. පක්ෂ භේද වලින් තොරව කලාකාරයෙක් හැටියට මට රසිකයෝ හිටියා. නමුත් අද දේශපාලනයත් සමඟ එය වෙන්වුණා කියලා හිතෙනවා.ඒ බව දැන දැනත් ඇයි එහෙනම් දේශපාලනය කරන්නේ.මම දේශපාලනයට අවතීර්ණ වෙන්නෙම තිත්ත ඇත්ත කතා කරන්නෙකු විදිහට. 2000 වර්ෂයේ ඉඳලා මැද පෙරදිග අපේ ශ්‍රමිකයින්ගේ ප්‍රශ්න වෙනුවෙන් මම පෙනී හිටියා. කලාකරුවකු විදිහට මම ප්‍රසංගවලට සහභාගි වුණහම සැබෑ තත්ත්වය දැක්කා. මම ඒ ඇවිත් මාධ්‍යවලට කිව්වා. තානාපතිවරු සමඟ හැප්පුණා. නමුත් එතැනදී ආව ලොකුම චෝදනාව තමයි මේ දේවල් ගැන කතා කරන්න ඔබතුමා කවුද කියන එක. ඔයා නළුවෙක් නේ.රාජ්‍ය තාන්ත්‍රික මැදිහත් වීමකට මොකක්ද ඔයාට තියෙන බලය ඔයා නගර සභාවෙද පළාත් සභාවෙද කියලා මගෙන් අහනවා. එතැනදී මට දැනුණා තනතුරක් නැතුව රාජ්‍ය තාන්ත්‍රික මැදිහත් වීමක් කරන්න අමාරුයි කියලා. ඒ නිසයි බොහෝ දෙනාගේ ඉල්ලීමට හා රට වෙනුවෙන් මම දේශපාලනයට එන්නේ.අද වෙනකොට කලාකරුවන් රැසක් වත්මන් රජයත් සමඟ එකතුව වැඩ කරද්දී ඔබට හිතෙන්නේ නැද්ද ඒ කලාකරුවන් අතරට එකතු වුණොත් හොඳයි කියලා.ඔය ප්‍රශ්නෙට දීර්ඝ පිළිතුරක් මා ළඟ තියෙන්නේ. මම හිතන්නේ මේ ලෝකේ හැමදේම තරාදියක් වගේ වෙන්න ඕන. සමබර වෙන්න ඕන. එක පැත්තකට සියලු කලාකාරයෝ ගියාම ඒක බැලන්ස් වෙනවද? නෙළුම් පොකුණ ගැන සියලු දෙනා හොඳ කියද්දී ඒකේ වැරැදි අඩුපාඩු දකින කොට ඒ ගැන කියන්න කෙනෙක් නැහැ. මම පිළිගන්නවා එය අපේ රටට ලැබුණු හොඳ සම්පතක්. නමුත් අපිට එහි මුදල දරන්න බැහැ. නාට්‍යයක් කරන්න බැහැ. සාමාන්‍ය රසිකයකුට රුපියල් දෙදාහක් දීලා නාට්‍යයක් බලන්න බැහැ.මම හිතන්නේ මේ හැම දේකටම විපක්ෂයක් තිබිය යුතුයි. මම ඒක ඒ කාලේ ඉඳන්ම කළා. මගේ නැන්දා (චන්ද්‍රිකා කුමාරතුංග) ජනාධිපතිකම කරද්දි කට්ටියක් ජනාධිපතිනි කරන දේ අනුමත කරද්දී මගේ නැන්දා විවේචනය කරලා වන්ෂොට් වන් කියලා ෆිල්ම් එකක් කරලා රජ ගෙදරට ගිහින් කිව්වා නැන්දේ ඕක වැරැදියි කලාකරුවන් විදිහට අපිව අවුරුද්දකට සැරයක් ගෙන්නලා කේක් කෑල්ලක් තේ එකක් දීලා සනසලා යවන්න එපා මෙන්න මේ දේවල්වලට මැදිහත් වෙන්න කියලා. මගේ චරිතය එදා ඉඳලම එහෙමයි.මම කවදාවත් මගේ ප්‍රතිපත්ති රූපවාහිනියේ 8.30 බෙල්ට් එකක් ගන්නවත් මෙගා නාට්‍යයක් ගන්නවත් ජනාධිපතිතුමාට කියලා නිෂ්පාදකයෙක් හොයාගන්නවත් මම පාවා දීලා නැහැ. ඒක ජනාධිපතිතුමාත් දන්නවා.දැන් ඔබ නිර්මාණ භාරගන්නවා අඩුයි ද? නැත්නම් ලැබෙනවා අඩුයි ද?ඇත්තටම පසුගිය ටිකේ නිර්මාණ කිහිපයක් ම නොලැබී ගියා මගේ කාර්ය බහුලකමයි දේශපාලනයයි නිසා. කොහොම වුණත් බොහෝ ම නිර්භීත අධ්‍යක්ෂවරු නිර්මාණ අටකට මාව ගත්තා. එයින් දෙකක් රූගත කිරීම් අවසන්. මේ අවුරුද්ද අවසාන වනවිට ඉතිරි නිර්මාණ රූගත කිරීම් අවසන් වේවි.‘පාර්ලිමන්ට් ජෝක්ස්’, ‘වන්ෂොට් වන්’, ‘ලීඩර් වන්’ වැනි නිර්මාණ කළ ඔබ ඇයි දැන් නිහඬ?.කලාකරුවෙකුගේ අතපය බැඳලා දාන්න එපා. ඒක හොඳ වැඩක් නෙමෙයි. වන්ෂොට් වන් මාත් සමඟ ජනාධිපතිතුමා බැලුවේ හිනාවෙවී.එදා ඉඳලම මම තිත්ත ඇත්ත කතා කරන මනුෂ්‍යයෙක් කියලා එතුමා දන්නවා. ඒ කාලේ රැඟුම් පාලක මණ්ඩලයේ හිටියා සෝමරත්න බාලසූරිය කියලා කාටවත් කඩේ යන්නේ නැති ජනතාවට කඩේ යන මහාචාර්යවරයෙක්. ඔහු ඉන්න කාලේ තමයි ‘පාර්ලිමන්ට් ජෝක්ස්’, ‘වන් ෂොට්’ වගේ චිත්‍රපට කළේ. ඔහුගේ මතය වුණේ ඔබ වැරැදි දේශපාලන මතයක් කතා කරනවා නම් ඔයාට ගෙදරට මිනිස්සු ගල් ගසාවි.පාරේ යද්දී අල්ලාගෙන ගහාවි කියලා. නමුත් ජනතාව හොඳින් ඒ නිර්මාණ දෙකම බාරගත්තා. නමුත් ‘ලීඩර්’ චිත්‍රපටය හත් පාරක් කැපුවා දෙපාරක් තහනම් කළා. මම තේරුම් ගත්තා මගේ මතය සමාජ ගත කරන්න අමාරුයි කියලා. ඒ නිසා වෙන අයගේ චිත්‍රපටවල රඟපානවා. නමුත් මගේ දේශපාලන මතය ප්‍රජාතන්ත්‍රවාදී සෙන්සර් බෝඩ් එකක් හා සභාපති කෙනෙක් පත්වුණ දාට හොඳ සිනමා පටයකින් නැවත කියන්න උත්සාහ ගන්නවා. ඒකට ඇති තරම් වස්තු බීජ මා ළඟ තියෙනවා.වසන්ත ජයසිංහ ආරච්චිගේඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022612</link>
    <topic>ක්‍රිකට් ගැන නොදත් අය පවා ලසිත් මාලිංගගේ නම දන්නවා</topic>
    <author/>
    <content>ක්‍රිකට් ගැන නොදත් අය පවා ලසිත් මාලිංගගේ නම දන්නවාෆවුස් මොහොමඩ් ලියනදකුණු අපි‍්‍රකානුසංචාරයක සටහන්  කිම්බර්ලි නුවර සුප්‍රකට ‘බිග් හෝල්’ දියමන්ති ආකරයලෝක සිතියමේ අප්‍රිකානු මහාද්වීපයේ පහළින් පිහිටා ඇති දකුණු අප්‍රිකාව කළු ජාතිකයන්ගේ විශාලතම රට ලෙස හැඳින්වේ. එමෙන්ම අප්‍රිකානු රටවල් අතර පොහොසත්ම රට ලෙසත් සැලකේ. දකුණු අප්‍රිකාවේ මිලියන 50කට ආසන්න ජනගහනයෙන් මිලියන 40ක්ම කළු ජාතිකයෝ වෙති. නමුත් ආර්ථික පරිපාලනය තවමත් රඳා පවතිනුයේ සුළුතරයක් වන සුදු ජාතිකයන් අතය. ලොව වැඩිම අපරාධ සිදුවන රට ලෙස අපකීර්තියට පත් දකුණු අප්‍රිකාවේ සංචාරක ව්‍යාපාරය යම්තාක් දුරකට හෝ තවමත් පවතින්නේ එහි ආර්ථිකය සුදු ජාතිකයන් අත රඳා පැවතීමේ හේතුවෙනි.එරට සුදු ජාතිකයන්ගේ ආගන්තුක සත්කාරයත්, ප්‍රසන්නශීලී භාවයත්, කාරුණිකත්වයත් විදේශිකයන් ආකර්ෂණයෙහිලා වැදගත් සාධකයක් බව පෙනේ. ශ්‍රී ලංකාවේ මෙන් නොව මෙහි මාවත් දිගේ ඇවිද යද්දී මුහුණට මුහුණ හමුවන ඕනෑම කෙනකු ලෝබ නැතිව සිනහවකින් සංග්‍රහ කිරීමටත්, ‘චියර්ස්’ කියා සුබ පැතීමටත් අමතක කරන්නේ නැත. ‘චියර්ස්’ යනු අප්‍රිකානු වදනකි.එය ඉංග්‍රීසියෙන් අප ‘Bye’ යනුවෙන් භාවිතා කරන වදනට සමානය. ජෛව විවිධත්වයෙන් ලොව තුන්වැනි රට වන දකුණු අප්‍රිකාව අතිශයින්ම සුන්දර රටකි. නමුත් එහි සුන්දර බව රැඳී ඇත්තේ සුදු ජාතිකයන්ගේ පරිසරයේ පමණි. කළු ජාතිකයන්ගේ පරිසරයේ ඇත්තේ අපිරිසිදුවූත්, අප්‍රසන්නවූත් කලබලකාරී බවකි. ඊට හේතුවී ඇත්තේ කළු ජාතීන්ගේ බහුතරයක්ම දරිද්‍රතාවයෙන් පෙළීමය.පාල් නුවර මනරම් මිදි වත්තක්එරට උගත් හා ධනවත් ජන කොට්ඨාසය වන සුදු ජාතිකයන් මුළු රටෙහිම ආධිපත්‍ය පතුරවමින් සිටින අතර කළු ජාතිකයෝ ඔවුන්ගේ යටත් වැසියන් හෝ සේවකයන් ලෙස කටයුතු කරති. කළු ජාතිකයන් අතර උගතුන් හා ධනවතුන් සිටිය ද ඒ අල්ප වශයෙනි. විශේෂයෙන් දකුණු අප්‍රිකාව පුරා දක්නට ලැබෙන කම්කරුවන්, කුලීකරුවන්, මෙහෙකාර සේවයෙහි යෙදෙන කාන්තා පිරිමි දෙපක්ෂය අතර කළු ජාතිකයන් මිස එක් සුදු ජාතිකයකු හෝ දක්නට නැත.අතීතයේ දී බ්‍රිතාන්‍ය, නෙදර්ලන්තය, ප්‍රංශය හා ජර්මනියෙන් දකුණු අප්‍රිකාවට සංක්‍රමණය වූ ධනවත් සුදු ජාතිකයන් එරට දුප්පත් කළු ජාතිකයන් තම වහලුන් බවට පත්කොට ගත් බව එහි ඉතිහාසයේ සඳහන් වේ. එසේ ආර්ථිකව හෝ දේශපාලනිකව කිසිදු නිදහසක් නොලැබූ දකුණු අප්‍රිකානු කළු ජාතිකයන් පසුකාලීනව සිය නිදහස උදෙසා සටන් වැදුණු අතර දකුණු අප්‍රිකාවේ හිටපු නායක නෙල්සන් මැන්ඩෙලා ඒ අරගලයේ ප්‍රධානතම චරිතයක් විය.එරට කළු ජාතිකයන්ගේ පක්ෂය ලෙස හඳුන්වන අප්‍රිකානු ජාතික කොන්ග්‍රසය එසේ සිය නිජබිමේ නිදහස වෙනුවෙන් සටන් වැදීමට ගොඩනැඟුණු එකකි.දකුණු අප්‍රිකානු කළු ජාතිකයන්ගේ වීරයකු වන නෙල්සන් මැන්ඩෙලා වසර 27ක් සිරබත් කෑමෙන් අනතුරුව නිදහස ලබා 1994 සිට 1999 දක්වා රට පාලනය කළ අතර එරට තවමත් වීරයෙකි. අප්‍රිකානු කළු ජාතිකයන් ඔහු අමතනුයේ ‘මඩීබා’ යන නමිනි. අප්‍රිකානු භාෂාවෙන් ‘මඩීබා’ යනු සීයාය.වැඩිහිටියන්ගේ සාප්පුවක්’මෙහි ඉන්නේ එක සීයා කෙනෙක් විතරයි. ඒ තමයි මැන්ඩෙලා’. කේප්ටවුන් නුවර කළු ජාතික ක්‍රිකට් නිලධාරියෙක් මා සමඟ එසේ පැවැසීය.අතීතයේ දකුණු අප්‍රිකාවේ පැවැති වර්ණභේදවාදී ගැටුම් හේතුවෙන් ලෝක ප්‍රජාව දකුණු අප්‍රිකාවට විවිධ සම්බාධක පනවා තිබූ අතර ඒ වනවිට සිරගතකොට සිටි මැන්ඩෙලා ප්‍රමුඛ දේශපාලන සිරකරුවන් නිදහස් කරන ලෙස ද එකල රට පාලනය කළ සුදු ජාතිකයන්ට බලකර සිටියහ.දකුණු අප්‍රිකාවේ සැබෑ උරුමක්කාරයන් වන කළු ජාතිකයන්ට දේශපාලන නිදහස ලැබුණේ එලෙසය.නමුත් රටෙහි ආර්ථික නිදහසක් නම් ඔවුන්ට නැත. දේශපාලන නිදහස කෙසේ වුවත් තවමත් කළු ජාතිකයෝ සුදු ජාතිකයන්ගේ වහල්ලුය.වරක් අපගේ නවාතැන් පොළක සුදු ජාතික හිමිකරු සිය ගෙවත්ත පිරිසුදු කිරීම සඳහා පැමිණීමට නියමිත වූ කළු ජාතිකයා ප්‍රමාද වන විට අපට පවසා සිටියේ “මගේ වහලා තවමත් පැමිණියේ නැත” My Slave Has Not Come Yet කියාය.ඒ ජන කොට්ඨාස දෙක අතර ජීවන රටාව ද එකිනෙකට වෙනස්ය. දෙපිරිස අතර රැකියාවේ ස්වභාවයන් මෙන්ම නිවාසවල ආකෘතිය ද වෙනස් මුහුණුවරක් ගත්තකි. සිතුම් පැතුම්, හැසිරීම හා කතාබහ ද එලෙසය. එරට සුදු ජාතිකයන් ඉතා ආචාරශීලී, කාරුණික හා ප්‍රසන්නශීලී අය වන අතර කළු ජාතිකයන් බොහෝවිට රළු ගතිපැවතුම් ඇති කලහකාරී ජන කොට්ඨාසයකි. දරිද්‍රතාව හේතුවෙන් බොහෝ කළු ජාතිකයෝ මංකොල්ලකෑම්වලටත්, විවිධ අපරාධ සිදුකිරීමටත් පෙලැඹී සිටිති.එරට මෙන්ම විදේශීය සංචාරකයන් ද මං පැහැරීමට ලක්වන අවස්ථා එමටය. ලොව වැඩිම අපරාධ සිදුවන රට ලෙස දකුණු අපි‍්‍රකාව ජාත්‍යන්තරයේ අප්‍රසාදයට ලක්වී ඇත්තේ ද එබැවිනි. මෙහි සුදු ජාතිකයන්ගේ සෑම නිවෙසකම පාහේ තාප්පවලට ඉහළින් සවිකළ කණුවලට විදුලි සැර රැහැන් ඇද තිබේ. එය දුටු මාහට සිහිපත් වූයේ අප රටේ අලි ඇතුන් ගැවසෙන මාර්ග දෙපස ඉදිකර ඇති ආරක්ෂිත අලිවැටවල්ය.කේප්ටවුන් නුවර දකුණු අප්‍රිකාවේ සුන්දරම නගරය මෙන්ම ආගන්තුක සත්කාරය අතින් ද ඉදිරියෙන් සිටින නගරය වන්නේය.කේප්ටවුන් නුවර අධිවේගී මාර්ගයක්’ඔබට දකුණු අපි‍්‍රකාවේ වඩාත්ම සුන්දර මිනිසුන් හමුවන්නේ මෙහිදීයි’. අපේ නවාතැන් හිමිකාරිය ජේන් සිය නගරය පිළිබඳව ආඩම්බර වන්නීය.මෙහි අධිවේගී මාර්ගයන් හී නිරන්තරයෙන්ම රිය අනතුරු සිදුවන බැවින් මාර්ගයේ බොහෝ ස්ථානවල ’If you speed, you are a killer’ යැයි සඳහන් දැවැන්ත පුවරු දක්නට ලැබිණි. පාල් ප්‍රදේශයේ දී මා දුටුවේ අති මනරම් දසුන් පෙළකි. කඳුවැටි හරහා පීත්ත පටියක් මෙන් දිස්වූ අධිවේගී මාර්ගයත්, ඊට සමගාමීව දිවෙන දුම්රිය මාර්ගයත් මනස්කාන්ත දර්ශනයක් විය.පාල් යනු කඳුවැටිවලින් වටවූ මිටියාවතකි. එය අතිශයින්ම සුන්දර ප්‍රදේශයකි. එහි දිස්වන ඩ්‍රැකන්ස්බර්ග් කඳුවැටිය දකුණු අප්‍රිකාවේ විශාලතම කඳුවැටිය ද වන්නේය. මෙහි ‘බර්ග්’ (berg) යන වදන බොහෝ ගම් හා නගරවලට යෙදී ඇත. ‘බර්ග්’ යනු අප්‍රිකානු භාෂාවෙන් කඳුවැටිය වේ.’පීටර් මොනවද මේ ‘ඇඩල්ට් ෂොප්’ කියන්නේ? පාල් නුවරට පිවිසෙන විටම දක්නට ලැබුණේ ඇඩල්ට් ෂොප් යනුවෙන් දැක්වුණුු පුවරුවක් සහිත සාප්පුවකි. ඒවායේ ඇත්තේ වැඩිහිටියන්ට පමණක් වෙන්වූ අලෙවි භාණ්ඩ බව අපගේ රියදුරු පීටර් පැවැසීය. ලිංගික ශක්තිය වර්ධනයට අවශ්‍ය විවිධ පානීය වර්ග, වැඩිහිටි චිත්‍රපටි, කොන්ඩම් වර්ග එහි අලෙවි කෙරෙන බැව් පීටර් පැවැසීය. මේ වැඩිහිටියන්ගේ සාප්පු දකුණු අපි‍්‍රකාවේ සුලබව දක්නට ලැබෙන්නකි. ඒවාට අවුරුදු 18ට අඩු අයට ඇතුළු වීමට අවසර නැත. පාල්වල අපේ නවාතැන වූ ‘ෆයිව් කොනිංග්ස්’ හී හිමිකාරිය රෂේල්ට කේප්ටවුන් නවාතැන්පළේ හිමිකරුවන් වන ජොනී යුවළට තරම් ක්‍රිකට් දැනුමක් තිබුණේ නැත.’මම ක්‍රිකට් ගැන මොනවත් දන්නේ නෑ. නමුත් මලිංගව දන්නවා.’ ඇය කීවාය. ඇය ලසිත් මාලිංගගේ නම උච්චාරණය කරනුයේ ‘මාලිංග‘ ලෙස නොව ‘මලිංග‘ ලෙසටය. ඇය පමණක් නොව සෑම දකුණු අප්‍රිකානු ජාතිකයකුම මාලිංගගේ නම උච්චාරණය කරන්නේ එලෙසටය. මාලිංගගේ අපූරු හිසකේ විලාසිතාවත්, පිතිකරුවන් භීතියට පත්කරමින් යෝකර් පන්දු යැවීමේ අසාමාන්‍ය ඉරියව්වත් ක්‍රිකට් ක්‍රීඩාවට ප්‍රිය නොකරන දකුණු අපි‍්‍රකානුවන්ගේ ද මතකයේ රැඳී ඇත. දකුණු අප්‍රිකාව තුළ ලසිත් මාලිංගගේ ජනප්‍රියත්වය කෙතරම්දැයි ඒවා කදිම නිදසුන්ය.පාල් නුවර කඳු ආශ්‍රිතව වගාකොට තිබෙන මිදි වතු දකින විට නිතැතින්ම සිහිපත් වනුයේ හපුතලේ, බණ්ඩාරවෙල කඳුකරයේ තේ වතුය. මෙහි ‘ටිපර්’ රථවල මිදි පටවාගෙන යන අයුරු දකින විට සිහිපත් වන්නේ අපේ රටේ වැලි පුරවාගත් ටිපර් රථය. ඒ අතින් කෙතරම් සශ්‍රීක වුවත් දකුණු අප්‍රිකාවේ අල්ලස් දූෂණ වංචා නම් එමටය. ඒවාට බොහෝවිට හවුල් වන්නේ මුදලට ගිජු කළු ජාතිකයන් බව නවාතැන්පළේ සුදුජාතික හිමිකාරිය කීවාය.’ඊයේ පෙරේදා අපේ හිටපු පොලිස් ප්‍රධානියා අවුරුදු 15කට හිරේ ගියා. මාෆියා කාරයෙක්ගෙන් අල්ලස් ගත්තු වරදට. ඒ මිනිහාත් කල්ලෙක්.’ ඇය පැවසුවාය.දකුණු අප්‍රිකානු ක්‍රිකට් පිලේ හිටපු නායක හන්සි ක්‍රොන්යේගේ භෂ්මාවශේෂ තැන්පත් කර ඇති බ්ලූම්ෆොන්ටේන් නුවර සුප්‍රකට ‘ග්‍රේ’ විදුහල් ස්මාරකය.ජැකී සෙලෙබි නමැති 60 හැවිරිදි කළු ජාතිකයකු වූ එරට හිටපු පොලිස් ප්‍රධානියා මත්ද්‍රව්‍ය ජාවාරම්කරුවකුගෙන් වරින් වර බ්‍රිතාන්‍ය පවුම් අනූඅට දහසක මුදලක් අල්ලස් වශයෙන් ලබා ගෙන ඇත. වසර 4කුත් මාස 9ක් තිස්සේ ඇදී ගිය මේ දීර්ඝ නඩු විභාගයේ තීන්දුව ප්‍රකාශයට පත්වූයේ හිටපු පොලිස් ප්‍රධානියාට වසර 15ක සිර දඬුවමක් අත්කර දෙමිනි.දකුණු අප්‍රිකාවේ නීති කටයුතු පිළිබඳ නගරය ලෙස සැලකෙන (judical Capital) බ්ලූම්ෆොන්ටේන් නගරයට ඊස්ට් ලන්ඩන් නුවර සිට කිලෝමීටර් 560ක දුරින් පිහිටා ඇත. බස් රථයෙන් එහි යාමට අපට පැය 9ක කාලයක් ගතවිය. කඳු දුර්ග පසුකරමින් ගිය ඒ ගමනේ ඇතැම් ප්‍රදේශ අධික ශීතලෙන් යුතු වූ අතර මාර්ගයේ ඇතැම් ස්ථාන දැඩි මීදුමෙන් ද වැසී තිබෙනු දක්නට ලැබිණි. බිලූම්ෆොන්ටේන් හී බහුතර වැසියෝ සුදු ජාතිකයෝ වූහ.ක්‍රීඩාවට නමගිය ඔරෙන්ජ් ෆ‍්‍රී ස්ටේට් පළාතට අයත් බ්ලූම්ෆොන්ටේන් නගරයෙන් ජාත්‍යන්තර ක්‍රිකට් ක්‍රීඩාවට පිවිසි කීර්තිමත් ක්‍රීඩකයෝ බොහෝ වෙති. ඒ අතර දකුණු අප්‍රිකානු පිලේ හිටපු නායකයන් වන කෙප්ලර් වෙසල්ස් හා හන්සි ක්‍රොන්යේට හිමිවන්නේ සුවිශේෂී ස්ථානයකි.කිම්බර්ලි නගරය ජාත්‍යන්තර වශයෙන් ඉතා ප්‍රකට නගරයකි. ලොව වැඩිම දියමන්ති ආකර පිහිටා ඇත්තේ මෙහිය. එපමණක් නොව අතින් හාරන ලද ලොව විශාලතම වළ පිහිටා ඇත්තේ ද කිම්බර්ලි නුවරය. 1871 වසරේ සිට 1914 වසර දක්වා දියමන්ති සෙවීම පිණිස කැණීම් කටයුතු කරන ලද මේ වළ ‘බිග් හෝල්’ (Big Hole) ලෙසින් ලෝ පුරා ප්‍රකටය. ආරම්භක අවධියේ මෙහි කැණීම් කටයුතුවලදී දියමන්ති කිලෝ 2720ක් සොයාගත් බව සඳහන් වේ. අක්කර 42කින් යුත් මේ අති විශාල දියමන්ති ආකරය නැරැඹීමට ලෝ පුරා සංචාරකයෝ දහස් ගණනින් කිම්බර්ලි නුවරට රැස්වෙති.කිම්බර්ලි නුවර සිට ජොහැනස්බර්ග් නගරයට කිලෝමීටර් 490ක් පමණ වේ. බස් රථයෙන් එහි යාමට පැය 6ක පමණ කාලයක් ගතවේ. ජොහැනස්බර්ග් නුවරට ආසන්නයේ දකුණු අප්‍රිකාවේ විශාලතම කළු ජාතික ගම්මානය පිහිටා තිබේ. ‘සොවේටෝ’ නමින් හඳුන්වනු ලබන මේ ගම්මානය හිටපු ජනාධිපති මැන්ඩෙලා මුල් අවධියේ ජීවත් වූ ගම්මානයයි. පසුකලෙක කේප්ටවුන් නුවර ස්ථිර පදිංචියට ගිය ද සිය උපන් ගම්මානයට ඉඳහිට හෝ පැමිණීමට ඔහු අමතක නොකළ බව කළු ජාතික කුලී රථ රියැදුරෙක් පැවැසීය.දකුණු අප්‍රිකාවේ දවාල ඉතා දීර්ඝ එකකි. අරුණෝදය උදාවන්නේ පාන්දර 5ට පමණය. අඳුර ගලනවිට රාත්‍රි 8 පමණ වේ. බ්ලූම්ෆොන්ටේන් නුවර සිටිය දී දිනක් උදෑසන 7ට පමණ මහා මාර්ගය දෙස බැලූ මා හට දක්නට ලැබුණේ දැඩි පාළු ස්වරූපයකි. වාහන ගමන් කළේ ඉඳහිටය. එවැනි වේලාවක ශ්‍රී ලංකාවේ මහා මාර්ගයක දක්නට ලැබෙන අධික වාහන තදබදය හෝ කලබලකාරීත්වය මෙහි දක්නට නැත.සවස 6න් පසුව දකුණු අප්‍රිකාවේ කඩසාප්පු වසා දැමේ. රාත්‍රිය තෙක් විවෘතව පවතින්නේ අවන්හල් සහ බාර් පමණි.ඒවායේ ද දක්නට ලැබෙන්නේ සුදු ජාතිකයන් පමණි. රටේ බහුතරය වන කළු ජාතිකයන්ට සිය නිජබිමේ හිමිවී ඇත්තේ එවැනි ශෝචනීය තත්ත්වයකි. නෙල්සන් මැන්ඩෙලාට පින්සිදු වන්නට යාන්තම් දේශපාලන නිදහසක් අත්කරගත් දකුණු අප්‍රිකානු කළු ජාතිකයනට සිය නිජභූමියේ ආර්ථික නිදහස අත්කර ගැනීම නම් එතරම් පහසු නොවනු ඇත.විශේෂ ස්තූතිය – ‘ලංකාදීප’ පුවත්පතේ ක්‍රීඩා කර්තෘ දමින්ද විජේසූරිය හා ‘දි අයිලන්ඩ්’ පුවත්පතේ ක්‍රීඩා කර්තෘ රෙක්ස් ක්ලෙමන්ටයින් යන මහත්වරුන්ට.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022613</link>
    <topic>‘හිරු දහසක් යට’ හෙට සිට දෙරණ රූපවාහිනියෙන්</topic>
    <author/>
    <content>‘හිරු දහසක් යට’ හෙට සිට දෙරණ රූපවාහිනියෙන්‘හිරු දහසක් යට’ ටෙලි වෘත්තාන්තය හෙට (27) සිට සතියේ සෑම දිනකම රාත්‍රී 8.30 දෙරණ රූපවාහිනියෙන් විකාශනය වෙයි.යුද්ධය නිසා පීඩා විඳි මායිම් ගම්මානයකින් ඉස්මතු වූ මනුෂ්‍යත්වය පිළිබඳ දිග හැරෙන මේ කතා මාලාව ලක්ෂ්මන් පුෂ්පකුමාරගේ තිර රචනයක් සහ අධ්‍යක්ෂණයකි.තම මවගේ සෙනෙහස කුඩා කල දීම අහිමි වූ සුභා තම පියාගේ දෙවන විවාහයේ බිරිඳගේ වධ හිසා මැද ජීවත්වන තරුණියකි. ආදරය, සෙනෙහස කුඩා කලදීම නොලබන ඇය ගමේ මාළු අල්ලා ජීවත්වන වික්‍රම නම් තරුණයකුගේ ආදරයට මැදිව ජීවිතය සොයා අනුරාධපුරයට පලාගොස් ජීවිතය ගැටගසා ගන්නට උත්සාහ දරයි.අනුරාධපුරයේදී සුභා හා වික්‍රමට කළු අයියා නම් අවිවාහක තරුණයකුගෙන් එල්ල වන පීඩන මැද වික්‍රම අතින් කළු අයියා මරණයට පත්වන අතර ඔවුන් පදවියට එන්නේ එල්ල වන පීඩන දරා ගැනීමේ අභියෝගයෙනි. සිංහල හා දෙමළ මිනිසුන් සමඟ එකට ජීවත්වන ඔවුන්ට ඒ වන විට කොටි ත්‍රස්තවාදීන් ගෙන් විටින් විට ප්‍රහාරවලට ලක්වන්නට සිදුවන අතර එම ප්‍රහාරයකදී වික්‍රමට ඊට මැදිවන්නට සිදුවෙයි.වික්‍රම මියගියා යැයි සිතු සුභා කැලයට පැන යන අතර ඉන්පසු ඇය ජීවිතයේ විවිධ පීඩන හා අභියෝගවලට මුහුණ දීමට පටන්ගනියි. අනපේක්ෂිත ලෙස ඇයට මුණගැහෙනදෙමළ දියණියක හා සිංහල පුතකුට මව වෙන්නට සුභාට සිදුවෙයි. එහෙත් ජීවිතය අතහැර නොයන ඇය රණවීර නම් තරුණයකු හා නැවත විවාහ වන අතර දරු දෙදෙනාත් සමඟ ගැටුම් රැසකට මුහුණ දෙයි.එහෙත් ත්‍රස්ත ප්‍රහාරයෙන් වික්‍රම මියගොස් නොමැති අතර ඔහු සුභාව සොයා යන්නට උත්සාහ දරයි. ඒ වන විටත් සුභා රණවීරත් සමඟ ජීවිතයේ විවිධ අභියෝගවලට මුහුණ දෙමින් සාර්ථක කාන්තාවක් බවට පත්වෙයි. වික්‍රම ද සුභාට නොදැනීම ජිවිතය පටන්ගන්නා අතර ඔහු ද ධනවතකු බවට පත්වෙයි.ආදරය සෙනෙහස නොලැබුණ තැන ජීවිතයට ඒ ආදරය සොයා ගිය සුභා ජීවිතයේ විවිධ අභියෝග ගැටුම් තාඩන පීඩන ගැරවුම් වලට ලක්වෙමින් අවසානයේ ඇය නිර්ධන පන්තියෙන් නැගිට ඇය මර්දනය කරන්නට තැත් කළ සියල්ලන්ට අභියෝග කරයි.ඒ ඇය තෝරාගන්නා එක්තරා මාවතක් ප්‍රයෝජනයට ගනිමිනි. එතැන් සිට සුභාගේ ජීවිතයට කුමක් වෙයි ද? ඇය තෝරා ගන්නා මාවත කුමක් වෙයි ද? වික්‍රමට, රණවීරට, දරුවන්ට කුමක් වෙයි ද?හෙට ඔබ අතරට එන ‘හිරු දහසක් යට’ මේ ප්‍රශ්නවලට පිළිතුරු සපයන්න සූදානම්.ජනපි‍්‍රය නිළි නිල්මිණි තෙන්නකෝන් සුභා ගේ චරිතයට පණ පොවන අතර ජනක කුඹුකගේ, චින්තන කුලතුංග, ජී. ආර්. පෙරේරා, උපාලි කීර්තිසේන, මියුරි සමරසිංහ, සමදරා ආරියවංශ, ඇතුළු තවත් ජනපි‍්‍රය නළු නිළියන් රැසක් ‘හිරු දහසක් යට’ රංගනයෙන් පෝෂණය කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022614</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිගෙ විතරක් නෙවි, කාගෙ කාගෙත් මොළේ කොලොප්පන් වෙන ජාතියේ සීන්ස් තමයි මේ දවස්වලහැමතැනම සිද්ධ වෙන්නෙ. ආර්ට් ෆීල්ඩ් එකේ, සිනමා, ටෙලි ඩ්‍රාමා, ඩ්‍රාමා ෆීල්ඩ්ස්වල විතරක් නෙවි, පොලිටිකල් ෆීල්ඩ් එකෙත් මේ කාලෙ සිද්ධවෙන දේවල් දිහා බලාගෙන ඉන්න කොට, දකින කොට, ඇහෙන කොට, මෙයාලා විජේ මල්ලිට නම් මතක් වෙන්නේ අර රූකාන්ත ළමයගෙ ෆේවරිට් හිට් එකම තමයි. දන්නවනේ මොකක්ද කියලා, ජීවිතේ සුන්දර ද මෙතරම්. සුවඳ දැනී දැනී දැනෙනවා දැනි දැනී ඊ ඊ දැනෙනවා. ජෝක් එකට නෙවි විජේ මල්ලි මේ අහන්නෙ ෆුල් සිරාවට. ජීවිතේ සුන්දර නැද්ද මේ දවස්වල?ටෙලි නිළි පොරවල් ටීවී ලයිව් ෂෝස්වලට ඇවිත් කකුලක් පිට කකුලක් දාගෙන අපේ රටේ ප්‍රොස්ටිටියුෂන් ජොබ් එක ගැනයි, ටෙලි ප්‍රොස්ටිටියුට්ස්ල ගැනයි දීපු පොර ටෝක්ස්වලට මීඩියා කට්ටිය රිටර්න්ලියපුවට. විශේෂයෙන් ඉන්ටර්නෙට් කොමෙන්ට්ස්වලට තදවෙලා ද කොහේදෝ මොන මොනවද විකාර කතා ටිකක් කියවල තියෙනව විජේ මල්ලි දැක්කෙ වීක් එන්ඩ් මීවිත පිරුණු ටැබ්ලොයිඩ් ඉන්ටවීව් එකක. නියමයිනේ ළමයගෙ උත්තර. ලයිව් එකේ දීපු ඉන්ටර්වීව් එක එඩිට් කරලා වෙනස් කළා කියල කියන්නෙ. හරිහමන් දේවල් දන්නෙ නැතුව අනම් මනම් කියන්න යන්න එපා. මීඩියා කට්ටිය මේ වගේ දාර්ශනික ඉන්ටවීව්ස් දෙන ඇක්ට්‍රසස් නංගිලා ගැන.මීඩියා කට්ටියට ඕන ගමේ ගොඩේ සිරිපාලල ගැන ලියන්න නෙවිලු මේ ගොල්ලො වගේ නිව්ස් මේකර්ස් ගැනලු ලියන්න ඕන. එහෙම ලිව්වම තමයිලු ඔය ටැබ්ලොයිඩ්ස්, ටීවී ලයිව් ඉන්ටර්වීව්ස් නැගල යන්නෙ. හිහ්. හිහ්. මාධ්‍යයෙන් කුණු අවුස්සන කතාවකුත් ගෑනු ළමය කියල තිබුණෙ. ඒක නම් ඇත්ත නේන්නම්. කුණු තිබුණොත් නේ අවුස්සන්නෙ. ඔය ජාතියෙ කුණු ගැන අපේ රටේ කියවන්න කට්ටිය කැමැති තමයි, කවුරු වුණත් කෑම කනකොට අනිත් හැමදේටම වැඩිය රස කරල කන්නෙ කුණු කරවල කෑල්ලක් අහුවුනාමනේ. එයාගෙ උත්තර ගැන අපි කලබල නොවී බලමුකො මේ දවස්වල ඔළුව හොල්මන් වෙන සීන්ස් ගැන.ඔයගොල්ලො දන්නවද මේ අපේ ධර්ම රාජ්ජයේ ඉන්න සාදුලට තියෙන නා නා ප්‍රකාර ප්‍රජෙක්ට්ස් ගැන. විජේ මල්ලි කියන්නෙ ඔය ධර්ම සංගායනා වගේ වැදගත් දේ ගැන එහෙම නෙවි. දැන් ඉන්න හුඟක් සාදුලට මීඩියා එකට සම්බන්ධ වැඩ කෝටියයි. පන්සලේ හිටපු දායක දායිකාවො වෙනුවට උන්නාන්සෙලගෙ අලුත්ම ක්ලයන්ටෙල් (cliental) එක තමයි ටීවී බලන ඕඩියන්ස් එක. නිව්ස් පේපර්ස් කියවන රීඩර්ෂිප් එක. ප්‍රොජෙක්ට්ස් ඔක්කොම ඉස්සර වාගේ පන්සලේ බණ අහපු දායක දායිකාවන්ට නෙවි. ඊයෙ පෙරේදා විජේ මල්ලිට මීට් වුණා පරණ යාළු කපල්ස් එකක්. දෙන්නගෙ ෆැමිලි ලයිෆ් අප්සෙට් ගහල කාලයක් බව විජේ මල්ලි දැනන් හිටියා. නිකමට ඇහුවා කොහේද ගියේ කියලා.එතකොට ඩබල කියනවා, අපි මේ රෙවරන්ඩ් ළඟට ගියානේ කවුන්සිලින් කරන්න. මල් හතයි නේද අලුත්ම ප්‍රොජෙක්ට්ස්. ඉතින් මොකද උන්නාන්සෙ දෙන්නට කිව්වෙ කියල ඇහුවම ලේඩීස් ඩයල් එක මෙහෙම කිව්වා. අනේ විජේ මල්ලි, හාමුදුරුවන්ට අපේ ප්‍රොබ්ලම් එක අහුවුණේ නෑ. කවුන්සිලින් කිව්වාට ඒකෙ සයන්ස් එක උන්නාන්සෙ දන්නෙ නෑ විජේ මල්ලි. අපි දෙන්න බැඳල අවුරුදු තුනක් වෙනවා දරුවො නෑ. මම ඔයාගෙ යාළුවට කිව්වෙ සයිකෑට්රිට් කෙනෙක් හරි ස්පෙෂලිස්ට් සර්ජන් කෙනෙක් හරි ළඟට යමු කියලා.කෝ ඇහුවයැ. කවුදෝ දීපු ලණුවක් කාලා. වෙලාවකට මට හිතෙනවා ඩිවෝස් එකක් අරගෙන සෙපරේට් වෙන්න කියලත්. මොකටද වද විඳ විඳ ඉන්නෙ කියලා. විජේ මල්ලිගෙ හිතත් ඩග් ගාලා උණුවුණා තමයි. එහෙම සෝකෙන් ඉන්නකොට තමයි විජේ මල්ලිට මතක් වුණේ ඩිවෝස් කේස් එකක් නම් මේ දවස්වල ලෝයර්ස්ල ළඟට යන්නෙ නැතුව ඕනම ඇඩ්වයිස් එකක් ෆී‍්‍ර ඔෆ් චාර්ජ් දෙන ඩබලක් ඉන්නව නේද කියල අපේ ටෙලිවිෂන් චැනල් එකකයි, සිනමා ටැබ්ලොයිඩ් එකකයි. විජේ මල්ලි අර ෆෙ‍්‍රන්ඩගෙ වයිෆ්ට කිව්වෙ, වැඩේ ඩිවෝස් කේස් එකකට යන්න තරම් සීරියස් නම්, ඕන්න නියම කන්සල්ටන්ට් කෙනෙක් ඉන්නවා ෆිල්ම් ටැබිලොයිඩ් එකක.ලස්සන ලේඩීස් කෙනෙක්, එයාට ලියල බලන්න කියලා. ඩිවෝස් කේස් එකක් නම් එයා ෂුවර් එකටම එක්ස්පර්ට් ඇඩ්වයිස් එකක් දෙයි කියාල. අනිත් කන්සල්ටන්ට් ඉන්නේ ටීවී එකේ. එයා ඩිවෝස් එක ගැන නම් ඒක ගැන, එහෙම නැතුව ළමයි හදාගන්න සීන් එක නම් ඒක ගැන වුණත් නියමෙට ඇඩ්වයිස් කරාවි කියලා. මේ දෙන්නම, ඩිවෝස් ගැන ළමයි හැදිල්ල ගැන ළමයි එක්ක රීමැරේජ් වගේ ස්පෙෂලයිස්ට් සබ්ජෙක්ට්ස් ගැන මාර එක්ස්පීරියන්ස් එකක් තියෙන නිසා ඔය කවුන්සිලින් වැඩ අත්ඇරල දාන්නයි දැන් තියෙන්නෙ කියලයි විජේ මල්ලි කිව්වෙ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022615</link>
    <topic>සඟවා ගනු නොහැක බණ්ඩාර පිළිබඳ මතක</topic>
    <author/>
    <content>සඟවා ගනු නොහැක බණ්ඩාර පිළිබඳ මතකස්වාධීන රූපවාහිනිය නැවත වරක් ඇවිදින දිනපොතෙන් ලකුණක් ගනී! මා එසේ කියන්නේ මීට පෙර ද ඉන්ද්‍රසිරි සුරවීර මෙහෙයවන “සංහිඳ’ නමැති අගනා වැඩසටහනෙන් ‘සාලි මාස්ටර්’ ගැන කළ කතිකාව අගයන්නට වූ බැවිනි. මෙවර ඔවුන් ලකුණු ගන්නේ අපේ නව පරපුර නාමකායෙන් පවා නොදන්නා නමුදු ලංකාවේ බිහිවූ, නැවත නොබිහිවන විශිෂ්ටතම නිවේදකයා ලෙස මා සලකන බණ්ඩාර කේ.විජේතුංග ගැන කළ ‘මතක වත’ පිළිබඳවය.70 දශකයේ මාධ්‍ය ක්‍ෂේත්‍රයට පිවිසි අප වැන්නවුනට දැනෙන පරිදි, බොහෝ නිවේදක නිවේදිකාවන් වැඩසටහනට පෙර ගෙදර වැඩ (Home Work) කරනවා ප්‍රමාණවත් නැත. අදට සාපේක්ෂව සුරවීර යනු වයසට වඩා වැඩ පෙන්වන නිවේදකයෙකි. එහෙත් ඔහු ද බණ්ඩාර ගැන කර තිබූ ගෙදර වැඩ ප්‍රමාණය ලකුණු දීමට තරම් ප්‍රමාණවත් නොවුණත් ඔහුගේ සංහිඳේ ‘බණ්ඩාර සංකථනයට’ අමතර ලකුණක් හිමිවන්නේ එබඳු විශිෂ්ටයින් පිළිබඳ මතක, ඔහු හා සමීප සන්ථවයන් පැවැත්වූවන්ට පවා අමතකව ගොස් ඇති බවක් පෙනෙන හෙයිනි.බණ්ඩාර ගැන කතාකරන්නට පැමිණියවුන් අතර ඔහු බිරිය කල්‍යාණි සහ සොයුරිය ඉවත් කළ නොහැකිය. එහෙත් දියණිය “ඉන්දීවරී” (‘ඉන්දීවරීයේ හඬනු එපා’ ගීතයේ තේමා චරිතය) එහි නොසිටීමේ පාඩුව අපට බොහෝ දැනුණි.මහැදුරු සුනන්ද මහේන්ද්‍රයන් සහ අපගේ සුමිතුරු ගේය පද රචක – ප්‍රියානන්ද විජේසුන්දරයන් මෙම වැඩසටහනට අනුචිතයින් යැයි අපි නොසිතමු. එහෙත් බණ්ඩාර කේ.විජේතුංග ගැන කෙළින් කතාකරන්නට වඩා සුදුසු පුද්ගලයින් කීප දෙනකුම ‘සංහිඳට’ මඟ හැරී ඇත. මගේ යෝජනාවට අනුව නම් ආචාර්ය ධර්මසේන පතිරාජ, ඩබ්ලිව්.ජයසිරි සහ සමන් අතාවුදහෙට්ටි ඉන් ප්‍රමුඛයන්ය. ඩී.බී.නිහාල්සිංහයන්ට ද, බණ්ඩාර ගැන අප නොදන්නා බොහෝ දේ කතා කරන්නට තිබුණේ යැයි මට සිතේ. (මෙතැනදී සිදුව ඇත්තේ ‘හෝම් වර්ක්’ යම් තරමක කළත් ‘පාස් පේපර්ස්’ හරියාකාරව ලබා නොගැනීමේ ප්‍රශ්නයැයි සිතමි!) බණ්ඩාරගේ ගීත පොත අත තබාගෙන කතාකරන්නට සුරවීර සොයුරාට සිදුවූයේ එහෙයිනි.බණ්ඩාර නමැති කලාකරුවා සහ මිනිසා ගැන කතාකරන්නට ඉතාම සුදුසු පුද්ගලයින් තිදෙනා අද ජීවතුන් අතර නැත. ඒ සුගතපාල ද සිල්වා සරච්චන්ද්‍ර සමරක්කොඩි සහ ටයිටස් තොටවත්තයන්ය. මා එසේ කියන්නේ ඔවුනට තම අපූරු යහළුවා පිළිබඳ කෝණ තුනකින් (3 P.O.V.S) දැකිය හැකිව තිබූ බැවිනි.කෙසේ වෙතත් අපගේ භාග්‍යයකට මෙන් බණ්ඩාර කේ.විජේතුංග නැමැති ගීත රචකයා ගැන කතාකරන්න ශ්‍රී ලංකාවේ සිටින ඉතාම සුදුසු පුද්ගලයින් දෙදෙනා වන වික්ටර් රත්නායකයන් සහ සංගීත් නිපුන් සනත් නන්දසිරි ශ්‍රීමතුන් දෙදෙනා ‘සංහිඳ’ට ඇරැයුම් ලැබ තිබීම ඉතා අගනේය.සෑම මිනිසෙකුගේ මෙන්ම බණ්ඩාරයන්ගේ ද ජීවිතයේ ‘පරිච්ඡේද’ ගණනාවක් වූ අතර ඔහුගේ අවසාන පරිච්ඡේද සමාජ විරෝධීය. ඛේදනීය රිද්මයකින් යුතු විය. අති සංවේදී මිනිසෙකු වීමට ඔහුගේ ජීවිතයේ අවසාන ‘කාල පරිච්ඡේදය’ ශෝචනීය වීමට හේතුවීද?බණ්ඩාර හුදු බොහීමියානුවෙකු කිරීමට සාහසික වීමට පෙර ඔහුගේ කලාව, ඔහුගේ ජීවන දෘෂ්ටිය, ඔහුගේ සාමාජයික - දේශපාලනික පරිසරය නව කියැවීමකට ලක්කිරීම වඩා ඵලදායක යැයි සිතමි. එවැනි ඉඟියක්වත් දීමට ‘සංහිඳ’ සංවාදකයිනට නොහැකිවීම කනගාටුවකි.එම සංවාදයේ කිසියම් තැනකදී බණ්ඩාරගේ බිරිය කල්‍යාණි ‘පොයෙටික් ලයිසන්’ යන වචනය භාවිත කළ නමුදු, අනෙක් විද්වතුනගේ අවධානයට ලක් නොවුණි. ඇත්තෙන්ම ඇය කියූ ආකාරයටම බණ්ඩාර කේ.විජේතුංග නමැති චරිතය විග්‍රහ කළ යුත්තේ ‘පොයෙටික් ලයිසන්ස් (Poetic Licence) නොහොත් ලෝකය දකින්නට කවියා සතු වරමද (කිවිවරම හෝ කව්ලැකිය) භාවිතයට ගනිමිනි.අවසාන කාලයේ, බණ්ඩාරගේ ඇඳ අසල ආතර් සී.ක්ලාක්ගේ අස්සනින් යුතු විද්‍යා ප්‍රබන්ධ කීපයක් විය. මම ඒ පිළිබඳ විමැසීමි.”විශ්වය ගැන කියවන කොට, බණ්ඩාර කියන මනුස්සයා ඒකේ දූවිලි අංශුවක් තරම්වත් නෑ නේද කියල මට හිතෙනවා. එතකොට මට ලොකු සැහැල්ලුවක් දැනෙනවා.”බණ්ඩාර උපහාසාත්මක සිනාවකින් යුතුව පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022616</link>
    <topic>ගීතවලට සමීක්ෂණ මණ්ඩලයක්</topic>
    <author>ජෝජ් රොබ්සන් ද සිල්වා</author>
    <content>ගීතවලට සමීක්ෂණ මණ්ඩලයක්අජන්තා රණසිංහ”ගීත සමීක්ෂණ මණ්ඩලයක අවශ්‍යතාව මීට බොහෝම කලින් අපි පෙන්වා දී තිබුණේ. මළ ජරාවක් ලියලා තනුවක් දාලා ඕනෑම ජරා යකෙකුට වුණත් ගායනා කරන්න සහ මාධ්‍යවලින් ප්‍රචාරය කරගන්න පුළුවන් කාලයක් නේ පසුගිය කාලය පුරාම පැවතියේ. ඒවා ‘අපභ්‍රංශ ඉපදවීම්’ මිස නිර්මාණ නොවේ. මෙය අතිශයින්ම කාලෝචිත පියවරක්. (ඒ වචනය එහෙමම පළ කරන්න). මේ නුවණ පහළවීම ගැන මම පුදුමාකාර ලෙස සතුටු වෙනවා. මෙම සමීක්ෂණ මණ්ඩලයට සුදුස්සන් පත්කරන්න ඕනේ. මම මගේ ආශිර්වාදය මේ අවස්ථාවේ එයට පළ කරනවා.”අමරසිරි පීරිස්”ගීත සමීක්ෂණ මණ්ඩලයක් බිහි කිරීම ඉතාම හොඳ තීරණයක්. පසුගිය කාලය පුරාම ගුවන් විදුලි නාළිකා බොහෝමයකින් කළේ අනාගත පරම්පරාව නොමඟ යවන ආකාරයේ ගීත ප්‍රචාරය කිරීමයි. මේ සමාජයේ යහපත් ගුණධර්ම කනපිට හරවන නාළිකාවල කුණු වහගන්න ඉඳහිට හොඳ ගීත ප්‍රචාරය කෙරුණට ඉන් පලක් වුණේ නැහැ.ඔය අදහස හැත්තෑව දශකයේදී එවකට අගමැතිනියව සිටි සිරිමාවෝ බණ්ඩාරනායක මැතිනිය විසින් ද ක්‍රියාත්මක කරවපු අදහසක්. ඒ නිසා හැත්තෑව දශකයේ දී ගුවන්විදුලියෙන් ගුණාත්මක ගීත බිහිවුණා. ඒවා අදත් පවතිනවා. අද මේ කාලයේ තරුණ පරපුර අලුත් දේ කරනවා. එම නිසා මේ කාලයේ නිර්මාණ පිළිබඳ හිතන්න පුළුවන් විද්වතුන් මෙම සමීක්ෂණ මණ්ඩලයේ සාමාජිකයන් ලෙස පත් කරනවා නම් මෙය වඩාත් ඵලදායී වනු නිසැකයි.”උරේෂා රවිහාරිඅවසාන වශයෙන් ගායන ශිල්පිනී උරේෂා රවිහාරි ද අප සමඟ සිය අදහස් පවසන්නට මෙසේ එක්වූවාය.”ඇත්තටම අපේ ගීතවලට ප්‍රමිතියක් අවශ්‍යයි. දැන් ඇහෙන හරසුන් ගීත ප්‍රමාණය වැඩියි. තවමත් අපිට වැඩිපුර රසවිඳීන්න තියෙන්නේ හැත්තෑව දශකයේ ගීත පමණයි. එම ගීත එදා සමීක්ෂණ මණ්ඩලයකින් අනුමැතිය ලබා ප්‍රචාරය වූ ගීත. ගීත ක්‍ෂේත්‍රයේ දැනුමැති ජ්‍යෙෂ්ඨ විද්වතුන් අලුත් සමීක්ෂණ මණ්ඩලයේ සාමාජිකයින් වෙනවා නම් හොඳයි.අලුත් පරම්පරාවේ නිර්මාණකරුවන්ට ආදර්ශයක් වෙන්න සහ ප්‍රමිතියක් ඇතිව ගී නිර්මාණය කරන්න යොමු කිරීමක් එමඟින් සිදුවේවි. එවැනි සමීක්ෂණ මණ්ඩලයක් ඇති කිරීම ගීත කලාව වෙනුවෙන් ගන්නා වූ යහපත් පියවරක් කියා මම හිතනවා.”මනුරංග විජේසේකර’රම්බරි’ සහ තහනමට ලක් වූ ක්‍රිකට් ගීතය ඇතුළුව නිතරම ආන්දෝලනයට තුඩු දුන් ගීත කිහිපයක්ම පද රචනය කළ මනුරංග විජේසේකර චෝදනාවට ලක් වී ඇති මෙම ගීතයේ (‘ටිකෙන් ටික’) පද රචනයෙන් ද දායක වී ඇති හෙයින් මෙහිදී ඔහුගේ අදහසට ද ඉඩ දෙමු.”මම උභය කුල පාර්ශිකවම බෞද්ධයෙක්. මම මේ ගීතයේ පද රචකයා වශයෙන් වගකීමෙන් යුතුව ප්‍රකාශ කරනවා ඔය චෝදනා කරන පුද්ගලයින්ට මෙහි පද රචනය නැවත විමසා බලන්න කියලා. මෙය මංගල දිනයක මධුසමයට සම්බන්ධ සංකල්පනාවක් නොවේ. රූප රාමුවල තරුණයෙකුගේ පපුවට තරුණියක හිස තබාගෙන සිටින දර්ශනය කාමුක දර්ශනයක් නොවේ.”ගීත සමීක්ෂණයට මණ්ඩලයක් බිහිවීම කාලෝචිතයි. තරුණ අංකුර කලාකරුවන් තේරුම් ගන්න පුළුවන්, මධ්‍යස්ථ මතධාරි, සංගීත කුලකයන් සියල්ලටම නිවැරදි ක්‍රමවේදයක් අනුගමනය කරන සාමාජිකයින්ගෙන් යුතු විනිශ්චය මණ්ඩලයක් වෙනවා නම් අපි කාටත් යහපතක් සිදුවේවි එමඟින්. ගීත නිර්මාණයේදී දැන් තිබෙන මේ වල් බූරු නිදහස ඕනේම නැහැ.”  - ගයාන් පෙරේරා”අපිට කරන චෝදනාවලට කිසිදු පදනමක් නැහැ. ‘භවතු සබ්බ මංගලම්’ ගාථාව අපි රැප් කර ගායනා කරලා නැහැ. අපි එම ගාථාව රැප් කර ගයා ඇති බව කවුරුන් හෝ චෝදනා කරනවා නම් ඔහු ‘රැප්’ නොදන්නා පුද්ගලයෙක් වෙන්න ඕනේ. දෙවනුව සහ තෙවනුව අපිට කරන චෝදනා ද පටු මානසිකත්වයකින් අන්තගාමීත්වයකින් කරන චෝදනා බව කිව යුතුයි. මේ ගීතයට අයත් රූප රාමුවල කාමුක රූප රාමු කිසිවක් යොදා ගෙන නැහැ. ඒ වගේම කතෝලික අන්තවාදීන් පිරිසකගේ නිර්මාණයකුත් නොවේ මේ ගීතය. මගේ අම්මා මෙන්ම මේ ගීතයේ පද රචනයෙන් දායක වූ මනුරංග විජේසේකරත් බෞද්ධයෝ. අපි ආගම්, ජාති, කුල භේද සලකා නිර්මාණ කරන්නේ නැහැ.””අපේ රටේ එදිනෙදා අපි දකින අහන දේ තමා අපි නිර්මාණයෙන් ඉදිරිපත් කෙරුවේ. මේ රටේ බෞද්ධ සමාජයේ විවාහ මංගල උත්සවවලදී මෙම ගාථාව යොදා ගන්නවා ආශිර්වාද කරන්න. එය එලෙසම ගීතයටත් යොදා ගත්තේ නිර්මාණය ජනතාවට සමීප කරවන්න මෙන්ම නිර්මාණයට සජීවී බවක් එක් කරන්න.මේ ගීතය මධුසමයට කිසි ලෙසකින් සම්බන්ධ නැහැ. රූප රාමුවලින් ප්‍රකාශ කෙරෙන්නේ ආශිර්වාද ගාථාව පසුබිමෙන් ගැයෙද්දී මානාලයාට ඔවුන් ආදරය ජයගත් අයුරු සහ මුහුණ දුන් ගැටලුවක් විසඳා ගත් අයුරු සිහිපත් වීමයි. මනාලයාට ඒ අවස්ථාවේ හැඟෙන අයුරු ප්‍රකාශ කෙරෙන අයුරු රූප රාමු යොදා ගත්තා මිස අන්තගාමී සුළු පිරිසක් ඔය කරන චෝදනා අයුරු මධුසමයකට සම්බන්ධ කාමුක රූප රාමු අපි මේ ගීතයේ රූප රචනයේ දී යොදා ගෙන නැහැ.””අන්තගාමී එක්තරා ගුවන්විදුලි නාළිකාවකත්, වෙබ් අඩවියකත් සහ සුළු පිරිසකගේත් මෙය බරපතළ චෝදනාවක්. ඔවුන්ගේ උවමනාව ආගම් භේදයෙන් මිනිසුන් කුපිත කරවීම විය හැකියි. ඔවුන් වෑයම් කරන්නේ අර්බුදයක් ඇති කර එනම් ගින්නක් අවුලුවා එයට පිදුරු දැමීමටයි. එය ශුභවාදීව අපි දකින්නේ නැහැ. ඔය කවුරු මොනවා කිව්වත් අපි මේ ගීතයට ‘භවතු සබ්බ මංගලම්’ ගාථාව ගායනා කෙරෙව්වෙත් අෂ්ඨක කියන පුද්ගලයෙකු ලවා වැදගත් අයුරින් ඉතා නිවැරැදිවයි. අපි වරදක් කළේ නැහැ.”ඉදිරියේදී මෙරට රැඟුම් පාලක මණ්ඩලය අනුබද්ධිතව ගීත සමීක්ෂණ මණ්ඩලයක් බිහිවීමේ පිඹුරු පත් මේ දිනවල සකස් වෙනවා. ඒ පිළිබඳව ඔබේ අදහස කුමක්ද?”එවැනි ගීත සමීක්ෂණ මණ්ඩලයක් තිබෙනවා නම් හොඳයි. හැබැයි ප්‍රවීණ, නවක භේද වගේම ජාති, ආගම් භේද ආදිය නොතකන ස්වාධීන සමීක්ෂණ මණ්ඩලයක් විය යුතුයි එය. සමාජයට අහිතකර නිර්මාණ ගීත ලෙස ඉදිරිපත් කරන්න ඉඩ දිය යුතු නැහැ. එමෙන්ම ශාස්ත්‍රීය, සරල, බයිලා ආදී සියලුම වර්ගයේ ගීතයන්ට එක හා සමාන සැලකිල්ලක් ඉන් ලැබෙන්නත් ඕනේ. අන්තගාමී පටු මානසිකත්වයෙන් යුතු පුද්ගලයින් එම ගීත සමීක්ෂණ මණ්ඩලයේ සාමාජිකයන් නොවිය යුතුයි.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022617</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsජුහී චව්ලා පසුගියදා ඉන්දියාවේ මධ්‍ය ප්‍රදේශ් ප්‍රාන්ත රජයේ ඉල්ලීමකට අනුව ජනතාව දැනුවත් කිරීමේ වැඩසටහනකට එක් වුණා. මේ වැඩසටහනේ අරමුණ, අසරණ දැරියන් රැක ගැනීමට අවශ්‍ය කටයුතු සංවිධානය කිරීමයි. ‘සේව් ද ගර්ල් චයිල්ඩ්’ නමින් හැඳින්වෙන මේ වැඩසටහනට සහභාගි වන්නැයි ජුහීට දැනුම් දුන්නේ එය සංවිධානය කළ නර්මදා චිත්‍රපට සමාගමයි.සහභාගිවීම වෙනුවෙන් ජුහීට මුදලක් ද ලබාදෙන බව සඳහන් වී තිබුණා. එම මුදල තමන් සතු කරගන්නට ඇයට අවශ්‍ය වුණේ නැහැ. එය ආසියානු පිළිකා පදනම (AsianCancer Foundation) ට පරිත්‍යාග කරන්නට ජුහී ඒ මොහොතේ දීම තීරණය කළා. මෙම ආයතනයට ජුහී නිතරම තම ආධාර ලබා දෙනවා.නර්මදා චිත්‍රපට සමාගම ඇයගේ ඉල්ලීම අනුව කටයුතු කරන්න පොරොන්දු වුණා. වැඩසටහන නිමවී දින කිහිපයකට පසුව ජුහීට පිළිකා පදනමෙන් ඇමතුමක් ලැබුණා. එයින් කියැවුණේ නර්මදා සමාගමෙන් චෙක්පතක් ලැබුණු බවත්, එහෙත් එය අගරු වී තිබුණු බවත්ය. චෙක්පතෙහි සඳහන් මුදල ලැබී නැහැ. එසේ නම් ඒ මුදලට සිදුවුණේ කුමක් දැයි දැන් කවුරුත් සොයන බවයි ආරංචි.කරීනා කපූර් ළඟදීම චිත්‍රපටයක් අධ්‍යක්ෂණය කරන්න සූදානම් වෙනවා. මේ චිත්‍රපටය නිෂ්පාදනය කරන්නේ ප්‍රවීණ අධ්‍යක්ෂ කරන් ජොහාර්. ඔහු චිත්‍රපටය අධ්‍යක්ෂණය නොකර කරීනා වැනි නිළියකට ඒ වගකීම භාර දෙන්න තීරණය කළේ ඇයි දැයි බොහෝ දෙනා ප්‍රශ්න කරනවා.ඒවාට උත්තර දෙන කරන් පවසන්නේ ‘ඒක් මේන් ඕර් ඒක්තු’ චිත්‍රපටයේ රූපගත කිරීම් කරන අයුරු හොඳින් නිරීක්ෂණය කරද්දී එහි රඟපෑ කරීනා පෙන්වූ කුසලතා නිසා මේ තීරණය ගත් බවයි. (ඒක් මේන් ඕර් ඒක්තු’ අධ්‍යක්ෂණය කළේ ශාකුන් බාත්රා. නිෂ්පාදක කරන් ජොහාර්) ඇයට තිර රචනය සහ සංස්කරණය ගැන හොඳ අවබෝධයක් තිබෙන බවත් කරන් පැවසුවා.‘ඒක් මේන් ඕර් ඒක්තු’ චිත්‍රපටයේ රූපගත කිරීම් සිදු කළ කාලයේදී කරන් ජොහාර් සහ කරීනා එම රූපගත කිරීම් ගැන විවිධ අදහස් දිගින් දිගටම සාකච්ඡා කළා. කරන්ට කරීනාගේ සිනමා දැනුම ගැන වැටහුණේ ඒ කතා බස් වලදීයි.තවමත් රූපගත වෙමින් තිබෙන ‘රේස් - 2’ චිත්‍රපටයේ නිෂ්පාදක රමේෂ් තවුරානි, දීපිකා පදුකෝන්ට එරෙහිව ඉන්දියාවේ NCINTAA (Cineand TVArtistes Association) සංගමයට පැමිණිල්ලක් ඉදිරිපත් කර තිබෙනවා. ඔහුගේ චෝදනාව වන්නේ දීපිකා, තමන්ගේ ‘රේස් - 2’ චිත්‍රපටයේ රඟපෑමට ගිවිසුම් අත්සන් කර දින 6 ක් පමණක් එහි රූපගත කිරීම්වලට සහභාගි වී රජ්නි කාන්ත් ගේ චිත්‍රපටයක රඟපාන්නට ගිය බවයි.මේ නිසා ‘CINTAA’ සංගමය දීපිකාට දන්වා ඇත්තේ රමේෂ් තවුරානිගේ චෝදනාවලට පිළිතුරු දෙන ලෙසයි. නමුත් දීපිකා මේ වනවිටත් රඟපාමින් සිටින්නේ රජ්නි කාන්ත් අධ්‍යක්ෂණය කරන ‘කොචඩෙයියාන්’ නම් වූ චිත්‍රපටයේයි. ඇයගේ සමීප හිතවතෙකු පවසන්නේ රමේෂ්ට එවැනි පැමිණිල්ලක් කළ නොහැකි බවයි.“රමේෂ්, දීපිකාට කොළයක සටහන් කරල එවල තිබුණා, ‘රේස් - 2’, 2011 සැප්තැම්බර් වෙන කොට ඉවර කරනවා කියලා. දැන් අපි ඉන්නෙ 2012 පෙබරවාරිවල චිත්‍රපටය තාමත් ඉවර නෑ. ඉතින් එයා කොහොමද දීපිකාට චෝදනා කරන්නෙ?” ඔහු දීපිකා වෙනුවෙන් එලෙස වගඋත්තර බැන්දා.සනී ලියොන් (Sunny Leone) යනු බොලිවුඩ් සිනමාවට එක්වූ අලුත් නිළියක්. ඇය ඊට කලින් අසභ්‍ය චිත්‍රපටවල රඟපෑ බව සිනමා ක්ෂේත්‍රයේ කවුරුත් දන්නා කාරණයක්. කොහොම වෙතත් ඒ දුසිරිත් අත්හැර දමා සිනමා නිළියක ලෙසින් ඉදිරියට එන්නටයි ඇය පෙරුම් පුරන්නේ.ඒ අනුව සනී මුලින් ම රඟපාන්නට යන්නේ ‘ජිස්ම් - 2’ චිත්‍රපටයේයි. (මෙහි පළමු කොටස වන ‘ජිස්ම්’ චිත්‍රපටයේ ප්‍රධාන චරිතය රඟපෑවේ බිපාෂා බාසුයි.) මේ දිනවල සනීට ලොකු ප්‍රශ්නයකට මුහුණ දීමට සිදුවෙලා. ඇය සිනමාවට එන්න කලින් පෙනී සිටි අසභ්‍ය චිත්‍රපට අඩංගු ඩී.වී.ඩී. සහ සී.ඩී. තැටි කොල්කටා නගරයේ බොහෝ තැන්වල අලෙවි කරමින් තිබෙනවාලු. හොර රහසේ අලෙවි කෙරෙන මේ නීති විරෝධී තැටි ඇතැමුන් මිලට ගැනීම නිසා සනී දැඩි කනස්සල්ලට පත්වෙලා.මේ හේතුවෙන්, බොලිවුඩ් නිළියක ලෙසින් තම ප්‍රතිරූපය ගොඩ නංවා ගන්නට දරන ඇයගේ උත්සාහය ව්‍යර්ථ වනු ඇතැයි සමහරු ප්‍රකාශ කරනවා.බිපාෂා බාසු ගෙන් වෙන්වූ ජෝන් ඒබ්‍රහම් ගේ ඊළඟ පෙම්වතිය වුණේ ප්‍රියා රන්චාල්. මේ දෙන්නා ගේ ප්‍රේමය දැන් කාටවත් රහසක් නොවෙයි. ඒ නිසා දෙන්නාම ප්‍රසිද්ධ උත්සව වලදී කාටත් පෙනෙන අයුරින් එක ළඟින් ම සිටියා.බිපාෂාටත් මේ ගැන ආරංචි වුණත් ඇය ජෝන් ගේ පෞද්ගලික ජීවිතයට අදාළ ඒ කටයුතු ගැන කිසිවක් කියන්න උත්සාහ ගත්තේ නැහැ. ඒත්, මාධ්‍යවේදීන්ට ඕනෑ වුණේ බිපාෂා ලවා ඒ ගැන මොනවා හෝ කියවා ගන්නටයි. මෑතකදී මාධ්‍යවේදියෙකු ඇයගෙන් ජෝන් ගැන දැන් හිතෙන්නේ කුමක්දැයි ඇසුවා. එවිට බිපාෂා මෙලෙස උත්තරයක් දුන්නා.“ජෝන්ට ඉක්මනින්ට ප්‍රියාව විවාහ කරගන්න ලැබේවා කියල මම ප්‍රාර්ථනා කරනවා. මොකද, එහෙම නොවුණොත් ජෝන් තවත් වයසට යාවි.”ජෝන් මේ වනතුරු ප්‍රියාව ළඟදීම විවාහ කර ගන්නා බවක් ප්‍රකාශ කර නැහැ. ඒ වුණත් ජෝන් සහ ප්‍රියාගේ දෙමව්පියන් නම් මේ සම්බන්ධයට දැනටමත් එකඟත්වය පළ කර තිබෙනවා. කරුණු දන්නා උදවිය ප්‍රකාශ කර ඇත්තේ ජෝන් - ප්‍රියා විවාහ මංගල්‍යයට දෙපාර්ශවයේ එකඟතාව අනුව දින නියම විය හැකි බවයි.  1. උපන් දා ලැබූ නම – ජටින් ඛන්නා2. උපන් දිනය – 1942 දෙසැම්බර් 293 . උපන් ප්‍රදේශය – අම්රිත්සාර්4. වෙනත් නම් – කාකා, ආර්.කේ.5. දෙමව්පියන් – ඔහුගේ සැබෑදෙමව්පියන් ගේ ඥාති යුවළක් විසින් හදා වඩා ගෙන ඇත.6. ඉගෙනුම ලද පාසල - ශාන්තසෙබස්තියන් උසස් විදුහල, ගිර්ගෝන්පාසල් වේදිකා නාට්‍යවල රඟපා ඇත.7. මුලින්ම පෙම් බැඳි යුවතිය – නිළියක වූඅන්ජු මහේන්ද්රු (60 දශකයේ අගභාගයේ දී)8. බිරිය – ඩිම්පල් කපාඩියා(ජනප්‍රිය නිළි)9. විවාහ වූ වර්ෂය – 1973 (1984 දීදෙදෙනා වෙන් වුවද) පසුව රාජේශ්ගේ දේශපාලන කටයුතුවලට සහාය විය.10. දියණියන් - i ට්වින්කල් ඛන්නා(සිනමා නිළි)ii රින්කි ඛන්නා (සිනමා නිළි)11. මුලින්ම රඟපෑ චිත්‍රපටය –‘ආඛ්රි ඛාට්’ (1966)12. මෙතෙක් රඟපා ඇති චිත්‍රපට - 16313. නිෂ්පාදනය කළ චිත්‍රපට - 414. පසුබිම් ගීත ගායනා කළ චිත්‍රපට - 815. දේශපාලන කටයුතු - 1992 දී පැවැතිඅතුරු මැතිවරණයෙන් නවදිල්ලි කොට්ඨාසයේ මන්ත්‍රීවරයා ලෙස තේරී පත්විය.16. මුලින්ම ලද සම්මානය – 1971 දීතිරගත වූ ‘සච්චා ජූතා’ චිත්‍රපටයේ රඟපෑම වෙනුවෙන් හොඳම නළුවාට හිමිවූ ‘ෆිල්ම් ෆෙයාර්’ සම්මානය17. ලිපිනය -Ashirwad, 2 Cater Road, Bandara (W), Mumbai 400 050සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022618</link>
    <topic>දැන් ක්‍රියාත්මක සිනමා මාෆියාව කර්මාන්තයට අනතුරුදායකයි</topic>
    <author>තුෂාරි වික්‍රමසිංහ</author>
    <content>දැන් ක්‍රියාත්මක සිනමා මාෆියාව කර්මාන්තයට අනතුරුදායකයිසුමිත් ගල්හේනමේ දිනවල සිනමාහල් රැසක තිරගත වන ‘සක්විති දඩයම’ චිත්‍රපටය මේ වන විට දින 50 ඉක්මවා ඇත. ප්‍රේක්ෂක රසවින්දනයට බඳුන් වූ මෙම චිත්‍රපටය නව පරපුරේ තරුණයකුගේ කුලුඳුල් සිනමා නිර්මාණයයි. ඔහු සුමිත් ගල්හේනයි.’සක්විති දඩයම’ චිත්‍රපටයේ කතා තේමාව මොන වගේද?”මේ චිත්‍රපටයට පාදක වුණේ අද සමාජයේ දක්නට ලැබෙන සුලබ දෙයක්. ඒ තමයි අද සමාජයේ බොහෝවිට විවිධ වංචාකාරී පුද්ගලයන් ඉන්නවා. මේ අය සක්විත්තෝ නමින් හැඳින්වෙනවා. තමන්ගේ දහඩිය මහන්සියෙන් හරි දෙයක් කරලා ව්‍යාපාරයක යෙදිලා මුදල් උපයනවා වෙනුවට ඔවුන් කරන්නේ එකිනෙකාට වංචා කරමින් මිනිසුන් රවට්ටමින් විවිධ දේවලට හසුකර ගනිමින් තම බඩවියත රැකගැනීමටයි. මෙවැනි පුද්ගලයන්ට අවසානයේ අත්වන ඉරණමයි මේ චිත්‍රපටයට පාදක වෙන්නේ.මේ කතාව වර්තමාන සමාජයට යම් බලපෑමක් සිදුකරයි කියා ඔබ හිතනවාද?ඇත්තටම ප්‍රබල බලපෑමක් සිදුකරයි කියා සිතනවා. මොකද වර්තමාන සමාජයේ බහුතර පුද්ගලයන් කාට කාට හරි රැවටුණු අය. අද හැම තැනම සිදුවන්නේ වංචාව. එකම ඉඩම හත්අට දෙනෙකුට විකුණපු අය වගේම රැකියා ගෙවල් දොරවල් පවා වංචාකරමින් සිදුකරන සමාජමය දූෂණ ඕනෑතරම් අපිට දකින්නට තිබෙනවා. මෙය අද සමාජයට ඉතාම හොඳින් ගැළපෙන චිත්‍රපටයක් කිව්වොත් නිවැරදියි.ඇයි ඔබ මෙවැනි තේමාවක් පාදක කොටගෙන ඔබේ කුලුඳුල් චිත්‍රපටය නිර්මාණය කළේ?චිත්‍රපට නිර්මාණකරුවන් විවිධ තේමා හොයාගෙන චිත්‍රපට නිර්මාණය කරනවා. මට වුවමනා වුණා, මේ වංචාකාරී සක්විත්තන් පිළිබඳ සමාජයට පෙන්වා දෙන්න. ඒ ඔස්සේ අපි හැමදාමත් සමාජයේ සිටින විවිධ මට්ටම්වල, සක්විත්තන්ට රැවටෙනවා කියන දේ පෙන්වා දෙන්න.වර්තමාන සිනමා කර්මාන්තය ගැන ඔබ දරන්නේ කුමන අදහසක්ද?චිත්‍රපටයක් නිර්මාණය කරන්න ලේසියි. නමුත් චිත්‍රපටය තිරගත කර වීමේදී යම් යම් ගැටලුසහගත දේවල් ද සිදුවෙනවා. ඒ සඳහා හුඟ කාලයක් බලාගෙන ඉන්න සිදුවෙනවා. මෙයට ප්‍රධාන හේතුව තමයි අද වෙනකොට සිනමා කර්මාන්තය තුළ මාෆියා කල්ලියක් බිහිවෙලා තිබෙනවා. අධ්‍යක්ෂවරුන් කිහිපදෙනෙක් චිත්‍රපට සංස්ථාවේ කිහිපදෙනෙක් මෙයට සම්බන්ධයි. මේ කල්ලිය අපේ සිනමා කර්මාන්තයට ලොකු අනතුරක් ලෙසයි මම දකින්නේ.ඔබේ ‘සක්විති දඩයම’ සිනමා පටය ප්‍රදර්ශනය වන්නේ ‘මාතා’, ‘කුස පබා’ වැනි කලාත්මක චිත්‍රපට සමඟයි. මෙය ඔබේ චිත්‍රපටයට අභියෝගයක් නොවේද?කොහෙත්ම නැහැ. ‘සක්විති දඩයම’ කියන්නේ සරල ප්‍රේක්ෂකයන් වෙනුවෙන් නිපදවුණු චිත්‍රපටයක්. ‘කුස පබා’, ‘මාතා’ චිත්‍රපටවලට වෙන්වූ රසික පිරිසක් වගේම ‘සක්විති දඩයම’ චිත්‍රපටයට වෙන්වූ රසික ප්‍රජාවක් සිටිනවා. ඒ නිසා ඒ චිත්‍රපට තිරගත වීම මගේ චිත්‍රපටයට බලපෑමක් කරන්නේ නැහැ.තුෂාරි වික්‍රමසිංහචන්ද්‍රපාල හෙට්ටිගේචන්ද්‍රපාල හෙට්ටිගේ දක්ෂ වේදිකා නාට්‍ය ශිල්පියෙකි. ‘සෙනෙහසකට කඳුළක්’, ‘අමාවක සඳ නිමාවිය’, ‘සසර බැඳි පවුරු’, ‘තණ්හා ආශා’, ඔහු නිෂ්පාදනය කළ නාට්‍ය අතර වෙයි.චන්ද්‍රපාල හෙට්ටිගේ කලා ලොවට අත්පොත් තබන්නේ වයස අවුරුදු 12ක් තරම් වූ කුඩා අවධියේ වේදිකා නාට්‍යයක් නිර්මාණය කරමිනි. ඒ ‘සේරිවාණිජ කදාවළලු’ නාට්‍යයයි. එවකට කළුබෝවිල බුද්ධඝෝෂ මහා විද්‍යාලයේ අධ්‍යාපනය ලද චන්ද්‍රපාල දහම් දැනුම ලැබ ගැන්ම සඳහා ඇතුළු වන්නේ පාමංකඩ ගංගාරාම විහාරස්ථානයේ ආදිච්චවංශ දහම් පාසල වෙතය.එවකට එම දහම් පාසලේ කටයුතු කළ අපවත්වී වදාළ මහාචාර්ය පූජ්‍ය මීගොඩ පඤ්ඤාලෝක නාහිමිපාණන්ගේ මඟ පෙන්වීම අනුව 1972 වසරේ දී දහම් පාසලේ නාට්‍ය උලෙළට චන්ද්‍රපාල එම වේදිකා නාට්‍යය නිර්මාණය කළේය.මේ ආකාරයට කලා ලොවේ විවිධ ඉසව් නියෝජනය කරමින් ඔහු පියවරෙන් පියවර ඉදිරියට පැමිණිය අතර සුනාමි ව්‍යසනයෙන් පඤ්ඤාලෝක හිමියන් අපවත්වී වදාළ ද උන්වහන්සේ සිහිපත් කරමින් අදටත් පාමංකඩ ව්‍යාපාරික ප්‍රජාව සහ ගම්වාසීන් සමඟ එක්ව ‘ශ්‍රී සරණංකර’ කලා සංසදය පිහිටුවීමට චන්ද්‍රපාල හෙට්ටිගේ කටයුතු කර ඇත. පසුකලෙක පර්සි කේ.ජයතිස්ස සමඟ එක්ව “සයුරට ඉකිබිඳින මිනිසුන්” නමින් වේදිකා නාට්‍යයක් නිර්මාණය කිරීමට චන්ද්‍රපාල සමත්විය. මෙහි කතාව ධීවර ප්‍රජාවක් වටා ගෙතී ඇත.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022619</link>
    <topic>හිඟන්නකුට ලක්ෂ 100 ක් ලැබුණා වගේ අපේ නළු නිළියනුත් පිස්සු නටනවා</topic>
    <author>වසන්ත ජයසිංහ ආරච්චිගේ</author>
    <content>හිඟන්නකුට ලක්ෂ 100 ක් ලැබුණා වගේ අපේ නළු නිළියනුත් පිස්සු නටනවාඅමිල අබේසේකරතරුණ පරපුරේ රංගන ශිල්පීන් අතර තවමත් ජනප්‍රියත්වයේ රැදෙමින් ප්‍රේක්ෂක ඔබේ ආදරයට පාත්‍ර වුණු රංගන ශිල්පියෙක් අමිල අබේසේකර. විටෙක ජනප්‍රිය නළුවා සම්මානයෙන් ද ඔබ අතරට එක්වුණු අමිල දෙරණ ඩ්‍රිම් ස්ටාර් වේදිකාවේ නිවේදනයෙන් ද ඔබට සමීප වෙනවා. ‘යෞවනයේ අපි’ විශේෂාංගය මෙවර වෙන්වන්නේ අපේ කාලයේ රංගන ශිල්පියෙකු වන අමිල අබේසේකර වෙනුවෙන්.අමිල කොහොමද මේ දවස්වල ජීවිතේ...ටිකක් කාර්ය බහුල ජීවිතයක මම ඉන්නේ. කොහොම වුණත් මේ දවස් ටිකේ ‘වැස්ස නුඹ වගේ’, ‘චංචලා’, ‘සවීනා’, ‘වන්දනා’ ටෙලිනාට්‍යවල රූගත කිරීම් සම්පූර්ණයෙන් ම අවසන් වුණා. ඒ වගේ ම අලුතෙන්ම ආරම්භ වන ‘එක්ටැම්ගෙයි’ ටෙලිනාට්‍යයෙත් ‘මුතු’ කියන ටෙලිනාට්‍යයටත් මම එකතු වෙනවා. ඔය අතරතුරම ‘ඩ්‍රිම්ස්ටාර්’ වේදිකාවෙත් වැඩකටයුතු කරගෙන යනවා.පසුගිය කාලයේ අපි දැකපු ටෙලිනාට්‍යවල ඔබේ චරිත ඒකාකාරියි කියලා දැනුණා.ඔව් ඒකට හේතු කිහිපයක් මම කියන්නම්. ඔය දේ මටත් තේරුණා. මෙගා ටෙලිනාට්‍ය නිසා ඔය දේ සිදුවුණා කියලයි මට හිතෙන්නේ. ඔය ටෙලිනාට්‍යවල කතාව යම් තරමක් වෙනස් වුණත් ලැබෙන චරිතවල ඒකාකාරී බවක් තිබුණා. බොහෝ වේලාවට ප්‍රේමවන්තයාගේ චරිතය මට ලැබුණේ. ඒ නිසා මම පිළිගන්නවා යම් ඒකාකාරී බවක් චරිතවල තිබුණා කියලා. නමුත් ඉතිං මේ යන සිස්ටම් එකත් එක්ක වෙනසක් බලාපොරොත්තු වෙන්න අමාරුයි.ඒ දෙයින් ඔබේ රංගනයට යම් බලපෑමක් වෙයි කියලා හිතෙන්නේ නැද්ද?ඇත්තටම මමත් කැමැතියි වෙනස් විදිහේ චරිත කරන්න. විවිධ පරාසවලට යන්න වුවමනාවක් මට තියෙනවා. ගැමි චරිතයක් කරන්න ලොකු ආසාවක් තියෙනවා. නමුත් මට ලැබුණේ, ලැබෙන්නේ ගොඩක් සල්ලිකාර පුතෙකුගේ වගේ චරිත. ඒ තුළින් යම් ඒකාකාරී බවක් පෙනෙන්න පුළුවන්. ඇත්තම කිව්වොත් ඔය ප්‍රශ්නේ මට විතරක් තියෙන දෙයක් නෙවෙයි. පොදුවේ අපේ පරම්පරාවේ කිහිප දෙනෙක් ම ඔය ගැටලුවට මුහුණ දීලා ඉන්නේ.අමිල ජනප්‍රියත්වය කියන දේ ගැන මොකද හිතන්නේ.ඒ දේ නිහතමානීව භාරගන්න කෙනෙක් මම. ජනප්‍රියත්වය කියන දේ හැමදාම තියෙයි කියලා මම හිතන්නේ නැහැ. මිනිස්සු අපිට ආදරය කරන්නේ අපේ හැකියාවට. එයින් අයුතු ප්‍රයෝජන ගන්නවා නම් වැරැදියි. වාසනාව තියෙනවා නම් ජීවිත කාලේම වුණත් ජනප්‍රියත්වය කෙනෙක්ට ලැබෙන්න පුළුවන්. නමුත් ඉතිං අද කාලේ ජනප්‍රියත්වය ලැබෙන්න ලැබෙන්න ඔළුව උදුම්මාගෙන ඉන්න පිරිස වැඩියි. මම ජනප්‍රියත්වය කියන දේ සුන්දරව විඳින කෙනෙක්.අපේ සිනමාව වෙනුවෙන් යමක් කරන්න ඔබට අවස්ථාව ලැබුණ ද?මෙහෙමයි සිනමාවට මගෙන් ලැබුණු දායකත්වය ඇත්තටම අඩුයි. මේ මෙගා ටෙලිනාට්‍ය රැල්ල නිසා මට ලැබුණ එවැනි අවස්ථා බොහෝමයක් මඟ හැරුණා. ඉතාම හොඳ චිත්‍රපටවල පවා ලැබුණු අවස්ථා මග හැරුණේ දින ප්‍රශ්න නිසයි.ඒ ගැන අද පසුතැවීමක් නැද්ද?එහෙම පසුතැවීමක් නැහැ කියලා කියන්නම බැහැ.නමුත් මම ඒ ගැන හිතන කෙනෙක් නෙමෙයි. තවත් පැත්තකින් අපිව කොටු කරලා මෙගා නළුවන් කියලා. අපේ මුහුණු දවස් පහේම පේනවා කියලා මෙගා විරෝධී සමහර අය අපට ලැබෙන්න යන නිර්මාණ පවා වළක්වනවා. මට තේරෙන්නෑ ඇයි එහෙම කරන්නේ කියලා. අපි දවස් පහේම දැක්කත් මිනිස්සුන්ට අපිව එපාවෙලා නැහැ. අපිව වෙනස් විදිහට දකින්නත් මිනිසුන් කැමැතියි.රංගනයට එක්වුණ ඔබේ පරම්පරාව ගැන අද මොකද හිතන්නේ.හොඳ දක්ෂයින් ඉන්නවා. වෙලා තියෙන්නේ ඒ ගොල්ලෝ ක්ෂේත්‍රයේ ඉන්න දන්නේ නැහැ. අද සමහරු එක ටෙලිනාට්‍යයක රඟපාලා නළු නිළියන් කියලා පොරවල් වෙලා ඇඳගෙන ඉන්න තත්ත්වයක් තියෙන්නේ. මම 1997 යි රංගනයට අවතීර්ණ වෙන්නේ. ඒ ආව පිරිසෙන් අද කිහිප දෙනයි ඉන්නේ. ගොඩක් අය ආවා ගියා. සමහරුන්ට ජනප්‍රියත්වය කියන දේ සුබවාදීව විඳින්න තේරෙන්නෑ.හිතන්නකෝ හිඟන්නෙකුට එක පාරටම ලක්ෂ සීයක් විතර ලැබුණම මොනවද කරන්නේ කියලා. හිතාගන්න බැරිව පිස්සු නටනවනේ. අන්න ඒ වගේ තමා අපේ බොහෝ අය හැසිරෙන්නේ.අද ඔබ මැව් හීන සැබෑවෙලා ද කියලා මම ඇහැව්වොත්?පැහැදිලිවම. පෞද්ගලික ජීවිතේ මම මැව් හීන බොහෝමයක් මම සැබෑ කරගෙන ඉන්නේ. තව පුංචි පුංචි දේවල් ටිකක් තියෙන්නේ. තවත් පැත්තකින් කියන්න ඕන තාමත් සෑහීමකට පත්වෙන්න පුළුවන් චරිතයක් මට ලැබිලා නැහැ. ඒ වගේ ම මේ තියෙන වැඩ ටික බොහෝම සාර්ථකව ඉදිරියට ගෙන යන ගමන් ඉදිරියේදී මගේ ම කියන ව්‍යාපාරයක් ආරම්භ කරන්නත් ලොකු බලාපොරොත්තුවක් තියෙනවා.අද රංගන ශිල්පීන් වන හැමෝගෙම ග්‍රහචාරය ඒ තරම් හොඳ නැහැ කියලයි හැමෝම කියන්නේ. විවිධ කටකතා වගේ ම අකටයුතු නිසාත් පසුගිය කාලයේ පුවත් මවන චරිත බවට රංගන ශිල්පී ශිල්පිනියන් පත්වුණා.ඔය කතාව සම්පූර්ණ හරි. ඔය අහුවෙන කිසිම කෙනෙක් නළු නිළියන් නෙවෙයි කියලා මම කියන්න ඕන. ඒ නිසා අධ්‍යක්ෂවරුන්ට නිෂ්පාදකවරුන්ට මම කියන්නේ මේ ක්ෂේත්‍රයට හානි කරන එවැනි අය සම්බන්ධ කරගන්න එපා. කරුණා කරලා එහෙම අය අයින් කරලම දාන්න ඕන. ඔය අහු වුණයි කියලා කියන කිසිම කෙනෙක් අපි දැකලා නැහැ.වසන්ත ජයසිංහ ආරච්චිගේඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022620</link>
    <topic>අම්මවයි මාවයි මැරුව නම් මීට වඩා හොඳ නැද්ද?</topic>
    <author/>
    <content>අම්මවයි මාවයි මැරුව නම් මීට වඩා හොඳ නැද්ද?බන්ධනාගාර පරිශ්‍රයට ඇතුළු වන විටම කිසිම දිනක නොදැනුණ චකිතයකින් ප්‍රමෝද්ගේ සිත සැලී ගියේය. හදවත අත ගා බලන්නට තරම් ආවේගයක් ඇති වුවද හැකි තරම් සන්සුන් විය යුතු බව ඔහු අවබෝධ කරගත්තේය.නොකඩවා ඇතුළට යාමට වෙර දරන මිනිස් සමූහය අතරට අකැමැත්තෙන් එක්වුවද, කුෂාන්ට මුහුණ දීමට තරම් තමාට ආත්ම ශක්තියක් තිබේදැයි ප්‍රමෝද් තුළ සැක පහළ විය.නිල ඇඳුම රහිත වුවත් රාජකාරි හැඳුනුම්පත හා ‘අධිකරණ නියෝගය’ සහිත අවසර පත්‍රය දුටු සැණින් ඔහුට ගෞරවපූර්වකව යාමට අවසර ලැබුණි. කිසිවකුත් තමා දෙස බලා සිටීවිදැයි යන සැකය, මෙහි එන අතරමඟදී සිතට බලපෑවද, එය සම්පූර්ණයෙන්ම පහව ගොස් ඇත. තමා මෙන්ම අනෙක් සෑම මුහුණකම ඇත්තේ ප්‍රශ්නයකි; ගැටලුවකි. නොඑසේ නම් ඒ දෙකම සංකලනය වී දැඩි පරාජිත බවකි.වේගයෙන් ඔහු පසුකිරීමට ගිය තැනැත්තකු ගමන් වේගය පාලනය කර ගැනීමට නොහැකිව ප්‍රමෝද්ගේ සුරතෙහි හැපුණේය. වීසිවී බිම වැටුණ ‘බත්’ යැයි සිතිය හැකි පාර්සලය අහුලාගත් ඒ පුද්ගලයා ප්‍රමෝද් දෙස ඔරවා බැලුවේ දවා හළු කරන බැල්මකිනි.’ගමේ යනව කියල හිතාගෙන ද ඕයි යන්නේ? විනාඩි දහයට ඔක්කොම කරල එන්ඩෝනෑ.. හදිස්සි නැත්නම් අනික් අයට ඉඩ දෙනවකො”ප්‍රමෝද්ට ඒ වචනවලින් ඇසුණේ ඉතා සුළු කොටසකි. තමා කවුරුදැයි හරි හැටි වටහා ගත්තා නම් දෙකට නැවෙන පරඬැලක් වන ඒ පුද්ගලයා නොපෙනී ගොස් හමාරය.රැකවලට සිටි ආරක්ෂක නිලධාරියාගෙන් කුෂාන් ගැන විමසීම වඩාත් සුදුසු බව ප්‍රමෝද් සිතුවේය.”මෙයාව නම් ගෙන්න ගන්ඩ බැරිවේවි කිසිම කෙනකුට කතාකරන්න කැමැති නැහැ.”නිහඬවම සිය අවසර පත්‍රය පෙන්වූ ප්‍රමෝද් යළි හදවතින් සසලව ගියේය.”සර්.. අපේ චීෆ් ඉන්නවා. යමු” ඔහු අනෙකාගේ කනට යමක් පැවසුවේය.සෙනෙවිරත්න පිටුපසින් ඇදෙන ප්‍රමෝද්ගේ ගමන් විලාසය පොලිස් පරීක්ෂකවරයකු මෙන් නොව රෝගියකුට සමාන විය. අමුත්තකුගේ පැමිණීම හේතුවෙන් මැදිරි කූරු අතරට සිරකර ගත් මුහුණුවල නොයෙක් හැඟීම් පහළ වී තිබුණි. ප්‍රමෝද්ට ඒවා ඉතා සුපුරුදු දසුන් වුවද වෙනදා නැති තැතිගැන්මක් ඔහුව පාලනය කළේය.”සර් මේ තියෙන්නේ. මේකේ තමයි ඔය කිව්ව මනුස්සය ඉන්නේ.. මං මෙතන ඉන්න අවශ්‍ය නෑ නේද සර්?”ප්‍රමෝද් නිහඬව සිර මැදිරිය දෙස මොහොතක් බලා සිටියේය. නිදහසේ රාජකාරිය ඉටුකර ගැනීමට ඉඩදී සෙනෙවිරත්න නොඇසෙන දුරකට වී බලා සිටියේය. හැඩි දැඩි පුද්ගලයන් කිහිප දෙනෙක්ම ප්‍රමෝද් දෙස බලා සිටියේ සතකු දෙස බලන බැල්මකින්ය. සිර මැදිරිය වෙත එන්නට අවසර දී ඇත්තේ මොහු විශේෂ පුද්ගලයකු නිසාවෙන් විය හැකි බව ඔවුන් සිතන්නට ඇත.ප්‍රමෝද් දෑස් කුඩා කර පරීක්ෂාවෙන් ඔබ මොබ බැලුවේය.”කාවද දොරේ හොයන්නේ?” ප්‍රමෝද් කය සෘජු කරගත්තේ තම නිලය හා රාජකාරිය සිහිපත් වීමෙනි.”අර නිදාගෙන ඉන්න එක්කෙනාට එන්න කියනවා”ඒ හඩින් සමහර විට ඔහු පිබිදුණා වෙන්නට පුළුවන. එහෙත් පිටුපා සිටි හෙතෙම ඒ ස්වරූපය වෙනස් නොකළේය.”තමුසේ කව්ද ඕයි.. ගවනර්ද? ඔය රෙස්පට් අයින් කරගන්නවා තේරුණාද?”ඒයි.. කට වහගන්නවා.. සද්දේ අඩු කරල මේ සර් අහන ඒවට විතරක් උත්තර දෙනවා තේරුණාද?”ඒ ශබ්දයෙන් ප්‍රමෝද් සමීපයට පැමිණි සෙනෙවිරත්න සිරකරුට තරමක තර්ජනයක් එල්ල කළේය.”කව්ද සර්.. අපි දන්න දෙයක් කියල දාන්නම්.. සර් .. සර් පොලීසියෙන්ද? . රහස් පොලිසියෙන් නේද?””තමුසෙට ඒ පැහිච්චකම් ඕන නෑ.. මේ මහත්තය කියන දේ කරනවකො.. ඒ ඇති..” සෙනෙවිරත්න යළි ඉවතට ගියේය.”ඒයි මල්ලී.. මෙන්න නොම්බරේ හොයන්ඩ ඇවිල්ලා..”ඔහු ආපසු හැරී ගොස් බිත්තියට මුහුණ ලා වැතිර සිටි පුද්ගලයාගේ උරහිස වේගයෙන් සොලවන්නට වූයේය.දෙවරක් තුන්වරක් එසේ කළ ද ඔහු හැල හොල්මනක් නොමැතිව එසේම වැතිර නිදා සිටියේ බිහිරකු විලසය.”වැඩක් නෑ දොරේ ඌ මැරිලද කොහෙද? මුලින් ආවේගශීලීව කතාකළ අයම අතින් පයින් පවා කතාකර පෙන්වා දුන්නේය.”මම පොලීසියෙන් තේරුණාද? ගිහින් එයාව අරගෙන එනවා.”ආන්නෙහෙම එන්ඩ එපායැ.. මං සර් හැරෙනකොට දන්නවා. ඒත් ඌ ආපු වෙලාවෙ ඉඳලම ඔහොමයි.. කන්නෑ බොන්නෑ කතා නෑ..”ප්‍රමෝද් නෙත් දෙකෙන් ගිනිගෙන දැවෙන රස්නයක් පිටවන්නේ දරා සිටින වේදනාව නිසා විය යුතුය.’කුෂාන්’ඔහු හිස හරවා බැලුවේ හරියටම සැක හැර දැනගැනීමටය. බුර බුරා නඟින ගිනිදැල් මෙල්ල කරගැනීමට අවශ්‍යතාවක් නොවූ නිසාම, හේ දෙඅතින් මුහුණ මිරිකා ගත්තේය.”මම තාම මළේ නෑ යකෝ.. මං තාම මළේ නෑ.. අම්මවයි මාවයි මැරුව නම් මීට වඩා හොඳ නැද්ද යකෝ..”තත්පර දෙකතුනකදී වියරු වැටුණ කොටියකු සේ කුෂාන් දිවගෙන ආවේ අනිත් උන් පෙරළාගෙනය. අත දිගු කළ ද අතට අසුවුණේ ප්‍රමෝද්ගේ කමිසයේ බොත්තමක් පමණි.මුලින් කතාකළ පුද්ගලයා නොසිටින්නට කුෂාන් ළය සූරා හපා කනු නිසැකය. වියරු වැටුණ මනසින් කූරු ගලවන්නට මෙන් ඔහු දැඟලුවේය.”මොකද මල්ලී.. මේ සර්ට කෑගහල හරියනවද? නිව්ටල් වෙයන් මල්ලී...””පලයන්....කුෂාන් අමුතිත්ත කුණුහරුපයක් කීවේ අනෙක් සිරකරුවා දෙස බලාගෙනය.”ඇයි උඹ ආවේ? මේක කරන්ඩ අම්මයි මායි උඹට කරපු වරද මොකක්ද මිනිහො..?”ප්‍රමෝද් දෙතොල් කිටිකිටියේ තද කරගෙන සිටියා විනා ඇසිපිය ගසන්නටවත් උනන්දු වුයේ නැත.””පලයන් යන්ඩ.. කවදාවත් මගේ ඇහැට නම් පේන්න එපා.. බලපන් අම්ම ඉන්න අපාය දිහා. මං එළියට ආපු දවසට උඹ.. උඹ.. මං ඉතුරු කරන්නෑ..”ප්‍රමෝද් ආපසු හැරුණේ විඳ දරා ගත නොහැකි තත්ත්වයක් උදාවූ නිසාමය. කුෂාන් කුලප්පු වූ මීහරකකු සේ කෑගසන හඬ බොහෝ ඈතට යනතුරුම දෙසවන්හි දෝංකාරය දුන්නේය.තමන් ආවා මෙන්ම කිසිවකුටත් නොකියාම ආපසු එන්නට ලැබීම ගැන පමණක් ඔහු තුළ සැනසීමක් ඇතිවී තිබුණි.වාහනය තුළට රිංගා ගත් පසු දැනුණ තරමක සැහැල්ලු බව, මව සිහිපත් වීමෙන් එකවරම නැතිවී ගියේය. මේ ගමන්ම ඇය බලා වචනයක් හෝ දෙඩීමට ලැබේනම් මහා සුවයක් උදාවනු ඇත. කාරය හරවාගෙන ආපසු එන්නට සිත් වුවද එකම එක වතාවක් සිය මවගෙන් කරුණු විමසා බැලිය යුතු බව ප්‍රමෝද් තීරණය කර ගත්තේය.අම්මාගේ මුහුණ හා සිරුර දැකීමත් සමඟම තමා කළේ ආත්මයකින් ගෙවා ගත නොහැකි මහා අපරාධයක් වන්නට බැරිදැයි ඔහුට ඔහුගේ සිතම වද දෙන්නට විය.සුදු පැහැති අඳුරු වී ගිය ඇඳුමකින් ඇගේ සිරුර වැසී තිබුණි. යට ගිලී රතුවී කඳුළු බේරෙන දෙනෙතේ ගැබ්වී තිබුණේ මහා අසරණ හා පසුතැවීමක සලකුණුය.දැඩි රැකවල් මත අම්මා බංකුව මත වාඩිවූයේ ප්‍රමෝද් දෙසම බලාගෙනය.”මගේ පුතා.. මගේ රත්තරනේ.. ඇයි පුතේ ඔයා මාව බලන්න ආවේ.. මේ කාලකණ්ණි ගෑනිව..””ඒයි කටවහගන්නවා.. මේක ගෙදර කියල හිතුවද? ඔය ආව එක්කෙනා ඉක්මනට කතා කරල යනවා හොඳයි.”ප්‍රමෝද් කතා කිරීමට පෙර ජේලර්වරිය ඉක්මනින් එතැනට පැමිනුණේ ප්‍රමෝද්ට මඳ සිනහවකින් සංග්‍රහ කරමිනි.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022621</link>
    <topic>සම්මාන සලකා බැලීමේදී පළපුරුද්ද වැදගත් නැහැ</topic>
    <author>ටෙක්ලා පද්මිණී කාරියවසම්</author>
    <content>සම්මාන සලකා බැලීමේදී පළපුරුද්ද වැදගත් නැහැපළමු නාට්‍ය නිෂ්පාදනයෙන්ම සම්මාන දිනුධනුෂිකා නයන කුමාරිජනේලයෙන් පනින්නද? 2010 ජාතික නාට්‍ය උලෙළේ ජයග්‍රාහී නාට්‍යයය. වසරේ ප්‍රශස්තම නාට්‍යය, හොඳම නාට්‍ය නිෂ්පාදය, හොඳම නිළිය, හොඳම පසුතල නිර්මාණය, හොඳම වේදිකා පරිපාලනය, හොඳම නාට්‍ය පිටපත (දෙවැනි ස්ථානය) යන සම්මාන හයක් ‘ජනේලයෙන් පනින්න ද?’ නාට්‍යයට හිමි වූයේය.මේ ‘ජනේලයෙන් පනින්න ද’ නාට්‍යයේ නිෂ්පාදිකා ධනුෂිකා නයන කුමාරි හා කළ සාකච්ඡාවකි.ඔබ ජාතික නාට්‍ය උලෙළේ කිසියම් ජයග්‍රහණයක් බලාපොරොත්තු වුණා ද?බලාපොරොත්තුවක් තිබුණා. උලෙළ ඉතාම තරගකාරී වුණා. ඊට හේතු වුණේ වේදිකාවේ අත්දැකීම් බහුල ශිල්පීන් උලෙළට ඉදිරිපත්වීම. අවසන් වටයේදී අපි හොඳ විශ්වාසයකින් පරිපූර්ණ වෙන්න උත්සාහ කළා. අනෙක් නාට්‍යත් ඒ හා සමගාමීව තිබුණා. අපේ නාට්‍යය සුවිශේෂි වන්න ඇති. ඒ නිසා අපි ජයග්‍රහකයන් වන්න ඇති.මේ ඔබේ කීවැනි නාට්‍ය ද?වේදිකා ගත කළ පළමු දිගු නාට්‍යය. මම පාසල් සමයේ ළමා නාට්‍ය නිර්මාණය කළා. මගේ මුල්ම නාට්‍ය ගුරුවරයා වුණේ පාලිත ලොකුපෝතාගම මහතා. ඔහු මගේ පාසලේ නාට්‍ය ගුරුවරයා.ඔබේ පාසල?මම ඉගෙන ගත්තේ ගිරිඋල්ල වික්‍රමශිලා ජාතික පාසලේ. මම දැනට උගන්වන්නේ මිලාගිරිය සාන්ත පාවුළු බාලිකා පාසලේ. මම එහිදි නාට්‍ය හා රංග කලා විෂය උගන්වනවා.මේ නාට්‍යයේ පිටපත කාගෙද?තුමිඳු දොඩන්තැන්නගේ. ඔහු මෙවර නාට්‍ය උලෙළේ හොඳම සහාය නළුවා. හොඳම නිළිය වුණේ අපේ නාට්‍යයේ රඟ පෑ ප්‍රසාදිනී අතපත්තු.ඔබේ නිෂ්පාදනයෙන් ඉදිරිපත්වූ ‘ජනේලයෙන් පනින්නද’ නාට්‍යයේ විශේෂත්වය?මේ නාට්‍ය නිෂ්පාදනය කළේ ප්‍රායෝගික අධ්‍යයන කාර්යයක් ලෙස. කැලණිය විශ්වවිද්‍යාලයේ නාට්‍ය හා රංග කලා විශේෂවේදී ප්‍රථම වසරට අපිට අත්පිටපතක් ඕන වුණා. අපේ වසරේ ඉගෙන ගන්න හිටියේ සිසුවියන් හය දෙනයි. අපි අපේ අධ්‍යයන වසරේ සිටි සිසුවියන් ගේ කතාව ගොඩ නැඟුවා. හැම දර්ශන වාරයකදීම නාට්‍ය පිටපත අලුත් වුණා. ස්වීය නාට්‍ය රචනයක තියෙන වාසිය එයයි. ‘ජනේලයෙන් පනින්නද’ කැලණිය විශ්වවිද්‍යාලයීය ඇකඩමි ප්ලේස් නාට්‍ය සංගමය නියෝජනය කරමින් ජාතික නාට්‍ය උලෙළට ඉදිරිපත් කළා.ප්‍රේක්‍ෂක විචාරක අවධානය දිනාගත් ‘අද වගෙ දවසක ඇන්ටිගනී’ වගේ නාට්‍යයක් අභිබවා ඔබ ජයග්‍රහණය කළා?අපේ නාට්‍යය සුවිශේෂ වන්න ඇති. මෙය විශ්වවිද්‍යාල ජීවිතය පිළිබඳ කියැවෙන ස්වීය රචනයක්. අව්‍යාජය හා සරල බව නාට්‍යයේ තියෙනවා. වේදිකාව මත දකින චරිත ප්‍රේක්‍ෂකයාට විඳීමට හැකි වුණා.ඔබේ නාට්‍යයට සම්මාන 6 ක් ලැබුණා. ඔබ ආධුනික නාට්‍යකරුවෙක්?නාට්‍ය උලෙළකදී සිදුවිය යුත්තේ ජාතික තලයේ ප්‍රශස්ත නිර්මාණය අගය කිරීම. එහිදී නිර්මාණකරුවාගේ පළපුරුද්ද වැදගත් වන්නේ නැහැ. වැදගත් වන්නේ ප්‍රේක්‍ෂකයාට රස විඳිය හැකි ප්‍රශස්ත නිර්මාණයක් වීම පමණයි. නාට්‍ය විනිශ්චයේදී සුදුසුම විනිශ්චය ලබා දිය යුතුයි.එය නාට්‍ය ක්‍ෂෙත්‍රයේ දියුණුවට හේතු වෙනවා. කලාකරුවන් නාට්‍ය උත්සවය ඉලක්ක කොට නිර්මාණ බිහිකරන්නේ නැහැ. එහෙම කරනව නම් ඒ විෂය පිළිබඳ සංවේදීව කරන්නක් නොවෙයි. නාට්‍යකරණය වෙහෙස කරයි. වියදම් අධිකයි.ඔබේ නාට්‍යය මෙසේ ඇගැයීමට ලක්වීම පිළිබඳ ඔබට මොකද හිතෙන්නේ?නාට්‍යයක් ඇගැයීමට ලක්වීම හරහා පෙන්වන දර්ශන වාර ගණන වැඩි වෙනවා. ජාතික නාට්‍ය උලෙළට හොඳ ප්‍රේක්‍ෂක පිරිසක් හිටියා. ජාතික නාට්‍ය උලෙළ හා යෞවන නාට්‍ය උලෙළ පැවැත්වීම නාට්‍ය ක්‍ෂෙත්‍රයේ අභිවෘද්ධියට හේතු වෙනවා.පළමු නිෂ්පාදනයෙන්ම සම්මානයක් හිමිවීම ගැන මොකද හිතෙන්නේ?එය සතුටක්. සාමූහික ප්‍රයත්නයක ප්‍රතිඵලයක්. ඇකඩමි ප්ලෙස් හරහා තවත් ප්‍රශස්ත විශිෂ්ට නාට්‍ය ඉදියේදි බිහිවේවි.’ජනේලයෙන් පනින්නද’ නාට්‍යය යෞවන සම්මාන උලෙළේදි ද (2010) ඇගැයීමට ලක් වුණා.ඔබේ මේ ජයග්‍රහණය පිටුපස ඉන්නේ කවුද?අපේ නාට්‍ය කණ්ඩායමේ සියලු දෙනා. මගේ පාසල් සමයේ නාට්‍ය ගුරුවරයා පාලිත ලොකු පෝතාගම, කැලණිය විශ්වවිද්‍යාලීය අධ්‍යයන අංශයේ හිටපු අංශාධිපති පැට්ට්‍රික් රත්නායක. නාට්‍ය හා රංග කලා විෂය භාර ආචාර්ය පි‍්‍රයංකර රත්නායක. තුමිඳු දොඩන්තැන්න ඇතුළු ආචාර්ය මණ්ඩලය. මගේ දෙමාපියන්ට ස්තුති වන්ත වෙනවා. ඔවුන් සියලු දෙනා මගේ ජයග්‍රහණය පිටුපස සිටිනවා.ටෙක්ලා පද්මිණී කාරියවසම්ඡායාරූපය - දුෂ්මන්ත මායාදුන්න‘ජනේලයෙන් පනින්නද’ නාට්‍යයේ ජවනිකාවක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022622</link>
    <topic>‘ඉගිල්ලෙන මාළුවෝ’ අගය කළ වියට්නාම් සිනමාකරුවා</topic>
    <author>ඈෂ්ලි රත්නවිභූෂණ</author>
    <content>‘ඉගිල්ලෙන මාළුවෝ’ අගය කළ වියට්නාම් සිනමාකරුවාපසුගිය 15 සිට 19 දක්වා පවත්වන ලද වියට්නාම් සිනමා උලෙළේ සමාරම්භක කෘතිය වූයේ ඩාන් නාත් මින් අධ්‍යක්ෂණය Don’t Burn (2009)ය. ඔහු අද වියට්නාමයේ සිටින ප්‍රධාන පෙළේ සිනමාකරුවෙකි. 1938 වර්ෂයේ වියට්නාමයේ හූවේ නගරයේ උපත ලැබූ ඔහු සිනමාකරණයට පිවිසියේ වාර්තා සිනමාකරුවෙක් ලෙස 1968 දී ය. ඔහුගේ ප්‍රථම වෘත්තාන්ත චිත්‍රපටය වූයේ 1973 දී නිර්මාණය කළ Sister Nhungය. Star Upon the Sea (1973) දෙවැනි චිත්‍රපටය විය.තුන්වැනි චිත්‍රපටය වූ The Town within Reach (1982) දෙවැනි ජාතික සිනමා උලෙළේ දී රන් නෙළුම සම්මානය ද දිනා ගන්නා ලදී. 1984 දී නිර්මාණය කළ When the 10th Month Comes, 1985 වර්ෂයේ දී හවායි ජාත්‍යන්තර සිනමා උලෙළේ විශේෂ සම්මානය ද, ජාතික සිනමා උලෙළේ රන් නෙළුම සම්මානය ද දිනා ගන්නා ලදී. 1994 දී නිර්මාණය කළ The Return එම වසරේම සිඩ්නි නුවර පවත්වන ලද ආසියා - පැසිපික් සම්මාන උලෙළේ විශේෂ සම්මානය ලබා ගත්තේය.Nostalgla for the Country Land (1995) ප්‍රංශයේ නොත් සිනමා උලෙළේ දී හා ස්විට්සර්ලන්තයේ ප්‍රීබු සිනමා උලෙළේ ප්‍රේක්ෂක සම්මානය ද, රොටර්ඩෑම් ජාත්‍යන්තර සිනමා උලෙළේ දී නෙට්පැක් ජූරියේ ගෞරව සඳහන් කිරීම ද ලබා ගත්තේය. Guava House (2000) ජාතික සිනමා උලෙළේ දී රන් නෙළුම සම්මානය ද, ලොකාර්නෝ ජාත්‍යන්තර සිනමා උලෙළේ දී සම්මානයක් ද දිනා ගත් අතර, ඔස්ලෝ සිනමා උලෙළේ දී ජාත්‍යන්තර සිනමා විචාරකයන්ගේ සම්මේලනයේ FIPRESCI විශේෂ ගෞරව සඳහනට ද ලක්විය.ඊට අමතරව රොටර්ඩෑම් සිනමා උලෙළේ දී NETPAC හි ගෞරව සඳහනට ද ලක්විය. Don’t Burn, 2009 වර්ෂයේ ජාතික සිනමා සම්මාන උලෙළේ දී රන් නෙළුම සම්මානය ද, එම වර්ෂයේදීම ෆුකෝකා ආසියාතික සිනමා උලෙළේ දී ප්‍රේක්ෂක සම්මානය ද දිනාගත්තේය. ඩාන් නාත් 1999 වර්ෂයේදී ජපානයේ Nikkei Asia Prize for Culture සම්මානය ද කොරියාවේ පැවැත්වූ ගුවන්ජු ජාත්‍යන්තර සිනමා උලෙළේ දී Lifetime Achievement සම්මානය ද ලබා ගත්තේය.f”Helvetica” Don’t Burn කෘතියට ප්‍රස්තුත වූයේ වියට්නාම් යුද සමයේ 1970 දී දකුණු වියට්නාමයේ ක්‍ෂේත්‍ර රෝහල් සේවයේ නිරත වූ 28 හැවිරිදි ඩාන් තුයි ට්‍රැම් නමැති තරුණ වෛද්‍යවරියගේ චරිතයයි. ඇය යුද භූමියේ දී තුවාල ලැබූවන් වෙනුවෙන් සේවයේ යෙදුණු වෛද්‍යවරියකි. ඇමෙරිකන් ප්‍රහාර මධ්‍යයේ ඇය කිසිදු පසුබෑමකින් තොරව සිය රාජකාරිය ඉටු කළාය. සෑම දිනකම රාත්‍රියේ ඇය සිය දින පොතේ දෛනික සටහන් තැබුවාය. ඇමෙරිකානු ප්‍රහාර වඩාත් දැඩිවත්ම ගරිල්ලා හමුදා පසුබසින්නට අදහස් කළ ද දරුණු තුවාලවලින් පෙළෙන සිය රෝගීන් සමඟ තවදුරටත් රැඳෙන්නට ඇය තීරණය කළාය.රෝගීන්ට තිබූ ආහාර අවසන් වීම නිසා ඇය තමාගේ සහායට සිටි තරුණියන් දෙදෙනා ද ගම්මානයට ගොස් ආහාර සොයාගෙන එන ලෙස පිටත් කර යවා හුදෙකලාවම සිය කටයුතුවල නිරත වූවාය. ඇමෙරිකානු ප්‍රහාරවලින් ඇය ද ජීවිතක්ෂයට පත් වූවාය. ඇය ගේ දින පොත ඇමෙරිකානු හමුදාවේ වියට්නාම් හමුදාවේ භාෂා පරිවර්තකයෙකුට හමුවී ඔහු එය කියවමින් සිටිය දී 22 හැවිරිදි ඇමෙරිකානු නිලධාරියෙක් එය දැවෙන ගිනි ගොඩකට වීසි කරන්නට ද තැත් කළේය. “පුළුස්සන්න එපා (Don’t Burn) ඔය දිනපොත ඇතුළතම ගිනි ජාලාවක් ඇවිලෙනවා.” භාෂා පරිවර්තකයා එම නිලධාරියාට පැවැසීය. එතැන් පටන් එම නිලධාරියා දින පොතෙහි සටහන් පරිවර්තනය කරවාගෙන මහා අනර්ඝ වස්තුවක් මෙන් ආරක්ෂා කර ගත්තා පමණක් නොව එය ඔහුගේ මුළු ජීවිතයම වෙනස් කිරීමට සමත් විය. යුද්ධය නිම වී වසර 35කට පසු විශාල උත්සාහයක් ගෙන එම දින පොත වෛද්‍යවරියගේ මව වෙත යැවීමට ඔහු කටයුතු කළේය. පසුව ඔහු ද ඇය බැහැදැකීමට වියට්නාමයට ගියේය.2007 වර්ෂයේදී එය The Diary of Dang Thuy Tram නමින් වියට්නාමයේ ප්‍රකාශයට පත් වූ අතර මේ වනවිට රටවල් 14කදී විවිධ භාෂාවන්ට පරිවර්තනය වී ඇත. ඩාන් නාත් මෙම කෘතිය ගැන මෙසේ සඳහන් කරයි. “මෙම දින පොත ජාතීන්ගේ විවිධතා හා ඔවුන්ගේ දේශපාලන මතිමතාන්තර නොසලකා ඒකරාශී කිරීමේ ගුණයකින් යුක්ත විය. එය අතිශයින් පුදුමාකාරය. මෙම චිත්‍රපටය ප්‍රචාරක කෘතියකැයි කිසිවෙක් කිවහොත් මම එයට ප්‍රතිචාර දක්වන්නේ එය ආදරය හා මානව දයාව පිළිබඳ සංදේශය දිගු කෙරෙන චිත්‍රපටයක් බව සඳහන් කරමිනි. හිංසාව, පීඩාව හා ඝාතනය තවමත් රජයන නූතන ලෝකයට ප්‍රචාරය හා අධ්‍යාපනය තවමත් අවශ්‍ය බව මම පිළිගනිමි.”ඩාන් නාත් මින් මගේ සුහද මිත්‍රයෙකි. වියට්නාම් සිනමා උලෙළ පිළිබඳ මා ඔහුට ලියූ පසු ඔහු එවූ පිළිතුරකින් මෙම තීරුව අවසන් කරමි. හිතවත් ඈෂ්ලි, ශුභ ආරංචියට ස්තුතියි. ප්‍රථම වරට මගේ Don’t Burn චිත්‍රපටය ද ඇතුළත්ව වියට්නාම් සිනමාපට පහකින් සමන්විත උලෙළෙක් ශ්‍රී ලංකාවේ පැවැත්වීම ගැන සතුටු වෙමි. පසුගිය වසරේ දී බැංගලූරු සිනමා උලෙළේ දී මම ‘ඉගිල්ලෙන මාළුවෝ” නමැති ශ්‍රී ලාංකේය චිත්‍රපටය දුටු අතර එය මා සිත්ගත්තේය. වියට්නාම් රසිකයන්ට ශ්‍රී ලාංකේය චිත්‍රපට නරඹන්නට හැකියාවක් නොමැතිවීම කනගාටුදායකය. මෙම වසරේ පැවැත්වෙන 2 වන හැනෝයි ජාත්‍යන්තර සිනමා උලෙළේ දී ශ්‍රී ලාංකේය චිත්‍රපට කීපයක් තිරගත කිරීමට හැකි වෙතැයි විශ්වාස කරමි - සෙනෙහසින්, ඩාන් නාත් මින්”(සංජීව පුෂ්පකුමාරගේ “ඉගිල්ලෙන මාළුවෝ”(FlyingFish) 4 වන බැංගලූරු ජාතික සිනමා උලෙළේ දී NETPAC සම්මානය ලබා ගත් අතර එම ජූරියේ සභාපතිවරයා වූයේ ඩාන් නාත් මින් ය.)ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=av12022623</link>
    <topic>ඊෂාටත් මල්සර බැල්ම</topic>
    <author>සුජීව තේවහෙට්ටිගේ</author>
    <content>ඊෂාටත් මල්සර බැල්මපැරණි හින්දි චිත්‍රපට ප්‍රිය කරන රසික රසිකාවියන් ගේ මතකයෙන් ඈත් නොවන තරු යුවළක් සිටිනවා. ඒ තමයි, ධර්මේන්ද්‍ර සහ හේමා මාලිනී. මේ දෙදෙනාගේ වැඩිමහලු දියණිය, ඊෂා ඩියොල්. ඇයත් ජනප්‍රිය තරුවක් බව කවුරුත් දන්නවා. පසුගිය මාස කිහිපය තුළ ඊෂා ගැන විවිධාකාර ආරංචි පැතිරුණා. ඒ ආරංචිවලින් කැපී පෙනුණේ ඊෂා ළඟදීම විවාහ වෙන්න යනවාය කියන කාරණයයි. මේ වගතුග දස අත පැතිරී ගියත් ඊෂා ඒ ගැන කිසිවක් කීවේ නැහැ. ඇය නිශ්ශබ්දව සිටියා.ඔය අතරේදී පසුගිය 12දා බොලිවුඩ් පුරයෙන් දැනගන්න ලැබුණේ ඊෂා සහ භාරත් තබ්තානි නම් වූ තරුණයෙකු අතර විවාහ ගිවිස ගැනීමක් සිදුවුණු බවයි. භාරත්, ව්‍යාපාරිකයෙක් බවයි දැනට දැනගැනීමට ලැබී තිබෙන්නේ. මේ විවාහ ගිවිස ගැනීමේ උත්සවයට දෙපාර්ශ්වයේ මව්පියන්, ඥාතීන් සහ සමීප හිතවතුන් පමණක් සහභාගි වී තිබෙනවා. බොලිවුඩ් සිනමා තරු අතරින් මීට සහභාගිවී ඇත්තේ ජයා භච්චන් පමණයි.හේමා මාලිනී සතු ජුහූ ප්‍රදේශයේ පිහිටි බංගලාවේදී උදෑසන 10ත් 12ත් අතර පැවැත්වුණු මේ උත්සවයට කිසිදු ප්‍රචාරයක් නොදීමට ඊෂාගේත් භාරත්ගේත් දෙමව්පියන් වග බලා ගත්තා. ඒ වුණත් විවාහ ගිවිසගැනීමෙන් පසු ගන්නා ලද ඡායාරූප කිහිපයක් මාධ්‍යයන් වෙත ලැබී තිබුණා. ඊෂා රෝස සහ ළා කොළ පැහැති සාරියකිනුත්, භාරත් ලා දුඹුරු පැහැති කලිසමකින් සහ සුදු පැහැති කෝට් එකකිනුත් සැරසී සිටිනු එම ඡායාරූපවලින් දිස්වුණා.”එන්ගේජ්මන්ට් එක 12දා තමයි තිබුණේ. ඒ ගැන මට හරිම සතුටක් දැනෙනවා. මට විතරක් නෙමෙයි, මගේ සැමියා ධර්මේන්ද්‍ර ඇතුළු අපි හැමෝටම සතුටුයි. භාරත් හරිම හොඳ ළමයෙක්. අපි හැමෝම එයා ගැන ආඩම්බර වෙනවා. භාරත් මගේ දුවට හරිම ආදරෙයි. මමත්, ධර්මේන්ද්‍රත් එයාගෙ සරල ගතිපැවතුම්වලට ගොඩක් කැමතියි. එයා පොලොවේ පය ගහලා ඉන්න ළමයෙක්. අපේ මුළු පවුලම සිනමාවට සම්බන්ධයි කියල එයා හොඳින්ම දන්නවා.” එලෙස තම අනාගත බෑනණුවන් ගැන කතාකළ හේමා මාලිනී, තමන් සහ ධර්මේන්ද්‍ර ඔහුගේ නිවසට පළමුවෙන්ම ගිය දිනයේ දී සිදුවූ සිදුවීමක් ගැනත් සිහිපත් කළා.”අපි දෙන්නා භාරත් ගෙ ගෙදර ගිය දවසේ ධර්මේන්ද්‍ර, දුව ගැන කතාකරද්දි ධර්මේන්ද්‍රගෙ ඇස් දෙකෙන් කඳුළු ආවා. එයා හරිම සංවේදී කෙනෙක්. ඒ බව මේ සිනමා ක්‍ෂේත්‍රයේ කවුරුත් දන්නවා. ධර්මේන්ද්‍ර ඒ වෙලාවේ හැඬුම් නතර කරගෙන හිටියේ බොහොම අමාරුවෙන්.”හේමාමාලිනීටත් එවැනි සංවේදී හැඟීමක් මතු නොවුණේ නම් එය පුදුමයක්. “මටත් දුක නැද්ද? ඒත් එන්ගේජ්මන්ට් එක දවසෙ ඒ ගැන වැඩිය කල්පනා කරන්න ගියේ නැහැ. හැබැයි, වෙඩින් එක තියෙන දවස් ළං වෙන කොට මටත් ගොඩක් දුක හිතේවි.”ඊෂා සහ භාරත් ගේ විවාහ මංගල උත්සවය මේ අවුරුද්දේ පැවැත්වේවිය කියලයි දෙදනාගේම දෙමව්පියන් පවසන්නේ. විවාහ ගිවිසගැනීමෙන් පසුව ඊෂාගේ හිතවතියන් ඇයගෙන් දැන් විමසන්නේ මංගල සාරිය නිර්මාණය කෙරෙන්නේ කොහොමද කියලයි. එන්ගේජ්මන්ට් එක දවසෙ ඊෂා ඇන්දේ එයාම තෝරගත්ත සාරියක්. වෙඩින් සාරියත් තමන්ම තෝර ගන්නව කියලයි දුව කියන්නේ. සමහර විට ඒක පාරම්පරික දකුණු ඉන්දීය සාරියක් වෙන්නත් ඉඩ තියෙනවා.” හේමා මාලිනී, ඊෂා ගේ මංගල සාරිය ගැනත් මතක් කර සිටියා.අමිතාබ් භච්චන් පසුගිය 11දා මුම්බායි හි පිහිටි සෙවන් හිල්ස් රෝහලට ඇතුළත් කළ පුවතක් බොලිවුඩ් පුරයෙන් වාර්තා වුණා. මේ ආරංචිය දැනගත්ත ඉන්දියාවේ සිනමා රසික රසිකාවියන් අමිතාබ් ගේ සෞඛ්‍ය තත්ත්වය කෙසේදැයි සොයා බලන්නට ලොකු උනන්දුවක් දැක්වූවා. ඔහුට රෝහලට ඇතුළත්වීමට සිදුවුණේ තම උදරයේ හටගත් දැඩි වේදනාවක් නිසයි. අමිතාබ්ව පරික්ෂා කළ වෛද්‍යවරු පැවසුවේ ඉක්මනින්ම ශල්‍යකර්මයක් කිරීමට රෝහල් ගත වන ලෙසයි. අමිතාබ්ට හර්නියා ආබාධයක් නිසා ඔහුට ශල්‍යකර්මයක් සිදු කළ බවයි පසුව ආරංචි වුණේ.”11දා උදේ තමයි මාව ඔපරේෂන් එකට ගත්තේ. ඊට කලින් මට ඉන්ජෙක්ෂන් ගොඩක් දුන්නා. සී.ටී. ස්කෑන් එකකුත් කළා. මගේ උදරය මීට කලිනුත් ලෙඩ වුණා. ඒවා සනීප වුණේ යුද්ධයක් කරලා වගෙයි. ඒ නිසා මගේ උදරය යුද්ධ භූමියක් වගෙයි. මට සමහර වෙලාවට හිතෙනවා, මගේ ශරීරය මේ වේදනාවලින් නිදහස් වෙන්නෙ කවදාද කියලා.නමුත්, ඔපරේෂන් එක කරලා ඉවරවුණාට පස්සෙ මට හොඳ සනීපයක් දැනුණා. කොහොම වෙතත් මේක මගේ දෛවය කියල මම හිත හදාගන්නවා. කොච්චර බාධා ආවත් හිතට ධෛර්යය අරගෙන ජීවත් වෙනවා. ඒ වෙනුවෙන් මට ආශිර්වාද කරන පවුලේ හැමෝටමත් නෑදෑ හිතමිතුරන්, රසික රසිකාවියන්ටත් මම ස්තුති කරනවා.” අමිතාබ් එලෙස තම අදහස් සටහන් කළේ ඔහුගේ ට්විටර් පිටුවෙහියි. තමන්ට සැත්කම සිදුකරන්නට පැය 5ක පමණ කාලයක් ගතවූ බවත් අමිතාබ් එහි වැඩිදුරටත් සටහන් කර තිබුණා.උදරාබාධයෙන් පෙලෙමින් සිටිද්දීත්, රෝහල් ගතවූ පසුවත්, සැත්කම සිදුකර නිවසට පැමිණීමෙන් පසුවත් තමන්ගේ ට්විටර් පිටුවෙහි සටහන් තබන්නට අමිතාබ් අමතක කළේ නැහැ. නිවසට පැමිණි දා රාත්‍රියේදීත් පරිගණකය ළඟට ගෙන ට්විටර් පිටුවෙහි අදහස් සටහන් කිරීම ඔහු අත හැරියේ නැහැ. මෙය දුටු ඔහුගේ පුත් අභිෂේක්, පියාට පොඩි අවවාදයක් තම ට්විටර් පිටුවෙන් දැන්වූවා. එහි දැක්වුණේ ට්විට් නොකර නිදාගන්නා ලෙසයි. ඊට පෙරළා ප්‍රතිචාර දැක්වූ අමිතාබ් ට්විටර් පිටුවෙහි මෙලෙස සටහන් කළා...”හොඳයි තාත්තේ! මම කොහොමත් දැන් නිදාගෙනයි ඉන්නේ!”සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=am1202261</link>
    <topic>රුධිරයේ සීනි පාලනය එකක් දියවැඩියාව</topic>
    <author>කේ.සී.ජේ.රත්නායක</author>
    <content>රුධිරයේ සීනි පාලනය එකක් දියවැඩියාවකට නිසා බොහෝ දෙනා වැඩ වරද්ද ගන්නවා. දියවැඩියාවත් කටේ පාලනයක් නැති නිසා හටගන්නා රෝගයක්. කට පාලනය කර ගන්න පුළුවන් නම් දියවැඩියාව නිට්ටාවට සුව කරගන්න පුළුවන්. නමුත් දියවැඩියාව නරක් කර ගත්තොත් හට ගන්නේ මධුමේහයයි. ඒක සුව කිරීම අසීරුයි. එහෙනම් මේ දියවැඩියාව මාරාන්තික රෝගයක් කර ගන්නේ ඇයි?යම් යම් ශාකසාර ඖෂධ සහ බටහිර ඖෂධවලින් රුධිරගත සීනි ප්‍රමාණය පාලනය කරන්න පුළුවන්. නමුත් එය සම්පූර්ණ රෝග සුවයක් හැටියට සලකන්න බැහැ. මේ සමහර ඖෂධ නිසා සීනි මට්ටම පහළ බැස්සත් ඒවා නිසා ඇතිවන අතුරු ආබාධ හේතු කොට ගෙන අක්මාව, වකුගඩු, හෘදය, ඇස් යනාදී ඉන්ද්‍රියයන්ට බරපතළ හානි ඇති වෙන්න පුළුවන්. අනෙක් කාරණය පුද්ගලයෙකු ජීවිත කාලයටම කුමන හෝ ඖෂධයක් පාවිච්චි කරමින් ජීවත්වීම රෝග සුවයක් හැටියට සලකන්න බැහැ. මේ ගැන ලෝකය පුරා කාලයක සිට බුද්ධිමය සංවාදයක් වගේම විකල්ප සොයන පර්යේෂණ සිදු කෙරෙනවා.මේ රෝගය සුව කිරීම සම්බන්ධයෙන් විශාලම ගැටලුව තිබෙන්නේ ආකල්ප සම්බන්ධවයි. අනෙක් ගැටලුව රෝගය සහ ප්‍රතිකාරය පිළිබඳව පැතිරිලා තියෙන මිථ්‍යා මත. මුලින්ම මිථ්‍යාවෙන් මිදිලා ආකල්පමය වෙනසක් ඇති කර ගැනීම අත්‍යවශ්‍යයි. අන්න ඒ නිසයි මා පුන පුනා කියන්නේ; දියවැඩියාව සුව කළ හැකියි. ඒත් එය මාරාන්තික රෝගයක් කර ගන්න එපා කියලා.ඕනෑම සත්ත්ව ශරීරයක ජඨරාග්නිය ක්‍රියාත්මක වෙනවා. ජඨරාග්නිය කියන්නේ අප ගන්නා ආහාර පාන නිසි ලෙස ජීර්ණය කරගෙන පරිවෘත්තීය ක්‍රියා නිසි පරිදි පැවතීම කියා සරලව තේරුම් ගන්න පුළුවන්. ශරීරයට ලැබෙන සීනි ජීර්ණය කර ගන්නේ ඉන්සියුලීන්වලින්. මේක අපේ ශරීරයේ ස්වභාවිකව නිෂ්පාදනය වන දෙයක්. කිසියම් හේතුවක් නිසා ඒ ඉන්සියුලින් නිෂ්පාදනය දුර්වල වුණොත් රුධිරයේ සීනි ප්‍රමාණය ඉහළ යනවා. තවත් විදිහකට කීවොත්; ශරීරයේ සීනි ජීර්ණය කිරීමට තරම් ඉන්සියුලීන් නිෂ්පාදනය ප්‍රමාණවත් නැතිනම් එයින් සිදුවන්නේත් ශරිරයේ සීනි ප්‍රමාණය ඉහළ යෑමයි. මේක රෝග තත්ත්වයක්.දැන් මොකද කරන්නේ? එක්කෝ ඉන්සියුලීන් නිෂ්පාදනය ඉහළ නංවන්න ඕනේ. එහෙම නැතිනම් බාහිරව ඉන්සියුලීන් ලබා දෙන්න වෙනවා. එහෙමත් නැත්නම් ශරීරයට ලැබෙන සීනි ප්‍රමාණය අඩු කළ යුතුයි. ආහාර පාලනය සහ ඇතැම් ඖෂධවලින් ඒ සඳහා උත්සාහ ගන්නවා.අපේ පාරම්පරික ආයුර්වේද ප්‍රතිකාරයෙන් මූලිකව කෙරෙන්නේ අර කලින් කීව ජඨරාග්නිය හා ප්‍රතිශක්තිකරණය ශක්තිමත් කිරීමයි. ඒ සඳහා බල චිකිත්සාවත් යොදා ගැනෙනවා. අද මේ ප්‍රතිකාර සිදු කෙරෙන්නේ විද්‍යාත්මක පරීක්ෂණ හා නිරීක්ෂණයන්ට යටත්වයි. ඒ ක්‍රමයට දියවැඩියාව සුව කරගත් අය බොහෝමයි. ඒ ගැන පසුව කතාකරමු.තමන් ගේ රුධිරයේ සීනි මට්ටම නියමිත ප්‍රමාණයට වඩා ඉහළ මට්ටමක පවතින බව දැනගත්ත කෙනෙක් ඒ තත්ත්වයෙන් මිදෙන්න නම් මුලින්ම කරන්න ඕනේ මේ දියවැඩියාව සුව කරන්න පුළුවන් කියන ආකල්පය ඇති කර ගැනීමයි. මා මුලින් ආකල්ප වෙනසක් අත්‍යවශ්‍ය බව කීවේ ඒ නිසයි. දෙවනුව මේ රෝගය සහ ප්‍රතිකාරය පිළිබඳව පැතිරිලා තියෙන මිථ්‍යාවන්ගෙන් මිදෙන්න ඕනේ.දියවැඩියාවට ආයුර්වේද ප්‍රතිකාර ගන්නවාය කියන්නේ අවිචාරයෙන් ගුලි, කල්ක, ශාකසාර ගැනීම නොවෙයි. සමහරු කරවිල යුෂ හිතුමතයට බොනවා. තවත් අය කොතල හිඹුටු වගේ ද්‍රව්‍ය ගන්නවා. මේවා අනිසි ඖෂධ භාවිතය හැටියටයි හඳුන්වන්න වෙන්නේ. කෙටි කාලයකින් රුධිරගත සීනි ප්‍රමාණය පහළ බහින්න පුළුවන්. නමුත් අතුරු ආබාධ නිසා නැති රෝග හා අභ්‍යන්තර ඉන්ද්‍රියයන්ට හානි හට ගන්නත් පුළුවන්.කවුරුවත් කී පලියට අර යුෂ මේ යුෂ, මේ ගුලි, කල්ක ගිලීම නොකළ යුතුම දෙයක්. රුධිරයේ සීනි මට්ටම පහළ දැමීම කියන්නේ දියවැඩියාව නිට්ටාවට සුව කිරීමක් නොවන බව හොඳින් මතක තබා ගැනීම වැදගත්. රුධිරයේ සීනි මට්ටම පාලනය කිරීම එකක්. දියවැඩියාව සුවකිරීම තවත් එකක්.රෝග සුවය සඳහා ආයුර්වේදයේ වැදගත් සංකල්පයක් සඳහන් වෙනවා. එය චතුශ්පාදය හැටියටයි සඳහන් වෙන්නේ. වෛද්‍යවරයා, ඖෂධ, හෙදකම හා රෝගියා හැටියට සරලව එය තේරුම් ගන්න පුළුවන්.ඒ අනුව වෛද්‍යවරයා, ඖෂධ, රෝගියා යනාදී කාරණා හතර ඉතා හොඳින් සම්බන්ධ වෙන්න ඕනේ. තව විදිහකට කීවොත්; ප්‍රතිකාරය සඳහා වෛද්‍යවරයා සුදුස්සෙක්, අවබෝධයක් ඇති තැනැත්තෙක් විය යුතුයි. ඒ වගේම ඔහු දෙන ඖෂධ ප්‍රතිකාරය සඳහා මැනවින් යෝග්‍ය වෙන්න ඕනේ.ඊළඟට රෝගියා ඒ ඖෂධ සහ වෛද්‍යවරයා දෙන උපදෙස් අකුරටම පිළිපදිමින් තමන් ගේ රෝග සුවය සඳහා උපරිමයෙන් කැපවෙන්න ඕනේ. ඒ රෝගියාට ඇප උපස්ථාන කරන අයත් අවබෝධයෙන් සහ කැපවීමෙන් ක්‍රියාකළ යුතුයි.එහෙම නැතිනම් වෛද්‍යවරයා කොතරම් දක්ෂ වුණත් ඔහු දෙන ඖෂධ යෝග්‍ය වන්නේ නැත්නම් රෝග සුවයක් බලාපොරොත්තු වෙන්න බෑ.ඊළඟට වෛද්‍යවරයා සහ ඖෂධ කොයි තරම් යෝග්‍ය වුණත් රෝගියා ඒවා නිසි ලෙස භාවිතා කළේ නැත්නම් රෝග සුවයක් අපේක්ෂා කරන්න බැහැ. විශේෂයෙන්ම දියවැඩියාවෙන් පෙළෙන රෝගියකු නම් ඒ රෝගයෙන් මිදෙන්න අවංකවම කැප වෙන්න ඕනේ. මොනතරම් ඖෂධ පානය කළත් කට පරෙස්සම් කරගන්න බැරි නම් දියවැඩියාව සුව කර ගන්න බැහැ.ඒ නිසාම මුලින්ම පෙන්වා දෙන්න කැමතියි කට පරෙස්සම් කරගන්න හැටි. මේක කොටස් තුනකට බෙදෙනවා. මාර්ග සංඥා පුවරුවක දකින්න ලැබෙන රතු - කහ - කොළ කියන වර්ණ අනුව ගත්තොත් රතු කියන්නේ වාහනය සම්පූර්ණයෙන් නතර කළ යුතු බවයි. කහ එළිය හඟවන්නේ යෑමට සූදානම් වන්න කියලයි. කොළ එළියෙන් ගමනට අවසර ලැබෙනවා. අන්න ඒ ආකාරයට දියවැඩියා රෝගීන්, ගත යුතු නොගත යුතු ආහාර පාන කොටස් තුනකට බෙදෙනවා.දියවැඩියා රෝගීන් සම්පූර්ණයෙන් වැළකිය යුතු ආහාරමුදවපු කිරි, යෝගට්, සීනි, හකුරු, සිරප් වර්ග, පැණි වර්ග, පැණි රසයෙන් සාදන ලද ආහාර පාන, (ජෑම්, ටොෆි, කේක්, රසකැවිලි, අයිස්ක්‍රීම්, ටින්කිරි, පාන්පිටි ආහාර) මේවා දියවැඩියා රෝගීන් ‘රතු’ ආහාර ලෙස සැලකිය යුතුයි.යම් ප්‍රමාණයකින් ගත හැකි ආහාරනිවුඩු තම්බපු බත්, රතු කැකුළු බත්, කුරහන්, මුංඇට, කඩල, කවුපි, සෝයා, සහ හාල් පිටිවලින් සකස් කළ ආහාර. (මේවා දියවැඩියා රෝගීන් ‘කහ’ ආහාර වශයෙන් සැලකීම වැදගත්. එහෙත් රාත්‍රියට සම්බා බත් යනාදිය කිසිසේත් නොගැනීම වැදගත්.හැකි තරම් ගත හැකි ආහාරපලා වර්ග, කරවිල, වැටකොළු, බණ්ඩක්කා, ළපටි බෝංචි, මෑ කරල්, දඹල, ගෝවා යනාදී එළවුළු හා විශේෂයෙන් ම කෙඳි සහිත ආහාර, පැපොල්, මුරුංගා කොළ, ගොටුකොළ, කන්කුන්, පිට සුදු සාරණ, කොහිල හා කොහිල දළු, රතු ළූනු කොළ, අනෝදා දළු, තුඹ දළු, මොනරකුඩුම්බිය, වට්ටක්කා දළු, ඕලු දළු, නෙළුම් දඬු, වැල්පෙනෙල, කෝප්ප කොළ, කොළ ගෝවා, නිවිති කොළ, පොළොස්, අළු කෙසෙල් හා පොතු, ඇඹරැල්ලා දළු, කොස් දළු, කෙසෙල් මුව, ළපටි අත්තික්කා ගෙඩි, පතෝල, වැටකොළු, පොතු, අඟුණකොළ, මඩු දළු, එරබදු කොළ, කරවිල කොළ,.මීට අමතරව, බෙලි කොළ, බෙලි මල්, රණවරා කොළ, රණවරා මල්, කොතල හිඹුටු මුල් යනාදිය තම්බා බීම යෝග්‍යයි. විශේෂයෙන්ම දිනපතා බාර්ලි ග්‍රෑම් 50ක් තම්බා ගත් වතුර බෝතලයක් වරින් වර පානය කිරීම ඉතා ගුණදායකයි. එමෙන්ම නෙල්ලි, මඳක් ඉදුණු ඇඹුල් කෙසෙල්, මාදං ගෙඩි, ඇඹරැල්ලා, කජු පුහුලන්, ජම්බු හා පිණි ජම්බු සහ හබල පෙති යනාදියත් දියවැඩියා රෝගීන්ට ඉතා ප්‍රශස්ථයි.ඉහත විස්තර කළ (H.C.P.F.Diet) හයිකාබොහයිඩ්‍රේට් හයිප්ලාන්ට් ෆයිබර් ඩයට් (ආහාර මාදිලිය) අනුගමනය කිරීමෙන් පළමු වර්ගයේ දියවැඩියා (Type one Diabetes) රෝගීන්ගේ ඉන්සියුලීන් විදීම 30% - 40% දක්වා අඩු කර ගත හැකිය. එම ආහාර රටාව අනුගමනය කළහොත්; දෙවැනි වර්ගයේ (Type Two Diabetes) රෝගීන්ගේ ඉන්සියුලීන් ඉල්ලුම 75% - 100% දක්වා අඩු කර ගත හැකිය.දියවැඩියාව සුව කර ගත හැකියි. එය මාරාන්තික රෝගයක් කර ගන්නේ ඇයි? මේ ප්‍රශ්නයට පිළිතුරු ඇත්තේ ඔබ ළඟමය.කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=am1202262</link>
    <topic>මේ තුවාලය උපදංශය ද</topic>
    <author>ගාමිණී සුසන්ත</author>
    <content>මේ තුවාලය උපදංශය දඋපදංශය ලිංගාශි‍්‍රත බෝවන රෝග අතරින් තවත් එක් ප්‍රධාන රෝගයකි.Syphilis (සිෆිලිස්) ලෙස හඳුන්වන්නේ ද එම රෝගයයි.මේ රෝගය බෝකරන්නේ Tripalema pallidum pallidum නම් බැක්ටීරියාවයි. උපදංශය ඉතාම පැරණි රෝගයකි. මෙම රෝගයට ඉතා දිගු ඉතිහාසයක් තිබේ. ලෝකයේ ඉතා දැවැන්ත පුද්ගලයින් ලෙස ජීවත් වූවන්ගේ නම් මෙම රෝගය සමඟ කියවේ. එසේ සිදුවී ඇත්තේ මෙම රෝගයට අතීතයේදී නිශ්චිත ප්‍රතිකාරයක් නොතිබුණු නිසාය. එම හේතුව නිසා අතීතයේදී මෙම රෝගයට ගොදුරු වූවන්ට විවිධ සංකූලතාවයන් ඇතිවූ බව ඔවුන් පිළිබඳව කර ඇති ගවේෂණ වලදී අනාවරණය වී ඇත.උපදංශය රෝගය රෝගී පුද්ගලයකුගෙන් නිරෝගී පුද්ගලයකු හට බෝවන්නේ පිරිමි – කාන්තා හෝ පිරිමි – පිරිමි ලිංගික සබඳ නිසාය. ඇතැම් විටෙක කාන්තාවන් කාන්තාවන් අතර සිදුවන ලිංගික හැසිරීම් වලදීද විෂබීජය ශරීරගත විය හැකිය. උපදංශය විෂබීජය ශරීරගතවී රෝගය වර්ධනය වන්නේ අවධීන් ආකාරයටය.යමෙකුගේ ශරීරයට උපදංශය විෂබීජය ඇතුළු වූ විට පළමුව ඇතිවන්නේ කුඩා තුවාලයකි. එම තුවාලය ඇති වන්නේ උපදංශය බැක්ටීරියාව ශරීරයට ඇතුළු වූ ස්ථානයේය. මෙම අවස්ථාව මූලික අවධියයි. මෙම තුවාලය හඳුන්වන්නේ Primary Chancre ලෙසය. මෙම තුවාලයේ විශේෂ ලක්ෂණ කීපයක්ම ඇත. එම තුවාලය පිරිසුදුය. එය වටා ඇගිල්ලකින් ඇල්ලූවිට කාසියක් මෙන් අතට අසුවේ. එසේම එම තුවාලයෙන් වේදනාවක් නොදැනේ. සාමාන්‍යයෙන් මෙලෙස ඇති වන්නේ එක් තුවාලයක් පමණි.එසේ වුවද අසාමාන්‍ය අවස්ථාවල තුවාල දෙක තුනක් වුවද ඇතිවිය හැකිය. එසේම එම තුවාල වලින් වේදනාවක් ද ඇතිවිය හැකි අතර එම තුවාල අපිරිසුදු තුවාලද විය හැකිය.තුවාල බොහෝ විට ඇතිවන්නේ ලිංගික අවයවවලය. ඊට අමතරව ඇගිලිවල, මුඛයේ, දෑස්වල, පියයුරුවල, තට්ටම්වල ද මෙම තුවාල ඇතිවීමේ හැකියාව ඇත. මෙම තුවාල සුවවීමට ඖෂධ ගත්තද නොගත්තද සති 2 ක් හෝ 3 ක් ගත වන විට මෙම තුවාල සුවවී යයි. බොහෝ විට සිදුවන්නේ විෂබීජය ශරීරගතවී තුවාලය සෑදී ඒ පිළිබඳව නොදැන සිටින විට වෙනත් ලෙඩකට වෛද්‍යවරයකු හමුවී ප්‍රතිකාර ගත් විට එම වෛද්‍යවරයා ලබාදෙන ප්‍රතිජීවක ඖෂධ නිසා උපදංශය නිසා ඇතිවූ තුවාලය සුව වීමයි.එය නිවැරදි සුවවීමක් හෝ නිවැරදි ප්‍රතිකාරයක් හෝ නොවේ. එසේ තුවාලය සුව වුවද උපදංශය බැක්ටීරියාව ශරීරය තුළ පවතී. උපදංශය රෝගය නිසා ශරීරයේ ඇතිවන මෙම තුවාලය පිරිමි අයකුගේ නම් පිටතින් පෙනීමේ හැකියාව වැඩියි. එහෙත් කාන්තාවකගේ ශරීරයට මෙම විෂබීජය ඇතුළු වී යෝනි මාර්ගයේ තුවාලය ඇතිවුවහොත් එය පිටතින් නොපෙනේ. එසේ වූ විට උපදංශය රෝගය දෙවැනි අදියරට ගමන් ගනී. රෝගයේ දෙවැනි අදියර හඳුන්වන්නේ Secondary syphilis ලෙසය.දෙවැනි අදියරේ විවිධ රෝග ලක්ෂණ මතුවේ. ශරීරය පුරා දදයක් වැනි යමක් මතුවීම, මුඛයේ කුඩා තුවාල ඇතිවීම, මුඛයේ දෙපස පැළීම් ඇතිවීම, හිසේ තැනින් තැන හිසකෙස් ගැලවී යාම, එම රෝග ලක්ෂණ අතරින් කීපයකි. මෙම දෙවැනි අදියරේදීද නිසි ප්‍රතිකාර නොලැබුණහොත් සති දෙකක් හෝ තුනක් ගත වන විට මෙම රෝග ලක්ෂණයන්ද නැතිවී යයි.ඉන් පසුව රෝගය තුන්වැනි අදියර කරා ළඟා වේ. එය Tarshery syphilis ලෙස හැඳින්වෙන අවස්ථාවය. මෙම තුන්වැනි අවදියේදීද අවස්ථාවන් 3 ක් ඇත. ඉන් පළමු අවස්ථාව කල් ගතවූ එහෙත් නොපෙනෙන අවස්ථාවය. දෙවැන්න හෘදයට බලපාන අවස්ථාවය. තුන්වැන්න ස්නායු පද්ධතියට බලපාන අවස්ථාවය. මෙම තුන්වැනි අදියර පසුවූ විට එළඹෙන අවස්ථාව Gamnatus syphilis ලෙස හැඳින්වේ. එවිට ශරීරයේ විවිධ ස්ථානවල සමේ තුවාලයක් මෙන් පැතිරී ඇති ආකාරයක් දැකගත හැකිවේ. මෙම අවස්ථාවට පත්වූ රෝගීන් වර්තමානයේදී ඉතාම විරලය.කිසියම් රෝගියකු කිසියම් සැකයක් මතුවී ලිංගාශි‍්‍රත රෝග පිළිබඳ වෛද්‍ය සායනයකට ගිය විට එම රෝගියාගේ ලිංගික ප්‍රදේශයේ හෝ කිසියම් ස්ථානයක තුවාලයක් ඇත්නම් එම රෝගියාට උපදංශය රෝගය ස්ථිරව තහවුරු කරගන්නා තෙක් ඔහුව සලකනු ලබන්නේ උපදංශය වැලඳුණු රෝගියකු ලෙසය. එලෙස කරනු ලබන්නේ මෙම රෝගය එතරම්ම අහිතකර ප්‍රතිඵල ගෙන දෙන රෝගයක් නිසාය.වෛද්‍යවරයා විසින් රෝගියා පරීක්ෂා කළ විට ශරීරයේ තුවාලයක් දුටුවහොත් Dark ground microscopy පරීක්ෂණයට රෝගියා භාජනය කෙරේ. එහිදී තුවාලයෙන් නිකුත් වන ශ්‍රාවය ලබාගෙන නිවැරදි ලෙසම බැක්ටීරියාව හඳුනා ගැනේ. එසේ නිවැරදි ලෙසම ප්‍රතිකාර ලබාදී රෝගය සුව කළ හැකිය.ඇතැම් රෝගියකුගේ මෙවැනි තුවාලයක් හඳුනාගත නොහැකි වනු ඇත. එවිට මුඛයේ ඇති තුවාල වලින් ලිංගික අවයව ප්‍රදේශවල ඇති ගැටිති වලින් ලබාගන්නා ශ්‍රාවයෙන් ඉහත පරීක්ෂාව කිරීමෙන් උපදංශ රෝගය පහසුවෙන් හඳුනාගත හැකි වනු ඇත. Primary chancre හෝ Secondary syphilis යන අවස්ථා දෙකෙහිදී තුවාල ආශි‍්‍රත ශ්‍රාවය පරීක්ෂා කිරීමෙන් රෝගය හඳුනාගත නොහැකි වුවහොත් මෙම රෝගය හඳුනාගත හැකි එකම ක්‍රමය වන්නේ රුධිර පරීක්ෂාවක් කිරීමය. එහිදී VDRL සහ TPPA යන පරීක්ෂාවන් දෙකම සිදු කරනු ලැබේ.මෙම පරීක්ෂාවන් දෙකෙහි ප්‍රතිඵලය අනුව උපදංශ රෝගය අදාළ රෝගියාගේ ශරීරය තුළ පවතිනනේ කුමන අවදියේද යන්න නිසැකවම හඳුනාගත හැකිය.තවත් අයුරකින් උපදංශය රෝගය කොටස් දෙකකට බෙදා දැක්වේ. ඒ උපදංශය බැක්ටීරියාව ශරීරගත වී පළමු අවුරුදු 2 ඇතුළත අවස්ථාව (Fu fection syphilis බෝ නොවන අවස්ථාව) සහ මුල් අවුරුදු දෙක ඉක්ම වූ අවස්ථාව (Late syphilis) ලෙසය. මෙම බැක්ටීරියාව ශරීරගත වී මුල් අවුරුදු දෙක ඇතුළත ආසාදිත අයකුගෙන් නිරෝගී අයකුට රෝගය බෝවිය හැකිය. බැක්ටීරියාව ශරීරගත වී අවුරුදු දෙක ඉක්මවූ විට රෝගය තවත් අයකුªට බෝ නොවන බව පිළිගැනුණද එසේ බෝවූ අවස්ථාවන් ද වාර්තා වී ඇත.යමෙකුට උපදංශය රෝගය ඇතැයි හඳුනාගත්විට එම පුද්ගලයාට ප්‍රතිකාර ලබාදීමට අමතරව එම පුද්ගලයාගේ ලිංගික සහකරුවන් හෝ සහකාරියන් හඳුනාගෙන ඔවුනටද ඖෂධීය ප්‍රතිකාර ලබාදේ.උපදංශය රෝගය නිසි අවස්ථාවේදී නිසි ප්‍රතිකාර නොලැබුණහොත් සංකූලතා ගණනාවක්ම ඇතිවිය හැකිය. එහිදී විශාල බලපෑමක් එල්ල කරනුයේ හෘදයටය. හෘදය ආශි‍්‍රත විවිධ ආබාධයන් මෙහිදී මතුවේ. උපදංශය රෝගයට අයත් බැක්ටීරියාව මොළයට ද විශාල බලපෑමක් කිරීමට සමත්ය. ඊට අමතරව ශරීරයේ ස්නායු පද්ධතියට මෙම බැක්ටීරියාව මගින් කරනු ලබන බලපෑම අතිමහත්ය. ඇතැම් විටක රෝගියකුට උපදංශය වැළඳී ඇති දැයි හඳුනාගන්නේ හෘද රෝග අංශයට ප්‍රතිකාර ගැනීමට ගිය විට විය හැකිය.ගර්භණී මවකගේ ශරීරය තුළ උපදංශය බැක්ටීරියාව පැවතුනහොත් උපදින දරුවාගේ ශරීරයේද බොහෝ විට මෙම බැක්ටීරියාව ඇතුළත්ව තිබිය හැකිය. එබැවින් දරුවකු ප්‍රසූත කිරීමට සිටින සෑම මවකටම VDRL පරීක්ෂාව සිදු කරනු ලැබේ.ගර්භය තුළදී තම මවගෙන් උපදංශ බැක්ටීරියාව ශරීරගත වූ දරුවන් තුළ ඇති උපදංශය සංජානනීය උපදංශය ලෙස හඳුන්වනු ලැබේ. ගර්භය තුළදී උපදංශය බැක්ටීරියාව ශරීරගත වූ විට ඇතැම් විට මළ දරු උපතක් සිදු විය හැකිය. එසේ නැතහොත් විවිධ සංකූලතා සහිතව දරුවා උපත ලැබිය හැකිය. එබැවින් නිට්ටාවට සුව කළ හැකි උපදංශය නමැති මෙම ලිංගාශි‍්‍රත රෝගය නිවැරදිව කල්තියා හඳුනාගෙන නිසි ප්‍රතිකාර ලබා ගැනීම ඉතා වැදගත්ය.බහුලව හවුවන තවත් ලිංගාශි‍්‍රත රෝගයක් ලෙස හර්පීස් හැඳින්විය හැකිය. මෙම රෝගය ඇති කරනු ලබන්නේ Herpes Virus වෛරසයයි. හර්පිස් වෛරසයේ ප්‍රභේද දෙකකි. පළමු ප්‍රභේදය ශරීරගත වීමට ලිංගික ඇසුරක් අවශ්‍ය නොවේ. බොහෝ විට මෙම වෛරසය ශරීර ගත වන්නේ පුංචි අවදියේදීය. ඒ වෛරසය සහිත වැඩිහිටියන් විසින් පුංචි දරුවන් සිප ගැනීම, වඩාගෙන තුරුලු කරගෙන සිඹීම වැනි සමාජමය ක්‍රියාවන් හරහාය. පළමු වර්ගයේ වෛරසය පවතින්නේ මුඛ කුහරයේය. එම නිසා සිප ගැනීමකින් දරුවකුට මෙම රෝගය ශරීර ගත විය හැකිය.දැන් ඔබේ දරුවා පිළිබඳව බියක් දැක්විය යුතු නැත. පැපොල රෝගය ඇති කරන්නේ ද හර්පීස් රෝගය ඇති කරන වෛරස් පවුලටම අයත් වෛරසයක් මඟිනි.හර්පීස් වෛරසයේ පළමු ප්‍රභේදය මෙන්ම පැපොල රෝගය ද ඇතිවන්නේ එකම ආකාරයෙනි. කුඩා දරුවනට මේ රෝගය පහසුවෙන් ඇතිවන්නේ ඒ නිසා ය.එහෙත් හර්පීස් වෛරසයේ දෙවැනි ප්‍රභේදය යමෙකුගේ ශරිර ගත වන්නේ ලිංගික හැසිරීමක් නිසාය. මෙම දෙවැනි ප්‍රභේදයට අයත් වෛරසය පවතින්නේ ලිංගාශි‍්‍රත ප්‍රදේශවලය.හර්පීස් රෝගයට අයත් වෛරස් ප්‍රභේද දෙක ශරීර ගත වූ විට ශරීරය තුළදී එය වෛරස් රාශියක් බවට පත්වේ. අවසානයේදී මෙම වෛරසයෙන් කොටසක් විනාශ වේ. ඉතිරි කොටස ශරීරය තුළ ඉතිරි වේ. ඉතිරි වන එම වෛරසයන් තැන්පත් වන්නේ වෛරසය ශරීර ගතවූ ස්ථානයට ආසන්න ස්නායු ගැටිති වලය.යමෙකුගේ මුඛයෙන් මෙම වෛරසය ශරීර ගත වුවහොත් ඉතිරි වන වෛරස තැන්පත් වන්නේ මුඛය ආශි‍්‍රත ස්නායු ගැටිති වලය. යමෙකුගේ ලිංගික ප්‍රදේශ වලින් හෝ ගුද මාර්ගයෙන් වෛරසය ශරීරගත වුවහොත් එම වෛරසය තැන්පත් වන්නේ එම ප්‍රදේශ ආශි‍්‍රත ස්නායු ගැටිති වලය. ස්නායු ගැටිති වලට මෙම වෛරස ඇතුළු වූ පසුව එම වෛරස නිශ්ක්‍රීයව පවතී. කලින් කලට වරින් වර වෛරසයන් සක්‍රීය වේ. එවිට හර්පීස් රෝග ලක්ෂණ මතු වේ.හර්පීස් රෝගයේ ප්‍රධානතම රෝග ලක්ෂණය වන්නේ මුඛයේ හෝ ලිංගාශි‍්‍රත ප්‍රදේශවල පළමුව කුඩා දිය බිබිලි වැනි බිබිලි ඇතිවී පසුව ඒවා තුවාල බවට පත්වීමයි. මෙම තුවාල ඉතාම වේදනාකාරීය. දැවිල්ල සහගතය. ලිංගාශි‍්‍රත ප්‍රදේශවල මෙම තුවාල ඇතිවීම නිසා මුත්‍රා කිරීමේ අපහසුව ඇතිවේ. ඇතැම් විටෙක එම තුවාල මත ද්විතියිකව සිදුවන බැක්ටීරියා ආසාදනයන් නිසා තුවාල විශාල විය හැකිය. තුවාල වල අපහසුතා වැඩි විය හැකිය. එවිට එම ප්‍රදේශයන් ඉදිමේ. ගුද මාර්ගය ආශි‍්‍රතව මෙම තුවාල ඇතිවූ විට මල පහ කිරීමට පවා අපහසු වේ. එමෙන්ම මෙම තුවාල සමඟ උණ ඇතිවිය හැකිය. තුවාල අවට ඇති වසා ගැටිති ඉදිමේ.හර්පීස් වෛරසයේ ප්‍රධානම ලක්ෂණය වන්නේ යමෙකුගේ ශරීරයට මෙම වෛරසය ඇතුළු වූ පසුව එය ශරීරයෙන් ඉවත් නොවීමය. අපගේ ශරීරය තුළ වෛරස් විශේෂයන් සිය ගණනක් ඇත. හර්පීස් වෛරසය ද ඉන් එක් වෛරසයකි. හර්පීස් රෝගයේ පළමු ප්‍රභේදය ඇති කරන වෛරසය බොහෝ විට ශරීරගත වන්නේ කුඩා අවදියේදී බවත් දෙවැනි වර්ගයේ වෛරසය ලිංගික හැසිරීම් නිසා ශරීරගත වන බවත් දැන් පැහැදිලිය. එහෙත් වැඩිහිටියකු තුළ මෙම වර්ග දෙකටම අයත් වෛරසයන් තිබිය හැකිය. ඒ මුඛ සංසර්ගය වැනි ලිංගික හැසිරීමක් නිසාය.හර්පීස් රෝගය නිසා ඇතිවන තුවාල ඉක්මනින් සුව කර ගැනීමට ක්‍රියා කළ යුතුය. එසේ නොවුණහොත් එම තුවාල නිසා වෙනත් ගැටලු ඇතිවිය හැකිය. මෙම තුවාල සඳහා ඉතා සාර්ථක ඖෂධීය ප්‍රතිකාර දැන් ඇත. එම ඖෂධ මඟින් සිදු කෙරෙන්නේ හර්පීස් වෛරසය වර්ධනය වීම පාලනය වීමය. එමඟින් මෙම තුවාල සහ රෝගය පහසුවෙන් සුවකර ගැනීමේ හැකියාව ඇත. තුවාල ඇතිවූ පසුව ඒවා සුව වන තෙක් ඉතා පිරිසුදුව තබා ගැනීමට ඉතා අවශ්‍යය. එම තුවාල සේලයින් දියරයෙන් සෝදා පිරිසුදු කළ හැකිය. මෙම රෝගය සඳහා දෙනු ලබන ඖෂධ අතර ප්‍රතිජීවක ඖෂධ ප්‍රති වෛරස ඖෂධ වේ. ඖෂධ මඟින් මෙම තුවාල සුව වුණද කලකදී නැවත ශරීරය තුළ තිබෙන වෛරසය සක්‍රීය වී නැවත නැවතත් තුවාල ඇතිවීමේ හැකියාව ඇත. වෛරසය ශරීර ගත වී කල්ගත වූ විට නැවත වෛරස සක්‍රීය වී තුවාල ඇති වන සංඛ්‍යාව එන්න එන්න අඩු වේ. එසේම තුවාල ඇතිවන කාල පරාසය වැඩි වේ.එසේම කලක් ගත වන විට එම තුවාල නිසා ඇතිවන අපහසුතාවයන් ද අවම වේ. කලක් ගතවූ පසුව වෛරස සක්‍රීය වී තුවාලයක් ඇතිවී නොදැනීම සුව වී යනු ඇත. සුවිශේෂී හේතුවක් නිසා ඇතැම් පුද්ගලයන්ගේ මෙම තුවාල නිතර නිතර ඇතිවේ නම් ඒ සඳහා විශේෂ ප්‍රතිකාර ක්‍රම ඇත.හර්පීස් තුවාල විවාහ ජීවිතයට හෝ දරුවන් ඇතිවීමට හෝ බාධාවක් ඇති කරන්නේ නැත. එහෙත් ශරීරයේ තුවාල මතු වන විටද තුවාල මතු වී සති දෙකක් පමණ ගත වන තෙක් ද ලිංගික සබඳතා පැවැත්වීම නුසුදුසුය. තුවාල සුව වී සතියක් පමණ ගතවන තෙක් ද ලිංගික සබඳතා නොපවත්වන්නේ නම් වඩාත් සුදුසුය. එසේ නැති නම් වඩාත් සුදුසු වන්නේ ලිංගික සබඳතාවලදී කොණ්ඩමයක් භාවිත කිරීමය. කිසියම් ගර්භණි මවකට මෙම රෝගය ඇත්නම් දරුවා බිහිවන අවස්ථාවේදී මවගෙන් දරුවාට රෝගය බෝ විය හැකිය. එහෙත් නවීන වෛද්‍ය ක්‍රම මඟින් එම තත්ත්වය ඉතා සාර්ථකව ජයගත හැකිය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=ay1202261</link>
    <topic>චුන්නාකම් රේල් පීලි ප්‍රභාකරන්ගේ ‘මාලිගාවේ’</topic>
    <author>උපාලි සමරසිංහ</author>
    <content>උතුරුකරයේ ගිනි හුළඟ මගේ ජීවිතය ද උණුසුම් කරයි.මම අනුරංගගේ වාහනයේ නැඟී වෙනත් ඉසව්වක පියඹා යමි. විශ්වමඩුවේ සුන්දරම්මාගේ කඳුළු කතාවෙන් පසු අප දැන් ගමන් කරන්නේ චුන්නාකම් හරහාය.මගේ සිත අතීතයට දිව යයි. එදා හය හතර යම්තම් තේරෙන පැටි වියේදී යාල්දේවි දුම්රියෙන් තාත්තාත් මමත් යාපනයට ගිය ගමන මට සිහි විය. එදා මේ චුන්නාකම් දුම්රිය පළදී මා දුම්රිය කවුළුවෙන් පිටතට එබෙද්දී මෙහි රොඳ බැඳ සිටි වට්ටි පෙට්ටි අතින් ගත් දෙමළ ජනතාව අද කොහි ද? අද ඒ කිසිවකුත් එහි නැත.ත්‍රස්ත වියරුවෙන් කැඩී බිඳී ගිය දුම්රිය නැවතුම මට පෙනෙයි. එහි රේල් පීලි සියල්ල ගලවා දමා ඇත. මහ පාර හරහා වැටුණු ගිලුණු රේල් පීලි පමණක් එහි අතීතයේ ධූමරථ දිවු බවට සාක්කියක් කියයි.මම චුන්නාකම් දුම්රිය පළ අසබඩ වාහනය නවත්වන්නැයි අනුරංගට කියමි. අපේ ඡායාරූප ශිල්පියා ද යුහුසුලුව ක්‍රියාත්මක වෙයි. මේ දුම්රිය පළේ ඇතැම් තැනක වහල පවා ගලවා තිබේ. යුද්ධයෙන්ම අසරණවූ දුප්පත් දෙමළ පවුල් තුනක් මේ දුම්රිය නැවතුම අයිති කරගෙන සිටිති.ඔවුනගේ එළුවන් හා කුකුළන් පදික වේදිකාවේ එහෙ - මෙහෙ දුවති. ඔවුනට සුව පහසු ලොකු කුකුළු ගාලක් ලැබී තිබේ. හරියට ම “රේල් ට්‍රැක්” දෙක දෙපැත්තට පිහිටි බිමේ දැන් ඇත්තේ මහා රූස්ස ගස් දෙකකි. ඒ අතර වදුලේ නිවැසියන්ගේ ඇඳුම් අව්වේ වියළීම පිණිස වනා තිබෙනු පෙනෙයි.මේ රූස්ස ගස් දෙකට මහත්තයො, යුද්ධයේ වයස නේද? හිටි හැටියේ අනුරංග මගෙන් අසයි. මම පුදුම වීමි. ඇත්තටම මේ ටික මට හිතුණෙ නැති හැටි... මම කල්පනා කරමි.මේ අතු පතර විහිදා ඇති මහා ගස් මෙහි පැලවන්නට ඇත්තේ “රේල් පීලි” ත්‍රස්තයන් පැහැර ගැනීමෙන් අනතුරුවය. මේ ගස් එහි පැළවී ඇත්තේ ඉන් නොබෝ කලකට පසුය.පුරා අවුරුදු තිස් ගණනක් ත්‍රස්තයන් ගෙන ගිය ම්ලේච්ඡ අරගලය මේ ගස් පවා දනිති. එදා ත්‍රස්ත තිප්පළක් වූ චුන්නාකම් දුම්රිය නැවතුමෙන් ගලා ගිය වෙඩි බෙහෙත් ගඳ, මෝටාර් හඬින් ඒ ගස් බියපත්ව හැකිළී සිටින්නට ඇත.ඒත්, අද ඒ ගස් අසනුයේ දුම්රිය නැවතුමේ ලගින දුප්පත් අහිංසක ළමා ළපැටියන්ගේ කිරි හඬය. ඔවුනගේ ළමා කවට බස්ය.මේ රේල් පීලි ගලවලා මුන් මොනවාද කළේ? මම එහි සිටි දුප්පත් අහිංසකයෙකු විමසීමි. ඔහු වටපිට බලා රහසින් මට යමක් කීවේය.මහත්තයො, බංකර් හදන්ඩ ගත්තා කිව්වට මහ එකාගේ භූගත මාලිගාව ඉහළට දාන්ඩ තමයි ගෙනිච්චෙ. ගුවන් ප්‍රහාර දහසක් වැදුණත් ඒ භූගත මාලිගාව උඩින්නම් පුපුරවන්ඩ කිසිම ජගතකුට බෑ... ඔහු කියන දෑ මගේ කුතුහලය වැඩි කරන්නකි.මා ඒ මාලිගාව සොයා යා යුතුය. එය එල් ටී ටී ඊ සිර මැදිරි තිබුණු තැනට කිට්ටුව තිබෙන බව එක් හමුදා නිලධාරියෙකු කීවා මතකය. අනුරංග නාවික කප්පිත්තකු මාලිමාව පරෙස්සමට බලන්නාක් මෙන් නැවත සිතියම බලයි.අපි ඒ මාලිගාව සොයා නැවත හැල්මේ දුවමු. විශ්වමඩුවේ පුන්නනිරාවි කියන ගමේ සෙවෙණි වූ ගස් වදුලෙන් නොතොර තැනෙක මේ මාලිගාව පිහිටා තිබේ. අප එහි යන විටත් ඒ ඉදිරිපිට ඇති විශාල ප්‍රමාණයේ වළවල් දෙකකි.මේ එක් වළක අලි ඇතුන් දහ දොළොස් දෙනෙක් ගිල්ලවන්නට පුළුවන. ඒ තරම් ඒ වළ විශාලය. ප්‍රභාකරන්ගේ භූගත මාලිගාව දැන් හමුදා කඳවුරක් බැවින් එහි අපද්‍රව්‍ය වැනි දේ දැන් එහි ගොඩ ගැසී ඇති බැවින් දැන් මේවා තරමක් වැසී ගොසිනි.අපේ වීර වික්‍රමාන්විත ගුවන් හමුදාවෝ අහසින් පියාඹා ගොස් ඉලක්ක කැර මේ මාලිගාවට ප්‍රහාර එල්ල කළහ. එය නූලෙන් වැළැකී ගිය බවක් මේ වළ ගොඩැලි කියයි. තවත් මීටර 5 ක් එහාට වී නම් ඒ ප්‍රහාර වදින්නේ ප්‍රභාකරන්ගේ මාලිගා හිසටය.එම කඳවුරේ ප්‍රධාන හමුදා මේජර්වරයා එම මාලිගාව මාධ්‍යවේදිනට පෙන්වීමට මහත් මැළිකමක් දැක්වීය. එහෙත් අපි ඒ අභියෝග ජය ගතිමු. කෙසේ හෝ ප්‍රභාකරන්ගේ මේ මාලිගාවේ හැම ඉසව්වක්ම මතු නොව ඔහුගේ නාන කාමරය වැසිකිළිය පවා අපි නැරැඹීමු.ඒ භූගත මාලිගාව මතුපිට කොන්ක්‍රීට් තට්ටුවේ අඩි 18 ක් උසට ගිල්ලවා ඇත්තේ උතුරේ ජන ජීවිතය හැඩ කළ උතුර - දකුණ යා කළ ඒ යාල්දේවි දුම්රිය මාර්ගයේ තිබු යකඩ රේල් පීලිය.ඒ කිසිම ගුවන් ප්‍රහාරයකින් ඒ හිස කුඩුපට්ටම් වනු වළක්වනු පිණිසය. මේ භූගත මාලිගාව අයිනේ කුඩා නිවස්නයක් ද පොළොවෙන් යට තට්ටුවක් ද, උඩින් තවත් තට්ටුවක් ද ලෙසින් හුදෙක් කොන්ක්‍රීට්වලින්ම එය සාදා තිබිණ.මේ තට්ටු දෙකේ මාලිගාව වායුසමීකරණය කළ එකකි. දැන්නම් එහි වායුසමීකරණ ගලවා ඇත. ඇතුළතදී අපට නම් දැනුණේ වවුල් ගඳය. අමු ලේ ගඳය.ලේ පිපාසිත ලොව භයානකම ත්‍රස්තයාට ඒ අමු ලේ ගඳ නොදැනුණේ එදා මෙය වායුසමීකරණය කළ නිසා ද? නැත්නම් සූකරයනට අසුචි ගඳ ගඳක් නොවන පරිද්දෙන් ලේ ගඳට ඔහු පි‍්‍රය කරන නිසාදැයි නොදනිමි.මම ඔහුගේ කාර්යාල කාමරයට පිවිසෙමි. එම දොර සෑදි තිබුණේ ගනකමින් යුතු බුරුත ලීයෙනි. උණ්ඩ වරුසාවක්වත් ඒ දොර විනිවිද නොයන ලෙස එය සාදා ඇත්තේය.ඇතුළත වංකගිරියකි. යන්නේ කොයිබට ද? ආ හැක්කේ කෙලෙසකදැයි සිතා ගත නොහෙන තරම්ය. සමහර තැනෙක ඉහළට පඩි වැටකි.පසෙක ඔහු නිදා ගත් ඇඳය. ඊට යාබදව ප්‍රභාකරන්ට තිබුණු දරුණු දියවැඩියා රෝගයට අවශ්‍ය ඉන්සියුලින් හා වෙනත් ඉන්ජෙක්ෂන් කටු බෙහෙත් ද්‍රව්‍ය ආරක්ෂිතව තැබු බඳුනය. ඊටත් ළඟින් ටීපෝවක් වැනි අසුනක තබා ඇත්තේ පුලුන් පුරවන ලද කොටියකුගේ ආකෘතියකි.ගුවන් ප්‍රහාර දෙමින් මානුෂිය මෙහෙයුමේ හමුදා ගොඩ ගලන විට ප්‍රභාකරන් පිස්සකු මෙන් ඉන්ජෙක්ෂන් කටු හා සේලයින් බෝතල් ද අතේ තබාගෙන මේ භූගත බංකරයේ එහා මෙහා දිව ගිය බව පසුව අත්අඩංගුවට පත් ප්‍රභාගේ කිට්ටුවන්තයකු ගෙන් හෙළි වී ඇත.නන්දිකඩාල් පැත්තට පනින්නට පෙර ප්‍රභාගේ දියවැඩියා රෝගය තව තවත් දරුණු අතට හැරි තිබුණේය. දිට්ඨ ධම්ම වේදනීය කර්මයේ හැටි එහෙමය.ප්‍රභාකරන් තමන්ගේ මිනිසුන්ගෙන් ආරක්ෂා වන්නටත් මෙතරම් රැකවල් තර කරගත්තේ ඇයි? තමන්ගේම මිනිසුන් පවා ඔහුට විශ්වාස නැති බැවිනි.ඔවුනගේ තුවක්කු කට තමා බිලිගනීවි යැයි බයෙන් සිටි ප්‍රභා මහා බියගුල්ලෙකි.ඔහු ඇතුළත රැඳෙන විට පිටතින් සිටින අයට හෙතෙම ඇතුළත සිටීදැයි නොදැනෙන්නට ඇතුළත නාන කාමරයේ දිය බිඳක්වත් එළියෙන් ගලා නොයවන්නට තරම් උපක්‍රමශීලි විය.ඔහු ස්නානය කරන විට හා වැසිකිළි පාවිච්චි කරන විට දියකඳ ගලා ගියේ මහ පොළොව ඇතුළටමය. එනිසා එළියේ සිටි කිසිවකුට ප්‍රභා මාලිගය ඇතුළත නිශ්චිතව සිටීයැයි කිව හැකි කිසිදු ලකුණක් නැත.ඔහු හා ඔහුගේ මාලිගයේ ආරක්ෂක පිරිවරට අවශ්‍ය ජලය සපයා දුන් ළිඳ වගා ළිඳක් තරම් විශාලය. එය දැලකින් ආවරණය කැර තිබිණි.ඔහුගේ නිදන කාමරයට පිවිසෙන තැන පිහිටියේ වෙඩි නොවදින යකඩ දොරකි. හදිසියේ වායුසමීකරණ ක්‍රියාත්මක වීම අඩපණ වුවහොත් ඔක්සිජන් සපයා ගත හැකි සිලින්ඩරයක් ද අපි දුටිමු.මීටත් අමතරව භයානක අවි ආයුධ රඳවා තිබු ස්ථානයක් හමුදාව විසින් හඳුනාගෙන ඇත්තේය.අච්චුවේලි ප්‍රදේශයේ සිට මෙහි ආ මරාගෙන මැරෙන කොටියන් සමඟ දකුණේ ප්‍රභූ ඝාතනවලට පෙරදා ප්‍රභා රාත්‍රී ආහාරය ගත්තේ මේ මාලිගාව තුළදී යැයි ඇතැමෙක් කියති.තමාගේ ඉතාම කිට්ටුවන්තයන් මියගිය විට ඒ පුද්ගලයා තමාගේ ඊළම වෙනුවෙන් දිවි දුන් මහා විරුවකු ලෙස සලකා පෙට්ටියක තැන්පත් කැර මොහොතක් ආචාර පැවැත්වූ එළිමහන් පීඨිකාවක් මේ මාලිගා මිදුලේ තිබේ.ප්‍රභාකරන් හමුවීමට යන කෙනෙකුට එක්වර පිරිසක් ලෙස එහි පැමිණීම වැළැක්වීමට යකඩ බම්බු කීපයක් වැටක් ලෙස සකසා තනි පුද්ගලයා වශයෙන් තම මාලිගාවට පිවිසීමට සලස්වා තිබීම ඔහුගේ බියගුලුකම තවත් ප්‍රකට කරන්නකි.උතුරුකරය සොලවා ජන ජීවිතය විනාශ කළ ප්‍රභාගේ අණසක දැන් මේ මාලිගාවේ නැත. ඔහුගේ ජීවිතය අපට කියා දුන්නේ “අවි ගත්තෝ අවියෙන්ම නසති” යන බුදු වදනය.මම ඒ භූගත මන්දිරයෙන් එළියට එමි. “මෙවන් දසුන් අප දෑසට නොපෑ යුතු” යැයි මම සොබාදම් මෑණියගෙන් ඉල්ලමි. එහෙත් දුටු දේ එලෙස ලිවීම මගේ යුතුකමය.  ලබන සතියේ දඔකොළ පටුනට යමුඋපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=ay1202262</link>
    <topic>අපි හතර දෙනා හරිම යාළුයි</topic>
    <author>සාගරිකා දිසානායක ජයසිංහ</author>
    <content>පාර්ලිමේන්තු මන්ත්‍රිනී සුදර්ශනී ප්‍රනාන්දුපුල්ලේඑදා බදාදා දවසක්. මන්ත්‍රීතුමිය පාර්ලිමේන්තුවට පිටත් වෙන්න කලින් ඇගේ වටිනා කාලයෙන් හෝරාවක් අප වෙත ලබා දෙන්නට තරම් කාරුණික වුණා. හරියටම ඈ කියාපු වේලාවට අගනුවර නිසංසල පෙදෙසක පිහිටි ඇගේ සුන්දර නිවහනට මා ගොඩ වැදුණා. ඈ එනතුරු මොහොතකට පමා වන්නට මා ඇගේ කන්තෝරු කාමරයේ අසුනකට බර දුන්නා. නිවැසියන්ට සුරතල් වූ නමුදු දුටුවන්ට භීතිය දනවන බොක්සර් වර්ගයේ ඇගේ බලු සුරතලා “ස්ලෑෂ්” නිසොල්මනේම ඇවිදින් මා වටා පැදැකුණු කරනවා.හදවත ගැහෙන සද්දෙ ඇහිලාම ස්ලෑෂ් කලබල වේදෝ ය යන විචිකිච්චාවෙන් පසු වුණු මා වෙත සපැමිණු මන්ත්‍රීතුමිය මට ඒ වේලාවෙ පෙනුණේ හරියටම ගැලවුම්කාර දේවතාවක් වගේ. සුපුරුදු සාරිය වෙනුවට සැහැල්ලු කුර්තාවකින් හා ඩෙනිම් කලිසමකින් සැරසුණු ඈ ළෙන්ගතු සිනාවකින් යුතුව මා පිළිගත්තා.“ඉතින් මොනවද මගෙන් කෙරෙන්න ඕනෑ?” මන්ත්‍රීතුමිය පිළිසඳර ආරම්භ කළා.හැමදාම කතා කරන දේශපාලනය වෙනුවට අපි ජීවිතේ ගැන කතා කරමු ද? මා ඇගෙන් ඇහුවා.ඔව් ඒක හොඳයි. දේශපාලනය ගැන නිතරම කතා කරලා මා දැන් තරමක් වෙහෙසට පත් වෙලා වගෙයි ඈ කීවා.ජීවිතේ ඇරැඹුම මෙනෙහි කළොත්?මම ඉපදුණේ 1960 ඔක්තෝබර් මාසේ විසි නම වැනිදා. මීගමුවේ මාතෘ නිවාසේදි. මගේ අම්මා මහේෂ්වරී ප්‍රනාන්දුපුල්ලේ. ඈ ඉංගී‍්‍රසි පුහුණු ගුරුවරියක්. තාත්තා අල්පොන්සෝ ප්‍රනාන්දුපුල්ලේ. ඔහු උසස් පෙළ විද්‍යා ගුරුවරයෙක්.ඔබේ සහෝදර සහෝදරියන්?මට ඉන්නේ නංගී විතරයි. ඈ ශානිකා ප්‍රනාන්දුපුල්ලේ. ඇයත් විශේෂඥ වෛද්‍යවරියක්.ඔබ පදිංචි වෙලා හිටියේ?මුල් වසර තුන පුත්තලමේ අම්මාගේ ගමේ, ඉන් පසුව තාත්තාගේ ගම වූ කටානේ තෝප්පුවේ.මුලින්ම ගිය පාසල?පුත්තලම ශාන්ත ආනා විද්‍යාලය. තුනේ පන්තිය දක්වා. හතරේ පන්තියේ දී මීගමුවේ ආවේ මරියා කන්‍යාරාමයට ගියා.ඒ කාලේ මිහිරි මතක සටහන් මොනවා ද?අපිට ඉස්කෝලෙදි විවේකයට හරි රස බිස්කට් වගයක් දෙනවා. අම්මා අපිට ඒවා කන්න එපා කියලයි තිබුණේ. ඒත් මම ඒ විස්කෝතු ගෙදර ගෙනත් බෝතලයක දාගෙන අම්මාට හොරෙන් කනවා. මට තවමත් ඒ විස්කෝතුවල රස මතකයි. ඈ හිනා වෙනවා.ඔබ පාසලේ දඟකාරියක් ද?දඟ නෑ. මම හරි ආසයි ඉස්කෝලේ යන්න. කවුරුවත්ම බල නොකළත් මම තනියම පොත පතේ වැඩ කරනවා. හැබැයි නොදැනුවත්කමට පොඩි කපටිකමකුත් කරලා තියෙනවා.ඒ මොකක්ද?අපේ පාසල ළඟට අයිස්ක්‍රීම්කාරයෙක් එනවා. මේ අයිස්ක්‍රීම් කෑම අපිට තහනම්. අපිට සල්ලි දෙන්නේ නෑ. ඒත් මම අනෙක් ළමයිනුත් එක්ක විවේක කාලයේදී අයිස්ක්‍රීම් කාරයා ළඟට දුවනවා. ළමයි හැමෝම පොරකකා එක පාර සල්ලි දීලා අයිස්ක්‍රීම් ගන්න අත් දික් කරනවා. මමත් සල්ලි නොදීම ඒ අයත් එක්ක අත දික් කරලා අයිස්ක්‍රීම් අරගෙන කනවා. මේක අම්මාට ආරංචි වෙලා මට හොඳටම තරවටු කළා.ගෙදර පරිසරය කොහොම ද?අපොයි හරි නීති. ගෑනු ළමයි දෙන්නෙක් නිසා අම්මලා අපට බොහොම නීති පනවලා තිබුණා. ඒත් ඔවුන් සැර පරුෂ නෑ. කාගෙන්වත් වචනයක් අහන්නැති වෙන්නට අපි දෙදෙනා හදාගන්න මවුපියන්ට අවශ්‍ය වුණා. අපේ ගෙදර වත්ත විශාලයි. ඇති තරම් පලතුරු ගස් තිබුණා. පාසල ඇරිලා ආපුවාම මේ ගස්වලට නැඟලා ඉදුණු පලතුරු කඩා ගෙන කනවා. අල්ලපු වත්තේ මසං ගස් තිබුණා. මසං කඩාගෙන කනවා. හරිම නිදහස් විනෝදජනක ළමා කාලයක් අපිට තිබුණා.සෙල්ලම් කළේ?වැඩිපුර සෙල්ලම් කළේ පාසලේදී. දිවීම පැනීම බාධක දිවීම් උස පැනීම, දුර පැනීම, හෙල්ල විසි කිරීම, නෙට්බෝල් මේ හැම සෙල්ලමක්ම කළා. පාසලේ ක්‍රීඩා නායිකාව වගේම ප්‍රධාන ශිෂ්‍ය නායිකාව බවටත් පත්වුණා.ඒ කාලෙ පහේ ශිෂ්‍යත්වය තිබුණේ නැද්ද?අපොයි තිබුණා. ඒත් අද වගේ ළමයින්ට ලොකු පීඩනයක් තිබුණේ නෑ.ඔබ ශිෂ්‍යත්වය සමත් වුණා ද?නෑ. මම ශිෂ්‍යත්වය අසමත්. ඒත් හැමදාම පන්තියේ පළමුවැනියා. අපි විභාගවලටම ඉලක්ක කරගෙන ඉගෙන ගත්තේ නෑ. පාසල් වැඩ, ක්‍රීඩා වගේම විවාද තරග, සංගීතය, ගායනා වැනි හැම දේටම සහභාගි වුණා. ඒ හැම තරගයකින්ම ජයග්‍රහණය කළා.යෞවනයේ චමත්කාරය ඔබට දැනුණේ කොහොම ද?හරිම චමත්කාරජනකයි. අපිට ඒ කාලේ අද වගේ රූපවාහිනී, ජංගම දුරකථන, පරිගණක වගේ දේවල් තිබුණේ නෑනේ. ලොකුම විනෝදාංශය පොත්පත් කියවීම. නිවාඩු කාලෙට තාත්තාගේ කාර් එකේ නැගලා ගමේ යනවා. ඒ කාලේ තෝප්පුවේ ඉඳලා පුත්තලමට යන්න පැය හතරක් විතර යනවා. උදේ පාන්දර නැගිටලා බත් මුල් බැඳ ගෙන, කැවිලිත් එක්ක තේ හදාගෙන අතරමඟ වාහනේ නවත්තලා මේවා කාලා බීලා යන ඒ ගමන හරි විනෝදජනකයි.ඔබ මෝස්තරවලට පි‍්‍රය කළා ද?ඔව්. මම මෝස්තරවලට පි‍්‍රයයි. ඒත් අපිට අත් නැති ගවුම්, කොට ගවුම්, ඕනෑවට වඩා ඇඟ පෙනෙන ගවුම් අඳින්න දුන්නෙ නෑ. අදත් මම අත් නැති, ඇඟ පෙනෙන ඇඳුම් අඳින්න කැමති නෑ.අද ඔබේ දියණියගේ යෞවනයයි. ඈත් ඔබ වගේ ද?ඔව් ඈත් මා වගේමයි. ඇයත් හොඳ මෝස්තරවල ලස්සන ඇඳුම් අඳින්න පලඳින්න ආසයි. ඒත් හොඳට ඇඟ වැහෙන්න පිළිවෙළට ඇඳුම් අඳින්නයි ඇයත් කැමති.යොවුන් වියේ පේ‍්‍රමණීය අත්දැකීම් ඔබටත් තිබුණා ද?නෑ. ගෙදරින් මවුපියන්ගේ ආදරය, රැකවරණය හා අවධානය අපට ඇති තරම් ලැබුණා. අපි ඉගෙනීම වගේම ක්‍රීඩා නැටුම් සංගීතය ඔය කොයි දේත් කළා. බාහිර පුද්ගලයකුගේ සෙනෙහසක අවශ්‍යතාවයක් මට යෞවනයේදී දැනුණේ නෑ.විශේෂ අනාගත ඉලක්කයක් තිබුණා ද?ඔව්. ඒත් ඒ වෛද්‍යවරිඩක් වීමට නොවෙයි.එසේ නම්?මම හොඳටම දක්ෂ ගණිතයට. කැමතිත් ගණිතයට. මට වුවමනා වුණේ ගණිත අංශයෙන් ඉහළට යන්න.වෛද්‍ය අංශය තෝරාගත්තෙ?මවුපියන්ගේ කීමට. ඒත් එයින් වරදක් වුණේ නෑ. මට හැමදාමත් කරන්න සිද්ධ වුණේ මම කරන්නට කැමැති වූ දේ නොවෙයි.ඒ කීවේ.මම වෛද්‍යවරියක් වීමට කවදාවත් සිතුවේ නෑ. දේශපාලනඥයකු හා විවාහ වීමට කවදාවත් පැතුවේ නෑ. දේශපාලනයෙහි නිරත වන්නට මා තුළ කිසිදු කැමැත්තක් තිබුණේ නෑ. ඒත් අද මට ඒ සියල්ල කරන්නට සිදු වී තිබෙනවා.ඒ ගැන ඔබ පසු තැවෙනවා ද?අපොයි නෑ. මගේ කැමැත්තට නොව දෛවයේ කැමැත්තට අනුව මට කරන්නට සිදු වූ දේ ගැන ඇත්තටම මා සතුටු වෙනවා.උසස් පෙළ විභාගයට හුඟක් පාඩම් කළා ද?පාඩම් කළා. හැබැයි නිදි මරාගෙන පොතේම ඇලීගෙන නොවෙයි. උසස් පෙළ කරන කාලේ මම පාසලේ නෙට්බෝල්, වොලිබෝල්, බාස්කට් බෝල් යන හැම කණ්ඩායමකටම ක්‍රීඩා කළා. ගායනය, පියානෝ වාදනය, කථික තරග, වාද විවාද තරග හැම දේටම සහභාගි වුණා.පාසලේ ක්‍රීඩා නායිකාව වගේම ප්‍රධාන ශිෂ්‍ය නායිකාව ලෙසත් කටයුතු කළා. මම පාඩම් කළේ ඒ සියලුම කටයුතු කරන අතරේ. මට නිදි මරන්න බෑ. අදටත් මම අනිවාර්යයෙන් පැය හයක් නිදා ගන්නවා. මගේ තාත්තා මට උසස් පෙළ විෂයයන් සඳහා හුඟක් උදව් කළා.වෛද්‍ය විද්‍යාලයට තේරුණේ?1979 දී මම ලංකාවේ වෛද්‍ය අංශයට තේරුණු සිසුන් අතරින් විසි එක්වැනි තැන ලබා ගත්තා.වෛද්‍ය විද්‍යාල ජීවිතේ කොහොම ද?වෛද්‍ය විද්‍යාලෙදිත් මම ක්‍රීඩා කළා. අන්තර් විශ්ව විද්‍යාල ක්‍රීඩා තරගවලට කොළඹ වෛද්‍ය පීඨය නියෝජනය කළා. මේ ගැන මගේ යහළු යෙහෙළියන් පුදුම වුණා. එහිදිත් මම කවදාවත් නිදි මරාගෙන පාඩම් කළේ නෑ. රාත්‍රී 10 වන විට නිදා ගන්නවා. උදේපාන්දර තුනට හතරට නැගිටලා පාඩම් කළා. කවදාවත් කණ්ඩායමේ ප්‍රථමයා වෙන්නට හෝ පන්ති සාමාර්ථ්‍යයක් ගන්නට කියා ඉලක්ක කරගෙන පාඩම් කළේ නෑ.ඔබ හොඳින් සමත් වුණා?ඔව්. හැම අවුරුද්දකදීම මට දෙවන පෙළ පහළ පන්ති සාමාර්ථ්‍යයක් ලැබුණා. ඒ වගේම අවසාන වසරෙත් දෙවන පෙළ පහළ පන්තියේ සාමාර්ථ්‍යයක් ලැබුණා.පරිවාස පුහුණුව ලැබුවේ.කොළඹ මහ රෝහලේදී පසුව රිජ්වේ ආර්යා ළමා රෝහලෙන් පුහුණුවක් ලැබුවා.මුල්ම පත්වීම ලැබුණේ කවදා ද? කොහේ ද?1985 මැයි පළවැනිදා මීගමුව රෝහලේ වෛද්‍ය නිලධාරිනිය ලෙස.පන්ති සාමාර්ථ්‍යයක් තිබිලත් අගනුවර ආශි‍්‍රත රෝහලකට නොගියේ?මට ගමට සේවය කරන්න ආසා හිතුණා. මම කොළඹ නැවතිලා පහසුවෙන්ම පශ්චාද් අධ්‍යාපන කටයුතුවල නොයෙදීම ගැන මගේ යහළුවන් පුදුම වුණා.ඔබ යුග දිවියට එළැඹුණේ?1986 මාර්තු මාසේදී ජෙයරාජ් ප්‍රනාන්දුපුල්ලේ මහතා සමඟ.එය යෝජිත විවාහයක් ද?ඔව්. ඔහුට අපේ ඥාති සම්බන්ධකමකුත් තිබුණා. ඊට වඩා ඔහු මගේ පියාගේ හොඳම ගෝලයෙක්. යෝජනාව ගෙනාවෙත් මගේ පියාමයි.ඔබ එකවරම ඊට කැමති වුණා ද?නෑ. ඔහු දේශපාලනයේ නියුතු වූ නිසා මා මඳක් අදිමදි කළා.ඉන් පස්සෙ?ඒ වන විට ඔහු අපේ පළාතේ හිටපු ජනපි‍්‍රයතම, සාර්ථකම නීතිඥයා.ඒ නිසා ඔබ කැමැති වුණා ද?ඒ නිසාමත් නොවෙයි. විවාහයෙන් පස්සේ ඔය දේශපාලන කටයුතු තරමක් මඟ හැරෙයි. සේරම හරියයි කියලා තාත්තා කිව්වා.ඉතින් එහෙම වුණා ද?මොන කතා ද? ඒවා තවත් වැඩි දියුණු වුණා. පළාතේ දුප්පත් අහිංසක ජනතාවට වැඩ කරන්න ඔහු තුළ වූ හැබෑ වුවමනාව දුටුවාම මමත් ඔහුගේ වැඩ පිළිවෙළට සහය වුණා. ඇත්තටම වුණේ මම ඔහුට ඕනෑ හැටියට හැඩ ගැසීමයි.එයින් ඔබේ වෘත්තියට බාධා එල්ල වුණා ද?කොහෙත්ම නෑ. ඔහු ඔහුගේ දේශපාලන ව්‍යාපාරය කරගෙන ගියා. මම මගේ රැකියාව කළා.ඔබෙන් ඔහුට ලැබුණු සහය?ජෙයරාජ් බොහොම කාර්යබහුල වුණා. ඔහුට රජයේ වගකීම් රාශියක් පැවරුණා. ගමේ පළාතේ සංවිධාන කටයුතු ජනතාව හමුවෙලා ඔවුන්ගේ ප්‍රශ්නවලට ඇහුම්කන් දෙන්නට මට සිදු වුණා. ඡන්ද කාලෙට ඔහු වෙනුවෙන් මට ජනතාව අතරට යන්න සිදු වුණා.ඔබ ඒවා කළේ කැමැත්තෙන් ද?ඔව්. මම අකමැති දෙයක් වුණත් කරන්නට සිදු වුණොත් එය උපරීමයෙන් ඉටු කිරීම මගේ ගතියක්. ජෙයරාජ් වෙනුවෙන් මා ඒ කටයුතු කළේ ඉතා සතුටින්.විවාහ ජීවිතේ ගැන කීවොත්.කෙටි කාලයක් වුණත් අපේ විවාහ ජීවිතේ හරිම සුන්දරයි. ඔහු ඉතාම පි‍්‍රයමනාප පුද්ගලයෙක්. ආදරණීය ස්වාමිපුරුෂයෙක්. දරුවන්ට හරිම ආදරෙයි. අපි හතර දෙනා හරිම යාළුයි. ඉඩ ලැබුණු හැම මොහොතේම ඔහු වඩාත් කැමති වුණේ මාත් දරුවනුත් සමඟ ගත කරන්නයි.ඒ කාලේ බොහොම කාර්ය බහුලව සිටි එතුමා ඒ සඳහා කාලය හොයා ගත්තේ කොහොම ද?හැකි හැම මොහොතක්ම ඒ සඳහා යොදා ගත්තා. පිටරට ගියත් දුරකථනයෙන් දරුවන්ටත් මටත් නිතර කතා කළා. දරුවන්ගේ ඉගෙනීම ගැන හොයා බැලුවා. සාම සාකච්ඡා සඳහා විදේශ ගතවූ අවස්ථාවේදීත් එහි සිදුවන වැදගත් කරුණු දුරකථනයෙන් පුතාට කියා දුන්නා. කොහොමහරි කාලයක් වෙන් කරගෙන අපි දුර බැහැර විනෝද ගමනක් යනවා. අන්තිමට අපි හතර දෙනාම ගියේ ජපානෙට. ඒ ගමන අපි තුන්දෙනාගෙම හිතේ සදාතනික සුන්දර සිහිවටනයක් සේ තැන්පත් වී තිබෙනවා.මන්ත්‍රීතුමියගේ දෙනුවන් අබියස උණුසුම් කඳුළක් නළියනවා. ඒ ආදරණීය මතකය ඇගේ තැවුණු සිත යළිත් පාරවනවා. ඒත් ඈ සත්‍යයට දිරියෙන් මුහුණ දුන් එඩිතර කාන්තාවක්. මා ඇගේ අවධානය වෙනතකට යොමු කරන්නට උත්සාහ කළා? ඔබ පශ්චාද් උපාධිය ලබා ගත්තෙ?1988 දී. කොළඹ වෛද්‍ය පීඨයේ පශ්චාද් උපාධි අධ්‍යාපන පීඨයෙන්. කායික රෝග පිළිබඳ විශේෂඥ වෛද්‍යවරියක ලෙස. ඒ වසරේ කායික රෝග විශේෂඥවරුන් ලෙස සමත් වුණේ මමත් තවත් එක් කෙනෙකුත් පමණයි.ඔබේ දූ දරුවන් ගැනත් කතා කරමු.මගේ දුව සමුර්ධි. 1991 දී උපන් ඈ දැන් කොළඹ විශ්ව විද්‍යාලයේ නීති පීඨයේ ඉගෙනුම ලබනවා. ඇයට වෛද්‍ය විද්‍යාව තෝරාගන්නට සුදුසුකම් තිබුණා. ඒත් ඇගේ කැමැත්ත නීති ක්ෂේත්‍රයට නිසා මා ඈ කැමැති මාවත තෝරා ගන්නට ඉඩ දුන්නා. 1993 උපන් පුතා භාණුකත් නීතිවේදියකු වීම සඳහා අධ්‍යාපනය ලබනවා.ඔබ විශේෂඥ වෛද්‍යවරියක වන්නේ ප්‍රජා සෞඛ්‍ය පිළිබඳව!ඔව් මම ළමා රෝහලේ සේවය කළ කාලයේදීම මවුවරුන්ට සහ දරුවන්ට කිසියම් මෙහෙවරක් කළ යුතු බව හිතා ගත්තා. ඒ නිසාම ප්‍රජා වෛද්‍ය විද්‍යාව තෝරා ගත්තා. 2000 වසරේදී මම ප්‍රජා සෞඛ්‍ය පිළිබඳ විශේෂඥවරියක ලෙස පත්වුණා. 2001 වසරේදී තවදුරටත් පශ්චාද් උපාධි අධ්‍යයන කටයුතුවල යෙදෙන්නට මම ඕස්ට්‍රේලියාවට ගියා. අතරමඟදී නිවාඩු ලබාගෙන ලංකාවට ඇවිත් ජෙයරාජ් ගේ ඡන්ද කටයුතුවලට සහාය වුණා. 2001 ඡන්දෙ ඉවර වෙලා ආපහු ගියා.මේ යන විට ඔබේ දරුවන්?විදේශ ගත වන විට මා ඔවුන් කැටුව ගියා. අපි දෙදෙනාම කාර්යබහුල වන විට මගේ අම්මා තාත්තා ඔවුන් ළඟ සිටි නිසා අපි සැනසිල්ලේ ඒ වැඩ කටයුතුවල යෙදුණා.ඔබේ සැමියාගේ වියෝව ඔබ ආදර්ශවත් ආකාරයට දරාගත්තා යැයි මට සිතෙනවා!ඔව්. අපට එය විශාල කම්පනයක්. දුකක්. පාඩුවක්. මුල සිටම ඔහුටත් අපේ මුළු පවුලටමත් මරණ තර්ජන තිබුණා. කොටි ත්‍රස්තවාදීන් ගෙන් විතරක් නොවෙයි ඡන්ද කාලේ විරුද්ධ පාර්ශ්වකරුවන්ගෙනුත්.ඒත් ඔහු නිතරම කළේ හොඳ වැඩක්මයි. යහපත් දෙයින් ලැබෙන්නේ යහපත් ප්‍රතිඵල බව මම විශ්වාස කළා. බෝම්බයකට අහුවුණා කීවත් ඔහුගේ ජීවිතය බේරිලා ඇතැයි මා මොහොතකට හිතුවා. ඔහු නැති පාඩුව, පාළුව තනිකම මගේ ජීවිතයෙන් කවදාවත් මැකී යන්නේ නෑ. ඒත් ඒ වේලාවෙ මා බලවත් ලෙස හඬා වැටී කම්පා වුණානම් මගේ දරුවෝ දෙන්නා තවත් අසරණ වෙනවා. දුක් වෙනවා. ඒ නිසා මම හිත දැඩි කර ගත්තා.ස්තූති කතාව කරන්න තරම් ඔබේ පුතා ශක්තිමත් වුණා.ඔව්. එය අපි පවුලේ සාමාජිකයන් කතා වෙලා ගත්තු තීරණයක්. පුතා ගැන මට ආඩම්බරයි.එවැනි තීරණයක් ගත්තෙ?මරණයෙන් යමක් පරාජය කළ නොහැකි බව සතුරාට පෙන්වීමට. ඔහුගේ වියෝව දුකක් වුවත් අපි ඔළුව උස්සා නැඟී සිටියා.ඔබ හොඳ ගෘහිණියක් ද? ඉවුම් පිහුම් ගේ දොර පරිපාලනය?මගේ අතින් ඉවුම් පිහුම් සිදු වෙන්නේ කලාතුරකින්. ගේ දොර පරිපාලනය අද වගේම එදත් කළේ මමමයි. මගේ අම්මාත් මා සමඟ සිටින නිසා මට ඒ කටයුතු බොහොම පහසුයි.ඔබ විශේෂයෙන් කැමති?මගේ දරු දෙදෙනා සමඟ ගත කරන්නටයි. ඔවුන්ට “අම්මා” අවශ්‍ය වේලාවට ළඟ ඉන්න තිබෙනවානම් මම හරි කැමතියි.ඔබ වෘත්තියෙන් වෛද්‍යවරියක්. ඔබේ පවුලේ සෞඛ්‍ය වගේම ඔබේ රුව ගුණ පිළිබඳවත් විශේෂයෙන් සැලකිලිමත් වෙනවා ඇති.ඔව්. මගේ පවුලේ සෞඛ්‍ය ගැන මම හරි උනන්දුයි. හැම වෙලාවෙම සමබල ආහාර වේලක් ගන්නට අප උත්සාහ කරනවා. මම හයි ෆයි කෑමවලට කැමති නෑ. අපි බොහොම සරල පෝෂ්‍යදායි ආහාර වේලක් ගැනීමටයි හුරු වී සිටින්නේ. මගේ රූපය ගැනනම් විශේෂයෙන් සැලකිලිමත් වෙන්නේ නෑ. ව්‍යායාම කරන්න කැමතියි. වේලාව අඩුයි. වේලාව ලැබුණාම ඇවිදිනවා.ඔබ හරිම චාම්. ඒත් පි‍්‍රයමනාපයි එහි රහස?මම මේක් අප් එක එක මෝස්තර කරන්නේ නෑ. පුළුවන් තරම් හිත සැහැල්ලුවෙන් තියාගන්න උත්සාහ කරනවා. ආතතියක් ඇති නොවෙන්නට කටයුතු සැලසුම් කරගන්නවා.ඒ කොහොම ද?මම ඕනෑවට වඩා කිසිවක් ඔළුවට ගන්නේ නෑ. ඇතැම් විට ජනතාව මා ඔවුන්ගේ ප්‍රශ්නවලට කන් දෙන්නේ නෑ කියලා සිතනවත් ඇති. එහෙම නොවෙයි. මා ඔවුන්ට හොඳින් සවන් දෙනවා. කළ හැකි දේ කරනවා. බොරු පොරොන්දු දී ජනතාව රවටන්න මා කැමති නෑ.එය ඔබේ දේශපාලන ගමනට බාධාවක් වේවි නේද?නෑ. අවංක දේශපාලනඥයනුත් ඉන්න බව දන්නා අය මට ඡන්දය දේවි. දේශපාලන ක්ෂේත්‍රයේ හැමදාම රැඳිලා ඉන්න, ලොකු පුටුවකට යන්න වගේ මහා ලොකු බලාපොරොත්තු මා තුළ නෑ.ඔබ ජීවිතය දකින්නේ කොහොම ද?ජීවිතේ පිළිබඳ මහා ලොකු බලාපොරොත්තු මට නෑ. මම දෙවියන් හා දෛවය විශ්වාස කරනවා. අපි මැරෙන මිනිස්සු කියලා හිතාගෙන එදිනෙදා දවස සතුටින් කළ යුතු දේ කරමින් ගත කරනවා. දරුවන්ටත් මම ජීවිතේ ගැන කියා දෙන්නේ සරලව අවංකව යහපත් කටයුතුවල යෙදෙමින් ජීවත් වන ලෙසයි.දරුවන් වැඩිවියට පත් වී විදේශගත වුණොත්.මම ජීවිතේට මුහුණ දෙන්න සූදානම්. ඒත් මගේ දරුවො දෙන්නාම මේ රටට ආදරෙයි. ඔවුන් විදේශගතව ජීවත්වෙන එකක් නෑ. මගේ සහෝදරියගේ පවුලත් ජෙයරාජ්ගේ පවුලේ හැමෝමත්, අපේ පැරැණිම හිතවත් මිතුරන් හා ඥාතිනුත් තවමත් අප අත්නොහැර සිටීම මගේ සිතට ලොකු හයියක්.අපේ කාන්තා පරපුරට ඔබ දෙන පණිවුඩය කුමක් ද?දිරියෙන් නැඟී සිටින්න! පරාජයෙන් පසුබට නොවී ඉදිරියට එන්න! රටක කාන්තාව ශක්තිමත් නම් හා දැන උගත්නම් එම ජාතිය ඉක්මනින්ම නැගී සිටිනවා. ඈ පිළිසඳර නිමා කරමින් කීවා.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=ay1202263</link>
    <topic>වෙළෙඳ පොළ යළි ඉහළ යයි</topic>
    <author>තාරක වික්‍රමසේකර</author>
    <content>දෙසතියකට ආසන්න කාලයක් පහළ යමින් තිබු කොටස් වෙළෙඳ පොළ පසුගිය 21 වැනිදා අඟහරුවාදා යළි ඉහළ ගියේය.අඟහරුවාදා වැඩිම කොටස් ප්‍රමාණයක් අලෙවි වූයේ ආසිරි සර්ජිකල් සමාගමේය. අලෙවි වූ කොටස් ගණන 6272200 කි. දිනයේ මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ් (ඡන්ද බලය රහිත) ලයන් බෲවරි, නේෂන් ලංකා (ඹජ - 2013), පී සී හවුස්, ෆී‍්‍ර ලංකා සමාගම් විය.මර්චන්ට් ෂිපින්ග් සමාගම මිල ඉහළ යාම් අතුරින් කැපී පෙනුණි. පෙර දින රුපියල් 163.50 ක් වූ සමාගමේ කොටසක මිල රුපියල් 200 ක් දක්වා ඉහළ ගියේය. ඒ රුපියල් 36.50 ක මිල වැඩිවීමකි. මොරිසන්ස් සමාගමේ කොටසක මිල රුපියල් 20 කින් වැඩි විය. ඒ පෙර දින පැවැති රුපියල් 255 ක් කොටසක මිල රුපියල් 275 ක් දක්වා ඉහළ යමිනි. හන්ටර්ස් කොටසක මිල ද රුපියල් 361.40 සිට රුපියල් 391.70 ක් දක්වා රුපියල් 30.30 කින් ඉහළ ගියේය.මිල ඉහළ ගිය සෙසු සමාගම් අතර කැපී පෙනුණේ එලායන්ස් ඇස්කොට් හෝල්ඩින්ග්ස්, සී ඩී අයි සී සිලෝන් බෙවරේජස්, කළම්ඹු ෆාමසි, ඩිමෝ, ෆින්ලේස් කලම්ඹු, ගෙස්ටෙට්නර්, ලයන් බෲවරි, මොරිසන්ස් ඉන්ෆ්‍රැක්චර්ස් සමාගම් ය.මිල පහළ යාම් අතුරින් කැපී පෙනුණේ එච් ඩී එෆ් සී සමාගමය. පෙර දින රුපියල් 1200 ක්වූ සමාගමේ කොටසක මිල එදින රුපියල් 1080 ක් දක්වා රුපියල් 120 කින් අඩු විය.කීල්ස් ෆුඩ්ස් කොටසක මිල ද රුපියල් 99.90 සිට රුපියල් 72.00 ක් දක්වා රුපියල් 27.90 කින් පහළ ගියේය. සතොස මෝටර්ස් කොටසක මිල ද පෙර දින රුපියල් 215.40 සිට රුපියල් 195.00 ක් දක්වා රුපියල් 20.40 කින් පහළ ගියේය.සෙසු සමාගම්හි එතරම් විශාල ලෙස කොටස් මිල පහළ ගියේ නැත.පසුදින එනම් 22 වැනිදා ද කොටස් මිල යළි ඉහළ ගියේය. බ්ලු ඩයමන්ඩ් (ඡන්ද බලය රහිත) කොටස් 20046400 ක් අලෙවි වීම දිනයේ වැඩියෙන්ම කොටස් අලෙවි වීම විය. දිනයේ මිලියනය ඉක්මවා කොටස් අලෙවි වූ සමාගම් අතර කොමර්ෂල් බෑන්ක්, එන්වි රිසෝසස්, ජේ. කේ. එච්, මුලර්ස්, නේෂන් ලංකා (ඹජ - 2013), පෑන් ඒෂියා, පෑන් ඒෂියන් පවර්, පී සී හවුස්, පිරමල් ග්ලාස්, සොෆ්ට්ලොජික්, අමානා, ෆී‍්‍ර ලංකා, එම් වී ඒ ෆුඩ්ස්, ටෙස් ඇග්‍රෝ, වැලිබල් වන් සමාගම් විය. කලකට පසු සමාගම් 16 ක පමණ කොටස් මෙලෙස මිලියනය ඉක්මවා ගියේය.දිනයේ මිල ඉහළ ගිය සමාගම් අතර සී ඩී අයි සී සමාගම කැපී පෙනුණි. පෙර දින රුපියල් 218.30 කට අලෙවි වූ සමාගමේ කොටසක මිල එදින රුපියල් 306.50 ක් දක්වා රුපියල් 88.20 කින් ඉහළ ගියේය. ඊ බී ක්‍රෙසි සමාගමේ කොටසක මිල ද රුපියල් 1015 සිට රුපියල් 1100 ක් දක්වා රුපියල් 85 කින් ඉහළ ගියේය.මර්චන්ට් ෂිපින්ග් කොටසක මිල ද රුපියල් 200 සිට රුපියල් 264.40 ක් දක්වා රුපියල් 64.40 කින් ඉහළ ගියේය. මිල ඉහළ ගිය සෙසු සමාගම් අතර හන්ටර්ස්, කළම්ඹු ෆාමසි, සෙලින්කෝ ඉන්ෂුවරන්ස් (ඡන්ද බලය රහිත) සතොස මෝටර්ස් සමාගම් විය.මිල පහළ යාම අතින් කැපී පෙනුණ සමාගම් අතර එලායන්ස් (රුපියල් 685 සිට 655 ක් දක්වා රුපියල් 30 කින්) හා මොරිසන්ස් (රුපියල් 275 සිට රුපියල් 250 ක් දක්වා රුපියල් 25 කින්) සමාගම් විය. පෙර දින රුපියල් 1080 කට අලෙවි වූ එච් ඩී එෆ් සී කොටසක මිල එදින රුපියල් 30 කින් අඩු වී 1050 ක් දක්වා පහළ ගියේය. සතිය ආරම්භ වූයේ ගනුදෙනු 9118 ක් ලෙස පෙන්නුම් කරමින් වුවද පසුදින එම සංඛ්‍යාව 18471 ක් ලෙසට පත්වූයේ ගනුදෙනු සංඛ්‍යාව 100% ක් ඉක්මවා යමිනි.සමාගම් රැසක් ලාභාංශ ප්‍රකාශ කර තිබුණි. හැටන් නැෂනල් බැංකුව වසරාවසාන ලාභාංශ ලෙස කොටසකට රුපියල් 3.00 ක් ද ශ්‍රී ලංකා ටෙලිකොම් පී එල් සී කොටසක 0.85 ක් හා ප්‍රොපටි ඩිවෙලොප්මන්ට් කොටසකට රුපියල් 2.50 ක් ද ලාභාංශ ප්‍රකාශ කර තිබුණි.එසේම ඉන්දු මැලේ පී එල් සී කොටසකට රුපියල් 1.25 ක්ද සෙලිසින්ග් පී එල් සී කොටසකට රුපියල් 30.80 ක්ද ෂලිමාර් (මැලේ) පී එල් සී කොටසකට රුපියල් 7.50 ක්ද ගුඩ් හෝප් කොටසකට රුපියල් 42.70 ක්ද ඕවර්සීස් රියලිටි (සිලෝන්) පී එල් සී කොටසකට ශත 30 ක් බැගින් ද ඩයලොග් කොටසකට ශත 25 ක් බැගින් ද ලාභාංශ නිවේදනය කර තිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj1202261</link>
    <topic>තෙත්බිම් සංරක්ෂණය සඳහා රිට්ස්බරි සහාය දිගටම</topic>
    <author/>
    <content>තෙත්බිම් සංරක්ෂණය සඳහා රිට්ස්බරි සහාය දිගටම පාසල් දැනුම මිනුම තරගාවලියේ ප්‍රථම ස්ථානය දිනාගත් කළුතර ඥානෝදය මහා විද්‍යාලයේ බී.ශානිකා හේමන්ති සිසුවියට හිමි කුසලානය සහ සහතික පත් පිරිනමන පරිසර ඇමැති අනුර ප්‍රියදර්ශන යාපා සහ අධ්‍යාපන ඇමැති බන්දුල ගුණවර්ධන මහත්වරු.CBL ෆුඩ්ස් ඉන්ටනැෂනල් සමාගමේ සභාපති රම්‍ය වික්‍රමසිංහ මහතා ද මෙහි වෙයි.ජෛව විවිධත්වයෙන් අනූන තෙත්බිම් සහ ඒ පිළිබඳව පාසල් ළමයි දැනුවත් කිරීමේ වැඩසටහන දිගටම ක්‍රියාත්මක කරන බව රිට්ස්බරි චොක්ලට් නිෂ්පාදනය කරන CBL ෆුඩ්ස් ඉන්ටනැෂනල් සමාගම පවසයි. එම සමාගමේ කළමනාකාර අධ්‍යක්ෂවරයා ඒ බව කියා සිටියේ ලෝක තෙත්බිම් දිනය සැමරීම සඳහා පැවැති ජාතික උත්සවයට සහභාගි වෙමිනුයි.”තෙත් බිම් සහ සංචාරක කර්මාන්තය” යන තේමාව යටතේ මෙවර ලෝක තෙත්බිම් දින සැමරුම් ජාතික උත්සවය ඉකුත්දා බත්තරමුල්ල වෝටර්ස් එජ් හෝටලයේ දී පැවැත්වීය.මෙවර විශේෂත්වය වන්නේ “රිට්ස්බරි සමඟ තෙත්බිම් නැණ පැන” දීපව්‍යාප්ත පාසල් දැනුම මිනුම තරගාවලියේ ජයග්‍රාහකයින්ට ත්‍යාග සහ සහතික පත් ප්‍රදානය කිරීමයි. රිට්ස්බරි චොක්ලට් විසින් පූර්ණ අනුග්‍රහය දැක්වූ එම තරගාවලිය පාසල් කොට්ඨාස, දිස්ත්‍රික්ක, පළාත් සහ ජාතික මට්ටමින් පැවැත්වූ අතර ජාතික මට්ටමේ ප්‍රථම ස්ථානය කළුතර ඥානෝදය මහා විද්‍යාලයේ බී.ශානිකා හේමන්ති සිසුවිය හිමිකර ගත්තාය. දෙවන ස්ථානය ගාල්ල ක්‍රිස්තුදේව මහා විද්‍යාලයේ එච්.එම්.රුවනි හේමන්තිකා සිසුවියට සහ තෙවන ස්ථානය ගලේවෙල වීරකැටිය විමලරත්න මහා විද්‍යාලයේ ආර්.ඩී.දේවිව්ද්‍ර ප්‍රභාෂ්වර සිසුවාට හිමිවූහ.CBL ෆුඩ්ස් ඉන්ටනැෂනල් සමාගමේ කළමනාකාර අධ්‍යක්ෂ ඉමාල් ෆොන්සේකා මහතා පැවසුවේ “රිට්ස්බරි සමඟ තෙත්බිම් නැණ පැන” දීපව්‍යාප්ත පාසල් දැනුම මිනුම තරගාවලිය පැවැත්වීම සඳහා මෙන්ම ඒ පිළිබඳ මාධ්‍ය ඔස්සේ ජනතාව දැනුවත් කිරීමට රුපියල් ලක්ෂ 40කට අධික මුදල් වැය කළ බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj1202262</link>
    <topic>අනුරපුර තරුණ තරුණියන්ට ශ්‍රී ලන්කන් රැකියා වරම්</topic>
    <author/>
    <content>අනුරපුර තරුණ තරුණියන්ට ශ්‍රී ලන්කන් රැකියා වරම්ජාතික ගුවන් සේවයේ ගුවන් සේවකයන් වශයෙන් ඵලදායී වෘත්තියක නිරත වීම සඳහා හොඳ අනාගතයකට දොරටු විවෘත කිරීමේ අරමුණින්, ග්‍රාමීය තරුණයන්ට සේවා අවස්ථා මතු කර දීම පිණිස, ජාතික බඳවා ගැනීමේ වැඩසටහනට අනුරාධපුර දිස්ත්‍රික්කය ද එක්කර ගැනීමට ශ්‍රී ලන්කන් ගුවන් සේවය ඉදිරිපත් වී ඇත.රජය විසින් සාර්ථකව නිමා කළ ‘දැයට කිරුළ’ වැඩසටහන නිමා කිරීමත් සමඟ, ගුවන් සේවයේ මානව සම්පත් කණ්ඩායම විසින්, තරුණයන් සිය ගණනක් මූලික සම්මුඛ පරීක්ෂණවලට භාජනය කරනු ලැබිණි.තීරණාත්මක හා තියුණු සම්මුඛ පරීක්ෂණයකින් තෝරා ගනු ලැබූ අපේක්ෂකයන් සඳහා, දැඩි කැබින් කාර්ය මණ්ඩල පුහුණු වැඩසටහනක් මෙන් ම, පෞරුෂත්ව සංවර්ධන වැඩසටහනක් ද ආරම්භ කරන අතර, ඉන් අනතුරුව, ගුවන් සේවක වෘත්තියට සුදුසු වීම සඳහා පරීක්ෂණ ගණනාවකට ඔවුන් භාජනය කරනු ඇත. මෙම වෘත්තීයට අවශ්‍ය සියලු කුසලතා මෙන්ම එයට අවශ්‍ය විශ්වාසය ඔවුන් තුළ ජනිත කරවීම සඳහා ගුවන් සේවය සැලකිය යුතු ආයෝජනයක් කර ඇත.”අපගේ අරමුණ වන්නේ, දක්ෂතා ඇති ග්‍රාමීය තරුණයන් සොයා යාමේ ප්‍රයත්නය අඛණ්ඩව ගෙන යමින්, ශ්‍රී ලංකාවේ සියලුම ප්‍රදේශවල වෙසෙන තරුණයන්ට සම අවස්ථා ලබා දීම” යැයි ගුවන් සේවයේ සභාපති නිශාන්ත වික්‍රමසිංහ මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj1202263</link>
    <topic>CDB සියයට 28 ක වර්ධනයක්</topic>
    <author/>
    <content>CDB සියයට 28 ක වර්ධනයක්සිටිසන්ස් ඩිවලොප්මන්ට් බිස්නස් ෆිනෑන්ස් (CDB), 2011/ 2012  මූල්‍ය වර්ෂයේ තෙවන කාර්තුව අවසානයේ දී සුවිශේෂී මූල්‍ය කාර්ය සාධනයක් පෙන්නුම් කර තිබේ.පසුගිය මාස 09 වෙනුවෙන් එළිදක්වන ලද අතුරු මූල්‍ය වාර්තා කොළඹ කොටස් වෙළෙඳ පොළ වෙත නිකුත් කරමින් බදු ගෙවීමෙන් පසු රු. මිලියන 398 ක ලාභයක් වාර්තා කිරීමට සමාගම සමත් වී තිබේ. මෙය පසුගිය වර්ෂයේ අදාළ කාල පරිච්ඡේදය හා සැසඳීමේ දී 28% ක වර්ධනයකි.“ගත වූ මාස 09 තුළ දී වාර්තා කරන ලද මුල්‍ය ප්‍රතිඵල, 2011/12 මූල්‍ය වර්ෂය සාර්ථක ලෙස අවසන් කිරීම සඳහා දැඩි විශ්වාසයක් අප තුළ ඇති කර තිබෙනවා” යැයි කළමනාකාර අධ්‍යක්ෂ/ ප්‍රධාන විධායක නිලධාරි මහේෂ් නානායක්කාර මහතා කියා සිටියේ ය.“අපගේ මෙම කැපී පෙනෙන මූල්‍ය කාර්ය සාධනයන් මගින් නිරූපණය කරනුයේ අප විසින් දියත් කර ඇති ව්‍යාපාරික ආකෘතියෙහි සාර්ථකත්වයයි.ග්‍රාමීය වශයෙන් අවශ්‍ය කෙරෙන මූල්‍ය සේවාවන් ඉදිරිපත් කරමින් සහ නාගරික අරමුදල් සම්පාදනයේ දී පෙර ගමන් කරුවා බවට පත් වී ඇති අප, ග්‍රාමීය ආර්ථිකය තුළ හොඳම මූල්‍ය සේවා ඉදිරිපත් කරන්නා ලෙසින් හඳුන්වනවා ඇත” යනුවෙන් ඒ මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj1202264</link>
    <topic>කොමර්ෂල් ශිෂ්‍යත්ව ප්‍රදානය</topic>
    <author/>
    <content>කොමර්ෂල් ශිෂ්‍යත්ව ප්‍රදානයකොමර්ෂල් බැංකුව මඟින් වාර්ෂිකව පිරිනමන උපාධි ශිෂ්‍යත්ව ප්‍රදානය පසුගියදා උසස් අධ්‍යාපන අමාත්‍ය එස්.බී.දිසානායක මහතාගේ ප්‍රධානත්වයෙන් යූනියන් පෙදෙස කොමර්ෂල් බැංකු ගොඩනැඟිල්ලේ දී සිදු කෙරුණි. එහිදී විශ්වවිද්‍යාලවලට තේරුණු ශිෂ්‍යාවන් 25 දෙනෙකු සඳහා එක් වසරකට රුපියල් 25000 බැඟින් ශිෂ්‍යත්ව පිරිනැමිණි. ඊට අමතරව සිසුන් 25 දෙනකු සඳහා ලැප්ටොප් පරිගණක ද ප්‍රදානය කරන ලදී. උසස් අධ්‍යාපන ඇමැතිවරයා ඇතුළු නිලධාරීන් අතින් ශිෂ්‍යත්වයක් ලබාගන්නා ශිෂ්‍යත්වලාභිනියක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj1202265</link>
    <topic>නිදහස් සමරුව නිමිත්තෙන් එකම රටක් - එකම හඬක්</topic>
    <author/>
    <content>නිදහස් සමරුව නිමිත්තෙන් එකම රටක් - එකම හඬක්ශ්‍රී ලංකා ටෙලිකොම් 64 වන නිදහස් දිනය නිමිති කරගෙන ‘එකම රටක් එකම හඬක්’ නමින් ජාතික තේමා පාඨයක් ඔස්සේ තම දැනුවත් කිරීම් ආරම්භ කළේ ය. රටට අවශ්‍ය ජාතික හැඟීම සියලු රටවැසියන්ගේ සිත් තුළ එක හඬින් ජනිත කිරීම මෙහි අරමුණයි. රටේ අනාගත ගමන් මගට දිරි දෙන සහයෝගිතා හැඟීම ගොඩනගමින් දියුණුව වෙත පියවර ඔසවන සියලු ශ්‍රී ලාංකිකයන් වෙත ආකර්ශණය නව සන්නිවේදන සේවා පහසුවෙන් සැපයීම ශ්‍රී ලංකා ටෙලිකොම් සමාගමේ අපේක්ෂාවයි.ශ්‍රී ලංකා ටෙලිකොම් ප්‍රධාන විධායක නිලධාරි ග්‍රෙග් යංග් මහතා පවසන්නේ “ජාතික අරමුණක් ඔස්සේ දියුණුවන ශ්‍රී ලංකාවේ සියලු දෙනා රටේ දියුණුවට දායක කරගැනීම සඳහා අවශ්‍ය ජාතික ප්‍රබෝධය ඇති කිරීම මෙම දැනුවත් කිරීමේ අරමුණ බවයි. නිරවුල් හඬ සන්නිවේදනයට රට පුරා පහසුකම් සපයන SLT මෙගාලයින් පරපුරෙන් පරපුරට විශ්වාසය අලුත් කරමින් අති නවීන විශිෂ්ට සන්නිවේදන අත්දැකීමක් සැමට තිළිණ කරයි. දියුණු වන රටට අවශ්‍ය දැනුම තොරතුරු අධිවේගයෙන් ලබාදීමට හැකිවන පරිදි SLT බ්‍රෝඩ්බෑන්ඩ් සිවු ගුණයක් දක්වා වේගවත් අත්දැකීමක් බවටත් දැන් පත්කර ඇත. සේවා සැපයීමේ ආකර්ශණීය සහ විශිෂ්ට බව ගුණාත්මකට ඉහළ නැංවීමට අමතරව රටේ ජාතික අරමුණ වෙනුවෙන් හැකි දායකත්වයක් ලබාදීම සඳහා ඉදිරිපත් වන බව ද” ග්‍රෙග් යංග් මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj1202266</link>
    <topic>සෙලින්කෝ ඉන්ෂුවරන්ස්</topic>
    <author/>
    <content>සෙලින්කෝ ඉන්ෂුවරන්ස්සෙලින්කෝ ඉන්ෂුවරන්ස් සමාගම පෙර නොවූ විශිෂ්ට ප්‍රතිඵල 2011 දෙසැම්බර් 31 දින අවසන් වූ වසර සඳහා වාර්තා කර ඇත.සෙලින්කෝ ඉන්ෂුවරන්ස් සමාගමේ ප්‍රධාන විධායක නිලධාරි/ කළමනාකාර අධ්‍යක්ෂක අජිත් ගුණවර්ධන මහතා 2011 වසර සඳහා වූ ප්‍රතිඵල හඳුන්වා දෙමින් කියා සිටින්නේ 2011 වසරේ තම ආයතනය වාරික ආදායම ලෙස රුපියල් බිලියන 19.8 ඉපැයූ බවත්, එයින් සාමාන්‍ය රක්ෂණ අංශය රුපියල් බිලියන 10 ක් ද ජීවිත රක්ෂණ අංශය රුපියල් බිලියන 9.8 ක් වාර්තා කර ඇති බව ය. පසුගිය වසරට වඩා රුපියල් බිලියන 1.8 ක වැඩිවීමක් මෙයින් පිළිබිඹු කරන අතර එය ප්‍රතිශතයක් වශයෙක් ගත් විට 10% වර්ධනයක් වේ. මේ අතර සාමාන්‍ය රක්ෂණ අංශය 9% වර්ධනයක් හා ජීවිත රක්ෂණ අංශය 12% වර්ධනයක් වාර්තා කර ඇත.“පසුගිය වසර තුළදී රක්ෂණ ක්ෂේත්‍රයේ තිබූ වාතාවරණය සමඟ සසඳා බලද්දී අප ආයතනය මෙසේ ලබා ගෙන ඇත්තේ සුවිශේෂ ප්‍රතිඵල යැයි හැඳින්විය හැකි බව ගුණවර්ධන මහතා පවසයි.” අපට කවදත් හිත ඇති, අප පාරිභෝගිකයින් විසින් මෙම ජයග්‍රහණය අපට ලබා දුන් බව අප දන්නෙමු. මෙවන් විශිෂ්ට ප්‍රතිඵල ලබා ගැනීමට අපට දායක වූ අප පාරිභෝගිකයින්ට අප කවදත් කෘතඥ වෙන්නෙමු යැයි ඒ මහතා වැඩි දුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj1202267</link>
    <topic>රංජනාස් සෙරමික් රට පුරා</topic>
    <author/>
    <content>රංජනාස් සෙරමික් රට පුරාරෙදිපිළි නිෂ්පාදන කර්මාන්තයට අමතරව මෙම සමූහ ව්‍යාපාර මඟින් ජල නළ සවිකුරු ඩියුරෝ නම් වෙළෙඳනාමය යටතේ නිෂ්පාදනය කරනු ලැබේ. එහෙත්, ගනුදෙනුකරුවන් තවමත් නොදන්නා කරුණු රංජනාස් සමූහ ව්‍යාපාරය පිළිබඳව තිබේ. එනම්, ශ්‍රී ලංකාවට ටයිල් වර්ග සහ සනීපාරක්ෂක භාණ්ඩ ආනයනය පිළිබඳව අවුරුදු 17කට නොඅඩු වෙළෙඳ අත්දැකීම් ඇති බවය. මෙහි කළමනාකරණ අධ්‍යක්ෂවරයා වූ ඩී.විග්නේශ්වරන් මහතා විසින් වෙනත් ප්‍රධාන පෙළේ ව්‍යාපෘති ගණනාවක් ක්‍රියාත්මක කරන ලදී. රංජනාස් සමූහ ව්‍යාපාරය ටයිල් සහ සනීපාරක්ෂක භාණ්ඩ අලෙවිකරණයට අවතීර්ණ වූ නිසා, කළමනාකරණ තීරණයක් අනුව “රංජනාස් සෙරමික්” යන වෙළෙඳනාමය යටතේ ටයිල් වර්ග සහ සනීපාරක්ෂක භාණ්ඩ ආනයනය කිරීම සහ බෙදාහැරීම ද සිදුකරනු ලැබීය.එමඟින් මිට කලින් තිබූ වෙළෙඳ භාණ්ඩ නාමය වෙනුවට “රංජනාස් සෙරමික්” යන වෙළෙඳ නාමය යටතේ භාණ්ඩ අලෙවිකරණයට අවතීර්ණ විය. ඒ අනුව “රංජනාස් සෙරමික්” නාමය නව නාමයක් වශයෙන් පෙනී ගියද, මේ නව සමාගම යටතේ මෙම භාණ්ඩ ආනයනය කර, බෙදාහැරීම සඳහා විවිධ අත්දැකීම් සහ පළපුරුදු ලබා ඇති පිරිස් මෙම ආයතනය සතුව පවතී. ”රංජනාස් සෙරමික්” ආයතනයේ රටපුරා ශාඛා මඟින් ඊට අයත් භාණ්ඩ අලෙවි කිරීම මඟින් සේවාලාභීන් හට පහසුවෙන් මෙම ආයතනයේ භාණ්ඩ ලබාගැනීමටත්, ලෝකයේ නිෂ්පාදන කරන පළමු පෙළේ වෙනත් වෙළෙඳ භාණ්ඩ වර්ග ලබාගැනීමටත්, පසුකම් සැලසෙන අතර, භාණ්ඩවල උසස් තත්ත්වය සහතික කිරීම පිණිස මෙම ආයතනය ඇපකැපවීමෙන් ක්‍රියා කරනු ඇත. කළමනාකරණ අධ්‍යක්ෂ විග්නේශ්වරන් මහතා පවසනුයේ ලෝකප්‍රසිද්ධ වෙළෙඳ භාණ්ඩ වර්ග පහසු මිලට ජනතාවට ලබාදීමෙන් සේවාවක් ඉදිරියේදී ලබාදෙන බවය. මෙහිලා අප භාණ්ඩ සැපයුම්කරුවන්ට ද ස්තුති කිරීමට බලාපොරොත්තු වේ. ඉතා දැඩි වගකීමෙන් යුතුව ශ්‍රී ලංකාවෙහි මෙම වෙළඳ ප්‍රවණතා නඟාසිටුවීමට අපි ඇපකැප වී සිටිමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj1202268</link>
    <topic>ද ෆිනෑන්ස් යාපනය ශාඛාව නව නිවහනක</topic>
    <author/>
    <content>ද ෆිනෑන්ස් යාපනය ශාඛාව නව නිවහනකප්‍රධාන ආරාධිත අමුත්තා ලෙස ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා ද ෆිනෑන්ස් සමාගමේ සභාපති ප්‍රීති ජයවර්ධන මහතා සහ අධ්‍යක්ෂ/ප්‍රධාන විධායක නිලධාරි කමල් යටවර මහතා හා යාපනය රාජ්‍ය නියෝජිත ඉමෙල්ඩා සුගුමාර් මහත්මිය යාපනය ශාඛාව විවෘත කිරීමේ උත්සවයට සහභාගි වූ අයුරු.වසර 70කටත් වැඩි කලක් සිට ජනහිත නිබඳව හඳුනාගන්නට සමත් වූ ද ට්ම්නෑන්ස් සමාගම තම ශාඛා ජාලය තවත් ශක්තිමත් කරගනිමින් පවතී.එහි සාර්ථක පියවරක් ලෙස 2012ක් වූ පෙබරවාරි මස 10 වැනි දිනයට එළඹුණු සුබ මොහොතින්, නො. 256, පවර් හවුස් පාර, යාපනය යන ස්ථානයේ දී, ද ෆිනෑන්ස් සමාගම ඔවුන්ගේම ගොඩනැඟිල්ලෙහි තම යාපනය ශාඛාව විවෘත කරන ලදී.දිවයින පුරා ශාඛා 60කටත් අධික සංඛ්‍යාවකගේ ශක්තියෙන් හා ගනුදෙනුකරුවන්ගේ නොමඳ විශ්වාසයෙන් තම සාර්ථකත්වය දිනෙන් දින සටහන් කරන ද ෆිනෑන්ස් සමාගම බැංකු නොවන මූල්‍ය ආයතනයක් ලෙස මූල්‍ය ක්‍ෂේත්‍රය තුළ අද්විතීය නාමයක් හිමිකරගෙන ඇත.නව ශාඛාව විවෘත කිරීමේ උත්සවයට එක් වෙමින් ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා කියා සිටියේ මෙම ගොඩනැඟිල්ල උතුරු පළාතේ මූල්‍ය ආයතනයක් සඳහා ඉදි වූ විශිෂ්ටතම ගොඩනැඟිල්ල බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj1202269</link>
    <topic>අලුත් මර්සිඩීස් බෙන්ස් ට්‍රක් රථ සහ</topic>
    <author/>
    <content>අලුත් මර්සිඩීස් බෙන්ස් ට්‍රක් රථ සහ අලෙවි කළමනාකරු ඉරංග ධර්මවර්ධන, සාමාන්‍යාධිකාරි රෝෂිනි ධර්මරත්න, ඩිමෝ සභාපති රංජිත් පණ්ඩිතගේ සාමාන්‍යාධිකාරි රිචඩ් හෝල්, නියෝජ්‍ය ප්‍රධාන පරිපාලන නිලධාරි ගනාත් පණ්ඩිතගේ, ව්‍යාපාර කළමනාකරු අනුෂ්ක පොලොන්ඕවිට මහත්ම මහත්මීහු.වසර 120 කට අධික කාලයක් තිස්සේ ට්‍රක් රථ සඳහා උසස් තත්ත්වයේ නාමයක් දිනා ගැනීමට මර්සිඩීස් - බෙන්ස් සමත් වී ඇත. මෙය අදටත් යුරෝපියානු හා ලතින් ඇමෙරිකානු වෙළෙඳපොළ තුළ විශ්වාසනීයත්වය හා ආර්ථිකය අතර හොඳින් තුලනය වෙමින් නිෂ්පාදනය හා සේවාව අතින් පළමු පෙළේ වැජඹෙන අතර පාරිභෝගිකයා ඉලක්ක කර ගත් ප්‍රවාහන විසඳුම් කෙරෙහි ද ගෝලීය මට්ටමේ නිපුණත්වයක් දක්වයි.මෙය Actros, Axor සහ Atego යන ට්‍රක් රථ සඳහා මෙන් ම මර්සිඩීස් බෙන්ස් ට්‍රක් රථවල විශේෂ කාර්යයන් සඳහා නිපදවුණු වාහන සඳහා ද පොදු ය. මේ හරහා නගර සභා ආශ්‍රිත ක්‍රියාවන්, එකතු කිරීම් සහ බෙදා හැරීම් පහසු කිරීම ආදිය වඩාත් පහසුවේ. මර්සිඩීස් බෙන්ස් Econic හා Unimog නගර සභා, විදුලි සැපයුම් හා ඉදිකිරීම් ක්ෂේත්‍රයන්, මාර්ග හා දුම්රිය සේවාවන් සහ වනාන්තර ගිනි නිවීමේ සේවා ආදිය සඳහා යොදා ගත හැකි ය.මර්සිඩිස් බෙන්ස් Zetros off road ට්‍රක් රථය බොහෝ දුෂ්කර භූමි වල වැඩකටයුතු සඳහා වඩාත් ම සුදුසු වේ.මර්සිඩීස් බෙන්ස් රථය ආරක්ෂාව අතින් විශ්වාසනීයවන්ත වන අතර එවන් ආරක්ෂිත රථයක් වන මර්සිඩීස් බෙන්ස් Actros ට්‍රක් රථය දැනට ලොව හඳුන්වා දී ඇති සියලුම ආරක්ෂිත විධි විධානයන්ගෙන් යුක්ත ය.මෙහි ඇති ශක්තිමත් තිරිංග පද්ධතිය මඟින් හදිසි අවස්ථාවකදී ස්වයංක්‍රීයව ක්‍රියාත්මක වී ඝට්ටනය අවහිර කරන්නට සමත් වේ. ලේන් ඇසිස්ටන්ට්, රෝල් කන්ට්‍රෝල් සහ ප්‍රොක්සිමිට් කන්ට්‍රෝල් වැනි සහය පද්ධතීන් ද Actros සතු වේ. විශේෂඥයින්ගේ අදහසට අනුව මර්සිඩීස් බෙන්ස්හි ආරක්ෂිතම ට්‍රක් රථය දැනට ලොව පවත්නා ආරක්ෂිතම රථය වන අතර තිරිංග සහායක පද්ධතියක් සමඟින් එන එකම ට්‍රක් රථය වන්නේ ද මර්සිඩීස් - බෙන්ස් රථයයි යැයි අලෙවි කළමනාකරු ඉරංග ධර්මවර්ධන කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj12022610</link>
    <topic>දැයට කිරුළ සමඟ එළිෆන්ට් හවුස්</topic>
    <author/>
    <content>දැයට කිරුළ සමඟ එළිෆන්ට් හවුස් ශීත කළ රස කැවිලි අංශ ප්‍රධානී නීල් සමරසිංහ මහතා, විදුලි සංදේශ සහ තොරතුරු තාක්ෂණ ඇමති රංජිත් සියඹලාපිටිය මහතාට අනුග්‍රාහකත්වය පිරිනමන අයුරු. එළිෆන්ට් හවුස් ප්‍රාදේශීය අලෙවි කළමනාකරු චන්දන කරුණාරත්න මහතා සහ ජංගම නාළිකා කළමනාකරු රුක්මල් ඉහලමාල්පේ මේ අතර වේ.ආහාර, අයිස් ක්‍රීම් සහ සිසිල් බීම නිල ලත් අනුග්‍රාහකයා ලෙස මෙවරත් දැයට කිරුළ සමඟ 6 වැනි වතාවටත් එක්වීමට එළිෆන්ට් හවුස් සමාගමට හැකි විය. ජාතික වශයෙන් අතිශය වැදගත්කමක් උසුලන මෙවන් අර්ථාන්විත කාර්යයන් හා එක්වීම ඉමහත් ආඩම්බරයක් ලෙස එළිෆන්ට් හවුස් සමාගම සලකන අතරම දැයට කිරුළ ආරම්භයේ සිට ම ඔවුන් ඒ හා බැඳී සිටී. එළිෆන්ට් හවුස් ශීත කළ රස කැවිලි අංශ ප්‍රධානී නීල් සමරසිංහ පැවසුවේ ‘ජාතිකාභිමානය සහ එකමුතුකම ඉහළ නංවන මෙවන් කර්තව්‍යයන් සඳහා අපේ උපරිම සහයෝගය” ලබා දෙන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj12022611</link>
    <topic>රේණුකා සමූහය යටතේ, රිච්ලයිෆ් ඩෙයරීස්ට නව ජීවයක්</topic>
    <author/>
    <content>රේණුකා සමූහය යටතේ, රිච්ලයිෆ් ඩෙයරීස්ට නව ජීවයක්රේණුකා ඇග්‍රි ෆුඩ්ස් සමාගම විසින් නැවුම් කිරි හා පලතුරු නිෂ්පාදන සමාගමක් වන රිච්ලයිෆ් ඩෙයරීස් සමාගම මිලදීගැනීමෙන් පසුව, එහි නව කළමනාකාරිත්වය එම සමාගමට අවශ්‍යව තිබූ නව මූල්‍ය ශක්තිය හා නැවුම් ව්‍යාපාරික මඟපෙන්වීම ලබාදීම මේ දිනවල සිදුවෙමින් පවතී.රිච්ලයිෆ් ඩෙයරීස් සමාගම මිලදීගත් රේණුකා ඇග්‍රි ෆුඩ්ස් පීඑල්සී සමාගම මෙන්ම එහි මව් සමාගම වන රේණුකා හෝල්ඩින්ස් සමාගම, ව්‍යාපාරික විවිධාංගීකරණයෙන් යුත් මෙරට ප්‍රමුඛතම හා කොළඹ කොටස් වෙළෙඳපොළේ ලැයිස්තුගත දේශීය සමාගමක් වන අතර, කෘෂිකාර්මික, රථවාහනික, අත්‍යවශ්‍ය පාරිභෝගික භාණ්ඩ ආහාර සැපයුම් සේවා, ආයෝජන, දේපළ වෙළෙඳාම් ඛ්ා කළමනාකාරිත්ව සේවා යන ක්ෂේත්‍රයන්හී ව්‍යාපාරික කටයුතුවල යෙදෙන්නකි.රේණුකා හෝල්ඩින්ස් විධායක අධ්‍යක්ෂ ෂමීන්ද්‍ර රාජයියා මහතා පැවසුවේ, “අපේ සමාගම් සමූහයට රිච්ලයිෆ් ඩෙයරීස් සමාගමත් එක්වීම, අපට අතිවිශාල සතුටක් හා සාඩම්බරයක් ලබාදුන්නක්. ලොව පුරා අප ප්‍රකටව සිටින්නේ, දේශීය පොල් ආශ්‍රිත නිෂ්පාදන සඳහා විශේෂඥතාවක් හිමි සමාගමක් ලෙසිනුයි. එමෙන්ම ප්‍රමුඛතම උසස් ප්‍රමිතියේ නැවුම් කිරි හා පලතුරු නිෂ්පාදන සපයන මෙරට ප්‍රමුඛතම සමාගමක් වන රිච්ලයිෆ් ඩෙයරීස් සමාගමත් අපේ නව කළමනාකාරීත්වය යටතේ ඉහළම තලයකට ගෙන ඒමේ උත්සාහයක අප යෙදෙනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>26</day>
    </date>
    <link>http://www.silumina.lk/2012/02/26/_art.asp?fn=aj12022612</link>
    <topic>ෆැමිලි සවාරි 2012 ජයග්‍රාහකයෝ තෝරා ගැනෙති</topic>
    <author/>
    <content>ෆැමිලි සවාරි 2012 ජයග්‍රාහකයෝ තෝරා ගැනෙතිසෙලින්කෝ ලයිෆ් ෆැමිලි සවාරි වැඩසටහනේ ජයග්‍රාහකයන් ප්‍රකාශයට පත් කරමින් අවසන් මහා දිනුම් ඇදීම පසුගියදා නිමාවට පත් විය.දේශීය ජීවිත රක්ෂණ ක්ෂේත්‍රයේ නායකත්වය දරන සෙලින්කෝ ලයිෆ් විසින් ජයග්‍රාහී ඔප්පු හිමි පවුල්වල සාමාජිකයින් 2260 දෙනෙකු චීනය, සිංගප්පූරුව සහ ලෙෂර් වර්ල්ඩ් චාරිකා සඳහා සහභාගි කර ගැනීමේ කටයුතු ද ඒ සමඟම ඇරැඹිණි. ජනවාරි 20 වන දින පැවති “සෙලින්කෝ ලයිෆ් ෆැමිලි සවාරි 5” ප්‍රවර්ධන වැඩසටහනේ අවසන් මහා දිනුම් ඇදීමෙන් ඔප්පු හිමියන් 465 දෙනකු තෝරා ගත් අතර දිනුම් ඇදීමේ ක්‍රියාවලිය මාසික දිනුම් ඇදීම් ලෙස 2011 වසරේ සැප්තැම්බර් මාසයේ සිට ඇරඹිණ. අවසන් මහා දිනුම් ඇදීමේ ප්‍රතිඵලයන්ට අනුව ජයග්‍රාහී ඔප්පු හිමියන් 15 දෙනෙකුගේ පවුල්වල සාමාජිකයින් 60 දෙනෙකුට සියලු වියදම් සමඟ බීජිං සංචාරයක් මාර්තු මාසයේදී හිමි වනු ඇති අතර මෙය සමාගමේ ප්‍රවර්ධන වැඩසටහන සඳහා එක් කළ නවතම ගමනාන්තය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa1203042</link>
    <topic>‘රනිල් වගකීම් විරහිත බොරු කාරයෙක්’</topic>
    <author/>
    <content>- ඕමල්පේ සෝභිත හිමිරෝම ප්‍රඥප්තියට අස්සන් නොකිරීම නිසා යුද අපරාධ සම්බන්ධයෙන් ජනපතිට හා හමුදා නිලධාරීන්ට අන්තර්ජාතික වශයෙන් කිසිදු බලපෑමක් ඇති නොවන බව කියමින් විපක්ෂ නායක රනිල් වික්‍රමසිංහ මහතා ගෙන යන ක්‍රියා කලාපය සම්පූර්ණයෙන්ම ජාතික වගකීම පැහැර හැරීමක් බව ජාතික හෙළ උරුමයේ නායක ආචාර්ය ඕමල්පේ සෝභිත හිමි පවසයි.අන්තර්ජාතික වශයෙන් පැතිරී සිටිනා කොටි හිතවාදීන්ට අවශ්‍ය පරිදි ක්‍රියා කරමින් රජය අස්ථාවර කොට දේශපාලන වාසි ලබාගැනීමට උත්සාහ කරන විපක්ෂ නායකයා, අපේ රණවිරුවන් ජීවිත පූජාවෙන් ලබාගත් නිදහස වළලා දැමීමට පසුබිම සකසන බව ද උන්වහන්සේ කීහ.කොටි පරාජය කිරීම පිළිබඳ ජනාධිපතිතුමා සමඟ වෛරයෙන් පසුවන කොටි හිතවාදීන්, එක්සත් ජාතික පක්ෂය හා ජනතා විමුක්ති පෙරමුණ සමඟ එක්ව සරත් ෆොන්සේකා මහතා ද ඒ උගුලට හසුකර ගැනීමට කුමන්ත්‍රණය කිරීම ඒ සැලසුමේම තවත් පියවරක් බව ද සෝභිත හිමියෝ වැඩිදුරටත් පැවසූහ.අන්තර්ජාතික යුද අපරාධ පිළිබඳ රෝම ප්‍රඥප්තියට අත්සන් නොකළ ද වෙනත් ක්‍රම ගණනාවකින් අපට එරෙහිව චෝදනා ගොනු කළ හැකි බවත්, එසේ අනතුරක් නැති බව පවසමින් ජනතාව නොමඟ යැවීම ජනතාවගේ අවධානය බිඳ දමන්නට උත්සාහ කිරීමක් බවත් පැවසු සෝභිත හිමියෝ, ඇමෙරිකාව, ලංකාවට විරුද්ධව යෝජනා ගෙන එන බව අන්තර්ජාතික වශයෙන් පවා පිළිගෙන ඇති අවස්ථාවක එසේ පැවසීම ඇමෙරිකාවට අනුබල දීමක් බව ද පෙන්වා දුන්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa1203043</link>
    <topic>අපේ රටට සහයදෙන්න රටවල් රැසක් කැමැත්ත පළකරලා</topic>
    <author>දයා ඩී ෆොන්සේකා</author>
    <content>දයා ඩී ෆොන්සේකාමානව හිමිකම් කඩකරන ලදැයි අපට එරෙහිව එක්සත් ජාතීන්ගේ මානව හිමිකම් කොමිසම ඉදිරියේ කවර යෝජනාවක් ඉදිරිපත් කළත් සැලසුම් කළත් ඊට එරෙහිව ශ්‍රී ලංකාව පැත්තෙන් සිදු කළ උපරිම මෙහෙය සිදු කර හා ඉදිරියටත් සිදු කරමින් පවතින බව කැබිනට් තීරණ දැනුම් දීමේ මාධ්‍ය හමුවේදී වැඩබලන ජනමාධ්‍ය හා ප්‍රවෘත්ති ඇමැති ලක්ෂ්මන් යාපා අබේවර්ධන මහතා පවසයි.රජය වෙනුවෙන් හා රට වෙනුවෙන් සමුළුවට සහභාගි වන ඇමැතිවරුන් කණ්ඩායම මෙන් ම ඉහළ නිලධාරීන් ද විශිෂ්ට ලෙසින් එම කටයුතුවල නියැලී සිටින අතර ඔවුන් ඉදිරිපත් කර සිටි කරුණු අනුව බොහෝ රටවල් එම යෝජනාවට විරුද්ධව හා අපේ රටට පක්ෂව සහාය ලබා දෙන්නට කැමැත්ත පළ කර තිබෙන බව ද ඇමැතිවරයා කීය.අපේ ඇමැතිවරුන් හා සමුළු නියෝජිතයන් වෙත ඉදිරිපත් කරන ලද කරුණු දැක්වීම අනුව අපට පක්ෂයට රටවල් රාශියක් සහයෝගය ලබාදෙනු ඇතැයි අපේක්ෂා කැරේ.ජිනීවා ගොස් සිටින ශ්‍රී ලාංකික නියෝජිත කණ්ඩායමේ නායක ඇමැති මහින්ද සමරසිංහ මහතා ප්‍රකාශ කර ඇත්තේ පසුගිය දිනවල තමා පැවැත්වූ කථාවත් තම කණ්ඩායම දැක්වූ කරුණුත් සලකා බලා බොහෝ රටවල් ජගත් මානව හිමිකම් කොමිසමේ මෙම සැසිවාරයට අපේ රටට එරෙහිව යෝජනාවක් ඉදිරිපත් කළහොත් නැත්නම් සැලසුම් කළහොත් ඊට එරෙහි ව පූර්ණ සහයෝගය ලබා දෙමින් කටයුතු කරන බව ය.නොබැඳි ජාතීන්ට අයත් රටවල්, කියුබාව, දකුණු අප්‍රිකාව, තායිලන්තය, ඉන්දුනිසියාව, රුසියාව හා චීනය ද අපට සහයෝගය දැක්වීමට සූදානම්ව ඇති අතර රටවල් 47 න් බහුතරයක් ද මෙලෙසට සහයෝගය පළ කරන බව තම විශ්වාසය බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa1203044</link>
    <topic>ධීවර ඉන්ධන සහනාධාරය ලීටර් 100 කින් වැඩිවෙයි</topic>
    <author/>
    <content>ජනපති නියමයෙන්බහුදින යාත්‍රාවලටත් සුළු ආම්පන්න එක් දින යාත්‍රා සඳහාත් ඉන්ධන සහනාධාරය ලීටර් 100 ක් බැගින් වැඩි කිරීමට මහින්ද රාජපක්ෂ ජනාධිපතිතුමා තීරණය කර ඇත.එතුමා මේ තීරණය ලබාදුන්නේ අතිඋතුම් මැල්කම් කාදිනල් රංජිත් අගරදගුරු හිමිපාණන්ගේ ඉල්ලීමක් අනුව මීගමුව - හලාවත ධිවර ජනතාවට පැන නැඟී ඇති ධීවර ගැටලු පිළිබඳව සිකුරාදා (2) අරලියගහ මන්දිරයේදී පැවැත්වූ සාකච්ඡාවකදී ය.එහිදී හලාවත - මීගමුව කලාප භාර පූජා ප්‍රසාදීන් වහන්සේලා අමාත්‍යවරුන් හා පාර්ලිමේන්තු මන්ත්‍රීවරුන්ගේ අදහස්වලට සවන් දුන් ජනාධිපතිතුමා එම ධීවර ජනතාව අරලියගහ මන්දිරයට රැස් කරන ලෙස බලධාරීන්ට උපදෙස් ලබා දී තිබුණි.ඒ අනුව සිකුරාදා ජනාධිපතිතුමාගේ ප්‍රධානත්වයෙන් මීගමුව හලාවත ධිවර සමිති නියෝජිතයින් සමඟ විශේෂ සාකච්ඡාවක් අරලිය ගහ මන්දිරයේදී පැවැත්විණි.මෙහිදී තෙල් මිල වැඩිවීම හේතුවෙන් ධීවර ජනතාව මුහුණ දී ඇති ප්‍රශ්න පිළිබඳව ධීවර ප්‍රජාව ජනාධිපතිතුමා වෙත කරුණු පැහැදිලි කිරීමෙන් අනතුරුව ඉහත සහනාධාරය ලබාදීමට ජනපතිතුමා උපදෙස් දෙනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa1203045</link>
    <topic>දිවි නැඟුමට අත දෙන්න: 75,000 ක් ගෙන් ගෙට යති</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහදිවි නැඟුම තෙවැනි අදියර වෙනුවෙන් මෙරට සෑම ගෘහයක්ම ඉහළම ඵලදායිතාවක් සහිත ආර්ථික ඒකකයක් බවට පත්කිරීමේ අරමුණින් මේ මාසය පුරා නිලධාරීන් 75000 ක් රටපුරා ග්‍රාම නිලධාරී වසම් 14019 ක ගෙන් ගෙට යන බව ආර්ථික සංවර්ධන අමාත්‍යාංශය පවසයි.ඒ අනුව ග්‍රාම නිලධාරී පශු වෛද්‍ය නිලධාරී කෘෂිකර්ම පර්යේෂණ හා සංවර්ධන නිලධාරී සමෘද්ධි නිලධාරී ඇතුළු නිලධාරීන් සමඟ ග්‍රාමීය නායකයෙක් ද එක්වෙන බව ආර්ථික සංවර්ධන ඇමැති බැසිල් රාජපක්ෂ මහතා පවසයි.රටේ පවුල් ඒකක ලක්ෂ 49 අතරින් ගෘහ ආර්ථික ඒකක ලෙස ඉහළම ඵලදායිතාවක් ඇතිව දියුණු කළ යුතු පවුල් ඒකක ලක්ෂ 25 ක් සඳහා මෙවර දිවි නැඟුම තෙවැනි අදියර යටතේ පහසුකම් රැසක් ලබාදීමට යෝජිතය.ගෙන් ගෙට යාමේදී එම නිවාසවලට ඉහළම ඵලදායිතාවක් ලැබෙන පරිදි ගෘහ මූලිකයන්ගේ හා නිවැසියන්ගේ අදහස් අනුව ලබාදිය යුතු මූල්‍ය උපදේශක හා යෙදවුම් ආදි පහසුකම් ලබාදීමට ද කටයුතු කෙරෙන බව ඇමැතිවරයා කියයි.මෙම නිලධාරීන් විසින් ගෘහ මූලිකයාගේ අදහස් අනුව ගෙවත්තේ වැටවල් ගැසීමට පොල් පැළ රබර් පැළ තේ පැළ සිටුවීමට කුකුළු කොටු සාදා ගැනීමට මුළු ඉඩමේම වාණිජ බෝගයක් වවා සංවර්ධනය කිරීමට ගෘහ කර්මාන්ත ඇරැඹීමට, ධීවර කර්මාන්ත ඇරැඹීමට දිවි නැඟුම යටතේ විශේෂයෙන් ආධාර කරනු ලැබේ. කෘෂි තාක්ෂණික උපදෙස් වෙළෙඳ පොළ උපදෙස් ආදිය ද මෙහිදී ලබා දෙනු ලැබේ.මෙරට ඇතුළත බිත්තර නිපැයුම් වැඩි කිරීමටත් අපේ රටේ අය එළවළු පරිභෝජනයට උනන්දු කිරීමටත් දිවි නැඟුම තෙවැනි අදියර යටතේ ප්‍රධාන අවධානය යොමු වන බව ද බැසිල් රාජපක්ෂ මහතා පවසයි.මෙරට එළවළු මිල අඩු වුණත් අපේ රටේ ජනතාව තවමත් අනුභව කරන්නේ අනුභව කළ යුතු එළවළු ප්‍රමාණයෙන් 1/3 ක් පමණක් බවත්, ඉස්සරට වඩා බත් මුල්වලනම් එළවළු තිබෙන බවත් ඇමැතිවරයා පැවැසීය.ගස්ලබු වැනි පලතුරු වර්ග මෙන්ම මුංඇට ආදි ධාන්‍ය ද වැඩිපුර වැවීමෙන් රටට ලොකු මුදලක් ඉතිරි කර ගත හැකි බව ද ඇමැතිවරයා පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa1203046</link>
    <topic>වෙබ් පාඨශාලා ඇරැඹෙයි</topic>
    <author>සුභාෂිණී ජයරත්න</author>
    <content>සුභාෂිණී ජයරත්නමහින්ද රාජපක්ෂ ජනාධිපතිතුමාගේ උපදෙස් මත “වෙබ් පාඨශාලා” වැඩසටහන පසුගියදා ආරම්භ වූ අතර මෙහි මුල් වටයේදී ජාතික පාසල් 342 ක විදුහල්පතිවරුන් සඳහා අධ්‍යාපන මෘදුකාංග පැකේජය ඇතුළු ලැප්ටොප් උපකරණ බෙදා දීම ද සිදු කෙරිණ.අන්තර්ජාලය ඔස්සේ දරුවන්ගේ අධ්‍යාපනය ශක්තිමත් කරන මෙම විශේෂ වැඩසටහන මඟින් පාසල් අධ්‍යාපනයට අමතරව උපකාරක අත්පොතක් ලෙස මෙය භාවිතා කිරීමට ද හැකියාව ඇත.මෙම වෙබ් පාඨශාලා වැඩසටහන යටතේ ජාතික අධ්‍යාපන ආයතනය විසින් අනුමත කරන ලද, පෙළපොත්වල අඩංගු විෂය මාලා අධ්‍යාපන මෘදුකාංග පැකේජයන්හි අන්තර්ගත කර ඇත.මෙම ‘වෙබ් පාඨශාලා’ වැඩසටහන ශ්‍රී ලංකා රාජ්‍ය වාණිජ විවිධ නීතිගත සංස්ථාව, අධ්‍යාපන අමාත්‍යාංශය, ජාතික අධ්‍යාපන ආයතනය සහ එටිසලාට් ලංකා පෞද්ගලික සමාගම එක්ව ඉදිරිපත් කරන බුද්ධිමය ව්‍යාපෘතියකි.වැඩි විස්තර 0722782782 ඔස්සේ ලබාගත හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa1203047</link>
    <topic>චැනල් 4 මඩ අනයි</topic>
    <author/>
    <content>එ.ජා. මානව හිමිකම් සැසිවාරයේ දී ශ්‍රී ලංකාවට එරෙහිව චෝදනා ඇතුළත් යෝජනාව සාකච්ඡාවට ගැනීමට පෙර බ්‍රිතාන්‍යයේ චැනල් 4 නාළිකාව තවත් වීඩියෝ පටයක් නිෂ්පාදනය කර සමුළු නියෝජිතයන්ට පෙන්වීමට උත්සාහ ගන්නා බවට වාර්තා වන නමුත් එවැනි ක්‍රියාවන් නිසා රජයට බියවීමට කිසිදු හේතුවක් නැති බව වැඩබලන ජනමාධ්‍ය හා ප්‍රවෘත්ති ඇමැති සහ ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා සඳහන් කරයි.චැනල් 4 මඩ වීඩියෝවේ අඩංගු කරුණු පදනම් විරහිත ඒවා බවට ඒ පිළිබඳ විශේෂඥයන් පෙන්වා දී තිබෙන නිසා එවැනි දේ පිළිගැනීමට කිසිදු ඉඩකඩක් නැතැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa1203048</link>
    <topic>කොටි කෙරුමෝ ජිනීවා යති</topic>
    <author/>
    <content>විදේශ රටවල වාසය කරමින් කොටි නායකයන් ලෙස පෙනී සිටින රුද්‍ර කුමාරන්, තෙදියවන් වැනි පුද්ගලයින් ජිනීවා නුවරට රැස්වී ශ්‍රී ලංකාවට එරෙහි යෝජනාවක් එ.ජා. මානව හිමිකම් සමුළුවට ඉදිරිපත් කරවීමට දැඩි පරිශ්‍රමයක යෙදී සිටින බවට තොරතුරු අනාවරණය වෙයි.කොටි ක්‍රියාකාරකම් සඳහා අරමුදල් රැස් කරන විදේශගත කොටි හිතවාදීන් මේ වනවිට ජිනීවා නුවරට රැස්වී ශ්‍රී ලංකාවට එරෙහිව විරෝධතා ව්‍යාපාර සංවිධානය කරමින් සිටින බවටත් දැන ගන්නට ඇත. ඔවුන් ඉන්දියාව සහ තවත් රටවල් ගණනාවකට බලපෑම් කරමින් එ.ජා. මානව හිමිකම් සමුළුවේදී ශ්‍රී ලංකාවට සහය නො දෙන ලෙසට ව්‍යාපාරයක් ගෙන යමින් සිටින බවත් වාර්තා වෙයි. කොටි හිතවාදී විදෙස් රාජ්‍ය නොවන සංවිධාන සමඟ එක්ව සිටින ශ්‍රී ලංකාවෙන් පලා ගිය මාධ්‍යවේදී කණ්ඩායමක් ද ඔවුන්ට සහාය දක්වන බවටත් සඳහන් වෙයි.විදේශ රටවල සිටින කොටි හිතවාදීන් ජිනීවා මානව හිමිකම් සමුළුව ශ්‍රී ලංකාවට එරෙහි අන්තර්ජාතික පීඩනයක් ඇති කිරීමට මෙය අවස්ථාවක් කර ගැනීමට සැලසුම් සකස් කැර තිබුණේ වසරකට පමණ පෙර දී බවටත් තොරතුරු අනාවරණය වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa1203049</link>
    <topic>පාසල් වෑන්වලට එක වර්ණයක් සහ පොදු ගාස්තුවක්</topic>
    <author>තාරක වික්‍රමසේකර</author>
    <content>තාරක වික්‍රමසේකරපාසල් සිසුන් ප්‍රවාහනය කරනු ලබන බස්රථ, වෑන්රථ සඳහා ජාතික ප්‍රතිපත්තියක් ක්‍රියාත්මක කරනු ලබන බව පෞද්ගලික ප්‍රවාහන සේවා ඇමැති සී. බී. රත්නායක මහතා පවසයි.මෙම ප්‍රතිපත්තියට අනුව පාසල් සිසුන් ප්‍රවාහනය කරනු ලබන සියලුම බස්රථ සහ වෑන්රථ එකම වර්ණයකින් යුක්ත විය යුතු අතර, ගාස්තු ක්‍රමයක් ද රජය මඟින් නියම කෙරේ. එසේම උපරීම වශයෙන් රැගෙන යා හැකි සිසුන් සංඛ්‍යාවක් ද නියම කෙරෙන අතර පාසල් නිවාඩු සමයේදී ගාස්තු අය කිරීම සම්බන්ධ ක්‍රමවේදයක් ද හඳුන්වා දීමට නියමිතය.ඒ අනුව මින් ඉදිරියට ඩීසල් වැඩිවූ විට ගාස්තු වැඩි කිරීමට පාසල් සිසුන් ප්‍රවාහනය කරන්නවුන්ට අවස්ථාව නොලැබෙන අතර අපේ‍්‍රල් 15 දාට පෙර මෙම ප්‍රතිපත්තිය සකස් කරන ලෙස නිලධාරීන්ට දැන්වූ බව ද ඇමැතිවරයා කීය.ඒ අනුව අගෝස්තු පාසල් නිවාඩු සමයෙන් පසු ජාතික ප්‍රතිපත්තිය ක්‍රියාවට නැංවීමට බලාපොරොත්තු වන බව ද ඇමැතිවරයා කීය. වායු සමීකරණය කරන ලද වෑන් රථ සඳහා වෙනම ගාස්තු ක්‍රමයක් ක්‍රියාත්මක කෙරේ. මේ වන විට දිවයින පුරා 44000 කට අධික පාසල් වෑන් රථ සංඛ්‍යාවක් ධාවනයේ යොදවා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa12030410</link>
    <topic>පාසල් වෑන්වලට එක වර්ණයක් සහ පොදු ගාස්තුවක්</topic>
    <author>අමල් යශෝමන් ජයසිංහ</author>
    <content>- පොලීසියඅමල් යශෝමන් ජයසිංහදිවා සුරැකුම් මධ්‍යස්ථාන, පෙර පාසල් ප්‍රධානීන් හා පාසල් වෑන් රථ රියදුරන් තමන් යටතේ පසුවන දරු දැරියන්ගේ මවුපිය භාරකාරත්වය පිළිබඳව විශේෂ අවධානයකින් පසුවිය යුතු බව පොලිස් මූලස්ථානය අවධාරණය කරයි.එම ආයතනවලට හා පාසල් වෑන් රථවලට තම දරු දැරියන් යොමු කරවන මවුපියන් හෝ අදාළ වැඩිහිටියන් ද දරුවාට ඇති සිය ඍජු අනන්‍යතාවය පිළිගත හැකි ආකාරයට ආයතන ප්‍රධානින් දැනුම්වත් කරවිය යුතුවේ. මවුපිය භාරකාරත්වය එම ආයතන ප්‍රධානින් සමඟ නිරන්තර සබඳතා පැවැත්විය යුතු බවද පොලිසිය පවසයි. පසුගිය දිනවලදී විවිධ නෑකම් කියමින් ආයතන ප්‍රධානින් රවටා දරු දැරියන් පැහැර ගැනීම් වාර්තාවීම පිළිබඳව සිළුමිණ කළ විමසුමකදී මේ බව අනාවරණය කෙරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa12030411</link>
    <topic>ශ්‍රී ලංකා ඕස්ට්‍රේලියා අවසන් පළමු තරගය අද</topic>
    <author/>
    <content>කොමන්වෙල්ත් කුසලාන තුන්කොන් ක්‍රිකට් තරගාවලියේ ඕස්ට්‍රේලියාව හා පැවැති මූලික වටයේ අවසන් තරගයෙන් ශ්‍රී ලංකාවට ලකුණු 9ක ජයග්‍රහණයක් හිමිවිය.මේ ජයග්‍රහණයත් සමඟ ඉන්දියාව තරගාවලියෙන් ඉවතට විසිවුණු අතර අවසන් වටයට ඕස්ට්‍රේලියාව හා ශ්‍රී ලංකාව සුදුසුකම් ලැබීය. අවසන් වටයේ මූලික තරගය බ්‍රිස්බේන්හිදී අද පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa12030412</link>
    <topic>බාල දක්ෂ ව්‍යාපාරයට වසර 100 ක් පිරීම වෙනුවෙන් උත්සව මාලාවක්</topic>
    <author/>
    <content>ලෝකයේ රටවල් රාශියක සිටින බාලදක්ෂයන් වැඩිම සංඛ්‍යාවක් එක්රැස් කරවමින් වාර්තාගත බාලදක්ෂ කඳවුරක් කන්ද උඩරට දී පැවැත්වීමට මහනුවර ධර්මරාජ විද්‍යාලයේ ලේක්විව් අන්තර්ජාතික බාලදක්ෂ මධ්‍යස්ථානයේදී 2013 පෙබරවාරි 18 වැනිදා සිට 23 වැනිදා පැවැත්වීමට පියවර ගෙන තිබේ.වසර 125 අභිමානවත් ඉතිහාසයකට උරුමකම් කියන මහනුවර ධර්මරාජ විද්‍යාලය අන්තර් ජාතික බාලදක්ෂ ජම්බෝරියක් පවත්වන්නට ලබන වසරට මෙසේ සූදානම් වන්නේ 2013 වසරට ධර්මපාල විද්‍යාලයේ බාලදක්ෂ ව්‍යාපාරයට වසර සියයක් පිරීමේ ඓතිහාසික අවස්ථාව සැමරීමටය.මෙම ජගත් බාල දක්ෂ ජම්බෝරිය පැවැත්වීමට සම්පූර්ණ සහාය ලබාදීමට තාරුණ්‍යයට හෙටක් සංවිධානය එකඟත්වය පළ කර තිබේ.ලබන වසරේ මෙවැනි ජගත් බාලදක්ෂ ජම්බෝරියක් පැවැත්වීමට යොදන වැඩ පිළිවෙළ ද නිසා ශ්‍රී ලංකාවේ බාල දක්ෂ ව්‍යාපාරයට ම ඉමහත් කීර්තියක් ලබා දෙන්නක් බව ’අධ්ඉට්ර්‍ණ – 2013’ සංවිධාන කමිටුවේ සභාපති හා මහනුවර ධර්මරාජ විද්‍යාලයේ නියෝජ්‍ය විදුහල්පති සරත් මාතරආරච්චි මහතා ප්‍රකාශ කර සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa12030413</link>
    <topic>“දිවි නැඟුමට සවි නැඟුම” ත්‍රිකුණාමලයෙන් ඇරැඹේ</topic>
    <author/>
    <content>යුද්ධයෙන් හා වෙනත් හේතුමත ස්වාමි පුරුෂයන් අහිමි වූ වැන්දඹු කාන්තාවන්ට ස්වයං රැකියා ආරම්භ කිරීම සඳහා ‘දිවි මඟට සවි බලය’ නමින් වූ වැඩපිළිවෙළක් ත්‍රිකුණාමල දිස්ත්‍රික්කයෙන් ආරම්භ කෙරේ.ධීවර හා ජලජ සම්පත් සංවර්ධන නියෝජ්‍ය ඇමැති සුසන්ත පුංචිනිලමේ මහතාගේ මඟපෙන්වීම අනුව ආරම්භ කරන මෙම වැඩපිළිවෙළෙන් ත්‍රිකුණාමල දිස්ත්‍රික්කයේ සිටින වැන්දඹු කාන්තාවන් 14197න් වැඩි පිරිසකට සහන සැලසීමට අපේක්ෂා කෙරේ.අඩු වියදමින් ප්‍රදේශයේ අවශ්‍යතාවලට සරිලන ආකාරයේ ව්‍යාපෘති ආරම්භ කිරීමට මේ යටතේ ආධාර කෙරෙනු ඇත.උතුරු නැඟෙනහිර වැසියන්ගේ මානව අයිතිය ගැන සැබෑ උනන්දුවක් දක්වන පිරිස් සිටින්නේ නම් කළ යුත්තේ මෙවැනි වැඩසටහන් සඳහා ආධාර කිරීමට ඉදිරිපත්වීම බව කී නියෝජ්‍ය ඇමැතිවරයා මේ සම්බන්ධව ආධාර කිරීමට කැමැත්තක් දක්වන පුද්ගලයන් හෝ ආයතන වේ නම් කොළඹ 10 මාලිගාවත්ත පිහිටි ධීවර අමාත්‍යාංශයෙන් හෝ දුරකථන අංක 0112388194න් විමසිය හැකි බවද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa12030414</link>
    <topic>මේ වසරෙදි තවත් ඉ-සේවා 50 ක්</topic>
    <author/>
    <content>මෙම වසර තුළදී තවත් ඉ-සේවාවන් පනහක් ක්‍රියාත්මක කිරීමට අපේක්ෂා කරන බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.මෙම නව ඉ-සේවාවන් ලබා දෙන ආයතන අතර ජනතාවට ඉතා සමීප ආයතන වන දුම්රිය දෙපාර්තමේන්තුව, ආගමන හා විගමන දෙපාර්තමේන්තුව, විභාග දෙපාර්තමේන්තුව, මෝටර් රථ ප්‍රවාහන දෙපාර්තමේන්තුව, මැතිවරණ දෙපාර්තමේන්තුව, ජලසම්පාදන හා ජලාපවාහන මණ්ඩලය ඇතුළු ආයතන රැසක් වන බව නියෝජිතායතනය වැඩිදුරටත් පවසයි.වාහන ආදායම් බලපත්‍රයක් ලබාගැනීම, දුම්රිය ධාවන කාලවේලාවන් දැන ගැනීම, අයදුම් කරන ලද තම ජාතික හැඳුනුම්පත සූදානම් ද දැනගැනීම, අයදුම් කරන ලද පොලිස් වාර්තාව සූදානම් ද දැනගැනීම ඇතුළු ඉ-සේවාවන් ගණනාවක් අන්තර්ජාලය සහ ජංගම දුරකථනය ඔස්සේ ලබාගැනීමේ පහසුකම් දැනටමත් ජනතාවට ලබා දී තිබෙන බව නියෝජිතායතනය සඳහන් කරයි.www.srilanka.lk වෙබ් අඩවියට පිවිසීමෙන් මේ පිළිබඳ වැඩි තොරතුරු දැනගත හැකි බව ද නියෝජිතායතනය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aa12030415</link>
    <topic>මාධ්‍ය නාමාවලියේ මුල් පිටපත ජනපතිට</topic>
    <author/>
    <content>ශ්‍රී ලංකාවේ වාර්ෂිකව පළවන එකම මාධ්‍ය නාමාවලියේ 10වැනි සංස්කරණය ඉකුත් දා නිකුත් වූ අතර එහි මුල් පිටපත මහින්ද රාජපක්ෂ ජනාධිපතිතුමා වෙත කතුවරයා වන ජ්‍යෙෂ්ඨ පුවත්පත්කලාවේදී ධර්මන් වික්‍රමරත්න මහතා විසින් ජනාධිපති කාර්යාලයේදී පිළිගන්වන ලදී.පාරිසරික ජනමාධ්‍යවේදී පර්ෂදයේ ප්‍රකාශනයක් වන මෙය මාධ්‍යවේදීන් මෙන්ම පොදු ජනතාවට ද මාධ්‍ය තොරතුරු සොයා ගැනීමෙහිලා මනා පිටුවහලක් වන අතර දිවයිනේ ජනප්‍රියම මාධ්‍ය නාමාවලියකි.පිටු 280කින් සමන්විත මෙවර සංස්කරණයට මාධ්‍ය සේවා සපයන ආයතන 612ක මාධ්‍යවේදීන් ඇතුළු අදාළ අංශවල සම්බන්ධතා 8,437ක් ඇතුළත්ය.මෙම අවස්ථාවට ජනාධිපති ලේකම් ලලිත් වීරතුංග, කතුවරයාගේ පියා වන හිටපු විභාග කොමසාරිස් ජනරාල් ගුණපාල වික්‍රමරත්න යන මහත්වරු ඇතුළු කිහිපදෙනෙක්ම සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=ab1203041</link>
    <topic>චේ මාකට් කරන වලිප්පු කාරයෝ</topic>
    <author>කේ. සී. ජේ. රත්නායක</author>
    <content>1953 අගෝස්තු 12 දා ඉතිහාසයට අමතක නොවන දවසකි. එදා රට පුරාම හර්තාල් ය. මුළු රටේම වැඩ එක විට නතර කොට විරෝධය පළ කිරීම එහි අරමුණ විය. රට පුරාම හර්තාලය ක්‍රියාත්මක විය. ඊට නායකත්වය දුන්නේ ලංකා සමසමාජ පක්ෂයයි. ඒ හර්තාලය ආණ්ඩුව පෙරළා බලය ලබා ගැනීමේ කුමන්ත්‍රණයක් නොවුණු මුත්; ආණ්ඩුව බියට පත් විය. ඒ කෙතරම් ද යත්; එවකට අගමැති ඩඩ්ලි සේනානායක මහතා ඇතුළු එ.ජා.ප කැබිනට් මණ්ඩලය හදිසි රැස්වීමක් පැවැත්වූයේ කොළඹ වරායේ නැංගුරම් ලා තිබූ නිව් ෆවුන්ඩ්ලන්ඩ් නම් නෞකාවේ සිට ය. මේ හර්තාලයෙන් උගත හැකි පාඩම් බොහෝ ය.වැදගත්ම පාඩම නම් මහජන නැඟිටීමක් යනු සුළු පිරිසකගේ මාධ්‍ය සංදර්ශනයක් නොවන බවයි. දෙවැන්න නම් මහජන නැඟිටීමක් යනු බල තණ්හාවෙන් පෙළෙන කිහිප දෙනෙකුගේ ළදරු වලිප්පුවක් නොවන බවයි. තුන්වැන්න නම් මහජනතාව නැඟිටින්නේ නම් ඇඟෙත්ම නැඟිටින බවයි. එදා උතුර - දකුණ, සිංහල - දෙමළ, බෞද්ධ - කතෝලික යනාදී බෙදීමක් නැතිව මහජනතාව හර්තාලයට එක් විය. 1948 න් පසුව මෙරට ඇතිවූ පළමු වැනි ජයග්‍රාහී මහජන නැඟිටීම ලෙස 53 හර්තාලය ඉතිහාසයට එක් වන්නේ යට කී පාඩම් ද සිහි ගන්වමිනි.1971 අප්‍රේල් 05 දා ජනතා විමුක්ති පෙරමුණ; එවකට පැවති සමඟි පෙරමුණු ආණ්ඩුව පෙරළා බලය ලබාගැනීමට කැරැල්ලක් ගැසුවේ ය. ‘විජේවීර සහෝදරයා’ පන්ති පහක් සම්පාදනය කෙළේ ය. ඒ පන්ති පහ අනුව මහා විනාශයෙන් අත ළඟ ය. විනාශයෙන් ගැළවෙන්නට හැකි එකම ක්‍රමය නම් තුවක්කුවේ බලයෙන් ආණ්ඩුව පෙරළා දැමීම ය.කෙසේ වෙතත් අත්අඩංගුවට පත් වූ විජේවීර සහෝදරයා යාපනය බන්ධනාගාරයට ගියේ ය. මේ විප්ලවය කළ හැකි දෙයක් නොවන බව ඔහු පෞද්ගලිකව වටහා ගෙන සිටි මුත් පන්ති පහේ න්‍යායෙන් ආවේශ වී සිටි අනුගාමිකයෝ විජේවීරටත් එහා ගියෝ ය. ආණ්ඩුව පෙරළන සන්නද්ධ විප්ලවයට ආයුද පවා නිපදවා තිබිණ. කළ හැකි දෙයක් නැති බව පෙනිණ. ‘විප්ලවය’ කළ යුතු ම විය. 1971 අප්‍රේල් 05 දා රාත්‍රියේ පළමු වැනි බෝම්බය වැල්ලවාය පොලිසියට එල්ල වන්නේ එහි ප්‍රතිඵලයක් වශයෙනි.විජේවීරගේ විප්ලවීය හමුදාව පුදුම එළවන සුළු විය. අගමැතිනිය අත්අඩංගුවට ගෙන විප්ලවයේ වැදගත්ම කාර්ය ඉටු කිරීමට ගොස් සිටි කණ්ඩායම කොළඹ රීගල් සිනමා ශාලවේ චිත්‍රපටයක් නරඹමින් වුන්නේ වේලාව එනතුරු ය. එහෙත් ඔවුන් සිනමා ශාලාවෙන් එළියට බසිත් ම පොලිස් අත්අඩංගුවට පත් වෙයි. ඒ බව නො දන්නා ප්‍රාදේශීය නායකයෝ විප්ලවය කරමින් උන්හ. ඒ නායකයෝ ද ඉතිහාසයට එක්වෙති. අම්බලන්ගොඩ උපන් සුනන්ද දේශප්‍රිය බදුල්ලට ගොස් තිබුණේ වාර කිහිපයකි. එහෙත් ඔහු බදුල්ල දිස්ත්‍රික්කයේ ජ.වි.පෙ සන්නද්ධ හමුදාව මෙහෙයවූ නායකයා බවට පත් වෙයි.ඒ වනවිට ඔහුගේ වයස අවුරුදු 17 කි. නායකයා එසේ නම් අනෙක් විප්ලවීය හමුදා සාමාජිකයන් ගැන කවර කතා ද? අද කාලයේ නම් මේ මේ 71 කැරැල්ල පොඩිත්තන් සිනා ගස්සවන කාටුන් චිත්‍රපටයක් මෙන් පෙනෙනු ඇත. ටින් කිරි ටින්වලට පිරවූ ප්‍රාථමික මට්ටමේ බෝම්බ, ගල්කටස් තුවක්කු, බෝතලයට පෙට්‍රල් සහ රෙදි පාන්කඩයක් ඔබා සකස් කර ගන්නා ලද පෙට්‍රල් බෝම්බ යනාදිය ජ.වි.පෙ විප්ලවීය හමුදාව සතු අවි ආයුධ විය.කොටිකාවත්තේ සද්ධාතිස්ස නාහිමිඑහෙත් මේ විප්ලව විහිළුව නිසා 15,000 ක් පමණ අහිංසකයෝ ජීවිතයෙන් වන්දි ගෙව්වෝ ය. තවත් විසි දහසක් පමණ අත්අඩංගුවට පත් වූහ. ඒ සියල්ලෝ අවංක තරුණ තරුණියෝ ය. පොදු යහපත වෙනුවෙන් ජීවිතය කැප කළෝ වෙති. නමුත් ඒ ජීවිත සමඟ සෙල්ලම් කෙළේ කවුද? ශ්‍රී ලංකා දේශපාලන ඉතිහාසයට අහිංසකයන්ගේ රුධිරයෙන් පරිච්ඡේද එක් කළේ කවුද?සන්නද්ධ නැඟිටීමකින් ශ්‍රී ලංකාවේ බලය ලබා ගැනීමට එදා කිසිසේත්ම ඉඩක් නො තිබිණි. මහජනතාව මෙය දුටුවේ ළදරු වලිප්පුවක් හැටියට ය. මේ පැහැදිලි උමතුවකි. 71 මහ නඩුවේදී සාක්ෂි දුන් ජ.වි.පෙ නායකයන් ගේ ප්‍රකාශයන් අදත් කියවිය හැකි ය. ජ.වි.පෙ ට ප්‍රේම සම්බන්ධතා තහනම් ය. මොකද ප්‍රේම හැඟීම් නිසා විප්ලවීය ජීවගුණය හීන විය හැකි නිසා ය. එහෙත් ජ.වි.පෙ නායකයාට ප්‍රේම සම්බන්ධතා එකක් නොව දෙක තුනක් ම තිබී ඇත්තේ ඔහුගේ විප්ලවීය ජීව ගුණයේ අතිරික්තයක් තිබූ නිසා විය හැකි ය. ඒ ඉතිහාසය කියවා බලන්න. විප්ලවයේ නායකයන් බලය සඳහා හදි හූනියම්, වශී යන්තර කෙරෙහි පවා විශ්වාසය තැබූ අයුරුත් දැන ගත හැකි ය. කෙසේ වෙතත් 1971 ජ.වි.පෙ කැරැල්ල මහා ඛේදවාචකයකි.‘ඉතිහාසයේ වරක් සිදුවූ දෙය යළිත් එලෙසම වන්නේ නම් එය එක්කෝ විකෘතියකි. නැත්නම් ඛේදවාචකයකි’ මේ මාක්ස්වාදීන් අතර ප්‍රචලිත කියමනකි. එහෙත් ජනතා විමුක්ති පෙරමුණ පමණක් එය වටහා ගන්නේ නැත.කළු ජූලිය1983 කළු ජූලිය සම්පූර්ණයෙන්ම එක්සත් ජාතික පක්ෂ ආණ්ඩුවේ නිර්මාණයකි. ඡන්ද නාම ලේඛන අතැතිව ගෙන් ගෙට යමින් කොළඹ දෙමළ ජාතිකයන් දඩයම් කිරීමට පාරට බැස්සේ එදා ආණ්ඩුවේ උන් ප්‍රබලයන්ගේ අනුග්‍රහය ලත් මැරයෝ ය. අද ලෝකයටම මානව හිමිකම් ගැන කතා කරන එ.ජා.ප නායකයන් එදා දෙමළ මිනිසුන් ඝාතනය කිරීමට අණ දුන් පෝරිසාදයන්ව සිටි බවට ලිඛිත සාක්ෂි ඇත. දෙමළ ව්‍යාපාරිකයන් ගේ දේපළ මහ දහවල් මංකොල්ල කමින්, ගොඩනැඟිලි ගිනි තබමින් ‘ජාති ආලය’ පැතිර වූ ඔවුන් ශ්‍රී ලංකාවේ අභ්‍යන්තර ප්‍රශ්නයක් අන්තර්ජාතික ප්‍රශ්නයක් බවට පත් කෙළේ ය.තේවිස් ගුරුගේබාහිර සහ යුරෝපීය තානාපති කාර්යාල, ශ්‍රී ලංකාවේ රජය දෙමළ මිනිසුන් වාර්ගික සංහාරයකට ලක් කරන බව කියමින් ඔවුන්ට නිදහස් වීසා බලපත්‍ර දුන්නේ දෙමළ සාධකය පමණක් පදනම් කර ගෙන ය. ඊනියා දෙමළ ඩයස්පෝරාව (විදේශගත ශ්‍රී ලාංකේය දෙමළ ජනතාව) නිර්මාණය වූයේ ඒ ආකාරයෙනි. ප්‍රභාකරන්ගේ ත්‍රස්තවාදය වාර්ගික විමුක්ති ව්‍යාපරයක් ලෙස අන්තර්ජාතික අනුකම්පාව හා අනුග්‍රහය ලබා ගත්තේ ද එදා එජාප ආණ්ඩුව ඇවිල වූ ජාති ආලය නම් අපරාධය නිසා ය. ඊට පෙර එජාප ආණ්ඩුව ඉන්දියාව අමනාප කර ගත් නිසා ඊළාම්වාදීන්ට ඉන්දියාවේ අනුකම්පාව ද ලැබී තිබිණි.අහිංසක දෙමළ මිනිසුන් හිංසනයට ලක් කරමින් ප්‍රභාකරන් ගේ ත්‍රස්තවාදය පෝෂණය කළ එජාප ආණ්ඩුව පසු කලෙක ගිවිසුමක් මඟින් ප්‍රභාකරන්ට උතුර සහ නැඟෙනහිර ලියා දුන්නේ ද ඉතිහාසයේ දෛවෝපගත සිද්ධියක් වශයෙනි. මේ සියලු සිද්ධීන්ට වත්මන් එජාප නායක රනිල් වික්‍රමසිංහ මහතා ද සම්බන්ධවී සිටීම තවත් පුදුමයකි. කෙසේ වෙතත් අන්තර්ජාතික පීඩනයෙන් ගැලවීමට එදා එජාප ආණ්ඩුව කැකිල්ලේ නඩු තීන්දුවක් දුන්නේය. 83 කළු ජූලියට සම්බන්ධ බව කියමින් ජනතා විමුක්ති පෙරමුණ, ශ්‍රී ලංකාවේ කොමියුනිස්ට් පක්ෂය සහ නව සමසමාජ පක්ෂය යන දේශපාලන පක්ෂ තුන තහනම් කෙළේ ය. එහෙත් මේ එකම දේශපාලන පක්ෂයක් වත් 83 කළු ජූලියට සම්බන්ධ වූයේ හෝ එය අනුමත කළේ හෝ නැත.පසු කලෙක කොමියුනිස්ට් පක්ෂයේ හා නව සමසමාජ පක්ෂයේ තහනම ඉවත් කළ නමුත් ජනතා විමුක්ති පෙරමුණ දිගටම තහනම් දේශපාලන පක්ෂයක් ලෙස රහසිගත දේශපාලනයක යෙදී සිටියේ ය. ශ්‍රී ලංකා දේශපාලන ඉතිහාසයේ දෙවැනි ඛේදවාචකයට මුල පිරුණේ ඒ ආකාරයෙනි. 1982 ජනාධිපතිවරණයෙන් කැපී පෙනෙන පරාජයක් ලබා සිටි ජ.වි.පෙ නායක රෝහණ විජේවීරට මෙය එක් අතකින් වෙස් වලා ගත් ආශිර්වාදයක් වන්නට ද ඇත.රහසිගත දේශපාලනයමොකද තරුණයන්ට රහසිගත දේශපාලනය වඩාත් ආශ්වාදජනක සහ ආකර්ෂණීය විය හැකි බව විජේවීර සහෝදරයා මැනවින් තේරුම් ගෙන සිටි නිසා ය. ප්‍රසිද්ධ ඡන්දයකින් ලක්ෂ දෙකක බලයක් වත් තමන්ට ඇති බව පෙන්වීමට විජේවීර අසමත් විය. ඒ ඡන්ද ක්‍රමයේ දිගටම ගියහොත් ජවිපෙ දියවී යනු ඇතැයි අනියත බියකින් ඔහු පෙළුණා වන්නට ද පුළුවන. ජේ.ආර්. විජේවීරව දියට තල්ලු කළ අතර විජේවීර කැමැත්තෙන් ම දිය යට පිහිනීමට පටන් ගත්තේ ය. ඇත්ත කතාව එයයි. එහෙත් ශ්‍රී ලංකා දේශපාලන ඉතිහාසයේ මහා ඛේදවාචකය ඒ සමඟම ආරම්භ වූ බව කිසිවෙක් දැන සිටියේ නැත.1987 දී ජූනියස් රිචඩ් ජයවර්ධන උතුමාණෝ මුළු රටම ඇද දමා තිබුණේ මරියානා ආගාධයටත් වඩා නරක තැනෙකට ය. 1971 දී විජේවීර ගෙන් පාඩමක් ඉගෙන ගත් ප්‍රභාකරන් සහ තවත් දෙමළ තරුණයන් ශ්‍රී ලංකා යුද හමුදාව සමඟ වඩාත් දියුණු සහ විදේශ රටක උදවු ඇතිව සටනකට මුල පුරා සිටියේ ය.මහාචාර්ය ස්ටැන්ලි විජේසුන්දරඉන්දු - ලංකා ගිවිසුමට අස්සන් කිරීමට ජේ.ආර්. පෙළඹෙන්නේ නහයටත් උඩින් වතුරේ ගිලී ගිය පසුව ය. දකුණේ රහසිගත දේශපාලනයක යෙදී සිටි විජේවීර සහෝදරයා මෙහි දී වඩාත් ජව සම්පන්නව ක්‍රියා කරන්නට පටන් ගත්තේ ය. ඉන්දු - ලංකා ගිවිසුමට එරෙහිව පළමු ප්‍රහාරය රටේ සියලු ප්‍රසිද්ධ ස්ථානවල පාලම්, බෝක්කු, තාප්ප, දුම්රිය මැදිරි යනාදිය මත දක්නට ලැබිණ. ඉන්දියාවේ එවකට අගමැතිව වුන් රජීව් ගාන්ධි සහ ජනාධිපති ජේ.ආර්. ජයවර්ධන සම්බන්ධ කළ ජුගුස්සා ජනක අසභ්‍ය වාක්‍යයක් රට පුරා ප්‍රදර්ශනය කෙරිණ. ඊටත් අමතරව ජනතා විමුක්ති පෙරමුණ ‘දේශප්‍රේමයේ’ නාමයෙන් තුවක්කු සහ බෝම්බ පාවිච්චි කරන්නට ගත්තේ ‘මව්බිම නැත්නම් මරණය’ යන සටන් පාඨය ඉදිරියට දමමිනි.1986 දෙසැම්බර් 15 දා ස්වාධීන ශිෂ්‍ය සංගමයේ නායක දයා පතිරණ අමානුෂික ලෙස කපා කොටා ඝාතනය කරමින් එදා ජ.වි.පෙ වැඩ ආරම්භ කෙළේ ය. මතවාදී සංවාදයකට එන ලෙස ජ.වි.පෙ දයා පතිරණට අභියෝග කෙළේ ය. “ලෙනින්ගේ කළ යුත්තේ කුමක්ද?” නම් කෘතියේ එක් වෙළුමක් රැගෙන තවත් මිතුරකු සමඟ සංවාදයකට ගිය දයා පතිරණ ඝාතනය කරමින් ආරම්භ කළ “මව්බිම නැත්නම් මරණය” පසුව මෙරට සමස්ත විශ්ව විද්‍යාල පද්ධතිය හරහා හමා ගිය අතිශය කාලකන්නි ප්‍රචණ්ඩ රැල්ලක් බවට පත් විය.එය හය හතර නොතේරෙන පාසල් සිසුන් පවා දංගෙඩියට කැඳවාගෙන ගිය විනාශයක් බවට පෙරළිණ. විජය කුමාරතුංග ඝාතනය සිදු වන්නේ 1987 දීය. ඉන්දු – ලංකා ගිවිසුම අස්සන් කිරීමට ටික කලකට පෙරාතුවය. එක්සත් ජාතික පක්ෂ ආණ්ඩුව ජ.වි.පෙ සාමාජිකයන් දඩයම් කිරීම ආරම්භ කළ අතර ජ.වි.පෙ තෝරාගත් ඉලක්ක දඩයම් කරමින් ඊට ප්‍රතිචාර දැක්විය. හිටපු එජාප මහලේකම් හර්ෂ අබේවර්ධන, නන්දලාල් ප්‍රනාන්දු සහ එදා ආණ්ඩුවේ මන්ත්‍රීවරුන් ගණනාවක් ඝාතනය කරමින් ඒ ඝාතන රැල්ල වඩ වඩාත් බියකරු ස්වරූපයකට පත් විය. ඊට නොදෙවෙනිව එජාප ආණ්ඩුව ද ජ.වි.පෙ සාමාජිකයන් විනාශ කරන්නට පටන් ගත්තේය. තම මතවාදයට එරෙහි කවරකු වුවත් කොන්දේසි විරහිතව ඝාතනය කිරීමට ජ.වි.පෙ හැකිලුණේ නැත.කොළඹ විශ්වවිද්‍යාලයේ හිටපු උපකුලති මහාචාර්ය ස්ටැන්ලි විජේසුන්දර, මොරටුව විශ්ව විද්‍යාලයේ කීර්තිමත් ආචාර්යවරයකු වූ මහාචාර්ය සී. පටුවන විතාන, වැනි වියතුන් පමණක් නොව, ප්‍රේමකීර්ති ද අල්විස්, තේවිස් ගුරුගේ වැනි මාධ්‍යවේදීන්, කලාකරුවන්, කොටිකාවත්තේ සද්ධාතිස්ස, පොහොද්දරමුල්ලේ ප්‍රේමාලෝක වැනි බුද්ධ චීවරය දැරූ භික්ෂූන් වහන්සේ පණස් නමක්, මිකායෙල් නෙවිල් රුද්‍රිගු වැනි කතෝලික පියතුමන් ද, ජිනදාස වීරසිංහ, ලයනල් ජයතිලක වැනි පාර්ලිමේන්තු මන්ත්‍රීවරුන් විසි ගණනක් ද එල්.ඩබ්ලිව්.පණ්ඩිත වැනි වෘත්තීය සමිති නායකයන් ද, ටෙරන්ස් පෙරේරා වැනි පොලිස් නිලධාරීන් ද යනාදී වශයෙන් ජනතා විමුක්ති පෙරමුණේ දේශප්‍රේමී ජනතා ව්‍යාපාරය, විසින් ඝාතනය කරන ලදී. එජාප ආණ්ඩුව ඊටත් එහා යමින් ජ.වි.පෙ සාමාජිකයන් තොග ගණනේ අත්අඩංගුවට ගෙන මරා දැම්මේය. ඝාතන ප්‍රචණ්ඩත්වය දෙපාර්ශ්වය පරයන අතිශය ම්ලේච්ඡ ස්වරූපයකට පෙරළුණේ මහ මඟ ටයර් සෑ මත පිළිස්සෙන තරුණ මළ සිරුරු රටේ සුලබ දසුනක් වීමෙනි.රජිව් ඝාතනයකටුනායක ගුවන් හමුදා කඳවුරට පසු කලෙක පහර දුන් කොටි ත්‍රස්තවාදීන් මහත් විනාශයක් සිදු කෙළේය. එහෙත් කටුනායකට පහර දී මුලින්ම ආයුද පැහැර ගෙන ගොස් පූර්වාදර්ශය සැපයූවේ ජනතා විමුක්ති පෙරමුණය. ඒ 1980 දශකයේ අග භාගයේදීය. ඉන්දීය අගමැති රජීව් ගාන්ධි පසු කලෙක කොටි මරාගෙන මැරෙන බෝම්බකාරිය අතින් ඝාතනය විය. එහෙත් රජීව් ගාන්ධිට මුලින්ම තුවක්කු මිටෙන් පහර දීමට මුල් ආවේශය ලබා දුන්නේ ජ.වි.පෙ මව්බිම නැත්නම් මරණය සටන් පාඨයයි.එදා ප්‍රභාකරන් විජේවීරගෙන් ඉගෙන ගත්තේ ය. පුද්ගල ඉලක්ක වෙත ප්‍රභාකරන් වඩාත් දියුණු මරාගෙන මැරෙන බෝම්බ යැව්වේය. තෝරාගත් පුද්ගලයන් මරා දැමීම මඟින් ජයග්‍රහණය ලැබිය හැකිය යන බව ජ.වි.පෙ විශ්වාස කෙළේ ඊට පෙරාතුවය. උතුරේ සහ දකුණේ පුද්ගල ඝාතන ප්‍රචණ්ඩත්වය ප්‍රතිපෝෂණය වූයේ ඒ ආකාරයෙනි. ප්‍රභාකරන් ඊළම් රාජ්‍යය වෙනුවෙන් මරාගෙන මැරෙන බෝම්බ නිෂ්පාදනය කෙළේය. විජේවීර මව්බිම නැත්නම් මරණය සටන් පාඨය පෙරට දැම්මේය.ප්‍රේමකීර්ති ද අල්විස්මෙරට විශ්වවිද්‍යාල වසා දැමිණ. ජ.වි.පෙ හා ජ.වි.පෙ නොවන ලෙස විශ්වවිද්‍යාල සිසුන් දෙකට බෙදිණ. ජ.වි.පෙ නොවන සිසුන්ට පහර දීම, ඝාතනය කිරීම, බලහත්කාරයෙන් වීදි සටන්වලට කැඳවීම දක්නට ලැබිණ. සරසවි සිසුන් එකිනෙකා මරා ගන්නා වෛරක්කාරයන් බවට පත් කෙරිණ. ඒ තත්ත්වය පාසල් කරාද හමා ගියේය.එදා ජ.වි.පෙ පාසල් සිසුන් උද්ඝෝෂණ සඳහා කැඳවා ගත්තේ බලහත්කාරයෙනි. ඇඹිලිපිටියේ සූරිය කන්දෙන් හමුවූ පාසල් සිසුන්ගේ ඇටකටු ඒ දේශප්‍රේමයේ එක් ප්‍රතිඵලයකි. බටලන්ද වැනි රහසිගත වධකාගාරවල පාසල් සිසුන්, සරසවි සිසුන්, ජවිපෙ සාමාජිකයන් අති අමානුෂික වධ බන්ධනයකට ලක් කෙරිණ. මුළු රටම අමු සොහොනක් – පිලිස්සී දැවෙන තරුණ මළ සිරුරු සහිත ටයර් සෑයක් බවට පත් විය. ජන ජීවිතය බිඳ වැටිණ. ජ.වි.පෙ නියෝග කඩ කළ කවර අයෙක් වුවත් ඝාතනය කෙරිණ.කොළඹ මාලබේ පිට්ටුගල ප්‍රදේශයේ එක්තරා පවුලක් පදිංචිව සිටියේය. ඔවුන් කිසිම දේශපාලන ව්‍යාපාරයකට සම්බන්ධව සිටියේ නැත. එක්තරා රාත්‍රියක ඒ නිවසේ තාප්පය මත යෝධ අකුරින් වාක්‍යයක් ලියා තිබිණ. “මව්බිම නැත්නම් මරණය” තරුණකම එදා මරණයට සාධකයක් විය. තම අහිංසක පුතුන් තිදෙනා මත ජ.වි.පෙ ලේබලය ඇල වී ඔවුන් ඝාතනයට ලක්වේය යන බියෙන් නිවසේ පියා අර වාක්‍යය මකා දැම්මේය. එදින රෑ නාඳුනන තුවක්කුකරුවන් ඒ නිවෙසට පැමිණියේ ය.හමුදාවට ඔත්තු දෙන බවට චෝදනා නැඟිණ. නිවසේ වුන් තරුණ පුතුන් තිදෙනාම ඝාතනය කෙරිණි. මෙවැනි සිදුවීම් සිය ගණනකි. එදා මුළු රටම දෙපැත්තකින් බැට කෑවේ ය. එක් පැත්තකින් ජ.වි.පෙ නාඳුනන තුවක්කුකරුවෝය. අනිත් පැත්තෙන් එජාප සන්නද්ධ කණ්ඩායම්ය. දෙපැත්තෙන්ම ම්ලේච්ඡ ඝාතන සිදු කෙරිණ. ප්‍රතිඵලය නම් 60,000 කට අධික තරුණ ජීවිත අහිමි වීමය. රටට අහිමි වූ බුද්ධිමතුන්, කලාකරුවන්, පූජක පක්‍ෂය, ඊට අමතරව ජීවිතයෙන් වන්දි ගෙව්වේය. මව්බිම කෙසේ වෙතත් ඒ සියලු දෙනා මරණය තෝරා ගත්තෝය. 1971 ට වඩා 1988 – 89 ජ.වි.පෙ නැඟිටීම මහා ඛේදවාචකයක් වූයේ ඒ ආකාරයෙනි.විනාශකාරී නැඟිටීම්1971 දී පාඩමක් ඉගෙන ගත් වඩාත් පරිණතභාවයට පත් වූ ජ.වි.පෙ පැරණි නායකයෙක් අති බහුතරය 88 – 89 ජ.වි.පෙ විනාශකාරී නැඟිටීම හෙළා චක්කෝය.89 මල්ලිලා 71 අයියලාට උත්තර දුන්නේ තුවක්කුවෙන් හා බෝම්බයෙන්ය. ඔවුන් තමන්ගේම පැරණි නායකයන් ඝාතනය කිරීමට පැකිළුණේ නැත. නන්දන මාරසිංහ 71 න් පසුව ජනතා විමුක්ති පෙරමුණේ මතු වූ සොඳුරු සංවේදී කලාකරුවෙකි. ජ.වි.පෙ විනාශකාරී දේශපාලනයෙන් ඉවත් වූ හෙතෙම ඉරිදා පොළේ සෙරෙප්පු සපත්තු විකිණීමෙන් ජීවිකාව ගෙන ගියේය. 88 – 89 ජ.වි.පෙ මතවාදය ඔහු පිළිගත්තේ නැත.ප්‍රතිඵලය වූයේ නන්දන මාරසිංහ ඝාතනය කිරීමය. ඒ එක් නිදසුනක් පමණි. ජනතා විමුක්ති පෙරමුණ 1971 න් පසුව නැවත නඟා සිටුවීමට ‘විමුක්ති ගී’ ගැයූ බොහෝ දෙනා 88 – 89 දී තම මුව වසා ගත්තෝය.පුද්ගල ඝාතන, බලහත්කාරයෙන් ජන ජීවිතය බිඳ දැමීම, විශ්වවිද්‍යාල, පාසල්, කර්මාන්ත ශාලා පොදු මගී ප්‍රවාහනය අඩපණ කිරීම යනාදිය මඟින් මහජනතාව තුවක්කුවේ බලයෙන් නැගිට්ට විය හැකි බව මෙවර ජ.වි.පෙ විශ්වාස කෙළේය.71 දීත් මෙන් ටින්කිරි ටින් බෝම්බ වෙනුවට 89 දී ජ.වි.පෙ සතුව ටී 56 අවි තිබුණ මුත් සිහි කල්පනාව අතින් ජ.වි.පෙ නායකයන් සිටියේ 1971 ටත් වඩා එහා ගිය මුලාවකය. විජේවීර දෙවැනි වරටත් මෙරට තරුණ පරම්පරාව දංගෙඩිය කරා රැගෙන ගියේය.විජේවීර ජ.වි.පෙ අසහාය නායකයාය. එහෙත් විජේවීර නැති ජනතා විමුක්ති පෙරමුණ උපාය උපක්‍රම සහ මහජන බලය ලබා ගැනීම අතින් සාර්ථක විය. එක්සත් ජාතික පක්‍ෂයේ පාලනය අවසන් වෙමින් තිබියදී ජාතිය ගලවා ගැනීමේ පෙරමුණ හරහා ප්‍රජාතන්ත්‍රවාදී දේශපාලන ප්‍රවාහයට පිවිසි ජ.වි.පෙ පළමු උත්සාහයේදීම සාර්ථක වූයේ ඉතිහාසයේ ප්‍රථම වරට පාර්ලිමේන්තු මන්ත්‍රී ධුරයකද දිනා ගනිමිනි. ඒ 1994 දීය. රටට ආදරය කරන දූෂණයට එරෙහි ප්‍රගතිශීලි දේශපාලන ව්‍යාපාරයක් ලෙස ජ.වි.පෙ මහජන ආකර්ෂණය දිනා ගත්තේය. ක්‍රමයෙන් ඔවුන් ගේ ඡන්ද පදනම ඉහළ නැංගේය.පාර්ලිමේන්තුවේ මන්ත්‍රීධුර සංඛ්‍යාව ආශ්චර්යවත් ලෙස ඉහළ නැංගේය. ජ.වි.පෙ දේශපාලනය මහ පක්ෂවලටත් පාඩමක් ආදර්ශයක් සපයා දුන්නේය. 1971 – 1988 – 89 ජීවිත වලින් වන්දි ගෙවා ඉගෙන ගත් පාඩම හොඳ ප්‍රතිඵල අත්කර දෙමින් තිබිණ. 2004 දී පොදු ජන එක්සත් පෙරමුණ සමඟ එක්ව එක්සත් ජනතා නිදහස් සන්ධානය පිහිටුවා ගනිමින් රනිල් වික්‍රමසිංහගේ රට බෙදන ද්‍රෝහී ව්‍යාපෘතිය සදහටම නතර කිරීමට එදා ජ.වි.පෙ ඉටු කෙළේ කිසිදා අමතක කළ නොහැකි භූමිකාවකි.ඔවුහු ජනතාව අතර සැබවින්ම වීරයෝ බවට පත් වූ. ජ.වි.පෙ අතීත ළදරු වලිප්පුව පරිණත හා දූරදර්ශී දේශපාලන ව්‍යාපාරයක් බවට පරිවර්තනය කෙරිණ. මෙරට දේශපාලන ඉතිහාසයේ අතිශය තීරණාත්මක 2005 ජනාධිපතිවරණයේදී ජ.වි.පෙ නිසි තැන සිට ගත්තා පමණක් නොව එය ජයග්‍රහණය දක්වා ගෙන යෑමටත් සමත් වූයේ ය.ළදරු වලිප්පුවඑහෙත් වැඩිකල් ගියේ නැත. ළදරු වලිප්පුව නැවත ඔළුවට ගැසුවේය. එහි ප්‍රතිඵලය ජ.වි.පෙ දෙකඩ වී විමල් වීරවංශ පාර්ශ්වය වෙනම දේශපාලන පක්‍ෂයක් බවට පත් වීමය. ජ.වි.පෙ මහජන ආකර්ෂණය දිනා ගත්, මහජන පදනමක් ඇති, පාර්ශ්වය එයින් ඉවත් කෙරුණේ යටිකූට්ටු කුමන්ත්‍රණකාරී වැඩ පිළිවෙළකිනි. 88 – 89 දී කුළුගෙඩියෙන් තලා දැමූ ජ.වි.පෙ නැවත සංවිධානය කිරීමට වෙහෙස වූ අය අතරින් නන්දන ගුණතිලක ප්‍රමුඛයෙකි. මහජන අවධානය, ආකර්ෂණය දිනා ගැනීම අතින් ප්‍රමුඛයා වූයේ විමල් වීරවංශය. ඒ දෙදෙනා ම ජ.වි.පෙන් ඉවත්ව ගියේ අර ළදරු වලිප්පුව නැවත ඉස්මතු කිරීමට එරෙහිවය.පිරිහීමක තරම බලන්න. කොටි ත්‍රස්තවාදය විනාශ කිරීමේ දුෂ්කර සහ තීරණාත්මක මොහොතකදී ජ.වි.පෙ වෙනත් සටන් පෙරමුණක් නිර්මාණය කෙළේය. මුළු රටේම වැඩ එක විට නතර කොට ‘ජෙනරල් ස්ට්‍රයික්’ එකක් කරන්නට ගියේය. ශ්‍රී ලංකාවේ වාසනාවට එය අසාර්ථක විය. මහජනතාව ජ.වි.පෙ සටන් පාඨ තුට්ටුවකට වත් මායිම් කෙළේ නැත. නොමේරුකම, ළදරු වලිප්පුව ජ.වි.පෙ ආවේණික ගතියක් ද යන බව පළ කරමින් මෙතැන් සිට ජනතා විමුක්ති පෙරමුණ සිට ගත්තේ ද්‍රෝහීන්ගේ පාර්ශ්වයේය. 2010 ජනාධිපතිවරණයේදී ජ.වි.පෙ භූමිකාව එහි කූට ප්‍රාප්තිය විය. බෙදුම්වාදී රනිල්, ඊළාම්වාදී දෙමළ සන්ධානය, කොටි රූකඩ ’ව්ට්ර්‍ණ’සමඟ හිරිකිතයකින් තොරව එක පෙළට සිටගත් ජ.වි.පෙ ඉතිහාසයේ පළවුවරට එ.ජා.ප.ය සමඟ කරට අත දමාගෙන පාරට බැස්සේය. එය පිළිකුළ උපදවන හාස්‍යජනක දර්ශනයක් විය. 88 – 89 දී 60,000ක් මියගියේ ද තවත් දසදහස් ගණනක් අති කුරිරු වද බන්ධනයට ලක්වූයේ ද එ.ජා.ප.ය නිසාය. 2009 දී ජ.වි.පෙ. සන්ධානගත වූයේ ඊළාම්වාදයට එරෙහිවය.එහෙත් 2010 දී ජ.වි.පෙ. අනුර කුමාර දිසානායක වැනි චරිත කොටි‘ව්ට්ර්‍ණ’ රූකඩ මතවාද එලෙසම පුනරුච්ඡාරණය කළ ගිරාපෝතකයින් බවට පත්විය. ඉතිහාසයේ මෙතරම් දරුණු විහිළුවක් තවත් නැත. ජ.වි.පෙ. නැවත වරක් පාර වරද්දා ගත්තේය. මේ ජනතා විමුක්ති පෙරමුණේ උරුමය ද නැතිනම් කරුමයද? ඒ ප්‍රශ්නය කෙනෙක් තවත් ලෙසකට විමසයි. “ඒ ජ.වි.පෙ. හැටිද? නැතිනම් ඔල්මාදයක්ද?” යනුවෙනි. එය කුමක් හෝ වේවා තුන්වැනි ඛේදවාචකය නම් නොවේවායි අපි ප්‍රාර්ථනා කරමු.ජ.වි.පෙ. ගමන් මඟේ එක්තරා සමීකරණයක් දක්නට ලැබේ. 71 දී සන්නද්ධ නැඟිටීමකින් බලය ඇල්ලීමට උත්සාහ කළ ජ.වි.පෙ. පැරණි නායකයෝ 88 – 89 ජ.වි.පෙ. විනාශකාරී නැඟිටීමට එරෙහි වූහ. ඒ 71 සහ 88 –89 යන සිද්ධි දෙකම මතක ඇති අද ජ.වි.පෙ. ජ්‍යෙෂ්ඨ නායකයෝ තුන්වැනි ඛේදවාචකයකට එරෙහි වෙති.අද ජ.වි.පෙ. ප්‍රකට නායක සෝමවංශ අමරසිංහ හා අප්‍රකට නායක කුමාර් ගුණරත්නම් අතර හටගෙන තිබෙන්නේ ඒ සටනයි.ජ.වි.පෙ. සහ ජන අරගල කට්ටිය අතර පවතින ආරාවුල එයයි. මෙහිදී වඩාත් විප්ලවවාදී වීමට දෙපාර්ශ්වයම වෑයම් කරති.ඒ අතර විහිළුද දක්නට ලැබෙයි. පෙබරවාරි 14 ‘වැලන්ටයින් දිනයේ’ දී ජ.වි.පෙ. ප්‍රේමවන්තයින් වෙනුවෙන් රට පුරා පෝස්ටර් ගැසුවේය. ඒ අහිංසක විහිළුවකි. ජනඅරගල කට්ටිය, චේ ගුවේරාගේ රූපය තාප්ප බෝක්කුවල පින්තාරු කරමින් ජනඅරගලයකට සූදානම් වන්නට ගත්තේ මේ පිපිරීම සිදුවීමට වසරකට පමණ පෙරාතුවය. මේ සූදානම තුන්වැනි ඛේදවාචකයකටද?ජන අරගලශ්‍රී ජයවර්ධනපුර විශ්වවිද්‍යාලයේ නේවාසිකාගාරයක තිබී ප්‍රාථමික මට්ටමේ බෝම්බ කිහිපයක් හමුවෙයි. ඒ සිද්ධියෙන් මාස දෙක තුනක් ගතවෙද්දී ශ්‍රී ජයවර්ධනපුර විශ්වවිද්‍යාල භූමියේ ස්ථාපිත කර තිබූ ස්මාරකයකට බෝම්බ ප්‍රහාර එල්ල වෙයි. විශ්වවිද්‍යාල සිසුන් අතර නැවත දෙපිළ බෙදී ගහ මරා ගන්න සිද්ධි, නවක වදය ආශ්‍රිත ම්ලේච්ඡ ක්‍රියා වාර්තා වෙයි. මේවා කරන්නේ ජන අරගල කට්ටිය ද? නැතිනම් ජ.වි.පෙ.ද? එහෙත් ඇත්ත කතාව නම් අද එළියට පෙනෙන්නේ කාලයක සිට ජ.වි.පෙ. අභ්‍යන්තරයේ තිබූ ගැටුමකි. එයට මුලින්ම බිලි වන්නේ විශ්වවිද්‍යාල සිසුන්ය.71 දීත්, 89 දීත් ජ.වි.පෙ. දිනාගත් දෙයක් නැත. අත්කර ගන්නේ විනාශය පමණි. අපේ කාලයේ බිහි වූ ආකර්ෂණීය විප්ලවවාදියා චේ ගුවේරාය. බොලීවියාවේ උපන් අර්නස්ට් ගවේරා චෙස් ක්‍රීඩාවේ දක්ෂයෙකි. වයස අවුරුදු 12 දී ඔහු වැඩිහිටියන් සමඟ කරට කර චෙස් තරගවලට සහභාගී විය.අනිත් පැත්තෙන් ඔහු පොත් ගුල්ලෙකි. කවි, සාහිත්‍ය කලාවන්, දර්ශනය, දේශපාලනය, ඉතිහාසය, ගණිතය, බුද්ධ ධර්මය, ඉන්දීය ඉගැන්වීම් යනාදී විවිධ විෂයයන් ආශ්‍රිත පොත්පත් පරිශීලනය කළ අර්නස්ට් පොතපතින් ලෝකය හැදෑරුවේය. දෙවනුව ඔහු යතුරු පැදියක නැඟී රටින් රට සංචාරය කරමින් ජනතාවගේ ජීවන රටාව සැබැවින්ම අවබෝධ කොට ගත්තේය. ඒ සියල්ල සමඟ විශ්වවිද්‍යාලයට ඇතුළත් වූ හෙතෙම වෛද්‍යවරයකු ලෙස උපාධිය දිනා ගත්තේ වෘත්තීය වෛද්‍යවරයකු බවට සුදුසුකම් ලබමිණි. පසුව චේ ගවේරා ලෝකයේ වඩාත් ආකර්ෂණීය ගරිල්ලා සටන් විශේෂඥයා බවට පත්වෙයි.චේ විප්ලවවාදියකු වීමට පෙරාතුව ඉගෙනගත්තේය. ඔහුගේ පෞද්ගලික පොත් එකතුව 3000 ඉක්මවා ගියේය. විවිධ විෂයයන් පිළිබඳ ප්‍රාමාණික දැනුමෙන් සන්නද්ධ වූ හෙතෙම කලාවට චිත්‍ර ශිල්පයට දර්ශනයට ඇළුම් කෙළේය. ඊටත් අමතරව වෛද්‍යවරයකු ලෙස සුදුසුකම් ලැබුවේය. ඔහු විප්ලවවාදියකු බවට පත්වන්නේ ඉන් අනතුරුවය. චේ ලෝකය වෙනස් කිරීමට වෙර දරන තරුණයන්ට ඉගැන්වූයේ ගරිල්ලා සටන් නොවේ. ඔහු සැබැවින්ම ලෝකයට පෙන්නුම් කෙළේ ලෝකය වඩාත් යහපත් තැනක් බවට පත්කිරීමට වෙර දරන තරුණයා කිසිසේත් නිකමකු නොවිය යුතු බවයි. නිකමුන්ට ලෝකය වෙනස් කළ නොහැකිය. නිකමුන් සැමවිටම කාගේ හෝ අතකොළුවක් පමණක්ම වන්නේය.1971ට චේ ගවේරා ඉමහත් ආවේශයක් ගෙන දුන් බව නොරහසකි. ජනතා විමක්ති පෙරමුණේ සාමාජිකයන් එදා මහජනතාව විසින් හඳුන්වනු ලැබුවේ චේ ගුවේරා කාරයන් යනුවෙනි. එහෙත් මේ නම් පටබැඳීම චේ ගවේරාට අපහාසයක් බැව් බොහෝ දෙනා නොදත්හ. ‘චේ’ ගේ පින්තූරය හා ‘චේ’ ගේ ආවේශය ගත් නමුත් ශ්‍රී ලංකාවේ සිටියේ නිකමුන්ය.එසේත් නැත්නම් පංති පහේ ගිරාපෝතක දැනුමය. 88 – 89 දී ඉන්දීය විරෝධය හා මව්බිම නැත්නම් මරණයට එය සීමා විය. විශ්වවිද්‍යාල වසා දමා, පාසල් වසා දමා, අධ්‍යාපනය කඩාකප්පල් කළේ ‘චේ’ ගේ මඟයන්නට නොව ‘චේ’ට එරෙහිව නිකමුන් පිරිසක් බිහිකර ගැනීමටය.විජේවීරගේ අධ්‍යාපනයකිසියම් හේතුවක් නිසා ජ.වි.පෙ. නායක විජේවීර අධ්‍යාපනය කඩාකප්පල් කර ගත්තේය.ලුමුම්බා විශ්වවිද්‍යාලයේ වෛද්‍ය විද්‍යාව හදාරමින් සිටි ඔහුට ඒ අධ්‍යාපනය සම්පූර්ණ කොට වෘත්තීය වෛද්‍යවරයකු වීමට ඉඩ ;නාලැබිණ. එය ඉතිහාසයේ බලවත් වරදකි.යම් හෙයකින් විජේවීර වෛද්‍යවරයකු ලෙස ශ්‍රී ලංකාවට පැමිණියේ නම් ජනතා විමුක්ති පෙරමුණේ ඉරණම නිසැකයෙන්ම වෙනස්වීමට ඉඩ තිබිණ. දැන හෝ නොදැන ජ.වි.පෙ.ට එකතු වන නව යොවුන් සාමාජිකයෝ ද විජේවීර ගිය මඟ යෑමට හිතාමතාම උත්සාහ ගණිති. තමන් පමණක් නොව අනෙක් අයද ඒ පාරේ රැගෙන යෑමට අරගල කරති. අකමැති නම් බලහත්කාරයෙන් පවා ඒ මාර්ගයේ දක්කාගෙන යෑමට ඔවුන් පළකරන්නේ පුදුම එළවන සුළු උත්සාහයකි.විශ්වවිද්‍යාල අධ්‍යාපනය කඩාකප්පල් කොට, විශ්වවිද්‍යාල වසා දමා කොණ්ඩ රැවුල් වවාගෙන පාරට බැසීමෙන් විප්ලවවාදීන් වීමටත් ලෝකය වෙනස් කිරිමටත් හැකි බව ඔවුහු විශ්වාස කරති. අධ්‍යාපනය කඩාකප්පල් කිරීම හා කරගැනීම ජ.වි.පෙ. නායකයාගේ පටන්ම එන ආවේණික ලක්ෂණයක් දැයි විමසිය යුතුය.මෙරට ඉතිහාසයේ සරසවි අධ්‍යාපනය කඩාකප්පල් කිරීමට වැඩියෙන්ම දායකවී ඇත්තේ ජනතා විමුක්ති පෙරමුණ හා ඊට අනුගත අන්තර් විශ්වවිද්‍යාල ශිෂ්‍ය බල මණ්ඩලයයි. ඒ ජ.වි.පෙ. උරුමය ද? කරුමයද? මේ ව්‍යාපෘතියෙන් බිහිවන්නේ ලෝකයට ආදරය කරන, ලෝකය යහපත් ලෙස වෙනස් කිරීමට දැනුම් තේරුම් ඇති විප්ලවවාදීන් නොව නිකංම නිකං නිකමුන්ය. නිකමුන්ට කිසිවක් කළ නොහැකිය. ඔවුන් සදාකල් අනුන්ගේ අතකොළුය.‘චේ’ ගේ ඡායාරූප එල්ලාගෙන ජන අරගල ගැන දඟලන අය මුලින් තමන් විසින්ම චේ ගවේරා හැදෑරිය යුතුය. එක්කෝ මේ ජන අරගල කට්ටිය 53 හර්තාල් මහජන නැඟිටීමෙන් පාඩමක් ඉගෙනගත යුතුය. එසේත් නැත්නම් ඇත්ත අර්නස්ට් චේ ගවේරා චරිතය හා භාවිතය ඉගෙන ගත යුතුය. ඒ දෙකම කළ නොහැකි නම් මේ රටේ තරුණ පරපුර නිකමුන් බවට පත් නොකර වෑල්ඩිං පාඨමාලාවක් වත් ඉගෙන ගන්නේ නම් එයින් රටටත් තමන්ටත් වැඩක් වනු ඇත.කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=ab1203042</link>
    <topic>ඇමෙරිකාවට ඕනැ කරන්නේ යුද අපරාධ චෝදනාව ශ්‍රී ලංකාව තුළින්ම මතු කරවා ගන්නයි</topic>
    <author>සාකච්ඡා කළේ සරත් පෙරේරා</author>
    <content>කොතලාවල ආරක්ෂක විශ්ව විද්‍යාලයේ නීති පීඨයේ පීඨාධිපති නීතිඥ ප්‍රතිභා මහානාමහේවාඇමෙරිකාව ලංකාවට විරුද්ධව ගෙන එන යෝජනාව කුමක් ද යන්න පැහැදිලි නැති නමුත් ශ්‍රී ලංකාවට විරුද්ධව ජගත් මානව අයිතිවාසිකම් කවුන්සිලයට යෝජනාවක් ගෙන ඒමෙන් ඇමෙරිකාව ඇතුළු බටහිර රටවල් උත්සාහ කරන්නේ ඒ සම්බන්ධව ඇති කරන කමිටු මාර්ගයෙන් තම නිරීක්ෂකයන් පිරිසක් මෙරටට ඇතුළු කිරීමට අවස්ථාව ලබා ගැනීම බව පැහැදිලි යැයි කොතලාවල ආරක්ෂක විශ්ව විද්‍යාලයේ නීති පීඨයේ පීඨාධිපති නීතිඥ ප්‍රතිභා මහානාමහේවා මහතා පවසයි.මෙවර ජගත් මානව අයිතිවාසිකම් කවුන්සිල සැසිවාරයෙන් ශ්‍රී ලංකාවට එල්ල වී ඇති අවදානම පිළිබඳව සිළුමිණ සමඟ විශේෂ සම්මුඛ සාකච්ඡාවකට එක්වෙමින් පීඨාධිපතිවරයා මේ ප්‍රකාශය කළේය. එහිදී ඇසූ ප්‍රශ්න කීපයක් හා ඒවාට මහානාමහේවා මහතා දුන් පිළිතුරු මෙසේ ය.මුලින්ම ඔබ කොහොමද මේ ජගත් මානව අයිතිවාසිකම් කවුන්සිලයේ 19 වැනි සැසි වාරයෙන් ශ්‍රී ලංකාවට එල්ල වී ඇති තර්ජනය දකින්නෙ...?මේ තිබෙන අවදානම අඩුවෙන් තක්සේරු කරන්න ඇතැමුන් උත්සාහ කෙරුවත් මෙතන රටටත් රට ත්‍රස්තවාදයෙන් මුදාගත්ත මේ රටේ නායකත්වයට බලවත් අවදානමක් ඇතිව තිබෙන බව ඉතාම පැහැදිලියි. ඒ නිසා ලංකාවට ඇඟිලි ගහන්න මේ ගේන්න හදන කුමන ආකාරයේ හෝ යෝජනාවක් වුණත් එය සම්පූර්ණයෙන්ම ප්‍රතික්ෂේප කළ යුතුව තිබෙනවා.ඇමෙරිකාව මුලින් කියමින් හිටියේ උගත් පාඩම් හා ප්‍රතිසන්ධාන කොමිසමේ වාර්තාව ක්‍රියාත්මක කරවා ගැනීම සඳහා යෝජනාවක් ගෙන එන බවකුයි...?ඔව්. මේ ගෙන එන්න හදන යෝජනාව හරියටම කුමක් ද යන්න පැහැදිලි නැහැ. ඔබ කීවා වාගේ ඔවුන් මුලින් කිව්වා උගත් පාඩම් කොමිසමේ වාර්තාව ඉක්මනින් ක්‍රියාත්මක කරවා ගන්න යෝජනාවක් ගෙන එනවා කියලා. ඊට පසු කිව්වා ඇමෙරිකාව නොව වෙනත් පාර්ශවයකින් මේ යෝජනාව ගෙන එනවා කියලා. සති අන්තය වෙනකොට බ්ලේක් මහතා කියනවා ශ්‍රී ලංකාවට ෂරුද්ධව ගෙන එන යෝජනාව කුමක් ද යන්න ගැන තවමත් සාකච්ඡා කෙරෙමින් තිබෙනවා කියා.මේකෙන්ම පැහැදිලියි ඔවුන් අවුලක ඉන්නෙ කියලා. නමුත් ඔවුන්ට ශ්‍රී ලංකාවට විරුද්ධව කිනම් ආකාරයකින් හෝ යෝජනාවක් ගෙන ඒමට මේ මොහොතේ අවශ්‍ය වී තිබෙනවා. කූඩාරමට මුලින් ඔළුව දාගන්නයි ඔවුන් බලන්නෙ. මේ යෝජනාව මාර්ගයෙන් ඔවුන් බලාපොරොත්තු වන්නේ ඒ සම්බන්ධව පත්කරන අන්තර්ජාතික පරීක්ෂණ කමිටුවක් හරහා තමන්ට අවශ්‍ය නිරීක්ෂකයන් පිරිසක් මේ රටට ඇතුළු කර ගැනීමටයි. අද පවතින තත්ත්වය අනුව ඒ සඳහා කිසිම ඉඩක් නැහැ.එක් අවස්ථාවක මානව අයිතිවාසිකම් කවුන්සිලයේ කාර්යාලයක් මේ රටේ විවෘත කරගැනීමට උත්සාහයක් ගත්තා. එයට කිසිදු ඉඩක් ලැබුණේ නැහැ. දැන් මේ බටහිර රටවලට අවශ්‍ය වෙලා තියෙන්නේ මේ රටේ නායකයන් යුද අපරාධ කළා කියමින් නඟන චෝදනාවට රට තුළින්ම ආරම්භයක් ලබා ගැනීමටයි. දැන් මේ උත්සාහ කරන විදියට යෝජනාවක් සම්මත කරගත්තොත් එහිදී පත්කරන ජගත් නිරීක්ෂකයන් මාර්ගයෙන් සාක්ෂි නැතිව ලියා ගත්තු දරුස්මාන් කමිටු වාර්තාව වගේ එකක් ලියාගෙන මේ රටේ යුද්ධයට සම්බන්ධ වුණ නායකයන්ට විරුද්ධව වාර්තාවක් ලෙහෙසියෙන්ම ලියාගන්න පුළුවන්.දරුස්මාන් කමිටුව පත්කිරීමම ලංකාවට විරුද්ධ ජගත් කුමන්ත්‍රණයක් දියත් කිරීමක්. මේ කමිටුවට සාක්ෂි දුන්න මිනිස්සු නැහැ. දැන් කියනව අවුරුදු විස්සකින් සාක්ෂිකාරයන් කවුද කියල හෙළි කරනවා කියලා. ඒ කියන්නේ මේ කුමන්ත්‍රණය තව අවුරුදු විස්සක් ඇදගෙන යන්න හදන්නේ. ප්‍රභාකරන්ට නවීන ආයුධ දුන්නේ කවුද ඒ අයම තමයි අන්තිමේ ප්‍රභාකරන්ව බේරගන්න උත්සාහ කෙරුවෙත්. කොටි සංවිධානය විනාශ නොකළනම් මේ අවුරුදු තිහක් තිබුණ ත්‍රස්තවාදය තව අවුරුදු තිහක් මේ රටේ නොතිබෙනවා කියලා කාටද කියන්න පුළුවන්. ඒ සඳහා ඉඩ නොතැබු ත්‍රස්තවාදය හමාර කරන්න සෘජු තීරණ ගත් රටේ නායකත්වය ආරක්ෂා කළ යුතුයි.ශ්‍රී ලංකාවේ ඇමෙරිකානු තානාපතිනිය ඇමෙරිකාව ශ්‍රී ලංකාවේ හතුරෙක් නෙවෙයි කියලා මෑතකත් කියලා තිබුණා...?අපි බලන්න ඕන කෙනෙකු කියන දේ නොව කරන දේ අනුවයි. ඇමෙරිකාවත් මුලදී ත්‍රස්තවාදය විනාශ කරන්න ලංකාවට උදව් කළ බව ඇත්ත. නමුත් ඔවුන්ට අවසානයේ ඕන වුණා ප්‍රභාකරන් ඇතුළු පිරිස යුද්ධයෙන් විනාශ වන්නට ඉඩ නොදී බේරගන්න. ලංකාව සම්බන්ධයෙන් එවැනි ස්ථාවරයක සිටි ඇමෙරිකාව ඔසාමා බින් ලාඩන් පාකිස්තානයේදී අල්ලාගෙන වෙඩි තබා මරා දමා ඔහුගේ සිරුර මුහුද යට ප්‍රකාශයට පත් නොකළ ස්ථානයක ගිල්වා දැම්මා. ඇමෙරිකාව එසේ ක්‍රියා කරමින්ම අපට යුද අපරාධ කළා කියන චෝදනාව දමනවා.මේක කනගාටුවට කරුණක්. ඇමෙරිකාවට එල්ල කළ අල්කයිඩා සංවිධානයේ ප්‍රහාරවලින් පසුව ලෝක ත්‍රස්තවාදයට විරුද්ධව යුද්ධය ආරම්භ කළෙත් ඇමෙරිකාවම තමයි.ඩොලර් ප්‍රකෝටි සංඛ්‍යාත මුදලක් යොදාගත්තත් ත්‍රස්තවාදයට විරුද්ධ සටන ඇමරිකාව අනාගත්තා...?යම් රටක ත්‍රස්තවාදය ක්‍රියාත්මක නම් ඒ ත්‍රස්තවාදය හමාර කළ හැක්කේ පිටස්තර බලවේගයකට නොව ඒ රටේම ප්‍රජාතන්ත්‍රවාදී බලවේග එකට එකතු කිරීමෙන් ඒ රටේ නායකත්වයට බව අපේ උදාහරණයෙන්ම පැහැදිලියි. ඇමෙරිකාව ඉරාකයේ ත්‍රස්තවාදය නැති කරන්න මොන බෝම්බ කන්දරාවක් පුපුරුවා හැරියත් අදත් ඉරාකයේ බෝම්බ පුපුරා තොග ගණනින් අසරණ සිවිල් වැසියන් ඝාතනය වෙමින් තිබෙනවා. ඇෆ්ගනිස්තානයේත් තත්ත්වය ඒකමයි.නමුත් ශ්‍රී ලංකාව උතුරු නැඟෙනහිර ත්‍රස්තවාදය නිමා කිරීමෙන් පසු ඒ ප්‍රදේශවල පූර්ණ සාමය උදාකර ගැනීමට හැකි වී තිබෙනවා. අවතැන් වූවන් යළි පදිංචි කෙරුණා. නොමගට ගිය අය සුමගට අරන් ඒ දරුවෝ මව්පියන් සමඟ ජීවිතය ගොඩනඟාගෙන යනවා. අද යළිත් උතුර නැඟෙනහිර ගොවිතැනින් සරුසාර වෙමින් අතමිට සරු වෙමින් තිබෙනවා.සති හතරක් තිබෙන ජිනීවා සමුළුවේදී අපට ගල් මුගුරු වගේම මල් පොකුරුත් ලැබෙනවා...?රුසියාව, තායිලන්තය ඇතුළු රටවල් දැනටමත් ලංකාව ගත් ක්‍රියාමාර්ග අනුමත කර තිබෙනවා.යුද්ධයේ අවසාන භාගයේ ඇතිවූ සිද්ධීන් ගැන වග වීමක් හා අන්තර්ජාතික පරීක්ෂණයක් අවශ්‍ය බව ඩෙන්මාර්ක විදේශ ඇමැතිවරයා මේ සමුළුව අමතමින් කියා තිබුණා. බ්‍රිතාන්‍යයත් එවැනි ප්‍රකාශයක් කළා. එක්සත් ජාතීන්ගේ අන්තර්ජාතික විනිසුරුවරුන්ගේ සාමාජිකයෙක් ද මෙවැනි ම ප්‍රකාශයක් මාධ්‍යයට කර තිබුණා. මෙවැනි චෝදනා තිබෙන සිද්ධීන් ගැන පරීක්ෂා කරන්න යුද හමුදාව තුළින්මත් පරීක්ෂණ මණ්ඩලයක් පත්කර ක්‍රියා කරන්න යනවා. උගත් පාඩම් කොමිසමේ නිර්දේශ අනුව නීතිපතිවරයාත් මේ සම්බන්ධයෙන් ක්‍රියා කරමින් සිටිනවා. රට තුළින් අධිකරණ ක්‍රියාවලියක් සිදුවෙමින් තිබියදියි මේ අන්තර්ජාතික මැදිහත් වීම බටහිර ජාතීන් කරන්න උත්සාහ කරන්නේ.උගත් පාඩම් කොමිසමේ ඉතා හොඳ නිර්දේශ තිබෙන බවත් ඒ සම්බන්ධ ක්‍රියාකාරී සැලැස්ම කෝ කියලත් ශ්‍රී ලංකාවේ ඇමෙරිකානු තානාපතිනිය ප්‍රශ්න කර තිබෙනවා...?මහින්ද සමරසිංහ ඇමැතිවරයා ජගත් මානව හිමිකම් සමුළුවේ ශ්‍රී ලංකා කණ්ඩායමේ නායකයා ලෙස එම සමුළුව අමතමින් මේ උගත් පාඩම් කොමිසමේ නිර්දේශ ක්‍රියාත්මක කරන්න දැනටමත් රජය ගෙන තිබෙන ස්ථිර සාර පියවර පැහැදිලි කර තිබෙන මොහොතකයි මෙරට ඇමෙරිකානු තානාපතිවරිය මේ ප්‍රකාශය කර තිබෙන්නේ. මහින්ද සමරසිංහ ඇමැතිවරයා මේ කළ ප්‍රකාශය ශ්‍රී ලංකාව සම්බන්ධයෙන් ඇත්ත තත්ත්වය දැනගන්නට උත්සාහ කළ බොහෝ විදේශ නියෝජිතයන්ගේ ඇස් පෑදවීමට සමත් වී තිබෙනවා.බටහිර ඇතැම් රටවල් අද ප්‍රජාතන්ත්‍රවාදය ගැන මානව නිදහස ගැන කතා කළත් මේ රටේ කිරි දරුවන් කිරි අම්මලා පවා මරන්න ක්‍රියාකළ කොටි ඒජන්තයන් සමඟ හරි හරියට එක්ව ක්‍රියා කරන තැනට වැටී ඇති බවයි ජිනීවා සමුළුවේදී උද්ගත වී ඇති තත්ත්වයෙන් පෙනී යන්නෙ?මේක විශ්වාස කරන්න අමාරු තත්ත්වයක් ඇමෙරිකානු කොඩිය කොටි කොඩියට ගැට ගසා කොටි නියෝජිතයන් මේ ශ්‍රී ලංකාවට විරුද්ධ ව්‍යාපාරය ගෙන යමින් සිටිනවා. හැබැයි මේ ඇමෙරිකාව ඇතුළු බටහිර රටවල් කොටි සංවිධානය ත්‍රස්තවාදී සංවිධානයක් ලෙස අදත් තහනම් කරලයි තියෙන්නේ. එලෙස තහනම් කළ කොටි සාමාජිකයන් ඇතුළත් දෙමළ ඩයස්පෝරාව සමඟ ඇමෙරිකානු නැතිනම් බටහිර රටවල රාජ්‍ය නියෝජිතයන්ට ක්‍රියා කරන්න පුළුවන් ද කියන එක ප්‍රශ්නයක්. නමුත් අද එය ශ්‍රී ලංකාව නමැති ප්‍රජාතන්ත්‍රවාදී රාජ්‍යයට විරුද්ධව සිදුවෙමින් තිබෙන බව පැහැදිලියි.ශ්‍රී ලංකාවට විරුද්ධව ගෙන එන්න හදන යෝජනාවලට විරුද්ධව ලංකාව පුරාම එළියට බසින ජනතාව සමඟ උතුරු නැගෙනහිර වැසියන් ද වීදි බසිමින් සිටිනවා නේද?රටින් පිට ඉන්න දෙමළ ඩයස්පෝරාව මේව දන්නෙ නැහැ. උතුරු නැගෙනහිර වැසියන් ප්‍රභාකරන්ගේ තුවක්කුව නිහඬ කර මේ ලබාගෙන ඇති නිදහස් වාතාවරණය නැති කරගන්නට සූදානම් නැති බව මේකෙන් ඉතාම පැහැදිලියි. ඒ විතරක් නෙවෙයි ශ්‍රී ලංකාවට විරුද්ධ යෝජනා සම්මත නොකර ශ්‍රී ලංකාවේ සාම ක්‍රියාවලියට සහාය දෙන ලෙස උතුරේ වැසියන් පන්දහසක් අස්සන් කළ පෙත්සමක් ද උතුරේ සංචාරය කළ මානව හිමිකම් කොමිසමේ නියෝජිතයකුට බාර දී තිබෙනවා.මා පසුගිය සතියේ මන්නාරම, වව්නියාව ප්‍රදේශවල කළ සංචාරයකදී එහි වැසියන් හමුදාවන් සමඟ එක්ව සුහදව ක්‍රියා කරන ආකාරය ඇස් දෙකින් දැක්කා. එම වැසියන්ගේ කැඩී ගිය නිවෙස් පමණක් නොව ඔවුන්ගේ බිඳී ගිය සිත් යථා තත්ත්වයට පත් කරන්නත් හමුදාව හා පොලීසිය එම ජනතාව සමඟ එක්ව සුහදව ක්‍රියාකර ගෙන යන ආකාරය පෙනෙනවා. උතුරින් හමුදාව යවන්නැයි ඉල්ලන්නේ දෙමළ සන්ධානය පමණයි.කැනඩාවේ කොටි වෙනුවෙන් කතා කරන දෙමළ මන්ත්‍රීවරියක් ද සිටිනවා. කැනඩාව වගේම බටහිර රටවලත් ඡන්ද අයිතිය ලබාගෙන සිටින දෙමළ ඩයස්පෝරාවේ නියෝජිතයන් ගේ ඉල්ලීම්වලට එකඟ වෙන්න ලංකාවට විරුද්ධ වෙන්න අද ඒ රටවල දේශපාලන නායකත්වයට ද සිදුවී තිබෙනවා.ජිනීවා සමුළුවේදී එල්ල වී ඇති අභියෝග ජය ගන්නේ කොහොම ද?ඒ සඳහා මේ බටහිරින් අපේ රටට විරුද්ධව ගෙන එන යෝජනා පරාජය කළ යුතුයි. බාහිරින් අපේ රටට එල්ල වන බලපෑම් මෙතනින් නවතින එකක් නැහැ. මීට කලින් ද අපට විරුද්ධව ගෙනා මෙවැනිම යෝජනාවක් පරාජය කරන්නට අපට හැකි වුණා. නමුත් බලවත් රටවල් කුඩා රටවලට කරන බලපෑම් හරහා ඔවුන් නතුකර ගන්න තිබෙන ඉඩකඩ අපට බැහැර කරන්න බැහැ.අද අපේ සහායට අපේ මිතුරු රටවල් වගේම නොබැඳි රටවල් ආසියා, අපි‍්‍රකා, ලතින් ඇමෙරිකානු රටවල් ගණනාවක් ද එකතු වී සිටිනවා. බටහිර රටවල් අද අපේ රටට කරන බලපෑම ඒ රටවලටත් එල්ල විය හැකි බව ඒ රටවල් අවබෝධ කරගනිමින් සිටිනවා. අද මේ ගේන්න හදන චෝදනා යෝජනාවලින් සිදුවන්නේ ඒ ඒ රටවල ත්‍රස්තවාදය හා බෙදුම්වාදයට ඉනිමං ඇල්ලීම පමණයි.ඇමෙරිකාව අද අප ඉලක්ක කොට මේ ගේන චෝදනා ඉන්දියාවට එහි කාශ්මීරය හෝ ඇසෑමය වැනි වෙනත් ප්‍රාන්තයක් ඉලක්ක කොට එල්ල කෙරුවොත් සිදුවන්නේ ඒ ප්‍රදේශවල තිබෙන බෙදුම්වාදී ව්‍යාපාර ශක්තිමත් කිරීම පමණයි.මෙහි අනතුර අද ලංකාවට විරුද්ධව මේ යෝජනාව ගේන්න ඉඩ දුන්නොත් ඉන්දියාව වැනි රටකට විරුද්ධවත් එවැනි චෝදනාවක් ගේන්න පුළුවන් වේවි. මේ අය කියන්නේ ත්‍රස්තවාදයට විරුද්ධව ක්‍රියා නොකළ යුතු ය කියා ද?මානව හිමිකම් ක්‍රියාකාරී සැලැස්මෙන් කරන්න හදන්නේ කුමක් ද?අද මානව හිමිකම් ක්‍රියාකාරි සැලැස්ම තුළ රටේ මානව හිමිකම් වර්ධනය කරන්න ඒවා ආරක්ෂා කරන්නේ කොහොමද කියලා වඩා වැඩි අවධානයක් යොමුවෙලා තිබෙනවා.අද බටහිර රටවල් මේ රටට ජනතාවට ආදරේ නම් කළ යුත්තේ අඩුපාඩු සොයමින් පරණ තුවාල පෑරවීම නොව මේ රටේ සංවර්ධනයට කොහොමද ආධාර කරන්නේ කියන එක සොයා බලන එකයි. මොකද රටක සාමය; ආර්ථික සංවර්ධනය නැතිනම් ඒ ජනතාවගේ ජීවන තත්ත්වය ඉහළ නැංවීමකින් තොරව පැවැතිය නොහැකි නිසයි.මේ ඇමෙරිකානු යෝජනා පරාජය කළ හැකි වුණොත් එය ත්‍රස්තවාදය නැති කළා වගේම තවත් පුංචි රටක් ලෝක දේශපාලන තලයේ සිදුකළ පෙරළියක් වෙනවා යැයි කිව්වොත්...?ඒ පෙරළිය මා කලින් කිව්වා වගේම මීට පෙරත් කළා. මානව හිමිකම් කවුන්සිලයේදී වැඩි ඡන්දයෙන් තීරණ ගන්න නිසාත් නිෂේධ බලයට තැනක් නැති නිසාත් මේ ඡන්දෙන් අපට දිනන්න පුළුවන්. ඇමෙරිකාවේ මිතුරකු වන ඊශ්‍රායලයට විරුද්ධව ඇමෙරිකාවට විරුද්ධව යමින් යෝජනා මීට පෙරත් දිනා තිබෙනවා. ඒ නිසා මේ රටේ ඇත්ත තත්ත්වය දන්නා බහුතර රටවල ඡන්දය ලබා ගනිමින් අපට මේ බටහිර යෝජනාව ප්‍රතික්ෂේප කරන්න හැකි වේවි.අද ලෝකයේ බොහෝ රටවලට ත්‍රස්තවාදයට මුහුණ දීමට සිදුව තිබෙන නමුත් ත්‍රස්තවාදය ජයගෙන ත්‍රස්තවාදීන්වත් කෙටි කාලයක් තුළ පුනරුත්ථාපනය කර සමාජගත කරන්න හැකි වී තිබෙන්නේ අපේ රටට පමණයි. මේක මීට අවුරුදු තුනකට කලින් උතුරු නැගෙනහිර තිබුණ තත්ත්වය අනුව ඇත්තටම විස්මයට කරුණක්. අද මේ සමාජගත වුණ පැරණි එල් ටී ටී ඊ සටන් කරුවන් උතුරු නැගෙනහිර පළාත්වල ප්‍රජාතන්ත්‍රවාදී ආයතන පිහිටුවීම සඳහා ඡන්ද ව්‍යාපාරවල නිරත වෙමින් ඡන්දය පාවිච්චි කරමින් සිටිනවා. මේ ප්‍රජාතන්ත්‍රවාදී පාඩම ඇමරිකාවට ඉගෙන ගන්න පුළුවන් ලංකාවෙන් පමණයි.සාකච්ඡා කළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=ab1203043</link>
    <topic>සමාජය බලෙන් වෙනස් කරන්න කැරැල්ලකට බැහැ</topic>
    <author>සංවාද සටහන -</author>
    <content>රාවය ප්‍රධාන කර්තෘ වික්ටර් අයිවන්බලහත්කාරයෙන් සමාජය වෙනස් කිරීම උදෙසා වූ ප්‍රචණ්ඩ කැරැල්ලට 1971 දී ඔහු නායකත්වය දුන්නේ පොඩි අතුල නමිනි. එය එසේ කළ නොහැකි වග ඔහු තේරුම් ගන්නේ, උක්ත වරදට සිර දඬුවම් විඳින විටය. එහෙත් සමාජය වෙනස් කිරීම අත් නොහරින ඔහු ඒ වෙනුවෙන් ප්‍රශස්ත මාවත් සොයයි. එහිදී ඔහු අබියස විවර වන්නේ ජනමාධ්‍යය නම් මාවතයි.ඒ මාවත දිගේ වසර 25 ක කාලයක් ඔහු ඇවිද එන්නේ “රාවය” සමඟය. සැබැවින්ම විකල්ප පුවත්පතක් ලෙස වෙනත් ජාතික පුවත්පතකින් ඉටු නොවූ කාර්යයක් රාවයෙන් ඉටු වූ බව අවිවාදයෙන් යුතුව පිළිගත යුතුය. එහෙත් රාවයට වැරදුණු තැන් ද විය.කෙසේ වුවද පොඩි අතුල නම් වූ විප්ලවවාදියා, වික්ටර් අයිවන් නම් විකල්ප පුවත්පතක ප්‍රධාන කර්තෘවරයා පෙරට වඩා තැන්පත්ව ඇති සැටියකි. මේ සියලු දේ ගැන “සිළුමිණ” ඔහු සමඟ කළ සාකච්ඡාවකි මේ.රාවය ගැන විවිධ අය විවිධ මත දරනවා. ඔබේ මතය කුමක් ද?මම 71 කැරැල්ලට සම්බන්ධ කෙනෙක්. මේ කැරැල්ලෙන් පසුව මා තුළ අති වූ ගැටලුවකට ලැබුණ විසඳුමක් තමයි “රාවය” කියන්නෙ. ඒ කියන්නෙ කැරැල්ලෙන් පසු ප්‍රචණ්ඩත්වය ප්‍රතික්ෂේප කළ අයකු විදියට මම කල්පනා කළා කැරැල්ලකින් සමාජයක් බලහත්කාරයෙන් වෙනස් කළ නොහැකි බව. සමාජ වෙනසක් ඇති කිරීමට නම් ඒ ගැන සමාජයෙන් ම බුද්ධිමය හිත් හදා ගැනීමක් සිදු විය යුතුයි.එහිදී ඒ කටයුත්ත ඉටු කිරීම සඳහා යොදාගත හැකි ප්‍රශස්ත මාධ්‍යයක් ලෙස මා “ජනමාධ්‍ය” හඳුනා ගත්තා. ඇත්තටම මේ වසර 25 ඇතුළත බොහෝ අත්හදා බැලීම් කරන්න අපට පුළුවන් වුණා.ඒ අත්හදා බැලීම් බොහෝ දුර දිග යන අවස්ථා තිබුණා?ඇත්තටම ඔව්. යමකුට වූ අසාධාරණය පෑනට විතරක් සීමා නොකර ඒ තැනැත්තාට සාධාරණය ඉටු කළ හැකි මාර්ගවලට අපි අවතීර්ණ වුණා. ඒ වෙනුවෙන් උසාවි ගියා.ඇතැම් උසාවි යෑම් ඔබ තැබු නව වාර්තාවන්?මේ වාර්තා තැබීම් සිදුවුණේ සාපරාධී අපහාස නීතිය නිසා. ඒ යටතේ මට නඩු එකොළහකට මුහුණ දෙන්න වුණා. හැබැයි මෙතැනදි මම මගේ නිවැරැදිතාව ඔප්පු කරනවා වෙනුවට කළේ ඔවුන්ට විරුද්ධ ප්‍රති නඩු එකොළහක් ශ්‍රේෂ්ඨාධිකරණය තෙක් ගෙන යාමයි.එතැනදි සීයට පනහක ජයක් මට ලැබුණා. ඒ ගැන ජිනීවා මානව හිමිකම් කමිටුවට කළ පැමිණිලිවලින් මම සම්පූර්ණ ජයග්‍රහණය හිමිකර ගත්තා. පාර්ලිමේන්තු වරප්‍රසාද එකල ජනමාධ්‍යවේදීන් මුහුණ දුන් විශාල ගැටලුවක්. එවැනි වරප්‍රසාද ප්‍රශ්න හතරකට මම මුහුණ දුන්නා.ඒ ප්‍රශ්න සමඟ ඔබ සංවාදයක පැටලුණා?එහෙම රණ්ඩුවක් කළේ ඔවුන්ගේ පාර්ලිමේන්තු වරප්‍රසාද නීතියේ තිබූ මූලධර්ම ගැනයි. ඒ නීති ක්‍රියාත්මක කිරීමේදී නෛතික ක්‍රියා පටිපාටියක් තිබුණෙ නැහැ. එතැනදි මම මගේ අයිතිවාසිකම් ගැන ප්‍රශ්න කළා. එහිදී ලැබුණ ජයග්‍රහණයත් රාවයේ අත්හදා බැලීමක්. රාවයට තියෙන්නෙ අත්හදා බැලීම් මඟින් ආ ගමනක්.අධිකරණය සමඟ ඔබට වෙනම රණ්ඩුවකුත් තිබුණා?ඔව්. ඒකටත් දීර්ඝ කාලයක් ගත වුණා. ඒක ජය පරාජයෙන් තොරව කෙළවර වුණා.හොඳයි. 71 කැරැල්ලට නායකත්වය සැපයූ පොඩි අතුලගේ සිට විකල්ප පුවත්පතක කතුවරයා වූ ගමනේදී වික්ටර් අයිවන් වන ඔබ පූර්ණ දේශපාලන සත්ත්වයකු බවයි මගේ හැඟීම. මුළු ආත්මයම දේශපාලන ප්‍රකාශනයක් කර ගත් ඔබ එහි යම් ප්‍රතිඵලයක් දකිනවා ද?මම බලාපොරොත්තු වන්නේ සන්තෘෂ්ටිය පමණයි. වෙන වරප්‍රසාද මට එපා. හැබැයි මම පූර්ණ ලෙස දේශපාලනයට සීමා වුණේ නැහැ. ගීතයට, සාහිත්‍යයට, නාට්‍යයට දැඩිව ඇලුම් කළ යුගයක් මට තිබුණා.ඔබ චෙස් ක්‍රීඩාවටත් දැඩිව ඇලුම් කළ අයෙක්. ඔබ අතින් ලියැවුණ සියලු දේශපාලන ග්‍රන්ථ අතර එකම අමතර විෂයකට ඇත්තේ ‘චෙස්’ පමණයි. මේ ක්‍රීඩාවේ ඇති ඉවසීම, දැක්ම, හික්මීම හා බුද්ධිය ඔබේ වෘත්තියට පිටිවහලක් වුණා ද?පැහැදිලිවම ඔව්. මම චෙස් ක්‍රීඩාව පටන් ගත්තෙ හිරේ සිටියදී. මොකද හිරේට ගියාම මට දැනුණා වැඩිකල් නොගොස් මම සියදිවි හානිකර ගන්නා බව. මම දැක්කෙ එකම අහස් තීරුවක්. කෑවෙ එකම විදියෙ කෑම වට්ටෝරුවක්. දැක්කෙ එකම මිනිස්සු. ඔවුන්ගෙ කතා පුනරුච්චාරණය වුණා. මේවා දැරිය නොහැකි දේවල්. ඒ නිසා ඊට විසඳුමක් ලෙස පොත් කියවීම, ලිවීම හැරුණාම චෙස් ක්‍රීඩාව තමයි මගේ ඊළඟ තෝරා ගැනීම වුණේ.මේ ක්‍රීඩාවෙන් මා ලැබු විනය අති විශාලයි. මේ ශික්ෂණය කවදාවත් කැරලිකරුවකු බිහි කරන්නෙ නැහැ. තර්කානුකූල බව, සැලසුම් සහගත විය යුතු බව “චෙස්” මට කියා දුන්නා. ඕනෑම බරපතළ කාරණයකට අත ගහන්න කලින් එහි වාසි අවාසි හා අභියෝග දකින්නට මට හැකි වුණේ චෙස් නිසයි.මේ ගුණාංග චන්ද්‍රි‍්‍රකා බණ්ඩාරනායක කුමාරතුංග බලයට ගෙන ඒමේ කාර්යයේදී පිටිවහලක් නොවුණේ මන්ද? ඇය බලයට ගෙන ඒමට ඔබ දැරූ අසිමිත වෙහෙස ඇය බලයෙන් පහ කිරීමට ද ඔබ යොදා ගත්තා. ඇයි එහෙම වුණේ?එහෙම වෙන්න පුළුවන්. මම සමාජයට උගන්වනවා වගේම ඉන් ඉගෙන ගන්න මිනිහෙක්. ඕනෑම වෙලාවක මම මගේ ජීවිතයේ වැරදුණ තැන් පිළිගන්න පසුබට වෙන්නෙ නැහැ.ඇත්තටම වසර 17 ක එජාප පාලනය ගැන මට ලොකු කම්පාවක් තිබුණා. ඒ නිසා ප්‍රජාතන්ත්‍රවාදී ලෙස ජනතාව ඒ ආණ්ඩුව පරාජය කළ යුතුයි යන මතයේ මම සිටියා. ඒ වෙනුවෙන් මා හුඟාක් දේ කළ බව ඇත්ත. එතැනදි මම හිතුවා සරල ආණ්ඩු පෙරළියක් විශාල විපර්යාසයක් කරයි කියලා. ඇත්තටම ඒ අදහස වැරැදියි.ඒ අදහස වැරැදි බව දැනගත්තේ කුමන අවස්ථාවක ද?ඇය බලයට පත්වෙලා ගෙවුණ සංක්‍රමණික කාලය ඇතුළත දී මම බොහොම සමීපව මේ ක්‍රියාවලිය දෙස බලා සිටියා. එතැනදී මම ඒ වැරැදි දැක්කා. හැබැයි ඒක ඇගේ වැරැද්දක් නොවේ. මේ ක්‍රමයෙයි වැරැද්ද. මේ ක්‍රමය හරි දූෂිතයි. ඒත් මේ ක්‍රමය හරහා එන අයකුට මේ ක්‍රමය වෙනස් කිරීම ලෙහෙසි නැහැ.චන්ද්‍රිකා මැතිනිය සමඟ මම මොන තරම් ගැටුම් ඇති කරගත්තත් ඇය කළ එක ප්‍රකාශයක් මා තුළ ගැස්මක් ඇති කළා.මොකක්ද ඒ ප්‍රකාශය?ඇය බලයට පත් වුණාට පස්සෙ මට විවිධ තනතුරු පිරිනමන්න උත්සාහ කළා. ඒත් මම ඒ හැම තනතුරක්ම ප්‍රතික්ෂේප කරද්දි ඇය මට මෙහෙම කිව්වා.“වික්ටර්, ඔයාලා අපිව බලයට පත් කරලා එතැනින් නතර වෙද්දි, අපිට යන්න වෙන්නෙ අපිත් සමඟ යන්න කැමැති මිනිස්සු සමඟ.ඇතැම් විට ඔයාලට තිබෙන “කොලිටී” ඔවුන් ළඟ නැහැ. අපි ඔවුන් පත් කළාම ඔයාලා අපි දිහා හාස්‍යයෙන් බලනවා.”ඇත්තටම ඒක බරපතළ කතාවක්. එහෙත් ඒක මගේ කාර්යයක් නොවේ. ඒ සඳහා ඇය වටපිටාවක් හදාගත යුතුයි. එහෙත් ඇත්තටම මම ඒ ගැන අනුකම්පා සහගතව බලනවා.එහෙත් මේ වෙනස ඇති කළ යුත්තේ දේශපාලකයාම බව ඔබ පවසා තිබෙනවා.ඔව්. එහෙත් එහෙම දේකට යන්න බැරි වූ තවත් හේතුවක් තිබෙනවා. ඒ තමයි එල් ටී ටී ඊ යේ පැවැත්ම. රාජ්‍යයට විරුද්ධව ප්‍රචණ්ඩ කැරැල්ලක් තිබෙන විට රාජ්‍යයක් ප්‍රතිසංවිධානය කරන්න බැහැ. එවිට රාජ්‍ය කඩා වැටෙනවා. අනෙක් පැත්තෙන් ජේ වී පී ය හා එල් ටී ටී ඊ ක්‍රියාකාරකම් නිසා මේ දේශපාලන ක්‍රමයේ ඇති අවුල්සහගත තැන්, පරස්පර විරෝධී තැන්, දූෂිත තැන් කිසිවක් ජනතාවට පෙනුණේ නැහැ. මේ කාල පරිච්ඡේදය, යුද්ධය අවසන් කිරීම සමඟ අවසන් වුණා. මට හිතෙන්නෙ දැන් අවුල් පෙනෙනවා.මෙතැනදී කළ යුත්තෙ සියලු දෙනා තද බැම්මකින් එකට එකතු වෙලා රට ප්‍රතිසංවිධානය කිරීමයි. එහිදී ආණ්ඩුව අධ්‍යාශයක් ඇති කර ගත යුතුයි. එහෙම කර ගත්තත් තනිව ඒ කාර්ය කරන්න ආණ්ඩුවකට බැහැ. ඒ සඳහා සියලු පක්ෂවල හා රටේ ජනයාගේ සහාය අවශ්‍යයි.ඒ සහායෙන් සියලු දෙනාගේ ගෞරවයට හේතු වෙන අලුත් ශ්‍රී ලංකාවක් බිහිකර ගත යුතුයි. මෙය ඇනකොටා ගැනීමෙන් කළ නොහැකියි. ඊට බුද්ධිමය සාකච්ඡා අවශ්‍යයි. දැන් බලන්න ඉන්දියාව අවුරුදු තුනහමාරක් සාකච්ඡා කරලයි ව්‍යවස්ථාව හැදුවේ. අපි 1972 සිට මේ වන විට ව්‍යවස්ථා තුනක් හදලා ඉවරයි. මේ ක්ෂණික විසඳුම් ක්ෂණිකවම නැති වෙලා යනවා.එල් ටී ටී ඊ ය සහ උතුරු නැඟෙනහිර අර්බුදය සම්බන්ධයෙන් දීර්ඝ කාලීනව ඔබ දැරූ අදහස් යුද්ධය අවසාන භාගයේදී වෙනසකට භාජනය වෙනවා. ඇයි ඒ?නැහැ, අවසාන කාලෙදි නොවෙයි. මේ අවුල සාමකාමීව සාකච්ඡා මාර්ගයෙන් විසඳාගත යුතුයි කියන මතයේ මම හැමදාමත් හිටියා. ඒත් එල් ටී ටී ඊ ය ගැන හැමදාමත් මට සැකයක් තිබුණා. ඒ බව මගේ ප්‍රකාශනවල තියෙනවා.උදාහරණයක් හැටියට මම බොහොම කලින් ලිව්වා ඉන්දියාවේ අරගලයේ යෙදුණ සුභාෂ් චන්ද්‍රභෝෂ් ප්‍රභාකරන්ගේ වගේම විජේවීරගෙ “වීරයා” බව. මේ අය එහෙම නොවී ගාන්ධිගෙ ගෝලයො වුණානම් මේ අවුල මේ තරම් දිගට යන්නෙ නැහැ.චන්ද්‍රි‍්‍රකා මහත්මියගෙ ඉල්ලීම අනුව වරක් ඔබ උතුරට ගියා නේද?94 දී ප්‍රශ්න ඇති වුණාම චන්ද්‍රිකා මැතිනිය මට කිව්වා උතුරට යන්න කියලා. ඒ ගමනට මියගිය අජිත් සමරනායක වගේම ඝාතනයට ලක්වූ තරාකිත් (ශිවරාම්) සහභාගි වුණා. හැබැයි ඇතැම් සාකච්ඡාවලට ඔවුන්ට සහභාගි වෙන්න බැරි වුණා. මොකද එල් ටී ටී ඊ ය මට විතරක් කතා කළ අවස්ථා තිබුණා. ඒ වෙලාවෙ ඔවුන් යුද්ධ කරන්න තීරණය කරලයි තිබුණෙ.එහිදී එක තැනකදී ඔවුන් පැවසුවා පුනරීන් අතහරින්න කියලා. මම එතැනදි කිව්වා මගෙ දෙවියනේ යුද්ධය ගැන නම් මට කතා කරන්න බැහැ; ඕනෙ නම් මම ඔයාලට අවශ්‍ය ඉන්ධන, පොහොර වගේ දේවල් ගැන කතා කරන්නම් කියලා. මීට යම් එකඟතාවක් දැක්වූ ඇන්ටන් බාලසිංහම්ව මම නැවත ප්‍රශ්න කළා. මම ඇහැව්වා කොළඹින් පොහොර, ඉන්ධන ඉල්ලන ඔයාලා වෙනම රාජ්‍යයක් කරන්නෙ කොහොමද කියලා. එයාගෙ මූණ දෙක වුණා.ඒ වගේම යාපනයේ එදා හැම තැනම තිබුණෙ අනාථ කඳවුරු. එතැනදි මම ඇසුවා යුද්ධ නොකර ඔවුන්ගේ ආර්ථික ක්‍රමයක් ගැන හිතන්න බැරි ද කියලා. මට ඇත්තටම සැකයක් තිබුණා ඔවුන්ගෙ කෲරකම් ගැන. මේ හමුවේදී ඔවුන් මට කිව්වා දකුණෙ කෲරකම් ගැන කියන්න කියලා. මම එතැනදි කිව්වා මම ඒක දකුණට ගිහින් කරන්නම් අවශ්‍ය නම් ඔයාලගෙ කෲරකම් ගැන මෙතැනදි කතා කරන්නම් කියලා. ඒ ප්‍රකාශය බොහොම උණුසුම් වුණා. සමහරු හිතුවෙ ඔවුන් වට වෙලා මට ගහයි කියලා. ඒත් ආවේගශීලී වූ අය හවස ඇවිත් මගෙන් සමාව ගත්තා. එහෙම කරන්න ඔවුන්ට නියම කර තිබුණා.ඔබ මෙකල කතා කරන එල් ටී ටී ඊ යේ කෲරත්වය හෝ ඔවුන් ගැන ඔබට තිබු සැකය ඔබේ විකල්ප පුවත්පත හරහා එළිදැක්වුණේ නැහැ?පුවත්පතේ පළවුණු බොහෝමයක්, යුද විරෝධි ලිපිනෙ. එහෙත් මගේ ලිපිවල මම ඒක ලිව්වා. ඒ 2007 විතර. එල් ටී ටී ඊ ය අනිවාර්යෙන් පරාද වන බවත් ඊට හේතුත් මම කීවා. ඔවුන් පරාජය කළ හැකි ආණ්ඩුවක් බිහිවීම පළමු හේතුවයි. ඒ කාර්යය කරට ගෙන සිටි ආරක්ෂක ලේකම් හා හමුදාපති ඝාතන ඉලක්ක වැරදීම දෙවැනි හේතුවයි. ඒ වගේම එල් ටී ටී ඊ ය පසුබසින තත්ත්වයක සිටියා මිස ඉදිරියට යන තත්ත්වයක සිටියෙ නැහැ. මේ නිසා එල් ටී ටී ඊ යේ පරාජය වැළැක්විය නොහැකි බව මම පැවැසුවා.2007 කියන්නෙ මේ යුද්ධය අවසන් කළ හැකි බවට රටේ බහුතරයකට තේරුම් ගිය වසරක්. ඒ කරුණ ඔබ වැනි අයකුට වඩා හොඳින් තේරුම් යනවා. ඒ තේරුම් යාම නොවේ ද ඔබේ මතවාදයේ පරිවර්තනයට හේතුව වුණේ?නැහැ මං එහෙම හිතන්නෙ නැහැ.ඔබ හිතනව ද එල් ටී ටී ඊ යේ කෲරකම් ගැන ප්‍රමාණවත් හෙළිදරව්වක් ඔබ කළා කියලා?මං එහෙම කළා. ඒක ප්‍රමාණවත් ද නැද්ද කියලා... මෙහෙමයි, තමන්ගෙ වර්ගයාට ආදරය කළ යුතුයි. හැබැයි සමස්ත වර්ගයාට අගෞරවයක් නොකළ යුතුයි.ඇතැමෙකු ඔබට එකල චෝදනා කළේ ඔබ N G O සල්ලිවලින් යැපෙමින් කොටි හිතවාදී වැඩ කරන බවයි?කවුරුහරි එහෙම කියනවානම් ඒක හරිම විහිළුවක්.”ප්‍රභාකරන් පරාජය කිරීම” නැමැති ඔබේ කෘතියට පෙරවදන් සපයන ඔබ දෙමළ ජනතාවට අයුක්තියක් සිදුවූ බව පවසනවා. මොකක්ද මේ අයුක්තිය.”1956 වෙන තුරු ගමට විදුලි පුවතක් ගියේ ඉංග්‍රීසියෙන්. ඉංග්‍රීසි දන්න සිංහල මහත්තයකුගෙන් සිංහල ගැමියත් ඉංග්‍රීසි දන්න දෙමළ මහත්තයකුගෙන් දෙමළ ගැමියත් මේ විදුලි පුවත තේරුම් කර ගත්තා. ඒත් 1956 පස්සේ මේ ගැමියන් දෙන්නටම යන්න වුණේ සිංහල මහත්තයෙක් ළඟට. එතැනදි දෙමළ වීම හේතුවෙන් තමන්ට අසාධාරණයක් සිදුවූ බව දෙමළ ජනතාව සැක කළා.””ඒ සැකයට අයුක්තියට පිළියම ආයුධ අතට ගැනීම නොවේ. ඒත් ඔවුන්ගෙ ගරුත්වය අප විසින් රැකිය යුතුව තිබුණා. මෙහිදී ජාතික රාජ්‍යයක් ඇති කළ යුතුයි.මේ ගෞරවය සිංහල හා මුස්ලිම් පීඩිත පංතියට ඇති බවද ඔබේ හැඟීම. පොලිසිය, රෝහල, පාසල හෝ අඩුම තරමේ මේ පීඩිතයන්ගේ ගෞරවය රකිනු ඇතැයි ඔබ සිතනවද?”ඒ කතාව හරියට හරි. මම ඔය මතය සමඟ එකඟයි. ඒත් මෙතැන ආරාවුල තමයි දෙමළ ජනතාව සිතනවා ඔවුන්ට මෙහෙම වෙන්නෙ දෙමළ නිසා කියලා. ඒකයි මම ඉල්ලීම් කරන්නෙ මේ ගැටලුව දෙමළ ගැටලුවක් ලෙස නොවිසඳන ලෙස. මෙය විසඳිය යුත්තේ දේශපාලන ක්‍රමයත් සමඟ එකට එකතු කරගෙනයි. ඇතැම්විට එතැනදි දිය යුත්තෙ කුඩා විසඳුම්. ඇතැම් විටක ප්‍රතිකාර අවශ්‍ය වන්නෙ හදවතට විතරයි. ඒ නිසා දෙමළ ජනතාවගේ හැඟීම් දෙසත් බලමිනුයි මේ විසඳුම් ලබා දිය යුත්තෙ.”මෙතැන ඇත්තේ වාර්ගික අර්බුදයක් නොව පංති අර්බුදයක් යැයි ඔබට හිතෙන්නෙ නැද්ද?”ඇත්තටම මම හිතන්නෙ මේක තනිකර වාර්ගික ප්‍රශ්නයක් නොවේ. මොකද මීට සමගාමීව දකුණෙත් කැරැල්ලක් ඇති වෙනවනෙ. ඒ නිසා මෙය වාර්ගික පදනම මතම ඇතිවුණා කියන්න බැහැ. මට මෙතැනදි හිතෙන්නෙ මේ අවුල සිදුවුණේ නිදහස ලැබීමේදී කියලා. මොකද අපි මෙතැනදි ජාතිකත්වය ගොඩනඟා ගත්තෙ නැහැනෙ.දැන් ඉන්දියාවේ මහත්මා ගාන්ධි සටන් කළේ කුමක් වෙනුවෙන්ද? ආගම්, වර්ග, කුල භේදය පසෙකලා සමස්ත ජනයා ගෞරවයෙන් සාමූහිකව ජීවත් විය යුතුයි කියන අරගලයනෙ එතුමා ගෙන ගියේ. ඒ අරගලය දිනපු නිසානෙ ඔවුන් ඕනෑ ජාතියක අයෙක් සිය දේශපාලන නායකයා ලෙස පිළිගන්නෙ. අපට ඒ ශික්ෂණය නැහැ. අපි ඒක ඇතිකර ගත යුතුයි.”ඔබ ඔබේ මතවාද ඉතා තියුණු ලෙස ගෙනා අංශ කීපයක් තිබෙනවා. විධායකය හා අධිකරණය ඒ අතරින් ප්‍රමුඛයි. ඉන් ලැබුණ ප්‍රතිඵලයක් තිබෙනවද?”කෙනෙක් කියන්න පුළුවන් මම අධිකරණය සමඟ කළ රණ්ඩුව ජය පරාජයකින් තොරව පැරදුණා කියලා. ඒත් හරියට බැලුවොත් මම දිනුම්. මොකද මම නිදහසේ නිදියනවා. අනෙක් පාර්ශ්වයට එහෙම බැහැ.””චෞර රාජ්‍ය” නැමැති කෘතියේදී ඔබ පවසනවා අපට ඇත්තේ අශීලාචාර හා නරකම දේශපාලන ක්‍රමයක් බව. තවමත් ඔබ මේ මතය දරනවද?”මේ ක්‍රමය ගැන මට තියෙන්නෙ කම්පනයක්. මේ ක්‍රමය රළුයි. හරි දුෂ්ටයි. හැබැයි මෙතැනදි දේශපාලකයො පමණක් දූෂිතයි කියන්න බැහැ. නිලධාරියො ඊට වඩා දූෂිතයි.තව කොයිතරම් කලක් මෙලෙස ගතවේද කියන එකයි මෙතැන තියෙන ප්‍රශ්නය. මෙතැනදි අපි විතරක් නොවේ දේශපාලන නායකයනුත් බුද්ධිමත් වෙන්න ඕනෙ. ඒ සඳහා සියලුදෙනාගෙ අධිෂ්ඨානය තිබිය යුතුයි. මුළු ක්‍රමයම ප්‍රතිසංවිධානය විය යුතුයි.””ඔබ ලියූ “චෞර රැජින”, “චෞර රාජ්‍ය” හා “නොනිමි අරගලය” වැනි කෘති නැවත ලියවේවිද?”ඇත්තටම මේවා අත්හදා බැලීම්. නොනිමි අරගලය මම ලිව්වේ හිටපු අගවිනිසුරුවරයා බලයේ ඉද්දි. මම මේ වගේ විවේචනාත්මක දේවල් එක්ක කොතරම් දුර යා හැකිද අභියෝග මොනවාද කියන එක ගැන අත්හදා බැලුවා”.හොඳයි අපි නැවත “රාවය” ගැන කතා කරමු. වර්තමානයේ පුවත්පතේ මත දෙකක් නියෝජනය වෙනවා. ඔබ එක මතයක. කර්තෘ මණ්ඩලය තව මතයක. මේක විසම්මුතියද? නැතිනම් රාවය පාඨකයාට වංචා කිරීමක්ද?”නැහැ එහෙම දෙයක් නැහැ. මේක අපි කරන්නෙ හරිම අවංකව. අපි පාඨකයා රවට්ටන්නෙ නැහැ. හැබැයි මහා ආවේගයෙන් නොලියා හොඳට සොයා බලා ලියන්න කියලා මං කර්තෘ මණ්ඩලයට කියලා තියෙනවා. හැබැයි මං බලකිරීම් කරලා නැහැ.”රාවයට වැරදුණ තැන් ගැන ස්වයං විවේචනයක් තියෙනවාද?”අපොයි ඔව්. විශේෂයෙන්ම පුද්ගලයන් සම්බන්ධව කිහිප වරක් එවැනි වැරැදීම් සිදුවුණා. හැබැයි ඒ වැරැදි නිවැරැදි කරද්දි කාලයක් ගිහින්. සමහර ඒවා බොහොම සංවේදී කාරණා.රාවයේ ඉදිරි ගමන කෙබඳුද?”මම හීන දකින්නෙ පූර්ණ දේශපාලන ප්‍රතිසංවිධානයක් හා ජාතික ප්‍රතිසංවිධානයක්. එතැනට යාමට සියලු නායකයෝ නිහතමානී විය යුතුයි. මේ අවුල් ඉදිරි පරම්පරාවට නොදිය යුතුයි.ඔබ ජීවත් වන්නෙ හීනයකද?”සමහර හීන සැබෑ වෙනවනෙ.”සංවාද සටහන -සුමේධා නවරත්නඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=ab1203044</link>
    <topic>මානව හිමිකම් යෝජනා හා ජනතා උද්ඝෝෂණ</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>අප රටට එරෙහිව ජගත් මානව හිමිකම් කවුන්සිල සැසිවාරය වෙත ඉදිරිපත් කිරීමට යන යෝජනාවලට විරෝධය පාමින් පසුගියදා ජාති ආගම් භේදවලින් තොරව ලක්ෂ සංඛ්‍යාත ශ්‍රී ලාංකිකයෝ වීදි බැස්සහ. ජනතාව පාරට බැසීමෙන් ජාත්‍යන්තරයට ලැබුණු පණිවුඩය කුමක් ද? ඉදිරිපත් කිරීමට යන යෝජනාවලට කුමන බලපෑමක් එමඟින් එල්ල කළ හැකි වේද යන්න අද කඩුල්ලෙන් විමසා බැලෙයි.මානව හිමිකම් යන කාරණාව අපි දකින්නේ බටහිර රටවල් විසින් තමන්ට හිතෙන හිතෙන රටවලට එරෙහිව ක්‍රියාත්මක කරන්න ගන්න උත්සාහයක් විදියටයි. සමහර රටවල් තියෙනවා මැතිවරණයක්වත් තියන්නැති රටවල්. මේවා මානව හිමිකම් ගැන අඩා දොඩන රාජ්‍යයන්වල ගජ මිතුරෝ. ලංකා ඉතිහාසයේ අපි දැක්කා මානව හිමිකම් අමු අමුවේ උල්ලංඝනය වූ අවස්ථා දෙකක්. එකක් 1983 කළු ජූලිය. අනික 1988 - 89 කාලයේ තරුණ කැරැල්ල.මේ අවස්ථා දෙකේදී තරුණයෝ මහමඟ ටයර් උඩ පිළිස්සුණා. සමහරු අතුරුදන් වුණා. මේ වෙලාවේ ඔය මානව හිමිකම් කියන සංවිධාන කන් වසාගෙන ද සිටියේ කියලා මම අහනවා. මානව හිමිකම් කියන වචන කිහිපය ඉතාම සාවද්‍ය ආකාරයෙන් පරිහරණය කරන්න අද විශාල උත්සාහයක් ගන්නා බව හොඳටම පැහැදිලියි. එක්සත් ජාතීන්ගේ සංවිධානයට අපේ තිබෙන ගරුත්වය අඩුවෙලා නැහැ. එහි සාමාජිකත්වය ලබා ගැනීම ගෞරවයක් විදියටයි අපි සලකන්නේ. මානව හිමිකම් ප්‍රඥප්තිය බලවත් ජාතීන්ට තමන්ට හිතෙන හිතෙන ආකාරයට යොදා ගන්නට ඉඩ නොදිය යුතුයි.අද අපේ රට තුළ ඉදිරිපත් කිරීමට යන මේ යෝජනාව සම්බන්ධයෙන් උද්ඝෝෂණ මතු වුණා.ඉතිහාසයේ උදාහරණ සමඟ මෙතෙක් නිහඬව සිටි මානව හිමිකම්, කොමිසමක් හෝ රටක් හිටි හැටියේ සැරසෙන්නේ වෙන දේශපාලන උවමනාකමක් වෙනුවෙන් ශ්‍රී ලංකාවේ තුලනය වෙනස් කරන්නට ද යන්න ගැන අපිට සැකයක් මතුවෙලා තියෙනවා. මන්ද අපේ රටේ දරුණුම මානව හිමිකම් චෝදනා එල්ල විය යුතු අවස්ථා දෙකකදී නිහඬව හිටියා. අපි මෙය දකින්නේ ශ්‍රී ලංකාවේ ස්වෛරීත්වය විනාශ කරන්නට ගන්නා උත්සාහයක් ලෙසටයි. අපේ ජනතාවත් මේ ගැන තේරුම් අරගෙන තියෙනවා. මේ නිසා තමයි අපේ රටේ හැම ජාතියක්ම කිසිම භේදයකින් තොරව උද්ඝෝෂණවලට එකතු වුණේ. අපේ රටේ ශ්‍රී ලාංකිකයින් පමණක් නොව විදේශ ගත ශ්‍රී ලාංකිකයින් ද මීට විරුද්ධව පෙළ ගැසුණා. රටක් ලෙස අපි ස්වාධීනත්වය හෑල්ලුවට ලක්කරන්න කැමැති නැහැ. යුද්ධයකින් පසුව රටේ නිදහස තහවුරු කරගන්න හදන අවස්ථාවේ ඒ කටයුත්තට ලෝකයාම අපිට උදව් කළ යුතුයි. පෑරුණු ඉතිහාසයට අපිව නැවත ගෙනියන්න නෙමේ ලෝකයා සූදානම් විය යුත්තේ.මේ අරගලවලට ලොව මුහුණ දුන් රටවල් රාශියක් තියෙනවා. මේ අවස්ථාවේදීත් මුහුණ දෙමින් සිටින රටවල් රාශියක් තිබෙනවා. බටහිර රටවල් මේ කරන්න හදන්නේ ඒ රටවලටත් වැරැදි පූර්වාදර්ශයක් සපයන්නයි. ත්‍රස්තවාදය සමඟ පොර බඳින රටවලට මේ මඟින් වැරැදි පූර්වාදර්ශයක් සපයනවා. මේ නිසා අපි කියන්නේ වසර 30 ක් පීඩා විඳි රටක් නැගී සිටින්න හදනකොට කරුණාකර එයට උදව් කරන්න කියලයි.අනිත් පැත්තෙන් ත්‍රස්තවාදය පරාජය කිරීමේදී ශ්‍රී ලංකාවේ හමුදාවන් ලෝකයාට පරමාදර්ශයක් සපයලා තියෙනවා. ලෝක යුද න්‍යායන්ට අලුත් පරිච්ඡේදයක් එක්කර තියෙනවා. ඇමෙරිකා එක්සත් ජනපදය ප්‍රමුඛ රටවල් මෙය හොඳින්ම දන්නා කරුණක්. ඇෆ්ගනිස්ථානය, ඉරාකය, ත්‍රස්තවාදීන්ට එරෙහිව සටන් කරන නිසා මෙහි භයානකකම වැඩියෙන්ම දකින්නේ බටහිර ජාතීන්. ඉතාම කෲර ත්‍රස්තවාදීන්ට එරෙහිව සටන් කර ජයගත් රටකට ගෞරව කළ යුත්තේ මේ ආකාරයට නොවෙයි. එල් ටී ටී ඊ සංවිධානය තහනම් කිරීමේදී බහුතරයක් රටවල් ඒ තහනමත් සමඟ හිටියා. එය අපි කෘතවේදීව සිහිපත් කරනවා.අපේ අභ්‍යන්තර ප්‍රශ්නයක් අපි විසඳා ගන්න හදන වෙලාවේ අන්තර්ජාතික ප්‍රජාව ඉදිරියට අප ගෙන ගොස් හෑල්ලුවට ලක්කිරීම නොවෙයි කළ යුත්තේ. රට තුළ මේ සංහිඳියාව ගොඩනැඟීම සඳහා උදව් කිරීමයි. මේ හඬ තමයි අපේ රට තුළ ලක්ෂ සංඛ්‍යාත ජනතාව පාරට බැහැලා අන්තර්ජාතික ප්‍රජාවට ඇහෙන්න කිව්වේ.--ජිනීවා සමුළුවේදී ශ්‍රී ලංකාවට එරෙහිව ගෙන ඒමට සූදානම් වන යෝජනාව පිළිබඳ හා පවතින තත්ත්වය පිළිබඳ මහජනතාව දැනුම්වත් කිරීමේ අරමුණින් තමයි අප මේ මහජන උද්ඝෝෂණය කළේ. මේ මගින් අනාගතයේදී සිදුවෙන දේ පිළිබඳව තක්සේරුවක් ජනතාවට ඇතිවනවා.දැනට පවතින තත්ත්වය අනුව යෝජනාව ඔවුන් ගෙන ඒමට හෝ නොඒමට පුළුවන්. නමුත් තීරණය කුමක් වුවත් ඒ ගැන අවතක්සේරුවෙන් සිතිය යුතු නැහැ. මොකද ඒ අය ඒක පාර්ශ්වික ක්‍රියා මාර්ගවලට යා හැකි නිසා.නිදසුන් ලෙස ලිබියාවට පහර දුන් ආකාරය, සිරියාව පිළිබඳ කටයුතු කරන ආකාරය, ඉරානයට ජුනි මස සිට සම්බාධක පනවා ඇති ආකාරය ඒක පාර්ශ්වීයයි.යෝජනාවට අනුමැතිය ලැබුණත් නැතත් ඔවුන් මොනවගේ දේවල් කරන්නට උත්සහ දරයි ද කියන දේ අපට කලින් කියන්නට බැහැ. සමහරවිට අපේ විදේශීය දේපළ, බැංකු, ගිණුම් ආදියට යම් යම් තර්ජන එල්ල වන්නත් පුළුවන්.මේ ප්‍රශ්නය පිළිබඳව දැනුම්වත් වීම හා ඒවාට අදාළව සැලසුම් සදා මුහුණ දීමට අවශ්‍ය අයුරින් කටයුතු කිරීමට රජය ක්‍රියා කළ යුතුයි. ජනතාව ඒ සියල්ල පිළිබඳ අවධානයෙන් සිටිමින් මේ ප්‍රශ්නයේදී රට වෙනුවෙන් එක්ව කටයුතු කරනු ඇතැයි කියා මා සිතනවා.මේ අතර විරුද්ධ පාක්‍ෂිකයන් පෙට්‍රල් මිල ආදිය ගැන කියමින් විරෝධතා පෙළපාලි යනවා. එසේ යෑම ප්‍රශ්නයක් නොවේ. නමුත් පෙට්‍රල් මිල ඉහළයාම පිළිබඳ කතාව යට ගැසීමට ජිනීවා ප්‍රශ්නය ඉදිරියට ගේනවා කියන දේට අපි විරුද්ධයි.අද ජේ.වී.පී. ය යූ.ඇන්.පි ය හෝ කුමන පක්‍ෂයක වුවත් පිරිස ආරක්‍ෂා වී සිටින්නේ එදා යුද හමුදාව ගත් පියවර නිසයි. ඒ නිසා ප්‍රචණ්ඩ වැඩවලට නොගොස් සාමකාමී විරෝධතා එල්ල කරමින් පෙට්‍රල් මිල ගැන කතා කළාට අපට මුකුත් කියන්නට බැහැ.මේ අතර කොටි හිතවාදීන් මතවාදී වෙනසක් ඇති කිරීමට උත්සහ දරනවා. ඒවාට අපේ ජනතාව ප්‍රතිචාර දක්වා තිබෙනවා. ලෝකයට කොහොම වසන් කරන්න හැදුවත් 2009 දී එල්.ටී.ටී.ඊ. සාමාජිකයන් ඇතුළු මිය ගිය සමස්ත සංඛ්‍යාව 7900 යි. නමුත් එල්.ටී.ටී.ඊ. ය මඟින් අහිංසක සිවිල් වැසියන් 9878 ක් මරා දමා තිබෙනවා. මේ දේවල් එළිදරව් වීම වැදගත්.ජිනීවා සමුළුවේ බලයෙන් තුනෙන් දෙකක් පමණ තිබෙන්නේ ආසියාවේ, අපි‍්‍රකාවේ හා ලතින් ඇමරිකාවේ රටවලටයි. ඒ නිසා මානව හිමිකම් කවුන්සිලයට ඉතා ලේසියෙන් අපට එරෙහිව කටයුතු කරන්නට පුළුවන් කමක් නෑ.--මිනිස්සු වීදිවලට ඇවිත් හඬ නැඟුවේ ලංකාවට විරුද්ධවාදීකම් කරන්න එපා කියලයි. ඇමරිකාව ඇතුළු මේ යෝජනාව ගෙනෙන අයට අපේ ස්වෛරීභාවය නැති කරන්න එපා කියන දේ අපි එක හඬින් කියා නැගී සිටිනවා. එයින් මිත්‍ර රටවලටත් අප පණිවිඩය ලබා දුන්නා, යෝජනා කළා අපේ විරුද්ධත්වය පිළිබඳව.ඒ වගේ ම ජිනිවාහිදී යෝජනාවලිය ගේන අයටත් පණිවිඩය දුන්නා ලංකාවේ අයට ඕන නැති, අපේ ප්‍රජාතන්ත්‍රවාදයට අපේ ස්වෛරීභාවයට විරුද්ධව, මානව හිමිකම් කවුන්සිලයට කටයුතු කරන්න බැහැ කියන එක.ඒ අනුව ඒ අය කල්පනා කරනවලු දැන් මේ යෝජනාව ගේනවාද නැද්ද කියලා. ඒ අපේ උත්සාහයේ ප්‍රතිඵලයක්. ඒ වගේම නොබැඳි ජාතීන්ගේ රටවල් ඇතුළු අපට මිත්‍ර රටවල් මේ යෝජනාව පරාජය කර අපේ රට දිනවන්න උදව් කරයි.--ජිනීවා නුවර අන්තර්ජාතික මානව හිමිකම් සංවිධානය ඉදිරිපත් කිරීමට නියමිත ශ්‍රී ලංකාව සම්බන්ධ යෝජනාව න්‍යාය පත්‍රයට එන්නැති වීමට වග බලා ගැනීමේ වගකීම තිබුණේ ශ්‍රී ලංකා රජයට. මේ යෝජනා තුනම අපේ වාර්තාවක් පදනම් කරගෙනයි ඉදිරිපත් වී තියෙන්නේ. මේ යෝජනා තුළ උගත් පාඩම් කොමිෂන් වාර්තාව ක්‍රියාත්මක කළ යුතු යැයි සඳහන් උපදේශය, ඒවා ක්‍රියාත්මක කිරීම සඳහා නිසි මාර්ගෝපදේශකත්වයක් සැපයීම හා මානව හිමිකම් කැඩීම සම්බන්ධයෙන් විමර්ශන අවස්ථාවේදී අන්තර්ජාතික මානව හිමිකම් කොමසාරිස්වරියගේ නියෝජිතයෙක් සම්බන්ධ කිරීම යන ඒවා ඇතුළත්ව තිබෙනවා.මෙය කියන තරම් බරපතළ හා අනතුරුදායක තත්ත්වයක් නෙමෙයි. රාජ්‍ය තාන්ත්‍රික මට්ටමින් සාකච්ඡා කර විසඳා ගත යුතු ප්‍රශ්නයක්. අද ඔඩු දුවන ප්‍රශ්නයක් බවට පත්වුණේ ශ්‍රී ලාංකීය රාජ්‍ය තන්ත්‍රයේ බලවත් අඩුපාඩු නිසායි. මෙවැනි තත්ත්වයන් මීට ඉහතත් සිදුවුණා. 1987 දී මෙවැනි චෝදනාවක් අන්තර්ජාතික මානව හිමිකම් සංවිධානයෙන් ආ වෙලාවේදී එවකට සිටි රජය සාකච්ඡා කර මේ ප්‍රශ්න විසඳා ගත්තා. අපි කියන්නේ මෙවැනි යෝජනාවක් සම්මත වුණත් නැතත් ඇත්ත වශයෙන්ම මේ උගත් පාඩම් කොමිසම් වාර්තාව ක්‍රියාත්මක කරන්න අපි බැඳී සිටිනවා. මේ කොමිසම් පත් කළේ ජනාධිපතිතුමා. එහි නිර්දේශ ක්‍රියාත්මක කරන බවට ආණ්ඩුව පුන පුනා ප්‍රකාශ කරනවා. සභා නායක නිමල් සිරිපාල ද සිල්වා මහතාත් පාර්ලිමේන්තුවේදී මේ ගැන සහතික වුණා. මෙය ක්‍රියාත්මක කරනවා යැයි පැවැසීමෙන්ම මේ ප්‍රශ්නය නිරාකරණය කරගන්න පුළුවන්.මේ කාරණය පදනම් කරගෙන ජනතාව ජාත්‍යන්තරයට එරෙහිව ක්‍රියාත්මක කරන්න පෙලඹවීම සුදුසු නැහැ. මේ විරෝධතාවලට මහජනතාව ගෙන්වපු හැටි දැන් වාර්තා වෙමින් පවතිනවා. රාජ්‍ය සේවකයන්ව අකමැත්තෙන් මීට යොදවලා තියෙනවා. රජයෙන් ප්‍රතිලාභ ලබන කණ්ඩායම්වලට පාර බහින්න කියලා තියෙනවා. මුදල් වියදම් කර තමයි මේ විරෝධතා ව්‍යාපාර කළේ. මෙයින් වූ ප්‍රතිඵලය මොකක්ද? මෙහෙම දේවල් වන විට අන්තර්ජාතික ප්‍රජාව අපි දෙස බලන්නේ ඔවුන්ට එරෙහිව ද්වේෂ සහගත තත්ත්වයන් ඇතිකරවන රටක් ලෙසයි. මිත්‍රත්වයෙන් මේ ප්‍රශ්නය විසඳා ගන්න පුළුවන් විය යුතුයි. එහෙම නොවි පෙළපාළි, උද්ඝෝෂණ කර ජාත්‍යන්තරය තරහා කරගන්න ක්‍රියාවලියකට යාම අපිට පාඩුවක්. මේ මඟින් වන්නේ අනවශ්‍ය මත ගැටීම් මිස යහපතක් නොවෙයි.මෙවැනි තත්ත්වයන් නිර්මාණය වන්නේ අපේ වැඩ කටයුතුවල විශ්වාසය බිඳී යාම හේතුවෙනුයි. අපේ රටේ පුරවැසියන්ට එරෙහිව ක්‍රියාත්මක කරන්නට අන්තර්ජාතික නීතියක් නැහැ. අන්තර්ජාතික අපරාධ අධිකරණය වෙනුවෙන් සකස් කළ රෝම ප්‍රඥප්තිය අපිට වලංගු වන්නේ නැහැ. අන්තර්ජාතික අපරාධ අධිකරණයට අපේ කවුරුත් ගෙනියන්න බැහැ. එය බොරුවක්. හේග් නුවර පිහිටි ජාත්‍යන්තර අපරාධ අධිකරණයට කිසිම ශ්‍රී ලාංකික පුරවැසියෙක්ව, හමුදා පොලීසි සාමාජිකයකුට, යුද අපරාධ හෝ වෙනත් අපරාධයක් සම්බන්ධයෙන් හෝ චෝදනා කරන්න හෝ අත්අඩංගුවට ගන්න බැහැ. රෝම ප්‍රඥප්තිය හැදුවේ 2002 දී. එවකට බලයේ සිටි එජාප රජය මේ ප්‍රඥප්තියට අස්සන් කළේ නැහැ. එසේ නොකිරීම නිසා අපි රෝම ප්‍රඥප්තියට බැඳී නැහැ.යුද අධිකරණයට, විදුලි පුටුවට ගෙනියනවා යැයි මත ප්‍රකාශ වන්නේ වෙනත් ප්‍රශ්න වසා ගන්නටයි. රටේ බඩු මිල, ඉන්ධන මිල, විදුලි බිල, කෑම බීම සියල්ල වැඩිවන විට රජයට බරපතළ ලෙස මහජන චෝදනා එල්ල වෙමින් තියෙනවා. මේ චෝදනා, විරෝධතා වසා ගන්න ආණ්ඩුව නැවත වරක් මේ දේශීයත්ව ලේබලය වඩාගෙන ජනතාව නොමඟ යවා දේශපාලන වාසි ලබා ගන්නවා.උගත් පාඩම් කොමිසම් වාර්තාව ක්‍රියාත්මක කිරීමට අපි පැහැදිලිව සහාය දෙන බව රනිල් වික්‍රමසිංහ මහතා ප්‍රකාශ කර තියෙනවා. එසේ උදව් කරනවා කිව්වහමත් අපිට බනිනවා. අපි කියන්නේ අපේ රටේ විද්වතුන් සකස් කළ දේශීය නිර්දේශයන් ක්‍රියාත්මක කරන්න කියායි.අද ජිනීවා නුවරට රැස්වෙලා සිටින අපේ 50 කට අධික නියෝජිත පිරිස මොකද කරන්නෙ? මේ යෝජනාව එනවා කියා දැනගත්තේ අද ඊයේ නෙමේ. ගිය වසරේත් මෙවැනි අදහසක් මතු වුණා. ආණ්ඩුවේ විදේශ අමාත්‍යාංශයයි, රාජ්‍යතාන්ත්‍රික නිලධාරිනුයි මෙයට විරුද්ධව කිසි පියවරක් ගෙන නැහැ.දැන් අපිට කරන්නට තියෙන්නේ මේ යෝජනාවේ හරය බලන එකයි. මහින්ද සමරසිංහ මහතාගේ ප්‍රකාශයේ එතුමා කියනවා උගත් පාඩම් කොමිසම් වාර්තාව ක්‍රියාත්මක කරන්න අන්තර්ජාතික සහාය දෙන්න කියලා. එයත් විදේශීය අතපෙවීමක්නේ. මේ වාර්තාව අපේ වාර්තාවක් නම් ඇයි එය ක්‍රියාත්මක කරන්න අන්තර්ජාතික සහාය අවශ්‍ය. ඒ සහාය ඉල්ලීමත් අනියම් ආකාරයෙන් ජාත්‍යන්තරයට අතපෙවීමක්.අපි කියන්නේ මේ ප්‍රශ්නය විසඳා ගත යුතු කෙටිම මඟ වන්නේ ජනාධිපතිවරයා විසින්ම පත්කළ උගත් පාඩම් කොමිසම් වාර්තාවේ සාධනීය කරුණු ශ්‍රී ලංකාවේ ප්‍රධාන දේශපාලන පක්ෂ හවුල් කරගෙන ක්‍රියාවට නැංවීම කියලයි. පසුව ක්‍රියාත්මක කළ යුතු ව්‍යවස්ථාමය සංශෝධනවලට අදාළ කරුණු ඉදිරියට ක්‍රියාත්මක කිරීම සඳහා නිසි වැඩ පිළිවෙළක් සැකසිය යුතුයි.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=ab1203045</link>
    <topic>සුබසාධන වියදම</topic>
    <author>රංජිත් සියඹලාපිටිය</author>
    <content>සුබසාධන රජයක වගකීම මවුකුස පිළිසිඳගත් කළලයේ සිට මෘත දේහය භූමදාන කරන තැන දක්වා පැතිරෙන බව පැරැණි කියමනකි. ඒ මහා සුබසාධන බර අපේ රජය දිගින් දිගටම කරගෙන ඒම එක් අතකින් ප්‍රාතිහාර්යයකි. සමහරු අර ගිවිසුම මේ ගිවිසුම නිසා සුබසාධන කපා හරිනවා යයි චෝදනා එල්ල කරද්දී රජයේ සුබසාධන වියදම දෙස අවුරුදු කිහිපයක් හැරී බලමු.2010 දී එය රුපියල් මිලියන දස ලක්ෂ හැත්තෑ දෙදහස් හයසිය දහනවයකි, 2011 දී දසලක්ෂ අසූ අටදහස් හයසිය තිස්එකකි. එනම් 2010ට වඩා 2011 දී සුබසාධක වියදම රුපියල් දසලක්ෂ දහසය දහස් දහඅටකින් වැඩිවී ඇත. එය 22%ක පමණ වැඩිවීමකි. 2012 දී එය රුපියල් එක්ලක්ෂ දොළොස්දහස් හතළිස් අටකි.එය 2011ට වඩා රුපියල් දස ලක්ෂ විසිහතර දහස් එකසිය එකොළහකි. නැතහොත් 27.2%ක වැඩිවීමකි. මෙම සහනාධාරයන් විවිධාකාරයෙන් වර්ගීකරණය කළ හැක. රෝගීන් සඳහා ඖෂධ, වර්ෂයකට නේවාසික රෝගීන් ලක්ෂ 54කටත්, බාහිර රෝගීන් ලක්ෂ 48කටත් සාමාන්‍යයෙන් ලබාදෙයි. සමෘද්ධි සහනාධාරය පවුල් ලක්ෂ 15ක් ලබාගනී.මහජන සහන, වැඩිහිටි ජීවනාධාර අඩු ආදායම් ලාභීන්ගේ නීතිමය ගැටලු විසඳීම සඳහා සහන, වැඩිහිටි කලාකරුවන් සඳහා ජීවනාධාර, ත්‍රිවිධ හමුදාව හා පොලිසියේ සේවයේ නියුතු අයගේ තෙවන දරු උපත සඳහා ආධාර, ආරක්ෂක සේවාවේ නියැළෙන අයගේ මවුපියන් සඳහා ජීවනාධාර, මියගිය අය හා ආබාධිත සොල්දාදුවන් සඳහා වන්දි ගෙවීම, ආබාධිත සිසුන් සඳහා දීමනා, පොහොර සහනාධාර, වාණිජ බෝග සහනාධාරය, වී මිල ස්ථාවරව පවත්වාගැනීම සඳහා වී මිලදී ගැනීම, පාසල් නිල ඇඳුම්, සිසුන් ලක්ෂ 30ක් සඳහා වාර ප්‍රවේශපත්‍ර, සිසුන් ලක්ෂ 39ක් සඳහා පාසල් සහ දහම් පාසල් පෙළපොත්, ලක්ෂ 15ක් සිසුන් සඳහා 5 වසර ශිෂ්‍යත්ව, මහපොළ හා ශිෂ්‍යාධාර, ළමා රක්ෂණ වැඩසටහන්, පාසල් ශිෂ්‍ය පෝෂණ වැඩ සටහන්, දරුවන් සහ ගැබිණි මාතාවන් ලක්ෂ 5ක් සඳහා ත්‍රිපෝෂ ලබාදීම, ගැබිණි මවුවරුන්ට පෝෂණ මල්ල, පෙර පාසල් දරුවන් සඳහා නැවුම් කිරි පෝෂණ ළමා වැඩසටහන්, ග්‍රාමීය මාර්ගවල ශ්‍රී ලංගම බස් ප්‍රවාහන සේවය, හමුදා සේවයේ නියුතු අය සඳහා ප්‍රවාහන පහසුකම්, පාසල් හා විශ්වවිද්‍යාල ශිෂ්‍යයින් සඳහා ප්‍රවාහන පහසුකම්, ගංවතුර හා නියං ආධාර, පිසූ සහ වියළි ආහාර, වීදි ආලෝකකරණය, ආගමික ස්ථාන සඳහා ජල පහසුකම් ආදී වශයෙන් විවිධාකාර වේ.මවක, පියකු, දරුවකු වෙනුවෙන් කරන කැපවීම සේ උදව් ලැබිය යුතු සමාජයේ සියලු ස්තරයන් ආවරණය කිරීම අපට දැනටමත් දැකිය හැක. මේ හොඳම ආයෝජනය බවද මැනැවින් කෙනකුට කිව හැක.මේ මහා සහනාධාර ගොන්නට තවත් එකතු විය යුතු කිහිපයක් තිබුණි. 2011 වර්ෂයේ ඛනිජ තෙල් නීතිගත සංස්ථාව අඩු මිලට තෙල් ලබාදීමේ සහනය නැතහොත් අලාභය දස ලක්ෂ අසූනවදහස් එකසිය හැත්තෑඅටකි.2012 දී තෙල් මිල වැඩි කළාට ද පසු එය රුපියල් දසලක්ෂ හැටහතර දහසක් වේ යයි ගණන් බලා තිබේ.2012 මිල වැඩි කළ පසුත් විදුලිබල මණ්ඩලය හරහා විදුලිය වෙනුවෙන් ලබාදෙන සහනාධාරය රුපියල් දසලක්ෂ හතළිස් නවදහස් තුන්සිය තිස්දෙකකි.ඔය සියල්ල අතරේ ඉන්ධන සහනාධාරයක් ලෙස ද, වසරකට රුපියල් නවලක්ෂ නවදහස් හත්සිය තිස්දෙකක් ලබාදීමට පසුගියදා රජය එකඟ විය. එබැවින් ලෝකයේ හිත හොඳම රජය ලෙස වාර්තාවක් තැබීමට අප රජයට අපහසු නොවනු ඇත. රජයේ හිමිකරුවන් ජනතාවයි. හිමිකරුවන් කල්පනා කළ යුත්තේ මේ මහ යුතුකම ගැනය. මෑත ඉතිහාසයේ සිටි ලාභ උපරිම කිරීමේ සමාගම සේ ක්‍රියාත්මක වූ 2001-2004 ආණ්ඩු සමඟ මේ තත්ත්වය සලකා බැලිය යුතුය.විශ්ලේෂණය කළ යුතුය. සාපේක්ෂව ගණනය කළ යුතුය. තව සහන ලබාදෙන්නේ යැයි ජනතාවට පාරට බැසීමට ආරාධනා කරන ඔවුන්ගේ අරමුණ කුමක්දැයි වටහා ගත යුතුය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=ab1203046</link>
    <topic>එ. ජා. ප. උද්ඝෝෂණයේදී ජයලත් වැටෙන බව දැනගෙන හිටියා</topic>
    <author/>
    <content>කොළඹ නාලන්දා විද්‍යාලයේ අභිනවයෙන් ඉදිකළ ව්‍යාපෘති රැසක් පසුගියදා ජනාධිපතිතුමා අතින් සිසු අයිතියට පැවැරිණි. ඒ රුපියල් ලක්ෂ 450 ක පමණ වියදමින් ඉදිවූ ව්‍යාපෘති රැසකි. ආදි නාලන්දියකු වූ තිලංග සුමතිපාල මන්ත්‍රීවරයා ද ආරාධිතයකු ලෙස මේ උත්සවයට සහභාගි වී සිටියේය.නාලන්දා විද්‍යාලයේ ප්‍රතිසංස්කරණය කරන ලද ක්‍රීඩාංගණය විවෘත කෙරුණේ ජනාධිපතිතුමා අතිනි.එය විවෘත කෙරුණේ නාලන්දීය ක්‍රිකට් කණ්ඩායමේ නායකයා ජනාධිපතිතුමාට පන්දුවක් එවීමෙනි. “අයියෝ මෙයාලා මට හරියට මොනවත් කිව්වේ නැහැනේ.නැත්නම් මං ට්‍රැක් කිට් එක ඇඳගෙන එනවානේ.” ජනාධිපතිතුමා කියා සිටියේය. ජනාධිපතිතුමාට පන්දුව යොමු කරද්දී කඩුලු රකින්නා ලෙස කටයුතු කළේ තිලංග සුමතිපාල මන්ත්‍රීවරයාය.සෞඛ්‍ය අමාත්‍යාංශයේ සේවයේ යෙදී සිටි අතිරේක ලේකම්වරයකු වෙනත් ස්ථානයකට යාම නිමිත්තෙන් පසුගියදා එම අමාත්‍යාංශයේදී විශේෂ උත්සවයක් පැවැත්විණි.එහි ප්‍රධාන ආරාධිතයා ලෙස එක්ව සිටියේ සෞඛ්‍ය ඇමැති මෛත්‍රීපාල සිරිසේනය. “මං මහවැලි අමාත්‍යාංශය බාරව වසර එකොළහක් හිටියා. ඒ ගැන මා කනගාටු වෙනවා.ඒ මට වෙනත් අමාත්‍යාංශයක අලුත් අත්දැකීමක් ලබා ගැනීමට නොහැකි වූ නිසායි. මං මගේ පොඩි කාලයේ සිට ඇමැතිවරයකු දක්වා ආ ගමන්මඟ ගැන පොතක් ලිව්වා. එතෙක් මෙතෙක් ආ ගමනේදී මා විඳි දුක් ගැහැට සියල්ල ඒ පොතේ තිබෙනවා. ඒකේ නම “ඇත්තයි සත්තයි” ඇමැති මෛත්‍රීපාල සිරිසේන කියා සිටියේය.“මං සෞඛ්‍ය අමාත්‍යාංශයේ හිටපු අවුරුදු දෙක සම්පූර්ණ වෙන්නේ ලබන මැයි මාසයට. සෞඛ්‍ය අමාත්‍යාංශයේ මේ ගත කළ කාලය ඇතුළත මා ලැබු අත්දැකීම් ඇසුරෙන් පොතක් ලියන්ඩ පටන් ගෙන තිබෙනවා. ඒකට මා නම තිබ්බේ “සත්තයි ඇත්තයි” කියලා.අපේ අමාත්‍යාංශයේ උගතුන් ගොඩක් ඉන්නවා. නමුත් වැරැදි දෙයටමයි ඇදල ගන්නේ. ඒ නිසා වැරැදිවලට හසු නොවී සිටීමේ මග ගැන කියා දෙන්නයි මා ඒ පොත ලියන්නේ. එය ආධුනිකයකුට හොඳ පාඩමක් වේවි” ඇමැති මෛත්‍රීපාල සිරිසේන කියා සිටියේය.ගිය සතියේ ඉරිදා උදෑසන හදිසියේ ම ජනාධිපතිතුමා දෙහිවල ගල්කිස්ස නගරාධිපති ධනසිරි අමරතුංග ගේ නිවෙසට කතා කළේය. “නගරාධිපතිතුමා වයස කීය ද?” ජනාධිපතිතුමා විමසා සිටියේ ය. “මට 43 යි සර්.” නගරාධිපති ධනසිරි කියා සිටියේය.“ධනසිරි අවුරුදු 43 වයසට ඔයා කළ දේවල් හොඳටම ඇති. යූඑන්පී එකෙත් වගේම ශ්‍රීලනිපයේ කියන ප්‍රධාන පක්ෂ දෙකම නියෝජනය කරලා නගරාධිපති වුණා කියන්නේ ලොකු දෙයක්. කිසිම කෙනෙක් දෙහිවල දෙවරක් නගරාධිපති වෙලා නෑ.” ජනාධිපතිතුමා කියා සිටියේය.ශ්‍රී ලාල් වික්‍රමසිංහ, සබරගමුව පළාතේ වැඩ බලන මහ ඇමැතිවරයා වශයෙන් ආණ්ඩුකාර වි. ජ. මු. ලොකු බණ්ඩාර ඉදිරියේ පසුගිය 29 දා දිවුරුම් දුන්නේය.ඒ මහ ඇමැති මහීපාල හේරත් එදින උදෑසන ඉන්දීය කබඩි සම්මේලනයෙන් ලද ආරාධනයක් අනුව ඉන්දියාවේ හර්යානා ප්‍රාන්තයේ පැවැත්වෙන නිල කටයුත්තක් සඳහා දිවයිනෙන් බැහැරව ගිය බැවිනි.ශ්‍රී ලාල් වික්‍රමසිංහ 1999 සබරගමුව පළාත් සභාවට තේරී පත්විය. ඔහු ශ්‍රී ලංකා නිදහස් පක්ෂයේ යටියන්තොට ආසන සංවිධායකවරයාය.එසේම සමස්ත ලංකා ශ්‍රීලනිප තරුණ සංවිධානයේ ලේකම්වරයා ද වේ.ඔහු සබරගමුව පළාත් සභාවේ ඉඩම් වාරිමාර්ග, කෘෂිකර්ම, සත්ත්ව නිෂ්පාදන සහ තරුණ කටයුතු අමාත්‍යවරයා වශයෙන් ද කටයුතු කරයි.පළාතේ ප්‍රධාන අමාත්‍යවරයා දිවයිනෙන් බැහැර වන අවස්ථාවල වැඩ බලන මහ ඇමැති ධුරය පළාත් අමාත්‍ය මණ්ඩලයේ සෑම සාමාජිකයකුටම හිමි වන පරිදි වත්මන් ප්‍රතිපත්තිය මහ ඇමැති මහීපාල හේරත් බලයට පත් වීමෙන් පසු එම පළාත් සභාවට හඳුන්වා දුන් සම්ප්‍රදායකි.ඒ අනුව ජී. එම්. කරුණාපාල, හාණු මුනිපි‍්‍රය, අතුල කුමාර රාහුබද්ධ යන පළාත් අමාත්‍යවරුන්ට ද සබරගමුව පළාතේ වැඩ බලන මහ ඇමැති තනතුරු හෙබවීමේ භාග්‍ය මීට පෙර උදා විය.අනාගතයේ වගකීම් භාර ගැනීමට අපේක්ෂා කරන දෙවන පෙළ නායකත්වයට නිසි රිසි අත්දැකීම් ලබා දීමේ අරමුණින් මෙවන් ප්‍රතිපත්තියකට එළඹුණු බව දිවයිනෙන් නික්ම යාමට පෙර මහීපාල හේරත් මහ ඇමැතිවරයා සඳහන් කළේය.දිවි නැඟුම වැඩසටහනේ තුන්වන අදියරය පිළිබඳ කරුණු පැහැදිලි කිරීම සඳහා පසුගිය සතියේ ආර්ථික සංවර්ධන අමාත්‍යාංශයේ පැවැති මාධ්‍ය හමුවකදී එක් මාධ්‍යවේදියකු ජිනීවා සාකච්ඡා පිළිබඳවත්, දෙමළ ජාතික සන්ධානය පිළිබඳවත් බැසිල් රාජපක්ෂ ඇමැතිවරයාගෙන් ප්‍රශ්න කළේය.දෙමළ ජාතික සන්ධානය රජයට විරුද්ධව කරුණු දැක්වීම සඳහා ජිනීවා නුවරට යන බවට ආරංචි ලැබී ඇති බවත් එසේ යන්නේ නම් දිගින් දිගටම රජය එම සන්ධානය සමඟ සාකච්ඡා පවත්වන්නේ දැයි ඔවුන් විමසා සිටියේය.බැසිල් රාජපක්ෂ ඇමැතිවරයා එයට පිළිතුරු දුන්නේ කවුරුත් අපේක්ෂා නොකළ ආකාරයකිනි. “2001 සහ 2004 මැතිවරණ දෙකේදීම දෙමළ ජාතික සන්ධානය ප්‍රකාශ කළේ ඔවුන් එල් ටී ටී ඊ සංවිධානයේ නියෝජිතයින් බවයි. එල් ටී ටී සංවිධානය සිදුකළ සියලුම දේවල් වලට දෙමළ ජාතික සන්ධානය වගකිව යුතුයි. ඔවුන් ජිනීවා මානව හිමිකම් කොමිසමට යන බවට ආරංචි වී තිබෙනවා.එල් ටී ටීය සිදුකළ අපරාධ පිළිබඳව ප්‍රශ්න කළ විට ඔවුන් විසින් උත්තර බැඳිය යුතු වෙනවා. එල් ටී ටී ඊ ය විසින් ඝාතනය කළ දෙමළ නායකයන් පිළිබඳව දෙමළ සන්ධානය විසින් උත්තර බැඳිය යුතු වෙනවා. එසේ ඝාතනය වූ නායකයන්ගේ පවුල්වල අයත් ජිනීවා යාමට සූදානම්ව සිටිනවා” යැයි අමාත්‍යවරයා ප්‍රකාශ කළේය.අමාත්‍යවරයාගේ මේ පිළිතුර සිංහල, දෙමළ සහ ඉංගී‍්‍රසි පුවත්පත්වල පළ වී තිබිණි. කෙසේ නමුත් අවසානයේ මානව හිමිකම් කොමිසමට කරුණු දැක්වීමට ටී එන් ඒ සංවිධානය ජිනීවා යාමෙන් වැළකී සිටියේය.එජාප හිටපු නියෝජ්‍ය නායක කරූ ජයසූරිය වෙනුවෙන් ලංකාවේ විශාලතම කිරිබත උයන්නට සැදී පැහැදී සිටි ජනතාව ගෙවී ගිය සතියේදී කරුට හමු විය.ඒ තිස්සමහාරාම මැණික් රජමහා විහාරයේ විහාරාධිපති තංගල්ලේ ජිනරතන නාහිමියන්ගේ මූලිකත්වයෙන් මැණික් රජමහා විහාරයේදී 25 වැනිදා පැවති ජනහමුවේ දී ය.“ඔබතුමා පක්ෂයේ නායකත්වයට පත්වේවි කියලා අපිට දැඩි විශ්වාසයක් තිබුණා. අපි සූදානම් වෙලා හිටියේ ලංකාවේ විශාලතම කිරිබත ඔබතුමා වෙනුවෙන් උයන්නයි.ඔබතුමා පක්ෂ නායකත්වයට පත් වෙන්නෙ කවදාද අපි එදාට ලංකාවේ විශාලතම කිරිබත උයනවා” යැයි එහි රැස්ව සිටියෝ කරුට කීහ.කරු පසුගිය 26 වැනිදා දිලිප් වෙදආරච්චි මන්ත්‍රීවරයාගේ තංගල්ලේ කාර්යාලයේදී පැවැති හමුවකට එක්වූයේය. මේ ජනහමුවට අමතරව හම්බන්තොට නිලුපුල් උත්සව ශාලාවේ දී නිලමේ තෙන්නකෝන් විසින් සංවිධානය කළ ජනහමුවට ප්‍රදේශයේ ජනතාව, සියලුම පළාත් පාලන ආයතනවල විපක්ෂ නායකවරුන් හා මන්ත්‍රීවරුන් ද සහභාගි වී සිටියහ. මේ හමුවේ දී කරු කීවේ මට ඔබතුමන්ලාගේ පීඩනය දැනෙනවා.එතැන දී මට පක්ෂයේ තනතුරු තියෙනවා ද නැති ද කියලා මා සලකන්නේ නැහැ. පක්ෂය සමඟි කරන්නට මා පටන් ගත් ගමන මොන බාධක ආවත් නතර කරන්නේ නැහැයි කියාය.කරු ගෙවී ගිය සති කීපය තුළදීම කොළඹින් බැහැරව දිවයිනේ ප්‍රදේශ ගණනාවක දී විහාරාධිපති ස්වාමින් වහන්සේ, මහා සංඝයා වහන්සේ බැහැ දැකීමට ගිය අතර, ගෙවී ගිය සතියේ හම්බන්තොට දිස්ත්‍රික්කයේ කළ දෙදිනක චාරිකාවේදීත් දිස්ත්‍රික්කයේ පන්සල් 10 කට පමණ ගොස් විහාරාධිපති ස්වාමින් වහන්සේ, මහා සංඝයා වහන්සේ සේම ප්‍රදේශයේ ජනතාව සමඟ හමු වීම් රැසක් පැවැත්වීය.කරු 29 දා සජිත් සමඟ වාද්දුව සමුද්‍රාරාමයේ විහාරාධිකාරී බෝපිටියේ ධම්මිස්සර හිමියන්ගේ ප්‍රධානත්වයෙන් පැවැති සසුනට අරුණ වැඩ සටහනට ද සහභාගි වූයේය.ඊට අමතරව කරු හා සජිත්ගේ ප්‍රධානත්වයෙන් 04 වැනි දා බේරුවල දී පැවැත්වෙන වැඩ සටහන් ගණනාවක් සඳහා කටයුතු ගෙවී ගිය සතියේ දී සංවිධානය වෙමින් පැවැතිණි.මීට මාස කිහිපයකට පෙර සිංගප්පූරුවේ පැවැති 73 වැනි විවෘත මලල ක්‍රීඩා තරගයේදී මීටර් 400 ඉසව්වෙන් රන් පදක්කමක් දිනා ගනිමින් ශ්‍රී ලංකාවට විශාල කීර්තියක් ගෙන දීමට උපමාලි රත්නකුමාරි ක්‍රීඩිකාව සමත් වූවාය.ඇයගේ ජයග්‍රහණය පිළිබඳව මෙන්ම, ඇය ජීවත් වන අඩු පහසුකම් නිවාසය හා ඇයට ඇගේ ක්‍රීඩා දිවිය සාර්ථක කර ගැනීමට බාධාවක් වී ඇති කරුණු පිළිබඳව ද මාධ්‍ය මඟින් අනාවරණය කොට තිබිණි. ඒ අනුව එකී කරුණු කෙරෙහි නිවාස විෂය භාර අමාත්‍ය විමල් වීරවංශ ගේ අවධානය යොමු විය.උපමාලි රත්නකුමාරි අමාත්‍යාංශයට ගෙන්වා ඇයට සුබ පැතූ අමාත්‍යවරයා, ඇයට බලවත් පීඩනයක් ගෙන දුන් නිවාස ප්‍රශ්නයට විසඳුම් ලබා දීමට පොරොන්දු විය.“ජනසෙවණ කැපකරු” නිවාස යෝජනා යටතේ ඒ අනුව උපමාලි රත්නකුමාරි ක්‍රීඩිකාව වෙනුවෙන් නිවෙසක් ඉදිකිරීම, ඇයගේ දඹුල්ල, බුලාගල පිහිටි පැරණි නිවස අසලම ආරම්භ වීය. මාස 2 1/2 ක් ඇතුළත නිවෙසේ ඉදිකිරීම් අවසන් වීය.ජාතික නිවාස සංවර්ධන අධිකාරියේ සහ රාජ්‍ය සමාගමක් වන ඕෂන් වීව් ආයතනයේ මූල්‍ය දායකත්වයෙන් හා මෙහෙයවීමෙන් මේ නිවෙස ඉදිකර තිබු අතර ඒ සඳහා ශ්‍රම දායකත්වය ලබා දී තිබුණේ ශ්‍රී ලංකා යුද හමුදාව විසිනි.රුපියල් මිලියන 02 ක වටිනාකමකින් යුතු මේ අංග සම්පූර්ණ නිවෙස උපමාලි රත්නකුමාරි ක්‍රීඩිකාවට භාර දීම වෙනුවෙන් පසුගිය 01 වැනිදා දඹුල්ල, බුලාගල දී උත්සවයක් ද සංවිධානය කොට තිබිණි.එදා බුලාගල ගම්වාසීන් කාගෙත් සතුට දෝරේ ගලා තිබිණි.ගමට යන අඩි පාර කොන්ක්‍රීට් පාරක් බවට පත්වීය.විදුලිය නැති පවුල් 30 කට විදුලිය ලැබුණි.උපමාලිගේ නිවස ඇය සතු වූ දිනයේ දී ගම්වාසීන්ගේ සතුටට ඒවා ද හේතු වීය.“උපමාලි රත්නකුමාරි ක්‍රීඩිකාව රන් පදක්කමක් ගෙන එමින් ශ්‍රී ලංකාවට කීර්තිය ගෙන ආවා.ත්‍රස්තවාදය මුළුමනින්ම පරාජයට පත් කරමින් වත්මන් ජනාධිපතිතුමා අපට ලබා දුන් රන් පදක්කම අප කාටත් අමතක කරන්න බැහැ.රටට ජයග්‍රහණ ගෙන දෙන, කීර්තිය ගෙන දෙන පුද්ගලයන් රැක ගැනීම ඔවුන්ට ශක්තිමත් වීම මුළු රටේම වගකීමක්.ඒ නිසයි අපි සියලු භේද පසෙකලා ජනාධිපතිතුමන් ඇතුළු රණවිරුවන් ජාත්‍යන්තර අපරාධ අධිකරණයට ගෙන යෑමේ වෑයම පැරදිය යුත්තේ.” විමල් වීරවංශ අමාත්‍යවරයා අවධාරණය කළේය.පසුගිය අඟහරුවාදා රතු ඉර දේශපාලන සංවාදය සඳහා ඇරැයුම් කොට තිබුණේ, ආණ්ඩු පක්ෂය වෙනුවෙන් විමල් වීරවංශ අමාත්‍යවරයාටය. විපක්ෂයෙන් ඇරැයුම් ලැබ සිටියේ එක්සත් ජාතික පක්ෂ පාර්ලිමේන්තු මන්ත්‍රී කබීර් හෂීම් ය.“ආ විමල් ඇමැතිතුමා, අපි රූපවාහිනී සංවාදයකදී මුණ ගැහෙන්නේ අවුරුදු 07 කට පස්සේ. 2005 ජනාධිපතිවරණ කාලයේදී තමයි අපි අවසන් වරට මුහුණට මුහුණ හමු වුණේ.”ඒ වන විටත් මේක්-අප් කුටියේ සිටි විමල් වීරවංශ දුටු කබීර් හෂීම් පැවසීය.“ෂා... ඔබතුමාට දින වකවානුත් මතකනේ. ඔබතුමා පෙනුමෙන් නම් තාම කිසි වෙනසක් නැහැ. එදා වගේම තමයි.”විමල් ඇමැතිවරයා සිනහ වෙමින් පැවසීය.“ඔයා අදත් කොළ පාට ඇඳලා. මමත් දන්නවා නම් රතු ඇඳගෙන එනවා.” විමල් වසර 07 කට පෙර පැවති සංවාදය සිහි ගන්වමින් පැවසීය.“ඔබතුමා නම් දිගටම කළු අදින්නේ මොකද, අඛණ්ඩව ජිනීවා උද්ඝෝෂණ ඉදිරියට ගෙන යන්න ද?” කබිර් හෂීම් පිළිතුරු වශයෙන් පැවසීය.උණුසුම් වාද විවාද මැද සංවාදය ඉදිරියට ගියත් විමල් - කබිර් දෙපොළ සමු ගත්තේ ඉතා සුහදශීලීවය.පසුගිය බ්‍රහස්පතින්දා විමල් වීරවංශ අමාත්‍යවරයා හිඟුරක්ගොඩට පැමිණියේ හිඟුරක්ගොඩ ඉදි කළ “මාලකපුර ජනසෙවණ විරු ගම්මානය” විවෘත කිරීම සඳහායි. මානුෂීය මෙහෙයුමේදී පුදුමාතලන් යුද බිමේදී මියගිය මනෝජ් පුෂ්පමාල්ගේ රණවිරුවා සිහි වීම පිණිස මේ ජනසෙවණ ගම්මානය “මාලකපුර” නමින් නම් කොට තිබිණි. නිවාස රැසකින් යුත් මේ ගම්මානය සඳහා වැය කොට තිබු මුදල මිලියන 43 කි. මේ අවස්ථාවට කෘෂිකර්ම නියෝජ්‍ය අමාත්‍ය සිරිපාල ගම්ලත් ද එක්ව සිටියේය.එහිදී පැවැති ජන හමුවෙන් අනතුරුව, සිරිපාල ගම්ලත් අමාත්‍යවරයා, රැස්ව සිටි ජනතාව සහ අනෙකුත් මැති ඇමැතිවරුන් ඉදිරියේ පැවසූ මේ කතාවට කාගේත් අවධානය යොමු වී තිබිණි.“පසුගිය සතියේ විමල් ඇමැතිතුමා ආණ්ඩු පක්ෂ මන්ත්‍රී කණ්ඩායම් රැස්වීමේදී ජනාධිපතිතුමන් ඇතුළු රණවිරුවන් යුද අපරාධ අධිකරණයකට ගෙන යාමට සකසා ඇති වැඩපිළිවෙළ පැහැදිලි කරන කොට අපි කාගෙත් ඇඟේ ලේ රත් වුණා.මේ කුමන්ත්‍රණය කල් තියා දැකලා බෑන්කි මූන්ගේ විද්වත් කමිටුවට එරෙහි විමල් ඇමැතිතුමා උපවාස කරන කොට සමහරු එදා හිනා වුණා.අද තමයි කාටත් මේ බටහිර බලවතුන්ගේ වෑයම මොනතරම් දරුණු ද කියා පෙනෙන්නේ.”සිරිපාල ගම්ලත් නියෝජ්‍ය ඇමැතිවරයා පවසා සිටියේ ඉතා ඛ්ැඟීම්බරවය.ගිය සිකුරාදා එජාප නායකයා එජාපයට අනුබද්ධ විවිධ සංවිධානවල නියෝජිතයන් සිරිකොතට කැඳවීය.ඊට එජාපයට අනුබද්ධ භික්ෂු, ශිෂ්‍ය, ගොවි, කම්කරු ඇතුළු සංවිධාන රැසක නියෝජිතයෝ එක්ව සිටියහ.“2012 වර්ෂය ඉතාම තීරණාත්මක වර්ෂයක්. ඒ නිසා අපේ පක්ෂයට අනුබද්ධ සංගම්වලින් කළ යුතු වැඩ සටහන් ගැන යෝජනා ඉදිරිපත් කරන්න.ඒ වගේ ම පක්ෂ ව්‍යවස්ථාවට අනුව ඒ ඒ සංගම්වලට අදාළ වෙන අතුරු ව්‍යවස්ථා ඉදිරිපත් කරන්න.”එජාප නායකයා පක්ෂයට අනුබද්ධ සංවිධානයන්හි නියෝජිතයන්ට උපදෙස් ලබා දුන්නේය.මේ අතරතුර ගිය සෙනසුරාදා දිනයේ හාරිස්පත්තුව ආසනයේ එජාප ක්‍රියාකාරීන්ගේ හමුවක් පැවැත්විණි.එය සංවිධානය කොට තිබුණේ හාරිස්පත්තුව එජාප සංවිධායක ඒ. එච්. එම්. හලීම් මන්ත්‍රීවරයාය. එජාප නායකයා, මහලේකම් තිස්ස අත්තනායක සහ ලක්ෂ්මන් කිරිඇල්ල ඇතුළු පිරිසක් ඊට එක්ව සිටියහ. එහිදී එජාප නායකයා ශ්‍රී ලංකාවට එරෙහිව නැඟී තිබෙන මානව හිමිකම් චෝදනා ගැන ද අදහස් දැක්වූයේය.“කිසිම රටකට රටේ රණවිරුවන් හෝ රටේ රාජ්‍ය නායකයා අන්තර්ජාතික යුද අධිකරණයට ගෙන යන්න බැහැ.ශ්‍රී ලංකාව රෝම ප්‍රඥප්තියට අස්සන් තබා නැති නිසා අපේ රටට වාසි රැසක් තිබෙනවා. හැබැයි දංගෙඩියට නොයවා දඩයක් ගැහුවට කමක් නෑ” එජාප නායකයා විහිළුවට මෙන් කීවේය.හාරිස්පත්තුවේ පැවැති එජාප රැස්වීම අවසන් කොට එජාප නායකයා ගියේ පොලොන්නරුවටය. ඒ එජාප උතුරුමැද පළාත් සභා මන්ත්‍රී කිංස් නෙල්සන් සංවිධානය කළ පොලොන්නරුව එජාප ක්‍රියාකාරීන්ගේ හමුවකට සහභාගි වීමටය. එහිදී එජාප පාක්ෂිකයෝ පක්ෂ අරමුදලට මුදල් පිරිනැමීම ද සිදු කළහ.රාවය පුවත්පත පසුගියදා සිය 25 වන උපන් දිනය සැමරුවේය.ඒ වෙනුවෙන් විශේෂ උත්සවයක් සංවිධානය කොට තිබිණි.උත්සවයේ ප්‍රධාන ආරාධිතයා ලෙස සහභාගි වූයේ ජනාධිපතිතුමාය. එජාප නායක රනිල් වික්‍රමසිංහ සහ මැති ඇමැතිවරුන් දේශපාලන පක්ෂ නායකයෝ, කලාකරුවෝ සහ මාධ්‍යවේදිහු ඇතුළු විශාල පිරිසක් ඊට එක්ව සිටියහ.උත්සවය අවසානයේ විශේෂ තේ පැන් සංග්‍රහයක් පැවැත්විණි.එහිදී ජනාධිපතිතුමා අසලට පැමිණ පක්ෂ විපක්ෂ මන්ත්‍රීවරු සුහද ලෙස කතාබහ කරමින් සිටියහ. මේ අතරතුර එජාප මහලේකම් තිස්ස අත්තනායක පාර්ලිමේන්තු මන්ත්‍රී ජයලත් ජයවර්ධනගේ අතින් අල්ලාගෙන ජනාධිපතිතුමා අසලට ගියේය.“ජනාධිපතිතුමනි, අපේ ඩොක්ටර් ජයලත් රෝහල් ගත වෙලා හිටියා.ඔබතුමා තැඹිලි ගෙඩියක්වත් අරගෙන බලන්න ගියේ නෑ නේද?” එජාප මහලේකම්වරයා ජනාධිපතිතුමාට විහිළුවක් කළේය.“මට යන්ඩ බැරිවුණා. ඒත් මං මෛත්‍රීපාල යැව්වා. හැබැයි ඉතින් තිස්ස ඒ උද්ඝෝෂණයේදී ජයලත් වැටෙන බව මම දැනගෙන හිටියා. මොකද ඉතින් මාධ්‍යයෙන් ප්‍රචාරයක් එහෙමත් ලැබෙනවානේ.ඒක නෙමෙයි ජයලත්ගේ අතේ කොහේද තුවාල තියෙන්නේ” ජනාධිපතිතුමා විමසා සිටියේය.ඒ සමඟම එජාප මන්ත්‍රී ජයලත් තම අත පෙන්වා සිටියේය.ඒ සමඟම ජනාධිපතිතුමා සිනහ වෙමින් කියා සිටියේ “හැබැයි ජයලත් මං නම් මාධ්‍යවලින් දැක්කේ ඔයා ඔළුව අල්ලාගෙන ඉන්න දර්ශන තමයි.” ජනාධිපතිතුමා කියා සිටියේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af1203041</link>
    <topic>මේ දිවි නැඟුමට හොඳම හෝරාවයි</topic>
    <author/>
    <content>ඇමෙරිකාව ඉරානයට දත් විළිස්සයි. ඒ අනුව යුරෝපා හවුල ද එයම කරයි. ඉරානයේ තෙල් ප්‍රවාහනය අඩාල වෙයි. ලෝක තෙල් මිල වැඩිවෙයි. ඉරානය ද තෙල් මිල වැඩි කරයි.මෙය අපේ විපක්ෂ දේශපාලකයන්ට මාර ආතල් එකක් ලබාදෙයි. සටන් පාඨයක් නොමැතිව හතර අතේ රස්තියාදු ගහමින් සිටි විපක්ෂයට සටන් පාඨ එකක් නොව කිහිපයක්ම ලැබේ. නැට්ටේ සිට ඇටය දක්වාම සූප්පු කරන්නට සැරසෙයි.තෙල් මිල වැඩිවීමෙන් විදුලි බිල ද වැඩිවෙයි. ඒ අනුව විවිධ ආහාර පානවල ද මිල වැඩිකරයි.පාන් ගෙඩියක මිල වැඩිවෙයි. විපක්ෂ කණ්ඩායම් පාන්ගෙඩි රැගෙන වීදි දිගේ යති.”විලි ලැජ්ජා නැතිකමක මහත”සුද්දා අපට පාන් කැව්වේත්, අරක්කු බොන්නට පුරුදු කළේත් නිකම්ම නිකමට නොවේ. එකපැත්තකින් අපේ ආර්ථික රටාව කඩා බිඳ දමා සුන්නද්දූලි කර දමන්නටය. අනෙක් අතින් මුළු රටම ලෙඩුන්ගෙන් පුරවා ලන්නටය.ඒ දෙකම හරි ගියේය.“කන්ට අඳින්ටා පිටරටින් එනතුරු මුහුදට දත නියවන්නා” ලක්ෂ්මී බායි ගේ සිංදුව අවලංගු කළ යුතු කාලය පැමිණ තිබේ. දිවිනැගුම ආරම්භ වූයේ ඒ ගීතය ඉතිහාසයේ කෞතුකාගාරයට යැවීම සඳහා ය. දැන් මුහුදට දත නියවන්නට අවශ්‍ය නැත. ගමින් ගම, වත්තෙන් වත්ත වවන්නට පටන්ගෙන තිබේ. සතුන් ඇතිකරන්නට පටන්ගෙන තිබේ. ලෝකය පුරාම ආහාර අර්බුදයක් මතුවෙමින් එයි. සමහර රටවල් දැනටමත් ආහාර හිඟයෙන් පීඩා විඳී.එක පැත්තකින් හීතලෙන් මිය යති. තව පැත්තක සුළි කුණාටුය. එහෙත් රටක් හැටියට අප නිරුපද්‍රිතය. එහෙම අවාසනාවන්ත උපද්‍රව අපට නැත. දිවිනැඟුම තෙවැනි අදියර දැන් ක්‍රියාත්මකයි. එය හුදු රැවටිල්ලක් නොවේ. ගෙන්ගෙට ගොස් පරීක්ෂා කරන ප්‍රායෝගික ක්‍රියාදාමයකි.පාන් නිසා අපේ පෝෂ්‍යදායි ආහරවේල නැති භංගස්ථාන වී ගියේය. බත් පිඟාන වීසිකොට පාන් ගිලින්නට පුරුදු වීම නිසා මුළු මහත් ජාතියම දියවැඩියාවෙන් පෙළෙන්නට වීය.ඇමෙරිකන් පිටි සඳහා ශ්‍රී ලංකාවේ සල්ලි ඇමෙරිකාවට ගියේ සිව් මහ ගංගා මුහුදට වැටෙන්නාක් මෙනි. එක පැත්තකින් රට දුප්පත් විය. ලෙඩ විය. අනෙක් පැත්තෙන් අලුත්ම තාලේ ආර්ථික වහල්භාවයකින් අපව කොටු විය. සිර විය. කරකියා ගත නොහැකි තරමට ආර්ථික වශයෙන් අනාථ භාවයකට පත්විය.”අපි පිටිකිරි මිල වැඩි කරනවා”පිටිකිරි කොම්පැණිකාරයෝ අපේ දරුවන්ටත් අම්මලාටත් දත් විළිස්සන්නට පටන් ගත්හ.අපට මේ මොකද වෙලා තියෙන්නෙ? ඇයි අපිව මෙහෙම කොටුකරන්නේ? ඇත්තටම අපි කොටුවෙලාද? අපි අසරණවෙලාද?අපට සිතා බලන්නට බොහෝ දේවල් අප මුහුණ ඉදිරිපිටටම කඩාපාත් ස ඇත.අපේ රට හතරවටේටම මුහුදය. මත්ස්‍ය සම්පතෙන් හිඟයක් නැත. එහෙත් තවමත් අපි ටින්මාළු ආනයනය කරන්නෙමු. ඒ සඳහා විශාල මුදලක් පිටරටට දන් දෙන්නෙමු.අපේ රටේ හොඳින් තණකොළ වැවේ. පශු සම්පත වර්ධනයට ඕනෑතරම් ඉඩකඩ ඇත. එහෙත් අපට පිටරට කිරි නැතුවම බැරිය. ඒවා තනකිරිවලට සමානය. නැතිනම් ඊටත් වඩා හොඳය. අම්මාපල්ල එහෙමත් හිතන උදවිය ඉන්නවාය. මුන්ට ගහන්ඩ ඕනෑ මඩුවල්ගෙන්ය.ඒ කාලයේ අපේ ලක්පොළොව ගැන කිව්වේ වියළි දණ්ඩක් වුවද පැළවේ කියලාය. එහෙත් අපේ වතු, ගෙවතු නොවේ.මිරිස් පැළයක් හිටවා ගන්නේ නැතුව අමුමිරිස් ගණන් යැයි කියා ආණ්ඩුවට තිත්ත කුණුහරුපයෙන් බනින මිනිස්සු අදටත් සිටිති. ගෙදරට එන පාරේ වළවල්වල වැටි වැටී ආණ්ඩුවට බණිති. උදැල්ලක් ගෙන ඒ වළවල්වලට පස් පිඩැල්ලක් නොදමති.”පුදුම මිනිස්සු”අපේ අඹගෙඩියක් නොකති. පිටරට ඇපල් ඉල්ලති.ඒ අතර අපේ අඹ කාබයිට් දමා කහපාට වෙනතුරු තම්බති. ඒවා කහපාටින් දිලිසෙයි. හැබැයි කටේ තියන්නට නම් බැරිය. හැම පළතුරකටම වී ඇත්තේ මේ සැන්තෑසියයි. හරියට කන්නට.. දරුවෙකුට දෙන්නට පලතුරක් නැත.”වරද කාගෙද?”දිවි නැඟුම ආවේය.මිරිස් පැළයක් දෙකක් ගොටුකොළ පඳුරක් දෙකක් මෑ වැලක් දෙකක්.. කිකිළියක් දෙන්නෙක් පැපොල් ගහක් දෙකක්.. ආදී වශයෙන් ගෙවත්තට පැමිණෙන්නට පටන්ගත්තේය.”කන්ට අඳින්ටා පිටරටින් එනතුරු මුහුදට දත නියවන්නා”ලක්ෂ්මී බායි ගේ සිංදුව අවලංගු කළ යුතු කාලය පැමිණ තිබේ. දිවිනැගුම ආරම්භ වූයේ ඒ ගීතය ඉතිහාසයේ කෞතුකාගාරයට යැවීම සඳහා ය.දැන් මුහුදට දත නියවන්නට අවශ්‍ය නැත. ගමින් ගම, වත්තෙන් වත්ත වවන්නට පටන්ගෙන තිබේ. සතුන් ඇතිකරන්නට පටන්ගෙන තිබේ.ලෝකය පුරාම ආහාර අර්බුදයක් මතුවෙමින් එයි. සමහර රටවල් දැනටමත් ආහාර හිඟයෙන් පීඩා විඳී.එක පැත්තකින් හීතලෙන් මිය යති. තව පැත්තක සුළි කුණාටුය.එහෙත් රටක් හැටියට අප නිරුපද්‍රිතය. එහෙම අවාසනාවන්ත උපද්‍රව අපට නැත.දිවිනැඟුම තෙවැනි අදියර දැන් ක්‍රියාත්මකයි. එය හුදු රැවටිල්ලක් නොවේ.ගෙන්ගෙට ගොස් පරීක්ෂා කරන ප්‍රායෝගික ක්‍රියාදාමයකි.තෙවැනි අදියර ආරම්භ වන්නේ කළුතර දිස්ත්‍රික්කයෙනි.ගෙවත්ත අපේය. මහන්සිය අපේය. අස්වැන්න අපේය. බඩ පිරෙන්නේ ද අපේය. අපේ දරුවන්ගේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af1203042</link>
    <topic>මනීෂා ඔබේම දියණියකි</topic>
    <author>ඉනෝකා සමරවික්‍රම</author>
    <content>අතහැරී, ගිලිහී වැටෙන්නට යන විට ජීවිතය ජීවත් කරන්නේ බලාපොරාත්තුය. එය ඔබට මට පමණක් නොව අප කාටත් එකසේය. මේ කියන්නට යන දැරියට ද ජීවිතය යනු බලාපොරොත්තු ගොන්නකි. ඇය ජීවත් වන්නේ ඒ වෙනුවෙනි.’මනීෂා චාමින්දි පතිරණ’ දියණිය පිළිබඳව ගෙවී ගිය සතියේදී මාධ්‍ය මඟින් කතාබහ කෙරිණි.මනීෂා චාමින්දි පතිරණ දියණිය අරලියගහ මන්දිරයේදී මහින්ද රාජපක්ෂ ජනාධිපතිතුමා මුණගැසුණ අවස්ථාවේ ජනාධිපතිතුමා ඇයට ආශිර්වාද කරයි.මනීෂා පිළිබඳව සිළුමිණ ‘රසඳුන’ පුවත්පතින් මුලින්ම කතාබහ කෙරුණේ 2011 වසරේ මැයි පළමුවැනිදාය. ඒ වසන්ත ජයසිංහ විසින් ලියන ලද “ජීවිතයෙන් බිංදු මාත්‍රයක්” විශේෂාංගය යටතේය. “දෙපා පණ නැති මනීෂාට නැඟී සිටින්නට වාරුවක් වෙමු” ඇයට වාරුවක් වෙන්නට බොහෝ අය ඉදිරිපත් වූහ. එතැනින් ඇගේ කතාව අවසන් නොවීය. මනීෂා පිළිබඳව මතකය යළිත් මාධ්‍යයට ගෙන ආවේ ඇගේ අවිහිංසක ප්‍රාර්ථනයයි.”මම මුලින්ම ඉගෙන ගත්තේ බුත්තල දුටුගැමුණු මහා විද්‍යාලයේ. එතකොට මම හිටියේ ශිෂ්‍යත්ව පංතියේ. අපේ විදුහල්පතිතුමා කිව්වා ශිෂ්‍යත්වයෙන් හොඳට සමත්වෙලා වැඩිම ලකුණු ගන්න අය කොළඹ ජනාධිපති මන්දිරය බලන්නත්, ජනාධිපතිතුමා හමුවන්නත් එක්කගෙන යනවා කියලා. මම හිතාගත්තා හොඳට විභාගයට ලියනවා කියලා. මම ජනාධිපතිතුමාට හරිම කැමැතියි. ඒ එතුමා අපේ රටේ නායකයා නිසා. ඒත් මට ශිෂ්‍යත්වයට ලියන්න ලැබුණේ නැහැ. මම රෝගී වුණා. ඒ වුණත් ජනාධිපතිතුමාව දකින්න ඕනෑ කියන අදහස මගෙ හිතෙන් අයින් වුණේ නැහැ.”ඇයට ජීවිතයේ අහිමි වූ දෑ බොහෝය. ඇගේ ජීවිතයට පමණක් නොව අම්මාට හා මල්ලීට දැවැන්ත සෙවණැල්ලක් වූ තාත්තා අහිමි වූයේ හදිසියේ හටගත් හෘදයාබාධයකිනි. පවුලේ වැඩිමල් දියණිය පිළිබඳව දහසකුත් එකක් පැතුම් සිත්හි සඟවාගෙන මනීෂාගේ පියා ඔවුන්ගෙන් සදහටම සමුගෙන ගියේ 2010 වසරේදීය.“මගෙ මහත්තයගේ ගම මොනරාගල. අපි පදිංචිවෙලා හිටියේ බදුල්ලේ. ඒ වෙනකොට මහත්තයා රස්සාව හැටියට කළේ වඩු වැඩ. මනීෂා දුව උපන්නේ 2000 වසරේ. ඇය ශිෂ්‍යත්ව විභාගයට මුහුණදීමට සති දෙකක් පමණ තිබියදී රෝගී වුණා. එක පාරටම කකුල කසන්න ගත්තා. ඊට පස්සේ ඉකිලියේ ගෙඩියක් ආවා. අපි දුව වෛද්‍යවරුන්ට පෙන්නුවා. වෛද්‍යවරු කිව්වා ශිෂ්‍යත්ව විභාගය ආසන්න නිසා අපි බලපෑම් කරලා දරුවා ලෙඩ වෙන්න ඇති කියලා.අපිට අපේ දුක කියන්න කෙනෙක් හිටියේ නැහැ. අපි දේවාල ගානේ ගියා. වෛද්‍යවරු දරුවා ගැන පරීක්ෂණ කළා. ඔය අතරෙ තමයි දුව පේරාදෙණිය ළමා රෝහලට රැගෙන ගියේ. ‘මනීෂා’ ඔබෙන් ඉල්ලන්නේ ජීවිතයයි. ඇගේ හෙට දවසයි. ඒ හඬ ඔබට ඇසේ නම් මේ දිරිය දියණියට සෙවණක් සලසන්නට ඉදිරිපත් වෙන්න. “අම්මටයි මල්ලිටයි ආච්චිටයි මටයි ඉන්න අපිටම කියලා ලස්සන පුංචි ගෙයක් සාදා දෙනවා නම් ඒක මට සතුටක්.”එහිදී දැනගන්න ලැබුණා සුෂුම්නාවේ ගෙඩියක් තියෙනවා කියලා. වෛද්‍යවරු කිව්වා ඒක අයින් කළොත් දරුවගේ තුනටියෙන් පහළ පණ නැතිවේවි කියලා. දරුවගේ ජීවිතේ ගැන හිතලා ගෙඩිය ඉවත් කිරීමට අපි කැමැත්ත දුන්නා.දෙදහස් දහය වසරේ අගෝස්තු මාසයේ ගෙඩිය අයින් කළා. මහත්තයා ඒ අවුරුද්දෙම දෙසැම්බර් හයවැනිදා පපුවේ අමාරුවක් හැදිලා මියගියා. ඊට පස්සෙ අපි හරිම අමාරු තත්ත්වයකට වැටුණා. දුව සති දෙකෙන් දෙකට මහරගම පිළිකා රෝහලට ගෙනියන්න ඕනෑ වුණා. අපි හිටියේ බදුල්ල ටවුමේ ලෑලි කාමර දෙකක් තියෙන ගෙදරක. ඒ ගෙයි දුවට රෝද පුටුවෙන් එහා මෙහා යන්න බැහැ. පත්තරේ දුව ගැන ගියාට පස්සේ ලෂාන් කියලා මිස් කෙනෙක් කතාකරලා මහරගම පිළිකා රෝහලට යන්න එන්න පහසුකම් තියෙන මේ ගේ අරගෙන දුන්නා. ඇරැව්වල තියෙන මේ ගෙදරට කුලිය ගෙවන්නේ ඒ මිස්.”මනීෂාගේ මව පවසනුයේ හැඬූ කඳුලිනි. සිව්හැවිරිදි පුතු, තම මෑණියන් හා රෝගී දියණිය සමඟ දිවිගෙවන ඇයට ස්ථිර රැකියාවක් නැත. බදුල්ලෙන් ඇරැව්වල නිවෙසට පැමිණි පසු මනීෂාගේ මව තම මෑණියන් සමඟ එක්වී කෑම වර්ග සාදා අවට වෙළෙඳසල්වලට දමන්නීය.”දුව ගැන ඉස්සෙල්ලම පත්තරවල පළවුණාම නොයෙක් අය අපට උදව් උපකාර කළා. ඒ ලැබුණ මුදල්වලින් ඉතිරි කරගත් ඒවා තමයි තාමත් දුවට බෙහෙත් කරන්න ගන්නේ.වෛද්‍යවරු කිව්වේ දුව ඇවිදින එක ගැන විශ්වාසයක් තියන්න බැහැ කියලා. වෛද්‍ය සමිතා සමන්මලී, ජපන් තානාපති කාර්යාලයේ ජයවර්ධන, ජයවර්ධනපුර විශ්වවිද්‍යාලයේ වෛද්‍ය ශිෂ්‍ය ප්‍රභාත්, දිනේෂ් නෙළුම්දෙනිය, ක්‍රිශාන්ති යන මහත්ම මහත්මීන් ‘මගේ පැතුම පදනම’ ඇතුළු හැමෝම වගේ අපට උදව් කරනවා.”ඔවුන් ජීවත් වන්නේ ආධාර උපකාරවල පිහිටෙනි. කවදා උපන් ගමට යාමට ලැබේදැයි කිව නොහැකි වුවද මනීෂාගේ පැතුම කෙදින හෝ ගමට යාමටය. රෝගී වීම නිසා වසර එකහමාරකට ආසන්න කාලයක් මනීෂාට පාසල් යාමට ලැබුණේ නැත. එහෙත් ඇය පොත පත පාඩම් කෙරෙහි තිබූ ඇල්ම අත් නොහැරියාය.මනීෂා අම්මා සමඟමේ වන විට ඇය පිළියන්දල මකුළුදූව කනිෂ්ඨ විද්‍යාලයේ හත්වැනි ශ්‍රේණියේ ඉගෙනුම ලබන්නීය. උත්සාහය අධිෂ්ඨානය සමඟ අතිනත බැඳගත් මනීෂා දියණිය වසර එකහමාරක් පමණ පාසල්, නොගොස් සිටිය ද අලුත් පාසලේදී පන්තියේ දෙවැන්නිය වූවාය.ඇයට හා ඇගේ පවුලේ අයට බොහෝ අඩුපාඩුකම් ඇත.විශේෂයෙන්ම මනීෂා වෙනුවෙන් බොහෝ වියදම් දැරීමට ඇගේ මවට සිදුව තිබේ. සියල්ල එසේ වුවද මනීෂා චාමින්දි දැරිය කඳුළ නොසලා ජීවිතයට මුහුණ දීමට දිරි ගන්නීය. ඇගේ ජීවිතයේ එකම සිහිනය වූයේ කෙදිනක හෝ ජනාධිපතිතුමා හමුවීමය. ඒ සිහිනය සැබෑ වූ අපූරුව ජීවිතයේ අමතක නොවන සිහිවටනයක් යැයි ඇය සඳහන් කරයි.මට මේ අවස්ථාව ලැබුණේ මයි විෂ් පදනම නිසා. ලෝක ප්‍රකට ගිටාර් වාදකයකු වන මාර්ටින් ටේලර් ගේ ප්‍රසංගයක් නෙළුම් පොකුණ රගහලේ පැවැත්වුණා. ඒ ප්‍රසංගයට ආරාධිත අමුත්තකු ලෙස සහභාගිවීමට මටත් අවස්ථාව ලැබුණා. මම ගියේ මගෙ අම්මා සමඟ. මේ අවස්ථාවට පිළිකා රෝගයෙන් පෙළෙන තවත් ළමයි ආවා. සුමනා නෙල්ලම්පිටිය මහත්මියත් එදා හිටියා.මේ අවස්ථාවේ වේදිකාවෙදි මගෙන් ඇහුවා මගෙ ප්‍රාර්ථනය මොකක්ද කියලා. මං කිව්වා මං ආසයි ජනාධිපතිතුමා හමුවී එතුමා සමඟ කථාකරන්න කියා .ඒත් මම හිතුවේ නැහැ මගෙ සිහිනය මේ තරම් ඉක්මනට සැබෑ වෙයි කියා. පසුගිය 28 වැනිදා අම්මටත් මටත් ජනාධිපතිතුමා හමුවීමට යාමට අවස්ථාව ලැබුණා. මට හරිම සතුටුයි. එතුමා මා සමඟ කථා කළා. මට පොත් ලබාදුන්නා. මට ජීවිතේ කවදාවත්ම ඒ මොහොත අමතක වෙන්නේ නැහැ.ඈ එකින් එක සිහින සැබෑකර ගන්නීය. රචනා ලිවීමේ දක්ෂ මනීෂා ජීවිතයේ අමතක නොවන දුක්බරම දවස ගැන ලියූ සටහනක් ඇගේ පොත් ගොනුවේ තිබී අපට හමුවිය. මේ එයින් බිඳකි.”මගේ තාත්තා මට හැමවෙලේම කියන්නේ දුවේ ඔයා හොඳට ඉගෙනගෙන නීතිඥවරියක් වෙන්න කියලයි. තාත්තාගේ තවත් බලාපොරොත්තුවක් වුණේ මම ශිෂ්‍යත්ව විභාගයෙන් ඉහළ ලකුණු ගනීවි කියලයි. ඒත් මගේ අවාසනාවකටදෝ මාව ලෙඩෙක් වුණේ. එදා තමයි තාත්තා ගොඩක්ම දුක්වුණු දවස. ඒත් තාත්තා කිව්වේ දුවේ ඔයා බයවෙන්න එපා. ඉක්මනින්ම සනීප වේවි කියලා. තාත්තා මම ගැන දිගින් දිගටම හිතන්න අරගෙන බව මට තේරුණේ මෑත කාලයේදී.ජනාධිපතිතුමා මුණගැසීම එකම අරමුණ කරගත් මනීෂා දියණියගේ කතාවතාත්තා මාවත් මගේ චූටි මල්ලිවත්, අම්මවත් මෙලොව හැරගියදා තමයි මට හිතට දරාගන්න බැරි වුණ මුල්ම දවසත් අමතක කරන්න බැරි දවසත්. තාත්තා නැති අඩුව එදාටත් වඩා මට අද දැනේ. මම උදේ හවස තාත්තා සිහිකර තාත්තාගේ බලාපොරොත්තුව ඉටුකරන්න ප්‍රාර්ථනය කරනව මගේ තාත්තා කොහේ හෝ ඉඳන් මා දිහා බලාගෙන සිටිනු ඇතැයි මම හැමවිටම සිතමි.”පුංචි දියණිය බාධක මතින් නැඟී සිටීමට සිතට එඩිගත්තේ එසේය.තම පාසලේ යහළු යෙහෙළියන්ගේ ආදරයත් ගුරුවර ගුරුවරියන්ගේ කරුණාවත් මත හැදෙන වැඩෙන දියණියගෙන් සමුගෙන ඒමට පෙර අපෙන් කළ පුංචි ආයාචනයකි මේ. ආදරණීය පාඨකයිනි කවදත් අන් දුකේදී පිහිටවන ඔබ මෙවර මේ සිඟිත්තිය ගේ ජීවිතයේ ආයාචනයට සවන් යොමනු ඇතැයි අපි උදක්ම බලාපොරොත්තු වෙමු.”මල්ලි ඉන්න නිසා මගෙ පාළුව නැති වෙලා යනවා. අද මම මෙහෙම ඉන්නේ මගෙ අම්මා නිසා. අම්මටයි, මල්ලිටයි, ආච්චිටයි මටයි ඉන්න අපිටම කියලා ලස්සන පුංචි ගෙයක් කවුරුහරි හදලා දෙනව නම් ඒක මට සතුටක්.”මනීෂා දියණිය ජීවත් වන්නේ අම්මාගේ දිරියෙනි. අම්මාත් ආච්චි අම්මාත් ජීවත් වන්නේ මේ දිරිය දියණියගේ නොසැලෙන සිතුවිලි මතය. සැබැවින්ම ඒ අම්මාට බාධක අතරින් තම පවුල ඉදිරියට රැගෙන යාමට මනීෂා චාමින්දි දියණිය ශක්තියකි. ධෛර්යයකි.ඇයට උදවු කරන්නකැමැති නම් 2429265 අමතන්න.ඉනෝකා සමරවික්‍රමඡායාරූප - සුදත් සිල්වාසුදම් ගුනසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af1203043</link>
    <topic>ජගත් මානව හිමිකම් කවුන්සලයේ රටවල් රැසක් ශ්‍රී ලංකාව ගැන කතා කරයි</topic>
    <author>දයා ඩී. ෆොන්සේකා</author>
    <content>ශ්‍රී ලංකාවට එරෙහි මානව හිමිකම් යෝජනාවලියක් ගෙන ඒමට ජගත් මානව හිමිකම් කවුන්සලය සූදානම් වෙද්දි එහි රටවල් 47 අතුරින් බොහෝ රටවල් දැන් ශ්‍රී ලංකාවට සහාය දීමට ඉදිරිපත්ව සිටී.තායිලන්ත විදේශ ඇමැති ආචාර්ය සුරංපොන්ග් ටොච්චක්චයිකූල් මහතා ශ්‍රී ලංකා නියෝජිත පිරිසේ නායක ඇමැති මහින්ද සමරසිංහ මහතාට පසු සමුළුව අමතමින් කියා සිටියේ තමන් ශ්‍රී ලංකාවට සහාය පළ කරන බවයි. විවේචන එල්ල නොකර ශ්‍රී ලංකාවේ උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක කළ යුතු ආකාරය පිළිබඳව සොයා බැලීම වැදගත් වන අතර ඒ වෙනුවෙන් ශ්‍රී ලංකා රජය දරන ප්‍රයත්නය අන්තර්ජාතික ප්‍රජාවගේ පැසසුමට ලක්විය යුතු බව ද ආචාර්ය සුරංපොන්ග් එහිදී අවධාරණය කළේය. අන්තර්ජාතික ප්‍රජාවගේ වගකීම එම යෝජනා ක්‍රියාත්මක කිරීම සඳහා සහයෝගය දීම බව තායිලන්තයේ අදහස විය.මේ අතර ජිනීවා සමුළුවේදී ශ්‍රී ලංකාවට තම උපරීම සහාය ලබා දෙන බව කියුබානු ජනාධිපති රාහුල් කස්ත්‍රෝ ගේ විශේෂ පණිවිඩයක් ගෙන ආ ශ්‍රී ලංකාවේ කියුබානු තානාපතිනී තර්ෂියා කස්ත්‍රෝ මහත්මිය පැවසුවාය.ශ්‍රී ලංකාවට එරෙහිව එල්ල කරනු ලබන අසත්‍ය මානව හිමිකම් කඩකිරීම් චෝදනා කියුබානු රජය ප්‍රතික්ෂේප කරන අතර ශ්‍රී ලංකාවට එදා මෙන්ම අදත් උපරීම සහාය දෙන බව කියුබානු තානාපතිනිය පැවසුවේ ඉදිකිරීම් ඉංජිනේරු නිවාස හා පොදු පහසුකම් අමාත්‍ය විමල් වීරවංශ මහතා හමුවූ අවස්ථාවේදීය.රුසියානු නියෝජ්‍ය විදේශ අමාත්‍ය ජෙනඩි ගැට්ලොව් මහතා ජිනීවා මානව හිමිකම් සමුළුව හමුවේ කියා සිටියේ මානව හිමිකම් යනු කාගේවත් බූදලයක් නොවන බවයි. යුරෝපා රටවල් බ්‍රිතාන්‍ය හා ඇමෙරිකාව මානව හිමිකම් රැකීම තමන්ට අවශ්‍ය පරිදි සිදුකරන අතර ඔවුන් රටවල් හොඳ හා නරක වශයෙන් හෝ ගුරුවරයා හා ශිෂ්‍යයා ලෙස වර්ග කරන බව ද රුසියානු නියෝජ්‍ය විදේශ ඇමැතිවරයා පැහැදිලි කළේය.ඔවුන්ට මානව හිමිකම් රැකීම පිළිබඳව ඔවුන්ගේම න්‍යාය පත්‍රයක් ඇති බව අවධාරණය කරන රුසියාව බටහිර රටවල හා ඇමෙරිකාව මානව හිමිකම් රැකීම පිළිබඳව ඒකාධිකාරයක් ගෙන යන බවට චෝදනා කෙළේය.එමෙන්ම මානව හිමිකම් රැකීම කිසිවකුට පාලනය කළ නොහැකි දෙයක් බව තමන් විශ්වාස කරන බව ද පැවසු රුසියානු නියෝජ්‍ය විදේශ ඇමැතිවරයා සන්නද්ධව රට රටවල අභ්‍යන්තර කටයුතුවලට සම්බන්ධ නොවන ලෙස ද ඇමෙරිකාවෙන් ඉල්ලා සිටියේය.දකුණු අපි‍්‍රකානු අන්තර්ජාතික සබඳතා හා සහයෝගීතා පිළිබඳ නියෝජ්‍ය ඇමැති මාරියස් ෆ‍්‍රාන්ස්මාන් ද ශ්‍රී ලංකාවට පක්ෂව කතා කළේය.සමහරු අන්තර්ජාතික වශයෙන් මානව හිමිකම් පිළිබඳ තත්ත්වයන් පිළිබඳව සලකන අයුරු ප්‍රශ්න සහගත බව ද සමහර බටහිර බලවතුන් තමන්ට පක්ෂ හා ප්‍රතිපක්ෂ රටවල මානව හිමිකම් රැකීම පිළිබඳව දෙවිදිහකට සලකන බවත් ජගත් මානව හිමිකම් කවුන්සලයේ යුතුකම වන්නේ එවැනි වෙනස්කම් නැවැත්වීමට කටයුතු කිරීම බවත් දකුණු අපි‍්‍රකාව අවධාරණය කළේය.බොට්ස්වානා රාජ්‍යයේ ආරක්ෂක ඇමැතිවරයා ද ශ්‍රී ලංකාවට සහාය පළ කරමින් කතා කළේය. ශ්‍රී ලංකාවේ සාමය නීතිය හා ජාතික සංහිඳියාව රැකගැනීමට ගනු ලබන උත්සාහය අගය කරන බවත් ශ්‍රී ලංකාව උගත් පාඩම් හා සංහිඳියා කොමිසමේ වාර්තා දිගටම ක්‍රියාත්මක කළ යුතු බවත් බොට්ස්වානා ආරක්ෂක ඇමැතිවරයා කීවේ සමුළුවේ 3 වැනි දිනය සමුළුව අමතමිනි.මේ අතර බ්‍රිතාන්‍යයේ විදෙස් කටයුතු හා පොදුරාජ්‍ය මණ්ඩලීය රාජ්‍ය අමාත්‍ය ජෙරමි බ්‍රවුන් මහතා ද ශ්‍රී ලංකාව තම උගත් පාඩම් හා ප්‍රතිසන්ධාන කොමිසමේ යෝජනා ක්‍රියාත්මක කිරීම තමන් අගය කරන බවත් අන්තර්ජාතික ප්‍රජාව ද ශ්‍රී ලංකාවෙන් ඉල්ලා සිටින්නේ එම යෝජනා ක්‍රියාත්මක කිරීම බවත් ජගත් මානව හිමිකම් කවුන්සලය අමතා කීය.තමන් උගත් පාඩම් හා සංහිඳියා කොමිසමේ නිර්දේශ ක්‍රියාත්මක කරන ලෙස ශ්‍රී ලංකාවෙන් ඉල්ලා සිටින්නේ හෘදයාංගමව බව ද ජෙරමි බ්‍රවුන් මහතා කීය.ඉන්දුනීසියාවේ විදේශ ඇමැති ආචාර්ය මාරටි නාට්ලේගාව් ශ්‍රී ලංකාවේ තත්ත්වය සතුටුදායක බවත් අභියෝග තිබුණත් ශ්‍රී ලංකාව දිරිගැන්වීම අන්තර්ජාතික ප්‍රජාවගේ යුතුකමක් බවත් ප්‍රකාශ කළේය.ශ්‍රී ලංකා රජයේ උගත් පාඩම් හා ප්‍රතිසංධාන කොමිසමේ යෝජනා මෙවැනි ගැටුම් සහිත රටවලට ආදර්ශයක් බව ප්‍රකාශ කළේ ඇමෙරිකානු කොංග්‍රස් මන්ත්‍රීවරුන් පිරිසකි. එම පිරිසේ නායකයා වූ ඇමෙරිකානු කොංග්‍රස් මන්ත්‍රී ජැක් කිංග්ස්ටන් පවසන්නේ ප්‍රතිසංධාන යෝජනා ඉතා යහපත් ඒවා බවත් එහි වැරැදි දේ නිවැරැදි කරන ලැබු අත්දැකීම් යහපතට යොදා ගන්නා නිර්දේශයන් එහි ඇතුළත් බව ද ඇමෙරිකානු කොංග්‍රස් මන්ත්‍රීවරු අවධාරණය කර සිටියහ.මේ අතර 1 වැනිදා සවස ජිනීවා මානව හිමිකම් සමුළුව ඇමැතීමට නියමිතව සිටි ඇමෙරිකානු සහකාර රාජ්‍ය ලේකම් මාරියෝ ඔටේරෝ මහත්මිය ගේ දේශනය අවලංගු කෙරිණ. ඊට හේතු වශයෙන් ඔවුන් සඳහන් කළේ ඇය පැමිණි ගුවන් යානය ප්‍රමාද වූ බවය. එහෙත් සමහර වාර්තාවලින් කියැවුණේ ආසියා රටවලින් ඇමෙරිකාව වෙත එල්ල වුණු විරෝධය ඊට හේතු වූ බවයි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af1203044</link>
    <topic>පේ‍්‍රමයේ පිහි පාර</topic>
    <author>සුභද්‍රා දේශපි‍්‍රය</author>
    <content>දුරකථන ඇමතුමෙන් සැකය ඇවිස්සෙයිඅතොරක් නැතුව ඒ මේ අත ගමන් ගන්නා රිය පෙළ අතුරින් මහරගම බලා පිටත් වන එකසිය තිස්අට බස් රථ නැවැතුම් පොළේ ඔහු රැඳී සිටියේය. බාහිර උපාධි පන්තිය නිමවා පැමිණි ඇය සෙමෙන් බස් නැවැතුම් පොළට පැමිණියාය. නැවැතුමේ කෙළවරක සිට ඇය දෙස බලා සිටිනා ඔහු ඇය දුටුවාය.මහරගම බලා පිටත්වන එකසිය තිස්අට බස් රථයකට දෙදෙනාම ගොඩ වූහ. බටහිර අහසේ හිරු ගිලෙමින් තිබිණි. රථ පෙළින් නැගෙන හඬත් කොන්දොස්තරගේ කෑ ගැසීමත් නිසා බස් රථය පුරා පැතිර ගියේ කන්දොස්කිරියාවකි. කෙළවර අසුනක වාඩි වී සිටි මොවුන් දෙදෙනා හැර සියල්ලෝම නුගේගොඩ මංසන්දියේදී බස් රථයෙන් බැස ගත්හ.ඇගේ ජංගම දුරකථනයට ඇමැතුමක් ලැබිණි. එම දුරකථන සංවාදය කෙළවර වීමත් සමඟ ඔහුගේ වාග් ප්‍රහාරය ඇය වෙත එල්ල විය. කතාව දුර දිග ගොස් එය අඩදබරයක් දක්වා වර්ධනය විය. කිසිවෙකු බස් රථය තුළ නොසිටි හෙයින් ඔවුන්ගේ අඩදබරයට අවසානයක් ද නොතිබිණි. එහෙත් ක්ෂණයකින් මෙම දබරයට තිත තබමින් ඔහු ඉනේ සඟවාගෙන සිටි පිහිය ගෙන ඇගේ බෙල්ල ප්‍රදේශයට එල්ල කළේය. පිහි පාර වැදීමත් සමඟ ඇය අසුනින් නැගිට නාවින්න ප්‍රදේශයේ දී බස් රථය නතර කර තිබු නැවතුම් පොළෙන් බැස ගත්තාය.එසැණින් ඇය පසුපස පැමිණි ඔහු බස් රථයෙන් බැස ඇය ලුහු බැන්දේය. ඉන්පසු පිට ප්‍රදේශයට එල්ල කළ පිහි පාරින් සමඟ පිහි තලය ඇගේ පිට ප්‍රදේශයේ රැඳිණි. පිහි මිට තරුණයාගේ අත රැඳුණේය. ඇය වහා කළුබෝවිල රෝහලට රැගෙන යාමට ප්‍රදේශවාසීහු උත්සුක වූහ. එතැනින් ඇය කොළඹ ජාතික රෝහලේ දැඩි සත්කාර ඒකකයට ඇතුළත් කෙරිණි.සරසවි සිසුවෙකු වන නුවන් බුද්ධික (23) මීට වසර කිහිපයකට පෙර ජයවර්ධනපුර විශ්ව විද්‍යාලයට ඇතුළත් විය. කලා අංශයෙන් උපාධිය හැදැරූ ඔහු වැඩි කාලයක් ගත වීමට මත්තෙන් දුරදිග නොසිතා රම්‍ය කුමාරි බණ්ඩාරිගොඩ (23) සමඟ ආදරය කරන්නට පෙළඹුණේය. පෙම්වතුන් ලෙස ඇසුරු කළ කෙටි කාලය තුළ ඔවුනොවුන්ගේ අදහස්වල නොගැළපීම් පිළිබඳව ඔවුන් දෙදෙනාට අවබෝධයක් නොතිබිණි. සරසවියේ කෙතරම් සිසුවියන් සිටිය ද නුවන්ගේ සිත රම්‍ය කුමාරිගේ දඟකාර දෙනෙත් ළඟ නතර විය.මේ විසල් ලෝකය දිනන්නට මුදල් නොමැතිව බැරි බව ඔහු දැන සිටියේය. හදවතේ රැඳුණු හීන සැබෑ කරගන්න ඔහු සරසවියට පා නැඟුවේය. එහෙත් පේ‍්‍රමයෙන් අන්ධ වී සිටි ඔහුට ඇය තමා ළඟට ගැනීමේ බලාපොරොත්තුව හදවතේ තෙරපෙමින් තිබිණි. උපාධියේ අවසන් වසර දක්වා පැමිණි ඔහු උපාධිය අවසන් කිරීමට පෙර 2010 වසරේදී ඇය සමඟ විවාහ විය. විවාහ වන විට රැකියාවක් නොතිබිය ද එය ඔවුන්ට ගැටලුවක් වූයේ නැත.මහරගම ප්‍රදේශයේ කුඩා කාමරයක ඔවුන්ගේ කැදැල්ල තැනූහ. එක්කළ අතැඟිලි ගිලිහී යාමට ගත වූයේ මාස තුනක් තරම් කෙටි කාලයකි. ඔහු හැරදා ඇය ගිය දින පටන් ඔහු ගත කළේ වේදනාකාරී ජීවිතයකි. ඇය ඇගේ ඇල්පිටියේ නිවසට ඔහු මඟ හැර ගියාය. ඉන් අනතුරුව ඔහුට විරුද්ධ දික්කසාද නඩුවක් ද පැවැරුවාය. එහෙත් ඇය ඔහු දමා ගිය ද ඇගේ ආදරය සොයමින් ඇය පිටුපස ලුහු බැන්දේය.අවිශ්වාසය නොගැළපීම් අතර වුවද ඔහු ඇයට පේ‍්‍රම කරන්නට ඇත. ඔහු ගොඩනැඟීමට වෙර දැරූ ජීවිතය බිම හෙළා පොඩි පට්ටම් කර ජීවිතේ පතුළටම රැඳුණු හීන බොඳ කර ඇය ඔහු මඟ හැර යාම ඔහුට වේදනාවක් වන්නට ඇත. මහරගම කුලියට ගත් කුලී කාමරයේදීත් ඇයට ලැබෙන දුරකථන ඇමැතුම් ඔහුට නොරිස්සුවේය. මත ගැටුම්වල මූලාරම්භය ඇරැඹුණේ එතැන් පටන් ය. ආදරණීය වදන් වෙනුවට වාග් ප්‍රහාර එල්ල වන්නට පටන් ගත්තේ ද දෙදෙනා අතර මත ගැටුම් ඇති වන්නට පටන් ගත්තේත් එතැන් සිටය.ඇය ඔහු හැරදා ගිය පසුව යළිත් ඇය මහරගම ඇගේ ඥාති නිවසකට පැමිණියේ කැලණිය විශ්ව විද්‍යාලයේ බාහිර උපාධියට අවශ්‍ය අමතර පන්ති සඳහා සහභාගි වීමටය. මහරගම ඇගේ ඥාති නිවසට නුවන් ඇය සොයා ගියේය. එක් අවස්ථාවක ඇගේ ඥාතින් විසින් නුවන්ට පහර දීමක් ද සිදුකර ඇත.දික්කසාද නඩුව පවරා තිබියදීත් ඇය යළිත් ස්වාමි පුරුෂයා වන නුවන් සමඟ ඇසුර ආරම්භ කර තිබිණි. බිඳ වැටුණු ආදරය වියවුල් මැදින් වුවද යළි දළු දමා වැඩෙන්නට විය. බාහිර උපාධි පාඨමාලාව සඳහා අවශ්‍ය අමතර පන්තිවලට සහභාගි වන ඇය හමුවීමට ඔහු සමහර දිනයන්හි පන්ති අවසන් වන වේලාවන්වලදී දළුගමට ගියේය.ඇගේ දුරකථනයට නිරන්තර ලැබෙන ඇමැතුම් ඔහුගේ හිතට නිරන්තර වද දෙන්නට විය. බිඳුණු ආදරය යළි ගොඩනැඟුණ ද නිරන්තර වියවුල් මැදින් ගලාගෙන යන්නට විය. ඔහු ඇයට බලපෑම් තර්ජන බැණ වැදීම් නිරන්තර කරන්නට ඇත. ඔහුගේ බලපෑම් තර්ජනවලින් ඇය පීඩා විඳින්නට ඇත. සැකය සහ අවිශ්වාසය රජයන්නට පටන් ගත් දින සිට වෛරය කිටි කිටියේ ඔහුගේ හිත තුළ තෙරපෙන්නට විය.පසුගිය සතියේ දිනක ඇය සුපුරුදු පරිදි බාහිර උපාධි පන්තියට සහභාගි වීමට ගියාය. දළුගම පන්තිය අවසන් වන වේලාව ආසන්න වීමට පෙර ඇය මුණ ගැසීමට නුවන් බස් නැවතුම් පොළට ආවේය. පිටකොටුවෙන් බස් රථයෙන් බැස ගත් නුවන් කඩිනමින් පදික වේදිකාව දිගේ ගමන් කළේය. එක්තරා කඩයක් අසල නැවතුණි. ඔහු රුපියල් හතළිහක් වටිනා පිහියක් මිලදී ගත්තේය. එය හීන්සීරුවේ ඉනේ රඳවා ගත් ඔහු ඇය හමුවීමට ගියේය.සුපුරුදු පරිදි මහරගම බලා ධාවනය වන එකසිය තිස්අට බස් රථයකට ඔවුහු ගොඩ වූහ. මහරගම දක්වා ගමන් කරන බස් රථයේ මඟීහු නුගේගොඩ බස් නැවැතුම් පොළේදී බස් රථයේ බැස අවසන් වී සිටියහ. බස් රථය තුළ ඉතිරි වී සිටියේ නුවන් සහ රම්‍යා කුමාරි පමණි. හදිසියේ රම්‍ය කුමාරිගේ ජංගම දුරකථනයට පැමිණි දුරකථන ඇමැතුමක් මුල්කරගෙන බස් රථය තුළ දෙදෙනා අතර බහින් බස්වීමක් ඇරැඹිණි. මේ බහින් බස්වීම නාවින්න ප්‍රදේශයට ළඟා වන විට අඩදබරයක් දක්වා දුරදිග ගියේය.නුගේගොඩ මංසන්දියෙන් බස් රථයේ සිටි සියලුම මඟින් බැස ගත් හෙයින් මොවුන් දෙදෙනාට නිදහසේ තම තමන්ගේ වාග් ප්‍රහාර එල්ල කර ගැනීමටත් අඩදබර කර ගැනීමටත් අවකාශ ලැබිණි. ඒ වන විටත් නීතියෙන් වෙන් වී නොසිටි රම්‍ය කුමාරි නුවන්ගේ නීත්‍යනුකූල බිරියයි. ඇයට ලැබෙන දුරකථන ඇමැතුම් පිළිබඳව නුවන් සිටියේ නොරිස්සුම් ස්වභාවයකිනි. හිස් බස් රථයේ සෑම අහුමුල්ලක් දෙසම දෙනෙත් හැරවූ නුවන් හදවත ඇතුළේ කිටි කිටියේ තෙරපෙමින් තිබු වෛරය ගින්නක් මෙන් දැවෙමින් තිබිණි. නලියමින් තිබු වෛරය තවදුරටත් සඟවා තබා ගැනීමට නොහැකි විය.ඔහු එකවරම ඉනෙහි රඳවා ගෙන තිබු පිහිය අතට ගත්තේය. ඇසිල්ලකින් ඇගේ ගෙලට යොමුකළ පිහි පහරින් ඇය අඩපණ විය. එහෙත් ඔහුගෙන් බේරී පලා යෑමට ඇය බස් රථය නවතා තිබු නාවින්න ප්‍රදේශයේ නැවතුමකින් බැස දිව්වාය. එහෙත් එසැණින් නුවන් ද බස් රථයෙන් බැස ඇය පසුපස පැන්නුවේය. ඇගේ උත්සාහය නිරර්ථක කරමින් යළිත් පිට ප්‍රදේශයට එල්ල කර පිහි පාරින් පිහියා තලය ඇගේ පිටේ රැඳිණි. ඇය රෝහලට වහා වහා රැගෙන යාමට අවට පිරිස් යුහුසුලු විය.කළුබෝවිල රෝහලෙන් ඇය කොළඹ ජාතික රෝහලට මාරුකර යැවීය. පිහියේ මිට සමඟ ඔහු මහරගම පොලිස් අත්අඩංගුවට පත්විය. මහරගම පොලිස් ස්ථානයේ ප්‍රධාන පොලිස් පරීක්ෂක අනුරාධ මහින්දසිරි මහතාත් අපරාධ විමර්ශන අංශයේ ස්ථානාධිපති පොලිස් පරීක්ෂක අශෝක රණබාහු මහතා ඇතුළු පිරිසත් මේ සම්බන්ධව පරීක්ෂණ කටයුතු මෙහෙයවති.දහසක් පැතුම් පොදි බැඳන් සරසවියට පැමිණ අහිංසක පැතුම් ඉටුකර ගැනීමට වෙර දැරූ ඔහුත් ඇයත් දුරදිග නොහිතා ආදරයක පැටලිණි. තමන්ට කියා කිසිදු ආර්ථික ශක්තියක් නොමැති ඔවුන් අධ්‍යාපනය ලබන කාලයේදීම අනුන්ගේ කුලී නිවසක කූඩු තැනූහ. ඔහු හැරදා ඇය යළිත් ගමට ගියාය. ඔහු බිඳ වැටුණු ආදරය ළඟ නොසැලී සරසවි අධ්‍යාපනය ලැබුවේය.එහෙත් ඇය යළිත් ඔහුට මුණ ගැසුණේය. යළිත් ආදරය අලුත් විය. පෙර මෙන්ම ඇයත් ඔහුත් ගැටුම් ඇති කරගත්හ. මඟ හැර දමා ගිය ඇගේ ආදරය යළි ලැබුණ ද එම ආදරය සොයා ඇය පසුපස ලුහුබැන්ද ද ඇයගෙන් ඔහු සෙවු ආදරය ඔහුට ලැබුණේ නැත. ඔහුගේ වියවුල් ජීවිතය තුළ අධ්‍යාපනය ද දිනෙන් දින කඩාකප්පල් වන්නට විය. ඔහුගේ බලපෑම් හා තර්ජනවලින් ඇයත් පීඩා විඳිමින් සිටියාය.එක්වරක් පළුදු වී ගිය ආදරය පිළිබඳව ඔහු අහස උසට බලාපොරොත්තු තබා ගන්නට ඇත. ඒ වන විටත් ඔවුන්ගේ ජීවිතවලට සැකය නමැති විෂබීජය ඇතුළු වී තිබිණි. ක්‍රමයෙන් ඇය පිළිබඳ වැඩිදුර සොයන්නටත් බලපෑම් කරන්නටත් ඔහු පෙළඹුණේය. ඇය ඒ තර්ජන සහ බලපෑම්වලට අකමැති වන්නට ඇත.ඔහුගේ හදවතට වෛරය ඇතුළු විය.ඔහු ජීවිතේ බලාපොරොත්තු වූ පේ‍්‍රමය අවසානයේ වෛරයක් බවට පෙරළි සියල්ල ඛේදනීය අවසානයකින් නිමා විය. තව කෙනෙකුන්ගේ ජීවිතේට එබිකම් කොට ජීවිතේ විඳීමට හැකි නමුත් ඒ ජීවිතේ උදුරා ගැනීමට අපට හැකියාවක් නැත.වරද කාගේ අත වුවද තව කෙනෙකුන්ගේ මරණිය තුවාල සිදු කිරීමට කිසිවෙකුට අයිතියක් නැත.පොලිස් පරීක්ෂණ ඇසුරිනි.සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af1203045</link>
    <topic>“මම මාවිල්ආරු ගියේ අහිංසක මිනිස්සු වෙනුවෙන්”</topic>
    <author>සටහන හා ඡායාරූප ටිරෝනි වෑවලගේ</author>
    <content>මාවිල්ආරු සටනට නායකත්වය දුන්ලුතිනන් කර්නල් විපුල ඉහළගේමාවිල්ආරු සොරොව් දොරටුව වැසුණේය. අවට ගම් වාසීන්ගේ ජීවිත ඉරි තලන්නට විය. බීමට දිය පොදක් ඉතිරි වූයේ නැත. එපමණක් ද? අස්වනු නෙළීමට ආසන්නව කිරි වැදී පැවති කුඹුරු අක්කර පහළොස් දහසක් ඇස් පනා පිටම වියළෙන්නට විය. ඉඳින් තවත් බලා සිටිය හැකි ද? නැත. එසේ සිටිය නොහැකිය. ත්‍රස්තවාදයේ අතින් නවතා දැමුණු දිය පහර ප්‍රජාතන්ත්‍රවාදයේ නාමයෙන් යළි ගලා යාමට සැලැස්විය යුතුමය. බලධාරීහු අණ දුන්නෝය. ඔව්. මේ ඔහුගේ හෝරාවයි. කවදත් ත්‍රස්තවාදයට එරෙහිව තම අත දැරු අවිය මෙවර ඔහු ඉමහත් අධිෂ්ඨානයෙන් වැලඳ ගත්තේය.“මාවිල්ආරු ගන්නවනම් ඒ මම තමයි.”ඔහු එක හිතින් හිතා ගත්තේ ය. එතැන් සිට අප දන්නේ විශේෂ බළකාය පෙරටුව ශ්‍රී ලංකා යුද්ධ හමුදාව සටන් වැදුණු බවත්, මාවිල්ආරු සොරොව්ව යළි විවෘත වූ බවත් පමණි. එහෙත් ඒ වාක්‍ය දෙකෙන් පැවසුණු මහා කතාවේ අතරමැද සිදුවූ සිදුවීම් බොහෝය. ඒ සිදුවීම් ලෙයින්, දහදියෙන් අවසන ජයග්‍රහණයෙන් සනිටුහන් වන්නේය. ඔහු මා අභියස හිඳිමින් නිහඬතාව බිඳින්නේය. ඉදින්, මම ඒ සිදුවීම් මෙසේ සටහන් කරමි. සැබවින්ම ලෙයින්, දහදියෙන් දිනු ඒ ජයග්‍රහණ අප හදවත්වල ද මේ සමඟින් සටහන් විය යුතුමය.“ඒ 2006 ජුලි මාසේ. මාවිල්ආරුවල අර්බුදයක් තියනවා කියලා මුළු රටම වගේ අපිත් දැනගෙන හිටියා. ත්‍රස්තවාදීන් මොනවා කළත් අපි යුද මෙහෙයුම් කළේ නැහැ. පුහුණුවීම් කටයුතුවල නිරත වුණා. මම හිටියේ වව්නියාවේ. පළමුවන විශේෂ බළකායේ අණ දෙන නිලධාරියා වශයෙන්.”“එක් අවස්ථාවකදී මට මගේ උසස් නිලධාරියාගෙන් ඇමතුමක් ලැබුණා. ඔහු මේජර් ජනරාල් ප්‍රසන්න සිල්වා. එවකට ඔහු කර්නල් නිලයේ. ඔහු මට කිව්වා ‘මාවිල්ආරු ගන්න’ කියලා.”“මාවිල්ආරු අල්ලපු කොල්ලො ටික හරිම විශිෂ්ටයෝ”ඔහු කතාව මොහොතකට නවතයි. එහෙත් ඒ මොහොතකට පමණි. යළිත් ඔහු මනසින් මාවිල්ආරු සටනට අවතීර්ණ වේ. එහෙත් මම මොහොතකට නවතිමි. ඒ දැන් මේ යුද වීරයා ඔබට හඳුන්වා දිය යුතු වන නිසාවෙනි. ඔහු ලුතිනන් කර්නල් විපුල ඉහළගේ නම් වන්නේය. එදා මේජර්වරයකු ලෙස මාවිල්ආරු යුද බිමේ සිටිමින් සටනට නායකත්වය දුන්නේත්, අණ දුන්නේත් අවසන එම සටන ජයග්‍රහණය කරා මෙහෙයවූයේත් ඔහුය. මා එසේ පැවසුව ද මෙය සාමූහිකත්වය මත ලියවුණු ජයග්‍රහණයක් බව ඔහු නිතරම මට සිහිපත් කරයි. එය එසේ ය. මම තර්ක විරහිතව ඒ බව පිළිගනිමි. එහෙත් දෙයක් වේ නම් යම්, සුදුස්සාටම අයිති විය යුත්තා සේ මාවිල්ආරු ජයග්‍රහණයේ යම් කිසි කොටසක් ඔහුට ද හිමි වන බව සිතමි. ඉදින්, විපුල වව්නියාවේ සිට මාවිල්ආරු කරා යන්නේය.“දිනය හරියටම මතක නෑ. ඒත් හවස් වරුවක් කියලා මතකයි. මම මාවිල්ආරුවලට ගියා. තනියම. සිවිල් ඇඳුමින්. මග දිගට අපේ හමුදා භටයින් රඳවලා හිටියා. ඒත් ගම්මුන් හරිම කළකිරීමකින්, දුකෙන් ඉන්නවා මම දැක්කා. ඔවුන්ගේ මුහුණුවල තිබුණේ හරිම අසරණකමක්. මම හිතාගත්තා මේ මිනිස්සු වෙනුවෙන් පුළුවන් උපරීම දේ මම කරනවා කියලා.”රාත්‍රිය බෝ වුවද මාවිල්ආරු සොරොව්වේ ආසන්නයටම යාමට විපුලට ඕනෑ වේ. එහෙත් එහි සිටි සෙසු හමුදා සාමාජිකයන් විශේෂ බළකායෙන් පැමිණි මේ විශිෂ්ටයා අවේලාවේ එහි යාම වළකයි. දෛවය ඔහු මාවිල්ආරු ජයග්‍රහණය වෙනුවෙන්ම රැක ගත්තා විය හැකිය. ඔහු තීරණය අත්හැර විනාඩි කිහිපයකට පසු ඔහු ගමන් කිරීමට නියමිතව තිබු මාර්ගයේ බෝම්බයක් පුපුරා යයි. ඒ හේතුවෙන් බස් රථයක ගමන් කරමින් සිටි හමුදා සෙබළුන් දහනව දෙනෙක් මිය යති. භූමියේ වාතාවරණය මැනවින් අවබෝධ කර ගන්නා විපුල තම භට කණ්ඩායම් මාවිල්ආරු වෙත ගෙන්වා ගනී.“සතියක් විතර යනකල් අපි පොඩි පොඩි ක්‍රියාන්විතවල නිරත වුණා. එතනදී අපි මූලිකත්වය දුන්නේ සතුරාගේ හැකියාව, යුද ශක්තිය වැනි කරුණු අධ්‍යයනය කරන්න. හැබැයි ඉඩක් ලැබුණු හැම අවස්ථාවකදීම සතුරාට ප්‍රහාර එල්ල කරන්නත් අපි පසුබට වුණේ නැහැ. ඒ අනුව සටන පටන් ගන්න කලින්ම සතුරන් හැට දෙකක් වගේ ප්‍රමාණයක් මරා දමන්නත් අපට පුළුවන්කම ලැබුණා. පළමුවැනි විශේෂ බළකායට අමතරව අට වැනි ගැමුණු හේවා බළඇණියත්, හයවැනි විජයබාහු පාබල රෙජිමේන්තුවත් මේ සටනට එක් වුණා. මට තිබුණේ මේ සියලු දෙනා මෙහෙයවමින් සටන ජයග්‍රහණය කරා යොමු කරන්න. දෙවැනි විශේෂ බළකාය අපේ සහායට ඇවිත් සතුරාගේ අවධානය වෙනත් පැතිවලට යොමු කරන්න ක්‍රියා කළා. තුන් වැනි විශේෂ බළකායත් යුද ටැංකි, කාලතුවක්කු ඇතුළු තවත් බොහෝ අංශවල සහාය අපට මේ වෙනුවෙන් ලැබුණු බව නම් කියන්නම ඕනේ.“දින කීපයක් මේ විදිහට සතුරා පරීක්ෂා කරමින් ඉඳලා මම තේරුම් ගත්තා මාවිල්ආරු අපට අල්ලා ගන්න පුළුවන් කියලා. විශේෂ බළකායේ අපේ සොල්දාදුවන්ගේ කැපවීම ගැන මට උපරීම විශ්වාසයක් තිබුණා. ඒ වගේම ඔවුන් සමඟ සටන් කරන්නට ලැබීම නිසා සෙසු රෙජිමේන්තුවල සොල්දාදුවන් හිටියේ ගොඩක් ධෛර්යවත් වෙලා. නමුත් මාවිල්ආරු සොරොව්වේ පිහිටීම නම් අපට වාසිදායක තත්ත්වයක තිබුණේ නැහැ. සොරොව්ව වසා දැමීම නිසා එක තැන රැඳුණු ජලය එක් පසෙකත් ඉදිරියෙන් විශාල වගුරු බිමත්, වෙරුගල් ආරුවත් අපට ගෙන දුන්නේ අවාසියක්. මේ නිසා අපට සතුරාට පහර එල්ල කිරීමට තිබුණේ දකුණු ප්‍රදේශයෙන් පමණයි. මම උපක්‍රමශීලීව වගුරු බිමේ තැන තැන සෙබළුන් රැඳෙව්වා. ඒ අගෝස්තු අටවැනිදා. පාන්දර තුනයි හතළිස්පහට අපි සතුරාට ප්‍රහාර එල්ල කරන්න පටන් ගත්තා.”එතැන් සිට ඔහු උත්සාහ දැරුයේ යුදබිමක සොබාව වචනයෙන් පවසන්නටය. එය පහසු දෙයක් නොවේ. යුද්ධ කරනවා වැනි ම වැඩකි. කෙසේ වුවද විපුල පැය දෙකක් ඇතුළත මාවිල්ආරු සොරොව්ව ත්‍රස්තයන්ගෙන් නිදහස් කර ගත්තේය. විශේෂත්වය වන්නේ ඒ මුළු කාලය පුරාම ඔහු තම සෙබළුන්ට අණ දෙමින් ඔවුන් සම¼ඟ යුද බිමේම රැඳී සිටීමයි. හිමිදිරියේ සොරොව්ව අල්ලාගත් විපුල ඇතුළු භට පිරිස දින කිහිපයක්ම සතුරා හඹා ගියෝය. අටවැනි සිංහ රෙජිමේන්තුව ද එයට ඔහුට සහාය ලබා දුනි. උදෑසන නවය වන විට ඔවුන් අතින් යළි විවෘත වුණු මාවිල්ආරු සොරොව්වේ ජලය නිදහසේ ගලා ගියේය.මාවිල්ආරු ජයග්‍රහණය එසේ සඳහන් කළ ද සඳහන් නොකළ දේ ද බොහෝය. සියල්ල සඳහන් කිරීමට නම් පොතක් ලියන්නට අවශ්‍ය වනු ඇත. සිදුවීම මා සමඟ පවසන විපුලට ද එය එසේම සිතෙන්නට ඇත. මට එසේ සිතුණේ කථාව අතරමැදට ඔහු බොහෝ දේ පවසන නිසාය. තම සටන් සගයන් ගැන, සෙබළුන්ගේ ධෛර්යසම්පන්න ප්‍රහාර ගැන, නිර්භීතකම ගැන මෙන්ම විශේෂ බළකාය ගැන පුරසාරම් ද ඔහු නොඅඩුව පවසන්නේය. එහෙත් ඒ සමස්තය නම් නොවේමය. සාරාංශයක් පමණි. මට ද සාරාංශයක් සටහන් කිරීමට සිදුවී ඇති සේය.“සටන ගැන නම් වචනයෙන් කියන්න අමාරුයි. විශේෂ බළකායේ අපේ කොල්ලෝ පුදුම විදිහට ඉදිරියට ආවේ. නම් විදිහට කියනවානම් හැමෝගෙම නම් කියන්න ඕනේ. මට මතකයි ලුතිනන් අජිත් ගමගේ. මම ඔහු ගැන විතරක් විශේෂයෙන් කියන්නම්. මොකද ඔහු ඉතාම ධෛර්යසම්පන්න සෙබළෙක් ලෙස ක්‍රියා කරපු නිසා. මාවිල්ආරු සටනේදී මම ඔහුට දුන් කාර්යභාරය ඉටු කළා. ඔහු ඒ බව මට සටන අතරතුරදී දැන්වූවා. කාර්යභාරය ඉටු කළත් ඔහු තම කණ්ඩායමත් එක්ක දිගටම සටනේ ඉන්න තමයි කැමති වුණේ. ඔහු ඒකට මගෙන් අවසර ඉල්ලුවා. මට පුදුමයකුත් සතුටකුත් දැනුණා. මේ වගේ කොල්ලන් ඉන්නකල් යුද්දේ දිනන එක අපට අභියෝගයක් නෙමෙයි කියලා මට හිතුණා. ඒ සිතුවිල්ල හරි. ඔහු අපිත් එක්ක සම්පූර්ණ මානුෂිය මෙහෙයුම පුරාවටම හිටියා. නමුත් පුදුමාතලන්වලදී ඔහු අපෙන් සමු ගත්තා.”සංවේදී සිදුවීමක් සිහිපත් කරන ඔහු ශෝකී ඉරියව් පළ කරතැයි මම සිතුවෙමි. නැත. ඔහු පෙර සේමය. යුදබිම ඇතැම් විට ඔහු සංවේදී සීමාවෙන් ඔබ්බට ගෙන යන්නට ඇත. නැතහොත් හැඟීම් ප්‍රකාශනය නුහුරු වනවා ද විය හැකිය. රණ ශූරයකු කඳුළට සුසුමට යට නොවනු ඇත. එහෙත් ඔහු රණ ශූරයකු පමණක්ම ද? රණ ශූරයකු තුළ සාමාන්‍ය මිනිසකු ජිවත් නොවන්නේ ද? ඔහු යළිත් යුද බිම වෙත මතකය ගෙන යයි.“මාවිල්ආරුවලින් පස්සේ නායකත්වයේ අවධානය යොමු වුණේ සාම්පූර්වලට. සාම්පූර්වල කොටි ක්‍රියාකාරකම් කාලයක ඉඳලා හමුදාවට ඉසරදයක් වෙලා තිබුණේ. සාම්පූර් අත්පත් කරගත්තොත් නැඟෙනහිර ත්‍රස්ත බලය සියයට හතළිහකින් පහත වැටෙන බව අපි දැනගෙන හිටියා. ආසන්නයේම තවත් සටනකට එළඹෙන්න අපේ කිසිම අකමැත්තක් තිබුණේ නැහැ. මොකද අපි මානසිකව ඉතා ඉහළ මට්ටමක හිටියේ. භෞතිකව ගත්තත් අපිට අන් කවරදාකටත් වඩා පහසුකම් ලැබුණා. ඒ අනුව මට අණ ලැබුණා සාම්පූර් අල්ලන්න.”විපුල යළිත් නිරීක්ෂකයකු වන්නේ ය. සාම්පූර් සටන ඇරැඹීමට පෙර ත්‍රස්තයන් ගේ ඇසින් ගැලවී ඔහු භූමිය නිරීක්ෂණය කරන්නේ ය. සාම්පූර් නගරය පිහිටා ඇති භූමිය තුඩුවක හැඩය ගන්නේ ය. එනම් ගොඩබිම මුහුද දෙසට නෙරා ගොස් ය. එසේ නෙරා ගොස් ඇති භූමිය දෙපසින් මුහුද හා සම්බන්ධ කරමින් අඩි පහළවක් පමණ පළල ඇළක් ගලා යයි. එහි ගැඹුර ද එපමණටම ඇත. තරණය පහසු නැත. කිඹුලන් ද සිටී. භූමිය නිරීක්ෂණයෙන් විපුල එක් දෙයක් පැහැදිලිව තේරුම් ගත්තේ ය. ඒ මෙම ඇළ සතුරාට රහසින් තරණය කර ගත හැකි නම් සටන ජයග්‍රහණය නියත බවයි. එහෙත් තමා එසේ තීරණය කළ බව ඔහු කිසිසේත්ම සතුරාට දැන ගන්නට ඉඩ තැබුවේ නැත.“අපි සටන පටන් ගන්න කලින් සතුරන්ව නොයෙක් විදිහට රැවැට්ටුවා. උදාහරණයක් විදිහට අපි මුහුදෙන් ඇවිත් පහර එල්ල කරන්න ලෑස්ති වෙනවා වගේ තේරෙන්න ඉඩ ඇරියා. ඒත් අපි මූලිකව සැලසුම් කළේ ඇළ තරණය කරන්න. සියල්ල සූදානම් කරලා දවසක පාන්දර එකයි දහයට අපේ සෙබළුන් ඇළ හරහා එගොඩට යවන්න පටන් ගත්තා. මුලින්ම යැව්වේ විශේෂ බළකා සෙබළුන්. අට දෙනෙක් ගේ කණ්ඩායමක් ඇළ තරණය කරලා එගොඩට ගියා. ඊට පස්සේ අපි හැදුවා බැරල් දාලා පොඩි පාරුවක්.දැන් මේකේ සෙබළු දාගෙන එගොඩට අදිනවා. කොටි දන්නේ නෑ අපි මොකද කරන්නේ කියලා. නමුත් හදිස්සියේ ඔවුන්ට වැටහුණා අපි හොරෙන්ම ඇළ තරණය කරන බව. සටන පටන් ගත්තා.”විපුල ගේ තීරණය නිවැරැදි විය. ඒ වන විටත් ඇළ හරහා ගොස් සිටියේ කිහිප දෙනෙක් පමණක් වුවද තවත් සෙබළුන් පැමිණෙන තෙක් සටන ගෙන යාමට ඔවුහු සමත් වූහ. විශේෂ බළකා සෙබළුන් ඉහළින්ම තබා කතා කරන ඔහු සාම්පූර් සටනට සහය දුන් හයවැනි විජයබාහු පාබල රෙජිමේන්තුව, අටවැනි සිංහ රෙජිමේන්තුව, කාලතුවක්කු රෙජිමේන්තුව සහ සන්නාහ සන්නද්ධ බළකාය ගැන ද අනිවාර්යයෙන් සඳහන්කරන මෙන් ඉල්ලා සිටී. මේ සියලු යුද බලය හමුවේ දින හතක ඇවෑමෙන් සාම්පූර් නගර මධ්‍යයේ ද සිංහ කොඩිය ළෙල දෙන්නේය. හරියටම කියන්නේ නම් ඒ 2006 සැප්තැම්බර් 04 වැනි දිනයි. එහෙත් මානුෂිය මෙහෙයුමේ විපුල ඉහළගේ දායකත්වය එතනින් නවතින්නේ නැත. ජල බිඳක් අහිමිව කඳුළු සැලුවන්ගේ අයිතිවාසිකම් වෙනුවෙන් සටනට පිවිසි ඔහු මුලතිව් සයුරු තීරයේ අවසන් ත්‍රස්තයා මරු වැළඳ ගන්නා තෙක්ම සටන් බිමේ තම දහදිය වගුරන්නේය. එපමණක් ද නොවේ. වසර විසි තුනක හමුදා ජීවිතයේ ඔහු දායකත්වය ලබා දී ඇති සටන් බොහෝ ය. හෙලිකොප්ටර් මඟින් ගොස් මුලතිව් හමුදා කඳවුරේ සිරවූ සහෝදර හමුදා භට පිරිස් බේරා ගැනීමට දින හතක් පුරා විශේෂ බළකාය දැරු උත්සාහයට ඔහු ප්‍රබල ලෙස දායකත්වය ලබා දුන්නේය. මේ සටන් අතරතුර යුද හමුදා අණ හා මාණ්ඩලික විද්‍යාලයේ උපාධියත්, කොතලාවල ආරක්ෂක විශ්ව විද්‍යාලයයේ කළමනාකරණ පශ්චාත් උපාධියත්, කොළඹ විශ්ව විද්‍යාලයයේ සංවර්ධන අධ්‍යයනය පශ්චාත් උපාධියත් සම්පූර්ණ කිරීමට කම්මැළි නැතිව පාඩම් කිරීමට ද විපුල ක්‍රියා කළේය. හමුදා ජීවිතයේදී එසේ වුවද පාසල් අවදියේදී නම් ඔහු එසේ කළ බවක් පෙනෙන්නට නැත. මා එසේ පවසන්නේ උසස් පෙළින් පසුව හමුදාවට බැඳීමේ දැඩි ආශාව මත ඔහු ක්‍රියා කළ බව පවසන හෙයිනි.“දැන් පදිංචිය කොට්ටාවේ වුණත් මගේ උපන් ගම හෝමාගම. උසස් අධ්‍යාපනය ලැබුවේ හෝමාගම මධ්‍ය මහා විද්‍යාලයෙන්. ඉස්කෝලෙ ඉන්න කාලේ ඉඳලා හමුදාවට බැඳෙන්න ආසාවෙන් හිටියෙ. ශිෂ්‍ය භට ක්‍රියාකාරකම් පාසලේදී මගේ පි‍්‍රයතම විෂය.”ඩේවිඩ් තාරුකාරත්න පියාත්, සිමෝනා තාරුකාරත්න මවත් තම පුතණුවන් හමුදාවට බැඳෙනවාට අකමැති වූ බව විපුල සිහිපත් කරයි. එහෙත් ඒ සමඟම ඔහුගේ මුහුණට නැඟෙන්නේ සිනහවකි.“මම පස්සේ තාත්තව කැමති කරගත්තා.”ස්වර්ණා තාරුකාරත්න ඔහුගේ සොහොයුරිය මුල සිටම වෙනස් මතයක හිඳිමින් තම තීරණයට සහයෝගය දැක්වූ බව විපුල සඳහන් කරයි. කෙසේ වුවද බඳවා ගැනීම් අංක 23 යටතේ 1989 දී දියතලාව පුහුණු පාසලට ගිය ඔහු 1991 වසරේදී ඉන් නික්මෙන්නේ දෙවන ලුතිනන්වරයකු වශයෙනි. එහෙත් ඒ සමඟින්ම විශේෂ බළකායේ මාස දහයක පුහුණුවට ඔහු එක්වන්නේ ස්වේච්ඡාවෙනි.“මම විශේෂ බළකායට එක්වුණේ ඉතාම කැමැත්තෙන්. පුහුණුවීම් කළේ මාදුරුඔය විශේෂ බළකා පුහුණු පාසලේ. පුහුණුව සාමාන්‍ය පුහුණුවක් වගේ නෙමෙයි. ශාරීරිකවත්, මානසිකවත් හරිම අභියෝගාත්මකයි. ඒත් ඒ පුහුණුවෙන් පස්සේ බිහි වෙන්නේ හැම අතින්ම දක්ෂ උසස් මිනිහෙක්. විශේෂ බළකා සෙබළා හැම අතින්ම විශේෂයි. ඒ වගේම ඔවුන් යුදබිමේදී රට වෙනුවෙන් කරන සේවය අප්‍රමාණයි. අපේ එක් විශේෂ බළකා සෙබළකුට පහසුවෙන්ම සතුරන් තුන් දෙනෙක් සමඟ එකවර සටන් කරන්න පුළුවන්. ඒ එක උදාහරණයක් විතරයි.”ඔහු ඉතා අභිමානයෙන් යුක්තව වචන හසුරුවයි. ඉතිහාසය විමසීමේදී පෙනී යන්නේ විපුලගේ හමුදා ජීවිතය විශේෂ බළකායේ ක්‍රියාකාරකම් සමඟ වෙලී පිරී පැතිරී ගොස් ඇති බවයි. ප්‍රහාරක ධාවන පැදි බලඝනයේ අණදෙන නිලධාරියා ලෙස, පළමුවන විශේෂ බළකායේ අණදෙන නිලධාරියා ලෙස මෙන්ම දෙවැනි විශේෂ බළකායේ අණදෙන නිලධාරියා ලෙස ද සේවය කිරීමේ අවස්ථා ඔහුට හිමි වී තිබේ. යුද්ධය අවසාන වීමෙන් පසු පදවිය විශේෂ බළකා පාසලේ සේනා විධායක ලෙස ක්‍රියා කළ විපුල 2011 ජනවාරි මස සිට යුද හමුදා මූලස්ථානයේ පුහුණු අධ්‍යක්ෂ මණ්ඩලයේ මාණ්ඩලික නිලධාරියකු ලෙස සේවය කරන්නේය. යුද්ධ කිරීම යනු සරල සුන්දර දෙයක් නොවේ. එහෙත් තම ජීවිතය කටුකත්වයටම බැර නොකරන විපුල ඉහළගේ ඉඩ ලැබෙන සෑම මොහොතකම විවේකය ආදරණීය බිරිය, පුතණුවන් සහ දියණිය සමඟ ගත කරන්නේය.ත්‍රස්තවාදය හේතුවෙන් පීඩාවට පත් අසරණ ජනතාව වෙනුවෙන් අවි අතට ගෙන සටන් වැදීමට තරම් මහා හිතක් ඇති මේ මිනිසා ඉඩ ලැබෙන සැණින් දූ දරුවන් ඇසුරේ ජීවිතය විඳින්නේය. සැබවින්ම ඔහු තුළ වෙසෙන සාමාන්‍ය මිනිසා හමුදා නිලධාරියාට වඩා සරලය. සුන්දරය. එහෙත් ඒ සමඟම මම මෙසේ සිතමි. සිය දහසක් අහිංසක ජනතාවගේ ජීවිත වෙනුවෙන් තම තරුණ කාලය, පමණක් නොව සම්පූර්ණ ජීවිතයම වුවද කැප කිරීමට තරම් මහා හිතක් ඇති යුද සෙබළකු වීමම දේවත්වය හා සමාන නොවන්නේ ද?විපුල, ඔබ වෙනුවෙන් මෙහි ලිවීමට ඇති දේ බොහෝ ය. එහෙත් මා ඒ කිසිවක් නොලියුවද ඔබගේ කැපවීමෙන් නිවහල් දේශයක උරුමය ලැබු අපේ ඉදිරි පරම්පරාව ඉතිහාස පොතේ ඉඩක් ඔබ වෙනුවෙන් වෙන් කරනු ඇත. එතෙක් මම මෙසේ පතමි. ඔබට සියක් වසක් ආයු ලැබේවා.සටහන හා ඡායාරූප ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af1203046</link>
    <topic>ගොඩයාගේ එගොඩ කොලම</topic>
    <author/>
    <content>දහතුනේ ඉලක්කම පිළිබඳ නොයෙක් ආකාරයේ මති මතාන්තර තිබේ. සමහරු එය ඉතා අසුබ අංකයක් ලෙස ද දිනය වශයෙන් දහතුන් වනදා අසුබ ලෙස ද සලකති. එය සිකුරාදා දවසකට වැටුණහොත් වැඩට නොයන අය සමහර රටවල සිටිති. සමහරක් රටවල හෝටල්වල දහතුනේ අංකය දරණ කාමරයක් නැත. සමහරවල දහතුන්වන තට්ටුවක් ද නැත. ඇත්තේ 12 ට පසු 14 ය. දහතුනේ තරම එයයි. මේ ලියන අපට ද දහතුන පිළිබඳ ඒ හැටි ප්‍රසාදයක් නැත.එංගලන්ත ඉතිහාසය වර්ෂ 800,000 කට ඉහත දක්වා දිවෙයි. ස්කොට්ලන්තය නවවන ශත වර්ෂයේ සිට ද වේල්සය 1282 සිට ද ස්වාධීන රාජ්‍ය වශයෙන් පැවත ආවේ ය.1707 මැයි 1 දා ඇතිවූ එක්සත් සම්මුතියක් තුළින් එංගලන්තය ස්කොට්ලන්තය සහ වේල්සය එක රජ කිරීටයක් යටතේ මෙන් ම එංගලන්තයේ වෙස්ට්මිනිස්ටර් පාර්ලිමේන්තුව යටතේ ද ක්‍රියාත්මක විය. එකල විසූ ඉතිහාසඥ සයිමන් හමා ගේ නිගමනය අනුව එම එක්සත්වීම ලෝකයේ බලවත්ම රාජ්‍ය බිහිවීමට හේතු විය.එය මහා බ්‍රිතාන්‍ය නමින් හැඳින්වීම ඇරැඹිනි. 1801 දී අයර්ලන්තයට බ්‍රිතාන්‍යයේ කොටසක් බවට ඇදිනි. එවිට එය මහා බ්‍රිතාන්‍යය සහ අයර්ලන්තය යන එක නමක් යටතේ හැඳින්විණි. එය ලෝක ඉතිහාසයේ විශාලතම රාජ්‍යය විය. 1921 වන විට ලෝක ජනගහනයෙන් හතරෙන් එකක් හෙවත් මිලියන 458 ක ජනගහනයක් මහා බ්‍රිතාන්‍යය සහ අයර්ලන්ත පාලනයට නතු වී තිබිණි. මේ කරුණ මත ඉංග්‍රීසි භාෂාව, සංස්කෘතිය, ආගම ආදිය ඒ රටවල ව්‍යාප්තව ගියේ ය.1927 දී අයර්ලන්ත දකුණු කොටස කැඩී වෙනම රාජ්‍යයක් බිහිවූ අතර උතුර බ්‍රිතාන්‍යය සමඟ නතර විය. එවක් පටන් මෙය මහා බ්‍රිතාන්‍යය සහ උතුරු අයර්ලන්තය නමින් හැඳින්වෙන්නට විය.දෙවන ලෝක මහා සංග්‍රාමයෙන් පසුව පොදු රාජ්‍ය මණ්ඩලය බිහිවූ අතර මහා බ්‍රිතාන්‍යය එක්සත් ජාතීන්ගේ ද, යුරෝපීය සංගමයේ ද නේටෝ සංවිධානයේ ද, පොදුරාජ්‍ය මණ්ඩලයේ ද ප්‍රධාන බලවේගය බවට පත්විය.1700 - 1850 දක්වා 137 වතාවක් විවිධ රටවල් බ්‍රිතාන්‍යය ආක්‍රමණය කිරීමට උත්සාහ දරා ඇත. 17 ශත වර්ෂයේ දී උතුරු අයර්ලන්තයට සංක්‍රමණය වුණු ස්කොට්ලන්ත සහ එංගලන්තවාසීන් එහි ප්‍රොතෙස්තන්ත ආගම පැතිරවීමට උත්සුක වූ අතර බොහෝ රෝමානු කතෝලික අයර්ලන්තවාසීන් දකුණු දෙසට පලවා හරින ලදහ. සියයහට අනූවක් අයර්ලන්ත කතෝලිකයන් විසූ එහි පාර්ලිමේන්තුවට පත්වීමට ඔවුනට ඉඩ ලැබුණේ නැත.ස්කොට්ලන්ත සහ එංගලන්තයෙන් ගිය ප්‍රොතෙස්තන්තවාදීන්ට එය ලැබිණ. අයර්ලන්ත යුද්ධයේ යටි කරුණ එයයි. 19 වන ශත වර්ෂය වනවිට ආගම් යුද්ධ වලින් අයර්ලන්තය හෙම්බත් වී තිබිණ. සන්නාහ සන්නද්ධ කණ්ඩායම් දෙකක් ප්‍රසිද්ධියේම තම කටයුතුවල නිරතවී සිටියහ. ධ්අඒ හෙවත් අයර්ලන්ත ත්‍රස්තවාදීන් වශයෙන් හැඳින්වූයේ ඒ එක් කණ්ඩායමකි.1918 මහජන ඡන්දයේදී ධ්අඒ මූලික පක්ෂය වන සින්ෆේන් පක්ෂය පාර්ලිමේන්තුවේ වැඩි ආසන ගණනක් දිනා ගන්නා ලදී. අයර්ලන්තය දෙකට කැඩී ගිය පසු බ්‍රිතාන්‍ය හමුදා සහධ්අඒ අතර 1919 - 1921 දක්වා වරින් වර යුද වැද සිටියහ. 1928 දී මූල්‍යමය මාධ්‍යයක් ලෙස අයර්ලන්ත පවුම බිහිවූ අතර 2001 දී එය යූරෝ බවට පරිවර්තනය විය.අයර්ලන්ත ජාතිකයනට බ්‍රිතාන්‍යයේ ඡන්දය හිමි අතර පාර්ලිමේන්තු ආසනයකට වුව තරග කළ හැකි ය. බ්‍රිතාන්‍යයන්ට අයර්ලන්ත මැතිවරණයන්හි දී ඡන්දය පාවිච්චි කළ හැකි අතර ජනාධිපතිවරණය සහ ජනමත විචාරණයන් හිදී ඡන්දය නැත. තවද අයර්ලන්ත ජාතිකයනට බ්‍රිතාන්‍ය සහ අයර්ලන්ත ගමන් බලපත්‍ර දෙකම තබාගත හැකි ය.අයර්ලන්තයෙන් පැන නැඟුණු විවිධාකාර විරෝධතා වලින් වඩාත් ම දරුණු වූයේ අයර්ලන්ත ජනරජ හමුදාවය.ධ්අඒ මෙය මැඬලීමට කොතෙක් උත්සාහ ගත්ත ද 1998 මහ සිකුරාදා ඇති වූ අයර්ලන්තය බ්‍රිතාන්‍යය සහ අයර්ලන්ත පක්ෂ අතර වූ ගිවිසුම තෙක් එය විසඳුණේ නැත. උතුරු අයර්ලන්ත පාර්ලිමේන්තුව බ්‍රිතාන්‍ය පාර්ලිමේන්තුවට යටත්ව කටයුතු කෙරීගෙන යාම සිදුවිය.මේ අතර බලය විමධ්‍යගත කිරීම පිළිබඳ කතා බහ ස්කොට්ලන්තයේ සහ වේල්සයේ පැන නැඟුණු හෙයින් 1997 දී ස්කොට්ලන්තයේ සහ වේල්සයේ ජනමත විචාරණයක් පවත්වන ලදී. එය ඒ ප්‍රදේශ දෙකටම වාසි සහගත ලෙස ඡන්දය ලැබුණු අතර එහි පාර්ලිමේන්තු ඇති කිරීම සිදුවිණි.මෙම බිහි කිරීම මගින් එංගලන්තය හා මේ ප්‍රදේශ දෙක අතර නොයෙක් වෙනස්කම් ඇතිවීමට මග පෑදිණි. එම පාර්ලිමේන්තුවලට දැනට ඇත්තේ සීමිත බදු පැනවීමේ බලතල සහ ජනමත විචාරණ පැවැත්වීමේ බලය පමණි. පොලිස් හෝ ඉඩම් බලතල නැත. 2007 දී ස්කොට්ලන්ත පාර්ලිමේන්තු මැතිවරණයක් පැවැත්වූ අතර එහි ජාතික පක්ෂය ජයග්‍රහණය කළේ ය. එම පක්ෂය එහි ස්වාධීන රාජ්‍යයක් සඳහා වෙසෙසින් ම සටන් වදින පක්ෂයයි.මේ අතර 2009 දී ආදායම් සහ අනෙකුත් බදු පිළිබඳ තීරණ ගැනීමටත් මහ මැතිවරණ පැවැත්වීමටත් බ්‍රිතාන්‍ය රජය විසින් ස්කොට්ලන්ත පාර්ලිමේන්තුවට බලය දෙනු ලැබීය.2011 දී ස්කොට්ලන්ත ජාතික පක්ෂය විශාල වැඩි ආසන ගණනාවක් දිනාගත් අතර ස්කොට්ලන්ත ස්වාධීන රාජ්‍යයේ සිහිනය සැබෑ වෙන ලකුණු බිහිවිණ. දැන් ඔවුන්ගේ අභිලාෂය ඒ පිළිබඳව ජනමත විචාරණයක් පැවැත්වීමටයි. එවැනි ජනමත විචාරණයකට තමා විරුද්ධ නොවන බව බ්‍රිතාන්‍ය අගමැති කැමරන් පසුගිය දිනෙක ප්‍රකාශ කළේ ය.බ්‍රිතාන්‍යයේ තෙල් ආකර ඇත්තේ ස්කොට්ලන්තයට එහා උතුරු මුහුදේ ය. එහේ බොහෝ ආයෝජන අයත්වන්නේ බ්‍රිතාන්‍යයට ය. ස්කොට්ලන්තයේ දියුණුව උදෙසා බ්‍රිතාන්‍යය කළ දේ බොහෝ ය. ඒවා බොහොමයක් වතුරේ යන ලෙසක් දැනෙන්නට ඇත.යම් හෙයකින් ස්කොට්ලන්ත ජනමත විචාරණයෙන් ඔවුන් ස්වාධීන විය යුතු බවට එහි ජනතාව තීරණය කළහොත් බ්‍රිතාන්‍යයට ඉහළ වන්නේ එංගලන්තයත් වේල්සයත් පමණි. ස්කොට්ලන්තයේ නීතිය, එංගලන්තයේ නීතියට වඩා වෙනස් නිසාත් එහි දැනටමත් ස්කොට්ලන්ත මුදල් නෝට්ටු සංසරණය වන නිසාත් ඔවුනට අවශ්‍ය වන්නේ පොලිස් සහ ඉඩම් බලතල පමණි.මේ අතර සමහර ක්‍රීඩකයින් ප්‍රසිද්ධියේ ම තමන් ස්කොට්ලන්ත ජාතිකයෙකැයි හැඳින්වීම ඇරැඹී ඇත. බ්‍රිතාන්‍යයේ අංක එකේ ටෙනිස් ක්‍රීඩක ඇන්ඩ් මරේ පවසන්නේ තමා ස්කොට්ලන්ත ජාතිකයකු බවයි. ඔහු බොහෝ විට රැගෙන යන්නේ ද ස්කොට්ලන්ත කොඩියයි. කොහොමත් කාලයක් තිස්සේ ස්කොට්ලන්ත හා වේල්ස් පාපන්දු සහ රගර් කණ්ඩායම් සිටිති.කෙසේ හෝ තව ස්කොට්ලන්තයට දිය යුතු වන්නේ පොලිස් සහ ඉඩම් බලතල පමණි.එවිට බ්‍රිතාන්‍යයේ උතුරු පෙදෙස හෙවත් ස්කොට්ලන්ත ප්‍රදේශය ලෝකයේ තවත් ස්වාධීන ස්වෛරී රාජ්‍යයක් බවට පත් වනවා ඇත.තත්ත්වය එසේ හෙයින් එංගලන්ත උතුරේ ඇති මේ ඉඩම පිළිබඳව ඇති අර්බුදයට මුහුණදීමට, ස්කොට්ලන්තයේ නිෂ්පාදිත හොඳ විස්කි වර්ගයකින් බෝතලයක් පමණ අවසන් කොට එළඹෙන පියවි සිහියෙන්, මේ ඔවුන් ඉල්ලන ඉඩම් පොලිස් ඇතුළු බලතල සහිත රාජ්‍යය ලබාදීම අගමැති කැමරන්ට මහ කජ්ජක් ද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af1203047</link>
    <topic>ප්‍රදීපා ඔන්න අපි හැන්දෑවට හුඟාක් කලින් ආවා</topic>
    <author>කසුරි</author>
    <content>බොහොම කාලෙකට ඉස්සර ගුරුවරයෙක් හැටියට වැඩ කරපු කාලය මට දැන් දැන් නිතර දෙවේලේ මතක් වෙනවා. පුංචි එවුන් එක්ක ගත කරපු අතීතය ගැන සිහිපත් වෙනකොට ජීවිතයට සිහින් පාළුවක් ද කාන්දු වෙනවා.පොළොන්නරුවෙ ඉස්කෝලෙ වැඩ කරන කාලෙ මිදුලෙ තිබුණු මැල්ල ගහ මට තාම මතකයි. එහි සෙවණ යට පුංචි එවුන් වටේට තියාගෙන උගන්නපු හැටිත් මතකයි. ඊට පස්සෙ මින්නේරිය ඉස්කෝලෙ ගොඩනැඟිල්ලක පිළිකන්නෙ පුංචි එවුන් එක්ක සෙල්ලම් බත් නාට්‍යය කරපු හැටිත් මතකයි. ඒකෙ හිටපු හාවො, ලේන්නු, සමනල්ලු, වළං කාරයා දැන් අම්මල තාත්තල වෙලා කියලත් දැනගන්ඩ ලැබෙනවා. මේ සමහර අය ඉඳහිට මා බලන්ඩ ‘දිවයින’ටත් ආවා. ලේක්හවුස් එකටත් එනවා.මින්නේරියෙ හිටපු සමනලියක් දැන් විශේෂඥ දොස්තර නෝනා කෙනෙක් කියලත් දැනගන්ඩ ලැබුණා. ඊට පස්සෙ මීරිගම පුංචි ඉස්කෝලෙ... ඒකෙදිත් නාට්‍යයක් කළා... අතුරු මිතුරු කියලා. සමස්ත ලංකා පළවෙනි තැනත් ආවා. පුංචි එවුන්... 3. 4, 5 පන්තිවල... ඉගැන්නුවෙ ලොකු පන්තිවලට වුණාට කලා වැඩ කෙරුවෙ පුංචි එවුන් එක්ක.මීරිගමදිත් පිළිකන්නෙම තමයි... පුහුණුව... පුංචි පොළක් දාලා ඇඳුම් ආයිත්තම් හදාගත්තෙ... හැබැයි අපට මුළු ලංකාවම පරාදයි... ලොකු කොලීජි... කොන්වන්ට් ඔක්කොම... ඒ පන්තිවල හිටපු අයත් දැන් අම්මල තාත්තලා... ළඟදි එක්කෙනෙක් ලේක්හවුසියටත් ආවා. හැබැයි මාව බලන්ඩම නෙමෙයි... රාජකාරි මට්ටමින්. ඒත් මාව හැමතැනම හොයල තියෙනවා... එයා දැන් ලොකු ළමයෙක් නෙමෙයි ලොකු මිනිහෙක්” මේ දවස්වල වැඩ බලන මහා භාරකාර තුමා.හැන්දෑවට කලින් ආවට කාලය අල්ලන්ඩ බෑ... කාලය ඉගිල්ලි ගිහිල්ලා...මට මේ ඔක්කොම දේවල් ආයිමත් මතක් වුණා... චිත්‍රපටියක් වගේ... එහෙම වුණේ ප්‍රදීපා හින්දා... ප්‍රදීපත් සිංදුවක් කිව්වෙ අර පුංචි උන් වටකරගෙන මං වගේ කියල මට හිතුණා. ප්‍රදීපට වගේ සිංදු කියන්ඩ බැරිවුණාට පුංචි එවුන් වට කරගෙන කවි කියන්ඩ නම් මට පුළුවන්...“මේං අපේ ඉස්කෝලේ...” ප්‍රදීපගෙ හඬ ඇහෙන කොට ඇත්තට ම මට හරිම ආසා හිතුණා. ඒ වෙලාවෙ නම් ප්‍රදීපා පහේ පන්තියෙ ටීචර් වගේ මයි. “උඩරට තාලෙට ඔසරිය ඇඳලා...”ඔය විදියටම තමයි පුංචි එවුන් ටීචර් ලාගෙ සාරි පොටවල්වලින් ඇද ඇද හුරතල් වෙන්නෙ.හැබැයි ප්‍රදීපගෙ පන්තිය තිබුණෙ පොළොන්නරුවෙ නෙමෙයි... නෙළුම් පොකුණෙ... ඔන්න අපි ප්‍රදීප ගෙ ආරාධනාව හින්දම හැන්දෑවට හුඟාක් කලින් නෙළුම් පොකුණට ගියා... හත් අවුරුද්දකට පස්සෙ “දූවිල්ලෙන් සැදුණු ලිය...” බලන්ඩමාත් එක්ක ඉස්සෙල්ලම යාළු වුණේ ප්‍රදීප ද එහෙම නැත්නම් ඩලස් ද කියල මට හරියට මතකක් නෑ... කොහොම හරි සුනිල් අයියගෙ (මාධව) අටවැනි පිටුවෙ ජේ. ආර්. ගැන මාර ලිපියක් තිබුණා. මං සුනිල් අයියට කිව්ව මාරයි කියල.“ඩලස් කියල හොඳ කොල්ලෙක් කසුරියො”මට මතක හැටියට ශාන්ත මල්ලි (හේරත්) ජේ. ආර්. ඔලුවෙන් හිටෝල ඇඳල තිබුණා. දැන් හිතෙන කොට හරියට ම හරි... ලිපියත් හරි... චිත්‍රයත් හරි... ඔය මනුස්සය අපේ රට ඔලුවෙන් හිටෝපු හිටවිල්ලට අපට තාමත් හරියට කෙළින් වෙන්ඩ බැරිවෙලා තියෙනවා.ඒවා වැඩක් නෑ... ඒ දේශපාලනේ නෙ. කොහොමහරි ඩලස් දේශපාලනේටත් ආවා... මට මතක හැටියට ඩලස් සහ ප්‍රදීපා සමීප වුණේ සුනිල් ගෙ ලක්දිව පත්තරේ කාලෙදි වෙන්ඩ ඕනෑ... නැත්නම් ඊටත් ඉස්සර... (මං ඒකනං දන්නෙ නෑ) ප්‍රදීප ගැන මට ඉස්සෙල්ලාම කිව්වෙ කේමදාස මාස්ටර්... කෙල්ලෙක් අහුවුණා ගිනි පිටවෙන කටහඬක් තියෙන්නෙ. කලබල නොවී හෙමින් ගියොත් හුඟාක් දුර යන්ඩ පුළුවන්...”කේමදාස මාස්ටර් ගෙන් එහෙම වචනයක් අහන්ඩ ලේසියෙන් බෑ... ආත්ම ගණනාවක් පෙරුම් පුරන්ඩ වෙනවා. මට මතක හැටියට “සත්‍යාංගනාවි” ගීත කැසට් එක පිටවුණේ ඒ කාලෙ වෙන්ඩ ඇති (දැන් කියන්නෙ ගීත ඇල්බමයක් කියලනෙ... ඒත් තාම පරණ පුරුද්දට කැසට් එක කියලයි කියවෙන්නෙ)ඩලස් නම් වූ පත්තර මිත්‍රයා දේශපාලනේට ගිහිල්ලා ඩලස් ඇමැතිතුමා බවට පත්වුණා. රාජකාරි මට්ටමෙන් ඩලස් ඇමැතිතුමා කිව්වට තාමත් කටට හුරු “ඩලස්” කියන අකුරු තුන විතරයි. ඇත්තම කියනවා නම් ඇමැතිතුමා කියන කොට මොකද්දෝ නුහුරු බවක් ඇතිවෙලා කෘත්‍රිම කට හඬක් පිටවෙනව ද කියලත් මට ම හිතුණු වෙලාවල් තියෙනවා. ඩලස් ඇමැතිතුමා බිහිවෙන කොට ඩලස් පත්තරකාරයා අතුරුදන් වුණා ද කියලත් හිතෙනවා.ඒ වගේ ම ප්‍රදීපා නම් වූ සංවේදී ගායිකාව ඩලස් ඇමැතිතුමාගේ මැතිනිය වෙලා අතුරුදන් වුණා ද කියලත් හිතුණා. පහුගිය හත් අවුරුද්ද පුරාම ඒ කටහඬ හරියට ඇහුණෙ නැති හින්දා.ඒත් තමන් එහෙම අතුරුදන් වෙලා නැති බවත් තමන් මැතිනියක් නොව තාමත් පරණ ප්‍රදීපා ම බවත් අපට කියන්ඩ ප්‍රදීප පෙන්නන්ඩ නෙළුම් පොකුණට හැන්දෑවට කලින් එන්න කියලා. ප්‍රදීපා අපට කිව්වා.ප්‍රදීපා අතුරුදන් වෙලා නැහැ. ප්‍රදීපා ඉන්නවා... පහේ පන්තියෙ ටීචර් වෙලා... ඔසරි පොටකුත් දාගෙන... දූවිල්ලෙන් සැදුණු ලියත් ඉන්නවා... පන් පැදුරකුත් එළාගෙන... සුදු පාට ඇඳගත්තු මහත්වරුන්ට (මස් වැද්දන්ට) කුණුකය විකුණන ගැහැනියක වෙලා පහන් කණුව යටත් ඉන්නවා... ආදරණීය පෙම්වතියක් වෙලා අප වටා පාවෙනවා අපි දැක්කා... සෙනෙහෙබර මවක වෙලා පුතුන් දෙදෙනා තුරුළු කරගන්නවාත් අපි දැක්කා...ප්‍රදීපා මම හරිම පසුතැවිල්ලකින් හිටියේ ඔබ අතුරුදන් වෙලා කියලා... ඒ හැන්දෑවේ ඔබ නෙළුම් පොකුණේ ලස්සන නෙළුමක් වෙලා පිපුණා...මට මතක් වෙනවා... ගම්පහ බණ්ඩාරනායක ඉස්කෝලෙ අපි සංගීත ප්‍රසංගයක් සංවිධානය කළා. එදා ඔබත් ශිල්පිනියක්...එදා කොහොමහරි දූවිල්ලෙන් සැදුණු ලියේ කිව්වෙ නැහැ. ටිකට් අරගෙන සිංදු අහන්ඩ ආපු එවුන් මගෙ ඔළුව කන්ඩ හැදුවා... කෝ දූවිල්ලෙන් සැදුණු ලියේ... කියලා.ඔබට මතක ඇති මම ගිහින් කිව්වා “මාව බේරගනිං ප්‍රදීපා” කියලා. ප්‍රදීපා ආයිමත් වේදිකාව මත පෙනී හිටියා... මට මතක හැටියට වසන්ත රෝහණ (මගේ පාසල් මිතුරා) කිව්වා. කලබල වෙන්ඩ එපා දූවිල්ලෙන් සැදුණු ලිය නිකං පැදුරක් නෙමෙයි රටා පැදුරක් අරන් දැන් එනවා කියලා.ඒ වෙලාවෙ බිත්ති පුපුරණ තරමට අත්පොළසන් හඬක් නැඟුණා... ඒ අත් තවමත් ඔබ වෙනුවෙන් හඬ නඟන්නට සූදානම් ප්‍රදීපා... එදා නෙළුම් පොකුණෙන් නැඟුණේ ඒ හඬම තමයි. ඇමැතිතුමකුගේ බිරිඳ වුණත් උඹ තාමත් දූවිල්ලෙන් සැදුණු ලියම තමයි.එක එක තාලෙට... එක එක ස්වරයෙන්... විටෙක අමරදේව මාස්ටර් සිහිගැන්වෙන ශාස්ත්‍රිය ස්වරයෙන්... විටෙක කේමදාස මාස්ටර් සිහිවෙන උච්ච ස්වරයෙන්... විටෙක මකුලොළුව මහත්තයා සිහිවෙන ජන හඬින් නෙළුම් පොකුණ මැද සංගීත රිද්මයට ඔබ අපත් රැගෙන එහෙ මෙහෙ පාවුණා.නදීක ගුරුගේ ගේ විසිල් හඬත් එක්ක ඔබ ගැසු “පවන් සලන්නෙමි” අලුත්ම ගීතය “ප්‍රදීපා” මොනතරම් පුළුල් ලෙස එළිය විහිදුවන ප්‍රදීපයක් ද කියලා අපට කියා දුන්නා.දේශපාලනයේ නව මංපෙත් වෙනුවෙන් ඩලස් ඇමැතිතුමා අවශ්‍ය වන්නා සේම ප්‍රදීපා ඔබ අපට අවශ්‍යයි. සංගීතයේ හිස් ඝෝෂාවට අභියෝග කරමින් සංවේදී රිද්මය ඔස්සේ අපව ආනන්දයෙන් ප්‍රඥාවට රැගෙන යන්න.ප්‍රදීපා... නැවත අතුරුදන් වෙන්ඩනම් එපා... මේ ඔබ සුදු නෙළුමක් සේ නූතන සංගීත ගොහොරුවෙන් මතුවිය යුතු කාලයයි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af1203048</link>
    <topic>හිංසන වළකා ගැහැනු දරුවන් සුරකිමු</topic>
    <author>රමණී සුබසිංහ</author>
    <content>මාර්තු 08 වැනිදාට යෙදෙන ජගත් කාන්තා දිනය නිමිත්තෙනි.කහවත්ත කොටකෙතන ප්‍රදේශයේ මවත්, දියණියත් කෲර අන්දමින් ඝාතනය කර මසකටත් වඩා වැඩි කාලයක් ගත වී ඇතත් ඊට සම්බන්ධ වූ පාපතරයින් තවමත් නීතියේ රැහැනට කොටු කර ගන්නට හැකි වී නැත. පොලීසිය පවසන්නේ ඒ සම්බන්ධව කැරෙන පරීක්ෂණවලට ගම්වැසියන්ගෙන් කිසිදු සහයක් නොලැබෙන බවය. ලබන 08 දාට තවත් ජගත් කාන්තා දිනයක් සැමරීමට අප සූදානම් වන්නේ රට පුරා මෙසේ කාන්තා හිංසන, අපචාර හා ඝාතන දිනෙන් දින වර්ධනය වන වාතාවරණයක් හමුවේය.මවක, දියණියක, සහෝදරියක හා මිතුරියක ලෙස මේ සමාජයේ යහපැවැත්ම සඳහා සුවිශේෂී කාර්යභාරයක් ඉටුකරන කාන්තාව ආරක්ෂා කරන්නට, ඇයට එරෙහිව සිදුවන අනේකවිධ කෲරත්වයන් මේ රටෙන් තුරන් කරන්නට ජාතික වැඩපිළිවෙළක් සැකසීම යුගයේ දැඩි අවශ්‍යතාවක්ව පවතින්නේ මේ නිසා ය. ළමා සංවර්ධන හා කාන්තා කටයුතු අමාත්‍යාංශය මෙවර කාන්තා දින ජාතික සැමරුම් උත්සවයේ දී එවැනි ජාතික වැඩපිළිවෙළක් ආරම්භ කිරීමට කටයුතු යොදා තිබීම පැසසිය යුත්තකි.‘ඉඊර්‍ණර්‍ථ අඒර්‍ථඡ් ව්ර්‍ණඑ’ ‘ස්ත්‍රී දූෂණය පිටු දකිමු’ යන මැයෙන් හඳුන්වා ඇති මේ වැඩ සටහන සමාජයේ ස්ත්‍රී දූෂණය සහ ගැහැනු දරුවන්ට වන අපයෝජන ව්‍යාප්ත වීම තව දුරටත් නොසිදුවිය යුතු ය යන අදහස පෙරදැරි කර ගනිමින්, ඒ සඳහා සියලු දෙනා පෙළ ගැස්වීමේ අරමුණෙන් ක්‍රියාත්මක වේ. ජනාධිපති ආර්යා ශිරන්ති රාජපක්ෂ මැතිනිය ගේ ප්‍රධානත්වයෙන් සිදු කැරෙන මේ ජාතික වැඩපිළිවෙළ ඉදිරියට ගෙන යන්නට සමස්ත ජාතියම අත්වැල් බැඳ ගත යුතුව තිබේ.විශේෂයෙන් තමන්ගේ ආරක්ෂාව සම්බන්ධයෙන් මෙහිදී කාන්තාවට ද සුවිශේෂී වගකීමක් පැවරේ. ඇය ලද නිදහස ‘තමන් කවුද’ යන සීමාවේ සිට භුක්ති විඳිනවා නම් බොහෝ විපත්තීන්ගෙන් ගැලවෙන්නට ඇයට අවස්ථාව උදා වේ. පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසන පරිදි පසුගිය වසරේ පමණක් වාර්තා වූ ස්ත්‍රී දූෂණ සංඛ්‍යාව 1700 කි. පසුගිය ජනවාරි මාසයේ පමණක් එම සිදුවීම් ගණන 149 කි. ඔහු පවසන්නේ මෙසේ වාර්තා වන අපරාධ වලින් සියයට අනූවක් පමණම වළක්වා ගත හැකි මට්ටමේ සිදුවීම් වන බවය. රාත්‍රී කාලයේ තනිව ගමන් බිමන් යාම, අඟ පසඟ නිරාවරණය වන සේ ඇඳුම් පැලඳුම් ඇඳීම, නිවෙසේ දොර අගුළු නොදමා අනාරක්ෂිතව සිටීම බොහෝ අපරාධවලට හේතු සාධක වී ඇති බව අනාවරණය වී ඇතැයි ඔහු පවසයි.මීට සය වසකට පමණ පෙර රටේ මහත් ආන්දෝලනයකට තුඩු දුන් තවමත් කතාබහ වන මීරිගම විල්වත්ත ප්‍රදේශයේ දී පාපතරයකු විසින් තරුණියක දූෂණය කොට ඝාතනය කරනු ලැබුවේ ද රාත්‍රියේ අනාරක්ෂිතව නිවස බලා යමින් සිටිය දී ය. පසුගිය දා කහවත්ත කොටකෙතනේ දී මවත් දුවත් අමානුෂික ලෙස ඝාතනය වූයේ තනිවම නිවසේ සිටිය දී ය. පසුගිය කාලය පුරා කහවත්ත ප්‍රදේශයේ බොහෝ කාන්තාවන් ඝාතන වූයේ ද එසේ අනාරක්ෂිත වූ අවස්ථාවල දී ය.කාන්තාව ගේ නිදහස වෙනුවෙන්, ස්වාධීනත්වය වෙනුවෙන් අපි මොන තරම් හඬ නැඟුව ද උදා වී තිබෙන්නේ තමන් ඉපැදුණු ගමේ තබා හැදී වැඩුණ නිවසේවත් තනිව සිටින්නට නොහැකි කාලයකි. මේ තත්ත්වය තේරුම් ගෙන කටයුතු නොකළේ නම් ඇයට සිදුවන්නේ ඉහිරුණ කිරට හඬා වැළපෙන්නටය. මෙවර කාන්තා දිනය සැමරෙන්නේ ‘ගැහැනු දරුවන් සුරකිමු’ යන තේමාව යටතේ ය. ඒ, ඉතිහාසයේ අන් කවර කලෙකත් නොවූ ලෙස අප ගේ දරුවන් අනාරක්ෂිත වීම නිසා ය. කටේ කිරි සුවඳවත් පහ නොවූ කිරි දරුවන් නොහඳුනන අශීලාචාර අධමයන් වෙසෙන සමාජයක තමන්ගේ දූ වරුන් ආරක්ෂා කරගන්නට අම්මලාට පැවරෙන වගකීම සුවිශාලය. දරුවන් එක මොහොතක්වත් අනාරක්ෂිත ලෙස තනි නොකරන්නට අම්මලා විමසිල්ලෙන් සිටිය යුතුමය.විශේෂයෙන් ග්‍රාමීය ප්‍රදේශවල සිඟිති දරුවන් නිවෙසේ තනිවම සිටිය දී වැඩිහිටියන් හේනේ කුඹුරේ වැඩට යාම සිරිතකි. අවස්ථාවෙන් ප්‍රයෝජන ගන්නා කාමාතුර මිනිසුන් මේ කිරි සප්පයන් ගිල ගන්නට මාන බලන බව අම්මලා මොහොතකටවත් අමතක නොකළ යුතුය. පසුගිය දිනෙක මරදන්කඩවල ප්‍රදේශයේ වයස අවුරුදු හැට හතරක මහල්ලෙක් සිව් හැවිරිදි සිඟිත්තියන් දෙදෙනකු බරපතළ ලිංගික අපයෝජනයට ලක් කළේ මවුපියන් එසේ හේනේ වැඩට ගිය අවස්ථාවක දී ය.පාසලට පන්තියට ගියත්, අසල්වැසි ඥාති නිවෙසකට ගියත් දරුවන් ගැන විපරම අත්‍යවශ්‍යමය. විශේෂයෙන් රූපවාහිනිය ඔස්සේ, අන්තර්ජාලය ඔස්සේ අහන දකින බොහෝ අසැබි සිදුවීම් අත්හදා බලන්නට යන සමහර දරුවන්ට ජීවිතය වරද්දා ගන්නට වැඩි වේලාවක් ගත වන්නේ නැත. පාණදුරේ හිරණ ප්‍රදේශයේ පාසලක 14 හැවිරිදි ශිෂ්‍යාවක පසුගියදා තුන් මසක ගැබිණියක් බව අනාවරණය වූ යේ ඒ සිදුවීම පිටුපස ඉන්නේ එම විදුහලේ ම ඉගෙනීම ලබන 17 හැවිරිදි ශිෂ්‍යයකු බව තහවුරු කරමිනි. ලස්සන හෙට දවසක් උදා කරන්නට, හොඳ ඇවතුම් පැවතුම් ඇති පුරවැසියෙක් බිහි කරන්නට දරුවන් පාසලට යොමු කරන මවුපියන්ට අහන්නට, දකින්නට ලැබෙන්නේ ජීවිතය අඳුරු කරගත් දරුවන් ය. මවුපියන් මෙන්ම ගුරුවරුන් ද මේ දරුවන් ගැන මනා විමසිල්ලෙන් පසුවූවා නම් මෙවැනි සිදුවීම් වළක්වා ගන්නට අවකාශය තිබුණි.ළමා සංවර්ධන හා කාන්තා කටයුතු අමාත්‍යාංශයේ ලේකම් සුමිත්‍රා රාහුබද්ධ මහත්මිය පවසන්නේ අද සමාජයේ ගැහැනු දරුවා ගේ ආරක්ෂාව ඉතා අවදානම් සහගත බවය.“සමාජයේ පවතින තත්ත්වය පිරික්සීමේ දී ගැහැනු දරුවා ආරක්ෂා කර ගැනීම ඒ දරුවාගේ අම්මගේ තාත්තගේ පමණක් නොවෙයි, සමස්ත ජාතියේ ම වගකීමක්. කුරුණෑගල, අනුරාධපුරය, රත්නපුරය යන දිස්ත්‍රික්ක ඇතුළුව උතුරු නැඟෙනහිර ප්‍රදේශවල ගැහැනු දරුවන් ඉතාම ළාබාල වියේ දී ගැබ් ගැනීම පිළිබඳව වැඩි වශයෙන් වාර්තා වෙනවා. මේ තත්ත්වය වැළැක්වීමට අදාළ නීති කෙටුම්පත් පවා අමාත්‍යාංශය මඟින් සකස් කරමින් තිබෙනවා. ඒත් සමාජයේ සහාය ද මේ සඳහා අත්‍යවශ්‍යයි. අද කාන්තාව, ඇඟලුම් ක්ෂේත්‍රයේ පටන් පරිපාලන, නීති, මානව සම්පත්, සාහිත්‍ය, වෛද්‍ය, ගුරු, හෙද ආදි ක්ෂේත්‍රයන් හි පමණක් නොව වැටුප් නොලබන ක්ෂේත්‍රයන් හි ද කැපී පෙනෙන ස්ථානයක් හිමිකර ගෙන තිබෙනවා. මේ හැමටම වැඩියෙන් තොටිල්ල පදවන අත ලෙසින් ඇය මේ රටේ අනාගතය සැකසීමෙහි ලා සුවිශේෂී මෙහෙවරක් ඉටු කරනවා. ඇය අප ගේ මව, බිරිඳ, දියණිය, සොයුරිය විය හැකි යි. ඇය ගේ ආරක්ෂාව සහතික කිරීම රටක ජන සමාජයක් විසින් අත්‍යවශ්‍යයෙන් ම කළ යුත්තක්.”ගැහැනු දරුවා, කාන්තාව ආරක්ෂා කර ගැනීම ජාතියේ ම වගකීමක් වන බවත්, රටේ අනාගතය සුබදායී වන්නේ ඇය සුරැකීමෙන් පමණක් වන බවත් ඇය පවසනවා. දරුවන් ගේ හැසිරීම ද බොහෝ අතවරවලට අත වනන බව වැඩි දෙනකු ගේ මතයයි.දැරියන් අසංවර වූ තැන සමාජයේ ඇස් ඇය වෙත වැඩි වැඩියෙන් යොමු වීම වැළැක්විය නො හැකිය. කුඩා දැරියන් ගේ දණ හිසෙනුත් අඟල් හය හතක් උඩට කොට සාය, ගවුම් අන්දවා උජාරුවට අතින් අල්ලාගෙන යන අම්මලා කොතෙකුත් වේ. ඔවුන් මේ ගැන වරක් දෙවරක් නොව හත් අට වතාවක් ම සිතා බැලිය යුතු ය. වැසිය යුතු අඟ පසඟ වසා අඳින්නට කුඩා වියේ දී ම තමන් ගේ දියණියට හුරු පුරුදු කරනවානම්, ලජ්ජා බය ඇතිව හැදෙන හැටි උගන්වනවා නම් ඇය උස් මහත් වූ පසු අඩ නිරුවතින් මඟට බසින්නේ නැත. දුම්රියේ දී බස් රියේ දී කාන්තා හිංසනය සිදු කරන බොහෝ මිනිසුන් ගේ චෝදනාව ඔවුන් ගේ අඩ නිරුවත තමන් වරදට පෙලඹුවා යන්න බව අප අමතක නොකළ යුතු ය.විශේෂයෙන් උතුරු මැද, වයඹ ආදි පළාත්වල බොහෝ මව්වරු පවුලේ ආර්ථිකය ශක්තිමත් කරන්නට එතෙර යති. එහෙත් රැවටිලිකාරයන්ට හසු වී සමහර කාන්තාවන්ට ආපසු මෙරටට එන්නට සිදු වන්නේ බොහෝ විට ;නාරටුන්ගේ විවිධ අඩම්තේට්ටම්වලට ගොදුරු වීමෙන් අනතුරුවය. සමහර විට ප්‍රාණය ද නිරුද්ධවය. තවත් සමහර මව්වරු එතෙර යන්නෙ දරුවන් සැමියා බාරයේ හෝ ඥාති නිවසක රැකවරණයේ තබමිනි. සමහර දරුවන් අතවරයට ලක්වන්නේ ද එසේ රැකවරණය දෙන පියවරුන්, ඥාතින් ලෙසින් පෙනී සිටින කාමාතුරයන් ගෙනි. මේ නිසා වයස අවුරුදු 18 ට අඩු දරුවන් සිටින කිසිම මවකට විදේශගත වීමට නොහැකි වන ලෙස නීති පනවන බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.“මේ රටේ, දැන් කුඩා දැරියන්ට කාන්තාවන්ට එරෙහිව සිදුවන හිංසන ව්‍යසනයක් බවට පත් වෙලා. ඒ ව්‍යසනය මේ රටෙන් අතු ගා දමන්නට අවුරුදු 30 ක් පුරා මේ රට වෙළා ගත් රුදුරු ත්‍රස්තවාදය පරාජය කළාට වඩා වැඩි කාලයක් ගත වේවි. කාන්තාවට එරෙහිව වන හිංසන ක්‍රියා යම් තාක් දුරකට හරි අඩු කරන්නට අපි පසුගිය අවුරුද්දේ ‘පිරිමින්ටත් යමක් කළ හැකියි’ යන මැයෙන් සම්මන්ත්‍රණ කිහිපයක් ම සංවිධානය කළා. අනුරාධපුර, කොළඹ දිස්ත්‍රික්කවල පිරිමින් ඉලක්ක කරගත් මේ වැඩ සටහන් මේ වසරේ රට පුරාම ක්‍රියාත්මක කිරීමට බලාපොරොත්තු වෙනවා. අනෙක් අතට කාන්තාව තමන් ගේ ගෞරවණීය බව ආරක්ෂා කර ගන්නට සමත් තැනැත්තියක් විය යුතුයි. වේලාවක්, අවේලාවක් නොබලා ඇයට අනවශ්‍ය ගමන් බිමන් සුදුසු නෑ. ලෝකය දියුණු වුණා කියලා අපි සංකර වීම සුදුසු නැහැ. සමාජය කරන කරන දේ අනුකරණය කිරීම කාන්තාවකට ගැළපෙන්නේ නෑ. ඇය තමන්ට සුදුසු දේ පමණක් කළ යුතුයි.අමාත්‍ය තිස්ස කරල්ලියද්ද මහතා පවසන්නේ කාන්තා හිංසනය පිටු දැකීමට නම් පිරිමියා ගේ මෙන් ම කාන්තාව ගේ ද දායකත්වය හරි හරියට ලැබිය යුතු බව ය.අධ්‍යාපන කටයුතු හමාර කළ සැණින් පවුල ගොඩ ගන්නට සිතා රැකියා සොයා නගරයට එන ගම්බද තරුණියන් බොහෝ ය. විශේෂයෙන් රැකියා දෙනවා යැයි දෙවි දේවතාවුන් සේ වෙස් ගත් වංචා කාරයන්ට හසුවන තරුණියෝ ද ඒ අතර සුලබය. රැකියා දෙන බව පවසමින් අනුකම්පාවෙන් ඉදිරිපත් වන මේ ගැහැනුන් සහ පිරිමින් මේ අහිංසක දැරියන් ගණිකා මඩම්වලට අත හරින්නේ තම තමන් ගේ ද අවශ්‍යතාවයන් ඉටු කර ගැනීමෙන් පසුව ය. මේ නිසා තරුණ දියණිවරුන් වංචාකාරයින්ට හසුවන්නට පෙර බුද්ධියෙන් කල්පනා කළ යුතු ය. අද නගරාශි‍්‍රතව ගණිකා වෘත්තියේ නියැළී නීතියට හසුවන බොහෝ තරුණියන්, එසේ දුර බැහැර ප්‍රදේශවල සිට රැකියා සොයා ආ දිළිඳු පවුල්වල අයය. කර්මාන්ත ශාලාවන් හි සේවයට පැමිණෙන තවත් සමහර තරුණ දියණිවරු ද පෙම්වතුන් ගේ වෙස් ගත් කාමාතුරයන්ට බිලි වන අවස්ථා ද බොහෝ ය. මෙසේ තමන් ගේ මෙන් ම දරුවන් ගේ ද ජීවිතය අධම කාමාතුරයන්ට බිලි දෙන්නේ බොහෝ විට කාන්තාව ගේ ම නොසැලකිලිමත් කම නිසා ය. සමාජයේ කාන්තාවට එරෙහිව සිදුවන අනේකවිධ අපරාධ මාධ්‍ය ඔස්සේ කොපමණ ප්‍රචාරය වෙද්දීත් ඒ ගැන විමසිල්ලෙන් සිතා බලන්නට මොහොතක් වෙන් නොකරන නිසා ය. ආශිර්වාදයක් සේ වෙස් වලාගෙන පැමිණෙන අපරාධයක් ගැන විමසිලිමත් නොවීම නිසාය. අශ්වයා ගියාට පසු ඉස්තාලය වසා පලක් නැත. එහෙත් උපාය දන්නෝ අපායේ වැටෙන්නේ ද නැත. කරදරයක් වෙන්නට පෙර ඉන් බේරි ඉන්නට පෙර සූදානමක් තිබෙනවා නම් කාන්තාවන්ට එරෙහි කෲරත්වය මේ සමාජයෙන් තුරන් කිරීම සිතනා තරම් අපහසු වන්නේ නැත.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af1203049</link>
    <topic>ඒ – 9 සහ තහනම් වෙළෙඳාම</topic>
    <author>රූපාන්ති බුලත්සිංහල</author>
    <content>නමය නපුරුයි. දහය සිකුරුයි කිවුවත්, ඒ 9 ලැබීම නම් වාසනාවක්. වාසනාව අවාසනාව මේ හැමදේම තීරණය වෙන්නෙ ගන්න තීරණය අනුව. ඒ තීරණය ගත්තේ හිතාමතා නොවුණත්, ජීවිතයටම මේ සා විශාල හානියක් කෙළේ එදා ඔහු ගත්ත තීරණය. එක තීරණයක් එක නිමේෂයක් ජීවිතයක් තීරණාත්මක කළා. වැරැදුණු ඉලක්කයක් නොව වරද්දාගත් ඉලක්කය ඔහු අසරණ කළා.ක්‍ෂණික තීරණ ක්‍ෂණික ආහාර වගේ රසවත් නැහැ. ඉක්මන් කොටයි කියලා එදා ඈයෝ කිව්වේ කට කහනවට නොවෙයි. මේ හැමදේම ඒත්තු යනකොට වෙන්න තියෙන හැම දෙයක්ම වෙලා ඉවරයි. දෑතට වැටුණු විලංගු මුළු ජීවිතයම අසරණ කළා. අධ්‍යාපනයට වටිනාකමක් දෙන්න බැරි වුණා. ඒ ඇයි කියලා ඔබ අසාවි. ඔබේ හිතට කේන්තියක් ඒවි. මේ කොල්ලා කරගත්ත දෙයක්. ඇයි මේ දරුවාට ගංජා විකුණන්නෙ නැතුව කරන්න වෙන දෙයක් තිබ්බෙම නැද්ද? දහසක් ප්‍රශ්න ඔබ හමුවේ ගොනුවේවි. එහෙත් මං නොදනියි. ඔබ ද නොදනියි. එසේ වුණේ ඇයි? වැරැදි ආශ්‍රය ද? ඉක්මනින් පොහොසත් වීමට තිබූ ආසාවද? නැතිනම් වෙන දෙයක් ද? ඔබ අසාවි.දෑතේ මූණෙ තියාගෙන දරුවෝ හදනකොට මෙහෙම වෙයි කියලා කවුරුත් හිතන්නෙ නෑ. එහෙම වුණා කියලා දැන් මොනවා කරන්න ද?ඔහුට වැරදුණා ද? වරද්දා ගත්තාද කියා දැන් වැඩක් නැත. දැන් අවශ්‍ය වන්නේ ඔහුට නිවැරැදි පාර කියා දීම පමණි. අනේ අපොයි! කියා කම්පාවී ඵලක් නැත. ඒ 9 ගත්ත දරුවෙකුට හරි පාර කියන්න ඔබට පුළුවන් ද? එසේ නම් ඔබට තුති. වැරදුණු කෙනෙකු ගැන කම්පාවීම හෝ විවේචනය වැඩක් නැත. අවශ්‍ය උදව් කිරීම පමණි. ගම්පොළ දී දෑත මත විලංගු වැටුණ ද ඔහු තවත් අසරණයෙකු කිරීම සමාජයට නොවටී.බල්ලා සහ මිනිසාබල්ලො මරලා සල්ලි හම්බු කරලා වැඩක් නැහැ. බලු වැඩ බලු ගති මිනිස්සු හුවා දක්වන්න ගියහම බල්ලටත් වඩා අන්ත වෙන එක අහන්නත් දෙයක් යැයි. මේ කොහොම වුණත් බල්ලා කියන්නෙ හරිම හොඳ සතෙක්. කොච්චර කලක් ගත වුණත් බල්ලාට ගුණේ අමතක වෙන්නෙ නැහැ. කන්න දුන්න අත හපා කන ජාතියක් නෙවෙයි බල්ලෝ කියන්නෙ. ඒ කොහොම වුණත් බල්ලොත් හපා කන අවස්ථා තියෙනව. බුරන බල්ලෝ හපා නොකන බව සමහරු අත්දැකීමෙන් දන්නව. මේ කොහොම වුණත් ආගිය කියුම් කෙරුම් වරදින වෙලාවලුත් තියෙනව. මේ සිද්ධිය වුණේ අහිංසක බල්ලෙකුට.තම නිවස අසලින් ගිය කාන්තාවකගේ කකුලක් ගෙදර සුරතල් බල්ලා හපා කෑම නිසා උරණ වූ ගේ හිමියා තම සුරතල් සතාව මරා එල්ලූ බව ආරංචිය. ආඳා යවා තබා වල්පත අල්වා ගන්නවාටත් වඩා මේ කාර්යය දරුණුයි. ඒත් ඉතින් අවසානයේ කිසිත් සිතීමේ හැකියාවක් නැති බල්ලා මිය ගියා.මෙහිදී බල්ලාට වඩා මිනිසා බලු වූ බව නම් පැහැදිලිය. තිරිසනෙකුට වඩා තිරිසන් ලෙස ක්‍රියාකිරීම මනුසත්කමට වටී ද යන්න තීරණය කිරීම ඔබට බාරය.වයසෙ වැරැද්දද?වයසෙ වැරැද්දට මොනවා කරන්න ද? ඔය වයස පහුකරන කං ඔහොම තමයි. ඕක ඔය නාහෙට අහන්නෙ නැති වයසක් නෙ, අවුරුදු පහළොව දොළහා දාහතර වයස් සීමා ගැන කට්ටිය කියන්නෙ එහෙමයි. හිරිමල් වයසෙ ඉන්න කොට තවමත් විසේකාරයිනේ. මේ විසේකාර කම හින්දා පටලැවිලි ගොඩක් වෙනව. ඒ පටලැවිලි ලිහාගන්න ගියාම තවත් පටලැවෙනව. මේ ඒ වගේ පටලැවුණ කතාවක් ගැන අපිට ආරංචි වුණේ කොළඹ ප්‍රදේශයෙන්. කොහොමත් කොළඹ ඉස්කෝලවල ළමයි ටිකක් දඟයිනෙ. ඒ කියන්නේ ගමේ ඈයෝ වගේ තැන්පත් නැහැ. ටිකක් ටිකක් ආලවට්ටන් වැඩියි.මේ සිද්ධිය වුණේ කොළඹ විද්‍යාලවල සිසුන් හතළිස් තුන්දෙනෙක් නිල ඇඳුම පිටින් ම බාලිකා විදුහල් දෙකකට අනවසරයෙන් ඇතුළු වීම නිසා. කොහොම වුණත් සිසුන් පිරිස වෙතට නරක නාමයක් ගෑවුණා. ඒක ඉතින් ශිෂ්‍ය ජීවිතයට තවත් කළු පැල්ලමක් විතරයි. නින්දාවත්, අප්‍රසාදයත් පමණයි. තරුණ ජවය, එඩිතර බව නිසා ඔබින්නෙ නැති දෙය කිරීම කීර්ති නාමයට හානියක්. ඒ විතරක් නෙවෙයි අම්මා, තාත්තා, ගුරුවරු මේ හැමෝම අපහසුතාවට පත්වෙනවා. මොනවා වුණත් නංගියේ මල්ලියේ තමන් පාලනයට තමන්ම ඉගෙන ගන්න. කොහොම වුණත් මට මෙහෙමත් කියන්න හිතෙනවා. මල්ලියෙ නරක මිතුරන් පිළිගන්න එපා. නංගියේ නොහොබිනාකම් හුරුවෙන්න එපා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af12030410</link>
    <topic>කාන්තාවන්ට වෙන්වුණු දවසක් ඇයි?</topic>
    <author>අරුණි මුතුමලී</author>
    <content>මැටිල්ඩක්කා නුවර ඉඳන් අපේ ගෙදර සතියක් විතර නවතින්න ආවේ විශේෂ හේතුවකට. අක්කා කියලා කීවට ඒක පුරුද්දට කියනවා මිසක් වයස අනුව නම් අපේ ආච්චිට වඩා ටිකක් බාල ඇති. අම්මලා තාත්තලා මැටිල්ඩක්කා කියන නිසාත් ඔය ඇන්ටි පැන්ටි කෑලිවලට අකමැති වගේ ම නැන්දා කිවාම තරමක් මූණ අපුස්ස ගන්නා නිසාත් බාල මහලු කොයි කවුරුත් මැටිල්ඩක්කා කියලාම අමතන්න පුරුදු වෙලා. කොණ්ඩෙ කපලා, කලිසම ඇඳලා දිග ටොප් එකයි සපත්තු දෙකයි දාගෙන රටේ ලෝකේ කාන්තාවන් වෙනුවෙන් දුක්ගන්නා උන්දෑ කෙනෙක් හැටියට තමයි මැටිල්ඩක්කා ප්‍රසිද්ධ වෙලා තියෙන්නේ. කොච්චර අනුන්ට සේවය කළා ද කීවොත් තමන්ට කසාදයක් බැඳගන්නත් වෙලාවත් තිබිලා නැහැ.මගේ කාමරේ ටික දවසක් එයා පදිංචි වෙලා නිසා මට වුණේ පාරමැද්දෙ නිදාගත්තු බල්ලට වෙච්ච දේමයි.කාන්තාවක් හැටියට කාන්තාවකගේ හොඳක් දකින්න කැමැති නිසා මම නිවාඩු දවසේ වැඩිපුර මගේ බංකු කොටේ උඩටම වෙලා ඉන්න හිතාගත්තා. අනෙක වැඩිපුර ඉංග්‍රීසියෙන් ම කියවන්න යන එකත් මගේ ඇඟට ඒ තරම් පන්තියත් වෙන පාටත් නැති නිසා මේ ඉඳිල්ල වඩා හොඳයි.ආච්චි කෙසේ වෙතත් අම්මයි තාත්තයි මැටිල්ඩක්කා ගාගෙන බොහොම හොඳින් සලකන නිසා මල්ලිත් වැඩිපුර කැරකුණේ මං ළඟ.ටං... ටිං...“අපේ අප්පේ අපේ මෑණියෝ... වඩින්න... වඩින්න” ආච්චිගේ වචනවල සතුට ඉතිරෙනවා...සුපුරුදු ශාන්ත ස්වභාවය, ප්‍රසන්න මුහුණ සහ ගැඹුරු බැල්ම සහිත මෑණියෝ පැනවූ අසුනේ ඉඳ ගත්තා. අසනීප ගතිය හොඳයි කීවාට වරින් වර සිහින් කැස්සක් එද්දී නළලේ නහර පෑදෙනවා වගේ පෙනුණා... වැඳ නමස්කාර කර ආගිය තතු විමසූ අම්මටයි තාත්තටයි මැටිල්ඩක්කාව මෑණියන්ට මුණ ගස්වන්න තියෙන්නේ පුදුම හදිස්සියක්.“මෑණියෝ මේ අපි පුංචි කාලේ ඉඳලම දන්න කියන හොඳ හිතවත් කෙනෙක්” අම්මා මැටිල්ඩක්කාව හඳුන්වා දුන්නේ තවත් දේවල් කියමින්.“සමාජ සේවිකාවක්, ගම්වල දුක් විඳින ගෑනු අය ගැන හොයා බලා ඒ අයට උදව් කරනවා” අම්මා කීවා.“මට නිවැරැදි කිරීමක් කරන්නට ඕනෑ. ගම්වල විතරක් නෙවෙයි. නාගරික ස්ත්‍රීන්ට වුණත් අපේ සංවිධානයෙන් උදව් කරන්න ලෑස්තී”මැටිල්ඩක්කා බාගෙට නැමී වදින ගමන් කතා කළ තාලයට මෑණියන්ගේ නළලේ රැලි දෙකතුනක් එකතු වුණා. ඒත් සුපුරුදු නිවුණු ස්වරූපයෙන් ම හිස වනා කිසිවක් මුවින් නොබැන මද සිනාවක් පෑ මෑණියෝ පුටුවේ ඇන්දට හේත්තුවී හොඳින් හරි බරි ගැසුණා.“මේ නෝනා... මේ පළාතෙම ද? මෑණියෝ සිිහින් පැහැදිලි ස්වරයෙන් හඬ නැඟුවා.“මම කිසිම පළාතකට අයිති නෑ... සියලු පළාත්වලට මම සේවය කරනවා. කිසිම බැඳීමක් යටත් වීමක් නෑ කිසිම දේකට. පළාතකට, පුද්ගලයකුට. මං නිදහස් ජීවියෙක්. ඒත් මේ ලෝකයට යම් සේවයක් කරනවා ඒක මගේ යුතුකම හා වගකීම” මැටිල්ඩක්කා පුංචි ප්‍රශ්නයට දිග පිළිතුරක් දුන්නා. මෑණියෝ ඇස් දෙක හොඳින් ඇරගෙන බලාගෙන හිටියේ පුදුමයෙන් නෙවෙයි. එතන තිබුණේ තේරුම් ගැනීමට ගත් උත්සාහයක් කියලයි පෙනුණේ.ආච්චි ගිලන්පස ගෙනැවිත් පූජා කළා. ඉන් උගුරක් පානය කළ මෑණියෝ ආයෙත් පැනයක් නැඟුවේ ටිකක් හිතා බලලා.“දුප්පත් අසරණ පවුල්වලට උදව් කරන එක කොච්චර පිනක් ද?”“ඒ අය දුප්පත් වෙලා ඉන්නේ විහින්...” මැටිල්ඩක්කා පටන් ගත්තේ දේශනාවක් වගේ.“බොහෝ වෙලාවට ගෙදර පිරිමියාගේ වරදින්. ඒ අය බොනවා සූදු දානවා ඊට පස්සේ ඇවිත් ගෘහස්ත හිංසනයට ලක් කරනවා ගෙදර අයව. සමහරු හම්බ කරන සල්ලි ටිකවත් ගෙදරට දෙන්නේ නෑ. වැරදි වැඩවලට යොමු වෙලා.“ඉතින් ඒ පවුල්වලට ශක්තියක් වෙන්න මොනවගේ දේවල් ද කරන්නේ” මෑණියෝ පුංචි දරුවෙක් වගේ ඇහුවා. “බොහෝ වෙලාවට ඒ ස්ත්‍රීන් දුක් විඳින්නේ නොදැනුවත්කම නිසා. ඒ අය දන්නේ නෑ මානව අයිතිවාසිකම් ගැන. ඒ අය අහලවත් නෑ. තමන්ගේ පිරිමියාගෙන් හිංසා වුණොත් පොලිසියේ පැමිණිල්ලක් දැමිය හැකි බව. ඔහේ ගුටි කාගෙන එතනම ලගින්න තමයි කාන්තාවන් පුරු වෙලා ඉන්නේ. ඒ අයට අපි නීති උපදේශ ලබා දෙනවා. ඒ ස්ත්‍රීන්ට කිසි දැනුමක් නැහැ. තමන්ගේ නිදහස වෙනුවෙන් සටන් කළ යුත්තේ කොහොමද කියලා අපි ඒ අයට අවශ්‍ය දැනුම ලබා දෙනවා. ඒ අය දන්නේ නෑ කාන්තාවන් වෙනුවෙන් විශේෂ දිනයක් තියෙනවද කියලවත්. මෙච්චර අවුරුදු සීයකුත් පැනලා තියෙද්දී” මැටිල්ඩක්කා වේගයෙන් කියාගෙන ගියා.“කාන්තාවන්ට මොටද නෝනා විශේෂ දවසක්? මේ ලෝකේ ජීවය බිහිවුණු දා ඉඳලා හැම දවසක් ම ගෑනුන්ටයි පිරිමින්ටයි ඇරෙන්න වෙන කාටද?”ආච්චිට ඉබේටම “එහෙමයි” කියවුණා. අම්මා අපි දිහා බැලුවා.“අයියෝ මෑණියෝ, ඔය විදිහට හිතන නිසා තමයි ආර්ථික සමාජයීය හා දේශපාලන වශයෙන් කාන්තාව පසු බසින්නේ. යුරෝපියන් කන්ට්‍රීස්වල කාන්තාවට පිරිමින්ගේ ආදරය පෙන්වන්න මේ වගේ දිනයක් වැදගත් කියලා පිළිගන්නවා. අනෙක සම අයිතිවාසිකම් කාන්තාවන්ට දිනාගන්න නම් ඒ ගැන විශේෂ කතිකාවක් ගොඩ නැඟෙන්න ඕන. ඒකට දිනයක් වැදගත්. බලන්න දැන් පැරිසියේ කාන්තා දිනය වෙනුවෙන් සන්ඩු කරපු නිසා තමයි ඒ අයට ඡන්දෙ දාන්න රජයේ සේවයට එන්න අවස්ථාව ලැබුණේ. කාන්තා දිනයක් තියෙන නිසා තමයි කාර්යාලයීය හිංසනයෙන් ස්ත්‍රීන්ට වැළැකෙන්න කතා කරන්න පුළුවන් වුණේ. ඒ හැම දේකටම ෆයිට් කරන්න අපට යම් තිමිත්තක් ඕනේ...” මැටිල්ඩක්කා කීවේ පරල වෙලා වගේ.“ඒ කතාවේ නම් හොඳ නරක දෙකම තියෙනවා නේද?” මෑණියෝ කෙලින් ම මැටිල්ඩක්කාගේ ඇස් දෙක දිහා බලා කීවා. තාත්තා ගමනක් ගිහින් ආවේ ඔය වෙලාවේමයි. මෑණියන්ගෙන් අවසර ගත් තාත්තා.“මැටිල්ඩක්කාගේ සද්දේ පාරටත් ඇහෙනවා” කීවේ මද සිනාවකුත් පාමින්.“දැක්කද මෑණියෝ, ස්ත්‍රියක් හඬ නගලා කතා කළාමත් පිරිමින්ට වැරැදියි. අපි පෙනී සිටින්නේ අන්න ඒ වගේ දේවලට විරුද්ධවයි” මැටිල්ඩක්කා තම මතය තහවුරු කරන්නට සාක්ෂි සැපෙයුවා. මල්ලිටත් මටත් එළියට පනින්නට ආ හිනාව මැඩ ගත්තේ බිම බලාගෙන. අම්මා තාත්තා දිහා අසරණව බැලුවා. ආච්චි මැටිල්ඩක්කා දිහා බලා වේගයෙන් ගෙතුළට ගියා. මෑණියෝ සුපුරුදු මද සිනාවෙන් කතා කළා.“මහත්තයා ඉතින් වරදකට නෙවෙයිනේ කීවේ.”“මොකද නැත්තේ, මේ වගේ පොඩි දේවල් තමයි අවසානේ පුරුෂාධිපත්තිය පතුරුවනකල් යන්නේ. ඒ වගේ දේවල් නිසා තමයි ටවර් හැම්ලට්ස් කවුන්සිල් එකේ ලයිබ්‍රරි පවා පිරිමින්ට වහලා දාලා ඒ පැත්ත පළාතක පිරිමින්ට එන්න නොදී අරින්නේ. මම පිරිමින් කවදාවත් ගණන් ගන්නේ නැත්තේ ඒකයි. බොරු කාරයෝ. හිතාගෙන ඉන්නේ ගෑනු ඔක්කොම ඒගොල්ලන්ගෙ දෙපා මුල දණ ගහන්න ඕන කියලා. දන්නේ නෑ ස්ත්‍රි හිතක තියෙන හයිය.”මැටිල්ඩක්කා එහෙම කියද්දී ආච්චි ඇවිත් මාව ගෙතුළට ඇදගෙන ගියේ. දානෙ පිළියෙළ කරන්න උදව් ගන්න කියමින්.“මේ ළමයෝ ඔය ඔළුව විකාරවෙන දේවල් අහගෙන ඉන්නේ නැතුව මේ වැඩක් පළක් බලාගන්නවා. මං නොදන්නව යැ අර ඩඩ්ලියත් එක්ක උන්දෑ අල්ලපු අඩව්. අන්තිමට වරද්දගෙන රටේ ඉන්න ගෑනුන්ගේ ඔළු නරක් කර කර ඇවිදිනවා” ඔය ළමයින්ගේ අම්මටයි තාත්තටයි ලොකු වුණාට මට නං තඹේකට වටින්නේ නෑ ඔය මළසමය.”මම ආච්චිගේ අත ගසා දමා ආපසු දුවවිත් සාලයට හිමීට පය තිබ්බා.“මැටිල්ඩක්කා ඉපදෙන්න තිබුණේ ඇමසන් යෝදියෙක් වෙලා” තාත්තා ආයෙත් අවුස්සගන්න හදන්නේ. මෑණියන්ගේ මඳ සිනාව වෙනස් වුණේ නෑ.“ඔව්. ඔව්. මෑණියෝ ඇයි ඇමසන් යෝදියෝ කියන්නේ කියලා දන්නවද? ඒ අය තමයි යුද භටයෝ වගේ හිටියේ. ඒ අයගේ වම් පපුව පවා අයින් කළා දුන්න පාවිච්චි කරන්න පහසු වෙන්න. ට්‍රොජන් යුද්ධෙ වගේ යුද්ධ කරලා දිනුවාම හැම පිරිමියෙක් ම මරන්නේ නෑ. වහල්ලු හැටියටත් කට්ටියක් තෝරාගෙන ඒ අයව තියාගන්නවා. ජාතිය බෝ කරගන්වන කොච්චර හයිය ස්ත්‍රීන් වර්ගයක් ද?” මැටිල්ඩක්කා ආඩබ්බරෙන් කීවා.“ඒ වුණාට වහලෙක් හරි පිරිමියෙක් ජාතිය බෝ කරන්න ඕනම වුණානේ” මල්ලීගේ කටින් පිට වුණේ මිසයිලයක් වගේ වචන ටිකක් මැටිල්ඩක්කා ගැස්සුණා. අපිත් එකිනෙකාගේ මූණ නොබලා සිටියේ හිනා ගියොත් ප්‍රශ්නය උග්‍රවන නිසයි. “ආ මැටිල්ඩක්කේ, ඔයිට හොඳ නැද්ද දැන් එන්න එන්නම වැඩිවන කාන්තා ජනගහනය ගැන හිතලා, රටේ ශ්‍රම බලකායෙන් තුනෙන් එකක් වුණු අපේ ගෑනු ටික ගැන හිතලා ඒ අයට යහපතක් වෙන වැඩපිළිවෙළක් හැදුවොත් අපේ රටේ ගෑනුන්ගේන් සීයට අසූ නවයකටත් වඩා සාක්ෂරතාව තියෙනවා. ලංකාවේ ලොකු ලොකු තැන්වල ඉන්නෙත් කාන්තාවෝ. දන්නවද එක් ලක්ෂ තිස් දාහකටත් වැඩියි සංක්‍රමණික සේවා නියුක්තිය. ඉතින් ඒ අය වැඩට ගිහින් කරන පඩි ගන්න වැඩ ගැනනේ ඔය කියන්නේ. ඒත් අම්මා කෙනෙක් හැටියට, බිරිඳක් හැටියට, ගෘහිණියක් හැටියට ඒ අය කරන වැඩ ටික ගැන ඇගැයීමක් කරන්න ක්‍රමයක් හැදුවොත් ඒක කාන්තාවන්ට කොච්චර වටී ද? ගම්වල ඉන්න ගෑනු අය ඕන දුකක් විඳගෙන ඉන්නේ තමන්ගේ පවුල සංස්ථාව රැක ගන්න. දංකුඩ ටික හරි කාලා ළමයින්ට මනුස්සයාට හොඳ බත් ටික තියලා අපේ අම්මලා අපිව හැදුවේ. ඒත් කාන්තාවන් තමයි ඒ අයට අපි කවදාවත් නිගා කරන්නේ නෑ”තාත්තා කියද්දී ආච්චිත් ඒකට කොහෙන්දෝ ඇවිත් කීවේ” අනේ ඔය ටික කියාගන්න බැරුව තමයි මං මේ හිටියේ කියලා.“එතකොට අවුරුදු අසූ ගාණක ආච්චිට අතවර කරපු තරුණයා” මැටිල්ඩක්කා හරවා පහරක් එල්ල කළා. “ඕක සමස්තය නෙවෙයිනේ. ඉඳලා හිටලා වෙන දේවල්වලට ප්‍රචාරය වැඩිපුර ලැබුණාම වෙන දේ තමයි ඔය කතා කරන්නේ” මෙතෙක් නිහඬව සිටි අම්මා කීවා.“නෝනා... අපේ රටේ ප්‍රමුඛ ආගම බුද්ධ දර්ශනය. ඒකේ කොහේවත් කාන්තාවන්ට අඩු තක්සේරුවක් නෑ. වෙන රටවල වෙන වෙන ප්‍රශ්න ඇති. ඒත් අපේ රටේ රැජිනියෝ පවා හිටියා. අපට නිසි තැන ලැබුණා. නියම විමුක්තිය කියන්නේ මනුස්සයාට එරෙහිව පොලිසි යන එක නෙවෙයි. දැනුම වඩාගෙන අධ්‍යාත්මික විමුක්තියට යන එකයි” මෑණියෝ ශාන්ත ස්වරයෙන් කියද්දී ආච්චිට ආයෙත් “එහෙමයි” කියවුණා.කුසුමා දානය සූදානම් බව දැන්වීමට එනවාත් සමඟ මැටිල්ඩක්කා දෙන්න ගිය පිළිතුර කලවම් වීම නිසා කතාව එතනින් මඟ හැරුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af12030414</link>
    <topic>කොරියාවේදී අළු වූ සුනාලි හා බන්දුලගේ සිහිනය</topic>
    <author>අමල් යශෝමන් ජයසිංහ</author>
    <content>වරෙක දී අපගේ ජීවිත හා බැඳි සිහිනයන් සැබෑවී ජීවිතයම සැනසුම් සතුටින් පුරවාලයි. තවත් විටෙකදී ඒ සියලු සිහිනයන් බොඳ වී තිබූ සතුට ද මුලිනුපුටා දමමින් ජීවිතයම දුක්ඛ දෝමනස්සයනටම ගොදුරු කරවයි. නොඑසේ නම් සිතාගන්නටවත් බැරි අයුරින් ජීවිතයම උඩු යටිකුරු කරවයි. මේ ලොව අරුමය පුදුමය සේ හැෙඟන්නේ එවිටදීය. එළැඹෙන දුක්ඛවිලෝපනයන් හමුවේ කිසිත් කරකියාගත නොහැකිව ඒ අම්මාද එකතු කරගත් සිය දෑත ළය මත්තේම තබා විලාප නඟන්නීය. තම එකම දියණියට අඬගසන්නීය. දාරක දරු ස්නේහයේ ඉමක් නොපෙනේ.ඒ දෙමවුපියනට සිටියේ සුනාලි භාග්‍යා දියණියත් නදීප කැලුම් පුතු පමණෙකි. ඒ දරු දෙන්නා ඔවුනට ඇස්දෙක මෙනි. සුනාලිගේ පපුවේ තිබුණේ ද තම අම්මා තාත්තා හා එකම අයියා පිළිබඳ නිම් හිම් නොපෙනෙන ළෙන්ගතු ආදරයක්මය. මවුපිය බසට කීකරු දියණියගේ ආදරයට වැඩියෙන් ආදරය දුන් ඒ මවුපිය දෙදෙනා සිය දරුවන් දෙන්නාගේ හික්මුණු ගතිපැවතුම් දැක සතුටට පත්විණ.සුනාලි රූමතියකි. කෙල්ලක වුවද කොල්ලෙකු සමාන කඩිසර ගතිපැවතුම්වලින් යුත් සුනාලිගේ එඩිතර හිත ගැන ඇගේ දෙමාපියෝ පුංචි සන්දියේ සිටම තේරුම් ගන සිටියහ. යම් මතු දිනෙක විවාපත් වූ පසු තම දියණිය සිය සැමියාට ධෛර්යවන්ත බිරියක්ම වනු ඇතැයි අම්මා සිය සැමියාට නිතර කීවාය. සුනාලි මූලික අධ්‍යාපනය ලැබුවේ කඩවත හෝලි ෆැමිලි විදුහලිනි. අනතුරුව උසස් අධ්‍යාපනයට ඇතුළත් වූයේ මහර මහාමායා විදුහලටය.ඉගෙනුමට ද බාහිර ක්‍රියාකාරකම්වලට ද දක්ෂතා පෙන්නුම් කළ ඕ පාසල් අධ්‍යාපනයෙන් පසු ප්‍රවීණ නැටුම් ගුරුවරයකු වන කුලසිරි බුදවත්තයන් යටතේ ඔහුගේ ප්‍රධාන සිසුවියක වශයෙන් නර්තන ශිල්පය ද ප්‍රගුණ කළාය. ඉන් ලද දැනුම තවත් සිසුවියන් අතරේ බෙදාහදා දෙන්නට සිය නිවසේ ඉඩකඩ ඇති විවෘත ආලින්දයක් තනවා ගත්තාය.ඈ යටතේ තවත් සිසුවියෝ පිරිසක් නැටුම් හැදෑරූහ. මතු දිනෙක ස්වයං රැකියාවක නියැළෙනු රිසින් රූපලාවන්‍ය පිළිබඳ උගත්තාය. යුවතියක දත යුතු දෑතේ කටයුතු අඩුවක් නැතිවම ඈ උගත්තාය. මේවා සියල්ල දෙස බලා හුන් දෙමවුපියන් තම පුතු මෙන්ම දියණිය සුනාලි කෙරෙහි ද බැඳුණේ කිසිදා නොබිඳෙන ස්නේහයකිනි.සුනාලිට මංගල යෝජනාවක් ඉදිරිපත් විණි. ඒ තම එකම සොහොයුරාගේ සමීපතම මිතුරකු මාර්ගයෙනි. ඔහු බන්දුලය. ගම් ප්‍රදේශය නුගේගොඩය. දිගු කලෙක සිට බන්දුල රැකියාව කරනුයේ දකුණු කොරියාවේය. ඒ පිළිබඳවද ඇය දෙමවුපියනට කීවේ “අම්මයි තාත්තයි සොයා බලලා කැමති නම් මාත් කැමතියි” යනුවෙනි. අන්තර්ජාලය හරහා දෙරටක සිට බැඳී ගිය දෙසිතක ආදරය දින දින මෝදු වී ලියලා වැඩුණි. බන්දුල හැමවිටම තමන් අසල සිටින්නාක් මෙන් සුනාලිට හැඟිණි. විදේශ රැකියාවේ ලද කෙටි නිවාඩුවකින් බන්දුල ලංකාවට පැමිණියේ තම මනාලිය හා අතිනත ගැනීමේ සාදයටය. සුනාලි - බන්දුල විවාහ ගිවිස ගත්තේ දෙපාර්ශ්වයේ ආශිර්වාදය මධ්‍යයේය.”අපේ දුවට ලැබුණු පුතා හරිම අහිංසකයි. ඒ පවුලේ අයත් වැදගත්. ඒ වගේ පිරිමි දරුවෙක් අපේ දුවට ලැබුණේ අපේ දුවගේම තිබුණු වාසනාවකට’ සුනාලිගේ අම්මා අශෝකා රංජනී මහත්මිය නිතර කීවාය. ඒ ළඟම පසුවූ සුනාලිගේ තාත්තා ක්වින්ටස් ද සිය බිරියගේ අදහස එලෙසින්ම අනුමත කළේය.තම දෙමවුපියනට ඇප උපස්ථාන කරමින් පවුලේ ආර්ථකයට උරදීමට මඟක් සොයමින් සිටි සුනාලි හැම තිස්සේම කියන්නට වූයේ ‘මාත් ඒ රටට යනවා. ගිහින් ගෙදර හැමදේම මට බලාගන්නට පුළුවන් කියාය. එතරම් උවමනාවක් ඈ සිතෙහි රැඳී තිබිණි.බන්දුල යළි කොරියාව බලා පිටත්ව ගියේ විවාහයෙන් සති කීපයකට පමණ පසුවය. දකුණු කොරියාවේ කිම්පෝ නගරයේ බ්‍රවුන්ස් සමාගමේ සේවය කරමින් සිටි බන්දුල සුනාලි හා තොරතෝංචියක් නැතුව දුරකථනයෙන් හෝරා ගණන් කතා කළේය. මේ කතා බොහෝවිට කෙළවර වූයේ ඔවුන්ගේ අනාගතය පිළිබඳ සිහින ලෝකයක තොරතුරු සමඟිනි. මෙහිදී බන්දුල වඩාත් පුරුදුව සිටියේ සුනාලිගේ අදහස් විමසා දැන ඒ අනුව කටයුතු කිරිමටය.ඊට බන්දුලගේ අදහස් ද කැටිකොට සුනාලි තම සැමියා නිතර දැනුම්වත් කළාය. ඒ අනුව යමින් සුනාලිගේ මහගෙදරට යාව පිහිටි ඉඩම් කැබැල්ලක නව දෙමහල් නිවසක් ඉදිකරන්නට තීරණය කැරිණි. එහි සැලසුම ද විශ්වාස කටයුතු අන්දමින් සකස් කරගත් සුනාලි නව නිවසේ වැඩ කටයුතු ඇරැඹුවාය.සිය සැමියා එවන මුදල් පිරිමැස්මෙන් යුතුව ඇය වැය කලේ පරෙස්සමටය. තමාද ඒ කටයුතුවලට හවුල් වී කුලීකරුවන්ට ගෙවන මුදල් ඉතිරි කැර ගනිමින් ඕ වැලි ඇද්දාය. වතුර ඇද්දාය. සියුමැලි දෑත් ලේ රත්පැහැ වී කරගැට මතුවන තුරු ඇය ද බාස්වරුන් සමඟ හරි හරියට වෙහෙස වූවාය. මේ ඉදිවන්නේ අපේ සොඳුරුතම කැදැල්ල නොවේදැයි ඇයට දහස්වර සිතෙන්නට ඇත.වෙහෙසව ඉදිකරනු ලැබූ නව නිවස පුරා ඇවිද ගිය සුනාලි එහි බිත්ති පුරා ඇඟිලි තුඩින් සෙවණැලි රූප ඇන්දාය. ඒ තම සැමියාගේ මුහුණ හා තමන්ගේ මුහුණය. නව නිවස අන්තර්ජාලය හරහා සිය සැමියාට පෙන්වූ සුනාලි “ඔයා එවපු හැම සතයම අපේ ගෙට වියදම් කළා. දැන් ගෙයි වැඩ ඔක්කොම හරි. ඒ අපේ අලුත් ගෙදරට අඩු අපි දෙන්නා විතරමයි.” යැයි සුනාලි බන්දුලට ලියා යැව්වාය. ඉන් වඩාත් සතුටට පත්ව ගිය බන්දුල සුනාලිගේ දහිරිය ගැන ආඩම්බර හැඟීමකින් ළය පුරවා ගත්තේය.එහෙත්...! එහෙත්...! ඒ නව නිවසේ තමන්ට තම පයක් හෝ තබන්නට ඉඩක් නොලැබේ යැයි කියා ඔවුහු නොසිතූහ. එය දෛවයේ සරදමක් වැන්න. රජය විසින් පවත්වනු ලැබූ කොරියාවේ රැකියා සඳහා වන විභාගයකට සුනාලි ඉදිරිපත් වූයේ මතු යම් බලාපොරොත්තුවක් සමඟය. ඉන් සාමාර්ථය ලැබූ ඈ සිය දෙමාපියන්ගේ ආශිර්වාදය ද ලබා සැමියා වෙසෙන කොරියාවේම රැකියාවකට පිටත් වූවාය. සුනාලි එහි පදිංචිව සිටියේ ද තම සැමියා බන්දුල සමඟය. එය නිවසක් නොවූ නමුත් සොඳුරු නවාතැනක්ම විය. වායුසමනය කළ සියලු අංගෝපාංගයන්ගෙන් සමන්විත එම නිවස කන්ටේනරයකි. අපහසුතා කිසිත් නැති එහි තුළ දක්නට ලැබෙන්නේ ප්‍රිය උපදවන නිවසක සිරියාවකි. එය කන්ටේනරයක අභ්‍යන්තරයක් යැයි කිසිවකුට නොදැනේ.”අම්මෙ.. තාත්තයි අම්මයි අපි එනතුරු හොඳින් ඉන්න.. අපි දෙන්නා එන සිංහල අලුත් අවුරුද්දට ලංකාවට එනවා. අපෙ අලුත් ගෙදර අපි පදිංචි වෙලා පොඩි ව්‍යාපාරයක් පටන් ගන්නවා. අපි දැන් මෙහේ හිටියා ඇති කියල බන්දුලත් කිව්වා.”දිනපතා හෝරාවකටත් වඩා අම්මා හා දුරකථනයෙන් කතාකරන්නට පුරුදුව සිටි සුනාලි ඉකුත් සෙනසුරාදා (27) රාත්‍රියේ දී අම්මාට එසේ කීවාය. ඉන් අම්මා ලැබුවේ මහත් ආස්වාදයකි.තවත් දින දෙකක් ගතවිණි. දකුණු කොරියාවේ හිතවතකුගෙන් හදිසියේම ලද පුවතකින් සුනාලිගේ අයියාගේ හිස ගිනිගත්තාක් වැන්න. ඉන් කියැවුණේ කිසිම විටෙක බලාපොරොත්තු නොවූ මූසල කරුණකි. අදහනු බැරි පුවතකි. ඉන් ඒ අම්මා පොළවේ හැපී වැළපෙන්නට වූවාය. ශල්‍යකර්ම තුනකට ද මැදිවූ රෝගාතුර තාත්තා ද ඉහ අත් බදාගත් වනම හඬන්නට වූයේය. ඒ මූසල පණිවුඩයට අනුව තානාපති ආරංචි මාර්ග මෙසේ කීය.ඉකුත් 27දා රාත්‍රියේ දී සීත බව හේතුවෙන් හීටරයක් මඟින් කිසියම් කාර්යයක යෙදී සිටිය දී සිදුවූ විදුලි කාන්දුවකින් කන්ටේරය අසල ගින්නක් ඇවිලී ඇත. එහිදී බන්දුල අසල තිබුණු යුනිෆෝම් කිහිපයකට ද ගිනි ඇවිලී තිබේ. වායු සමනය කරන ලද කන්ටේනරය තුළ පිරී ගිය හදිසි දුමාරයකින් ඔවුන් දෙදෙනාට හුස්ම ගැනීමට අපහසුතා මතුවෙද්දී එහි දොර ඇර එළියට පැනීමට වෙර දැරූ බන්දුල එහි දොර අසලම ඇද වැටී මරුමුවට පත්වී තිබේ. දුමාරයට නතුව සිටි සුනාලි ද නිදියහන මතදීම හුස්ම ගැනීමට අපහසුවෙන් මියගොස් තිබේ.මෙවන් විපතක් තම දුවටත් බෑණාටත් වී යැයි ඒ අම්මාට තවමත් සිහිනයකි. ඇදහිය නොහැකි වූ සිද්ධියකි. එය දෙමවුපියනට විශ්වාස නැත. ඒ නිසාම අප එහි යනවිට ද එහි නිවෙස ඉදිරිපිට සුදු කොඩියක් පවා එල්ලා තිබුණේ නැත. ඒ බව කීවේ තාත්තාය. ඒ දෙන්නා වෙනුවෙන් අලුතින් හැදූ නව නිවෙස ශෝභමානය.එහි බඩු කිසිවක් කුමන අවස්ථාවකදීවත් පරිහරණය නොකළ ඇගේ දෙමවුපියන් බුදුපහන දැල්වීමට පමණක් ගෙතුළට ගියා පමණි. සුනාලිගේ සියලු බලාපොරොත්තු එලෙසින් ඈ සමඟින්ම වියැකී ගියේ යැයි කෙසේ සිතන්නද? මගේ දුව ගේ හදන්න රෑ දාවල් නැතිව වෙච්චි මහන්සිය මට දැනුත් මැවිලා පේනවා... අනේ දුවේ... තවත් මාස දෙකකින් අපි දෙන්නා අම්මයි තාත්තයි ළඟයි කියල කිව්වා.. සෙනසුරාදාට පස්සෙ මගෙ දූ කතාකළේම නෑ.. ඒ අම්මාගේ ඇස්දෙකට කඳුළු ඉවර නැත...තාත්තා බලාගත් අත බලාගත්වනමය. ඒ ඇස්දෙක අඬලාම රත්පැහැගැන්වී ඇති සේය. අපෙන් මොනවද කෙරෙන්නට ඕනෑ..යැයි මා සිළුමිණ වෙනුවෙන් තාත්තාගෙන් ඇසුවෙමි.”අනේ නෑ..මුකුත් එපා.. ආණ්ඩුවේ මහත්වරු අපිව රස්තියාදු නොකර අපේ ගෙදරටම ඇවිල්ලා අපේ දුව පුතා ලංකාවට ගේන්න සලස්වා දී තියෙනවා. ඒ මහත්තුරු ගොඩක් උදව් කළා.. මේ අහල පහල හැමෝම දුවට ආදරෙයි. හැමෝටම ස්තුතියි කියන්න.. දැන් ඉතින් පවු කරල ඉපදුනු අපි අපේ රත්තරන් සුනාලි දුවයි බන්දුල පුතයි අද හෙට අපේ දෙගරට ගේනකම් මේ බලා ඉන්නවා මහත්තයො...සුනාලි නැටුම් ගුරුවරියක ලෙසින් සිසුවියනට ඉගැන්වූ ඇගේ නිවසේ විවෘත ආලින්දය මූසල පාළුවක ගිලී ඇතැයි සිතිණි. රටහුනු කැබැල්ලකින් ඈ අත් අකුරින් ලියූ අකුරු කිහිපයක් පමණක් එහි බිත්ති කළුලෑල්ලේ සටහන්ව තිබිණි.අමල් යශෝමන් ජයසිංහපින්තූර – චමින්ද නිරෝෂන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=af12030415</link>
    <topic>හෙට දවසේ ලොව දිනන සිසු පිරිසක් බිහිකරන අනඳ අභිමන් අධ්‍යාපනික ප්‍රදර්ශනය</topic>
    <author/>
    <content>මාර්තු 26 සිට 31 දක්වා පැවැත්වෙන අනඳ අභිමන් ප්‍රදර්ශනය නිමිත්තෙනි.වසර 125 ක අනාදිමත් ඉතිහාසයක සුවිශේෂී මතක සටහන් කියා පාන්නට ආනන්දීයයන් ලහි ලහියේ සූදානම් වෙති. පාසලකට වසර 125 ක් යනු දීර්ඝ කාල පරාසයකි. බෞද්ධ පුනර්ජීවනයෙන් පණ ගැන්වී සිංහලයේ ප්‍රමුඛ බොදු මහ විදුහල ලෙස පෝෂණය වූ ආනන්දය සැබැවින් ම අධ්‍යාපන ක්ෂේත්‍රයට මෙන්ම රටටම ආනන්දයකි. අනාදිමත් ඉතිහාසයක් ඇති ආනන්ද විදුහලේ මතක සටහන් දිග හැරෙන්නේ අනඳ අභිමන් ලෙසිනි.ලොව දිනෙන් දින වෙනස් වන අභියෝග හමුවේ අධ්‍යාපනය ද ඊට සමගාමීව වෙනස් විය යුතුය. වසර 125 ක දිගු අතීතයක සිට මේ දක්වා ආනන්දීයන් ද ඉදිරියට පියමං කළේ මේ වෙනස් වන ලෝකයේ අභියෝගයන්ට නොබියව මුහුණ දෙමිනි.විදුහල්පති එල්. එම්. ඩී. ධර්මසේනවසර 125 ක් ආනන්දයේ ඉතිහාසය සනිටුහන් වන මොහොතේ ආනන්දීයන් උත්සව මාලාවක් සංවිධානය කළහ. විවිධ දාන මාන පිංකම් පවත්වා බෞද්ධ පරිසරය තවදුරටත් දරුවන්ට සමීප කරමින් මේ උත්සව මාලාව දියත් වූ අතර එහි ප්‍රධාන උත්සවය ‘යුගයක ආනන්දය’ නමින් මහින්ද රාජපක්ෂ ජනාධිපතිතුමාගේ ප්‍රධානත්වයෙන් පසුගියදා පැවැත්විණි. ඒ රාජ්‍ය උත්සවයට අමතරව වල්හපුතැන්න ප්‍රාථමික පාසලේ අවශ්‍යතා සම්පූර්ණ කර සම අධ්‍යාපන අවස්ථා අනෙක් දරුවන්ට ද ලබා දෙන්නට ආනන්දයේ දරුවන් ගන්නේ අවංක උත්සාහයකි. මේ වසර 125 සමරන උත්සව මාලාව අවසන් වන්නේ විදුහලේදී ඇරැඹෙන අනඳ අභිමන් ප්‍රදර්ශනයෙනි.වෙනස් වන ලෝකයේ අභියෝගවලට සාර්ථකව මුහුණ දිය හැකි කුසලතා පූර්ණ නිර්මාණශීලි චින්තනයෙන් හෙබි ආනන්දීයයන් බිහි කිරීම මේ ප්‍රදර්ශනයේ අරමුණය.ආනන්ද විද්‍යාලයාධිපති එල්. එම්. ඩී. ධර්මසේන මහතා “...ළමයින්ගේ නිර්මාණශීලී කුසලතා ඇති කරන, අලුත් දේ හිතන්න පුරුදු කරවන වැඩ සටහනක ආරම්භය මෙයයි. වසර ගණනාවක් අපි අපේ දරුවන්ට බෞද්ධකම කියා දුන්නා. ඒ පසුබිම තුළින් අපි අපේ දරුවන් නව තාක්ෂණය ඔස්සේ තව තවත් ඉදිරියට රැගෙන ගියා. අන්තර්ජාතික තලයට සරිලන පරිදි නව තාක්ෂණය මුසු කරමින් නව නිෂ්පාදන කෙරේ දරුවන් යොමු කළ යුතුයි. විභාග සමත්වීම පමණක්ම ප්‍රමාණවත් නොවන බව දරුවන් අවබෝධ කැරගත යුතුයි. අලුත් දෙයක් ගැන හිතන්න දරුවන් පුහුණු කරවන තෝතැන්නක් ලෙස අනඳ අභිමන් ප්‍රදර්ශනය පවත්වන්නේ.”මාර්තු මස 26 සිට 31 දින දක්වා පැවැත්වෙන ‘අනඳ අභිමන්’ ප්‍රදර්ශනයේ අධ්‍යාපනික ප්‍රදර්ශන කුටි මෙන්ම ක්‍රීඩා, සංස්කෘතික, විනෝදාත්මක, සෞන්දර්යාත්මක, ආරක්ෂක මෙන්ම වෙළෙඳ කුටි ද ඇත.ආචාර්ය අතුල පනාගොඩප්‍රදර්ශන කමිටුවේ සමලේකම් ආචාර්ය අතුල පනාගොඩ මහතා. “අපේ දරුවන් හරිම නිර්මාණශීලියි. අපේ ගනිදු නානායක්කාර පුතා ආබාධිත අයට පරිගණකය භාවිත කරන්න මවුසයක් තනා විශිෂ්ට දස්කම් දැක්වූවා. නාසා ආයතනය එයට ගෞරවයක් වශයෙන් මේ දරුවගේ නමින් ග්‍රහ වස්තුවක් නම් කළා. මෙය ඉතිහාසයේ මුල්ම අවස්ථාව.මේ වගේ දක්ෂතා තියෙන දරුවෝ හුඟක් ඉන්නවා. ළමයින්ගේ නිර්මාණ 1500 ක් විතර අපි මෙතැනදි ඉදිරිපත් කරන අතර මේ වගේ දරුවන්ගේ නව නිපැයුම් 90 ක් පමණ ප්‍රදර්ශනය කෙරෙනවා...”මේ ප්‍රදර්ශනය සඳහා ක්‍රීඩා අංශයෙන් කබඩි, වොලිබෝල්. කරාතේ ද සංස්කෘතික අංශයෙන් අප අතරින් වියැකී යන පාසල් පෙළපොත්වල අඩංගු සොකරි, කෝලම් මෙන්ම රූකඩ සංදර්ශන ද ඇතුළත් ය. විනෝදාත්මක රසාස්වාදය උදෙසා මැජික් සංදර්ශන ද ප්‍රදර්ශන භූමියේ පැවැත්වෙයි.මීට අමතරව ප්‍රදර්ශන කාලය තුළ සංගීත සංදර්ශන ද පැවැත්වෙන අතර ආදි ආනන්දීය කලා ශිල්පීන් මේ ප්‍රසංගවල ගී ගැයීම විශේෂයකි. හිටිවන කවි මඩු, චිත්‍ර හා මූර්ති දැක්ම මෙන්ම ‘තල මල පිපිලා’, ‘සිංහබාහු’ ‘කැලණි පාලම’, ‘චරන්දාස්’, ‘නරිබෑනා’ ආදි පාසල් අධ්‍යාපනයට ඉවහල් වන නාට්‍ය සංදර්ශන ද මෙම ප්‍රදර්ශන භූමියේ සෑම දිනකදීම දැකගත හැකිවීම විශේෂත්වයකි.මේ ප්‍රදර්ශනය සඳහා ආරක්ෂක අමාත්‍යාංශය, අධ්‍යාපන අමාත්‍යාංශය ඇතුළු අමාත්‍යාංශ හත අටක් සිය දායකත්වය දක්වයි.ප්‍රදර්ශනය සඳහා පාසල් සංවර්ධන සමිතිය ඇතුළු විවිධ සමිති, මෙන්ම ආයතන රැසක් දායකත්වය දක්වයි. ඒ අතර ආදි ආනන්දියන් නියෝජනය කරන ආදි ශිෂ්‍ය සංගමය ප්‍රධාන තැනක් ගනී.උත්සව කමිටු සංවිධායක සමිත සෙනෙවිරත්නආනන්ද ආදි ශිෂ්‍ය සංගමයේ නියෝජිත උත්සව කමිටු සංවිධායක සමිත සෙනෙවිරත්න, මහතා “ආනන්දයේ ආදි ශිෂ්‍ය සංගමය සෑම අවස්ථාවකම උත්සාහ කරන්නේ විදුහලට යම් සේවාවක් ඉටු කරන්නයි. විදුහල්පතිතුමාගේ මඟ පෙන්වීම යටතේ අපි යටිතල පහසුකම් රැසක් පාසලට ලබාදී තියෙනවා.ආදි ආනන්දියෙක් වන ආරක්ෂක ලේකම් ගෝඨාභය රාජපක්ෂ මහතාගේ පූර්ණ අධීක්ෂණය යටතේ විදුහල් නේවාසිකාගාරය ලක්ෂ 100 ක වියදමින් ප්‍රතිසංස්කරණය කළා. අපි මේ උත්සවයට අමතරව 125 වැනි සංවත්සරයට සමගාමීව ප්‍රකාශයක් එළිදැක්වීමටත් අදහස් කරනවා...”‘අනඳ අභිමන්’ ප්‍රදර්ශනය සෙසු පාසල් ශිෂ්‍යයන්ට මෙන්ම සැමටම විවෘතයි. ආහාර, නිමි ඇඳුම්, නවීන තාක්ෂණික උපකරණ, එළවළු, පලතුරු ආදිය අලෙවි කරන වෙළෙඳ කුටි රැසක් ද පාරිභෝගික ජනතාව වෙනුවෙන් විවෘතය.අලුත් ලොවට ගැළපෙන දරු පිරිසක් රටට දායාද කිරීම මේ ප්‍රදර්ශනයේ ප්‍රධාන අරමුණ වන අතර මෙමඟින් පාසලට මෙතෙක් පැවැති අඩුපාඩුවක් වන භාෂා හා පරිගණක විද්‍යාගාර වලින් සමන්විත තොරතුරු තාක්ෂණ මධ්‍යස්ථානයක් පිහිටුවීම සඳහා අරමුදලක් ආරම්භ කිරීම මෙහි අරමුණයි.හෙට දවසේ ලොව දිනන දරු පිරිසක් බිහිකරන අරමුණු කැර ගත් මේ සද්කාර්යය සමස්ත දරු පරපුරටම ආදර්ශයක් වනු නියතය.විදුහල්පති එල්. එම්. ඩී. ධර්මසේන, ප්‍රදර්ශන කමිටුවේ සම ලේකම් අතුල පනාගොඩ, ආදි ශිෂ්‍ය සංගමය වෙනුවෙන් ප්‍රදර්ශන කමිටු සංවිධානය කරන සමිත සෙනෙවිරත්න යන මහත්වරුන්ට ස්තුතිය.සකස් කෙළේසුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=as1203041</link>
    <topic>බඹරකිරිඇල්ල හරස්කර</topic>
    <author>ඉනෝකා සමරවික්‍රම</author>
    <content>බඹරකිරිඇල්ල හරස්කරගැහැනිය ස්වභාවයෙන්ම ලදබොළඳය; දුර්වලය. සුකුමාලය; සුමටය. කෙනෙකු ගැහැනිය පිළිබඳව එසේ විග්‍රහ කරන්නට පුළුවන. එහෙත් හැම ගැහැනියකම එසේ නොවූවත් අභියෝග ජයගැනීමට අධිෂ්ඨානයෙන් යුතුව ඉදිරියට යෑමට සමත් ගැහැනු අතීතයේ අපේ රටේ සිටියහ.වර්තමානයේ ද සිටිති. යමක් කිරීමට ආරම්භ කළ විට කුමන බාධක පැමිණිය ද පටන්ගත් කාර්යය නිමකරන ගැහැනුන් අතර තවත් සුවිශේෂී ගැහැනියක සොයා ඉකුත් දා අප මාතලේ රත්තොට ප්‍රදේශයේ වනරාණිය ගම්පියසට ගියෙමු.’වනරාණිය’ යන නම ඔබට නුහුරුය. කලක ඉහත අතීතයේ සුදු ජාතිකයකුට අයත්ව තිබූනට මෙම වතුයාය ඔහු විසින් නම්කර තිබුණේ තම සුරූපී බිරියගේ නමිනි. ඇය රාණි නම් වූවාය.වනයේ රාණිය, යන නමින් ප්‍රකට වූ මේ වතුයාය කලක වනරාණිය නමින් ව්‍යවහාර වූයේය. ඒ ජනාවාස ඇරැඹීමත් සමඟය. රත්තොට නගරයේ සිට ඉදිරියට යන විට දැලිඔය පාලමෙන් ගොඩවී කිලෝමීටර් දෙකක් පමණ ගිය තැනදී වනරාණිය ගම හමුවේ. අපි සොයා ගිය ඇය නැකතේ ගෙදර කුමාරවතී ධර්මරත්නයි. ඇය හතළිස්තුන් හැවිරිදිය.කුමාරවතී ධර්මරත්න අපට සුවිශේෂි වන්නේ ඇයි? ඔබට එසේ සිතෙන්නට පුළුවන.රත්තොට ප්‍රදේශයේ දුෂ්කර ගම්මානයක වන වනරාණිය ගම්පියසේ අද වන විට ජීවත්වන පවුල් සංඛ්‍යාව දෙසිය හැත්තෑපහක් පමණ වේ. කඳුපල්ලම් එමට ඇති වනරාණිය ගම් පාරේ බස් රථයක් ධාවනය වන්නේ ද නැත. ලියුම් බෙදන්නා ගමට පැමිණෙන්නේ පාගමනිනි. ඔහු දිනපතා සේවයට පැමිණෙන අතර ගමේ කිලෝමීටර් පහක් පමණ ප්‍රදේශය වටා යන්නේ පාගමනිනි. මුලදී ගමට විදුලිය තිබුණේ නැත. ජලය ද තිබුණේ නැත. ගමට වතුර ගෙන ආවේ රත්තොට නගරයෙනි. ඒ සඳහා ගැමියන්ට මුදලක් ද වැයවුණේය.බොහෝ දුෂ්කරතා ඔස්සේ වුවද ගැමිදරුවෝ පාසල් ගියහ. එහෙත් ඔවුහු වැඩිදුර අධ්‍යාපනය නොලැබූහ. ඒ ආර්ථික දුෂ්කරතා නිසාය. අද වන විට ගමට විදුලිය තිබුණ ද ඇතැම් නිවෙස්වලට විදුලිය නැත. ඇතැමෙක් ගොවිතැන් කටයුතු කිරීමෙන් ජීවත්වන අතර තවකෙක් ජීවත් වන්නේ කුලී වැඩ කිරීමෙනි. මේ සියලු දුෂ්කරතා මධ්‍යයේ ජීවත් වූ කෙනෙකි කුමාරවතී ධර්මරත්න. අපිට තිබුණ ලොකුම ප්‍රශ්නය තමයි බීමට වතුර නැතිකම.ගමේ ළිං තුනක් විතර තිබුණා. ජූලි මාසේ අන්තිම විතර වෙනකොට ළිං තුනම හිෙඳනවා. එතකොට වාහන අරගෙන ටවුමෙන් බැරල්වලට වතුර පුරවාගෙන එනවා. ඒක හරිම දුෂ්කර කාර්යයක්. මේක අපිට ලොකු ප්‍රශ්නයක් වෙලා තිබුණේ. මට හිතුණා ගමට කොහොම හරි වතුර ගන්න ඕනෑ කියලා. අපේ ගමේ විශාඛා නමින් කාන්තා සමිතියක් තිබුණා. ඒ වෙනකොට ඒක අඩපණ වෙලා තිබුණේ.සමිතියේ බැංකු පොතේ තිබුණේ රුපියල් සීයයි. මම හිතාගත්තා මේ සමිතිය යළිත් ආරම්භ කරන්න ඕනෑ කියලා. ඒ අනුව එක්දහස් නවසිය අනූ අටේ යළිත් සමිතිය ආරම්භ කළා. ආරම්භක සාමාජික සංඛ්‍යාව දහදෙනයි. මැතිවරණ කාලෙට ගමට එන අය අපට වතුර දෙන්න පොරොන්දු වෙනවා. නමුත් ඉන්පස්සේ අපි ඇහුවම කියන්නේ වතුර ව්‍යාපෘතියට ලක්ෂ හතළිහක් පනහක් යනවා කියල අවුරුදු ගාණක් යනතුරු මේ දේ කෙරුණේ නැහැ.ගම උඩින් පිහිටලා තියෙන නිසා ඔවුන් පෙන්නලා දුන්නේ මේක දුෂ්කර කාර්යයක් කියලා. මම ගමේ අයට කරුණු පැහැදිලි කරලා දුන්නා ගමේ කාන්තාවන් මාත් සමඟ හිටියා. පිරිමි අයගෙන් කිහිපදෙනයි අපිත් සමඟ එකතු වුණේ. අපේ ගම පහළ තියෙනවා බඹරකිරිඇල්ල. මම හිතුවා මේ බඹරකිරිඇල්ල හරස්කරලා ගමට ජලය ගන්න.ගමේ අයගෙන් රුපියල් දාහ ගානේ රුපියල් පනස්නමදාහක් එකතුකරගත්තා. මාඋස්සාගොල්ල ශ්‍රී විසුද්ධාරාමයේ විහාරාධිපති වෙළුගස්තැන්නේ සරණතිස්සනායක හාමුදුරුවෝ අපිට සෙත්පැතුවා. උන්වහන්සේ හුඟක්ම වයෝවෘද්ධයි. ඒත් උන්වහන්සේ මේ කටයුත්තේ දී ගමට පැමිණීම අපට ශක්තියක් වුණා. 1998 දි බඹරකිරිඇල්ල බැම්ම බැඳීම ආරම්භ කළා. මම මට තේරෙන විදිහට සැලසුම ඇන්දා. වතුර ගෙනයන විදිහ සැලසුම් කළා. නමුත් ගොවියෝ අපට විරුද්ධව ආවා.ගොවි නියාමකලා අපට නඩු දැම්මා. නමුත් මම එහිදී ඔවුන්ට තේරුම් කරලා දුන්නා මෙයින් ගොවියන්ට හානියක් නොවන බව. ඒත් ජල ව්‍යාපෘතියට මුදල් ප්‍රමාණවත් නැහැ. මම ව්‍යාපෘති සැලසුම අරගෙන රාජ්‍ය හා රාජ්‍ය නොවන හැම බැංකුවකටම වගේ ගියා. ඒත් කාගෙන්වත් අපට උදව්වක් ලැබුණේ නැහැ. ඔය අතරෙ තමයි ‘එක්ලොප්’ කියන ආතයනය අපට මුදල් දෙන්න ඉදිරිපත් වුණේ. ඔවුන් අපට මූලික පියවර ලෙස රුපියල් තුන්ලක්ෂ හතළිස් දාහක් දුන්නා.”ජල ව්‍යාපෘතිය ආරම්භ වූයේය. මෙම කාර්යයේදී ගමේ කාන්තාවෝ තම ශ්‍රම දායකත්වය නොමිලේ ලබාදුන්නා. එහෙත් පිරිමි පක්ෂය ආවේ දවසේ කුලී පදනම යටතේය. ගමට ජලය ලබාගැනීමේ වැඩ කිරීමට ඔවුහු දෛනිකව රුපියල් දෙසිය පනහක් ලබා ගත්හ. වතුර ටැංකි දෙකක් බැඳුණේය. එකක වතුර ලීටර් 29000ක්ද අනෙක් ටැංකියේ වතුර ලීටර් දොළොස්දාහක් ද තැන්පත් කළ හැකිය.මේ කාර්යය කරගෙන යන අතර තුර ‘එක්ලොප්’ ආයතනයෙන් තවත් රුපියල් ලක්ෂ හතරක මුදලක් ලබාදුන්නේය. ශ්‍රමදායකත්වය දුන් අයට මුලින්ම රුපියල් දාහ ගණනේ නිවෙස්වලට වතුර ලබා දුන් අතර අනෙක් අයට රුපියල් හාරදහස ගණනේ වතුර ලබා දුන්නේය. ඉන්පසුව ජලය ලබාදීම සඳහා රුපියල් පන්දහසක මුදලක් අය කළේය.එහෙත් මේ ලද මුදල් ණය පියවීමට තරම් ප්‍රමාණවත් නොවූයේය. එවිට කෙරුණේ මුද්‍රණය කරන ලද ටිකට් පතක් නගරයේ විකුණමින් මුදල් ලබාගැනීමය. ටිකට් පතක මිල රුපියල් සියයකි. පසුකාලීනව ජලය ලබාගන්නා අයට ගෙවන්නට වූ මුදල රුපියල් පහළොස් දහසකි. එහෙත් මේ සියලු මුදල් එක්කළ ද ඔවුන් ලබාගත් ණය මුදල ගෙවා නිම කිරීමට නොහැකි වූයේය.”ඔය අතර තමයි ජර්මන් ජාතික ආචාර්ය පිල්ෆ් මහතාට අපි ගැන දැනගන්න ලැබිලා තිබුණේ. ඔහු අපේ ජල ව්‍යාපෘතිය ගැන බොහෝම පැහැදී තිබුණා. එහි ප්‍රතිඵලය වුණේ අපට ගෙවීමට තිබූ ඉතිරි ණය මුදල වූ රුපියල් ලක්ෂ තුනක මුදල ඒ මහතා ගෙවා දැමීමයි. දැන් අපි කාටවත් ණය නැහැ. වර්තමානයේ වතුර ගන්න අයගෙන් අපි රුපියල් පහළොස් දහසක් අය කරනවා. ඒ මුදල වැය කරන්නේ ගමේ කටයුතු සඳහා.”ගම වෙනුවෙන් ගමේ ජනතාව වෙනුවෙන් කිසිදු ලාභ ප්‍රයෝජනයකින් තොරව කටයුතු කළ ඇයට 2003 වසරේදී ලෝක කඑඒ සමුළුවට සහභාගි වීමට ද අවස්ථාව ලැබිණ. ඇයට එය තම ජීවිතයේ අපූරු අත්දැකීමක් විය.”ඒ සමුළුව පැවැත්වුණේ ඔස්ටේල‍්‍රියාවේ බ්‍රිස්බෙන් නගරයේ. මාව ඒ සඳහා නම් කරලා තිබුණේ එක්ලොප් ආයතනය. කාන්තාවකගෙන් බිහිවුණු පළමු සමිතිය හැටියටයි අපව නම් කරලා තිබුණේ. එහිදී මට කතාකරන්න තිබුණේ ඉංග්‍රිසි භාෂාවෙන්. ඒ කතාවෙන් පසු මං නතරවෙලා හිටපු හෝටලයට ඇවිත් එරට බොහෝ ශ්‍රී ලාංකිකයෝ මාව හමුවුණා. මම ඔවුන්ට මගේ ගම ගැන කිව්වා. පැහැදිලි කරලා දුන්නා.එහි ප්‍රතිඵලයක් ලෙස අද අපේ ගමේ දරුවන්ට බොහෝ පහසුකම් ලැබී තිබෙනවා. මෙහිදී විශේෂයෙන් සිහිපත් කරන්න ඕන එරට පදිංචි තිලක්, රමණි කිරිඇල්ල යුවළ, මනෝරි, ප්‍රියන්ත යුවළ, අනුර සුබසිංහ පවුලේ අය. ඔවුන් අපට විශාල සහයෝගයක් දක්වනවා. කිරිඇල්ල මහතා මුල්වී අපේ ගම ගැන වෙබ් අඩවියක් එකක් හැදුවා. www.wanaraniya.org  කියලා.”ඇගේ දිරියෙන් ගමට ලැබුණ දේ අපමණය. මවුපියන්ට දරුවන් පාසල් යැවීමට කියා පොත්පත් ගන්නට වෙහෙසවන්නට හෝ පොත්පත් නැතැයි කියා ළතැවෙන්නට ඉඩක් නැත. ඇඳුම් පැලඳුම් ගැන ද එසේමය. ඔස්ට්‍රේලියාවේ පදිංචි ශ්‍රී ලාංකිකයෝ දරුවන්ට අවශ්‍ය පොත පත ඇඳුම් පැලඳුම් මෙන්ම වැඩිහිටියන්ට අවශ්‍ය ඇඳුම් ද එවති.වනරාණියේ දරුවන්ට ඉංග්‍රිසි ඉගෙන ගැනීම සඳහා ද පරිගණක පුහුණුව ලබාදීම සඳහා ද පරිගණක මධ්‍යස්ථානයක් ද ආරම්භ කර ඇත්තේය. එමෙන්ම කුමාරි තමන් ආරම්භ කළ ජල ව්‍යාපෘතියේම රැකියා අවස්ථා පහක් ලබාදුන්නාය. ඉන් එකක් වන්නේ වතුර බිල් එකතු කරන්නාය. අනෙක ජල නිලධාරීන් දෙදෙනෙකි. ගුරුවරු දෙදෙනෙකු ද මීට අයත් වේ. හාල් කෙටීමට, මිරිස් කෙටීමට ගැමියන්ට නගරයට යෑමට අවශ්‍ය වන්නේ නැත. වී කෙටීමේ හා මිරිස් කෙටීමේ මැෂිම ඇත්තේ කුමාරවතීගේ නිවසේය. ඇය එම කටයුත්ත කරගෙන යනු ලබන්නීය. ඇය ගමට පින්තාලියක් ද ඉදිකර දුන්නීය.ජලය නොමැතිකමින් වසර ගණනාවක් දුක්විඳි වනරාණිය වැසියන්ට ජලය ලබාදුන් ඇය තම ජීවිතයේ කුඩා කාලයේ බොහෝ දුක් ගැහැට වින්දාය.”මට අවුරුදු හයක් විතර කාලේ තමයි අම්මයි තාත්තයි මල්ලිවයි මාවයි දාලා ගියේ. ඒ දෙන්නා වෙන වෙනම විවාහ දෙකක් කරගත්තා. අපි දෙන්නව හදාගත්තේ ආච්චි අම්මයි, පුංචි අම්මයි. අපි පුංචි කාලේ අම්මගෙ තාත්තගෙ සෙනෙහස ආදරය ලැබුවේ නැහැ. මගේ ජීවිතයට අම්මත් තාත්තත් වුණේ ආච්චි අම්මයි, පුංචියි. අපිට හරියට කන්නවත් තිබුණේ නැහැ.අපිට ඉඩකඩම් තිබුණේ නැහැ. ආච්චි හරක්ට තණකොළ කපලා ගෙනාව මුදලින් තමයි මල්ලියි මමයි හැදුණේ. ආච්චි සමහර දවසට ගෙනාවේ රුපියල් හතරයි. අපිට වේලක් කන්න දෙන්න කෙනෙක් හිටියේ නැහැ. මමයි මල්ලියි ඉගෙන ගත්තා. මම බාහිර උපාධිය ලබාගත්තා. ඔය අතරේ තමයි මට මහත්තයා හමුවුණේ. ඔහු පදිංචි වෙලා හිටියේ කොළඹ. මගේ ජීවිතයට ආලෝකයක් වුණේ ඔහු. අද මම දියණියන් දෙදෙනකුගේ මවක්. ඒත් මට මේ දරුවෝ දෙන්නා විතරක් නෙමෙයි ගමේම දරුවෝ මගෙ දරුවෝ හැටියටයි දැනෙන්නේ.සිරස වී සම්මානයෙන් ද පිදුම් ලැබූ කුමාරවතී ජීවිතය සැහැල්ලුවෙන්, අල්පේච්ඡතාවයෙන් ගතකිරීමට හුරුව සිටින්නීය.ඇගේ සැමියා ලලිත් ධර්මරත්නය. ඔහු රැකියාව කරන්නේ ඇය විසින් සාදන ලද ජල ව්‍යාපෘතියේය. ඔහුගේ මාසික වැටුප රුපියල් හයදහසකි.”මට කවදාවත් ඕන වුණේ නැහැ මගෙ බිරියව එක තැනක කොටුකරන්න. ඇයට ඉදිරියට යන්න පුළුවන්, ගම දියුණු කරන්න පුළුවන් කියන හැඟීම මට තිබුණා. මම ඇයට ඊට උදව් කළා.” ලලිත් පවසන්නේ තම බිරිය ගැන උපන් ආදරයෙනි කරුණාවෙනි. වනරාණිය ගම්පියසේ සෑම කෙනකුටම කුමාරවතී නැතිව බැරිය. කවුරුත් ඇය අමතන්නේ ‘කුමාරි’ යන ආදරණීය නාමයෙනි.විශාඛා සමිතියේ භාණ්ඩාගාරික ලෙස කුමාරි කටයුතු කරන්නීය. සමිතියේ සභාපතිනිය ලෙස අචලා සංජීවනී ද, ලේකම් ලෙස චිත්‍රානි රණතුංග ද කටයුතු කරන්නීය.ජල බිඳක් වෙනුවෙන් වද වූ වනරාණිය අද දුක්විඳින්නේ නැත. බඹරකිරිඇල්ල ඇදහැළෙන්නේ ඈත නකල්ස් කඳුයායෙනි. අද බඹරකිරිඇල්ල හරස්කර බැඳුණු ජල ව්‍යාපෘතිය වනරාණිය ගම් පියසේ සෑම නිවසකටම සීතල ජලය බෙදා හරින්නේය. සියලු දුක්ඛදෝමනස්සයන් නිමාකර ජීවිතයේ ඉදිරියට පැමිණි ඇය ගමේ ඇත්තන් ගේ ජීවිත දෙස බලා නිරාමිස සතුටක් විඳින්නීය. ඈ කළ සියලු මෙහෙවර තුළ ජනප්‍රිය වීමේ අරමුණ හෝ වෙනත් අරමුණු නැති බව ඇය පැහැදිලිවම කියන්නීය.ඉනෝකා සමරවික්‍රමඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=as1203042</link>
    <topic>කෙනකු නින්දාවට පත් කිරීම</topic>
    <author>සාකච්ඡා කෙළේ රමණී සුබසිංහ</author>
    <content>කෙනකු නින්දාවට පත් කිරීමපසුබිම් කතාවසැවැත් නුවර අතුල නම් උපාසකයෙක් විය. දිනක් මේ උපාසක තෙමේ පිරිවර උපාසකවරුන් පන්සියයක් දෙනා සමඟ දහම් අසනු පිණිස දෙව්රම් වෙහෙරට යන්නේ ය. උපාසකවරු රේවත හිමියන්ගෙන් බණ අසනු කැමැතිව දහම් දෙසන්නැයි උන්වහන්සේට ආරාධනා කළහ. විවේක සුවයෙන් සිටි රේවත හිමියෝ උපාසකවරු සමඟ කිසිවක් කතා නොකළහ. ‘මුන් වහන්සේ ධර්මය දේශනා කරනු තබා වචනයකවත් නොපසන්නේ ය’යි තරහ උපදවාගත් උපාසකවරු සැරියුත් හිමියන් හමුවට ගියහ. උන්වහන්සේ හමු වී‘ස්වාමින් වහන්ස, අපි බණ අසනු රිසියෙන් රේවත හිමියන් වෙත ගියෙමු. උන්වහන්සේ කිසිවක් කතා නොකළහ. අප කෙරෙහි අනුකම්පාවෙන් දහම් දෙසනු මැනව‘ යි ඉල්ලා සිටියහ. සැරියුත් මහරහතන් වහන්සේ මේ උපාසකවරු අරභයා අභිධර්මය හා සම්බන්ධ වූ දීර්ඝ ධර්ම දේශනාවක් කළහ.‘සැරියුත් හිමියෝ අපට නොතේරෙන අභිධර්මයක් දීර්ඝ වශයෙන් දේශනා කරති’ යි කෝප ගත් අතුල උපාසක, පිරිවර උපාසකවරු ද සමඟින් ආනන්ද හිමියන් වෙත ගියේය. ‘ස්වාමීනි, අපි බණ අසනු රිසියෙන් පළමුව රේවත හිමියන් වෙත ගියෙමු. උන්වහන්සේ දහම් නො දෙසූහ. ඒ නිසා සැරියුත් හිමියන් වෙත ගියෙමු. උන්වහන්සේ ධර්මය දේශනා කළ ද අප කිසිවෙකුටත් එය නොතේරුණේ ය. ඔබ වහන්සේවත් අපට ගැළපෙන බණක් දෙසනු මැනව‘ යි ඉල්ලා සිටියේ ය.ආනන්ද හිමියෝ කාටත් පහසුවෙන් තේරුම් ගත හැකි, සරල ධර්මයක් කෙටියෙන් දේශනා කළහ. එවිට “ආනන්ද හිමියෝ කුඩා ළමයින්ට ගැළපෙන ඉතා සුලු බණක් යාන්තමින් දේශනා කළහ” යි ආනන්ද හිමියන් කෙරෙහි ද තරහ උපදවා ගත් අතුල උපාසක තෙමේ බුදුරජාණන් වහන්සේ හමුවට පැමිණ පළමුවත්, දෙවනුවත්, තෙවනුවත් දහම් අසන්නට ගොස් තමා ඇතුළු පිරිසට සිදුවූ දේ පැහැදිලි කළේ ය. එවිට බුදුරජාණන් වහන්සේ ගාථා ධර්මයන් හතරකින් අතුල උපාසක ඇතුළු පිරිසට ධර්මය දේශනා කළහ. අද ධම්ම පදයෙන් ජීවිතයට මාතෘකා වන්නේ එම ගාථා හතරෙන් දෙවැනි ගාථාවයි. මෙහි සඳහන් කළේ එම ගාථා රත්නයයි.සංක්ෂිප්ත ත්‍රිපිටක ග්‍රන්ථ සම්පාදක මණ්ඩලයේ සාමාජික, හොරේතුඩුව විමලකීර්ත්‍යාරාමාධිපති රාජකීය පණ්ඩිත, ශාස්ත්‍රපති මැද උයන්ගොඩ විජය කිත්ති හිමිඒකාන්ත වශයෙන් එනම් හැමදාමත් නින්දා ලැබූ පුද්ගලයෙක් හෝ ඒකාන්ත වශයෙන් එනම් හැමදාමත් ප්‍රශංසා ලැබූ පුද්ගලයෙක් අතීතයේ නොසිටි බවත්, වර්තමානයෙහි නොවන බවත්, අනාගතයෙහි ද පහළ නොවන බවත් එම ගාථා ධර්මයෙන් අර්ථවත් වේ. ඒ අනුව නින්දා ලැබීම හෝ ප්‍රශංසා ලැබීම සදාකාලික උරුමයක් නොවන බව අප තේරුම් ගත යුතු ය.කිසිවකු ගේ දොස් නො අසා, හැම ගේ ප්‍රශංසා ලබමින් ජීවත් වීමට මේ සමාජයේ කොයි කවුරුත් කැමැති ය. එහෙත් අනුන් දොස් දැකීම සමාජය අතීතයේ සිට පුරුදු වූවකි. වැඩි දෙනෙක් බලා සිටින්නේ හොඳක් කළත්, නරකක් කළත් දොස් පැවරීමට ය. මේ වාතාවරණය හමුවේ අපි සමාජයෙන් ප්‍රශංසා පමණක් බලාපොරොත්තු වනවා නම් එය මෝඩ සිතිවිල්ලක් පමණි.මේ ලෝකයෙහි ජීවත්වන පුද්ගලයාට නියත වශයෙන් ම මුහුණ දීමට සිදුවන ධර්මතා අටක් ඇති බව දහමෙහි ඉගැන්වේ. අෂ්ට ලෝක ධර්ම නමින් හැඳින්වෙන්නේ ඒ ධර්මතාවයන් ය. එනම් ලාබ - අලාබ, යස - අයස, නින්දා - ප්‍රශංසා හා සැප - දුක ය.ලාබය හා ප්‍රශංසාව ඉදිරියේදීත්, සැපය හා යසස හමුවේත් උද්දාමයට පත්වන මිනිසා අලාබයේ දී හා නින්දා වේදීත්, දුකේ දී හා අපකීර්තියේ දීත් අතිශය කනගාටුවට පත්වේ. තමන් කැමති දේ ලැබෙන විට සිතේ ආඩම්බරයක්, සතුටක් ඇති කර ගැනීමත්, අකමැති දේ හමුවේ අසහනයට පත් වීමත් සාමාන්‍ය මිනිස් ස්වභාවයයි. එහෙත් බුදු දහම අපට පැහැදිලි කර දෙන්නේ මේ අෂ්ට ලෝක ධර්මය හමුවේ, කම්පා නොවන ලෙසටයි. මහා මංගල සූත්‍රයේ දි ‘ඵුට්ඨස්ස ලෝක ධම්මෙහි - චිත්තං යස්ස න කම්පති’ යනුවෙන් බුදුරජාණන් වහන්සේ දේශනා කොට වදාළේ එම කරුණයි.‘තාදී’ ගුණය තථාගතයන් වහන්සේ කෙරෙහි වූ සුවිශේෂී ගුණයකි. එයින් ප්‍රකාශ වන්නේ ද උන්වහන්සේ අට ලෝ දහමට මුහුණ දීමේදී කම්පා නොවන බවයි. උන්වහන්සේට මේ ධර්ම අටටම මුහුණ දීමට සිදු වූ බව බුද්ධ චරිතයෙන් මැනවින් පැහැදිලිවේ. එහෙත් භාග්‍යවතුන් වහන්සේ ඒ කිසිදු අවස්ථාවක තමන් වහන්සේ ගේ ස්වභාවික මානසික වාතාවරණයේ කිසිදු වෙනසක් ඇති කර නො ගත් හ. අප ගේ ජීවිතයේ දී මුහුණ දීමට සිදුවන අනේක විධ ප්‍රශ්න හා අභියෝග හමුවේ ඒවාට කෙසේ ප්‍රතිචාර දැක්විය යුතු ද යන්න බුදුන්වහන්සේ ගේ චරිතයෙන් අපට මහඟු ආදර්ශයක් සපයයි.මෙහි සඳහන් ගාථා රත්නයෙන් අපට පැහැදිලි කර දෙන්නේ ද අෂ්ට ලෝක ධර්මයට අයත් නින්දා ප්‍රශංසා දෙකේදී ක්‍රියා කළ යුතු ආකාරය පිළිබඳවයි.සාමාන්‍යයෙන් එදිනෙදා ජීවිතයේ දී අපට වැඩි වශයෙන් ම මුහුණ දීමට සිදුවන්නේ නින්දාවට යි. ප්‍රශංසා හිමි වන්නේ ඉතා කලාතුරකිනි. අනෙක් අතට ප්‍රශංසා කළ යුතු බොහෝ අවස්ථාවන් හි අපි එය නොසලකා හරිමු. එහෙත් නින්දා නොකළ යුතු තැන දී පවා මහත් අභිරුචියෙන් නින්දා කිරීමට යොමු වෙමු. එමෙන් ම ‘ප්‍රශංසාව‘ අප ගේ ජීවිතයට එතරම් බලපෑමක් කරන බවක් ද නොපෙනේ. යම් කෙනෙක් හෝ සමාජ කණ්ඩායමක් අපට ප්‍රශංසා කළා නම් එයින් යම් මානසික සුවයක් ලැබෙන බව සැබෑ ය. එහෙත් ඒ සතුට ටික දිනකින් මැකී යයි. එහෙත් නින්දාව එසේ නොවේ. ඇතැම් විට ජීවිත කාලය පුරාවටම, පරම්පරාවෙන් පරම්පරාවට එහි අහිතකර ප්‍රතිඵල අප වෙත ලැබීමට පුළුවන. ඒ අහිතකර ප්‍රතිඵල, මානසික තැවීම පළිගැනීම් දක්වා දුර දිග යෑමට ද පුළුවන.ඇතැම්විට අප නින්දාවට පත් වන්නේ අසල්වැසියන්ගෙන් වීමට පුළුවන. රැකියා ස්ථානයේ නිලධාරීන්ගෙන් හෝ එකට වැඩ කරන හිත මිතුරන්ගෙන් ම වීමට පුළුවන. ගෙදර පරිසරයේ දී නම් මවුපියන්ගෙන්, දරුවන්ගෙන්, සැමියාගෙන් හෝ බිරියගෙන් වීමට පුළුවන. අධ්‍යාපනය ලබන දරුවකුට නම් ගුරුවරුන්ගෙන් හෝ අනෙක් සහෝදර ශිෂ්‍ය ශිෂ්‍යාවන්ගෙන් විය හැකි ය.කනගාටුවට කරුණක් වන්නේ එසේ නින්දාවට ලක්වන බොහෝ දෙනෙකුට එය දරා ගැනීමට තරම් මානසික ශක්තියක් නොවීම ය. මානසිකව ඇද වැටෙන සමහර පිරිස් ජීවිතය ගැන කලකිරී, මේ සමාජයෙන් පලායෑම සඳහා දිවි තොර කර ගැනීමට තරම් පසුබට නොවෙති. මෙවැනි සිදුවීම්වලට උදාහරණ මාධ්‍ය ඔස්සේ කොතෙකුත් දැක ගත හැකි ය. නින්දාව හමුවේ මෙසේ අසහනයට පත්වීම, ජීවිතයෙන් පලායෑම, පළිගැනීම ඊට ප්‍රතිචාරය නොවන බව බුදුරජාණන් වහන්සේ මෙහි සඳහන් ගාථාවෙන් අපට පැහැදිලි කර දෙති. එසේ නම් නින්දාව හමුවේ අප කළ යුතු වන්නේ කුමක් ද? එය තාවකාලික බව දැන ඉවසා සිටීම ය. අද නින්දා කරන පුද්ගලයා හෙට ප්‍රශංසා කළ හැකි බවත්, අද ප්‍රශංසා කරන පුද්ගලයා හෙට නින්දා කළ හැකි බවත් සිහියට නගා ගැනීම ය. මේ තාවකාලික ලෝකයේ ස්ථිර වූ කිසිවක් නොමැති බව සිතීම ය.අප නින්දාවට ලක්වන අවස්ථා කිහිපයක් ගැන බුදුරජාණන් වහන්සේ ‘කකු චූපම’ සූත්‍රයේ දී දේශනා කොට වදාළහ. ඒ අනුව,භූ තෙනවා’ සත්‍ය පදනම් කොට ගෙන හෝ ‘අභූතෙනවා’ අසත්‍ය පදනම් කොට ගෙන කෙනෙක් තවත් කෙනකුට නින්දා කළ හැකි ය. ‘සණ්හෙනවා’ සරල වචනයෙන් හෝ ‘ඵරුසෙනවා’ පරුෂ වචනයෙන් නින්දා කළ හැකි ය. ‘අත්ථ සංහිතෙනවා’ අප කෙරෙහි අනුකම්පාවෙන් හෝ ‘අනත්ථ සංහිතෙනවා’ අප අනර්ථයක් කිරීමේ අරමුණින් නින්දා කිරීමට පුළුවන. ‘මෙත්තා සහගතෙනවා’ මෛත්‍රි සිතින් හෝ ‘දොසන්තරාවා’ ද්වේෂ සහගත සිතින් නින්දා කළ හැකි ය.මෙහි දී අසත්‍ය පදනම් කර ගනිමින් කරන නින්දාවන් සත්‍ය හෙළිවන තෙක් පමණක් පවතින බව අපි තේරුම් ගත යුතු ය. සුන්දරී පරිබ්‍රාජිකාව ගේ මරණය නිසා බුදුරජාණන් වහන්සේට හා ශ්‍රාවකයන් වහන්සේට සමාජයෙන් එල්ල වූ නින්දාව සතියක් පමණක් පවතින බව බුදුරජාණන් වහන්සේ දේශනා කොට වදාළේ එම නිසා ය. සත්‍ය හෙළි වූ තැන එම නින්දාව ප්‍රශංසාවට පරිවර්තනය වනු ඇත. අප ගේ වරදක් දැක, සත්‍ය පදනම් කරගනිමින් කෙනෙක් නින්දා කරන්නේ නම් අප කළ යුතු වන්නේ කම්පාවට පත්වීම නොව නින්දාවට හේතු වූ කරුණු නිවැරැදි කර ගැනීම ය.බුදු රජාණන් වහන්සේ මෙහි සඳහන් ගාථා ධර්මය දේශනා කොට වදාළේ නින්දා ලැබූ ශ්‍රාවකයන් වහන්සේට නොව, උන්වහන්සේට නින්දා කළ අතුල උපාසකට ය. එම නිසා කෙනෙකුට නින්දා කිරීමට පෙර කරුණු කිහිපයක් කෙරෙහි අප ගේ අවධානය යොමු විය යුතු ය. මෙහි දී සැරියුත් මහ රහතන් වහන්සේ ‘අඝාත පටිවිනය’ සූත්‍රයේ දී පැහැදිලි කර දුන් ධර්ම කරුණු අනුව කටයුතු කිරීම වඩාත් වැදගත් වේ.යම් පුද්ගලයකු ගේ කායික ක්‍රියා අයහපත් යැයි සිතන්න. එහෙත් ඔහු ගේ වචන භාවිතය යහපත් වීමට පුළුවන. එවැනි අවස්ථාවක අයහපත් වූ කායික ක්‍රියාවන්ට නින්දා කරනු වෙනුවට හොඳ වූ වචන භාවිතය අගය කිරීමට පුරුදු විය යුතු ය. කායික ක්‍රියා යහපත් වී වචන හැසිරවීම අයහපත් වූ විට ද වචනය පිළිබඳ නින්දා කරනු වෙනුවට හොඳ වූ කායික ක්‍රියා අගය කළ යුතු ය. එය වස්ත්‍රයක හොඳ කොටස වෙන් කොට ගෙන නරක කොටස ඉවත් කර දමන්නාක් වැනි වූ ද, දිය සෙවෙල්, කොළ රොඩු පිරි පොකුණක ඒවා ඉවත් කොට පිරිසිදු ජලය මතු කර ගන්නාක් වැනි වූ ද ක්‍රියාවක් බව උන්වහන්සේ පැහැදිලි කර දුන්හ.කෙනකු ගේ කායික ක්‍රියා මෙන් ම, වාචසික ක්‍රියාවන් ද අයහපත් වූ කල අප කළ යුතු වන්නේ කුමක්ද? එහි දී ඔහු ජීවිතයේ කිසියම් දිනෙක කළ මොනයම් හෝ හොඳ ක්‍රියාවක් සිහියට නඟාගෙන එය අගය කරමින් ඉහත කී නරක ක්‍රියා හෝ වචන අමතක කර දැමීම ය. ඒ කිසිම ගුණාංගයක් හෝ නොමැති නම් ඔහු කෙරෙහි අනුකම්පාවෙන් කෝප සහගත සිතිවිලි දුරු කර ගත යුතු ය.අප ගේ ජීවිතයේ දී අනුගමනය කළ යුතු වටිනා ගුණ ධර්ම රාශියක් මේ ගාථා රත්නයෙන් පැහැදිලි කර දෙයි. එහි පසුබිම් කතාවට අනුව අතුල උපාසක තෙමේ රේවත හිමියන් කෙරෙහි මෙන් ම සැරියුත් හිමියන් කෙරෙහි ද, ආනන්ද හිමියන් ගැන ද ඇති කර ගත්තේ අස්ථාන කෝපයකි. එම නිසා උන්වහන්සේට කළ නින්දා සහගත ප්‍රකාශ පදනම් විරහිත බවට බුදුරජාණන් වහන්සේ අදහස් කළහ. මෙහි දී සිදුවී ඇත්තේ උන්වහන්සේ ගෙන් ඉටුවන උතුම් ශාසනික මෙහෙවර අමතක කර දමා සුළු කරුණක් පදනම් කරගෙන නින්දා බස් බිණීම ය.මේ ජීවිතයේ අප විසින් ද විවිධ කරුණු අරභයා, එසේත් නැතිනම් පදනම් විරහිතව කොපමණ පිරිසක් නින්දාවට ලක් කරනු ලැබ ඇති ද? ඒ අතර අපගේ මවුපියන්, සහෝදර සහෝදරියන්, නෑ හිතමිතුරන්, අසල්වැසියන්, ගුරුවරුන්, සැමියා බිරිඳ ආදී විවිධ අය සිටීමට පුළුවන. කෙනකු නින්දාවට පත් කිරීම, සිත රිදවීම සුළුකොට තැකිය යුතු කරුණක් නොවන බව මෙහි සඳහන් ගාථා රත්නය අපට විස්තර කර දෙයි. මෙතෙක් අප නොදැනුවත්ව ම හෝ දැන දැනම අන් අය නින්දාවට පත් කළා යැයි සිතමු.එහෙත් ඒ ගැන සිතීමෙන් හෝ දුකට කනගාටුවට පත් වීමෙන් ඵලක් නොවේ. කළ යුතු වන්නේ ජීවිතයේ මින් ඉදිරියට හෝ එවැනි අයහපත් ගති ලක්ෂණවලින් දුරු වීමට උත්සාහ කිරීම ය. යම් කෙනකු පිළිබඳ නින්දා බස් බිණීමට පෙර ඒ තැනැත්තාගෙන් වූ උදව්, උපකාර හා සේවාවන් සියල්ල අමතක කර දමා එළඹි සුළු කරුණක් පදනම් කර ගෙන නින්දා කිරීම මොන තරම් අයුතු සහගත ක්‍රියාවක් ද යන්න මෙනෙහි කිරීම ය.සාකච්ඡා කෙළේ රමණී සුබසිංහඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=as1203043</link>
    <topic>බලවත් නිසා නොකරන් සතුනට හිංසා</topic>
    <author>සටහන කැළුම් ගුරුගේ</author>
    <content>බලවත් නිසා නොකරන් සතුනට හිංසාලොව සියලුම සත්ත්වයින් සමඟ මුහුණට මුහුණලා සටන් කිරීමට අවශ්‍ය වන්නා වූ කායික ශක්තිය හැම විට හැම තැනම නැතත් අවශ්‍ය මානසික ශක්තිය මිනිසා සතුව ඇත. එහෙයින් ගොදුරක් නම් දඩයම් කිරීමටත් විසිතුරු නම් අල්ලා ඇති කිරීමටත් විසකුරු නම් වහාම වනසා දැමීමටත් වටිනාකමක් ඇත්නම් පණපිටින් සිටිය දී හෝ වටිනා දෙය ගලවා උදුරා ගැනීමටත් මිනිසා සාහසික ය, අමානුෂික ය, කලාතුරකින් සංවේදී ය. එහෙත් අසරණ වූ සිවුපාවුන්, උරගයින්, උභයජිවින් සහ පක්ෂින් කෙසේ හෝ තම දිවි හිමියෙන් සටන් කරන්නේ තම වර්ගයා ප්‍රචලිත කිරීමටවත් බලවත් වූ වෙනත් ප්‍රදේශයක් ආක්‍රමණය කර ගැනීමටවත් නොව තම ජීවිතය රැක ගැනීමට ය.මිනිසා හට දෙපා අත් පා වගේම සියුම් මොළයක් දුන්නා සේ මැවුම්කාර දෙවියන් විසින් තම ආරක්ෂාව වෙනුවෙන් මෙම සතුනට විවිධ වූ අවයව ලබා දුන්නේ ය. සමහර උරගයින් හට විෂ දුන්නේ ය. නයා, පොළඟා වැනි ජීවින් බලවත් වූයේ මෙම විෂ තම ශරීරවලට ලබාදුන් නිසා ය. එහෙත් මිනිසා ඊට ද නොදෙවැනි ය. වසරකට නයි පොළඟු හා වෙනත් දරුණු සත්තු මිනිසුන් නිසා කොතරම් මැරි යත් ද, මේවා වර්ථාවල නැත. සංගණනවල ද නොමැත. අලියාට විශාල සිරුරක් හා ආරක්ෂාවට හොඬවැලක් දී ඇත. එහෙත් මිනිසා එම දැවැන්තයා පණපිටින් සිටියදී ම වටිනා දළ කපාගත් අවස්ථා නැතුවා නොව. තවත් අහිංසක සතුන් වූ ඉබ්බන් හා ඉත්තෑවන් හට තම ආරක්ෂාව වෙනුවෙන් තම සිරුර වැසෙන සේ කට්ටකින් ද උල්කූරුවලින් ද ආවරණය දී ඇත. එහෙත් සුපිරි මිනිසාගේ නිවසේ කෑම මේසයේ මේ අහිංසක සතුනගේ මස් නැතිවා නොව. කොටියාට සිංහයාට කොතරම් ශක්තියක් ඇත් ද, කොතරම් විශාල දත් වගේම නිය ඇත් ද? එහෙත් මිනිසාගේ එක වෙඩි උණ්ඩයකින් මෙකී නොකී සතුන් කොතරම් නිහඬකර ඇත් ද? තමන් වසරකට තම ජිවිත කාලය පුරාවට සතුන් කීප දෙනෙකුගේ මස් අනුභව කර ඇත් ද? යන්න මොහොතක් සිතා බලන්න. ඒ එක්කම මේ කී සතුන් මිනීමස් කොපමණ කා ඇත් ද? යන්නත් මොහොතක් සිතන්න.බලවතා බාලයාගේ මස් කෑව ද කලාතුරකින් එක් සතකු හෝ දෙදෙනෙකු හැරුණු විට මිනීමස් කන සතුන් බොහෝ අඩු ය. නමුත් මුළු මහත් පෘථිවියේම ඕනෑම වර්ගයක දරුණු සතකුගේ වුව ද මස්වල රස මිනිසා හොඳින් දන්නා බවනම් සැබෑ ය.මෙහිදී විශේෂ සතෙකු ගැන මා සඳහන් කළ යුතුම ය. එනම් කිඹුලා ගැනය. අප රටේ අලි මිනිස් ගැටුමේ කෙළවරක් නිමාවක් තවමත් නැත. ඒවා අසා කිඹුල් කඳුළු හලන මිනිසුන් දැන් කිඹුලාට ද පහර දෙන්නට පටන් ගෙනය. කිඹුලා ද ජෛව විවිධත්වයේ අලංකාර වූ සත්ත්වයෙකි. කිඹුලා දරුණු ය. විශාල ගැට සහිත වලිගයක් සේම විශාල උදරයකින් යුත් කිඹුලාට එකවර මිනිසෙක් වුව ද ගිල දැමිය හැකිය. කිඹුලාගේ උල් වූ දත් ගොදුර දෙකට තුනට ඉරා හපා මිරිකා කිඹුල් ආමාශයේ ඉක්මනින් ජීරණය කර දැමීමට මහත් සේ පහසු කරනු ඇත. ගොදුරක් හසු වූ විට කිඹුලාගේ කටට ගිය විට කිඹුලාගේ දත් ගොදුරු අප්‍රාණික වන තුරු නැවත ඇරෙන්නේනැත. මාළුවන් ද කිඹුලන්ගේ පොඩි බඩගින්න නිවන ගොදුරු ය. කිඹුලා කිසිඳු වෙහෙසක් නොගෙන තමන් සිටින තැනම කට ඇරගෙන සිටින විට මාළු එකාපිට එකා මුඛය තුළටම පැමිණෙති.කිඹුලාගේ දරුණු බව මා සියසින් දුටුවේ දකුණු පළාතේ එක්තරා ප්‍රදේශයක කුඩා අතු ගංගාවක් අසබඩදී ය. ඒ කබරයෙකු කිඹුල් කටට ගොදුරු වූ අවස්ථාවකි.කිඹුල් දත්වලට හිරවූ කබරයා කොතරම් වෙර වීරිය ගත්ත ද කිඹුලාගෙන් ගැලවීමක් නොමැති විය. එය නැරඹු සියලු මිනිසුන්ගේ සිත්හි කිසිදා අමතක නොවන මතකයක් වන්නා සේම එය දුටු කිසිදු මිනිසෙක් කිඹුලා සිටින ඉසව්වකටවත් නොයන්නේය. කිඹුලා දරුණු සතෙකි. දියගොඩ එකසේ සැරිසරයි. හිරු රස්නය සොයා උදයට ගොඩබිමට එයි. ගොදුරු සොයා ගංගා ආශි‍්‍රත ලඳු කැලෑ කඩොලානවලට ද ඇදෙයි. කිසියම් තැනක දී මිනිසුන් ජලයට අපද්‍රව්‍ය වගේම මිනිස් ශරීර කොටස් එක් කරයි ද කිඹුලෝ එතනට ද ඇදී එති. මෙවන් අවස්ථාවල පූරුවේ කරුමෙට කිඹුල් කටට මිනිසුන් වුව ද ගොදුරු වේ නම් එයට කුමක් කරන්න ද?මිනිසාට ද මරණය විවිධාකාරයෙන් පැමිණෙයි. සමහර විට කිඹුලාගෙන් විය හැක. කිඹුලා මිනිසා මැරූ පළියට නැවත කිඹුලා සොයා මැරීමෙන් මිනිසාගේ පණ නැවත එන්නේ ද නැත. මෙයට තවත් යමක් එක් කරනවානම් බල්ලෙකු අප හපා කෑ පළියට අප නැවත බල්ලා හපා කන්නේ නැත. එය මිනිස් ගතියක් විය යුතු ය. වළක්වාගත නොහැකි කරුමයක් නිසා මිනිසා කිඹුලකුට ගොදුරු වූවාට අසරණ සතකුගේ දිවි තොර කිරීම අසාධාරණය.සතුන් මැරීම වරදක් ය. සර්පයින් හෝ වේවා කිඹුලන් හෝ වේවා ඔවුන් විනාශ කිරීම හිතුමතේ නොකළ යුතු ය. නොකර බැරිනම් වන සතුන් වෙනුවෙන් ඇති රජයේ බලධාරීනට මෙය දන්වා නිසි උපදෙස් ගත යුතු ය. කිඹුලාගේ දරුණු බවට තවත් උපමා කතා අවශ්‍ය නැත. එහෙත් මෙහිදී මම යමක් මෙසේ මතක් කර දෙමි.2004 දෙසැම්බර් 26 දා සුනාමි දිනය යි. නිල්වලා ගඟ අසබඩ නිවසකට කිඹුලකු දිනපතාම ඒමට පුරුදුව සිටියේ ය. ඒ ගෙදර වයසක මිනිසෙක් මෙම සතාට දිනපතාම මොනවා හෝ කෑමකින් සංග්‍රහ කළේය. සුනාමි දිනය දා මෙම මිනිසා ද නිල්වලා ගඟේ ජලයට හසු විය. ගෙවල් දොරවල් පවා යට විය. මිනිසා ගසාගෙන ගියේ කාගේවත් පිළිසරණක් නොමැතිවය. එහෙත් අතරමඟදී දිනපතා නිවසට එන කිඹුලාට මෙම මිනිසා හසු විය. අප අසා ඇත්තේ මහ මුහුදේ දී මිනිසාට උපකාරී වන සතා ඩොල්පින් ලෙස ය. එය වූ කලී ඌ කිරි බී වැඩෙන ක්ෂිරපායි ගනයේ එකෙකු නිසා ය. මොළය තිබෙන නිසා ය. නමුත් මස් කන කිඹුලා ද එදා සුනාමිය දා සංවේදී විය. නැවත ඒ මිනිසා ගෙදරටම ඇරලෙවිය. දෙපා අප්‍රාණිකව සිටි එම මිනිසා මෙම සංචාරයෙන් පසු නැවත දෙපයින් නැගිට ගමන් බිමන් යෑම ද හාස්‍යයට කරුණක් විය. මෙය එම වකවානුවේ දී සුනාමිය නිසා මැවූ පුවතකි. එහෙත් සිත් ඇති හදවත් ඇති අප සැම මොහොතක් සිතා බැලිය යුත්තේ යමක් කළොත් කොතරම් දරුණු සතකුගේ වුව ද මනසේ එය තැන්පත් වන නිසා ය. දරුණු බවේ සංකේතයක් වූ කිඹුලා උගේ රාජධානියට ආ ගොදුර අල්ලන්නේ එය උගේ ආහාරය නිසා ය. මිනිසා මෙවන් ජලජ ජීවින් විනාශ කිරීම තවත් සතකුගේ දිවි තොර කිරීමකටත් වඩා තම ජීවිතයට තමන් විසින් කරගත් මහත් පාපයක් ම වන්නේය. එය දිගින් දිගටම සිදුවීම වරදකි.සටහන කැළුම් ගුරුගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=as1203044</link>
    <topic>සුදු බීඩි තහනම් කළාට</topic>
    <author>ඉසවි</author>
    <content>සුදු බීඩි තහනම් කළාටනිදසුන් ජීවත් වීම සඳහා බොහෝ අරගල කරති. ඇතැමෙක් හඬක් නඟා ඉල්ලීම් දිනා ගන්නා විට කොටසක් හඬක් නඟන්නට සවියක් නැතිව කඳුළින් සුසුමින් දිවි ගෙවති. කලකට පෙර මෙරට ගෘහ කර්මාන්තයක් හැටියට කළ මේ ව්‍යාපාරයට අද වන විට කණකොකා හඬා ඇත.මත්පැන්, දුම්වැටි සමාජයෙන් තුරන් කිරීමට රජය මැදිහත්ව කටයුතු කරනු ලබන අවස්ථාවක අප ඒ පිළිබඳව කතාබහ කිරීම ඇතැමකුට වරදක් ලෙස පෙනෙන්නට පුළුවන. එහෙත් මේ වැරැද්ද පිටුපසින් ඇති කතාව බොහෝ අමිහිරිය. එය ඔබ ඇසට කඳුළු බිඳක් එක්කරනු නොඅනුමානය.අතීතයේ පටන් මේ මිනිසුන් එක් බත්කටක් වෙනුවෙන් බොහෝ වෙහෙස මහන්සි වන්නේය. මීට වසර තිහකට පමණ පෙර වරකාපොල රත්නපුර ආදි ගම් ආශි‍්‍රතව මෙම කර්මාන්තය ඇරැඹිණි. ගෘහ කර්මාන්තයක් ලෙස ආරම්භ වූ සුදු බීඩි කර්මාන්තය මෑතක් වනතුරුම කිසිදු අතුරු ආන්තරාවකට ලක් නොවී පැවැතිණි. එහෙත් මේ කර්මාන්තයේ නියැලි පවුල් ලක්ෂයකට පමණ බොහෝ අගහිඟකම් අඩුපාඩුකම් ඉතිරි කරමින් කර්මාන්තය කඩා වැටිණි.දුම්කොළ හා මත්ද්‍රව්‍ය පනත අනුව සුදු බීඩි නිෂ්පාදනය සඳහා අනුමැතිය ලැබී තිබුණා. 2004 වසරේ පනත සංශෝධනය කිරීමත් සමඟම සුදු බීඩි කර්මාන්තයට කණකොකා හැඬවිණි. මේ වෙනුවෙන් බොහෝ දෙනකු පෙරමුණ ගෙන කටයුතු කළ ද කිසිදු පලක් නොවිණි. කර්මාන්තය කඩා වැටිණි. බීඩි මුදලාලිලා මේ වන විට කර්මාන්තය අත්හැර දමා ඇත. එහෙත් ඒ ප්‍රශ්නය එතැනින් නිමා නොවිණි.“මම මගේ දරුවන්ට උගන්වන්න ගත්තේ මේ රස්සාවෙන්. මගෙ මහත්තයා කාබුල් ලංකා වැඩ පළේ වැඩ කළා. ඒ කාලේ තමයි ගෙයි බිත්ති ටික හරි බැඳ ගත්තේ. ඒත් එයාට රස්සාව නැතිව ගියා. මම ගෙදරදි සුදු බීඩි එතුවා. දවසකට සුදු බීඩි දෙසීයක් තුන්සීයක් විතර එතුවා. ඒ ගෙදර වැඩ කරන අතරේදී සුමානයකට සැරයක් මහත්තයලගෙ ගෙදර යනවා.බීඩි දාහකට රුපියල් දෙසීයක් ලැබුණා. අපි ගෙවල්වලට බඩු ගත්තේ ඒ මුදල්වලින් සීට්ටු දාලා. මගෙ දුව කැම්පස් යනවා. පුතා උසස් පෙළ කරනවා. මේ අයට උගන්වන්න ඒ ලැබෙන මුදල විශාල පිටිවහලක් වුණා. ඒත් මුදලාලි මහත්තයා කියනවා දැන් ආයෙත් ‘සුදු බීඩි’ රස්සාව කරන්න බැහැ කියලා. ඒ කර්මාන්තෙත් නැත්නම් අපි කොහොමද දෙවියනේ ජීවත් වෙන්නේ. අනේ ජනාධිපති තුමනි අහිංසක අපි ගැන අපේ දරුවෝ ගැන අනුකම්පා කර අපට සහනයක් ලබා දෙන්න.”ශ්‍රවණාබාධයකින් පෙළෙන හතළිස් හය හැවිරිදි මානෙල් දෑසේ නැඟි කඳුළු පිස දමමින් පවසන්නීය.වරකාපොල නගරයේ සිට නැව්ගල ගමට ගිය විට හමුවූ මානෙල්ගේ කතාව දුක්බරය. ඇගේ සැමියා කුලි වැඩට යන අතර ඔහු දිනකට රුපියල් 450 උපයන්නේය. ඒ ලැබෙන මුදල ගෙදර වියදමට තරම්වත් ප්‍රමාණවත් නොවන බව ඇගේ අදහසයි.“අපි හරිම ආමරුවෙන් ජීවත් වෙන්නේ. ගාමිණි මුදලාලි ළඟට සුදු බීඩි අරගෙන ගිය දවසට බීඩිවලට දෙන මුදලට අමතරව බස් එකේ යන්න එන්නත් මුදල් දෙනවා. පහුගිය කාලෙටම අපිට ආදායමක් නැහැ. දැන් මුදලාලි බීඩි වැඩපළ කරන්නෙත් නැහැ. ගෙදර තිබුණු කනකර රත්රන් බඩු බැංකුවේ. උකස් තියලා. අපට ඒවා බේරගන්නවත් විදිහක් නැහැ.”මානෙල්ගේ පමණක් නොව අපට හමුවූ බොහෝ අයගේ අදහස වූයේ ජීවිතය ගෙන යාමේ අපහසුතාව පිළිබඳවයි.2011 වසරේ නොවැම්බර් මාසයේදී සුදු බීඩි කර්මාන්තය තහනම් කළ අතර ඊට පෙර විවිධ නම්වලින් සුදු බීඩි වෙළෙඳ පළට ආවේය. මලිදු, සීගල්, මාවන් ආදි නම් වශයෙන් වෙළෙඳ පළට ආ සුදු බීඩියක මිල රුපියලකි. පරම්පරාවෙන් පරම්පරාවට ආ මේ කර්මාන්තයට බොහෝ විට උර දුන්නේ නිවෙස්වල වෙසෙන කාන්තාවෝය.“දන්කොටුව උළු, කජුගම කජු, වේවැල්දෙනිය වේවැල් ආදි කර්මාන්ත වගේ තමයි වරකාපොල සුදු බීඩි ප්‍රසිද්ධ වෙලා තිබුණේ. අපි මිනිස්සු දම්මලා සුදු බීඩි හැදුවා. රට පුරා බෙදා හැරියා. සිගරට් වගේම සුදු බීඩිත් මිනිස් සිරුරට අහිතකර තමයි. ඒත් සිගරට් වෙළෙඳපළේ තියෙනවා.එකම ගහේ දුංකොළ තමයි සිගරට් වලටයි, සුදු බීඩි වලටයි දෙකටම ගන්නේ. සිගරට් කොම්පැනි කැමති නැහැ අපේ කර්මාන්තෙ තියෙනවට. ‘කාකි බීඩි’ වලට නම් තහනමක් නැහැ. කොළඹින් ඇවිල්ලා තමයි මේවා අල්ලන්නේ. අපිට උහුල ගන්න බැරි දඩ මුදල් දෙන්නේ. මගේ ගේ බැංකුවට උකස් තියලා ඉන්නේ.අපි ජීවත්වුණේ මේ රස්සාවෙන්. රත්රන් බඩු ඔක්කොම බැංකුවේ. ඒවා බේරගන්න හැටියක් නැහැ. ඒ හැමදේටම වඩා ලොකුම ප්‍රශ්නෙ මා ළඟ වැඩ කරපු ගෑනු උදවිය ඇවිත් අහනවා කවද්ද මේක පටන් ගන්නේ කියලා. අපිට දෙන්න උත්තරයක් නැහැ. ඒ අය ඇවිත් අඬනවා ජීවත් වෙන්න හැටියක් නැහැ කියලා.මොනවා කරන්න ද කියලා අපට තේරෙන්නෙ නැහැ. වෙන රස්සාවක්වත් හොයාගන්නයි වෙලා තියෙන්නේ. ඒත් අපි ළඟ වැඩ කරපු අහිංසක දුප්පත් මිනිස්සු මොනවද කරන්නේ. ඒ අය උගත් අය නෙමෙයි. වෙන රස්සාවක් කරන්න දන්නේ නැහැ. ඉන්න හරි හමන් ගෙවල් දොරවල් නැහැ. අපි වරින් වර පැවැති රජයන්ගෙන් අපට සහනයක් ඉල්ලා සිටියා.වරකාපොළ ප්‍රදේශයේ සුදු බීඩි නිෂ්පාදකයකු වන ගාමිණි කුලරත්න පවසන්නේය.කෑගල්ල ප්‍රදේශයේ සුදු බීඩි නිපදවන්නන්ගේ සමූපකාර සමිතිය හරහා ඔවුහු මේ පිළිබඳව වගකිවයුත්තන් බොහෝ දෙනෙකු දැනුම්වත් කළහ. නමුත් සියල්ල සිදුවී හමාරය. දුම්කොළ ශරීරයට අහිතකරය. එහෙත් වසර ගණනාවක් පුරා තම පවුල් ජීවිත් කරවූ මේ කර්මාන්තයෙන් එහා ආර්ථික මාර්ගයක් සොයා ගැනීම ඔවුන්ට උගහටය.වරකාපොළ අඹේපුස්ස මාර්ගයෙන් හැරී අපි නෝට්ලන්ඩ් සොයා ගියෙමු. අප ගමන් ගත් වාහනය එම මාර්ගයේ ධාවනය කිරීමට නොහැකිය. මාර්ගය බෙහෙවින් දුෂ්කරය. එක් තැනක යාමට ඇත්තේ පිළිවෙළකට නොපිහිටි කළුගල් තලාවක් මතිනි. එහෙත් ඒ මතින් ත්‍රීරෝද රථ ගමන් ගනී.ඉස්සර අපේ අම්මත් කළේ බීඩි ඔතන රස්සාව තමයි. මගේ නංගි කැම්පස් ගියා. එයා දැන් ගණකාධිකාරිවරියක්. මමත් උසස් පෙළ ඉගෙන ගත්තා. අම්මා අපිට ඉගැන්නුවේ ඒ ලැබෙන මුදලින් තමයි. මේ ගමට මිනිස්සු ‘ඉංගම්මාරුව‘ කියලත් කියනවා.‘ඉංගම්මාරුව‘ ඇයි ඒ?මේ පවුල් තිහක් විතර ඉන්නවා. ඒ අයට ඉඩම් ඔප්පු එහෙම නැහැ. සමහර වේලාවට ඒ අය රණ්ඩු වෙනවා. ආයෙත් යාළු වෙනවා. ඒකයි ඉංගම්මාරුව කියන්නේ. ගමන්ගත් ත්‍රීරෝද රථය පදවාගෙන ගිය තරුණයා පැවැසුවේය.ගල් තලාව කෙළවර විය. එතැනින් එහා ත්‍රීරෝද රථයකට හෝ ගමන් ගැනීමට නොහැකිය. වැස්සට තෙත බරිත වූ කළුගල් තලාව මෙන්ම මැටි පොළව ද ලිස්සන සුලුය.අපි බොහෝ වෑයමින් පහළ බැස කුමුදුනිගේ ගෙදරට ගියෙමු. එය ගෙයක් නොව අතු පැලකි. පසෙකින් නව නිවසක් තැනීම සඳහා දමන ලද අත්තිවාරමකි.“මට දරුවෝ හතර දෙනෙක් ඉන්නවා. ඒ හතර දෙනාම ඉස්කෝලේ යනවා. වැඩිමලාට අවුරුදු දාහතරයි. මහත්තයට හරිහමන් රස්සාවක් නැහැ. දෙවැනි පුතාට දැන් වයස අවුරුදු දොළහයි. එයාට මාස හයක් විතර කාලේ තමයි මම සුදු බීඩි ඔතන්න ගත්තේ.ඒත් සුදු බීඩි ඔතන එක නතර කළාට පස්සේ ජීවත් වෙන්න අමාරුයි. මේ ගමේ හුඟක් අය අමතර ආදායම හැටියට ඔය රස්සාව කළේ. දරුවෝ පාසල් යවන්නත් ඕන. අපි වෙන රස්සාවක් කරන්න දන්නෙත් නැහැ. අපිට වෙනත් ආදායම් මාර්ගයක් ඇත්තෙත් නැහැ.කුමුදුනි දෑසේ මතුවූ කඳුළු පිස දමන්නීය. ඇය පමණක් නොව බොහෝ අය ගෙවන්නේ දුෂ්කර ජීවිතය. ඔවුන්ට ගමට යාමට හරි හමන් පාරක් නැත. ටවුමට යාමට බස් රථයක් අල්ලා ගැනීමට කිලෝමීටර් දෙකක් පමණ පයින් යා යුතුය.හැට හැවිරිදි ආරියවතී අද දරුවන්ගේ දරුවන් බලා ගන්නීය. ඇය මීට පෙර දරුවන්ගේ දරුවන් බැලුවේ ද සුදු බීඩි එතීමෙන් ලද මුදලිනි.“දරුවන්ටත් හරි හමන් රස්සාවක් නැහැ. මම සුදු බීඩි ඔතන්න අරගෙන අවුරුදු දොළහක් විතර ඇති. බීඩි ඔතාගෙන මුදලාලි ළඟට ගියාම අපිට වැඩියෙනුත් සල්ලි දෙනවා.දැන් බෙහෙත් ටිකක් ගන්නවත් සල්ලි නැහැ. මේ රස්සාව තිබුණ නිසා අපි අමාරුවෙන් හරි ජීවත් වුණා. දැන් එහෙමවත් ජීවත් වෙන්න බැරි තත්ත්වයක් තියෙන්නෙ. ඇය සුසුමක් හෙළන්නීය. ඒ ජීවිතයේ බර සැහැල්ලු කර ගැනීමට මෙනි.මේ මානෙල්ලා, ආරියවතීලා, කුමුදුනිලා ගේ කතාව පමණක්ම නොවේ. කෑගල්ල දිස්ත්‍රික්කයේ පමණක් නොව සබරගමු පළාතේම තවත් මෙවැන්නියෝ ඇත්තාහ.පිරිමින් මෙන්ම කරට කර නොගැසුව ද පවුලේ ආර්ථිකය වෙනුවෙන්, පවුල ජීවත් කරවීමට ඔවුහු සුදු බීඩි හා ගැටුණාහ. එහෙත් දැන් සියල්ල උඩුයටිකුරු වී ඇත.“අනේ අපට සහනයක් දෙන්න.”දෑත් ඔසවා වඳිමින් මානෙල් කියන්නේ ඇගේ දුක පමණක් නොව, සුදු බීඩි කර්මාන්තය නවතා දැමීමෙන් ආර්ථිකයේ පතුලටම ඇද වැටුණු ලක්ෂයකට පමණ ආසන්න සුදු බීඩි ඔතන්නන්ගේ දුකයි.ඉසවිඡායාරූප - විමල් කරුණාතිලකදුම්කොළ බදු පනතේ 24 වන වගන්තියේ දැක්වෙන ආකාරයට බීඩි කියන්නේ ස්වාභාවික කොළයකින් ආවරණය කර සාදන එකක්. නමුත් මේ අය සුදු බීඩි කියලා හදන්නේ සුදු පැහැ කොළයක ඔතන ලද දුම්වැටියක්. මෙය බීඩියක් ලෙස හඳුන්වා දෙන්නට බැහැ. අපට මෙය හඳුන්වා දෙන්න පුළුවන් සිගරට්වලට ආදේශකයක් හැටියටයි. කාලයක් තිස්සේ මෙය ගෘහ කර්මාන්තයක් ලෙස කෙරීගෙන ආවා. නමුත් මෙය නිත්‍යානුකූ®ල දෙයක් නොවෙයි. මෙය කර්මාන්තයක් ලෙස කරගෙන යනවා නම් බලපත්‍ර ගත යුතුයි. එවිට ඒ සඳහා විශාල බදු මුදලක් ගෙවිය යුතුයි. ශ්‍රේෂ්ඨාධිකරණයේ පැවැත්වූ නඩුවකිනුත් තීරණය ලැබුණේ මෙය සිගරට් ආදේශකයක් කියා.ආරියදාස බෝදරගම නියෝජ්‍ය සුරාබදු කොමසාරිස්/ ආදායම්කර්තෘට ලියන්න | මුද්‍රණය සඳහා</content>
  </post></root>