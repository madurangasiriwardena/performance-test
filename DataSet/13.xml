<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n1005272</link>
    <topic>නැණවත් ලෙස ජීවත් වෙමු</topic>
    <author>නියංගොඩ විජිතසිරි අනුනාහිමි</author>
    <content>පින්වත්නි,අද වෙසක් පුර පසළොස්වක පොහොය දිනයයි. බෝසත් උපත, සම්බුද්ධත්වාවබෝධය, පරිනිර්වාණය සිදුවූ මෙම පරම පූජනීය පොහෝ දින ශ්‍රද්ධා ශීලා දී ගුණයන්හි පිහිටා ධර්‍මාවබෝධයෙහි උත්සුකවීම අත්‍යවශ්‍ය වන්නේය. විශේෂයෙන් බුදුරුවන්හි උතුම් බව අද දින සිහි කළ යුත්තේමය.සම්මා සම්බුද්ධත්වයෙහි ශ්‍රේෂ්ඨතම දාර්ශනික පදනම වන්නේ හේතු ඵල වාදයයි. හේතු මතින් හට ගන්නා ධර්මයන්ගේ හේතුන් ද, ඒවායෙහි ස්වභාවය ද, නිරෝධය ද, සම්බුද්ධ ඥාණයෙන් මැනවින් ප්‍රකාශිතවේ.නිර්මාණවාදය, කර්මවාදය, සර්වඅශුභවාදය, සර්ව ශුභවාදය, උපයෝගිතාවාදය, භෞතික වාදය, සංශයවාදය ආදී අනර්ථකාරී වූ දාර්ශනික විග්‍රහයන් හි ඌනතාවයන් මැනවින් ප්‍රකාශිත වන එමෙන්ම උභයලෝකාර්ථ සංසිද්ධියෙහි මහෝපකාරී වන නිර්වාණ ශාන්තිය අරමුණු කොටගත් හේතුඵලවාදී යථාභූත ඤාණ දස්සන නම් වූ දාර්ශනික විග්‍රහය සමස්ත සත්ව සමූහයාගේම විමුක්තිය අරමුණුකොට පවත්නේය.වර්තමානයෙහි මුළු මහත් ලෝක ධාතුවෙහි පවත්නා විවිධාකාර වූ අර්බුද හා ගැටුම් නිරාකරණය කර ගැනීමටත් සාමය හා සමෘද්ධිය උදාකර ගැනීමටත්, අර්ථවත් යහපත් ජීවන පැවැත්මටත් මාර්ගෝපදේශ වන්නේ එම උතුම් දාර්ශනික පදනමයි.සම්බුද්ධ චරිතය අසදෘශ වූත්, ආශ්චර්ය වූත්, අසිරිමත් වූත්, ගුණයන්ගෙන් උපලක්ෂිතය. දෙසැටක් මිථ්‍යා විශ්වාසයන්ගෙන් ව්‍යාකූලව, කාමසුඛල්ලිකානු යෝගය, අත්තකිලමථානුයෝගය යන සදොස් අන්තයන්ගෙන් ව්‍යසනයට පත්ව තිබූ සමාජය මධ්‍යම ප්‍රතිපදා සංඛ්‍යාත ඒකායන සම්‍යක් මාර්ගය ඔස්සේ මෙහෙයවා වදාළෝ භාග්‍යවත් බුදු පියාණන් වහන්සේම වූහ.උන්වහන්සේගේ ධර්මෝපදේශකත්වය හැමටම අත්‍යන්තයෙන් අර්ථදායී විය. අනන්ත වූ සම්බුද්ධ ගුණය මෙත් කරුණාදී ගුණ සමුදාය ගලා යන නොසිදෙන දිය දහරක් මෙන් අකාලිකව පවත්නේය. එය සකල සත්ව ප්‍රජාවටම පරම ශාන්තියක් වන්නේය. අසරණ සරණය, ගිලානෝපස්ථානය, අටලෝ දහම්හි අකම්ප්‍ය බව, විෂම වූවන් දමන කිරීම, මහා කාරුණිකත්වය, මහා ප්‍රඥාවත්භාවය ආදී ශ්‍රේෂ්ඨ ගුණාංග සමුදාය සකල මානව වර්ගයාටම ගුණාංග වර්ධනයෙහිලා හැමවිටම මාර්ගෝපදේශ වන්නේය.අපරිමිත කාලයක් මුළුල්ලෙහි සසරදී පුරන ලද පාරමී ධර්මයන් නිසා ලැබූ කෘතහස්ත භාවයත්, ප්‍රසාදජනක පෞරුෂත්වයත්, ගරු සම්භාවනීයත්වයත්, ප්‍රඥාවත්, අපූර්ව දේශනා විලාසයත් යනාදී නන් වැදෑරුම් විශේෂතාවන් සකල සත්ව ප්‍රජාවගේ හිත සුව පිණිසම යොදවා වදාළ සේක.ශ්‍රී ලංකාද්වීපවාසී සිංහලයන් ගුණයෙන් නුවණින් සම්පූර්ණ වූ විශිෂ්ට සංස්කෘතියක් ගොඩනගා ගත්තේ උතුම් වූ බුද්ධ ධර්මයෙහි ඉගැන්වීම් ගුරුකොට තබාගෙනය. උට්ඨාන සම්පදා, ආරක්ඛ සම්පදා, කළ්‍යාණමිත්තතා, සමජීවිකතා, යනු මූලික සංකල්ප හතර පදනම් කොටගෙන ස්වයංපෝෂිත ආර්ථිකයත්, සරල ජීවන පැවැත්මත්, විශ්ෂ්ට චින්තන ශක්තියත් උරුම කර ගැනීමට අපේ මුතුන් මිත්තෝ සමත් වූහ.වර්තමානයෙහි විශේෂයෙන් අපේ තරුණ පරපුර ඉහත කී කරුණු කෙරෙහි අවධානය යොමුකොට සිල්වත්ව, ගුණවත්ව, නැණවත්ව කටයුතු කිරීමට අධිෂ්ඨාන සහගතවීම අත්‍යවශ්‍ය වේ.උදාවූ මෙම උතුම් වූ වෙසක් පුර පසළොස්වක පොහෝ දින පංචශීල, අට්ඨාංග ශීල, දස ශීල ආදි ප්‍රතිපත්තියෙහි පිහිටා දාන, ශීල, භාවනාදී පින්කම් සිදුකොට ලොවී ලොව්තුරා සැපන් අවබෝධ කටයුතු යැයි මෙත් සිත් පෙරටුව සඳහන් කරනු කැමැත්තෙමු.සැමට තෙරුවන් සරණයි!</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n1005273</link>
    <topic>මේ වෙසක් සැමරුමනිරාමිස ප්‍රීතියක්</topic>
    <author/>
    <content>තිස් වසරක් තිස්සේ පැවැති ලේ වැගිරීම්, ජීවිත හානි මුළුමනින්ම නතර කර වෙසක් මංගල්‍ය සැමරීමට ලැබීම නිරාමිස ප්‍රීතියක් බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ පවසන්නේ අදට (27) යෙදෙන වෙසක් පුන් පොහෝ දිනය වෙනුවෙන් පණිවිඩයක් නිකුත් කරමිනි.එම පණිවිඩයේ මෙසේ ද දැක්වේ. සිදුහත් කුමාරෝත්පත්තිය ද, ශ්‍රී සම්බුද්ධත්වය ද, ලොව්තුරා බුදුරජාණන් වහන්සේගේ පරිනිර්වාණය ද යෙදුණු වෙසක් පුන් පොහෝ දිනය බෞද්ධයන් විසින් මහත් ශ්‍රද්ධාවෙන් සමරනු ලබන උතුම් ම දිනයයි. අපට එම උතුම් දිනය අර්ථාන්විත ලෙස ගතකළ හැක්කේ ආමිස හා ප්‍රතිපත්ති පූජාවල යෙදීමෙනි.පංච ශීලයෙහි පිහිටි අප විසින් ජීවිත හානිකිරීම්, ලේ වැගිරීම්, හිංසා පීඩාවන් කිසිසේත් අනුමත නොකෙරේ. තිස් වසරක් තිස්සේ පැවති ලේ වැගිරීම්, ජීවිත හානි මුළුමනින්ම නතර කර මේ වෙසක් මංගල්‍යය සැමරීමට ලැබීම අප තුළ දනවන්නේ නිරාමිස ප්‍රීතියකි. ඒ සඳහා අවැසි නිදහස ද ආරක්ෂාව ද අප බෞද්ධ ජනතාව භුක්ති විඳිනු දැකීම මහත් භාග්‍යයකි.මෙම චිත්තප්‍රීතිය සදා අප සිත් තුළ රඳවා ගැනීමට නම් අප වඩ වඩාත් ධාර්මික ජීවිතයකට අවතීර්ණ විය යුතුය. මෛත්‍රීයෙන් ද, කරුණාවෙන් ද, මුදිතාවෙන් ද, උපේක්ෂාවෙන් ද යුතු ජීවන ක්‍රමයක් අනුගමනය කළ යුතුය. ළඟ නොබලන, දුර බලන, ඉවසීමෙන් සැනසීම ලබා ගැනීමේ බුදු වදන අනුව යන්නා වූ ජාතියක් විය යුතු ය. අතීතයේ සිදු වූ ප්‍රමාදයන් නිවන් මගට බාධාවක් වූයේ නම් අප අප්‍රමාද විය යුතුය.යො ච පුබ්බේ පමජ්ජිත්වාපච්ඡා සො නප්පමජ්ජතිසො ඉමං ලොකං පහාසෙතිඅබ්හා මුත්තෝව වන්දිමා“යමෙක් මුලදී පමා වුවත් පසුව නොපමා වේද, ඔහු වලාකුළින් නිකුත් වූ සඳක් මෙන් මේ ලෝකය බබළවයි” යනු සම්බුද්ධ දේශනාවයි.ධර්මානුකූලව දිවි ගෙවන්නෝ අතීතයේ දොස් දකිමින් වර්තමානයේ ශෝක නොකරති. ධෛර්යයෙන් හා නොපසුබස්නා වීර්යයෙන් යුතුව ධාර්මික ;ද්ශයක් ගොඩනැගීම සඳහා බුදුන් සරණ යාමට මේ වෙසක් සමයේ අදිටන් කර ගනිමු.ඔබ සැමට තෙරුවන් සරණයි!</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n1005274</link>
    <topic>ප්‍රතිපත්ති ගරුක බෞද්ධයන් වෙමු</topic>
    <author/>
    <content>කුරිරු ත්‍රස්තවාදයෙන් රට මුදාගැනීමෙන් අනතුරුව එළඹෙන පළමු වෙසක් මංගල්‍ය උත්සවාකාරයෙන් සමරන්නට ලැබීම බෞද්ධයන්ට මහත් සතුටට කරුණක් බව අගමැති දි.මු.ජයරත්න මහතා පවසයි.ඒ මහතා මේ අදහස් පළ කරන්නේ වෙසක් පුන් පොහෝ දිනය වෙනුවෙන්පණිවිඩයක් නිකුත් කරමිනි. එම පණිවිඩය සම්පූර්ණයෙන් මෙසේ ය. සුගත තථාගත ලෝක විදූ, ගෞතම බුදු රජාණන් වහන්සේගේ ජන්මෝත්පත්තිය, බුද්ධත්වය, හා පරිනිර්වාණය, සිදුකෙරුණ අති උත්තරීතර වෙසක් පුන් පොහොය නිමිතිකොට සකල ලෝවැසි, බෞද්ධයන් ප්‍රමුඛ, ශ්‍රී ලාංකික බොදුනුවන් වෙත, ආමන්ත්‍රණය කිරීමට හැකිවීම, අග්‍රාමාත්‍යවරයා, බුද්ධශාසන හා ආගමික විෂයභාර අමාත්‍යවරයා, වශයෙන් මා ලැබූ සුවිශේෂී භාග්‍යමත් අවස්ථාවක් ලෙස සලකමි.බුද්ධස්පර්ශයෙන් 2600 වැනි සම්බුද්ධත්ව ජයන්තියට පිළිවෙතින් පෙළ ගැසෙන මෙවර වෙසක් මංගල්‍යය ප්‍රතිපත්ති ගරුක, බෞද්ධයින් බිහිකිරීමේ උදාර අරමුණ පෙරදැරිව ස්මරණය කළයුතු බව මගේ හැඟීමයි.වචනයෙන් පමණක් නොව ක්‍රියාවෙන්ද, සැබෑ බෞද්ධකම ඉස්මතු කෙරෙන ජාති, ආගම්, කුල, පන්ති භේද සියල්ල පසෙකලා කරුණාභරිත සමාජයක් නිර්මාණය කිරීමේ සද්කාර්යය මේ මොහොතේ අප හමුවේ ඇති පළමු අභියෝගයයි.අනෙකාගේ දුක, දුකක් ලෙසින්ද, සැපය, සැපයක් ලෙසින්ද තමාම අත්විඳින්නා නියම බෞද්ධයෙකු ලෙස අර්ථදැක්විය හැකිය. ඔහු කිසිවිටෙකත් ජාති, කුල,මල, ආගම් හෝ උස් පහත් භේදයෙන් මනස දූෂ්‍යකර නොගත්තෙකි. වරද, නිවරද, නිවැරදිව හඳුනාගැනීමේ ම’ නැස නියම බෞද්ධයා සතුය. අප සමාජය තුළ වඩ වඩාත් රෝපණය කළ යුත්තේ එවන් බොදු සිත් ය.ජනාධිපති මහින්ද රාජපක්ෂ මැතිඳුන්ගේ උදාර නායකත්වය විසින් ලේ පිපාසිත කුරිරු ත්‍රස්තවාදයෙන්, ශ්‍රී ලංකා මාතාව මුදාගත් පළමු වර්ෂ පූර්ණයෙහි සැමරෙන මෙවර බුදු තෙමඟුල උතුරු නැගෙනහිර වෙහෙර විහාරස්ථානයන්හිද, අති උත්කර්ෂවත් ලෙස බුද්ධාලම්භන ප්‍රීතියෙන් යුතුව සැමරීමට සියලු කටයුතු සූදානම්කොට තිබේ.උතුරේත්, දකුණේත්, සහෝදර දෙසවන් සාධු නාදයෙන් උදම් වන මේ උතුම් දිනයේ සැබෑ බෞද්ධයන් ලෙස සදහම් මාර්ගය, නිවැරදිව හඳුනා ගන්නටත්, ඒ ම’ගෙහිම යන්නටත්, ඔබට රත්නත්‍රයේ ආශිර්වාදය ලැබේවා !සුබ වෙසක් මංගල්‍යයක් වේවා !තෙරුවන් සරණයි!</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n1005275</link>
    <topic>අමාදහර වෙසක් සදහම් කලාපය</topic>
    <author/>
    <content>ශ්‍රී බුද්ධ වර්ෂ 2554 සම්බුදු තෙමගුල නිමිත්තෙන් ලංකාවේ සීමාසහිත එක්සත් ප්‍රවෘත්ති පත්‍ර සමාගම විසින් සංවිධානය කරනු ලබන අමාදහර වෙසක් සදහම් කලාපය මෙවරද අති උත්කර්ෂවත් අයුරින් කොළඹ කොටුව ලේක්හවුස් මන්දිරය අබියසදී පැවැත්වේ.පහන් කූඩු ප්‍රදර්ශනය බොදු බැති ගී ප්‍රසංගය, බෞද්ධ කථා පදනම් කරගත් අම්බලන්ගොඩ පාරම්පරික රූකඩ සංදර්ශනය හා දන්සැල් ඇතුළත් මෙම වෙසක් කලාපය අද (27), 28, 29 තෙදින මහජනතාවට විවෘතව පවතී.මෙම 27 වනදා සවස 6ට ජනමාධ්‍ය හා තොරතුරු අමාත්‍ය කෙහෙලිය රඹුක්වැල්ල මැතිතුමාගේ ප්‍රධානත්වයෙන් ද 28 වනදා සවස 6 ට ජාතික උරුමයන් හා සංස්කෘතික කටයුතු ඇමැතිනී පවිත්‍රා වන්නි ආරච්චි මැතිනියගේ ප්‍රධානත්වයෙන්ද 29 වන දා සවස 6 ට ජනමාධ්‍ය හා තොරතුරු අමාත්‍යාංශයේ ලේකම් ඩබ්. බී. ගනේගල මැතිතුමාගේ ප්‍රධානත්වයෙන් ද උත්සව කටයුතු ආරම්භ කෙරේ.ශ්‍රී ලංකා ටෙලිකොම් අනුග්‍රහයෙන් පැවැත්වෙන අමාදහර වෙසක් සදහම් කලාපය සඳහා ස්වාධීන රූපවාහිනී සේවය හා ‘ ලක්හඬ ‘ විද්‍යුත් මාධ්‍යය අනුග්‍රහය දක්වයි.ජයග්‍රාහකයන් රු. 750,000ක් මුදලින් තෑගි පිරිනමන මෙම වෙසක් කූඩු තරගය ලංකාවේ සීමාසහිත එක්සත් ප්‍රවෘත්ති පත්‍ර සමාගම විසින් සංවිධානය කරනු ලබන්නේ විසිවන වරටය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n1005276</link>
    <topic>යාපනයවෙසක් සිරියෙන් ඇළලෙයි</topic>
    <author>චන්ද්‍රිකා පෙරේරා</author>
    <content>දශක තුනකට පමණ පසු ප්‍රථම වරට යාපනය අර්ධද්වීපයේ වෙසක් උළෙල අති උත්කර්ෂවත් අන්දමින් පැවැත්වීමට කටයුතු යොදා ඇති බව යාපනය ආරක්ෂක සේනා මූලස්ථානය සඳහන් කරයි. 30 දා දක්වා එය පැවැත්වේ.මේ අනුව යාපනය කොටුව, පුස්තකාලය හා දුරෙයිඅප්පා ක්‍රීඩාංගණය ආවරණය වන පරිදි වෙසක් කලාපයක් නිර්මාණය කිරීමට යාපනය ආරක්ෂක සේනා මූලස්ථානය කටයුතු යොදා ඇත.දර්ශනීය වෙසක් තොරණ විශාල පහන් කූඩු තරඟ දන්සැල් භක්ති ගීත සංදර්ශන ආදි අංග රැසක් ඇතුළත් විවිධ වැඩසටහන් මීට අදාළ වේ.උතුරේ හා දකුණේ ජනතාව අතර ජාතික සමගිය හා අන්‍යෝනය සහයෝගිතාව වර්ධනය කිරීමේ අරමුණින් මේ වෙසක් කලාපය සංවිධානය කර ඇති අතර යාපනයේ පදිංචි අය හා දකුණේ සංචාරකයන්වෙනුවෙන් වෙසක් කලාපය විවෘත බව යුද හමුදාව සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n1005277</link>
    <topic>මුදා ගත් මවුබිමේ මුල් මසම්බුදු තෙමඟුල් උලෙළ අද</topic>
    <author/>
    <content>සම්බුදු තෙමඟුල ලොවපුරා බෞද්ධ බැතිමත්හු අද උත්සවශ්‍රීයෙන් සමරති. ශ්‍රී සම්බුද්ධ ජයන්තිය සපිරෙන මෙම වෙසඟ අසිරිමත් කරන්නට රජය සුවිශේෂ වැඩසටහන් මාලාවක් ක්‍රියාත්මක කර ඇත.ශ්‍රී ලංකාවාසී බෞද්ධ බැතිමත්හු ආමිස හා ප්‍රතිපත්ති පූජාවලට මුල්තැන දෙමින් වෙසක් උත්සවය සමරන්නට මහත් උද්යෝගයෙන් එක්වී සිටිති.දාන, සීල, භාවනා ප්‍රතිපත්ති පූජාවලට මුල්තැන දෙමින් වෙසක් දන්සල් පැවැත්වීමට සංවිධානය කර තිබේ. තොරණ, වෙසක් කූඩු සැරසිලිවලින් ආලෝකමත් කර තිබේ. දිස්ත්‍රික්ක ගණනාවක වෙසක් කලාප ලෙස නම්කොට සතියක් පුරා උත්සව සංවිධාන කර ඇත. 2555 ශ්‍රී සම්බුද්ධ ජයන්තිය සමඟ ත්‍රස්තවාදී ජයග්‍රහණය ලැබ නිදහස්ව සමරා ප්‍රථම වෙසක් උත්සවයට ප්‍රථම වරට යාපනය, මඩකළපුව දිස්ත්‍රික්කයන්හි වෙසක් කලාප නම් කර වෙසක් වැඩසටහන් ගණනාවක් සංවිධානය කර තිබේ.මෙවර කොළඹ හා අවට ප්‍රදේශවල තොරණ 15ක් ඉදිකර තිබේ. ඉන් 08ක් කොළඹ දිස්ත්‍රික්කයේ ස්ථාපිත කර තිබේ.පිටකොටුව බැස්ටියන් මාවත, ග්‍රෑන්ඩ්පාස්, කොස්ගස්හන්දිය, තොටළඟ, දෙමටගොඩ, බොරැල්ල හන්දිය, කොම්පඤ්ඤවීදිය, ගංගාරාමය, වැලිකඩ මැගසින් බන්ධනාගාරය අසල, කුරුඳුවත්ත, බෞද්ධාලෝක මාවතවල තොරණ ඉදිකර තිබේ. මීට අමතරව පෑලියගොඩ, කැලණිය, කිරිබත්ගොඩ, රාගම, කඩවත, පිළියන්දල, මොරටුමුල්ල යන ප්‍රදේශයන්වලද තොරණ ස්ථාපිත කර ඇත.මහනුවර ශ්‍රී දළදා මාලිගාව කැලණි රජමහා විහාරය, බෙල්ලන්විල රජමහා විහාරය, කතරගම කිරිවෙහෙර, අනුරාධපුර අටමස්ථානය, පොළොන්නරුව ගල් විහාරය, තිස්සමහාරාම රජ මහා විහාරය, යාපනය නාගවිහාරය, ඇතුළු බෞද්ධ සිද්ධස්ථාන රැසක අද ලක්ෂ සංඛ්‍යාත බැතිමත්හු පිරිසක් පෙහෙවස් සමාදන්ව සිටිති. බදුල්ල මුතියංගණ රජමහා විහාරය කේන්ද්‍රකරගනිමින් ජාතික වෙසක් මහෝත්සවයද අද දවසපුරා පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n1005278</link>
    <topic>ධනුන දුටු තැන අල්ලන්නඕනෑම අයකුට දැන් පුළුවන්</topic>
    <author>කුමුදු හෙට්ටිආරච්චි</author>
    <content>හයිකෝප් මුදල් වංචාව සම්බන්ධයෙන් අත්අඩංගුවට ගැනීමට වරෙන්තු නිකුත් කර තිබියදී වෙස් වළාගනිමින් පොලිසිය හා අධිකරණය මඟ හරිමින් සැඟවී සිටින විශ්‍රාමික ජෙනරාල් සරත් ෆොන්සේකාගේ බෑණා වන ධනුන තිලකරත්න ප්‍රකාශිත පුද්ගලයකු ලෙස ඊයේ (26) නම් කළ කොළඹ කොටුව මහේස්ත්‍රාත් ලංකා ජයරත්න මෙනෙවිය ලිඛිත ප්‍රකාශය නිකුත් කරන දින සිට දින 30 කට නොඅඩු කාලයකදී පෙරවරු 9.00ට කොටුව මහේස්ත්‍රාත් අධිකරණයේ පෙනී සිටිය යුතු බවට නියෝගයක් නිකුත් කළාය.සැකකාර ධනුන තිලකරත්න සැරිසරන බී. ආර්. 12/2 මංගල පාර මැනින් ටවුන් කොළඹ 05 යන ස්ථානයට අදාළ නගරයේ ප්‍රසිද්ධ ස්ථානයකදී ශබ්ද විකාශන යන්ත්‍ර භාවිත කරමින් සිංහල හා දෙමළ භාෂාවලින් මේ ප්‍රකාශනය ප්‍රසිද්ධියේ කියවීමට ද මහේස්ත්‍රාත්වරිය රහස් පොලිසියට ඊයේ (26) නියෝග කළාය.ඉහත නිවසේ හා සැකකාර ධනුන තිලකරත්නගේ බිරිඳගේ මවුපියන්ගේ නිවෙස වන අංක 06 37 වන පටුමඟ කොළඹ 03 යන නිවෙස්වල ප්‍රකටව පෙනෙන කොටසක සිංහල හා දෙමළ භාෂාවලින් අධිකරණය ප්‍රකාශයට පත් කළ ප්‍රකාශනය අලවන ලෙසද මහේස්ත්‍රාත්වරිය රහස් පොලිසියට දැනුම් දුන්නාය.අධිකරණය නිකුත් කළ මේ දැන්වීම් ප්‍රකාරව සැකකරු අධිකරණයට ඉදිරිපත් නොවුණහොත් සැකකරුගේ නිශ්චල හා චංචල දේපළ තහනමට ගැනීමේ ආඥාවක් නිකුත් කිරීමේ හැකියාවක් ඇති බවද එම දැන්වීම් හා ශබ්ද විකාශන යන්ත්‍රවලින් සිදුකරන දැනුම්දීම්වලින් දන්වා සිටින ලෙසද මහේස්ත්‍රාත්වරිය ඊයේ (26) රහස් පොලිස් නිලධාරීනට දැනුම් දුන්නාය.මේ ප්‍රකාශය අධිකරණ ශාලාවේ ප්‍රකටව පෙනෙන ස්ථානයක සිංහල හා දෙමළ භාෂා දෙකෙන් අලවන ලෙස කොළඹ කොටුව මහේස්ත්‍රාත් අධිකරණ රෙජිස්ටාර්වරියට මහේස්ත්‍රාත්වරිය ඊයේ (26) නියම කළාය.මෙම සියලු ප්‍රකාශ කිරීම් හා දැන්වීම් ඇලවීම එකම දිනක සිදුකරන ලෙස ද මහේස්ත්‍රාත්වරිය ඊයේ (26) රහස් පොලිසියට දැන්වූවාය.පැමිණිල්ල වෙනුවෙන් රජයේ අධිනීතිඥ ජනක බණ්ඩාර මහතා වාචිකව අධිකරණයට ඉදිරිපත් කළ කරුණුත් වැඩිදුර වාර්තා මඟින් අධිකරණයට ඉදිරිපත් කළ කරුණුද සලකා බැලීමෙන් අනතුරුව අපරාධ නඩු විධාන සංග්‍රහ පනතේ 60 (1) උප වගන්තිය ප්‍රකාරව මහේස්ත්‍රාත්වරිය විසින් දැනට වරෙන්තු නිකුත් වී සිටින සැකකාර ධනූන තිලකරත්න ප්‍රකාශිත පුද්ගලයෙකු බවට පත්කරන ලදී.සැකකාර ධනූන තිලකරත්න ප්‍රකාශිත පුද්ගලයෙකු ලෙස නම් කිරීමෙන් සැකකරු අත්අඩංගුවට ගැනීමට රටේ ඕනෑම පුරවැසියෙකුට හැකිවෙයි.මේ ප්‍රකාශනය ප්‍රසිද්ධ කළ දින සිට දින 30 කට නොඅඩු කාලයකදී සැකකරු අධිකරණයේ පෙනී සිටීමේ වගකීමෙන් බැඳී සිටී.සැකකාර ධනූන තිලකරත්නට රහස් පොලිසියට පැමිණ ප්‍රකාශයක් ලබාදෙන ලෙස 2010/2/01 දින විමර්ශන නිලධාරීන් නිවේදනයක් නිකුත් කළත් ප්‍රකාශයක් ලබාදීමට නොපැමිණි ඔහු පෞද්ගලික රෝහලක නතර වී එදිනම රාත්‍රියේ ඉන් පිටව ගොස් ඇති බවත් ඉන්පසු ඔහු අධිකරණයට අපේක්ෂිත ඇපයක් ඉදිරිපත් කැර තිබූ බවත් එය අධිකරණය මගින් ප්‍රතික්ෂේප කරන ලද බවත් පැවසූ පැමිණිල්ල වෙනුවෙන් පෙනී සිටින රජයේ අධිනීතිඥ ජනක බණ්ඩාර මහතා 2010/2/15 දින සැකකරුට අධිකරණයෙන් වරෙන්තු නිකුත් කරන ලද බවද සඳහන් කෙළේය.එසේ වරෙන්තු නිකුත් කර තුන් මසකට අධික කාලයක් ගතවූවද පොලිස් කණ්ඩායම් දහයක් මේ වරෙන්තුවට සැකකරු අත්අඩංගුවට ගැනීමට විමර්ශන කටයුතු මෙහෙයවූවද මේ වනතෙක් සැකකරු අත්අඩංගුවට ගැනීමට හැකියාවක් නොලැබුණු බවද සැකකරු ප්‍රකාශිත පුද්ගලයෙකු ලෙසට නම් කරන ලෙසට අධිකරණයට කරුණු දක්වමින් රජයේ අධිනීතිඥ ජනක බණ්ඩාර මහතා පැවැසීය.සැකකරු අනුරාධපුරය, මීගමුව, කොළඹ, නුවරඑළිය හා මහනුවර යන ප්‍රදේශවල සැරිසරන බවට ලද තොරතුරු මත එම ප්‍රදේශවල නිලධාරින් කණ්ඩායම් ගොස් පරීක්ෂණ කළද එම ස්ථානයන්ට පොලිස් නිලධාරින් යනවිට සැකකරු එම ස්ථානයන් මඟහැර ගොස් ඇතැයිද රජයේ අධිනීතිඥ ජනක බණ්ඩාර මහතා මහේස්ත්‍රාත්වරියට ඊයේ (26) දන්වා සිටියේය.මොහු අත්අඩංගුවට ගැනීමට අවශ්‍ය කෙනෙකු බවට පොලිසියෙන් ගැසට් නිවේදනයක් නිකුත් කළ බවද සැකකරු පිළිබඳ නිවැරැදි තොරතුරක් දෙන්නෙකුට රුපියල් මිලියනයක ත්‍යාගයක් පිරිනමන බව පොලිස්පතිවරයා විසින් ප්‍රකාශයට පත්කරන ලද බවද පැවසු රජයේ අධිනීතිඥ ජනක බණ්ඩාර මහතා සැකකරු සූක්ෂම ලෙස දුරකථන පරිහරණය කරමින් පොලිසියෙන් ගැලවී යාමේ උපක්‍රම භාවිත කරන බවද පැවසීය.සැකකරු අත්අඩංගුවට ගැනීමට විමර්ශන නිලධාරින් සිතාසි හා වරෙන්තු මේ වනවිට නිකුත් කැර ඇති බවත් සැකකරු අත්අඩංගුවට ගැනීමට ක්‍රියාකරන තුන්වන පියවර ලෙසට ඔහු අවශ්‍ය කරන පුද්ගලයෙකු ලෙසට ප්‍රකාශයට පත් කරන්නැයි රජයේ අධිනීතිඥ ජනක බණ්ඩාර මහතා මහේස්ත්‍රාත්වරියගෙන් ඊයේ (26) ඉල්ලා සිටියේය.සැකකාර ධනුන තිලකරත්න අත්අඩංගුවට ගැනීම සඳහා ගත් ක්‍රියාමාර්ග සම්බන්‍ධයෙන් මේ සිද්ධියේ ප්‍රධාන විමර්ශන නිලධාරියා ලෙසට කටයුතු කරන රහස් පොලිසියේ ප්‍රධාන පොලිස් පරීක්‍ෂක මොහාන්ලාල් සිරිවර්ධන මහතා රජයේ අධිනීතිඥ ජනක බණ්ඩාර මහතාගේ මෙහෙයවීම මත ඊයේ (26) සාක්කි ලබා දුන්නේය.වරෙන්තු නිකුත් වී සිටින ධනුන තිලකරත්න අත් අඩංගුවට ගැනීමට නිලධාරීන් කණ්ඩායම් දහයක් යොදවා ඇති බවත් ඔහු පැවසූ බව කියන ස්ථාන 100කට අධික සංඛ්‍යාවක් පරීක්‍ෂාවට ලක් කළ බවත් සාක්කි දෙමින් පැවසූ ප්‍රධාන පොලිස් පරීක්‍ෂක මොහාන්ලාල් සිරිවර්ධන මහතා සැකකරු ඔහුගේ සාමාන්‍ය ස්වරූපය වෙනස්කර වෙස්ගෙන ඇති බවට අනාවරණය වී ඇති බවත් පැවසීය.තවද සැකකරු “ රෝමින් “ වර්ගයේ දුරකථනයක් භාවිතා කරමින් පරීක්‍ෂණ නිලධාරීන් නොමඟ යැවීමට කටයුතු කරන බවත් සැකකරු සම්බන්‍ධව නිර්නාමික දුරකථන පණිවුඩ හා පෙත්සම් මගින් පොලිසිය වෙත තොරතුරු ලැබෙන බවත් වැඩිදුරටත් සාක්කිදෙමින් ප්‍රධාන පොලිස් පරීක්‍ෂක මොහාන්ලාල් සිරිවර්ධන මහතා පැවසීය.සියලු කරුණු සලකා බැලු මහේස්ත්‍රාත්වරිය සැකකරු අධිකරණ හා පොලිසිය මඟහරිමින් සැඟව සිටින බවට අධිකරණය සෑහීමකට පත්විය හැකි හා ප්‍රමාණවත් කරුණු ඉදිරිපත් කැර ඇති බවට ඊයේ (26) තීරණය කළාය.තවද සැකකරුගේ ක්‍රියාකලාපය මත ඔහු පැනගොස් හෝ සැඟව සිටින බවට විශ්වාස කිරීමට ප්‍රමාණවත් කරුණු ඇති බැව් ප්‍රකාශ කළ මහේස්ත්‍රාත්වරිය අපරාධ නඩු විධාන සංග්‍රහ පනතේ 60 (1) උප වගන්තිය ප්‍රකාරව සැකකරුට අධිකරණයේ පෙනී සිටීමට ලිඛිත ප්‍රකාශන පළකිරීමට නියෝග කළාය.සැකකරු ප්‍රකාශිත පුද්ගලයෙකු ලෙස ප්‍රසිද්ධියේ විකාශනය කිරීමට හා දැන්වීම් ඇලවීමට දින නියම කිරීමටත් රහස් පොලිසියට එකී ලියවිලි අධිකරණයට ඉදිරිපත් කිරීම සඳහාත් සිද්ධිය නැවත ලබන 31 වැනිදාට කැඳවීමට මහේස්ත්‍රාත්වරිය ඊයේ (26) නියෝග කළාය.මම සිද්ධිය සම්බන්‍ධයෙන් දැනට රක්‍ෂිත බන්‍ධනාගාරයේ පසුවන “ හයිකෝප් ප්‍රයිවට් ලිමිටඩ් “ ආයතනයේ අධ්‍යක්‍ෂ වැලන්ටන් ට්‍රෙන්ටන් ඩේ හොට් “ නමැති සැකකාර අධ්‍යක්‍ෂවරයා වෙනුවෙන් අධිකරණයට ඉදිරිපත් කළ ඇප අයදුම ඊයේ (26) ප්‍රතික්‍ෂේප කළ මහේස්ත්‍රාත්වරිය සැකකරු තවදුරටත් රක්‍ෂිත බන්‍ධනාගාරයේ රඳවා ගැනීමට නියෝග කළාය.රජයේ අධිනීතිඥ ජනක බණ්ඩාර මහතා සමග රහස් පොලිසියේ අධ්‍යක්‍ෂ ජ්‍යෙෂ්ඨ පොලිස් අධිකාරී විජය අමරසිංහ, ප්‍රධාන පොලිස් පරීක්‍ෂක මොහාන්ලාල් සිරිවර්ධන යන මහත්වරු පැමිණිල්ල වෙනුවෙන් පෙනී සිටියහ.රක්‍ෂිත බන්‍ධනාගාරයේ පසුවන සැකකාර අධ්‍යක්‍ෂවරයා වෙනුවෙන් නිතීඥ සරත් සිරිවර්ධන, ශිරාන් නූර්දීන් යන මහත්වරු පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n1005279</link>
    <topic>ඩෙංගු මර්දන බැක්ටීරියාවමුලින් ම මහනුවරට</topic>
    <author>සන්ධ්‍යා කරුණාරත්න</author>
    <content>ගු මර්දනය කිරීම සඳහා දේශීයව නිෂ්පාදනය කරන බී. ටී. අයි. බැක්ටීරියාව නියමු ව්‍යාපෘතියක් ලෙස ප්‍රථම වතාවට මහනුවර ප්‍රදේශයේ භාවිතා කිරීමට සෞඛ්‍ය ඇමැති මෛත්‍රීපාල සිරිසේන මහතා තීරණය කර ඇත.මේ නියමු ව්‍යාපෘතිය ඉදිරි මස ඇතුළතදී ආරම්භ කරන බවත්, අකුරණ, ගම්පොළ සහ මහනුවර නගර සභා බල ප්‍රදේශයට මේ බැක්ටීරියාව ප්‍රථම වතාවට යොදන බවත් ඇමැතිවරයා පැවැසුවේය. බී. ටී. අයි. බැක්ටීරියාව පිළිබඳව ‘දිනමිණ’ කළ විමසුමකදී ඇමැතිවරයා මෙසේ ප්‍රකාශ කර සිටියේය.කියුබාවේ නිෂ්පාදිත බී. ටී. අයි. බැක්ටීරියාව මිල අධික වුවත් නිදහස් සෞඛ්‍ය සේවාව පවත්වාගෙන යාම සඳහා රජය විසින් විශාල මුදලක් වැයකරන බැවින් සෞඛ්‍ය සේවාවේ අභිවෘද්ධිය උදෙසා කියුබානු බී. ටී. අයි. බැක්ටීරියාව යොදාගැනීමට පියවර ගන්නා ලෙස ජනාධිපති මහින්ද රාජපක්‍ෂ මහතා උපදෙස් ලබාදී ඇත.ඒ අනුව ඩෙංගු මර්දනය සඳහා කියුබාවෙන් ගෙන්වීමට තීරණය කර ඇති බී. ටී. අයි. බැක්ටීරියාව ගෙන්වීමට විශාල මුදලක් වැය වුවත් ඒ බැක්ටීරියාව ගෙන්වීමට කටයුතු කරන බවත්, කාර්මික තාක්‍ෂණ ආයතනය විසින් දේශීයව නිෂ්පාදනය කරන ලද බී. ටී. අයි. බැක්ටීරියාවට සමාන බැක්ටීරියාව ලබන මාසයේ සිට ඩෙංගු මර්ධනය සඳහා යෙදවීමට කටයුතු කරන බවත් ඇමැතිවරයා සඳහන් කළේය.මේ බැක්ටීරියාව දියරයක් වන අතර ගුවනින් ඉසීම සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n10052710</link>
    <topic>ජල ගැල්මෙන් ගාල්ල-මාතරහානිවූ නිවෙස්වලට වන්දි</topic>
    <author>මාලිම්බඩ සමූහ ටී. කේ. ආරියදාස</author>
    <content>පසුගිය දින කිහිපයේ පැවැති අධික වැසි සහිත අයහපත් කාල ගුණ තත්ත්වය නිසා දකුණු පළාතේ ගාල්ල, මාතර යන දිස්ත්‍රික්කවල නිවාස 307 කට අලාභ හානි සිදුව ඇති බව ආපදා කළමනාකරණ මධ්‍යස්ථාන වාර්තා පෙන්වා දෙයි.ඉන් වැඩිම නිවාස සංඛ්‍යාවක් ගාල්ල දිස්ත්‍රික්කයට අයත් වන අතර එම නිවාස සංඛ්‍යාව නිවාස 208 කි.මාතර දිස්ත්‍රික්කයේ අලාභ හානි සිදුව ඇති නිවාස සංඛ්‍යාව 98 ක් පමණ වන බවද අදාළ වාර්තා පෙන්නුම් කරයි. මෙසේ අර්ධ වශයෙන් හානියට පත් එක් නිවෙසක් සඳහා (රුපියල් 50,000) පණස් දහසක උපරිම වන්දි මුදලක් ලබා දෙනු ලබන අතර පූර්ණ වශයෙන් හානියට පත් නිවෙස් සඳහා සිදුව ඇති හානි තක්සේරු කොට වන්දි පිරිනැමෙන බවද ආපදා කළමනාකරණ මධ්‍යස්ථාන සඳහන් කරයි.එසේ වන්දි මුදල් ලබා ගැනීමට නිවෙස පිහිටි ප්‍රදේශයේ ග්‍රාම නිලධාරී වරයාගේ හා ප්‍රාදේශීය ලේකම්වරයා ගේ සහතිකය අදාළ මධ්‍යස්ථාන වෙත යොමු කළ යුතුව ඇත.හානියට පත් වගා බිම් සඳහා ද රුපියල් විසි දහසක (රු. 20,000) උපරිමයකට යටත්ව වන්දි මුදල් පිරිනැමීමට පියවර ගෙන තිබේ.ජල ගැලීම් සිදුවූ ප්‍රදේශවල සෞඛ්‍ය අමාත්‍යාංශයේ අනුග්‍රහයෙන් විවිධ රෝග පැතිරී යාම වැළැක්වීම සඳහා ජංගම වෛද්‍ය සේවා කටයුතු අරඹා ඇති අතර ගාල්ල සහ මාතර දිස්ත්‍රික්කයන් හි විපතට පත්වූවන්ට බෙහෙත් ද්‍රව්‍ය සැපයීමේ සෞඛ්‍ය සායන 24 දා ආරම්භ වූ බවද ආපදා කළමනාකරණ මධ්‍යස්ථානය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n10052711</link>
    <topic>පොලිස් මහජන දිනයකල් තැබේ</topic>
    <author/>
    <content>පොලිස් මූලස්ථානයේ සතියකට වරක් පැවැත්වෙන මහජන දිනය මේ 28 දා වෙසක් පෝ දින නොපැවැත්වෙන බව පොලිස් මූලස්ථානය දැනුම් දෙයි.ඉන්පසු එළැඹෙන සිකුරාදා සිට සුපුරුදු පරිදි එය පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n10052712</link>
    <topic>අනුරාධපුරේට විශේෂ දුම්රියක්</topic>
    <author>ශීලා උඩුවර</author>
    <content>වෙසක් උත්සවය නිමිත්තෙන් අනුරාධපුර සිද්ධස්ථාන වැඳපුදා ගැනීමට යන බැතිමතුන්ගේ පහසුව සඳහා අද (27) පස්වරු 1. 25ට කොළඹ කොටුවේ සිට අනුරාධපුරය දක්වා විශේෂ දුම්රියක් ධාවනය කෙරේ.එසේම අනුරාධපුරයේද අද සහ හෙට (27, 28) පෙ.ව. 8.45 ට පිටත්ව කොළඹ කොටුවට විශේෂ දුම්රියක් ධාවනය වේ. මීට අමතරව මරදාන හා දකුණු කළුතර අතර ද විශේෂ දුම්රියක් අද සහ හෙට ධාවනය කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n10052713</link>
    <topic>ඉරිදා සහ පෝය දින පෞද්ගලික පන්ති තහනමට දකුණු පළාතත් එක්වෙයි</topic>
    <author>ඩී. සිරිවර්ධන ගාල්ල දිසා විශේෂ</author>
    <content>පෝය දිනවලත් ඉරිදා දිනවල පෙරවරුවේත් පෞද්ගලික පන්ති හා පාසල් පැවැත්වීම දකුණු පළාත තුළ තහනම් කළ යුතු යයි කියැවෙන යෝජනාවක් මෙවර දකුණු පළාත් සභා රැස්වීමේ දී ඒකච්ඡන්දයෙන් සම්මත විය.විපක්‍ෂය විසින් ඉදිරිපත් කළ මෙකී යෝජනාවට සම්පූර්ණ සහයෝගය පළ කරන බව කී පළාත් සභාවේ සංස්කෘතික අමාත්‍යවරයා තම මන්ත්‍රී කණ්ඩායම මගින්ද ඉදිරිපත් කිරීමට තීරණය කර තිබූ මේ යෝජනාව පිළිබඳව තව දුරටත් තොරතුරු සොයා බැලීමට විශේෂිත කමිටුවක් පත් කර මාසයක් ඇතුළත ක්‍රියාත්මක කිරීමට අදාළ ප්‍රඥප්තියක් සකස් කරන බවද පැවැසීය.යෝජනාව විපක්‍ෂය වෙනුවෙන් සභාවට ඉදිරිපත් කෙළේ එ.ජා.ප පළාත් සභා මන්ත්‍රී බන්දුලාල් බණ්ඩාරිගොඩ මහතා විසිනි.සබරගමුව පළාත් සභාව මගින් මෙහි පළමු පියවර ගනු ලැබ ඇති අතර මාතර දිස්ත්‍රික්කය තුළ දැනට සම්මුතියකට එලඹ ඇතැයි කී පළාත් සභාවේ සංස්කෘතික අමාත්‍ය ඩී. වී. උපුල් මහතා මේ කෙරෙහි ජනාධිපතිතුමාගේ ද අවධානය ලක්කර දිවයින පුරාම ක්‍රියාවට නැගීමට කටයුතු කිරීම තම අපේක්‍ෂාව බවද මේ මගින් දහම් පාසල් අධ්‍යාපනය නංවා වැඩිවෙමින් පවත්නා අපරාධ මර්දනයට හැකිවනු ඇතැයි ද පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n10052714</link>
    <topic>2600 සම්බුද්ධ ජයන්තිය සමරාකුල දරුවෝ 2600ක් පැවිදි බිමට</topic>
    <author>උපාලි කරුණාරත්න</author>
    <content>එළඹෙන 2600 සම්බුද්ධ ජයන්තිය නිමිත්තෙන් කුල දරුවන් 2600ක් පැවිදි කිරීමේ වැඩ පිළිවෙලක් මේ වන විට ක්‍රියාත්මක වේ.මේ වැඩ පිළිවෙල සම්බන්ධයෙන් සමස්ත ලංකා ශාසනාරක්ෂක මණ්ඩලය 2600 සම්බුද්ධත්ව ජයන්ති මෙහෙයුම් කමිටුව මේ සම්බන්ධයෙන් දැනුවත් කිරීම් කර ඇති අතර එක් විහාරස්ථානයකින් එක් කුල දරුවෙකු බැගින් පැවිදි කරනු ලැබුවහොත් මෙම ඉලක්කය පහසුවෙන් සපුරාගත හැකි බව බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ මහතා පැවැසීය.මේ වන විට රට පුරා විහාරස්ථාන 10343 ක් ඇති අතර එක් විහාරස්ථානයකින් එක් දරුවෙකු පැවිදි කරනු ලැබුවහොත් බුද්ධ ශාසනයට කුල දරුවෝ 10343ක් එකතු වෙති. මේ පැවිදි වන කුල දරුවන්ගේ අධ්‍යාපන කටයු තුවලට දිරි දීමේ වැඩ පිළිවෙලක්ද ක්‍රියාත්මක කිරීමට බලාපොරොත්තු වන බව බෞද්ධ කටයුතු කොමසාරිස් ජනරාල් වරයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n10052715</link>
    <topic>මාර්ග සංවර්ධනයට අත්පත් කරගත්ඉඩම් වෙනුවෙන් රු. මිලියන 8700ක වන්දි</topic>
    <author>මහින්ද අලුත්ගෙදර</author>
    <content>මාර්ග සංවර්ධනයේදී අත්පත් කැරගත් ඉඩම් සඳහා ගෙවීමට ඇති රුපියල් බිලියන 8.7ක ( මිලියන 8700ක ) වන්දි මුදල කඩිනමින් ගෙවන ලෙස ජනාධිපති මහින්ද රාජපක්ෂ මහතා මහා මාර්ග අමාත්‍යාංශයට උපදෙස් දුන්නේය.මේ මුදල පුද්ගලයින් 42000ක් අතරේ ගෙවිය යුතුව තිබෙන බවත් ඇතැම් ගෙවීම් වසර 15ක් 20ක් තරම් දීර්ඝ කාලයක සිට පවතින ඒවා බබවත් හෙතෙම සඳහන් කළේය. ඒ මහතා මේ බව කියා සිටියේ අරලියගහ මන්දිරයේදී ඊයේ දී ඊයේ (26) පෙරවරුවේ පැවති උත්සවයක් අමතමිනි. මහා මාර්ග අමාත්‍යාංශය මේ දක්වා ක්‍රියාත්මක කැර ඇති ව්‍යාපෘති සහ ඉදිරියේදී ක්‍රියාත්මක කිරීමට යෝජිත ව්‍යාපෘතීන් සම්බන්ධයෙන් සාකච්ඡා කිරීමේ අරමුණින් මෙය සංවිධානය කැර තිබිණි.දිවයිනේ සෑම ප්‍රදේශයක්ම ආවරණය වන පරිදි ජාතික මට්ටමේ මාර්ග කිලෝමීටර් 11922ක්ද පළාත් සභා යටතේ පවතින මාර්ග කිලෝමීටර් 16532 ක්ද පවතින අතර අනෙකුත් මාර්ග ප්‍රමාණය කිලෝමීටර් 88428ක් වේ. මේ සියලු මාර්ග සංවර්ධනය කිරීමේදී කිසිවෙකුගේ බලපෑමට යටත් නොවී විධිමත් සැළසුමක් අනුව ක්‍රියාත්මක විය යුතු බව කී ජනපති මහින්ද රාජපක්ෂ මහතා අපේක්‍ෂිත සංවර්ධන ඉලක්කය කරා ළඟා වීමට කැපවීමෙන් හා උනන්දුවෙන් කටයුතු කරන ලෙස මහා මාර්ග අමාත්‍යාංශයේ හා මාර්ග සංවර්ධන අධිකාරියේ නිලධාරීන් වෙත උපදෙස් දුන්නේය.පසුගිය 2005 වසරේ සිට මේ දක්වා දිවයින පුරා පිහිටි මාර්ග වලින් කිලෝ මීටර් 2500ක් පමණ සංවර්ධනය කැර ඇතැයි පෙන්වා දුන් ජනාධිපතිවරයා මාර්ග සංවර්ධන කටයුතු සඳහා රුපියල් බිලියන 88.77 ක මුදලක් පසුගිය 2009 වසර තුළ වෙන් කැර තිබෙන බවද කීවේය.මාර්ග සංවර්ධන ඉතිහාසයේ විශාල වෙනසක් සිදු කරමින් අදවන විට දකුණු අධිවේගී මාර්ගය, කොළඹ කටුනායක අධිවේගී මාර්ගය හා පිටත වට රවුම මාර්ගය ඉදිෙමින් තිබෙන අතර කොළඹ මහනුවර අධිවේගී මාර්ගයේ සියලු සැළැසුම් කටයුතු අවසන් කැර ඇත.මේ ආකාරයේ අධිවේගී මාර්ග ශ්‍රී ලංකාවට හදුන්වා දීමට තිබුණේ මීට වර්ෂ කීපයකට ඉහතදී බව සිහිපත් කළ මහින්ද රාජපක්ෂ මහතා අද වන විට ;ම් රටේ සෑම ප්‍රදේශයකම අධිවේගී මාර්ග ඉදිවෙමින් තිබෙන බව පැවසුවේය.මීට අමතරව මාර්ගවල පවතින වාහන තද බදයට කඩිනම් විසදුමක් ලබා දෙමින් ගුවන් පාලම් ඉදිකිරීම් ආරම්භ කළ බවද දෙහිවල, කැලණිය, නුගේගොඩ, ගම්පහ ආදී ප්‍රදේශවල ගුවන් පාලම් ඉදිකැර අවසන් බවද කී ඒ මහතා ඊට අමතරව මන්නාරම, කල්ලඩි, කින්නියා, ඔට්ටමාවඩු, මෝල්කාව, ඉරක්කන්ඩි ආදී ප්‍රදේශවලද දැවැන්ත පාලම් ඉදි කැර තිබෙන බවද කියා සිටියේය.මහා මාර්ග නියෝජ්‍ය ඇමැති ආචාර්ය මර්වින් සිල්වා, මහාමාර්ග නියෝජ්‍ය ඇමැති නිර්මල කොතලාවල, පාර්ලිමේන්තු මන්ත්‍රී නාමල් රජපක්ෂ , ජනාධිපති ලේකම් ලලිත් වීරතුංග , මහාභාණ්ඩාගාර ලේකම් ආචාර්ය පී. බී. ජයසුන්දර, මහාමාර්ග අමාත්‍යාංශයේ ලේකම් අද්මිරාල් වසන්ත කරන්නාගොඩ යන මහත්වරු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n10052716</link>
    <topic>නිදහස් මාධ්‍ය ව්‍යාපාරයෙන්සුනන්ද-උවිදු නෙරපන ලකුණු</topic>
    <author>විජයානි එදිරිසිංහ</author>
    <content>නිදහස් මාධ්‍ය ව්‍යාපාරයේ ප්‍රබල සාමාජිකයකු වන සුනන්ද දේශප්‍රිය මහතා එම මාධ්‍ය ව්‍යාපාරයෙන් ඉවත් කිරීමේ ලකුණු පහළ වී තිබේ.සුනන්ද දේශප්‍රිය මේ වනවිට විදේශගතව සිටී. එම ව්‍යාපාරයේ නිලවරණය පෙරේදා (25) නාරාහේන්පිට ශ්‍රී ලංකා පුවත්පත් ආයතනයේදී පැවැත්විණි. එහිදී මහා සභාව රැස්වූ අවස්ථාවේ සුනන්ද දේශප්‍රිය විසින් මෙයට පෙර ඒ ව්‍යාපාරයේ සිදුකළමූල්‍ය වංචාව සම්බන්ධයෙන් සාකච්ඡා කෙරිණි. මූල්‍ය වංචාව සිදුවී කලක් ගතවූවත් සුනන්ද ඒ සම්බන්ධව කිසිම පැහැදිලි කිරීමක් හෝ කරුණු ඉදිරිපත් කිරීමක් සිදුකොට නොමැත.තවදුරටත් සුනන්ද මහතා මේ සම්බන්ධව තොරතුරු ඉදිරිපත් නොකරන්නේ නම් ඔහුගේ සහ එම මූල්‍ය වංචාවට සම්බන්ධ යැයි සැකකරන උවිඳු කුරුකුලසූරිගේ නිදහස් මාධ්‍ය ව්‍යාපෘති සාමාජිකත්වය අහෝසි කිරීමට එම ව්‍යාපාරයේ මහ සභාව තීරණය කැර තිබේ.එම මූල්‍ය වංචාව සම්බන්ධයෙන් නිදහසට කරුණු ඉදිරිපත් කිරීම සඳහා මාසයක කාලයක් ලබාදීමට තීරණය වී ඇත. සුනන්ද දේශප්‍රිය මහතා රාජ්‍ය නොවන සංවිධාන රැසකට සම්බන්ධ වී සිටී.උතුරු මානුෂීය මෙහෙයුම අවසන් කාලයේදී ඔහු මෙරටින් පිටව ගොස් තිබිණි. එහි සිට ජාත්‍යන්තර සංවිධාන හරහා එම මෙහෙයුම නවත්වා ගැනීමට කටයුතු කළ බවට බුද්ධි අංශවලට තොරතුරු ලැබී තිබිණි. ඔහු ශ්‍රී ලංකා යුද හමුදාව මානව හිමිකම් කඩකරන බවට ජාත්‍යන්තර මානව හිමිකම් සංවිධානවලට කරුණුද ඉදිරිපත් කැර තිබිණි. එවැනි සංවිධානයකට සම්බන්ධ වී පසුගියදා (11) ශ්‍රී ලංකාවට එරෙහිව ස්විට්සර්ලන්තයේදී දේශනයක්ද පවත්වා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=r1005271</link>
    <topic>හෝමාගම මූලික රෝහලේබාහිර රෝගී අංශයෙන් තුවාලකරුවන්ට පුදුම නීතියක්</topic>
    <author>මීගොඩ සමූහ – ඩබ්ලිව්. ඩී. ජයතිස්ස</author>
    <content>හෝමාගම මූලික රෝහලේ බාහිර රෝගී අංශයේ ප්‍රතිකාර ලබන තුවාලකරුවන්ට ප්‍රතිකාර නොකිරීම ඖෂධ හිඟයක් ද, එසේත් නැත්නම්, කාර්ය භාර නිලධාරිනියගේ අකාර්යක්ෂමතාවක් ද යන්න රෝගීහු ප්‍රශ්න කරති.හදිසි අනතුරුවලින් තුවාල ලබන සුළු තුවාල කරුවන් හදිසි ප්‍රතිකාර අංශයට පැමිණ වෛද්‍යවරුනට රෝගී තත්ත්වය පැහැදිලි කළ විට, නේවාසික ප්‍රතිකාර නොලැබිය යුතු රෝගීන්ට ප්‍රතිකාර නිර්දේශ කොට, අදාළ අංශයට යොමු කරන බවත්, තුවාලවලට ප්‍රතිකාර කරන අංශයේ නිලධාරිනිය ප්‍රකාශ කරන්නේ, “අදට මෙහෙන් බෙහෙත් දමන්නම්, අනෙක් දවසේ පිටතින් බෙහෙත් දමාගන්න” යනුවෙනි.දෙවැනි දවසේ ප්‍රතිකාර ලබා ගැනීමට පැමිණෙන තුවාලකරුවන් කාර්ය භාර නිලධාරිනිය විසින් ප්‍රතිකාර නොකට යළි හරවා යැවීමක් ද සිදුවන බවට ඔවුහු චෝදනා කරති.හදිසි අනතුරකින් ලත් තුවාලයකට මැහුම් කීපයක් වෛද්‍යවරයා විසින් යොදනු ලැබීමෙන් පසු, නැවත දින හයකට පසු මැහුම් කැපීමට ගොස් ඇත. වෛද්‍යවරයා තුවාලය බලා මැහුම් ඉවත් කිරීමට නිර්දේශ කොට ප්‍රතිකාර ලබා ගන්නා ලෙස රෝගියාට පවසා තිබේ. එදින මැහුම් ඉවත් කොට, ප්‍රතිකාර කළ එම කාර්ය භාර නිලධාරිනිය, “මින් පස්සේ බෙහෙත් දාන්න මෙහේ එන්න ඕනේ නෑ.වෙන කොහෙන් හරි දාගන්න” යැයි පවසා ඇත. එහෙත් දින 2 කට පසු වෛද්‍ය සහතිකයක් ද ලබාගත යුතු බැවින් එම තුවාලකරු වෛද්‍යවරයාට තම තුවාලය පෙන්වීමෙන් පසු, අදාළ වෛද්‍ය සහතිකය ලබාදී, තුවාලයට බෙහෙත් දැමීමට නිර්දේශ කොට ඇත. එම පත්‍රිකාව රැගෙන ගොස් අදාළ නිලධාරිනියට දුන් පසු, “මම කිව්වා නේ මින් පස්සේ පිටතින් දමා ගන්න කියලා.ආයේ මෙහේ එන්න ඕනෑ නෑ...” කියා එම තුවාලකරු හරවා එවා ඇත. එවෙලෙහි එම තුවාලකරු අදාළ වෛද්‍යවරයාට ඒ බැව් ප්‍රකාශ කළ විට, වෛද්‍යවරයා පවසා ඇත්තේ “ඒක පුදුම නීතියක්” යනුවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=r1005272</link>
    <topic>ඉංගිරිය අවට ප්‍රදේශවලඩෙංගු මැඬලීමට පුළුල් වැඩපිළිවෙළක්</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>මේ දිනවල ඉංගිරිය හා අවට ප්‍රදේශවල ඉතා ශීඝ්‍රයෙන් පැතිර යන ඩෙංගු වසංගතය මැඬලීම සඳහා පුළුල් වැඩපිළිවෙළක් ඉංගිරිය සෞඛ්‍ය වෛද්‍ය නිලධාරී කාර්යාලයේ සහ හොරණ ප්‍රාදේශීය සභාවේ මෙහෙයවීමෙන් ක්‍රියාත්මක වේ.දැනටමත් මේ ප්‍රදේශයේ කිහිප දෙනකු ඩෙංගු වැළඳීමෙන් මිය ගොස් ඇති අතර තවත් විශාල පිරිසක් මේ රෝගය වැළඳීමෙන් ප්‍රතිකාර ලබමින් සිටින බවද ඉංගිරිය සෞඛ්‍ය වෛද්‍ය නිලධාරීවරයා පැවැසීය.හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතා ගේ මෙහෙයවීමෙන් ද ඩෙංගු මර්දන වැඩසටහනක් ක්‍රියාත්මක වූ අතර දැන් එය සෞඛ්‍ය වෛද්‍ය නිලධාරී කාර්යාලයේ ඩෙංගු මර්දන වැඩ සටහනට ඒකාබද්ධ කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=r1005273</link>
    <topic>බණ්ඩාරගම 2964 ක් ගංවතුරින් අවතැන්</topic>
    <author/>
    <content>බණ්ඩාරගම ප්‍රාදේශීය ලේකම් කොට්ඨාසයේ ග්‍රාම නිලධාරී වසම් තිස් හතරක පවුල් හත්සිය හතළිස් නවයකට අයත් දෙදහස් නවසිය හැටහතර දෙනෙකු ගංවතුරින් අවතැන් වී සිටිති. ඔවුන්ට අවශ්‍ය පිසූ ආහාර හා වියළි සලාක ලබා දීමට පියවර ගෙන ඇති බැව් බණ්ඩාරගම සහකාර ප්‍රාදේශීය ලේකම් කේ. වී. ඩී. සී. විමලසිරි මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=r1005274</link>
    <topic>බදුරලිය දැව තාක්ෂණපුහුණු පාසල වැහෙන්න ළඟයි</topic>
    <author>බදුරලිය සමූහ රත්නසිරි ගමඇතිගේ</author>
    <content>වසර ගණනාවක් තිස්සේ ප්‍රදේශ රැසකට දක්ෂ වඩු කාර්මිකයන් රැසක් බිහිකළ බස්නාහිර පළාත් සභාවට අයත් බදුරලිය ගඟ ළඟ දැව තාක්ෂණ පුහුණු පාසල සිසුන් ඇතුළත් නොවීම හේතුවෙන් මේ වනවිට වැසී යන තත්ත්වයට පත්ව තිබේ.දැව තාක්ෂණ පුහුණුව ලැබීම පිණිස මේ වසර සඳහා එකදු සිසුවකු හෝ ඇතුළත් වී නොමැති අතර පුහුණුව ලබා දෙන ගුරුවරයා හා පාසලේ මුරකරුවා පමණක් දිනපතා සේවයට වාර්තා කරයි.රුපියල් ලක්ෂ ගණනක් වටිනා පුහුණු උපකරණ ඇතුළු භෞතික සම්පත් රැසක් නිකරුනේ විනාශවන තත්ත්වයට පත්ව ඇතැයි මේ පිළිබඳව අදහස් දක්වන ප්‍රදේශවාසී ජනතාව කියා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=r1005275</link>
    <topic>ජ්‍යෙෂ්ඨ පුරවැසි අභිවෘද්ධියට කඩුවෙල ප්‍රාදේශීය සභාවෙන් රු. ලක්ෂ 18ක්</topic>
    <author>කඩුවෙල සමූහසමන්ති මිරියගල්ල</author>
    <content>ලංකාවේ ප්‍රථම වතාවට ජ්‍යෙෂ්ඨ පුරවැසියන්ගේ අභිවෘද්ධිය වෙනුවෙන් රු. ලක්ෂ 18 ක් කඩුවෙල ප්‍රාදේශීය සභාව මගින් වෙන් කරන ලද බව කඩුවෙල ප්‍රාදේශීය සභාවේ සභාපති ජී. එච්. බුද්ධදාස මහතා පැවසීය.ඒ මහතා එසේ ප්‍රකාශ කළේ කඩුවෙල ජ්‍යෙෂ්ඨ පුරවැසි සිති සඳහා එක් සමිතියකට රු. 40000 /- ක් බැගින් වූ චෙක්පත් පිරිනැමීම වෙනුවෙන් කඩුවෙල ප්‍රාදේශීය සභා ශ්‍රවණාගාරයේ දී පසුගියදා පැවති උත්සවයකට සහභාගී වෙමිනි.කිසිම රාජ්‍ය ආයතනයක් ජ්‍යෙෂ්ඨ පුරවැසියන් සඳහා මීට පෙර මෙවැනි ආධාර ලබාදී නැහැ. අද මෙතන සිටින්නේ සමාජයට විශාල සේවයක් කරපු වගකීමක් ඇති දරුවන් බිහි කරපු පිරිසකුයි. මහින්ද රාජපක්ෂ මැතිතුමාගේ මහින්ද චින්තන සංකල්පය යථාර්ථයක් කරමින් කඩුවෙල ජ්‍යෙෂ්ඨ පුරවැසියන් සඳහා මෙම සත්කාරය කිරීමට තීරණය කළා.බස්නාහිර පළාත් සභා මන්ත්‍රී මේජර් ප්‍රදීප් උඳුගොඩ, ප්‍රා. සභා මන්ත්‍රී රිචඩ් බාලසුරිය හා කඩුවෙල ජ්‍යෙෂ්ඨ පුරවැසි සංවිධානයේ සභාපති පියසේන සමරසිංහ මහත්වරුද කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=r1005276</link>
    <topic>කොළොන්නාවේ ජල ගැලීම් පාලනයටඇළ වේලි පිරිසුදු කරයි</topic>
    <author>කොළොන්නාව සමූහ - ඒ. සුමනසේන</author>
    <content>පස්සැත්ත හා කිත්තම්පහුව ඇළ මාර්ගයේ ජලය ගලා බසින්නේ නෑ’ යන ශීර්ෂ පාඨය සහිතව දිනමිණ පුවත්පතේ පළ වූ ප්‍රවෘත්තියෙන් පසු ඇළ මාර්ගයේ භාරකරුවන් වන වාරිමාර්ග දෙපාර්තමේන්තුව කිත්තම්පහුව ඇළ මාර්ග ශුද්ධ පවිත්‍ර කිරීමට කටයුතු යොදා ඇත.ඇළේ ඇති ජලජ පැළෑටි ඉවත් කිරීම හා මීටර පහක් පමණ දිගැති එම ඇළ මාර්ගයේ ජලය කැලණි ගඟට ගලායන ලෙස සකස් කිරීමට වාරිමාර්ග දෙපාර්තමේන්තුව සැලැසුම් කැර ඇත.මෙම කටයුතු ආරම්භ කිරීම කොළොන්නාව ශ්‍රී ලංකා නිදහස් පක්ෂ ප්‍රධාන සංවිධායක හා කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා මහතාගේ ප්‍රධානත්වයෙන් පෙරේදා (24) සිදුවිය. එහිදී දිනමිණට අදහස් දැක් වූ ඒ මහතා මෙසේ කීහ.කොළොන්නාවේ ඇළ වේලි ඇහිරී වැසි ජලය ගලා යාම අවහිර වීමට ප්‍රධානතම හේතුව සුළු පිරිසකගේ අවශ්‍යතා ඉටුකරලීම සඳහා ඇළ - වේලි, බෝක්කු, පාලම්, කාණු වැනි ස්ථානවලින් පවා ඉදිකෙරෙන සැලසුම්වලට ඇතැම් පළාත් පාලන ආයතන වලින් අනුමැතිය ලබාදීමයි.මින් ඉදිරියට කිසිදු කෙනෙකුට එවැනි ඉදිකිරීම්වලට ඉඩ දෙන්නේ නැතැයි ද කී ඒ මහතා මෙවැනි ඉදිකිරීම් කොළොන්නාව ප්‍රදේශයේ දක්නට ලැබෙන බවද කීය.මේ කටයුතු සඳහා රජය ආරක්ෂාව ලබාදීමට පියවර ගෙන ඇති බවද කී මන්ත්‍රීවරයා වාරිමාර්ග අමාත්‍යාංශය අවශ්‍ය යන්ත්‍ර සූත්‍ර ලබා දෙන බවද කීය.කොළඹ පළාතේ වාරිමාර්ග අධ්‍යක්ෂ එන්. ඒ. සිසිර කුමාර මහතාගේ උපදෙස් හා කොළඹ වාරිමාර්ග ඉංජිනේරු නදීකා වික්‍රමසිංහ මහත්මියගේ අධීක්ෂණය යටතේ මෙම කටයුතු ක්‍රියාත්මක වේ. එම දෙපාර්තමේන්තුවේ පරිපාලන නිලධාරි වරයෙකු වන සුසිල් වීරසිංහ මහතා ද මෙම අවස්ථාවට සහභාගී විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=r1005277</link>
    <topic>නාච්චිමලේ ඇළේකාන්තා මළ සිරුරක්</topic>
    <author>ඉංගිරිය සමූහ කුමාරි ගමගේ සහ ඉංගිරිය මධ්‍යම සමූහ</author>
    <content>ඉංගිරිය නාච්චිමල ඇළේ තිබී කාන්තා මළ සිරුරක් පෙරේදා (25) සොයා ගත් බව ඉංගිරිය පොලිසියේ අපරාධ අංශයේ ස්ථානාධිපති කේ. ජී. විජේරත්න මහතා පවසයි.උඩ අඩි 5 1 / 2 වක් වන මෙම මිය ගිය කාන්තාව කොණ්ඩය කොටට කපා ඇත. වයස අවුරුදු 40 ක් පමණ ඇති අතර තලෙළු පැහැයට හුරු ප්‍රසන්න පෙනුමක් ඇති කාන්තාවකි. රෝස පාට නිය ආලේපන ගල්වා ඇත. කනේ ජිප්සි වර්ගයේ කරාබු දෙකක් පැළඳ සිටි බව පොලිසිය පවසයි. මළ සිරුර දියේ ගිලී තිබුණි. ප්‍රදේශවාසීන්ගෙන් ලැබුණු තොරතුරක් මත මළ සිරුර සොයා ගැනිණි.දැනට මෘත දේහය හොරණ මූලික රෝහලේ මෘත ශරීරාගාරයේ තැන්පත් කර ඇත.ඉංගිරිය පොලිසියේ් ස්ථානාධිපති ප්‍රධාන පොලිස් පරීක්ෂක ප්‍රසන්න වැලිකල මහතාගේ උපදෙස් මත අපරාධ අංශයේ ස්ථානාධිපති කේ. ජී. විජේරත්න මහතා ඇතුළු නිලධාරීහු පරීක්ෂණ මෙහෙයවති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=r1005278</link>
    <topic>2600 සම්බුද්ධ ජයන්තියටරට පුරා විහාරස්ථාන සූදානම්</topic>
    <author>උපාලි කරුණාරත්න</author>
    <content>ලබන වසරේ උදාවන 2600 සම්බුද්ධ ජයන්තිය සඳහා රට පුරා පිහිටි දස දහසකට අධික විහාරස්ථාන සූදානම් කිරීමේ වැඩ පිළිවෙලක් ආරම්භ කළ බව සමස්ත ලංකා ශාසනාරක්ෂක මණ්ඩලයේ ප්‍රධාන ලේඛකාධිකාරි ගෝනදූවේ ගුණානන්ද නාහිමියෝ පවසති.මහියංගන රජ මහා විහාරස්ථානයේ ආරම්භ කරුණු රාජ්‍ය වෙසක් උත්සවයක් සමග මෙම වැඩ පිළිවෙල ක්‍රියාවට නැංවූ බවද උන්වහන්සේ පැවැසූහ. රට පුරා පිහිටි තුන්සිය හතක් වන ශාසනාරක්ෂක මණ්ඩල මගින් මෙම වැඩ පිළිවෙල ක්‍රියාත්මක කෙරේ.සම්බුද්ධ ජයන්තියේ අගය ජනතාවට පහදා දීමේ ධර්ම දේශනා බුද්ධාලම්භන පී‍්‍රතිය වැඩිවන අයුරින් දාන, සීල, භාවනා වැඩ සටහන් ඉදිරි මාස කීපයේදී සියලු විහාරස්ථානවල ක්‍රියාත්මක කිරීමට කටයුතු යොදා ඇති බවද උන්වහන්සේ පැවැසූහ.2011 වෙසක් පොහොය දින සිට 2012 වෙසක් පොහොය දිනය දක්වා වූ කාලය 2600 සම්බුද්ධත්ව ජයන්ති වර්ෂය ලෙස නම් කිරීමට පසුගියදා සමස්ත ලංකා ශාසනාරක්ෂක මණ්ඩලය සමග පැවැති සාකච්ඡාවේදි ජනාධිපති මහින්ද රාජපක්ෂ මහතා එකඟ වූ බවත් ගෝනදූවේ ගුණානන්ද නාහිමියෝ පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=r1005279</link>
    <topic>සත්ව මල සිරුරු කොටස්දඬුගම් ඔයට</topic>
    <author>ජාඇළ සමූහ එම්. විල්ප්‍රඩ් සිල්වා</author>
    <content>ජලය දූෂණය වීමෙන් ගංවතුරෙන් පසු මිනිසුන්ට චර්ම රෝග හටගෙන ඇත. තවම වතුර හරිහැටි බැස ගියේ නැත. එහෙත් ජලයෙන් පීඩාවට පත් මිනිසුන් විසින්ම ජලයට හානි පමුණුවා ඇති අයුරු මෙහි දැක්වේ. දඩුගම් ඔයට ජලය ගලා බස්නා පොතුවිල වෙල්යායේ කුඹුක්ගහ වේල්ලේ බෝක්කු පාලම ලගින් ඇළට දමා ඇති මරා මස් කරන ලද ගවයෙකුගේ අතුණුබහන් කොටස් සමග උරවල දමා ඇති කුකුල්ලු හා ඌරන් මස්කර ඉවත් කරන දෑ නිසා පාරේ ගමන් කිරීමට නොහැකි තත්ත්වයේ දුර්ගන්ධයක් ද හමයි. </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=s1005271</link>
    <topic>ක්‍රීඩා අමාත්‍යාංශයේ ඉල්ලීම නොතකාකබඩි නිලවරණය පවත්වයි</topic>
    <author>ෆවුස් මොහොමඩ්</author>
    <content>ඉදිරි වසර සඳහා ශශ්‍රී ලංකා කබඩි සම්මේලනයේ නිලවරණය ක්‍රීඩා අමාත්‍යංශය මගින් පැවැත්විය යුතු බැවින් ඒ සඳහා වන නාම යෝජනා එවන ලෙසට ක්‍රීඩා අධ්‍යක්‍ෂ ජනරාල්වරයා විසින් කබඩි සම්මේලනයේ ලේකම් එම්. ටී. ප්‍රනාන්දු මහතාට ලිඛිතව දන්වා යවා තිබියදීත් කබඩි නිලවරණ පවත්වා නිලධාරීන් පත් කර ගැනීමට එහි බලධාරීහු කටයුතු කර ඇත.පසුගිය මාර්තු මස 29 වැනිදා පැවැත්වීමට නියමිතව තිබූ නිලවරණය දින නියමයක් නොමැතිව කල් දැමූ කබඩි බලධාරීහු පෙරේදා (25) ක්‍රීඩා අමාත්‍යාංශ සංවර්ධන දෙපාර්තමේන්තු ශ්‍රවණාගාරයේ දී ඉදිරි වසර සඳහා වන නිලවරණ පැවැත්වූයේ එහි ලේකම් එම්. ටී. ප්‍රනාන්දු මහතා විසින් ක්‍රීඩා අධ්‍යක්‍ෂ ජෙනරාල්වරයා එවූ ලිපිය කියවනු ලැබීමෙන් ද පසුවය.අනුබද්ධිත කබඩි සංගම් 28 අතරින් සාමාජිකයන් 24 දෙනෙකුම පැමිණ සිටි බැවින් නිලවරණය පැවැත්විය යුතු බවට බලධාරීහු ඒකමතිකව තීරණය කළහ. ඒ අනුව නව නිලධාරී මඩුල්ල පත්වූයේ නිතරගයෙන් ය. මේ නිලවරණ සඳහා නාම යෝජනා භාර දීමේ අවසන් දිනය වූයේ මැයි 15 වැනිදා ය. නව නිලධාරී මඩුල්ල නිතරගයෙන් පත්වූයේ නාමයෝජනා භාරදුන් ප්‍රමාණය සීමිත වීම නිසාය.හිටපු කබඩි සභාපති සබරගමු පළාත් මහ ඇමැති මහීපාල හේරත් මහතා නව සභාපති ලෙස පත් වූ අතර උප සභාපතිවරුන් ලෙස ගම්පහ දිස්ත්‍රික් එජනිස පාර්ලිමේන්තු මන්ත්‍රී ඩුලිප් විජේසේකර, ඒ. එස්. බී. එස්. ගුණරත්න, එයාර් කොමදෝරු ජානක අමරසිංහ, කපිතාන් ඒ. එච්. යූ. හෙට්ටිආරච්චි, රත්නපුර දිස්ත්‍රික් එජනිස පාර්ලිමේන්තු මන්ත්‍රී ජානක වක්කුඹුර සහ යාපනය මූලස්ථාන පොලිස් පරීක්‍ෂක උදය සිල්වා යන මහත්වරුන් පත්වූහ.හිටපු ලේකම් එම්. ටී. ප්‍රනාන්දු මහතා නව ලේකම්වරයා වශයෙන් පත්වූ අතර උප ලේකම්වරයා ලෙස පත්වූයේ කපිතාන් උපුල් කිත්සිරි මහතාය. භාණ්ඩාගාරික ලෙස විංග් කමාන්ඩර් පී. එන්. ප්‍රනාන්දු මහතා පත්වූ අතර උප භාණ්ඩාගාරික ලෙස පත්වූයේ නාවික හමුදාවේ ඒ. එන්. සිල්වා ය.කෙසේ වුවද නිතරගයෙන් තේරී පත් වූ කබඩි සම්මේලනයේ නව නිලධාරී මඩුල්ල රාජකාරී කටයුතු ආරම්භ කිරීමට පෙර ක්‍රීඩා ඇමැතිවරයා සහ ක්‍රීඩා අධ්‍යක්‍ෂ ජෙනරාල්වරයා මුණගැසී කරුණු අවබෝධ කරදීමට තීරණය කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=s1005272</link>
    <topic>සනත් ජයසූරිය වෝසෙස්ටර්ෂයර් පිලට</topic>
    <author>ලන්ඩනය (ඒ. එෆ්. පී.)</author>
    <content>ශ්‍රී ලංකාවේ සුපිරි ක්‍රිකට් තරුව වන සනත් ජයසූරිය එළැඹෙන එංගලන්ත ප්‍රාන්ත ඕවර විස්සයි 20 තරගමාලාවේදී වෝසෙස්ටර්ෂයර් ප්‍රාන්ත පිලට ක්‍රීඩා කිරීමට කැමැත්ත පළකර ඇත.මේ තරග මාලාවේ පළමු තරග පහට පසුව වෝසෙස්ටර්ෂයර් පිලට ක්‍රීඩා කරන ඔස්ට්‍රේලියාවේ ස්ටීව් ස්මිත් වෙනුවට ජයසූරිය ක්‍රීඩා කිරීමට නියමිතය.ස්මිත් ප්‍රාන්ත තරගාවලියේ ඉතිරි තරග සඳහා සහභාගි නොවන්නේ එංගලන්තය සහ ඔස්ට්‍රේලියාව අතර පැවැත්වීමට නියමිත එක්දින තරගමාලාව සඳහා ඔහු තෝරාගෙන තිබීම හේතුවෙනි.ටෙස්ට් තරග 110 කට, එක්දින තරග 444 කට සහ විස්සයි 20 තරග 30 කට සහභාගි වී අත්දැකීම් රැසක් හිමිකරගත් 40 හැවිරිදි තුන් ඉරියව්වෙන් දස්කම් දක්වන ජයසූරිය වැනි ක්‍රීඩකයෙක් තම පිලට ඇතුළත් කර ගැන්මට හැකිවීම සතුටට කරුණක් බව වෝසෙස්ටර්්ෂයර් ප්‍රාන්ත ක්‍රිකට් අධ්‍යක්ෂ ස්ටීව් රෝඩ්ස් ප්‍රකාශ කළේය.“එළැඹෙන තරගාවලියේ තීරණාත්මක අවස්ථාව අතරතුර ජයසූරිය ඔහු සතු වටිනා අත්දැකීම් සමුදාය සමඟ කණ්ඩායමට එක්වේවි” රෝඩ්ස් පැවසුවේය.“ ඉන්දියාවේ පැවැති අයි. පී. එල්. තරගමාලාව සහ පසුගියදා කොදෙව් දූපත් හි නිමාවට පත්්වුනු විස්සයි 20 ලෝක කුසලාන තරගමාලාව ඇතුළුව ලොව පුරා ක්‍රීඩා කිරීමෙන් ජයසූරියට අත්දැකීම් රාශියක් තිබෙනවා.ඔහුගේ වමත් දඟ පන්දු යැවීමත්, ප්‍රබල පිතිහරඹයත් අපේ පිලට විශාල වාසියක් වේවි. ඔහු තරග දිනා දෙන්නෙකු බව තහවුරු කොට තිබෙනවා. අපගේ් ක්‍රීඩා ලෝලින් අමන්දානන්දයට පත් කිරීමට ඔහුට හැකි බවට මට කිසිම සැකයක් නැහැ” රෝඩ්ස් වැඩි දුරටත් පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=s1005273</link>
    <topic>යුද හමුදා වොලිබෝල් ලීග් සූරතාව ගජබා රෙජිමේන්තුවට</topic>
    <author>ජගත් ගුණවර්ධන</author>
    <content>ශ්‍රී ලංකා යුද හමුදා අන්තර් රෙජිමේන්තු වොලිබෝල් තරගාවලියේ සුපර් ලීග් කාණ්ඩයේ අවසන් තරගයෙන් යුද හමුදා පොදු සේවා බළකා කණ්ඩායම තරග වට 3 ට 1 ක් ලෙස පරාජය කරමින් ගජබා රෙජිමේන්තුව සූරතාව දිනා ගත්තේය. මෙහි තුන්වන ස්ථානය යුද හමුදා සේවා බලකායට හිමි විය.මහරගම තරුණ සේවා ගෘහස්ත ක්‍රීඩාංගණයේ දී පැවැති මෙම තරගමාලාවේ ඒ කොටසේ අවසන් තරගයෙන් ඉංජිනේරු බලකාය පරදවා ඉංජිනේරු සේවා බලකාය සූරතාව දිනා ගත්තේය. ඒ වට 3 ට 1 ක් වශයෙනි. එහි තුන්වන ස්ථානය හිමි වූයේ විදුලි හා යාන්ත්‍රික බලකා රෙජිමේන්තුවටය.තරගාවලියේ කාන්තා සූරතාවලිය හිමිකර ගනු ලැබුයේ 3 වැනි ස්වේච්ඡා ශ්‍රී ලංකා කාන්තා බලකාය විසිනි. අනුසූරතාව 2 වැනි ස්වේච්ඡා කාන්තා බලකායට හිමි විණි. 4 වන ස්වේච්ඡා කාන්තා බලකාය තුන්වන ස්ථානය හිමි කර ගත්තේය.සුපර්ලීග් ඒ කොටස හා කාන්තා වශයෙන් කාන්ඩ තුනක් යටතේ පැවැති මෙම තරගාවලියේ ලීග් කොටසේ දක්ෂතම පන්දු ඔසවන්නා ලෙස ගජබා රෙජිමේන්තුවේ සැරයන් රණසිංහ ආර්. එච්. එම්. ඩී. ද, දක්ෂතම ප්‍රහාරකයා ලෙස ශ්‍රී. ල. යු. හ. පො. සේ. බලකායේ මොහාන් සංජීව ඩබ්ලිව්. වී. පී. ද, දක්ෂතම ක්‍රීඩකයා ගජබා රෙජිමේන්තුවේ සැරයන් මැදවත්ත එස්. එම්. ඩී. විසින් දිනාගනු ලැබීය.ඒ කොටසේ දක්ෂතම ප්‍රහාරකයා ලෙස ඉංජිනේරු බලකායේ ඉ / සෙ හේරත් එස්. එම්. ද, දක්ෂතම පන්දු ඔසවන්නා ලෙස ඉංජිනේරු සේවා බලකායේ ඉ / සෙ ලසන්ත යු. එන්. ද, දක්ෂතම ක්‍රීඩකයා ලෙස ඉංජිනේරු සේවා බලකායේ ඉ / සෙ මීෂාන් එස්. එන්. විසින් දිනා ගන්නා ලදී.කාන්තා තරගාවලියේ දක්ෂතම ප්‍රහාරිකාව ලෙස ස්වේච්ඡා ශ්‍රී. ල. යු. හ. කා. බලකායේ රූපසිංහ පී. ඒ. එස්. පී. ද, දක්ෂතම පන්දු ඔසවන්නිය ලෙස 3 ස්වේච්ඡා ශ්‍රී. ල. යු. හ. කා. බලකායේ තිලකා කුමාරි එන්. එම්. එන්. ද දක්ෂතම ක්‍රීඩිකාව ලෙස 3 ස්වේච්ඡා ශ්‍රී. ල. යු. හ. කා. බලකායේ චන්ද්‍ර යු. ජී. විසින් දිනා ගන්නා ලදී.මේ තරගාවලියේදී සම්මාන ප්‍රදානය කිරීමේදී ශ්‍රී ලංකා යුද හමුදා ;වාලිබෝල් ක්‍රීඩාවේ උන්නතිය වෙනුවෙන් කළ සේවය අගයා ක්‍රීඩකයකුට හෝ නිලධාරියකුට ජීවිතයේ එක් අවස්ථාවකදී පමණක් හිමි වන යුද හමුදා වොලිබෝල් ගෞරවාභිමානි සම්මානය පිදීමද විශේෂත්වයකි.ශ්‍රී ලංකා යුද හමුදා පොදු සේවා බලකායේ සැරයන් ගාවීන් ඒ. එම්. ද, ශ්‍රී ලංකා යුද හමුදා සේවා බලකායේ මා / සැරයන් පෙරේරා එල්. පී. මෙවර මෙම සම්මානයෙන් පුද ලැබීය.රෙජිමේන්තු වොලිබෝල් තරගාවලියේ අවසන් මහා තරගය යුද හමුදාපති ලුතිනන් ජනරාල් ජගත් ජයසුරිය මහතාගේ ප්‍රධානත්වයෙන් පැවැත්විණි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=s1005274</link>
    <topic>යූනුස් සහ මලික්යළි කණ්ඩායමට</topic>
    <author>ලාහෝර් (ඒ. එෆ්. පී.)</author>
    <content>තරග තහනමකට ලක්වී සිටින පකිස්තානයේ හිටපු ක්‍රිකට් නායකයන් වන යූනුස් ඛාන් සහ ෂොයිබ් මලික් එළැඹෙන ආසියානු කුසලාන තරගමාලව සහ එංගලන්තයේ පැවැත්වෙන ඕස්ට්‍රේලියානු - පකිස්තාන ටෙස්ට් තරගමාලාව සඳහා නම් කළ පුහුණු සංචිතයට ඇතුළත් වී සිටිති.කෙසේ වුවද තරග තහනම ඉවත් කරන ලෙස ඉල්ලා යූනුස් ඛාන් සහ මලික් විසින් ශ්‍රේෂ්ඨාධිකරණයට ඉදිරිපත් කරනු ලැබූ අභියාචනා මගින් ඔවුහු නිර්දෝෂි බවට තහවුරු වුවහොත් අවසන් ක්‍රීඩකයන් 15 දෙනා අතරට ඇතුළත් වීමට ඔවුනට ඉඩකඩ සැලසෙන බව එරට ක්‍රිකට් බළධාරීහු ප්‍රකාශ කරති.යළි ටෙස්ට් පිටියට පිවිසි තුන් ඉරියව් ක්‍රීඩක ෂහීඩ් අෆ්රිඩි ඕස්ට්‍රේලියානු තරගමාලව සහ ආසියානු කුසලාන තරගමාලාව සඳහා නම් කිරීමට නියමිත කණ්ඩායම්වල නායකත්වයට තෝරා ඇත.ආබාධ හේතුවෙන් මාස 13 කට අධික කාලයක් ජාත්‍යන්තර ක්‍රීඩාවෙන් ඉවත්ව සිටි වේග පන්දු යවන ක්‍රීඩක ෂොයිබ් අක්තාර් ද මේ සංචිතයට ඇතුළත්ව සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=s1005275</link>
    <topic>ආදි තෝමසුවන්ගේ ක්‍රීඩා උළෙල 29 දා</topic>
    <author>චන්ද්‍ර ශ්‍රී අසෝක බණ්ඩාර හිඳගොඩමාතලේ දිසා විශේෂ</author>
    <content>මාතලේ සාන්ත තෝමස් විද්‍යාලයීය ආදි ශිෂ්‍ය සංගමය වාර්ෂිකව සංවිධානය කෙරෙන පස්වන වරටත් පැවැත්වෙන 2010 ආදී තෝමසුවන්ගේ ක්‍රීඩා උළෙල මෙම මැයි මස 29 දා මාතලේ බර්නාඩ් අළුවිහාරේ ක්‍රීඩාංගණයේදී පැවැත්වේ.එම විද්‍යාලයීය බීඩ්, පයස්, ඔස්ටින් සහ ක්ලෙමන්ට් යන නිවාස අතර පැවැත්වෙන මෙම තරගාවලියේදී විවෘත වයස් සීමා යටතේ ක්‍රිකට්, හොකී, පාපන්දු හා කඹ ඇදීමේ තරගද, වයස අවුරුදු 30න් හා 40 න් පහළ ද වයස අවුරුදු 40ත්, 50ත් හා 60න් පහළ වයස් සීමා යටතේ ද මලල ක්‍රීඩා තරග ඉසව් පැවැත්වීමට නියමිතය.වයස් සීමා කීපයක් යටතේ පැවැත්වෙන මාර්ග ධාවන තරගය එදින පෙරවරු 7.00 ට මාතලේ බර්නාඩ් අළුවිහාරේ ක්‍රීඩාංගණය අසලින් ආරම්භ වී මාතලේ නගරය කේන්ද්‍ර කර ගනිමින් පැවැත්වීමටද නියමිතය.මෙම තරගාවලියේ ප්‍රධාන ආරාධිතයා ලෙස මාතලේ සාන්ත තෝමස් විදුහලේ ආදි ශිෂ්‍ය ජ්‍යෙෂ්ඨ නියෝජ්‍ය පොලිස්පති කිංස්ලි ඒකනායක මහතා සහ විශේෂ ආරාධිතයා ලෙස එම විද්‍යාලයීය ආදි ශිෂ්‍ය ඩී.එෆ්.සී.සී. බැංකුවේ අධ්‍යක්ෂ ලක්ෂ්මන් සිල්වා මහතා සහභාගී වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=s1005276</link>
    <topic>ප්‍රංශ විවෘත ටෙනිස් තරඟාවලියනඩාල් දෙවැනි වටයට</topic>
    <author>පැරිසිය (ඒ. එෆ්. පී.)</author>
    <content>සිවු වතාවකදීම ප්‍රංශ විවෘත ටෙනිස් කිරුළ හිමිකර ගත් ස්පාඤ්ඤයේ රෆායල් නඩාල් සහ බෙල්ජියමේ ජස්ටින් හෙනින් මෙවර ද කිරුළ දිනා ගැනීමේ පළමු පියවර තබමින් දෙවැනි වටයට පිවිසීමට සමත්වූහ.මේ අතර දෙවතාවකදීම ප්‍රංශ විවෘත සූරතාවලියේ අවසන් මහා තරගයේදී පරාජයට පත් වූ රුසියාවේ 24 හැවිරිදි ඩිනාරා සෆීනා ජපානයේ 40 හැවිරිදි කිමිකෝ ඩේට් ක්රූම් ට පරාජය වී පළමු වටයේදීම ඉවතට විසිවිය. නඩාල් විසින් පරාජය කරනු ලැබුවේ ප්‍රංශයේ ගියානි මිනාවය. ඒ 6 - 2 ක්, 6 - 2 ක්, සහ 6 - 2 ක් වශයෙනි.බල්ගේරියාවේ ස්වෙටානා පිරොන්කෝවා 6 - 4 ක් සහ 6 - 3 ක් ලෙස පරාජය කිරීමට හෙනින් සමත් වූවාය.පළමුවටයේ සෙසු තරගවලදී ජයග්‍රහණ හිමිකරගත් අමෙරිකාවේ ඇන්ඩ් කැඩික්, ස්පාඤ්ඤයේ ඩේවිඩ් ෆෙරර්, ඉතාලියේ ඇන්ඩ්‍රියස් සෙප්පි, චීනයේ ෂෙං ජී, බෙල්ජියමේ යැනීනා වික්මේයර් සහ රුසියාවේ මාරියා ෂර්පෝවා දෙවැනි වටය සඳහා සුදුසුකම් ලබා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=s1005277</link>
    <topic>10න් පහළ මේස පන්දු සූරතාව හංසනීට</topic>
    <author/>
    <content>නුගේගොඩ අනුලා විද්‍යාලයේ 5 වසරේ ඉගෙනුම ලබන හංසනී පියුමිලා කපුගීකියන ශාන්ත තෝමස් ගෘහස්ථ ක්‍රීඩාගනයේ පැවැත්වූ සමස්ත ලංකා මේස පන්දු සංගමය මගින් සංවිධානය කරනු ලැබූ ක්‍රීස් ගුණරත්න විවෘත ශ්‍රේණි ගත කිරීමේ තරගාවලියේ අවු. 10 න් පහළ කාන්තා ශූරතාවය දිනා ගත්තාය.මීට ප්‍රථම පැවති ධම්මික ගුණරත්න ශ්‍රේණිගත කිරීමේ තරගාවලියේ අවු 10 න් පහළ කාන්තා ශූරතාවය ද බස්නාහිර පළාත් ශ්‍රේණිගත කිරීමේ තරගාවලියේ අවු 10 න් පහළ කාන්තා ශූරතාවය ද හිමි කර ගනිමින් 2010 අවු 10 පහළ සමස්ත ලංකා කාන්තා ශ්‍රේණිගත කිරීමේ ප්‍රථම ස්ථානයට පත් වීමටද ඇය සමත් වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=s1005278</link>
    <topic>ප්‍රංශ පිල දිරි ගැන්වීමට සිඩෑන් පිටියට බසී</topic>
    <author/>
    <content>ප්‍රංශයේ හිටපු සුපිරි පාපන්දු තරුව වන සිංන්ඩින් සිඩෑන් (වමේ) සහ කාලයිස් කණ්ඩායමේ තියෙරි වයිලන්ට් අතර මේ උණුසුම් අවස්ථාව ඡායාරූපයට නැගුණේ උතුරු ප්‍රංශයේ කැලයිස් පිල සහ 1998 වසරේ ලෝක පාපන්දු සූරතාව දිනාගත් ප්‍රංශ ක්‍රීඩකයන් අතර පසුගියදා පැවැති ප්‍රදර්ශනාත්මක පාපන්දු තරගයේදීය. ලෝක කුසලාන පාපන්දු තරගමාලාවට සහභාගි වන ප්‍රංශ කණ්ඩායම දිරි ගැන්වීමේ අරමුණින් මේ තරගය සංවිධානය කර තිබිණි. ඡායාරූපය – ඒ. එෆ්. පී</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=s1005279</link>
    <topic>වැල්ලවාය පාසල් ක්‍රීඩා සූරතාව මල්වත්තාවලට</topic>
    <author>වැල්ලවාය සමූහ විජේරත්න හෙන්නායක</author>
    <content>වැල්ලවාය අධ්‍යාපන කලාපයේ පාඨශාලාන්තර ක්‍රීඩා උළෙල පසුගියදා වැල්ලවාය මල්වත්තාවල ජාතික පාසලේ ක්‍රීඩාංගණයේ දී පැවැත් වූ අතර එහි සමස්ත සූරතාව ලකුණු 220ක් ලබා ගනිමින් අඛණ්ඩව හත්වන වරටත් කුමාරදාස මහ විදුහල හිමිකර ගත්තේ ය.දෙවන හා තෙවන ස්ථාන ලකුණු 167 ක් හා 97 ක් ලබා ගත් පිළිවෙලින් මල්වත්තාවල ජාතික පාසලටත් බුත්තල දුටුගැමුණු මධ්‍ය මහා විදුහලටත් හිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=f1005271</link>
    <topic>බිය සැක නැති නිදහස් මනසකින් මෙවර වෙසක් උත්සවය සමරන්න පුළුවන්</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>* ස්වාමීන් වහන්ස වසර දශක තුනක පමණ කාලයක් තිස්සේ දරුණු යුද්ධයකින් පීඩා විඳි ශ්‍රී ලාංකේය ජනතාවට මෙවර නිදහසේ වෙසක් උත්සවය සැමරීමට හැකිවී තිබෙනවා. වසර තිහකට මෙපිට ඉතිහාසයේ අපි වෙසක් උත්සවය සැමරූ ආකාරය පිළිබඳව නැවත මතක් කළ යුතුව තිබෙනවා නොවේද ?ඔබ සඳහන් කළ මෑත අතීතයේත් ජනතාව වෙසක් උත්සවය සැමරුවා තමයි. ඒත් ඒ විශාල බියක් සැකයක් හදවත් තුළ තබාගෙනයි. මොකද මිනිසුන්ට එක තැනකට ඒකරාශී වීමට විශාල බියක් තිබුණා. මිනිසුන් ඒකරාශී වූ තැන්වල ත්‍රස්තවාදීන් නිරන්තරයෙන් ව්‍යසනකාරී ක්‍රියා සිදු කළා. එබඳු අවස්ථා ගණනාවක් පසුගිය කාලයේ අපට දකින්න ලැබුණා. විහාර ආරාම වගේම පල්ලි කෝවිල් වලටත් බෝම්බ ප්‍රහාර එල්ල කළා. ඒ ස්ථානවලදී මිනිසුන් ඝාතනයට ලක් වුණා. ජාතික ආගමික සියලු උත්සව ඇතැම් අවස්ථාවලදී ඇණ හිටියා. ඒ වගේම ඒවා කලේත් දැඩි බියකින්.මේ රටේ මිනිසුන්ට ඒත් වෙසක් උත්සවය මොන විදියකින්වත් අමතක කරන්න බැහැ. ඒ නිසා මිනිස්සු ජීවිත පරිත්‍යාගයෙන් වුණත් ඒ තර්ජන ගර්ජන මැඩගෙන විහාර ආරාමවලට ඒකරාශී වුණා. දන්සල් පැවැත්වූවා. තොරණ් බැන්දා. ඒත් මේ කාල පරිච්ඡේදය තුළ සමස්ත හදවත් තුල දකින්න ලැබුණේ බිය හා සැකයයි.* වර්තමානය වන විට ඒ තත්ත්වය සමනය වී ජනතාවට නිදහසේ වෙසක් සැමරීමට අවස්ථාව ලැබී තිබෙනවා නේද ?ඔව්. වර්තමානය ඒ තරම් අවාසනාවන්ත නෑ. ඒ අවාසනාවන්ත කාල පරිච්ඡේදයෙන් පසුව එළඹෙන ප්‍රථම වෙසක් උත්සවයයි මේ. ඒ වගේම ශ්‍රී ලංකාද්වීපයට සාමය උදාවෙලා ජනතාව ඉමහත් වූ ශ්‍රද්ධා භක්තියෙන් සම්පන්නව වෙසක් උත්සවය සමරන මෑත කාලයේ පළමු අවස්ථාවයි මේ.ඒ වගේම බුද්ධ පරිනිර්වාණයේ සිට බුද්ධ වර්ෂය ගණනය කරන නමුත් බුද්ධත්වයේ සිට වර්ෂ ගණනයක් කළොත් ඊට තව වසර හතලිස් පහක් එක් වෙනවා. ඒ අනුව මෙවර බුද්ධ වර්ෂ දෙදහස් පන්සිය පනස් හතරවැනි බුද්ධ ජයන්තිය සැමරුවත් බුදුරජාණන් වහන්සේ සම්බුද්ධත්වයට පත් වූ වර්ෂය අනුව ඉදිරියේදී අපි දෙදහස් හයසිය වැනි වර්ෂය සමරන්න දැන් සූදානමින් සිටින කාලයයි. මේ නිසා මේ සාමකාමී පරිසරයේ ඒ වෙසක් උත්සවය සැමරීමට රජයත් ජනතාවත් සූදානමින් සිටිනවා.මේ සැමරීමට රටේ දේශපාලනමය වාතාවරණය සෘජුව බලපාලා තියෙනවා. පසුගිය කාලවලට වඩා උද්යෝගයෙන් ජනතාව වෙසක් සමරන්නේ ඒ වාතාවරණය නිසයි. ජනාධිපතිතුමා ඇතුළු රජයේ බලාපොරොත්තුව වන්නේ යුද්ධයෙන් අනතුරුව රට තුළ සාමකාමීව ආර්ථිත හා සදාචාරාත්මක සංවර්ධනයක් ඇති කිරීමයි. ආර්ථිකය හා සදාචාරය අත්වැල් බැඳගෙන ගමන් කළ යුතු වෙනවා.පසුගිය යුගයේදී මේ රටේ සදාචාරය යම් දුරකට පිරිහුණා. යුද්ධයක් පවතිද්දී ඕනෑම රරටක මිනිසුන්ගෙන් ලැජ්ජාව බිය නැතිවී යනවා. ඒ නිසා සදාචාරය සාරධර්ම ආදිය පිරිහෙනවා. එය යුද්ධයේ අනිවාර්ය ඵලයක්. අපට ප්‍රදර්ශනය වන්නේ බෝම්බ පිපිරීම්,, දේපළ හා ජීවිත විනාශ වීම් ආදියයි. ඒ අතරතුර සිදුවන මිනිසුන්ගේ චින්තන විපර්යාසය අපට විද්‍යාමාන වෙන්නේ නෑ. මිනිසුන් ආරක්ෂා කර ගෙන තිබූ පවට ඇති ලැජ්ජාව හා බිය විනාශ වීම කියන්නේ ඒ කියන චින්තනයේ පරිවර්තනයයි. නිරන්තරයෙන් ඇසෙන්නේ මරනවා, විනාශ කරනවා කියන වචන යි. ඒ නිසා බාල පරපුරේ පවා ලැජ්ජාව බය නැතිවී තිබෙනවා. මේවා අවසන් වූ යුද්ධයක ශේෂ වූ කොටස්.මේ පිළිබඳ අවබෝධ කරගෙන ඇති නිසයි රජය සදාචාර සංවර්ධනය සඳහා විශේෂ අවධානයක් යොමු කර තිබෙන්නේ.සදාචාර සංවර්ධනය මෙවර වෙසක් උත්සවයේ ප්‍රධාන තේමාවක් වෙලා තියෙනවා. ජනතාව තුළ ඒ හැඟීම ඇති කරන්න නම් දාන සීල භාවනාදී ප්‍රතිපත්ති වලට මුල් තැනක්දී මනසේ පරිවර්තනයක් ඇති කර ගත යුතුව තිබෙනවා.* අතීතයේ වෙසක් උත්සවය පැවැත්වීම රජුගේ වගකීමක් බවට පත්වී තිබුණා. නිදහසින් පසුව එළඹෙන යුගයේ දී නැවතත් එබඳු ප්‍රතිපත්ති අනුගමනය කරාවි යයි ජනතාවට බලාපොරොත්තු විය හැකිද ?පුරාණයේ වෙසක් උත්සවය කියන්නේ රාජ්‍ය උත්සවයක්. එය රජුගේ පාලනයේ වගකීමක්. මොකද මිනිසුන් සදාචාරසම්පන්න හා ගුණගරුක වෙනවා නම් සාමකාමීව රට පාලනය කිරීමට පහසු වෙනවා. මිනිසුන් අධාර්මික නම් රට පාලනය කරන්න අපහසුවෙනවා. රජවරු දින ගණනාවක් දන්සල් පැවැත්වුවා. මිනිසුන්ට සංග්‍රහ කළා. වැසියන්ගේ සිත් සතුටට පත් කළා. රට වැසියනුත් පිනට දහමට ළැදි වුණා. ඒත් පසුකාලීනව විදේශ ආක්‍රමණ හා රට අභ්‍යන්තරයේ යුද ගැටුම් නිසා මේ තත්ත්වය වෙනස් වෙන්න පටන්ගත්තා. අන්‍යාගමික පාලකයන් එහි වටිනාකම නොදුටු නිසා ඒවා නවතා දැමුවා. මේ රටේ පැවැත්වූ බෞද්ධ පෙරහැර වලටත් ප්‍රහාර එල්ල වුණා. ඒත් බෞද්ධයන් ඒවා මැ½ඩගෙන වෙසක් පෝය සැමරුවා.දැන් යුද්ධයක් හෝ විදේශ ආක්‍රමණාදියත් නැහැ. ඒ ප්‍රෞඪ ඉතිහාසයේ දකින්න තිබූ ආකාරයට දැන් අපට වෙසක් සමරන්න කාලය උදාවෙලා තියනවා. ඒ සමගම ආර්ථික සංවර්ධනයත් සිදුකර මේ රට ස්වයංපෝෂිත ධාර්මික රටක් බවට පත් කරන්න මේ වෙසක් උත්සවයේදී අදිටන් කර ගත යුතුව තිබෙනවා.* දැහැමි රාජ්‍යයක් බිහි කිරීමට සෘජු වශයෙන් බලපාන්නේ රටේ දේශපාලන ප්‍රතිපත්තියි. පවතින රජයේ එබඳු උන්නතිගාමී ප්‍රතිපත්ති තිබෙනවාද ?පසුගිය කාලයේ ‘මතට තිත’ කියන රාජ්‍ය ප්‍රතිපත්තිය ක්‍රියාත්මක වුණා. එමගින් රටේ ආර්ථික සංවර්ධනය සෞඛ්‍ය සංවර්ධනය සදාචාර සංවර්ධනය ආදී පාර්ශ්ව කීපයක සංවර්ධනයක් සිදු වෙනවා. ඒත් අවාසනාවකට වගේ අද එය ඇල්මැරුණු ස්වභාවයක් අරන් තියෙනවා. මේ වැනි බරපතල සදාචාර සංවර්ධන ක්‍රියාමාර්ගයක් සිදු කරද්දී එය එකවරම කරන්න අමාරුයි. මුලින් මේ පිළිබඳ පොලිසිය ඇතුළු ආරක්ෂක අංශවල තිබූ උභනන්දුව අඩුවී තිබෙන නිසා දැන් නැවත මේ දුරාචාර ඉස්මතු වී තිබෙනවා. ඒත් ඒ රාජ්‍ය ප්‍රතිපත්තියේ නම් වෙනසක් වෙලා නෑ.ඒ වගේම තමයි ජනතාවට කෘෂිකරමාන්තය කෙරෙහි වැඩි අවධානයක් යොමු කරල තියනවා. මේ රට කෘෂිකාර්මික බෞද්ධ රටක්. බෞද්ධකම හා කෘෂිකර්මය එකට අත්වැල් බැඳන් තිබෙන්නේ. බුදුරජාණන් වහන්සේත් කෘෂිකර්මය අගය කළා. මිනිසුන්ගේ අධ්‍යාත්මය සුවපත් කිරීමට ඔවුන්ව ප්‍රථමයෙන් පෝෂණය කළ යුතුව තිබෙනවා. කෘෂි කර්මාන්තයට එය සිදු කරන්න පුළුවන්.* නැවත බුද්ධශාසන අමාත්‍යාංශයක් පිහිටුවීමත් ඒ කාර්යභාරයට ම උදාහරණ වෙනවා නේද ?ඒක මේ රටේ මහානායක හාමුදරුවන් ගේ ඉල්ලීමක්. ව්‍යවස්ථාවෙත් තියෙනවා බුද්ධාගමට මුල්තැන දිය යුතු බවත්. මේ රජය එය ක්‍රියාත්මක කරල තියනවා. බුද්ධ ශාසන අමාත්‍යාංශය වචනයට පමණක් සීමා වූ දෙයක් නොවෙයි. බුද්ධ ශාසනය කියන්නේ භික්ෂු භික්ෂූණී උපාසක උපාසිකා කියන සිව්වනක් පිරිසයි. මේ සිව්වනක් පිරිසේ අධ්‍යාත්මික හා ආර්ථික සංවර්ධනයයි විය යුත්තේ. බුදු සසුන ආරක්ෂා කරනවා ගොඩනගනවා කියන්නේ මේ පාර්ශ්වවල සුරක්ෂිතභාවය හා සංවර්ධනයයි දියුණුවයි. ඊට අවශ්‍ය මග පෙන්වීම තමයි බුද්ධශාසන අමාත්‍යාංශයෙන් සිදු වෙන්නේ.බුද්ධශාසන අමාත්‍යාංශයෙන් බෞද්ධයන්ට පමණක් ඒ දේවල් සිදුවෙනාව කියල හිතන්න හොඳ නෑ. බුදු දහම කියන්නේ මිනිසුන් ජාති ආගම් ආදී වශයෙන් වෙන් කරල හඳුන්වන දහමක් නොවෙයි. බුදු දහමේ පරමාර්ථය ;බාහෝ දෙනාගේ හිතසුව පිණිස සේවය කිරීමයි. ‘බහුජන හිතාය, බහුජන සුඛාය’ කියලයි දේශනා කරල තියෙන්නේ. එතන ඉන්නේ බෞද්ධයන් පමණක් නෙවෙයි. අතීත රාජ රාජ මහාමාත්‍යාදීන් කටයුතු කළේ ඒ ප්‍රතිපත්තියටයි. ඒ නිසා ජාති ආගම් භේදයකින් තොරව ආධ්‍යාත්මික සංවර්ධනයක අපේක්ෂාවෙන් හැම දෙනාම ඒකරාශී විය යුතුයි.* මෙවර වෙසක් උත්සවය නිමිත්තෙන් රටේ සමස්ථ ජනතාවට ඔබ වහන්සේ ලබාදෙන පණිවුඩය කුමක්ද ?මෑත අතීතයේ දී අප මුහුණ දුන් අත්දැකීම් ගැන කල්පනා කිරීමේදී ඇතැම් දේශපාලනඥයන්ගේ පටු අරමුණු නිසා ජාතිවාදීව ආගම්වාදීව සිතීමට හා කටයුතු කිරීමට ගිහින් සිදුවූ ව්‍යසන අමතක කරන්න පුළුවන්ද ? ජනතාව තුළ තිබූ හිතවත්කම් සාමය සමගිය දේපළ මෙන්ම වටිනා ජීවතත් ඒ හරහා විනාශ වුණා. මේ බෞද්ධ රට ජාත්‍යන්තර වශයෙන් අපකීර්තියට පත් වුණා. ම්ලේච්ඡයන්ගේ රටක් ලෙස නම් වුණා.නැවත කවදාවත් එබඳු අවාසනාවන්ත යුගයක් ඇති නොවෙන්නත් මේ වෙසක් උත්සවයේදී ප්‍රාර්ථනා කරගත යුතුයි. සියලු සත්ත්වයෝ නිදුක් වෙත්වා, නිරෝගී වෙත්වා, සුවපත් වෙත්වා කියන හැඟීම කාගේත්සිත්වල ඇතිර ගත යුතුයි. අතීතයේ ගැටුම් ඇති කර ගත් හා භේද භින්න වී සිටි අයටත් මෛත්‍රී කළ යුතුයි. ඒ අයටත් සාමයේ පණිවිඩය ලබාදීලා එකම ජාතියක් ලෙස ඉදිරියට යා යුතුයි. සම්බුද්ධ පාදස්පර්ශය ලැබූ මේ භූමිය කවාදවත් භේද කරන්න බැහැ. මේ රටේ භේද භින්න ඇති වූ හැම අවස්ථාවකම බුදුරජාණන් වහන්සේ වැඩම කරල ඒවා සංසිඳවූවා. ඒ හැම මොහොතකම දේශනා කළේ සාමයේ අගයයි. උන් වහන්සේ සිහිපත් කරන මේ අවස්ථාවේ අප ඒ උපදෙස් පිළිපැදිය යුතුව තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=f1005272</link>
    <topic>රතු කමිස ගැලවීමෙන් පසු...</topic>
    <author>ධම්මික සෙනෙවිරත්න</author>
    <content>‘මම ජීවත් වෙන්නෙ බැංකොක්වල. ඔබ දන්නවා මේ දවස්වල එහි සිදුවන දේවල්. දවසෙන් දවස විනාඩියෙන් විනාඩිය ගැටුම්කාරී තත්ත්වය වෙනස් වෙනවා. මෙහි එන්න මම ගුවන් තොටුපොළට යනකොට ඇඳිරි නීතිය පනවා තිබුණා. යම් නිහැඬියාවක් තියෙයි. ඒත් ඊළඟට බෝම්බ පිපිරෙන හඬ ඇහෙනවා. මිනිස්සු මැරෙනවා. දැන් මම මෙතැන ඉන්න බව ඇත්ත. ඒත් මගේ හිත එහෙ.. මා උපන් බිමේ..’’සිනමා ලෝකයේ වඩාත් අවධානයට ලක් වූ තායිලන්ත සිනමාවේදියකු වන අපිචත්පොංග් වීරසේතකුල්, කැන්සි සිනමා උළෙලට සහභාගි වීම සඳහා ප්‍රංශයට ළඟා වූ පසු මාධ්‍යකරුවන් හමුවේ අදහස් දැක්වුයේ ඒ විදියට. මේ සම්මානනීය සිනමාකරුවා මෙවර කෑන්ස් උළෙලට සහභාගි වී සිටින්නේ ‘’Uncle Boonmee Who Can recall his past lives’’  චිත්‍රපටය ද රැගෙනයි. තම උපන් බිමේ සිදුවන දේවල් පිළිබඳ ඔහු තුළ ඇති කම්පනය හා කනස්සල්ල ඔහුගේ වචන තුළ සැඟව තිබෙනවා.බොහෝ විට එම අදහස් තුළින් පිළිබිඹු වන්නේ දෙමසක පමණ කාලයක් තායිලන්ත වැසියන් අත් විඳි ගැටුම් කාරී සිදුවීම් පිළිබඳ අමහිරි හැඟීම් සමුදායෙන් බිඳක්. ආසන්න ගැටුම්කාරිත්වය එරට දිළිඳු, වරප්‍රසාද නොලත් ග්‍රාමිය හා නාගරික ජන කොටස් හා ධනපති පන්තිය අතර ඇති පුළුල් පරතරයේ ප්‍රකාශනයක් ලෙසද සැලකිය හැකි බව මේ සිනමාවේදියාගේ පෞද්ගලික මතයයි. හුදෙක් එය ඔහුගේ පෞද්ගලික අදහසක් ලෙස සැලකීමෙන් ඔබ්බට මේ අර්බුදයේ හේතු කාරකයක් ලෙස හැඳින ගැනීමටත් පුළුවනි.තායිලන්ත අගමැති අභිසිත් විජ්ජා ජිවාගේ රජයට එරෙහිව රතු කමිසධාරීන් ලෙස හඳුනාගත් විපක්ෂ කණ්ඩායම් ක්‍රියාත්මක කළ විරෝ්ධතා ව්‍යාපාරය නූතන තායිලන්ත ඉතිහාසයේ සිදුවූ දරුණුම දේශපාලන ප්‍රචණ්ඩකාරීත්වය ලෙස සැලෙකෙනවා. මේ ගැටුම්කාරීත්වය තුළ වාර්තා වූ මරණ සංඛ්‍යාව 60ක් පමණ වෙනවා. අරගලය වඩා බිහිසුණු මුහුණුවරක් ගත් ඉකුත් සතියේ තුවාල ලැබූවන් 400ක් පමණ බවත් වාර්තා වුණා.අරගලය එන්න එන්නම ප්‍රචණ්ඩ හා අවාසනාවන්ත ප්‍රතිඵල ඇති කරන තත්ත්වයක් හමුවේ රතුකමිසකාරීන්ගේ නායකයන් හමුදාවට භාරවීමට ක්‍රියා කෙළේ මීට දින කිහිපයකට කලින්. එය සමඟ යම් සංහිඳීයාවක් නිර්මාණය වන ලකුණු පළ වුණත්, බැංකොක් නගරයේ පිහිටි මධ්‍යම සාප්පු සංකීර්ණයට ගිනි තැබීමට විරෝධතාකරුවන් පෙළඹුණේ ඉන් පසුවයි. මේ සාප්පු සංකීර්ණය අග්නිදිග ආසියාවේ පිහිටි විශාලතම සාප්පු සංකීර්ණයක්ද වෙනවා. ඉන් නැගි ගිනි දැල් දෙස බොහෝ දෙනා බලා සිටයේ කඳුළු පිරි දෑසින්.තායිලන්තයේ ප්‍රජාතන්ත්‍රවාදය ස්ථාපිත කළ යුතු යැයි හඬ නඟන්නන්, වාමාංශික කණ්ඩායම් සහ හිටපු අගමැති තක්ෂින් සිනවත්‍රාගේ ආධාරකරුවන් එක්ව මාර්තු 14 දා රතු කමිස විරෝධතා ව්‍යාපාරය ක්‍රියාත්මක කෙළේ වත්මන් පාලනය හමුදා සහාය ඇතිව මැතිවරණයකින් තොරව පිහිටුවා ගත් නීත්‍යනුකූල නොවන එකක් බව කියමින්. වහා මැතිවරණයක් පැවැත්වීමට අගමැතිවරයා ක්‍රියා කළ යුතු බව ඔවුන්ගේ ප්‍රධාන ඉල්ලීම වුණා.රටේ ධනය හා සම්පත් සාධාරණ ලෙස බෙදී නොයන බවත් නාගරික ධනපති පැළැන්තිය ඒවා සූරාකන බවත් ඔවුන් කියා සිටියා. 2006 දී සිනවත්‍රාගේ පාලනය කුමන්ත්‍රණකාරිව පෙරළා දැමීමෙන් පසු ඔහුට දූෂණ චෝදනා එල්ල කිරිමට වත්මන් පාලනය ක්‍රියා කළ ද ඔහුගේ කාලයේ දී ග්‍රාමීය දිළිඳු ජන කොටස් කෙරෙහි වැඩි අවධානයක් යොමු කළ බව පිළිගැනෙනවා. රජය චෝදනා කරන්නේ හිටපු අගමැතිවරයාට පක්ෂපාතී මෙම විරෝධතාකරුවන් මෙහෙයවන්නේ ඔහු විසින් බවයි.විරෝධතාව ක්‍රියාත්මක වූ ආරම්භක දිනවල රජය ඊට ප්‍රතිචාර දක්වන්නට ඉක්මන් වන බවක් පෙනුණේ නෑ. රතු කමිසධාරීන් තම රුධිරය බෝතල්වලට රැස් කරමින් බැංකොක් නගරයේ වීදි එම ලෙයින් තෙක් කළා. එහෙත්, විරෝධතාව උත්සන්න වන විට විරෝධතාකරුවන්ගේ මෙන්ම ආරක්ෂක අංශවල රුධිරයද එම වීදි වල ගලා යන්නට වුණා.මේ විදියට ක්‍රමයෙන් උත්සන්න වන රතු කමිස විරෝධතාව එහි නායකයන් භාරවන අවස්ථාව වන විට තැන තැන බෝම්බ පිපිරෙන තරමට වර්ධනය වුණේ ඉතාමත් ඉක්මනින්. ආරක්ෂක අංශ වාර්තා කළ පරිදි විරෝධතාව මැඩලීමේ මෙහෙයුම්වලදි බැංකොක් නගරය ආශ්‍රිතව සොයාගත් කාර් බෝම්බ සංඛ්‍යාව 4ක්. ඉන් වඩාත් ප්‍රබලම බෝම්බය සයෙන්සයෙබ් පාලම අසලදී සොයා ගැනුණා. පිපිරීම සිදුවන ස්ථානයේ සිට මීටර් 500ක් අවට ප්‍රදේශයේ දරුණු විනාශයක් ඇති කිරීමට එය සමත්.හමුදාවට භාර වූ රතු කමිස නායකයන් සම්බන්ධයෙන් නීතිමය පියවර නොගැනීම මඟින් රජය හා විරෝධතාකරුවන් අතර සාකච්ඡාමය ප්‍රවේශයක් සැළැසී ඇතත්, විරෝධතා කරුවන්ගේ ප්‍රධාන ඉල්ලීම වන ඉක්මන් මැතිවරණයක් පැවැත්වීම ගැන රජයේ ප්‍රතිචාරය වී ඇත්තේ 2011 අගභාගය වනතුරු මැතිවරණ නොපැවැත්වෙන බවයි.දෙපාර්ශ්වය අතර ඉදිරි සාකච්ඡාමය සැලැස්ම පිළිබඳ පසුගිය සිකුරාදා ජාතිය අමතමින් අනාවරණය කළ අගමැති විජ්ජාජිවා ඉක්මන් මැතිවරණයක් ගැන කිසිදු සඳහනක් කෙළේ නෑ. දෙපාර්ශ්වය අතර අවබෝධාත්මක එකඟතා සඳහා වන මාර්ග සිතියම දිග හැරෙන ආකාරය අනුව එය තීරණය වනු ඇති බව රජයේ මතයයි.විරෝධතා ව්‍යාපාරය ක්‍රියාත්මක වූ වකවානුව තුළ තායිලන්ත ආර්ථිකයට ඇති වූ බලපෑමත් විශාලයි. රතුකමිසකාරීන් කොටස් වෙළෙඳපොළට පවා ගිනි තබා තිබුණා. ඉකුත් සතියේ දින දෙකක් වසා දමනු ලැබූ මූල්‍යායතනය යළි සාමාන්‍ය තත්ත්වයට පත් වෙමින් ඇතතේ මේ සතිය ඇරැඹීමත් සමඟයි. බැංකු 12 කට විරෝධතා සමය තුළ හානි සිදු වීම නිසා මහ බැංකුව මඟින් දින දෙකක බැංකු නිවාඩුවක් ලබා දී වසා දමා තිබුණා.බැංකොක් නරගයේ සංචාරකයනගේ ආකර්ෂණය දිනාගත් තැනක් වුවද ගැටුම්කාරීත්වය හේතුවෙන් එය සංචාරකයන්ගෙන් තොර කලාපයක් වී පැවැතියා. තායිලන්තයේ දළ ජාතික නිෂ්පාදනයෙන් 6%කට හිමිකම් කියන්නේ සංචාරක කර්මාන්තයයි. එරට ශ්‍රමිකයන්ගෙන් 15%ක් එය ආශ්‍රිතව නියැළෙනවා.කාමර 420 කින් සමන්විත හෝටලයක කළමනාකරුවකු රොයිටර් පුවත් සේවයට කියා තිබුණේ මේ වසර මුලදි 80%ක් වු කාමර වෙන්කර ගැනීම් මේ වන විට 30% දක්වා පහත වැටී ඇති බවයි. සංචාරක ව්‍යාපාරයට ඇති වූ බලපෑම් යථා තත්ත්වයට පත්වීමට මඳ කලක් ගතවේ යැයි එහි නියැළෙන්නන් පවසනවා.වසා දමා තිබූ , බැංකොක් හා ඒ ආශ්‍රිත පාසල් යළි විවෘත වූයේ ද මේ සතියේ දී. පාසල් කාර්යාල, වෙළෙඳපොළ හා සාමාන්‍ය ජන ජීවිතය ක්‍රමයෙන් යථා තත්ත්වයට පත්වන ලකණු පළ වෙමින් තිබියදී වුවද තවමත් අළු යට ඇති ගිනිපුපුරු මෙන් මේ අර්බුදය මතු වීමේ ප්‍රවණතාවක් ද දැකිය හැකියි.එවැනි තත්ත්වයක් දිගින් දිගට වර්ධනය වුවහොත් තායිලන්තයේ අනාගතය අවිනිශ්චිත වීම වැළැක්විය නොහැකියි. ගත වූ දශක තුන ,හතර තුළ තායිලන්තයට විරෝධතා ව්‍යාපාරවලින් මෙන්ම හමුදා කුමන්ත්‍රණවලිනුත් අඩුවක් තිබුණේ නෑ. මේ තත්ත්වය යම් තරමකින් වෙනස් වූයේ තක්ෂින් සිනවත්‍රා බලයට පත් වීමත් සමඟයි.විදුලි සංදේශ ක්ෂේත්‍රයේ කෝටිපති ව්‍යාපාරිකයකු වී සිටි ඔහු විශාල ජන ප්‍රසාදයක් දිනාගත් නායකයකු ද වුණා. විපක්ෂ ප්‍රජාතන්ත්‍රවාදි පක්ෂය 2006 මැතිවරණය වර්ජනය කළ පසුබිමක ඔහු ලැබූ ජයග්‍රහණය නීති විරෝධී බවට ලැබුණු අධිකරණ තීන්දුවත්, 2006 සැප්තැම්බරයේ දී සිදු වූ හමුදා කුමන්ත්‍රණයත් සමඟ තායිලන්තයේ දේශපාලනය යළිත් අස්ථාවර වුණා.සිනවත්‍රා රට හැරයාමෙන් පසු පැවැති මැතිවරණවලින් ඔහුට පක්ෂපාතී කොටස් ජයග්‍රහණය කළද ඒවා නෛතිකව පිළිගැනුණේ නෑ. රතු කමිස විරෝධතාව වීදි බැස්සේ මේ සිද්ධි දාමය කෙළවරයි. අර්බුදයේ සැබෑ හේතූ®න්ට පිළියම යෙදෙන ප්‍රමාණයේ තරමට තායිලන්තයේ දිගු කාලීන සංහිඳියාවක් අපේක්ෂා කිරිමට පුළුවනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=f1005273</link>
    <topic>ජෝර්දාන් රොමෙරෝ එවරට්ස් මුදුනෙන් වාර්තා පොතට</topic>
    <author>(රොයිටර් ඇසුරිනි) ධම්මික</author>
    <content>එවරට්ස් කඳු තරණයේ වාර්තා දෙකක් ඉකුත් සෙනසුරාදා සටහන් වුණා. එකක්, ජෝර්දාන් රොමෙරෝ නම් 13 හැවිරිදි අමෙරිකානු දරුවා එවරට්ස් කඳු ශිඛරය තරණය කළ ළා බාලම තැනැත්තා හැටියට තැබූ වාර්තාවයි. ටිබෙටය දෙසින් කන්ද තරණය කළ රොමෙරෝ, මීටර් 8850ක් (අඩි 29,035) උසින් පිහිටි කඳු මුදුනට ළඟා වුණා.මින්පෙර එම වාර්තාවට හිමිකම් කීවේ නේපාලයේ ටෙම්බා ෂෙරි ෂර්පා. ඔහුගේ වයස අවුරුදු 16යි. රොමෙරෝ විසින් බිඳ දමනු ලැබුවේ එවරස්ට් තරණයේ ශූරයන් වන ෂර්පාවරයකු තැබූ වාර්තාවක්. මේ වාර්තාව තැබීම සඳහා රොමෙරෝගේ පියා සහ ෂර්පා ගෝත්‍රික මඟ පෙන්වන්නන්ගෙන් සමන්විත කණ්ඩායමක් ඔහුට සහාය වුණා.අපේ‍්‍රල් මාසයේ දී කත්මන්ඩු නුවර සිට මාධ්‍යයට අදහස් දැක් වූ රොමෙරෝ තම ප්‍රයත්නය හැඳින් වූයේ එය තවත් ඉලක්කයක් පමණක් බවයි. ඒ වන විටත් ඔහු අප්‍රිකාවේ කිලිමන්ජාරෝ ද ඇතුළුව උස් කඳු ශිඛර 5ක් තරණය කොට සිටියා. ඇන්ටාටිකාවේ උස්ම කඳු මුදුන තම ඉදිරි ඉලක්කයක් බවත් ඔහු කිව්වා.වාර්තාව පිහිටුවීමෙන් පසු යළි මාධ්‍ය අමතමින් ඔහු පැවැසුවේ ලොව උසම කඳු මුදුනින් ගල් කැබැල්ලක් රැගෙන විත් එය සිහිවටනයක් ලෙස ගෙළ පළඳින්නට තමන් ආසා කළ බවයි. ඒ ඉලක්කය සපුරාගත් බව ඔහු කීවේ සතුටින්. තම ඊළඟ ඉලක්කය සිය උපන්බිම වන අමෙරිකාවේ පිහිටි ප්‍රාන්ත 50හේම උස් කඳු මුදුන් තරණය කිරීමයි.අනෙක් වාර්තාව තැබුවේ 50 හැවිරිදි නේපාල කඳු නඟින්නකු වන ඇපා ෂර්පා විසින්. ඒ විසිවන වරටත් එවරස්ට් කඳු මුදුන සාර්ථක අන්දමින් තරණය කිරීමෙනුයි. දැනට අමෙරිකාවේ ජීවත් වන ඔහු බිඳ දැමුවේ ඔහුගේ ම වාර්තාවයි.සිය ජයග්‍රාහී තරණය පුරාම ඔහු දේශගුණික විපර්යාස හේතුවෙන් එවරස්ට් කන්දට ඇතිවිය හැකි පාරිසරික බලපෑම් පිළිබඳ ඇස් අරවන බැනරයක් රැගෙන ගියා. එවරස්ට් වාර්තා පිළිබඳ ප්‍රවීණයකු වන එළිසබෙත් හැව්ලී ඇපාගේ වාර්තාව හැඳින් වුයේ තනි පුද්ගලයකු විසින් ලබාගත් විශ්මිත ජයග්‍රහණයක් වශයෙන්.වසරින් වසර සෑම වාරයකදිම සාර්ථක අන්දමින් එවරස්ට් තරණය කරන්නට හැකිවීම ඇත්තෙන්ම පුදුම සහගතයි. ඇය වැඩිදුරටත් කියා සිටියා.ලොව පළමු වරට නවසීලන්ත ජාතික ශ්‍රීමත් එඩ්මන්ඩ් හිලරි සහ නේපාල ජාතික ටෙන්සිංග් සේර්ගේ ෂර්පා විසින් 1953 දී එවරස්ට් කඳු මුදුන තරණය කිරීමෙන් පසු මෙතෙක් කඳු නඟින්නන් 4000 කට වැඩි දෙනෙක් එවරස්ට් මුදුනට ළඟා වී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=f1005274</link>
    <topic>තෙල් ගින්නට තොප්පි දැමීම</topic>
    <author/>
    <content>මෙක්සිකෝ බොක්කේ තෙල් ළිඳ, පුපුරායාමෙන් ඇතිවූ ඛේදවාචකය සති 3 ක් ගතවීත් අවසන්ව තිබුණේ නෑ. තෙල් පිටාර ගලන ප්‍රධාන නලයකට ආරක්‍ෂිත වැස්මක් (top hat ) යොදා එය පාලනය කිරීමට ඕර්‍ථ සමාගමේ ඉංජිනේරුවන් ප්‍රයත්නයක යෙදුණේ වෙනත් පිළියමක් ගැන සිතාගත නොහැකිවයි.ඒ වන විටත් මේ විනාශය නිසා ඇති වු ආර්ථික බලපෑම මෙන්ම පාරිසරික බලපෑම ද බෙහෙවින් ම බරපතලයි. ආකර සේවකයන් එකොළොස් දෙනෙකු ගේ ජීවිත අහිමි වුණේ ඉකුත් අපේ‍්‍රල් 20 දා එය පුපුරා ගිය අවස්ථාවේදී මයි. මේ සිද්ධීයේ පාරිසරික බලපෑම් පෙන්වා දෙමින් BP සමාගමට එරෙහි උද්ඝෝෂණද පසුගිය දිනවල පැවැත්වුණා. මේ පිපිරීම නිසා දිනකට පිටාර ගැලු බොර තෙල් ප්‍රමාණය ගැලුම් 210,000 ක්. මාසයක් පමණ මුහුදට එක්වු තෙල් ප්‍රමාණය ඒ අනුව සිතාගත හැකියි.මේ විනාශය පාලනය කිරීම සදහා දරන ලද අලුත්ම ප්‍රයත්නයේ දී ලුසියානා වෙරළ තීරයේ සිට කි.මී. 80 ක් පමණ දුරින් මීටර් 1500 ක් පමණ ගැඹුරු මුහුදේ එම ආරක්ෂිත වැස්ම සවිකිරීම සිදුවුණා.එහෙත් එහි සාර්ථකත්වය පිළිබඳ මුළුමනින්ම විශ්වාසය තැබීමට අසීරුයි.හානියට පත් ළිඳ ආසන්නයේ තවත් ළිඳක් කැණීම මඟින් එහි වු තෙල් එය කරා යොමු කිරීමේ ප්‍රයත්නයක්ද දියත්ව තිබෙනවා. එහෙත් එම ළිඳ ඒ සඳහා භාවිත කිරීමට තවත් මාස 3 ක් පමණ ගතවන බව ඉංජිනේරුවන්ගේ මතයයි.මෑත ඉතිහාසයේ වාර්තා වූ බරපතළ සමුද්‍ර පාරිසරික ව්‍යසනයක් ද වන මෙය පාලනය කිරීම සඳහා ඕර්‍ථ සමාගමේ සහායට විශේෂඥයන් කිහිප දෙනෙකුගේ් උපදේශකත්වය ලබාදීමට ඇමරිකානු ජනාධිපති බැරැක් ඔබාමා පියවර ගෙන තිබුණා. ඒ අතර අමෙරිකානු බලශක්ති ලේකම් නොබෙල් ත්‍යාගලාභී භෞතික විද්‍යාඥ ස්ටීවන් චූ හා අභ්‍යන්තර කටයුතු ලේකම් කෙන් සලසාර් ද සිටිනවා.සමුද්‍ර ජීවින් මුහුණ පා ඇති තර්ජනය හැරුණු විට ලුයිසියානා වෙරළාශි‍්‍රත ජන ජීවිතයද මේ ව්‍යසනයේ බලපෑම නිසා පීඩා විඳීනවා. ඊට හේතුව එම කලාපයේ මසුන් ඇල්ලීම තහනම් කර තිබීමයි.ලුයුසියානා බලධාරින් විසින් ධීවර කටයුතු සඳහා ව්‍යසනයේ බලපෑමටය ලක් නොවූ කුඩා ධීවර ප්‍රදේශ හඳුන්වා දී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n1005282</link>
    <topic>රට පුරා පස් අවුරුදුසංවර්ධන වැඩ සටහන්</topic>
    <author>චන්දිමා එදිරිමාන්න</author>
    <content>සෑම දිසාවකම සංවර්ධන කටයුතු කඩිනම් කිරීමේ අරමුණින් පස් අවුරුදු සංවර්ධන වැඩසටහන් ක්‍රියාත්මක කිරීමට රාජ්‍ය පරිපාලන සහ ස්වදේශ කටයුතු අමාත්‍යාංශය තීරණය කර ඇත.මේ සංවර්ධන වැඩසටහන්වල වගකීම දිසා ලේකම්වරුන්ට පැවරීමටද බලාපොරොත්තු වෙයි.රාජ්‍ය පරිපාලන සහ ස්වදේශ කටයුතු අමාත්‍යංශයට වසර හතළිහක් සපිරිම නිමිත්තෙන් මෙම වැඩසටහන ක්‍රියාත්මක කිරීමට බලාපොරොත්තු වන බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා පැවසීය.ජනාධිපති මහින්ද රාජපක්‍ෂ මහතාගේ මහින්ද චින්තන ප්‍රතිපත්ති මෙමඟින් ක්‍රියාවට නංවන බවත් ඇමැතිවරයා කීය.මේ පිළිබඳව ඉදිරියේදී දිසා ලේකම්වරුන් හා ප්‍රාදේශීය ලේකම්වරුන්ද දැනුවත් කිරීමට අමාත්‍යාංශය බලාපොරොත්තු වෙයි. නිලධාරීන් 300 දෙනකු සම්බන්ධ කර ගනිමින් වැඩමුළු පැවැත්වීමටත්, ග්‍රාම නිලධාරීන් ඇතුළු නිලධාරීන් දැනුවත් කිරීමටත් බලාපොරොත්තු වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n1005283</link>
    <topic>දාන-සීල-භාවනාවට මුල් තැනසම්බුදු තෙමඟුල නිදහසේ සැමරේ</topic>
    <author>අනුර ප්‍රේමලාල් සහ නුවන් කොඩිකාර</author>
    <content>රටපුරා බොදු බැතිමත්හු සියලු වෙහෙර විහාරස්ථානවලට පැමිණ දාන, සීල, භාවනාවලට මුල්තැන දෙමින් සම්බුදු තෙමඟුල ඊයේ (27) නිදහසේ සැමරූහ.සුදුවතින් සැරසුණු බැතිමතුන්ගෙන් වෙහෙර විහාර පිරී පැවතිණි. මහනුවර ශ්‍රී දළදා මාළිගාව, අනුරාධපුර ශ්‍රී මහා බෝධිය ප්‍රධාන අටමස්ථානය, කතරගම කිරිවෙහෙර, කැලණි රජමහා විහාරය ඇතුළු සියලු විහාරස්ථාන පිරී පැවතිණි. මෙවර විශේෂත්වය වූයේ යාපනය, මන්නාරම, කිළිනොච්චිය ඇතුළුව උතුරු නැෙඟනහිර බෞද්ධ සිද්ධස්ථාන විශේෂ බෝධි වන්දනා සංවිධානය කර තිබිණි.පසුගිය වෙසක් උත්සවවලට වඩා දන්සල් හැම පෙදෙසකම දක්නට තිබිණි. වෙසක් කූඩු තොරණ වෙසක් සැරසිරිලිවලින් රටපුරා ඒකාලෝක කර තිබුණි. සෑම ආයතනයක්ම සංවිධානයක්ම භක්ති ගීත වැඩසටහන් සහ විවිධ දහම් වැඩසටහන් පැවැත්විණි. කොළඹ හා අවට ප්‍රදේශවල තොරණ පහළොවක් පමණ ඉදිකර තිබෙන අතර කොළඹ නගරයේ පමණක් තොරණ අටක් මෙවර ප්‍රදර්ශනය කෙරේ.මෙහිදී වසර පනහකට අධික කාලයක් ප්‍රදර්ශනය කෙරෙන තොටළඟ තොරණ 58 වැනි වරටත් පෑලියගොඩ තොරණ 52 වැනි වරටත් ප්‍රදර්ශනය කිරීම විශේෂත්වයකි.මීට අමතරව ග්‍රෑන්ඩ්පාස් බොරැල්ල, දෙමටගොඩ, බෞද්ධාලෝක මාවත, වැලිකඩ බන්ධනාගාරය අසල පිටකොටුව බැස්ටියන් මාවත, කොම්පඤ්ඤවීදිය, ගංගාරාමය අසල, කුරුඳුවත්ත ප්‍රදේශවල තොරණ ඉදිකර ඇත.අමාදහර, නවම් මාවත බෞද්ධාලෝක මාවත, ස්ටැන්ලි විජේසුන්දර මාවත, රීඩ් මාවත, මහර කඩවත ගම්පහ ඇතුළු ප්‍රදේශ කිහිපයක්ම ආවරණය පරිද්දෙන් වෙසක් කලාප ලෙස නම්කර වෙසක් කූඩු, විදුලි බුබුළු වෙනත් සැරසිලිවලින් මාර්ග දෙපස අලංකාර කර තිබෙන අයුරු දක්නට ලැබේ.තිස් වසරක් පුරා පැවති යුද්ධය නිමාවීමෙන් පසුව නිදහසේ වෙසක් අසිරිය විඳ ගැනීමට කොළඹ හා තදාසන්න ප්‍රදේශවලට ජනතාව පැමිණෙමින් සිටියි. බියගම ඉදිකර තිබෙන මැටි කූඩුව බෙල්ලන්විල ඉදිකර තිබෙන මහ පරිමාණයේ වෙසක් තොරණ කූඩු හා සැරසිලි ජනතා සිත්සතන් බුද්ධාලම්භන පී‍්‍රතිය ඇති කරවන ආකාරයේ නිර්මාණ වේ. වීදි පුරා දන්සල් පවත්වමින් ජනතාවට සංග්‍රහයක් පවත්වන අයුරු හා විහාරස්ථානවල සිල් සමාදන්වී සිටින සැදෑහැවතුන් දැකීමෙන් ආමිස හා ප්‍රතිපත්ති පූජාවන්ට මුල්තැන දෙමින් වෙසක් අසිරිය අත්විඳින පිරිස් දක්නට ලැබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n1005284</link>
    <topic>ශ්‍රී ලංගමට බස් ගැනීමගෙවීමේ ක්‍රමයට</topic>
    <author>ශීලා උඩුවර</author>
    <content>ශ්‍රී ලංගමයට අවශ්‍ය බස්රථ මිලට ගැනීම මින් ඉදිරියට මහා භාණ්ඩාගාරයට බරක් නොවී ගෙවීමේ ක්‍රමයට ලබා ගැනීමට ප්‍රවාහන ඇමැති කුමාර වෙල්ගම මහතා තීරණය කර තිබේ.මෙම නව වැඩ පිළිවෙළ යටතේ බස්රථ 100 බැගින් අදියර කීපයක් යටතේ බස්රථ 1000 ක් ගෙන්වීමට තීරණය කර ඇත.ලංගම බස්රථ ඇණිය දැනට 4500 ක් වන අතර එය 6000 දක්වා වැඩිකිරීම ඇමැතිවරයාගේ අරමුණයි.කඩිනම් අලුත්වැඩියා වලින් පසු බස් රථ 500 ක් ධාවනයට එක්කිරීමටද සැලසුම් කොට තිබේ. මේ දක්වා ලංගමට අලුතින් බස්රථ ලබා ගත්තේ මහා භාණ්ඩාගාරයේ මුදලින් වන අතර මින් ඉදිරියට මහා භාණ්ඩාගාරයට එම බර දැරීමට අවශ්‍ය නොවන බව ඇමැතිවරයා සඳහන් කරයි.මහා භාණ්ඩාගාරයේ අනුමැතිය මත මෙම වැඩපිළිවෙළ ක්‍රියාත්මක කරයි.දුරගමන් සේවා බස් රථ සඳහා මෙහිදී විශේෂ අවධානය යොමු කරන බවද ඇමැතිවරයා කියයි.ගෙවීමේ ක්‍රමයට බස්රථ ලබාදීමට එකඟවූ සමාගම් වලට අයත් බස්රථ කිහිපයක් ඇමැතිවරයා නිරීක්ෂණයටද ලක් කෙළේය.එම බස් රථ වල ගුණාත්මක බව හා මෙරට මාර්ග පද්ධතියට උචිත, භූගෝලීය පරිසරයට සරිලන, ඉන්ධන පිරිමැසුම්දායක බව ජනතාවට උපරිම පහසුකම් සහිතවීම ආදි කරුණු පිළිබඳව ද මෙහිදී අවධාරණයට ලක් කෙරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n1005285</link>
    <topic>මතු අනාගතයේදීත්ශ්‍රී ලංකාවට ආධාර දෙනවා</topic>
    <author>ධනුෂ්ක ගොඩකුඹුර සහ අනුරාධපුර සංචාරක, අමිල ප්‍රභාත් වනසිංහ මන්නාරම සිට</author>
    <content>ශ්‍රී ලංකාවේ දුෂ්කර ප්‍රදේශවල ජනතාවගේ ජීවිත වැඩිදියුණු කිරීමට අවශ්‍ය යටිතල පහසුකම් සංවර්ධනයට දායක වන්නට ලැබීම සතුටට කරුණක් බව ආසියානු සංවර්ධන බැංකුවේ සභාපති හරුහිකෝ කුරෝඩා මහතා පැවැසීය.අනාගතයේදීත් ශ්‍රී ලංකාවට ආධාර උපකාර කිරීමට ආසියානු සංවර්ධන බැංකුව සූදානම් බව පැවැසූ හෙතෙම ඒ වෙනුවෙන් ව්‍යාපෘති රැසක් ක්‍රියාත්මක කරන බවත් ප්‍රකාශ කෙළේය.ඒ මහතා මේ අදහස් පළ කෙළේ මන්නාරම, පල්ලියමුණෙයි ජල යෝජනා ක්‍රමය විවෘත කිරීමට ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඊයේ (27) පැවැති උත්සවයකට එක්වෙමිනි.පුත්තලම, හලාවත, වවුනියාව සහ මන්නාරම ප්‍රදේශවල පුද්ගලයන් 378700 කට පානීය ජලය සැළසෙන මේ යෝජනා ක්‍රමය වර්ෂ 2034 දී නිම කිරීමට නියමිත අතර වැයකෙරෙන මුදල අමෙරිකා ඩොලර් මිලියන 113 කි.ජල යෝජනා ක්‍රමය විවෘත කිරීමෙන් අනතුරුව ජනතාව සමඟ කථාබහක නියැළුණු රාජපක්ෂ මහතා ශ්‍රී ලංකාවේ වැඩිම වට ප්‍රමාණයක් සහිත ගසවන ‘බයෝ බැට්’ ගස නැරඹීමටද ගියේය.වසර 1477 දී අරාබි ජාතිකයන් විසින් පැළ කරන ලද බවට සැළකෙන මේ ගස මීටර් 19.51 ක වට ප්‍රමාණයකින් යුක්ත වෙයි.ආසියානු සංවර්ධන බැංකුව ශ්‍රී ලංකාවේ දුෂ්කර ප්‍රදේශවල ජනතාව වෙනුවෙන් ක්‍රියාත්මක කරන ව්‍යාපෘති පිළිබඳව ස්තුතිය පළකරන බවත් ඇමැතිවරයා මෙහිදී පැවැසීය.මේ ප්‍රදේශවල ජනතාවට දීර්ඝ කාලයක් තිස්සේ අඩුපාඩුවක්ව පැවැති ජලයෝජනා ක්‍රමය විවෘත කිරීමට ලැබීම පිළිබඳව සතුටුවන බව පැවැසූ ඇමැතිවරයා මේ ජල යෝජනා ක්‍රමය ඒ ජනතාවට සිය ජීවිත සාර්ථක කර ගැනීමට හොඳ අවස්ථාවක් බවත් කීවේය.ඇමැතිවරුන් වන පාඨලී චම්පික රණවක, රිෂාඩ් බදියුදීන්, නියෝජ්‍ය ඇමැති සරත් අමුණුගම මහත්වරුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n1005286</link>
    <topic>සරසවි කඩඉම් ලකුණුලබන සතියේ</topic>
    <author/>
    <content>විශ්ව විද්‍යාල සඳහා මේ වර්ෂයේදී සිසුන් ඇතුළත් කර ගන්නා අවම කඩඉම් ලකුණු ලබන සතියේ නිකුත් කරන බව විශ්වවිද්‍යාල ප්‍රතිපාදන කොමිසම කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n1005287</link>
    <topic>‘අමාදහර’ වෙසක් සදහම් කලාපය</topic>
    <author/>
    <content>සම්බුදු තෙමගුල නිමිත්තෙන් ලංකාවේ සීමාසහිත එක්සත් ප්‍රවෘත්ති පත්‍ර සමාගම විසින් සංවිධානය කරනු ලබන අමාදහර වෙසක් සදහම් කලාපය මෙවරද අති උත්කර්ෂවත් අයුරින් කොළඹ කොටුව ලේක්හවුස් මන්දිරය අබියසදී පැවැත්වේ.පහන් කූඩු ප්‍රදර්ශනය බොදු බැති ගී ප්‍රසංගය, බෞද්ධ කථා පදනම් කරගත් අම්බලන්ගොඩ පාරම්පරික රූකඩ සංදර්ශනය හා දන්සැල් ඇතුළත් මෙම වෙසක් කලාපය අද (28) සහ හෙට (29) තෙදින මහජනතාවට විවෘතව පවතී.ශ්‍රී ලංකා ටෙලිකොම් අනුග්‍රහයෙන් පැවැත්වෙන අමාදහර වෙසක් සදහම් කලාපය සඳහා ස්වාධීන රූපවාහිනී සේවය හා ‘ ලක්හඬ ‘ විද්‍යුත් මාධ්‍යය අනුග්‍රහය දක්වයි. ජයග්‍රාහකයන් රු. 750,000ක් මුදලින් තෑගි පිරිනමන මෙම වෙසක් කූඩු තරගය ලංකාවේ සීමාසහිත එක්සත් ප්‍රවෘත්ති පත්‍ර සමාගම විසින් සංවිධානය කරනු ලබන්නේ විසිවන වරටය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n1005288</link>
    <topic>දන්සල් පෝලිමේබඹර ප්‍රහාරයක්!</topic>
    <author>චිත්‍රාරත්න කළුආරච්චිහිදෝගම සමූහ සහ අනුරාධපුර සමූහ</author>
    <content>අනුරාධපුර 4 ඇළ බෝමළුව විහාරය අසළ දන්සලකට පැමිණි පිරිසකට බඹරුන් දෂ්ඨ කිරීමෙන් 20 දෙනකුට අධික පිරිසක් රෝහල් ගත කිරීමට සිදුවී තිබේ.කුඩා තොළුවැව සහ අනුරාධපුර රෝහල්වල රෝගීහු ප්‍රතිකාර ලබති. එක් අයකුගේ තත්ත්වය බරපතළ බවත් වාර්තාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n1005289</link>
    <topic>උතුරටනව බැංකු 6ක්</topic>
    <author>මහින්ද අලුත්ගෙදර</author>
    <content>උතුරු පළාතේ නව බැංකු ශාඛා හයක් අලුතින් ආරම්භ කිරීම සඳහා ශශ්‍රී ලංකා මහ බැංකුවේ අනුමැතිය හිමිවේ.උතුරු පළාතේ ආර්ථික සංවර්ධන කටයුතු සඳහා පහසුකම් සැලසීමේ අරමුණින් විවෘත කිරීමට නියමිත නව ශාඛා ලබන ජූනි මස 7 දා විවෘත කරන බව ශ්‍රී ලංකා මහ බැංකුව සඳහන් කරයි.මේ යටතේ මහජන බැංකුව කිලිනොච්චි, මාන්කුලම් හා පරන්තන් යන නගරවල නව ශාඛාවන් තුනක් ද කොමර්ෂල් බැංකුව හා සෙලාන් බැංකුව කිලිනොච්චි නගරයේ එක් ශාඛාවක් බැගින්ද විවෘත කරනු ඇත. ඊට අමතරව නේෂන්ස් ට්‍රස්ට් බැංකුව යාපනයේ ශාඛාවක් විවෘත කිරීමට නියමිතයි.මේ අනුව කිලිනොච්චි නගරයේ නව බැංකු ශාඛා තුනක් ද පරන්තන්, මාන්කුලම් හා යාපනය යන නගරවල එක් බැංකු ශාඛාව බැගින්ද විවෘත කෙරෙනු ඇත.ජනාධිපති මහින්ද රාජපක්‍ෂ මහතාගේ උපදෙස් හා මඟපෙන්වීම පරිදි නව බැංකු ශාඛාවන් විවෘත කෙරෙන අතර ඒ මඟින් උතුරු පළාතද ජාතික ආර්ථිකයට විශාල ශක්තියක් සපයනු ඇත. මීට අමතර උතුරු හා නැඟෙනහිර පළාත් හි නව බැංකු ශාඛා කීපයක් ආරම්භ කිරීමට ශ්‍රී ලංකා මහ බැංකුවේ අනුමැතිය ලැබී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n10052810</link>
    <topic>අව්වයි වැස්සයි...</topic>
    <author>සුභාෂිනි සේනානායක</author>
    <content>නිරිතදිග මෝසම් තත්ත්වය හේතුකොට ගෙන බස්නාහිර, දකුණ වෙරළබඩ තරමක් රළු විය හැකි බව කාලගුණ විද්‍යා දෙපාර්තමේන්තුව පවසයි. මේ අනුව බස්නාහිර, මධ්‍යම, සබරගමුව සහ වයඹ පළාත්වලට ද ගාල්ල සහ මාතර දිස්ත්‍රික්කවලට ද තරමක තද සුළං සමඟ විටින් විට වැසිද තවත් විටෙක අව් රශ්මිය ද ඇතිවිය හැකි බව කාලගුණ විද්‍යාඥ දමයන්ති ඉදිකැටිහේවගේ මහත්මිය කීවාය.හෙට (29) සහ අනිද්දා (30) රට අභ්‍යන්තරයට (මධ්‍යම, සබරගමුව ඇතුළු පළාත් වලට) තරමක තද වැසි ඇති විය හැකි බැවින් කාලගුණ නිවේදන පිළිබඳව විමසිලිමත් වන ලෙස කාලගුණ දෙපාර්තමේන්තුව මුහුදුබඩ ප්‍රදේශවල ධීවර ජනතාවගෙන් ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n10052811</link>
    <topic>ශ්‍රී ලංකාවේ සංචාරයටඅමෙරිකානුවන්ට පැනවූතහනම ඉවතට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංචාරය කිරීමට අමෙරිකානුවන්ට පනවා තිබූ තහනම සම්පූර්ණයෙන්ම ඉවත් කිරීමට අමෙරිකා එක්සත් ජනපද රජය තීරණය කැර ඇත.බැසිල් රාජපක්ෂ මහතා සංචාරක ඇමැතිවරයා වශයෙන් පත්වූ පසුව ශ්‍රී ලංකාවේ අමෙරිකානු තානාපතිනි පැට්‍රිෂියා බුටේනි මහත්මිය සමඟ කළ විශේෂ සාකච්ඡාවක ප්‍රතිඵලයක් ලෙස මේ අවස්ථාව ශ්‍රී ලංකාවට හිමිව තිබේ.ඇය විසින් ශ්‍රී ලංකාවේ වර්තමාන තත්ත්තවය හා සංචාරකයන්ට හිතකර වාතාවරණයක් පැවතීම පිළිබඳ අමෙරිකානු රජයට කරන ලද නිර්දේශය පදනම් කැර ගනිමින් එරට රාජ්‍ය දෙපාර්තමේන්තුව මේ තීරණය ගෙන ඇත.දශක තුනකට ආසන්න කාලයක් පැවැති ත්‍රස්තවාදී ක්‍රියාකාරකම් හේතුවෙන් ශ්‍රී ලංකාවේ සංචාරය සඳහා හිතකර වාතාවරණයක් නොමැති බව පවසමින් අමෙරිකා එක්සත් ජනපදය මේ තහනම පනවා තිබූ නමුත් පසුගිය වසරේ ලද යුද ජයග්‍රහණය පිළිබඳවද මෙහිදී අවධානය යොමු කර තිබේ.එල්.ටී.ටී.ඊ. ත්‍රස්තවාදීන් සමඟ පැවැති යුද්ධයෙන් සම්පූර්ණයෙන්ම ජය ගැනීමෙන් වසරකට පසුව අමෙරිකාව මේ තීරණය ගැනීම ශ්‍රී ලංකාවට හිතකර තත්ත්වයක් බවත් මේ පිළිබඳව අමෙරිකා එක්සත් ජනපද රාජ්‍ය දෙපාර්තමේන්තුවට තම ප්‍රසාදය පළකරන බවත් අමෙරිකාවේ ශ්‍රීී ලංකා තානාපති ජාලිය වික්‍රමසූරිය මහතා ප්‍රකාශ කරයි.සංචාරකයන්ගේ ආකර්ෂණයට හේතුවන හිතකර වාතාවරණයක් පැවතීම, ආරක්ෂිත මෙන්ම සාමකාමී හා සමෘද්ධිමත් රටක් වශයෙන් ශ්‍රී ලංකාව පිළිගැනීමට ලක්වීම ඇමෙරිකානු රජය විසින් පනවා තිබූ තහනම ඉවත් කිරීමට ප්‍රධාන වශයෙන් බලපා තිබෙන බවත් ඒ තහනම ඉවත් කැර ගැනීම සඳහා තානාපති කාර්යාල මට්ටමින් විශාල උත්සහයක් ගත් බවත් ඇමෙරිකාවේ ශ්‍රී ලංකා තානාපතිවරයා අවධාරණය කරයි.ඇමෙරිකා එක්සත් ජනපද රාජ්‍ය දෙපාර්තමේන්තුව ගත් මේ තීරණයත් සමඟ ශ්‍රීී ලංකාවට වැඩි වැඩියෙන් සංචාරකයන් ගෙන්වා ගැනීමට හැකිවන බව පවසන ජාලිය වික්‍රමසූරිය මහතා එය ශ්‍රී ලංකාවේ ආර්ථිකය නැංවීමට බලපාන ප්‍රධාන සාධකයක් බවද කියා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n10052812</link>
    <topic>කලත්තෑවේ දී පෞද්ගලිකබස් රියක් පෙරළී 27ක් රෝහලේ</topic>
    <author>අනුරාධපුර සමූහ කිත්සිරි වනසිංහ හා නාච්චාදූව සමූහ සම්පත් සංජීව</author>
    <content>කොළඹ සිට වවුනියාව තෙක් ධාවනය වෙමින් තිබුණු පෞද්ගලික බස් රථයක් අනුරාධපුර කලත්තෑව දී පාරෙන් ඉවතට පෙරළීමෙන් එහි ගමන් ගත් මගීහු 27 දෙනකු තුවාල ලබා අනුරාධපුර ශික්ෂණ රෝහලට ඇතුළත් කර ඇත.මෙම අනතුර සිදුවූයේ ඊයේ (27) පෙරවරු 6.45ට පමණ ය.වෙසක් පෝදා පෙහෙවස් සමාදන්වීමට පැමිණි මවුවරු 19 දෙනෙක් මේ අනතුරින් තුවාල ලබා ඇත.තුවාල ලැබූවන් අතර වවුනියාව ප්‍රදේශයේ යුද හමුදා සේවයට යමින් සිටි දෙදෙනෙක් ද සිටිති.මෙම බස් රථය කොළඹින් වවුනියාවට ගමන් අරඹා ඇත්තේ අලුයම එකට පමණ බව බස් රථයේ සිටි තුවාල ලැබූ ශ්‍රී ලංකා ජාතික ආරක්ෂක බලමුලුවේ සෙබළ අජන්ත පුෂ්පකුමාර මහතා පැවැසීය.මෙම අනතුරට ලක්වූ මහකැකිරාවේ පදිංචි එස්. එච්. සුවර්ණා මහත්මිය අනතුර පිළිබඳව මෙසේ පැවැසුවාය. කැකිරාවෙන් බස්එකට ගොඩවුණේ මමයි මගේ අම්මයි. ශ්‍රී මහා බෝධීන් වහන්සේ ළඟ සිල් සමාදන් වෙන්නයි ආවේ. අපි බස් එකට ගොඩවනවිට සෙනඟ පිරිලා සිටියා.රියදුරු තැන අපි බස්එකට ගොඩවෙනවාත් සමඟම සෙල්ෆෝන් එකක් අතේ තියාගෙන ඒක දිහා බල බලා බස්එක එලෙවුවා. මට තේරුණා මේ හේතුවෙන් බස්එකේ යන අපට කරදරයකට මුහුණදෙන්න වෙයි කියලා. මම රියදුරු මහතාට කිව්වා “අනේ මහත්තයෝ කරුණාකරලා ඔය ෆෝන්එක තියන්න ඔයා ඔය කරන වැඩෙන් විශාල පිරිසකගේ ජීවිත අවදානමකට ලක්වන්න ඉඩ තියෙනවා කියා.”එතකොට රියදුරුතැන මට කීවා ඔයා ශබ්ද නැතිව පස්සට යන්න කියලා. ඔහොම කියලා ටිකදුරක් යද්දීත් ඔහු බස් රථය පදවනවත් සමඟම ෆොන්එක එක් අතකින් ක්‍රියාකරමින් එහි ස්ක්‍රීන් එක දිහා බලමිනුයි රිය පැදෙව්වේ.විනාඩි තිස්පහක් හතළිහක් වගේ කාලයක් ගතවෙද්දී බස් රථයෙන් එකපාරටම දඩාස්ගාලා ශබ්දයක් ඇසුණා. ඒ එක්කම බස් රථයේ හිටපු අම්මලා කෑගසමින් විලාප දුන්නා. ජයසිරිමා හාමුදුරුවණේ අපිව බේරගන්න කියලා. බස් රථය පාරෙන් ඉවතට පැන පෙරළුණා. මම බස් එකේ පොල්ල අල්ලාගෙන හිටගෙනයි හිටියේ. ඒනිසා මට බරපතළ තුවාල සිදුවූයේ නෑ.මේ අනතුර සිදුවුණේ රියදුරු මහතා සෙල් ෆෝන්එක බල බලා රිය පදවපු නිසා. අපි එයාට කීවදේ ඇසුවානම් මේ වගේ අපරාධයක් සිද්ධ වෙන්නේ නෑ. මෙහෙම අපරීක්ෂාකාරී ලෙස රිය පදවන රියදුරන්ට නිසි දඬුවම් පමුණුවන්න කියලා අපි වගකිවයුතු අංශවලින් ඉල්ලා සිටිනවා.අනුරාධපුර ශික්ෂණ රෝහලේ රෝහල් අධ්‍යක්ෂ ඩබ්ලිව්. එම්. ටී. බී. විජේකෝන් මහතාගෙන් රෝගීන්ගේ තත්ත්වය පිළිබඳව කළ විමසුමක දී කියා සිටියේ තුවාල ලැබූවන් කීපදෙනෙකු පරීක්ෂණවලට භාජනය කළ බවත් කිසිවකුගේ තත්වය බරපතළ නොවන බවත්ය. රෝගීනට ප්‍රතිකාර කිරීම සඳහා වෛද්‍යවරු හා සෙසු කාර්ය මණ්ඩල යොදවා ඇතැයිද හෙතෙම කීය. අනුරාධපුර පොලීසිය සිද්ධිය පිළිබඳව පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n10052813</link>
    <topic>කොටින් පුපුරුවා දැමූපුනරින් පාලමේ ඉදිකිරීම්යළි ඇරැඹෙයි</topic>
    <author>ආනන්ද පතිරාජ – යාපනයේ සිට</author>
    <content>තිස් වසරකට පෙර මගී ජනතාව දස දහස් ගණනින් එහා මෙහා ගිය පුනරීන් පාලම දශක තුනකට පසු වත්මන් ජනාධිපති මහින්ද රාජපක්‍ෂ මහතාගේ උපදෙසින් නැවත ඉදිකිරීම මේ වන විට ආරම්භ කර ඇත.දශක තුනක පමණ කාලයක් තිස්සේ මේ රටේ ඇති වූ වර්ගවාදී ජන අරගලය හේතුවෙන් එල්. ටී. ටී. ඊ. කොටි ත්‍රස්තවාදීන් විසින් පුනරීන් පාලම පුපුරුවා හැර විනාශ කරන ලදී.එදා මෙදාතුර කාලයක් තිස්සේ වසාදමා තිබෙන යාපනය – මන්නාරම ඒ 32 (තිස්දෙක) මාර්ගය යථා තත්ත්වයට පත් කිරීම සඳහා මෙම පාලමේ ඉදිකිරීම් කටයුතු වෙනුවෙන් රජය විසින් රුපියල් මිලියන 212ක් පමණ මුදලක් වෙන් කර ඇත.මන්නාරම සිට පන්ගුපිටිය ජැටියේ සිට යාපනය කේරතිව් ජැටිය දක්වා මීටර් 287ක දිගින් ද, මීටර් 8.85 පළලින්ද මෙම පුනරින් පාලම ඉදිකෙරේ.අවුරුද්දයි මාස දෙකකදී මෙම පාලමේ ඉදිකිරීම් කටයුතු නිම කරන ලෙස රජය ඇක්සජ ඉන්ජිනේරු පෞද්ගලික සමාගම වෙතට පවසා තිබේ. මේ වසරේ ඔක්තෝබර හෝ නොවැම්බර මාසවලදී කටයුතු නිම කර පාලම රජයට භාරදීමට හැකි වෙතැයි එකී සමාගමේ යාපනය කාර්යාලයේ ජ්‍යෙෂ්ඨ නිළධාරියකු සඳහන් කළේය.පසුගිය අපේ‍්‍රල් මස 8 වැනි දින මෙම පාලමේ ඉදිකිරීම් කටයුතු ආරම්භ කරන ලද බවත්, එම ඉන්ජිනේරු සමාගම තවදුරටත් සඳහන් කරයි.දේශීය ඉන්ජිනේරු සමාගමක් වන මෙකී සමාගම කැලණිය සහ දෙහිවල ගුවන් පාලම් ඉදිකිරීම් කටයුතු ද සිදු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n10052814</link>
    <topic>සියලුම ලංගම බස් රථවල‘මගී ප්‍රතිචාර පෙට්ටි’ සවිකෙරේ</topic>
    <author>ශීලා උඩුවර</author>
    <content>ශ්‍රී ලංගම බස්රථවල ගමන් කරන මගීන්ට මුහුණ දීමට සිදුවන ගැටලු හා බස් සේවාවේ අඩුපාඩු පිළිබඳ ඉදිරිපත් කිරීම සඳහා සෑම ලංගම බස් රථයකම මගී ප්‍රතිචාර පෙට්ටි සවිකෙරේ.දැනටමත් බස්රථ කිහිපයක මෙම පෙට්ටි සවිකර ඇති අතර සියලුම බස්රථ සඳහා පෙට්ටි සකස් කරමින් සිටින බව ශ්‍රී ලංගම ප්‍රධාන විධායක නිලධාරී විජය වික්‍රමරත්න මහතා කීය.ලංගම බස් සේවාව ගුණාත්මක තත්ත්වයට පත්කිරීම හා මගීන්ගේ ගැටලු නිරාකරණය කරදීම මෙහි අරමුණ බවද ඒ මහතා කීය.මෙම පෙට්ටිවලට යොමුකරන ලිපි ලංගම ආරක්ෂක අංශය මගින් බාරගෙන ලංගම බලධාරීන්ට යොමු කරයි.එසේම බස්රථවල මත්පැන් පානය, දුම්බීම, පාපුවරුව අවහිරකිරීම දොරවල් අසළ රැස්ව සිටීම සතුන් රැගෙනයාම කුණු දැමීම සිඟමන් යැදීම තහනම් අතර ඒ පිළිබඳ සකස් කරන ලද වර්ණ ස්ටිකරයත් බසරථවල ඇලවීමටද කටයුතු කරන බව වික්‍රමරත්න මහතා කීය.මීට අමතරව ලංගම බස් සේවාව පිළිබඳ ඇති ඕනෑම ගැටලුවක් දුරකථන අංක 011 - 555555 ට දැනුම් දෙන ලෙසද වික්‍රමරත්න මහතා දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=n10052815</link>
    <topic>ගාල්ල එජාප මනාප ඡන්දයළි ගණන් කරන්නැයිමූලික අයිතිවාසිකම් පෙත්සමක්</topic>
    <author>ශිරෝමි අබයසිංහ</author>
    <content>පසුගිය මහ මැතිවරණයේ දී ගාල්ල දිස්ත්‍රික්කයේ එ.ජා.ප මනාප ඡන්ද ගණන් කිරීමේදී දූෂණ සිදුවී ඇති හෙයින් එම ප්‍රතිඵල බල රහිත කර මනාප ඡන්ද යළි ගණන් කරන ලෙස නියම කරන්නැයි ඉල්ලමින් ගාලු දිසාවට එ.ජා.ප යෙන් තරග කළ ඩබ්ලිව්. ඒ. නිශාන්ත පුෂ්පකුමාර මහතා ශ්‍රේෂ්ඨාධිකරණය හමුවේ ඊයේ (26) මූලික අයිතිවාසිකම් පෙත්සමක් ගොනු කළේය.මැතිවරණ කොමසාරිස් දයානන්ද දිශානායක, ගාල්ල තේරීම් භාර නිලධාරී අශෝක ජයසේකර, සහකාර මැතිවරණ කොමසාරිස් නිමල් ඉන්ද්‍රජිත්, ගාලු දිසාවේ එ.ජා.ප යෙන් තේරී පත් වූ ගයන්ත කරුණාතිලක සහ මනුෂ නානායක්කාර මහත්වරු ද, තරග කර තේරී පත් නොවූ අනෙක් අපේක්‍ෂකයන් සහ නීතිපතිවරයා වගඋත්තරකරුවන් කරමින් පෙත්සම ඉදිරිපත් කර තිබේ.2009 පළාත් සභා මැතිවරණයේ දී ගාල්ල දිස්ත්‍රික්කයෙන් තමා තේරී පත් වූ අතර තමන්ට මහජන සහයෝගය නොඅඩුව පවතින බවත් ගණන් කිරීමේදී දූෂණ සිදු වූ නිසා මහ මැතිවරණයෙන් තමන්ට තේරී පත් වීමට නොහැකි වූ බවත් පෙත්සම්කරු පවසයි.නීතිය හමුවේ සැවොම සමාන වේ යන මූලික අයිතිවාසිකම් තමා සම්බන්ධයෙන් උල්ලංඝණය වී ඇතැයි ප්‍රකාශයට පත් කරන ලෙසද පෙත්සම්කරු ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r1005281</link>
    <topic>ඉබ්බාගමුව - මුරුතව රජමහ විහාරයේ බිතුසිතුවම් අනතුරේ</topic>
    <author>ඉබ්බාගමුව විශේෂ – චන්ද්‍රතිලක රත්නායක</author>
    <content>ඉබ්බාගමුව, මුරුතව ශ්‍රී සුදර්ශනාරාම රජමහා විහාරස්ථ භූමියෙහි ඉපැරැණි ලෙන් විහාරය තුළ ඇති වටිනා බිතුසිතුවම් සහ වියන් සිතුවම් රැසක් දුර්වර්ණවී පතුරු වශයෙන් ගැලවී යමින් පවතී.ශශ්‍රී මහා බෝධීන්වහන්සේ වඩමවා ගෙන එන අවස්ථාවේ බෝධියේ ආරක්ෂාවට ආ බෝධිරාජ කුමාරයාගේ දියණියක මෙම විහාරස්ථානය කරවූ බව සද්ධර්මාලංකාරය හා රසවාහිනී නම් ග්‍රන්ථ දෙකෙහි සඳහන් වී ඇත.ලෙන් විහාරයේ බිතුසිතුවම් හා බුදු පිළිම මහනුවර යුගයට අයත් ඒවා වේ. මෙහි ඉතා හොඳින් ආරක්ෂා වී ඇති හිටි පිළිමයක් ද වෙයි. තවත් පිළිම දෙකක් විනාශ වී ඇති බවට ලකුණු ඇත. එසේම මෙහි ඇති සුවිශේෂී වූ බිතුසිතුවම මේ වන විට බොහෝසෙයින් මැකීයමින් පවතී. බුදුන් හා දසමාරයන් අතර ඇති වන යුද්ධයේ අවස්ථා නිරූපිත මෙම සිතුවමේ මාර පුත්‍රයන් අතර එක් මාරයකුගේ අතෙහි එල්ල කරගෙන සිටින තුවක්කුවක් දක්නට ඇත. එක් මාරයෙකු තුවක්කුවක් භාවිත කරන අයුරින් සිතුවම ඇඳ ඇත්තේ කුමන හේතුවක් නිසාදැයි පැහැදිලි නැත.මෙම ස්ථානයේ ඓතිහාසික වශයෙන් වටිනා ඉතා දුර්ලභ පුස්කොළ පොත්, ලී කැටයම් හා වෙනත් ශෛලමය කලා නිර්මාණ දක්නට ඇත. එමෙන්ම මෙහි සමහර පුරාවස්තු අනවබෝධයෙන් පරිහරණය කරන බවක් ද දැකිය හැකිය. එනම් ඉපැරණි වටිනා කැටයම් සහිත කොරවක්ගලක් විහාරස්ථානයේ ළිඳක ළිං පඩියට දමා ඇත. එය කණගාටුදායකය. විනාශවී යන බිතුසිතුවම් වියන් සිතුවම් හා බුදු පිළිම ආරක්ෂා කිරීම සඳහා පුරාවිද්‍යා දෙපාර්තමේන්තුව කිසියම් වැඩපිළිවෙළක් යොදන්නේ නම් අතිශයින් වැදගත් බව විහාරාධිපති හිමි ඇතුළු ප්‍රදේශයේ මහජනතාව පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r1005282</link>
    <topic>කටුනායකදි වෑන් රථයක් දුම්රියේ ගැටී අයෙක් මරුට</topic>
    <author>ඩී. මිහිඳුකුල කොච්චිකඩේ විශේෂ</author>
    <content>කටුනායක දුම්රිය හරස් මාර්ගයකදී පෙරේදා (26) පෙරවරුවේ වෑන් රථයක් දුම්රියක ගැටීමෙන් වෑන් රථයේ ගමන් ගත් පුද්ගලයෙක් මරුමුවට පත්ව ඇත.මෙලෙස මියගොස් ඇත්තේ පානදුර පයාගල ප්‍රදේශයේ සිට පැමිණි අංක 223/1 කුරණ කටුනායක පදිංචිව සිටි තුෂාර ජයතුංග නැමැති තිස්හත් හැවිරිදි විවාහක පුද්ගලයෙකි.මෙම දුම්රිය හරස් මාර්ගය කටුනායක විදුහල ඉදිරිපිට පිහිටා ඇත. පසුගිය කාලය තුළ මෙම මරුකපොල්ලෙන් වාහන ධාවනය කිරීමට ගොස් කීපදෙනෙකු මියගොස් ඇත. පවුල් වශයෙන්ද දුම්රියට බිලිවූ අවස්ථා තිබේ. හරස් මාර්ගයට ආසන්නයේ තිබෙන ගොඩනැඟිල්ලක් නිසා දුම්රිය එන බව වාහන රියදුරන්ට නොපෙනීම නිසා මෙම අනතුරු සිදුවන බව ප්‍රදේශවාසීහු කියති.සීදුව පොලීසිය වැඩිදුර පරීක්ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r1005283</link>
    <topic>ධනවතුනට මහ මැදුරු තනන්නටකළුගඟේ වැලි අහුලන මිනිස්සු</topic>
    <author>කටුකුරුන්ද සමූහ -කපිල කුලසිංහ</author>
    <content>වැලි ගොඩ දමන්නෝ ගං පතුල හාරා වැලි කැට ගොඩබිමට ළං කැර දෙති. වැලි ගඩොල් එක්කර මහ මන්දිරය ඉදිවේ. මහ මන්දිර ගොඩනැගීමට අත්වැල සපයන්නෝ තවමත් අතු පැල තුළය. මේ කළුතර පුරවරයේ වැලි ගොඩදමන්නන්ගේ දුක්බර කතාන්දරයයි.ජී. චන්ද්‍රසේන,වැලි ගොඩදාන්න එදා වගේ අද බැහැ. දැන් නීති හරි සැරයි. ඉතිං අපි රස්සාව කරන්නේ හරි අමාරුවෙන්. අපිට පුරුදු රස්සාව මේක. අපි ජීවත්වුණේ මේකෙන්. ජීවත්වෙන්න ක්‍රමයක් තියෙනවානම් මේක ඇත්තටම කරන්නේ නැහැ.වැඩකරපු දාට කීයක් හරි හොයා ගන්නවා. සමහර දාට ඒක මදි බේත් ගන්න. කන්දෙක ඇහෙන්නෙ ටික කාලයයි. ඊට පස්සේ කන් ඇහෙන්නේ නැහැ. ඇස් පෙනීම දුර්වල වෙනවා.ඒ. ජයසේන, අපේ ගම්වල වැලි ගොඩ දාස රස්සාව කරපු බොහෝ වයස්ගත අය අද ඇස් පේන්නේ නැතිව කන් ඇහෙන්නේ නැතුව ඉන්නවා.දැන් ගංවතුර ගැලුවම අපේ පවුල් හාමතේ. විශාල කාලයක් යනතුරු ගඟට බහින්න බැහැ. අපි ජීවත්වෙන්නේ දස අතේ් ණය වෙලා. වැලි මිල ඉහළ ගියද වැලි ගොඩදමන්නෝ එතරම් මුදලක් ලබන්නේ නැත.විවිධ රාජ්‍ය ආයතන වෙතට බදු ගෙවීම, ප්‍රවාහන වියදම් අධික වීම හා වැලි ගොඩ දැමීමේ අවස්ථා සීමා කර තිබීම නිසා වැලි මිල ඉහළ ගොස් ඇතැයි වැලි ගොඩ දමන්නෝ පවසති.කළුතර, පලාතොට, තෙබුවන, බොලොස්සගම ආශ්‍රිත ප්‍රදේශවල කළුගඟ ඇසුරින් වැලි ගොඩ දමන්නෝ මේ වනවිට ගැටලු රැසකට මුහුණ පා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r1005284</link>
    <topic>දකුණේ ගමනාගමනතොරතුරු අන්තර් ජාලයට</topic>
    <author>ඉමදූව සමූහ ලංකින්ද නානායක්කාර</author>
    <content>දකුණු පළාතේ මාර්ගවල ධාවනය වන පුද්ගලික බස්රථවල තොරතුරු සැනකින් ඒ මොහොතේදීම අන්තර්ජාලය හරහා එක් කර ප්‍රධාන බස් නැවතුම් පොළෙවල් පරිගණක ආධාරයෙන් ජනතාවට දැන ගැනීම පිණිස ප්‍රදර්ශනය කිරීමේ දැවැන්ත වැඩ සටහනක් දකුණු පළාත් මාර්ගස්ථ මගී ප්‍රවාහන අධිකාරිය මගින් ආරම්භ කර ඇත.මෙය සිදු කරනු ලබන්නේ දැනට හදුන්වා දී ඇති ප්‍රවේශ පත්‍ර යන්ත්‍රය හරහා ය. එකී යන්ත්‍රයේ නවතම උපාංගයක් සවි කිරීම මගිනි. ඒ අනුව මගි ජනතාවට මෙන්ම බස් හිමියන්ට ද බස් නැවතුම් පොළවල්වල සිටින ධාවන කාල සටහන් කරුවන්ටද තොරතුරු දැන ගැනීමට හැකියාව ඇත.මෙහි මුල් වැඩසටහන ගාල්ල ප්‍රධාන බස් නැවතුම්පොළෙන් ආරම්භ කිරීමට නියමිතව ඇත. මේ අනුව අදාළ මාර්ග අංකය බස් රථයේ අංකය බස් රථය ධාවනය වෙමින් තිබෙන ස්ථානය මගීන් ප්‍රමාණය ආදී තොරතුරු ක්ෂණිකවම දැන ගැනීමට හැකිය.මෙයට අමතරව දකුණු පළාතේ පාසල් දරුවන්ගේ ආරක්ෂාව සඳහා පියවර ගැනීමට ද නියමිතය. පාසල් වෑන් රථ පාසල් බස්රථ ත්‍රීවිලර් හා යතුරු පැදි ධාවනය සඳහා සුදුසුද යන්න දැඩි ලෙස පරීක්ෂා කිරීම ද සිදු කෙරේ. ධාවනයට සුදුසු නැති රථ වාහන ධාවනයෙන් ඉවත් කිරීම හෝ ඒවා නියමිත පරිදි සකස් කිරීමෙන් පසුව ධාවන කටයුතු සිදු කිරීමට ද අවසරය ලබාදීමට නියමිතය.මෙයට අමතරව නව තාක්ෂණය හරහා දකුණු පළාතේ ප්‍රවාහන සේවාවේ ගුණාත්මක වෙනසක් කිරීමට ඉදිරියේ දී පියවර ගැනීමට නියමිත බව, ගාල්ල වක්වැල්ල පුහුණු මධ්‍යස්ථානයේ පැවැති රැස්වීමකදී දකුණු පළාත් සභා ප්‍රධාන ඇමැති ශාන් විජයලාල් ද සිල්වා මහතා පැවැසීය.දකුණු පළාත් මාර්ගස්ථ මගී ප්‍රවාහන අධිකාරියේ සභාපති ජනක් ප්‍රියන්ත ඉලේසිංහ දකුණු පළාතේ සියලුම ශ්‍රී ලංගම ආයතනවල කළමනාකරුවන් හා උසස් නිලධාරීන් පිරිසක් ද මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r1005285</link>
    <topic>වයඹ පාසල් කිහිපයක විශේෂ අධ්‍යාපන ඒකක වැසී ගිහින්</topic>
    <author>කුරුණෑගල දිසා සමූහ අනිල් ප්‍රේමදාස</author>
    <content>වයඹ පළාතේ පාසල් රැසක ඉතා සාර්ථක ලෙස පවත්වාගෙන ආ විශේෂ අධ්‍යාපන ඒකක කිහිපයක් මේ වන විට වැසී ගොස් තිබේ.මේ විශේෂ අධ්‍යාපන ඒකක වැසී යෑමට හේතු වී ඇත්තේ ගුරුවරුන් විශ්‍රාම ගැනීම හා ස්ථාන මාරු ලැබීමෙන් හට ගත් පුරප්පාඩු පිරවීමට නොහැකි වීම නිසා බව එම විදුහල්වල විදුහල්පතිවරු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r1005286</link>
    <topic>වගකිවයුත්තන්ගේ කඹ ඇදිල්ලෙන්නුවරඑළිය ඝන අඳුරේ</topic>
    <author>නුවරඑළිය මධ්‍යම සමූහ – එරික් තිලකරත්න</author>
    <content>නුවරඑළිය ප්‍රාදේශීය සභා පාලන බල සීමාවේ උප නගරවල හා ගම්මාන වල සවි කර ඇති වීදි පහන් ඉකුත් වසර පහක පමණ කාලයක සිට සම්පූර්ණයෙන්ම විසන්ධි කොට දමා තිබේ.ලංකා විදුලි බල මණ්ඩලයේ නුවරඑළිය විදුලි ඉංජිනේරු කොට්ඨාසයට අයත් විදුලිය පාරිභෝගික සේවා මධ්‍යස්ථාන කිහිපයක පාලනය යටතේ හා නඩත්තුව යටතේ පැවැති මෙම වීදි පහන් පද්ධති මෙලෙස විසන්ධි කර දැමීමට හේතුවී ඇත්තේ නුවරඑළිය ප්‍රාදේශීය සභාව හා ලංකා විදුලි බල මණ්ඩලය අතර ඇතිවී තිබෙන කඹ ඇදිල්ලක් බව මේ සම්බන්ධයෙන් තොරතුරු විමසා බැලීමේදී අනාවරණය විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r1005287</link>
    <topic>සීගිරි වැව රැකගැනීමට කාලයයි මේ</topic>
    <author>මාතලේ දිස්ත්‍රික් සමූහ</author>
    <content>ඓතිහාසික සීගිරිය ලෝක උරුම නගරයක් ලෙස ලොවම පිළිගෙන ඇතත් එහි පරිසරය සුරක්ෂිත කර සුන්දර පරිසරයක් නිර්මාණය කිරීමට පුරාවිද්‍යා අංශයට මෙතෙක් නොහැකිවීම කනගාටුවට කරුණකි.එහි ප්‍රතිඵලයක් වශයෙන් පෙරදී සීගිරි පුරවරයට මහත් අලංකාරයක් ගෙනදුන් සීගිරි පව්ව පාමුල ඇති වැව මේ වනවිට දැඩි පරිසර හානියකට ගොදුරු වී ඇත.විදෙස් සංචාරකයන් පිනවීම සඳහා හීලෑ අලි යොදා ගැනීම මෙහි සුලභ දර්ශනයක් වී ඇත. අලින් නෑවීම සඳහා මෙම වැව යොදා ගැනීම නිසා මෙහි අපවිත්‍රතාව දිනෙන් දින වර්ධනය වෙමින් පවතී.අලින්ගේ හිමිකරුවෝ විදේශ සංචාරකයන්ට තම අලින් විනෝද සවාරි යෑමට ලබාදී විශාල ආදායමක් උපයා ගනිති. එහෙත් පරිසරයට මෙම අලින්ගෙන් සිදුවන්නේ මහත් හානියකි.එමෙන්ම දේශීය සංචාරකයන් මෙම වැව දියනෑමට යොදා ගැනීමෙන්ද මෙහි අපවිත්‍රතාව තවත් වර්ධනය වේ. තවද මොවුන් බැහැරලන අපද්‍රව්‍යද විශාල වශයෙන් ඒ අවට විසිර පවතී.මෙම තත්ත්වය වළකාලීමට පුරාවිද්‍යා අංශ මෙතෙක් කිසිදු පියවරක් ගෙන නැත. සීගිරි පුරවරයට අලංකාරයක්ව පැවැති සීගිරිය පුරාණ වැව සුරැකීම කාලීන අවශ්‍යතාවක් වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r1005288</link>
    <topic>පොලිසියට බය නැතිජාවාරම්කරුවෝ කිඹුලාට බියෙන්</topic>
    <author>දෙණියාය සමූහ එච්. ජී. මිත්‍රදාස</author>
    <content>අනවසර වැලිජාවාරම්කරුවන්ගෙන් නිල්වලා ගඟත් පරිසරයත් ආරක්‍ෂා කර ගැනීම සඳහා මෑතක සිට නව ආරක්‍ෂක නිලධාරියකු යොදවා ඇත.මේ පරිසර හිතකාමී නිලධාරියා අන් කිසිවකු නොවේ. දැවැන්ත කිඹුලෙකි. මොරවක මිල්ලඇළ ප්‍රදේශයේදී මෙම කිඹුලා කීප දෙනකුම දැක ඇතිබව කියති.අනවසර වැලි ජාවාරම් කරුවෝ පොලිස් නිලධාරීන්ටත් වඩා මෙම කිඹුලාට බියක් දක්වති. කිසිවකුට නොපෙනී ගමන් කිරීමේ හැකියාව පොලිස් නිලධාරීන්ට නැත. එහෙත් එම බලය මේ කිඹුලාට ඇත. මේ කිඹුලා නිල්වලා ගඟේ කොතනින් මතුවේදැයි කිසිවකුටත් කිවනොහැක. නිල්වලා ගඟෙහි වැලි ජාවාරම්කරුවන්ට මොහුගෙන් නිසි දඬුවම් ලැබෙනු ඇත. නිල්වලා ගඟට නොබසින ලෙස පරිසර හිතකාමීහු අනතුරු හඟවති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r1005289</link>
    <topic>දුම්මලදෙණියේ රජයේ රෝමානු කතෝලික පාසල වැසීයෑමේ අවදානමක</topic>
    <author>පුත්තලම දිස්ත්‍රික් සංචාරක ඇන්ටනි ප්‍රනාන්දු</author>
    <content>වසර 50කට පෙර සිසුන් කීප දෙනෙක්ගෙන් ඇරඹු වෙන්නප්පුව දුම්මලදෙණියේ රජයේ රෝමානු කතෝලික පාසලේ උසස් පෙළ දක්වා පන්ති පවත්වා ඇත. එහෙත් පාසලේ පවත්නා ගුරු හිඟය නිසා එහි සිසු සිසුවියන් වෙනත් පාසල්වලට ඇතුළත් කර ඇත. මේ නිසා එම පාසල අද වැසීයෑමේ අවදානමක පවතී. දැන් එහි සිටින්නේ ගුරුවරයකු සහ විදුහල්පතිවරයා පමණි.එම පාසලේම අධ්‍යාපනය නිම කළ අසල පදිංචි සිසිලියා ප්‍රනාÁදු මහත්මිය පවසන්නේ 2004 වනවිට සිසුන් 300කට වඩා සිටි බවයි. විදුහල්පතිවරයා දරුවන්ගේ ඉගෙනීම කටයුතු ගැනවත් ගුරවරුන් ලබා ගැනීමටවත් සැලැකිල්ලක් දැක්වූයේ නැති නිසා සිසුන්ට වෙනත් පාසල්වලට යෑමට සිදුවු බවද ඇය කීවාය.ඒ පිළිබඳව විදුහල්පතිවරයාගෙන් විමසුවිට කියා සිටියේ නැවත පාසල පටන් ගැනීමට ශිෂ්‍ය ශිෂ්‍යාවන් සහ ගුරුවරුන් ලබා ගැනීමට කටයුතු කරමින් සිටින බවයි.වෙන්නප්පුව අධ්‍යාපන කොට්ඨාස භාර අධ්‍යක්‍ෂවරයාගෙන් මේ පිළිබඳ විමසු විට කියා සිටියේ ගල්දෙක රජයේ කතෝලික පාසලින් සිසුන් සහ ගුරුවරුන් රැගෙන ප්‍රාථමික පන්ති පැවැත්වීම සඳහා මෙම පාසල විවෘත කිරීමට කටයුතු කරමින් සිටින බවයි.වසර 50 වඩා පැරණි මෙම පාසල වැසී යාමට නොදි ඉක්මනින් විවෘත කිරීමට ක්‍රියා කරන මෙන් වගකිවයුත්තන්ගෙන් සහ බලධාරීන්ගෙන් ප්‍රදේශවාසීහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r10052810</link>
    <topic>කැලණියේ දන්සල් සඳහාපිරිසුදු ජලය ගන්නැයි උපදෙස්</topic>
    <author>කැලණිය සමූහ : එඩ්වඩ් වීරසිංහ</author>
    <content>මෙවර වෙසක් දන්සැල් පැවැත්වීමේදී ආහාරපාන සකස්කිරීම සඳහා ගන්නා ජලය පිරිසිදු විය යුතු බව කැලණිය සෞඛ්‍ය වෛද්‍ය නිලධාරිනී වෛද්‍ය වසන්තා රාජපක්ෂ මහත්මිය ප්‍රකාශ කළා ය.මෙවර වෙසක් උත්සවය නිමිත්තෙන් වෙසක් බත් දන්සැල්, අයිස්ක්‍රීම් දන්සැල්, සරුවත් දන්සැල් 20කට අධික සංඛ්‍යාවක් පැවැත්වීමට කැලණිය කිරිබත්ගොඩ පෑලියගොඩ ප්‍රදේශවල විවිධ සමිති සමාගම් කටයුතු යොදා ඇත.එම නිසා උණුකර නිවාගත් ජලය දන්සල්වල බීම සෑදීමට ගන්නේනම් වඩාත් යෝග්‍යවන්නේ යැයිද එසේත් නැත්නම් පිරිසිදු ජලය පරිභෝජනය සඳහා ගතයුතු යැයිද ඇය පැවසුවාය. වර්ෂාව හේතුවෙන් වසංගත රෝග පැතිරීම වළක්වා ගැනීම සඳහා කැලණිය සෞඛ්‍ය වෛද්‍ය නිලධාරී කාර්යාලයේ කැලණිය ප්‍රාදේශීය සභාවේ සහ පෑලියගොඩ නගර සභාවේ මහජන සෞඛ්‍ය පරීක්ෂක වරුන්ට උපදෙස් ලබා දී ඇතැයිද වෛද්‍ය රාජපක්ෂ මහත්මිය වැඩිදුරටත් පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=r10052811</link>
    <topic>පුරාවස්තු කණිමින් සිටිතිදෙනකු අත්අඩංගුවට</topic>
    <author>දෙණියාය සමූහ – එච්. ජී. මිත්‍රදාස</author>
    <content>ඓතිහාසික පනාකඩුවට නුදුරු ගම්මානයක පුරාවස්තු කැණීමේ යෙදීසිටි තිදෙනකු පිටබැද්දර පොලීසිය මගින් අත්අඩංගුවට ගෙන මොරවක මහේස්ත්‍රාත් රංගි තුෂාරා ගමගේ මහත්මිය හමුවට ඉදිරිපත් කිරීමෙන් පසු රක්‍ෂිත බන්ධනාගාර ගත කර ඇත.මොවුන් අත්අඩංගුවට ගෙන ඇත්තේ ලෙව්පොත්දෙණියේ කෙසෙල් කොරටුව නමැති ස්ථානයේ කැණීම් කටයුතුවල යෙදී සිටියදීය. සැකකරුවන් තිදෙනා අතර කාන්තාවක් ද වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=s1005281</link>
    <topic>ශ්‍රී ලංකාව - ඉන්දියාව - සිම්බාබ්වේ තුන්කොන් තරගාවලියඅද ඇරඹේ</topic>
    <author>ෆවුස් මොහොමඩ්</author>
    <content>ශ්‍රී ලංකාව, ඉන්දියාව සහ සිම්බාබ්වේ තරග වදින තුන්කොන් එක්දින ක්‍රිකට් තරගමාලාව ආරම්භ කරමින් අද (28) ඉන්දියාව සහ සිම්බාබ්වේ අතර තරගය සිම්බාබ්වේහි බුලවායෝ නුවර දී පැවැත්වේ.මූලික වටයේදී එක් කණ්ඩායමකට තරග 4 ක් හිමිවන මේ තරගමාලාවේ අවසන් මහා තරගය ඇතුළුව තරග 7 ක් පැවැත්වෙනු ඇත. අද සිට ජුනි මස 9 වැනිදා දක්වා පැවැත්වෙන මේ තරගමාලාවේ පළමු තරග තුන බුලවායෝ නුවර ද, ඉතිරි තරග හතර හරාරේ නුවර ද පැවැත්වීමට සංවිධායකයෝ කටයුතු යොදා ඇත.ජ්‍යෙෂ්ඨ ක්‍රීඩකයෝ රැසක් විවේක ගැන්වීමට ඉන්දීය සහ ශ්‍රී ලංකා ක්‍රිකට් බළධාරීහු තීරණය කිරීම හේතුවෙන් දෙරටේහිම නවක ක්‍රීඩකයෝ රැසකට මේ තරගමාලාවට සහභාගි වීමට අවස්ථාව උදාවී ඇත. එමෙන්ම සිම්බාබ්වේ කණ්ඩායමේද වෙනස්කම් ගණනාවක් සිදුවී තිබේ. ඒ අනුව මේ තුන්කොන් ක්‍රිකට් තරගමාලාව නවක ක්‍රීඩකයන්ට තම දස්කම් පෙන්වීමට ලැබුණු මහඟු අවස්ථාවක් ලෙස සැළකිය හැකිය.තරගමාලාවට සහභාගි වන ශ්‍රී ලංකා කණ්ඩායමේ නායකත්වය හිමිවූයේ ප්‍රහාරාත්මක පිතිකරු තිලකරත්න ඩිල්ෂාන්ටය. උප නායකත්වය තුන් ඉරියව් ක්‍රීඩක ඇන්ජලෝ මැතිව්ස්ට පිරිනමා තිබේ. නායක කුමාර සංගක්කාර, සනත් ජයසූරිය, මහේල ජයවර්ධන සහ මුත්තයියා මුරලිදරන් විවේක ගැන්වීම නිසා මේ තරගමාලාවට සහභාගි නොවන අතර අන්තර් පළාත් ක්‍රිකට් තරගමාලාවේ දස්කම් දැක්වූ ජීවන් මෙන්ඩිස්, ලහිරු තිරිමාන්න කණ්ඩායමට ඇතුළත්ව සිටිති. උපුල් තරංග, දිල්හාර ප්‍රනාන්දු සහ තිලාන් සමරවීරටද මේ තරගමාලාවේදී ශ්‍රී ලංකා පිල නියෝජනය කිරීමට අවස්ථාව උදාවී ඇත.ඉන්දීය කණ්ඩායමේ ද ජ්‍යෙෂ්ඨ ක්‍රීඩකයෝ 8 දෙනෙකු මේ තරගමාලාවෙන් විවේක ගැන්වීමට එරට ක්‍රිකට් බළධාරිහු පියවර ගත්හ. නායක මහේන්ද්‍ර සිං දෝනි, සචින් තෙන්ඩුල්කාර්, විරේන්ද්‍ර ෂෙවාග්, ගෞතම් ගම්භීර්, හර්බජන් සිං, සහීර් ඛාන්, යුවරාජ් සිං සහ ආශිෂ් නේරා එම ක්‍රීඩකයෝ වෙති. ඒ අනුව සුරේෂ් රයිනාගේ නායකත්වයෙන් මේ තරගමාලාවට සහභාගි වන ඉන්දීය පිල දෙවැනි පෙළ කණ්ඩායමක් සේ සැළකිය හැකිය.කණ්ඩායමට එක්වූ ක්‍රීඩකයෝ අතර වේග පන්දු යවන්නෝ වන උමේෂ් යාදෙව් සහ පන්කාජ් සිං ද, පිට දඟ පන්දු යවන්නෙකු වන රවිචන්ද්‍රන් අෂ්වින් ද, පිතිකරු නාමන් ඕජා ද ජාත්‍යන්තර තරගාවලියකට සහභාගි වන පළමු අවස්ථාව මෙය වේ. තරගමාලාව ආරම්භවීමට දින 2 ක් තිබියදී සිම්බාබ්වේ නායක ප්‍රොස්පර් උට්සෙයා නායකත්වයෙන් ඉල්ලා අස්විය. ඔහු සිය ඉල්ලා අස්වීමේ ලිපිය සිම්බාබ්වේ ක්‍රිකට් අධ්‍යක්ෂවරයාට භාරදෙනු ලැබුවේ තුන් ඉරියව් ක්‍රීඩක එල්ටන් චිගුම්බුරාට නායකත්වයේ මං විවර කරමින්ය. වුසී සිබන්දා සහ ක්‍රෙග් අර්වින්ට ද කණ්ඩායමේ ස්ථානයක් හිමිවී ඇත.ශ්‍රී ලංකා පිල අවසන් වරට සිම්බාබ්වේ සංචාරයක නිරත වූයේ 2008 වසරේදීය. ඕවර තරග 5 කින් සමන්විත එක්දින තරගමාලාව 5 – 0 ක් ලෙස ජයගැනීමට ශ්‍රී ලංකා පිල සමත් විය. 2008 වසරින් පසු ප්‍රධාන පෙළේ තරගාවලියක් සිම්බාබ්වේ හී පැවැත්වෙන පළමු අවස්ථාව ද මෙය වේ. එමෙන්ම 2008 වසරෙන් පසු ප්‍රධාන පෙළේ ක්‍රිකට් පිළක් සිම්බාබ්වේ සංචාරයේ නිරත වන පළමු අවස්ථාව ද මෙය ලෙස සැලකේ. 2008 වසරෙන් පසුව සිම්බාබ්වේ සංචාරයෙහි නිරත වූයේ කෙන්යාව, බංග්ලාදේශය සහ ඇෆ්ගනිස්තානය පමණි.ඉන්දීය පිල අවසන් වරට සිම්බාබ්වේ සංචාරයක නිරත වූයේ 2005 – 06 වසරේදීය.තරග කාල සටහනමැයි28 – ඉන්දියාව - සිම්බාබ්වේ – බුලවායෝ 30 – ඉන්දියාව - ශ්‍රී ලංකාව - බුලවායෝජුනි01 - ශ්‍රී ලංකාව - සිම්බාබ්වේ – බුලවායෝ 03 – ඉන්දියාව - සිම්බාබ්වේ – හරාරේ 05 – ඉන්දියාව - ශ්‍රී ලංකාව - හරාරේ 07 - ශ්‍රී ලංකාව - සිම්බාබ්වේ – හරාරේ 09 – අවසන් මහා තරගය – හරාරේ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=s1005282</link>
    <topic>පෙරහුරු තරගයෙන් ප්‍රංශ පිලට ජය</topic>
    <author>ප්‍රංශය (ඒ. එෆ්. පී.)</author>
    <content>ප්‍රංශ පාපන්දු පිලේ නවක ක්‍රීඩක මැතිව් වැල්බුයිනා ලෝක කුසලාන පාපන්දු තරගාවලියේ අවධානයට ලක්වීමේ අවස්ථාව උදාකරගනිමින් කොස්ටාරීකා රාජ්‍ය සමඟ පැවැති පෙරහුරු තරගයෙන් ගෝල් 2 – 1 ක ජයක් තම පිලට ලබාදීමට සිය දායකත්වය ලබා දුන්නේය.1998 වසරේ පාපන්දු ලෝක සූරයන් වූ ප්‍රංශය 2006 වසරේදී අනුසූරතාව දිනා ගත්තේය. මෙවර තරගමාලාවේ දී අවසන් මහා තරගයට සුදුසුකම් ලැබීමට තම කණ්ඩායමට හැකි බවට විශ්වාසය පළ කරන ප්‍රංශ පිලේ පුහුණුකරු නවක ක්‍රීඩක වැල්බුයිනා පිළිබඳව ඉමහත් බලාපොරොත්තු රඳවා තබා සිටියි. ජූනි 11 වැනිදා ප්‍රංශය ලෝක කුසලාන පාපන්දු තරගමාලාවේ සිය ප්‍රථම තරගයට සහභාගි වෙමින් උරුගුව සමඟ තරග වදිනු ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=s1005283</link>
    <topic>පාපන්දු ප්‍රවේශ පත්‍ර මිලියන 1.3 ක් දකුණු අප්‍රිකානුවන්ට</topic>
    <author>කේප්ටවුන් (ඒ. එෆ්. පී.)</author>
    <content>එළැඹෙන ලෝක කුසලාන පාපන්දු තරගාවලියේ ආරම්භක තරග සහ අවසන් තරග සඳහා තවත් ප්‍රවේශපත්‍ර 150,000 ක් නිකුත් කළ බව ජගත් පාපන්දු සම්මේලනය ප්‍රකාශ කළේය.සත්කාරක දකුණු අප්‍රිකාවේ ක්‍රීඩා ලෝලීන් මේ තරගාවලියේ මිලියන 3 ක් පමණ වන ප්‍රවේශ පත්‍ර අතරින් මිලියන 1.3 ක් මිලදී ගෙන ඇති බව එරට පාපන්දු බලධාරීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=s1005284</link>
    <topic>ඕස්ට්‍රේලියානු පාපන්දු පිල ජොහැන්ස්බර්ග් නුවරට</topic>
    <author>ජොහැන්ස්බර්ග් (ඒ. එෆ්. පී.)</author>
    <content>දකුණු අපි‍්‍රකාවේ පැවැත්වෙන ලෝක කුසලාන පාපන්දු තරගාවලියට සහභාගි වීම සඳහා මෙරටට පැමිණි ප්‍රථම කණ්ඩායම වෙමින් ඕස්ට්‍රේලියානු පිල ඊයේ ජොහැන්ස්බර්ග් නුවරට ගොඩ බැස්සේ ය.ක්‍රීඩකයන් 28 දෙනෙකුගෙන් සමන්විත ඕස්ට්‍රේලියානු පිල ඊයේ සිට පුහුණුවීම් කටයුතු ජොහැන්ස්බර්ග් නුවර දී ආරම්භ කළේය. ජුනි 13 වැනිදා ඔවුහු තරග මාලාවේ ප්‍රථම තරගය ලෙස ජර්මනිය සමඟ තරග වැදීමට නියමිත අතර ඊට දින 6 කට පසුව ඝානා පිල සමග තරග වදිනු ඇත.ලෝක පාපන්දු ශ්‍රේණිගත කිරීම්වල 20 වැනි ස්ථානයේ පසුවන ඕස්ට්‍රේලියානු පිල සිය පළමු තරගයේ දී ලෝක කුසලානය තෙවරක්ම ජයගත් ජර්මනිය සමඟ තරග වදිනුයේ ඩර්බන් නුවර නබීදා ක්‍රීඩාංගණයේ දීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=s1005285</link>
    <topic>පාපන්දු තරග මාලාවටපේ‍්‍රක්ෂකයෝ ලක්ෂ 3ක්</topic>
    <author/>
    <content>ලබන මස පැවැත්වෙන පාපන්දු ලෝක කුසලාන තරගාවලිය නැරැඹීම සඳහා 450,000ක පිරිසක් පැමිණෙතැයි බලාපොරොත්තු වුවද සංචාරකයන් 300,000 ක් පැමිණෙන බව දකුණු අප්‍රිකානු සංචාරක ඇමැති මාටිනස් වැන් සැල්වික් පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=s1005286</link>
    <topic>ප්‍රංශ විවෘත ටෙනිස් තරගාවලියෆෙඩරර්ට පහසු ජයක්</topic>
    <author>පැරීසිය (ඒ. එෆ්. පී.)</author>
    <content>තම 17 වැනි ග්‍රෑන්ඩ් ස්ලැම් කිරුළ පසුපස හඹා යන ස්විට්සර්ලන්තයේ රොජර් ෆෙඩරර්, කොලොම්බියාවේ ඇලජන්ඩ්‍රෝ ෆල්ලා 7-6, 6-2, ක් සහ 6- 4 ක් වශයෙන් පරදවා ප්‍රංශ විවෘත ටෙනිස් තරගාවලියේ තුන්වැනි වටයට සුදුසුකම් ලැබීමට සමත් විය.ජගත් ටෙනිස් ශ්‍රේණිගත කිරීම්වල අංක 1 ස්ථානයේ පසුවන ෆෙඩරර් මීළඟ වටයේ දී ජර්මනියේ ජුලියන් රීස්ටර් සමඟ තරග වැදීමට නියමිතය.මේ අතර දකුණු අපි‍්‍රකාවේ අංක එකේ ක්‍රිඩිකා චැනේලි චිපර්ස්, ආජන්ටිනාවේ ශීසෙලා චුල්කෝ 3-6, 6-3, සහ 6-4 ක් ලෙස පරාජයට පත් කොට කාන්තා ඉසව්වේ තෙවැනි වටයට සුදුසුකම් ලැබුවාය.26 හැවිරිදි චීපර්ස් ග්‍රෑන්ඩ් ස්ලැම් තරගාවලියක තුන්වැනි වටයට පැමිණි පළමු වැනි දකුණු අපි‍්‍රකානු ක්‍රීඩිකාව බවට ද පත්වූවාය.දෙවැනි වටයේ සෙසු තරගවල ජයග්‍රහණ ලබාගත් ක්‍රොඒෂියාවේ මැරීන් සීලික්, ස්වීඩනයේ රොබින් සොඩර්ලිං, ප්‍රංශයේ ජෝ විල්ෆ‍්‍රඩ් සොංගා, රුසියාවේ ස්වෙට්ලානා කුසනෙට්සෝවා, මරියා කිරිලෙන්කෝ, නාදියා පෙත්‍රෝවා, ඉතාලියේ ෆ්ලේවියා පනේටා, ඩෙන්මාර්කයේ කැරොලින් වොස්නියැකි, අමෙරිකාවේ වීනස් විලියම්ස් තෙවෙනි වටය සඳහා සුදුසුකම් ලබා ගැනීමට සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=f1005281</link>
    <topic>ශ්‍රී ලාංකීය දේශපාලනයේ පරිණත නායකත්වය</topic>
    <author>මලික් චමින්ද ධර්මවර්ධන</author>
    <content>දහ දුක් විඳින ජනතාවට සහාය දෙමින් ජාතිය නැඟූ රුහුනෙහි මිණි පහන වෙමින් මියගිය පියාගේ පියවර අනුව යමින් පොඩි පුතු පෙරට එයි ඔබ හැම පරදවමින්මේ 1970 මහ මැතිවරණයට එක් තරුණ අපෙක්ෂකයකු වෙනුවෙන් ඉදිරිපත් කර තිබූ කවියකි.අපේක්ෂකයා, මහින්ද රාජපක්ෂ ය. එදා මන්ත්‍රී අපේක්ෂකයකු වූ ඔහු අද මෙරට ජනාධිපතිවරයා ය. කවියේ කියැවී තිබූ ආකාරයට ඔහු අද සෑම බලවේගයක් ම පරාජය කර පෙරට ම පැමිණ තිබේ. 1945 නොවැම්බර් මස 18 වැනි දින මහින්ද රාජපක්ෂ උපත ලැබුවේ එවකට කීර්තිමත් මන්ත්‍රීවරයකුව සිටි ඩී.ඒ.රාජපක්ෂ මහතාගේ පුත් රුවනක ලෙසිනි.ඩී.ඒ. රාජපක්ෂ මහතාගේ මරණයෙන් පසුව එවක ශශ්‍රී ලංකා නිදහස් පක්ෂයේ නායිකාව වූ සිරිමාවෝ බණ්ඩාරනායක මැතිනිය මහින්ද රාජපක්‍ෂට දේශපාලනයට එන ලෙස ඇරියුම් කළා ය.ඒ ගිරුවාපත්තුවේ ජනතාව මහත් සේ ආදරය කළ ගිරුවාපත්තුවේ උරුමයක් වූ රාජපක්ෂ පරපුරේ දේශපාලන ගමන පෙරට ගෙන යෑම සඳහා ය. ඒ අනුව එවකට විද්‍යෝදය විශ්වවිද්‍යාලයේ පුස්තකාල සහකරුවකු ලෙස කටයුතු කළ මහින්ද රාජපක්ෂ මහතාට දේශපාලනයට පිවිසීමේ වරම් ලැබිණි. පසුව ඔහු 1970 මහ මැතිවරණයට ඉදිරිපත් විය. ඔහු ගේ ප්‍රතිවාදියා වූයේ රංජිත් අතපත්තු ය. මැතිවරණ සටන අවසානයේ දී 1970 මැයි 27 වැනි දින ප්‍රතිඵල නිකුත් විය.ප්‍රතිඵල අනුව මහින්ද රාජපක්ෂට බෙලිඅත්තෙන් ඡන්ද 23,103 ක් ලැබී තිබිණි. රංජිත් අතපත්තුට ලැබී තිබුණේ 16,477ක් පමණි.එදා මහින්ද රාජපක්ෂ මහතා ලාබාල ම මන්ත්‍රීවරයා ලෙස පාර්ලිමේන්තුවට පිවිසියේ ය. පළමු පාර්ලිමේන්තු ගමනේ දී මහින්ද ට සුවිශේෂි අවස්ථාවක් උදාවිය. ඒ ආණ්ඩුකාර විලියම් ගොපල්ලව මහතා ගේ රාජාසන කතාවේ ස්තුති කතාව කිරීම ය. එහිදී මහින්ද මහතා කළ කතාව විචාරක ඇගයීමට පාත්‍රවූහ.රුහුණේ සිංහයා“ගරු කතානායක තුමනි, බෙලිඅත්ත ආසනයේ ගොවි ජනතාවගෙන් විශාල කොටසක් හේන් ගොවිතැනින් ජීවත් වන අයයි. ඔවුන් කටුසර බෝග වගා කර ගෙන දුක සේ ජීවත් වෙනවා. රුහුණ විශේෂයෙන් කුරහන් ගැන ප්‍රසිද්ධියක් උසුලනවා. රුහුණේ සිංහයා නමින් විරුදාවලිය ලබා සිටි දිවංගත ඩී.එම්. රාජපක්ෂ මහතා එවකට හම්බන්තොට ගරු රාජ්‍ය මන්ත්‍රීතුමා තම සාටකය සඳහා තෝරාගත්තේ කුරහන් පාට බව මෙහිදී මතක් කරනවා. මා බොහෝ සන්තෝෂ වෙනවා රාජාසන කතාවේ ඉඩම් නැති ගොවීන්ට ඉඩම් ලබා දීමේ ක්‍රමයක් පිළිබඳ ව සකස් කිරීම ගැන...”“කුඹුරු ගොවිතැන සඳහා පුරාතනයේ සිට පැවැත එන කුඩා ග්‍රාමීය වැව්වලින් ජලය ලබා ගෙන ගොවිතැන් කරන මේ ගොවි මහතුන්ට ඒ පැරැණි වැව් හා ඇළවේලි ක්‍රමවත් සේ සකස් කොට නවීන විද්‍යාත්මක වගා ක්‍රම පිළිබඳ අවබෝධයක් ලබා දී උදව් කළ හැකි නම් එය මේ ජනතා රජය බිහි කිරීමට ඔවුන් දැරූ ආයාසයට කළගුණ සැලකීමක් බව මම ඔබ තුමාට සිහිපත් කළ යුතු යි.”මෙලෙස මහින්ද රාජපක්ෂ මහතා එදා කළ කතාව ඉතා සුවිශේෂි විය.එලෙසින් ඇරැඹුණු මහින්ද රාජපක්ෂ මහතා ගේ දේශපාලන ගමන් මඟ මල් යහනාවක් වූයේ නැත. අනේක විධ රළු , බොරළු, ගල්තලා, වැලිතලා මතින් ගලා බසිනා ජලපහරක් මෙන් විය. විටෙක ඔහු සිරගත කළේ ය. ඒ මුල්කිරිගල අතුරු මැතිවරණය සම්බන්ධ සිදුවීමකිනි. බන්ධනාගාර ගතව සිටි කාලයේ මහින්ද ගේ මව මහින්ද බැලීමට ගියාය. මේ අතරතුර ම මව රෝගාතුර වූවාය. මෙලෙස ගිලන් ව සිටින අතර ම ඇය මහින්දව බැලීමට අවසර ඉල්ලා සිටියා ය. එහෙත් ඇය ගේ අවසාන කැමැත්ත වූ තම පුතු බැලීමට යෑමටවත් එජාප ආණ්ඩුවෙන් ඉඩක් ලැබුණේ නැත. අවසානයේ මහින්ද ට අම්මා බැලීමට යෑමට අවස්ථාව උදාවිය. එහෙත් ඔහු සිය ආදරණීය මෑණියන් අසළට යන විට ඇය සදහට ම දෙනෙත් පියාගෙන සිටියා ය.සිර ගෙදරසිර ගෙදර සිටි මහින්ද ට අම්මාගේ දේහය අසලවත් සිතූ® පරිදි ගත කිරීමට නොහැකි විය. කෙසේ හෝ අවසානයේ නීතීඥවරුන්ගේ මහත් පරිශ්‍රමය මත මහින්ද රාජපක්ෂ මහතාට සිය මෑණියන් ගේ අවසාන කටයුතු සඳහා සහභාගි වීමට අවස්ථාව හිමිවිය.මෙලෙස මහින්ද රාජපක්ෂ මහතාට සිය දේශපාලනය තුළ බොහෝ දේ කැප කරන්නට සිදුවිය. ඒ කැප කිරීම් මත සිටිමින් ඔහු දිනෙන් දින ඉදිරියට ම ගියේ ය.1987 / 88 මෙරට තරණ පරපුරට පැමිණියේ නරකම දශාවකි. ජනතා විමුක්ති පෙරමුණ ඇතිකළ තරුණ කැරැල්ල හේතු කර ගෙන ප්‍රේමදාස රජය මඟින් දැවැන්ත තරුණ සංහාරයක් ආරම්භ කර තිබිණි. හංදියක්, හංදියක් ගානේ දැවෙන, පිළිස්සෙන මළ සිරුරුය.මේ මරණ සම්බන්ධයෙන් කතා කරන්නට කිසිවෙක් ඉදිරිපත් වුණේ නැහැ. කොටින්ම මානව හිමිකම් ගැන කිසිවකු කතා කළේ නැත. සමහර නායකයන් රට හැර ගියේ ය. මේ කාලයේ දිනක මහින්ද රාජපක්ෂ මහතාගේ නිවසට දුරකතන ඇමැතුමක් ලැබිණි.“කොළඹ උසාවියේ නීතිඥයෙක් උස්සලා ගෙනැවිත් තංගල්ල පොලිසියේ තියාගෙන ඉන්නවා” ඉන් කියැවුණි. පණිවුඩය ලද සැනින් මහින්ද රාජපක්ෂ මහතා ක්‍රියාත්මක විය. නීතිඥයා කව්දැයි සොයා බැලුවේය. ඒ විජේදාස ලියනාරච්චි ය. වහාම ලියනාරච්චි ව බේරා ගැනීමට අවශ්‍ය පියවර ගැනීමට මහින්ද උත්සාහ කළේය. එහෙත් මේ අතරතුර කාලයේ විජේදාස ලියනාරච්චි මහතා ඝාතනය විය.මෙය මහින්දට දැඩි ලෙස දැනෙන මරණයක් විය. දිනෙන් දින තම නිවසට අතුරුදහන් වුවන් පිළිබඳ තොරතුරු ලැබෙන අතරම තම සහෝදර නීතිඥයකු මරා දමා තිබීම ඔහුට මහත් වේදනාවක් විය. මේ අනුව මානව අයිතිවාසිකම් දිනා ගැනීම සඳහා සටනක් ආරම්භ කිරීමට ඔහ එදා කල්පනා කළේය. ඒ අනුව මානව හිමිකම් කවුන්සිලයට යන මහින්ද රටේ තරුණ පරපුරට උද්ගත වී පැවැති අවාසනාවන්ත තත්ත්වය පිළිබඳ රට වැසියා දැනුවත් කළේය.ඒ තවත් අවස්ථාවක පාර්ලිමේන්තුවට මරා දැමුණු තරුණයන් පිරිසකගේ ඇට කටු ගෙන ගිය මහින්ද පාර්ලිමේන්තුව තුළ ද එකල ආණ්ඩුව ගෙන ගිය කුරිරු මර්ධනයට එරෙහිව හඬ නැගුවේය. එය තවත් තරුණයන් දහස දහස් ගණනකගේ දිවි සුරැකීමට ආධාරයක් විය. එලෙස එදා මානව හිමිකම් වෙනුවෙන් පෙනී සිටි මහින්ද රාජපක්ෂ මහතාට අද සමහරු මානව හිමිකම් පිළිබඳ චෝදනා කරති. එහෙත් සැබෑ මහින්ද රාජපක්ෂ යනු මානව හිමිකම්වලට ගරු කරන සුරකින නායකයකු බව රටත් ලෝකයාටත් රහසක් නොවේ.1990 දශකය ඇරඹෙන විට ශ්‍රී ලංකා නිදහස් පක්ෂය ක්‍රියාකාරී මට්ටමක තිබුණේ නැත. එහි සිටි සමහර නායකයන් පණ නල බේරාගැනීම සඳහා විදේශ ගතවී සිටියහ. එකල රජය ගෙන ගිය පුද්ගලීකරණය ප්‍රතිපත්තිය නිසා රටට විශාල හානියක් සිදුවන බව පෙනෙන්නට තිබුණි. මේ සඳහා කළ යුත්තේ කුමක්ද යන්නට නිශ්චිත පිළිතුරක් සෙවීමට එදා මහින්ද රාජපක්ෂ කටයුතු කළේ ය. ඒ අනුව ඔහු එදා පක්ෂයත්, රටත් වෙනුවෙන් “පාද යාත්‍රා” නම් පා ගමන මෙහෙය වීය. ඒ මහනුවර සිට කතරගමට ය. මේ පාද යාත්‍රාව ට ලක්ෂ සංඛ්‍යාත ජන පිරිසක් එක් වූහ.එකල ප්‍රේමදාස රජයට එරෙහිව කටක් ඇරීමට බයේ සිටි ජනතාව එකට ගොනු කිරීමට මහින්ද රාජපක්ෂ ක්‍රියා කළේ එසේ ය.අපට නිදහස ලැබුණේ 1948 පෙබරවාරි 4 වැනිදා බව අප කාගේත් පොදු පිළිගැනීමකි. එහෙත් එතැන් පටන් අපට මේ සැබෑ නිදහස අත්විදින්නට වරම් ලැබුණාද යන්න සැක සහිතය. බටහිර ජාතීන් අපට නිදහස ලබාදුන්නේ ශ්‍රී ලංකාව නව යටත් විජිතයක් කිරීමට අවශ්‍ය පසුබිම සකසමිනි. එහි උපරිම අවස්ථාව 1970 දශකයේ අග භාගයේ මෙරටට අත්විදින්නට ලැබිණි. එහි පළමු කාරණය විවෘත ආර්ථිකය රටට හඳුන්වා දීමය.දෙවැන්න සමාජ අසහනය ඔස්සේ දිගින් දිගටම ඉහළ යමින් තිබූ තරුණ පරපුර ආයුධ අතට ගැනීම ය. සිංහල තරුණයන් ආයුධ අතට ගැනීම වළකාලීමට රජයට හැකිවුවත් දෙමළ තරුණයන් ගේ නැඟී සිටීම වළකාලීමට රජයට හැකි වූයේ නැත. මේ හේතුවෙන් එහි සන්නද්ධ ක්‍රියාකාරකම් දිනෙන් දින උග්‍ර වන්නට විය. ඒ හේතුවෙන් මෙරට ආර්ථික, සංස්කෘතික, සමාජීය අංශයෙන් මහත් ව්‍යසනයකට ඇද වැටුණි. අසූව දශකයේ සිටම මෙරට බලයේ සිටි නායකත්වය එල්.ටී.ටී.ඊ ය ප්‍රමුඛ දෙමළ සන්නද්ධ කණ්ඩායම් මර්දනයට අවශ්‍ය පියවර රැසක් ගනු ලැබීය. එහෙත් ඒ එකදු අවස්ථාවක් සාර්ථකවූයේ නැත.එල්.ටී.ටී.ඊ ය විනාශ කිරීමජේ. ආර්. ජයවර්ධන ජනාධිපති වරයාගේ තිබූ අමෙරිකානු හිතවත් භාවය නිසාම අපට ඉන්දියානු සහාය නැතිවිය. එහෙයින් යුද්ධය ජය ගැනීමට එවර තිබූ අවස්ථාව මඟ හැරිණි. ප්‍රේමදාස ජනාධිපතිවරයා බලයට පැමිණියේ සමාජයේ පහත් ස්ථරයකිනි. ඒ නිසා ඔහුට තම ආණ්ඩුව තුළ ම පංති ගැටුමකට මුහුණ දෙන්නට සිදුවිය. එල්.ටී.ටී.ඊ ය විනාශ කිරීම සඳහා ඔහු තමන්ට ම ආවේණික ක්‍රමයක් අනුගමනය කළ ද, ඒ මඟ ගෙන යන්නට නොහැකි වූයේ ඔහුට එරෙහි නැගුණු මේ පංති බලපෑම ය.චන්ද්‍රිකා බණ්ඩාරනායක කුමාරතුංග මැතිණියට ද අවශ්‍ය විදෙස් සහාය ලැබිණි. ඇයට වුවමනා වී තිබුණේ ඒ විදේශීය බලවේගයන්ට හිතවත්ව සාමය දිනා ගැනීමට ය. මේ සියල්ල අසාර්ථක උපක්‍රම බව එවක ප්‍රායෝගික දේශපාලනයක නියැලී සිටි මහින්ද රාජපක්ෂ මහතා අවබෝධ කර ගත්තේ ය. ඔහු ජනාධිපති ධුරයට පත්වූ පටන් මෙරට යුද්ධය හසුරවන්නේ සෙසු නායකයන් අත් විඳි එම අත්දැකීම් මුල්කරගෙන ය. පැහැදිලිව ම බැලූ කල මහින්ද රාජපක්ෂ ජනාධිපතිවරයාව යටකී ජනාධිපතිවරුන් සියලු දෙනාට ම එල්ලවූ අභියෝග ගණනාව ම එල්ල විය.එහෙත් ඔහු පුළුල් වූ රාජ්‍ය තාන්ත්‍රික ක්‍රියාදාමයක් ඔස්සේ අප අසල්වැසි ඉන්දියාව, මෙන් ම බටහිර රාජ්‍යයන් ගේ ද බලපෑම් වළක්වා ගත්තේය. ආරක්ෂක හමුදාවන්ට අවශ්‍ය නිදහස් ශක්තිය ලබාදීමට කටයුතු කළේය. ඒ සඳහා අවැසි වූ නිසි නායකත්වයන් ලබා දුන්නේ ය. සටන පෙරට ම ගෙන ගියේ ය. සටන අවසානය ළඟා වන විට මහින්ද රාජපක්ෂ ජනාධිපතිවරයාට එල්ල කළ හැකි උපරිම බලපෑම් එල්ල කිරීමට සමහර දේශීය මෙන්ම විදේශීය බලවේග කටයුතු කළේය. මානව හිමිකම් චෝදනා එල්ල කළේය. එහෙත් ඒ කිසිම අභියෝගයකට නොසැලී ඔහු මෙරට දශක තුනක් අත්විඳි ත්‍රස්තවාදය සහමුලින් ම වනසා දැමුවේය.දේශපාලන ප්‍රතිපත්තියඅද මහින්ද රාජපක්ෂ යනු ත්‍රස්තවාදය ලෝකයෙන් මුලිනුපුටා දමන්නේ කෙසේ ද යන්න ලොවට කියා දෙන පාලකයකු වී ඇත්තේ ඔහු දැක්වූ මේ සුවිශේෂී පරිපාලන දක්ෂතාව නිසාය. මහින්ද රාජපක්ෂ යනු එසේ මෙසේ අයෙකු නොවේ. ඔහු තවත් එක් දේශපාලනඥයෙක් ද නොවේ. ඔහු අතීතය තුළින් රටේ අනාගතයට බොහෝ දේ එක් කළ නායකයෙකි. එය අප අද දවසේ අත් විඳිමින් සිටිමු. සිය දේශපාලනයේ අනේකවිධ ගැටුම් මැනවින් කළමනාකරණය කරගත් ඔහු ශ්‍රී ලංකාවේ ඉහළ ම දේශපාලන අරමුණ වෙත ළඟා විය.අප රටට ම ගැළපෙන දේශපාලන ප්‍රතිපත්තියක් ඔහු හඳුන්වා දෙමින් සිටියි. ඒ අනුව යමින් ඔහු සාර්ථකව යුද්ධය ජයගත්තේ ය. අන්තර්ජාතික අභියෝග ජය ගත්තේ ය. අපේ දේශපාලන ක්‍රමය ජයගත්තේ ය. සැබෑ ශ්‍රී ලාංකික ජන උරුමයන් සුරකින නායකත්වය බවට අද ඔහු පත්ව ඇත. එය ශ්‍රී ලංකාව පමණක් නොව ලෝකය ම පිළිගන්නා වූ කාරණයකි. එහෙයින් ඔහුට අද දකුණු ආසියාතික, ආසියානු හා පොදුරාජ්‍ය මණ්ඩලීය නායකයන් අතර සම්භාවනීය ස්ථානයක් හිමිව තිබේ. එය සමස්ත රට වැසියාට ම ආඩම්බර විය හැකි කරුණකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=f1005282</link>
    <topic>අභීත නායකයාගේ දේශපාලන දිවියෙන්...</topic>
    <author/>
    <content>මෙම ලිපිය පළ වන්නේ වයස අවුරුදු 24දී මේ රටේ ළාබාලම මන්ත්‍රීවරයා ලෙස 1970 .05. 27 වැනි දින පාර්ලිමේන්තුවට පිවිසි මහින්ද රාජපක්ෂ මහතාගේ දේශපාලන දිවියට හතළිස් වසක් සපිරීම නිමිත්තෙනි. (උපුටා ගැනීම ‘කුරහන් සාටකයේ කතාව‘ කෘතියෙනි.විද්‍යෝදය විශ්වවිද්‍යාලයේ රස්සාව කරන මහින්ද සති අන්තයේ ගමට ගියේ මහාචාර්ය ඈපාසිංහගේ කාරයේය. එක්දහස් නවසිය හැට හතේ නොවැම්බර් පස්වෙනිදා මහින්ද මහාචාර්ය ඈපාසිංහගේ කාරය එනතුරු නුගේගොඩ ජම්බුගස්මුල්ල හන්දියේ බලා සිටියේය.“සර්, අපේ තාත්තට අමාරුයි. මම ඉක්මනට තාත්තා ළඟට යන්න ඕනෑ.”මහින්ද හැකි ඉක්මණින් ගමට ගියේය. ඒ වනවිට තාත්තා රෝහලේය. ඒ වනවිට ඩී. ඒ. පරාජිත මන්ත්‍රීවරයෙකි. එහෙත් නොවැම්බර් හත්වෙනිදා සවස් වනවිට ගිරුවාපත්තුවේ පීඩාවට පත්වූ පෑගුණ දුප්පතුන්ගේ ගෙවල තමන්ට හැකි පමණින් සුදු රෙදි කැබැල්ලක් ඔසවා තිබිණ. ඒ තාත්තාගේ සමුගැනීම නිසාය.සිරිමාවෝ මැතිනිය මහින්දගේ තාත්තාගේ තුන් මාසයේ දානය දවසේ මැදමුලන නිවසට පැමිණියාය.මැතිනිය එදා මැදමුලන නිවසට ඇවිත් සිටියේ ඉතා වැදගත් තීන්දුවක් ගැනීමේ බලාපොරොත්තුවක්ද ඇතිවය.ඩී. ඒ. රාජපක්ෂ මියගියේ දූ දරුවන් නව දෙනෙක් මැදමුලන නිවසේ තනිකරමිනි. ඩී. ඒ. මියයන විට රැකියාවක් කළේ පවුලේ වැඩිමල් දරුවා වූ චමල් ජයන්ත රාජපක්ෂ හා මහින්ද රාජපක්ෂ පමණි. චමල් ඒ වන විට පොලිස් නිලධාරියකුව සිටියේ ය. මහින්ද රාජපක්ෂ විද්‍යොදය විශ්වවිද්‍යාල පුස්තකාලයේ පුස්තකාල සහකාර රස්සාව කළේය. සෙස්සන් වූ ජයන්ති, චන්ද්‍රා, ගෝඨාභය, බැසිල්, ඩඩ්ලි, ප්‍රීති, ගාන්ධිනී පාසල් යන වයසේ දරුවෝ වූහ.එහෙත් ගිරුවාපත්තුවේ ජනතාව මහත් සේ ආදරය කළ මේ රාජපක්ෂ පවුලෙන්ම කෙනෙක් බෙලිඅත්තට තරග කිරීමට තෝරාගත යුතු බව මැතිනිය තීරණය කර සිටියාය. “මිසිස් ඩී. ඒ. මහත්තයගෙ බෙලිඅත්ත ආසනේට මේ පවුලෙන්ම කෙනෙක්ව දාමු.”සිරිමාවෝ බණ්ඩාරනායක මැතිනිය ඩී.ඒ. රාජපක්ෂ මැතිනියට යෝජනා කළාය. ඇයගේ ඇස මුලින්ම යොමු වූයේ පවුලේ වැඩිමලා වූ චමල් රාජපක්ෂ කෙරෙහිය.“චමල් දැන් පොලිසියෙ රස්සාවක් කරනවනෙ, එයා ඔහේ හිටපුවාවෙ.”ඩී.ඒ..මැතිනිය කීවාය.“එහෙනම් මහින්දව බෙලිඅත්තට දාන්නම ඕනෑ.”එය සිරිමාවෝ බණ්ඩාරනායක මැතිනියගේ තීරණය විය.සඳුදාට විද්‍යොදයේ රස්සාවට යන මහින්ද සෑම සිකුරාදාම මහාචාර්ය ඈපාසිංහගේ රියේ නැගී ගමට එන්නේය. එතැනින් බෙලිඅත්තේ කේ.ඩී. හින්නි මහත්තයගේ පෙට්රල් ෂෙඩ් එකට ගොස් එතැන මධ්‍යස්ථානය කරගෙන මුළු බෙලිඅත්ත පුරාම සංචාරය කරන්නේය. බෙලිඅත්තේ ගම් නියම්ගම්වල ඇවිදිමින්, පක්ෂ ශාඛා හදමින්, ආසනය සංවිධානය කරන්නට පටන් ගත්තේය.එක්දහස් නවසිය හැත්තෑවේ මහ මැතිවරණය සදහා පාර්ලිමේන්තුව විසුරුවා හැරිණ. තාත්තාගේ මරණයෙන් පසු බෙලිඅත්ත ආසනය සංවිධානය කරමින් සිටි මහින්දට බෙලිඅත්ත ඉබේම ලැබුණේ නැත. ශ්‍රී ලංකා නිදහස් පක්ෂයේ ප්‍රබලයකු වූ ටෙනිසන් එදිරිසූරිය මහින්දට බෙලිඅත්ත දෙනවාට විරෝධය පෑවේය. ඔහු බෙලිඅත්ත ආසනය තමන්ට ලබාදෙන ලෙස සිරිමාවෝ මැතිණියගෙන් ඉල්ලා සිටින්නට විය.තීරණයක් ගැනීමේ වගකීම පැවරුණේ සිරිමාවෝ බණ්ඩාරනායක මැතිනියට ය.මැතිණිය තීරණයක් ගැනීමට පෙරාතුව ටී.බී. ඉලංගරත්න මන්ත්‍රීවරයා බෙලිඅත්තට යැව්වාය. බෙලිඅත්තට ගිය ඉලංගරත්න බෙලිඅත්තේ පක්ෂ ශාඛා සමිති සම්මේලනයක් කැඳවූයේය. ඔහු බෙලිඅත්තේ ජනතාව හමුවේ ඓතිහාසික තීන්දුවක් ගත යුතු ප්‍රශ්නයක් තැබුවේය.“බෙලිඅත්තට ඕනෑ කාවද? “බෙලිඅත්ත ආසනයට ඩී.ඒ රාජපක්ෂ මන්ත්‍රීවරයාගේ පුත්‍රයා වූ මහින්ද රාජපක්ෂ උවමනා බව සම්මේලනය ඒකමතිකව තීන්දු කළේය. ප්‍රශ්නය මහ තැනට යැවිණ.“ටෙනිසන් එදිරිසූරියව තිස්සමහාරාමයට තරග කරන්න යවන් ඕනෑ.”සිරිමාවෝ මැතිනිය තම තීන්දුව ප්‍රකාශ කළාය. මහින්දට බෙලිඅත්තට නාමයෝජනා ලැබිණ.රාජපක්ෂලාට රුහුණේ දේශපාලනයට තිබුණේ් පාරම්පරික උරුමයකි. මහින්දගේ ලොකු තාත්තා ඩී.එම්. රාජපක්ෂ මන්ත්‍රීතුමා රාජ්‍ය මන්ත්‍රණ සභාවට ගියේ හම්බන්තොට නියෝජනය කරන නියෝජිතයා වශයෙනි. සුද්දන්ගෙන්ද, ප්‍රභූ®න්ගෙන්ද තැලුණ රුහුණේ් පීඩිත ජනතාවගේ සිංහයා වූයේ ඔහුය.රාජ්‍ය මන්ත්‍රණ සභාව නියෝජනය කළ මහින්දගේ ලොකු තාත්තා වූ ඩී.එම්. රාජපක්ෂ වරෙක වාමාංශිකයන් සංවිධානය කළ ඓතිහාසික වේදිකාවකට ගොඩ වූයේය. ඒ බ්‍රෙස්ගල්ඩ් රටෙන් නෙරපීමට එරෙහිව සමසමාජ පක්ෂය සංවිධානය කළ ඓතිහාසික රැස්වීමය.වමේ පක්ෂ සංවිධානය කළ රැස්වීමට ආ ඩී.එම්. රාජපක්ෂ සුද්දා මේ රටෙන් පන්නා දැමීමට ලේත්, මසුත් පූජා කළ යුතු බව කීවේය.තවත් වතාවක වාමාංශිකයක් විසින් රාජ්‍ය මන්ත්‍රණ සභාවට ඉදිරිපත් කළ යුතු පෙත්සමක් මහින්දගේ ලොකු තාත්තා වූ ඩී. එම්.රාජ්‍ය මන්ත්‍රණ සභාවට ඉදිරිපත් කළේය. එය නැකැති කුලයට අයත් මිනිසුන් එක්දහස් එකසිය විසිපස් දෙනකු අස්සන් කළ පෙත්සමකි. එය නැකැති කුලයට අයත් අයට උඩුකය වැසෙන්නට ඇඳුමක් ඇඳීමටත්, කුඩයක් උසුලාගෙන යාමටත් අවසර ඉල්ලා ඉදිරිපත් කළ පෙත්සමකි.එක්දහස් නවසිය තිස්හතේ නොවැම්බර් තිස්වෙනිදා රාජ්‍ය මන්ත්‍රණ සභාවට ඉදිරිපත් කළ හැන්සාඩ් වාර්තා පොතේ 3799 පිටුවේ සඳහන් මේ පෙත්සමෙන් මහින්දගේ ලොකු තාත්තා තම රටේ පීඩිත ජනතාවට වහාම මිනිස් අයිතීන් ලබාදිය යුතු බවට ඉල්ලා තිබුණි. ගිරුවාපත්තුවේ පීඩිතයන් වෙනුවෙන් එදා පෙනී සිටියේ රාජපක්ෂ පරම්පරාවය.එක්දහස් නවසිය හතළිස් පහේ ඩී.එම්. රාජපක්ෂ මියගිය පසු රාජ්‍ය මන්ත්‍රණ සභා අසුන හිස් විය.ගිරුවාපත්තුවේ මිනිසුන්ගේ ඇස යොමු වූයේ මහින්දගේ තාත්තා වූ ඩී. ඒ. රාජපක්ෂ වෙතය. එහෙත් රාජ්‍ය මන්ත්‍රණ සභාවට යාමට ඔහු “මට බැහැ” යි කීවේය. නාම යෝජනා අස්සන් කර අවසාන කරන දිනයේ ගිරුවාපත්තුවේ මහ පිරිසක් නාමයෝජනා පත්‍රයද රැගෙන ඩී.ඒ. රාජපක්ෂ සොයා කුඹුරට ගියෝය. “මට මංතිරිකම්වලින් වැඩක් නෑ.” කුඹුරේ සිටම ඩී.ඒ. කීවේය. අන්තිමේදී ගිරුවාපත්තුවෙන් ආ මහ සෙනඟ කළ පෙරැත්තය නිසාම මහින්දගේ තාත්තා කුඹුරේ සිටම නාමයෝජනා පත්‍රය අස්සන් කළේය. ඩී.ඒ. රාජපක්ෂ රාජ්‍ය මන්ත්‍රණ සභාවට පත්වූයේ නිතරගයෙනි.එක්දහස් නවසිය පනස් එකේදී එස්.ඩබ්ලිව්. ආර්.ඩී. බණ්ඩාරනායක එක්සත් ජාතික පක්ෂය අතහැර පාර්ලිමේන්තුවේ විරුද්ධ පැත්තේ වාඩිවීමට ගියේය. එසේ යන විට තමා ලත් අත්දැකීම් බණ්ඩාරනායක පසුකෙලක මෙසේ විස්තර කළේය.“මා එදා එක්සත් ජාතික පක්ෂ රජයෙන් ඉවත් වී යන විට මා පසුපස සෙවණැල්ලක් මෙන් එන්නේ කවුදැයි හැරී බැලුවෙමි. රජයෙන් ඉවත් වී එමියි කලින් පොරොන්දු දුන් අයකු නොව වෙනත් කෙනෙකු මා පසුපස එනු පෙනිණි. මේ බෙලිඅත්තේ ඩී.ඒ. රාජපක්ෂය.”බණ්ඩාරනායක සමග එක්සත් ජාතික පක්ෂය අතහැර ආ ඩී. ඒ. රාජපක්ෂ ශ්‍රී ලංකා නිදහස් පක්ෂය ගොඩ නැගීමට මහත් වෙහෙසක් දැරුවේය. තම කුඹුරේ වැඩ කරමින් සිටියදී නාම යෝනා පත්‍රයට බලෙන්ම වාගේ අස්සන් ගෙන පොදු ජනතාව පාර්ලිමේන්තුවට එවූ ඩී.ඒ. රාජපක්ෂ 1967 නොවැම්බර් හත්වෙනිදා බෙලිඅත්ත ජනතාවගෙන් සමුගත්තේය.මහින්ද විද්‍යෝදය විශ්ව විද්‍යාලයේ රුපියල් දෙසීය එකේ වැටුපටරස්සාව කරන සමයේ ඩී.ඒ. දේශපාලනය නිසා බොහෝ දේ නැතිකරගෙන තිබුණි.එක්දහස් නමසිය හැටපහේ ඡන්දයට වූ ණය ගෙවන්නට ඩී.ඒ. තම කාරය විකිණුවේය. වරෙක රාජපක්ෂ පරපුරේ පාරම්පරික නිවහන වූ මැදමුලන නිවස දේශපාලනය වෙනුවෙන් ඩී.ඒ. උකස් කළේය. මැදමුලන නිවස සින්න විණ. පිස්කල් තැන ඇවිත් රාජපක්ෂ පවුල නිවසින් එළියට ඇද දැමිණ. නිවසින් එළියට පැමිණි රාජපක්ෂ පවුලට නැවත උකස ගෙවා නිදහස් කර දුන්නේ ඩී.ඒ. ගේ හිතවත් පාර්ලිමේන්තු මන්ත්‍රීවරු පිරිසකි. තාත්තාද දේශපාලනය නිසා බොහෝ දේ නැති කරගෙන තිබුණෙන් මහින්දට ඡන්දේ කරන්නට සල්ලි තිබුණේ නැත. මහින්ද ඡන්දෙට වියදම් කිරීම සඳහා විද්‍යෝදය විශ්ව විද්‍යාලයෙන් ආපදා ණයක් ගත්තේය.අවුරුද්දක වැටුප ආපදා ණය වශයෙන් ගත් මහින්ද බෙලිඅත්තේ ඡන්දෙට බැස්සේය.මහින්දට ලොකුම සහයෝගයක් ලැබුණේ් විද්‍යෝදය විශ්වවිද්‍යාලයෙනි.විද්‍යෝදය විශ්ව විද්‍යාලයේ ශිෂ්‍ය නායකයකු මේ දිනවල දකුණේ ශ්‍රීලනිපය ජයග්‍රහණය කරවීමට වැඩ කරමින් සිටියේය. දක්ෂ කථිකයකු වූ මේ ශිෂ්‍ය නායකයා ටෙනිසන් එදිරිසූරියද ජයග්‍රහණය කරවීමට වේදිකාවට නැගීමේ අපේක්ෂාවෙන් වරෙක තිස්සමහාරාමයට ගොස් සිටියේය. එහෙත් ඔහුගේ වේදිකාවේ මේ ශිෂ්‍ය නායකයාට ඉඩක් ලැබුණේ නැත. කලකිරුණ ශිෂ්‍ය නායකයා ආපසු කොළඹ බලා යමින් සිටින බව මහින්දට ආරංචි විය. අතරමග බලා සිටි මහින්ද ශිෂ්‍ය නායකයාව බසයෙන් බස්සවා ගත්තේය. ඔහු එවකට විද්‍යෝදය ශිෂ්‍ය සංගම් නායක මහින්ද විජේසේකරය.විද්‍යෝදය විශ්වවිද්‍යාලයේදී දැන හඳුනා ගත් මේ ශිෂ්‍ය නායකයාට මහින්ද තම වේදිකාවේ ඉඩ සැලසුවේය.වරක් එක් රැස්වීමකට මහින්ද රාජපක්ෂ ඒමට පැය තුනක් ප්‍රමාද විය. මහින්ද රාජපක්ෂ එනතුරු ඒ තුන් පැයම මහින්ද විජේසේකර දීර්ඝ කතාවක් පවත්වමින් පිරිස රඳවාගෙන හිඳීමට එදා සමත්ව සිටියේය.මහින්ද රාජපක්ෂ බෙලිඅත්ත ආසනය සංවිධානය කරන ආකාරය පිළිබඳ නොයෙක් කතාබහ විද්‍යෝදය විශ්වවිද්‍යාලයේ ආචාර්ය කොටගම වාචිස්සර හිමිගේ් කණටද වැටිණ. මැතිවරණය ආසන්න වෙද්දී කොටගම වාචිස්සර හාමුදුරුවෝ බෙලිඅත්තට වැඩම කළෝය. බෙලිඅත්තේ විහාරස්ථාන ගණනාවකත්, ගැමියන් අතරත් උන්වහන්සේ දින ගණනාවක් සැරිසැරූහ. මහත් සතුටින් මැදමුලන නිවසට වැඩි වාචිස්සර හාමුදුරුවෝ මහින්ද අමතා අනාවැකියක් කීවේය.“බොහොම හොඳයි තත්ත්වෙ. මහින්දට බොහොම දුර ගමනක් යන්න පුළුවන්. හැබැයි කවදාවත් සල්ලාලයෙක්වත්, බේබද්දෙක්වත් වෙන්න එපා.”මහින්ද රාජපක්ෂගේ ප්‍රතිවාදියා ලෙස එක්සත් ජාතික පක්ෂයෙන් බෙලිඅත්තට තරග කළේ රංජිත් අතපත්තුය. මැතිවරණය ළං වෙද්දී මහින්ද හේන්වල සිටි ගොවියන් සොයා සොයා හේන් හරහා ඇවිද යන්නට වූයේ ය. දිනක් මැදියම් රැයේ මහින්ද හේනක ගොවීන් පිරිසක් සමග කතාබහේ යෙදී සිටියේය. පුතා සොයා ;හ්නෙන් හේනට ඇවිදි ඩී.ඒ. රාජපක්ෂ මාතාව මැදියම් රැයේ තම පුතා සොයා ගත්තාය.“කතරගම දේවාලෙන් පණිවුඩයක් ආවා. උඹ තවමත් කතරගම දේවාලෙට ඇවිත් බාරයක් වුණේ නෑ කියලා.”අම්මා පුතා කැටුව එවේලේම කතරගම පිටත් වූවාය. පසුදා උදේ ඇය මහින්දත් කැටුව කතරගම දෙවියන් අභිමුවේය.අනිත් හැමෝම ඇවිත් දැන් බාර වෙලා ඉවරයි. මහින්ද මහත්තයා තමයි මේ දේවාලෙට අන්තිමට ආවෙ.”කතරගම දේවාලයේ ප්‍රධාන කපු මහතා කීවේ මෝක්කාඩු ස්වරයෙනි.එහෙත් අන්තිමට කතරගම දෙවියන් හමුවට ආ ලංකාවේ ළාබාලම අපේක්ෂකයා වූ මහින්ද, රංජිත් අතපත්තු පරදවා බෙලිඅත්ත ජය ගත්තේය.මැතිවරණ ප්‍රතිඵල ප්‍රකාශයට පත්වූයේ මැයි 27 රාත්‍රියේ ය.. එදා පාන්දර යාමය වන විට එක්සත් ජාතික පක්ෂයේ බලකණු බොහොමයක් ඇද වැටී තිබිණ. බෙලිඅත්තෙන් මහින්දට ඡන්ද 23.103ක් ලැබී තිබුණ අතර රංජිත් අතපත්තුට ලැබී තිබුණේ ඡන්ද 16,477 කි.ඡන්දයෙන් ශ්‍රී ලංකා නිදහස් පක්ෂය වැඩි ආසන ගණනක් දිනා ගත්තද එක්සත් ජාතික පක්ෂය සිරිමාවෝ බණ්ඩාරනායක මැතිනියට ආණ්ඩු බලය ලබා නොදෙතැයි සැකයක් වේලාසන සිටම මතුවී තිබිණ.ඇමෙරිකානු අධිරාජ්‍යවාදීන් කුමන්ත්‍රණයක් මගින් සිරිමාවෝ බලයට ඒම වළක්වා එක්සත් ජාතික පක්ෂයම බලයේ රඳවා තබා ගනු ඇතැයි රෝහණ විජේවීර පවා එකල අනතුරු ඇඟවූයේය. බණ්ඩාරනායක මැතිණියටද මේ පිළිබඳවවේලාසන සිටම සැක මතු වී තිබිණ. එබැවින් මැතිවරණය දිනූ වහාම තම ගම් ප්‍රදේශවලින් පිටත් වී රොස්මිඩ් පෙදෙසට එන ලෙස ඇය තම අපේක්ෂකයන්ට දැන්වූවාය. ඡන්ද ප්‍රතිඵල නිකුත් වූ දාට පසුදාම ජෝර්ජ් රාජපක්ෂ තනිවම කොළඹ යාමට කැමැත්තක් දැක්වූයේ නැත. රංජිත් අතපත්තුට එරෙහිව ඡන්ද සටනේ යෙදුණ කේ. ඩී. හින්නි මහත්තයාවත්, ඔහුගේ කාරයත් කොළඹ ගෙනයාම මහින්දගේ අපේක්ෂාව විය.මහින්ද රාජපක්ෂ වෙනුවෙන් ඡන්ද සටනේ යෙදුණ බෙලිඅත්තේ කේ. ඩී. හින්නිමහත්තයා ගේ කාරයට විරුද්ධවාදීන් පහර දී පොඩි පට්ටම් කර තිබිණි. එම කාරය රොස්මිඩ් පෙදෙසට ගෙන ගොස් ප්‍රදර්ශනය කළ යුතු බව මහින්ද ගේ අදහස විය.කේ. ඩී. හින්නිමහත්තයා රොස්මිඩ් පෙදෙසට යාමට තම කඩා බිඳ දැමූ කාරයට නැංගේය. මාතර සිට කොළඹ දක්වා පාර දෙපස ජනතාවට යූඑන්පියේ මැරකම් ප්‍රදර්ශනය කිරීමට මෙන් හින්නි මහත්තයාගේ කාරය මහින්දලා පිටුපසින් කොළඹ ආවේය.එක්සත් ජාතික පක්ෂ ආණ්ඩුව සාමකාමීව බලය පැවරුවෙන් සිරිමාවෝ මැතිණිය රටේ අග්‍රාමාත්‍යවරිය වූවාය. රාජාසන කතාව පැවැත්වීමට කලින් ඇය කැඳවූ ආණ්ඩු පක්ෂ රැස්වීමේ දී වැදගත් තීරණයක් ගැනීමට නියමිතව තිබිණ. ඉන් එක් තීරණයක් වූයේ අග්‍රාණ්ඩුකාර විලියම් ගොපල්ලව විසින් කරනු ලබන රාජාසන කතාවට ස්තුති යෝජනාව ගෙන ඒමය. අනෙක එම යෝජනාව ස්ථිර කිරීමය.ආණ්ඩු පක්ෂ මන්ත්‍රී කණ්ඩායමේ ඒකමතික තීරණය වූයේ රාජාසන කතාවට තම ළාබාලම මන්ත්‍රී මහින්ද රාජපක්ෂ ස්තුති යෝජනාව ගෙන ආ යුතු බවය.මහින්ද ගෙනෙන එම යෝජනාව ස්ථිර කළ යුත්තේ ඊළඟට ඉන්නා ළබාලම මන්ත්‍රීවරයාය. මහින්ද ළඟට ඉන්නා ලාබාලම මන්ත්‍රීවරයා වූයේ රාජාසන කතාව කරන අග්‍රාණ්ඩුකාර විලියම් ගොපල්ලවගේ පුත් මොන්ටි ගොපල්ලවය. යෝජනාව ස්ථිර කිරීමට ඊළඟට ඉන්නා ලාබාලම මන්ත්‍රී කවුදැයි මන්ත්‍රී කණ්ඩායමෙන් ප්‍රශ්න කෙරිණ.මොන්ටි ගොපල්ලවට වඩා මාස ගණනක් වැඩිමල් එඩ්වින් වික්‍රමරත්න නම් තරුණ මන්ත්‍රීවරයා වහා නැගී සිටියේ ය.“මමයි ඊළඟට ඉන්න ළාබාලම මන්ත්‍රී”ඔහු අත ඔසවා කෑගැසුවේය. ස්වභාවයෙන්ම සන්සුන් ඇත්තෙකු වූ අග්‍රාණ්ඩුකාරවරයාගේ පුත් මොන්ටි ගොපල්ලව නිශ්ශබ්දව සිටියේය. මහින්ද රාජාසන කතාවට ස්තුති යෝජනාව ගෙන එමින් පාර්ලිමේන්තුවේදී කළ මුල්ම කතාව පසුකලෙක ඔහුගේ දර්ශනයේ මූලික පදනම බඳු විය. අග්‍රාණ්ඩුකාරවරයාගේ කතාවට ස්තුති යෝජනාව ගෙන එමින් පාර්ලිමේන්තුවේ මහින්ද කළ මුල්ම කතාවේ කොටසකි මේ. මහින්දගේ මුල්ම කතාවේදීත් අවධානය යොමු වූයේ මෙරට පීඩිත ජනතාව කෙරෙහිය.“ගරු කතානායකතුමනි, බෙලිඅත්ත ආසනයේ ගොවි ජනතාවගෙන් විශාල කොටසක් හේන් ගොවිතැනින් ජීවත් වන අයයි. ඔවුන් කටුසර බෝග වගා කරගෙන දුක සේ ජීවත් වෙනවා. රුහුණ විශේෂයෙන් කුරහන් ගැන ප්‍රසිද්ධියක් උසුලනවා. රුහුණේ සිංහයා නමින් විරුදාවලිය ලබා සිටි දිවංගත ඩී. එම්. රාජපක්ෂ මහතා එවකට හම්බන්තොට ගරු රාජ්‍ය මන්ත්‍රීතුමා තම සාටකය සඳහා තෝරා ගත්තේ කුරහන් පාට බව මෙහිදී මතක් කරනවා.මා බොහෝ සන්තෝෂ වෙනවා රාජාසන කතාවේ ඉඩම් නැති ගොවියන්ට ඉඩම් බෙදාදීමේ ක්‍රමයක් පිළිබඳව සඳහන් කර තිබීම ගැන. සුළු කර්මාන්ත, ගෘහ කර්මාන්ත සහ සුළු කාර්මික වැඩ පොළවල් ඇති කිරීම සහ දියුණු කිරීම ගැන රාජාසන කතාවේ සඳහන් වුණා.ගරු කතානායකතුමනි, මා නියෝජනය කරන ආසනයේ වැසියන් බොහෝ කොට ගොවිතැන් බතින් ජීවත් වන අය බව මා කියා සිටිය යුතුයි. කුඹුරු ගොවිතැන සඳහා පුරාතනයේ සිට පැවත එන කුඩා ග්‍රාමීය වැව්වලින් ජලය ලබාගෙන ගොවිතැන් කරන මේ ගොවි මහතුන්ට ඒ පැරණි වැව් හා ඇළ වේලී ක්‍රමවත් සේ සකස් කොට නවීන විද්‍යාත්මක වගා ක්‍රම පිළිබඳ අවබෝධයක් දී උදව් කළ හැකි නම් එය මේ ජනතා රජය බිහිකිරීමට ඔවුන් දැරූ ආයාසයට කළගුණ සැලකීමක් බව මම ඔබතුමාට සිහිපත් කළ යුතුයි.කතානායකතුමනි, අතිගරු ආණ්ඩුකාර උතුමාණන් වහන්සේ විසින් ඉදිරිපත් කරන ලද රාජාසන කතාවේ සුළු වාරිමාර්ග ප්‍රතිසංස්කරණය හා නඩත්තුව රජයට පවරා ගන්නට අදහස් කරන බව ප්‍රකාශ වී තිබුණා. මෙය බෙලිඅත්තේ පැරණි ගම්වල වැව් හා ඇළ වේලිවලින් ජලය ගෙන කුඹුරු වගා කරන ගොවි මහතුන්ට ඉමහත් ප්‍රීතිය ගෙන දෙන්නක් බව මා සඳහන් කළ යුතුයි.රාජාසන කතාවේ ඉදිරිපත් වූ මේ අදහස අනුව තංගලු වෙල්යායෙ කරදිය මුහුදට බස්සන ක්‍රමයක් ඇති කළොත් අක්කර 2,400 ක් පමණ වූ මේ වෙල්යාය යල මහ දෙකටම සරුවට වගා කරන්නට හැකි වෙනවා ඇති. රාජ්‍ය අංශයේ පුරප්පාඩු සියල්ල පිරවීමට සහ රක්ෂා පහසුකම් පුළුල් කරන අලුත් දෙපාර්තමේන්තුවක් ඇති කිරීමට රාජාසන කතාවෙන් ඉදිරිපත් වූ අදහස ගැන බෙලිඅත්ත තරුණ පරම්පරාව බොහෝ කොට සතුටු වන බව මා කිව යුතුයි. ඊටත් දකුණෙහි තවත් විශ්වවිද්‍යාලයක් පිහිටුවන්නට ඉදිරිපත් කර ඇති අදහස කෙරෙහි මුළු රුහුණම කෘතඥ වන බව කියන්න කැමැතියි.” එසේම තමන් පසුකලක පිහිටන ජාත්‍යන්තර දේශපාලන දහම පිළිබඳව ඔහුගේ් මුල්ම කතාවෙන් ඉඟි කෙරිණ.“ප්‍රජාතන්ත්‍රවාදී ජර්මන් ජනරජය, වියට්නාම ජනරජය, කොරියන් ජනරජය හා වියට්නාම් විප්ලවවාදී තාවකාලික ආණ්ඩු සමඟ තානාපති සබඳකම් ඇති කර ගැනීමටත්, ඊශ්‍රායලය සමඟ දැනට ඇති තානාපති සබඳකම් අත්හිටුවීමටත් රාජාසන කතාවේ කර ඇති සඳහනද, නොබැඳුණ මධ්‍යස්ථ විදේශ ප්‍රතිපත්තියක් අනුගමනය කරන බවට කර තිබුණ සඳහනද අනුව ජනතා රජය අධිරාජ්‍ය විරෝධී විමුක්ති සටන් ගරුකරන දූරදර්ශී මධ්‍යස්ථ විදේශ ප්‍රතිපත්තියක් අනුගමනය කරන බවට මහජනතාව තුළ ස්ථිර විශ්වාසයක් ඇති කරවන බව කිව යුතුයි.ජනතා රජය ඉදිරියේ ඇති ප්‍රතිගාමී, කුමන්ත්‍රණකාරී, අධිරාජ්‍යවාදී, ධනවාදී බලවේග අප විසින් සුළුවෙන් තැකිය යුතු නොවේ. එහෙත් ඒ සෑම බාධකයක්ම බිඳ දමමින් සමාජවාදය කරා යන ගමන සහතික කරවීම සඳහා මේ රටේ තරුණ පරපුර ජීවිත පරිත්‍යාගයෙන් ඉදිරිපත් වන්නට සූදානම් බව තරුණයකු වශයෙන් මා එඩිතරව මේ ගරු සභාවේදී ප්‍රකාශ කර සිටිනවා.”ඒ මහින්ද එදා සිට අද දක්වා ලෝක බැංකු බලවතුන්ගේද, ජාවාරම්කාරයින්ගේද අකුල් හෙලීම මැද ක්‍රියාවට නැංවීමට වෙර දැරූ දර්ශනයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=f1005283</link>
    <topic>අපේ ජීවත්වීමේ අයිතියනැවත ලබා දුන් ජනපතිට පින්</topic>
    <author>නැගෙනහිර හා වන්නි ප්‍රදේශවල කළ සංචාරයකින් පසු චන්ද්‍රිකා පෙරේරා ඡායා - ප්‍රබෝධි ලංකා සහ ගුවන් හමුදා මාධ්‍ය ඒකකය</author>
    <content>ජීවිතේ අවසන් කාලයේ දීවත් බියෙන් සැකෙන් තොරව මේ විදිහට ජීවතේ ගෙවන්න ලැබෙයි කියලා අපි හිතුවේ නෑ. ත්‍රස්තවාදය නැති කරලා සාමය උදාකළ හැමෝටම අපි ගෞරව කරනවා.මේ දැනෙන සතුට හැමදාමත් පවතීවා කියලා ප්‍රාර්ථනා කරනවා. අවිහිංසක සිනහවකින් දෑසට නැඟුණ කඳුළු සඟවාගත් හැට දෙහැවිරිදි මාකස් පීරිස් සිය අදහස් පළ කෙළේ ඒ අයුරිනි. ඔහු නැගෙනහිර දහයෙ කණුව ප්‍රදේශයේ පදිංචිකරුවෙකි.තවදුරටත් සිය ජීවිතයේ සිදුවීම් පෙළ ගැස්වූ ඔහු අපි අවුරුදු විසිපහක විතර වෙලාවෙ ඉඳලා කොටි කරදරවලින් පීඩා වින්දා. මගෙ කකුලත් බට්ටෙකුට ගියා. ඒ 1990 ජූනි 26 දා කුඹුරුවැඩ ඉවරවෙලා වැවේ නාන්න ගියා. කොටි වැව් බන්ට් එකේ පුද්ගලනාශක බෝම්බයක් වළදාල තිබිලා. මට පෑගුණා. ගමේ අය ඒ වෙනකොටත් පිටවෙන්න පටන් අරගෙන තිබුණේ.ත්‍රිකුණාමලය මොරවැව, පම්මැදවච්චිය, නාමල්වත්ත, දිවුල්වැව, දහයෙ කණුව, වෙප්පම්කුලම ප්‍රදේශවල අප ත්‍රස්තවාදීන්ට බයේ ආරක්ෂිත ප්‍රදේශවලට ඒ වන කොටත් යමින් හිටියේ.අපි හිටියෙ දහයෙ කණුවේ. මාව බෝම්බෙට අහුවෙලා හෝල්ගත උනාට පස්සෙ ආයේ ගමට ආවේම නෑ. ගෙදර අය එක්ක එහෙම ගමෙන් පිට උනා. මමයි නෝනයි දුවයි විතරයි හිටියෙ. පිටපළාත්වල අපිට කියලා නෑයො කවුරුත් හිටියෙනැහැ.යන එනමන් නැති උනත් ජීවිතේ බේරාගන්න ඕනෙ නිසා ගේ දොර ඉඩකඩම් අත ඇරලා පාරට බැස්සා.අතේ අරගෙන යන්න පුළුවන් ඇඳුම් ටිකක් බෑග් එකකට දාගෙන ගියේ. අන්තිමට අපි හොරොව්පතානෙ රජයේ කඳවුරක නැවතුනා.මගේ කකුලක් නැති නිසා ඒ හැටි වැඩක් කරගන්නත් බැරි උනා. ගමේ තව අය එහෙ හිටියා. අපිට දරුවන්ට උගන්න ගන්නවත් බැරි උනා.අසරණ වෙලා කඳවුරේම මැරෙයි කියලා බයේ හිටියේ. 2006 ජූලි මාසයේ ආරම්භ වෙච්ච සටනක් මගදි නවතී කියලා සැකයක් තිබුණා. ඊට ඉස්සෙල්ලත් ඔයවගේ සටන් කොච්චර තිබුණා ද?ඒත් පස්සෙ තේරුණා වැඩේ හරියට කෙරෙනවා කියලා.අපේ ගම්බිම් ආයෙමත් හිමිකරලා දුන්න ජනාධිපති මහින්ද රාජපක්ෂ මහත්තයාටත් ගුවන් හමුදාවෙ මහත්තුරුන්ටත් බොහොම පින්.දැන් ඉතින් අපේ කාලෙ ඉවරයි. අපේ දරුවන්ට මුණුබුරු මිනිබිරියන්ට ජීවත්වෙන්න උපකාර ඕනෙ. සාමය ලබාදුන්න වගේම ඒ ටිකත් ලබා දෙන්න කියලා අපි ඉල්ලා හිටිනවා.වෙප්පන්කුලමේ පදිංචි තිස්තුන් හැවිරිදි දමයන්ති ප්‍රනාන්දු ද සිය අදහස් පල කිරීමට ඉදිරිපත් වූවාය.අපි පොඩි කාලෙ මෙහෙන් ගියෙ දැන් මම බැඳලා දරුවො ඉන්නවා මේ මගෙ තාත්තගෙ ගම. අපි කවදාවත් හිතුවෙ නෑ මෙහෙ ජීවත්වෙන්න එන්න පුළුවන්වෙයි කියලා.මානුෂික මෙහෙයුමෙන් මුදා ගත්තට පස්සෙත් ගුවන් හමුදාවෙ අය අදටත් අපිව ජීවත් කරවන්නෙ. බොන වතුර, ආහාර බෙහෙත් හැමදේම ඒ අයගෙන් ලැබෙන්නෙ.කාලයක් යනකොට අපේ වගා දියුණුවෙලා ඉස්සර වගේ අපිට තනියම ජීවත්වෙන්න හැකිවෙයි.එදා මෙහෙ වවලා තිබුණු කොස් පොල් වත් නැහැ. කොටි ඔක්කොම කපලා විනාශ කරලා. මුල ඉඳන්ම අපිට හැම දෙයක්ම පටන්ගන්න සිද්ධ වෙලා. මොනවා උනත් අපේ අයිතිය නැවත ලබා දුන්නට පින් සිද්ධ වෙනවා.මේ රට එක්සේසත් කළාට රජයට ස්තුති කරනවා.මේ කතා බහට කේ. දේවිකා ද එක් වූවාය.නැගෙනහිර ප්‍රදේශ ගනනාවකම ආරක්ෂාව ස්ථාපිත කරමින් 1992 දී සිට ගුවන් හමුදාව ක්‍රියා කරන අතර වන්නි පුවරාසකුලම් හා ඉරනමඩු ප්‍රදේශ ද වර්තමානයේ ඔවුන් යටතේ පවතී.වනගත ප්‍රදේශවල ත්‍රස්තවාදීන් ඇටවූ බිම්බෝම්බ තවමත් ඉවත් කැර අවසාන නැහැ. ඒ කටයුතු ද ගුවන් හමුදාව අතින් මනාව ඉටුවෙයි. අලුතින් කඳවුරුද ඉදිවෙමින් පවතී.පුවරාසකුලම් හා ඉරණමඩු ප්‍රදේශවල ගම්බිම්වල පදිංචි වූ හා පදිංචිවීමට නියමිත වැසියන්ගේ සියලු දේට ගුවන් හමුදාව අතහිත දෙයි. පුවරාසකුලමේදී අපට මුනගැසුණු හැත්තෑ හැවිරිදි මවක්.දැන්නම් අපි නිදහසේ ජීවත් වෙනවා. ත්‍රස්තවාදීන්ගේ කරදර ඉවරයි. වයසක අපිට කුලී වැඩ කරගන්න බෑ. ගොවිතැන් බත් කරලා ජීවත් වෙච්ච අපිට ඒකට ආයෙ මුල ඉඳලා ලෑස්ති වෙන්න සිද්ධ වෙලා. ඇලවේලි කඩලා දාලා වතුර බහින්නෙත් නෑ. වැස්ස වැඩි උනොත් යටවෙනවා. මේ දේවල්වලට අපිට පිිහිටක් ඕනෙ. අපට නිදහසේ ජීවත්වෙන්න හැකි පරිසරයක් හැදුවා. වගේ අතට මුදලක් එන ආහාර ටික ලබාගන්න හැකි විදිහක් හරිගස්සන්න කියලා ආණ්ඩුවෙන් ඉල්ලා හිටිනවා. පුරවාසකුලමේ පදිංචි සුභාෂිනී, බේබිසරා ඇතුළු තරුණ, තරුණියන්ද අදහස් දැක්වූ යේ ඒ අයුරිනි.ඉරණමඩු ප්‍රදේශයේ තවමත් කූඩාරමක දිවිගෙවන චිත්‍රා (25) ද මෙසේ පැවැසුවාය. අපේ පවුලෙ පිරිමි කට්ටිය යුද්දෙදි මළා. දැන් අපිට උදව්වට ඉන්නෙ ලොකු අක්කගෙ මහත්තය විතරයි. අපේ ඉඩම සුද්ධකර ගන්නවත් ගේ හදාගන්නවත් විදිහක් නෑ. හම්බකරන්න කෙනෙක් නැති නිසා සල්ලි නෑ. අපිට ගෙයක් හදාගන්න පිහිට වෙන්න කියලා ඉල්ලා සිටිනවා.කන්න බොන්න ටික කොහොම හරි ගුවන් හමුදාවෙ මහත්තුරුන්ගෙ පිහිටෙන් ලැබෙනවා. ඒක හැමදාම කරන්න බැහැනෙ. අනුන්ගෙන් ජීවත් වෙන්නෙ නැතුව අපිටම ජීවත්වෙන්න හැකි විදිහක් හරිගස්සලා දෙනවා නම් හොඳයි. අද අපි බයක් නැතුව ජීවත්වෙනවා. ඒක නම් ලොකු සැනසීමක්. නිදහසේ බයක් නැතුව ජීවත්වෙන් පරිසරයක් හරිගස්සලා දුන්නට රජයටත් හමුදාවටත් බොහොම ස්තුතියි. ඒ වගේ අපේ දියුණුවටත් උපකාර කරන්න කියලා ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>28</day>
    </date>
    <link>http://www.dinamina.lk/2010/05/28/_art.asp?fn=f1005284</link>
    <topic>සමාජ අභිවෘද්ධියටබුද්ධාගම ඇති කළ බලපෑම</topic>
    <author>එස්.බී. නාවින්න ජාතික භාෂා හා සමාජ ඒකාබද්ධතා අමාත්‍ය</author>
    <content>මුළුමහත් බුද්ධ චරිතය ලෝකය දුකින් මුදාලීම පරමාර්ථ කොට ගත් පරාර්ථ චර්යාවේ ශ්‍රේෂ්ඨතම ප්‍රතිඵලයකි. උන්වහන්සේගේ මූලික අරමුණ වූයේ මිනිසාගේ අධ්‍යාත්මික පාරිශුද්ධිය සඳහා මඟ හෙළිකර දීමයි. වෙසක් පොහෝ දිනක උන්වහන්සේ බුද්ධත්වයට පත්වූ සේක. උන්වහන්සේ වටහාගත් ධර්මය ඉසිපතන මිගදායේදී පස්වග මහණුන්ට දේශනා කළ සේක. ඉන්පසු තමන් වහන්සේ ඇතුළු රහතුන් වහන්සේලා එක්සැට නමක් වනවාත් සමඟම අප තථාගතයාණන් වහන්සේ ඒ රහතුන් වහන්සේලා අමතා මෙසේ ප්‍රකාශ කළ සේක.“මහණෙනි බහුජන හිත පිණිස, බහුජන සැප පිණිස, දෙව් මිනිසුන්ගේ අභිවෘද්ධිය පිණිස, චාරිකාවේ යෙදෙව්. දෙදෙනෙක් එක් මඟකින් නොයව්, ආදි කළ්‍යාණ, මධ්‍ය කළ්‍යාණ, පර්යෝසන කළ්‍යාණ, අර්ථවත් විඥානවත්, කේවල පිරිපුන් ධර්මය දේශනා කරව්, අල්ප රජස්ක සත්වයෝ සිටිති. ධර්මය නොඇසීමෙන් ඔවුහු පිරිහෙති. ධර්මය ශ්‍රවණය කොට අවබෝධ කරගන්නෝ සිටිති. එබැවින් දහම් දෙසීමට පිටත්ව යව්. මමද උරුවෙලාවෙහි සේනානි නියම් ගමට පිටත්ව යන්නෙමි.”භික්ෂූූන් වහන්සේ චාරිකාවරණයට මෙහෙයවමින් තථාගතයාණන් වහන්සේ ඇති කළ මෙම සම්ප්‍රදාය අනුබුදු මිහිඳුු මහරහතන් වහන්සේගේ ලංකා ගමනටත් අද දක්වා ලක්දිව බුදුදහමේ ව්‍යාප්තියටත් හේතු කාරණා විය.මිනිසාගේ සසර දුක් තරණය පමණක් නොව සමාජයේ යහපත සඳහා නිරවුල් නිවැරැදි ජීවිත ගත කිරීමටද, අධ්‍යාපනයේ සිට සමජීවනෝපාය දක්වා සියලු ශාස්ත්‍ර ඥානයන් ලබාදීමටද භික්ෂූන් වහන්සේ තුළ තිබූ පරමාර්ථ නිසා ගිහි පැවිදි සමාජය තුළ දැඩි බැඳීමක් ඇතිවීම මේ චාරිකාවරණයේ ප්‍රතිඵලය විය.දේවානම්පියතිස්ස රජු දවස (ක්‍රි.පූ.247 සිට 207) මිහිඳු මහරහතන් වහන්සේ ශ්‍රී ලංකාවට වැඩම කිරීමෙන් අනතුරුව උන්වහන්සේ සමඟ පැමිණි පණ්ඩුක උපාසක තැනත් දේවානම්පියතිස්ස රජතුමාගේ ඇමැතිවරයකු වූ අරිට්ඨ මහ ඇමැති ඇතුළු පිිරිසක්ද පැවිදි උපසම්පදා කොට ලංකාවේ බුද්ධ ශාසනය ස්ථාවර කළ සේක. බුදුදහමේ සම්ප්‍රාප්තියත් සමඟ ලාංකික සමාජය තුළ පැවිදි සමාජය ගිහි සමාජයෙන් වෙනස් වූ සුවිශේෂී සමාජයක් බවට පත්විය. මේ බෙදීම නිසා අප සමාජයේ ඒකාබද්ධතාව වඩ වඩාත් තහවුරු වීම ආරම්භ විය.භික්ෂු ශාසනය ආරම්භවීමත් සමඟම ශ්‍රී ලංකාව තුළ විශාල සමාජ විපර්යාසයක් ආරම්භ විය. අධ්‍යාපනය මෙහිදී විශේෂිත වේ. සාක්ෂරතාව සමාජගත විම තුළ සමාජ ප්‍රගමනයක් ඇති විය. ආර්ථිකය, සෞඛ්‍යය, කලා ශිල්ප, වෛද්‍ය විද්‍යාව, සාහිත්‍යය මේ හැම කේෂ්ත්‍රයකටම මේ නිසා විශාල දිගන්තයක් විවර වුණි.භික්ෂු සමාජය නිසාම සිංහල භාෂාවේ විශාල වෙනස්කම් හා ව්‍යවහාර පවා ඇති විය. සංඝයා වහන්සේ පිළිබඳව කතා කිරීමේදී ගෞරවාන්විත පද යෙදුම් ඇති විය. දායකයා, දානය, වළදනවා, අපවත්වීම, වැඩම කිරීම මේ ආදී වශයෙන් භික්ෂූන් වහන්සේ කෙරෙහිම විශේෂ වූ වචන පද්ධතියක් ඇති විය. එය භාෂාවේ විප්ලවීය වෙනසක් ඇති කරන ලදී. එලෙස ගෞරවාන්විතව ශාසනික වචන රාශියක් සිංහල භාෂාවට අද දක්වා ඇතුළු වෙයි.මිහිඳු මහරහතන් වහන්සේ ශ්‍රී ලංකාව බුද්ධාගම පමණක් ගෙන ආවේ යැයි අප විසින් පැවසීම ඉතා ලඝු කොට දැක්වීමකි. මිහිඳු මහරහතන් වහන්සේ මෙරටට පැමිණෙන විට ලංකාව එතරම් දියුණු තත්ත්වයක තිබිණියැයි සිතීමට හේතු සාධක සොයා ගැනීමට නොහැකිය. කොටින්ම කියතොත් නිවැරැදිව භාෂාවක් කියවීමට හෝ ලිවීමට හැකි සමාජයක් ශ්‍රී ලංකාවේ ස්ථාපිත වී තිබුණැයි සිතීමට නොහැකිය. නමුත් උන්වහන්සේ බුද්ධාගම සමඟ බෞද්ධ සංස්කෘතිය හා එකල ඉන්දියාවේ පැවැති සෑම ශිල්ප ශාස්ත්‍රයක්ම ලංකාවට ගෙනාවෝය. පැරකුම් සිරිතෙහි වාර්තා වන විදිහට ශ්‍රී මහා බෝධීන් වහන්සේ ශ්‍රී ලංකාවට වැඩමවීමත් සමඟ කර්මාන්තකරුවන්, විවිධ ශීල්පීන් ඇතුළු විශේෂඥතාව ඇති විශාල පිරිසක් ශ්‍රී ලංකාවට පැමිණ ඇති බව පැහැදිලිය.අනුරපුර යුගයේ ආරම්භයේ පටන් භික්ෂූන් වහන්සේලාගේ නායකත්වයෙන් රටේ ජාතික, සංස්කෘතික සමාජික, අධ්‍යාපනික ආදී විවිධ කාර්යයන්හි විශාල ප්‍රබෝධයක් ඇති කිරීමට බුදු සමය බෙහෙවින් ඉවහල් වූ අතර, සෘජු බලපෑමක් ඇති කෙළේය. ඓතිහාසික වශයෙන් ඇති ව සිද්ධීන් පිළිබඳව විශේෂයෙන් දකුණු ඉන්දියානු ආක්‍රමණ හා බටහිර ජාතීන්ගේ ආක්‍රමණ දක්වා ඓතිහාසික සිදු වූ සියලු බලපෑම්වලට මුහුණදීමට තරම් එය ශක්තිමත් විය.ක්‍රි.පූ. 2 වන ශත වර්ෂයේදී එළාර නම් සොලී රජුගේ ආක්‍රමණයේ සිට ලක්දිවට කිනම් ආකාරයක හෝ උපද්‍රවයක් පැමිණි සෑම අවස්ථාවකදීම භික්ෂූන් වහන්සේ රටත්, ජාතියක්, බුද්ධාගමත්, එම උවදුරුවලින් ගලවා ගැනීමේ කාර්යයෙහි මූලිකයෝ වූහ. ජාතික ඉතිහාසය පුරාම මේ තත්ත්වය ඉතා පැහැදිලි වන අතර, එහි ඇති විශේෂත්වය නම් කිසිම ජන කණ්ඩායමකට දේශීයව අසාධාරණයක් වූ බවට කිසිදු සඳහනක් නොමැති වීමයි. බෞද්ධ දර්ශනයේ සමානාත්මතාවය ඉතා පැහැදිලිව එමගින් ප්‍රකාශනය කෙරේ.බුද්ධාගම ශ්‍රී ලංකාවට පැමිණීමත් සමඟම අනුරාධපුර මහා විහාරය ආරම්භ විය. එය රටේ අධ්‍යාපනයේ මෙන්ම භාෂාව වඩාත් දියුණු කිරීමේ මධ්‍යස්ථානය ද විය. කි.පූ. 1 වන සියවසසේදී ඇති වූ “බැමිණිටියාසාය” ලක්දිව සමාජය විශාල අගාධයකට ඇද දැමූ අතර එතෙක් ධර්මය සහ භාෂා ශාස්ත්‍රය වන පොත්් කරගෙන අධ්‍යයනය කරමින් සිිටි ධර්මධර, විනයධර භික්ෂූන් වහන්සේලා විශාල නමක් අපවත්වීම එහි නරකම ප්‍රතිඵලය විය. මෙසේ කලින් කලට ඇති වූ ස්වභාව ධර්මයේ සහ සමාජීය වෙනස්කම්වලට වුවද මුහුණ දී අලුත් ප්‍රවේශයකින් ඉදිරියට ඒමට බෞද්ධ සංස්කෘතිය තුළ මහා ශික්ෂණයක් ඇති කර තිබුණි.“බැමිණිටිසාසය” යෙන් පසු ඇති වූ භික්ෂු කතිකාවල ප්‍රධාන තේමාවන් වූයේ1. ත්‍රිපිටකය ඉගැන්වීම2. ශීලාදි ගුණධර්ම ප්‍රගුණ කිරීම3. නිර්වාණය අවබෝධ කිරීමයන උතුම් බුද්ධ වචනයේ කරුණු කාරණා පිළිබඳවය.මේ පිළිබඳව ඇති වූ මත විමසුම්වලට අනුව එකඟතාවයට පත් කරුණක් වූයේ මෙතෙක් කටපාඩමින් රැකගෙන ආ ත්‍රිපිටකයේ ආරක්ෂාව ගැන සලකා බලා එහි ආරක්ෂාව සඳහා ග්‍රන්ථාරූඪ කළයුතු බවයි. ඒ අනුව මාතලේ අළුවිහාරේදී සංගායනාවක් පවත්වා ත්‍රිපිටකය ග්‍රන්ථාරූඪ කිරීම ලේඛන ඉතිහාසයේ ඉතා වැදගත් සන්ධි ස්ථානයක් වූ අතර, එය දේශීය භාෂා ඥානයට වැදගත් මෙහෙයක් ඉටු කළේය. එහි වැදගත් අවස්ථාවක් වන්නේ දිඹුලාගල ආරණ්‍යවාසී මහා කාශ්‍යප හිමියන් විසින් ලියන ලද “බාලාවබෝධිනී” නම් සංස්කෘත ව්‍යාකරණ ග්‍රන්ථයයි.මේ ආකාරයට අදහස් දියුණු වීම නිසා ඉගැනීම හා ඉගැන්වීම සමාජයේ වැදගත් තැනක් ගත්තේය. පසුකාලීනව ත්‍රිපිටකය පමණක් නොව ඉතිහාසය, කලා ශිල්ප, භාෂා ශාස්ත්‍ර, තර්ක ව්‍යාකරණ ආදී සෑම විෂයක්ම ග්‍රන්ථ ධුරයට ඇතුළු විය. භික්ෂූන් වහන්සේ සෑම විෂයකින්ම හසල දැනුමක් ඇතිකර ගත් අතර, රාජ කුමාරයාගේ සිට ගම්බද සියලු දරුවන්ට භාෂා ශාස්ත්‍රය උගන්වා ඉන් සුවිශේෂි හැකියාවක් ඇති දරුවන්ගේ හැකියාවන් වර්ධනය වී මහා ප්‍රාඥයින්, භාෂා විශාරදයන් බවට ඔවුහු පත්වූහ. නිදහස් අධ්‍යාපනයේ පාසල පන්සල විය. භාෂාවේ පෝෂණයට විශේෂයෙන් පාලි සහ සංස්කෘත භාෂාවන් ඇසුරෙන් සිංහල භාෂාව ඉතා දියුණු භාෂාවක් බවට පත්විය. එය ජාතික භාෂාවන් අතර, විශාලතම පිරිසක් භාවිතා කරන භාෂාව බවට පත්විය.මිහින්තලා සෙල් ලිපියේ සඳහන් වන අන්දමට 10 වන සියවසේදී විනය පිටකය උගන්වන භික්ෂූන් වහන්සේ නමකට වසක් 5 ක්ද, සූත්‍ර පිටකය උගන්වන භික්ෂූන් වහන්සේ නමකට වසර 7 ක්ද, අභිධර්මය උගන්වන භික්ෂූන් වහන්සේ නමකට වසක් 12 ක්ද, රාජ්‍ය අනුග්‍රහයක් ලබාදුන් බව පෙනේ. එයින් පෙනී යන්නේ භාෂා ශාස්ත්‍රයේ සහ ග්‍රන්ථකරණ ප්‍රවර්ධනයට රාජ්‍ය අනුග්‍රහය ඒ වන විටත් ලබාදීම ආරම්භ කොට තිබූ බවයි. ඒ සඳහා රාජ්‍ය අයවැයෙන් අරමුදලක් වෙන්කර දී ඇති බවයි.මහා විහාරය මෙරට ඇති වූ ප්‍රථම විශ්වවිද්‍යාලය බවට නම් කළාට වරදක් නොපෙනේ. බෞද්ධ සාහිත්‍යයේද සිංහල සාහිත්‍යයේද ආරම්භ විය. මිහිඳු මහරහතන් වහන්සේ පාලි අට්ඨ කථා සිංහල භික්ෂූන් ලවා සිංහල බසින් ලියවූහ. එතැන් පටන් බුද්ධ ධර්මය ගැනත් බුද්ධ ශාසනය ගැනත් වැදගත් තොරතුරු සිංහල භාෂාවෙන් ලිවීමට පටන් ගත්හ. මෙසේ ආරම්භ වූ සිංහල සංස්කෘතිය ක්‍රි.ව. 5 වන සියවසේදී බුද්ධඝෝෂ අටුවාවාරීන් පාලි භාෂාවට නැඟීමෙන් පසු සාහිත්‍යකරණය මෙන්ම භාෂා රිතීන් පිළිබඳවත් විශේෂ අවධානය යොමු කරන ලදී. එම යුගයේ ඇති වූ වංශකථා සාහිත්‍යය,, සිංහල අටුවා හා පාලි අට්ඨ කථා විශේෂයෙන් භාෂා පෝෂණයට ද ඉවහල් විය.ප්‍රථමයෙන්ම මහානාම හිමියන් විසින් අපගේ ජාතික ඉතිහාසය වූ මහා වංශය ග්‍රන්ථාරූඪ කිරීම මෙහි වැදගත් ආරම්භයක් විය. දීප වංශය හා මහා වංශය අපේ ඉතිහාසය සටහන් කළ අතර, අනාගත වංශය, බුද්ධ වංශය, අත්තනගලු වංශය ආදී වංශ කථා රාශියක් ඉන්පසු බිහි විය.එසේම වෛද්‍ය ශාස්ත්‍රයේ ප්‍රබෝධයට සහ උන්නතිය සඳහා ග්‍රන්ථාරූඪ කිරීම මෙහිදී විශේෂිතය. පස්මූල මහා ස්වාමීන් වහන්සේ විසින් “භෛසජ්ජ මංජුසා” වෙද පොතක්ද, මයුරපාද පරිවේනාධිපතීන් වහන්සේ විසින් “යෝගාවරණය” හා ප්‍රයෝග රත්නාවලි නමින් වෙද පොත් දෙකක් ලියන ලදී. මහනුවර යුගයේදී වැලිවිට අටුවාචාරීන් පාලි භාෂාවට නැඟීමෙන් පසු සාහිත්‍යකරණය මෙන්ම භාෂා රිතීන් පිළිබඳවත් විශේෂ අවධානය යොමු කරන ලදී. එම යුගයේදී ඇති වූ වංශ කථා සාහිති්‍යය, සිංහල අටුවා හා පාලි අට්ඨ කථා විශේෂයෙන් භාෂා පෝෂණයටද ඉවහල් විය.ප්‍රථමයෙන්ම මහානාම හිමියන් විසින් අපගේ ජාතික ඉතිහාසය වූ මහා වංශය ග්‍රන්ථාරූඪ කිරීම මෙහි වැදගත් ආරම්භයක් විය. එසේම වෛද්‍ය ශාස්ත්‍රයේ ප්‍රබෝධයට සහ උන්නතිය සඳහාද ග්‍රන්ථාරූඪ කිරීම මෙහිදී විශේෂිතය. පස්මුල මහා ස්වාමීන් වහන්සේ විසින් “භෛස්ජ්ජ මංජුසා” වෙද පොතක්ද මයුරපාද පරිවේනාධිපති වහන්සේ විසින් “යෝගාවරණය” හා ප්‍රයෝග රත්නාවලී නමින් වෙද පොත් දෙකක් ලියන ලදී. මහනුවර යුගයේදී වැලිවිට පිණ්ඩපාතික සරණංකර සංඝරාජයාණන් වහන්සේ විසින් භෙපජ්ජ මංජුසාවට සන්නසක් ලියූහ. මෙසේ බෞද්ධ සංස්කෘතිය තුළින් ඇති වූ භාෂා ඥානය වෛද්‍ය ශාස්ත්‍රයේ දියුණුවටත් මංපෙත් පෑදූහ.අපේ භික්ෂු සමාජය මේ සියලු කලාවන් හා ශාස්ත්‍ර ඥානයන්ට අමතරව සිවිල් නීතිය පිළිබඳව ද දැනුමක් ඇතිව සිටියහ. භාතිය රජු දවස (කි.ව. 38 - 67) ලක්දිව අග්‍ර විනිශ්‍යකාර ධූරය භික්ෂුන් වහන්සේ නමක් විසින් දරණ ලදී. අනුරපුර විහාරවාසී ගෝදත්ත හිමියන් අභිධර්මය පිළිබඳව මෙන්ම නීතිය පිළිබඳවත් විශාරදයෙක් වූහ. සමන්ත පාසාදිකාවෙහි සඳහන් වන අන්දමට උන්වහන්සේගේ නීති ඥානය පිළිබඳව පැහැදුණු භාතිය රජතුමා ගිහියන්ගේ නඩු විසඳීමේ බලයත් උන්වහන්සේට පැවරූහ.මෙසේ භික්ෂූන් විසින් ව්‍යාප්ත කරන ලද දැනුම් සම්භාරය රටේ භාෂා ඥානයේ උල්පත වූ අතර, එමගින් ඇතිකරන ලද සමාජීය සේවාවන් සහ ජනතාවගේ ආගමික, අධ්‍යාත්මික මෙන්ම බාහිර අභිවෘද්ධියද නිසා ජාතික ඒකාබද්ධතාවයක් ඇති කිරීමට හැකිවීම මෙහිදී විශේෂයෙන් සලකා බැලිය යුතුය. අධ්‍යාපනයේ සිට සියලු ශාස්ත්‍ර ඥානය සමාජයේ සමානව බෙදී ගිය අතර, එය ජීවනෝපාය සංවර්ධනයේ මෙන්ම සමාජ අභිවෘද්ධියේ ද අධ්‍යාත්මික ගුණ වගාවේ ද අඩිතාලම දමන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n1005292</link>
    <topic>ශ්‍රී ලංකාව දෙස අලුතින් බැලීමට අමෙරිකාවට කාලය ඇවිත්</topic>
    <author>මහින්ද අලුත්ගෙදර</author>
    <content>ආර්ථික ජයග්‍රහණ හා සංචාරක ව්‍යාපාරයේ ප්‍රගතිය සමඟ ඉදිරියට ගමන් කරන ශ්‍රී ලංකාව කෙරෙහි අලුත් ඇසකින් බැලීමට අමෙරිකා එක්සත් ජනපදයට කාලය උදාවී ඇතැයි විදේශ කටයුතු ඇමැති මහාචාර්ය ජී. එල්. පීරිස් මහතා අවධාරණය කරයි.මානව හිමිකම් සුරැකීම මෙන්ම ශ්‍රී ලංකාවේ ප්‍රතිසංධාන ක්‍රියාවලිය අතිශය වැදගත් බවත් හමුදා ජයග්‍රහණය මේ සෑම ක්‍රියාවකම අවසානය නොව ආරම්භයක් බවත් හෙතෙම අවධාරණය කරයි.ඇමෙරිකා එක්සත් ජනපදයේ නිල සංචාරයක නිරත විදේශ ඇමතිවරයා මේ බව කියා සිටියේ එක්සත් ජනපද කොංග්‍රස් මණ්ඩල හා එරට රාජ්‍ය නිලධාරීන් හමුවී පැවැති සාකච්ඡාවලදීය. දශක තුනක් ශ්‍රී ලංකාවේ පැවැති යුද්ධයෙන් පසුව තත්ත්වය සම්පූර්ණයෙන්ම වෙනස් වී තිබෙන බව සඳහන් කැර ඇති ඒ මහතා හැකියාවන් රැසකින් සමන්විත භූමියක් ලෙස ශ්‍රී ලංකාව හඳුන්වා දිය හැකි බවද පවසා ඇත.මේ සංචාරයත් සමග ශ්‍රී ලංකාව හා ඇමෙරිකා එක්සත් ජනපදය අතර තිබෙන සම්බන්ධතාවය ඉහළ යන බව එම රාජ්‍ය නිලධාරීන් හමුවේ පෙන්වා දී තිබෙන ශ්‍රී ලංකා විදේශ ඇමැතිවරයා සංචාරක ව්‍යාපාරය සඳහා ශ්‍රී ලංකාවේ හිතකර වාතාවරණයක් පවතින බවද කියා ඇත.පසුගිය වසරේ සෙනෙට් මණ්ඩලයේ විදේශ සබඳතා කමිටු වාර්තාවෙන්ද බහුපාර්ශ්වික සබඳතා ගොඩ නගන්නට ශ්‍රී ලංකාවට ආරාධනා කැර ඇති අතර ඒ අනුව වෙළෙඳ, ආරක්ෂක, ආර්ථික සබඳතා වැඩි කිරීමට පියවර ගෙන තිබේ. මේ අවස්ථාවේදී මහාචාර්ය ජී. එල්. පීරිස් මහතා ඇමෙරිකා එක්සත් ජනපද නියෝජ්‍ය ආරක්ෂක ලේකම් මයිකල් මිචෙල් ෆ්ලෝයි මහතා ද හමු වී සාකච්ඡා කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n1005293</link>
    <topic>චෙන්නායි වෙසක් උළෙලආධ්‍යාත්මික ප්‍රාතිහාර්යට පූර්විකාවක්</topic>
    <author/>
    <content>සම්බුදු තෙමඟුල නිමිත්තෙන් මෙවර දකුණු ඉන්දියාවේ චෙන්නායි නුවරදී පැවැත්වෙන වෙසක් මංගල්‍යය ආධ්‍යාත්මික ප්‍රාතිහාර්යට පූර්විකාවක් යැයි ජනාධිපති මහින්ද රාජපක්‍ෂ මහතා සුබ පැතුම් පණිවිඩයක් නිකුත් කරමින් කියා සිටී.චෙන්නායි නුවර පැවැත්වෙන වෙසක් මංගල්‍යය වෙනුවෙන් ජනාධිපතිවරයා යැවූ සුබ පැතුම් පණිවිඩයේ මෙසේ ද සඳහන් වේ.සම්බුදු හිමිපාණන් වහන්සේගේ තෙමඟුල සිහිකොටගෙන ශ්‍රී ලංකා මහා බෝධි සංගමය විසින් චෙන්නායිහි ශ්‍රී ලංකා නියෝජ්‍ය මහ කොමසාරිස් කාර්යාලය හා සමඟ සහයෝගීව වාර්ෂිකව චෙන්නායි මහා බෝධි විහාරයේ දී පවත්වනු ලබන වෙසක් මංගල්‍යය මෙවර අතිවිශේෂී අවස්ථාවක් වන්නේ ය.මෙයට උදාරතර හේතුවක් ඇත්තේය. ඒ සිදුහත් තවුසාණන් බුද්ධගයා බෝ මැඬදී සම්මා සම්බෝධි ඥානය සාක්‍ෂාත් කොටගෙන වසර 2600 ක් සපිරෙන්නේ ලබන 2011 වෙසක් සමයේදී වීමයි.චෙන්නායි වෙසක් උත්සවයට එකොළොස් වසරක් ලබන්නේ මේ වසරෙහි නිසා මෙවර චෙන්නායි වෙසක් සිරිය වඩාත් විභූතිමත් වෙයි.ශශ්‍රී ලංකා මහා බෝධි සංගමයේ සභාපති, බානගල උපතිස්ස නාහිමිපාණන් ප්‍රමුඛ මේ හා සම්බන්ධ සියලුදෙනාටත් චෙන්නායිහි ශ්‍රී ලංකා නියෝජ්‍ය මහ කොමසාරිස් කාර්යාලයේ නිලධාරී මණ්ඩලයටත් මාගේ තුති පෙරටු කෘතඥතාව පිරිනැමීමට මෙය අවස්ථාවක් කර ගනිමි.අත්‍යන්ත පරිත්‍යාගයෙන් මේ ශ්‍රේෂ්ඨ සමාජ සේවයට කැපවූ අනගාරික ධර්මපාලතුමාණන් ඇතුළු පුරෝගාමීන් මේ අවස්ථාවේ දී ගෞරව පූර්වකව සිහිපත් කොට ගැනීම අපගේ පරම යුතුකමකි.චෙන්නායි වෙසක් උළෙලට ජීවය සපයන පූජ්‍ය බානගල උපතිස්ස නා හිමිපාණන්ට ද චෙන්නායි මහා බෝධි විහාරයේ මහා සංඝරත්නයට ද තමිල්නාඩුවේ දෙමළ ජනතාවට ද මේ මොහොතෙහි දී මාගේ කෘතඥතාවය පළ කරමි.මෙම උත්සවය සර්වප්‍රකාරයෙන්ම සාර්ථක වේවායි ඉතසිතින් පතමි. තෙරුවන් සරණයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n1005294</link>
    <topic>චෙන්නායි වෙසක් පෙරහර හෙට</topic>
    <author>නලින් දිල්රුක්ෂ චෙන්නායි නුවර සිට</author>
    <content>ශ්‍රීලංකා මහ බෝධි සංගමයේ චෙන්නායි නියෝජ්‍ය මහ කොමසාරිස් කාර්යාලය සමග එක්ව එග්මෝර්හි පිහිටි චෙන්නායි මහ බෝධි සංගම් පරිශ්‍රයේදී උත්කර්ෂවත් අන්දමින් වෙසක් උළෙල පැවැත්විණි. එහි ආගමික වතාවත් පෙරේදා (27) දවස පුරා පැවැත්විණි.වෙසක් උළෙල නිමිත්තෙන් හෙට (30) විශේෂ අක්ෂි සායනයක් විශේෂ දෙසුමක් හා චෙන්නායි පෙරහර පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n1005295</link>
    <topic>කිරිකැටියාකුණු කූඩේ!</topic>
    <author>ඉන්දික පොල්කොටුව සහ එස්. කේ. සමරනායක</author>
    <content>ඉපදුණු මොහොතේම දමා ගිය බවට සැක කරන බිලිදියක් මස්කෙළිය ලකම් නගරයේ තැපැල් කාර්යාලය අසල කුණු ගොඩක දමා තිබියදී මස්කෙළිය පොලිසිය මගින් ඊයේ (28) සොයාගෙන ඇත.මස්කෙළිය පොලිසියට ලැබුණු තොරතුරු මත මේ බිලිඳිය සොයා ගෙන ඇති අතර ඇගේ සිරුර පුරා කුණු කසළ තැවරී තිබූ බව පොලිසිය පවසයි.මස්කෙළිය ප්‍රදේශයේ මවක ප්‍රසූත කළ බිලිඳියක බව පොලිසිය සැකකරයි.මෙලෙස සොයාගත් බිලිඳිය නාවලපිටිය මූලික රෝහලට ඇතුළු කර ඇති අතර සිද්ධියට සම්බන්ධ බිලිඳිය ගේ මව අත්අඩංගුවට ගැනීමට නුවරඑළිය දිසාව භාර නියෝජ්‍ය පොලිස්පති ජයන්ත ගම්මන්පිල මහතාගේ උපදෙස් මත පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n1005296</link>
    <topic>දුම්රිය කාර්මික වෙසින් ඇවිත්ජල කරාම උස්සන කල්ලියක්!</topic>
    <author>සුභාෂිනි සේනානායක</author>
    <content>චීනයෙන් මෑතකදී ගෙන්වූ නවීන පන්නයේ දුම්රිය මැදිරිවල වානේ කරාම කිසියම් පිරිසක් විසින් ගලවා ගනු ලැබ ඇත.වෙසක් පෝදා (27) මාතර සිට කොළඹ බලා ධාවනය වන අංක 58 දරන දුම්රියේ ජල කරාම 6 ක් පමණ මෙලෙස ගලවාගෙන ගොස් ඇති බවත්, එක් ජල කරාමයක් රුපියල් 6500 ක් පමණ වටිනා බවත් දුම්රිය වාණිජ අධිකාරි විජය සමරසිංහ මහතා පැවසීය.දුම්රිය ධාවනය වෙද්දී දුම්රිය කාර්මිකයන් ලෙස පැමිණ මෙසේ ජල කරාම ගලවාගෙන තිබෙන බවට තොරතුරු ලැබී ඇති බව පවසන වානිජ අධිකාරිවරයා දුම්රිය නඩත්තු කටයුතු දුම්රිය ධාවනය සිදුවෙන විට සිදුනොකරන බවද නඩත්තු කටයුතු සිදුකරන්නේ දුම්රිය අංගණයේදී බවත් පැවසීය.දුම්රිය ධාවනය වෙද්දී කිසියම් උපකරණයක් ගැළවීමට උත්සාහ කරන පුද්ගලයන් පිළිබඳව විමසිලිමත් වන ලෙස පවසන වානිජ අධිකාරිවරයා, එසේ සිදුවුවහොත් ළඟම ඇති පොලිසියට හෝ දුම්රිය ආරක්‍ෂක හමුදාවට හෝ දුම්රිය වානිජ අධිකාරි විජය සමරසිංහ මහතාගේ 0714393102 දුරකථන අංකයට දැනුම් දෙන ලෙස ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n1005297</link>
    <topic>ලොරි-ත්‍රිරෝද රථ ගැටුමෙන්එකම පවුලේ තිදෙනෙක් මරුට</topic>
    <author>අනුරාධපුර මධ්‍යම විශේෂ ඒ. ජී. පෙරේරා අශෝක සේනාරත්න අනුරාධපුර සමූහ</author>
    <content>තලාව කැකිරාව ප්‍රධාන මාර්ගයේ සිදුවූ රිය අනතුරකින් එකම පවුලේ තිදෙනකු මිය ගොස් අට දෙනකු බරපතළ තුවාල ලබා අනුරාධපුර ශික්ෂණ රෝහලට ඊයේ (28) අලුයම ඇතුළු කළ බව තලාව පොලිසිය කියයි.තලාව - කැකිරාව ප්‍රධාන මාර්ගයේ කුරුඳුවැව අසලදී වන්දනාවේ ගොස් එප්පාවල දෙසට ගමන් ගත් ලොරියක් හා අනුරාධපුර දෙසට ගමන් ගත් ත්‍රිරෝද රථයක් මුහුණට මුහුණ ලා ගැටීමෙන් මෙම අනතුර සිදුවී ඇති අතර ත්‍රිරෝද රථයේ සිටි තිදෙනකු එම ස්ථානයේදීම මිය ගොස් තිබේ. මෙම අනතුර සිදුවන අවස්ථාවේ ත්‍රිරෝද රථයේ 10 දෙනකු ගමන් කර ඇති අතර ලොරියේ 27 දෙනකු ගමන් කර ඇත.මිය ගොස් ඇත්තේ නොච්චියාගම පොලිස් බල ප්‍රදේශයේ පදිංචිව සිටි ආර්. එම්. ජගත් නියතපාල (සැමියා) 37, නිලුකා දිළිණි රත්නායක බිරිද (27), ආර්. එම්. හෂාන් තීක්ෂණ (අවු.1) යන අයයි.අනතුරට පත් ලොරියේ සිටි පිරිස අනුරාධපුර වන්දනාවේ පැමිණ කටියාවට ගමන් කර ඇති අතර ත්‍රිරෝද රථයේ සිටි පිරිස දඹුල්ල ප්‍රදේශයේ වන්දනා කර නොච්චියාගම නිවෙසට යමින් සිටි බව තලාව පොලිසිය කියයි. අනතුරට හේතුව රථ දෙකේම අධික වේගය පාලනය කර ගැනීමට නොහැකි වීම බව පොලීසිය අනුමාන කරයි.බරපතළ තුවාල ලැබූ අට දෙනා ගෙන් දෙදෙනකු මහනුවර මහ රෝහලට ප්‍රතිකාර සඳහා මාරු කර යවා ඇත. මහනුවර රෝහලට ප්‍රතිකාර සඳහා ත්‍රිරෝද රථයේ ගමන් ගත් නාවක්කුලම ගාලදිවුල්වැව පදිංචි රශ්මි නෙත්මිණි (04) ළදැරිය සහ යාය අට කටියාව එප්පාවල පදිංචි සංජුලා (10) යන අය මාරු කර යවා ඇත.මෙම අනතුරෙන් තුවාල ලැබූ තවත් හය දෙනකු අනුරාධපුර ශික්ෂණ රෝහලේ ප්‍රතිකාර ලබති. නාවක්කුලම ගාලදිවුල්වැව පදිංචි ආර් රණසිංහ (34), ආර්. ඒ. සරදි කාවින්ද්‍යා (15), නිරෝෂා ජීවන්ති (08) විශ්මි (09) පී. ඩී. සමන්ති කුමාරි (28) සහ එස්. ඒ. ඉෂාරා රූපසිංහ (18) යාය අට කටියාව යන අයයි. ත්‍රිරෝද රථයේ ගමන් ගත් අට හැවිරිදි ෂිහාන් තරුෂ දරුවා කිසිදු තුවාලයක් නොලබා දිවි ගලවා ගෙන ඇත. ලොරි රියදුරා තලාව පොලිසිය මගින් අත් අඩංගුවට ගෙන තිබිණි.තලාව පොලිසියේ ස්ථානාධිපති පො. ප. සී. එල්. චන්ද්‍රසේකර මහතාගේ උපදෙස් මත රථ වාහන අංශයේ වැඩ බලන ස්ථානාධිපති පො. ප. හේරත්, හා සැරයන් හේරත් ඇතුළු නිලධාරීහු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n1005298</link>
    <topic>ඇමැති රාජිතටසුබ උපන් දිනයක්</topic>
    <author/>
    <content>ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ 60 වැනි ජන්ම දිනය අදට (29) යෙදී ඇත. ‘දිනමිණ’ පුවත් පත ඔහුට සුබ පතයි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n1005299</link>
    <topic>‘අමාදහර’ වෙසක් සදහම් කලාපය අදත්</topic>
    <author/>
    <content>සම්බුදු තෙමඟුල නිමිත්තෙන් ලංකාවේ සීමා සහිත එක්සත් ප්‍රවෘත්ති පත්‍ර සමාගම සංවිධානය කරන “අමාදහර” වෙසක් සදහම් කලාපය අදත් (29) මහජනතාව සඳහා විවෘතව පවතී.මෙවරද අති උත්කර්ෂවත් අන්දමින් ලේක්හවුස් මන්දිරය අභියසදී පැවැත්වෙන මෙහි පහන්කූඩු ප්‍රදර්ශනය, බොදු බැති ගී ප්‍රසංගය, බෞද්ධ කථා පදනම් කරගත් අම්බලන්ගොඩ පාරම්පරික රූකඩ සංදර්ශනය හා දන්සල ද පැවැත්වේ.ශ්‍රී ලංකා ටෙලිකොම් අනුග්‍රහයෙන් පැවැත්වෙන ‘අමාදහර’ වෙසක් සදහම් කලාපය සඳහා ස්වාධීන රූපවාහිනි සේවය “ලක්හඬ’ විද්‍යුත් මාධ්‍ය අනුග්‍රහය දක්වයි. වෙසක් කූඩු තරගයේ ජයග්‍රාහකයන්ට මුදලින් රුපියල් 750,000 ක තෑගි පිරිනමන අතර මෙම වෙසක් කූඩු තරගය සීමාසහිත එක්සත් ප්‍රවෘත්ති පත්‍ර සමාගම සංවිධානය කරනු ලබන්නේ විසිවැනි වරට ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n10052910</link>
    <topic>මුහුද සැරයිබලාගෙනයි!</topic>
    <author>නිරූෂි විමලවීර</author>
    <content>බස්නාහිර හා දකුණු මුහුදු ප්‍රදේශ මේ දිනවල රළු වන බැවින් ධීවරයන් මුහුදු ගමනේ දී කාලගුණ විද්‍යා දෙපාර්තමේන්තුවේ ප්‍රකාශ පිළිබඳ සැලකිලිමත් විය යුතු බව එම දෙපාර්තමේන්තුව පවසයි.නිරිත දිග සුළඟේ වේගය පැයට කිලෝ මීටර් 30 – 40 අතර ප්‍රමාණයක පැවතිය හැකි බවත් එය පැයට කිලෝ මීටර් 60 – 70 දක්වා ඉහළ යා හැකි බවත් ධීවරයන් ඒ ගැන සැලකිලිමත් විය යුතු බවත් කාලගුණ විද්‍යා දෙපාර්තමේන්තුවේ කාර්යභාර කාල ගුණ විද්‍යාඥ ඩී. ඒ. ජයසිංහ ආරච්චි මහතා පැවසීය.බස්නාහිර, මධ්‍යම, සබරගමුව හා ගාල්ල, මාතර දිස්ත්‍රික්කවල මේ දිනවල සිහින් වැසි ඇති විය හැකි බවත් කීය. ඉදිරි දින කිහිපයේ නිරිත දිග මෝසම සක්‍රීය වීමට නියමිත බවත් නිරිත දිග මෝසම සක්‍රීය වීමෙන් නැවත වැසි තත්ත්වයක් ඇති විය හැකි බවත් කී ජයසිංහ ආරච්චි මහතා, එහෙත් එය පසුගියදා ධාරානිපාත වර්ෂාව තරම් නොවන බවත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n10052911</link>
    <topic>පාකිස්ථානයේ මුස්ලිම්දේවස්ථාන දෙකකට මරාගෙන මැරෙන ප්‍රහාරයක්</topic>
    <author/>
    <content>පාකිස්ථානයේ ලාහෝර් නුවර ඉස්ලාම් දේවස්ථාන දෙකකට ඊයේ (28) එල්ල කළ මරාගෙන මැරෙන ප්‍රහාරයකින් ආගමික වතාවත්වල යෙදී සිටි බැතිමතුන් 80 දෙනකු පමණ ඝාතනයට ලක්වී තිබේ.වෙඩි තබා බෝම්බ එල්ල කළ පුද්ගලයින් සිකුරාදා යාච්ඤාාවේ යෙදී සිටි බැතිමතුන්ව ඝාතනය කර තිබේ. මුස්ලිම් ත්‍රස්තවාදීන් සමග පොලිසිය හා ආරක්ෂක හමුදා පසුව පැය දෙකක පමණ ප්‍රති ප්‍රහාර එල්ල කර ගනිමින් සටනක් ඇතිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n10052912</link>
    <topic>ප්‍රවාහන ඇමැති වෙල්ගමඋඩරට මැණිකේ සමඟ සවාරියේ</topic>
    <author>හැටන් සමූහ – චන්දන ජයවීර</author>
    <content>ප්‍රවාහන ඇමැති කුමාර වෙල්ගම මහතා ඉකුත් 27 වැනිදා කොළඹ සිට නානුඔය දක්වා ‘උඩරට මැණිකේ’ දුම්රියෙන් ගමන් කරමින් උඩරට දුම්රිය ධාවනය පිළිබඳ නිරීක්ෂණ චාරිකාවක නිරත විය.මේ චාරිකාව නිමා කරමින් නානුඔය දුම්රිය ස්ථානයේ දී මාධ්‍ය වෙත අදහස් දැක්වූ ප්‍රවාහන ඇමැතිවරයා කියා සිටියේ උඩරට දුම්රිය ධාවන පිළිබඳව ජනතාවගෙන් නොයෙක් පැමිණිලි ලැබී තිබෙන නිසා ඒ පිළිබඳව සොයා බැලීමට තමා මේ චාරිකාවට එක්වූ බවයි.දුම්රිය ප්‍රමාද වීම ඇතුළු කරුණු රාශියක් පිළිබඳව තමා අවධානය යොමු කළ බව පැවැසූ වෙල්ගම ඇමැතිවරයා, පසුගිය වකවානුවේ තාක්ෂණ නිලධාරීන් අකුරට වැඩ කිරීමේ ක්‍රියාවලිය නිසා දුම්රිය ඇන්ජින් 15 පමණ ධාවනයට නුසුදුසු තත්ත්වයට පත්වූ බවත්, දැන් ඒවා යළි ක්‍රියා කළ හැකි මට්ටමට අලුත්වැඩියා කරමින් පවතින බවත් කීය.එමෙන්ම උඩරට දුම්රිය මාර්ගය යළි පිළිසකර කිරීමටත්, මේ දින කීපය තුළදී නුවරඑළිය හා බදුල්ල දිස්ත්‍රික්කයේ දුම්රිය හා ලංගම ප්‍රවාහන කටයුතු පිළිබඳව සොයා බැලීම සිදුකරන බවත් ඇමැතිවරයා එහිදී ප්‍රකාශ කෙළේ ය. මීට වසර 10 ප්‍රථම තමා මේ අමාත්‍යාංශයේ නියෝජ්‍ය ඇමැතිවරයා වශයෙන් කටයුතු කිරීමේදී ලද අත්දැකීම් ද ඊට මහත් රුකුලක් වන බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n10052913</link>
    <topic>ගොඩනැඟුණු උතුරු -දකුණු මිතුදමවිදුලි පද්ධතියෙන් තවදුරටත් යා වෙනවා</topic>
    <author>වවුනියාව මධ්‍යම විශේෂ බණ්ඩාර විපුලසේන කිලිනොච්චියේ සිට. . .</author>
    <content>ඒ – 9 මගින් ගොඩනැඟුණු උතුරු දකුණු මිතුදම තවත් නොබෝ දිනකින් විදුලි පද්ධතියකින්ද යා කිරීමට පියවර ගන්නා බව ආර්ථික සංවර්ධන ඇමැති බැසිල් රාජපක්ෂ මහතා පැවසීය. තමාට කැමැති පරිදි පළාත් පාලන නියෝජිතයන් පත් කර ගැනීම සඳහා උතුරේ ජනතාවට ද ඉතා ඉක්මනින් අවස්ථාව සැලසෙන බවද හෙතෙම අවධාරණය කළේය.ඇමැතිවරයා මේ බව පැවසුවේ වවුනියාව - කිලිනොච්චිය හා කිලිනොච්චිය චුන්නාකම් විදුලි උප පොළ ආරම්භ කරමින් කිලිනොච්චිය විදුලිබල මධ්‍යස්ථානයේ පැවැති උත්සවයකට (27) සහභාගි වෙමිනි.තවදුරටත් අදහස් දැක්වූ ඒ මහතා උතුරේ ජනතාවට අද දකුණේ ජනතාවට ලැබී ඇති පහසුකම් සියල්ල ලැබී තිබෙනවා. නොබෝ දිනකින් උතුරත් දකුණත් යා කරමින් විදුලි බල පද්ධතිය යාපනය දක්වා පුළුල් කෙරෙනවා.ජනාධිපතිතුමාගේ බලාපොරොත්තුව වී ඇත්තේ මුළු රටටම එකම ආකාරයෙන් සංවර්ධන ව්‍යාපෘතීන් ලබා දෙමින් එක්සත් රටක එක්සත් ආර්ථිකයක් ගොඩනැංවීමයි.රට එක්සත් කරන අවස්ථාවේදී අපට දේශීය මෙන්ම විදේශීය බලවේග බලපෑම් කළා. එහෙත් ජපාන රජයත් ආසියානු සංවර්ධන බැංකුවත් අපත් සමග එක්ව මේ රටේ යහපත උදෙසා කටයුතු කිරීම ගැන ප්‍රශංසා කළ යුතුයිමේ විදුලි ව්‍යාපෘතින් සඳහා ජපාන ශ්‍රී ලංකා සහයෝගිතා සංවිධානයත් ආසියානු සංවර්ධන බැංකුවත් මූල්‍ය පහසුකම් ලබාදීමට කටයුතු කර තිබෙනවා. ශ්‍රී ලංකා රජයේත් ජනතාවගේත් කෘතඥතාව අප ජපාන රජයටත් එහි ජනතාවටත් ලබා දෙනවා.ඉදිරියේදී දකුණේ ජනතාවට මෙන්ම උතුරේ ජනතාවටත් තමන්ගේ පළාත්පාලන නියෝජිතයන් සමග තමන්ගේ අවශ්‍යතාවන් සපුරාගෙන මේ රට දියුණු කිරීමට අවශ්‍ය පසුබිම සකස් කර ගැනීමට අවකාශ ලැබෙනවා.විදුලිබල හා බලශක්ති ඇමැති පාඨලී චම්පික රණවක මහතා ජනාධිපති මහින්ද රාජපක්ෂ මහතා ආරම්භ කර ඇති සංවර්ධන ක්‍රියාදමයන් උතුරටත් එක හා සමානව ලබා දෙනවා.අර්ථ ලංකා ප්‍රතිපත්තිය යටතේ රට ඉදිරි පිම්මකට ගෙන යාමට අපට පුළුවන්. මීට ප්‍රථම වසර ගණනාවක් යාපනයේ ස්ථිර විදුලි බල පද්ධතියක් තිබුණේ නැහැ. මුළු රටේම එකම විදුලි පද්ධතියක් ඇති කිරීමට මේ විදුලි ව්‍යාපෘතින් යටතේ හැකියාව ලැබී තිබෙනවා.වවුනියාව සිට කිලිනොච්චිය දක්වා කි’ මී. 73 ක් දුර විදුලි ව්‍යාපෘතියට රුපියල් මිලියන 5200 ක් ජපාන ශ්‍රී ලංකා සහයෝගිතා සංගම විසින් වැය කරනු ලබයි. මේ අනුව කිලිනොච්චිය උපපොළ මගින් කිලිනොච්චිය දිස්ත්‍රික්කය සීමාව දක්වාම විදුලිය සැපයීමට නියමිතය.දෙවැනි අදියර වන්නේ චුන්නාකම් උප පොළයි. කිලිනොච්චිය සිට චුන්නාකම් දක්වා කි. මී. 68 ක් සඳහා වූ මේ ව්‍යාපෘතිය යටතේ යාපනයට විදුලිය සැපයීම සිදු කෙරේ. මේ සඳහා ආසියානු සංවර්ධන බැංකුව වැය කරන මුදල රුපියල් මිලියන 3529 කි.මේ අවස්ථාවට ආසියානු සංවර්ධන බැංකුවේ සභාපති කකා අෂීර්, ජපාන තානාපති කුනියෝ තකහාෂි, ජපාන ශ්‍රී ලංකා සහයෝගිතා සංගමයේ ශ්‍රී ලංකා නියෝජිත අකිරා ෂිඹුරා මහත්වරුද ඇමැති ඩග්ලස් දේවානන්ද, කර්මාන්ත හා වානිජ ඇමැති රිෂාඩ් බද්යුදීන්, මුදල් නියෝජ්‍ය ඇමැති සරත් අමුණුගම, උතුරු පළාත් ආණ්ඩුකාර ජී. ඒ. චන්ද්‍රසිරි, විදුලිබල නියෝජ්‍ය ඇමැති ප්‍රේමලාල් ජයසේකර, විදුලිබල මණ්ඩලයේ සභාපති ඇතුළු විශාල පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n10052914</link>
    <topic>පුපුරන ද්‍රව්‍ය ළඟ තබා ගත්තැයිචිත්‍රපටි අධ්‍යක්‍ෂ චන්ද්‍රම්රත්නම් රිමාන්ඩ්</topic>
    <author>මනෙල් පුෂ්පකුමාරි</author>
    <content>වෙඩි බෙහෙත් කිලෝ ග්‍රෑම් 4 ග්‍රෑම් 995 ක් හා ඩෙටනේටර් 07 ක් ඇතුළු පුපුරණ ද්‍රව්‍ය ළඟ තබා ගැනීම සම්බන්ධයෙන් අත් අඩංගුවට ගත් ජනප්‍රිය චිත්‍රපට අධ්‍යක්‍ෂ හා ෆිල්ම් ලොකේෂන් සමාගමේ අධ්‍යක්‍ෂ චන්ද්‍රන් රත්නම් මහතා ලබන 31 වන දින දක්වා රිමාන්ඩ් භාරයේ තබන ලෙස නුගේගොඩ වැඩබලන මහේස්ත්‍රාත් තිස්ස විජේරත්න මහතා නියම කළේය.පුපුරණ ද්‍රව්‍ය ළඟ තබා ගැනීමට ආරක්ෂක අමාත්‍යාංශයේ බලපත්‍රයක් තිබූ බව සැකකරු පොලිසියට පැවසුවද අදාළ බලපත්‍රය පොලිසියට මෙතෙක් ඉදිරිපත් නොකළේ යැයි පොලිසිය අධිකරණයට දන්වා සිටියේය.සිද්ධියට අදාල පරීක්ෂණ මෙතෙක් අවසන් කර නැතැයිද සඳහන් කළ පොලිසිය අදාළ ඩෙටනේටර් පොලිස් විශේෂ කාර්යය බළකාය විසින් නිශ්ක්‍රීය කර අදාළ වාර්තාවක් කැඳවීමේ නියෝගයක් නිකුත් කරන ලෙසද පොලිසිය අධිකරණයෙන් ඉල්ලා සිටියේය. සැකකරු ඇප මතතමුදා හරින ලෙස නීතිඥවරු කල ඉල්ලීම ද අධිකරණයෙන් ප්‍රතික්ෂේප විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=n10052915</link>
    <topic>අගරදගුරු ඔස්වල්ඩ් ගෝමිස් හිමිපාණන්ගේ අස්සනයොදා ඉඩමක් විකිණීමට ගිය 2ක් අත්අඩංගුවට</topic>
    <author>ආණමඩුව විශේෂ ඊ.එම්. තිලකවර්ධන</author>
    <content>විශ්‍රාමික අගරදගුරු ඔස්වල්ඩ් ගෝමිස් හිමිපාණන් ගේ අස්සන ව්‍යාජ ලෙස යොදා ඉඩමක් විකිණීමට තැත් කළ පුද්ගලයන් දෙදෙනකු අපරාධ පරීක්ෂණ දෙපාර්තමේන්තුව මගින් අත්අඩංගුවට ගෙන ඇත.මොවුන් විසින් විකණිමට තැත් කළ ඉඩම මුන්දලම මදුරන්කුලියේ පිහිටි අක්කර (347) තුන්සිය හතළිස් හතක් වූ “මුහුද කුඹුර” නමින් හැඳින්වෙන ඉඩමයි. සැකකරුවන් අගරදගුරු හිමියන් විසින් ඉඩමේ අයිතිය අත්හැරිය බවට ප්‍රකාශිත ලේඛනයක් සකස්කොට ව්‍යාජ අස්සනක් යොදා ඔප්පුවක් සකසා විකිණීමට සූදානම් වී තිබේ. මෙහි දී මේ ඔප්පුව පිළිබඳව අගරදගුරු හිමියන්ට දැනගන්නට ලැබී අපරාධ පරීක්ෂණ දෙපාර්තමේන්තුවට පැමිණිලි කොට ඇත.පසුගිය (2009) වසරේ ජුනි මස 29 වැනි දින ලැබුණු පැමිණිල්ලට අනුව පරීක්ෂණ ආරම්භ කළ අපරාධ පරීක්ෂණ දෙපාර්තමේන්තුවට සැකකරුවන් අත් අඩංගුවට ගැනීමට හැකි වී තිබේ.අත්අඩංගුවට ගත් බටුවිටගේ අශෝක දේශප්‍රිය කරුණාරත්න හා විජේතුංග ආරච්චිගේ දොන් ටෙරන්ස් ෂෙල්ටන් යන සැක කරුවන් පසුගිය (26) දා පුත්තලම දිසා අධිකරණයට ඉදිරිපත් කෙරිණි.අපරාධ පරීක්ෂණ දෙපාර්තමේන්තුව් පොලිස් පරීක්ෂක බන්දුල විජේරත්න මහතා විසින් සැකකරුවන් අධිකරණයට ඉදිරිපත් කළ අවස්ථාවේ ඔවුන් ලබනමස 9 වැනි දින දක්වා රිමාන්ඩ් භාරයේ තබන ලෙස දිසා විනිසුරු සේසිරි හේරත් මහතා නියම කෙළේය.සැකකරුවන්ට ඇප ලබා දෙන ලෙස ඔවුන් වෙනුවෙන් ඉදිරිපත් වූ නීතිඥ කවුර්දීන් හා චාන්දනී දයාරත්න යන නීතිවේදීන් ගේ ඉල්ලීමට ඉඩ නොලැබිණි. සැකකරුවන්ට ඇප ලබා දීමට විරුද්ධත්වය ප්‍රකාශ කළ පො. ප. බන්දුල විජේරත්න මහතා ඔවුන්ට ඇප ලබාදුනහොත් පරීක්ෂණ කටයුතු වලට බාධා ඇතිවන බව පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=r1005292</link>
    <topic>මහා ගත්කරු උපන් නිවෙස දෙස් - විදෙස් සංචාරකයන්ගේ නෙත පිනවන කෞතුකාගාරයක්</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>මහ ගත්කරු මාර්ටින් වික්‍රමසිංහ මහතා ගේ 120 වැනි උපන් දිනය අදයි. තුන්කල් දුටු මහා ප්‍රඥයාගේ සමස්ත ජීවිතයම නූතන පරපුරට යහපත් පූර්වාදර්ශයක් ලෙස ගත හැකිය.වික්‍රමසිංහ මහතා විශ්වවිද්‍යාලයකින් උපාධි ගත් කෙනෙක් නොවීය. එහෙත් විශ්වවිද්‍යාලවල ඉගෙන ගන්නා අයටත් උපාධි ගන්නට වික්‍රමසිංහයන් තක්ෂිලාවක් වූයේ මේ ලෙසටය.1971 මැයි 29 දින එතුමාගේ කොග්ගල පැරැණි ගෙදර යළි එතුමාට පැවැරිණි. එම අවස්ථාවේදී එවකට සංස්කෘතික ඇමතිව සිටි මෛත්‍රීපාල සේනානායක මහතා ඒ ගැන මෙසේ කීවේය.වික්‍රමසිංහ මහතාට තමන්ගේ අවසාන කාලය උපන් නිවසෙහිම ගත කරන්නට ලැබීම ගැන අපි ආඩම්බර වෙනවා. වික්‍රමසිංහ මහතාගෙන් පසුව මේ ගෙය කලාගාරයක් කරන්නට ලැබුනොත් මම හිතනවා ඒක ඔහුට කරන ලොකුම ගෞරවයක් කියලා.එම උත්සවයට පැමිණි රුසියානු නියෝජිත පී. පී. බයිදකෝචි මෙසේ කීවේය.රුසියානු ලේඛක ඇන්ටන් චෙකොෆ් ගේ ජීවිතයත් මාර්ටින් වික්‍රමසිංහ මහතාගේ ජීවිතයත් බොහෝ දුරට සමානයි. චෙකොෆ් උපන් නිවස වගේම මාර්ටින් විත්‍රමසිංහ උපත් නිවසත් අනාගතයේ දී දෙස් විදෙස් සංචාරකයන් අතර ජනපි‍්‍රය වෙනවාට සැකයක් නැහැ.මේ සියලු කියුම් අද ඒ අයුරින්ම ඉටුවී ඇත. ඒ වික්‍රමසිංහ භාරකාර මණ්ඩලයට පින්සිදු වන්නටය.මාර්ටින් වික්‍රමසිංහ කෞතුකාගාරයට යන පාරේ මීටර් 50 ක් පමණ කොටසක් මඩ ගොහොරුවකි. එය කොන්ක්‍රීට් කර දෙන ලෙස අදාළ බලධාරීන්ගෙන් ඉල්ලා සිටිමු. </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=r1005291</link>
    <topic>ජල රක්ෂිතය විනාශවෙලා:කුඹුරු වැඩට වතුර නෑ</topic>
    <author>හපුතලේ සමූහ</author>
    <content>වවගමුව ග්‍රාම සේවා වසමට අයත් සපුගස්උල්පත ජල රක්ෂිතය ඇතැමුන් විසින් එළිපෙහෙළි කර විනාශ කිරීම නිසා මේ ජල රක්ෂිතයට පහළින් ඇති කුඹුරුවල වී වගා කරන ගොවීන්ට අවශ්‍ය ජය ලබා ගැනීමට නොහැකිවීමෙන් දැඩි අසීරුවට පත්වී සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=r1005293</link>
    <topic>දිනක් වයසැති බිලිඳියක කුණු වළක:</topic>
    <author>හැටන් සමූහ – චන්දන ජයවීර</author>
    <content>මස්කෙළිය ලකමි ප්‍රදේශයේ කුණු වළක දමා ගොස් තිබූ දිනක් වයසැති බිලිඳියක් මස්කෙළිය පොලිසිය විසින් ඊයේ (28) උදෑසන සොයාගෙන ඇත.මස්කෙළිය පොලිසිය වෙත ඊයේ උදෑසන ලැබුන තොරතුරකට අනුව වහා ක්‍රියාත්මක වූ මස්කෙළිය පොලිසියේ නිලධාරීන් මස්කෙළිය නෝර්ටන් බ්‍රිජ් ප්‍රධාන මාර්ගයේ ලකම් ප්‍රදේශයේ කුණු වළක දමා ගොස් සිටි දිනක් වයසැති බිලිදිය සොයාගෙන විත් මස්කෙළිය දිසා රෝහල වෙත භාරදී ඇත.රෝහල වෙත ඇතුලත් කරන විටත් යහපත් සෞඛ්‍ය තත්ත්වයෙන් පසුවූ බිලිදිය මස්කෙළිය දිසා රෝහලේ වෛද්‍ය නිලධාරී ජී. ජී. ගමගේ මහතා විසින් පරීක්ෂා කිරීමෙන් අනªතරුව වැඩිදුර පරීක්ෂණ සඳහා නාවලපිටිය මුලික රෝහල වෙත මාරු කර යැවීමට කටයුතු යොදා ඇත. මස්කෙළිය පොලිසිය වැඩිදුර පරීක්ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=r1005294</link>
    <topic>දෙණියාය නගරයේ කාණු පද්ධතියපිළිසකර කර නැහැ</topic>
    <author>මොරවක විශේෂ ජයතිස්ස හෙට්ටිආරච්චි</author>
    <content>මහින්ද චින්තනයේ ජාතික සවිය, ගම නැඟුම සංකල්ප මත ගාලු-දෙණියාය ප්‍රධාන මාර්ගය කාපට් කිරීමේදී විනාශයට පත් දෙණියාය නගර කාණු පද්ධතිය පිළිසකර කිරීමට බලධාරීන් මේවන තුරු පියවර ගෙන නැත.මේ නිසා කාණු පද්ධතියේ අප ජලය බැසයාමක් නොවන අතර කාණුවල අපද්‍රව්‍ය ඒකරාශී වී දින ගණන් පල්වීම නිසා මුළු නගරයම මිහිපිට අපායක තත්ත්වයකට පත්වී ඇත.දකුණේ ජනාකීර්ණ නගරයක් වන දෙණියායට දිනපතා දෙස් විදෙස් සංචාරකයන් විශාල වශයෙන් පැමිණෙති.පවතින පිළිකුල් සහගත තත්ත්වය ඔවුන්ගේද දැඩි විවේචනයට ලක් වී ඇති අතර විශේෂයෙන් මේ තත්ත්වය නගරවාසීන්ගේ සෞඛ්‍යයටද බලවත් තර්ජනයක් වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=r1005295</link>
    <topic>ගෙලිඔය ඇළ මාර්ගයඅපවිත්‍රවීම වැඩිවෙලා</topic>
    <author>පිළිමතලාව සමූහ එස්. සංජය බණ්ඩාර</author>
    <content>උඩුනුවර ගෙළිඔය නගරය මැදින් ගලායන ඇළ මාර්ගය අපවිත්‍රවීම දිනෙන් දින ඉහළයාමට පටන් ගෙන ඇතත් මේ පිළිබඳව නිසි අවධානයක් යොමු නොවීමෙන් මෙය ප්‍රදේශයේ ඩෙංගු මදුරුවන් බෝකරන තිප්පොළක් බවට පත්වී ඇති බව ප්‍රදේශවාසීහු පෙන්වා දෙති.අපද්‍රව්‍යයන් මේ ඇළ මාර්ගයට යොමු කිරීමෙන් ඇතැම් ස්ථානවල එම අපද්‍රව්‍ය රැඳී ජලය ගලා නොබසින තත්ත්වයට පත්ව තිබේ. මේ ස්ථානවල පහසුවෙන් ඩෙංගු මදුරුවන්ට අදාළ කීටයන් බිහිකළ හැකි බවත් විශේෂයෙන් මෙය ප්‍රදේශයේ සෞඛ්‍ය බලධාරීන්ගේ අවධානයට ලක්විය යුතු කරුණක් බවද වැඩිදුරටත් පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=r1005296</link>
    <topic>ලේනබටුව අම්බලම ජරාජීර්ණ වෙලා</topic>
    <author>තිහගොඩ විශේෂ</author>
    <content>කඹුරුපිටිය, ලේනබටුව ඓතිහාසික අම්බලම මේ වන විට ජරාජීර්ණ වෙමින් පවතී. අකුරැස්ස කඹුරුපිටිය මාර්ගයේ ලේනබටුව වැව ආසන්නයේ පිහිටි මේ අම්බලම ඉතාමත් පැරැණිය. වර්ෂ 200 අධික ඉපැරැණි මේ අම්බලමේ නොයෙක් අකටයුතුකම්ද සිදුවන බව ප්‍රදේශවාසීහු පවසති.ප්‍රදේශවාසීහු ඉල්ලා සිටිනුයේ කඹුරුපිටිය ප්‍රාදේශීය සභාවේ අවධානය යොමු කර මේ අබලන් වූ අම්බලම ක්‍රමවත් ආකාරයට සකස් කොට දෙන ලෙසය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=r1005297</link>
    <topic>හොරණ සුපිරි ක්‍රීඩාංගණයේ ඉතිරි වැඩ නිම කර දෙන්න</topic>
    <author>කළුතර දිසා සමූහ දයාරත්න කුමාරසිංහ</author>
    <content>දැවැන්ත තාප්පයකින් වටකර ඇති අක්කර දොළහකට ආසන්න විශාල භූමි ප්‍රදේශය පුරා පැතිර ඇති හොරණ සුපිරි ක්‍රීඩාංගණයට ඇතුළුවූවිට එකවරම දිස්වන්නේ ක්‍රීඩාපිටිය වටා වැටී ඇති කැලෑව හා අඩක් නිමකළ ක්‍රීඩා මන්දිරය පමණකි.වසර දහතුනකට පෙර ඉදිකිරීම් කටයුතු අතර මඟ නතර කිරීමෙන් පසු ක්‍රමයෙන් වල්බිහිවී කොටසක් මඩ වගුරක් බවට පත්ව ඇති සුපිරි ක්‍රීඩාංගණය මෙවැනි තත්ත්වයකට පත්ව ඇත්තේ කුමක් නිසාදැයි ප්‍රදේශවාසීහු ප්‍රශ්න කරති.ක්‍රීඩාපිටිය වටා ඇතුළතින් තාප්පයට සමගාමීව ක්‍රීඩා නරඹන්නන් දහස් ගණනකට වාඩිවී එකවර ක්‍රීඩා නැරඹීම පිණිස සකස්කර ඇති කොන්ක්‍රීට් පටියද කටු පදුරු වලින් වැසී ගොස්ය. සුපිරි ක්‍රීඩාංගණය මෙවැනි තත්ත්වයකට පත්ව ඇත්තේ කුමක් නිසාදැයි හොරණ නගර සභාපති ජී.ඩී. සෝමසිරි මහතාගෙන් අප ප්‍රශ්නකළ අවස්ථාවේ නගර සභාපතිවරයා මෙසේ කීය.මෙය රයිගම් කෝරලයේ ඇති එකම විශාලම ක්‍රීඩා පිටියයි. 1981 වසරේදී එවකට පැවැති රජයේ වැවිලිකර්මාන්ත හා භෝග විවිධාංගීකරණ ඇමැතිවරයා ලෙස කටයුතු කළ ඉන්ද්‍රදාස හෙට්ටිආරච්චි මහතා ලබාදුන් ප්‍රතිපාදන මුදල් වැයකර නගරසභාව මගින් ක්‍රීඩා පිටිය සම්පූර්ණයෙන්ම සකස්කර ක්‍රීඩා මන්දිරයක්ද ඉදිකර ප්‍රදේශයේ ක්‍රීඩක ක්‍රීඩිකාවන්ට ක්‍රීඩා පුහුණුවීමේ කටයුතු සඳහා පහසුකම් ලබා දුන්නා.අසූවේ අග භාගය දක්වා විවිධ උත්සව කළුතර දිස්ත්‍රික් ක්‍රීඩා උත්සව පැවැත්වූවේ මේ ක්‍රීඩාපිටියේයි. ඇස්තමේන්තු සකස්කර සුපිරි ක්‍රීඩාංගණය ඉදිකිරීමේ කටයුතු ක්‍රීඩා අමාත්‍යාංශයට පැවරුවා. මේ සඳහා ලක්ෂ තුන්සිය අසූහතරක ප්‍රතිපාදන මුදලක් ක්‍රීඩා අමාත්‍යාංශය වෙන්කළා. ඉන්පසු සුපිරි ක්‍රීඩාංගණය ඉදිකිරීම සඳහා ප්‍රථමයෙන් ම කෙළේ 1981 වසරේ ඉදිකරණ ලද ක්‍රීඩා මන්දිරය කඩා දැමීමයි. එය කඩා දමා නව ක්‍රීඩා මන්දිරයක් ඉදිකරන්නට වෙන් වූ ප්‍රතිපාදන මුදල් වලින් ලක්ෂ හැටක මුදලක් වැය කළා.මෙයින් පසු නව ක්‍රීඩා මන්දිරයේ අඩක් වැඩ නිමකර සුපිරි ක්‍රීඩාංගණය ඉදිකිරීමේ කටයුතු අතර මඟ නතර කර දැම්මා.සුපිරි ක්‍රීඩා පිටියක් හදන්නට ගොස් තිබුණු ක්‍රීඩා මන්දිරයත් කඩා දැමීම පමණයි සිදුකර තිබෙන්නේ. මේ සම්බන්ධව වගකිව යුත්තන්ට දැනුම් දුන්නා. නමුත් කිසිම පිළිතුරක් ලැබුණේ නැහැ. ක්‍රීඩාංගණයට ඇතුළුවීමට සවිකර තිබූ යකඩ ගේට්ටුවද දැන් අතුරුදන්වී ඇත.හොරණ සුපිරි ක්‍රීඩාංගණය ගැන නව රජයේ ක්‍රීඩා ඇමැති වරයාගේ අවධානය යොමුවනු ඇතැයි ජනතාවගේ එකම බලාපොරොත්තුවයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=r1005298</link>
    <topic>සින්දු කියනවානම් කියන්න :ඉජු ! ඉජු ! පාට් එපා</topic>
    <author>හල්දුම්මුල්ල සමූහ</author>
    <content>නොබෝදා කළුබුළුලන්ද ප්‍රදේශයේ නිවසක උත්සවයක් ඉතා ජයට පැවැත්විය.සවස් කාලය වන විට විශාල පිරිසක් මෙයට සහභාගි වූ අතර සැමටම කෑම බීම ජයටම දීමට නිවෙස් හිමියා කටයුතු කෙළේය.මෙහිදී බොන අයට වෙනම ස්ථානයක් වෙන්කර තිබුනි.ගමේ තරුණ පිරිස් ඉතා හොඳින් මධුවිත සප්පායම් වී පොඩි සොමියක් දැමීමට සිතා ඩොලක්කයක් ද ගෙනෙන ලදී. කවුරුත් ඒ වටා රොක්වී පැරණි ජනප්‍රිය ගීත ගායනා කළ අතර, ඩොලක්ක කරුවා තම භාණ්ඩය ඉතා හොඳින් වාදනය කෙළේය.තවත් අයෙක් මෙතනට පැමිණ සින්දුවක් කීමට අවසර පැතීය.ඊට ඉඩදුන් කවුරුත්, දැන් මොහු සින්දුව කීමට පෙර ඩොලක්කකරුවා ළඟට ගිය අතර, සින්දුව කීමට පෙර ඇඟිලි දෙකින් ශබ්ද නැගෙන ලෙස තාලය අල්ලන්නට විය.බමන ගතින් සිටි ඩොලක්කකරුවාට මෙය නුහුරට පෙනෙන්න විය.අඩෝ විජේ උඹ මට ඉජූ ඉජූ කියන්න බල්ලෙක් කියලා හිතුවද ? අඩෝ අපි කෑවා බිව්වාට හොද වැදගත් පුද්ගලයෝ.. ඔය ජාතියෙන් එන්න එපා.සින්දු කියනවා නම් කියපන් ඉජූ ඉජූ පාට් දමන්න එපා කියලා කීවේය.මෙය අසා සිටි සැමට සිනා යන්නට විය.ඩොලක්කකරුවාට කවුරුත් කරුණ පැහැදිලිකර දී දුර දිග යන්නට තිබූ මත බේදය සමතය කරණ ලද අතර අනතුරුව ගීත ගායනා කෙළේය.දැන් ඩොලක්කකරුවාට කවුරුත් උපහාසයෙන් ඉජූ ඉජූ කියන්නට පටන් ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=r1005299</link>
    <topic>නැඟෙනහිර මාර්ගවල නඩත්තුවටවාහන බදු ආදායමෙන් කොටසක්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>විදේශාධාර මත නැඟෙනහිර පළාතේ ඉදිකරනු ලබන මහා මාර්ග නඩත්තු කර පවත්වාගෙන යෑම සඳහා එම මාර්ගවල ගමන් ගන්නා වාහන වලින් අය කෙරෙන බදු ආදායමෙන් කොටසක් මාර්ග ප්‍රතිසංස්කරණයට යොදා ගැනීමට ඇමැති මණ්ඩල අනුමැතිය ලැබී ඇතැයි පළාත් මහා මහාමාර්ග අමාත්‍යංශය කියයි.ඒ අනුව 2011 වසරේ සිට පළාත් මෝටර් ප්‍රවාහන දෙපාර්තමේන්තුව මගින් පළාත් මාර්ග සංවර්ධන දෙපාර්තමේන්තුවට බදු ආදායමෙන් ලබා ගැනීමට නියමිත බව පළාත් මහා මාර්ග ඇමැති එස්. එම්. උදුමාන් ලෙබ්බේ මහතා පැවැසීය.ආසියානු සංවර්ධන බැංකුව හා ලෝක බැංකු ආධාරමත ඉදිකෙරෙන මහා මාර්ග නඩත්තු කිරීම සඳහා මුදල් වෙන් නොවන බැවින් මේ තීරණයට එළඹි බව ඇමැතිවරයා පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=s1005291</link>
    <topic>ආසියාතික මවුන්ටන් පාපැදි සූරතාවලිය ළඟදීම ශ්‍රී ලංකාවේ පැවැත්වීමට පියවර</topic>
    <author>වර්නන් ගුණසේකර</author>
    <content>ආසියාවේ මවුන්ටන් පාපැදි ක්‍රීඩකයන් අතර ජනපි‍්‍රය වෙමින් තිබෙන ඉසව්ව වන “ආසියාතික මවුන්ටන් පාපැදි සූරතාවලිය” ළඟදීම ශ්‍රී ලංකාවට ගෙන ඒමට ජාතික මවුන්ටන් පාපැදි සංගමය කටයුතු කරමින් සිටී.”තාරුණ්‍යයට හෙටක්” සංවිධානය හා ශ්‍රී ලංකා පාපැදි සම්මේලනය සමග ඒ සඳහා අවශ්‍ය පියවර ගනිමින් සිටින බවත්, තරගාවලිය ශ්‍රී ලංකාවේ පැවැත්වීමට අදාළ යෝජනා හා සැලසුම් ආසියාතික පාපැදි මහා සම්මේලනයට ඉදිරිපත් කර ඇති බවත්, ජාතික මවුන්ටන් පාපැදි සංගමයේ සභාපති අමල් සූරියගේ මහතා “දිනමිණ” ට පැවැසීය.තරගාවලිය සඳහා ප්‍රතිපාදන, පරිපාලන හා සංවිධාන කටයුතු ඇතුළත් ජාතික මවුන්ටන් පාපැදි සංගමය විසින් සකස් කර තිබෙන වැඩපිළිවෙළ නව ක්‍රීඩා ඇමැති සී. බී. රත්නායක මහතා සහ ශ්‍රී ලංකා පාපැදි සම්මේලනය සමග එක්ව ක්‍රියාත්මක කිරීමට බලාපොරොත්තු වන බවද ඒ මහතා කීවේය.”තාරුණ්‍යයට හෙටක්” සංවිධානයේ සභාපති, පාර්ලිමේන්තු මන්ත්‍රී නාමල් රාජපක්‍ෂ මහතා සහ එම සංවිධානයේ අනෙකුත් නියමුවන් සමග මේ පිළිබඳ සාකච්ඡා කර ඇති බව කී සූරියගේ මහතා තරගාවලිය සාර්ථක කර ගැනීම සඳහා “තාරුණ්‍යයට හෙටක්” සංවිධානය උපරිම සහයෝගය දක්වන බවට නාමල් රාජපක්‍ෂ මහතා ප්‍රකාශ කළ බව ද කියා සිටියේය.නව ක්‍රීඩා ඇමැතිවරයාගේ අලුත් දැක්ම යටතේ අලුත් මුහුණුවරකින් ක්‍රීඩාව ඉදිරියට ගෙන යාමේ අරමුණින් පාපැදි ධාවකයන් අගැයීමට පත් කිරීම හා ඔවුන්ගේ සුබසාධනය පිණිස ජාතික සැලැස්මක් සකස් කර ගෙන යන බව ද අමල් සූරියගේ මහතා අනාවරණය කළේය. මේ සඳහා ජාතික පාපැදි සංසදයේ සභාපති, විදුලිබල හා බලශක්ති ඇමැති පාඨලී චම්පික රණවක මහතා සහ PRACTICAL ACTION නමැති රාජ්‍ය නොවන සංවිධානය හා රටේ පිළිගත් වෙළඳ ආයතන කිහිපයක් එක් කර ගන්නා බව ද ඒ මහතා ප්‍රකාශ කළේය.”පාපැදි ක්‍රීඩාවේ රටේ සම්පත් අද විසිරිලා ගිහින්. සිංහල හින්දු අලුත් අවුරුද්දට රටේ සෑම තැනකම පාපැදි තරග සංවිධානය වීමෙන් එය අද රටේ ජනපි‍්‍රයතම ක්‍රීඩාවක් බවට ඔප්පු වී තිබෙනවා. අවුරුදු පනහක පමණ කාලයක පටන් සම්ප්‍රදායිකව අලුත් අවුරුද්දට මේ තරග සෑම ගමකම පාහේ පැවැත්වෙනවා. ඒවායේ දක්‍ෂයෝ එතැනින් පස්සෙ මැකී යනවා. ජාතික පාපැදි සංචිතයකට මෙය හොඳ අත්තිවාරමක් කර ගත යුතුයි. ගමේ ක්‍රීඩකයා නගරයට ගෙනැවිත් ඔවුන්ට නගරයේ ක්‍රීඩකයන් සමග තරග කිරීමට සලස්වා එයිනුත් හොඳම සිය දෙනෙක් තෝරාගෙන ජාතික සංචිතය සෑදිය යුතුයි.සංචිතය සෑදීමේදී මේ සියලු සම්පත් ප්‍රයෝජනයට ගත යුතුයි.””රටේ පාපැදි ක්‍රීඩාව දියුණු කරන්න නම් ඊට ආවේණික වන නියාමකයන් වසර මුලදීම ක්‍රීඩා අමාත්‍යාංශය විසින් ලබාදිය යුතුයි. නියාමකයන්ගේ තත්ත්වයන් වසර අගදී අගැයීමට ලක්කළ යුතුයි. හැබැයි, මේවා කඩදාසි කොළවලට පමණක් සීමා නොවිය යුතුයි. මේ වාර්තා හදන බොහෝ සංගම්වල නිලධාරීන් ඒවා තහවුරු කරන ලිපි ලේඛන ඉදිරිපත් කරන්නේ නැහැ.නව ක්‍රීඩා ඇමැතිතුමා මේ ගැන අවධානය යොමු කරනු ඇතැයි ශ්‍රී ලාංකික පාපැදි තරග ක්ෂේත්‍රය වෙනුවෙන් මා බලාපොරොත්තු වනවා” යැයි ද අමල් සූරියගේ මහතා වැඩිදුරටත් කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=s1005292</link>
    <topic>ජගත් ක්‍රිකට් උප සභාපති ධූරය හොවාර්ඩ්ගේ පත්වීමට ශ්‍රී ලංකාවේ විරෝධය</topic>
    <author/>
    <content>ජගත් ක්‍රිකට් කවුන්සලයේ උප සභාපති ධූරයට නාමයෝජනා භාර දී සිටින ඕස්ට්‍රේලියානු හිටපු අගමැති ජෝන් හොවාර්ඩ්ට සහයෝගය ලබා නොදීමට ශ්‍රී ලංකා ක්‍රිකට් ආයතනය තීරණය කර තිබේ.මේ අනුව ඕස්ට්‍රේලියාවේ හිටපු අගමැතිවරයාට සහයෝගය පළනොකිරීමට තීරණය කර සිටින දකුණු අපි‍්‍රකාව සහ සිම්බාබ්වේ රටවලට ශ්‍රී ලංකාව ද එක්වෙනු ඇත. ජගත් ක්‍රිකට් කවුන්සිලයේ කලාපීය පදනම මත නාමයෝජනා ඉදිරිපත් කිරීමේ ක්‍ර‍්‍රමවේදය අනුව හොවාර්ඩ්ගේ නාමයෝජනාව භාර දෙනු ලැබුවේ ඕස්ට්‍රේලියාව සහ නවසීලන්තයයි.මීට දෙමසකට පෙර ඩුබායි නුවර පැවැති ජගත් ක්‍රිකට් කවුන්සලයේ රැස්වීමේදී ශශ්‍රී ලංකාව සහ දකුණු අපි‍්‍රකාව හොවාර්ඩ්ගේ නාමයෝජනාවට විරුද්ධත්වය ප්‍රකාශ කර ඇත.ජගත් ක්‍රිකට් කවුන්සලයේ උපසභාපති ධූරයට නාමයෝජනා භාර දුන් හොවාර්ඩ්ට ඒ සඳහා ටෙස්ට් රටවල් 10 අතරින් රටවල් 7 ක ඡන්දය අවශ්‍ය වේ.මේ වන විට රටවල් 3 ක් ඔහුට විරුද්ධව ඡන්දය ප්‍රකාශ කිරීමට තීරණය කර තිබෙන අතර තවත් එක් රටක් ඔහුට විරුද්ධව ඡන්දය ප්‍රකාශ කිරීමට තීරණය කළහොත් ඔහුගේ නාමයෝජනාව ප්‍රතික්‍ෂේප වනු ඇත. හොවාර්ඩ්ගේ ක්‍රිකට් පසුබිමේ අඩුවක් තිබෙන බැවින් ඔහුට සහය නොදීමට ශශ්‍රී ලංකා ක්‍රිකට් ආයතනය තීරණය කළ බව ශශ්‍රී ලංකා ක්‍රිකට් අතුරු කමිටුවේ සභාපති ඩී. එස්. ද සිල්වා මහතා “ක්‍රික් ඉන්ෆෝ” වෙබ් අඩවියට ප්‍රකාශ කර තිබේ.”ජගත් ක්‍රිකට් උපසභාපති ධූරයට ක්‍රීඩාවෙන් පිට කෙනෙක් පත්කිරීම වැරැදි දෙයක්. ජගත් ක්‍රිකට් කවුන්සලය නියෝජනය කරන ඕස්ට්‍රේලියාවේ සහ නවසීලන්තයේ ක්‍රිකට් බලධාරියකු නාමයෝජනා භාර දෙන්නේ නම් අපට සහය පළකළ හැකියි. නමුත් ක්‍රීඩාවෙන් පිට කෙනෙකුට සහය දීමට නොහැකියි” ඩී. එස්. ද සිල්වා මහතා කියයි.ඕස්ට්‍රේලියාවේ අගමැතිවරයාව සිටියදී 2004 වසරේදී හොවාර්ඩ් මුත්තයියා මුරලිදරන්ගේ පන්දු යැවීමේ ඉරියව් පිළිබඳව දෙවරක්ම දැඩි ලෙස විවේචනයට ලක්කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=s1005293</link>
    <topic>බෝල්ට්ගේ වර්තාව පවෙල් ඉක්මවයි</topic>
    <author>චෙකෝ රාජ්‍යය (ඒ.එෆ්.පී.)</author>
    <content>මීටර් 100 ඉසව්වේ හිටපු ලෝක සූරයකු වන ජැමෙයිකාවේ ආසාෆා පවෙල් මෙවර තරගවාරයේ මීටර් 100 ඉසව්වේ වේගවත්ම කාලය වාර්තා කළේය.ජගත් මලල ක්‍රීඩා ලෝක සූරතාවලියේ චෙකෝ රාජ්‍යයේ පැවැති ක්‍රීඩා උළෙලේදී තත්පර 9.83 කින් මීටර් 100 ඉසව්ව නිම කළ 27 හැවිරිදි පවෙල් පසුගිය වසර දෙක තුලදී ඔහුව මීටර් 100 ඉසව්වෙන් පැරද වූ ලෝක සූර උසේන් බෝල්ටිට වඩා තත්පර 3 කින් ඉදිරියෙන් සිටීමට සමත් විය.බෝල්ට් විසින් මේ මස මුලදී දකුණු කොරියානු ක්‍රීඩා උළෙලේදී තත්පර 9.86 කින් මීටර් 100 නිමා කරනු ලැබුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=s1005294</link>
    <topic>අප්‍රිකානු රටවල ප්‍රවේශ පත්‍ර අලෙවිය අඩුවෙයි</topic>
    <author>ජොහැන්ස්බර්ග් (ඒ. එෆ්. පී.)</author>
    <content>අප්‍රිකානු රටවල් 6 ක් තරගවදින මෙවර පාපන්දු ලෝක කුසලාන තරගමාලාවේ ප්‍රවේශ පත්‍ර දකුණු අප්‍රිකාවෙන් පිට අප්‍රිකානු රටවල අලෙවිය අඩුවීම පිළිබඳව ජගත් පාපන්දු සම්මේලනය කනස්සල්ල පළ කළේය. සෙසු අප්‍රිකානු රටවල මේ වනවිට අලෙවි වී තිබෙන ප්‍රවේශ පත්‍ර ප්‍රමාණය හතලිස් දහසක් පමණක් බව බළධාරීහු සඳහන් කළේය.“අප්‍රිකානු රටවල ප්‍රවේශ පත්‍ර අලෙවිය අඩුවීම කණගාටුවට කරුණක්” ජගත් පාපන්දු සම්මේලනයේ මහ ලේකම් ජෙරොම් වැල්ක් මාධ්‍යවේදීන්ට ප්‍රකාශ කළේය.යුරෝපා රටවල ද ප්‍රවේශ පත්‍ර අලෙවිය බලාපොරොත්තු වූවාට වඩා අඩු බව ඔහු වැඩිදුරටත් සඳහන් කළේය.මෙවර තරගමාලාවේ මිලියන 2.88 ක් වන මුළු ප්‍රවේශ පත්‍ර ප්‍රමාණයෙන් 96% ක් මේ වනවිට අලෙවි වී තිබේ. නමුත් තම ඉලක්ක ගත ප්‍රවේශ පත්‍ර අලෙවිය 98% ක් බව පාපන්දු බළධාරීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=s1005295</link>
    <topic>දකුණු අප්‍රිකාවට ගෝල් 2-1ක ජයක්</topic>
    <author>දකුණු අප්‍රිකාව (ඒ. එෆ්. පී.)</author>
    <content>කාර්ලෝ ඇල්බටෝ පෙරෙයිරා දකුණු අප්‍රිකානු පිලේ පුහුණුකරු වශයෙන් පත්වීමෙන් පසු එරට පාපන්දු පිල ජයගත් 9 වැනි අවස්ථාව සනිටුහන් කරමින් කොලොම්බියා පිල සමග පැවැති ලෝක කුසලාන පෙරහුරු තරගයෙන්ද ගෝල 2 – 1 ක ජයක් වාර්තා කිරීමට දකුණු අප්‍රිකානු පාපන්දු පිල සමත් විය.නරඹන්නන් 75000 කට අධික සංඛ්‍යාවක් ඉදිරියේ මේ පෙරහුරු තරගයට සහභාගී වූ දකුණු අප්‍රිකානු පිල ඊට දින තුනකට පෙර බල්ගේරියාව සමග පැවැති තරගය ජය පරාජයෙන් තොරව නිමාවට පත් කර ගත්තේය.1998 වසරේ සිට ලෝක කුසලාන තරගාවලි 3 කදීම අවසන් කණ්ඩායම් 32 අතරට පැමිණීමට අසමත් වූ කොලොම්බියා පිල දකුණු අප්‍රිකානුවන් හමුවේ පරාජයට පත්වුවද විශිෂ්ට ලෙස ක්‍රීඩා කළ බව පාපන්දු විචාරකයන් සඳහන් කළේය.දකුණු අප්‍රිකානු පිල 31 වැනිදා ගෞතමාලා පිලසමග තවත් පෙරහුරු තරගයකට සහභාගී වීමට නියමිත අතර අවසන් පෙරහුරු තරගය ලෙස ඩෙන්මාර්ක පිල සමග ජුනි 5 වැනිදා තරග වදිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=s1005296</link>
    <topic>බ්‍රිතාන්‍යයේ ඇන්ඩි මරේ තුන්වැනි වටයට</topic>
    <author>පැරීසිය (ඒ. එෆ්. පී.)</author>
    <content>ජගත් ටෙනිස් ශ්‍රේණිගත කිරීම්වල සිවුවැනි ස්ථානයේ පසුවන මහ බ්‍රිතාන්‍යයේ ඇන්ඩි මරේ ආජෙන්ටිනාවේ ජුවාන් ඉග්නාසියෝ 6 - 2 ක්, 6 - 7 ක්, 6 - 3 ක් සහ 6 - 2 ක් වශයෙන් පරදවා ප්‍රංශ විවෘත ටෙනිස් තරගාවලියේ තෙවැනි වටයට සුදුසුකම් ලබා ගත්තේය.සිය තරගයට වර්ෂාවෙන් බාධා පැමිණි හෙයින් පැය 4 ක්ම බලා සිටීමට ඔහුට සිදුවී තිබූ අතර තරගය ආරම්භ කිරීමෙන් පසුව වර්ෂාව නිසා තාවකාලිකව තරගය නැවැත්වීමට ද සිදුවී තිබිණි. ග්‍රෑන්ඩ් ස්ලම් තරගවලදී දෙවරක්ම අවසන් මහා තරග සඳහා සුදුසුකම් ලැබූ මරේ මෙවර ප්‍රංශ විවෘත කිරුළ සඳහා තරග වදින ප්‍රබල ක්‍රීඩකයෙකි.අමෙරිකාවේ ඇන්ඩි රොඩින්, පෝන් අයිනර්, සර්බියාවේ ජෙලීනා ජැන්කෝවික්, රුසියාවේ එලීනා ඩිමෙන්ටීවා තෙවැනි වටය සඳහා සුදුසුකම් ලබා ගැනීමට සමත්වූ සෙසු ක්‍රීඩක ක්‍රීඩිකාවන් වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=s1005297</link>
    <topic>මහනුවර-සී. එච් : ගුවන්-සී.ආර්. අද තරග බිමේ</topic>
    <author>ෆවුස් මොහොමඩ්</author>
    <content>වසර 9 ක් පුරා නොකඩවා කැල්ටෙක්ස් ලීග් රගර් සූරතාවට හිමිකම් කියන මහනුවර ක්‍රීඩා සමාජය මෙවර තරගාවලියේ දීත් අපරාජිතව ප්‍රසාද ලකුණු 17 ක් ලබමින් පෙරමුණේ පසුවන අතර ඔවුනට ප්‍රබල අභියෝගයක් එල්ල කරමින් පසුගිය 6 වසර තුළ අනු සූරතාව දිනාගත් සී. ආර්. සහ එෆ්. සී. කණ්ඩායම ප්‍රසාද ලකුණු 15 ක් ලබා ගනිමින් අපරාජිතව දෙවැනි ස්ථානයට පත්ව සිටියි.මහනුවර ක්‍රීඩා සමාජය අද (29) මෙට්ලන්ඩ් පෙදෙසේදී ප්‍රසාද ලකුණු සටහනේ පස්වැනි ස්ථානයේ පසුවන සී. එච්. සහ එෆ්. සී. කණ්ඩායම සමඟ තරග වදින අතර සී. ආර්. සහ එෆ්. සී පිල ලොංග්ඩන් පෙදෙසේදී ප්‍රසාද ලකුණු සටහනේ සිවුවැනි ස්ථානයේ පසුවන ගුවන් හමුදාව සමඟ තරග වදිනු ඇත.මෙවර තරගමාලාවේ අපරාජිත අනෙක් කණ්ඩායම වන්නේ ශ්‍රී ලංකා නාවික හමුදා කණ්ඩායමය. ප්‍රසාද ලකුණු සටහනේ තෙවැනි ස්ථානයේ පසුවන නාවික හමුදා පිල හෙට (30) යුද හමුදා පිල සමඟ යුද හමුදා පිටියේදී තරග වැදීමට නියමිතය.ප්‍රසාද ලකුණු සටහනේ් පිළිවෙළින් 7 වැනි සහ 8 වැනි ස්ථානයන් හී පසුවන හැව්ලොක්ස් පිල සහ පොලිස් පිල අතර තරගය ද හෙට (30) පොලිස් පිටියේදී පැවැත්වීමට නියමිතය.මේ අතර පසුගිය සතියේ සී. එච්. සහ එෆ්. සී - ගුවන් හමුදා තරගයේදී රතු කාඩ් පතකින් දඬුවම් ලැබූ ගුවන් හමුදාවේ දමිත් පෙරේරාට සති 2 ක තරග තහනමක් පැනවීමට ශ්‍රී ලංකා රගර් සම්මේලනයේ ත්‍රි පුද්ගල විනය කමිටුව තීරණය කරන ලදී.මේ අනුව අද පැවැත්වෙන ගුවන් හමුදා - සී. ආර්. සහ එෆ්. සී. තරගය ඔහුට මග හැරෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=s1005298</link>
    <topic>එල් සැල්වදෝර් පාපන්දුතහනම ඉවත් කෙරේ</topic>
    <author>ජිනීවා (ඒ. එෆ්. පී.)</author>
    <content>එල් සැල්වදෝර් පාපන්දු සංගමයට පනවා තිබූ තහනම වහාම අවලංගු කළ බව ජගත් පාපන්දු සම්මේලනය ප්‍රකාශ කළේය. එම සංගමයේ ලියාපදිංචියට අවශ්‍ය ලිපි ලේඛන සම්පූර්ණ කිරීමට කැමැත්ත පළ කිරීම නිසාය.සැල්වදෝර් පාපන්දු සංගමයේ නීත්‍යානුකූල බව සනාථ වන තුරු එම සංගමය තහනම් කිරීමට ජගත් පාපන්දු සම්මේලනය විසින් පියවර ගනු ලැබුවේ පසුගිය 10 වැනිදාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=f1005291</link>
    <topic>ඕනෑම ආපදාවකටඅපි දැන්සූදානම්</topic>
    <author>සාකච්ඡා කෙළේ උදිත ගුණවර්ධන</author>
    <content>පසුගිය සතියේ ඇතිවූ ජල ගැලීම් ආපදා තත්ත්වයෙන් පසු ජන ජීවිතය යහ තත්ත්වයට පත්කිරීමට රජය ගෙන තිබෙන පියවර සහ ඒ පිළිබඳව විශේෂයෙන් එල්ලවන චෝදනා පිළිබඳව ආපදා කළමනාකරණ ඇමැති ඒ. එච්. එම්. ෆවුසි මහතා සමඟ සිදුකළ සාකච්ඡාවකි මේ.* ජල ගැලීම් තත්ත්වයේ විපතට පත්වූ පිරිසට අවශ්‍ය සහන ලබා දීමේ දී ආණ්ඩුවත් ආපදා කළමනාකරණ අමාත්‍යාංශයත් අවුලකට මැදිවී ඇතැයි විපක්ෂය චෝදනා එල්ල කරනවා. මේ චෝදනා පිළිබඳව ඔබේ අදහස කුමක්ද?ආණ්ඩුව උපරිමයෙන් අවශ්‍ය සහනාධාර හා ආපදා කළමනාකරණ කටයුතු සිදුකළා. ඒ නිසා කිසිවෙකුට කියන්න බැහැ ආණ්ඩුව ආපදා අවස්ථාවේදී ප්‍රශ්න මඟහැරියා නැත්නම් ප්‍රශ්නවලට මුහුණ දීමේදී පැන ගියා.මෙහිදී මම කිසිවිටෙක කියන්නේ නැහැ සියලු කටයුතු සියයට සියයක් සාර්ථකව සිදුකළා කියලා. ඒත් අපිට සියයට අනූපහක්ම සාර්ථක විදිහට ආපදා මොහොතේදී ප්‍රශ්නය කළමනාකරණය කර ගත්තා වගේම ජනතාවට අවශ්‍ය කරන සහනාධාර ලබා දෙන්න පුළුවන් වුණා.ඒත් ජනතාව මුලා කරමින් හා ගංවතුරෙන් සිදුවූ විනාශය පවා දේශපාලන න්‍යාය පත්‍රවලට යොදා ගනිමින් බංකොලොත් දේශපාලනයක යෙදීමට තරම් අද වෙද්දි එජාපයත් ජවිපයත් අඩපණ වෙලා තිබෙන්නේ. ඔවුන්ට අද සටන් පාඨ නොමැති වීම නිසා මේ ප්‍රශ්නය පවා සටන් පාඨයක් කර ගැනීමටයි උත්සාහ කරන්නේ. විපක්ෂයේ මේ හැසිරීම ගැන දේශපාලනය කරන අපිටත් ලැජ්ජාවකුත් ඇති වෙනවා.මොකද විපක්ෂය කටයුතු කරන්නේ ද්වේශ සහගග හා අවස්ථාවාදී විදිහටයි. ඒත් විපක්ෂයේ වගකීම විය යුත්තේ එය නෙමෙයි. නිසි විදිහට ගමන් කිරීමට ආණ්ඩුවට මඟ පෙන්වා දීම පමණයි.එක්සත් ජාතික පක්ෂය ඒ අයගේ දේශපාලන අර්බුද වලට පිළියමක් විදිහට නැත්නම් ඒ අයගේ අර්බුද වසා ගැනීමට ජල ගැලීම හා ආපදාවට ලක්වූවන් ගේ ප්‍රශ්න යොදා ගැනීමට උත්සාහ කරනවා. ඒත් ඒ තත්ත්වය හොඳ දෙයක් නෙමෙයි.* කටුනායක ප්‍රදේශයේ ඇතිවූ ජල ගැලීම් නිසා විපතට පත්වූ වෙළෙඳ කලාපයේ සේවක සේවිකාවන්ට රජයෙන් ලැබිය යුතු සහනාධාර නොලැබී ගොස් ඇතැයි වෙළෙඳ කලාපීය වෘත්තිය සමිති චෝදනා කරනවා. මේ පිළිබඳව ඔබේ අදහස කුමක්ද?මෙවැනි සිදුවීමක් පිළිබඳව මා වෙත නිල වශයෙන් වාර්තා වී නැහැ. මේ ගැන මීට පෙරත් මාධ්‍ය ආයතන මගින් මගෙන් ප්‍රශ්න කළා. එවැනි දේ සිදුවුණානම් මේක ඉතාමත් නරක සහ හෙළාදැකිය යුතු දෙයක් විදිහටයි මා දකින්නේ. ආණ්ඩුව සහනාධාර ලබාදුන්නේ ගංවතුරෙන් විපතට පත්වූ සියලු දෙනාට මිසක් එක් කොටසකට නෙමෙයි. කවුරුහරි එහෙම දෙයක් සිදුකළා නම් එය අමානුෂික දෙයක් විදිහට හඳුන්වා දෙන්න පුළුවන්. ගංවතුරේදී හානියට පත්වූවේ කවුද ඔවුන්ගේ තරාතිරම කුමක්ද කියලා සලකා බලන්නේ නැහැ. කවුරුන් හෝ පුද්ගලයෙකු නිලධාරියකු මේ දේ කළානම් ඔවුන්ට විරුද්ධව විනය ක්‍රියාමාර්ග ගැනීමටත් ඒ සඳහා අවශශ්‍ය පරීක්ෂණ සිදු කිරීමටත් කටයුතු කරනවා.* පහත් බිම් ගොඩ කිරීම, ඇළ පද්ධතිය අවහිර කරන අනවසර ඉදිකිරීම් ආදිය නිසා ජල ගැලීම් සිදුවන බවටත්, එම කටයුතු තහනම් කිරීමට රජය කටයුතු කරන බවටත් ප්‍රකාශ වෙනවා. ඒත් මේ තත්ත්වයන්ට වගකිව යුතු අයගෙන් අති බහුතරය දේශපාලන ආධාර කරුවන් නැතිනම් දේශපාලඥයන්. මේ තත්ත්වය තුළ මේ නීති රීති බල ගැන්වීම සාර්ථක කියලා ඔබ හිතනවාද?දේශපාලන බලපෑම් ඔවුන්ගේ ආධාර කාරයන්ගේ කටයුතුත් මේ තත්ත්වයට විශාල වශයෙන් බලපෑවා. පසුගිය කාලයේදී අනවසර ඉදිකිරීම් ගොඩ කිරීම් වලට දේශපාලන සහයෝගයත් ලැබුණා. ඒත් ඒ දේ හොඳ දෙයක් විදිහට සලකන්න බැහැ. මගේ අදහසට අනුව කුමන දේශපාලනයක් අනුගමනය කළත් එය අයුතු විදිහට ප්‍රයෝජනයට ගැනීම එතරම් හොඳ දෙයක් නෙමෙයි.ජනාධිපතිතුමා දැන් තීරණය කරලා තිබෙනවා දේශපාලනය නිල්පාට වුණත්, කොළපාට වුණත්, රතුපාට වුණත් පහත් බිම් ගොඩ කරන අයට අනවසර ඉදිකිරීම් සිදු කරන අයට විරුද්ධව තදින් නීතිය ක්‍රියාත්මක කරන ලෙස උපදෙස් ලබාදී තිබෙනවා. ඒ වගේම ගොඩ කරන ලද ස්ථාන යළිත් යථා තත්ත්වයට පත් කිරීමට ආණ්ඩුව කටයුතු කරලා තිබෙනවා.ඒ වගේම දේශපාලන බලපෑම් මත අනවසර ඉදිකිරීම් කිරීම වගේම පහත්බිම් ගොඩ කිරීමේ සම්ප්‍රදාය ඇති කළේ එජාපය ආණ්ඩු බලය දරන ලද කාලයේදීයි. එදා එජාප ආණ්ඩු තමන්ගේ ආධාර කරුවන්ට හිතුමතේ මේ දේවල් කරගෙන යන්න ඉඩ ඇරියා. මේ වැරැදි පූර්වාදර්ශය තමයි ඉදිරියට ගියේ.දැන් අපේ ජනාධිපතිතුමා උත්සාහ කරමින් මේ තත්ත්වය නිවැරැදි කර යළිත් රට නිසි මඟට යොමු කිරීමටත් මේ අවසනාවන්ත තත්ත්වය වැළැක්වීමටත් කටයුතු සිදු කැර තිබෙන්නේ.* ජල ගැලීම් තත්ත්වය මේ වෙද්දි පාලනය වී තිබුණත් ඉදිරි මෝසම් වැස්සත් සමඟ යළිත් ගංවතුර අවදානම මතු වෙනවා. ඉදිරියේදී සිදුවන මේ අවදානම් තත්ත්වයට ආපදා කළමනාකරණ අමාත්‍යාංශය සූදානම්ව සිටින්නේ කොයි ආකාරයටද?මෙවර අප ලැබූ අත්දැකීම්ද ප්‍රයෝජනය ගෙන ඉදිරි අවදානම් තත්ත්වයන්ට මුහුණ දීමට අපේ අමාත්‍යාංශය සූදානම්ව සිටින්නේ. ඉදිරියේදී මහ වැසි ඇති වුවහොත් මෙවැනි අවදානම් තත්ත්වයක් ඇති වීමට පුළුවන්. එවැනි දේකට සූදානම්ව සිට පළමු මොහොතේ සිට ක්‍රියාත්මක වීම තමයි සිදුවිය යුත්තේ.* ජලය බැස ගියත් වසංගත රෝග අවදානම මෙතෙක් පහව ගොස් නැහැ. මේ තත්ත්වයට මුහුණ දීමට අමාත්‍යාංශයට මොන විදිහේ සැලැසුමක්ද තිබෙන්නේ?මම පසුගිය දවස්වල කොළඹ නගරයේ ඇවිද්ද. එහිදී මම දැක්ක දෙයක් තමයි මොකක් හරි ප්‍රශ්නයක් ආපුවහම රජය කරනකම්ම බලාගෙන ඉන්නවා. මෙය නෙමෙයි සිදුවිය යුත්තේ. මහජන සහභාගී ව්‍යාපාරයක් විදිහට ආණ්ඩුවේ කටයුතුවලට සහාය දීමයි. ඒත් අද එහෙම දෙයක් සිදුවන්නේ නැහැ. සමාජයේ බහුතරයක් උත්සාහ කරන්නේ අත්දෙක පිසදමා ගැනීම විතරයි.රජය වසංගත රෝග පැතිරී යාම වැළැක්වීමට අවශ්‍ය සියලු කටයුතු සූදානම් කරලා තිබෙන්නේ. ඒත් මෙහිදී ජනතාවටත් ක්‍රියාකාරී වැඩ කොටසක් තිබෙනවා.ගේ ඉස්සරහ කාණුව අවහිර වුණාම නගර සභාවෙන් ප්‍රාදේශීය සභාවෙන් එනකම් බලාගෙන ඉන්න ඕනෑද? නැහැනේ. තම තමන්ට මේ කටයුතු සපුරා ගැනීමට පුළුවන්කම තිබෙනවා. ඒත් සමාජය මේ දේ තේරුම් ගන්න ඕනෑ.ජලයේ තිබෙන අපිරිසුදුතාවයට බලපාලා තිබෙන්නේ් වැසිකිළි වළවල් උතුරායාම ඇතුළු දේවල්. ඒ නිසා ජනතාවටත් යුතුකමක් හා වගකීමක් තිබෙනවා මෙවැනි තත්ත්වයන්ට මුහුණදීමට සැලැසුම් තිබිය යුතුයි. අමාත්‍යාංශය විදිහට අපි ජනතාව දැනුවත් කිරීම් සිදු කරනවා. ජනතාව යහපත් සෞඛ්‍ය පුරුදු අනුගමනය කිරීම මඟින් මෙවැනි තත්ත්වයන් වළක්වා ගැනීමට පුළුවන්්.* අද වෙද්දි තාක්ෂණය දියුණු වීම නිසා ඉදිරියේ සිදුවන ආපදා තත්ත්වයන් දැන ගැනීමට පුළුවන්කම ලැබී තිබෙනවා...?ඔව්... සුනාමි වගේ ආපදාවකදී එය කලින් දැන ගැනීමට අවශ්‍ය තාක්ෂණික කටයුතු දැන් ක්‍රියාත්මක මට්ටමේ තිබෙන්නේ. ඒ වගේම කාලගුණ තත්ත්වය පිළිබඳව නිවැරැදි අනාවැකි කීමට පුළුවන්කම තිබෙනවා. ඒ නිසා තාක්ෂණය උපයෝගී කරගෙන සිදුවන ආපදා හඳුනා ගැනීමට පුළුවන්කම තිබෙනවා.ආපදා කළමනාකරණ අමාත්‍යාංශය මේ තාක්ෂණ උපක්‍රම හොඳින් උපයෝගී කර ගැනීමට කටයුතු කර තිබෙනවා.මේ ආකාරයට ආපදාවන් කලින් හඳුනා ගැනීම කළ හැකියි. මෙය ආපදා කළමනාකරණයට හොඳ ප්‍රවේශයක් විදිහට හඳුන්වා දිය හැකියි. ඒ නිසා තාක්ෂණික උපක්‍රම තවදුරටත් වැඩි වර්ධනය කර ගැනීම තමයි අපේ අරමුණ වෙලා තිබෙන්නේ. ඒ සඳහා අවශ්‍ය කරන වැඩපිළිවෙළ ඉදිරියේදී තවදුරටත් ඉදිරියට ගෙනයාම තමයි බලාපොරොත්තුව වෙලා තිබෙන්නේ.* ජල ගැලීම් තත්ත්වය පාලනය කිරීමට ස්ථිර වැඩපිළිවෙළක් නිර්මාණය කරගත නොහැකිද?මහා ගංවතුරක්නම් වළක්වන්න මොන ජගතෙකුටවත් බැහැ. ඒත් අපේ අඩුපාඩු නිසා සිදුවන දේවල් නම් පාලනය කරන්න පුළුවන්. අද කොළඹ නගරයත් තදාසන්න ප්‍රදේශවලත් ජලය ගැලීමට තිබෙන බොහෝ කාණු පද්ධති අවහිර වෙලා තිබෙන්නේ්. මෙය සම්පුර්ණයෙන්ම මනුෂ්‍ය කටයුතු නිසා වෙන්නේ. ඒ වගේම කොළඹ පමණක් ඇළ මාර්ග 13 ක් තිබෙනවා කිසිදු ආයතනයකට අයිති නැති. මෙය හොඳ දෙයක් නෙමෙයි. ඒ නිසා ඇතිවන අනවශ්‍ය ආපදා තත්ත්වයන් බේරා ගැනීමට අපිට පුළුවන්කම තිබෙන්න ඕන.* කොළඹ නගරය හා තදාසන්න ප්‍රදේශවල අනවසර ඉදිකිරීම් හා පදික වෙළෙඳාම් ඉවත් කිරීමට රජය විශේෂ වැඩපිළිවෙළක් ආරම්භ කරලා තිබෙනවා. කොළඹ නගරයේ දේශපාලන නියෝජිතයකු විදිහට මේ තත්ත්වය පිළිබඳව ඔබේ අදහස කුමක්ද?ඉවත් කරන සියල්ලට විකල්ප ස්ථාන ලබාදීමට ආණ්ඩුව කටයුතු කරලා තිබෙන්නේ. ඒ නිසා ජනතාවට මෙයින් විශාල බලපෑමක් වෙන්නේ නැහැ. තාවකාලිකව අපහසුතාවයක් ඇතිවෙන්න පුළුවන්. ඒත් නගරයේ විධිමත්භාවයට මෙන්ම ජනතාවටද මෙයින් වැඩි වාසියක් ලැබෙනවා.අනවසර ඉදිකිරීම්වල දුෂ්කරතා මැද ජීවත් වෙනවාට වඩා වැඩි පහසුකම් සහිත ස්ථානයක හොඳ ජීවන තත්ත්වයක් සහිතව ජීවත්වීට ලැබීම හොඳ දෙයක් නෙමෙයිද.දැන් දෙමටගොඩ ඉදිකරන ලද මහල් නිවාසවලත් ජීවත් වෙන්නේ මේ විදිහට පදිංචි කරන ලද ජනතාවයි. පදික වෙළෙඳුන්ට පවා රජය විකල්ප ස්ථාන ලබාදී තිබෙනවා. එම ස්ථානවල වෙළෙඳුන්ට වෙළෙඳාම් කිරීමේ අවස්ථාව ලැබේවි. ඒ නිසා මේ ගැටලුව ඉදිරි සති කිහිපය තුළ සම්පූර්ණයෙන් විසඳා ගැනීමට පුළුවන්කම ලැබෙනවා.ඒ වගේම මේ නීති ක්‍රියාත්මක වීමේදී දේශපාලන හිතවත්කම් බැලුවානම්... ඒක වැරැදියි. ඒත් රජය එහෙම කළේ නැහැ. සියල්ලටම සමාන විදිහටයි සලකන්නේ කියන එක තහවුරු වෙන්න මේ දේ පමණක්ම වුණත් ඇති.* ආපදා තත්ත්වයෙන් පීඩාවට පත්ව සිටින ජනතාවට අලුතින්ම මුහුණදීමට තිබෙන ප්‍රශ්නය බඩු මිල ඉහළ යාමයි. මේ ගැටලුවට විසඳුම් ආණ්ඩුවට නැහැ කියලා තමයි විපක්ෂය චෝදනා කරන්නේගංවතුර ගලද්දි ආණ්ඩුවට චෝදනා කරන විපක්ෂය මේ ප්‍රශ්නයේදීත් දේශපාලනය පටලවාගෙන වාසි ලබා ගන්නයි උත්සාහ කරන්නේ. ඒත් බුද්ධිමත්ව සිතත මතන ජනතාව දන්නවා ආණ්ඩුවකට බඩු මිල ඉහළයාම පාලනය කිරීම කරගන්න බැහැ කියලා. අද විපක්ෂය ආණ්ඩුවක් පිහිටෙව්වා නම් ඒ අයටත් මේ තත්ත්වය පාලනය කිරීමට පුළුවන් කමක් නැහැ. ඇතැම් විපක්ෂ මන්ත්‍රීවරුන්ට මේ තත්ත්වය තේරෙනවා. ඒත් ඒ අය ජනතාව මුලා කිරීමට විවිධ උපක්‍රම සොයනවා. ඒත් බුද්ධිමත් ජනතාව මුලා කිරීමට තරම් ශක්තියක් ඒ අයට නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=f1005292</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>දිනමිණ’ ‘දියවන්නාවේ නෑදෑයෝ ‘ විශේෂාංගය ඔස්සේ සහෘද පාඨක ඔබව අද හමුවන්නේ වසර තිස් දෙකක දේශපාලන අත්දැකීමක් ඇති අපරාජිත මහජන නියෝජිතයෙකි. හේ වත්මනෙහි ගම්පහ දිස්ත්‍රික්කය නියෝජනය කරමින් එජාප පාර්ලිමේන්තු මන්ත්‍රීවරයකු ලෙස ද විපක්‍ෂයේ ප්‍රධාන සංවිධායකවරයා ලෙසද කටයුතු කරයි. නමින් ඔහු ජෝන් අමරතුංග වේ.‘දිනමිණ’ ‘දියවන්නාවේ’ නැදෑයෝ’ පාඨකයන් වෙනුවෙන් අප ජෝන් අමරතුංගගේ ජීවිතයට එබී බැලු අයුරුයි මේ ...* අපේ කතාබහ අරඹමින් ප්‍රථමයෙන් ඔබේ සම්පුර්ණ නම පැවැසුවොත් ....?“මගේ සම්පූර්ණ නම ජෝන් ඇන්තනී මැනුවෙල් අමරතුංග බොහෝ අය මා අමතන්නේ ජෝන් අමරතුංග කියන නමෙන් ...”* එතකොට ඔබේ උපන් දිනය සහ උපන් ගම සඳහන් කළොත් .... ?“මගේ උපන් දිනය 1940 වර්ෂයේ මැයි මස 21 වැනිදා. මගේ උපන් ගම වන්නේ ගම්පහ දිස්ත්‍රික්කයේ ජා-ඇල මැතිවරණ කොට්ඨාශයේ කඳාන කියන ගම ....* ඔබේ මව්පියන් පිළිබඳව සහ පවුලේ තොරතුරු සැකවින් සඳහන් කළොත් ...?“මගේ පියාගේ නම ලුවි පෙරේරා අමරතුංග. මවගේ නම මේරි ෆොලොරිඩා අමරතුංග . ඒ අයගේ ගමත් කඳාන. උපතින්ම අපේ මව්පියන් කිතුණු බැතිමතුන් . මගේ පියා රැකියාව ලෙස කෙළේ නීතිඥ වෘත්තිය. ඔහු ප්‍රසිද්ධ නොතාරිස්වරයෙක්. අපේ පවුලේ පිරිමි තුන්දෙනයි. ගැහැණු තුන්දෙනයි. අම්මයි තාත්තායි ඔක්කොම අට දෙනයි. මේ වනවිට මගේ සහෝදරයෝ දෙදෙනාම ජීවතුන් අතර නෑ. සහෝදරියන් තවම ජීවතුන් අතර ඉන්නවා.* ඔබ අකුරු කරවන්නේ...?“කුඩා අවධියේ කදානේ ශාන්ත සෙබස්තියන් කන්‍යාරාමයෙන් මූලික අධ්‍යාපනයට යොමු වුණා. කතෝලික පසුබිමක් අනුව ආගමික හා අධ්‍යාපන කටයුතු සඳහා කතෝලික පැවිදි සොහොයුරියන්ගෙන් විශාල හැදියාවක් ලැබුණා.අනතුරුව මම කදානේ ද මැසිනොඩ් විද්‍යාලයට ඇතුළු වුණා. එතැන පස්වෙනි ශ්‍රේණිය දක්වා ඉගෙන ගෙන කොළඹ මරදානේ ශාන්ත ජෝෂප් විද්‍යාලයෙන් අ.පො.ස (උ.පෙළ) දක්වා ඉගෙන ගත්තා.උසස් පෙළ පසුව බොරැල්ලේ ඇක්වයිනස් විශ්වවිද්‍යාලයෙන් උපාධිය සඳහා ආර්ථික විද්‍යාව හදාරමින් සිටියා. ඒ එක් අවුරුද්දක් විතරයි. ඒ කාලයේදීම නීති විද්‍යාලයට ඇතුළු වුණා. මගේ පියාත් ලොකු අයියාත් නීතිඥයෝ නිසා නීතිය ඉගෙන ගන්න මට ලොකු ආශාවක් තිබුනා. මේ අනුව 1966 දි නීති විද්‍යාලයෙන් සමත් වී නීතිඥයෙක් ලෙස දිවුරුම් දුන්නා...”තරුණ නීතිඥයෙක් ලෙස මා මගේ දැනුම තවදුරටත් මගේ පියාගෙන් වැඩිමල් සහෝදරයාගේ ලබා ගැනීම ඉතා භාග්‍යයක්. මම මීගමුව දිසා අධිකරණයේ හා මහේස්ත්‍රාත් අධිකරණයේ නීතිඥයෙකු ලෙස වැඩ කළා. අවුරුදු දහයක් විතර ඒ කාලය ඉතා සුන්දරයි . ඉහළම තෘප්තියක් ලැබුවා ...”* ඒ කාලය ඔබේ තරුණ අවදියයි. කොහොමද සහකාරිය තෝරාගත්තේ ?“මා නීතිඥයෙක් ලෙස කටයුතු කරන කාලයේ තමයි. විවාහ වුණේ. ඇගේ නම හයසින්ත් මාලනී පෙරේරා. මේ විවාහය දෙමාපියන්ගේ යෝජනා මත සිදු වූ විවාහයක්. ඇය කඩුවෙල වැලිවිට. ඇයත් මමත් 1968 ජුලි මාසේ 24 වෙනිදා බොරැල්ලේ සියලු සාන්තුවරයන්ගේ දේවස්ථානයේදී විවාහ වූණා.දිනේෂා, සුධර්මා හා දර්ශනි නමින් අපිට දරුවෝ තුන්දෙනෙක් ඉන්නවා. තිදෙනාම ගැහැණු ළමයි. තිදෙනාම විවාහකයි.වැඩිමලා රැකියාවකට යොමුවුණේ නෑ. ඇයගේ දරුවන්ගේ වැඩ කටයුතු වෙත යෙදි සිටිනවා. දෙවෙනි දියණිය ඇමරිකාවේ දන්ත වෛද්‍යවරියක් ලෙස කටයුතු කරනවා ඇයටත් දියණියන් දෙදෙනෙක් ඉන්නවා. මේ දිනවල ඇය නිවාඩුවට ශ්‍රී ලංකාවට ඇවිත්. තුන්වෙනි දියණිය දර්ශනි. ඇය විදේශ සංචාර සමාගමක කළමනාකාර අධ්‍යක්ෂිකාවක් ලෙස වැඩ කරනවා. මම දැන් සීයා කෙනෙක් දරුවන් මුණුබුරු මිනිබිරියන් සමඟ එක්ව ජීවත්වීම භාග්‍යයක් සතුටක් සැබැවින්ම එය මට නිමක් නැති සතුටක් ...* ඔබ දේශපාලනයට අවතීර්ණ වන්නේ කොහොමද ?“ මීගමුව අධිකරණ කටයුතු කරන කාලේ තමයි දේශපාලන කටයුතුවලට උදව් දුන්නේ. ඒ 1970 විතර ජා-ඇල පාර්ලිමේන්තු මන්ත්‍රී පාරිස් පෙරේරාගේ කාලයේ . පාරිස් පෙරේරා මහතාගේ වියෝවෙන් පසුව ජෝෂප් මයිකල් පෙරේරා මහතා එතැනට පත්වුණා. එක්සත් ජාතික පක්ෂයේ ක්‍රියාකාරි දේශපාලනය තුලින් මා සෑහිමකට පත්වන පුද්ගලයෙක්.වසර තිස් දෙකක කාලයක් මා අපරාජිතව පාර්ලිමේන්තුව නියෝජනය කරනවා. පාර්ලිමේන්තු ජීවිතයේ වසර තිහක් පිරෙන දින මහින්ද රාජපක්ෂ ජනාධිපතිතුමා පාර්ලිමේන්තුවට පැමිණ මට සුබ පැතුවා. තිළිණයක් ප්‍රදානය කළා. ජනතා නායකයෙකුගේ ගුණාංග අපරිමිතව ජනාධිපති මහින්ද රාජපක්ෂ මැතිතුමාට තිබෙනවා. එතැන පාට පක්ෂ බේදයක් දකින්නේ නැහැ. ඔහු ස්වාධිනයි... “* ඔබට පාර්ලිමේන්තුවට එන්න ලැබුනේ ප්‍රතිවාදීන් සමඟ තරඟයකින් නොවෙයි. එහෙම නේද?‘1977 පාර්ලිමේන්තු මැතිවරණයට තරඟ කෙළේ නෑ. මා ජේ. ආර්. ජයවර්ධන ආණ්ඩුවෙන් ලංකා සම්භාණ්ඩ සංයුක්ත මණ්ඩලයේ සභාපතිකම ලැබුණා. හරියටම වසරකට පසුව වත්තල ආසනයේ එක්සත් ජාතික පක්ෂයේ මන්ත්‍රී හා විදුලි සංදේශ ඇමැතිවරයෙකු වු ෂෙල්ටන් ජයසිංහ මහතාගේ වියෝවෙන් ඇති වූ පුරප්පාඩුවක් ඇති වුණා.කෘත්‍යාධිකාරි මණ්ඩලයේ තීරණයක් අනුව වත්තල මැතිවරණ කොට්ඨාශයේ මන්ත්‍රිවරයෙකු ලෙස 1978 ඔක්තෝම්බර් 19 වෙනිදා පාර්ලිමේන්තුවට යෑමට වරම් ලැබුවා. පාර්ලිමේන්තුවට යන්න තරඟ නොකර මුදල් වැය නොකර ඡන්ද නොකළ පුද්ගලයෙක් මම.”* වසර තිහක් පමණ ඔබ මන්ත්‍රිවරයෙකු ලෙස කටයුතු කළා ඇමැති ධුර දැරුවේ...?1988 දී නියෝජ්‍ය මුදල් ඇමැතිධූරයේ කටයුතු කළා. 1990 දී පැවැති පාර්ලිමේන්තු මැතිවරණයෙන් පසුවත් එක්සත් ජාතික පක්ෂ ජයගත්තා. රාජ්‍ය විදේශ ඇමැතිධුරය මට ලැබුණා. 1992 රාජ්‍ය පළාත් සභා ඇමැතිධුරයක් ලැබුණා. ඒ. ආර්. ප්‍රේමදාස ජනධිපති කාලේ. ප්‍රේමදාස ජනාධිපති තුමාගේ අභාවයෙන් පසුව පත්වු ඩී. බී. විජේතුංග මහතා මට කැබිනට් ඇමැතිකමක් දුන්නා.ඒ සවදේශ කටයුතු පිළිබඳ අමාත්‍යාංශයයි. තවදුරටත් විදේශ කටයුතු රාජ්‍ය ඇමැතිධූරයෙන් වැඩ කළා.1994 දී මහජන නියෝජිතයෙකු ලෙස එක්සත් ජාතික පක්ෂයෙන් පාර්ලිමේන්තුවට තේරුණත්, එජාපය පැරදුණා. නැවැත 2001 එජාපය දිනුවට පසු අභ්‍යන්තර කටයුතු පිළිබඳ ඇමැති වශයෙන් කටයුතු කළා.* රාජ්‍ය ඇමැතිධුර මෙන්ම කැබිනට් ඇමැතිධුර ලැබුණාට පසුව ජනතාව දැනෙන්න ඔබට වැඩක් කරන්න ලැබුණද?“ වත්තල සංවර්ධනය කළා. විදේශ රැකියා සඳහා බොහෝ අය යොමුකළා. විදේශ තානාපති කාර්යාල සේවා කාර්යක්ෂම කළා. පළාත් සභාව හා මහ ආණ්ඩුව අතර පැවැති බර අරගල හා විෂමතා බොහෝදුරට විසදීමට කටයුතු කළා. අභ්‍යන්තර කටයුතු අමාත්‍යංශය යටතේ බොහෝ ප්‍රදේශවල පොලිස් ස්ථාන ස්ථාපිත කළා. එමගින් ජනතාව අවශ්‍ය නීතිය සම්බන්ධ ගැටලු නිරාකරණය කරගන්න අවස්ථාව සලසා දුන්නා.එක් දවසකින් විදේශ ගමන් බලපත්‍රය හා ජාතික හැදුණුම්පත් නිකුත් කිරීම මගේ අදහසක්. එයින් තවමත් ජනතාව ප්‍රයෝජනය ගන්නවා. රාජ්‍ය මුදල් ඇමැති කාලයේදී 1988 දී ජනතා විමුක්ති පෙරමුණ විනාශ කළ රජයේ ප්‍රාදේශියලේකම් කාර්යාල ප්‍රතිසංස්කරණ කර ජනතාවට ලංවෙන්න හැකි ස්ථානවල ප්‍රාදේශීය ලේකම් කාර්යාල පිහිටෙව්වා.ඒ අනුව උප්පැන්න සහතිකයේ සිට මරණ සහතිකය දක්වා රස්තියාදුවකින් තොරව ලබා ගන්න කටයුතු කළා ... “ශ්‍රී ලංකා පොලිසියට අවශ්‍ය වාහන නිල ඇඳුම් , පුහුණුව හා තාක්ෂණය ලබාදීමට කටයුතු කළේ අභ්‍යන්තර කටයුතු ඇමැති කාලේයි. “මත්ද්‍රව්‍ය නිවාරණය සඳහා පුනරුත්තාපන මධ්‍යස්ථාන ජාතික අන්තරායකර ඖෂධ පළාත මණ්ඩලය හරහා වැඩසටහන් ක්‍රියාත්මක කිරීමටත් බන්ධනාගාරවල පැවැති තද බදය අවම කිරීමට ප්‍රාදේශීය බන්ධනාගාර කිහිපයක් ඉදි කිරීමට මම කටයුතු කළා. ඒ කාලයේදී සිරකරුවන් පුනරුත්තාපනය සඳහාද කටයුතු කළා .... “* දේශපාලන ඉතිහාසය පුරා වසර තිස් දෙකක් දුරට දිග හැරෙනවා. වඩාත්ම සිත් ගත් දේශපාලන නායකයා කවුද?ප්‍රධානියා ජේ. ආර්. ජයවර්ධන හිටපු ජනාධිපති තුමායි. එවකට ජනතාව හිරවෙලා තදවෙල හිටියා. එතුමා නිදහස් ආර්ථිකය සමඟ විදේශ ආධාරමත දීර්ඝකාලීනව පවතින සංවර්ධන කටයුතු කළා. එයට අමතරව ආර්. ප්‍රේමදාස හා ඩී. බී. විජේතුංග යන ජනාධිපතිවරුනුත් සිත් ගත් අය ඔවුන් ඇමැතිවරුන්ට තම කාර්යභාරය නිසිලෙස ඉටු කිරීමට නිදහස දුන්නා.වත්මන් ජනපති මහින්ද රාජපක්ෂ මැතිතුමා ජනාධිපති වෙන්න කලින් සිට අපේ හිතවතෙක්. වසර හතලිහක දේශපාලන ඉතිහාසය තුලින් ලැබු පලපුරුද්ද හා පන්නරය මත කිසිදු බියක් නොමැතිව වසර කීපයක් පවත්වාගෙන ගිය යුද්ධය වසර කිහිපයකදී අවසන් කරන්න නායකත්වය ගත් පුද්ගලයෙක්. වෙනත් ජනාධිපතිවරු රටේ සංවර්ධනයට තිබූ මුදල් යුද්ධයට වියදම් කළා. සමහරු සංවර්ධනය කඩාවැටේ කියා යුද්ධයට වියදම් කෙළේ නෑ. විදේශ බලවේගවලට බය වුණා.නමුත් මහින්ද රාජපක්ෂ ජනාධිපතිතුමා නිර්භීතව රටේ සංවර්ධන ක්‍රියාවලියට බාධාවක් නොවන පරිදි යුද්ධය යුද්ධයක් ලෙස මුහුණදී ජනතාවගේ බිය සැක තුරන්කළා. එය ප්‍රසංශනියයි. ඒ වාගේම මගේ දේශපාලන ඉතිහාසයේ තිස් දෙවෙනි වසර වෙනුවෙන් සුබ පැතුවා තිළිණ දුන්නා ඒ බව ඔබට මා මුලින් කිව්වා... “* වසර තිස් දෙකක දේශපාලන ඉතිහාසයක් ඇති ඔබට ජේ. වී.පී. හෝ එල්. ටී. ටී. ඊ. සංවිධානවලින් තර්ජන එල්ල වුනේ නැද්ද?මම වත්තල ජනතාව සමඟ එකට සිටියා. මට ඔය කියන කිසිම සංවිධානයක්වත් කරදර වුණේ නෑ. මා කතෝලිකයෙක් දෙවියන් වහන්සේ මා පමණක් නොවෙයි සියලු ජනතාව ආරක්ෂා කරනවා...”* ඔබේ ලග්නය ... ?මගේ ලග්නය වෘශ්චික මා ඉපදුන දවස්වල කවුරු හෝ මට ලග්නයක් හදලා තිබෙනවා ...”* කලාවට ඔබේ ඇති ඇල්ම කොහොමද ..?මම පාසලේ රංගනයෙහි යෙදුනා. සංගීතයට යොමුවුණා. බාස්කට් බෝල් සහ පිහිනීමට උනන්දුයි ආසයි.* ජනතාව අතර ඔබ කොතරම් ජනප්‍රියද?වත්තල, කඳාන, ජාඇල ප්‍රදේශයේ ජනතාව ආගමික හැඟීමකින් යුතුව ජීවත්වන අය. ඔවුන් කළගුණ සළකනවා. ඔවුන් මා ගැන දන්නවා.* ඔබේ වෙනත් ක්‍රියාකාරකම් මොනවාද?මගේ දෙමාපියන්ගෙන් ලැබූ විශාල නිවාසයක වෘත්තීය පුහුණු මධ්‍යස්ථානයක් කරගෙන යනවා. අපේ ප්‍රදේශයට අවශ්‍ය පාඨමාලා රැසක් අතර, මනාලියන් හැඩගැන්වීම, ආහාර තාක්ෂණය, මැහුම්, සාරි වැඩ දැමීම, නිර්මාණය, ඉංග්‍රීසි හා පරිගණක පාඨමාලා පවත්වනවා. වත්මන් ආණ්ඩුවෙන් උපදේශකයන් සඳහා වැටුප් සහ වෙනත් අවශ්‍යතා සඳහා උදව් කරනවා.රජයේ අනුග්‍රහය වැදගත් ළමයින්ට දෙන සහතිකය රජයේ පිළිගැනීම තිබෙනවා. අවශ්‍ය අයට උසස් තලයට යන්න හොඳ හොඳ රැකියා ලබන්න රජය අනුග්‍රහය ලබන සහතිකය වටිනවා. ප්‍රාදේශීය ලේකම්තුමා වෘත්තීය පුහුණු මධ්‍යස්ථානය නිතරම අධීක්ෂණය කරනවා. දැනට දහස් ගණනක් සිසුන් අධ්‍යාපනය නිම කළා.* වෙන මොනවද කියන්න තියෙන්නේ?අපේ ප්‍රදේශය තැන් කිහිපයක් පසුගියදා ගංවතුරෙන් යටවුණා. මා උදේ සවස ජනතාවගේ අවශ්‍යතා බලන්න ගියා. ඔවුන්ට අවශ්‍ය සැනසීමේ හා නිදහසේ ජීවත් වෙන්න. නිතරම ජලයෙන් යටවන ප්‍රදේශ තියෙන්න බැහැ. අපි පක්ෂ පාට බේදයකින් තොරව ජනතා සේවය නිසියාකාරව නිසිකලට සිදුකරන්න ඕනෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>29</day>
    </date>
    <link>http://www.dinamina.lk/2010/05/29/_art.asp?fn=f1005293</link>
    <topic/>
    <author>ආචාර්ය ඇම්. ටී. හේමපාල</author>
    <content>හදිසි අවශ්‍යතාවක් සේ සලකා දැනට දිවයින පුරා ඇති මුඩු ගොඩ මඩ ඉඩම් වගා කිරීමේ ව්‍යාපාරයක් දියත් කර ඊට කාර්ය සාධක බළකායක් ද පත් කර ඇති බැව් සැලයි. අතිශය කාලෝචිත හා වැදගත්කමක් ඇති මෙම ව්‍යාපාරය හරියාකාරව ප්‍රතිඵල ලැබෙන ආකාරයෙන් කරගෙන යාමට ඉවහල් විය හැකි අදහස් හා යෝජනා කිහිපයක් කියාපෑම මෙම ලිපියේ පරමාර්ථය යි.මුඩු ඉඩම් ගැන සොයා බලන කල මෙරට ඇතැම් ප්‍රදේශවල තෙත් හා වියළි කලාපයේ සියවස් කල් වගා නොකොට අතහැර දමා ඇති කෙත් යායන් ද හමුවෙයි. කොළඹ, කළුතර, ගාල්ල, මාතර ඈ දිස්ත්‍රික්කවල හමුවන පුරන් කුඹුරු බිම් ප්‍රමාණය හෙක්ටයාර දහස් ගණනකි. ඔබ කොළඹ සිට හලාවත දෙසට යනවිට හමුවන වයඹ පළාතට අයත් මුඩු පුරන් කුඹුරු ඉඩම් ප්‍රමාණය කොතරම් ද? අක්කර සිය ගණන්ය. මේ තවත් උදාහරණයකි. මෙසේ දිවයින පුරා විසිරී ඇති පුරන් වූ එසේම කවරාකාරයකින් හෝ ප්‍රයෝජනයට ගතහැකි මුඩු කෙත් බිම් ප්‍රමාණය කෙතෙක් දැයි හඳුනා ගැනීම අවශ්‍යය.මුඩු ගොඩ ඉඩම්විශේෂයෙන් පාතරට වතුයායවල, සාමාන්‍ය වශයෙන් කඳුකර වතුයායවල ප්‍රධාන වෙළෙඳ වගාව/වගාවන් සඳහා යොදා නොගෙන මායිම්, දෙණි, ලඳු කැලෑ, වගුරු බිම් ආදී වශයෙන් අතහැර දමා ඇති ඉඩම් එසේම යම් යම් හේතු නිසා වගා නොකොට අතහැර ඇති වතුයායන් සතු කුඹුරු බිම්, ධනවතුන්/මධ්‍යම පන්තිකයින් සතු වගා නොකරන ලද හිස් ඉඩම්.මීට අමතරව රටේ විවිධ ප්‍රදේශවල රක්ෂිත ඉඩම්, වන ගහණ හැරුණු විට අයිතිය කිව හැකි හෝ නොහැකි විශාල දෙණි, මිටියාවත්, වගුරු, බෑවුම්, පල්ලම්, අතහැර දැමූ ගල් වළවල් ආදී ලෙස තවත් විශාල බිම් ප්‍රමාණයක් වැඩකට නොගෙන පවතී.පෙර දවස රට සහලින් ස්වයංපෝෂිත වී පෙරදිග ධාන්‍යාගාරය බවට පත් වූයේ ඉහත ආකාරයේ අතහැර දැමූ ඉඩම් අනලස්ව වගා කළ බැවිනි.ඉහත කී සියලු ඉඩම් වගා කිරීමට එසේ නොහැකි ඒවා වෙනත් කටයුතු සඳහා යොදා ගෙන රජය අපේක්ෂිත ප්‍රතිඵල ලබා ගැනීමට නම්;1) දැනට පත් කොට ඇති කාර්ය සාධක බලකායට අමතරව ඒ ඒ දිස්ත්‍රික්ක මට්ටමින් ද කුඩා කාර්ය සාධක කමිටු පිහිටුවිය යුතුයි.අ) මේ සියලු කමිටු වාරිමාර්ග හා ජල කළමනාකරණය, කෘෂි විද්‍යා, ජල ජීවී ජලජ පැළෑටි සත්ව හා මීමැසි පාලනය, කාබනික පොහොර නිෂ්පාදනය යන විෂයයන් පිළිබඳ ශාස්ත්‍රීය මෙන්ම ප්‍රායෝගික දැනුමැති අයගෙන් සමන්විත විය යුතුයි.2) මේ කමිටුවලින් කෙරෙන ක්ෂේත්‍ර පරීක්ෂණ, සමීක්ෂණ, පර්යේෂණ ආදියෙන් අනතුරුව ඉදිරිපත් වන නිරීක්ෂණ නිර්දේශ මගින් විවිධ වී වර්ග හා වෙනත් බෝග වගා කළ හැකි මුඩු කෙත් හා ගොඩ ඉඩම් විශාල ප්‍රමාණයක් ඒ ඒ දිස්ත්‍රික්ක මට්ටමින් හඳුනා ගත හැකිවනු ඇත.3) වී වගාව සඳහා කෙසේ වත් යොදා ගත නොහැකි බවට හඳුනා ගනු ලබන මුඩු කුඹුරු ඉඩම්වලින් ගත හැකි ප්‍රයෝජනඅ) අවශ්‍යතාව හා මනාපය පරිදි විවිධ ප්‍රමාණවල ඕවිටි සාදා ඒවායේ ප්‍රදේශයට ගැළපෙන අල වර්ග, රට කජු, අතිරේක ධාන්‍ය (බඩඉරිඟු, කුරක්කන්, මෙනේරි) ඇල් වී, එළවළු වර්ග, කතුරු මුරුංගා ද වගා කළ හැකිය.ආ) කෙසෙල්, පැපොල් වැනි වගාවන්ටද සුදුසු ය.ඇ) ඕවිටි හතර වටේ නියර උස්වට සාදා (ගොඩ පස්ද දමා) අඩු මසකින් ඵල දරන පොල්, තැඹිලි කව්පි ආදිය වැවිය හැකිය.ඈ) ගාල්ල හෝළුවාගොඩ වෙල්යායේ ඕවිටිවල කුරුඳු, ගම්මිරිස් මෙන්ම තේ ද වගා කර ඇති අයුරු ගාලු බද්දේගම මාර්ගයේ යනෙන මගීන් දැක ඇතැයි සිතමි.4) ඔ්විටි සාදාගත් පසු ඉබේ ඇතිවන කුඩා ජලාශවලින් ගත හැකි ප්‍රයෝජනඅ) වගාවන්ට (ඕවිටිවල සහ ගොඩබිම) ජලය ලබා ගැනීම.ආ) ආහාරයට සහ පුද පූජා සඳහා මල් අල දඬු ලබා ගැනීමට නෙළුම්, මානෙල්, ඕලු වැනි ජලජ පුෂ්ප රෝපණය (කෙකටිය ද වැවීමට හැකිය)ඈ) විනෝදාස්වාදය පරිසර සමබරතාව අලංකාරය උදෙසා ජලජ පක්ෂීන් ඇති කිරීම.ඈ) අවශ්‍ය නම් චීනයේ මෙන් මිරිදිය මත්ස්‍යයන් බෝ කිරීම.5) මේ සියලු දෑ කිරීමෙන් පසු වැඩකට ගත නොහැකි සේ ශේෂ වන මුඩු තෙත් බිම් (WET LANDS) සහ දෙනි බිම් යා කොට කුඩා කුරුළු හා සත්ව අභයභූමි ඇති කළ හැකිය.6) කරදිය ප්‍රශ්න ඇති නිසා අතහැර දැමූ මහා පරිමාණ වෙල් යායවල කරදිය නවීන තාක්ෂණික ක්‍රම යොදා ඉවත් කළ හැකිය. එසේ කිරීමෙන් අනතුරුව වී වගාවට යෝග්‍ය තත්වයට පත් කිරීමට පුළුවන.7) කුමන උපක්‍රම යොදා නමුත් වගාවන්ට යොදා ගත නොහැකි විශාල පුරන් වෙල්යාය වලින් ද ප්‍රයෝජන ගත හැකිය. එනම්අ) ඒවායේ විශාල වැව් වැනි කෘත්‍රිම ජලාශ තනා සෙසු අවශ්‍ය යටිතල පහසුකම් ද සපයා, වටාපිටාව දැකුම්කළු කොට කුඩා සංචාරක නිකේතන ඇති කිරීමට පුළුවන. (උදාහරණයක් ලෙස ගාල්ල දිස්ත්‍රික්කයේ ඉඳුරුව වෙල්යාය දැක්විය හැක.)ආ) දෙවනුව මේ බිම් අවශ්‍ය පරිදි ගොඩකර ගව (සත්ව) පාලනය සඳහා යොදා ගැනීම විදේශ විනිමය කිසියම් ප්‍රමාණයකට අඩුකර ගැනීමට හේතු වෙයි. මී මැසි පාලනයද මේ හැම ගම්මානයකම ඇරඹීම යෝග්‍යය.ඇ) මහා පරිමාණ කීර කොටු හා ජලාශි‍්‍රතව වැවෙන එළවළු වගා කොට අතිරික්තයන් අපනයනයට ද මග පාදා ගැනීම තවත් ආර්ථික වාසියකි.8) මුඩු ගොඩ ඉඩම්මුලින් සඳහන් කළ විශාල වතුයායවල අතහැර දමා ඇති මුඩු බිම්වල ප්‍රධාන වානිජ වගාවන්ට හානි නොවන සේ පලතුරු වර්ග, කොස්, පොල්, තැඹිලි, දෙල් සහ සුළු අපනයන බෝග වන කුරුඳු, ගම්මිරිස්, කරාබු ආදිය වැවීම වාසිදායකය.9) අක්‍රමවත් මුඩු ගොඩ ඉඩම්පල්ලම් බෑවුම් වළවල් සහිත බිම්වල සෝදා පාලුවට ඔරොත්තු දෙන පොල්, පුළුන්, කොස්, මැහෝගනී හා තවත් ඒ හා සමාන ප්‍රයෝජනවත් ගස් රෝපණය හිතකරය.10) වගා නොකිරීම හේතුවෙන් පවරා ගන්නා ඉඩම් සාමූහික ගොවිපළ ලෙස පවත්වාගෙන යා හැක. ඒවා තරුණ ගොවි ජනපද බවට පත් කර ශ්‍රමිකයනට කිසියම් බිම් අයිතියක් ලබා දීම රැකියා හිඟයටද පිළියමකි. මෙම සාමූහික ගොවිපළවලද සත්ව හා මීමැසි පාලනය හඳුන්වා දීම තවත් වැඩදායක ය.11) මේ සියල්ලන්ටමත් අමතරව වගාවන්ට හා වෙනත් කටයුතු සඳහා කෙසේවත් යොදා ගත නොහැකි මුඩු කුඹුරුවල සුළු පරිමාණ නිවාස ව්‍යාපෘති ඇති කිරීම නිවාස ප්‍රශ්නයට ද සුළු ප්‍රතිකර්මයෙකි.අ) එසේ නිවාස ව්‍යාපෘති ඇති කිරීමෙන් පසු ශේෂවන බිම් ඉබේම තත් පදිංචිකරුවන්ගේ සුළු පරිමාණ වගා බිම් – ක්‍රීඩා පිටි ආදිය සඳහා යොදා ගනු ඇත.12) සෑම ගමක් පාසාම කාබනික පොහොර නිෂ්පාදන ව්‍යාපෘති ඇති කිරීමද අත්‍යවශ්‍ය ය. (මෙය ග්‍රාමීය කැළි කසළ ප්‍රශ්නයටද පිළියමකි.)13) අවසන් වශයෙන් මෑත අතීතයේ සරු ලෙස උක් වගා කළ ගිංගං නිම්නයේ උක් වගා කිරීම ඇරඹීමද යෝග්‍ය බැව් කියනු කැමැත්තෙමි.රජය විසින් දියත් කර ඇති මහා පරිමාණ මුඩු බිම් වගා ව්‍යාපාරයේදී ඉහත කරුණු ද සලකා බලන මෙන් වගකිව යුතු පාර්ශ්වවලින් ඉල්ලා සිටිමි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n1005311</link>
    <topic>සසුන රැකීමට-අන්‍ය ආගම්කරණය වැළැක්වීමට පනත් පහක්</topic>
    <author>ධනුෂ්ක ගොඩකුඹුර</author>
    <content>බුද්ධ ශාසනයේ සහ මහා සංඝරත්නයේ චිරස්ථිතිය උදෙසා නව පනත් පහකින් යුත් නීති මාලාවක් හඳුන්වාදීමට අගමැති දි.මු. ජයරත්න මහතාගේ අවධානය යොමුවී තිබේ.බුද්ධ ශාසනයේ සුරක්ෂිතතාව වෙනුවෙන් ඉදිරිපත් කිරීමට යෝජිත මේ නීති මාලාව පිළිබඳ මූලික හැඳින්වීමක් අගමැතිවරයා විසින් පසුගිය සතියේ ඇමැති මණ්ඩල රැස්වීමට ඉදිරිපත් කරනු ලැබ ඇත.බුදුසසුන සම්බන්ධයෙන් රජයට අවවාද අනුශාසනා කිරීමට මහා සංඝ සභාවක් මේ නීති පද්ධතිය මගින් ස්ථාපිත කෙරෙන අතර එම සභාව උපදේශක මණ්ඩලයක් ලෙස කටයුතු කරනු ඇත.මේ හැර අන්‍යාගම්කරණය වැළැක්වීමට අවශ්‍ය නීති රීති, බුදුසසුන සුරැකීම පිළිබඳ කතිකාවතක් පැවැත්වීම යනාදී කරුණු කෙරෙහිද මෙමගින් අවධානය යොමු කෙරෙන බව අගමැතිවරයා පවසයි.අගමැතිවරයා මේ කරුණු හෙළිදරව් කෙළේ අටමස්ථානාධිපති පල්ලේගම සිරිනිවාස නාහිමියන් ප්‍රමුඛ අටමස්ථානා විහාරාධිපති හිමිවරුන් පෙරේදා (29) බැහැදුටු අවස්ථාවේදීය.බුද්ධ ශාසනයේ සුරක්ෂිතතාව වෙනුවෙන් ක්‍රියාත්මක කරන්නට නියමිත වැඩපිළිවෙළ පිළිබඳව දැනුම්දීමට අගමැතිවරයා නාහිමිවරුන් මුණ ගැසුණේය. මේ අරමුණු සාක්ෂාත් කර ගැනීම උදෙසා මහා සංඝරත්නයේ අවවාද හා අනුශාසනා නිරතුරුව අපේක්ෂා කරන බවත් අගමැතිවරයා ප්‍රකාශ කෙළේය.මේ අතර දුෂ්කර ප්‍රදේශවල විහාරස්ථානවලට මහා භාණ්ඩාගාරයෙන් විශේෂ යැපීම් දීමනාවක් ලබාදීම කෙරෙහිද අවධානය යොමුව ඇතැයිද අගමැතිවරයා කීවේය.එසේම විහාර හා දේවාලගම් ආඥා පනත යටතේ විහාරස්ථානවලට අයත් බිම් රජයට බදුදී විහාරස්ථානයේ නඩත්තුවට ආදායමක් උපයා ගැනීමට අවකාශ සැලසෙන වැඩපිළිවෙළක් සකසන බවත් අගමැතිවරයා ප්‍රකාශ කෙළේය.මේ කරුණු පිළිබඳ සාකච්ඡා කෙරෙන විශේෂ හමුවක් අගමැතිවරයාගේ ප්‍රධානත්වයෙන් අගමැති කාර්යාලයේ දී අද (31) පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n1005312</link>
    <topic>‘අමාදහර’ වෙසක් පහන් කූඩු තරගයේ ජයග්‍රාහකයෝ  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n1005313</link>
    <topic>කිලෝ 13/4 ක රන් බඩුත් සමඟලක්ෂ 18ක මුදල් පැහැර ගෙන</topic>
    <author>මහින්ද කුලතුංග, මහින්ද අලුත්ගෙදර</author>
    <content>පිටකොටුව, හෙට්ටිවීදියේ ස්වරණාභරණ වෙළෙඳසැලකින් පෙරේදා (29) උදේ කොල්ලකන ලද රුපියල් ලක්ෂ දහඅටක මුදල් සහ ලක්ෂ 80 ක් පමණ වටිනා රන් ආභරණ කිලෝ 1 යි ග්‍රෑම් 700 ක්, පැය 24 ක් ඇතුළත සොයා ගෙන කොල්ලකරුද අත්අඩංගුවට ගැනීමට පිටකොටුව පොලීසිය සමත් වී තිබේ.හෙල්මටයක් පැළැදි සැකකරු පිස්තෝලයක් රැගෙන රන් ආභරණ වෙළෙඳසැලට උදෑසන 7.30 ට පමණ කඩා වැදී එහි සේවකයාට පිස්තෝලය එල්ල කර යතුරු උදුරාගෙන සේවකයා බැඳ දමා සේප්පු විවෘත කර මුදල් සහ රන්බඩු කොල්ලකා පලාගොස් ඇත.සිද්ධිය සැලවීමත් සමඟම පිටකොටුව පොලීසිය වහා පරීක්ෂණ අරඹා සැකකරු හඳුනාගෙන සැකකරුගේ සහෝදරයාගේ පොළොන්නරුවේ පිහිටි රන්බඩු වෙළෙඳසල වටලා සිවිලිම තුළ සඟවා තිබූ මුදල් තොගයද සැකකරුගේ ගම වන රක්වාන ප්‍රදේශයේ තේවත්තක අඟුරුගොඩක් යට සඟවා තිබූ රන්බඩු තොගයක්ද සොයාගෙන තිබේ.සැකකරු ඊයේ සවස පිටකොටුව ප්‍රදේශයේදී අත්අඩංගුවට ගැනීමට හැකි වූ බව පිටකොටුව පොලිස් ස්ථානාධිපති පී. කේ. පි‍්‍රයන්ත මහතා කීය. මෙහිදී සැකකරු යොදාගෙන ඇත්තේ සෙල්ලම් පිස්තෝලයක් බව අනාවරණය වී ඇත.මේ සම්බන්ධයෙන් බස්නාහිර පළාත් ජ්‍යෙෂ්ඨ නියෝජ්‍ය පොලිස්පති එච්. එම්. බී. හේරත්, ජ්‍යෙෂ්ඨ පොලිස් අධිකාරී මැකාති පෙරේරා, පොලිස් අධිකාරී ජයන්ත මනම්පේරි යන මහත්වරුන්ගේ උපදෙස් පරිදි පිටකොටුව පොලිස් ස්ථානාධිපති පී. කේ. පි‍්‍රයන්ත, එහි අපරාධ විමර්ශන අංශයේ ස්ථානාධිපති ජී. යු. බාලසූරිය සහ සැරයන්වරුන් වන උපුල් සහ පි‍්‍රයන්ත යන මහත්වරු වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n1005314</link>
    <topic>‘හයිකොප් බෑනා’ ගැන මොකුත් නොකියන ෆොන්සේකා නීතිය ගැන කතා කිරීම විහිළුවක්</topic>
    <author>ඉන්දික පොල්කොටුව</author>
    <content>හයිකොප් ගනුදෙනුවේ රුපියල් කෝටි ගණනක මුදල් වංචාවක සැකකරුවන තම බෑනා ගැන අබමල් රේණුවක් තරමින්වත් කතා නොකරන සරත් ෆොන්සේකා මහතා රටේ නීතිය පිළිබඳව කතා කිරීම හාස්‍යයට කරුණක් බව ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙලිය රඹුක්වැල්ල මහතා පවසයි.සුවිශාල මූල්‍ය වංචාවකට සම්බන්ධ සැකකරුවකු වන තම බෑනා නීතිය හමුවට ඉදිරිපත් කිරීම පිළිබඳව ෆොන්සේකා මහතා හෝ ඔහුගේ පවුලේ අය මෙන් ම ෆොන්සේකා මහතාගේ පක්ෂයේ උදවිය කිසිවක් කතා නොකර රටෙහි නීතිය හා ෆොන්සේකා මහතා නිදහස් කිරීම ගැන මේ මොහොතේ කතා කරන බව ද ඇමැතිවරයා කීය.තමන් අත්අඩංගුවට ගැනීම සම්බන්ධයෙන් රටේ සැබෑ නීතිය පිළිබඳව කතා නොකරන ෆොන්සේකා මහතා රට අපකීර්තියට පත්වන අයුරින් ජාත්‍යන්තරයට විවිධ ප්‍රකාශ සිදු කරන බවත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n1005315</link>
    <topic>අග්බෝපුර විහාරයේබුදු මැදුරජනපති අතින් විවෘත වේ</topic>
    <author/>
    <content>කන්තලේ අග්බෝපුර රජමහා විහාරස්ථානයේ බුදු මැදුර ජනාධිපති මහින්ද රාජපක්ෂ මහතාගේ අතින් පෙරේදා (29) විවෘත කෙරිණි.නව බුදු මැදුර විවෘත කළ ජනාධිපතිවරයා ආගමික වතාවත්වල නියැළීමෙන් අනතුරුව මහා සංඝරත්නය විෂයයෙහි දහවල් දානය පිළිගැන්වීය. ජනාධිපතිවරයා ඉන් අනතුරුව ඓතිහාසික සෝමාවතී පුදබිම වෙත ගොස් ආගමික කටයුතුවල නියැළුණේය.සෝමාවතිය වැඳ පුදා ගැනීමට පැමිණි ජනතාව සමඟ සුහද කථා බහක ද යෙදුණේය.කන්තලේ අග්බෝපුර රජමහා විහාරාධිපති උතුරු නැගෙනහිර දෙපළාතේ ප්‍රධාන අධිකරණ සංඝනායක අග්බෝපුර ඥාාණවිමල, අමරංගොඩ පඤ්ඤාතිලක, වැහිගල ධම්මධීර හිමිවරුන් සහ ඇමැති මෛත්‍රීපාල සිරිසේන, නියෝජ්‍ය ඇමැතිවරුන් වන එම්. කේ. ඩී. එස්. ගුණවර්ධන, චන්ද්‍රසිරි සූරියආරච්චි, සිරිපාල ගම්ලත් මහත්වරු ඇතුළු පිරිසක් ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n1005316</link>
    <topic>ත්‍රස්තවාදයෙන් මතු වූ ගැටලු සොයනකොමිසම සාමයට සංවර්ධනයට රුකුලක්</topic>
    <author>මහින්ද අලුත්ගෙදර</author>
    <content>ත්‍රස්තවාදයෙන් මතුවූ ගැටලු සොයා බැලීමට පත් කළ කොමිසම කෙරෙහි විශාල බලාපොරොත්තු තැබිය හැකි යැයි ඇමෙරිකානු රාජ්‍ය ලේකම් හිලරි ක්ලින්ටන් මහත්මිය සඳහන් කළාය.මේ කොමිසම පත් කිරීම ශශ්‍රී ලංකාවේ සාමය හා තිරසාර සංවර්ධනය සඳහා මහඟු අඩිතාලමක් බවද ඒ මහත්මිය අවධාරණය කරයි. ඇමෙරිකානු රාජ්‍ය ලේකම්වරිය මේ බව සඳහන් කැර ඇත්තේ ශ්‍රී ලංකා විදේශ කටයුතු ඇමැති මහාචාර්ය ජී. එල්. පීරිස් මහතා හමුවී පැවැති සාකච්ඡාවේ දීය.ත්‍රස්තවාදයෙන් මතුවූ ගැටලු සොයා බැලීම සඳහා ජනාධිපති මහින්ද රාජපක්ෂ මහතා පත්කළ විශේෂ කොමිසමට විශේෂඥයන් අට දෙනෙක් ඇතුළත් වෙති.හිටපු නීතිපති හා ජනාධිපති නීතිඥ සී. ආර්. ද සිල්වා මහතාගේ සභාපතිත්වය ඇති මේ කණ්ඩායම සඳහා විදේශ කටයුතු අමාත්‍යාංශයේ නීති උපදේශක ආචාර්ය රොහාන් පෙරේරා, හිටපු විදේශ ලේකම් එච්. එම්. ජී. එස්. පලිහක්කාර, විශ්වවිද්‍යාල ප්‍රතිපාදන කොමිසන් සභාවේ උප සභාපති එම්. ටී. එස්. ජිෆ්රි, භාණ්ඩාගාරයේ හිටපු ලේකම් සී. චන්මුගම්, හිටපු මහාධිකරණ විනිසුරු මැක්ස්වෙල් පරණගම, මහාචාර්ය කරුණාරත්න කහවත්ත හා නියෝජ්‍ය නීති කෙටුම්පත් සම්පාදිකා මනෝහාරී රාමනාදන් යන මහත්ම මහත්මීහු අයත් වෙති.ජනාධිපති මහින්ද රාජපක්ෂ මහතා පත් කළ මේ කොමිසම ස්වාධීනව හා අපක්ෂපාතීව තම කාර්යය ඉටු කරනු ඇති බවටත් ඒ මගින් දශක තුනක් පැවැති යුද්ධයෙන් පීඩාවට පත් ජනතාව ගේ ගැටළුවලට ස්ථිර විසඳුම් ලබා දීම සඳහා පදනම සකස් කරනු ඇති බවට ත් ඇය විශ්වාසය පළ කැර ඇත.ශ්‍රී ලංකා ජනාධිපති මහින්ද රාජපක්ෂ මහතා ප්‍රමුඛ රජය ගත් නව වැඩපිළිවෙළ සම්බන්ධයෙන් තමා සතුටු වන බවත් ශ්‍රී ලංකා දේශපාලනය හා ජාතීන් අතර සහයෝගීතාව වර්ධනය පිණිස ඇමෙරිකානු සහයෝගය ඉදිරියටත් ලබා දෙන බවත් ඇමෙරිකානු රාජ්‍ය ලේකම්වරිය සඳහන් කැර තිබේ.ශ්‍රී ලංකාවේ අභ්‍යන්තර වශයෙන් අවතැන් වුවන් පිළිබඳව කතා කළ ඇය පෙන්වා දී තිබෙන්නේ ලක්ෂ තුනකට ආසන්න ප්‍රමාණයක් අතුරින් ෂශාල ප්‍රමාණයක් නැවත ඔවුන්ගේ ගම් බිම් වල පදිංචි කරවීමට හැකි වීම ශශ්‍රී ලංකා රජය ලැබූ විශාල දියුණුවක් බවයි.ශ්‍රී ලංකා විදේශ ඇමැති මහාචාර්ය ජී. එල්. පීරිස් මහතා කතා කරමින් මෙහිදී පෙන්වා දී තිබෙන්නේ අභ්‍යන්තර වශයෙන් අවතැන් වූවන් ගෙන් 45000 ක පිරිසක් තවමත් තාවකාලික කඳවුරු වල වාසය කරන බවයි.තවද එම පිරිස ඉදිරි මාස තුනක කාලය තුළ ඔවුන්ගේ මුල් ගම්බිම් වල පදිංචි කරවීමට පියවර ගන්නා බව ද ඒ මහතා සඳහන් කැර ඇත.ඇමෙරිකා එක්සත් ජනපදයෙන් ශ්‍රී ලංකාවට ලැබෙන මානුෂීය ආධාර නොකඩවාම ලබා දෙන බවත් ඒවායින් වැඩි ප්‍රමාණයක් උතුරු හා නැඟෙනහිර පළාත් හි යටිතල පහසුකම් සංවර්ධනයට යොදවන බවත් අමෙරිකානු රාජ්‍ය ලේකම් හිලරි ක්ලින්ටන් මහත්මිය පවසා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n1005317</link>
    <topic>රිය අනතුරින් මරණ 3යි: ඔරුව පෙරැළී මරණ 3යි</topic>
    <author/>
    <content>ඉකුත් සති අන්තයේ ස්ථාන කීපයක දී සිදු වූ රිය අනතුරු තුනකින් ප්‍රාදේශීය සභා මන්ත්‍රීවරයකු ඇතුළු තිදෙනකු මියගොස් 30 දෙනෙකු තුවාල ලබා ඇත.මීට අමතරව ඔරුවක් පෙරළීමෙන් තවත් තරුණයන් තිදෙනකු මියගොස් තිබේ.විදුලිසර වැදීමෙන් තවත් පාසල් සිසුවකු මියයාමේ පුවතක් මාවතගමින් වාර්තා වේ.විනෝදය පිණිස අම්බලන්ගොඩ මාදන්පා ගඟේ ඔරු පදිමින් සිටිය දී ඔරුව පෙරළීමෙන් තරුණයෝ තිදෙනෙක් පසුගිය 29 වැනිදා දියේ ගිලී මිය ගියහ.මේ සිද්ධියෙන් මියගොස් ඇත්තේ පේරාදෙණියේ පදිංචිකරුවකු වූ සඳුන් සංජය ප්‍රසන්ත (26) අම්බලන්ගොඩ පදිංචිකරුවන් වූ ඩබ්ලිව් ජී. චමින්ද තුෂාර (26) සහ පෙම්මාවඩු අනුර ෂාමිල් (34) යන අයයි.ඔරුව පෙරළෙන අවස්ථාවේ තරුණයෝ 14 දෙනෙක් ගීත ගයමින් විනෝද වූහ. පස්වරු 5.30 ට පමණ ඔරුව පෙරළී ඇත.මියගිය තරුණයන් තිදෙනා හැර අනෙකුත් අය දිවි බේරාගෙන තිබේ.නාවික හමුදාවේ සහය ඇතිව ප්‍රදේශයේ තරුණ පිරිස් තරුණයන් තිදෙනාගේ සිරුරු සොයාගෙන ඇත. පශ්චාත් මරණ පරීක්ෂණ සඳහා මළසිරුරු අම්බලන්ගොඩ රෝහලට ගෙන ගොස් තිබේ.දික්වැල්ල පොලිස් වසමේ කෝට්ටගොඩ 174 කණුව අසල දී ඊයේ (30) අලුයම 2.30 ට පමණ සිදු වූ රිය අනතුරකින් ඉමදූව ප්‍රාදේශීය සභාවේ මන්ත්‍රීවරයකු මියගොස් තවත් තිදෙනෙකු තුවාල ලබා මාතර මහ රෝහලට ඇතුළු කර ඇත.වෑන් රියකින් තංගල්ලේ සාදයක් සඳහා ගොස් නැවත පැමිණෙමින් සිටියදී වේගය පාලනය කරගත නොහැකිව තාප්පයක ගැටීමෙන් මෙම අනතුර සිදුවී ඇතැයි දික්වැල්ල පොලිසිය පවසයි.අනතුරින් මියගොස් ඇත්තේ ඉමදූව ප්‍රාදේශීය සභාවේ එක්සත් ජනතා නිදහස් සන්ධාන මන්ත්‍රී ගිහාන් ශ්‍රීනාත් කාංචන නැමැත්තෙකි. වෑන්රියේ ‘ගමන්ගත් තවත් තිදෙනෙකු තුවාල ලබා ඇති අතර ඔවුහු මාතර මහරෝහලේ ප්‍රතිකාර ලබති.වෙසක් පොහෝ දින වන්දනාවේ ගොස් ආපසු එමින් සිටිය දී සිදු වූ රිය අනතුරකින් දෙදෙනකු මියගොස් ඇත.මියගොස් ඇත්තේ ඊ. එම්. කනිෂ්ක බණ්ඩාර රත්නායක (14) සහ ඩී. ජී. රන්ජිත් ප්‍රේමකුමාර යන දෙදෙනාය.කනිෂ්ක පලිපාන විදුහලේ 9 වසර සිසුවෙකි. මැල්සිරිපුර නාමල් අංග රජමහා විහාරය වැඳපුදා අත්ට්‍රැක්ටරයකින් ආපසු එමින් සිටිය දී කුරුණෑගල දඹුල්ල මහාමාර්ගයේ තල්ගොඩපිටියේ දී ට්‍රැක්ටරය පෞද්ගලික බසයක හැපී මෙම අනතුර සිදු විය.මංගල උත්සවයකට සහභාගිවීම සඳහා යමින් සිටි පිරිසක් ගමන් ගත් බස් රථයක් මහනුවර හන්තාන තුනේ කණුව ප්‍රදේශයේ දී අනතුරට පත්වීමෙන් තිස්දෙනකු තුවාල ලැබ මහනුවර මහ රෝහලට ඇතුළු කැර තිබේ.මේ අනතුර පෙරේදා (29) පෙරවරු 10.00 ට පමණ සිදු වී ඇත. බස් රථය බෑවුම් ප්‍රදේශයක ගමන් ගනිමින් තිබිය දී එහි තිරිංග ක්‍රියාවිරහිත වී ප්‍රපාතකයට පෙරළීමට යෑමේ දී රියැදුරු බස් රථය ගල්පරයක ගැටීමට සලස්වා තිබේ.රියැදුරුගේ දක්ෂතාව නිසා සිදුවන්නට ගිය විශාල අනªතරක් වැළකී ගොස් තිබෙන බව පොලීසිය පවසයි.තුවාලකරුවන් හන්තාන ප්‍රදේශයේ ම පදිංචිකරුවෝ වෙති.අනතුරින් බස් රථයේ රියැදුරුට අමතරව කුඩා දරුවන් කිහිපදෙනෙකු ද තුවාල ලැබ ඇත. මහනුවර පොලිසියේ රඨවාහන අංශය අනතුර පිළිබඳ පරීක්ෂණ පවත්වයි.වෙසක් සැරසිල්ලකට අවශ්‍ය වයරයක් විදුලි කණුවකින් අදිද්දී පාසල් ශිෂ්‍යයෙකු විදුලි සර වැදී මරණයට පත්විය.මෙසේ මියගොස් ඇත්තේ මාවතගම අඹකොටේ පහළ වත්තේ ඒ. ජී. ක්‍රිෂාන් ධනංජය ගුණරත්න (14) නැමති පාසල් ශිෂ්‍යයෙකි.විදුලි කණුවේ එල්ලෙමින් තිබූ වයරය ගලවා ගැනීමට ගොස් මෙම අනතුර සිදු වී ඇත.අසේල කුරුළුවංශ හා එස්. කේ. සමරනායක, ආරියරත්න රණවැල්ල, වයඹ පළාත් සමූහ, අම්බලන්ගොඩ සමූහ, ආර්. ඤාණදාස, ජයසිරි පේදුරුආරච්චි, ගන්දර සමූහ, වලස්ගල සමූහ, එම්. ඒ. ආර්. මනුකුලසූරිය, හිරියාල සමූහ, චන්ද්‍රතිලක රත්නායක, ඉබ්බාගමුව විශේෂ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n1005318</link>
    <topic>එජාපප්‍රතිසංවිධානයෝජනාජූනි මස 5දා</topic>
    <author>නිරූෂි විමලවීර</author>
    <content>එක්සත් ජාතික පක්‍ෂයේ ප්‍රතිසංවිධාන යෝජනාව ජූනි මස 5 වැනිදා සකස් කොට අවසන් කරන බව පක්‍ෂ ප්‍රතිසංවිධාන කමිටුව පවසයි.ප්‍රතිසංවිධාන හා පක්‍ෂ ව්‍යවස්ථා සංශෝධනය පිළිබඳ වාචික හා ලිඛිත අදහස් විශාල ප්‍රමාණයක් මේ වන විට ලැබී ඇති බවත් පළාත් හා ප්‍රාදේශීය සභා මන්ත්‍රීවරුන්ගේ යෝජනා ලබා ගැනීම ජුනි මස 3 වැනිදා අවසන් කරන බවත් ප්‍රතිසංවිධාන කමිටු සභාපති ජෝෂප් මයිකල් පෙරේරා මහතා ප්‍රකාශ කෙළේ ය.පක්‍ෂ ප්‍රතිසංවිධාන යෝජනා ලබා ගැනීම සඳහා පත් කළ සය සාමාජික කමිටුව අද (31) හාලබන1, 2 හා 3 දිනවල සිරිකොතේ දී රැස් වී අවසන් යෝජනා ලබා ගන්නා බවත්, අනතුරුව ලබන 5 වැනිදා එය පුළුල් කොට අවසන් වාර්තාව සකසන බව ද ඒ මහතා කීය.ප්‍රතිසංවිධාන යෝජනා යටතේ ඉදිරිපත් කෙරෙන ව්‍යවස්ථා සංශෝධන කෘත්‍යාධිකාරී මණ්ඩල රැස්වීම පවත්වා ඉන් අනුමත කරවා ගෙන එය පක්‍ෂ මහ සම්මේලනයේ දී සභා සම්මත කරන බව ද හෙතෙම පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n1005319</link>
    <topic>බිරියගේ සිරුර ගොඩ ගත් සැමියා හිස ගෙනැවිත් පුද පූජා පවත්වයි</topic>
    <author>අනුරාධපුර මධ්‍යම විශේෂ – ඒ. ජී. පෙරේරා සහ හිදෝගම සමූහ – චිත්‍රාරත්න කළුආරච්චි</author>
    <content>වයිරසයක් ශරීරගත වීමෙන් මියගිය කාන්තාවකගේ සිරුර ගොඩගෙන හිස වෙන්කරගෙන ආ සැමියකු ප්‍රතිකාර සඳහා අනුරාධපුර ශික්ෂණ රෝහලට ඇතුළු කළ බව විලච්චිය පොලිසිය කියයි.දකුණු ඉවුර පේමඩුව ප්‍රදේශයේ අයකු වන මේ සැමියා බිරියගේ හිස කඳින් වෙන්කර ගෙනැවිත් නිවෙස පිටුපස කොස් ගසක් මත දෙබලක තබා පුද පූජා පැවැත්වීමට සූදානම් කර තිබූ බවත් වාර්තාවේ.මෙම හිස රැගෙන ආ ඔහු දරුවන්ට පවසා ඇත්තේ “පුතේ උඹලගේ අම්මා” ගෙනාවා යනුවෙනි. මෙය දුටු එක් දියණියක් සිහිසුන්ව ඇති අතර අනෙක් දියණිය නිවසට යාබදව සිටින බාප්පාට මේ බව දන්වා ඇත.ඔවුන් පැමිණ මෙම පුද්ගලයා රෝහල්ගත කිරීමට කටයුතු කර ඇති අතර බිරිය වන ඩබ්ලිව්. ඒ. අනුලාවතී මහත්මිය ගේ හිස නිවෙස පිටුපස කොස් ගසක් මත තබා වන්දනාමාන කිරීමට සූදානම් කර තිබූ බවත් කියයි.ගොඩ ගත් සිරුර සම්බන්ධයෙන් පරීක්‍ෂණ සිදු කළ විලච්චිය පොලිසිය මේ සම්බන්ධව අධිකරණයට කරුණු වාර්තා කෙළේය.පසුව එම හිස නැවත තිබූ ස්ථානයට ගෙන ගොස් මිහිදන් කරන ලෙස අනුරාධපුර වැඩ බලන මහේස්ත්‍රාත් රංජිත් රාජකරුණා මහතා නියෝග කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n10053110</link>
    <topic>ලෝක දුම්වැටිවිරෝධී දිනය අද</topic>
    <author/>
    <content>ලෝක දුම්වැටි විරෝධී දිනය අදට (31) යෙදී තිබේ. ජාතික වැඩසටහන අද (31) සවස 4.00 ට ජාතික රුධිර මධ්‍යස්ථානයේදී සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පැවැත්වේ.ශ්‍රී ලංකාවේ මධ්‍යසාර හා දුම්කොළ භාවිතය අවම කිරීම සඳහා ජනාධිපති මහින්ද රාජපක්ෂ මහතාගේ උපදෙස් මත 2007 වසරේදී දුම්කොළ හා මද්‍යසාර පනත හඳුන්වා දෙන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n10053111</link>
    <topic>කොළඹ වෙසක් සිරිනැරඹීමට ලක්ෂ 25ක්</topic>
    <author>සුභාෂිනී සේනානායක</author>
    <content>වෙසක් උත්සවය පැවති දෙදින තුළ ලක්ෂ 25 ක පමණ පිරිසක් කොළඹට පැමිණි බව කොළඹ කොට්ඨාසය භාර නියෝජ්‍ය පොලිස්පති එච්. එම්. ඩී. හේරත් මහතා පවසයි.ඉකුත් වෙසක් පුන් පොහෝ දින ලක්ෂ 10 කට අධික පිරිසක්ද පසුදින ලක්ෂ 15 ක් පමණ පිරිසක්ද වෙසක් සිරි නැරඹීමට පැමිණි බවත් හෙතෙම ‘දිනමිණ’ට පැවසීය.මෙවර විශේෂත්වයක් වන්නේ දේපළ සොරකම්, මුදල් පසුම්බි පැහැර ගැනීම් රන්මාල කඩා ගැනීම් වැනි කිසිදු පැමිණිල්ලක් මේ වනවිටත් ලැබී නොතිබීම බවත් ජනතාව වෙසක් සිරි නරඹමින් බුද්ධාලම්භන ප්‍රීතියෙන් කාලය ගත කළ බවත් හෙතෙම කීය.වෙසක් සිරි නැරඹීමට පැමිණි ජනතාව අලුයම 3-3.30 පමණ වනතුරු රැඳී සිටි බවත් පැවසූ නියෝජ්‍ය පොලිස්පතිවරයා, යුද ජයග්‍රහණයත් සමඟ එළඹි සාමකාමී වාතාවරණය අතිවිශාල සෙනගක් පැමිණීමට හේතුවී ඇතැයිද කීය.ලක්ෂ 10 කට අධික පිරිසක් පසුගිය 29 දා පැමිණි බවත් මෙම වෙසක් සතිය පුරා මහජන ගඟක් කොළඹට පැමිණෙතැයි විශ්වාස කරන බවත් හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n10053112</link>
    <topic>ශ්‍රී ලංකාවේ ආර්ථික සංවර්ධන ක්‍රියාවලියේ දී ස්වයං රැකියා උත්පාදනයට රජයේ මුල් තැන හිමියි</topic>
    <author>ධනුෂ්ක ගොඩකුඹුර</author>
    <content>ශශ්‍රී ලංකාවේ ආර්ථිකය සංවර්ධනය කිරීමේ ඉදිරි ක්‍රියාවලියේ දී ස්වයං රැකියා උත්පාදනයට රජයේ ප්‍රමුඛතාව හිමි වන බව ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කෙළේය.ස්වයං රැකියාවල නියුතු පුද්ගලයන් සුරැකීමට හා ශක්තිමත් කිරීමට රජය දැඩි උනන්දුවකින් යුතුව කටයුතු කරන බවත් ඇමැතිවරයා පැවැසීය.ඇමැතිවරයා මේ අදහස් පළ කෙළේ පදික වෙළෙඳුන් සඳහා පිටකොටුව බෝධිරාජ මාවතේ ඉදි කෙරුණු වෙළෙඳ සැල් විවෘත කිරීමේ අවස්ථාවට පෙරේදා (29) එක් වෙමිනි. කොටුව සහ පිටකොටුව ප්‍රදේශවල පදික වෙළෙඳාමේ යෙදී සිටියදී පොලිසිය විසින් ඉවත් කෙරුණු මේ වෙළෙඳුන් සඳහා නව වෙළෙඳ සංකීර්ණය ජනාධිපති මහින්ද රාජපක්‍ෂ මහතා ගේ උපදෙස් මත ඉදි කරන ලදී.රුපියල් මිලියන 19 කින් ඉදිකෙරුණු මේ සංකීර්ණය මගින් පදික වෙළෙඳුන් 289 කට සෙත සැලසෙන අතර තවත් වෙළෙඳුන් 650 කට වෙළෙඳාම් කළ හැකි අයුරෙන් එය ඉදිරියේ දී වැඩි දියුණු කිරීමට නියමිතය.සති දෙකක කාලයක් තුළ මේ සංකීර්ණය ඉදිකර දෙන බවට ජනාධිපති මහින්ද රාජපක්ෂ මහතා වෙළෙඳුන් ට දුන් පොරොන්දුව ඉටු කරමින් දින 12 ක් තුළ එය තනා නිම කිරීම සුවිශේෂී කරුණකි.කෘෂි කාර්මික, කාර්මික, ධීවර, බැංකු සහ සේවා වැනි ක්ෂේත්‍රයන් හි විධිමත් රැකියා අවස්ථා ඇති කිරීම සඳහා ඉහළ පිරිවැයක් දැරීමට සිදු වන බවත් ශශ්‍රී ලංකාවේ සේවා වියුක්ති ප්‍රශ්නය විසැඳීමට රාජ්‍ය හෝ පුද්ගලික අංශයේ විධිමත් රැකියා ඇති කිරීම පමණක් නොසෑහෙන බවත් ඇමැතිවරයා කීවේය.ස්වයං රැකියා උත්පාදනය කිරීම සඳහා වැය වන්නේ ඉතා අඩු පිරිවැයක් බව ප්‍රකාශ කළ ඇමැතිවරයා, අනෙක් අයට බාධාවක් නොවන ස්වයං රැකියා පවත්වා ගෙන යාමට සහාය දීමට රජය විශේෂ වැඩපිළිවෙළක් ක්‍රියාත්මක කරන බවත් කීවේය.කොළඹ නගරයේ පදික වෙළෙඳුන් සඳහා නව වෙළෙඳසැල් ලබා දුන් අයුරින් රටේ වෙනත් ප්‍රදේ්ශවල ඉවත් කළ පදික වෙළෙඳුන්ටත් ;වළෙඳසැල් ලබා දීමේ වැඩපිළිවෙළක් සැකසීමට ජනාධිපතිවරයා උපදෙස් දී ඇතැයි ද හෙතෙම කීවේය.ඇමැතිවරුන් වන බන්දුල ගුණවර්ධන, දිනේෂ් ගුණවර්ධන, විමල් වීරවංශ, ඒ. එච්. එම්. ෆවුසි, ස්වයං රැකියා නියුක්තිකයන් ගේ සම්මේලනයේ සභාපති මහින්ද කහඳගමගේ මහත්වරු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n10053113</link>
    <topic>කොළඹ නගරය ජලයෙන් යටවීම වළක්වන්න වැව් තනන සැලැසුම් ජනපති අවධානයට</topic>
    <author>ජීවනී පතිරණ</author>
    <content>වර්ෂා කාලවලදී කොළඹ නගරය ජලයෙන් යටවීම වළක්වාලීම සඳහා කොටිකාවත්ත, මෙගොඩ කොලොන්නාව හා ගොතටුව යන ප්‍රදේශයන්හි වැව් සෑදීමට ජනාධිපති මහින්ද රාජපක්‍ෂ මහතාගේ අවධානය යොමුවී තිබේ.බස්නාහිර පළාත් සභා මන්ත්‍රී, ආණ්ඩු පක්ෂයේ ප්‍රධාන සංවිධායක රේණුක පෙරේරා මහතා විසින් කරන ලද යෝජනාවකට අනුව හඳුනාගත් ප්‍රදේශයන් ඉලක්ක කරගනිමින් මේ වැඩපිළිවෙළ ක්‍රියාත්මක කිරීමට ඉදිරියේ දී ආරක්ෂක ලේකම් ගෝඨාභය රාජපක්‍ෂ මහතාගේ ද නිරීක්ෂණයට ලක්වෙනු ඇත.මේ පිළිබඳව අදහස් දක්වන රේණුක පෙරේරා මහතා පැවසුයේ මෙවර කොළඹ නගරයේ බොහෝ ප්‍රදේශ යටවූයේ ගංවතුරෙන් නොව වැසි ජලයෙන් බවත්, එය ජනතාවගේ අනවබෝධය නිසා සිදුවූවක් බවත්ය.මෙවැනි හදිසි ආපදාවලදී රජය විශාල මුදලක් වැය කරමින් ජනතාවට අවශ්‍ය පහසුකම් සැපයුවත්, ජනතාවගේ අනවබෝධය හා වෙනත් නීති විරෝධී ක්‍රියාකාරකම් හේතුවෙන් සිදුවන මෙවැනි ආපදාවලට රජයට විශාල මුදලක් වැය කිරීමට සිදුවීම ජාතික අපරාධයක් බවත් අවධාරණය කෙළේය.එබැවින් 1930 – 40 වකවානුවල කොලොන්නාව නගරය ආශි‍්‍රතව තිබූ වගුරුබිම් දැනටමත් හඳුනාගනිමින් එම ප්‍රදේශවල නව වැව් සෑදීමට ජනපතිගේ අවධානය යොමු කළ බවද හෙතෙම පැවසීය.මේ නිසා වැසි ජලය රඳවා තබා ගැනීමට හැකි වන පරිදි මේ නව වැව් ඉදිකිරීමෙන් පසු නිරන්තරයෙන් ජල ගැලීම්වලින් යටවන කොලොන්නාව ඇතුළු ප්‍රදේශ අධික වර්ෂාවට ඔරොත්තු දෙන ප්‍රදේශ බවට පත්කළ හැකි බවද ඒ මහතා පෙන්වා දුන්නේය.කෙසේ වුවද ජල ගැලීමකදී කෑම පාර්සල් දීම හෝ ගංවතුරේ සිරි නැරඹීම නොව ස්ථිරසාර වැඩපිළිවෙළක් කරා යොමුවීමෙන් අනාගතයේ ඇතිවිය හැකි ස්වාභාවික විපත් අවම කර ගැනීමට හැකි වන බව ද රේණුක පෙරේරා මහතා වැඩිදුරටත් සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n10053114</link>
    <topic>කොටි හිතවාදී දමිළ පුවත්පත්වලින්රජයට – හමුදාවට – ජනතාවට – පැසසුම්</topic>
    <author/>
    <content>විජයානි එදිරිසිංහජාත්‍යන්තර බලවේග ශ්‍රී ලංකා රජය සහ ත්‍රිවිධ හමුදාව අපකීර්තියට පත් කිරීමට කුමන්ත්‍රණ කරද්දී කොටි සංවිධානය වෙනුවෙන් බිහිවී ලොව පුරා බෙදා හැරුණු පුවත්පත් අද වර්තමාන රජයත්, හමුදාවත් අගය කිරීමට පටන්ගෙන ඇතැයි යාපනය ආඥාපති මේජර් ජනරාල් මහින්ද හතුරුසිංහ මහතා පවසයි.යාපනයේ ප්‍රබල පුවත්පත් දෙකක් වූ උදයන් සහ වාලම්පුරි එම අගය කිරීම සිදු කැර තිබේ. වාලම්පුරි පුවත්පතේ පෙරේදා (29) පළවූ කතුවැකියෙන් ඒ බව පැහැදිලි වන බව මේජර් ජනරාල් මහින්ද හතුරුසිංහ මහතා “දිනමිණ”ට පැවැසීය.“බලපල්ලා අපි යුද්ධයෙන් හෙම්බත්වෙලා හිටියා. අප්‍රමාණ දුක් වින්දා. වර්තමාන රජයත්, හමුදාවත්, සිංහල ජනතාවත් අපිට නිදහසත් සාමයත් උරුම කැර දුන්නා. සිංහල ජනතාවත් හමුදාවත් තෙමඟුල සමරන උතුම් ආකාරය සිතට ගනිල්ලා. ඔවුන් ලබාදුන් මේ නිදහස අගය කැර පල්ලා” යනුවෙන් දීර්ඝ විස්තරයක් ඇතුළත් කතුවැකියක් එම පුවත්පතේ පළ කැර තිබේ.එම කතුවැකිය මෙවැනි ප්‍රකාශයක් සඳහන් කැර තිබෙන්නේ තිස් වසරකට පසු යාපනය ප්‍රදේශය තුළ තෙමඟුල සිහි කිරීමට යුද හමුදාව සමඟ දකුණේ ජනතාව කළ කැපවීමෙන් පී‍්‍රති ප්‍රමෝදයටත්, පැහැදීමටත් පත් වෙමිනි.මෙම වෙසක් උළෙලේ ප්‍රචාරක අනුග්‍රහය ලේක්හවුස් ආයතනය විසින් සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=n10053115</link>
    <topic> දිවි ඇති තුරා ඇගයීමට ලක් කළ යුතු රණවිරු පරපුරක් අපට උරුමයි</topic>
    <author/>
    <content>ජීවිත කාලය පුරාවට වචන මාත්‍රවලින් පමණක් නොව සැබෑ ලෙසම ඇගයීමට ලක් කළයුතු වීර රණවිරු පරපුරක් අපිට උරුම යැයි ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය.අපේ රටට නව පණක් ලබාදුන් කාලයක් සමරන බව සඳහන් කළ ඒ මහතා මීට වසර කීපයකට ඉහත සිදු වූ දෑ පිළිබඳව හොඳ වැටහීමක් ඇතැයිද අවධාරණය කළේය.පතිරගොඩ නාලන්දාරාම විහාරස්ථානයේ පැවැති රණවිරු උපහාර උළෙල අමතමින් ඒ මහතා මේ බව කීවේය. රණවිරුවන් 50 කට ත්‍යාග ප්‍රදානය කිරීමද මෙහිදී සිදුවිණි.“අපේ රට ඇහැරවපු, අපේ රටට අලුතින් පණ දිපූ කාලයක් තමයි අපි මේ සමරන්නේ. අපි දැන් යන්න ඕනේ මීට අවුරුද්දකට එහා නොවේ. මීට අවුරුදු පහකට හයකට එහාට ගිහාම අපිට බොහෝ දේ තේරෙනවා.විවිධ විදේශ නියෝජිතයන් මෙහේ ඇවිල්ලා අපේ හමුදා බලය බිඳලා අපේ රට නොනිල වශයෙන් දෙකට බෙදලා එල්.ටී.ටී.ඊ. ත්‍රස්තවාදීන්ට රාජ්‍ය තාන්ත්‍රික පිළිගැනීම ලබාදීලා විවිධ විජාතික ආයතන, සංවිධාන, අන්තර් සංවිධාන මේ රට පාලනය කරන ආයතන බවට පත් වී ඇස් පනාපිට රට විනාශ කළ කාලයක් අපි පහු කළා. මේ ක්‍රියාදාමය එලෙසම පැවතියා නම් අපිට අද කතා කරන්න වන්නේ රණවිරු සතියක් ගැන නෙවෙයි.අද අපි එහෙනම් දෙකට බෙදුණු රටක දේශ සීමා ආරක්ෂා කරන හමුදාවක් සිටින, ප්‍රහාරවලින් ආරක්ෂා වීමට බංකර් තනාගෙන සිටින ජනතාවක්. මළකඳන් ගොඩගැහෙන, දිනපතා රණවිරුවන්ගේ මළසිරුරු ගම්වලට රැගෙන එන ලෝකයේ සියලු විදේශ බලවේග මෙරටට රිංග ගත්තු බොහෝ විට එක්සත් ජාතීන්ගේ සාම සාධක හමුදා මඟින් දෙපැත්ත වෙන්කර ආරක්ෂා කරන හරියට සයිප්‍රස් රාජ්‍යය වගේ ඉරණමකට තමයි අපි ලක්වෙන්න ගියේ.එම ඉරණමට ලක්වන්න තිබූ රටට යුද ජයග්‍රණය ලබාදුන් ජනාධිපතිවරයා ඇතුළු රණවිරුවන්ට පින් දෙන්න ඕනේ. ඒ දරුණු ඉරණමින් අපිව බේර ගත්තට. එය සතියක් නොව තුන්සිය හැටපස් දවසෙම අපි කළගුණ සැලකුවත් මදි.අප රටේ හමුදාව ඉතා විනයානුකූ®ල හමුදාවක් බව ලෝක ප්‍රජාවටම පෙන්වූවා. අද කිලිනොච්චියේ අවතැන් වූ ජනතාවට ඉන්න හිටින්න ගෙවල් හදල උදව් වෙන්නේ අපේ රණවිරුවන්. ඒ ජන ජීවිත යථා තත්ත්වයට පත් කිරීමට මහඟු සේවාවක් ඔවුන් ඉටුකරනවා.අපේ හමුදාව ජාතිවාදී හමුදාවක් නොවේ. ත්‍රස්තවාදයට විරුද්ධව සටන් කළා මිස කිසියම් කණ්ඩායමකට හෝ ජාතියකට විරුද්ධව සටන් කළේ නෑ කියලා ඔවුන් ඔප්පු කරලා ඉවරයි. ඒකයි අන්තර් ජාතික බලවේගවලටවත් අපේ හමුදාවට චෝදනා කරන්න බැරි. මේ වන විටත් යුද අපරාධ නඩු සිදුවෙමින් පවතිනවා. එක්සත් ජාතීන්ගේ සංවිධානයේ මහලේකම්වරයා ඒ පිළිබඳ පරීක්ෂණ කටයුතු කරමින් පසුවෙනවා.එහෙත් ඔවුන්ට කිසිවිටෙක බෑ අපේ හමුදාවට චෝදනා කරන්න. ලෝකයේ කිසිම හමුදාවකට කළ නොහැකි දෙයක් අපේ හමුදාව සිදුකළා. විශාල ප්‍රාණ ඇපකරුවන් ජීවිත හානි සිදු නොකර මුදා ගැනීමට හැකිවීම ලොකු ජයග්‍රහණයක්. අද ඔවුන් අපේ රටේ සංවර්ධනයටයත් දායක වෙනවා. අපේ ජනපති යුද්ධය ඉවර වුණා කියලා ඔවුන්ගේ සංඛ්‍යාව අඩු කළේ නැහැ.එහෙත් අදත් අපට සමහර වෙලාවට ඇසෙන්නට ලැබෙනවා අපේ රණවිරු පවුල්වලට සමහර ආයතනවලින් ඉටුවිය යුතු සේවාවන් නිසියාකාරව ඉටු නොවන බව. කිසිම හෘද සාක්ෂියක් නොමැති නිලධාරීන් අප අතර ඉන්නවා.එහෙත් රාජ්‍ය සේවය කෙසේ ඉටුකරන්නේද කියලා අපේ රණවිරුවන් පෙන්නුවා. ඔවුන් අතිකාල දීමනාවලට යුද්ධ කළේ නෑ, මාස ගණන් නිවාඩු නැතිව යුද්ධ කළා. වෘත්තීය අරගල දියත් කළේ නෑ.ජයග්‍රහණ ලබාදීලා බල‍්‍රා නොසිට අද රටේ සංවර්ධනය වෙනුවෙන් කැප වෙනවා. අරමුණ වෙනුවෙන් කැප වෙන්න පුළුවන් හමුදාවක් අපට සිටිනවා. නියම රාජ්‍ය නායකයෙකු ලැබුණ නිසාත් ආරක්ෂක ලේකම්වරයා ජනාධිපතිවරයාගේ බලය උපයෝගී කරගෙන හමුදා මෙහෙයුම් නිසියාකාරව සිදුකළ නිසාත් තමයි අපට මේ විශිෂ්ට ජයග්‍රහණය ලැබුණේ. අතීතයේ අපේ රටේ පිරිලා තිබුණේ රටට ගරහන මිනිසුන්ගෙන්.එහෙත් අද රණවිරුවන් එය කනපිට පෙරළුවා. ඕනෑම අභියෝගයක් ජයගන්න අපට පුළුවන් කියලා ඔවුන් ඔප්පු කළා. ඒ නිසා සෑමදේම සැමවිටම රණවිරුවන්ට යන තේමාව ඔලුවේ තබාගෙන ජාතික අභිප්‍රාය වෙනුවෙන් ඔවුන් සමඟ අත්වැල් බැඳගෙන මේ රට ඉදිරියට ගෙන යමු. ඒ සඳහා අපි සියලු දෙනා කැප වෙමු. දායක වෙමු.”</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=r1005311</link>
    <topic>බොදු ජන සිත් පහන් කරනදුර්ලභ බුදු පිළිම ප්‍රදර්ශනයක්</topic>
    <author/>
    <content>ඉතා දුලබ ඉරියව්වක් සේ සැලකෙන දුර්ලභම බුදු පිළිම, ලෝකයේ කුඩාම පිරිත් පොත සහ ඉපැරැණි වෙද හෙදකම් සඳහන් පුස්කොළ පොත් එකතු කර නොමිලේ, රට පුරා ප්‍රදර්ශන පවත්වන තරුණයකු මෙවර වෙසක් සමයේදී හෝමාගම නගරයේ වෙසක් කලාපයේ දී හමුවිය. විසිඅට හැවිරිදි වියේ පසුවන ඔහු පොල්ගස්ඕවිට සියඹලාගොඩ ප්‍රදේශයේ අංක 245 දරන නිවෙසේ පදිංචි අමිල ප්‍රදීප් හෙට්ටිආරච්චිය.කුඩා කල සිටම ඔහු ගිහි ජීවිතයෙන් වෙන්වී පැවිදි ජීවිතයට ඇතුළුවීමට සිතා හිටියත් එසේ වීමට නොහැකි වීමත් සමඟ බුදු පිළිම එකතු කර ප්‍රදර්ශන පවත්වා තිබෙනවා.අනතුරුව රට පුරා විවිධ ප්‍රදේශවලට ගොස් නොමිලේ බෞද්ධ ජනතාවගේ නෙත් සිත් පහන් කිරීමේ අරමුණ ඇතිව ශ්‍රී සර්වඥධාතුන් වහන්සේ, මහරහතන් වහන්සේ වන්දනා මාන කරවීමට සහ ලෝකයේ විවිධ රටවල විවිධ මුද්‍රාසන ආසනවලට අයත් අලංකාර දුර්ලභ බුදුපිළිම වහන්සේ වන්දනා කිරීමට අවස්ථාව ලබාදීම අමිලගේ ප්‍රධාන අරමුණ වන්නේය.අමිල ප්‍රදීප් හෙට්ටිආරච්චි මහතා,මම කුඩා කල සිටම මහණ වීමට ආසාවක් තිබුණත් පවුලේ එකම දරුවා නිසා එයට ගෙදරින් ඉඩක් ලැබුණේ නැහැ. මම දහම් අධ්‍යාපනය ඉගෙන ගැනීමටත්, එය තවත් අයට ලබාදීමටත් ආසා නිසාම, සියඹලාගොඩ ශ්‍රී ඥානාලංකාර බෞද්ධ මධ්‍යස්ථානයේ දහම් අධ්‍යාපන ආචාර්යවරයකු ලෙස කටයුතු කරනවා.මෙසේ සිටියදී 1997 වසරේ දී ඔක්තෝම්බර් මසදී අපවත්වී වදාළ පොල්ගස්ඕවිට අම්බලන්ගොඩ ශශ්‍රී සුදර්ශනාරාමාධිපති පනන්විල ගුණලංකාර හිමියන් ඉන්දියාවේ ධර්මදූත චාරිකාවක් සඳහා වැඩම කළ අවස්ථාවේදී ප්‍රථම පිළිමය ලැබුණා.එය කුඩා බුදු පිළිමයක්. එදා එම පිළිම වහන්සේ ලැබුණුදා සිට සිතට ලොකු ආශාවක් ඇති වුණා, බුදු පිළිම එකතු කිරීමට. පසුව මට බොහෝ අයගෙන් බුදු පිළිම ලැබෙන්නට පටන් ගත්තා.අද වන විට ලෝකයේ ඉතාමත් පැරැණි දුර්ලභ මුද්‍රා සහිත බුදු පිළිම තුන් සියයක් පමණ මා සතුව තිබෙනවා. ඒ අතරින් විවිධ ලී වර්ග, වීදුරු, පලිඟු, ගල්, සිලිකන් හා ලේසර් තාක්ෂණයෙන් නිර්මාණ කරන ලද බුදු පිළිම ඊට ඇතුළත් වෙනවා.මේ අතරින් බුදුන් වහන්සේ දඹදිව් තලයේ ගම් දනව් සිසාරා වැඩම කොට පිරිනිවන් පෑමට මොහොතකට පෙර ආනන්ද තෙරණුවන් වහන්සේ පිපාසයට පැන් ගෙනෙනතුරුබුදුන් වහන්සේ සිටි ඒ වෙහෙසකර දුලබ ඉරියව්වක් ලෙස සැලකෙන දෑත් මත ඇල කරගත් සිරස තබාගෙන සිටින අයුරු.නිරූපිත ඒ පිළිම වහන්සේගේ අනුරුවත් ප්‍රදර්ශනයේ තිබෙනවා. ලෝකයේ මුද්‍රා එකසිය හතළිහක් පමණ තිබෙනවා. ඒ අතරින් ධම්මචක්ක, අභය, කටක, අංජලි වරද, තෛ‍්‍රලෝක, විජය, සමාධි, හස්ත, ස්පර්ශ ධ්‍යාන, පරදුක්ඛ දුක්ඛිත යන මුද්‍රාවල බුදු පිළිම වහන්සේ තිබෙනවා.භද්‍රා ආසන වැඩ හිඳින ප්‍රධාන ආසන හතරක් තිබෙනවා. (භද්‍ර, වීර වජු හා පත්ම ආසනයි) ඕක් ලීයෙන් නිර්මාණය කරන ලද එම පිළිම වහන්සේ තිබෙන්නේ ඉන්දුනීසියාවේ පමණයි.ඕක් ලීයෙන් නිර්මාණය කරන ලද භද්‍ර ආසන වැඩ හිඳින පිළිම වහන්සේ නමක් ප්‍රදර්ශනවල තිබෙනවා.ඒ වාගේ මාලිගාවිල බෝසතාණන් පිළිම වහන්සේගේ අනුරුවක් මා සතුව තිබෙනවා. තායිලන්තයේ සම්ප්‍රදායක් පවතිනවා. රජතුමා රාජකමේ අභිෂේක කරද්දි බුදුපිළිමයට ඔටුණු පළදලා රජතුමා විදිහට සරසවලා වස් කාලයට රන් සළුවක් පොරවලා දෙවුර වසා තබනවා.එම පිළිම නෙළලා තිබෙන්නේ මෙරට තද කොළ පැහැති විශාල මැණික් ගල්වලිනි. එම පිළිමවල ආකෘති මා සතුව තිබෙනවා.දොඩම්පහල රාහුල හිමියන් පිරිනැමූ ලෝකයේ තිබෙන කුඩාම පිරිත් පොත තිබෙනවා. මීට අමතරව පරම්පරාවෙන් පරම්පරාවට ලැබුණු වැලිවිට සරණ සංඝරාජ හිමියන් පරිහරණය කරන ලද මහා පිරුවානා පොත් වහන්සේ ඇතුළු ඉපැරැණි සිංහල බෙහෙත් වට්ටෝරු සහිත සර්ප විෂ නැති කිරීමට හැකි ක්‍රම සඳහන් පුස් කොළ පොත් පන් දහසක් තිබෙනවා.මෙම ප්‍රදර්ශන පවත්වාගෙන යාමට අමිල ඇතුළු පිරිස ‘බුදු පෙළහර’ නමින් සංවිධානයක් ආරම්භ කර ඇත. එහි ප්‍රධානියා ලෙස අමිල කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=r1005312</link>
    <topic>ඉඳුරුව-කයිකාවල නැංගුරම් පොළේවැඩ අතරමඟ</topic>
    <author>සටහන හා ඡායාරූප ඉඳුරුව සමූහ – ඇම්. පී. මුනිදාස</author>
    <content>බෙන්තොට – ඉඳුරුව මුහුදුබඩ ගම්මානයන්හි මීට දශක ගණනාවක සිට පැවත එන පාරම්පරික ධීවර කර්මාන්තය අද වන විට ඉතා ශීඝ්‍ර පරිහානියකට ලක්වෙමින් පවතී. සෑම වසරකම අපේ‍්‍රල් සිට ඔක්තෝබර් දක්වා වූ වාරකන් කාලය තුළ තම දෛනික ජීවනෝපායන් සලසා ගැනීමට උද්ගත වන දුෂ්කරතාවන්ට පිළියමක් ඉල්ලීම මේ ධීවරයින්ගේ එකම බලාපොරොත්තුව විය.සඳහා ඔවුන් ඉල්ලා සිටියේ ස්වාභාවික ධීවර තොටුපොළක් වන ඉඳුරුව කයිකාවල ප්‍රදේශයට “නැංගුරම් පොළක්” ලබා දෙන ලෙසයි.සුනාමියෙන් තම නිවාස, ඔරු, බෝට්ටු, මාදැල්, ආදී ධීවර ආම්පන්න පමණක් නොව, ඇඳිවත පවා අහිමි කරගත් මේ ප්‍රදේශයේ ධීවර ප්‍රජාව යළිත් ස්වඋත්සාහයෙන් තම හුරු පුරුදු ජීවනෝපායටම යොමු කරගන්නේ එය හැර වෙනත් විකල්පයක් නොවූ හෙයිනි.“සියක් නැංගුරම් පොළවල්” ඉදි කිරීමේ ව්‍යාපෘතිය ඇරැඹුණේ “තොටුපොළ අරුණ” නම් වූ ධීවර ප්‍රජාවට සෙත සලසන විධිමත් වැඩ සටහනක් වශයෙනි.මේ ප්‍රදේශයේ ධීවර ජනතාව යන්තමින් හෝ අස්වැසිල්ලක් ලැබූවේ, එම වැඩ සටහන යටතේ ලංකාව පුරා ඉදිවන නැංගුරම් පොළවල් සීයෙන් එකක් ඉඳුරුවේ කයිකාවල ප්‍රදේශයට ලැබෙන බව නිශ්චිතවම දැන ගැනීමෙන් පසුවය.නැංගුරම් පොළ ආශි‍්‍රතව, දැල් සැකසීමේ මධ්‍යස්ථානයක්, සනීපාරක්ෂක ඒකකයක්, තෙල් පිරවුම් ස්ථානයක් ඇතුළු ගොඩබිම් ව්‍යාපෘතියක්ද ආරම්භ කිරීමට සැලැසුම් කැරිනි. වියදම රු: ලක්ෂ 120කි.හබක්කල බීකන්පහනද අලුත්වැඩියාකොට, සේදීයාමට මුහුණපා ඇති හබක්කල වෙරළ ආශි‍්‍රත පස් කන්ද රැකගැනීමට කළුගල් බැම්මක් ඉදිකිරීමට ද කටයුතු යොදන බව පැවැසිණි.වැඩි කල් නොගොස් ගොඩබිම් ව්‍යාපෘතියේ වැඩ ඇරැඹුණි. දැල් සැකසීම සඳහා දෙමහල් ගොඩනැගිල්ලක්, වැසිකිලි පද්ධතියක්, වහා ඉදිකෙරිණි.දැන් සිදුවී ඇත්තේ “නැංගුරම් පොළ” ඉදි නොකෙරෙන තැනට වැඩ සිදුවීම යැයි ධීවරයෝ පෙන්වා දෙති.දෙමහල් ගොඩනැඟිල්ලේ මූලික ඉදිකිරීම් නිමාවී දැන් දෙවසරකටත් ආසන්නය. දැන් මේ පාලු ගොඩනැගිල්ල විවිධ අපචාර ක්‍රියාවන් සඳහා තෝතැන්නකි. වැසිකිළි සඳහා ජල පහසුකම්ද නොමැත. බෝට්ටු නතර කිරීම සඳහා මුහුදේ ඉදි කිරීමට යෝජිත “දිය කඩනය” ඉදිවන ලකුණු ද නැත.ධීවර පවුල් පන්සීයකට පමණ සෙත සැලසෙන “ඉඳුරුවේ නැංගුරම් පොළ සහ හබක්කල බීකන් පහන, හබක්කල වෙරළ ආශි‍්‍රත සේදීමට ලක්වන පස් කඳු වැටිය, ආදී කටයුතු පිළිබඳව විමර්ශනයකොට, යහපත් සංවර්ධන වැඩ පිළිවෙළක් කඩිනමින් ක්‍රියාවට නැංවීම සඳහා වගකිවයුතු අය අවධානය යොමුකළ යුතු බවද ධීවරයෝ පෙන්වාදෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=r1005313</link>
    <topic>යහපත් අදහස්ගම්පහ සංවර්ධනයට යොදා ගනිමු</topic>
    <author>ගම්පහ සංචාරකනිට්ටඹුව සමූහගම්පහ මධ්‍යම සමූහ</author>
    <content>ගම්පහ දිස්ත්‍රික් සම්බන්ධීකරණ කමිටු රැස්වීම එක එක ආයතනවලට පහර ගැසීමට හෝ චෝදනා කිරීමට වඩා දිසාවේ සංවර්ධනයට තොරතුරු ලබාගන්නා වේදිකාවක් කරගත යුතු බවත් මෙහිදී කෙරෙන විවේචන එක් එක් නිලධාරීන්ට කෙරෙන ඒවා නොවී ජනතාවගේ ප්‍රශ්නවලට පිහිටවන තීරණ විය යුතු බවත් ගම්පහ දිස්ත්‍රික් සම්බන්ධීකරණ කමිටුවේ සභාපති, ආර්ථික කටයුතු සංවර්ධන ඇමැති, ජනාධිපති ජ්‍යෙෂ්ඨ උපෙද්ශක බැසිල් රාජපක්ෂ මහතා පැවැසීය.ඒ මහතා එසේ පැවැසුවේ ගම්පහ දිස්ත්‍රික් සම්බන්ධීකරණ කමිටු රැස්වීමට සහභාගි වෙමිනි. රැස්වීම ගම්පහ නව දිසාපති ජේ. ජේ. රත්නසිරි මහතාගේ සහ ගම්පහ දිසාවේ පාර්ලිමේන්තු මන්ත්‍රීවරු, ඇමති, උප ඇමතිවරුන්ගේ සහ දෙපාර්තමේන්තු ප්‍රධානීන්ගේ සහභාගිත්වයෙන් පසුගියදා ගම්පහ දිසා ලේකම් කාර්යාලයේ ශ්‍රවණාගාරයේදී පැවැත්විණි.ඇමැති බැසිල් රාජපක්ෂ මහතා මෙසේ ද කීය. ජනතාව ඔබේ කාර්යාලයට එන්නේ ඇතැම්විට ඉතා පහසුවෙන් විසඳාගත හැකි ප්‍රශ්නයකට විය හැකියි. ඒ එන අයගේ ප්‍රශ්නය හැකි උපරිමයෙන් විසඳා දෙන්න, කාටවත් බැනවදින්න එපා.මේ අනුව හොඳින් වැඩකළොත්, ප්‍රදේශයට විශාල සේවයක් කළ හැකියි. ප්‍රශ්න විසඳීමට සහාය දෙන්න. සියලු පක්ෂවල මන්ත්‍රී සහායද ලබාගන්න. එය ලැබේවි. අපේ යුතුකම ජනතාව වෙනුවෙන් සේවය කිරීමයි.මේ සම්බන්ධිකරණ කමිටුවේ හිටපු සභාපති ඇමැති පීලික්ස් පෙරේරා, හිටපු දිස්ත්‍රික් ලේකම් පී. ඒ. අබේසේකර මහතාත් මේ කමිටුව හොඳින් පවත්වාගෙන ගියා. ඒ සැමට තුති. ගම්පහ දිස්ත්‍රික්කයේ ඇති වූ ගංවතුර තත්ත්වය හා ඉන් සිදුවූ හානි, ඉදිරියට හානි වළක්වාගැනීමට අදාළ කරුණු ගැන සියලු දෙපාර්තමේන්තුවල ඉහළ නිලධාරීන් සමඟ ද සාකච්ඡා කරනවා.මේ අවස්ථාවේදි මාර්ග සංර්ධන අධිකාරියේ ව්‍යාපෘති අධ්‍යක්ෂ එල්. සමරසිංහ, නියෝජ්‍ය ඇමැති මර්වින් සිල්වා, ඇමති බැසිල් රාජපක්ෂ, ඇමැති පීලික්ස් පෙරේරා, පළාත් සෞඛ්‍ය සේවා අධ්‍යක්ෂ එච්. සිල්වා, මන්ත්‍රීනි සුදර්ශනී ප්‍රනාන්දු පුල්ලේ, ගම්පහ ප්‍රාදේශීය සභා මන්ත්‍රී ප්‍රසන්න දේශප්‍රිය එදිරිසිංහ, මානෙල් කරුණාවංශ, ගම්පහ නව දිසාපති ජේ. ජේ. රත්නසිරි ගම්පහ හිටපු දිස්ත්‍රික් ලේකම් පී. ඒ. අබේසේකර යන මහත්වරු අදහස් දැක්වූහ.මෙම අවස්ථාවට නියෝජ්‍ය ඇමැති පණ්ඩු බණ්ඩාරනායක, නියෝජ්‍ය ඇමැති සරණ ගුණවර්ධන, නියෝජ්‍ය අමාත්‍ය සරත් ගුණරත්න, නියෝජ්‍ය අමාත්‍ය ලසන්ත අලගියවන්න, බස්නාහිර පළාත් සභාවේ සභාපති සුනිල් විජේරත්න ගම්පහ දිස්ත්‍රික් මන්ත්‍රීවරු, පළාත් සභාවේ ඇමැතිවරු, මන්ත්‍රීවරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=r1005314</link>
    <topic>ගම්පහ මහ රෝහලේසුළු සේවක හිඟයක්</topic>
    <author>නිට්ටඹුව-සමූහ, ජෙනට් ජයසිංහ</author>
    <content>ගම්පහ මහ රෝහලේ සුළු සේවක හිඟයක් පැවැතීම නිසා රෝහලේ දෛනික කටයුතු කරගෙන යෑමේදී ගැටලු රැසකට මුහුණ දීමට සිදුවී තිබේ.ගම්පහ මහ රෝහලෙන් දිනකට බාහිර රෝගීන් 2000 සිට 2500 අතර සංඛ්‍යාවක්ද, නේවාසික රෝගීන් 600,, 700 අතර සංඛ්‍යාවක් ප්‍රතිකාර ලබති.මේ රෝහලෙහි පවත්නා සුළු සේවක හිඟය උග්‍රවීම නිසා, රෝගීන්ට විධිමත් හා ගුණාත්මක සෞඛ්‍ය සේවාවක් ලබා දීමට නොහැකි වී ඇති බව රෝහල් ආරංචි මාර්ග පවසන අතර මේ පිළිබඳව බලධාරීන්ගේ විශේෂ අවධානය යොමුවිය යුතු බවද ඔවුහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=r1005315</link>
    <topic>වෑවල ග්‍රාමීය වෘත්තීය පුහුණුමධ්‍යස්ථානයේ ගොඩනැඟිල්ල දිරාපත්</topic>
    <author>හොරණ සමූහ බන්ධුල ආර්. ගුලවත්ත සහ බුලත්සිංහල සමූහ</author>
    <content>හොරණ වෑවල ග්‍රාමීය වෘත්තීය පුහුණු මධ්‍යස්ථානය හොරණ හෑගල්ල කොටගල වතුයායට අයත් හිස්ව අත්හැර දමා තිබුණු ගොඩනැගිල්ලේ පවත්වාගෙන යන අතර එම ගොඩනැගිල්ල අබලන් වීම නිසා තමන් අපහසුතාවයට පත්ව සිටින බව එහි අධ්‍යාපනය ලබන අභ්‍යාසලාභීහු පවසති.ගොඩනැගිල්ලේ වහලය සහ සියලු කොටස් අබලන් තත්ත්වයට පත්ව ඇතැයි ඔවුහු චෝදනා කරති.කළුතර දිස්ත්‍රික් වෘත්තීය පුහුණු මධ්‍යස්ථානයද මෙයයි. අංශ කිහිපයක් ද වෑවල ඉසිපතනාරාම විහාරස්ථාන භූමියෙහි ස්ථාපිත කැර ඇතැයි මේ මධ්‍යස්ථානයේ නිර්මාතෘ වෑවල ඉසිපතනාරාමාධිපති අකුරණ පඤ්ඤාරංසි නාහිමියෝ පවසති.ස්ථාන භාර පුහුණු නිලධාරි (කළුතර දිස්ත්‍රික්) ඒ. ඩී. නිමල්සිරි මහතා මෙසේ කීය.මේ දිස්ත්‍රික් මධ්‍යස්ථානයේ දැනට අභ්‍යාසලාභීන් 166ක් පුහුණුව ලබනවා. උපදේශක මණ්ඩලය 12යි. පරිගණක - ජාතික ඩිප්ලෝමා පාඨමාලාව, තොරතුරු තාක්ෂණ පාඨමාලාව ඉදිකිරීම් හා ජල නල, කාන්තා සහ ළමා ඇඳුම්, මෝටර් කාර්මික, ලෝහ පිරිසැකසුම්කරු, විදුලි කාර්මික, වඩුකාර්මික හා ශීතකරණ, අධිවේගී ජුකී මැෂින්, යාන්ත්‍රික ලී වැඩ ආදී වශයෙන් වෘත්තීය පාඨමාලා පැවැත්වෙනවා.මාස තුනේ පටන් අවුරුදු 3 දක්වා පාඨමාලා තිබෙනවා. වර්ෂයකට 250, 300 අතර පිරිසක් පුහුණුව ලබනවා.අන්තර් ජාතික පිළිගැනීමටට සුදුසුකම් සහිත ව්ඍQ ජාතික වෘත්තීය සුදුසුකම් පිළිබඳ සහතිකය, තෘතිය සහ ද්විතීය අධ්‍යාපන කොමිෂන් සභාවෙන් නිකුත් කෙරෙන සහතිකය මේ මධ්‍යස්ථානයේ වෘත්තීය පුහුණුවෙන් පසු ලබාගන්නට පුළුවන්.හතළිහ දශකයේදී පමණ තේ පැක්ටරිය සඳහා ඉදිකළ මේ ටකරන් තහඩු සහිත ගොඩනැගිල්ල වසා දමා තිබුණ අතර අකුරණ පඤ්ඤාරංසි නාහිමිපාණන්ගේ මැදිහත්වීමෙන් වෘත්තීය පුහුණු මධ්‍යස්ථානයට ලබා දුන්නේ කොටගල රාජ්‍ය වතුයායෙනි.එම යුගයට අයත් මේ දැවැන්ත ගොඩනැගිල්ල වත්මන් යුගයට ගැලපෙන ආකාරයෙන් ගොඩනැගුවහොත් වෘත්තීය පුුහුණු අභ්‍යාසලාභීන් ගේ අනාගතයට ලොකු ශක්තියක් බව ප්‍රදේශවාසීහු පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=r1005316</link>
    <topic>කටුනායක-කුරණදුම්රිය හරස් මඟ මරු කපොල්ලක්</topic>
    <author>ඩී. මිහිදුකුල කොච්චිකඩේ විශේෂ සහ සීදුව සමූහ නිශ්ශංක පියරත්න</author>
    <content>දුම්රිය හරස් මාර්ගයන්හී ගමන් ගන්නා වාහන දුම්රියවල ගැටී සිදුවන අනතුරු නිසා අපට අහිමිවන මිනිස් ජීවිතවල වටිනාකම මෙතැකැයි තක්සේරු කළ නොහැකිය.කටුනායක, සීදූව, මීගමුව, යන පොලිස් වසම් තුළ පිහිටි දුම්රිය හරස් මාර්ගවල මෙවැනි අනතුරු බහුල වශයෙන් සිදුවීමට පටන් ගෙන තිබේ. කටුනායක නන්දමාවත කෙළවර මහ විදුහල ඉදිරිපිට ඇති දුම්රිය හරස් මාර්ගය එවැනි අනතුරු වැඩි වශයෙන් සිදුවන ස්ථානයකි.පසුගිය (26) දා පෙ. ව. 10.30 ට පමණ මෙම හරස් මාර්ගයේදී වාහනයක් දුම්රියක ගැටුනේය. තිස්හත් හැවිරිදි දෙදරු පියෙකු මෙලොව අතහැර දමා ගියේ දරුවෙක් ලැබීමට සිටින බිරිඳ ද තනිකර දමාය. මාස කීපයකට පෙර කටුනායක ග්‍රාමයේම මව පියා හා දරු දෙදෙනා ඇතුළු එකම පවුලේ හතර දෙනාම මෙම හරස් මාර්ගයේ දී වාහනයක යන විට දුම්රියට බිලි විය.සීදූව පොලිසියේ ස්ථානාධිපති ප්‍රධාන පොලිස් පරීක්‍ෂක ආර්. එම්.ජී. ඩී. රත්නායක මහතා දුම්රිය හරස් මාර්ග වල සිදුවන අනතුර ගැන දක්වන්නේ මෙවැනි අදහසකි.සීදූව පොලිස් බල ප්‍රදේශයේ තිබෙන දුම්රිය හරස් මාර්ගවල සිදුවන අනතුරු වලින් ඇතැම් අය මිය යනවා. ඇතැමෙක් සදාකාලික ආබාධිතයන් වෙනවා.අනතුරු සිදුවන දුම්රිය හරස් මාර්ග සියල්ලම අනාරක්‍ෂිත නැහැ. බොහෝ දුම්රිය හරස් මාර්ගවල දුම්රියක් ගමන් ගන්නා මොහොත වන විට අනතුරු දායක ආලෝක සංඥා හා අනතුරු දායක බෙල් නාද වෙනවා.එම අනතුරුදායක සංඥා ගැන සැලකිලිමත් නොවීී හරස් මාර්ගය හරහා වාහන දැමීමෙන් මෙම අනතුරු සිදු වන බව පොලිස් ස්ථානාධිපතිවරයා අවධාරණය කළේ ය. පසුගිය 26 දා අනතුරට පත් වූ වාහනයද දුම්රියේ ගැටෙන විට එහි ගුවන් විදුලි යන්ත්‍රය ක්‍රියාත්මකව තිබූ බව පොලිස් පරීක්‍ෂණවලදී අනාවරණය වූ බව පොලිස් ස්ථානාධිපතිවරයා පැවසීය.මෙම දුම්රිය හරස්මාර්ගය අසල පදිංචිකරුවන් පළ කළ අදහස් මෙසේ විය.නිරෝෂන් ඇන්ටනී - මෙතන සිදුවන සෑම අනතුරකටම හේතුව ගේට්ටුවක් නොමැතිකමයි. බෙල් නාද වෙලා රතු ලයිට් පත්තු වෙනවා. නමුත්, බෙල් එකේ හඬ හා රතු ලයිට් එක ගැන ඇතැම් රියදුරන්ට මතකයට එන්නේ නැහැ. වාහනය එකවරම හරස් මාර්ගයට දානවා.විදුලි ගේට්ටුවක් බැරිනම් උණබම්බු ගේට්ටුවක් දාලා මෙම අවාසනාවන්ත මරණ සිදුවීම වැළැක්වීමට කටයුතු කිරීම රජයේ යුතුකමක් වෙනවා.එස්. ගාමිණී ප්‍රනාන්දු පැවසුවේ මෙවන් අදහසකි.අපිට මේ දුම්රිය හරස් මාර්ගයට ආසන්නයේ කඩයක් තිබුනා. මේ ස්ථානයේ සිදුවන අනතුරුවලට හේතුව අපේ කඩය නිසා දුම්රිය එන බව වාහන රියදුරන්ට නොපෙනෙන බව කියා කඩය ඉවත් කිරීමට අධිකරණ නියෝගයක් ලබා ගෙන අපේ කඩය කඩන්ඩ කිව්වා.අපි අවුරුදු තිස් ගණනක් කළ වෙළද සැල කඩා ඉවත් කළා. කඩය කැඩුවා කියලා අනතුරු අඩුවෙලා නැහැ. ගේට්ටුවක් දාන්නේ නැත්නම් තවත් අනතුරු ගණනක් ඉදිරියේද සිදුවීමට පුළුවන්.මෙම දුම්රිය හරස් මාර්ගය ඉදිරිපිට කටුනායක මහ විදුහල පිහිටා ඇත. කටුනායක ආයෝජන කලාපයේ සේවය කරණ බොහෝ දෙනෙක් නේවාසිකාගාරවල සිට ආයෝජන කලාපයට යන්නේත් ආයෝජන කලාපයේ සිට නවාතැනට එන්නේත් මෙම දුම්රිය හරස් මාර්ගය හරහායි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=s1005311</link>
    <topic>රෝහිත් ෂර්මා ඉන්දියාවට ජය ගෙනෙයි</topic>
    <author/>
    <content>සිම්බාබ්වේ හි පැවැත්වෙන තුන්කොන් ක්‍රිකට් තරගාවලියේ ඊයේ ඉන්දියාව හා ශ්‍රී‍්‍ර ලංකාව අතර පැවැති තරගයේ කඩුලු 7ක ජයක් වාර්තා කිරීමට ඉන්දීය ක්‍රිකට් පිල සමත්විය.කාසියේ වාසිය දිනාගත් ඉන්දීය පිල මුලින් පන්දුවට පහරදීමට ශ්‍රී ලංකා පිලට ආරාධනා කළ අතර ඕවර් 49.5 කදී සියලු දෙනා දැවී ලකුණු 242 ක් ලබා ගත්තේ ය.බුලවායෝ හී ක්වින්ස් පාක් ක්‍රීඩාංගණයේ දී පැවැත්වෙන තරගාවලියේ දෙවැනි තරගය මෙය වේ. ප්‍රථම තරගයෙන් ඉන්දියාව පරදා සිම්බාබ්වේ ජයග්‍රහණය වාර්තා කළේ ය.ශ්‍රී ලංකා පිලේ ආරම්භක පිතිකරුවන් ලෙස උපුල් තරංග හා නායක ටී. එම්. ඩිල්ෂාන් පිටියට පිවිසි අතර ප්‍රථම කඩුල්ල ලකුණු 8 දී තරංග දුවද්දී දැවී ගියේ ය. ඔහු එක් ලකුණක් ලබා සිටි අතර ඩිල්ෂාන් ට තිලාන් සමරවීර එක් විය.සමරවීර ලකුණු 19 ක් ලබා සිටියදී දැවී යෑම ශ්‍රී ලංකා ලකුණු ලබා ගැනීමේ වේගය අඩාල කරන්නක් විය. ශ්‍රී ලංකා ඉනිමේ ගොඩනැගුණු හොඳම සම්බන්ධතාව තෙවැනි කඩුල්ල වෙනුවෙන් ගොඩනැගූ ඩිල්ෂාන් හා මැතිව්ස් ඕවර් 13.5 ක දී ලකුණු 58 ක සම්බන්ධතාවක් ගොඩනැගූහ.නායක ඩිල්ෂාන් පන්දු 84 කදී හතරේ 4 ක් හා හයේ පහරක් සමඟ ලකුණු 61 ක් ලබා සිටියදී දුවද්දී දැවී ගියේ ය.මැතිව්ස් - කපුගෙදර පිතිකරු යුගලය ද ශශ්‍රී ලංකා ඉනිමට ශක්තියක් වෙමින් හතර වැනි කඩුල්ලට ලකුණු 53 ක සම්බන්ධතාවක් ගොඩනැංවූහ. කපුගෙදර පන්දු 48 කදී ලකුණු 20 ක් ලබා ගත්තේ ය.තම එක්දින ජාත්‍යන්තර ක්‍රිකට් දිවියෙහි හත්වැනි තරගයට එක්වූ යොවුන් ක්‍රීඩක තිසර පෙරේරා පන්දු 23 කදී හතරේ පහර 2 ක් හා හයේ පහරක් සමඟ ලකුණු 32 ක් ලබාගත්තේ ය. වේගයෙන් ලකුණු අතර සිටි තිසර පෙරේරා ඕජාගේ පන්දුවකට රයිනා අතට උඩ පන්දුවක් ලබා දුන්නේ ය.ශශ්‍රී ලංකා ඉනිමේ වැඩිම ලකුණු ප්‍රමාණයක් වාර්තා කළ ඇන්ජලෝ මැතිව්ස් පන්දු 95 කදී හතරේ හා හයේ පහර දෙක බැගින් ලබා ලකුණු 75 ක් ලබා ගත්තේ ය. ඔහු දැවී ගියේ වේගපන්දු යවන උමේෂ් යාදෙව් ගේ පන්දුවක් කෙලින්ම කඩුල්ලේ දැවටීමෙනි.පන්දු යැවීමේ දී අශෝක් ඩින්ඩා, ප්‍රේග් යාන් ඕජා හා රවීන්ද්‍ර ජඩේජා කඩුලු දෙක බැගින් බිඳ හෙලූහ. ජයග්‍රහණය සඳහා ඉන්දීය පිල ඕවරයක දී ලකුණු 4.85 ක වේගයක් රදවාගත යුතු විය.පිළිතුරු ඉනිම ක්‍රීඩා කළ ඉන්දීය ක්‍රිකට් පිල ඕවර 43.3 කදී කඩුලු 3ක් දැවී සිය ඉලක්කය සපුරා ගන්නා ලදී.ඉන්දීය පිල වෙනුවෙන් ආරම්භක පිතිකරු යුගලය වූ දිනේෂ් කාර්තික් 18 හා මුරලි විජේ 14ක් ලෙස අඩු ලකුණු සංඛ්‍යාවකට දැවීගියද තුන්වන කඩුල්ල වෙනුවෙන් ලකුණු 147ක සම්බන්ධතාවක් ගොඩනගමින් සිටියදී විරාට් කෝහිල් ලකුණු 82ක් ලබා තිබියදී සුරාජ් රන්දීව්ගේ පන්දුවකට දිල්හාර ප්‍රනාන්දුගේ අතට උඩපන්දුවක් ලබාදී දැවී ගියේය. ඔහු පන්දු 92 කට මුහුණදී හතරේ පහර 4ක් එල්ල කළේය.ඉන්දීය පිලේ දක්‍ෂ පිතිහරඹයක යෙදුණු රෝහිත් ෂර්මා නොදැවී ලකුණු 101ක් ලබා ගත්තේ පන්දු 100කදී හතරේ පහර 6ක් හා හයේ පහර 2ක් සමගිනි.සුරේෂ් රයිනා නොදැවී ලකුණු 24ක් රැස් කර ගත්තේය.පන්දු යැවීමේදී නුවන් කුලසේකර, අජන්ත මෙන්ඩිස් හා සුරාජ් රන්දිව් එක් කඩුල්ල බැගින් දවාගනු ලැබීය.තරගයේ වීරයා සම්මානය රෝහිත් ෂර්මාට හිමිවිය.තරගාවලියේ තුන්වන තරගය හෙට ශ්‍රී ලංකාව හා සිම්බාබ්වේ අතර බුලවාහෝහිදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=s1005312</link>
    <topic>මධ්‍යම පළාත් ඇකඩමියේ හොකී තරග හෙට</topic>
    <author>චන්ද්‍ර ශ්‍රී අසෝක බණ්ඩාර හිඳගොඩ මාතලේ දිසා විශේෂ</author>
    <content>මාතලේ නන්දිමිත්‍ර ඒකනායක ජාත්‍යන්තර කෘත්‍රිම හොකී ක්‍රීඩාංගණය කේන්ද්‍ර කර ගනිමින් මධ්‍යම පළාතේ ක්‍රීඩා දෙපාර්තමේන්තුව මගින් පවත්වාගෙන යන මධ්‍යම පළාත් හොකී ඇකඩමියේ ප්‍රථම අන්තර් නිවාසීය හොකී තරගාවලිය ජුනි මස 01 වනදා මාතලේ එඩ්වඩ් හොකී ක්‍රීඩාංගණයේදී පැවැත්වේ.රාජ්‍ය අනුග්‍රහය යටතේ ක්‍රීඩක ක්‍රීඩිකාවන් පුහුණු කිරීමට ක්‍රීඩාවක් සඳහා පවත්වාගෙන යන දිවයිනේ ප්‍රථම ක්‍රීඩා පුහුණු පාසලද මෙයයි.මධ්‍යම පළාත් ප්‍රධාන අමාත්‍ය සරත් ඒකනායක මහතාගේ සංකල්පයකට අනුව 2009 වසරේදී ආරම්භ කරන ලද මෙම හොකී ඇකඩමියේ කනිෂ්ඨ හා ද්විතියක වයස් සීමා යටතේ ක්‍රීඩක ක්‍රීඩිකාවන් සිය (100) දෙනෙකු පුහුණුව ලබති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=s1005313</link>
    <topic>සාන්ත අන්තෝනි පිලට ජය</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා නින්තවෙලදී පැවති අන්තර් පාඨශාලා ඒ කොටසේ පාසල් රගර් තරගයකින් මහනුවර සාන්ත අන්තෝනි පිල විසින් මහනුවර ත්‍රිත්ව පිල පරදවා ලකුණු 18 (ට්‍රයිස්) ඩ්‍රොප්ගෝල 1) – 15 (ගෝල් 1 ට්‍රයි 1 පෙනල්ටි 1) ක අනගි ජයක් වාර්තා කරන ලදී.පළමු භාගය අවසානයේ සාන්ත අන්තෝනි පිල ලකුණු 10 – 1 වශයෙන් ඉදිරියෙන් සිටියේය.සාන්ත අන්තෝනි විදුහල වෙනුවෙන් ඩී. ජයවීර, එස්. රාජගුරු අයි. ආරියපාල ට්‍රයි 1 බැගින් ලබා ගත්හ. ජයග්‍රාහක ඩ්‍රොප් ගෝලය ටී. චානක විසින් ලබා ගන්නා ලදී.ත්‍රිත්ව විදුහල වෙනුවෙන් ඩී. දිසානායක එස්. ආම්ස්ට්‍රෝං, ට්‍රයි 1 බැගින් ලබා ගත් අතර කේ. රාමනායක ට්‍රයි එකක් ගෝල් බවට පත් කළේය.ත්‍රිත්ව පිලේ පෙනල්ටි එක ලබා ගත්තේද ඔහු විසිනි.සා. තෝමස් 45ධර්මරාජ 22පසුගිය සෙනසුරාදා බෝගම්බර ක්‍රීඩාංගනයේදී පැවැති ඒ කොටසේ පාසල් රගර් තරගයකින් ගල්කිස්ස සාන්ත තෝමස් විදුහල විසින් මහනුවර ධර්මරාජ විහල පරදවා ලකුණු 45 (ගෝල් 5 ට්‍රයිස් 2) - 22 (ගෝල් 1 ට්‍රයිස් 3 යි) ක ජයක් වාර්තා කරන ලදී.පළමු භාගය අවසානයේ සාන්ත තෝමස් පිල ලකුණු 28 - 0 වශයෙන් ඉදිරියෙන් සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=s1005314</link>
    <topic>ධර්මරාජ ආදි ක්‍රිකට් පිල ජය ගනී</topic>
    <author>මහනුවර ක්‍රීඩා විශේෂ</author>
    <content>අස්ගිරියේදී පැවති තුන්වන කොටසේ ත්‍රිත්ව තරගයකින් මහනුවර ධර්මරාජ ආදි ශිෂ්‍ය පිල විසින් ආදි ත්‍රිත්ව පිල පරදවා ලකුණු 134 ක තුන්වන කොටසේ තරග ජයක් වාර්තා කරන ලදී.රුක්ෂාන් සුරියාරච්චි ධර්මරාජ ආදි ශිෂ්‍ය පිල වෙනුවෙන් අගනා ශතකයක් වාර්තා කළේය. ධර්මරාජ ආදි ශිෂ්‍ය පිල ඕවර 49.1 කදී ලකුණු 223ආදි ත්‍රිත්ව පිල ඕවර 25.2 කදී 89.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=s1005315</link>
    <topic>රිතික් රෝෂන්-සුනිල් ෂෙට්ටි-සංගක්කාර ගැටුම 4දා</topic>
    <author>පි‍්‍රන්ස් ගුණසේකර</author>
    <content>හින්දි සිනමාවේ සුපිරි තරු හා ශශ්‍රී ලංකා ක්‍රිකට් ක්‍රීඩකයන් අතර පැවැත්වෙන ක්‍රිකට් සැණකෙළිය ජුනි 4දා දහවල් 12.00 සිට කොළඹ එස්.එස්.සී ක්‍රීඩාංගණයේ දී පැවැත්වේ.හින්දි සිනමාවේ වීරයන්, පෙම්වතුන් හා පෙම්වතියන් සියැසින් දැකබලා ගැනීමට, අතට අතදීමට එකට සිට ඡායාරූප ගැනීමට හා සමරු අස්සන් ලබාගැනීමේ දුර්ලභ අවස්ථාව මෙරට සිනමා ලෝලීන්ට මෙදින උදාවනු ඇත.ඕවර් දහය බැගින් වූ ක්‍රිකට් තරග 3 ක් පැවැත්වෙන මේ ක්‍රිකට් සැණකෙළියේ කණ්ඩායම් තුනේ නායකත්වය බොලිවුඩ් සිනමාවේ ජනපි‍්‍රය තරු වන රිතික් රෙෂන්, සුනිල් ෂෙට්ටි හා ශ්‍රී ලංකා ක්‍රිකට් නායක කුමාර් සංගක්කාර ට හිමිව ඇත.සුපිරි යොවුන් සිනමා තාරුකාවක් වන අම්රිතා රාඕ ඇතුළු සිනමා නිළියන් පිරිසක් ද සහභාගී වන ක්‍රිකට් සැණකෙළියේ දී ෂාරුක් ඛාන්, සලමන් ඛාන්, අමීර් ඛාන්, රිතික් රොෂාන්, සුනිල් ෂෙට්ටි හා අබිෂේක් බච්චන් ක්‍රීඩා පිටියේ දී චමත්කාර ක්‍රිකට් රංගනයක යෙදීමට නියමිතය.2007 වසරේ දී ආසියාවේ වඩාත්ම සරාගී කාන්තාව ලෙස සම්මාන දිනූ බිපාෂා බාසු හා සුපිරි නළු සංජේ දත් ක්‍රිකට් තරගයේ කාසියේ වාසිය උරගා බැලීමේ අවස්ථාවට එක් වීමට නියමිත ය.සිනමා ලෝලීන්ට තමන් කැමැති සුපිරි නළු නිළියන් සමග සතුටුවීමේ අවස්ථාවක් ලෙස හැඳින්වෙන මේ ක්‍රිකට් සැණකෙළියෙන් ලැබෙන සියලු ආදායම් එල්. ටී. ටී. ළමා සොල්දාදුවන් පුනරුත්ථාපනය කිරීමේ වැඩසටහනට හා අවතැන් වූවන්ට සහන සැලසීමේ ක්‍රියාදාමයන් වෙත යොමු කිරීමට බලාපොරොත්තු වේ.එය Habitat for Humanity &amp; UNICEF සඳහා ආධාර එක්රැස් කිරීමේ ව්‍යාපෘතියක් ලෙස හැඳින්වේ.මේ ක්‍රිකට් සැණකෙළියේ දී තරග වදින ක්‍රීඩකයන් 33 ක් අතරට ඉන්දීය ක්‍රිකට් ක්‍රීඩකයන් වන හර්බජන් සිං, ජවහල් ශ්‍රීනාත්, මොහොමඩ් කයිෆ් ඇතුළු පිරිසක් ද එක්වේ. ශ්‍රී ලංකාව නියෝජනය කරන ක්‍රීඩකයන් අතරට මහේල ජයවර්ධන, සනත් ජයසූරිය, ලසිත් මාලිංග ද හිටපු ක්‍රීඩකයන් වන රොමේෂ් කළුවිතාරණ, උපුල් චන්දන, අවිශ්ක ගුණවර්ධන හා ශ්‍රී ලංකා ක්‍රිකට් අතුරු කමිටු සභාපති ඩී. එස්. ද සිල්වා යන මහත්වරු ද පිටියට පිවිසීමට නියමිත ය.ඉන්දියාවේ ‘ඒ’ ශ්‍රේණියේ සුපිරි නළු නිළියන් 75 ක් පමණ මේ සැණකෙළියට සහභාගී වන අතර රැගුම් හා ගැයුම් ඇතුළත් විශේෂාංග ද පැවැත්වේ.ක්‍රිකට් සැණකෙළිය නැරඹීම සඳහා ප්‍රවේශපත් හෙට සිට ශශ්‍රී ලංකා ක්‍රිකට් වෙතින් හාwww. ticketslk.com අන්තර් ජාලය මගින් වෙන්කරවා ගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=s1005316</link>
    <topic>විටාලිගේ 40වැනිබොක්සිං ජය</topic>
    <author/>
    <content>ජර්මනියේ පැවැති ලෝක හෙවිවේට් බොක්සිං තරගාවලියේ 10 වන වටයේදී ප්‍රතිවාදී ඇල්බර්ට් සොස්නොවුස්කි පරාජයට පත් කරමින් විටාලි ක්ලිට්ස්චෙකෝගේ 40 වන ජයග්‍රහණය සහ 38වන පිළිමළුන් පිටුදැකීමේ ජයග්‍රහණය අත්කර ගත්තේය.යුරෝපීය හෙවිවේට් සූරයා වන සොස්නොවුස්කි, විටාලි ක්ලිට්ස්චොකෝ අතින් පරාජයට පත්වූයේ ස්වකීය නිජබිමේ වෙල්ටිං ක්‍රීඩාගාරයේදීය.විටාලි ක්ලිට්ස්චොකෝ ප්‍රතිවාදි සොස්නොවුස්කිට වඩා බරින් හා උසින් අඩු වුවද, ප්‍රබල ලෙස ප්‍රහාර එල්ල කරමින් ජයග්‍රහණය උරුම කර ගැනීමට සමත්වීම විශේෂ ලක්ෂණයකි.තරගවාරයේදී විටාලි ක්ලිට්ස්චොකෝ යහපත් ශරීර සෞඛ්‍යයෙන් පසු නුවූවද, බොක්සිං වළල්ලේ මැදට පමණක් සීමාවී ක්‍රීඩා කිරීම නිසා ප්‍රතිවාදියාට පහර පිට පහරදීමට ඔහුට හැකියාව ලැබීම ජයග්‍රහණයට හේතු විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=s1005317</link>
    <topic>රාජකීය පරදවාඉසිපතනය ඉදිරියට</topic>
    <author>පි‍්‍රන්ස් ගුණසේකර</author>
    <content>ජනාධිපති කුසලාන අන්තර් පාසල් රගර් තරගාවලියේ රාජකීය විදුහල පරදා පෙරළිකාර ජයක් වාර්තා කිරීමට ඉසිපතන ක්‍රීඩකයෝ සමත් වූහ.මේ අනුව මෙවර තරගාවලියේ ප්‍රසාද ලකුණු සටහනේ තෙවැනි ස්ථානයට පැමිණීමට ඉසිපතන විදුහලට අවස්ථාව ලැබී ඇත. තෙවැනි තැන සිටි ගල්කිස්ස සාන්ත තෝමස් විදුහල විසින් ධර්මරාජ විදුහල 45 – 3කින් පරාජය කිරීමත් සමඟ ප්‍රසාද ලකුණු සටහනේ දෙවැනි තැනට පත්වූ අතර මෙතෙක් දෙවැනි ස්ථානයේ සිටි කිංග්ස්වුඩ් පිල අපරාජිත සාන්ත පීතර් වෙතින් 45 – 29කින් පරාජයවී සිවුවැනි ස්ථානයට පත්ව සිටී.ඉසිපතන විදුහල මෙවර තරගවාරයේ පළමු තරග දෙකම පරාජයවී පසුබෑමකට ලක්ව සිටියද අනතුරුව සහභාගී වූ තරග හතරම ජයග්‍රහණය කිරීමට සමත්වීම කැපී පෙනේ.මිල්රෝයි ප්‍රනාන්දු කුසලානය වෙනුවෙන් හැව්ලොක් ක්‍රීඩාංගණයේ පැවැති ඉසිපතන – රාජකීය අතර තරගයේදී ලකුණු 27 – 5ක ප්‍රබල පරාජයක් රාජකීය විදුහලට හිමිවිය. ඉසිපතන ක්‍රීඩකයෝ ගෝල් 2ක්, ට්‍රයි 2ක් හා පෙනෙල්ටියක් ලැබූ අතර රාජකීය විදුහලට ට්‍රයි 1කින් පමණක් ලකුණු හිමිවිය.තරගයේ ප්‍රථම භාගයේදී ඉදිපතනය ලකුණු 12 – 0ක් ලෙස ඉදිරියෙන් සිටියේය.රාජකීය විදුහල පසුගිය තරගයේදී ලකුණූ 22 – 20 කින් සාන්ත පීතර් විදුහල වෙතින් තියුණු පරාජයක් ලැබුවද ඉසිපතනය ඉදිරියේ පරාජය දරුණු විය. පසුගිය වසරේ පැවැති රාජකීය – ඉසිපතන අතර තරගයේදී ලකුණු 22 – 3කින් ජය වාර්තා කළේ රාජකීය විදුහලය. එවර පාසල් රගර් සූරතාවටද රාජකීය විදුහල හිමිකම් කීවේය.සා. පීතර් කිංග්ස්වුඩ් පරදවයිබම්බලපිටියේදී පැවැති සාන්ත පීතර් හා කිංග්ස්වුඩ් අතර තරගයෙන් සාන්ත පීතර් විදුහල ලකුණු 45 – 29 ක ජයක් හිමිකර ගත්තේය. තරගයේ ප්‍රථම භාගය ලකුණු 17 – 14 ක් ලෙස සාන්ත පීතර් විදුහල පෙරමුණ ගත්තේය.සාන්ත පීතර ක්‍රීඩකයෝ ගොල් 5ක් හා ට්‍රයි 2ක් හිමිකර ගත් අතර කිංග්ස්වුඩ් ක්‍රීඩකයෝ ගෝල් 2ක් හා ට්‍රයි 3ක් හිමිකර ගත්හ. සාන්ත පීතර් විදුහල මෙවර තරගවාරයේ සහභාගී වූ තරග හයක්ම ජය ගැනීමට සමත්ව සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=s1005318</link>
    <topic>මලික්ගේ තහනම ඉවතට</topic>
    <author>ලාහෝර් පාකිස්තානය (ඒ.එෆ්.පී.)</author>
    <content>එක් අවුරුදු ක්‍රිකට් තහනම ඉවත් කිරීම සම්බන්ධයෙන් පාකිස්තාන හිටපු ක්‍රිකට් නායක ෂොයිබ් මලික් සතුට පළ කරයි.පසුගිය දෙසැම්බර් – පෙබරවාරි ඔස්ටේ‍්‍රලියානු සංචාරයේදී ක්‍රිකට් පිටිය හා පිටියෙන් බැහැරව මලික් විසින් සිදුකළ ගැටලු පිළිබඳව පාකිස්තාන ක්‍රිකට් ආයතනය විසින් විමර්ශනය කොට එක් අවුරුදු ක්‍රිකට් තහනම හා දඩය පනවනු ලැබීය.ඒකපුද්ගල කමිටුවක් වූ හිටපු විනිසුරු ඉර්ෆාන් කඩීර් විසින් පසුගිය සෙනසුරාදා මලික්ට විරුද්ධව තිබූ මේ එක් අවුරුදු තරග තහනම ඉවත් කිරීමටත් ඉන්දීය රුපියල් මිලියන 2 ක් වූ දඩ මුදල අඩකින් අඩු කිරීමටත් තීරණය කරන ලදී.තමාට විරුද්ධව තිබූ සියලු චෝදනාවලින් අල්ලා දෙවියන්ගේ බලමහිමයෙන් නිදොස්වීමට ලැබීම සම්බන්ධයෙන් තමා ඉමහත් පී‍්‍රතියට පත් වූ බව මලික් කියයි.මෙය මට ලැබුණු නව ජීවයක් ලෙස සලකන අතර ඒ සම්බන්ධයෙන් මම ඉතාම සතුටට පත් වෙමියි ඔහු වැඩිදුරටත් කීය.පසුගිය වසරේ ජනවාරි මාසයේදී පාකිස්තානයේ ක්‍රිකට් නායක ධූරයෙන් පහකිරීම නිසා මලික්ගේ ක්‍රීඩා දිවිය සම්පූර්ණයෙන්ම ඇණ හිටින තත්ත්වයකට පත්ව තිබුණි.පසුගිය ඔස්ට්‍රේලියානු සංචාරයේදී ටෙස්ට් තරග 3 ක් එක්දින තරග 5 ක් හා පන්දු වාර විස්සයි 20 තරගයක් පරාජයට පත්විය. මේ අතර ක්‍රීඩාපිටියෙන් බැහැර විනය විරෝධි ආකාරයෙන් හැසිරුන බවටද මලික්ට චෝදනා එල්ල වී තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=f1005311</link>
    <topic>අලුත් යුග මෙහෙවරක් අප ඉදිරිපිට තියෙනවා</topic>
    <author>සාකච්ඡා කෙළේ -ධම්මික සෙනෙවිරත්න ඡායාරූප -රංජිත් ජයවීර</author>
    <content>ජනමාධ්‍ය ඇමැතිවරයා ලෙස ඔහුගේ භූමිකාව සේ ම, රට සංවර්ධන පරිච්ඡේදයට යොමුව තිබියදී ජනමාධ්‍යයේ භූමිකාව කුමක් විය යුතු ද යන්නත් ජනමාධ්‍යකරුවා හා ජනමාධ්‍ය ක්ෂේත්‍රය පිළිබඳ ඉදිරි දැක්ම පිළිබඳත් ජනමාධ්‍ය අමාත්‍ය කෙහෙලිය රඹුක්වැල්ල මහතා “දිනමිණ” ට මෙලෙස අදහස් දක්වයි.ජනමාධ්‍ය ඇමැතිවරයා ලෙස පත්වීමෙන් පසු මේ ක්ෂේත්‍රය පිළිබඳ ඔබ කළ නිරීක්‍ෂණත් සමඟ ජනමාධ්‍ය ගැන ඔබේ “දැක්ම” පැහැදිලි කළ හැකි ද?ජනමාධ්‍ය ගැන කතා කරන කොට පළමු කාරණය අපි වෙනස්වන ලෝකයත් සමඟ වෙනස් වෙන්න ඕන. මාධ්‍ය කියන්නේ එක තැන තියෙන දෙයක් නෙවෙයි. රටත්, ලෝකයත් සමඟ එය වෙනස් වෙනවා.අපි අවුරුදු 30 ක් දරුණු ලෙස ත්‍රස්තවාදයෙන් බැට කෑ ජාතියක්. ඒ කාලය මුළුල්ලේ අපි අපේක්‍ෂාවක් නැති ජාතියක් බවට පත්වෙලා තිබුණා.සාමාන්‍යයෙන් කවුරු හරි මුණගැසුණාමත් කිව්වෙ “මෙහෙ ඉඳල වැඩක් නෑ, කොහෙ හරි යන්න ඕන” කියලා. දරුවො මෙහෙ තියාගන්න මවුපියො කැමැති වුණේත් නෑ.ගෙදරින් පිට වුණාම නැවත එන්න ලැබෙයි ද කියන එක ගැන විශ්වාසයක් තිබුණෙ නෑ. මාධ්‍ය ක්‍රියාත්මක වුණේ මේ පසුබිම තුළ.ජනමාධ්‍ය කිව්වාම මොකක්ද ඊට ඇති නිර්ණායකය කියන ප්‍රශ්නයත් ඇතිවුණා. ලිපියක් ලිව්වාම, වෙබ් අඩවියක් කරගෙන ගියාම ඔහු මාධ්‍යකරුවෙක් ද කියල ප්‍රශ්නයක් තිබුණා. යුද්ධයත් එක්ක ගනු - දෙනු කිරීමේදී ඒ යම් යම් අයගේ භූමිකා සැකයට තුඩු දුන් අවස්ථා අපි දුටුවා.එවැනි සමහර අය ජාත්‍යන්තර රාජ්‍ය නොවන සංවිධාන (INGO)   වල වැටුප් ලේඛනයේ සිටියා. ඒ අයගේ මාධ්‍ය හැසිරවීම ගැන උදාහරණ අපට තිබුණා.ඒ කාලය තුළ තිබූ එම මාධ්‍ය වටාපිටාව, වාසනාවකට ජනාධිපතිතුමා විසින් ගන්නා ලද ස්ථිර තීන්දු තීරණ නිසා, එතුමාගේ නායකත්වය නිසා, රණවිරුවන්ගේ ක්‍රියාකලාපය නිසා වෙනස් වෙලා තිබෙනවා.නිදහසින් පසු මේ රටේ මාධ්‍ය හැසිරීම ගැන විමසා බලද්දී ඇතිවෙලා තියෙන මේ වෙනස පැහැදිලිව පෙනෙනවා. එදා අපි මේ කාරණා ගැන කියූ දේවල් සත්‍ය බව පසුකාලීනව අපි ඔප්පු කරලාම පෙන්නුවා. එදා ඇතිවුණු යම් යම් සිද්ධීන් එක්ක නිර්මාණය වූ වටපිටාව දකින කෝණයෙන් ම වර්තමානයේ අපට මාධ්‍ය දෙස බලන්න බෑ.කළින් කියපු නොයෙක් පුද්ගලයන් – බලවේග යම් මට්ටමකට තුනී වෙලා ගිහින්. අපි මෝඩයො - බොරු කයිවාරුකාරයො, ජාත්‍යන්තරයත් එක්ක ගනු - දෙනු කරන්නවත් දන්නෙ නෑ කියාපු අය දැන් ශබ්දයක් නෑ.ඒ නිසා අපි සිටියෙ කොතැනද කියන එක තම තමන්ගෙ හෘදය සාක්‍ෂියෙන් ම විමසලා බැලීම හොඳයි. කෙවිටක් අරගෙන මාධ්‍යකරුවා මෙහෙම මෙහෙම ඉන්න ඕන කියල අපට කියන්න බෑ. එහෙත් රාජ්‍යය වෙනුවෙන් තමන් පෙනී සිටියාද කියන කාරණය අපි කාටත් අපෙන් අහන්න පුළුවන්.කොහොම නමුත් දැන් ඒ යුගය අවසානයි. පැරැණි දේවල් ඔලුවෙ තියාගෙන, වෛර සහගතව අපට මේ ගමන යන්න බෑ. ඒ නිසා අපි ඒ පරිච්ඡේදය අවසන් කළ යුතුයි. ඒ මතක මකා දැමිය යුතුයි කියල එයින් අදහස් වෙන්නෙ නෑ.දිනා ගත් සාමය තිරසාර සාමයක් බවට පත්කර ගැනීම සම්බන්ධයෙන් අපට භූමිකාවක් තියෙනවා. එහිදී කළ යුතු වැඩ කොටසකුත් තියෙනවා.ත්‍රස්තවාදයෙන් නිදහස් කර ගත් රට දැන් සංවර්ධනය දෙසට යොමුකර තියෙනවා. එහිදීත් ජනමාධ්‍යයට පැවරෙන්නෙ විශාල කාර්ය භාරයක්.අපේ ඊළඟ පියවර සංවර්ධනය. යුද්ධය නිසා අවුරුදු 30 ක් තිස්සේ වුණ විනාශය තක්සේරු කළොත් ඒක මොන තරම් විනාශයක් ද කියල අපට දකින්න ලැබෙයි. මේ නිසා ඒ අතීතයෙන් පාඩම් ඉගෙන ගනිමින් ඉදරියට යාම වගේම මාධ්‍යයෙන් ඉටුවිය යුතු යුතුකම් ගැනත් අපට අවබෝධයක් තියෙන්න ඕන.සාමාන්‍ය ජන ජීවිතයටත් සම්බන්ධව මෙය හසුරුවන්නෙ කොහොමද කියන එක ගැන ස්වයං විවේචනයකත් යෙදෙමින් ඉදිරියට යන තරමට වඩා සුදුසුයි. එතකොට මගේ කාර්යයත් පහසු වෙනවා.ඔබ මාධ්‍ය කේෂේත්‍රයට ආගන්තුක නෑ. එහෙත් දැන් එය ඔබේ ප්‍රධාන විෂයය පථය වෙනවා. ඒ සමඟම මෙහිදී ඔබේ භූමිකාව සංවර්ධන හා ආර්ථික යුද්ධය දිනාගැනීම කියන කාරණයට ගැලපෙන පරිදි ගොඩනැඟෙනවා. එහිදී ඔබේ භූමිකාව වගේම රාජ්‍ය හා පෞද්ගලික යන බෙදීම තුළ හැඳින ගන්නා මාධ්‍යයේ භූමිකාව ගැනත් ඔබට යමක් කිව හැකි ද?එදා මගේ ප්‍රධාන වගකීම වුණේ ජාතික ආරක්‍ෂක මාධ්‍ය ප්‍රකාශක හැටියට ඒ කාර්ය භාරය ඉටුකිරීම. වසර 3 ක් වැනි කෙටි කාලයක් තුළ ත්‍රස්තවාදයේ පීඩනයෙන්, ජාතියක් හැටියට අප ගිලී සිටි නිවට බවින් මුදාගැනීම සඳහා රණවිරුවන් ජීවිත පරිත්‍යාගයෙන් කැපවුණා.ඒ ප්‍රතිඵලය රටක් හැටියට අද අපි විඳිනවා. ලෝකයම මවිත කළ ජයග්‍රහණයක් අපි ලැබුවා. එය ලබාගැනීමේදී ඊට සහාය වෙමින් යුගයේ අවශ්‍යතාව අප ඉටු කළා. සමහර විට නිරන්තරයෙන් අපට පහර එල්ල වුණා.රණවිරුවන් තම යුතුකම රට වෙනුවෙන් ඉටු කරද්දී ඔවුන් වෙනුවෙන් කළ හැකි සරලම යුතුකම තමයි ඔවුන් ආරක්‍ෂා කරමින් ඔවුන් වෙනුවෙන් පෙනී සිටීම. ඔවුන් මානසිකව තව තවත් ධෛර්යවත් කිරීම. ඒ යුග කාර්ය භාරය අප සම්පූර්ණ කළා.අද අලුත් යුගයක්. අලුත් යුග මෙහෙවරක් අප ඉදිරිපිට තියෙනවා. වඩා පුළුල් හා විවෘත මනසකින් අපට එය දකින්න පුළුවන්. පසුගිය කාලයේ විවෘත මනසකින් ක්‍රියා නොකළ බවක් ඉන් අදහස් වෙන්නෙ නෑ.නමුත් ප්‍රමුඛතාව අනුව 1, 2, 3 වුණේ ත්‍රස්තවාදය අවසන් කර සාමය ළඟාකර ගැනීම. ඒ පරිච්ඡේදය පෙරළා අවසානයි.දැන් අපි ලබා ගත් ජයග්‍රහණයන් රැකගැනීම හා සංවර්ධන වැඩපිළිවෙළ ගැන යොමුවිය යුතුයි. ඊට මාධ්‍ය දායක විය යුත්තේ කොහොමද කියන එක තමයි අපට සිතන්න තියෙන්නෙ.රාජ්‍ය හා පෞද්ගලික මාධ්‍ය කියල බෙදීමක් තිබුණත් පෞද්ගලික මාධ්‍යත් තියෙන්නෙ මේ රටේමයි. ඒ නිසා විදේශ බලවේගවලට මුහුණ දීමේදී කිසි ගැටලුවක් නෑ. ඒක අභියෝගයක් හැටියට ගනිමින් අපි ඊට මුහුණ දෙනවා.කලිනුත් එහෙම කළා. නමුත් රට තුළ රාජ්‍ය හා පෞද්ගලික මාධ්‍ය කියලා බෙදීමක් තියෙද්දි අපි යම් මතයකට එන්න ඕන. මොකද මේ අපේම පුරවැසියන්. දේශපාලන වශයෙන් යම් අකටයුතුකම් වෙනවා නම් ඒ ගැන ගනු - දෙනු කිරීම කිසි ප්‍රශ්නයක් නෑ.එය විය යුතුයි. ප්‍රබල විපක්‍ෂයක් (සංඛ්‍යාත්මකව නෙවෙයි) අපට ඉන්න ඕන කියල මම අදත් විශ්වාස කරනවා. හරි දේට හරි කියන, වැරැදි දේට වැරැදියි කියන එහෙම වැරැදි පෙන්නලා දීලත් ඒ ගැන ක්‍රියාත්මක නොවනවා නම් එයත් විවේචනය කරන විපක්‍ෂයක් ඕන.මුළුමනින්ම නිදහස්, ස්වාධීන මාධ්‍ය කියල ජාතියක් ලෝකයේ කොහේවත් නෑ. ඒත් එක්කම මාධ්‍ය හැසිරීම වෙළෙඳපොළ විසින් වගේම දේශපාලනය විසිනුත් තීරණය වෙනවා. මේ කාරණා ඇතුළෙ “මහජන සේවා ජනමාධ්‍ය” කියල කොටසක් හඳුනාගන්න අසීරු වෙනවා. ඔබ කොහොමද මේ කාරණය දකින්නෙ?අපි මෙහෙම බලමු. යම් දේශපාලන පක්‍ෂයක් සමඟ සිටින මාධ්‍ය ගත්තොත් මේ මාධ්‍යයේ තියෙන ලිපි, වැඩසටහන් හරහා වෙන දේවල් අපි හොඳාකාර දන්නවා. ඒ නිසා ඔය සුපිරි මාධ්‍ය නිදහස ගැන අපි අපිම අහගන්න එක හොඳයි.මොකද මේකත් හෘදය සාක්‍ෂියත් එක්ක ගැටගැහෙන ප්‍රශ්නයක්. ලෝකය ඉදිරිපිට අපි ස්වාධීන මාධ්‍යකරුවන් කියල පෙනී සිටින අයගෙ න්‍යාය පත්‍ර වුණත් අපට වෙන වෙනම හඳුන්වා දෙන්න පුළුවන්.මම ප්‍රධාන පක්‍ෂ දෙකකම සිටි නිසා ඔය ගැන ටිකක් වැඩිපුරත් කියන්න පුළුවන්. ඔය සමහර ස්වාධීනයි කියන අයගෙ භූමිකාව ඒ නිසා හොඳට දන්නවා. එක එක අයට එක එක න්‍යාය පත්‍ර තියෙනවා. මම ඒකෙ වරදක් දකිනවා නෙවෙයි. නමුත්, මම නැවත නැවත කියන්නෙ යුග දෙකක මාධ්‍ය වගකීම අපි තේරුම් ගන්න ඕන.එදා විපක්‍ෂයත් එක්ක සිටි මාධ්‍ය ක්‍රියා කළ හැටි අපි දැක්කා. රටේ සාමාන්‍ය කාරණා විවේචනය කිරීම ගැටලුවක් නෙවෙයි. නමුත් ජාතික ආරක්‍ෂාවට සම්බන්ධ කාරණා ගැන ඔවුන් ගනුදෙනු කළ ආකාරය පිළිබඳ අපට සෑහීමකට පත්වෙන්න බෑ.රටක් වෙනුවෙන් පුරවැසියන් ලෙස අපි කවුරුත් ඉටු කළ යුතු යුතුකම තමයි ප්‍රධාන. ඔය ඇතැම් අය ඒ ගැන තැකීමක් කළේ නෑ. තම තමන්ගේ දේශපාලනය කරන්න හරි රටක් ඕන.ඒ දේශපාලන වුවමනාකම් සඳහා රටක් පාවා දෙනවා නම්, රට රකින ආරක්‍ෂක අංශ පාවා දෙනවා නම් එතැන විශාල ප්‍රශ්නයක් තියෙනවා. ඊට එරෙහිව මම එදත් පෙනී සිටියා. අදත් - හෙටත් ඒක එහෙමම තමයි.මාධ්‍ය, වාර්තාකරණයක යෙදෙන අතර ජනමතය සම්බන්ධයෙන් විශාල බලපෑමකුත් කරනවා. රටේ යම් ප්‍රතිපත්තිමය වැඩපිළිවෙළක් ඉදිරියට යමින් ඇති වකවානුවක ජනමාධ්‍යවලින් ඔබට යම් ඉල්ලීමක් කරන්න තියෙනවාද?වාර්තාකරණයත් අර කියපු න්‍යාය පත්‍ර එක්ක සම්බන්ධයි. ඒත් කෙවිටකුත් තියාගෙන මාධ්‍යකරුවා මෙසේ කළ යුතු යැයි කියන්න අපේ අදහසක් නෑ.ඒක සදාචාරාත්මකත් නෑ. කෙටියෙන්ම පිළිතුරක් දුන්නොත්, තම තමන්ගේ හෘදය සාක්‍ෂියත් එක්ක යන ගමනකට ඉඩ තියෙයි කියල මම හිතනවා.ජනමාධ්‍යකරුවාගේ වෘත්තීය භාවය ඉහළ නැංවීම සහ ඔවුන්ගේ පහසුකම් පිළිබඳ මහින්ද චින්තන තුළත් ප්‍රතිපත්තිමය මඟපෙන්වීමක් තියෙනවා. මේ කාරණා ක්‍රියාවට නැංවීම පිළිබඳ යම් වැඩපිළිවෙළක් තියෙනවා ද?මෙතැනදි මට තියෙන ලොකුම ප්‍රශ්නය “මාධ්‍යකරුවා” කියන හැඳින්වීමට ඇති නිර්ණායකය කුමක්ද කියන එක. ඉස්සෙල්ලම ඒක පැහැදිලි කරගන්න වෙනවා. මේ ගැන මම සාකච්ඡාවන් පවා කළා. නිශ්චිත අදහසකට එන්න තවමත් අසීරුයි.වෘත්තීයවේදීන්ගේ සංගමයේ මාධ්‍යවේදීන්ට ඉඩක් නෑ. ඔවුන්ගෙන් ඇහුවාම මාධ්‍යකරුවා ගැන ඇති තක්සේරුව ප්‍රශ්න කරනවා. එහෙම නම් මාධ්‍යකරුවා ගැන අපේ මිනුම් දණ්ඩ කුමක් විය යුතු ද? මේ ගැන අපි කතිකාවක් ඇරැඹිය යුතුයි.මම මුල්වෙලා මාධ්‍යකරුවාට මේ මේ දේ තිබිය යුතුයි කිව්වොත් ඒක සාධාරණ නෑ. ඒ නිසා රට පිළිගත් විද්වතුන් මාධ්‍ය ක්ෂේත්‍රයේ ප්‍රවීණයන් මේ ගැන සාකච්ඡා කරන්න ඕන. මම පෞද්ගලිකව කීප දෙනෙක් එක්කත් සාකච්ඡා කළා.ඉදිරියටත් මේ ගැන සාකච්ඡා කළ යුතුයි. මට වුවමනාවක් තියෙනවා මාධ්‍යකරුවන් වෘත්තීයවේදීන් ලෙස වෘත්තිකයන්ගේ සංගමයේ සාමාජිකයන් බවට පත් කරන්න.ලෝකයේ මේ පිළිබඳ තත්ත්වය ඒකයි. ඔවුන් වෘත්තිකයන්. ඒ නිසා අපි මේ ආරම්භය ලබා ගනිමු. ඉන් පසුව හෝ මීට සමාන්තරව ඔවුන්ගේ වෘත්තීය භාවය ඉහළ නැංවීම ගැන කටයුතු කළ හැකියි. ප්‍රමුඛතාව දෙන්නෙ පහසුකම්වලට නෙවෙයි,නමුත් තම ක්‍ෂේත්‍රය තුළ හැකියාවන් උපරිම තලයකට ගනිමින් නිපුණතාව ඉස්මතු කිරීමටයි. ඊට පිළිගැනීමක් ලබා දීමටයි. එතකොට ආධාර දෙන්න ඕන වෙන්නෙ නෑ. ඒ අයට වටිනාකමක් වගේම පිළිගැනීමකුත් ලැබෙනවා. ක්ෂේත්‍රයේ ඉදිරියට යාමට ඇති අවස්ථා උදාකිරීම ගැන අපි වැඩිපුර සිතනවා.අපට ඕන කරන්නෙ මාධ්‍යකරුවාට මාළුවෙක් දෙන්න නෙවෙයි, බිලීපිත්තක් දෙන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=f1005312</link>
    <topic> </topic>
    <author>ධම්මික සෙනෙවිරත්න</author>
    <content>සම්බුදු තෙමඟුල සිදු වූ වෙසක් පුන් පොහොය ආමිස ප්‍රතිපත්ති පූජාවන්හි යෙදෙමින් රටම එක්ව මෙවර සැමරීය. ගත වූ තිස් වසර තුළ වෙසක් මංගල්‍යවත් අර්ථ සම්පන්නව සැමරීම සඳහා අවස්ථාවක් ත්‍රස්තවාදය විසින් ඉතිරි කොට තිබුණේ නැත.එහෙත්, බෝම්බ හා වෙඩි හඬ නො ඇසෙන – මරබිය නැති - ලේ ගංඟා ගලා නොයන රටක සිට වෙසක් මංගල්‍යය සැමරීමට මේ වතාවේ ඉඩ ලැබී තිබුණේ් දශක තුනකට පසුවය.එබැවින් ඉකුත් දිනවල මහවැසි ඇද හැළීම නිසා ඇති වූ දුක් – පීඩාවන් ද පසෙකින් තැබූ ජනතාව අති උත්කර්ෂවත් අන්දමින් වෙසක් සතිය සමරනු දැකිය හැකිවිණි. තිස් වසරකට පසු පළමුවරට යාපනය අර්ධද්වීපය ද වෙසක් අසිරියෙන් ඇළලී ගියේ ය.තිස්සමහාරාම රජමහා විහාරස්ථානයේ මෙන් ම යාපනයේ නාග විහාරයේ ද දිවයින පුරා සෑම විහාරස්ථානයකද ලක්ෂ සංඛ්‍යාත උපාසක උපාසිකා පිරිසක් පෙහෙවස් සමාදන් විය. සෑම ප්‍රදේශයකම දන්සැල් පැවැත්විණි.තොරණ පහන් කූඩු ආදී වෙසක් සැරසිළි ද රට පුරා දැකගත හැකිවිය. මේ සෑම තැනක් ම වෙනදාට වඩා ජනාකීර්ණව පැවැතිණි. 2600 සම්බුද්ධත්ව ජයන්තිය සඳහා පිළිවෙතින් පෙළ ගැසීම අරමුණු කළ වැඩසටහන් ගණනාවක් ද දියත් ව ඇත. ආමිස පූජාවන්හි යෙදෙන අතරම සැබෑ බෞද්ධයන් ලෙස ප්‍රතිපත්ති පූජාවන්ට මුල්තැන දීමේ වැදගත්කම අවධාරණය කෙරෙමින් තිබේ.වෙළෙඳ රටාවමේ සියලු යහපත් කාරණා අතර ඉදිරියේ දී වත් වෙසක් සංස්කෘතියෙන් බැහැරවිය යුතු වත්මන් වෙළෙඳ රටාව විසින් එකතු කරනු ලැබූ දෑ ද දකින්නට තිබිණි.එක් නිදසුනක් නම් විදේශයන්හි හැලෝවින් පාටිවල දැකගත හැකි වෙස් මුහුණුවලට සමාන විකාරරූපී වෙස් මුහුණුවලින් වෙසක් භාණ්ඩ රැගත් අලෙවිසැල් පිරී පැවතීමයි. එවැනි වෙස් මුහුණු සමඟ වෙසක් උළෙලට කිසිදු සබැඳියාවක් නැත.තවත් කාරණා කිහිපයක් දැක්විය හැකිය. බෞද්ධ කොඩිය හඳුන්වාදී වසර 125ක් ගතව තිබිය දී ගෞරව සම්ප්‍රයුක්ත ලෙස එය භාවිත කිරීම සඳහා අවශ්‍ය පියවර ගැනීමද විය යුතුව තිබේ.දන්සැල් වැනි ස්ථානවල බෞද්ධ කොඩිය පාවිච්චි කරන ආකාරය සමඟ කිසිසේත් එකඟ විය නොහැකිය. දන්සැල් පැවැත්වීම හොඳය. එහෙත් එය මීට වඩා පිළිවෙළකට හා ඵලදායක අන්දමින් කරන්නට හැකි බව ද දන්සැල් සංවිධායකයන්ට පෙනී යා යුතු ය.නිදසුනක් ලෙස වැසිබර කාලගුණයක් සහිත මේ දිනවල රාත්‍රී කාලයේ සිසිල්බීම දන්සැල් ඒතරම් ජනප්‍රිය නොවේ. සමහර විට එවැනි දන්සැලක් පසුකර මීටර් දෙතුන් සියයක් යන විට තවත් එවැනි ම දන්සැලකි.මේ කිසිදු යහපත් ප්‍රයත්නයක් ප්‍රතික්ෂේප කිරීම අදහස නොවන නමුත් වඩාත් ප්‍රතිඵලදායී අන්දමින් ඒවා කළ හැකි බව සඳහන් කළ යුතු ය. බොහෝ දන්සැල් අසළදී අසන්නට ලැබුණු ගීත ගැන ද සතුටු විය නොහැකිය.දන්සැල් හෝ අන්කවර කාර්යයක් මඟින් වෙසක් මංගල්‍යයේ උතුම් අර්ථයට හානියක් සිදුවිය යුතු නැත. අප මේ බව සිහිපත් කරන්නේ මෙවර වෙසක් සමයේ දී යාපනයෙන් දෙමළ බසින් ගැයූ බැති ගී හඬ ඇසුණු බව සොම්නසින් සඳහන් කරන අතරමය.තොරණ සංස්කෘතිය හා බැඳී ඇති බැහැර කළ යුතු ගති ලක්ෂණ ගැන ද 2600 සම්බුද්ධත්ව ජයන්තියට පිළිවෙතින් පෙළගැසෙන මේ බෞද්ධ ද්වීපයේ අවධානය යොමු විය යුතු ය.ප්‍රතිපත්ති පූජාවට මුල්තැන දෙමින් වෙසක් සමය ගත කරන අතර ආමිස පූජාවන්හි යෙදීම ද සිදුවිය යුතු ය. දන්සැල්, තොරණ, බැති ගී සංදර්ශන, පහන්කූඩු වැනි අංගයන් කාලාන්තරයක් තිස්සේ වෙසක් සංස්කෘතියේ අංග ලක්ෂණ බවට පත්ව ඇත.ඒවා වඩාත් අර්ථාන්විත වන්නේ වෙසක් මංගල්‍යයේ සැබෑ අරුතට නිගරු නොවන පරිදි එය සිදුවන්නේ නම් පමණි. හුදෙක් ප්‍රදර්ශන හෝ වාණිජ පරමාර්ථයන්ගෙන් බැහැර සැබෑ පූජාවක් බවට ඒවා පත්වන්නේ ද එවිටය.මරබියෙන් නිදහස් වූ රටක සන්සුන් මනසකින් යුතුව වෙසඟෙහි අසිරිය විඳින්නට ලැබීම මෙවර වෙසක් සමයේ විශේෂයෙන් ප්‍රකට වූ කාරණයකි. කොළඹ සහ තදාසන්න ප්‍රදේශවල පැවැති බුද්ධ රශ්මි ජාතික වෙසක් කලාපය, අමාදහර වෙසක් කලාපය, බෞද්ධාලෝක වෙසක් කලාපය ආදී වෙසක් පූජා කලාපවල වෙසක් සතිය මුළුල්ලේ ලක්ෂ සංඛ්‍යාත මහජන සහභාගිත්වයක් දැකිය හැකිවිය. තම දරුවන් ද කැටුව දෙමව්පියන් – වැඩිහිටියන් මෙපරිද්දෙන් කොළඹට ඇදුණේ දීර්ඝ කාලයකට පසුවයි.මෙවර මහත් හරසරින් හා බැතියෙන් යුතුව උතුරේ වෙසක් උළෙල පැවැත්වීම ද විශේෂ කාරණයකි. ආරක්ෂක අංශ උතුර ප්‍රදේශයේ ජනතාවගේ ද සහාය ඇතිව එම කටයුතු මැනැවින් සංවිධාන කර තිබූ අයුරු දැකගත හැකි විණි.දෙමළ බසින් ගැයුණු බොදු බැති ගී හඬ යාපනය දුරෙයිඅප්පා ක්‍රීඩාංගණයෙන් මතු වී වාතලය සිසාරා ගියේ පහන් හැඟීම් සමුදායක් ජනිත කරමිනි. බිඳුනු සිත් සතන් නැවත යා කරමින් වැටුණු ඔසු පැන් පොදක් සේ එය දකින්නට අප කැමැතිය.යුද්ධය නිමාවීමෙන් පසු උතුරේ මෙන් ම නැෙඟනහිර ද නිදහසේ සංචාරය කරන ලක්ෂ සංඛ්‍යාත බෞද්ධ ජනතාව ත්‍රස්තවාදීන් විසින් බොදු උරුමයන්ට කරනු ලැබ ඇති විනාශය දැක ගනිමින් යළි කිසි දිනෙක ත්‍රස්තවාදයට ඉඩක් නොවේවා යන ප්‍රාර්ථනය ද කරන්නේ් ය.මෙවර වෙසක් මංගල්‍යයේ දීත් දකින්නට ලැබුණු ඉදිරි පොසොන් සමයේ දී නොදැකිය යුතු දෙයක් ගැන ද මෙහි දී සඳහන් කළ යුතු වෙයි. ඒ, බෞද්ධ කොඩිය ඊට අගෞරවයක් අන්දමින් තැන තැන භාවිත වීමය.බෞද්ධ කොඩියට වසර 125 ක් සපිරීම ද සිදුවූයේ මෙවර වෙසක් සමය ආසන්නයේදී ය. ඒ වැදගත් අවස්ථාව නිමිත්තක් කොට ගනිමින් නිසියාකාරව හා ගෞරව සම්ප්‍රයුක්තව බෞද්ධ කොඩිය භාවිත කිරීම කෙරෙහි සෑම බෞද්ධයකුගේ ම බලවත් අවධානය යොමුවිය යුතුය.රාජ්‍යානුග්‍රහයශ්‍රී ලංකාව ධර්මද්වීපය යන හැඳින්වීමට අරුතක් ලැබෙන පරිදි ගොඩනැඟීම සම්බන්ධයෙන් රාජ්‍ය නායකත්වය විසින් හා රාජ්‍යානුග්‍රහය ඇතිව දියත්ව ඇති වැඩිපිළිවෙළ ප්‍රංශසා කටයුතු වෙයි. ‘මතට තිත’ සංකල්පය යටතේ මතින් තොර සමාජයක් බිහිකිරීම පිළිබඳ කැපීපෙනෙන ප්‍රගතියක් අත්කරගැනීමට හැකිවී තිබීම පෙනෙන්නට ඇත. දහමට ගරුකරන, දහම පිළිපදින මිනිසුන් ලෙස ජීවත්වීම සම්බන්ධයෙන් රාජ්‍ය නායකයාගේ පටන් පහළට ආදර්ශයක් දෙමින් ඇත.ගව ඝාතනය ද ඇතුළු ව සත්ව ඝාතනයෙන් බැහැරවීම සම්බන්ධයෙන් අගය කළ හැකි ප්‍රයත්නයන් දරමින් තිබේ. සාරධර්ම සමාජයක් බිහිකිරීම සඳහා දහම් අධ්‍යාපනය පුළුල් ලෙස බෙදාහරිමින් ද ගුණදහම් පිළිබඳ ළමා හා තරුණ පරපුර දැනුම්වත් කරමින් ද වැඩපිළිවෙළ දිගහැරෙමින් පවතී.බෞද්ධ දර්ශනයේ ගැඹුරු දාර්ශනික හරයන් කෙරෙහි උනන්දු වන අතර බෞද්ධයාගේ මූලික ප්‍රතිපත්ති මාලාව ලෙස සැලකිය හැකි පංචශීලය ආරක්ෂා කිරීම කෙරෙහි වැඩි අවධානයක් යොමුකිරීම මඟින් යහපත් සමාජයක් හා සෑම අතින් ම දියුණු වූ රටක් පිළිබඳ අපේක්ෂාව සඵල කරගන්නට හැකිවෙයි.අලුත් රටක් පිළිබඳ අභිලාෂයෙන් යුතු ජාතියක් ලෙස මේ වෙසක් සමයේ පන්සිල් රකින සමාජයක් පිළිබඳ අධිෂ්ඨානය අපේ සිත් සතන් තුළ තැන්පත් කර ගනිමින් ඒ අනුව ක්‍රියාත්මක වීම සෑම අතින් ම ඵලදායක වනු ඇත.මේ සෑම කාරණයක් කෙරෙහි ම අදාළ වන්නා වූ බෞද්ධ ප්‍රබෝධයක් ඇතිවීම පිළිබඳ සාධකය වර්තමානයේ ඉහළින් ම දකින්නට තිබේ. එය හුදු ප්‍රදර්ශන වුවමනාවකින් ඔබ්බට අපේ ජීවිතත් සමඟ බද්ධව ගලායන තරමට මේ දහම් දිවයිනෙන් ලෝකයට ලබාදෙන පණිවිඩ අතිශයින් ම අර්ථ සම්පන්න ඒවා වනු නොඅනුමානයි.සියලු අයහපත් ක්‍රියාවන්ගෙන් පාපයන්ගෙන් වෙන් වී යහපත් ක්‍රියාවන්ම වැඩි දියුණු කර ගන්න. වඩ වඩා යහපත් වීම තුළින් සිත පිරිසිදු කර ගැනීම පහසුවෙන්ම සිදුවන නිසාත් සිදුවිය යුතු නිසාත් මේ වෙසක් පොහෝ දින අප විසින් කරන්නා වූ අධිෂ්ඨානයේ බලය විසින් මානසික සුවය කායික අවධිකම සාමය සමාදානය ඇතිවීම ඒකාන්තය.යහපත් මිනිසෙක් යහපත් පවුලක් යහපත් සමාජයක් යහපත් රටක් බිහි වන්නේ අප විසින් එම ක්‍රියාදාමයේ නිරත වීමේ ප්‍රමාණය මතයි.අර්ථවත් වෙසක් සමයක් උදාකර ගත හැක්කේ එපරිද්දෙනි. මෙවන් වෙසක් දිනයක ලොව්තුරා තථාගත සම්මා සම්බුදුරජාණන් වහන්සේ මේ අදහස සැකෙවින් ප්‍රකාශ කළේ ඉතා සරල පද කිහිපයකිනි. එනම්, සබ්බ පාපස්ස අකරණංකුසලස්ස උපසම්පදාසචිත්ත පරියෝදපනං යනාදී වශයෙනි.මෙවර ලොව්තුරා බුදුරජාණන් වහන්සේගේ තෙමඟුල සිහි කරන්නේ ලක්වැසි ජනතාව වෙනත් වර්ෂ මෙන් නොව බියෙන් සැකෙන් තොර මානසික සුවයෙන් සහ චිත්ත ඒකාග්‍රතාවයෙන් යුක්තවයි.රටම බියෙන් ත්‍රාසයෙන් ඇළලී ගිය යුද ගිනි දැල් ජනපතිතුමන් සහ රණවිරුවන් සමඟින් තුවක්කු බෝම්බ බය දුරු කිරීමෙන් මෙම සමාජ වටපිටාව නිර්මාණය කළ බව පැහැදිලියි.මෙම වෙසක් සමයේ අප බෞද්ධ ජනතාවගේ වැඩි නැඹුරුතාවය ආමිස පූජාවන්ට පමණක් යොමුවී තිබීම සසර කෙටි කර ගැනීමේ උතුම් අදහස කල් දැමීමක් ලෙස සඳහන් කළ හැකියි.නෙත් පිනවන කන් පිනවන විසිතුරු අරමුණු වලින් තොරව චිත්ත සමාධිය වර්ධනය වන්නා වූ ප්‍රතිපත්ති පූජාවන්ට වැඩි ප්‍රමුඛත්වයක් මේ දින කිහිපයේ ලබාදිය හැකි නම් එය ඔබගේ දීර්ඝ වූ සසර කෙටි කර ගෙන මාර්ග ඵල අවබෝධයට මහත් රුකුලක් වනු නොඅනුමානය.බුදුවරයෙකු ලොව පහළ වන්නේ කල්ප ගණනක් ඉක්ම වීමෙනි. ලොව්තුරා බෝසතාණන් වහන්සේ අවසන් වෙසතුරු බවින් මිදී තුසිත දිව්‍ය භවනට වැඩම කොට සතර වරම් දෙවිවරුන්ගේ ආරාධනයෙන් සුද්ධෝදන රජතුමාට දාව මහාමායා දේවියගේ කුස පිළිසිඳ ගත්තේ සාරාසංඛ්‍ය කල්ප ලක්ෂයක් පාරමී ධර්මයන් පූර්ණය කිරීමෙන් පසුවයි.උන් වහන්සේ ලොව පහළ වන්නේ ලෝකයේ අතුරුදන් වූ යථාර්ථය පසක් කිරීම සඳහායි. එසේම මනුෂ්‍යයා සසර බැඳ තබන උත්පත්තිය නවතාලීම සඳහායි. කෙටියෙන් සඳහන් කළහොත් මනුෂ්‍යයාට නිවන් පසක් කර දීම සඳහායි.එවගේම අත්තකිලමතානුයෝගය සහ කාමසුඛල්ලිකානුයෝගය යන අන්ත දෙකෙන් තොරවූ මැදුම් පිළිවෙතෙහි අගය ශ්‍රේෂ්ඨත්වය ලෝකයා හමුවේ ප්‍රථම වරට පැහැදිලි කළේ ද ලොව්තුරා සම්මා සම්බුදු රජාණන් වහන්සේයි.ආර්ය අෂ්ටාංගික මාර්ගය තුළින් මධ්‍යම ප්‍රතිපදාව අනුගමනය කරන්නාාවූ ඕනෑම ජාතියක ඕනෑම ආගමක ප්‍රඥාවන්ත පුද්ගලයෙකුට මෙම බියකරු සසර සුවදායි පරිසරයක් කරලීමට උපකාරී වන බව උන් වහන්සේගේ පළමු දේශනාවෙන් පැහැදිලි කර තිබේ.මෙම වෙසක් සමයේ සඳහන් කළ යුතු වටිනාම කාරණය නම් ගිහි ජීවිතය ගත කරන ඔබටද සෝවාන් ආදි මාර්ගඵල ලැබීමට මෙම දහම තුළින් බාධාවක් නොවන බවයි. ගිහි ජනතාව ලෞකික අභිවෘද්ධිය ඉවතලා කුසල් පිළිවෙතට යොමුවීමත් කුසල් පිළිවෙත ඉවතලා ලෞකික අභිවෘද්ධිය සඳහා පමණක් උනන්දු වීමත් බුදු දහමෙන් බලාපොරොත්තු වන්නේ නැත.ලෞකික සමෘද්ධියත් කුසල් පිළිවෙතත් යන දෙකම නොසලකා කටයුතු කරන පුද්ගලයා ඇස් දෙකම අන්ධ වූ අයෙක් ලෙස පෙන්වයි. ලෞකික සමෘද්ධිය ලබන කුසල් පිළිවෙත නොසලකා ක්‍රියා කරන පුද්ගලයා එක් ඇසක් අන්ධ වූවෙකි.ලෞකික සමෘද්ධියත් කුසල් පිළිවෙතත් යන දෙකම දැන ක්‍රියා කරන්නා ඇස් දෙකම ඇත්තෙකි. දෑසම ඇත්තා ශ්‍රේෂ්ඨ පුද්ගලයෙකු බවත් උතුම් කල්පනා ඇති සැක රහිත සිත් ඇති ඔහු දැහැමින් වීර්යයෙන් ලබා ගන්නා දනය ද ඇත්තෙක් වෙයි.සෝක නොකරන තැනට එළැඹෙයි. අන්ධයා සහ එකැස් ඇත්තා සමාජයේ පරිහානියට පත්වන අතර දෑස් ඇත්තා හෙවත් ශ්‍රේෂ්ඨ පුද්ගලයා ඇසුරු කළ යුතු බවත් ‘අන්ධූපම’ සූත්‍රයේදී බුදුන් වහන්සේ පෙන්වා දුන්හ.පින්වත් ඔබ මේ වෙසක් සමයේ දැහැමි සිතුවිලි උපදවා ශ්‍රද්ධාව මුල් කර ගෙන ප්‍රඥාව දැඩි කර ගෙන ආමිස පූජාවන්ට මෙන්ම වැඩි වශයෙන් ප්‍රතිපත්ති පූජාවන්ටද මුල්තැන දෙමින් තම දහම පිළිබඳ වඩාත් ගෞරවයෙන් සිතන්න.තම ජීවිතයේ ආලෝකය ඉතා ඉක්මනින් හිස ගිනිගත් කෙනෙක් එම ගිනි නිවන්න යම් සේ උත්සාහ කරයිද එසේ ධෛර්යවන්තව ක්‍රියා කිරීම යෝග්‍ය බව මගේ අදහසයි. තුනුරුවන්ගේ සූවිසි මහා ගුණ බලයෙන් ඔබට යහපතක්ම වේවා.ඉතිහාසයේ මතක ඇති වෙසක් දිනයක මේ තරම් පිරිසක් කොළඹට ඇදී ආවේ නැත. ඉතිහාසයේ වෙසක් දිනයක මිනිසුන් මේ තරමටම ආගන්තුක සත්කාර පැවැත්වූයේ නැත. දන් සැල් වලින් නගරවල හැම හන්දියක්ම පිරී තිබුණි. මිනිසුන් ඒ තරමටම මෙදා වෙසක් සැමැරුවේ කිසිදු බයක් සැක සංකාවක් නොමැතිවයි.ගතවූ වසර කිහිපයක තුළ තොරණක් ළඟ සිටියා නම් ඒ තොරණේ ලස්සන බලමින් නොව වට පිට කොටියා සිටී දැයි සැක මුසුවය. එදා භක්ති ගීයක බුද්ධාලම්භන ප්‍රීතිය විඳ දරා ගත්තේ ජීවිතය බුදුන් ඉදිරියේ ඔට්ටුවට තබමිනි.ඒ කිසිවකින් තොරව වෙසක් නැරඹූ පිරිස නගරවල කල් ගෙවුයේ ගෙදර ඉන්නවාටත් වඩා ප්‍රවේසම් සහිතවය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>31</day>
    </date>
    <link>http://www.dinamina.lk/2010/05/31/_art.asp?fn=f1005313</link>
    <topic>අම්මට බයේ මැටි මුට්ටියට බැහැලාපැයක් හිටියා</topic>
    <author/>
    <content>“මම තීරණයක් ගත්තා. ඒක මගේ පෞද්ගලික තීරණයක්. මම කල්මුණේට යනවා. කල්මුණේ මට කොහොම ඔරොත්තු දෙයිද දන්නේ නෑ. සමහර විට ගිය මෝඩකමක් කියලා හිතෙන්න පුළුවන්. ඒත් මම යනවා.ගිහින් බලනවා. එක අතකට දුෂ්කර පළාතක සේවය කරන්න ලැබෙන එකත් ලොකු වාසනාවක්. ඒක මගේ ජීවිතේට ලොකු අද්දැකීමක් වේවි. මට අභියෝග එන්නත් පුළුවන්.කොහොම වුණත් මගේ තීරණය මම වෙනස් කරන්නේ නෑ. මේක කාගේවත් වුවමනාවකට යන ගමනකුත් නෙවෙයි. මගේ තනි කැමැත්තට ඉල්ලගෙන යන ගමනක්.”ඒ 1970 දශකයේ අග භාගයයි. දැඩි අධිෂ්ඨානශීලී වූ ද දැඩි අභියෝගමත් වූ ද පෞද්ගලික තීරණයක් ගත් ඔහු එදිරිසිංහගේ දොන් අනුර ය. අනුර කුමරුවා උපන්නේ 1951 මාර්තු මස 25 වැනිදා ය.ඔහුගේ මව විජේසිංහ අලුත්ගේ පේමවතී පෙරේරා ය. පියා එදිරිසිංහගේ දොන් චාල්ස් ය. ඔහු පවුලේ දෙවැන්නා ය. සහෝදරියන් දෙදෙනෙකු සහ එක් සහෝදරයෙක් ඔහුට සිටී. මහරගම “පතිරගොඩ” ඔහුගේ උපන් ග්‍රාමය යි.“අපේ තාත්තා රජයේ මුද්‍රණාලයේ සහකාර සුපිරින්ටන්වරයෙක් විදිහට රැකියාව කළා. මව රැකියාවක් කළේ නෑ. ඒත් අපි යහපත් මිනිසුන් කළ යුතු බවට හොඳාකාර දැනීමක් අපේ අම්මාට තිබුණා.මට අවුරුදු 11 දී ගමේ පන්සලෙන් සතර පොත් සියල්ලම කියවා ඉගෙන ගත යුතුයැයි අපේ තාත්තා විසින් නියම කළා. මම පන්සලේ හාමුදුරුවන් ළඟ දණ ගහගෙන සතර පොත් කියෙව්වා”අනුර එදිරිසිංහ කුමරුවාට අකුරු කියවන දිනය උදා විය. ගමේ පන්සලට මුල් තැන දෙමින් පන්සලේ ලොකු හාමුදුරුවන් විසින් අකුරු කියවන ලදී. ඔහුගේ වේලපත්කඩය ද බැලූ උන් වහන්සේ මෙසේ පැවසූහ.“මේ දරුවා මහණ වුණොත් මේ රටේ ප්‍රසිද්ධ පණ්ඩිත හාමුදුරුනමක් වෙනවා. නැති නම් ඒත් රටේ ප්‍රසිද්ධ චරිතයක් බවට පත්වෙනවා”උන් වහන්සේ අනුර කුමරුවා සාසනයට ලබා දෙන ලෙස ඔහුගේ පියාගෙන් ඉල්ලා සිටියහ. කෙසේ වෙතත් අනුර කුමරුවාගේ සිතේ පැවැතියේ මෙවැන්නකි.“මම හිතුවේ පන්සලට දානේ හම්බවෙන්නේ අපේ ගෙදරින් විතරක් කියලයි.”පුංචි සිත්වල සිතිවිලි පුදුමාකාර ය. විටෙක වැඩිහිටියනට එය සිනහ උපදවූවත් ඒවා සුන්දර ළමා ලොව සිතුවිලිම පමණි.එළඹියේ 1956 වර්ෂය යි. අනුර කුමරුවා පාසැල් යා යුතු දිනය එළැඹියේය. පුංචි පැතුම් ගොන්නක් ඔහුගේ පුංචි හිතේ ද පැළ පදියම් වෙන්නට ඇත.පුංචි කමිස පොඩිත්තක් අලුත් කලිසම් පොඩිත්තක් දෙපයට පුංචි පා සඟලක් හැඳ පැළඳ පොත් බෑගයක් තුරුලු කරගෙන හිමිදිරියේම මවත් පියාත් සමඟ පාසැලට ගියේය. ඒ මහරගම බෞද්ධ මිශ්‍ර පාසැලට යි.“මට එදා තවමත් හොඳට මතකයි. බුලත් අතක් අරගෙන ප්‍රින්සිපල් ළඟට ගියා. අපේ පංතිභාර ගුරුතුමිය හරි ලස්සනයි. ප්‍රියමනාපයි. හරිම ආකර්ශනීයයි. ආදරේ හිතෙනවා. එයාගේ නම ප්‍රේමවතී.ගුරුතුමී පළමු දවසෙම මාව ඔඩොක්කුවට ගත්තා. මමත් ගුරුතුමී ළඟ ආසාවෙන් ඉඳගෙන හිටියා. ඒක දැකපු තව ළමයෙක් මගේ ඇහැට ඇන්නා. ඇනලා මාව එතැනින් අයින් කරලා එයා ගුරුතුමී ළඟට ගියා.”ගුරුවරයා දරුවන්ගේ සිතට තදින්ම කා වදින චරිතය යි. ඔහුගේ ජීවිතයේ තීරණාත්මක මන්සන්ධි ගණනාවකට වක්‍රව යටිහිතට බලපායි. ප්‍රේමවතී ‘ගුරුතුමී’ අනුර කුමරුවාටත් පාසැල් ගමනට රුකුල් දුන් ප්‍රධානතම චරිතය යි. ඔහු ඉතා ආසාවෙන් පාසැල් ගියේය. අකුරු හොදින් කළේය.පුංචි සිත්වල සිටින වීරයන් අපූරු ය. එදා මහරගම ප්‍රදේශය අද මෙන් ජනාකීර්ණ නැත. සුන්දර වටා පිටාවකි. කබොක් ගල් සහිත ප්‍රදේශයක්ව පැවැතිණි.“ඉන්දියාවෙන් ආ කම්කරු පිරිසක් අපේ ගෙවල් ළඟ කබොක් ගල් කපනවා. අඩි 30 – 40 යට වලවල්වල ඉඳන් ඔවුන් එක සීරුවට වැඩ. ඔවුන් හරි සීරුවට ඒ කාර්යය කරනවා.බලන්න හරි ලස්සනයි. ඉතින් ඒ අය වීරයෙක් විදිහටයි මගේ හිතේ එදා රැදිලා හිටියේ. මම හරි ආසාවෙන් ඔවුන් කරන කාර්යය දිහා බලාගෙන ඉන්නවා.”ගමත්, පන්සලත්, පාසැලත්, අනුර කුමරුවාගේ ළමා දිවියේ සන්ධිස්ථානයන් ය. ඔහු නිතර දෙවේලේ පන්සලට ගියේය. දහම් පාසැල් අධ්‍යාපනය ලැබීය.“ඒ දවස්වල ‘හතර කේන්දරය’ කියලා චිත්‍රපටයක් තිබුණා. ඒකේ මිල්ටන් පෙරේරා ගායනා කළ ‘මස් කන්න එපා’ කියන ගීතය මම දහම් පාසැලේදී ගායනා කළා. මට ගුරුතුමා දැඩිව අවවාද කළා ඒක කියන්න එපා කියලා.මං ඇහුවේ නෑ. පස්සේ ගුරුතුමා පන්සලේ ලොකු හාමුදුරුවන්ට කිව්වා. හාමුදුරුවෝ වේවැලත් අරගෙන ආවා. මම පන්තියෙන් පැනලා දිව්වා. දැන් ගෙදර යන්නත් බෑ. අක්කලා එනකං මඟ හැංගිලා හිටියා.ඉඳලා ඒ අයත් එක්ක ගෙදර ගියා මොකුත් සිදු නොවුණු ගානට. කොහොමහරි එදා හවස අම්මයි, ආච්චියි මාව ආයෙමත් පන්සලට එක්කරගෙන ගිහින් හාමුදුරුවන්ට කාරණාව කිව්වා.”දරුවන්ගේ කෙළි කවටකම්, දඟකාරකම් ද කෙළවරක් නැත.“එක දවසක් මගේ දඟ වැඩකට අම්මා මට ගහන්න පැන්නුවා. අපේ ගෙදර තිබුණා විශාල මැටි මුට්ටියක්. මට ඒක මතක් වුණා. මම මුට්ටියට බැස්සා. මුට්ටියට වෙලා පැයක් විතර හිටියා. දැන් ගෙදර හැමෝම මාව හොයනවා. ගොඩක් වෙලා ගියාට පස්සේ මම මුට්ටියෙන් එළියට ආවා. හැරිලා බලනකොට මුට්ටියේ පතුල නෑ.”දඟකාරකම්, ඇට්ටරකම්, කෙළි කවටකම්, හා කොලුකම් දරුවන්ට උරුම ය. ගහ ගැනිලි බැන ගැනිලි, තුවාල වීම් ද එමට ය. ගුරුවරුන්ගෙන් දඩුවම් ලබන අවස්ථා ද ප්‍රසංසා ලබන අවස්ථාද එමට ය.“මේ සියල්ලම ළමයෙකුට අවශ්‍ය යි. ජය වගේම පරාජයත් ඉගෙන ගන්න ඕනෑ. ඒවා ජීවිතේට අභියෝග. ජීවිතේට අත්තිවාරම්. අනාගතයේ වගකීම් උසුලන සෘජු ප්‍රතිපත්තිගරුක පුද්ගලයන් නිර්මාණය කරන්න මේ සියල්ලක්ම වැදගත් වෙනවා.”අ.පො.ස. සාමාන්‍ය පෙළ කඩඉම් විභාගයට මුහුණ දුන් අනුර ශිෂ්‍යයා ඉන් විශිෂ්ට ජයක් ලැබීය. ඔහු මරදාන ශ්‍රී ලංකා විද්‍යාලයට ඇතුළත් වූයේ අ.පො.ස. උසස් පෙළ සඳහා ය.“මම අ.පො.ස. උසස් පෙළ ඉගෙන ගත්තේ කලා අංශයෙන්.මට බැරි ඒවා ඉගෙන ගන්න මම ගියේ නෑ. මම ඉගෙන ගත්තේ මට පුළුවන් දේවලුයි. මම උසස් පෙළට කලාඅංශයෙන් ආණ්ඩු ක්‍රමය, සිංහල, ඉතිහාසය හා බෞද්ධ ශිෂ්ඨාචාරය ඉගෙන ගත්තා. ඊට අමතරව අපිව නිර්මාණාත්මකවත් දැනුමෙනුත් පෝෂණය කළේ පත්තර.අපි කුඩා කළ අපේ සරසවිය වුණේ පත්තර. සිළුමිණ, දිනමිණ, නවයුගය, රසවාහිනී අපි කියෙව්වේ. ශ්‍රී ලංකා ගුවන් විදුලිය ශ්‍රවණය කළා. මට හොඳට මතකයි ඉරිදා සිළුමිණ පත්තරේ එනකං අපි බලං හිටියා. එදා පත්තරේ ශත 25යි. මිහිර පත්තරේ අපට විශාල දැනුමක් ලබා දුන්නා.”අ.පො.ස. උසස් පෙළ කඩ ඉමෙන් ද ඔහු ජය ගත්තේ ය. ඔහුට සරසවියේ දොරගුළු විවර විය. විද්‍යෝදය විශ්ව විද්‍යාලයට ඔහු තේරී පත් විය. එහි කලා පීඨයේ ශිෂ්‍යයෙකු විය.“විශ්ව විද්‍යාල ජීවිතයත් මගේ ජීවිතයේ සන්ධිස්ථානයක්. මම විශ්ව විද්‍යාලයට ගියේ පයින්. අපේ නිවසට ඉතා ආසන්නවයි විශ්වවිද්‍යාලය පිහිටියේ. ඒ කාලේ බරපතළ විදිහට ජනතා විමුක්ති පෙරමුණේ බලය විශ්වවිද්‍යාලය තුළ පැවතුණා.සියලුම ශිෂ්‍ය සංගම්, සියලුම සංවිධාන ජනතා විමුක්ති පෙරමුණත් සමඟ යි. මමත් ඉතාමත් දැඩි විදිහට විශ්ව විද්‍යාලය තුළ දේශපාලනය කළා. ඒ කාලේ මාත් එක්ක එස්.බී. දිසානායක, චන්ද්‍රසිරි ගජධීර වැනි අයත් ශිෂ්‍ය ව්‍යාපාරවල නිරත වෙලා හිටියා.අපි එදා දැඩි ලෙස විශ්වාස කළා මේ රටේ සමාජවාදී විප්ලවයක් එයි කියලා. අපි දේශනවලට සහභාගී නොවී දේශපාලන කටයුතු කළ අවස්ථාත් තියෙනවා. අපි එදා සමස්ත ශිෂ්‍ය ප්‍රජාවගේම යහපත උදෙසයි ශිෂ්‍ය දේශපාලනය කළේ.1974 වර්ෂයේ දී විශ්වවිද්‍යාල අධ්‍යාපන කාලච්ඡේදය නිමාවට පත් විය. දෙවන පෙළ පංති සාමාර්ථයක් සහිතව ඔහු උපාධිය ලබා ගත්තේය. එළැඹියේ සංක්‍රාන්ති සමයකි. ඔහු පෞද්ගලික ආයතනයක ගුරුවරයෙකු ලෙස කෙටි කලක් සේවය කළේය.මේ රටේ අඩු පහසුකම් ඇති දුෂ්කර ප්‍රදේශයක සේවය කළ යුතු යැයි ඔහු තීරණයකට එළඹියේය. ඔහු සිංහල ගුරුවරයෙකු ලෙස පත්වීමක් ලැබ කල්මුණේ බලා පිටත්ව ගියේය. වසර 3 ක් කල්මුණේ සිංහල මහා විද්‍යාලයේ ආර්ථික විද්‍යා ගුරුවරයා වූයේ ඔහුය.“කල්මුණේ කියන්නේ හරි සශ්‍රික ප්‍රදේශයක් සහල්, මාළු , එළවළුවලින් ඒ පළාතේ ජනතාවට හිඟයක් නෑ. සිංහල පවුල් හිටියේ 25යි. වැඩිපුර දෙමළ ළමයි. ඒ ළමයින්ට හොඳට ඉගෙන ගන්න පුළුවන්. ඒ ළමයි භාෂා 3ක් දන්නවා.වෛද්‍යවරු, ඉංජිනේරුවරු, ගුරුවරු, උසාවියේ භාෂා පරිවර්තකවරු ඒ පළාතෙන් බිහි වුණා. ඒ ප්‍රදේශය මම හිතුවට වඩා වෙනස්. මට හැමදාම වුණත් නතර වෙලා ඉන්න තරම් ආසා හිතෙන පළාතක්.තුන් වේලම කාලත් මාසෙකට ගිය වියදම රු 60 යි. ඒ කාලේ උපාධි ගුරුවරයෙකුගේ වැටුප රු 470යි. මට ගෞරව උපාධියක් හින්දා රු 600ක් වගේ වැටුපක් ලැබුණා.”වසර 3ක් ගත විය. ස්ථාන මාරුවක් ලබාගත යුතු යැයි හේ සිතීය. දැන් අවශ්‍ය වූයේ උපන් ගමට ඒමට යි. කල්මුණේ අධ්‍යාපන නිලධාරීන් එහි විදුහල්පතිවරයා ලෙසට ඔහුට පත්වීමක් ලබා දීමට තීරණය කළ ද ඔහුගේ ස්ථාන මාරුව ඊට වඩා දැඩි ලෙස බලපෑවේය. ඔහු හෝමාගම මධ්‍ය මහා විද්‍යාලයට ස්ථාන මාරුවක් ලැබීය. දෛවය මිනිසුන් කරකවන්නේය. ගමන් කරවන්නේ ය.ආපසු කැඳවන්නේ ය. දුරස් කරන්නේ ය. එහෙත් නියමිත කාලය පැමිණිය යුතුම ය. ඔහුට පන්නිපිටිය ධර්මපාල විද්‍යාලයට ක්ෂණික ස්ථාන මාරුවක් ලැබීය. පන්නිපිටිය ධර්මපාල විදුහලේ උසස් පෙළ ආර්ථික විද්‍යා ගුරුවරයා ඔහු ය.හුරුබුහුටි දඟකාර, ප්‍රියමනාප සුන්දර යොවුන් ශිෂ්‍යාවක් ද ඔහුගේ පංතියේ විය. ඇය ලලනී පෙරේරාය. ගුරුවරයා ආර්ථික විද්‍යාව උගන්වන්නේය. ශිෂ්‍යාව ආර්ථික විද්‍යාව ඉගෙන ගන්නීය. ඔවුන්ගේ දෑස් මත කිසියම් විජ්ජාවකි. ඔවුහු ගුරු ගෝල සම්බන්ධය ඉක්ම වූහ.“එයත් අපේ ගමේම කෙනෙක්. අපේ ගෙදරට 2 ඬථ එහායින් එයා ඉන්නේ. එයා පාසැල් අධ්‍යාපනය හමාර කළාට පස්සේ මම එයාගේ පියා හමුවෙලා අදහස කිව්වා.මට එතකොට පරිපාලන සේවය සමත් වෙලා විභාග දෙපාර්තමේන්තුවේ විභාග අධිකාරී විදිහට පත්වීමකුත් ලැබුණා. 1983 දී අපි විවාහ වුණා.”ඔවුහු දරු දෙදෙනෙකුගේ මා පියෝ වූහ. වර්ෂ 1985 දී ඔවුන්ට කුළුදුලේ උපන්නේ දියණියකි. ඇය හසිනි එදිරිසිංහ නම් වූවා ය. ඉන් පසු වසර 9 ක් ගත විය. 1994 දී විශ්ව එදිරිසිංහ පුත්‍රයා උපත ලැබීය.“මගේ ජීවිතයේ තරුණ වයස සම්පූර්ණයෙන්ම ගෙවුණේ විභාග දෙපාර්තමේන්තුවේ වැඩවලට. මගේ සේවයට දැන් වසර 29 ක් සම්පූර්ණයි. පසුගිය වසර 06 ටම මම නිවාඩු ගත්තේ දවස් 02 යි. ඒත් අධික වෙහෙස නිසා රෝහල්ගත වුණු නිස යි.ගෙදරට ඉටු කළ යුතුකම් ද අත පසු වූ අවස්ථා එමට යි. දිවා රාත්‍රී පැය 24 ම රාජකාරියේ නිරත වූ අවස්ථා තිබුණා. විභාග දෙපාර්තමේන්තුවේ සහකාර විභාග අධිකාරී, සහකාර විභාග කොමසාරිස් නියෝජ්‍ය කොමසාරිස්, අතිරේක කොමසාරිස්, කොමසාරිස් සහ විභාග කොමසාරිස් ජනරාල් දක්වා තනතුරු දරන්න මට පුළුවන් වුණා.”රාජකාරිය දේව කාරියක් කර ගත් ඔහු තම සේවා කාලය තුළ ලැබූ අද්දැකීම් අපමණ ය. අනන්ත ය. විටෙක ප්‍රසංසාද විටෙක ගල් මුල් ප්‍රහාර ද අනන්ත ය. ඒවා කුමන ස්වරූපයකින් පැමිණිය ද ඒ සියල්ලට ම මුහුණ දිය යුතුම ය.“1985 - 86 කාලයේ එක්තරා දිනයක මම යාපනයට ගුවනින් ප්‍රශ්න පත්තර මළු 100ක් ගෙනිච්චා. එදා හරි අපූරු සිදුවීමක් වුණා. අපි යාපනේට ගිහින් ගොඩ බහිනකොට ප්‍රශ්න පත්තර 101ක් වෙලා. අපිට දැන් හරි පුදුමයි.ටික වෙලාවක් යනකොට මෙන්න මහ බැංකුවේ නිලධාරීන් පිරිසක් අපි දිහාවට දුවගෙන එනවා. එයාලා අපෙන් ඇහුවා අපේ මල්ලකුත් ඔයාලා ගෙනියනවා නේද කියලා. ඒ මල්ලේ තිබිලා තියෙන්නේ මුදල්.”දවස් 365 ම විභාග ගැන ඔහුට කතා කරන්නට සිදු වෙයි. සිතන්නට සිදු වෙයි. ගැටළුවලට විසදුම් සොයන්නට සිදු වෙයි. අභියෝගවලට මුහුණ දෙන්නට සිදු වෙයි. එපමණක් නොව සමහර විටකදී දැඩි දෝෂදර්ශනවලටද මුහුණ පෑමට සිදු වෙයි. ඒත් ඔහු නොසැලෙන්නේය. නොබියවන්නේය. ඒ ඔහුගේ රාජකාරිය යි. රාජකාරිය දේවකාරියක් සේ ඉටු කරන්නට ඔහු නිබඳව ඇප කැප වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n1006011</link>
    <topic>සැඟවුණු ධනුන අල්ලන උසාවි නියෝගය ප්‍රසිද්ධියට</topic>
    <author>කුමුදු හෙට්ටිආරච්චි</author>
    <content>විශ්‍රාමික ජෙනරාල් සරත් ෆොන්සේකාගේ බෑනා වන ධනුන තිලකරත්නට ජූනි 30 වැනිදා උදේ 9.00ට කොළඹ කොටුව මහේස්ත්‍රාත් වරයා ඉදිරියේ පෙනී සිටින ලෙසට කර ඇති අධිකරණ නියෝගය ශබ්ද විකාශන යන්ත්‍ර මගින් ඊයේ ප්‍රසිද්ධ කෙරිණි.කොළඹ කොටුව මහේස්ත්‍රාත් ලංකා ජයරත්න මෙනවියගේ නියෝගයට අනුව ධනුන තිලකරත්න ඉහත සඳහන් දිනයේදී අධිකරණයේ පෙනී සිටිය යුතු බව දැක්වෙන දැන්වීම් ප්‍රසිද්ධ ස්ථානවල ඇලවීමද ඊයේ ආරම්භ විය.හයිකෝප් මුදල් වංචාව සම්බන්ධයෙන් අත්අඩංගුවට ගැනීමට වරෙන්තු නිකුත් කර තිබියදී ධනුන තිලකරත්න පොලීසිය සහ අධිකරණය මඟ හරිමින් වෙස් වලාගෙන සැඟවී සිටින නිසා ඔහු පිළිබඳ තොරතුරු ශබ්ද විකාශන යන්ත්‍ර මගින් හා දැන්වීම් මගින් ප්‍රසිද්ධ කිරීමට මහේස්ත්‍රාත්වරිය මෙසේ නියෝග කළාය.කොළඹ කොටුව මහේස්ත්‍රාත් ලංකා ජයරත්න මෙනෙවියගේ නියෝග මත රහස් පොලිසියේ ප්‍රධාන පොලිස් පරීක්‍ෂක මොහාන්ලාල් සිරිවර්ධන මහතාගේ අධීක්‍ෂණය මත සැකකාර ධනුන තිලකරත්න පදිංචි බී. ආර්. 12/2, මංගල පාර මැනින්ටවුන්, කොළඹ 5 හා විශ්‍රාමික ජෙනරාල් සරත් ෆොන්සේකාගේ නිවස පිහිටි අංක 06 37වන පටුමග රැජින පාර කොළඹ 03 යන ස්ථානයන්ට ආසන්නම නගරයේ ශබ්ද විකාශන යන්ත්‍ර මගින් මෙම අධිකරණ නියෝග ඊයේ (31) සිංහල හා දමිළ භාෂා දෙකෙන් ප්‍රකාශයට පත් කෙරුණි.එම නිවෙස් දෙකේ ප්‍රකටව පෙනෙන ස්ථාන දෙකක නියෝගය ඇතුළත් දැන්වීම් සිංහල හා දමිල භාෂා දෙකෙන් ඇලවීමද රහස් පොලිසිය විසින් ඊයේ (31) දිනම සිදුකරන ලදී.ඊට අමතරව කොටුව මහේස්ත්‍රාත් අධිකරණයේ ප්‍රසිද්ධව පෙනෙන ස්ථානයක ද මහේස්ත්‍රාත්වරියගේ නියෝග මත අධිකරණ පිස්කල්වරයා විසින් මේ අධිකරණ නියෝග ඇතුළත් දැන්වීම් ඊයේ (31) අලවා තිබිණි. මේ අධිකරණ නියෝග ප්‍රකාරව ජූනි 30 වැනිදා උදේ 9.00 ට කොළඹ කොටුව මහේස්ත්‍රාත් අධිකරණයේ සැකකාර ධනුන තිලකරත්න පෙනී නොසිටියහොත් 1979 අංක 15 දරන පනතේ අපරාධ නඩුවිධාන සංග්‍රහ පනතේ 60(1) වගන්තිය ප්‍රකාරව සැකකරුට අයත් නිශ්චල හා චංචල දේපළ තහනමට ලක් කිරීමට හැකියාවක් ඇති බවද ඊයේ (31) ප්‍රසිද්ධියට පත් එම නිවේදනවලින් හා දැන්වීම මගින් ප්‍රසිද්ධ කැර තිබිණි.සැකකරුගේ දේපළ තහනමට ලක් කිරීමෙන් පසු පියවර ලෙස සැකකරුගේ එම චංචල හා නිශ්චල දේපල රජයට පවරා ගැනීම සිදුකෙරේ.අපරාධ නඩු විධාන සංග්‍රහ පනතේ 60(1) උප වගන්තිය ප්‍රකාරව ඉදිරි කටයුතු සිදු කිරීම සඳහා සැකකරුට අයත් නිශ්චල හා චංචල දේපළ පිළිබඳ විස්තරයක් ලබන 09 වැනිදාට අධිකරණයට ඉදිරිපත් කරන්නැයි මහේස්ත්‍රාත්වරිය ඊයේ (31) රහස් පොලිසියට නියෝග කළාය.යුද හමුදාවට ව්‍යාජ ලේඛන ඉදිරිපත් කැර අමෙරිකා ඩොලර් 2,99,061.25 ක් වංචා කිරීමේ සිද්ධියේ දෙවන සැකකරු ලෙස නම් කර ඇති ධනුන තිලකරත්න පොදු දේපළ පනත යටතේ හා ලංකා දණ්ඩ නීති සංග්‍රහයේ අංක 400, 403, 454, 457 හා 459 වගන්ති යටතේ වරදවල් සිදු කැර ඇති බැවින් ඔහු අත් අඩංගුවට ගැනීමට 2010 / 02 / 15 දින අධිකරණයෙන් වරෙන්තු නිකුත් කරන ලදී.සැකකාර ධනුන තිලකරත්න සොයා ගැනීමට නොහැකි බවත් සැකකරු වෙස්වලාගෙන සැඟව සිටීමෙන් අධිකරණ වරෙන්තු ක්‍රියාත්මක කිරීමට නොහැකි වූ බවත් රහස් පොලිසිය අධිකරණයට දන්වා තිබිණි. සැකකරු අත් අඩංගුවට ගැනීමට සිදු කළ ක්‍රියා මාර්ග සම්බන්ධව හා සැකකරු සැඟව සිටින බවට තහවුරු වන කරුණුද රහස් පොලිසිය විසින් අධිකරණයට ඉදිරිපත් කර තිබිණි.සිද්ධිය සම්බන්ධව රහස් පොලිසිය අධිකරණයට ඉදිරිපත් කළ වැඩිදුර වාර්තාවල අඩංගු කරුණු හා රජයේ අධිනීතිඥ ජනක බණ්ඩාර මහතා අධිකරණයට ඉදිරිපත් කළ කරුණු සලකා බැලීමෙන් අනතුරුව පසුගිය 26 වැනිදා මහේස්ත්‍රාත්වරිය විසින් සැකකාර ධනුන තිලකරත්න ‘ප්‍රකාශිත’ පුද්ගලයෙකු ලෙසට ප්‍ර‍්‍රකාශයට පත් කරන ලදී.සැකකාර ධනුන තිලකරත්න ‘ප්‍රකාශිත’ පුද්ගලයකු ලෙස නම් කිරීමෙන් සැකකරු අත් අඩංගුවට ගැනීමට ශ්‍රී ලංකාවාසී ඕනෑම පුරවැසියෙකුට නීතියෙන් අවසරය ලැබෙයි. සැකකරු පිළිබඳ තොරතුරක් සපයන්නෙකුට රුපියල් දස ලක්ෂයක මුදල් ත්‍යාගයක් පිරිනමන බවටද පොලිස්පතිවරයා විසින් ප්‍රකාශයට පත් කොට ඇත.දැනට රක්ෂිත බන්ධනාගාරයේ පසුවන මේ සිද්ධියේ දෙවන සැකකරු වන ‘හයිකෝප් ප්‍රයිවට් ලිමිටඩ්’ ආයතනයේ අධ්‍යක්‍ෂවරයකු වන ‘වැලන්ටන් ට්‍රෙස්ටන් ඩේ හොට්’ නමැති සැකකරු සම්බන්ධව ඉදිරියේ සිදු කරන පරීක්ෂණ කටයුතු කඩිනම් කරන ලෙස ඊයේ (31) රහස් පොලිසියට නියෝග කළ මහේස්ත්‍රාත්වරිය සැකකරු ලබන 09 වැනිදා තෙක් තවදුරටත් රක්ෂිත බන්ධනාගාරයේ රඳවා තැබීමට නියෝග කළාය.ශ්‍රී ලංකා යුද හමුදාව වෙත ව්‍යාජ ලේඛන ඉදිරිපත් කර ප්‍රශ්නගත ටෙන්ඩර් හතරක් ලබා ගනිමින් රජයට අමෙරිකා ඩොලර් 2,99,061.25 ක් වංචා කිරීම සම්බන්ධයෙන් වූ පැමිණිල්ල මත රහස් පොලිසිය මෙම පරීක්ෂණ ආරම්භ කර තිබුණි.පැමිණිල්ල වෙනුවෙන් රහස් පොලිසියේ ප්‍රධාන පොලිස් පරීක්ෂක මොහාන් ලාල් සිරිවර්ධන මහතා පෙනී සිටියේය. රක්ෂිත බන්ධනාගාරයේ පසුවන සැකකාර අධ්‍යක්‍ෂවරයා විසින් නීතිඥ සරත් සිරිවර්ධන මහතා පෙනී සිටියේය.සිද්ධිය නැවත කැඳවීම ලබන 09 වැනිදාට කල් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n1006012</link>
    <topic>සංවර්ධනය සහ නඩත්තුවවිධිමත්ව ක්‍රියාත්මක කළ යුතුයි</topic>
    <author/>
    <content>සංවර්ධනය සහ නඩත්තුව යන අංශ දෙකම විධිමත්ව ක්‍රියාත්මක කළ යුතු බව, ජනාධිපති මහින්ද රාජපක්‍ෂ මහතා පෙන්වා දෙයි.එළැඹෙන පොසොන් පොහොය නිමිත්තෙන් මහමෙව්නා උයන හා ඒ අවට ප්‍රදේශවල මූලික පවිත්‍රතා කටයුතු ආලෝකකරණය සහ සැදැහැවතුන්ට අවශ්‍ය පහසුකම් සැලසීම පිළිබඳ අරලියගහ මන්දිරයේදී ඊයේ (31) පැවැති විශේෂ සාකච්ඡාවකදී  ජනාධිපතිවරයා මේ බව පැවැසීය.දැනට මහමෙව්නා උයනේ නඩත්තු හා පවිත්‍රතා කටයුතු සඳහා විවිධ රාජ්‍ය ආයතන යටතේ යොදවා ඇති සියලුම සේවකයන් සඳහා විධිමත් සම්බන්ධීකරණ වැඩපිළිවෙළක් සැකසීමටත්, ඒ අනුව සිවිල් ආරක්‍ෂක බළකායේ සහයෝග ඇතිව වැඩසටහන ක්‍රියාත්මක කිරීම, ආරක්‍ෂක ලේකම්වරයාගේ උපදෙස් හා අධීක්‍ෂණය මත සිදුකිරීමටත් මෙහිදී තීරණය විය.මහමෙව්නා උයන පූජා භූමිය පෞරාණික වටිනාකම් ආරක්‍ෂා වන පරිදි ක්‍රමවත් සැලසුමක් යටතේ කඩිනමින් සංවර්ධනය කිරීම පිළිබඳව මෙහිදී දීර්ඝ වශයෙන් සාකච්ඡා කරන ලද අතර, මහමෙව්නා උයන ආශි‍්‍රතව මූලික පවිත්‍රතා කටයුතුවලින් අනතුරුව, කෙටිකලකින් ක්‍රියාත්මක කළ හැකි විධිමත් සංවර්ධන සැලසුමක් කඩිනමින් ඉදිරිපත් කරන ලෙසද ජනාධිපතිවරයා මෙහිදී නිලධාරීන්ට උපදෙස් ලබා දුන්නේය.“අතීත අබිමන් හෙටටත්” මහින්ද චින්තන වැඩපිළිවෙළ යටතේ ක්‍රියාත්මක ‘උරුම අරුණ’ වැඩසටහන යටතේ දිවයිනේ විවිධ ප්‍රදේශවල ඓතිහාසික හා පුරාවිද්‍යාත්මක වටිනාකමක් ඇති ප්‍රදේශ රැසක් සංවර්ධනය කර සංරක්‍ෂණය කිරීම මේ වන විට ආරම්භ කර ඇත. ඒ යටතේ අවුකන පුදබිම, කැබිතිගොල්ලෑව, හල්මිල්ලවැටිය ආරණ්‍ය සේනාසනය පූජාභූමි සංවර්ධනය අවසන් කර තිබේ.ඓතිහාසික හා පුරාවිද්‍යාත්මක වටිනාකමක් ඇති ස්ථාන ආශි‍්‍රත යෝජිත නව ව්‍යාපෘති 20ක් ද මේ වන විට හඳුනාගෙන ඇත.මෙම අවස්ථාවට අටමස්ථානාධිපති පල්ලේගම සිරිනිවාස, රුවන්වැලි චෛත්‍යාරාමාධිපති පල්ලේගම හේමරතන, ලංකාරාමාධිපති රලපනාවේ ධම්මජෝති ස්වාමීන් වහන්සේලා සහ අග්‍රාමාත්‍ය දි. මු. ජයරත්න, ආරක්‍ෂක ලේකම් ගෝඨාභය රාජපක්‍ෂ, ජී. එල්. පීරිස්, බැසිල් රාජපක්‍ෂ, පවිත්‍රා වන්නිආරච්චි, ඇතුළු මැති ඇමැතිවරුන් පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n1006013</link>
    <topic>හිටපු මැති ඇමැතිවරුන්ගේරාජ්‍ය තාන්ත්‍රික ගමන් බලපත් අහෝසියි</topic>
    <author>නිරූෂි විමලවීර</author>
    <content>මහ මැතිවරණයෙන් පාර්ලිමේන්තුවට තේරී පත් නොවූ ඇමැතිවරුන්ගේ හා මන්ත්‍රීවරුන්ගේ රාජ්‍ය තාන්ත්‍රික ගමන් බලපත්‍ර අහෝසි වන බව ආගමන විගමන දෙපාර්තමේන්තුව පවසයි.පාර්ලිමේන්තු කටයුතු අමාත්‍යාංශයෙන් හා පාර්ලිමේන්තු මහ ලේකම්වරියගෙන් මෙවර පාර්ලිමේන්තුවට තේරී පත් නොවූ මන්ත්‍රීවරුන්ගේ හා ඇමැතිවරුන්ගේ තොරතුරු කඩිනමින් ලබා දෙන ලෙසට ලිඛිතව ඉල්ලීමක් කළ බව ආගමන විගමන දෙපාර්තමේන්තුව සඳහන් කරයි. පාර්ලිමේන්තුවට අලුතින් තේරී පත් වූ මන්ත්‍රීවරුන්ට අලුතින් රාජ්‍ය තාන්ත්‍රික ගමන් බලපත්‍ර නිකුත් කිරීමටද ක්‍රියා කරන බව දෙපාර්තමේන්තුවේ ඉහළ නිලධාරියෙක් ප්‍රකාශ කළේය. ආගමන විගමන දෙපාර්තමේන්තුව සඳහන් කරයි. එසේම පාර්ලිමේන්තුවට අලුතින් තේරී පත් වූ මන්ත්‍රීවරුන්ට අලුතින් රාජ්‍ය තාන්ත්‍රික ගමන් බලපත්‍ර නිකුත් කිරීමටද ක්‍රියා කරන බව දෙපාර්තමේන්තුවේ ඉහළ නිලධාරියෙක් දිනමිණ ට ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n1006014</link>
    <topic>වයරයකින් ගෙල සිර කොටදෙදරු මව මරා දමාරන් බඩු රැගෙන ගිහින්</topic>
    <author>ආනන්ද පතිරාජ උතුරුමැද පළාත් හා සම්පත් සංජීව නාච්චාදූව සමූහ</author>
    <content>විදුලි පංකාවේ වයරයකින් දෙදරු මවක ගෙල සිරකර ඝාතනය කර රුපියල් එක්ලක්ෂ හැටපන්දහසක් පමණ වටිනා රන් අබරණ කොල්ල කෑමේ සිද්ධියක් පිළිබඳව නෙල්ලිඅඩි පොලිසිය පරීක්ෂණ පවත්වයි.ඝාතනයට ලක්වී ඇත්තේ ජයබාලන් විජය ලක්ෂ්මී නමැති 54 හැවිරිදි දෙදරු මවකි.දරු දෙදෙනා විදෙස් රැකියා සඳහා ගොස් සිටින අතර මියගිය කාන්තාව තම මව සමඟ නිවසේ ජීවත්ව සිට ඇත. මව අසල් වැසි ගෙදරක දානයකට ගොස් සිටි අවස්ථාවේදී කොල්ලකරුවන් පැමිණ විදුලිපංකා වයරයෙන් කාන්තාවගේ ගෙල සිරකර බැඳ ඇයගේ ගෙල බැඳි රන් මාලය සහ අතක තිබූ මුදු තුනක් කොල්ල කා පලාගොස් තිබේ.එම රන් බඩුවල වටිනාකම රුපියල් එක්ලක්ෂ හැටපන්දහසක් වන බව  පොලිස් පරීක්ෂණවලදී හෙළි වී ඇත. සිද්ධිය සම්බන්ධයෙන් පේදුරුතුඩුව දිසා විනිසුරු හා මහේස්ත්‍රාත් ජෝයි මාහිල් මහේන්ද්‍රන් මහත්මිය මහේස්ත්‍රාත් පරීක්ෂණය පවත්වා ඇති අතර පශ්චාත් මරණ පරීක්ෂණ කටයුතු යාපනය ශික්ෂණ රෝහලේ අධිකරණ වෛද්‍ය නිලධාරිවරයාට සිදුකරන ලෙස නියෝග කර ඇත.කන්කසන්තුරය කොට්ඨාස භාර ජ්‍යෙෂ්ඨ පොලිස් අධිකාරි එඩ්මන්ඩ් මහේන්ද්‍රන් මහතාගේ උපදෙස් පරිදි නෙල්ලිඅඩි පොලිස්ථානාධිපති පොලිස් පරීක්ෂක ඒ. එම්. ඩබ්ලිව්. ටී. කාංගර මහතාගේ අධීක්ෂණය යටතේ නෙල්ලිඅඩි පොලිසියේ අපරාධ අංශය මේ පිළිබඳ පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n1006015</link>
    <topic>මහ ඇමැති සමුළුවමාරවිල දී</topic>
    <author>කුරුණෑගල දකුණ සමූහ</author>
    <content>පොල්ගහවෙල සමූහ කුරුණෑගල අතිරේක දිසා විශේෂපළාත් ප්‍රධාන අමාත්‍යවරුන්ගේ 27 වැනි සමුළුව මෙවර වයඹ පළාත කේන්ද්‍රකර ගනිමින් මාරවිල ක්ලබ් ෆාම්වේ හෝටලයේ දී මේ මස 04 සහ 05 දෙදින තුළ පැවැත්වේ.පළාත් සභාවලට අදාළ වැදගත් තීන්දු රැසක් මෙහිදී ගැනීමට නියමිතය. ත්‍රස්තවාදය මෙරටින් සම්පූර්ණයෙන් තුරන් කිරීමෙන් පසු පැවැත්වෙන මේ සුවිශේෂී සමුළුවේදී විශේෂ කරුණු රැසක් සම්බන්ධයෙන්  සාකච්ඡා කරන බව සමුළුවේ සභාපති වයඹ ප්‍රධාන අමාත්‍ය අතුල විජේසිංහ මහතා පැවසීය.මෙම පළාත් ප්‍රධාන අමාත්‍ය සමුළුවට බස්නාහිර ප්‍රධාන අමාත්‍ය ප්‍රසන්න රණතුංග, මධ්‍යම ප්‍රධාන අමාත්‍ය සරත් ඒකනායක, උතුරු මැද ප්‍රධාන අමාත්‍ය බර්ටි ප්‍රේමලාල් දිසානායක, සබරගමුව ප්‍රධාන අමාත්‍ය මහීපාල හේරත්, දකුණ ප්‍රධාන අමාත්‍ය ශාන් විජේලාල් ද සිල්වා, ඌව ප්‍රධාන අමාත්‍ය ශෂීන්ද්‍ර රාජපක්‍ෂ, නැඟෙනහිර ප්‍රධාන අමාත්‍ය එස්. චන්ද්‍රකාන්තන්, වයඹ ප්‍රධාන අමාත්‍ය අතුල විජේසිංහ මහත්වරු සහභාගී වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n1006016</link>
    <topic>අනවසර ඉදිකිරීම් මේ අංකයට කියන්න</topic>
    <author>භක්ති ධර්මපි‍්‍රය මෙන්ඩිස්</author>
    <content>රජයට හෝ පෞද්ගලික අංශයට හෝ අයත් ඉඩම් බලහත්කාරයෙන් අත්පත් කර ගන්නා පුද්ගලයන් සහ අනවසර ඉදිකිරීම් සිදු කරන්නන් අත්අඩංගුවට ගන්නා ලෙස පොලිස්පතිවරයා රහස් පොලිසියට නියෝග කර ඇත.මේ නීතිවිරෝධී ක්‍රියාවන් සිදුකරන පුද්ගලයන් පිළිබඳව තොරතුරු ඇතොත් පොලිස් විශේෂ මෙහෙයුම් මැදිරියේ අංක 1139 වෙත දන්වන ලෙස පොලිස්පතිවරයා ජනතාවගෙන් ඉල්ලීමක් කරයි.කොළඹ ඇතුළු ප්‍රධාන නගරවල අනවසර ඉදිකිරීම් හේතුවෙන් ගංවතුර තත්ත්වයන් උග්‍රවී ඇති බවත්, මේ තත්ත්වය වලකාලීම සඳහා අනවසර ඉදිකිරීම් ඉවත් කිරීමට රජය පියවර ගෙන තිබේ. අනවසර ඉදිකිරීම් සම්බන්ධයෙන් දැඩි නීතිමය පියවර ගන්නා ලෙස ආරක්ෂක ලේකම්වරයා අදාළ අංශ වෙත උපදෙස් දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n1006017</link>
    <topic>ත්‍රිරෝද රිය හුළු ගඟට වැටීසිසුවියක ඇතුළු 2ක් මරුට</topic>
    <author>සමන්ති වීරසේකර</author>
    <content>පන්විල නගර මධ්‍යයෙන් හුළුගඟට ත්‍රිරෝද රථයක් වැටී එහි ගමන්ගත් පාසල් සිසුවියක සහ තවත් අයෙකු මියගොස් ඇත.පසුගිය 30 දා රාත්‍රී 8.30 ට පමණ සිදුවූ මේ අවාසනාවන්ත සිදුවීමෙන් තවත් දෙදෙනකු බරපතළ තුවාල ලබා ඇති අතර ඔවුන් ප්‍රතිකාර සඳහා මඩොල්කැලේ රෝහලට ඇතුළත් කැර තිබේ.ත්‍රිරෝද රථය පාරෙන් ඉවතට පැන අඩි 100 ක පමණ ප්‍රපාතයකට පෙරළී හුළුගඟට වැටී ඇතැයි පොලීසිය පවසයි. අනතුරෙන් ත්‍රිරෝද රථයේ රියැදුරු පී. රාමසාමී (57) නමැති අය සහ පද්මනාදන් ශෂීධරන් (15) නමැති අය මියගොස් තිබේ. ත්‍රිරෝද රථය අලුතින් මිලට ගෙන එය පැදවීමට පුරුදුවීමට යාමේදී අනතුර සිදුවන්නට ඇති බවට පොලීසිය සැක කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n1006018</link>
    <topic>ගංවතුරින් හානියට පත්වූ කුඹුරු යළි වගාවට බිත්තර වී නොමිලේ</topic>
    <author>මහින්ද අලුත්ගෙදර</author>
    <content>ගංවතුර තත්ත්වය හේතුවෙන් විනාශයට පත් කුඹුරුවල නැවත වගා කිරීම සඳහා නොමිලේ බිත්තර වී ලබා දීමට රජය පියවර ගෙන ඇත.මේ තත්ත්වය නිසා බස්නාහිර පළාතේ කුඹුරු අක්කර 4500 ක් විනාශයට පත්ව ඇති අතර දකුණු පළාතේ කුඹුරු අක්කර 300 ක් විනාශ වී තිබේ. ඊට අමතරව සබරගමුව පළාතේ විනාශ වී ඇති කුඹුරු ප්‍රමාණය අක්කර 700 කි.ජනාධිපති මහින්ද රාජපක්ෂ මහතාගේ උපදෙස් හා කෘෂිකර්ම දෙපාර්තමේන්තුව සහතික කරන කෙටි කාලීන බිත්තර වී බුසල් 15000 ක් මෙලෙස ගොවීන් අතරේ බෙදා දෙන අතර ඒ වෙනුවෙන් රජය වැය කරන මුදල රුපියල් ලක්ෂ 245 කි.එක්සත් ජාතීන්ගේ සංවිධානයේ ශ්‍රී ලංකා නේවාසික නියෝජිත නීල් බූනේ සහ ලෝක ආහාර හා කෘෂිකර්ම සංවිධානයේ නියෝජිත පැට්‍රික් එවන්ස් යන මහත්වරුන් සමග ආර්ථික සංවර්ධන ඇමැති බැසිල් රාජපක්ෂ මහතා කළ විශේෂ සාකච්ඡාවකින් පසුව මේ තීරණය ගෙන තිබේ.මේ බිත්තර වී කඩිනමින් ගොවීන් අතරේ බෙදා දීමටද රජය පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n1006019</link>
    <topic>ජාතික පෝෂණ මාසයඅදින් ඇරඹේ</topic>
    <author>සන්ධ්‍යා කරුණාරත්න සහ ප්‍රාර්ථනා වීරසිංහ</author>
    <content>ජාතික පෝෂණ මාසය අදින් (01) ඇරඹෙයි. “නිසි යොවුන් පෝෂණය – මතු දැයේ ජීවයයි” ජාතික පෝෂණ මාසයේ මෙවර තේමාව වේ.  ජාතික පෝෂණ මාසයේ සමාරම්භක උත්සවය ශ්‍රී ලංකා පදනම් ආයතනයේදී මේ මස 08 වැනිදා සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පැවැත්වේ.මෙහිදී ජාතික පෝෂණ ප්‍රතිපත්තිය එළිදැක්වීම, ලෝක සෞඛ්‍ය සංවිධානය සහ යුනිසෙෆ් ආයතනය එක්ව කළ පෝෂණ සමීක්ෂණ වාර්තාව එළිදැක්වීම, දිස්ත්‍රික් මට්ටමෙන් පැවැත්වූ පෝෂණ ආහාර වට්ටෝරු තරගයේ ජයග්‍රාහකයන්ට ත්‍යාග ප්‍රදානය කිරීම, සෞඛ්‍ය අමාත්‍යාංශය තුළ සෞඛ්‍යානුකූල ආපනශාලාවක් ආරම්භ කිරීම, පාසල් දරුවන්ගේ පෝෂණ මට්ටම ඉහළ නැංවීම සඳහා වැඩසටහන් රැසක් ක්‍රියාත්මක කිරීම යනාදී වැඩසටහන් කිහිපයක් සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n10060110</link>
    <topic>මොරටු සරසවියේ සිසු ගැටුමෙන්තුවාල ලබා 5 දෙනෙක් රෝහලේ</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>මොරටුව විශ්වවිද්‍යාලයේ උපාධිය හදාරන සිසුන් සහ ඩිප්ලෝමා පාඨමාලාවන් හදාරන සිසුන් දෙපිරිසක් අතර පෙරේදා (30) දින රාත්‍රියේ ඇති වූ ගැටුමකදී 5දෙනෙකු තුවාල ලබා කලුබෝවිල ශික්ෂණ රෝහලට සහ මොරටුව ලුනාව රෝහලට ඇතුළත් කළ බව මොරටුව මූලස්ථාන පොලිසිය පවසයි.වෙසක් කූඩු ප්‍රදර්ශනයෙදි කූඩු නිර්මාණය වෙනුවෙන් ඩිප්ලෝමා පාඨමාලාවන් හදාරන සිසුන්ගේ නම කූඩුවේ ප්‍රදර්ශනය නොකිරීම හේතුවෙන් උපාධි අපේක්ෂක සිසුන් විසින් නිර්මාණය කළ වෙසක් කූඩුව ඉදිරියේ පී. එස්. ඩී. සිසුන් යනුවෙන් නාමපුවරුවක් එල්ලීම නිසා දෙපාර්ශ්වය අතර ඇතිවූ ගැටුම හේතුවෙන් මේ තත්ත්වය උද්ගතවී විශ්වවිද්‍යාලය තුළදී දෙපිරිසම පහරදීම් කරගෙන ඇතැයි පොලිසිය පැවසීය.මෙම සිදුවීමෙන් පසු ඊයේ පෙරවරුවේ සිට මොරටුව විශ්වවිද්‍යාලය වසා දමා ඇති අතර, සියලුම සිසුන්ට ඉවත්වන ලෙස පාලන අධිකාරිය දැනුම් දී ඇත.ඊයේ වන විට සිසුන් විශාල ප්‍රමාණයක් ඉවත්වී සිටි අතර, මෙම පහරදීම සම්බන්ධයෙන් මොරටුව පොලිසිය මගින් වැඩිදුර පරීක්‍ෂණ සිදුකරයි. පහරකෑමට ලක්වූ සිසුන් 4 දෙනෙකු සුළු තුවාල සහිතව කලුබෝවිල ශික්ෂණ රෝහලේ ප්‍රතිකාර ලබති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n10060111</link>
    <topic>තලවාකැලේ සිසුවියන් 12දෙනකුඅපයෝජනය කළ ගුරුවරයා අතුරුදන්</topic>
    <author/>
    <content>නුවරඑළිය අධ්‍යාපන කලාපයට අයත් තලවාකැලේ දෙමළ මහ විද්‍යාලයේ ගණිත ගුරුවරයෙකු එහි සිසුවියන් දොළොස් දෙනෙකු විටින් විට අපයෝජනයට ලක් කළ බව කියන සිද්ධියක් සම්බන්ධයෙන් තලවාකැලේ පොලිසිය පුළුල් පරීක්ෂණයක් ආරම්භ කොට තිබේ.තලවාකැලේ දෙමළ මහ විදුහලේ පාසල් සංවර්ධන සමිතියේ වත්මන් ලේකම්වරයා විසින් තලවාකැලේ පොලිසියට ඉකුත් 27 දා කර තිබෙන පැමිණිල්ලකට අනුව මේ පරීක්ෂණය ආරම්භ කොට ඇත. මෙකී ගණිත ගුරුවරයා දිනපතා පස්වරුවේදී මේ විදුහලේදී උපකාරක පන්ති පවත්වන මුවාවෙන් මෙලෙස සිසුවියන් පිරිස විටින් විට අපයෝජනයට නතුකරගෙන ඇති බව පොලිස් පරීක්ෂණ වලදී හෙළිකර ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n10060112</link>
    <topic>සිද්ධියේ මහ මොළකරු එහි කළමනාකරු බවපිටකොටුව පොලිසිය කියයි</topic>
    <author>මහින්ද කුලතුංග</author>
    <content>පිටකොටුව හෙට්ටිවීදියේ ස්වර්ණාභරණ වෙළෙඳ සැලකින් පසුගිය සෙනසුරාදා (30) රුපියල් කෝටියක ස්වර්ණාභරණ සහ මුදල් රුපියල් ලක්ෂ 18 ක් කොල්ලකෑමේ සිද්ධියේ මහ මොළකරු එම වෙළෙඳ සැලේම කළමනාකරු වූ පැමිණිලිකාරයාම යැයි පිටකොටුව පොලීසිය කියයි.ඒ අනුව එම සැකකරුද අත්අඩංගුවට ගත් බවත් පිටකොටුව පොලිස් ස්ථානාධිපති පී. කේ. පි‍්‍රයන්ත මහතා කීය.එම මහ මොළකරුත් සමඟම මෙම කොල්ල සිද්ධිය සම්බන්ධයෙන් සැකකරුවන් තිදෙනෙකු පොලිස් අත්අඩංගුවට ගෙන තිබේ. මෙම කොල්ල සිද්ධියේදී කොල්ලකන ලද රුපියල් ලක්ෂ 18 ක මුදලත්, රුපියල් කෝටියක් පමණ වටිනාකමැති කිලෝවයි ග්‍රෑම් 700 ක් බරැති රන් අභරණ තොගයත් පිටකොටුව පොලීසිය මගින් කොල්ලය සිදුවී පැය 24 ක් තුළ ප්‍රධාන කොල්ලකරු සමඟ අත්අඩංගුවට ගෙන ඇත. රක්වාන ප්‍රදේශයෙන් එම මුදල් සහ රන් ආභරණ සොයාගෙන ඇත.කොල්ල සිද්ධියේ මහ මොළකාර රන් ආභරණ වෙළෙඳසැල් කළමනාකරු රක්වාන ප්‍රදේශයේ පදිංචිකරුවකු වන අතර ප්‍රධාන කොල්ලකරුත් අත්අඩංගුවට පත් ඔහුගේ සොහොයුරාත් රක්වාන ප්‍රදේශයේ පදිංචිකරුවන් බවත් පොලීසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n10060113</link>
    <topic>චිත්‍රපට අධ්‍යක්ෂ රත්නම් නිදහස්</topic>
    <author>සිරන්ජනි කුමාරි සහ මානෙල් පුෂ්පකුමාරි</author>
    <content>බලපත්‍ර නොමැතිව වෙඩි බෙහෙත් කිලෝ ග්‍රෑම් 4 යි ග්‍රෑම් 955 ක් ඩෙටනේටර් 7 ක් ඇතුළු පුපුරන ද්‍රව්‍ය ළඟ තබා ගන්නා ලදැයි කියන සිද්ධිය සම්බන්ධයෙන් රිමාන්ඩ් බාරයේ සිටි චිත්‍රපට අධ්‍යක්ෂක ආරිචනුන් කුමාර් රත්නම් මහතා නිදහස් කිරීමට නුගේගොඩ මහේස්ත්‍රාත් අතිරේක දිසා විනිසුරු රෝහණ අනුර කුමාර හේරත් මහතා ඊයේ (31) නියම කෙළේය.සැකකරුට අදාළ පුපුරණ ද්‍රව්‍ය ළඟ තබා ගැනීමට බලපත්‍ර ලබාදී ඇති බවට ආරක්ෂක අමාත්‍යාංශයේ සහකාර පාලකවරයා (පුපුරණ ද්‍රව්‍ය) විසින් ලිපියක් නිකුත් කර ඇති බව පොලිසිය අධිකරණයට දැන්වීමෙන් අනතුරුව සැකකරු මෙලෙස නිදහස් කෙරිණ.මීට අමතරව නඩු භාණ්ඩ පොලිස් විශේෂ කාර්ය බළකායේ බෝම්බ නිෂ්ක්‍රිය අංශ නිලධාරින් ලවා විනාශ කරන ලෙසටද මහේස්ත්‍රාත්වරයා නියම කෙළේය.පොලිසියට ලද තොරතුරක් මත අධිකරණයෙන් ලබාගත් සෝදිසි වරෙන්තුවකට අනුව නුගේගොඩ ජාගොඩ පාරේ හයවැනි පටුමගේ රෝසි අබේවික්‍රම මහත්මියගේ නිවසේ තිබී මේ පුපුරණ ද්‍රව්‍ය තොගය පොලිසිය විසින් සොයාගෙන තිබිණ.වෙඩි බෙහෙත් කිලෝ ග්‍රෑම් 4, ග්‍රෑම් 955 ක් ඩෙටනේටර් 7 ක් අඩි 25 දිග ඩෙට් කෝඩ් කැබලි 8 ක් ඇතුළු පුපුරණ ද්‍රව්‍ය පරිහරණයට අවශ්‍ය උපාංග එහි සඟවා තිබූ බවට අධිකරණයෙන් කරුණු අනාවරණය විය.සිද්ධියට අදාළව ප්‍රකාශයක් කර ඇති සැකකරු යුදමය සිද්ධින් ඇතුළත් ‘අලිමංකඩ’ ‘අග්නියන්’ වැනි චිත්‍රපට නිෂ්පාදනයේදී රූපගත කිරීම්වලට අවශ්‍ය කරන පුපුරුවා හැරීම් සඳහා ආරක්ෂක අමාත්‍යාංශයෙන් ලබාගත් බලපත්‍රයක් සහිතව මෙම පුපුරණ ද්‍රව්‍ය ජාගොඩ පාරේ නිවසක තිබූ බවට පොලිසිය හමුවේ ඔහු පිළිගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n10060114</link>
    <topic>නිරෝගිමත් සෞඛ්‍ය සම්පන්න ජනතාවක්රටේ සංවර්ධනයට යෝධ ශක්තියක්</topic>
    <author>මහින්ද අලුත්ගෙදර</author>
    <content>නිරෝගීමත් සෞඛ්‍ය සම්පන්න ජනතාවක් සිටීම රටේ ආර්ථික සංවර්ධනයට යෝධ ශක්තියක් යැයි ආර්ථික සංවර්ධන ඇමැති බැසිල් රාජපක්ෂ මහතා පැවැසීය.මේ රටේ ජනතාවට හා අනාගත පරපුරට පොදුවේ බලපෑ උවදුරු රැසකින් ඔවුන් මුදා ගැනීමට “මහින්ද චින්තන” වැඩපිළිවෙළ හා ඉදිරි දැක්ම ඔස්සේ ක්‍රියා කළ ජනාධිපති මහින්ද රාජපක්ෂ මහතාට හැකි වී තිබෙන බවද ඇමැතිවරයා අවධාරණය කෙළේය.බැසිල් රාජපක්ෂ මහතා මේ බව කියා සිටියේ ජාත්‍යන්තර දුම්වැටි හා මත්ද්‍රව්‍ය විරෝධී දිනය නිමිත්තෙන් ජනාධිපති ලේකම් කාර්යාලයේ ඊයේ (31) පැවැති උත්සවයක් අමතමිනි.‘මතින් තොර වූ ගම්දනව් ඉසුරකි අපේ ලක්බිමට’ යන්න තේමාව කැර ගනිමින් පැවැති මෙය ශ්‍රී ලංකා සමෘද්ධි අධිකාරිය විසින් සංවිධානය කෙරිණි.සමෘද්ධි කොඩි අලෙවියද මෙහිදී ආරම්භ කෙරුණු අතර සමෘද්ධි ප්‍රතිලාභී පවුලකට අයත් තුන් නිවුන් දැරියක් අතින් පළමු සමෘද්ධි කොඩිය ඇමැති බැසිල් රාජපක්ෂ මහතාට පැළඳවීය. ඊයේ (31) සිට මේ මස (13) දා තෙක් මෙම කොඩි අලෙවි කිරීමට කටයුතු කැර තිබෙන අතර මේ වන විටත් කොඩි ලක්ෂ 70 ක් බෙදා අවසන්ය.ශ්‍රී‍්‍ර ලංකා සමෘද්ධි අධිකාරිය පසුගිය වසරේ කොඩි අලෙවියෙන් එක්රැස් කැර ගත් මුදල රුපියල් ලක්ෂ 883 ක් වන අතර රණවිරුවන් වෙනුවෙන් ඒ මුදල ප්‍රයෝජනයට ගනිමින් නිවාස 874 ක් ඉදිකැර ඊට අදාළ සියලු විස්තර අඩංගු කෘතියද මෙහිදී ඇමැතිවරයාට පිළිගැන්වීය.තවද රත්නපුර, ඕපනායක ප්‍රාථමික විදුහලේ ඉගෙනුම ලබන අඩුආදායම්ලාභී සමෘද්ධි පවුලකට අයත් දැරියන් තිදෙනකුට මාසිකව රුපියල් 1500 ක ශිෂ්‍යත්ව ප්‍රදානය කිරීමක්ද සිදුකෙරුණු අතර ඒ සඳහා ශ්‍රී ලංකා සමෘද්ධි අධිකාරිය දායකත්වය ලබාදෙයි.මෙහිදී වැඩිදුරටත් කතා කළ බැසිල් රාජපක්ෂ මහතා අපේ රට ඉදිරියේ ප්‍රධාන අභියෝග කීපයක් තිබෙනවා. ඉන් ප්‍රධාන තැනක් ගත් ත්‍රස්තවාදය සම්පූර්ණයෙන්ම අවසන් කිරීමට වීරෝදාර රණවිරුවන්ගේ ශක්තිය මත හැකි වී තිබෙනවා. ඊට අමතරව දිළිඳුකම කෙරෙහි අවධානය යොමු කිරීම වැදගත්.දිළිඳුකම තුරන් කිරීම සඳහා රජය විශේෂ වැඩපිළිවෙළක් ආරම්භ කැර තිබෙනවා. ඒ සමඟම මත්පැන් හා දුම්වැටි උවදුරද තුරන් කළ යුතුයි. මේ තත්ත්වයෙන් අනාගත පරපුර බේරා ගැනීමට මුළු රාජ්‍ය සේවය පෙළ ගැසී සිටිනවා.ඒ සඳහා නායකත්වය ලබාදෙන්නට ශ්‍රී‍්‍ර ලංකා සමෘද්ධි අධිකාරිය සියලු ශක්තීන් යොදවනවා. දුම්වැටි හා මත්පැන් උවදුරෙන් රට බේරා ගැනීමට විධිමත් වැඩපිළිවෙළක් ක්‍රියාත්මක කරමින් රටපුරා සමෘද්ධි ජාලය ප්‍රයෝජනයට ගෙන කොඩි දිනයක් ආරම්භ කළා. ගමේ රටේ ජනතාවට දැනෙන විදියේ ප්‍රතිලාභ හිමිවෙන නිසා සෑම වසරකදීම කොඩි සඳහා ඇති දායකත්වය ඉහළ යනවා.ශ්‍රී ලාංකිකයන් දුම්වැටියෙන් හා මත් උවදුරෙන් බේරා ගැනීම සඳහා සමෘද්ධි අධිකාරිය කරන කාර්යභාරයට රටේ සියලු දෙනාගේම සහයෝගය අපේක්ෂා කරනවා.සමෘද්ධි කොමසාරිස් ජනරාල් සරත් විජේවීර, ශශ්‍රී ලංකා සමෘද්ධි අධිකාරියේ අධ්‍යක්ෂ (සමාජ සංවර්ධන) රාජනී අතපත්තු, අධ්‍යක්ෂ (මානව සම්පත්) ඉන්ද්‍රානී පල්ලියගුරු, නියෝජ්‍ය අධ්‍යක්ෂ (මුදල්) සුනන්දා පියසීලි යන මහත්ම මහත්මීහුද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n10060115</link>
    <topic>වෙසක් උළෙලට තැනූ සැරසිලිඉන්දියානු සිනමා උළෙල දක්වාම</topic>
    <author>ජීවනී පතිරණ</author>
    <content>ඉන්දියානු සිනමා උළෙල (iifa – 2010) පැවැත්වෙන 03 සිට 05 වැනිදා දක්වා කාලය ඇතුළත වෙසක් උත්සවය වෙනුවෙන් සෑදු වෙසක් සැරසිලි ඉවත් නොකරන ලෙස ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා සියලුම ජනතාවගෙන් ඉල්ලා සිටී.තවමත් නොනැසී ඇති අපගේ සිංහල බෞද්ධ සංස්කෘතිකාංග ඉන්දියානුවන්ට දැක බලා ගැනීමට අවස්ථාව උදාකරදීම සඳහා මෙය කදිම අවස්ථාවක් බවද හෙතෙම පවසයි.ඉන්දියානු කලාකාමීන් 2200 ක් iifa සිනමා උළෙලට සහභාගිවීමට නියමිත අතර, මහින්ද රාජපක්ෂ සිනමා ගම්මානය නැරඹීම සඳහාද මේ සිනමාකරුවන් ගෙනයාමට බලාපොරොත්තුවෙන් සිටී.ඉන්දියාව හා ශ්‍රී ලංකාව අතර අන්‍යෝන්‍ය සහයෝගිතාව වර්ධනය කර ගැනීමට iifa සිනමා සැමරුම පිටුවහලක් වන බවත්, මෙරටට පැමිණෙන ඉන්දියානු සංචාරකයින් ප්‍රමාණය 50% දක්වා වැඩිකර ගැනීමට හැකිවන බවත් ඇමැතිවරයා වැඩිදුරටත් පෙන්වා දෙයි. iifa –2010 ඉන්දියානු සිනමා සැමරුම් උළෙල වෙනුවෙන් ඊයේ (31) සංචාරක අමාත්‍යාංශ ශ්‍රවණාගාරයේ පැවති මාධ්‍ය හමුවකදී ඇමැතිවරයා මේ කරුණු අනාවරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=n10060116</link>
    <topic>කෞතුකාගාරය විවෘතව තබන වේලාව දීර්ඝ කෙරේ</topic>
    <author>ජීවනී පතිරණ සහ ප්‍රාර්ථනා වීරසිංහ</author>
    <content>කොළඹ ජාතික කෞතුකාගාරය අද (01) සිට සතියේ සෑම දිනකම පෙරවරු 9 සිට සවස 6.30 දක්වා විවෘතව තැබීමට සංස්කෘතික අමාත්‍යාංශය තීරණය කර තිබේ.රටේ ඇතිවූ සාමකාමී වාතාවරණය සමඟ දේශීය විදේශීය සංචාරකයන්ගේ වැඩිවීමත් සමඟ මෙම තීරණය ගත් බව ජාතික උරුමයන් හා සංස්කෘතික කටයුතු ඇමැතිනි පවිත්‍රා වන්නිආරච්චි මහත්මිය පෙන්වා දෙයි.කෞතුකාගාරය නැරඹීමේ ගාස්තුවල කිසිදු වෙනසක් කර නොමැති අතර පෙර පරිදි පාසල් ළමුන් සඳහා රුපියල් 10ක් ද, වැඩිහිටියන් සඳහා රුපියල් 25 ක් ද, විදේශිකයන් සඳහා රුපියල් 500 ක මුදලක් ද අය කෙරේ.මේ වන විට කෞතුකාගාරය නැරඹීමට පැමිණි සංඛ්‍යාව 2009 වසරට සාපේක්‍ෂව සියයට හතලිහක (40%) වර්ධනයක් පෙන්නුම් කරන බව ද කෞතුකාගාර දෙපාර්තමේන්තුව පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=r1006011</link>
    <topic>හොරණ මූලික රෝහලේ බාහිර රෝගී අංශයේබෙහෙත් නිකුත් කරන කවුළු ප්‍රමාණවත් නෑ</topic>
    <author>හොරණ සමූහ බන්ධුල ආර්. ගුලවත්ත සහ බුලත්සිංහල සමූහ</author>
    <content>කළුතර දිස්ත්‍රික්කයේ පිහිටි රෝහල් අතුරින් හොරණ මූලික රෝහල ප්‍රදේශයේ ජනතාව අතර ජනපි‍්‍රයත්වට පත්වීම හේතු කරගෙන බාහිර රෝගී අංශයෙන් ප්‍රතිකාර ලබා ගැනීමට දිනපතා පැමිණෙන රෝගීන් සංඛ්‍යාව දහස දක්වා ඉහළ ගොස් තිබේ.විවිධ සායනවලට පැමිණෙන රෝගීන්ගේ සංඛ්‍යාවද දහස දක්වා ඉහළ ගොස් තිබේ.වෛද්‍ය අධිකාරි තමර කළුබෝවිල මහතාගේ කළමනාකාරීත්වයත් රෝහලේ වෛද්‍ය සහ සේවක මණ්ඩලයේ කැපවීම සහ මනා කාර්යක්ෂමතාව මේ යහපත් තත්ත්වයට හේතුවක් බැව් රෝගීහු පවසති.කිරිඇල්ල, අගලවත්ත, පාණදුර, බුලත්සිංහල ආදී දුර බැහැර ප්‍රදේශවලින් හොරණ මූලික රෝහලට බාහිර සහ නේවාසික ප්‍රතිකාර ලබා ගැනීමට පැමිණෙන රෝගීන්ගේ සංඛ්‍යාවද ඉහළ ගොස් ඇති බවද වාර්තාවේ. එහෙත් රෝගීන් සඳහා බෙහෙත් නිකුත් කරන කවුන්ටර් (කවුළු) ප්‍රමාණය මදිවීම නිසා එම ස්ථානයෙහි තදබදයක් දක්නට ඇත. අපි ඒ ගැන වෛද්‍ය අධිකාරී තමර කළුබෝවිල මහතාගෙන් විමසීමක් කළෙමු.2002 වසරේදී ගුරුගොඩ බොඩ්ලයින් ආයතනයේත් අනුග්‍රහයෙන් කවුන්ටර් හතරක් සහිත ගොඩනැගිල්ලක් ගොඩ නැගුවා. තව කවුන්ටර් දෙකක් අත්‍යාවශ්‍යයි. ආබාධිත රෝගීන් සඳහා අතිරේක කවුන්ටරයක් තිබෙනවා.දැනට රජය මගින් ඖෂධවේදීන් බඳවා ගැනීමේ මූලික කටයුතු සිදු කරනවා. ඉතා ළඟදීම මේ තදබදය ඉවත් කිරීමට අවශ්‍ය කටයුතු සිදුවෙනවා. විශේෂයෙන් වෛද්‍ය කාර්ය මණ්ඩලය උදේ 7.30 ට බාහිර රෝගීන් පරීක්ෂා කිරීමේ කාර්යයන් ආරම්භ කරනවා. මේ නිසා ඕ.පී.ඩී. එකෙන් ප්‍රතිකාර ලබා ගැනීම දැන් පහසුවෙලා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=r1006012</link>
    <topic>කැනඩාවේ විහාරස්ථානවලටයවන බව කියා භික්ෂූන්ගෙන් මුදල් වංචා කරලා</topic>
    <author>කළුතර මධ්‍යම සමූහ</author>
    <content>භික්ෂූවක ලෙස පෙනී සිටිමින් භික්ෂූන් වහන්සේ කැනඩාවේ විහාරස්ථාවලට යවන බව කියා වංචා සහගතව මුදල් ලබා ගත්තේ යැයි රක්ෂිත බන්ධනාගාර ගතකොට සිටි අයකු ජූනි මස 07 දින දක්වා තවදුරටත් රක්ෂිත බන්ධනාගාර ගතකරන ලෙස කළුතර අතිරේක මහේස්ත්‍රාත් නාමල් පෙරේරා මහතා නියම කෙළේය.මෙසේ රක්ෂිත බන්ධනාගාරයට නියම වූයේ මීගමුවේ පදිංචි සිටින සංජීව ප්‍රනාන්දු නම් අයෙකු වන අතර ඔහු බෞද්ධයෙකු නොවන බවත් විහාරස්ථානවල රැඳී සිට බෞද්ධ ආගමික වතාවත්වලට පවා සහභාගී වී ඇති බවත් අනාවරණය වී ඇත.කළුතර පලාතොට ගංගාරාම විහාරයේ වෙසෙන බංග්ලාදේශ හිමිවරුන් දෙනමකගෙන් මෙසේ මුදල් ලබාගෙන තිබේ.කළුතර විශේෂ වංචා විමර්ශන එකකයේ ස්ථානාධිපති ඩී. ඩී. මනතුංග, උප පොලිස් පරීක්ෂක එෆ්. රාජේන්ද්‍ර කඳනආරච්චි මහත්වරු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=r1006019</link>
    <topic>අති විශාල ජනකායක් මැදපෙරහර වීදි සංචාරය කරයි</topic>
    <author>නලින් දිල්රුක්ෂ</author>
    <content>ශ්‍රී ලංකා මහා බෝධි සංගමය, දකුණු ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාලය හා එක්ව සංවිධානය කළ 2010 චෙන්නායි වෙසක් උළෙලේ ප්‍රධාන අංගය වූ පෙරහර 30 දා සවස පැවැත්විණි.සවස 4.00 ට වීදි සංචාරය ඇරැඹූ පෙරහර කෙනට් වීදිය ඔස්සේ පාත්ඩියන් වීදියටත් අනතුරුව ප්‍රධාන වටරවුම ඔස්සේ එග්මෝර් නගරය මැදින් පැමිණ සවස 6.00 වන විට චෙන්නායි මහා බෝධි මන්දිරයට ගෙවදිති.කඩුවෙල පංකජනී, බද්දේගම සාරංගා කලායතනය සහ කතෝලික විදුහලක් වූ වැලිවේරිය ත්‍රිස්තුරාජ විද්‍යාලයේ සිසු සිසුවියන් විශාල පිරිසක් පෙරහරේ විවිධ නර්තනාංගයන් ඉදිරිපත් කළහ.සිංහල හා දෙමළ සංස්කෘතිකාංග ගණනාවකින් සමන්විත වූ පෙරහර නැරඹීම පිණිස අති විශාල ජනතාවක් මඟ දෙපස රැස්ව සිිටියහ.මෙදින පෙරහරේ විශේෂත්වයක් වූයේ උතුරු ඉන්දීය, තායිලන්ත, බුරුම, නේපාල, බංග්ලාදේශ රටවල් නියෝජනය කරමින් බෞද්ධ භික්ෂූන් වහන්සේලා විශාල පිරිසක් එක්ව සිටීමය.චෙන්නායිහි ශ්‍රී ලංකා නියෝජ්‍ය මහ කොමසාරිස් වඩිවේල් ක්‍රිෂ්ණමුර්ති මහතා ද පෙරහරේ ගමන් කිරීම විශේෂ සිදුවීමක් විය.පෙරහර මහබෝධි මන්දිරයට ගෙවදීමෙන් අනතුරුව දහම් හමුව ආරම්භ වූ අතර රැස්ව සිටි පිරිස පංචශීලයෙහි පිහිටුවනු ලැබුවේ නුගේගොඩ නාලන්දාරාමාධිපති චෙන්නායි මහාබෝධි සංගමයේ සභාපති කිනියාවල පාලිත හිමියන් විසිනි.මේ දහම් හමුවේදී ශ්‍රී ජයවර්ධනපුර විශ්වවිද්‍යාලයේ මහාචාර්ය සුනිල් ආරියරත්න සහ තිරුනල්වේලි විශ්වවිද්‍යාලයේ මහාචාර්ය අරවානන් මහත්වරු විශේෂ දෙසුම් පැවැත්වූහ.දහම් හමුව සඳහා ඉන්දියාවේ දෙමළ බෞද්ධ බැතිමත්හු සහ ශ්‍රී ලංකාවේ සිංහල බෞද්ධ බැතිමත්හු විශාල පිරිසක් සහභාගි වූහ. චෙන්නායි වෙසක් උළෙල මෙවර පැවැත්වුණේ දහවැනි වරටයි.තීනියාවල පාලිත, කලවානේ මහානාම සහ නාගල සමිත හිමිවරුන්ගේ සංවිධායකත්වයෙන් මේ වෙසක් උළෙල පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=r1006013</link>
    <topic>දරුවන් පස්දෙනකු සමඟපවුලක් ප්‍රජා ශාලාවක</topic>
    <author>කළුතර මධ්‍යම සමූහ</author>
    <content>ඉන්න හිටින්න තැනක් නොමැතිව දූදරුවන් පස්දෙනෙකු සිටින පවුලක් උතුරු කළුතර එතනමඩල ප්‍රජා ශාලාවට පැමිණ ලැගුම් ගෙන තිබේ.අප එහි යන විට පාසල් සිසු සිසුවියන් වූ හෂාන් පෙරේරා (අවු. 16), දිනුෂ්ක ළහිරු (අවු. 14), නිමේෂා සෙව්වන්දි (අවු. 10), දිනේෂ් කුමාර (අවු. 09) සහ පි‍්‍රයංගිකා පෙරේරා (අවු. 04) යන අය සමඟ සිටි ඔවුන්ගේ මව වන රංජනී සිල්වා (අවු. 39) යන අය මෙසේ කීවාය.අපි ඉස්සෙල්ලා හිටියේ ජාවත්ත පැත්තේ කුලී ගෙදරක. ඒක ඉතා අබලන් එකක්. ඒ ගෙය කඩා වැටුණාම අපට යන එන තැනක් නැති වුණා. මගේ ස්වාමි පුරුෂයා කරන්නේ කුලී වැඩ. දැන් ඔහු ත්‍රිකුණාමලය ප්‍රදේශයේ ගෙවල් හදන තැනක වැඩ කරනවා.කුලියටවත් ගෙයක් හොයා ගන්න බැරිව අපි ඉන්නකොට මොරගහකන්ද පාසලේ සුධම්ම හාමුදුරුවෝ මැදිහත්වෙලා අපට මේ ප්‍රජා ශාලාවේ ඉන්න ඉඩ සලසලා දුන්නා.මේ පවුලේ තොරතුරු සොයා බැලීම සඳහා කළුතර ප්‍රාදේශීය ලේකම් සිරිසෝම ලොකුවිතාන මහතා පසුගියදා එහි ගියේය.මේක ගමට අයිති ප්‍රජාශාලාව මේක ආපසු ගමට භාර දෙන්න ඕන. ඒ නිසා අපි මේ දරු පවුලට ජීවත්වෙන්න ගෙයක් හදා ගැනීම සඳහා රජයේ ඉඩම් කැබැල්ලක් වෙන්කර දෙන්න සැලැසුම් කර තිබෙනවා.ඒ ඉඩමේ ගෙයක් හදා දෙන්න පරිත්‍යාගශීලීන් කීප දෙනෙකු දැනටමත් දායකත්වය ලබාදී තිබෙනවා. ඒත් ඒ මුදල් ප්‍රමාණවත් නැහැ. ඒ නිසා තවත් කීප දෙනෙකු හෝ එකතු වුවහොත් මේ අසරණ පවුල සඳහා අපට ගෙයක් හදාදීමට පුළුවන් වේවි යැයි කළුතර ප්‍රාදේශීය ලේකම්වරයා අදහස් දක්වමින් පැවැසීය.කළුතර සහකාර ප්‍රාදේශීය ලේකම් චතුර මල්රාජ් මහතා සහ ජාවත්ත කෘෂිකර්ම පර්යේෂණ සහ නිෂ්පාදන සහකාරිනී ඒ. පුෂ්පා රංජනී මහත්මියද මෙම නිරීක්ෂණ චාරිකාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=r1006014</link>
    <topic>උඩරට රජුට සිංහාසනය සෑදූපට්ටලේ ගෙදර පරපුර</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>කෑගල්ල දිස්ත්‍රික්කයේ රඹුක්කන මැතිවරණ කොට්ඨාසයේ දියසුන්නත ග්‍රාම නිලධාරි වසමේ ඡන්ද හිමි නාමලේඛනය පරීක්ෂා කිරීමේ දී ‘සිංහාසන පට්ටලේ ගෙදර’ යනුවෙන් සඳහන් වාසගමක් දක්නට ලැබේ. සිංහාසනය යනු මහනුවර රජ සමයේ රජතුමා අසුන්ගත් ආසනයයි. එම ගාම්භීර නාමයෙන් වාසගමක් ඇති පිරිසක් රඹුක්කන ප්‍රදේශයෙන් අසන්නට ලැබිණි. උඩරට රජුගේ සිංහාසනය නිපදවූ පරපුරේ පිරිසක් ලෙස මොවුන් සැලකේ.උඩරට රජුගේ සිංහාසනය වූ කලී ඉතා ගාම්භීරලෙස සාදන ලද අත් පුටුවකි. ලීවලින් තැණූ මේ සිංහාසනය උසින් අඩි පහකි. පළලින් අඩි තුනකි. ගැඹුරින් අඩි දෙකකි. මෙය මාණික්‍යය ඔබ්බවන ලද සිහින් වූ රන් තහඩුවලින් වසා තිබේ. පුටුවේ අත් ඇදි දෙක කෙළවර කැටයමින් තිබෙන රන්මුවා සිංහයන් දෙදෙනාගේ ඇස් ද අඹතේස්ක නම් මැණික් ගල්වලින් සමන්විතය.පුටුවේ පිටුපස මැද තවත් විශාල අඹතේස්ක මාණික්‍යයකින් විසිතුරු වූ සූර්ය කාන්ත පුෂ්පයක සටහනක් කැටයම් කර තිබේ. ඉදගන්නා කොටස රතු විල්ලු ද අල්ලා අලංකාර කර තිබේ. පා පුටුව අඟල් දහයක් උසය. අඩියක් පළලය. අඩි දෙකහමාරක් දිගය. එය රතු හුයෙන් කරන ලද ලෝහිත වර්ණ වූ සේද පටියකින් වසා තිබේ.මහනුවර රාජධානියේ විසූ අපේ ම අති දක්ෂ ශිල්පීන්ගේ අතින් නිමවූ මේ සිංහාසනය සර් රොබට් බ්‍රවුන්රිග් ආණ්ඩුකාරයාගේ කාලයේ දී එංගලන්තයට ගෙනයන ලද අතර මේ කෞතුක වස්තුව වින්සර් මාලිගයේ සුරක්ෂිතව තැන්පත් කර තිබී පසු කලක එය අපේ රටට භාරදෙන ලදී. අද මේ සිංහාසනය මහජන කෞතුකාගාරයේ සුරක්ෂිතව තැන්පත් කර තිබේ.මේ වාසගම සහිත නිවස පිහිටා තිබෙන්නේ රඹුක්කන දියසුන්නත විහාරස්ථානයට සමීපයෙහි ය. මේ පරපුරේ දැනට සිටින වයස්ගත පුද්ගලයා වන්නේ සිංහාසන පට්ටලේ ගෙදර පියසේනය. ඔහුගේ වයස අවුරුදු 86 කි. කය වෙහෙසා තවමත් කම්මල් වැඩ කරන දක්ෂ කම්මල්කරුවෙකි. දරුවන් සිව් දෙනකුගේ පියෙකි.බිරිය තුන්බෝවිල ආරච්චිගේ සුසිලාවති (77) කි. වැඩිමහල් පුතුන් දෙදෙනා කුරුණෑගල ප්‍රදේශයේ ගරාජ් දෙකක් පවත්වාගෙන යන අතර, බාල පුත්‍රයා ලංගම කාර්මිකයෙකු වශයෙන් සේවය කරයි. බාලම දියණිය දෙමාපියන් සමගින් ජීවත්වෙයි.තම පරපුරට ‘සිංහාසන පට්ටලේ ගෙදර යන වාසගම ලැබුණු හැටි පියසේන මහතා අප සමඟ මෙසේ කීය.ලංකාවේ අපේ මිනිස්සු සේරම ඉන්නේ පට්ටල් හතරකට අයිති අයයි. අපි සිංහාසන පට්ටලේට අයිති අය. උඩරට රජුගේ ඉල්ලීමට සිංහාසනය සාදා දුන්නේ අපේ මී මුත්තා කෙනෙක්. ඒ ගැන සන්තෝසයට පත්වුණු රජතුමා මී මුත්තාට මේ නම්බුනාමය දීලා මහනුවර මැණික්හින්න ගම ගම්වරයක් වශයෙන් දීලා තියෙනවා.රජතුමාට ඔටුන්න සාදලා දුන්නු අයට ඔටුනු පට්ටලේ ගෙදර’ කියන නම්බු නාමයත්, රජතුමාටත්, බිසවටත් රන් ආභරණ සාදාදුන් අයට ‘ආභරණ පට්ටලේ ගෙදර’ කියන නම්බුනාමයත්, රජතුමාට කඩුව සාදාදුන් අයට ‘රන් කඩු පට්ටලේ ගෙදර’ කියන නම්බුනාමයත් ලැබුණු බව තමයි අපේ ඉතිහාසය ගත්තාම කියවෙන්නෙ.කොළඹ නුවර මාර්ගයේ මුලින් ම රඹුක්කන දක්වා දුම්රියක් ධාවනය වූයේ 1864 දීය. දුම්රියෙන් මගීගෙනයාම ආරම්භ වූයේ 1866 දිය 1867 දී මහනුවර දක්වා දුම්රිය මාර්ගය තැනීමේ දී ඒ සඳහා දුම්රිය පීලි සිල්පර කොටවලට සවිකිරීම සඳහා යකඩ ඇණ අශ්වලාඩම හැඩයට නවා ගැනීම සඳහා පැමිණ ඇත්තේ දියසුන්නත ගමේ පිහිටා තිබූ අපේ පරම්පරාවට අයත් කම්මලකටය.ඒ බව ආඩම්බරයෙන් පැවසීමට පියසේන මහතා ක්‍රියා කළා. තවමත් කම්මල්කරුවෙකු වශයෙන් ක්‍රියා කරණ පියසේන මහතා ගෙන් ඉටුවන සේවාව අති මහත් ය. වහව ප්‍රදේශයේ සිය කම්මල වෙත පැමිණෙන ප්‍රදේශයේ පාසල් සිසුන් ව්‍යාපෘති වාර්තා සකස්කිරීම සඳහා අවශ්‍ය තොරතුරු කිසිදු පැකිලීමකින් තොරව ඔහු ලබාදීම කාගෙත් පැසසුමට ලක්වන්නකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=r1006015</link>
    <topic>පතම්පහ දුම්රිය හරස්මඟට ආරක්ෂිත ගේට්ටුවක් නෑ</topic>
    <author>කේ. එම්. එස්. බණ්ඩාර – වත්තේගම සමූහ</author>
    <content>වත්තේගම – මාතලේ දුම්රිය මාර්ගයේ පිහිටි පතම්පහ දුම්රිය ස්ථානයට හා පතම්පහ ගම්මානයට පිවිසීම සඳහා ඇති දුම්රිය හරස් මගෙහි ආරක්ෂිත දුම්රිය ගේට්ටුවක් නොමැතිකමින් එම මංසන්ධිය අනතුරුදායකය.දිනපතාම මේ මාර්ගයේ විශාල පිරිසක් ගමන් කරන අතර, රථවාහන විශාල ප්‍රමාණයක් ද ගමන්ගනී. මේ අතර මේ ස්ථානය පසුකර දිනපතා දුම්රිය අටක්ද ධාවනය වේ.එබැවින් හදිසි අනතුරක් සිදුවීමට පෙර මේ දුම්රිය හරස් මාර්ගයට අඩුතරමින් උණබම්බු ගේට්ටුවක් හෝ ලබාදෙන ලෙස ප්‍රදේශවාසීහු දුම්රිය දෙපාර්තමේන්තුවේ බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=r1006016</link>
    <topic>ගමේ කාගේත් හොඳ හිත දිනූ නන්දසිරිජල රකුසාට බිලි</topic>
    <author>මතුගම සංචාරක</author>
    <content>ධාරණිපාත වර්ෂාව හේතුවෙන් පසුගිය දිනවල ඇතිවූ ගංවතුරට කළුතර දිස්ත්‍රික්කයේ බදුරලිය ගලහිටියේ දෙදරු පියකු බිලිවිය.ඔහු ශ්‍රී ලංකා යුද හමුදාවේ සේවය කර විශ්‍රාම සුවයෙන් සිටි පනස්හතර හැවිරිදි කේ. ඒ. නන්දසිරි ය.නන්දසිරි පදිංචි නිවෙස වටා ගංවතුරින් යට වී තිබුණි. ඔහුගේ පාදයක පවතින තුවාලයන් සඳහා ප්‍රතිකාර ගැනීමට අසල්වැසි නිවෙසකට යාමට මද වැස්සේ ගෙදරින් පිටවිය. නමුත් ඒ ජල පහරේ ඇවිද යන්නට නන්දසිරිට හැකි වුණේ නැත. ඔහු ජලයට වැටී ගසාගෙන ගියේය.අසල නිවෙසක පදිංචිව සිටි එස්. මල්කාන්ති මහත්මිය මේ සිද්ධිය සියසින් දුටුවාය. ඇය මෙසේ කීවාය.මව නිවස අසළ සිටින විට එකවර දැක්කා කවුද ජලයේ පාවෙනවා. මා කෑ ගැසුවා. කව්ද ගංවතුරට ගසාගෙන යනවා ඇවිත් ගන්න කියලා මගේ කෑ කෝ ගහන ශබ්දය ඇසිලා අසල්වැසියන් ඇවිත් වතුරට බැහැලා සොයන්න පටන් ගත්තා.ටික වේලාවක් යද්දී ජලයට වැටිලා තියෙන්නේ නන්දසිරි මාමා බව දැනගත්තා.මියගිය අයගේ බිරිය වන එච්. අනුලාවතී මහත්මිය තම ස්වාමියාගේ වියෝව දරාගත නොහැකිව හැඬූ කඳුලින් අප සමඟ මෙසේ කීවාය.මගේ මහත්තයා විශ්‍රාම ගැනීමෙන් පස්සේ අපිත් එක්ක බොහොම ආදරයෙන් ජීවත්වුණා. ප්‍රදේශයේ සමාජසේවා කටයුතු වලදී නායකත්වගෙන ක්‍රියා කළා.සිද්ධිය වූ දින මමත් එයත් නිවසේ සිටියා. අධික වර්ෂාව තිබුණා.ගංවතුරින් අවතැන්ව සිටි පවුල්වලට ආහාර පාන දෙන්න උදව් උපකාර කළා පුතාටත් හැම තිස්සේම කීවේ ඔරුවෙන් ගිහිල්ලා මේ ආහාර බෙදන්න උදව් කරන්න කියලා.සැමියා නිවෙසින් පිටවෙලා යනවා මමත් දන්නේ නැහැ. වතුර පිරිලා තිබෙන ප්‍රදේශයෙන් ගිහිල්ලා තමයි මේ අවාසනාවන්ත සිද්ධියට මුහුණ දුන්නේ .මළසිරුර බදුරලිය රෝහල වෙත ගෙනවිත් බදුරලිය ප්‍රදේශයේ හදිසි මරණ පරීක්‍ෂක එච්. සී. ගුණසේකර මහතා හමුවේ මරණ පරීක්‍ෂණය පැවැත්විණි. ඉදිරිපත් වූ සාක්කි හා පශ්චාත් මරණ පරීක්‍ෂණ වාර්තාව සැලකිල්ලට ගත් මරණ පරීක්‍ෂකවරයා දියේ ගිලී හුස්ම හිරවීමෙන් සිදු වූ මරණයක් ලෙස තීරණය කළේ ය.බදුරලිය පොලිසියේ ස්ථානාධිපති දමිත් ජයතිලක හා පො. කො. සුමිත් යන මහත්වරු පරීක්‍ෂණ මෙහෙයවති.ඡායාරූප මතුගම සංචාරක</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=r1006017</link>
    <topic>කෙසෙල් කොළයෙන් පරිසර හිතකාමී පිඟන්</topic>
    <author>කැලුම් බෝධිමාන තිහගොඩ විශේෂ</author>
    <content>කෙසෙල් කොළ වලින් පරිසර හිතකාමී පිඟන් ක්‍රමයක් මාතර කෘෂිකර්ම මධ්‍යස්ථානය කළ අත්හදා බැලීමේ පරීක්ෂණයකදී සොයා ගෙන ඇත.මේ තාක්ෂණය යටතේ ඉදුණු පත්‍ර, ඉරුණු, වියළි, ඉවතලු පත්‍ර මේ සඳහා භාවිත කළ හැකිය.කෙසෙල් කොළ පිඟන් තැනීමට පියවර කීපයක් ඔස්සේ සිදු කැරේ. පළමුව කෙසෙල් පත්‍රය අවශ්‍ය ප්‍රමාණය පිඟන්වල හැඩයට කපා ගැනීම හා කපා ගනු ලැබූ කොටස පදම් කිරීමයි.පදම් කිරීමේ තාක්ෂණික ක්‍රමවේද දෙකක් පවතී. එහිදී කට පළල භාජනයකට පිරිසිදු වතුර නටවා කපාගත් පත්‍ර කැබලි තත්පර 1 – 2 පමණ ගිල්වා ඉවතට ගැනීම, නැතහොත් කට පළල භාජනයකට රෙදි කඩක් බැඳ වාෂ්පයට එන විට එම වාෂ්පයට හසුවන සේ රෙදි කඩ උඩින් කොළ කැබැල්ල තබා තත්පර 20 – 30 පමණ තම්බා ඉවතට ගැනීම යන ක්‍රමවේද දෙක යටතේම කෙසෙල් කොළ පදනම් කර ගත හැකිය.දෙවැනි පියවර යටතේ පදම් කරනු ලැබු පත්‍ර ඇලවීමට සව් මිශ්‍රනයක් සකස් කර ගන්නේ එය උකුවට සිටින සේ කැඳක් ආකාරයෙන් සකස් කර ගත යුතුය.තෙවැනි අදියරේදී කෙසෙල් කොළ තට්ටු අතරට සව් කැඳ තවරා තට්ටු 3 – 4 ක් පමණ එකට සිටින සේ ඇලවීම කළ යුතුය. පත්‍ර කැබැලි යොදා ගත්තේ නම් නියමිත හැඩයට කපා ගත් සම්පූර්ණ පත්‍ර කැබැල්ලක් මත ඉරිගිය පත්‍ර කැබලි ඇලවිය යුතුය. හතරවන පියවර යටතේ පිඟන් අතට තැබීම සිදු කරන අතර එහිදී අලවාගත් කොළ කට්ටලය පිඟන් 02 අතරට හිරවන පරිද්දෙන් හොඳින් තද කළ යුතුය.පස්වැනි අදියර යටතේ එමකට්ටලය අච්චුව තුළ තිබියදීම නටන වතුරේ වි. 3 – 4 පමණ ගිල්වා තැබීම පසු ඉන් ඉවත් කොට ඇල් ජලය බඳුනක වි. 3 – 4 ක් ගිල්වා තැබිය යුතුය. සයවැනි පියවරේදී ඇල් ජලයෙන් ඉවතට ගෙන උපකරණය ලිහිල් කර සකස් වූ පිඟන් අච්චුව තුළින් ගලවා ඉවත් කර ගැනේ. අනතුරු මද පවනේ පැය කිහිපයක් තබා ශීතකරණයේ තබා හෝ භාවිතයට ගත හැකිය.තෙලිජ්ජවිල කෘෂිකර්ම පර්යේෂණ ස්ථානයේ කාර්යභාර පර්යේෂණ නිලධාරී ආචාර්ය සුජාතා වීරසිංහ නිපැයුමේ නිර්මාතෘවරියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=r1006018</link>
    <topic>නල්ලමුදාව වැව වතුරදීම නවත්තලා: වගා බිම් පාළුවට ගිහින්!</topic>
    <author>එප්පාවල සමූහ</author>
    <content>වැව්බැඳි රට නල්ලමුදාව වැව කලෙකින් පිරී ඇත. වැව් දියෙන් ගොවිතැන් කරන අක්කර 200 ක් වෙල්යාය දකුණු පස ඡායාරූපයෙන් දිස්වෙයි. වැව පිරී ඇතත් වෙල්යාය වගා නොකර පාළුවට හැර ඇත. නල්ලමුදාවේ ගොවි ජනතාවට මේ කුඹුරු වගා කීරීමට තිබූ අවස්ථාව මග හැරී යාමට හේතුව සෙවිය යුතුමය.වාරි කටයුතු කෙරෙන එක් රාජ්‍ය අනුබද්ධිත අංශයක් නල්ලමුදාව වැවෙන් පෝෂණය වන වෙල්යායේ ඇළවේලි පද්ධතිය නවීකරණය කරන්නට රුපියල් පනස් දෙලක්ෂයක කොන්ත්‍රාත්තුවක් දී ඇති බැව් ගැමියෝ කියති.මේ කොන්ත්‍රාත්තුවට අදාළ ඇළවේලි නවීකරණය කිරීමට අවශ්‍ය නිසා වැවෙන් දියවර නිකුත් කිරීම අත්හිටවු බවත් ඒ නිසා වැව පිරී තිබියදී වුවත් කුඹුරු ගොවිතැන නවත්වන්නට සිදුවූ බවත් ගැමියෝ පෙන්වා දෙති.කොන්ත්‍රාත්තුවේ වැඩ පටන් ගැනීම අගෝස්තු මාසයට කල් දමනු ලැබුවහොත් ගොවීන්ට වැවේ වතුරෙන් මේ කුඹුරු යාය ගොවිතැන් කර ගැනීමට අවස්ථාව ලැබේ. වගකිවයුත්තන්ගේ අවධානය ඒ පිළිබඳව යොමු විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=s1006011</link>
    <topic>ජාතික ක්‍රිකට් ක්‍රීඩකයන් ‘මෙගාස්ටාර්’ වගේ SMS වලින් තෝරන්න බැහැ</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවේ දූෂිත ආයතන අතරේ තෙවැනි තැන ක්‍රිකට් ආයතනයට හිමිවන බව ක්‍රීඩා ඇමැති සී. බී. රත්නායක මහතා පැවැසීය. ශ්‍රී ලංකා ක්‍රිකට් නව තේරීම් කමිටුව හඳුන්වාදෙමින් ඊයේ ක්‍රිකට් මූලස්ථානයේ පැවැති මාධ්‍ය හමුවේදී ක්‍රීඩා ඇමැතිවරයා එසේ සඳහන් කළේය.තම විශ්වාසය පරිදි ශ්‍රී ලංකාවේ දූෂිත ආයතන අතරේ අධ්‍යාපනය පළමු තැන හා පොලිසිය දෙවැනි තැන හිමිකරගන්නා බව ඒ මහතා පැවැසීය.නව ක්‍රිකට් තේරීම් කමිටු සභාපති අරවින්ද ද සිල්වා හා එහි කමිටු සාමාජිකයන් වන අමල් සිල්වා, රංජිත් ප්‍රනාන්දු, සබීර් අස්ගර් අලි යන මහත්වරුන් ද ශ්‍රී ලංකා ක්‍රිකට් අතුරු කමිටු සභාපති ඩී. එස්. ද සිල්වා හා ක්‍රිකට් නායක කුමාර් සංගක්කාර යන මහත්වරුද මේ මාධ්‍ය හමුවට එක්ව සිටියහ.එහිදී අදහස් දැක්වූ ක්‍රීඩා ඇමැතිවරයා සඳහන් කළේ ක්‍රිකට් ක්‍රීඩකයන් බොහෝ අභියෝග මැද උපයාදෙන මුදල් වැය කිරීම විනිවිද භාවයෙන් යුතුව සිදුවිය යුතු බවයි.පසුගිය කාලයේදී ක්‍රිකට් ආයතනයේ සිදුවී ඇති විවිධ ගනුදෙනු පිළිබඳ බරපතල විවේචන ඇති බැවින් ඒවා ගැන සොයාබලා වරදක් කර ඇත්නම් වගකිවයුතු අය අධිකරණය හමුවට පැමිණවීමට තමා පසුබට නොවන බවද ක්‍රීඩා ඇමැතිවරයා පැවැසීය.“ක්‍රීඩා සංගම් 52ක් තියෙනවා. මේ හැම එකකම යම් යම් ප්‍රශ්න තිබෙන බව පේනවා. ව්‍යවස්ථානුකූලව ක්‍රීඩා සංගම්වල කටයුතු සිදුවී ඇත්ද යන්න සොයා සිදුවී ඇති වැරදි රටටම හෙලිකරනවා. මහජන මුදල් පාලනයේදී රටේ සමස්ත ජනතාවටම වගකිවයුතුයි” ඇමැතිවරයා පැවැසීය.මෙතෙක් කල් කටයුතු කළ තේරීම් කමිටුව වසර 9ක් ක්‍රියා කළ හෙයින් අලුත් වෙනසක් සඳහා තේරීම් කමිටුව වෙනස් කළ බව ඇමැතිවරයා හෙළි කළේය.“අලුත් තේරීම් කමිටුව පත්කළේ ස්වාධීන තීන්දුවකින්. තේරීම් කමිටුවේ අය සමඟ පෞද්ගලික සම්බන්ධතාවක් මගේ නෑ. ඒ අයගේ ක්‍රීඩා දැනුම මත පත්වීම් ලබාදීමට තීරණය කළා.” “ලෝක කුසලාන ක්‍රිකට් තරගාවලියට තවත් ඇත්තේ මාස 9ක් වැනි කෙටි කාලයක්. එම තරගාවලිය ජය ගැනීමට හොඳම කණ්ඩායම තෝරාදීම තේරීම් කමිටුවේ වගකීමයි. ජාතික ක්‍රිකට් පිලේ ක්‍රීඩකයන් “මෙගාස්ටාර්” තෝරනවා වාගේ ඉර්ඉ වලින් තෝරන්න බෑ” ක්‍රීඩා ඇමැතිවරයා වැඩිදුරටත් පැවැසීය.හතර දෙනාගේමතීරණ ඒකමතිකයික්‍රිකට් තේරීම් කමිටුවේ සිටින සාමාජිකයන් හතර දෙනාම කණ්ඩායම තේරීමේදී ඒකමතික තීරණ ප්‍රකාශ කරන බව තේරීම් කමිටු සභාපති අරවින්ද ද සිල්වා මහතා පැවසීය. එහෙත් කණ්ඩායම තේරීමේදී කමිටු සාමාජිකයන් තමා සමග වාද විවාද කිරීම යහපත් දෙයක් බව සිල්වා මහතාගේ අදහස විය.’ලෝක කුසලාන ක්‍රිකට් තරගාවලියට තවත් කෙටි කාලයක් ඇති නිසා අත්හදා බැලීම් කරන්න වෙලාවක් නෑ. ලෝක කුසලාන තරගාවලියකට ක්‍රීඩා කළ යුත්තේ අඩුම තරමේ එක්දින තරග පනහකටවත් සහභාගී වූ ක්‍රීඩකයන්. වේගයෙන් පරිනත වූ ක්‍රීඩකයන් සහභාගී කිරීමට පසුබට වෙන්නේ නෑ. කණ්ඩායම අපහසුතාවට ලක් වු අවස්ථාවේදී අභයෝගයට මුහුණ දිය හැකි මැද පෙළ ක්‍රීඩකයන් අපට අවශ්‍යයි.මගේ ප්‍රමුඛතාව ලෝක කුසලානය දිනා ගත හැකි කණ්ඩායමක් තෝරා දීමයි’ සිල්වා මහතා පැවසීය.‘සනත් ජයසුරිය වැනි ක්‍රීඩකයන් අපට සිටිය යුතුයි. ඔහුට කුමක් කළ හැකිද යන්න අප දන්නවා. ඔහුගේ අඩුව පුරවන්න කාට පුළුවන් වෙයිද කියා තවම හිතා ගන්න අමාරුයි. තරුණ ක්‍රීඩකයන්ගේ දක්ෂතා එළියට ගැනීමට කටයුතු කළ යුතුයි’ ක්‍රිකට් තේරීම් කමිටුව ස්වාධීනයි. තෝරා ගැනීම් වලට යම් බලපෑමක් ආවොත් තනතුරෙන් ඉල්ලා අස්වෙනවා’ යැයි අරවින්ද ද සිල්වා මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=s1006012</link>
    <topic>ඉක්බාල් බංග්ලාදේශයඅවමානයෙන් ගලවයි</topic>
    <author>ලංඩනය (ඒ.එෆ්.පී.)</author>
    <content>ලෝඩ්ස් පිටියේ පැවැති එංගලන්ත බංග්ලාදේශ පළමු ටෙස්ට් තරගයේදී ශතකයක් රැස් කරමින් බංග්ලාදේශයේ ආරම්භක පිතිකරු තමීම් ඉක්බාල් එංගලන්තයෙන් බිහිවූ ශ්‍රේෂ්ඨ ක්‍රිකට් ක්‍රීඩක ජේෆ් බෝයිකෝට්ට කදිම පිළිතුරක් ලබා දුන්නේ ය.ලෝඩ්ස් පිටියේ පළමුවරට ක්‍රීඩා කළ ඉක්බාල් බංග්ලාදේශ දෙවැනි ඉනිමේ දී ලකුණු 103 ක් රැස් කරනු ලැබුවේ පන්දු 100කට පමණක් මුහුණ දීමෙන් ය.21 හැවිරිදි මේ පිතිකරු රැස්කළ ශතකය හේතුවෙන් ඉනිමක පරාජයෙන් බේරීම සඳහා සිය දෙවැනි ඉනිම ක්‍රීඩා කරමින් සිටි බංග්ලාදේශ පිල සිවුවැනි දිනය අවසානයේදී කඩුලු 5කට ලකුණු 328ක් රැස් කිරීමට සමත් වූහ.බංග්ලාදේශයේ ටෙස්ට් තත්ත්ව හිමිකම පිළිබඳව විවේචනයක යෙදුනු බෝයිකෝටි විස්තර විචාරයේ යෙදී සිටියදී පැවසුවේ බංග්ලාදේශයට ටෙස්ට් තත්ත්වය ලබාදීම වැරැදි තීරණයක් බවය.“ රූපවාහිනිය නරඹමින් සිටියදී මං දුටුවා බංග්ලාදේශය ටෙස්ට් ක්‍රීඩාවේ නිරත නොවිය යුතුයි කියලා බොයිකෝටි කියනවා. ඒක මගේ හිතට දැඩි ශක්තියක් ඇති කිරීමට සමත් වුණා.තම ඉනිමෙන් පසුව මාධ්‍යවේදීන් හමුවේ ඉක්බාල් පැවසුවේ ය.බෝයිකෝටිගේ ප්‍රකාශයට එරෙහිව පිත්තෙන් පිළිතුරක් ලබාදීමට හැකිවීම සතුටට කරුණක් බව ඉක්බාල් වැඩිදුරටත් ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=s1006013</link>
    <topic>උපුල් චන්දන සෝපානයේ හිර වෙලා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ ඊයේ පැවැති මාධ්‍ය හමුව පැවැත්වෙන අතරතුරදී හදිසියේම විදුලිය ඇන හිටියේය.මේ අවස්ථාවේදී ක්‍රිකට් ආයතනයේ ක්‍රියාත්මක වෙමින් තිබූ විදුලි සෝපානයද අතරමග නැවතුණ අතර එහි ඉහළට පැමිණෙමින් සිටි හිටපු ටෙස්ට් ක්‍රිකට් ක්‍රීඩක උපුල් චන්දන ඇතුළු පිරිසක් පිටතට පැමිණීමට නොහැකිව හිරවී සිටියහ. පසුව ක්‍රිකට් ආයතනයේ සේවකයන් පිරිසක් පැමිණ මහත් ආයාසයක් දරා සෝපානයේ දොර විවෘත කර උපුල් චන්දන ඇතුළු පිරිස එළියට ගත්හ.විදුලිය එනතුරු මිනිත්තු 45 ක් පමණ ප්‍රවෘත්ති සාකච්ඡාව නැවතී තිබුණු අතර කෝටි ගණනින් මුදල් වැයකරන ක්‍රිකට් ආයතනයේ විදුලි ජනක යන්ත්‍රයක් නොමැති දැයි මාධ්‍යවේදීහු ක්‍රිකට් සභාපතිවරයාගෙන් ප්‍රශ්න කළහ.ලක්ෂ ගණන් වැටුප් ලබන සේවකයන් ක්‍රිකට් ආයතනයේ සිටියදී විදුලි ජනක යන්ත්‍රයක් නිසි පරිදි පවත්වාගැනීමට නොහැකි ඇයි දැයි මාධ්‍යවේදීන් නැගූ ප්‍රශ්නයට පිළිතුරු දුන් ක්‍රිකට් සභාපති ඩී. එස්. ද සිල්වා මහතා පැවැසුවේ, තම පාලන කාලයේදී ක්‍රිකට් පුහුණුකරුවන් 16ක් පමණක් බඳවාගත් බවයි.“මා පැමිණෙන විට නිලධාරීන් හා සේවකයන් 236ක් සිටියා. ඒ අය අවශ්‍යද යන්න ඉදිරියේදී සලකා බලනවා” සිල්වා මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=s1006014</link>
    <topic>ආධුනික බොක්සිං 5දා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය සංවිධානය කරනු ලබන කාන්තා සහ පිරිමි ආධුනික බොක්සිං තරගාවලිය 5 වැනිදා සිට 8 වැනිදා දක්වා කොළඹ රාජකීය විදුහල් බොක්සිං ශාලාවේදී පැවැත්වේ.වයස අවුරුදු 17 – 34 අතර විවෘත තරගාවලියක් ලෙස සංවිධානය කරනු ලබන මේ තරගාවලිය සඳහා ආධුනික බොක්සිං සංගමයේ බොක්සිං තරගාවලි තුල හෝ ත්‍රිවිධ හමුදා සහ පොලිස් බොක්සිං තරගාවලි තුල ජයග්‍රහණයන් නොලැබූ ක්‍රීඩක ක්‍රීඩිකාවන්ට සහ නවක ක්‍රීඩක ක්‍රීඩිකාවන්ට සහභාගී විය හැකිය.මේ තරගාවලියේ සූරයන්ට සහ අනුසූරයන්ට ජාතික බොක්සිං තරගාවලියට මෙන්ම ක්ලිෆර්ඩ් කුසලාන සහ ලේටන් කුසලාන බොක්සිං තරගාවලියට තරග වැදීමේ අවස්ථාව උදා වේ. ජාත්‍යන්තර බොක්සිං නීති රීති අනුව පැවැත්වෙන මේ තරගාවලියට බර පන්ති 10 ක ඉසව් ඇතුළත්ය. කි. ග්‍රෑ. 49 සිට කි. ග්‍රෑ. 91 ට ඉහළ බර පන්ති පිරිමි ඉසව් සඳහාද කි. ග්‍රෑ. 48 සිට කි. ග්‍රෑ. 81 දක්වා කාන්තා ඉසව්ව සඳහාද ඇතුළත්ව තිබේ.මේ සඳහා පැවැත්වෙන වෛද්‍ය පරීක්ෂණ තරග පැවැත්වීමට නියමිත දිනවල පෙ. ව. 8.00 සිට 9.00 දක්වා රාජකීය විදුහල් බොක්සිං ශාලාවේදී පවත්වනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=s1006015</link>
    <topic>ආසියානු ග්‍රෝන් ප්‍රීපළමු අදියර අද</topic>
    <author>සුනිල් අභයවර්ධන</author>
    <content>ආසියාකරයේ සුපිරි මලල ක්‍රීඩක ක්‍රීඩිකාවන් තරග වදින 2010 ආසියානු ග්‍රෝන් ප්‍රී මලල ක්‍රීඩා උලෙළේ පළමු අදියර අද (01) ඉන්දියාවේ පූනානගර ප්‍රධාන ක්‍රීඩාංගණයේදී පැවැත්වෙයි.ආසියාතික මලල ක්‍රීඩා සංගමය වාර්ෂිකව සංවිධානය කරන මෙම ග්‍රෝන් ප්‍රී මලල ක්‍රීඩා උළෙලට අදියර තුනක් ඇතුලත් වන අතර මීට කලින් වසර වලදී එම අදියරවල් ආසියානු කලාපයේ රටවල් තුනකදී පවත්වනු ලැබිණ. එසේ වුවද මෙවර මෙම ග්‍රොන් ප්‍රී මලල ක්‍රීඩා උළෙලේ අදියර තුනම ඉන්දියාවේ නගර තුනකදී පැවැත්වීමට කටයුතු යොදා තිබේ.මේ අනුව පළමු අදියර අද (1) පස්වරු 1.00 ට ඉන්දියාවේ පූනා නගරයේදී පැවැත්වෙන අතර දෙවැන්න මේ මස 5 වැනි දින ඉන්දියාවේ බැංගලොර් නුවරදීද තෙවැනි සහ අවසාන අදියර ජුනි 9 වැනි දින ඉන්දියාවේ චෙන්නායි නුවර ජවහල්ලාල් ක්‍රීඩාංගණයේදීද පැවැත්වීමට නියමිතය.චීනය, ජපානය, මැලේසියාව, තායිලන්තය, ඉන්දියාව, ශ්‍රී ලංකාව ඇතුළු රටවල් තිහකට ආසන්න සංඛ්‍යාවකින් ක්‍රීඩා උළෙලට ක්‍රීඩක ක්‍රීඩිකාවන් ඉදිරිපත් කර තිබේ. ශ්‍රී ලංකාව නියෝජනය කිරීමට ආරාධනා ලැබී ඇත්තේ මෙවර තුන්දෙනෙකුට පමණි.ඒ අනුව ශ්‍රී ලංකා කෙටි දුර ධාවන ශූර ෂෙහාන් අබේපිටිය (මීටර් 100), මීටර් 400 ඉසව්වට නවක ධාවන ශූරයෙක් වූ කසුන් සෙනෙවිරත්න සහ සාග් රන් පදක්කම්ලාභීනී චන්ද්‍රිකා සුභාෂිනි (මී. 400) ශ්‍රී ලංකාව වෙනුවෙන් ඔවුන්ගේ ඉසව් සඳහා තරග වදින අතර පුහුණුකරු සහ කළමනාකරු වශයෙන් සුනිල් ගුණවර්ධන මහතා සහභාගි වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=s1006016</link>
    <topic>ආසියානු පාපන්දු සූරතාවඕස්ට්‍රේලියාවට</topic>
    <author>චීනය (ඒ.එෆ්.පී.)</author>
    <content>ආසියානු කුසලාන කාන්තා පාපන්දු තරගාවලියේ පසුගිය සූරියන් වන උතුරු කොරියානු පිල පරාජයට පත්කළ ඕස්ට්‍රේලියානු පිල සූරතාව හිමිකර ගැනීමට සමත් විය.තරගය නිමාවන විට 1 - 1 ක් ලෙස ගෝල් සමවීම නිසා දඬුවම් පහර මගින් ජය පරාජය තීරණය කිරීමට සිදුවූ අතර එහිදී ගෝල් 5 – 4 ක් ලෙස වාර්තා කොට ඕස්ට්‍රේලියානු පිල ජය ගත්තේ ය.ලබන වසරේ ජර්මනියේ පැවැත්වීමට නියමිත ලෝක කුසලාන කාන්තා සූරතාවලිය සඳහා කණ්ඩායම් 2 ම සුදුසුකම් ලබා ගත්හ.ඕස්ට්‍රේලියානු කාන්තා පාපන්දු පිල විසින් ආසියානු පාපන්දු සූරතාව දිනාගත් පළමු අවස්ථාව මෙය වේ.තරගමාලාවේ තුන්වැනි ස්ථානය තේරීම සඳහා ජපානය සහ චීනය අතර පැවැති තරගයේදී ගෝල් 2 - 0 ක් ලෙස ජය ගැනීමට ජපානය සමත් විය. ඒ අනුව ජපානය ද ලබන වසරේ කාන්තා පාපන්දු ලෝක කුසලාන තරගමාලාව සඳහා සුදුසුකම් ලබා ගැනීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=s1006017</link>
    <topic>පොලිසියට ප්‍රථම ජය</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගාවලියේ මූලික වටයේ තරග නිමාවීමට සති 2ක් ඉතිරිව තිබියදී තරගාවලියේ ප්‍රථම ජයග්‍රහණය සනිටුහන් කිරීමට පොලිස් පිල සමත් විය. හැව්ලොක්ස් කණ්ඩායම සමඟ පොලිස් පිටියේ පැවැති මේ තරගයෙන් ලකුණු 18 - 13 ක් වශයෙන් ජය වාර්තා කිරීමට පොලිස් පිලට හැකිවිය.තරගයේ පළමු භාගය නිමාවන විට ලකුණු 3 – 6 ක් ලෙස පසුබෑමකට ලක්වී සිටි පොලිස් පිල දෙවැනි භාගයේදී විශිෂ්ට ලෙස තරගයට අවතීර්ණය වෙමින් ලැබූ ජයග්‍රහණයට දඬුවම් පහර 2ක් , උත්සාහක දිනුමක් සහ ගෝලයක් ඇතුලත් වූ අතර හැව්ලොක්ස් පිල රැස් කළ ලකුණු 13 ට ගෝලයක් සහ දඬුවම් පහර 2ක් අන්තර්ගත වී තිබිණි.නාවික හමුදා පිල සහ යුද හමුදා පිල අතර යුද හමුදා පිටියේ පැවැති තරගයෙන් ලකුණු 16 - 8ක් ලෙස ජයග්‍රහණය වාර්තා කළ අපරාජිත නාවික හමුදාව ප්‍රසාද ලකුණු ලැයිස්තුවේ තවදුරටත් තුන්වැනි ස්ථානයේ රැඳී සිටියි.තරගයේ පළමු භාගය නිමාවන විට ලකුණු තත්ත්වය වූයේ 8 -7 කි.නාවික හමුදා පිලේ ලකුණු 16 ට දඬුවම් ගෝලයක් සහ දඬුවම් පහර 3ක් ඇතුළත් වූ අතර යුද හමුදා පිල වාර්තා කළ ලකුණු 8 ට උත්සාහක දිනුමක් සහ දඬුවම් පහරක් අන්තර්ගත විය. මේ අතර ගුවන් හමුදා පිල සහ සී.ආර්.සහ එෆ්.සී. පිල අතර ලොංග්ඩන් පෙදෙසේ පැවති තරගයෙන් ලකුණු 13 – 18 ක් ලෙස ජයග්‍රහණය වාර්තා කිරීමට සී.ආර්. සහ එෆ්.සී.පිල සමත් විය. තරගයේ පළමුභාගය නිමාවන විට ලකුණු තත්ත්වය 13 - 13 ක් ලෙස සමවී තිබිණි.ප්‍රසාද ලකුණු සටහනේ පෙරමුණේ පසුවන මහනුවර ක්‍රීඩා සමාජය තරගාවලියේ නොකඩවා ලැබූ පස්වැනි ජයග්‍රහණයත් වාර්තා කිරීමට මේ සතියේදී සමත් විය. සී.එච්.සහ එෆ්.සී. පිල සමඟ මෙට්ලන්ඩ් පෙදෙසේ පැවැති තරගයේ දී ලකුණු 55 - 7 ක දැවැන්ත ජයක් වාර්තා කිරීමට මහනුවර ක්‍රීඩා සමාජය සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=f1006011</link>
    <topic>කොටි සංවිධානයට සම්බන්ධවීම ගැන අද පසුතැවිලි වෙනවා</topic>
    <author>සාකච්ඡා කළේ විජයානි එදිරිසිංහ</author>
    <content>* ත්‍රස්තවාදය නිමාවී වසරයි. ඒ සම්බන්ධයෙන් ඔබ මොනවද හිතන්නේ ?පුදුම සතුටක් දැනෙනවා. උතුර නැෙඟනහිර පමණක් නොවේ සමස්ත ශ්‍රී ලංකාව පුරාම විසිරී සිටින දෙමළ ජනතාව සියලු බැමි වලින් නිදහස් වෙලා. දෙමළ ජනතාව දැන් අලුත් ජීවිතයකට හුරුවෙලා. ඔවුන් නිදහසේ හුස්ම ගන්නවා වගේම ඔවුන්ගේ ජීවිත සශ්‍රික වෙමින් පවතිනවා යැයි මට හිතෙනවා.* වසර 30 ක් තුළ ඔවුන් ගෙවූ ජීවිතය කවරාකාරද ?ඒ ගැන කියල වැඩක් නැහැ. මේ ලෝකේ අසරණ ජීවිතයක් ගත කළ ජනතාව දෙමළ ජනතාවයි. මමත් ඔවුන්ට ගෙවන්නට සිදුවූ ඒ අසරණ ජීවිතයට වගකිව යුතුයි. එය තේරුම් අරගෙන කොටි සංවිධානයෙන් ඉවත්වී ඔවුන්ට සේවය කරන්නට කැපවුණේ් ඒ නිසයි.* යුද්ධය නිසා උතුරේ දෙමළ තරුණ තරුණියන් විශාල පිරිසක් මිය ගියා. ඔබ ඒ ගැන මොනවද කියන්නේ ?විශාල පසුතැවිල්ලක් ඇතිවී තිබෙනවා.දෙමළ තරුණ තරුණියන් දහස් ගණන් මිය ගියා. ඔවුන් අද මේ රටේ යහපත් ජීවිත ගත කිරීමට සිටි අයයි. තරුණ වයසේදී සිතට වදින හැඟීම් නිසා ත්‍රස්තවාදයට එකතු වුණා. විනාශ වූ තරුණ දෙමළ ජීවිත ගැන පමණක් නොවේ සිංහල හමුදාව මේ සාමාන්‍ය ජනතාව දූ දරුවන් මවුපියන් මේ සෑම කෙනෙකුගේම ජීවිත නැතිවුණේ උන්මන්තක ත්‍රස්තවාදය නිසයි.* යුද්ධයෙන් විනාශ වූ දෙමළ ජනතාවගේ පවුල්වල සාමාජිකයන්ට ඔබ ප්‍රකාශ කර සිටින්නේ කුමක්ද ?එදා මොකක්දෝ වැරදීමක් මත අප කොටි සංවිධානයට සම්බන්ධ වුණා. එහෙත් දැන් සිටින තරුණ ජීවිත ඉන් මිදී සිටිනවා. සිදුවූ දේ සිදුවුණා. දැන් ඉවරයි. ඔවුන් අලුත් ජීවිත ගත කළ යුතුයි. ඒ කාලේ තිබූ දැඩි මානසික පීඩනය දැන් නැහැ. එම නිසා තවදුරටත් මෙවැනි දේවල් ගැන නොසිතා ඉදිරි දරු පරම්පරාවල් ගැන සිතා ජනාධිපතිතුමා ලබාදී ඇති නිදහස තුළින් ජන ජීවිතය සාර්ථක කර ගනිමින් සෞභාග්‍යමත් ජීවිතයක් උරුම කර ගැනීමේ මාර්ගයට යොමු වෙන්නැයි මම ඔවුන්ට දැනුම් දී සිටිනවා.* කොටි සංවිධානයේ ක්‍රියාකාරී ප්‍රබල නායකයකු ලෙස ඔබ කටයුතු කළා. ඔබ සිතනවද යම් තැනක ඔබට වැරදීමක් සිදුවුණා කියලා ?ත්‍රස්තවාදය ආරම්භ කළේ මම නොවෙයි. හිටපු දේශපාලනඥයන්ගේ යම් වැරදි ප්‍රයෝජනයට ගනිමින් ප්‍රභාකරන් තමාට ලෝකයක් හදා ගැනීමට එහි නායකයා වුණා. ප්‍රභාකරන්ගේ අරමුණ කුමක්දැයි පැහැදිලි වෙන විට අප ආපසු එන්න බැරි දුරකට ගමන් කර තිබුණා. ත්‍රස්තවාදය නිසා මට අහිමි වූ දේ අප්‍රමාණයි.මගේ සහෝදරයා ඥාතීන් විශාල පිරිසක් මිය ගියා. අපට වැරදුණ තැන කුමක්දැයි තේරුම් ගන්නා විට අප ප්‍රමාදයි. දැන් ඒ ගැන හිතන විට විශාල කලකිරීමක් ඇතිවෙනවා.* ඔබේ ජීවිතයෙන් වැඩි කාලයක් ගතවුණේ කොටි සංවිධානය වෙනුවෙන්. එසේ නොවුණා නම් ඔබේ අද තත්ත්වය කුමක්ද ?මගේ පාසල් ජීවිතය සාර්ථක එකක්. අ. පො. ස. සාමාන්‍ය පෙළට මම හැදෑරුවේ ජීව විද්‍යා විෂයයන්. මේකාලයෙහි ත්‍රස්තවාදී බීජය මගේ හිතට ආවේ මගේම අවාසනාවට. නැතිනම් මම අද වෛද්‍යවරයෙක්. මගේ ඒ සිහිනය ත්‍රස්තවාදය විසින් බිළිගත්තා.* ප්‍රභාකරන් මිය ගොස් වසරයි. ඔහු ජීවත් වූ කාලය තුළ කටයුතු කළේ කිසිදා නොමැරෙන අයකු ලෙසයි ?ඔහුගේ ම්ලේච්ඡ භාවය තුළින් ඔහු කටයුතු කළේ එම අරමුණ මතයි.එහෙත් දෙමළ ජනතාව ඔහුගේ මරණය ප්‍රර්ථනා කළා. ඔවුන් ගත කළ දුක්ඛිත ජීවිත ගැන කියන්න වචන නැහැ. තරුණ දරුවන්ව බලහත්කාරයෙන් යුද්දෙට පැහැරගෙන යද්දී මවුපියන් හඬා වැටුණේ පපුවේ ගින්න ඉවසා ගත නොහැකිවයි. එම ම්ලේච්ඡ අපරාධ තුළින් රටක් දිනන්න බැරි බව අපට පෙනී ගියා. ලෝකයේ පොල්පොට්, හිට්ලර්, මුසෝලිනි වැනි අපරාධකරුවන් මිය ගියා. ප්‍රභාකරන් මරණයට බය නිසා ඒ ගැන හිතන්න බය වුණා.* ඔබ කොටි සංවිධානයෙන් ඉවත් වුණේ ඇයි ?වසර ගණනාවකට පෙර කොටි සංවිධානය සහ රජය අතර ඔස්ලෝවලදී සාම සාකච්ඡාවක් ඇතිවුණා. එම සාකච්ඡාවට ඇන්ටන් බාලසිංහම් මම සහ රුද්‍රකුමාර් සහභාගි වුණා. ප්‍රභාකරන් මා යැව්වේ ගිවිසුමේ කිසිම දෙයකට සම්බන්ධ වෙන්න එපා කියලයි. සාකච්ඡා ඇරැඹුණා. රජය පැත්තෙන් ෆෙඩරල් ක්‍රමයකට යෝජනා ඉදිරිපත් වුණා. සලකා බලන විට යුද්ධයකට වඩා එය හොඳ බව මට තේරුම් ගියා.ඇන්ටන් බාලසිංහම්ට මම කීවා අස්සන් කරන්න කියලා. ඒත් ප්‍රභාකරන් ඇන්ටන්ට උපදෙස් දී තිබුණා කිසිම ගිවිසුමකට එකඟ වෙන්න එපා කියලා. ඒකට හේතුව ප්‍රභාකරන්ට ගිවිසුම් තුළින් හෝ යුද්ධය තුළින් ත්‍රස්තවාදයට පිටින් විසඳුමක් ලබන්න කැමතිව හිටියේ නැහැ. ඔහුට ඕනෑවුණේ් හැමදාම ත්‍රස්තවාදී නායකයා ලෙස සැප සම්පත් තියාගෙන ජීවත් වීමයි. ගිවිසුම් යන අතරේ අවි ආයුධ එක්රැස් කර ගත්තා.ප්‍රභාගේ අරමුණ දන්නා ඇන්ටන් එම ගිවිසුමට අස්සන් කරන්න බය වුණා. ප්‍රභාකරන් ඔහුටත් දඬුවම් දෙන බව දන්නවා. මම කීවා ඔහුට අස්සන් කරලා ලන්ඩන් වලට යන්න. ඉතිරි හරිය මම බලාගන්නම් කියලා. එවර ඔහු අස්සන් කළා.මම ලංකාවට පැමිණීමටත් පෙර රුද්‍රකුමාර් එම ගිවිසුමට අස්සන් කිරීම ගැන ප්‍රභාකරන්ට දැනුම් දී තිබුණා. ඔහු හිටියේ දැඩි කෝපයෙන්. මම කැඳවූ ඔහු ගිවිසුම කැලී වලට ඉරා දැම්මා. අමු තිත්ත වචනයෙන් මට බැන්නා. මම කීව මට තවත් යුද්ධ කරන්න බැහැ කියලා. මොකද ප්‍රභාකරන් කවදාවත් යුද්දෙට යන්නේ නැහැ. මැරෙන්න ඕනෑ අපියි. ප්‍රභාකරන් එදා මට දඬුවම් නොදුන්නත් ඔහු මාව කොටු කර ගන්නා බව මම දැනගත්තා. මම සංවිධානයෙන් ඉවත් වුණා. ඔහු මා සමඟ සිටියේ දැඩි වෛරයකින්.* ඔබ ඉවත් වන විට සෙසු නායකයන්ට ඒ ගැන කිව්වද ?ඔව්. මම ඔවුන්ට පැහැදිලි කර දුන්නා ප්‍රභාකරන් අපව යොදාගෙන රටේ ජනතාවට හිරිහැර කරමින් ඔහුගේ පැවැත්ම හදා ගන්නා ආකාරය ගැන. කැමැති අයට මා සමඟ එන්න කීවා. නායකයන් කීප දෙනෙක් මා සමඟ එන්න කැමැත්තෙන් හිටියා. වැඩි දෙනෙක් හිතුවේ පැනගිය පසු ප්‍රභාකරන් ඔවුන් ලුහුබැඳ මරා දමාවි කියලයි. එහෙත් නැෙඟනහිර මා යටතේ සිටි සාමාජිකයන් හයදහසක් මා සමඟ සංවිධානයෙන් ඉවත් වුණා.* ඔබ කොටි සංවිධානයේ ප්‍රබලයෙක්. එහෙත් ඔබ ඉන් ඉවත් වී ප්‍රභාකරන්ට බියෙන් ජීවත් වුණා. ඇයි ඔබ ඔහුට බියවුණේ ?මම ඔහුට කවදාවත් බය වුණේ නැහැ. ඔහුට බිය වූ අය ඔහු ළඟ වැටී සිටියා. බය නැති නිසයි ඔහුගෙන් ඉවත් වුණේ. ඔහුට බය වූ නායකයන් අද මිය ගිහින්. මම අදටත් ජීවත් වෙන්නේ ප්‍රභාට බිය නොවූ නිසයි.* කොටි සංවිධානය නැඟෙනහිර පළාතේ පවත්වාගෙන ගිය භාණ්ඩාගාරයේ තිබූ කෝටි ගණනක මුදල් ඔබ ගත් බව එකල ඔවුන් චෝදනා කළා ?කොටි සංවිධානයට වැඩ කරන විට ඔවුන් මට හොඳ කිව්වා. අගය කළා. ඉන් ඉවත් වූ පසු විවිධ චෝදනා ඉදිරිපත් කළා. කොටි සංවිධානයේ සියලුම මුදල් වල බාරකාරයා වුණේ ප්‍රභාකරන්. ඒකයි මම කීවේ සංවිධානයේ සෙසු සාමාජිකයන් බය කරගෙන ඔහු සැප වින්දා කියලා.* ත්‍රස්තවාදය මෙවැනි අවසානයකට ඒවි කියලා ඔබ හිතුවද ?මට හිතුණා එවැනි දෙයක් වෙයි කියලා. ප්‍රභාකරන්ගේ ජීවන මාර්ගය හදා ගන්නයි යුද්ධය යොදා ගත්තේ. අන්තිම සටනේදී එය තවත් පැහැදිලි වුණේ ඔහුගේ ආරක්ෂාව වෙනුවෙන් අහිංසක මිනිසුන් මිනිස් පළිහක් ලෙස යොදා ගැනීම තුළින්. ඔහු හරි නායකයෙක් නම් අවසාන සටනට නොබියව ඉදිරිපත් වෙන්න තිබුණා. එහෙත් ඔහු මැරෙන්න බය පුද්ගලයෙක්. ඔහු ගේ උන්මාදය පරාජය වී ඔහුද මරණයට පත් වුණා. ඔහුට වඩා කැපී පෙනෙන නායකයන්ට ඔහු ඊර්ෂ්‍යා කළා. මම සංවිධානය තුළ සිටියදී ඔහු අභ්‍යන්තරයෙන් මට ඊර්ෂ්‍යා කළා. කෙසේ වෙතත් ත්‍රස්තවාදය එසේ අවසන් විය යුතු දෙයක් බව මා තදින්ම සිතාගෙන සිටියා.* එදා ප්‍රභාකරන්ගේ මළ සිරුර දකින විට ඔබට මොනවද සිතුණේ ?මට දැඩි සතුටක් ඇතිවුණා. දෙමළ ජනතාවගේ ජීවිත බිළිගත් මේ ම්ලේච්ච මිනිසාට ඒ ඉරණම අත් වෙන තෙක් අප බලා සිටියා. සිංහල හමුදාව ඒ ජයග්‍රහණය ලබා ගත්තේ දෙමළ ජනතාව ඇතුළු සමස්ත රටේම ජනතාවට සාමය උදා කර දෙමින්. ජනාධිපතිතුමාගේ සේනාධිනායකත්වය තුළින් දුන් සෘජු අණ කිරීම ප්‍රභාකරන්ට ඒ ඉරණම ලබාදීමට හේතු වුණා.* ඔබ ප්‍රභාකරන්ගේ සිරුර දුටු විට තිගැස්සුණ බවට කතාවක් පැතිර ගියා ?මා තිගැස්සෙන්නේ ඇයි ? කණගාටුවෙන්නේ ඇයි ? මාව මරන්න කොටි කණ්ඩායම් එවු ඔහුට මෙවැනි ඉරණමක් ඇතිවීම සතුටක් නොවෙයිද ? ඒ උන්මන්තකයා නිසා අහිංසක මිනිස් ජීවිත මොන තරම් විනාශ වුණාද ? එදායින් පසු මේ රටේ කිසිම පුද්ගලයෙක් ඒ ත්‍ර‍්‍රස්තවාදියා නිසා මිය ගියේ නැහැ.* දෙමළ තරුණ ජීවිත මරාගෙන මැරෙන්න යෙදෙව්වා. ප්‍රභාකරන් ඇතුළු සමස්ත නායකයන්ගේ දරුවන්ට සුඛෝපභෝගී ජීවිත උරුම කර දුන්නා. ඔබත් එසේ කළා නේද ?තරුණ ජීවිත මරාගෙන මැරෙන්න යැවීම ප්‍රභාකරන් විසින්ම ක්‍රියාත්මක කරන දෙයක්. නායකයන් හා ඔවුන්ගේ දරුවන් සැප වින්දා. එහෙත් මමත් යුද්ධයට මැදිවී අප්‍රමාණ ලෙස දුක් වින්දා. සැප වින්දේ උතුරේ නායකයන් හා ඔවුන්ගේ දරුවන්.* ඔබට තවමත් ජීවිත තර්ජන තිබෙනවාද ?මෙරට ත්‍රස්තවාදය අවසන්. තැන තැන අලු යට ගිනි වගේ දේවල් තිබිය හැකියි. ජාත්‍යන්තර කොටි ජාලයද සම්පූර්ණයෙන් අවසන් නැහැ. ඒ නිසා මට තර්ජන තිබෙන්න පුළුවනි.* ඔබ කොටි සංවිධානයේ සිටින කාලයේ සිට ජනාධිපතිවරු දුටුවා. එහෙත් ත්‍රස්තවාදයට ස්ථිර විසඳුම දුන්නේ ජනාධිපති මහින්ද රාජපක්ෂ මහතායි. ඔබේ අදහස ?පසුගිය කාලයේ රට පාලනය කළ ජනාධිපතිවරු යුද්ධ කරන්නැයි හමුදාවට අණ කරන අතරතුර යටින් කොටි සංවිධානය සමඟ සම්බන්ධකම් පැවැත්වූවා. ඔවුන් ගෙව්වේ දෙබිඩි ජීවිතයක්. ප්‍රභාකරන් හිතුවා ජනාධිපති මහින්ද රාජපක්ෂ මැතිතුමාත් කලින් සිටි ජනාධිපතිවරු වගේ කටයුතු කරයි කියා. එහෙත් මහින්ද රාජපක්ෂ ජනාධිපතිතුමා අවංක නායකයෙක්.රටේ ජනතාවට අවංකවම ආදරෙයි. හමුදාවට ආදරෙයි. ඒ ජීවිතය තුළ බොරුව නැහැ. ත්‍රස්තවාදය විනාශ කරන්නට එතුමා ගත් සෘජු තීරණය ප්‍රභාකරන්ට බයේ හෝ ජාත්‍යන්තර බලවේග හමුවේ වෙනස් වුණේ් නැහැ. එහි ප්‍රතිඵලය තුළින් ත්‍රස්තවාදය මේ ආකාරයෙන් පරාජය කර රටේ ජනතාවට ස්ථිර සාමයක් උදා කර දීමට හැකි වුණා.හිටපු ජනාධිපතිවරු කිව්වේ එකක්. කළේ තව දෙයක්. මහින්ද රාජපක්ෂ මැතිතුමා මීට වසර ගණනාවකට පෙර රටේ නායකයා වුණා නම් මීට පෙර මේ විසඳුම ලබා ගන්න තිබුණා.* කොටි සංවිධානය හිතුවද මෙවැනි නායකයෙක් බිහි වේවි කියලා ?කවදාවත් හිතුවේ නැහැ. කලින් සිටි ජනාධිපතිවරු ගැන සංවිධානය තුළ තිබූ අදහසින්ම ජනාධිපති මහින්ද රාජපක්ෂ මහතා ගැනත් හිතුවා. එතුමාගේ එඩිතර තීරණ හමුවේ සංවිධානයේ බල බිඳී ගියා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=f1006012</link>
    <topic/>
    <author>චන්දන ජයවීර ඡායාරූප - රොෂාන් පිටිපන</author>
    <content>මේ වෙසක් සමයයි. තැන තැන ඉදිවන තොරණ මුළු රටම ඒකාලෝක වන සමයයි. දොරක් දොරක් පාසා දැල්වුණු පහනින් සෑම නිවසක්ම ආලෝක වෙද්දී වෙසක් සැරසිලි නැරඹීමටත්, විසිතුරු එළි විහිදුවා බබළන තොරණ නැරඹීමටත් ජනී ජනයා අගනුවරට මේ සතියේදී වැල නොකැඩී ඇදෙති.අඳුරේ ඇදුනු ගොනු බැඳි කරත්තවල නැඟී කොළඹ නගරය වටා ගොස් තොරණ නරඹා අවසානයේ ගාලු මුවදොර කරදිය මුසු තෙත වැල්ලෙන් දෙපා දොවාගත් හැටි වැඩිහිටියෝ අදත් ආශ්වාදයෙන් සිහි කරති. තොරණ නැරඹීමට එතරම් දිගු ඉතිහාසයක් තිබෙන නිසාම වෙසක් බැලීම, තොරණ බැලීම තරමටම හමුවී ඇත.සියවසකටත් වඩා පැරණි වෙසක් තොරණ ඉතිහාසය තුළ තොරණ ශතකයක් ඇඳීමේ භාග්‍යය ලද චිත්‍ර ශිල්පියා පුෂ්පානන්දය. ඔහුගේ නමට ඉදිරියෙන් ගෞරව නාම කිසිවක් නැතත් නම කියූ පමණින් කුඩා දරුවෙක් වුවද ඔහු හඳුනයි.ගාල්ලේ වැලිගම සී. බී. සර්ලීන් මාතාවටත්, දයානන්ද දෙනිපිටිය පියාටත් දාව උපන් පුෂ්පානන්ද දෙනිපිටියට සහෝදර සහෝදරියන් පස්දෙනෙක් වෙති. පියාගේ අඩි පාරේ යමින් පින්සලට හිත ගිය ඔහු මෙන්ම තොරණ කර්මාන්තයේ යෙදෙන දීපානන්ද හා ආනන්ද සොයුරන් හා ග්‍රේටා, චන්ද්‍රා, පද්මා යන සොයුරියන් මෙම දෙනිපිටිය සිත්තර පවුලේ අනෙකුත් සාමාජිකයෝ වෙති.වැලිගම සිද්ධාර්ථ මහා විදුහලින් අකුරු කළ පුෂ්පානන්දට පින්සල හා පාට පැලටය අතහැර රජයේ රැකියාවක් තෝරාගැනීමට උවමනාවක් ආරම්භයේ පටන්ම තිබී නැත.ඒ නිසාම දෝ අසනීප වීම නිසා පියාගෙන් ගිලිහෙන වගකීමට උරදීමට ඔහුට සිදුවෙයි. පුෂ්පානන්ද මිතුරෙකුගේ සහයෙන් කොළඹට පැමිණීමට තීරණය කරයි.පුෂ්පානන්ද දෙනිපිටිය තොරණ චිත්‍ර ශිල්පියා බිහිවීමට පාර කැපෙන්නේ එදා කොළඹ ආ ගමන නිසාය. ඔහු එම අතීතය මෙලෙස සිහි කරයි.”මම මෝදරට ඇවිත් ධවලසිංහාරාමයේ විහාර බිතු සිතුවම් කර්මාන්තයට සම්බන්ධ වුණා. එතැන බිතු සිතුවම් නිමකිරීම භාරව හිටියේ දයා ජී. සේපාල මහතායි. ඔහු තමයි මගේ ගුරුවරයා. මම අතේ හුරුවට චිත්‍ර ඇන්දත් එතුමා සමඟ වැඩ කිරීමට ලැබීමෙන් පසුව තමයි මේ විෂය පිළිබඳව බොහෝ දේවල් දැන කියා ගන්න ලැබුණේ.”මෝදර තොටලඟට අසල්වැසි ගමකි. එහි ඉදිවන විහාරයේ බිතු සිතුවම් නිර්මාණය කරන දක්‍ෂ චිත්‍ර ශිල්පීන් දෙදෙනා පිළිබඳ පුවත අසල ගමට යාමට එතරම් කාලයක් ලැබෙන්නේ නැත.තොටලඟ තොරණ සමිතියේ සාමාජිකයන් ඔවුන් සොයාගෙන ධවලසිංහාරාමයට පැමිණෙයි. එම සාකච්ඡාවේ ප්‍රතිඵලයක් හැටියට කීර්තිමත් ඉතිහාසයක් සහිත තොටලඟ තොරණේ චිත්‍ර ඇඳීමේ අවස්ථාව පුෂ්පානන්දලාට පැවරෙයි.මුලින්ම මම තොටලඟ තොරණට සම්බන්ධ වුණේ 1977 දී. ඒ තමයි මම හා හා පුරා කියලා තොරණකට මුලින්ම චිත්‍ර ඇන්ද අවස්ථාව. තොරණ ලස්සනට අපි ඇන්ද නිසා කාගෙත් හිත ගියා. අපිට දිගටම තොරණ ඇඳීමේ අවස්ථාව ලැබුණා.”එලෙස වසර පහක් ඉදිරියට තොටලඟ තොරණ සඳහා චිත්‍ර ඇඳීම ඔවුන් කරගෙන යන විට ප්‍රධාන චිත්‍ර ශිල්පී දයා ජී. සේපාල මහතා අසනීප වීම නිසා තොරණේ පූර්ණ වගකීම පුෂ්පානන්ද දෙනිපිටිය වෙත පැවරෙයි. 1983 වසරේ තොටලඟ ඉදිවූ වෙසක් තොරණ පුෂ්පානන්දගේ සිතැඟියාවන් අනුව ඉදිවූ මුල්ම තොරණයි.තොරණ ඉදිකිරීමට බොහෝ දෙනෙක් සම්බන්ධ වුවත් තොරණේ උපත නැතහොත් මූලික සැලසුම නිමැවෙන්නේ චිත්‍ර ශිල්පියා අතිනි. ගෙවුණු 33 වසරක චිත්‍ර ශිල්පී දිවිය තුළදී පුෂ්පානන්ද අතින් තොරණ සියයක් ඉදිවී ඇත. මෙවර වෙසක් වාරයේදී ඔහුගේ අතින් තොරණ හයක් (06) නිමැවෙයි. බොරැල්ල, නවලෝක, තොටලඟ, කොට්ටාව, කිරිබත්ගොඩ, ගාලු මුවදොර යන ප්‍රදේශවල ඉදිවන තොරණ ඒ අතර වේ.වෙසක් තොරණ වසරකට වරක් ඉදිවී සැදැහැතියන් තුළ බුද්ධාලම්භන පී‍්‍රතිය වඩවා ගැලවී ගියද ඔහුගේ නාමය සදා ජීවමාන කරවන උවසු උවැසියන්ගේ වන්දනාවට පාත්‍රවන විහාර බිතු සිතුවම් හා කර්මාන්ත 15 ක් පමණ ද, මේ කාලය තුළදී පුෂ්පානන්ද දෙනිපිටිය අතින් ඉදිවී ඇත. මෝදර ධවලසිංහාරාමය, පිටකොටුව බෝධිරාජාරාරාමය, මට්ටක්කුලිය ශ්‍රී වික්‍රමාරාමය, අලුත්ගම ස්වර්ණබිම්බාරාමය ඒ නිමැවුම් අතරින් ද ප්‍රමුඛ වෙති.ඔහුගේ දිවිය ආලෝක කරන සහකාරිය වූ චින්තා කල්‍යාණි මෙනෙවිය දෙනිපිටිය හට මුණගැසෙන්නේ ද මෝදර ධවලසිංහාරාමයේ බිතු සිතුවම් කර්මාන්තයේ යෙදුනු අවදියෙහිය. අද ඔවුන් කුෂිනා කේතුමාලී, දක්‍ෂිණා රන්දිමාලි යන දියණිවරුන්ගේ හා රිද්ම ප්‍රවීණ පුතනුවන්ගේ මවුපියන්ය.ගිලන් වූ සමාජයක හිඳිමින් බෝසත් සමාජයකට සිහින දකින මේ චිත්‍ර ශිල්පියා නිරතුරුව සැරිසරන්නේ ජාතක කතාවල පිටු අතරය. කිසි දිනෙක නොදුටු දෙව්ලොව හා රජගහ නුවරවල අසිරිය සැදැහැතියන්ට මවා පෙන්වන පුෂ්පානන්දගේ නිර්මාණයන් ද අතුරු අන්තරාවලට මුහුණපෑ අවස්ථාවන් අඩු නොවේ.පිටකොටුව බෝධිරාජාරාමය අසල ඉදිකෙරෙන තොරණ සඳහා වරක් ඔහු අතින් නිමැවුණු නාරිලතා මලක් පසුබිම් කර ගත් තොරණ එවැනි ඇබැද්දියකට ලක්වූ අවස්ථාවකි. ප්‍රදර්ශනය සඳහා තොරණ සවිකිරීමේදී කලාව ගැන වැටහීමක් නොමැති උසස් පොලිස් නිලධාරියෙක් එම සිතුවම් ප්‍රදර්ශනය කිරීමට ඉඩ දිය නොහැකි බවට බලපෑම් කළ හෙයින් ඔහුට පසුව එම රූප සටහන්වල වෙනස්කම් කිරීමට සිදුවූ බව ඔහු හාස්‍යයෙන් සිහි කරයි.පෙනෙන තරම් රසවත් බවක් තොරණ කර්මාන්තය තුළ නොමැත. ශිල්පීන් ගණනාවකගේ කුසලතාවයෙන් මාස ගණනාවක් දුක් මහන්සියෙන් ඉදිකෙරෙන තොරණ අගය කෙරෙන ක්‍රමයක් තවමත් දක්නට නොමැති වීම නිසා ඔවුන් බොහෝ දෙනෙක් තම කර්මාන්තය ගැන කතා කරන්නේ කනගාටුවෙනි.තොරණ ඉදිකිරීම සඳහා කැපවුණු සමිතිවල නිලධාරීන් හා දානපතියන් මෙන්ම ශිල්පීන් ද සිය මෙහෙවරින් ආශීර්වාදයක් ලබන්නේ මහජනයා ඉදිරියේ එය ප්‍රදර්ශනය වනු දැකීමෙනි. එහෙත් සමහර අවස්ථාවලදී අයහපත් කාලගුණික තත්ත්වයන්ට මැදිවීමෙන් තොරණ ප්‍රදර්ශනයකට වරම් නොලබාම අභාවයට යති. චිත්‍ර ශිල්පියෙකුට තමන් අතින් ඉදිවූ තොරණ කඩාවැටීම තරම් අභාග්‍යසම්පන්න අත්දැකීමක් තවත් නැත. එක් වසරකදී තමන් අතින් නිමැවුණු ;තාරණ තුනක්ම කඩා වැටීමෙන් පුෂ්පානන්දටද එම අභාග්‍යයට මුහුණ පෑමට සිදුවූයේය.සෑම දෙයක්ම අනිත්‍යය වන ලෝකයක ඩිජිටල්කරණය ඉදිරියේ පුෂ්පානන්දලාගේ අනාගතය ද අවිනිශ්චිත වී ඇත. මේ අනතුර නිසා අලුතින් චිත්‍ර ශිල්පීන් නොඇෙඳන තොරණ කර්මාන්තයේ අවසන් පුරුක් නියෝජනය කරන්නේ පුෂ්පානන්දලාය. ඔවුන්ගෙන් පසු අපි කෙසේ වෙසක් තොරණ නරඹමුද?</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=f1006013</link>
    <topic/>
    <author>චන්දන</author>
    <content>සිංහල සංස්කෘතියෙහි ප්‍රකටව පෙනෙන ලකුණකි තොරණ. පැරණි සංස්කෘතියේ වෙනත් අංගෝපාංග මෙන්ම මෙය ද ඉන්දියාවෙන් මෙරටට ආවා යැයි සැක කළ හැක. එහෙත් එය කවදා කවුරුන් විසින් කෙදිනක දී පටන් ගන්නා ලද්දක්දැයි නියත ලෙස කිව නොහැක. නොදියුණු සමාජවල මංකඩවල් හරහා එල්ලන ලද කොළ දඬු හා ඉදිකළ කොටු මැස්ස තොරණේ ආරම්භය විය හැක.තොරණ ආරම්භය පිළිබඳ වැදගත් පොතපතින් ඉදිරිපත් කළ හැකි කරුණු නොමැත. එහෙත් තොරණ බැඳීම නමැති කුඩා පුස්කොළ පොතෙහි එන කවකට අනුව කේරළයේ රජ කළ සේරමත් රජුට වැළඳුන හිසරුදාවක් සුවය පතා තොරණ ඉදිකළ බව කියැවේ.අතීතයේ සිටම තොරණ මංගල සංකේතයක් ලෙස සැළකූ® බව බුදුන්ගේ ශශ්‍රී පතුලෙහි මංගල ලකුණු අතර තොරණ දෙකක් තිබීමෙන් පෙනෙයි. තොරණ වර්ග අතර මකර තොරණ, ගොප් තොරණ, රඹ තොරණ ආදී වශයෙන් විශේෂතා තිබුණද ඒ සියල්ලම අභිබවා තොරණ යනු මෙයැයි යන තැනට කීර්තිය විහිදුවා ඇත්තේ ඒ සියල්ලටම පසුව බිහිවූ වෙසක් තොරණයි.සියවසකට වඩා ඉතිහාසයක් ඇති වෙසක් තොරණ දක්‍ෂ චිත්‍ර ශිල්පීන්ගේ හා විදුලි ආලෝක ශිල්පීන්ගේ දායකත්වය ලබා විදුලි බුබුළු වැල්, වට්ටම් වැට, වළලු වලින් අලංකාර වේ.සිතුවම්වලින් මෙන්ම විදුලි ආලෝක යනාදියෙන් ද ආලෝක වූ වෙසක් තොරණ ආරම්භයේ වූයේ එකම චාම් සිතුවමකි. කුඩා තොරණක මුදුනේ මේ චිත්‍රය විය. එය ද කතාවක් නොව, දස පාරමිතාව ආදියෙහි උත්කෘෂ්ට අවස්ථාවක් දැක්වෙන්නක් විය. කතා පුවත පැවසීම සඳහා එකම එක කවක් තොරණේ පහළින් වූයේය.මෙයට අවුරුදු 75 කට පෙර ඉදිවූ තොරණක එලෙස එකම කවියක් සටහන් වුවද අද වන විට තොරණ හි කවි සටහනක් තිබීමත් දක්නට නොලැබෙන අතරම ආරම්භයේ දක්නට ලැබුණු එක් චිත්‍රයක් වෙනුවට විවිධ රටාවන් අනුව සැකසුණු රූප රාමු ගණනාවකින් සමන්විත වෙසක් තොරණ බිහිවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=f1006014</link>
    <topic/>
    <author>රංජිත් ප්‍රේමදාස</author>
    <content>ශ්‍රීලංකාවේ අවුරුදු කීපයක් වාසය මේජර් පෝබස් සහ චාල්ස් ප්‍රිඩම් යන මහත්වරුන් විසින් ලියනු ලැබූ ග්‍රන්ථයන්හී පැරැණි රට සභා ගැන මෙසේ සඳහන් වී තිබේ.පැරණි ගම්සභා මෙන්ම පැරණි රට සභා ද නිදහස් ආයතන විය. යනුවෙන් 1841 දී “ ලංකාවේ එකළොස් වසක් යන හිසින් මේජර් පෝබස් ලියූ ග්‍රන්ථයේ සඳහන්ව ඇත. සෑම රට සභාවකටම එම රටෙහි නොහොත් දිස්ත්‍රික්කයෙහි ඇති හැම ගමක් වෙනුවෙන්ම නියෝජිතයෙක් සිටියේය. රට සභා නියෝජිතයන් වශයෙන් පත්කරනු ලැබූයේ බුද්ධිමත් පුද්ගලයන් බව මේජර් පෝබස් මෙන්ම චාල්ස් ප්‍රිඩම් මහත්වරුන්ද සඳහන් කර තිබේ.ඉංග්‍රිසීන් විසින් පනවනු ලැබූ කිසිම නීතියකට රට සභා ගැන සඳහන් කර නොතිබුණද 1833 නේ “අධිකරණ බලපත්‍රය” සම්මත වීමත් සමඟ රට සභා අනුමතියෙන් අවලංගු විය. සෑම රට සභභාවකම ප්‍රධාන නිලධාරීහු සිවු දෙනෙක් වූහ. ඔවුහු නම් මොහොට්ටාල,බද්දේරාළ, රට සභා ලේකම්, සහ උදිය රාළ නම් තැනැත්තන්ය. බද්දේරාළ යනු පහත් කුලවල මිනිසුන් යයි සම්මත වූවන් විසූ ගම්භාරව සිටි රට සභා නිලධාරියාය. උදියරාළ නම් රට සභාවේ ප්‍රධාන පනිවුඩකරුය.1957 - 58 , කාලයේදී පමණ අභිනවයෙන් පිහිටුවීමට යෝජනා කොට තිබූ රට සභාවලට මෙන් නොව පැරැණි රට සභාවලට විශේෂයෙන්ම තිබුණේ අධිකරණ බලතලය. රට සභා මඟින් වැඩි සැලකිල්ලක් දක්වනු ලැබුයේ කුලය, විවාහ හා සමාජ තත්ත්ව පිළිබඳ ප්‍රශ්ණ සම්බන්ධයෙනි.යමෙකු විසින් තම කුලයට නොගැලපෙන අන්දමේ දෙයක් කළ බවට හෝ විවාහ චාරිත්‍ර උල්ලංඝනය කළ බවට හෝ තම සමාජ තත්ත්වයට නොගැලපෙන අන්දමින් හෝ පටහැනි අන්දමින් හෝ යම් කිසිවක් කළ බවට රටේ මහත්මයාට හෝ රට සභා නිලධාරියකුට හෝ චෝදනාවක් ලැබුණවිට . ඒ ගැන රට සභාව මගින් ක්‍රියා කරන ලදී. වරදකරු වසන ගමට ගොස් මොහෙට්ටාල හෝ බද්දේරාළ විසින් මූලික විභාගයක් පවත්වයි.විත්තිකරුට විරුද්ධව කරන ලද චෝදනාව සත්‍ය යැයි ඔප්පු වුවහොත් ඔහුගේ ඥතිහූ හා ඒ ගම වැසියෝ රට සභා නිලධාරීන් ඉදිරියට පමුණුවනු ලබති. විත්තිකරු හෝ ඔහුගේ ඥාතීන් සමඟ හෝ කිසිම සම්බන්ධකමක් තබා නොගන්නා ලෙස ඔහුගේ කුලයේ තැනැත්තන්ට නියෝග කරනු ලැබේ.ඔහුට හෝ ඔහුගේ ඥාතීන්ට හෝ සේවය නොකරන ලෙස රජකයන්ට බෙරවා කුලයට කම්හල් කරුවන්ට හා කුඹල් කුලයට ද අණ කරනු ලැබේ. විත්තිකරුට විරුද්ධව ඉදිරිපත් කරන ලද චෝදනා අසත්‍ය එකක් වුවහොත් මේ තහනම් පමුණුවනු ලබන්නේ පැමිණිලි කරුට විරුද්ධවය. අනතුරුව චෝදනා කරනු ලැබ සිටින තැනැත්තා “දැකුමක්” (ත්‍යාගයක්) ද රැගෙන රටේ මහත්තයා වෙත ගොස් චෝදනාව විභාග කිරීම සඳහා රට සභාව කැඳවීමට දිනයක් නියම කරන ලෙස ඉල්ලා සිටිති.එවිට රටේ මහත්මයා විසින් මොහොට්ටාලට මේ වග දැන් වූ විට හේ ගම්වාසි නිලධාරීන් ඒ සම්බන්ධයෙන් කළයුතු කටයුතු කොට විභාගය සම්බන්ධයෙන් ඒ ගම අවට ගම්වල නිලධාරීන්ටද දැනුම් දෙයි. නඩුව විභාග කිරීම සඳහා සුදුසු ස්ථානයක් තෝරා ඒ ඉදිරිපිට තොරණක්ද ඉදි කරණු ලැබේ.මේ සඳහා ගම්වාසීහු ද වෙහෙස මහන්සි වී වියහියදම් ද කරති. සාමාන්‍යයෙන් විභාගය පවත්වනු ලැබේ. ඉන් ඉක්බිති විත්තිකරු විසින් පවත්වනු ලබන භෝජන සංග්‍රාහයට සහභාගිවන සියලු දෙන ඔහු සමඟ එකට කෑම අනුභවකොට ඔහු වරදින් නිදොස් කරනු ලැබේ.මොහොට්ටාලගේ ප්‍රධානත්වයෙන් පවත්වනු ලැබූ විභාගයකදී දෙනු ලැබූ තීන්දුව වෙනස් කිරීමේ බලය රටේ මහත්මයාට තිබුනි. එහෙත් ඔහු විසින් එම බලය පාවිච්චි කරන ලද්දේ ඉතා කලාතුරකිනි. ගම්සභා මඟින් දෙනු ලැබූ තීන්දුවලට විරුද්ධව රට සභාවන්ට ඇපෑල ගත හැකිව තිබූ බව මේජර් පෝබස් මෙන්ම චාල්ස් ප්‍රිඩම්ද සඳහන් කර තිබේ.රට සභා සතු පාලක බලතල නොවීය. අය බදු එකතු කිරීම ආදී නොයෙකුත් පාලන කටයුතු කරනු ලැබුවේ රටේ මහත්මයා ප්‍රධාන නිලධාරීන් විසිනි. ඒ සම්බන්ධයෙන් මණ්ඩලයක් වශයෙන් රට සභා කටයුතු නොකරන ලදී. රට සභාවක් මණ්ඩලයක් වශයෙන් කටයුතු කළේ සිය අධිකරණ බලතල ක්‍රියාවෙහි යෙදීමේදී පමණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=f1006015</link>
    <topic/>
    <author>සටහන බන්ධුල ආර්.ගුලවත්ත</author>
    <content>ලංකාව සහ නැඟෙනහිර ඉන්දියා දූපත්, මලය අර්ධද්වීපය, චීනය, දකුණු ඉන්දියාව, හා අරාබිය බඳු රටවල් අතර මධ්‍යතන යුගයේ දී සබඳතාවන් පැවැතුණි. එකල නැගෙනහිර ඉන්දියා දූපත්, මුල්‍ය අර්ධද්වීපය වැනි ප්‍රදේශවල විසූ බෞද්ධයන් සහ මෙරට බෞද්ධ ජනතාව අතර කිට්ටු සබඳතාවක් පැවැති බවට සාක්ෂි පවතී. “ලියෝර් තාමුර්ට්ඨ” නමැති සුප්‍රසිද්ධ බෞද්ධ රාජ්‍යයක් මේ ප්‍රදේශයේ තිබුණු වගට සාක්ෂි පවතින වග ද විචාරකයෝ පවසති.ශ්‍රී දළදා සමිඳුන් අත්පත් කර ගැනීමට මාන බැලූ චන්ද්‍රභානු නමැති ජා රජෙක් 13 ශත වර්ෂයේ දී මෙරට ආක්‍රමණය කර පලාගිය බවට ද තොරතුරු ඇත. 14 වැනි ශත වර්ෂයෙන් පසුව මහම්මත් ආගම පැතිර ගොස් ඇත. මෙම දූපත්වල විසූ මහිල්වරු නැගෙනහිර ඉන්දීය සාගර ප්‍රදේශයේ සිටි ප්‍රධානතම මුහුදු ගවේෂකයන් හා අති දක්ෂ යාත්‍රිකයන් බවට පත්ව ඇත. මැලේවරු නිතර ලංකාවට පිවිසියහ.මේ ප්‍රදේශයේ ලාංකිකයන් සහ මොවුන් අතර සබඳතාව වැඩි දියුණු විය. උඩරට රාජධානියේ රජවරු තම ආරක්ෂක භට හමුදාවට මැලේ ආරක්ෂකයන් තබා ගැනීමට පෙළඹීමෙන් එකල මැලේවරු සහ ලාංකිකයන් අතර තිබුණු සබඳතාව තහවුරු වේ. මහනුවර රජු ආරක්ෂාව සඳහා මැලේ රෙජමේන්තුවේ තබා ගෙන සිටි වග මේජර් ජෝන් ඩේවි සිය වාර්තාවන්හි සඳහන් කර ඇත.තත්කාලීන අන්තර් දේශීය මුහුදු මාර්ග වැටී තිබුණේ ලංකාවේ දකුණු දිග සහ ගිණිකොට දිග වෙරළාසන්නවය. මැලේ ජාතිකයන් සහිත හම්බන් යාත්‍රා මෙම තොටුපොළට පැමිණි නිසා මෙතනට හම්බන්තොට යන නාමය ලැබුණු බැව් මහාචාර්ය සෙනරත් පරණවිතාන සූරීහු පළ කළහ.ක්‍රම ක්‍රමයෙන් මෙම කොටුව අවට ජනාවාස ගොඩ නැගිණි. මෙරට මුහුදු බඩ පළාත් පෘතුගීසීන්ගෙන් අල්ලා ගත් ලන්දේසීහු හම්බන්තොට ගාල්ල පාලන ප්‍රදේශයේ නැඟෙනහිර කෙළවරේ සේනාංක මධයස්ථානයක් ඉදිකළහ.මෙකල හම්බන්තොටින් උඩරට රාජ්‍යය ලුණු සපයාගත්තේය. ලුණු නිසා උඩරට ආක්‍රමණය කළ හැකි වග ලන්දේසීහු අවබෝධ කර ගත්හ. මෙම සේනාංක මධ්‍යස්ථානයෙහි මැලේ රයිෆල් රෙජිමේන්තුවක් සහිත ලන්දේසි සේනාංකයක් ඔව්හු ස්ථාපිත කළහ. මෙතැන කොමාන්ඩොවරයෙකු ද නතර කළහ. ඒ සමග හම්බන්තොට වරාය අසල විවිධ කාර්්‍යාල ගොඩනැගිලි නිල නිවාස ද ඔව්හු ඉදිකළහ.1798 දී පෙරදිග ඉන්දීය වෙළෙඳ සමාගම අපේ රට ආක්‍රමණය කළේය. එතැනින් ආරම්භ වූ බ්‍රිතාන්‍ය යුගය තුළ හම්බන්තොට වරායක් වශයෙන් ද නාගරික ජනාවාස මධ්‍යස්ථානයක් වශයෙන් ද සංවර්ධනය විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=f1006016</link>
    <topic>කුමන විල්ලුවේ ලිහිණියක වී සැරිසරමි</topic>
    <author>සඳා ලාලිත් රණසිංහ</author>
    <content>ආකාසෙ මුල්ලක බක්මහේ හඳ කෑල්ලක්. කොහොඹ ගහේ අස්සෙන් බලද්දී හදකෑල්ල දියවෙලා ගිහින්. කහපාටින් ලස්සනට පාට කරපු වටකුරු හඳක් උඩට, උතුරා ගිය කඳුළු ගඟක් ඇදගෙන හැලිලා.තරුත් කොහේද හැංගිලා...දරාගන්න බැරි අන්ධකාර දුකක පීඩනය මට උහුලන්න බැරි තරම්.මං අඬනවා. ඒත් ඒ කඳුළු ඉවරයක් නෑ.ජීවිතය මේකද? මං අහනවා. කාගෙන්ද මට අහන්න තියෙන්නෙ...? මැදියමේ රාත්‍රිය වුණත් මට වෙලාව කලාව උගන්වන්නෙ නෑ. මං කෙළවරක් නැති තරමට ජංගම දුරකතනයේ ඉලක්කම් ඔබනවා.එහා පැත්තේ ‘මුතු’ ඉන්නවා. තවත් විටෙක ‘ජගත්’ තවත් වෙලාවකට ‘තනු’“වනගත පරිසරයක තනිවී ඒ වශීකෘතය විඳගන්න. ඔයාට ඒ වෙනස දැනේවි. යන්න. ඒ සුන්දරත්වය අත්විඳින්න. පරිබාහිර නොවටිනා කිසිම දෙයකට ඔයාගෙ වටිනා ජීවිතය සමඟ අත්වැල් බැඳගන්න දෙන්න එපා. මෙතුවක් කල් හිටපු ඔයා කෝ? ඔයා ඔයාම වෙන්න. ජීවිතය වටහා ගන්න. අඬන්න එපා.”ඔවුන් හැමෝම මට ප්‍රකාශ කරන්නෙ ආදරයෙන්. මට දැනෙනවා ඒ සැහැල්ලුව. දැන්. ආයෙමත්.කුමන විල්ලුවේ ඉන්න කුරුල්ලන් රෑනක් මගේ දුකත් පීඩනයත් තටු අස්සේ හංගාගෙන ඈතට පියඹනවා.ජංගම දුරකථනය අරන්, මේ කුමන විල්ලුවේ තෙතමනය පිරිච්ච අන්දර කලපුව ළඟ වාඩිවෙලා ඉඳගෙන මං ආයෙත් ඔබනවා අර මට හුරුපුරුදු ඉලක්කම්.“මං ඉන්නෙ කුමන. මේ සෞන්දර්යය පරිසරය මගේ දුක නිවා දමනවා. මං දැන් නිදහස්. ඉන්නෙ සතුටින්. හෝඩුවාව දුන් ඔයාලට පින්. මම, මමමයි. ඉබාගාතේ ගිය මගේ හිත ආයෙත් මං ළඟට ඇවිත්.”‘මුතු’, ‘ජගත්’, ‘තනු’... ස්තූතියි. ඔවුන්ටත් සතුටුයි මේ වෙනස ගැන. වෙනස් වන ලෝකයේ නොවෙනස් වන එකම දේ වෙනස් වීම. එහෙනං, අපි යමු මේ කුමන කුරුලු පාරාදීසය වටා රවුමක්.මෙහි ජෛව විවිධත්වය, පාරිසරික ලක්ෂණ ගැන විතරක් නෙමේ ඉතිහාසය ගැනත් සොයමු.කුමන අයිති වෙන්නෙ යාල නැඟෙනහිර ජාතික වන උයනට. 1970 ජනවාරි 2 වැනිදා ගැසට් පත්‍රය මගින් ප්‍රකාශයට පත් කරපු යාල නැඟෙනහිර වන උයන 1985 මැයි 5 වැනිදා වසා දැම්මා. ඒ ත්‍රස්තවාදී ප්‍රහාරයන් නිසා.නමුත් 2003 මාර්තු මාසෙ 9 වැනිදා ආයෙත් උත්සවශ්‍රීයෙන් විවෘත කළා.වනජීවී ගවේෂකයෝ, කුමන වන උයනේ කුරුලු වර්ග විතරක් තුන්සියයකට ආසන්නව සිටින බව ගණනය කර තියෙනවා.එකම තැනකදී මේ තරම් විශාල විදියට කුරුලු ලෝකයේ අපූර්වත්වය නරඹන්න නං ඔබත් එන්න කුමනට. සංචාරක ජලජ පක්ෂීන් මෙහි ඉන්නෙ රංචු වශයෙන්.දැනගන්නට ලැබුණු විදියට අර ඉන්නෙ පැස්තුඩුවන් සහ වේචර්ස්ලා. අයිබීස්ලා නොසෑහෙන්න ඉන්නව බාගුර කලපුව පැත්තේ. බාගුර කලපුව තමයි මේ වන උයනේ් තියෙන ලොකුම කලපුව. ඕකන්ද කලපුව, ගිරිතල කලපුව, සහ අන්දර කලපුවත් කුමන විල්ලුවේ නම් ලබාපු කලපු.ඇයි වැව්...? කුමන වැව, ඕකන්ද වැව, තුන්මුල්ල වැව, බක්මී වැව. මේ හැම වැවක් සහ කලපුවක් වටේම යන්න මට ආසයි. ඒත් පුංචි බයක් තියෙනව. අන්දර කලපුව පැත්තට හැන්දෑවකට ගියොත් දිවියෙක් කාරිය බලාගන්න පුළුවන් කියන නිසා.හිතෙන්නෙ නැද්ද කුමන විල්ලුවට මේ හැටි කුරුල්ලො එන්නෙ ඇයි කියන රහස දැනගන්න...? විශේෂ හේතු හුඟක් තියෙනවා. ජලජ පක්ෂීන්ට වඩාත් යෝග්‍ය පාරිසරික පද්ධතියක් තිබීම එක හේතුවක්.කුමන විල්ලුවේ කරදිය මිශ්‍ර කලපු ගැඹුරු නැහැ. කුරුල්ලන්ගෙ දෙපා ගිලෙන ප්‍රමාණයට විතරයි මේ කලපුවල වතුර තියෙන්නෙ. එයාලට කෑම හොයාගන්න අපහසුත් නැහැ. කලපු අවට තියෙන ගස් දිහා පොඩ්ඩක් හෙමින් සීරුවේ එබිල බලන්න.දැක්ක නේද තියෙන කුරුලු කූඩු...? නරක නෑ වැඩේ. කෑම බීම තියෙන නිසා ගෙවල් දොරවල් හදාගෙන, පෙම්වතියනුත් හොයාගෙන, කූඩුගත වෙලා.කුරුලු පැටවුන්ගෙ සද්දෙ...! කිචි බිචිය සංගීතයක් වගේ. හරි මිහිරියි. ටිකක් විමසිලිමත් වුණොත් අතුපතර දඟතුඟ දදා ඉන්න කුරුලු පැටව් බලාගන්න පුළුවන්. එයාල දෝතට අරගෙන, ඔබේ අත්ලේ උණුසුම දීල, මොහොතකට කුරුලු අම්මෙක් වෙන්න හිතෙන්නෙ නැද්ද...?මට නං එහෙම හිතෙනව. අණක් ගුණක් නැති මිනිසුන්ගෙන් වෙන්වෙලා ඈතට ඈතට ඈතටම පියාඹන්න.පොඩ්ඩක් ඉන්න. ඒ කව්ද? බොරු කකුල් කාරයෙක් වගේ හරියට. එයාට කියන්නෙ ‘අලි කොකා’ කියලා. ලංකාවෙ උසම කුරුල්ලා. තද කළුපාට දිග බෙල්ලක් තියෙන නිසා තමයි එයාව හොඳට අඳුනාගන්න පුළුවන්.පැස්තුඩුුවා දියසායම් චිත්‍රයක් වගේ. අයිබීස්ලාගේ හොට කළුපාටයි. වතුරේ කෑම හොයමින් ඇවිදින ස්පූන් බිල්ලා.කූඩු හැදීමත්, පැටව් දැමීමත්, කෑම හෙවීමත් ඇර වෙනත් ප්‍රශ්න නැති කුරුල්ලෝ. එච්චරද...? තාරාවෝ. හංසයෝ. දියකාවෝ.අන්න උකුස්සෙක්. පාත්වුණා වතුරට. ජෙට් එකක් වගේ. උඩට ඉගිල්ලුණා සැණෙන්. මොකෙක්ද ඒ කකුල් දෙකේ පටලැවිල ඉන්නෙ...? හප්පේ ලොකු මාළුවෙක්. පේනව නේද චන්ඩිකම විතරක්...? මෙතන තනියම ඉන්නත් බයයි. ඊළඟ මොහොතේ මගේ ඔලුවටත් පාත්වෙයිද දන්නෑ.කුමන ඉන්න කුරුල්ලන්ගේ නම් වට්ටෝරුවක් කියන්නද? මං කියපු කුරුළු රාළලා ඇරෙන්න, වටුවන්, සේරුන්, ලිහිණියන්, සිල් වටුවා, රන්පා වටුවා, කැස්වටුවා, ඔලෙයියා, මල්සේරුවා, සියක්කාරයා, කළු පෙඳැති වටුවා, මහ වටුවා, රැවුල් මුහුණු ලිහිණියා... හප්පේ තුන්සියයකට ආසන්නව ඉන්න කුරුලු වර්ගවල නම් ටික කියන්න විතරක් වෙනමම පොතක් ලියන්න වේවි.යමු. කුඹුක්කන් ඔය පැත්තට.පේනව නේද ඉන්න කුරුළු සේනාව.මෙයාලගෙ නම් හොයාගත්තෙ මාර්ගෝපදේශකයෙකුගෙන්.දුඹුරු මාරාවා, ලෙයාර්ඩ්ස් මාරාවා, සුදුරෙදි හොරා (එයානං දන්නව. අපේ ජම්බු ගහටත් සමහරදාට එනවා) හම්බු කුරුල්ලා, මාළු බකමූණා, යුරෝපීය කුරුලු ගොයා, බ්‍රාහ්මන මයිනා, රතු තොප්පි කොහා, වන හැලපෙතියා, හීන් කොකා, බිම් උකුස්සා, ගෝමර බිම් උකුස්සා, පඳුරු ගොමරිට්ටා, ඉන්දියානු ගොමරිට්ටා, කැලෑ බස්සා, මූකලන් බකමූණා..තවත් තියෙනව. වඳවීමේ තර්ජනයකට ලක්වෙලා ඉන්නෙ අලිකොකා, අවිච්චියා, දුඹුරු සහ චූටි කෑරලුන් අපිට මෙහිදී හමුවෙනවා. කුරුල්ලන් හඳුනන මාර්ගෝපදේශකයෙක් නැත්නම් ඔබට මේ කුරුල්ලන් හඳුනාගන්නට නොහැකිවේවි. ඒ කාරණයත් මතක තියාගන්න.“කුරුල්ලන්ට සීමාවුණ කුමන” විදියට මේ වන උයන අර්ථ ගන්වන්න මට හිතෙන්නෙ නැහැ. ඇයි අන්දර කලපුව පැත්තෙ ඉන්න දිවියන්...? දළකාරයින්.ගහක බෙනයක බැඳපු මීයක් කඩල අත ලෙවකන වලස්සු. කුලප්පු වෙලා දිව්වත් මිනිසුන්ට හිරිහැරයක් නැති ගෝන්නු. එච්චරද...? පෙම්වතියක් වෙනුවෙන් බැණ අඬගහ ගන්නට සූදානම් වෙලා අං පටලවා ගන්න හදන අං මුවෝ. එහෙම වෙලාවට අවට ඉන්නෙ කවුද කියල හිතෙන්නෙ නෑ. එන්න බැරි නෑ එලවාගෙන. ඒ නිසා බලාගෙනයි පරෙස්සමෙන්.අපි ගමන වෙනස් කරමුද...?පානම ඉඳල, කුමන කුරුලු රජදහනට ගමන් කරද්දී කිලෝමීටර් කීපයක් ඉදිරියට ගිහින් දකුණු දිසාවට තවත් කිලෝමීටරයක් විතර ගියාම ඔබට සිල් සුවඳක් දැනේවි.හිත නිවන. සමාධියට පත්කරන. කුඩුම්බිගල වන සෙනසුන.ප්‍රාග් ඓතිහාසික යුගයට අයිති මේ සිතුවම්වල අගය ගණනය කරන්න ඔබට පු‍්‍රළුවන්ද? අනුරධපුර සම්ප්‍රදායේ මුල් යුගයට අයිති චිත්‍ර කීපයක් විදියටත් හඳුනාගෙන තිබෙනවා.ඔබේ ගමන් මග සංගීතයටද? නැත්නම් තෙලිතුඩ හිමි සිත්තරියක්ද? නවකතා කෙටිකතා නිර්මාණ කාරියක්? පරිවර්තිකාවක්? රංගන ශිල්පිනියක්? කිවිඳියක්?නෑ. ඒ කවුරුත් වූවත් කුඩුම්බිගල වන සෙනසුනත්, ඒ පැරැණි සම්ප්‍රදායේ සිතුවමිනුත් ඔබ ආකර්ශණයට පත්කරාවි. වන සෙනසුන තුළ සමාධිගත වන්නට ඔබට මොහොතකටවත් නොසිතෙන්නේ නම් ඔබ සංවේදී ගැහැනියක් නොවනු ඇති. සරල ජීවිතය ඒ තරම්ම සුන්දර බව ඔබ මේ නිසලතාව මත වටහාගනීවි.කුඩුම්බිගල අවට පැරැණි වෙහෙර විහාර කිහිපයක් තිබෙන බවත් ප්‍රකාශ වෙනවා. කුඩුම්බිගල සුදර්ශන ලෙනෙන් හමුවන සෙල් ලිපියෙන්, අපේ රටේ දුරාතීතයේ දශමහා යෝධයන් සිටි බවට තහවුරු වන සෙල් ලිපියකුත් තිබෙන බව කියැවෙනවා.ගමන් මහන්සිය නිසා මෙම ස්ථාන විතරක් නරඹලා ආපහු යන්න හදන්නේ ඇයි...? යන්න. “ඔකඳ” දේවාලයටත් ගියොත් ඔබට තවත් අපූරු දවසක සුන්දරත්වය විඳින්න හැකි වේවි. ජීවිතය කල්දාන්න එපා.මේ එළඹෙන්නෙ ඔබේ හෝරාවයි. විඳින්න එය. හැමදේම අමතක කරන්න.කුමන වනෝද්‍යානයේ පිවිසුම් ගේට්ටුවට පෙනෙන දුරින් වමට ඇති මාර්ගයේ ටික දුරක් යද්දී ඔබට හමුවන ‘ඔකඳ’ දේවාලය ළඟ මොහොතක් වාඩිවී සිටින්න.මෙහි ආගම් භේදයක් නෑ. සිංහල, දෙමළ, මුස්ලිම් හැමෝම පූජනීයත්වයෙන් සලකන තැනක්.අවුරුද්දකට වතාවක් යාපනයේ ඉඳලා කතරගමට යන ‘පාද යාත්‍රාව‘ මතක නේද? ඒ බැතිමතුන්ගේ නවාතැන් පොලක් මේ ‘ඔකඳ’ දේවාලය. “ශ්‍රී මුරුගන් කෝවිල” ලෙසයි දමිළ අය මෙම දේවාලය හඳුන්වන්නේ.කතරගම දෙවියන් සහ වල්ලි අම්මා ප්‍රේම සුවයෙන් හිටපු ස්ථානයක් නිසා මෙම ස්ථානය ‘ඔකඳ’ යන නම ලැබුවා කියලත් ජනප්‍රවාදයේ සඳහන් වෙනවා.ඔව්. ඔබටත් හැකිවේවි ඇයත් සමඟ කුමන ගිහින් කුරුල්ලන්ගේ ප්‍රභාෂ්වර ලෝකයට පිවිසිලා, ඔකඳ දේවාලයටත් යන්නට. නමුත්, එහිදී ඔබ දෙදෙන හිතුවක්කාර ප්‍රේමවන්තයින් නොවිය යුතුයි. කතරගම දෙවියන් සහ වල්ලි අම්මා එහි සිත්සේ හැසිරුණාට ඔබට අවසරයක් නෑ එහි නිදහසින් අයාලේ යන්නට.‘කුමන’ වනෝද්‍යානයට මම ඇතුළු වුණේ කඳුළක් අරගෙන. කාංසිය සහ පාළුවත් විඳ දරාගෙන. මට ආයෙත් මතක් වෙනව ‘මුතු’, ‘ජගත්’, ‘තනූ’, මිතුරු මිතුරියන්. ඔවුන් මට මගේ ආදරණීය මාර්ගෝපදේශකයින් නොවුණා නම්, මං අදටත් මගේ පුංචි කාමරය තුළ අයාලේ යන සිතිවිලි සමඟ පොරබදන්නියක්.මං ‘කුමන’ ආහ්ලාද වන දහනින් පිටත්වුණේ සෞන්දර්යයේ අලුත්ම බීජ සිත තුළ ප්‍රරෝහනය කරමින්. ඒවා, දවසක මහ ගස්වී වැඩෙද්දී, මම සෞන්දර්යය පමණක් ජීවිතයට එකතු කරගන්නා ජීවිතය දිහා අපූර්වත්වයෙන් බලන අපූරුම සිත්තරියක් වේවි.ඇත්තමයි. මං ඔබටත් කියන්නෙ, අසුන්දර මොහොතක් ඔබේ ජීවිතය අඳුරු කළොත්, කුමන වන දහනේ නිහඬ පරිසරයේ සත්ව මිතුරු මිතුරියන් හා තනිවන්න. දෙපා සතුන්ට වඩා ඔවුන් ඔබ සනසාවි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=f1006017</link>
    <topic>අපරාදේ ෆොටෝ එකක් ගන්න තිබුණා</topic>
    <author>ටිරෝනි වෑවලගේ</author>
    <content>ගමන් විඩාව නෙත පියවා දැමුව ද සිත නිදි ගැනීමට සූදානම් නැත. රාත්‍රී අඳුර සහ සීතල විනිවිද සංගීත රාවයක් මතුව එයි. එය කුමක්දැයි දැන ගැනීමේ නොනිත් කුතුහලයක් මගේ දෙනෙත් විවර කරවයි. මම හෝටලයේ ප්‍රධාන දොරටුව දෙසට යමි. මගේ ගමන් සගයා ද මා සමග පැමිණේ. කඳු පාමුලට වන්නට පිහිටා ඇති තවත් හෝටලයක් උත්සවශ්‍රීයක් ගෙන තිබෙනු පෙනේ. එදෙසට යා යුතු යැයි සිත කියයි.ගත දැවටී ඇත්තේ සීත මකාලන ඇඳුම් ද නොවේ. එහෙත් අපි මාවත දිගේ පිය මනිමින් සිටියෙමු. පෙනී යන අන්දමට මේ පැවැත්වෙන්නේ විවාහ මංගලෝත්සවයකි. දෑත සීතලෙන් හිරි වැටෙන්න ගනී. කලිසමේ සාක්කු තුළ ද ප්‍රමාණවත් උණුසුමක් නැත. එහෙත් කුතුහලය වඩා ප්‍රබලය. හෝටලයේ උද්‍යානයට මුහුණ ලා ඇති වේදිකාවක් මතට නැග ගත් සංගීත කණ්ඩායමක් ගී නද පතුරුවයි. නෙක පැහැ ගත් ඇඳුම් ආයිත්තමින් සැරසුණු බොහෝ දෙනා ප්‍රීතියෙන් යුතුව උත්සවයට සහභාගී වී සිටිනු පෙනේ. ඉන් ඇතැමෙක් මාවතේ් ගමන් ගන්නා අප දෙස බලති.උද්‍යානය කෙළවර මාවතට ආසන්නයේ විශාල දර කොටන් යොදා ගැසූ ගිනි ගොඩකි. එය හඬ නගමින් ඇවිලෙයි. මම පුදුමයට පත් වෙමි.‘අර බලන්න. ගාඩ්න් එකේ ගිනි ගොඩකුත් ගහලා’මම කෑ ගසමි. ගමන් සගයා ඊට පිළිතුරු දෙන්නේ නොරිස්සුමෙනි.‘ඉතිං මහ හයියෙන් කෑ ගහන්න එපා. එහෙම තමයි නුවරඑළියෙ හැටි’මගේ ප්‍රීතිය මකා දැමීමට ඒ වචන ප්‍රමාණවත් නොවේ. ගිනි ගොඩේ උණුසුම මෙතෙක් වේලා මා රිදවමින් සිටි හීතලට බැට දෙයි. මම කැමරාව සූදානම් කරමි.‘මේ මැජික් වගේ මෙතන ෆොටෝ ගන්න නම් ලෑස්ති වෙන්න එපා’ගමන් සගයා මට අනතුරු අගවයි. දැන් දැන් උත්සවයේ බොහෝ දෙනා අප දෙස බලනු දැනේ. ඇතැම් විට ඡායාරූප ගැනීම සුදුසු නොවන්නට ද පුළුවන. මම කැමරාව අකුලා ගතිමි. සීතල තුට්ටුවකට මායිම් නොකරමින් උද්‍යානය පුරා දුව පැන යන පුංචි සමනල පැටව් රෑනකි. ඔවුන් මේ සීතල කෙසේ දරා සිටින්නේ දැයි සිතේ. මඳ අඳුර මකාලන ගිනි ගොඩේ ආලෝකය මැද දුව පනින ඔවුන් මවන්නේ චමත්කාර රූ රටාවකි.‘අපරාදේ, ෆොටෝ එකක් ගන්න තිබ්බේ’මම එවදන් මුවෙන් පිට නොකරමි. ආපසු හැරෙන අපි යළි අපගේ නවාතැන වෙත පිය මනිමු. සීතලෙන් ගල්ව ඇති දෙපා වේදනා ගෙන නොදෙයි. සාදයේ ප්‍රීතිය සැමටම බෙදා දෙන ගී හඬ මැද නින්ද මා වෙත පැමිණේ. නුවරඑළියේ සුන්දරතම හෝරාව උදෑසන යැයි දිවුරා කියමි. සැබවින්ම එය එතරම්ම සොඳුරුය.උදෑසන වැටෙන හිරු එළිය මීදුම කපා හැරීමට තරම් ප්‍රබල නැත. ඒ මීදුමට සහ හිරු එළියට මැදිව සැලෙන අති වර්ණවත් මල් පොකුරු සොබා දහමට අනුබල දෙන නුවරඑළියේ අපූර්වතම කාලගුණයට දෙස් දෙයි. ග්‍රෙගරි වැව ඉස්මත්ත එකම කොළ පැහැ යායකි. ඉන් මදක් ඔබ්බෙන් ආඩම්බරව නැගී සිටින්නේ පිදුරුතලාගල කඳු රජුය. රාත්‍රියේ තරම් නුවූවද හමා යන සුළඟ සීතලය. එහෙත් එය ගතට සැපදායකය.ස්ට්‍රොබෙරි නිවහන අසල රිය නැවතූ අපි දෙදෙනා තද රත් පැහැ යුෂ පිරි ස්ට්‍රොබෙරි මිලදී ගතිමු. එතනට ග්‍රෙගරි වැවද මනාව දිස්වේ. තම දිවිය සරි කර ගැනීමේ අරමුණින් යුක්තව කුඩා පෝනින් ද දක්කාගෙන තරුණයින් එකා දෙන්නා වැව් පිටිය වෙත එනු පෙනේ. තවත් තැනක තරුණයින් පිරිසක් සැරසෙන්නේ සංචාරකයන්ට බෝට්ටු සවාරි ලබා දීමටය.රථය පන ගන්වන මගේ ගමන් සගයා එය ග්‍රෙගරි වැව මැදිකර ගෙන වැටී ඇති පාර දිගේ ධාවනය කරවයි. මග දෙපස විසිතුරු බොහෝය. එහෙත් මගේ දෑස නිරායාසයෙන්ම සරුසාර එළවලු පාත්ති දෙසට ඇදී යයි. නුවරඑළිය. එය නම් අරුම නගරයක්මය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>01</day>
    </date>
    <link>http://www.dinamina.lk/2010/06/01/_art.asp?fn=f1006018</link>
    <topic>පසුගිය වසරේ iifaසොඳුරු දසුන්</topic>
    <author>මනෝලි සුබසිංහ නිලුකා ඩී. තිලකරත්න</author>
    <content>iifa බොලිවඩ් පුරයේ උත්කර්ෂයට ගත් සිනමා උළෙලයි. 2000 වසරේ ඇරඹි මෙම අතිඋත්කර්ෂවත් සිනමා සම්මාන උළෙල එළැඹෙන 5 වැනිදා රාත්‍රියේ සුගතදාස ක්‍රීඩාංගණයේදී සමරන්නේ සිය දස වැනි උපන් දිනය යි’ සිනමා කෘතියකට හිමි වන ඉහළම වටිනාකම iifa තුළින් ලැබීම මෙහි සුවිශේෂී ලක්‍ෂණයක්. ඒ අනුව පළමු දශකයේ සෞන්දර්යාත්මක සිනමා චාරිකාව ගෙවී ගියේ 2009 වසරේ ජුනි මස 11 දා සිට 13 දා දක්වා ‘මැකාවෝ’ හි දීය.iifa සම්මාන උළෙලක සමාරම්භය පිළිබඳ පූර්ව තතු හෙළි කරන ප්‍රවෘත්ති සාකච්ඡාව සම්මාන උළෙල පැවැත්වීමට නියමිත ස්ථානයේදී පැවැත්වීම එහි ස්වභාවයයි. එහෙත් පසුගිය වසරේ එම නීතිය බිඳ දැමුණා. iifa හි සන්නම් තානාපතිවරයා වශයෙන් කටයුතු කරන අමිතාබ් බච්චන් මුම්බායි සිට එවර සම්මාන උළෙලේ තතු ලෝකයට හෙළි කළා. ඒ අනුව චීනයේ මැකාවෝ නුවර බොලිවුඩ් පුරයේ තාරකා වියනින් වැසී ගියා.මෙම අවස්ථාව ඉන්දු චීන මිත්‍ර සංග්‍රාමයට තවත් අත්වැලක් වූයේ දෙරටේ සිනමා කර්මාන්තයේ වර්ධනීය ලක්‍ෂණ උදෙසාමයි. ලොව විශාලතම තානායම් පලක් ලෙස ප්‍රකට ‘The benetian macao’ බොලිවුඩ් තරු පිරිවරා ගත් සොඳුරු රාත්‍රීන්ට ඉඩ හසර සලසා තිබුණේ ඉතාමත් විචිත්‍රාකාරයෙනි.iifa දශකයේ සම්මාන උළෙල වෙනදාට වඩා සුවිශේෂී ඉසව් කරා යොමුව පැවතියා. ඒ අනුව විශේෂිත සම්මාන 05 ක් පිරිනැමුණු අතර ඒවා iifa දශකයේ ගෞරව සම්මාන ලෙසින් නම් කර තිබුණා. උත්සව අවස්ථාවේ විවිධ අවස්ථාවන් අතර විහිළුවෙන් පිරි ගිය මොහොත කාගේත් සිත් ඇද ගත්තා. (BomanIrani) බෝමන් ඉරානි, (RiteshDeshmukh) රිටේෂ් දේශ්මුක් සහ (Lara Dutta) ලාරා දත්තා සිනා සාගරයක් මැවූ ඒ තුන්කට්ටුව වෙති.මැකාවෝහි පැවැති විචිත්‍රවත් රාත්‍රියේදී චිත්‍රපට 09 ක් සඳහා සම්මාන 40 ක් ප්‍රදානය කරනු ලැබිණි. ඒ අතර ජයග්‍රාහී කෘතිය ලෙස සම්මානයට පාත්‍ර වූයේ චමත්කාරජනක කතා තේමාවක් රැගත් ‘ජෝර්දා අක්බාර්’ සිනමා කෘතියයි.ජෝර්දා අක්බාර් සිනමා කෘතිය සඳහා පමණක් සම්මාන 10 ක් හිමි වීම විශේෂත්වයකි. තාක්ෂණික සම්මාන ප්‍රදානය යටතේ ‘ජෝර්දා අක්බාර්’ හොඳම සංස්කරණය (BalluSaluja, බාලු සලුජා) හොඳම කලා අධ්‍යක්‍ෂණය (NitinChandrakant Desai, චන්ද්‍රකාන්ත් දේශයි) හොඳම ඇඳුම් නිර්මාණය (NeetaLulla) හා හොඳම වේෂ නිරූපණය (MadharKadam) ආදී තිරයේ පිටුපස කාර්යන් සඳහා වූ සම්මාන ජෝර්දා අක්බාර් විසින් දිනා ගනු ලැබිණි. එසේම හොඳම පසුතල නිර්මාණය හා හොඳම සංගීතයට හිමි සම්මාන ද්විත්වය ඒ. ආර්. රහමන්ට (A.R. Rahaman) හිමි වීම සුවිශේෂත්වයක් ගැනිණි. හොඳම නළුවාට හිමි සම්මානය රිතික් රොෂාන් විසින් දිනා ගත් අතර හොඳම අධ්‍යක්‍ෂණය සඳහා හිමි සම්මානයත් හොඳම දර්ශන සඳහා හිමි සම්මානයත් ‘ජෝර්දා අක්බාර්’ විසින් දිනා ගනු ලැබිණි.වසරේ හොඳම නිළියට හිමි සම්මානය දිනා ගනු ලැබුවේ ප්‍රියංකා චොප්රායි. Fashion සිනමා සිත්තම වෙනුවෙනි. හොඳම සහාය නිළියට හිමි සම්මානයත් Fashion චිත්‍රපටයේ රඟ පෑ කන්ගනා රනාවන්ට හිමි විය. (KanganaRanawat)  හොඳම සහාය නළුවා වෙනුවෙන් (ArjunRampal) අර්ජුන් රාම්පාල් සම්මානය හිමි කර ගත්තේ Rock on හි රඟපෑම නිමිත්තෙනි.දශකයේ සුවිශේෂී ගෞරව සම්මාන හිමි කර ගත්තෝ මෙසේය. දශකයේ තාරකාව වෙනුවෙන් ගෞරව සම්මානය හිමි කර ගත්තේ ඓශ්චර්යා රායිය. දශකයේ තරුව ෂාරුක් ඛාන්ය. දශකයේ සිනමා සිත්තම ‘ලගාන්’ ය. දශකයේ අධ්‍යක්‍ෂවරයා රකේෂ් රෝෂාන් වූ අතර දශකයේ සංගීතඥයා වූයේ ඒ. ආර්. රහමන් ය.පසුගිය වසරේ ඉන්දීය සිනමා තිරයේ බැබලුණු දස දහස් ගණනක් අතරින් සම්මාන පිදීමට තෝරා ගත් චිත්‍රපට නළු නිළියන් සහ අනෙකුත් ශිල්පීන් සමග ඒ සතුට බෙදා ගැනීමට අපට ලැබීම කෙතරම් නම් භාග්‍යයක්ද ? ඔබගේ ඉන්දීය සුපිරි සිහින තරු සම්මානයෙන් බුහුමන් ලබන ඒ රාත්‍රිය ළඟදීම උදා වන බව අප පවසන්නේ මහත් වූ සතුටිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n1006022</link>
    <topic>ජී.එස්.පී. ලබා ගැනීමේසාකච්ඡා සාර්ථකයි</topic>
    <author>මහින්ද අලුත්ගෙදර</author>
    <content>ජී.එස්. පී. සහනය ශ්‍රී ලංකාවට ලබා ගැනීම සම්බන්ධයෙන් යුරෝපා සංගම් නියෝජිතයන් සමග මේ දක්වා පැවැති සාකච්ඡාවල ප්‍රගතියක් පෙන්නුම් කරන බව විදේශ කටයුතු ඇමැති මහාචාර්ය ජී. එල්. පීරිස් මහතා පැවසීය.මේ වන විට අවස්ථා දෙකකදී ශ්‍රී ලංකාවේ දූත පිරිසක් බ්‍රසල්ස් නුවරට ගොස් එම සංගමයේ නියෝජිතයන් සමග සාකච්ඡා කැර තිබෙන බවද හෙතෙම අවධාරණය කෙළේය.ඒ මහතා මේ බව ප්‍රකාශ කෙළේ විදේශ කටයුතු අමාත්‍යාංශයේදී ඊයේ (01) පැවැති මාධ්‍ය හමුවකට සහභාගි වෙමිනි. පසුගිය මාර්තු මාසයේ 15 හා 16 දිනයන්හිදි සහ පසුගිය මැයි මාසයේ 20 හා 21 දිනයන්හිදි ශ්‍රී ලංකා නියෝජිත පිරිස ජී. එස්. පී. සහනය සම්බන්ධයෙන් සාකච්ඡා කිරීමට බ්‍රසල්ස් නුවරට ගිය බව කී විදේශ ඇමැතිවරයා එහිදී ජ්‍යෙෂ්ඨ නිලධාරීන් රැසක් සමග සාකච්ඡා කිරීමට හැකි වී තිබෙන බවද කීවේය.ශ්‍රී ලංකාවට එම සහනය ලබා දීම සම්බන්ධයෙන් ඔවුන්ගේ තීරණය ලබන අගෝස්තු මාසයේ 15 දාට ප්‍රථම ලබා දිය යුතුව ඇතැයිද මහාචාර්ය ජී. එල්. පීරිස් මහතා කීවේය. මේ අවස්ථාවට විදේශ කටයුතු නියෝජ්‍ය ඇමැති ගීතාංජන ගුණවර්ධන මහතාද එක්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n1006026</link>
    <topic>පළමු ශ්‍රේණියට ළමයින් ඇතුළත් කර ගන්නඅල්ලස් ඉල්ලුවොත් වහාම දැනුම් දෙන්න</topic>
    <author>දයා පෙරේරා</author>
    <content>රජයේ පාසල්වල පළමු වැනි ශ්‍රේණියට 2011 වර්ෂය සඳහා ළමයින් ඇතුළත් කිරීමේදී යම් පුද්ගලයෙක් අල්ලස් ලබාගැනීමට තැත් කරයි නම් පොලිසියට පැමිණිලිකර එහි පිටපතක් අධ්‍යාපන අමාත්‍යාංශයට බාර දෙන්නැයි අධ්‍යාපන ඇමැති බන්දුල ගුණවර්ධන මහතා ඉල්ලීමක් කරයි.ලබන වසරේ පළමු වැනි ශ්‍රේණියට දරුවන් ඇතුළත් කිරීම සඳහා අද (2) සිට මේ මස 30 වැනිදා දක්වා අයදුම්පත් බාර ගැනේ. අල්ලස් ලබා ගැනීම ගැන ලැබෙන පැමිණිලි වලදී පැමිණිලිකරුට සාධාරණය ඉටු කිරීම සඳහා අමාත්‍යාංශය ඉතා බරපතල ලෙස මැදහත් වන බවත් ඇමැතිවරයා අවධාරණය කරයි.සියලුම පැමිණිලි පිටපත් ලියා පදිංචි තැපෑලෙන් අධ්‍යාපන අමාත්‍යාංශයට එවිය යුතුය.ළමයින් ඇතුළත් කිරීමට ව්‍යාජ ලියකියවිලි සකස් කිරීම, මුදල් ඉල්ලීම වැනි වංචනික ක්‍රියා අල්ලා ගැනීමට මහජන සහාය අවශ්‍ය බවත් ඇමැතිවරයා කියයි.මෙවැනි ක්‍රියා සම්බන්ධයෙන් නියම කළ හැකි දඬුවම් ද ඇතුළත් වන පරිදි අධ්‍යාපන පනත සංශෝධනය කිරීමට කටයුතු කරන්නේ යැයිද ඇමැතිවරයා කීවේය.“2011 වර්ෂයේ දී ළමයින් ඇතුළත් කිරීම සඳහා අධ්‍යාපන ඇමැතිවරයා හෝ අමාත්‍යාංශයේ ලේකම්වරයා හෝ මැදිහත් නොවේ. අධ්‍යාපන අමාත්‍යාංශය ක්‍රියා කරන්නේ ළමයින් ඇතුළත් කිරීමට නොව අධ්‍යාපන ජාතික ප්‍රතිපත්තිය සැකසීමට යි” ඇමැතිවරයා පැවැසීය.ඇමැතිවරයා එසේ පැවැසුවේ අධ්‍යාපන අමාත්‍යාංශයේ ඊයේ (01) පැවැති ජනමාධ්‍ය හමුවක දී ය. අධ්‍යාපන අමාත්‍යාංශයේ ලේකම් සුනිල් එස්. සිරිසේන, අතිරේක ලේකම්වරුන් වන එස්. යූ. විජේරත්න, හේමන්ත ප්‍රේමතිලක සහ මොහොමඩ් තම්බි යන මහත්වරුන් ද එම අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n1006023</link>
    <topic>IIFA සුපිරි තරු රැගෙන එන හිතාචි සුඛෝපභෝගී දුම්රියකටුනායකින් ගමන් අරඹයි</topic>
    <author>ශීලා උඩුවර</author>
    <content>ඉන්දියානු සිනමා උළෙල ‘අයිෆා - 2010 ට’ සහභාගිවීමට පැමිණෙන අමුත්තන් සඳහා සුඛෝපභෝගි නගරාන්තර දුම්රිය සේවාවක් ඊයේ (1) කටුනායක බණ්ඩාරනායක ජාත්‍යන්තර ගුවන්තොටුපළේ සිට ගමන් ඇරැඹීය.කටුනායක ජාත්‍යන්තර ගුවන්තොටුපළේ සිට කොළඹ කොටුව මහලේකම් කාර්යාලයීය දුම්රිය ස්ථානය දක්වා මේ දුම්රිය ධාවනය කෙරෙයි. මේ දුම්රියෙන් පැමිණෙන අමුත්තන්ට මහලේකම් කාර්යාලයීය දුම්රිය ස්ථානයෙන් බැස කෙලින්ම හිල්ටන් හෝටලයට ප්‍රවේශ වීමට හැකිය.ශ්‍රී ලංකා දුම්රිය දෙපාර්තමේන්තුව හා ගුවන්තොටුපොළ හා ගුවන් සේවා ශ්‍රී ලංකා සමාගම එක්ව මේ විශේෂ දුම්රිය සේවාව අරඹා ඇත. මේ වැඩපිළිවෙළ ක්‍රියාත්මක කිරීම සඳහා මහලේකම් කාර්යාලයීය දුම්රිය ස්ථානය දර්ශනීය ලෙස නවීකරණය කර ඇති අතර මේ සඳහා යොදවනු ලබන හිතාචි දුම්රිය සියලු පහසුකම්වලින් සමන්විතය.අයිෆා උළෙල වෙනුවෙන් යොදවන මේ විශේෂ දුම්රිය එම උළෙලට පමණක් සීමා නොකර දිගටම ධාවනය කිරීමට පියවර ගන්නා බව එම අවස්ථාවට සහභාගි වූ ප්‍රවාහන ඇමැති කුමාර වෙල්ගම මහතා පැවැසීය.ජනාධිපති මහින්ද රාජපක්ෂ මහතාගේ සංකල්පයක් මත ක්‍රියාත්මක කළ මේ විශේෂ වැඩපිළිවෙළ කොළඹට එන සංචාරකයන්ට විශාල පහසුවක් සැලැසෙන බවද ඇමැතිවරයා කීය.මේ දුම්රියෙන් විනාඩි 40 ක් වැනි කාලයක් තුළදී කටුනායක සිට කොළඹට පැමිණිය හැකි අතර මහාමාර්ගයෙන් පැමිණෙන්නේ නම් පැය එකහමාරකටත් වඩා වැඩි කාලයක් ගතවන බවද ඇමැතිවරයා කීය.ජනාධිපති මහින්ද රාජපක්ෂ මහතාගේ රජය යටතේ විවිධ අමාත්‍යාංශ ඒකාබද්ධව මෙවැනි වැඩපිළිවෙළ ක්‍රියාත්මක කරන බවත් ගුවන් සේවා සමාගම දුම්රිය මැදිරි, දුම්රිය ස්ථාන අලුත්වැඩියා කරමින් සංචාරක ව්‍යාපාරය ශක්තිමත් කිරීමට ඉදිරිපත් වූ බවත් වරාය සහ ගුවන් සේවා නියෝජ්‍ය ඇමැති දයාශ්‍රිත තිසේරා මහතා කීය.මහින්ද චින්තනය රට තුළ ක්‍රියාත්මක කරමින් රටේ ජනතාවට හොඳ ප්‍රවාහන සේවාවක් ලබාදෙන බවද නියෝජ්‍ය ඇමැතිවරයා කීය.මේ විශේෂ දුම්රිය සේවාව ආරම්භ කිරීම නිමිත්තෙන් කටුනායක බණ්ඩාරනායක ජාත්‍යන්තර ගුවන් තොටුපළේ විශේෂ උත්සවයක්ද පැවැත්විණි. ප්‍රවාහන නියෝජ්‍ය ඇමැති රෝහණ දිසානායක, පාර්ලිමේන්තු මන්ත්‍රී නාමල් රාජපක්ෂ, දුම්රිය සාමාන්‍යාධිකාරි පී. පී. විජේසේකර මහත්වරු ඇතුළු අමුත්තන් විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n1006024</link>
    <topic>අරන්තලා භික්ෂු ඝාතනයසිදු වී අදට වසර විසි තුනයි</topic>
    <author>දිගාමඩුල්ල සංචාරක</author>
    <content>කොටි ත්‍රස්තවාදීන් විසින් ම්ලේච්ඡ ලෙස සිදුකරනු ලැබූ අරන්තලාවේ භික්ෂු ඝාතනයට අදට (02) වසර විසිතුනක් සපිරේ.1987 ජූනි දෙවැනිදා කොටි ත්‍රස්තවාදීන් සිදුකළ මේ ම්ලේච්ඡ ප්‍රහාරය හේතුවෙන් භික්ෂුන් වහන්සේ තිස් එක් නමක් අපවත් වූහ.උතුරු නැඟෙනහිර පළාත්වල ආගමික, සමාජික සාමයික හා සංස්කෘතික වශයෙන් අනුස්මරණීය වූ විශිෂ්ට සේවාවක් ඉටුකළ අම්පාර මහාවාසී විද්‍යානන්ද ආදි විහාර ඝණයේ අධිපති ධුරන්දර සද්ධර්ම වාගීෂ්වර උතුරු නැඟෙනහිර දෙපළාතේ ප්‍රධාන සංඝනායක, හෑගොඩ ශ්‍රී ඉන්ද්‍රසාර නාහිමි ඇතුළු ශිෂ්‍ය භික්ෂුන් වහන්සේලා තිස් එක් නමක් මේ ම්ලේච්ඡ ප්‍රහාරයෙන් අපවත් වූහ.අරන්තලාවේ භික්ෂු ඝාතනයට වසර විසි තුනක් සපිරීම හේතුවෙන් එම ස්ථානයෙහි බෞද්ධ මධ්‍යස්ථානයක් ඉදිකිරීමට ජනාධිපති මහින්ද රාජපක්ෂ මහතා උපදෙස් දී ඇත.ඒ අනුව බෞද්ධ මධ්‍යස්ථානය ඉදිකිරීම සඳහා මුල්ගල් තැබීම අද සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n1006025</link>
    <topic>අවතැන්වූවන් නඟා සිටුවන්නජපන් රජයෙන් රු.කෝටි 10ක්</topic>
    <author>භක්ති ධර්මප්‍රිය මෙන්ඩිස්</author>
    <content>මෙරට අභ්‍යන්තර අවතැන්වූවන්ගේ මානුෂීය සහන කටයුතු සඳහා රුපියල් කෝටි දහයකට වැඩි මුදලක් ලබාදීමට ජපාන රජය තීරණය කර තිබේ.එක්සත් ජාතීන්ගේ සරණාගතයන් පිළිබඳව මහ කොමසාරිස් කාර්යාලය හරහා මේ මූල්‍යාධාරය ලබාදීමට නියමිතය. 2009 වසරේ සිට මේ දක්වා කාලය තුළදී නොයෙක් සංවර්ධන වැඩසටහන් සහ මානුෂීය සහන කටයුතුවලට ඇමරිකානු ඩොලර් මිලියන 40 මුදල් ප්‍රමාණයක් ජපානය විසින් මෙරටට ලබාදී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n1006027</link>
    <topic>පළමු ශ්‍රේණියටඉල්ලුම් පත්‍රයඅද දිනමිණේ</topic>
    <author/>
    <content>රජයේ පාසල්වලට 2011 වර්ෂයේ පළමු වැනි ශ්‍රේණිය සඳහා දරුවන් ඇතුළත් කර ගැනීමේ චක්‍රලේඛය සහිත ඉල්ලුම් පත්‍රය අද (02) දිනමිණ පත්‍රය සමඟ නොමිලේ නිකුත් කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n1006028</link>
    <topic>උ/නැඟෙනහිර බදු ආදායමරු.කෝටි 25කින් ඉහළට</topic>
    <author>විජයානි එදිරිසිංහ</author>
    <content>යුද්ධය අවසන්වීමත් සමඟ ව්‍යාපාර කටයුතු අලුතින් ආරම්භ වී ඒක පුද්ගල ආදායම ඉහළ යාම නිසා උතුරු හා නැගෙනහිර පළාත්වලින් රජයට ලැබෙන බදු ප්‍රමාණය රුපියල් කෝටි 25 කින් පමණ ඉහළ ගොස් තිබේ.වසර 2009 දී ලක්ෂ ගණනින් එකතු වූ මේ පළාත්වල බදු මුදල් 2010 මැද භාගය වන විට කෝටි ගණනින් ඉහළ ගොස් ඇති බව දේශීය ආදායම් කොමසාරිස් ජෙනරාල් කේ. එම්. එස්. කන්දේගෙදර මහතා “දිනමිණ”ට කීය.ත්‍රස්තවාදය අවසන්වීමෙන් උතුරු හා නැගෙනහිර පළාත්වල ආර්ථික කටයුතුවල ඇති වී තිබෙන පිබිදීම මෙසේ බදු ආදායම ඉහළ යාමට හේතු වී ඇති බව කන්දේගෙදර මහතා ප්‍රකාශ කරයි.දේශීය ආදායම් දෙපාර්තමේන්තු වාර්තාවලට අනුව 2009 වර්ෂය අවසාන වන විට නැගෙනහිර පළාත මඩකළපුව ප්‍රදේශයෙන් රජයට ලැබුණ ආදායම් බදු ප්‍රමාණය රුපියල් අනූඑක්ලක්ෂ අනූතුන්දහස් නවසිය පනස් හතරකි. (91, 93, 954) පසුව 2010 පසුගිය මාස හතර තුළ පමණක් එම ආදායම් ප්‍රමාණය පහළොස්කෝටි හතළිස් අටලක්ෂ හැටහයදහස් හතළිස් තුන (154866043) දක්වා ඉහළ ගොස් තිබේ.2009 වර්ෂය අවසානය වන විට යාපනය ප්‍රදේශයෙන් රජයට ලැබුණ ආදායම් බදු ප්‍රමාණය හාරකෝටි දහනව ලක්ෂ හැටහත්දහස් හාරසිය නවයකි. (41967409) 2010 පසුගිය මාස හතර තුළ පමණක් යාපනයෙන් රජයට ලැබුණ එම ආදායම් බදු ප්‍රමාණය හත්කෝටි හැටපන්ලක්ෂ හැත්තෑහයදහස් එකසිය හැත්තෑපහ (76576175) දක්වා ඉහළ ගොස් තිබේ.උතුරු නැගෙනහිර පළාත්වල ආදායම් බදු එකතු කිරීම පසුගිය වකවානුව තුළ ක්‍රමවත්ව සිදු වී නැති හෙයින් දැන් ඒ සඳහා විධිමත් ක්‍රියාමාර්ග අනුගමනය කිරීමට කටයුතු යොදා තිබේ.උතුරු නැගෙනහිර ජනතාවට උපයන ආදායමට බදු ගෙවන ලෙස දේශීය ආදායම් බදු දෙපාර්තමේන්තුව කළ ආරාධනාවට ඉතා හොඳ ප්‍රතිචාරයක් ලැබී ඇති බවද කොමසාරිස් ජෙනරාල්වරයා පැවසීය.තවද උතුරු නැගෙනහිර පළාත්වල හෝටල් ව්‍යාපාරයට සහ නව ඉදිකිරීම් කරන පුද්ගලයන් වෙනුවෙන් බදු සහන කීපයක් හඳුන්වා දී ඔවුන් දිරිමත් කිරීමටද දේශීය ආදායම් දෙපාර්තමේන්තුව කටයුතු කර තිබේ. ඔවුන් ඒ සඳහා වැඩියෙන් යොමු වීමෙන් රජයට ලැබෙන ආදායම වැඩිවන බවද විශ්වාස කෙරේ.රජයට ආදායම් බදුවලින් වර්ෂයකට ලැබුණ මුළු ආදායම බිලියන 275 කි. උතුරු නැගෙනහිර දැවැන්ත සංවර්ධනයත් සමඟ එම ආදායම් තවදුරටත් වැඩිවන බව පැවසේ.මේ අතර රජයට බදු ගෙවීම පැහැර හැර සිටින පුද්ගලයන්ගෙන් බදු අයකර ගැනීම පිණිස “බදු දැල” පුළුල් කිරීමට අවශ්‍ය පියවර ගෙන ඇතැයිද කොමසාරිස් ජෙනරාල් කන්දෙගෙදර මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n1006029</link>
    <topic>රජයේ වාහනවලටමින්පසු හොර ගමන් බැහැ</topic>
    <author>ප්‍රාර්ථනා වීරසිංහ</author>
    <content>රජයේ වාහන පහසුවෙන් හඳුනාගැනීම සඳහා එක වර්ණයක් සහ එක් කාණ්ඩ අංකයක් නිකුත් කරන ලෙසට ජනාධිපති මහින්ද රාජපක්‍ෂ මහතා මෝටර් රථ ප්‍රවාහන දෙපාර්තමේන්තුවට ඊයේ (1) උපදෙස් දුන්නේය.රාජකාරි වේලාවන්වලදී රජයේ වාහන අනිසි ලෙස භාවිතා කිරීම වැළැක්වීම සඳහා ජනාධිපතිවරයා එම තීරණය ගෙන තිබේ.ජනාධිපතිතුමා මේ බව ප්‍රකාශ කෙළේ, ප්‍රවාහන අමාත්‍යංශයේ ප්‍රගති සමාලෝචන රැස්වීම, ඊයේ (1) අරලියගහ මන්දිරයේදී පැවැති අවස්ථාවේදීය.ජනාධිපතිවරයා එහිදී වැඩිදුරටත් අදහස් දක්වමින් කියා සිටියේ, රජයේ සියලුම වාහනවලට එක අංකයක්, සහ එක වර්ණයක් ලබාදීමෙන් සියලුම රජයේ ආයතනවල වාහන අයථා පරිදි ප්‍රයෝජනයට ගැනීම වැළැක්වීම සඳහා මහජනතාවට ද පහසුවෙන් දායක විය හැකි බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060210</link>
    <topic>පොලිස් පරීක්ෂකගේ ලක්ෂ 3 ½ට විද්ද සැරයන් දැලේ</topic>
    <author>අනුරාධපුර සමූහ අශෝක සේනාරත්න</author>
    <content>රුපියන් තුන්ලක්ෂ පන්දාහක් ලංකා බැංකුවෙන් සොරකම් කළ පොලිස් සැරයන්වරයකු අනුරාධපුර පොලිසිය මඟින් අත්අඩංගුවට ගෙන ඇත. ජ්‍යෙෂ්ඨ පොලිස් අධිකාරි කාර්යාලයේ සේවයේ නියුතුව සිටි මේ පොලිස් සැරයන්වරයා පොලිස් පරීක්ෂකවරයා සතු (ඒ.ටී.එම්.) කාඩ්පත සොරකම් කැර ඇති බව පරීක්ෂණවලදී හෙළි වී තිබේ.මේ (ඒ.ටී.එම්.) කාඩ්පතේ රහස් අංකය පොලිස් පරීක්ෂකවරයා විසින් ඔහුගේ ජංගම දුරකතනයේ සටහන් කර තිබුණි. (ඒ.ටී.එම්.) කාඩ්පත සොරකම් කළ සැරයන්වරයා පොලිස් පරීක්ෂකවරයා විශේෂ රාජකාරියක නියැළී සිටියදී ඔහු සතු ජංගම දුරකතනයද සොරාගෙන එහි සටහන්ව තිබූ බව කියන ලංකා බැංකු (ඒ.ටී.එම්.) කාඩ්පතේ රහස් අංකය භාවිත කර මෙසේ එම මුදල් සොරකම් කර ඇති බව පොලිසිය සඳහන් කරයි.කාර්යාලයේ තිබුණු ස්වයංක්‍රීය කැමරාවේ මේ සොරකම කළ සැරයන්වරයාගේ ඡායාරූපය සටහන් වී තිබීම නිසා සුලමුල සොයා ගැනීමට පොලීසියට හැකි වී ඇත. මේ පොලිස් සැරයන්වරයා විසින් තවත් වංචා සහගත සිද්ධීන් කෙළේදැයි පොලීසියේ විශේෂ අවධානය යොමු වී තිබේ.රටේ නීතිය හා සාමය ආරක්ෂා කිරීමට කැප වී සිටින පොලිස් නිලධරයකු මෙලෙස වංචා සහගතව කළ සොරකමක් සම්බන්ධව නීතිය තදින් ක්‍රියාත්මක කරන ලෙස අනුරාධපුර ජ්‍යෙෂ්ඨ පොලිස් අධිකාරි මර්වින් ජේ. කරුණාරත්න මහතා පොලීසියට උපදෙස් දී ඇත.සහකාර පොලිස් අධිකාරි රාජා වික්‍රමනායක මහතා ඇතුළු විශේෂ පොලිස් කණ්ඩායමක් සිද්ධිය පිළිබඳව වැඩිදුර පරීක්ෂණ පවත්වති. අත්අඩංගුවට ගෙන ඇති පොලිස් සැරයන්වරයා ඊයේ (01) අනුරාධපුර මහේස්ත්‍රාත්වරයා හමුවට ඉදිරිපත් කිරීමට නියමිතව තිබිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060211</link>
    <topic>ග්‍රාම නිලධාරීන් 360කට නව පත්වීම්</topic>
    <author>චන්දිමා එදිරිමාන්න</author>
    <content>සියලු දිස්ත්‍රික්ක ආවරණය වන පරිදි ග්‍රාම සේවා නිලධාරි පුරප්පාඩු 360ක් පිරවීමට රාජ්‍ය පරිපාලන සහ ස්වදේශ කටයුතු අමාත්‍යාංශය පියවර ගෙන තිබේ.2007 මාර්තු මාසයේ පැවැත්වු සම්මුඛ පරීක්‍ෂණයෙන් සමත් වූ පිරිසෙන් මේ පුරප්පාඩු පිරවීමට කටයුතු කර ඇත.ග්‍රාම නිලධාරී තනතුර සඳහා බඳවා ගත් නිලධාරින් 360 වෙනුවෙන් මාස තුනක පුහුණුවක් ලබාදෙන බවද අමාත්‍යාංශයේ උසස් නිලධාරියෙක් දිනමිණට පැවැසීය.මීට අමතරව දිවයින පුරා දැනට ග්‍රාමසේවා පුරප්පාඩු 1700ක් පවතින බවත් මේ වසරේ නොවැම්බර් මස පැවැත්වෙන ග්‍රාම නිලධාරින් බඳවා ගැනීමේ තරග විභාගයෙන් සමත් වන පිරිසෙන් එම පුරප්පාඩු පිරවීමට කටයුතු කරන බවත් හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060213</link>
    <topic>අයිෆා-2010ටිකට් මිල ගණන්</topic>
    <author>ජීවනී පතිරණ</author>
    <content>11 වැනි වරට පැවැත්වෙන අයිෆා - 2010 (iifa - 2010)  ඉන්දියානු සිනමා උළෙල සහ විශේෂාංග නැරැඹීම සඳහා ටිකට්පත් නිකුත් කිරීමේ මධ්‍යස්ථාන හා මිල ගණන් පහත සඳහන් පරිදි වේ.ප්‍රධාන සම්මාන උළෙල (05 වැනි දා)ප්ලැටිනම් පැකේජය - ඇ. ඩො. 10,000, රන් පැකේජය ඇ. ඩො. 3000, රිදී පැකේජය - ඇ. ඩො. 2500විලාසිතා දැක්ම 03 වැනි දිනවිලාසිතා පැකේජය - ඇ. ඩො. 1500ක්‍රිකට් තරගය (04 වැනි දින)iifa සාද පැකේජය (03 වැනි දින) ඇ. ඩො. 750මූලික පැකේජයේ ටිකට්පත් සඳහා ශ්‍රී ලංකා සංචාරක ප්‍රවර්ධන කාර්යාංශය, නො. 80, ගාලු පාර, කොළඹ 03, ප්‍ර‍්‍රවේශපත් කවුළු විවෘතව ඇත්තේ පෙ. ව. 9.30 සිට ප. ව. 8.00 දක්වාය. www.srilanka.travel/iifa යන අන්තර් ජාල වෙබ් අඩවියෙන් ද ටිකට්පත් මිලදී ගත හැකිය.ක්‍රිකට් තරගය 04 වැනි දාමිල ගණන් රුපියල් 1000, රුපියල් 3000, රුපියල් 4000,රුපියල් 5000, 7500ටිකට්පත් ලබා ගැනීමticketslk.com  (වෙබ් අඩවිය) ද ටිකට් ෂොප්, 113, 5 වැනි පටුමඟ, කොළඹ 03, ශ්‍රී ලංකා ක්‍රිකට් ආයතනය (SSC)  යාබද) (පෙ.ව. 9.00 සිට ප. ව. 5.00) ශ්‍රී ලංකා සංචාරක ප්‍රවර්ධන කාර්යාංශය.ප්‍රධාන සිනමා උළෙලේ බාහිර තිර දැක්ම(05 වැනි දින) ටිකට් පතක් රු. 750/= කීල්ස් සුපිරි වෙළෙඳසල් ශ්‍රී ලංකා සංචාරක ප්‍රවර්ධන කාර්යාංශය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060215</link>
    <topic>මාතර-බෙලිඅත්ත දුම්රිය මාර්ගයමාස 6ක් ඇතුළත ඉදිකර අවසන් කරන්න</topic>
    <author/>
    <content>ප්‍රාර්ථනා වීරසිංහමාතර - බෙලිඅත්ත දුම්රිය මාර්ගය මාස හයක් ඇතුළත ඉදිකර අවසන් කරන ලෙස ජනාධිපති මහින්ද රාජපක්‍ෂ මහතා ප්‍රවාහන ඇමැති කුමාර වෙල්ගම මහතාට ඊයේ (01) නියෝග කළේය.පසුගිය වසර කිහිපය තුළ ආරම්භ කළ බොහෝ සංවර්ධන ව්‍යාපෘති මේ වන විට අවසන් වෙමින් පවතින බැවින්, බෙලිඅත්ත දුම්රිය මාර්ගයද කඩිනමින් ඉදිකර අවසන් කළ යුතු බවද ජනාධිපතිවරයා අවධාරණය කෙළේය.මේ පිළිබඳව ප්‍රවාහන ඇමැති කුමාර වෙල්ගම මහතාගෙන් වැඩිදුරටත් දිනමිණ කළ විමසීමකදී, ඇමැතිවරයා කියා සිටියේ ජනාධිපතිවරයාගේ නියෝගය පරිදි මාතර - බෙලිඅත්ත දුම්රිය මාර්ගයේ වැඩ ඉතා ඉක්මනින් ආරම්භ කොට අවසන් කරන බවයි.දකුණු පළාතේ ආරම්භ කොට ඇති වරාය, ගුවන්තොටුපළ හා අනෙකුත් සංවර්ධන ව්‍යාපෘති සමඟ, ජනතාවට ඉතා හොඳ ප්‍රවාහන සේවයක් ලබාදීම රජයේ වගකීම බවද ජනාධිපතිවරයා මෙහිදී පැහැදිළි කෙළේය.යාපනය දුම්රිය ස්ථානය අලුත්වැඩියා කිරීමේදී මගීන්ට නවාතැන් පහසුකම් ලබාදීම සඳහා කාමර 100ක් පමණ ඉදිකරන ලෙසද ජනාධිපතිවරයා මෙහිදී උපදෙස් ලබා දුන්නේය.ජනාධිපතිවරයා මේ බව ප්‍රකාශ කළේ ප්‍රවාහන අමාත්‍යාංශයේ ප්‍රගති සමාලෝචන රැස්වීම ඊයේ (1) අරලියගහ මන්දිරයේදී පැවැත්වූ අවස්ථාවේදීය.දුර ගමන් බස් රථ සඳහා වඩාත් හොඳ පහසුකම් ලබා දීම, ග්‍රාමීය ප්‍රදේශවල ප්‍රවාහන අවශ්‍යතා සපුරාලීම, දුම්රිය හා ලංගම බස්රථ නඩත්තුව හා එහි නව අවශ්‍යතා සඳහා කාර්මික ආයතනවලින් අධ්‍යාපනය ලබන සිසුන්ට අවස්ථාව ලබාදීම, අත්‍යාවශ්‍ය රේල් ගේට්ටු පවත්වාගෙන යෑම, දුම්රිය සංචාරක කර්මාන්තයට යොදා ගැනීම පිළිබඳව විශේෂ අවධානය යොමු කරන ලෙසද මෙහිදී ජනාධිපතිවරයා විශේෂ උපදෙස් ලබා දුන්නේය.මෙහිදී ප්‍රවාහන ඇමැති කුමාර වෙල්ගම මහතාට උපදෙස් දෙමින් ජනාධිපතිවරයා කියා සිටියේ, සෑම ඩිපෝවකටම ගොස් එහි ඇති අඩුපාඩු නිරීක්‍ෂණය කරන ලෙසයි.ලංගම දියුණු කිරීමේදී පෞද්ගලික බස් රථ හිමියන්ට අවාසියක් නොවන අයුරින්, එනම් එදා මෙන් අද බස් හිමි සමාගම්කරුවන් අද නොමැති බැවින් බොහෝ දුක් මහන්සිවී බස් රථ මිලදී ගන්නා සාමාන්‍ය ජනතාව පිළිබඳව ද සංවේදීව බලා කටයුතු කරන ලෙසද ජනාධිපතිවරයා කීය.අමාත්‍යංශයක් ලෙස කටයුතු කිරීමේදී ජනතාවගේ මූලික අවශ්‍යතා ඉක්මනින් ඉටු කිරීමට කෙටි කාලීන සැලසුම් සකස් කරමින්, දීර්ඝ කාලීන සැලසුම්වලට යායුතු බව පෙන්වා දුන් මහින්ද රාජපක්‍ෂ මහතා, රටේ දියුණුවක් ඇති කිරීමට නම් සියලු ආයතන ඒකාබද්ධව කටයුතු කිරීමේ ඇති වැදගත්කමද අවධාරණය කෙළේය.දුම්රිය මාර්ග දෙපස මේ වන විට උණබම්බු ගේට්ටු 900කට ආසන්න ප්‍රමාණයක් ඇති බවත්, ඉන් 700ක් පමණ උණබම්බු ගේට්ටු වන අතර, ඉතිරි ගේට්ටු 200 ආරක්‍ෂිත ගේට්ටු වේ. උණබම්බු සහිත ගේට්ටු අනාරක්‍ෂිත බව අනාවරණය වී ඇති බැවින් සංඥා එළි හෝ සංඥා නාද යෙදීමට ඇති ඉඩ ප්‍රස්ථා සොයා බලන ලෙසද ජනාධිපතිවරයා මෙහිදී ප්‍රවාහන නිළධාරීන්ට උපදෙස් ලබා දුන්නේය.මීට අමතරව දුම්රිය ස්ථාන පි‍්‍රයමනාප බවට නවීකරණය කරන ලෙසත්, ඒ සඳහා පෞද්ගලික ආයතනවල සහාය ලබාගැනීමට ඇති හැකියාව සොයා බලන ලෙසත් ජනාධිපතිවරයා කියා සිටියේය.දුම්රිය සේවය ජනතාවට සුවපහසු කාර්යක්‍ෂම සේවයක් ලෙස වැඩි දියුණු කිරීම පිළිබඳව මෙහිදී දීර්ඝ ලෙස සාකච්ඡා වූ අතර, ඒ අනුව දුම්රිය ධාවනය සඳහා තරඟකාරීත්වයක් හදුන්වාදීම, දුම්රිය ජාලයෙන් උපරිම ප්‍රයෝජන ලබාගැනීම, දුම්රිය සේවයට වාණිජ මුහුණුවරක් හඳුන්වාදීම මෙන්ම භාණ්ඩ ප්‍රවාහනයේදී මාර්ග අවහිරතා මගහරවා ගැනීමට දුම්රිය යොදා ගැනීමේ ඇති වැදගත්කම සහ වරායේ සිට භාණ්ඩ ප්‍රවාහනයේදී දුම්රිය යොදා ගැනීම කෙරෙහිද අවධානය යොමුවිය.ඉන්ධන ප්‍රවාහනයෙන් සියයට 70ක් පමණ දුම්රිය යොදාගෙන සිදු කළද එය මේ වන විට සියයට 30ක් දක්වා පහත වැටී ඇති බැවින් එය නැවත වර්ධනය කර ගැනීම පිළිබඳව ඛනිජ තෙල් අමාත්‍යවරයා සමඟ සාකච්ඡා කිරීමට බලාපොරොත්තු වන බවද ප්‍රවාහන ඇමැති කුමාර වෙල්ගම මහතා මෙහිදී ප්‍රකාශ කෙළේය.මෙම අවස්ථාවට ප්‍රවාහන ඇමැති කුමාර වෙල්ගම, නියෝජ්‍ය ඇමැති රෝහණ දිසානායක, ජනාධිපති ලේකම් ලලිත් විරතුංග, මුදල් අමාත්‍යංශ ලේකම් ආචාර්ය පී. බී. ජයසුන්දර මහත්වරු ඇතුළු ප්‍රවාහන අමාත්‍යංශයේ උසස් ඬළධාරීහු පිරිසක් ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060212</link>
    <topic>මෙක්සිකෝවෙන් ට්‍රක් රියක් පැහැරගෙනඅමෙරිකාවට පනිද්දී ශ්‍රී ලාංකිකයන් කොටු වෙලා</topic>
    <author>මහින්ද අලුත්ගෙදර සහ භක්ති ධර්මප්‍රිය මෙන්ඩිස්</author>
    <content>නීති විරෝධී ලෙස එක්සත් ජනපදයට සංක්‍රමණය වූ ශ්‍රී ලාංකිකයන් ඇතුළුව 60 දෙනෙකු මෙක්සිකෝ පොලිසිය මගින් අත් අඩංගුවට ගෙන ඇත.මෙක්සිකෝවේ සිට අමෙරිකා එක්සත් ජනපදය බලා නීති විරෝධී ලෙස මේ පිරිස ගමන් කර ඇත්තේ පසුගිය පෙබරවාරි මාසයේදී මෙක්සිකෝවෙන් පැහැරගත් ට්‍රක් රථයකිනි.මේ පිරිස අතර ශ්‍රී ලාංකිකයන් 7 දෙනෙකු සිටින බවද 60 දෙනෙකුගෙන් සමන්විත මේ කණ්ඩායමට කාන්තාවන් 15 දෙනෙක් ඇතුළත් වන බවද තානාපති ආරංචි මාර්ග සඳහන් කරයි.ට්‍රක් රථයෙන් එක්සත් ජනපදය බලා ගමන් ගන්නා අතරතුර මෙක්සිකෝවේ ට්‍රක්ස්ලා ගුට්ලස් නගරයේ මාර්ග බාධකයකදී එරට පොලිසිය සිදු කරන ලද එක්ස් රේ පරීක්ෂාවකදී මේ පිරිස පොලිස් අත් අඩංගුවට පත්ව තිබේ.අදාළ ට්‍රක් රථය ගමන් කැර ඇත්තේ මෙක්සිකෝ සමාජ ආරක්ෂණ සංවිධානයේ සළකුණ සහිතව වන අතර විමර්ශන කටයුතු සිදු කිරීම සඳහා එහි රියදුරාද අත් අඩංගුවට ගෙන ඇතැයි තානාපති ආරංචි මාර්ග පෙන්වා දෙයි.අත් අඩංගුවට ගත් පිරිස අතර ශ්‍රී ලාංකිකයන්ට අමතරව මධ්‍යම අමෙරිකානු හා ඉන්දීය ජාතිකයන්ද සිටිනු ඇතැයි වාර්තා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060219</link>
    <topic>සිනමා උළෙලට සියල්ල සූදානම්</topic>
    <author>ජීවනී පතිරණ</author>
    <content>iifa – 2010 (ජාත්‍යන්තර ඉන්දියානු චිත්‍රපට ඇකඩමිය) ඉන්දියානු සිනමා සැමරුම හෙට (03) සිට 05 වැනිදා දක්වා කොළඹ සුගතදාස ගෘහස්ථ ක්‍රීඩාංගණයේදී පැවැත්වීමට දැනටමත් සියලු විධිවිධාන යොදා ඇත.ජාතික හා ජාත්‍යන්තර මාධ්‍යවේදීන් 300 කට අධික සංඛ්‍යාවක් හෙට (03) ආරම්භ වන iifa – 2010 සිනමා දැක්මේ මාධ්‍ය ආවරණ සඳහා සහභාගී වීමට නියමිතය.මේ අතර හෙට (03) දිනයේ සුවිශේෂී අංගය වන්නේ ‘සුන්දරත්වය සහ රූපස්වභාවයයි’ ඒ වෙනුවෙන් පැවැත්වෙන iifa – 2010 මෝස්තර දැක්ම සඳහා නවතම විලාසිතා නිර්මාණ රැසකින් සැරසුණු සුප්‍රසිද්ධ ඉන්දියානු නිරූපණ ශිල්පව්‍යාපාරික සමුළුවශිල්පීන්ට අමතරව ශ්‍රී ලංකාවේ කාංචනා බ්‍රවුන් ද දක්ෂතා දක්වනු ඇත. එය බණ්ඩාරනායක සම්මන්ත්‍රණ ශාලාවේ සිරිමාවෝ බණ්ඩාරනායක පරිශ්‍රයේදී රාත්‍රී 7.30 සිට 10.30 දක්වා පැවැත්වේ.මෙදින (03) තවත් සුවිශේෂී ඉසව්වක් වන්නේ FICCI IIFA ගෝලීය ව්‍යාපාරික සමුළුවයි. ඉන්දියාවේ සහ ශ්‍රී ලංකාවේ ව්‍යාපාරික ක්ෂේත්‍රවල ප්‍රමුඛයන් මෙහිදී හමුවී අදහස් හුවමාරු කර ගනු ඇත. නිවාස නාගරික දරිද්‍රතාව දුරලීමේ හා සංචාරක කටයුතු පිළිබඳ ඇමැති කුමාරි සෙල්ජා ආචාර්ය ෂාෂි තාරූර් කරන් ජොහාර් මයික්‍රොමැක් ඉන්ෆොමැටික් සමාගමේ ව්‍යාපාර අධ්‍යක්ෂ විකාස් ජේන් ස්ටේටෙරියා සමාගමේ සභාපති සහ ප්‍රධාන විධායක නිලධාරී මුකේෂ් අගි මේ ව්‍යාපාරික සමුළුව ඇමතීමට නියමිතය.ශ්‍රී ලංකාව සහ ඉන්දියාව අතර ව්‍යාපාරික සහයෝගිතාව වර්ධනය කර ගැනීම ශ්‍රී ලංකාවේ උතුරු නැගෙනහිර දෙපළාත නැවත ගොඩනැගීම ආයෝජනය කිරීම ශ්‍රී ලංකාව සහ ක්‍රිකට් වැනි ක්ෂේත්‍ර ගණනාවක් පිළිබඳ මෙහිදී සාකච්ඡා පැවැත්වෙනු ඇත. ආයෝජන මණ්ඩලය (BOI) ග්‍රීන් ලංකා ෂිපින් හා හිල්ටන් කොළඹ මේ ව්‍යාපාර සමුළුව සඳහා සමානුග්‍රහය දක්වයි.චිත්‍රපට කර්මාන්තය පිළිබඳ උනන්දුවක් දක්වන්නන් සඳහා හෙට (03) උදෑසන කාලයේ දී චිත්‍රපට වැඩමුළුවක් ද පැවැත්වීමට නියමිතය.ඉන්දියානු චිත්‍රපට නිෂ්පාදකයන්, අධ්‍යක්ෂවරුන්, නළු නිළියන් ඇතුළු විශේෂඥ කණ්ඩායමක් හා දේශීය චිත්‍රපට ක්ෂේත්‍රයේ ප්‍රවීණයෝ කිහිප දෙනෙක් ද වැඩමුළුව සඳහා සහභාගී වෙති. ඉවෙන්ට් කන්සෙප්ට් සහ සිලෝන් කොන්ටිනෙන්ටල් මෙහි සමානුග්‍රහකයෝ වෙති.iifa සිනමා උළෙලේ දෙවැනි දිනය වන අනිද්දා (04) ක්‍රිකට් තරගයක් පැවැත්වීමට කටයුතු යොදා ඇත. එය SSC ක්‍රීඩාංගණයේ සවස 01 ට ආරම්භ වේ.මේ ක්‍රිකට් තරගය සඳහා ඉන්දියානු සුපිරි සිනමා තරු සහ ශ්‍රී ලාංකීය ක්‍රිකට් තරු සහභාගී වෙති. ශ්‍රී ලංකා කණ්ඩායම කුමාර් සංගක්කාර ගේ නායකත්වයෙන් ද සුපිරි නළු සුනිල් සෙට්ටි ඉන්දීය කණ්ඩායමේ නායකත්වය දරනු ලැබේ.නරඹන්නන් 2200 ක්තරගය නරඹන්නන් සඳහා අනපේක්ෂිත සුන්දර අත්දැකීම් ලබා ගැනීමට හැකි වන අතර මේ ක්‍රිකට් තරගයෙන් ලැබෙන මුදල් සියල්ල සමාජ සේවා කටයුතු සඳහා යොදා ගැනේ. ආරාධිත සුපිරි තරු සමග කතා බහ කිරීමේ අනගි අවස්ථාවක් ද මෙහිදී හිමි වනු ඇත. මුත්තයියා මුරලිදරන්, සනත් ජයසුරිය, මහේල ජයවර්ධන, රොමේෂ් කළුවිතාරණ හා ඩී. එස්. ද සිල්වා ශ්‍රී ලාංකික ක්‍රීඩකයෝ වෙති.iifa සති අන්තයේ විචිත්‍රවත්ව දිනය වන 05 වැනිදා iifa– 2010 සිනමා සැමරුම් උත්සවය අති උත්කර්ෂවත් අන්දමින් පැවැත්වීමට නියමිතය.මෙදින ඉන්දීය සිනමා ශිල්පීන් ඇතුළු 2200 ක පිරිසක් iifa නැරඹීමට පැමිණෙනු ඇත.ශ්‍රී ලාංකීය ශිල්පීන්, කලාකරුවන් හා විවිධ ක්ෂේත්‍ර නියෝජනය කරන්නන් 500 කට මෙදින iifa නැරඹීමට අවස්ථාව සලසා ඇති අතර ඉන් 100 කට සීමිත ටිකට් පත් නිකුත් කෙරේ. සල්මන් ඛාන්, බිපාෂා බාසු, රිතේෂ් දේෂ්මුක්, විවේක් ඔබ්රෝයි සහ ශ්‍රී ලාංකීය ජකැලයින් ෆර්ඩිනැන්ඩස් ප්‍රමුඛ සිනමා තරුවල රැඟුමෙන් ගැයුමෙන් වැයුමෙන් හා නර්තනයෙන් උළෙල වර්ණවත් වේ.‘කින්ඩම් ඔෆ් ඩ්‍රීම්ස්’ හි කොටස් කිහිපයක් ද නැරඹීමේ අවස්ථාව මෙහිදී ප්‍රේක්ෂකයන්ට උදා වනුඇත.හෙට (03) සහ අනිද්දා (04) දෙදින පැවැත්වෙන ඪඪටච විශේෂාංග නැරඹීම සඳහා රුපියල් 1000 සිට 7500 දක්වා ටිකට් පත් මිලදී ගැනීමට අවස්ථාව සලසා ඇත.විදේශිකයින්ට සිනමා උළෙල නැරඹීම සඳහා රුපියල් 1150000 උපරිමයක සිට විවිධ පැකේජයන් ඔස්සේ ටිකට් පත් මිලදී ගැනීමට අවස්ථාව සලසා ඇති අතර සිනමා උළෙල ආරම්භ වී පැය 1 1 / 2 කට පසු තිර දර්ශනයක් ද (Screen Show) නැරඹීමට පිටත සිටින නරඹන්නන්ට හැකියාව ඇත. ඒ සඳහා රුපියල් 750 ක ටිකට් පතක් නිකුත් කිරීමට සංවිධායක මණ්ඩලය කටයුතු යොදා ඇත.රුපියල් ලක්ෂ 4000 ක් වැය කරමින් (මිලියන 400) iifa සිනමා උළෙලට රජයේ දායකත්වය ලබා දීම තුළින් රුපියල් මිලියන 4650 ක වටිනාකමකින් යුත් ප්‍රචාරයක් ලබා ගැනීමට හැකි වන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.ආයෝජනය, සංචාරක කර්මාන්තය, කෘෂිකර්මාන්තය, රජය ආරම්භ කර ඇති දැවැන්ත සංවර්ධන ක්‍රියාදාමය සමග ශ්‍රී ලංකාවට ලැබෙන ප්‍රතිලාභ ඉතා ඉහළ මට්ටමකට පත් වන බවද පෙරේදා (31) පැවති මාධ්‍ය හමුවකදී ඇමැතිවරයා වැඩිදුරටත් අවධාරණය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060214</link>
    <topic>අලුතින් මාර්ග තැනීමේදී ජල නළඑළීමට වෙනම බිම් තීරුවක්</topic>
    <author>අනූෂා ගුරුසිංහ</author>
    <content>ඉදිරි කාලයේ මහා මාර්ග තැනීම් කටයුතු සිදු කිරීමේදී නව ජල නළ පද්ධති සවිකිරීමට වෙනමම බිම් තීරුවක් වෙන් කිරීමට ජල සම්පාදන හා මහාමාර්ග අමාත්‍යාංශ එක්ව වැඩපිළිවෙළක් ඇරඹීමට යයි.පසුගියදා ජලසම්පාදන හා ජලාපවාහන අමාත්‍ය දිනේෂ් ගුණවර්ධන මහතා සමඟ මහා මාර්ග අමාත්‍යංශයේ ලේකම් රියර් අද්මිරාල් වසන්ත කරන්නාගොඩ මහත්වරුන් අතර පැවැති සාකච්ඡාවකින් පසු එම තීරණය ගන්නා ලදී.ජල සම්පාදන හා ජලාපවාහන අමාත්‍යාංශය සහ මහාමාර්ග අමාත්‍යාංශය එකම ප්‍රදේශයක කරන සංවර්ධන කටයුතු එකම ව්‍යාපෘතියක් යටතේ කඩිනම් කිරීම මගින් විශාල මුදලක් ඉතිරි කරගත හැකි වෙනවා මෙන්ම මහජනතාවට වෙන අපහසුතාවන් ද අවම කරගත හැකි බව එහිදී අමාත්‍ය දිනේෂ් ගුණවර්ධන මහතා අවධාරණය කෙළේය. මාර්ගස්ථ ජල නළ පද්ධති අලුතින් සවි කිරීමේදී ඇතිවන විවිධ අපහසුතා මගහරවා ගැනීම පිළිබඳ තීරණ කීපයකට ඒමට එහිදී හැකි විය.එනම්, මහාමාර්ගයන්හි නව ජල නළ සවි කරන විට එය වෙනමම ව්‍යාපෘතියක් මගින් නොව මහාමාර්ග අමාත්‍යංශයේ ඉදිකිරීම් මගින්ම සෑම අවස්ථාවකම සිදු විය යුතුය. එමෙන්ම එහි අධීක්‍ෂණ කටයුතු පමණක් ජලසම්පාදන මණ්ඩලය මගින් සිදු කළ යුතුය.මෙම සාකච්ඡාමය අවස්ථාවට ජල සම්පාදන හා ජලාපවාහන අමාත්‍යාංශයේ ලේකම් ඒ. අබේගුණසේකර, ජලසම්පාදන හා ජලාපවාහන මණ්ඩලයේ සභාපති කරුණාසේන හෙට්ටිආරච්චි, සාමාන්‍යාධිකාරී ලාල් පේ‍්‍රමනාත් මහත්වරු ඇතුළු ජල සම්පාදන හා ජලාපවාහන අමාත්‍යංශයේ හා මහා මාර්ග අමාත්‍යාංශයේ නිලධාරීන් ද එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060216</link>
    <topic>ඉන්දියාවෙන් හා චීනයෙන්නව බලවේග කට්ටල 33ක්ගෙන්වීමට පියවර</topic>
    <author>ප්‍රාර්ථනා වීරසිංහ</author>
    <content>මෙරට ප්‍රවාහන ක්‍ෂේත්‍රය පුළුල් කිරීම සඳහා චීනයෙන් හා ඉන්දියාවෙන් දුම්රිය බලවේග කට්ටල 33ක් ගෙන්වීමටත් දැනට ඇති ලංගම බස් රථ ප්‍රමාණය 6000ක් දක්වා වැඩි කිරීමටත් ප්‍රවාහන අමාත්‍යංශය තීරණය කර තිබේ.ගුණාත්මක භාවයෙන් ඉහළ තෘප්තිමත් ප්‍රවාහන සේවයක් ලබාදීම වෙනුවෙන් මෙම තීරණය ගත් බව ප්‍රවාහන ඇමැති කුමාර වෙල්ගම මහතා පැවසීය.මේ වන විට දුම්රිය දෙපාර්තමේන්තුව සතු ධාවනය කළ හැකි මට්ටමේ එන්ජින් කට්ටල් 80න් අවම තරමින් 60ක් සහ බස්රථ අලුත්වැඩියා කිරීමට ඉක්මණින් පියවර ගන්නා බවද ඇමැතිවරයා කීය.චීනයෙන් සහ ඉන්දියාවෙන් ගෙන්වන ලද බලවේග කට්ටල් උඩරට දුම්රිය මාර්ග සඳහා ද එක් කරන බවද ඇමැතිවරයා පැවසුවේය.දුම්රිය, ලංගම සේවකයන්ගේ, වෘත්තිය සමිති සාමාජිකයන්ගේ සහ පෞද්ගලික බස් රථ හිමියන්ගේ ගැටලුවලට සාධාරණ විසඳුම් ලබා දෙන බවද හෙතෙම පැවසීය.ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැති ප්‍රවාහන අමාත්‍යංශයේ ප්‍රගති සමාලෝචන රැස්වීම ඊයේ (1) අරලියගහ මන්දිරයේදී පැවැති අවස්ථාවේදී ඇමැතිවරයා ඒ බව කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060217</link>
    <topic>අයි.ටී.එන්.- ජාතික රූපවාහිනියනවීකරණයට ජපන් සහාය</topic>
    <author>ස්වර්ණා විජේකෝන්</author>
    <content>ජාතික රූපවාහිනිය හා ස්වාධීන රූපවාහිනී ආයතන නවීකරණය කිරීමට අවශ්‍ය ඩිජිටල් තාක්‍ෂණය ඇතුළු තාක්ෂණික සම්පත් හා දැනුම ජපන් රජය යටතේ ලබාදීමට එකඟත්වය පල කර ඇත.ජපානයෙන් පිරිනැමූ ත්‍යාගයක් ලෙස රූපවාහිනිය ශ්‍රී ලංකාවට හඳුන්වා දුන් සේම, නවීන ලෝකයට ගැලපෙන ලෙස රූපවාහිනිය පවත්වා ගෙන යෑම සඳහා නවීන තාක්ෂණය හඳුන්වාදීමත් සිදු කළ යුතු බව ශ්‍රී ලංකාවේ වෙසෙන ජපන් තානාපති කියුනියෝ තකාෂි මහතා ප්‍රකාශ කර ඇත.ප්‍රවෘත්ති හා ජනමාධ්‍ය ඇමැති කෙහෙළිය රඹුල්වැල්ල මහතා සහ ජපාන තානාපතිවරයා අතර ඊයේ (1) ජනමාධ්‍ය අමාත්‍යාංශයේ පැවැති සාකච්ඡාවකදී තකාෂි මහතා මේ එකඟතාව පල කර ඇත.ලෝකයේ සෑම රටකම පාහේ රූපවාහිනී මාධ්‍ය ඉදිරියෙන් සිටින බවත් එම මට්ටමට ගැලපෙන ලෙස ශ්‍රී ලංකාවේ රූපවාහිනී මාධ්‍ය සකස් විය යුතු බවත් තකාෂි මහතා ප්‍රකාශ කොට ඇත. එසේ නොවුනහොත් කෞතුකාගාරයක් ලෙස රූපවාහිනිය පවත්වා ගෙන යාමට සිදුවන බව තකාෂි මහතා ප්‍රකාශ කොට තිබේ.ඒ අනුව ජපන් රජයේ ආධාර යටතේ ජාතික රූපවාහිනිය හා ස්වාධීන රූපවාහිනි ආයතනවල තාක්‍ෂණික පහසුකම් වර්ධනය කිරීමට බලාපොරොත්තු වන බව කෙහෙළිය ඇමැතිවරයා පැවසීය</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=n10060218</link>
    <topic>පුනරුත්ථාපනය වූ කොටි සාමාජිකයන් 100කටලංගමයෙන් රියැදුරු රැකියා</topic>
    <author>භක්ති ධර්මප්‍රිය මෙන්ඩිස්</author>
    <content>පුනරුත්ථාපනය වූ කොටි සාමාජිකයින් සිය දෙනකුට ලංකා ගමනා ගමන මණ්ඩලයේ රියැදුරු රැකියා ලබා දීමට රජය පියවර ගෙන තිබේ.යුද්ධය පැවැති අවසන් දින කිහිපයේ කොටි සංවිධානයෙන් ඉවත්ව ආරක්ෂක අංශ වෙත භාර වූ මේ පිරිස වසරක පමණ කාලයක් පුනරුත්ථාපන කඳවුරුවලදී පුනරුත්ථාපනය වී ඇත.මේ පුද්ගලයන් සියදෙනා යාපනය කොන්ඩාවිල් ඩිපෝවේ රියදුරු පුහුණුව ලබන බවත්, මේ පුහුණුව සඳහා විශාල මුදලක් වැය කර ඇති බවත් උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා “දිනමිණ”ට ඊයේ (01) පැවැසීය. රියැදුරු පුහුණුවෙන් පසුව මොවුන් සිය දෙනා උතුරු පළාතේ ඩිපෝවල රාජකාරි සඳහා යෙදවීමට සැලැසුම්කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=r1006021</link>
    <topic>හැඳල මුතුරාජවෙලඇළ මාර්ගය වල් බිහි වෙලා</topic>
    <author>උතුරු කොළඹ සමූහ</author>
    <content>වත්තල මැතිවරණ ආසනයේ හැදල ඓතිහාසික මුතුරාජවෙල ආශ්‍රිත ඇළ මාර්ග නිසි නඩත්තුවක් නොමැති කමින්වසර ගණනාවක සිට ගොඩවීමේ තර්ජනයකට ගොදුරු වෙමින් පවතී.පහත්බිම් සංවර්ධන මණ්ඩලය මගින් විටින් විට මේවා පවිත්‍ර කිරීමේ වැඩපිළිවෙලක් ක්‍රියාත්මක කළත් එය අතරමග නතර කිරීම නිසා මේ ඇළ මාර්ග වලට මෙවැනි ඉරණමක් අත්ව තිබෙන බව ප්‍රදේශවාසීහු කියති.මේ ප්‍රදේශවල පිහිටි නිවෙස් විශාල සංඛ්‍යාවක් සුළු වැස්සකට පවා ජලයෙන් යටවේ. මා බෝල සිට මුතුරාජවෙල හරහා හැමිල්ටන් ඇළට හීන් ඇළ සම්බන්ධ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=r1006022</link>
    <topic>රු. ලක්ෂ 60ක රන් බඩු හාඋපකරණ අසුවේ</topic>
    <author>මතුගම සංචාරක</author>
    <content>පොලිස් නිලධාරියකු ලෙස සේවය කරමින් කළුතර දිස්ත්‍රික්කයේ ප්‍රබල සොර නායකයකු ලෙස පෙනී සිටිමින් සොරකම් මංකොල්ලකෑම් 64ක් සිදු කළ පුද්ගලයකු දොඩංගොඩ පොලිසිය අත් අඩංගුවට ගෙන මතුගම අතිරේක මහේස්ත්‍රාත් නිලුපුලි ලංකාපුර මෙනවිය වෙත ඉදිරිපත් කිරීමෙන් පසුව මේ මස 8 දක්වා රිමාන්ඩ් භාරයේ තැබීමට නියෝග කළාය.මොහු සොරකම් කරන ලද රුපියල් ලක්ෂ හැටක රන් ආභරණ හා විදුලි උපකරණ පොලිසිය සොයා ගෙන ඇත.සොරකම් කරන ලද රන් ආභරණ මතුගම, අගලවත්ත, බදුරලිය ප්‍රදේශවල වාණිජ බැංකුවල උකස් කර තිබියදී පොලිසිය භාරයට ගෙන ඇත. ඒවායේ වටිනාකම ලක්ෂ විස්සක් පමණ වේ.මතුගම, දොඩංගොඩ, බදුරලිය, හා කළුතර උතුර පොලිසිවල ඇති සොරකම් හා මංකොල්ල කෑම් පැමිණිලි 43 කට මොහු සම්බන්ධ වී සිට ඇත. සොරාගත් වීඩියෝ යන්ත්‍ර දුරකථන වී. සී. ඩී. කැමරා ඇතුළු විදුලි උපකරණ පොලිසිය සොයා ගෙන ඇත.මේ රන් භාණ්ඩ බොහොමයක් උකස් කර ඇත්තේ බිරියගේ නමිනි.කළුතර පොලිස් අධිකාරී ලලිත් පතිනායක මහතාගේ උපදෙස් පරිදි දොඩංගොඩ පොලිස් ස්ථානාධිපති බිමල් පෙරේරා අපරාධ අංශයේ ස්ථානාධිපති එස්. ලක්මාල් හා සැරයන් ලියනගේ නිලධාරීහු වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=r1006023</link>
    <topic>අනංගයාට තරුණියගෙන් අපූරු තෑග්ගක්</topic>
    <author>අමල් යශෝමන් ජයසිංහ</author>
    <content>කොළඹින් මහනුවර බලා ගමන් ආරම්භ කිරීමට නියමිත බසයට ඇත්තේ තවත් විනාඩි කිහිපයකි. තලතුනා වියෙහි පසුවන මහත දෙහෙත ඇති ටුවිඩ් රෙද්දකින් හා කෝට් එකකින් සැරසී ගත් අයකු බසයට නැග හිඳ ගැනීමට සුදුසු අසුනක් සෙවූයේ ය.ආසන බොහෝ හිස්ව ඇතත් ඔහුගේ සිත් ගත්තේ නැතිවාක් මෙන් ඔහු වහ වහා ගොස් ඉඳගත්තේ තුරුණුවියෙහි පසුවන කොට ගවුමකින් සැරැසී ගත් සුරූපී තරුණියක හිඳ සිටි අසුනේ මය.අසුනේ හරි බරි ගැහී ඉඳගන්නා ඔහු දෙස තරුණිය නුරුස්නා බැල්මෙන් බලා ඔහු දුන් සිනාවට පිළිතුරු සිනාවක් පා ඉවත බලා ගත්තා ය. බසයට නැගි සීනිබෝල වෙළෙන්දාගෙන් ටොපි කිහිපයක් ද මිල දී ගත් හෙතෙම බසය ඉදිරියට ඇදෙද්දී ඇයට ද ටොපියක් දිගු කෙළේ ය.සිනාවෙන් ම එය අතට ගෙන කටට ගත් ඈ ඔයා හරියට පැණි රස කනවා නේදැයි ඇසුවාය.කතාවකට මුලක් සොයමින් සිටි ඔහු ද කට පුරා කීයේ ඔව් - ඔව් - මට ඔය වෙන උන්ට වගේ සීනි ඩයබෙටිස් නැහැ. කනවා - බොනවා යැයි කී ය.සැතපුම් ගණනාවක් ගෙවී තිබේ. දෙදෙනා ද කතාවෙන් බොහෝ දුර ය. වැඩිපුර ඔහුගේ දකුණත ද ඇගේ ඔඩොක්කුවට ඇද වැටෙන අයුරු අවට මගියන් දුටුවද ඔහුටත් ඇයටත් වගේ වගක් නැත. ඇය ද ඉඳහිට ඔහුගේ අත කොනිත්තයි. මුකුළු පෙන්වයි.කඩුගන්නාව කන්දේ දී හිස රුජාවකින් පෙළෙන්නට වූ තරුණිය වහා දෑතින් හිස අල්වා හිසේ අමාරුව පෙන්වූවා ය. ඔහු ද ඇයගේ හිසට අත තබා ඔහුගේ ම උවමනාවෙන් ඇයගේ හිස තම ඔඩොක්කුව මත තබා ගත්තේ ය.“නාකි විසේ - ගෙටත් උසේ” කවුදෝ පිටුපස හැරි තවකෙකුට කෙඳුරුවේ ය.ගතවූයේ මොහොතකි. හෙතෙම විදුලි සැර වැදුනාක් මෙන් දඟලා අසුනින් නැගී සිටින්නට වෑයම් කළේ ය. ඕ වහා හිස ඔසවා ලේන්සුවකින් කට පිසදා ගන්නට වූවා ය.චිකේ - මොනවද ළමයෝ මේ කළේ ?ඇය ඔහුගේ ඔඩොක්කුවට දැමු වමනය දෙස පිළිකුලින් බලමින් එසේ ඇසුවද ‘සොරි සොරි යනුවෙන් පැවසූ ඈ මං පිළිමතලාවෙන් බහිනවා යි කියමින් බසයෙන් බැස ගියා ය.හෙතෙම වට පිට බලා නින්දෙන් අවදි වූ කලෙක මෙන් වහා නැගිට තරුණිය ගේ වමනය දෙස බලා නොසන්සුන් ව බසයේ ඉදිරියට යාමේ දී අවට මගියෝද වසංගත රෝගියෙකුගෙන් මිදෙන්නාක් මෙන් හැසිරුනා හ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=r1006024</link>
    <topic>කුඩා ඔය පිටාර ගැලීමෙන් අවතැන්වූවන්ටබොන්න වතුර නෑ</topic>
    <author>කොටදෙණියාව විශේෂ – ඉන්දික නිශ්ශංක පරණවිතාන</author>
    <content>කුඩා ඔය උතුªරා යෑම නිසා බඩල්ගම ඕනරවත්ත ගම්වාසීහු මේ වන විට බඩල්ගම පැරැණි පාසල් ගොඩනැගිල්ලක පසුවෙති. ඔවුන්ට ආහාර පාන, වියලි ආහාර සැපයීමට දේශපාලනඥයන් හා විවිධ සංවිධාන පියවර ගෙන තිබේ.ජල ගැල්මෙන් අසරණ වූ 1500 ක් පමණ පන්සල්, පාසල් ඇතුළු විවිධ ස්ථානයන්හි රැදී සිටිති. දිවුලපිටිය, කොටදෙණියාව, කටාන ප්‍රදේශයන්හි ජන ජීවිතය බොහෝ සෙයින් අඩාල වී ඇත.මහා මාර්ග ජලයෙන් යට වීම නිසා මාර්ග පද්ධති සෝදා පාළුවට ලක්වීමෙන් ගමනාගමන සේවා ඇන හිට තිබේ. අවතැන් වූ පිරිස් පිිරිසුදු ජලය නොමැති කමින් පීඩාවට පත්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=r1006025</link>
    <topic>ඉඩම් වංචාකළ අයට දඩ</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>ඉඩමක් ලබාදෙන බවට පොරොන්දු වී රුපියල් ලක්ෂ 15 ක් ලබාගෙන වංචා සහගත ලෙස එම ඉඩම ලබා නොදුන්නේ යැයි කියන සිද්ධියක් සම්බන්ධයෙන් රක්ෂිත බන්ධනාගාරගතව සිටි අයකු මීගමුව ප්‍රධාන මහේස්ත්‍රාත් ජයකි ද අල්විස් මහත්මිය රු.20000 ක මුදල් ඇප හා ලක්ෂ 3 ක ශරීර ඇප මත මුදාහැරීමට නියෝග කළාය.මෙසේ මුදාහැරීමට නියෝග ලැබුවේ මූකලන්ගමුව සීදුව ප්‍රදේශයේ පුද්ගලයෙකි.පැමිණිලිකරු සීදුව ප්‍රදේශයේ ඇඟලුම් කර්මාන්ත ශාලාවක් පවත්වා ගෙන යන අතර කර්මාන්ත ශාලාව වැඩිදියුණු කිරීමට යාබද ඉඩම් කැබැල්ල සැකකරු පැමිණිලිකරුට දෙන බවට පොරොන්දු වී මුදල් ලබාගෙන ඇතැයි සඳහන්ව තිබේ.සැකකරුට එරෙහිව මීගමුව පොලිසියේ විශේෂ අපරාධ විමර්ශන ඒකකය චෝදනා ගොණු කර ඇත. නැවත විභාගය මේ මස 22 ට කල් තැබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=r1006026</link>
    <topic>උස්වැටකෙයියාව පාලමේ වැඩමුල්ගලට සීමා වෙලා</topic>
    <author/>
    <content>උස්වැටකෙයියාව නො. 7 / 1 පාලම පුළුල් කිරීමට 2008 වසරේ මැයි මස මුල් ගල තැබුවත් මේ වන තුරු වැඩ ආරම්භ කර නැත. පාලම සෑදීමට ගෙනවිත් දමා ඇති කොන්ක්‍රීට් කණු වල් බිහිවෙමින් පවතී.දෙකෝටි පනස් හත් ලක්ෂයක වියදමින්ඉදි කිරීමට යෝජිත මේ පාලමේ වැඩ අවසන් කිරීමට නියමිතව තිබුණේ 2009. 05. 15 වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=r1006027</link>
    <topic>ඇත් දළින් කළ සැතැපෙන බුදු පිළිමයක්  </topic>
    <author>අසේල කුරුළුවංශ</author>
    <content>සම්බුදු තෙමඟුල සමරනු වස් බෞද්ධයන් තම කලා හැකියාවන් විදහා දක්වමින් විවිධ වූ නිර්මාණ වෙසක් සමයේ ඉදිරිපත් කරනු ලැබූහ. තොරණ හා පහන්කූ®ඩු මෙහිදී බහුලව දක්නට ලැබිණි. මහනුවර ප්‍රදේශයේ දී එවැනිම නිර්මාණ දහස් ගණනක් දක්නට ලැබිණි.ඒ අතරින් එක් සුවිශේෂි නිර්මාණයන් වෙත කාගේත් අවධානය යොමු වූයේ එහි වූ සුවිශේෂි වූ නිර්මාණාත්මක බව නිසාය.මහනුවර දුම්රියපොළ ඉදිරිපිට අභිනවයෙන් විවෘත කෙරුණු සමාධි බුද්ධ ප්‍රතිමාවේ පියස්ස ඉදිකිරීම සඳහා ආධාර පිණිස මේ අනගි නිර්මාණය එහිදී ප්‍රදර්ශනයට තබා තිබිණි.මෙය දිගින් මිලි මීටර් 11 ක් වන සැතපෙන බුද්ධ ප්‍රතිමාවකි. එය සම්පූර්ණයෙන්ම නිමකර ඇත්තේ ඇත්දළෙනි. මෙහි නිර්මාණකරු වෘත්තියෙන් ගෘහ නිර්මාණ ශිල්පියකු වන කුණ්ඩසාලේ පදිංචි සුනිල් විජේවර්ධන මහතාය.මෙයට පෙර ඒ මහතා ඇත් දළින් මිලි මීටර් 11 ක හිටි පිළිමයක් නෙළා එය කුණ්ඩසාලේ ශ්‍රී නරේන්ද්‍රසිංහ රජමහා විහාරස්ථානයට පූජාකර තිබේ. ඔහු අතින් නිමවුණු මිලි මීටර 4.5 ක උසින් යුත් ඇත්දළ සමාධි බුදුපිළිමය ඔහු ජනපති මහින්ද රාජපක්ෂ මහතාට පරිත්‍යාග කෙළේය. ඒ එතුමා කුරිරු ත්‍රස්තවාදයෙන් රට මුදා ගැනීම සඳහා ක්‍රියාකිරීම වෙනුවෙන් උපහාරයක් ලෙසය.හංසයකු මත පරිවාර කූඩු 16 ක් සහිතව අඟල් 2 1/2 ක උසින් යුත් පහන් කූඩුවක්ද විජේවර්ධන මහතා නිර්මාණය කැර තිබේ. මෙයට අමතරව ඔහු සතු නිර්මාණ හැකියාව තවත් ඉසව් කිහිපයක්ම වෙතට විහිදී පැතිර ඇත. ආබාධිත පුද්ගලයන් සඳහා දිවට සවිකළ හැකි ස්වයංක්‍රීය දත් බුරුසුවක් නිර්මාණය කර ජපානයේ වාර්ෂික නව නිපැයුම් තරගයේදී 2006 වසරේදී ඇගයුමට ලක්ව ඇති ඒ මහතා තත්පර 32 ක් තුළ ලෝක සිතියම ඇඳ අවසන් කිරීමටද සමතෙකි.තම නිර්මාණාත්මක කුසලතාවන් පිළිබඳ අදහස් දැක් වූ සුනිල් විජේවර්ධන මහතා -මෙය මට සහජයෙන් ලැබුණු හැකියාවක්. මම මේ නිර්මාණය කළ ප්‍රතිමා තුන ලෝකයේ ඇත්දළින් නිමවුණු කුඩාම බුද්ධ ප්‍රතිමා තුනයි. මා අන්තර්ජාලය තුළින් මේ පිළිබඳ සොයා බලා තහවුරු කර ගත්තා.මේ සැතපෙන බුදුපිළිමය ඩොලර් 50000 කට විදේශිකයකු ඉල්ලුවා. ඒත් මම එය මුදලට විකුණුවේ නැහැ. මා අතින් මින් ඉදිරියට තවත් මෙවැනි ආකාරයේ බුදුපිළිම නිර්මාණය වෙන්නේ නැහැ. වගකිවයුතු අංශ මගින් අපට අතදීමක් වෙනවා නම් මෙයට වඩා ලෝක අවධානයට පත්‍ර වන නිර්මාණ අපට කළහැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s1006021</link>
    <topic>ශ්‍රී ලංකාවට කඩුලු 9ක පහසු ජයක්</topic>
    <author/>
    <content>සිම්බාව්බේ හි පැවැත්වෙන මයිකො මැක්ස් තුන්කොන් ක්‍රිකට් තරගාවලියේ ඊයේ ශ්‍රී ලංකාව හා සිම්බාබ්වේ අතර පැවැති තරගයේ කඩුලු 9 ක පහසු ජයක් වාර්තා කිරීමට ශ්‍රී ලංකා ක්‍රිකට් පිලට හැකිවිය.බුලවායෝ හි ක්වීන්ස් පාර්ක් ක්‍රීඩාංගණයේදී පැවැති මෙම තරගයේ ලකුණු 119 ක පහසු ඉලක්කයක් කරා ගමන් කළ ශ්‍රී ලංකා ක්‍රිකට් පිල ඕවර 15.2 කදී සිය ඉලක්කය සපුරාගනු ලැබීය.ආරම්භක පිතිකරු යුගලය වූ උපුල් තරංග හා නායක තිලකරත්න දිල්ෂාන් අගනා ඉනිමක් ක්‍රීඩා කරමින් පළමු කඩුල්ල වෙනුවෙන් ලකුණු 86 ක සම්බන්ධතාවක් ගොඩනගා ගත්හ. පන්දු 37 කට මුහුණ දුන් උපුල් තරංග දුවද්දී දැවී ගියේ ලකුණු 40 ක් ලබා සිටියදීය. ඔහු හතරේ පහර 6 ක් එල්ල කර තිබුණි.තිලකරත්න දිල්ෂාන් නොදැවී ලකුණු 60ක් ලබා ගත් අතර ඔහු හතරේ පහර 7 ක් හා එක් හයේ පහරක් එල්ල කළේ පන්දු 45 ක දීය. දිනේෂ් චන්දිමාල් ලකුණු 10ක් රැස්කර ගන්නා ලදී.සිම්බාබ්වේ පන්දු යවන්නන්ට නිසි ඵල නෙලා ගත නොහැකි වූ අතර සියලු පන්දු යවන්නන්ට පහර පිට පහර වැදුණි.අයහපත් කාල ගුණ තත්වය නිසා තරගය පන්දු වාර 26 කට සීමා කළ අතර කාසියේ වාසිය දිනා ගත් ශ්‍රී ලංකා පිල මුලින් පන්දුවට පහර දීමට සිම්බාබ්වේ පිලට අවස්ථාව දෙන ලදී. ඔවුන් ඕවර 24.5 කදී සියලු ක්‍රීඩකයන් දැවී රැස්කර ගනු ලැබුවේ ලකුණු 118 ක් පමණි.ආරම්භක පිතිකරු හැමිල්ටන් මසකඩ්සා සිම්බාබ්වේ පිල වෙනුවෙන් වැඩිම ලකුණු සංඛ්‍යාව 62ක් ලබා ගත්තේ පන්දු 69 කට මුහුණ දී හතරේ පහර 4ක් හා හයේ පහර 1ක් සමගිනි.චාල්ස් කොවෙන්ට්‍රි 11 ක් හා ග්‍රෙග් ලැම්බ් 10 ක් ලෙස ලකුණු ලබා ගත්හ. සෙසු ක්‍රීඩකයන්ට ලකුණු අතරට පැමිණීමට ශ්‍රී ලංකා පන්දු යවන්නන් ගෙන් ඉඩ ප්‍රස්තාවක් නොලැබුණි.පන්දු යැවීමේ දී දක්‍ෂ පන්දු යැවීමක නිරත වූ සුරාජ් රන්දේව් ලකුණු 23 කට කඩුලු 3 ක් ලබා ගනු ලැබීය. දිල්හාර ප්‍රනාන්දු ලකුණු 26 කට කඩුලු 2 ක් ද, අජන්ත මෙන්ඩිස් ලකුණු 21 කට කඩුලු 2ක් ද තම මංගල එක්දින තරගයට මුහුණ දුන් ජීවන් මෙන්ඩිස් ද ලකුණු 12 කට කඩුලු 2 ක් ද දවා ගනු ලැබීය.තරගයේ වීරයා සම්මානය සුරාජ් රන්දීව්ට හිමිවිය. මී ළඟ තරගය හෙට සිම්බාබ්වේ ක්‍රිකට් පිල හා ඉන්දියානු ක්‍රිකට් පිල අතර පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s1006029</link>
    <topic>ෂෙහාන්-චන්ද්‍රිකා රන් පදක්කම් දිනති</topic>
    <author>සුනිල් අබේවර්ධන</author>
    <content>ඊයේ පස්වරුවේ ඉන්දියාවේ පූනා නගරයේ ශ්‍රී සිවි චක්‍රපානි ක්‍රීඩා සංකීර්ණයේ පැවැති 2010 ආසියා ගොන් ෆී‍්‍ර මලල ක්‍රීඩා උළෙලේ පළමු අදියරේදී ශ්‍රී ලංකාව නියෝජනය කළ ෂෙහාන් අඹේපිටිය සහ චන්ද්‍රිකා සුභාෂිණි යන ක්‍රීඩක ක්‍රීඩිකාවන් දෙදෙනා තම ඉසව්වලදී පළමුවැනි ස්්ථානය දිනා ගැනීමට සමත් වූහ.ආසියාතික මලල ක්‍රීඩා සංගමයේ මෙහෙයවීමෙන් ආසියා කලාපයේ රටවල් 22ක ක්‍රීඩක ක්‍රීඩිකාවන් 300ක් පමණ මෙම ක්‍රීඩා උළෙලට සහභාගී වූහ.ක්‍රීඩා උළෙලට ශ්‍රී ලංකාව නියෝජනය කරමින්, ක්‍රීඩකයින් දෙදෙනෙක් සහ එක් ක්‍රීඩිකාවක් සහභාගී වූහ.ශ්‍රී ලංකා කෙටි දුර ධාවන සූර ෂෙහාන් අඹේපිටිය මීටර් 100 ඉසව්ව තත්ත්පර 10.43 කින් නිම කරමින් එම ඉසව්වේ පළමුවැනියා වූ අතර චන්ද්‍රිකා සුභාෂිණි රත්නායක මීටර් 400 ඉසව්ව තත්ත්පර 54.27කින් නිම කරමින් එහි ජයග්‍රහණය ලබා ගැනීමට සමත් වූවාය. මේ අතර මීටර් 400 පිරිමි ඉසව්වට තරග වැදුණු කසුන් සෙනෙවිරත්න තත්පර 49.22ක කාලයක් ලබමින් එම තරගයේ දී හයවැනියා බවට පත් විය.මීටර් 100 පිරිමි තරගයේ දෙවැනි ස්ථානය ඕමානයේ බබතාන් අල්හාර්ට (ත. 10.47) හිමි වූ අතර තෙවැනි ස්ථානය චීනයේ ෂැං පෙමින්ට (ත. 10.49) හිමි විය. කාන්තා මීටර් 400 තරගයේ දෙවැනි ස්ථානය පැපුවානිව්ගිනියා දූපත්වල සැලොම් ඩේල් (ත. 55.09) දිනා ගත් අතර තෙවැනි ස්ථානය තායිලන්තයේ ත්‍රීවාන් යොංග් (ත. 56.21) හිමි විය.මේ ආසියා ගොන් ෆශ්‍රී මලල ක්‍රීඩා උළෙලේ දෙවන අදියර මේ මස 5 දින ඉන්දියාවේ බැංගලෝරයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s1006022</link>
    <topic>ද. අප්‍රිකානුවන්ට වාර්තාගත ජයක්</topic>
    <author>දකුණු අප්‍රිකාව (ඒ. එෆ්. පී.)</author>
    <content>ගෝතමාලා කණ්ඩායම සමග පැවැති පෙරහුරු පාපන්දු තරගයෙන් ගෝල් 5 – 0 ක දැවැන්ත ජයග්‍රහණයක් වාර්තා කිරීමට දකුණු අප්‍රිකානු පිල සමත් විය.වසර 28 කට පසුව 1992 වසරේ ජාත්‍යන්තර පාපන්දු පිටියට පිවිසි දකුණු අප්‍රිකානු පිල ලැබූ විශාලතම ජයග්‍රහණය මෙය වේ.මේ තරගයට සහභාගී වීමත් සමගම දකුණු අප්‍රිකානු පිලේ නායක ආරොන් මොකොයිනා තරග 100 කට සහභාගි වූ ප්‍රථම දකුණු අප්‍රිකානු පාපන්දු ක්‍රීඩකයා ලෙසට වාර්තා පොතට එක් විය.දකුණු අප්‍රිකානු පාපන්දු පිලේ පුහුණුකරු ලෙස බ්‍රසීලයේ ඇල්බර්ටෝ පෙරේයිරා දෙවැනි වරටත් වැඩ බාර ගැනීමෙන් පසුව නොකඩවා ලැබූ 11 වැනි සුහද තරග ජයග්‍රහණය ලෙසට මේ තරගයේ ජය සටහන් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s1006023</link>
    <topic>රත්නම්-නාවික හමුදා ගැටුම අද</topic>
    <author>ප්‍රින්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු තරගාවලියේ අර්ධ අවසන් පූර්ව වටය ආරම්භ කරමින් රත්නම් හා නාවික හමුදාව අතර තරගය අද බම්බලපිටිය පොලිස් ක්‍රීඩාංගණයේදී පැවැත්වේ.පසුගිය වසරේ එෆ්. ඒ. කුසලානය දිනාගත් රත්නම් පිල මේ දක්වා තරගාවලියේ සූරතාව පස් වතාවක් දිනා ඇත. 2003 සිට 2006 දක්වා පිට පිට තෙවතාවක් රත්නම් පිල එෆ්. ඒ. කුසලානය දිනා ගැනීමද විශේෂත්වයකි.රත්නම් ක්‍රීඩා සමාජයට ඉදිරි පෙළ ක්‍රීඩක කසුන් ජයසුරිය හා ඊ. බී. චන්න නොමැති වීම විශාල අවාසියකි. පසුගිය කාලයේ රත්නම් ජයග්‍රහණ පසු පස සිටි ප්‍රබලතම ක්‍රීඩකයන් දෙදෙනෙකු වූ කසුන් හා චන්න වෙනුවට නවක ක්‍රීඩකයන් දෙදෙනෙකු කණ්ඩායමට එක්ව ඇත.නාවික හමුදා පිලට ශ්‍රී ලංකා යොවුන් පිලේ ක්‍රීඩකයන් 5 ක් ක්‍රීඩා කරති. මේ හේතුවෙන් නාවික හමුදා ක්‍රීඩා සමාජයට මේ තරගයේදී රත්නම් පිලට හොඳ තරගයක් දීමේ හැකියාව නිර්මාණය වී ඇත.පොලිස් - ජාවාලේන්පොලස් - ජාවාලේන් අතර තරගය හෙට (3 දා) පොලිස් ක්‍රීඩාංගණයේදී පැවැත්වීමට නියමිතය. පොලිස් ක්‍රීඩා සමාජය විසින් කොළඹ ක්‍රීඩා සමාජය පරදවා අර්ධ අවසන් පූර්ව වටයට පිවිසි අතර ජාවාලේන් විසින් සෝන්ඩර්ස් පරදවා ඉදිරියට පැමිණියේය.පොලිස් පිලට වඩාත් හුරු ක්‍රීඩා පිටියක මේ තරගය පැවැත්වීම අමතර වාසියක් වී ඇත. තවද ජාතික පාපන්දු පිල නියෝජනය කරන ක්‍රීඩකයන් සිවු දෙනෙකුගේ සේවයද පොලිස් ක්‍රීඩා සමාජයට ලැබේ.පොලිස් පිලේ පුහුණුකරු ලෙස පොලිස් පරීක්ෂක හසිමිඩීන් මහතාද ජාවාලේන් පුහුණුකරු ලෙස සුමිත් වල්පොල මහතාද කටයුතු කරති.දොන් බොස්කෝ - රිනවුන්දොන් බොස්කෝ හා රිනවුන් අතර තරගය 4 වැනිදා පොලිස් ක්‍රීඩාංගණයේදී පැවැත්වේ. ආසියානු පාපන්දු සම්මේලන සභාපති කුසලානය සඳහා මියන්මාරයේ සංචාරය කිරීමෙන් පසු රිනවුන් පිල සහභාගී වන ප්‍රථම තරගය මෙය වේ.එෆ්. ඒ. කුසලානය හය වතාවක් දිනා ඇති රිනවුන් පිල අන්තර් ක්‍රීඩා සමාජ සූරතාව ද දිනා ප්‍රබල මානසිකත්වයක පසු වේ. හිටපු ක්‍රීඩක හා ජාතික පුහුණුකරු මොහොමඩ් අමුනුල්ල රිනවුන් පිල පුහුණු කරයි.හිටපු ජාතික පාපන්දු පුහුණුකරු සම්පත් පෙරේරා මහතාගේ පුහුණුව යටතේ දොන් බොස්කෝ පිල තරගයට පිවිසෙයි. ජාතික පිල නියෝජනය කරන ක්‍රීඩකයන් කිහිප දෙනෙකු ද සිටින දොන් බොස්කෝ පිල පසුගිය කාලයේ වේගයෙන් ඉදිරියට පැමිණි පිලකි. සතිෂ් කුමාරගේ සේවය දොන් බොස්කෝ් පිලට අහිමිව ඇත.සිවිල් ආරක්ෂක - යුද හමුදාවමේ 5 වැනිදා පොලිස් පිටියේදී සිවිල් ආරක්ෂක හා යුද හමුදා කණ්ඩායම් අතර තරගය පැවැත්වේ. පසුගිය වසරේ අනුසූරතාව දිනා ගත් යුද හමුදා පිල හා යොවුන් ක්‍රීඩකයන්ගෙන් සමන්විත සිවිල් ආරක්ෂක බලකා පිල අතර මේ තරගය උණුසුම් මුහුණුවරක් ගනු ඇත.තරගාවලියේ අවසන් පූර්ව තරග මේ මස 12 හා 13 දිනවලදී පැවැත්වෙන අතර අවසන් තරගය මේ මස 19 වැනිදා පැවැත්වේ.තරගාවලියේ ජයග්‍රාහකයින්ට එෆ්. ඒ. කුසලානය සමග රුපියල් 250,000 ක්ද අනු සූරයන්ට රුපියල් ලක්ෂයක මුදලක්ද පිරිනැමේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s1006024</link>
    <topic>ජර්මානු ක්‍රීඩකයාපාපන්දු තරගමාලාවෙන් ඉවතට</topic>
    <author>බර්ලීනය (ඒ.එෆ්.පී.)</author>
    <content>ජර්මනියේ පාපන්දු ක්‍රීඩක හීතෝ ටෙස්ට්ර්මාන්ට පාදයේ ඇති වූ ආබාධයක් හේතුවෙන් ලෝක කුසලාන තරගමාලාවෙන් ඉවත්වීමට සිදුවී ඇත.27 හැවිරිදි වෙස්ටර්මාන් ආබාධයට ලක්වූයේ හංගේරියානු පිල සමඟ පැවැති සුහද පාපන්දු තරගය අතරතුරදීය.ඔහුගේ ඉවත්වීම ජර්මානු පාපන්දු පිලේ නවතම කණගාටුදායක පුවත වන අතර මීට පෙර නායක මයිකල් බැලැක් සහ ක්‍රිස්ටියාන් ට්‍රයිස්ඩ් ද ආබාධයන්ට ගොදුරුවීම නිසා ලෝක කුසලාන තරගමාලාවෙන් ඉවත් කෙරිණි.ලබන 11 වැනිදා ඇරැඹෙන ලෝක කුසලාන පාපන්දු තරගාවලියේ ජර්මනිය තරග වැදීමට නියමිතව ඇත්තේ ඕස්ට්‍රේලියාව, සර්බියාව සහ ඝානා රාජ්‍යය සමඟ ‘ඩී’ කොටසින් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s1006025</link>
    <topic>ඉන්දීය පිලේ අනුග්‍රාහකත්වය යළි සහරා සමාගමට</topic>
    <author>නවදිල්ලිය (ඒ. එෆ්. පී.)</author>
    <content>වසර 2013 අවසානය දක්වා අමෙරිකානු ඩොලර් මිලියන 115 තක්සේරු වටිනාකමකින් යුත් ඉන්දීය ක්‍රිකට් පිලේ අනුග්‍රාහකත්වය නැවත අත්පත් කර ගැනීමට සහරා සමාගම සමත් වූ බැව් එරට ක්‍රිකට් බලධාරීහු ප්‍රකාශ කළහ.ලබන වසර තුනහමාරක කාල පරිච්ඡේදය සඳහා එක් තරගයකට රුපියල් මිලියන 33.4 ක (අමෙරිකානු ඩොලර් හත්ලක්ෂ දහනව දහසක්) මුදලක් ගෙවීමට සහරා සමාගම එකඟ වූ බව ඉන්දිය ක්‍රිකට් පාලක මණ්ඩලය නිවේදනයක් නිකුත් කරමින් කියා සිටියේය.ඉන්දියාවේ ජංගම දුරකථන ජාලයේ දැවැන්තයෙකු වන එයාර්ටෙල් සමාගම එක් තරගයකට අමෙරිකානු ඩොලර් හයලක්ෂ විසි අටදහසක මුදලක් ගෙවීමට කැමැත්ත පළ කොට තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s1006026</link>
    <topic>පකිස්තාන-දකුණු අපි‍්‍රකානු ටෙස්ට් තරග ඩුබායි හිදී</topic>
    <author>කරච්චි (ඒ. එෆ්. පී.)</author>
    <content>එක්සත් අරාබි එමීර් රාජ්‍යයේ ඩුබායි සහ අබුඩාබි නගරයන් හි ඉදිකරනු ලැබූ අති නවීන ක්‍රිකට් ක්‍රීඩාංගණවල පළමු වතාවට ටෙස්ට් තරග පැවැත්වීමේ අවස්ථාව උදාකර දෙමින් පකිස්තාන – දකුණු අපි‍්‍රකානු ටෙස්ට් තරගමාලාව නොවැම්බර් මස එක්සත් අරාබි එමීර් රාජ්‍යයේදී පැවැත්වීමට නියමිතය.වසර කීපයකට පෙර ශ්‍රී ලංකා ක්‍රිකට් පිලට පකිස්තානයේදී එල්ල වූ ත්‍රස්ත ප්‍රහාරයෙන් පසුව ජාත්‍යන්තර ක්‍රීඩා කණ්ඩායම් එරට සංචාරය කිරීමෙන් වැළකුණු අතර පකිස්තානයේ පැවැත්වීමට නියමිත වූ සෑම ජාත්‍යන්තර ක්‍රීඩා තරගයක්ම වෙනත් රටවල පැවැත්වීමට කටයුතු යෙදීමට එරට බලධාරින්ට සිදුවිය.දකුණු අපි‍්‍රකානු - පාකිස්තාන පළමු ටෙස්ට් තරගය ඩුබායි හීදිත්, දෙවැනි ටෙස්ට් තරගය අබුඩාබි හීදිත් පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s1006027</link>
    <topic>වොස්නියෑකි අර්ධ අවසන් පූර්ව වටයට</topic>
    <author>පැරීසිය (ඒ. එෆ්. පී)</author>
    <content>ඩෙන්මාර්කයේ යොවුන් ටෙනිස් ක්‍රීඩිකා කැරොලින් වොස්නියැකි, ඉතාලියේ ෆ්ලේවියා පනේටා 7 – 6 ක්, 6 – 7 ක් සහ 6 – 2 ක් ලෙස පරදවමින් ප්‍රංශ විවෘත ටෙනිස් තරගාවලියේ අර්ධ අවසන් පූර්ව වටයට පිවිසීමට සමත්වූවාය.19 හැවිරිදි වොස්නියැකි ටෙනිස් පිටියේ ඉතා ශීඝ්‍රයෙන් ඉහළට මතුවූ තරුවක් ලෙස හැඳින්වෙන අතර පසුගිය අමෙරිකානු විවෘත ටෙනිස් තරගාවලියේදී විශිෂ්ට දස්කම් දැක්වූවාය. රුසියාවේ මාරියා කිරිලෙන්කෝ 6 – 4 ක් සහ 6 – 4 ක් ලෙස පරාජයට පත්කළ ඉතාලියේ ෆ්‍රැන්සෙස්කා චියාවොනේ සමඟ ඊළඟ තරගයට ඇය මුහුණ දීමට නියමිතය.මේ අතර ජගත් ටෙනිස් ශ්‍රේණිගත කිරීම්වල 2 වැනි ස්ථානයේ පසුවන අමෙරිකාවේ වීනස් විලියම්ස් ප්‍රංශ විවෘත ටෙනිස් තරගාවලියේ ඉවත් කිරීමට රුසියාවේ නාදියා පෙත්‍රෝවා සමත්වූවාය.6 – 4 ක් සහ 6 – 3 ක් ලෙස වීනස් සිවුවැනි වටයේදී පරාජයට පත්කළ පෙත්‍රෝවා ඊළඟ තරගයේදී සිය රටෙන්ම ප්‍රතිවාදී ක්‍රීඩිකා එලීනා ඩිමෙන්ටීවා සමඟ තරග වැදීමට නියමිතය.මේ අතර බෙල්ජියමේ ජස්ටින් හෙනින් 2 – 6 ක්, 6 – 1 ක් සහ 6 – 4 ක් ලෙස පරාජයට පත් කරමින් අර්ධ අවසන් පූර්ව වටයට සුදුසුකම් ලබා ගැනීමට ඕස්ට්‍රේලියාවේ සමන්තා ස්ටෝසර් සමත් වූවාය.ජගත් ටෙනිස් පිටියේ අංක එකේ ක්‍රීඩක අමෙරිකාවේ සෙරීනා විලියම්ස්, ඊශ්‍රායලයේ ෂාහර් පීර්ට එරෙහිව 6 – 2 ක් සහ 6 – 2 ක් ලෙස පහසු ජයක් වාර්තා කරමින් අර්ධ අවසන් පූර්ව වටයට පිවිසියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s1006028</link>
    <topic>කෑගලු දිස්ත්‍රික් ක්‍රීඩා සූරතාවකෑගලු කොට්ඨාසයට</topic>
    <author>රුවන්වැල්ල සමූහ</author>
    <content>කෑගල්ල දිස්ත්‍රික් අන්තර් ප්‍රාදේශීය ලේකම් කොට්ඨාස මලල ක්‍රීඩා තරගාවලියේ ලකුණු 167 ක් ලබාගත් කෑගල්ල ප්‍රාදේශීය ලේකම් කොට්ඨාසයට සමස්ත සූරතාව හිමිවූ අතර අනුශුරතාවය ලකුණු 152 ක් ලබාගත් වරකාපොල ප්‍රාදේශීය ලේකම් කොට්ඨාසයට හිමි විය. එහිදී ලකුණු 90 ක් ලබාගත් මාවනැල්ල ප්‍රාදේශීය ලේකම් කොට්ඨාසයට තෙවන ස්ථානය හිමි විය.ඔඔඔඍධ් ජාතික මහා ක්‍රීඩා උළෙලට පූර්වගාමීව කෑගල්ල දිස්ත්‍රික් අන්තර් ප්‍රාදේශීය ලේකම් කොට්ඨාස මලල ක්‍රීඩා තරගාවලිය පසුගියදා කෑගල්ල මහජන ක්‍රීඩාංගණයේදී පැවැත්විණි.කෑගල්ල දිස්ත්‍රික්කයේ ප්‍රාදේශීය ලේකම් කොට්ඨාස එකොළහ නියෝජනය කරමින් ක්‍රීඩක ක්‍රීඩිකාවන් දහසක් පමණ විවිධ ක්‍රිඩා තරග ඉසව් සඳහා ඉදිරිපත් වූහ.මෙහිදී දක්ෂතම ක්‍රීඩකයා ලෙස (තුන්පිම්ම මීටර 14.45) අරණායක ප්‍රාදේශීය ලේකම් කොට්ඨාසයේ ජේ. කේ. ඩී. එස්. සඳරුවන් සහ දක්ෂතම ක්‍රීඩිකාව ලෙස වරකාපොල ප්‍රාදේශීය ලේකම් කොට්ඨාසයේ ශාලිකා මිහිරානි (දුර පැනීම මීටර 4.95) නම් කෙරිණි. මීටර 110 කඩුළු මතින් (පිරිමි) නව දිස්ත්‍රික් වාර්තාවක් තැබීමට දෙහිඕවිට කේ. බී. ඒ. එම්. සී. බාලසූරිය සහ කෑගල්ල එම්. ඩබ්. වී. ආර්. එන්. වියනගේ ක්‍රීඩකයෝ සමත් වූහ.තිලිණ සහ ජය සංකේත ප්‍රදානය කෑගල්ල දිස්ත්‍රික් පාර්ලිමේන්තු මන්ත්‍රී කණක හේරත්, සබරගමුව පළාත් ප්‍රධාන අමාත්‍යාංශයේ ලේකම් හේරත්. පී. කුලරත්න, කෑගල්ල අතිරේක දිසාපති අබේවික්‍රම වර්ණසූරිය යන මහත්වරුන් අතින් සිදු විය. පළාත් ක්‍රීඩා අධ්‍යක්ෂක විමල් අමරසිංහ කෑගල්ල දිස්ත්‍රික් ක්‍රීඩා නිලධාරිනි පුෂ්පා මාලිනී විජේනායක, රත්නපුර දිස්ත්‍රික් ක්‍රීඩා නිලධාරිනී ධම්මිකා වනිගසූරිය යන මහත්ම මහත්මීන් එම තරග මාලා සංවිධානය කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=s10060210</link>
    <topic>මාතලේ දිසාවේ වේගවත්ම ධාවන සූරිය මේධානි</topic>
    <author>සටහන සහ ඡායාරූපය -චන්ද්‍රා ශ්‍රී අශෝක බණ්ඩාර මාතලේ දිසා විශේෂ</author>
    <content>මාතලේ දිසා අන්තර් ප්‍රාදේශීය ලේකම් කොට්ඨාස මලල ක්‍රීඩා උළෙලේදී මීටර් 100 කාන්තා තරග ඉසව්ව ජය ගනිමින් මාතලේ දිසාවේ වේගවත්ම ක්‍රීඩිකාව ලෙස සම්මාන ලැබීමට 14 හැවිරිදි පාසල් ශිෂ්‍යාවක් සමත් වූවාය. ඇය මාතලේ ශ්‍රී සංඝමිත්තා බාලිකා ජාතික පාසලේ 9 වන ශ්‍රේණියේ ඉගෙනුම ලබන මේධානි මල්කා ජයත්‍රී වික්‍රමනායක යි.මාතලේ දිසා මීටර් 100 කාන්තා ඉසව්වේ වසර 7 ක් පැවැති වාර්තාව බිඳ දමමින් මේධානි තත්. 12.8 කින් එම ඉසව්ව නිමා කරමින් නව වාර්තාවක් පිහිටුවනු ලැබුවේ එදා මෙදා මාතලේ දිසාවේ වේගවත්ම ක්‍රීඩිකාව ලෙසට අභිෂේක ලබමින්ය.ඇය මෙවර බිඳ හෙලනු ලැබුවේ 1983 වසරේ මාතලේ මීනා දැරණියගල විසින් තත්. 13.1 න් නිම කරමින් පිහිටවනු ලැබූ වාර්තාවය. ඇය මාතලේ දිසා මලල ක්‍රීඩා පුහුණුකරු රංජිත් අලුවිහාරේ මහතා යටතේ පුහුණුව ලබන්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=f1006021</link>
    <topic>ජන සභා ක්‍රමය තුළින් නව සාමුහිකත්වයක් ගොඩනඟනවා</topic>
    <author>සාකච්ඡා කෙළේ -ධම්මික සෙනෙවිරත්න ඡායාරූප -විමල් කරුණාතිලක</author>
    <content>ජන සභා සංකල්පයේ හරය හා අරමුණු පිළිබඳත්, ග්‍රාමීය ආර්ථිකය ජාතික සංවර්ධනය සඳහා යොමු කරන්නේ කෙසේද යන්න පිළිබඳත් එහිදී ජන සභාවට පැවරෙන කාර්යභාරය හා අතීතයේ දරා ඇති සංවර්ධන ප්‍රයත්නයන් පිළිබඳත්, කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය හා ග්‍රාමීය ආර්ථිකය හා ජන සභා පිළිබඳ අධ්‍යක්ෂ ජනරාල් ධම්ම දිසානායක මහතා සමඟ දිනමිණ කළ සාකච්ඡාවකි.* ග්‍රාමීය ආර්ථිකය හා ජන සභා පිළිබඳ අධ්‍යක්ෂ ජනරාල් හැටියට ඔබ වෙත පැවරී ඇති වගකීම මේ ක්ෂේත්‍රය පිළිබඳ ඔබට ඇති දැක්මත් සමඟ කෙටියෙන් පැහැදිලි කළ හැකිද?ජාතික සංවර්ධනය අත්පත් කර ගැනීමේදී ඉතාමත් වැදගත් වන ප්‍රධාන සාධකයක් ලෙස ග්‍රාමීය ආර්ථිකය සංවර්ධනය කිරීම දක්වන්න පුලුවනි. ජාතික ආර්ථික සංවර්ධනයේ පදනම එයයි.ආර්ථික සංවර්ධන අමාත්‍ය බැසිල් රාජපක්ෂ මැතිතුමා තම අමාත්‍යාංශය යටතේ ඊට අවශ්‍ය ක්‍රියාමාර්ග ගනිමින් සිටිනවා. ‘මහින්ද චින්තන’ ප්‍රතිපත්ති ප්‍රකාශනය තුළ ග්‍රාමීය ආර්ථික සංවර්ධනය, ප්‍රාදේශීය ආර්ථික සංවර්ධනය ඒ ඔස්සේ ගොඩනඟන ජාතික ආර්ථික සංවර්ධනය වැනි කාරණා වඩාත් අවධාරණය කෙරෙන දේවල්, විශේෂයෙන් ජාතික සංවර්ධනය කරා යාමේදී ප්‍රාදේශීය සංවර්ධන ව්‍යුහයක් විධියට ‘ජන සභා’ පිහිටුවීම මහින්ද චින්තන මගින් ඉදිරිපත් කළ ඉතාමත් වැදගත් සංකල්පයක්.බොහෝ මැතිවරණ ප්‍රතිපත්ති ප්‍රකාශන මැතිවරණ කාලයට පමණක් සීමා වෙනවා. නමුත් මහින්ද චින්තන ප්‍රතිපත්ති ප්‍රකාශනය රටේ දේශපාලන සමාජයීය හා ආර්ථික ගමන් මඟෙහි අත්පොතක් බවට පත්ව තිබෙනවා.ජන සභා පිහිටුවීමටත්, ඒ පිළිබඳ විශාල උනන්දුවකින් මැදිහත්වීමටත් ආණ්ඩුව ක්‍රියා කිරීම මඟින් පැහැදිලි වෙන්නෙත් එයයි.ආර්ථික සංවර්ධන අමාත්‍යාංශය යටතේ ජන සභා සංකල්පය ප්‍රායෝගිකව ක්‍රියාවට නැංවීම සම්බන්ධයෙන් ග්‍රාමීය ආර්ථිකය හා ජන සභා පිළිබඳ අධ්‍යක්ෂ ජනරාල් හැටියට මා වෙත විශාල වගකීමක් අමාත්‍යතුමා විසින් පවරා තිබෙනවා.අපේ රට සංවර්ධනය කරා මෙහෙයවීමේදී අවශ්‍ය කරන්නා වූ සමාජ දේශපාලන අධිෂ්ඨානය ගොඩනැගීම සම්බන්ධයෙන් ජනමාධ්‍යයට විශාල කාර්යභාරයක්, වගකීමක් පැවරෙනවා.* ජන සභා පිහිටුවීමේ මූලික අරමුණ ගැන පැහැදිලි කිරීමක් කළ හැකිද?ජනසභාවල මූලික අරමුණ ප්‍රාදේශීය මට්ටමේ දැනටත් තිබෙන රාජ්‍ය සහ රාජ්‍ය නොවන මෙන්ම ස්වේච්ඡා සහ ප්‍රජා මූලික සියලු සංවිධාන මුලින් කී සංවර්ධන අරමුණ සඳහා පෙළගැස්වීම මෙන්ම ඊට අදාළ සම්බන්ධීකරණය සිදුකිරීම.එහිදී ජනසභා ලේකම් තනතුරු පත්කිරීම සිදුවෙනවා. ජනසභාවක, රාජ්‍යයේ ප්‍රධාන නියෝජිතයකු ලෙස තෝරා ගන්නා එම ලේකම්වරයා හෝ ලේකම්වරිය අනිවාර්යයෙන්ම උපාධිධාරියෙක්. මෙහිදී අවශ්‍යයෙන්ම කළ යුතු පැහැදිලි කිරීමකුත් තියෙනවා.ඒ තමයි, ජන සභා ආරම්භ කරන්නේ යම් නිශ්චිත පිරිසකට රැකියා ලබා දිය යුතුය යන පටු අරමුණින් නොවන බව.ජන සභා පිහිටුවන්නේ රටේ සංවර්ධනය වේගවත් කිරීම සහ සංවර්ධන ක්‍රියාවලියේදී හඳුනාගන්නා යම් දුර්වලතාවන්, ප්‍රමාදයන් වළක්වා ගනිමින් යහපත් සම්බන්ධීකරණයක් ගොඩනැඟීමටයි. එක්තරා අන්දමකට ජනසභා මඟින් ඉටුකරන්නේ මැදිහත්කරුවකුගේ කාර්යභාරයක්.* මේ කාර්යභාරය ඉටුකිරීම සඳහා උපාධිධාරියකු විය යුතුය යන්න එකම නිර්ණායකයද?මෙහෙමයි. අද වනවිට ‘උපාධිධාරියා’ යන්න රටක ආර්ථික සංවර්ධනයේදී යොදාගත යුතු වැදගත්ම පදනම බවට පත්වෙන්නේ නෑ. අපි දන්නවා උපාධිධාරින් නොවන සමහර විට විධිමත් අධ්‍යාපනය පවා නොලැබූ ඇතැම් අය රටේ සංවර්ධනය සම්බන්ධයෙන් විශේෂඥ දැනුමකින් යුක්තයි. රට සංවර්ධනය කරා රැගෙන යාමේදී ඔවුන්ගේ සහය හා සේවය අත්‍යවශ්‍යයි.නමුත් මෙහිදී උපාධිධාරින් බඳවා ගැනීම යනුවෙන් අප අදහස් කරන්නේ ඔවුන් යම්කිසි සමාජ දැනුමක් ලබා ඇති නිසාත්, ඔවුන් තවමත් තරුණ වියේ පසුවන නිසාත් ඉතාමත් විධිමත් පුහුණුවකින් පසු එලෙස බඳවා ගැනීමයි.විශ්වවිද්‍යාලයකින් පිටවූ උපාධිධාරියකුය යන්න පමණක් හුදෙක් සුදුසුකම ලෙස සළකනවාට වඩා ඉලක්ක සපුරාගත හැකි අන්දමේ පුහුණුවක් ලබාදී ඔවුන්ගේ සේවය ලබා ගැනීමයි අපි අපේක්ෂා කරන්නේ.මෙහිදී දැනුම පමණක් නෙවෙයි ප්‍රායෝගික හැකියාවන් පිළිබඳ සාධකයත් වැදගත්. රටේ උපාධිධාරින් විධිමත්ව හා ගුණාත්මකව රටේ සංවර්ධනය සඳහා දායක කර ගැනීමත් මෙමගින් සිදුවෙනවා. උපාධිධාරින් නොවන අය නොතකා හැරීමක් සිදුවන්නේත් නෑ. මේ සඳහා දායක කරගන්න පුලුවන් අය විවිධ කාලවලදී සම්බන්ධ කර ගන්න අපි කටයුතු කරනවා.* අතීතයේදී ගම්සභා ක්‍රමය පැවැතුණා. පසුකාලීනව සංවර්ධන සභා සහ දැන් ප්‍රාදේශීය සභා පවතිනවා. ගම්සභා ක්‍රමය යළි හඳුන්වාදීම සුදුසු බවටත් මත පළවුණා. ජන සභා කියන අලුත් සංකල්පය මෙන්ම විකාශනයක් ලෙස සළකන්න පුලුවන්ද?ගම් සභා ක්‍රමය පිළිබඳ තියෙන අතීතකාමී ආදරය අපට තේරුම් ගන්න පුලුවන්. හේතුව ගම් සභා, සුළු නගර සභා අහෝසි වෙලා තමයි 1980 දී දිස්ත්‍රික් සංවර්ධන සභා ඇතිවුණේ. දිස්ත්‍රික් සංවර්ධන සභා අහෝසි කරමින් ඇති කෙරුණේ ප්‍රාදේශීය සභා.ප්‍රාදේශීය සභා සඳහා වූ මැතිවරණ ක්‍රමය අනුව ප්‍රාදේශීය බල ප්‍රදේශයේ නිශ්චිත වසමකට හෝ කොට්ඨාසයකට නිශ්චිත නියෝජිතයෙක් නොලැබීම දකින්න තිබුණා. නමුත්, ගම්සභා ක්‍රමය තිබියදී ගම්සභාව ඡන්ද කොට්ඨාසවලට බෙදා තිබුණා. ඒ ඒ කොට්ඨාසයට කුමන හෝ කණ්ඩායමක නියෝජිතයෙක් පත්වීමත් සිදුවුණා.මේ නියෝජිතයා තම ප්‍රදේශයට වැඩ කළ යුතුයි, වගකිව යුතුයි. එම ජනතාවගේ දුක සැප සොයා බැලිය යුතුයි. නමුත් ප්‍රාදේශීය සභා ක්‍රමය සඳහා වූ මේ මැතිවරණ ක්‍රමය තුළ ඒ තත්ත්වය ගිලිහී ගියා. බොහෝදෙනෙක් ගම්සභා ගැන ගොඩක් ආදරයෙන් නැවතත් කතා කරන්නේ මේ වෙනස හඳුනාගත් සහ අත්විඳපු නිසා.හැබැයි, ගම් සභා හෝ ප්‍රාදේශීය සභාවලට වඩා වෙනස්ම ව්‍යුහයක් තමයි ජන සභා කියන්නේ. ජනසභාවල වෙනස වෙන්නෙ එය එක්තරා අන්දමකට භාරතයේ අතීතයේ පැවැති ලිච්ඡවින්ගේ පාලනය වැනි එකක්.ඇතැන්ස්වල තිබුණු සෘජු ප්‍රජාතන්ත්‍රවාදයට සමාන එකක්. ජනසභාවල ප්‍රදේශයක සිටින සියලුදෙනා ජන සභාවේ මහ සභා රැස්වීමට සහභාගිවීමේ අයිතිය තියෙන අයයි. ඒත් එක්කම මේක තවත් ආණ්ඩුවක් නෙවෙයි.ප්‍රාදේශීය සංවර්ධන සැලසුම් සහ සංවර්ධන ප්‍රමුඛතා ජන සභාවේ මහා සභා රැස්වීමේදී අනුමත විය යුතුයි. එසේ නැතිව එක් එක් අයට හිතෙන හිතෙන විධියට තැන් තැන්වලට වෙලා තම තමන්ගේ අභිමතයට අනුව සංවර්ධන කාර්යයන් යැයි කියා ගන්නා දේවල් ක්‍රියාත්මක කරන්න බෑ.ඒ නිසා ප්‍රාදේශීය සංවර්ධනය ඒකාබද්ධ සැලැස්මකට අනුව සිදුවීමෙන් එහි ගුණාත්මකභාවය වැඩිවන අතරම වියදම් අඩුවීමත් ප්‍රතිඵල වැඩිවීමත් සිදුවෙනවා.මේ නිසා ජන සභා ක්‍රමය මගින් කලින් සංවර්ධන ක්‍රියාමාර්ගවල දකින්න තිබුණු විසිරුණු භාවය නැති කිරීමක් සිදුවෙනවා. ජනසභා දැනට තියෙන ව්‍යුහය තුළට පැමිණෙන අලුත් මිත්‍රයෙක් හරි මඟුල්කපුවෙක් හරි කියලා හැඳිනගන්න පුලුවන්.* පසුගිය කාලය තුළ ජාතික ප්‍රශ්නයට විසඳුමක් ලෙස බලය විමධ්‍යගත කිරීමක් ගැන ඇතැම් අය කතා කරනවිට ඊට විකල්ප අදහසක් ලෙස පරිපාලනය විමධ්‍යගත කිරීමක් ගැන මතුකෙරුණා. මේ කියන පරිපාලනය විමධ්‍යගත කිරීම සමඟ ජනසභා ක්‍රමයට සම්බන්ධයක් තියෙනවාද?දැනටමත් අපේ රටේ පරිපාලනය විමධ්‍යගත කිරීම සිදුවෙලා තියෙන්නේ. නමුත් ඒ විමධ්‍යගත කරණ පරිපාලන ක්‍රමය තුළ යම් යම් දුර්වලතා තියෙනවා. උදාහරණයක් හැටියට අපේ පරිපාලනය ගත්තොත් එය සංවර්ධනාභිමුඛ පරිපාලනයක් නෙවෙයි.මේ ගැන අපේ පරිපාලන නිලධාරින්ට චෝදනා කරනවා නෙවෙයි. නමුත්, මේ ව්‍යුහය සකස් වෙලා තියෙන්නේ එහෙමයි. ප්‍රාදේශීය ලේකම් කාර්යාලය ආණ්ඩුවේ විමධ්‍යගතකරණ ක්‍රියාවලිය තුළ ප්‍රධාන ව්‍යුහයක්, සංවර්ධනය පිළිබඳ විශාල මැදිහත්වීමක් එමඟින් කළ හැකියි. නමුත්, ඒක එහෙම නොවෙන කොන්දේසි ටිකක් නිර්මාණය වෙලා තියෙනවා.ජන සභා ක්‍රමය පරිපාලන විමධ්‍යගතකරණය සමඟ සම්බන්ධයි තමයි. හැබැයි ඒක වෙන්නෙ දැනටම ක්‍රියාත්මක පරිපාලන ව්‍යුහය සංවර්ධනාභිමුඛ පරිපාලන ක්‍රමයක් බවට පත්කිරීමට අවශ්‍ය උනන්දුව හා උත්තේජනය ඇතිකරවීම තුළිනුයි.පරිපාලනය විමධ්‍යගත කිරීම තුළ ඇති නොයෙක් දුර්වලතා මඟහැරවීම හා සාධනීය ලක්ෂණ වඩ වඩා මතුකර ගැනීමට අවශ්‍ය ජනයාගේ මැදිහත්වීම ලැබෙන ක්‍රමයක් විධියට තමයි එය ක්‍රියාත්මක වෙන්නේ. පරිපාලනය විමධ්‍යගත කිරීම තුළ සෑම තැනම සිටින්නේ නිලධාරින්. ඒ අය සංවර්ධනාභිමුඛව ක්‍රියාත්මකවීම සඳහා ජනයාගේ මැදිහත්වීම අවශ්‍යයි.* ග්‍රාමීය ආර්ථිකයත් මේ වැඩපිළිවෙළ සමඟ සම්බන්ධයි. අතීතයේදී දිළිඳුකම පිටුදැකීමේ ප්‍රයත්නයක් ලෙස ජනසවිය ක්‍රියාත්මක වුණා. පසුව සමෘද්ධි වැඩපිළිවෙළ ක්‍රියාත්මක වුණා. මේ යම් ප්‍රයත්නයන් දෙස නිෂේධනාත්මකව නොබැලුවත් ඒවායින් අපේක්ෂා කළ අභිමතාර්ථ කොතෙක් දුරට ඉටුවුණාද කියන ප්‍රශ්නයක් තියෙනවා. දැන්, ඔබට පැවරී ඇති වගකීම තුළ මේ අතීත අත්දැකීම්ද ග්‍රහණය කරගනිමින් වඩා සම්පූර්ණ වැඩපිළිවෙළකට යා හැකිද?83’ න් පසු අපේ රටේ දැවැන්ත යුද හමුදාවක් හිටියා. විවිධ ආණ්ඩු බලයට පත්වුණා. හැම ආණ්ඩුවක්ම, හැම හමුදාවක්ම එල්.ටී.ටී.ඊ. ත්‍රස්තවාදය අවසන් කරන්න පොර බැදුවා.අපට මතකයි, රනිල් වික්‍රමසිංහ මහතා යටතේ සටන් විරාම ගිවිසුමකට යද්දි එල්.ටී.ටී.ඊ.ය පරාජය කර ජයගත නොහැකියි කියන මානසිකත්වයට රට ඇද දැමුණා. හැබැයි ඒ සංවිධාන ව්‍යුහයම යොදාගෙන එදා බැහැයි කියු දේ කරලා තියෙනවා.යුද ජයග්‍රහණය මඟින් එල්.ටී.ටී.ඊ.ය පරාජය කළා. කොහොමද මේක වුණේ? එදා නොතිබිලා තියෙන්නේ මනා හැසිරවීම සහ හසුරුවන ලද සංවිධාන ජාලය නැත්නම් ආරක්ෂක හමුදා එක ඉලක්කයකට යොමු කිරීම.ජයග්‍රහණය සඳහා අධිෂ්ඨානයක් තිබිලත් නෑ. නමුත් මෙවර ඒ කාරණා සම්පූර්ණ වුණා. මේ දේ අපි සංවර්ධන සංග්‍රාමයටත් අදාළ කර ගත්තොත් රට සංවර්ධනය කළ හැකි බව තමයි බොහොමයක් ව්‍යුහ මඟින් පෙන්නුම් කරලා තියෙන්නේ. මේවා ගැන කොතෙකුත් චෝදනා තියෙනවා.අපේ රටේ සංවර්ධනය සඳහා දැනටමත් ගොඩනගා ඇති මේ ව්‍යුහයන් අතිදැවැන්ත ප්‍රාග්ධනයක් ලෙස අපි දකිනවා. ඒ නිසා ජන සභාවලට සමෘද්ධි ව්‍යාපාරයත් සමඟ අත්වැල් බැඳගෙන ඉදිරියට යා හැකියි. පැරැණි අලුත් භේදයකින් තොරව මේ සියලු සංවිධාන ජාලයන් අපේ රටේ සංවර්ධනය සඳහා යොමුකරගත යුතුයි.අලුත් ව්‍යාපාරයේ එක් වෙනසක් මම දකිනවා. පැරැණි සංවර්ධනය සඳහා වූ ව්‍යාපෘති බොහොමයක් ඉලක්ක කරගත්තේ රටේ සමස්ත පොදු ජනයා නෙවෙයි. උදාහරණයක් හැටියට දිළිඳුකම පිටුදැකීමේ ව්‍යාපාර වලදී ඒ ඒ ප්‍රදේශවල දිළිඳු ප්‍රජාව වෙන්කර ගැනුනා.ඔවුන් පටු කණ්ඩායමක් වුණා. යම් සමාජ බෙදීමකුත් ඉන් ඇතිවුණා. ඒ නිසා ජන සභා ක්‍රමය යටතේ ගමක ඉන්න සියලුම දෙනා ඒ වැඩපිළිවෙළක් සමඟ සම්බන්ධ කරගන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=f1006022</link>
    <topic> </topic>
    <author>සාකච්ඡා කෙළේ -ප්‍රමිතා රන්දලී පබසරා</author>
    <content>ගමනාගමනයෙන් තොරව ගතවන තත්පරයකුදු නොමැති තරම් ය. එසේ වෙත්නම් ඒ රාත්‍රී කාලයට පමණක් සීමා වූවකි. අද වනවිට එම කාලයෙන් ද වැඩි කොටසක් ගමනාගමනය විසින් ආක්‍රමණය කර ඇත. මේ අතුරින් අද අපගේ අවධානය යොමුවන්නේ පොදු ප්‍රවාහන සේවා ගැන යි. ඒවායේ ගාස්තු සංශෝධනය ගැනයි. ‘බස් ගාස්තු පිළිබඳ ජාතික ප්‍රතිපත්තිය’ එළිදක්වන්නේ 2003 වසරේ දී ය. එයට අනුව වාර්ෂිකව බස් ගාස්තු සංශෝධනය වන අතර විවිධ ආර්ථික හා දේශපාලනික සාධක මත මිල උච්ඡාවචනය වීම සිදු වේ. මෙවර ජූලි මස පළමුවැනි දින සිට සිදු වන බස් ගාස්තු සංශෝධනය හා පෞද්ගලික බස්වල දී මගීන් මුහුණ දෙන ගැටලු සහගත තත්ත්වයත්, බස්රථ සේවකයන් හා මගීන් අතර ආරක්ෂිත හා සුහදශීලී සේවාවක් ගොඩනැඟීමට ගතයුතු පියවර සම්බන්ධයෙන් පෞද්ගලික බස් හිමියන් ගේ සංගමයේ සභාපති ගැමුණු විජේරත්න මහතා අදහස් දක්වා සිටියේ මෙලෙසිනි.* ඉන්ධන මිල ඉහළ නොගිය අවස්ථාවක බස් ගාස්තු සංශෝධනය කරන්නේ් කුමන අරමුණකින් ද?අපට තියනවා ‘බස් ගාස්තු පිළිබඳ ජාතික ප්‍රතිපත්තියක්’, ඒකට අනුව කෙරෙන වාර්ෂික මිල සංශෝධනයක් තමයි මෙවර සිදුවන්නේ. ඉන්ධන මිල පිළිබඳව තීරණය කරන්නේ ලෝක වෙළෙඳ පොළ. වගේ ම අපේ රටේ ආර්ථික තත්ත්වය ගැනත් හිතනවා. ඉන්ධන මිල පහළ ගිය අවස්ථා කීපයක දී ම බස් ගාස්තු පහත හෙළන්න අපි කටයුතු කළා.වාර්ෂිකව බස් ගාස්තු සංශෝධනයට පිරිවැය 12ක් බලපානවා. ඒකේ පළමුවැනි කාරණය තමයි ඉන්ධන. ඊට අමතරව ටයර් සහ ටියුබ්, නඩත්තු කටයුතු, සේවක පඩිනඩි, අමතර කොටස්, වායුසමීකරණ, දෛනික වියදම්, මාසික වියදම්, වාර්ෂික වියදම් (බලපත්‍ර ආදිය) වගේ ම වගකීම් අයත් වෙනවා. මෙයට අමතරව මූල්‍යමය සාධක (ෆිනෑන්ස්) ක්ෂයවීම් ඒ කාරණාවලට ඇතුළත් වෙනවා.බස් ගාස්තු සංශෝධනයට බලපාන තවත් කරුණු කීපයක් ම තියනවා. ඉන්ධන මිල, උද්ධමනය, ඩොලරයේ අගය වගේ ආර්ථික සාධකත් බලපානවා. අද වෙළෙඳ පොළේ ටයර්වල මිල 5%කින් ඉහළ ගිහින් තියනවා.ලිහිසි තෙල් මිල වැඩි වුණා. මාසික බලපත්‍ර ගාස්තු දෙගුණයකින් වැඩිවෙලා තියනවා. බස් ගාස්තු සංශෝධනයේ දී මේ හැම දෙයක් ම සැලකිල්ලට ගන්නවා.* බස් ගාස්තු සංශෝධනය කිරීමේ දී පෞද්ගලික වගේ ම ලංගම බස් රථ වලත් බස් ගාස්තු ඉහළ දමනවා. මේ තත්ත්වය නිසා මගීන් පීඩාවට පත්වෙනවා නේද?පෞද්ගලික බස් මගින් දෛනික අවශ්‍යතා 70% ත් 75% ත් අතර ඉටුකර දෙනු ලබනවා. මේ අතරේ දී ලංගම බස් රථ පවතින්නේ සීමිත සංඛ්‍යාවක් පමණයි’’. දැන් ලංකාව පුරා ම පොදු ප්‍රවාහනය සඳහා පෞද්ගලික බස් රථ 18,000 ක් යොදවා තිබෙනවා.ලංගම බස් රථ තියෙන්නේ ඉතා ම අඩු සංඛ්‍යාවක්. නමුත් එම සේවය පවත්වාගෙන යන්න මිලියන තුනක් මහා භාණ්ඩාගාරයෙන් ලබා දෙනවා. නමුත් අපි අපේ සේවාව ලබාදෙන්නේ අපි විසින් ම උපයාගන්නා මුදල්වලින්.අපි සැලකිල්ලට ගත යුතු වැදගත් ම කරුණක් කියනවා. නැවතුම් පොළවල් වලින් අයතා ලෙස මුදල් එකතු කිරීම නිසා කෝටි අටක් අපතේ් යනවා. රුපියල් 50 සිට 1500 දක්වා බස් රියදුරන්ගෙන් අයතා ලෙස මුදල් අය කර ගන්නවා.නිල ලත්, නිල නොලත් කප්පම් කරුවන්ගෙන් මේ කර්මාන්තයට එන මුදල් කෝටි ගණනින් වෙනත් අය වෙත යනවා. මෙන්න මේක නවත්වගන්න පුළුවන් නම් ඒ වාසිය බස් ගාස්තු අඩු කිරීමෙන් මගීන්ට ලබා දෙන්න පුළුවන් වෙනවා.මහනුවර ගුඩ්ෂෙඩ් නැවතුම් පොළේ ගමන් වාරයක් ලබා දෙන්න රුපියල් 500 ක් අය කරනවා. මම සභාපතිවෙලත් මගේ බස් එකකට දවසකට රුපියල් 1000 ක් ගෙවන්න ඕනා.”* මෙසේ කප්පම් ගැනීම විශාල ප්‍රශ්නයක් බවට පත්වෙලා නම් ඒ සඳහා ගතහැකි පිළියම් මොනවාද? ඒ සම්බන්ධයෙන් සංගමයක් ලෙස ගනු ලබන ක්‍රියාමාර්ග මොනවාද?“ප්‍රශ්නයට හේතුව කාල සටහනක් නැතිකම.“මේකට තියන එක ම විසඳුම කාල සටහන් හදනඑක. සංගමයක් විදියට අපි මේක ගෙනියන්න පුළුවන් ඉහළ ම තැනට ගෙනියලා තියනවා. ශ්‍රේෂ්ඨාධිකරණයෙන් අපිට මේ සඳහා විසඳුම් ලබා දී තිබෙනවා.නමුත් නියාමන ආයතනවල සහයෝගය නැතුව, දේශපාලන අධිකාරියේ මැදිහත්වීමකින් තොරව අපට මේක තනිවම ක්‍රියාවට නංවන්න බෑ. මේ මාෆියාව නැති කරලා මාසයකට අපතේ යන රුපියල් කෝටි අට අපේ කර්මාන්තය දියුණු කරගන්න, ජනතාවට බරක් නැති බස් ගාස්තුවක් ඇති කරන්න යොදවනවා නම් ඒක තමයි හොඳ ම විසඳුම.මේ කාරණයේ දී දේශපාලන අධිකාරියේ කාර්යභාරය කරන්න පුළුවන් එකම කෙනයි ඉන්නේ. ඒ ගෝඨාභය රාජපක්ෂ මහතා, ඔහුට මේ විෂය භාරදුන්නොත් ඔහු ඉතා ම හොඳින් මේ රටේ බස් රථ ධාවන කර්මාන්තය ගොඩගන්නවා කියන එකයි මගේ විශ්වාසය.හිටපු ඇමැති ඩලස් අලහප්පෙරුම මහතා යම් උත්සාහයක් ගත්තා මේ කර්මාන්තය ගොඩදාන්න.දේශපාලන බලාධිකාරය තුළ තියන ප්‍රශ්නය තමයි 13 වැනි ආණ්ඩුක්‍රම ව්‍යවස්ථාවට අනුව පළාත් සභා ඇති කරලා තිබීම. ශ්‍රේෂ්ඨාධිකරණයේ තීන්දු තීරණ පවා ක්‍රියාවට නංවන්න අපහසු ලෙසින් මේ පළාත් සභා ක්‍රියාත්මක වෙනවා.මේ තත්ත්වය රටේ ම ප්‍රවාහනය සම්බන්ධයෙන් විශාල බලපෑමක් ඇති කරලා තියනවා. මේක මේ කර්මාන්තයේ දියුණුවට විශාල බාධාවක් විදියටයි මා දකින්නේ.මේ ප්‍රශ්නයට විසඳුම් හොයන්න අපට තවදුරටත් යන්න අවස්ථාව තියෙන්නේ මුදල් අමාත්‍යාංශයට. අපි එතනටත් ගියා. පී. බී. ජයසුන්දර කමිටු වාර්තාව ඉදිරිපත් කරලා මුදල් අමාත්‍යාංශය හරහා පළාත් සභාවලට බලපෑම් කරන්න කටයුතු කළා.අපිට යන්න පුළුවන් හැමතැනට ම ගියා. ‘මහින්ද චින්තන ඉදිරි දැක්මේ’ (46) වැනි පිටුවේ තියනවා ‘බස් රථ නිවැරැදි ගමනකට’ කියලා. කාල සටහන් සෑදීම අත්‍යාවශ්‍ය බව පෙන්වා දී තිබෙනවා. ජනාධිපතිතුමා තම ප්‍රතිපත්ති ප්‍රකාශනයෙන් එසේ කියා තිබියදීත් එය ක්‍රියාත්මක නොවෙනවා නම් අපිට ආය යන්න තියෙන්නේ කොතනට ද? අපිට ආයෙ යන්න තැනක් නෑ.”පරිසරයට වන හානි අවම කරන්න බස් රථ සිමා කරන්න, වගේ ම කාල සටහන් හදන්න කියන තීරණය ශ්‍රේෂ්ඨාධිකරණය ලබා දුන්නා. ඒ හේතුවෙන් මේ කර්මාන්තයත් සමස්ත මගී ජනතාවත් ශ්‍රේෂ්ඨාධිකරණයට ණය ගැතියි. නමුත් අවාසනාවට පළාත් සභා මේ තීරණය ක්‍රියාවට නංවන්න ඉඩ දෙන්නේ නෑ. මේ නිසා තවදුරටත් මගී ජනතාව මතම මේ බර පැටවෙනවා.”* බස් රථ අතිරික්තයක් තිබෙන බව ඔබ පැවසුවත් ප්‍රවාහන අවශ්‍යතා ඉටුකරගන්න බැරුව මගීන් දැඩි දුෂ්කරතාවලට පත්වන ප්‍රදේශ ඕනෑතරම් තිබෙනවා. මේ සම්බන්ධයෙන් ගනු ලබන ක්‍රියාමාර්ග මොනවාද?18,000 ක් වන පෞද්ගලික බස් රථ රටපුරා මාර්ග සඳහා යොදන්න අපේ අවධානය යොමු වෙලා තිබෙනවා. බස් අඩුතැන් බලලා ටෙන්ඩර් මඟින් ඒවාට ලබා දෙනවා. පාඩු ලබන පාරවල්වල ධාවනය කෙරෙන බස් රථ සඳහා අනෙකුත් තැන්වලින් ලැබෙන මුදල්වලින් කොටසක් ලබාදෙන තීරණයක් ගන්නවා. මේ යෝජනාවත් අපි ඉදිරිපත් කරලා තියනවා. එතෙක් බලපත්‍ර දීම තාවකාලිකව නවතා දැමුවා.මේ කර්මාන්තය ඉතා ම සංකීර්ණයි. ඒ ගැන අවබෝධයක් තියෙන්න ඕන. රටක සංවර්ධනයේ අංක එක ප්‍රවාහනය. මහා මාර්ග එහි දෙවැනි තැනට පත් වෙනවා.පාරවල්, පාලම්, ගුවන් පාලම් හැදුවත් වැඩක් නෑ ප්‍රවාහන සේවය හරියට ක්‍රියාත්මක වෙන්නේ නැත්නම්, මේ නිසා අපි යන්න පුළුවන් හැම තැනට ම ගිහිල්ලා ඉල්ලා තිබෙනවා, කාල සටහන් ක්‍රියාත්මක කරන්න කියල.ඒ වගේම බස් අතිරික්තය රට පුරා ම සමානව බෙදී යන වැඩපිළිවෙළ ක්‍රියාවට නංවන්න කියලා. දැන් ඉතිං බලධාරීන්ට ඒ කරුණු සැලකිල්ලට ගෙන ක්‍රියාත්මක වෙන්න පුළුවන්. මේ හැම දේට ම අපි අපේ සහයෝගය ලබා දෙනවා.”* අවම බස් ගාස්තු වැඩිවීම හා මාරු කාසි නිසා රියදුරු සහායකවරයාත් ගමන්ගන්නා මගීනුත් දැඩි අපහසුවට පත්වන අවස්ථා තිබෙනවා. මේ මාරුකාසි අර්බුදයට විසඳුමක් දෙන්න පුළුවන් ද?ඔව්. අපි මේ ගැන මැලේසියානු සමාගමක් සමඟ කතාබහ කළා. ඒ අනුව බස් ගාස්තුවට මුදල් ගෙවනවා වෙනුවට ඉදිරියේ දී කාඩ්පතක් ලබා දෙන්න උත්සාහ ගන්නවා. විශේෂිත ආකාරයකින් සකස් කළ මේ කාඩ්පත නිකුත් කරන්නේ හැඳුනුම්පතේ අංකයට.මේ නිසා මේක ඔබේ අතේ තියාගෙන අතේ මුදල් නැතුව ඕනෑම ගමනක් යන්න පුළුවන්. තාක්ෂණය අතින් ලෝකය ම දියුණු වෙනකොට අපි මාරු කාසි අර්බුදයෙන් පීඩා විදිය යුතු නෑ. මේ කාඩ්පත අපි නිර්මාණය කරන්නේ රීලෝඩ් කරන්න පුළුවන් වෙන විදියට. ඒ නිසා කිසි ම ගැටලුවක් මතුවෙන්නේ නෑ.මෙහි පළමු අදියරේ දී කාඩ්පත ක්‍රියාවට නැංවීමට අවශ්‍ය ටිකට් මැසිමක් අපි නොමිලයේ ම ලබාදෙන්න කටයුතු කරනවා. ඒ වගේ ම යි කාඩ්පත භාවිතය හඳුන්වාදීමේ කාලය තුළ දී මගීන්ට වට්ටම් ලබාදීමටත් සැලකිල්ල යොමුවෙලා තිබෙනවා. ඔබ ගමන සඳහා රුපියල් 8 ක ටිකට් පතක් මිලදී ගත්විට එය රුපියල් 7 හෝ 7.50 විය හැකියි. මේ තුළින් මගීන්ට වාසියක් අත්වෙනවා.අපි මේ ගැන ලංකා බැංකුව සමඟ සාකච්ඡා කළා. මේ තුළින් බැංකුවට සල්ලිත් බැංකුවෙන් තරුණ තරුණියන්ට රැකියාත් ලැබෙනවා. මෙයින් දෛනිකව රජයට විශාල මුදලක් වගේ ම කර්මාන්තයටත් හොඳ අවස්ථා උදා වෙනවා.25% ක් අපතේ ගිය ආදායම යළි කර්මාන්තයට එකතු වෙනවා. අක්‍රමිකතා ඉබේ ම මඟ හැරෙනවා. උදාහරණයක් විදියට බස්නාහිර පළාත තුළ පමණක් දෛනිකව මිලියන 5 ක් ගමනාගමනයේ යෙදෙනවා.එම පළාත තුළ පමණක් දිනකට සම්පූර්ණ පිරිවැටුම රුපියල් මිලියන 150 ත් 350 ත් අතර වෙනවා. මේ සියලු ම මුදල් දිනය අවසානයේ දී බැංකුවට යනවා. මේකෙන් මුල්‍ය පාලනයක් හා විනිවිද භාවයක් ඇතිවෙනවා. මෙසේ අපි ගන්නා මුදලින් බදු ලෙස ආණ්ඩුවට කොටසක් ලබාදෙන්නත් පැකිලෙන්නේ නෑ.”* පෞද්ගලික සේවකයන් ගේ විනය හා ඔවුන් ගේ සේවාව ගුණාත්මක අතට හැරවීමට ගනු ලබන ක්‍රියාමාර්ග මොනවා ද?පෞද්ගලික බස් කර්මාන්තයේ සේවකයන් 40,000 ක් ඉන්නවා. මේ අයගේ රැකියාව සුරක්ෂිත කරන්න ඊ ටී එෆ් හා ඊ. පී. එෆ් ලබා ගැනීමට අවස්ථාව හදාදෙනවා. රියදුරන් හා රිය සහායකයන් මත්ද්‍රව්‍යවලට ඇබ්බැහිවෙලා ඉන්නවා.නිරන්තරයෙන් ගැටුම් ඇති වෙන්න මේ කාරණාත් බලපානවා. බස් රථවල සිඟාකෑම නැවැත්තුවා වගේ මේ සම්බන්ධයෙනුත් පියවර ගන්නවා. මගීන්ට වෙන අවහිරතා මගහරවන්න පුළුවන් සෑම ක්‍රියාමාර්ගයක් ම ගන්නවා.කාල සටහන ක්‍රියාත්මක වීම බොහෝ ප්‍රශ්නවලට විසඳුමක් වෙයි. ඒ ගැන බලධාරීන්ගේ අවධානය යොමුවෙනවා නම් මේ කර්මාන්තය ඉතා හොඳ සේවාවක් බවට පත් කරන්න පුළුවන්වෙයි.* මගී ප්‍රවාහන කර්මාන්තය දියුණු කිරීම සඳහා පෞද්ගලික බස් හිමියන් ගේ් සංගමය ක්‍රියාත්මක වෙන්නේ කොහොමද?ජනාධිපතිතුමාගේ සහාය ලැබෙනවා නම් අපි මේ කර්මාන්තය සියයට දෙසීයක් දියුණු කරනවා. සේවයට පළමුතැන මුදලට දෙවැනි තැන දීලා රජයෙන් ලබාදෙන බදු සහනත් කර්මාන්තයෙන් උපයන මුදලත් තුළින් මගී ජනතාවට හොඳ සේවයක් ලබා දීමයි.අපේ අරමුණ. මම නැවතත් කියන්න කැමතියි මේ කර්මාන්තය ගොඩගන්න නම් ගෝඨාභය රාජපක්ෂ මහතාත් මෙයට සම්බන්ධ කරගන්න ඕන.”</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>02</day>
    </date>
    <link>http://www.dinamina.lk/2010/06/02/_art.asp?fn=f1006023</link>
    <topic>මල් විකුණා සැපත සොයන නරක වෙළෙන්දෝ</topic>
    <author>ඩබ්ලිව්. ඒ. සරත්චන්ද්‍ර</author>
    <content>සහශ්‍රයේ අනාගත අයෝමය බලකණුව බවට පත්වන ආසියානු රාජ්‍ය ලෙසට නම් කරන්නට බොහෝ දෙනා ප්‍රිය කරන්නේ භාරතයයි. ඔවුන් ගේ එකම සිහිනය ද බලාපොරොත්තුව ද අන් රටවල් පරදා මේ ජයටැඹ කරා ළඟා වීම ය.සුපිරි බලවතා වීමේ සිහිනයෙන් අන්දමන්ද ව සිටින ඉන්දියාව දේශපාලකයන්, සෙසු රාජ්‍ය නිලධාරීන් පොදු සමාජයීය, ආර්ථික ගැටලු තුට්ටුවකට මායිම් නොකරති. දිනෙන් දිනම උග්‍ර වන ආර්ථික සමාජයීය ගැටලු හමුවේ අසරණ වන භාරතීය දුගියන්ගේ් තත්ත්වය ඉතා බියකරු ය. ආසියාවේ වෙනත් රටවල වඩා ඉන්දියාවේ දුප්පත්කම රහසේම වර්ධනය වෙමින් පවතී.ඉන්දියාව මේ අතින් ඉදිරියෙන්ම සිටින වග පැහැදිලිවම පෙනේ. අනාගත දූ දරුවන් ගේ සුන්දර ළමා කාලය කාමාතුරයන් ගේ දෑතට හසුවී විනාශ වෙමින් පවතී. භාරතය, තායිලන්තය, සහ පිලිපීනය තුළ පමණක් මිලියන 1.3 ක දරු දැරියන් තමන්ගේ කුසගිනි යාන්තමින් නිවා ගන්නටත් තම පවුලේ ඇත්තන්ගේ කුසගිනි නිවා ගන්නටත් තම ළමා සිරුරු මිල කරන බව සෝමා වද්වා නම් පර්යේෂිකාව 1998 දී අනාවරණය කර ඇත.සුපිරි බලවතාආසියාවේ සුපිරි බලවතා ලෙසට මුල්තැන ගැනීමට පෙරුම් පුරන ඉන්දියාව ළමා ගණිකා වෘත්තියටත් ගණිකා වෘත්තියටත් වෙනත් රටවලට දැරියන් කාන්තාවන් පිටමං කිරීමේ ජාවාරමේ හුවමාරු මධ්‍යස්ථානයක් ලෙසට ක්‍රියාත්මක වෙයි.බංග්ලාදේශය, නේපාලය, පිලිපීනය, පකිස්තානය වැනි රටවල වෙසෙන අන්ත අසරණ දුගී දැරියන් රවටා ගෙන ඇවිත් මැද පෙරදිග සල්ලාල ධනවතුන්ට පවරා දීමේ හුවමාරු මධ්‍යස්ථානය ලෙසට ද ක්‍රියාත්මක වන්නේ ඉන්දියාවයි.මේ ජාවාරම කොතරම් දරුණු ද කිවහොත් 1946 දී බොම්බායේ පවත්වාගෙන ගිය ගණිකා මඩමක් වැටලූ පොලිසියට ලාබාල දැරියන් 484 ක් අත් අඩංගුවට ගැනීමට හැකි වූ අතර එම දැරියන්ගෙන් 40 ක්ම නේපාල දැරියන්වූහ.ඉන්දියාවේ කර්ණාටක, අන්ද්‍රා ප්‍රදේශ්, මහාරාෂ්ට්‍ර, තමිල්නාඩු යන ප්‍රාන්තවලට HIGH SUPPIY ZONES   යන නම පටබැඳී ඇත්තේ එම ප්‍රාන්ත නොයෙක් පළාත්වලට ළමා ගණිකාවන් සහ ගණිකාවන් සැපයීමේ ඉහළ තත්වයක් හිමි කර ගෙන ඇති හෙයිනි.අදටත් මහාරාෂ්ට සහ කර්ණාටක ප්‍රාන්තයන් හි කුඩා කාලයේ දීම සේලම්මා දේවියට කැප කරයි.එහෙත් කලක් යාමේදී දෙවියන්ට පමණක් නොව දේවාලයේ ආවතේවකම් කරන සෑම දෙනාගේම රසමසවුලක් බවට පත්වන ඇය අවසානයේ දී ගණිකාවක් බවට පත් වේ.වරෙක කර්ණාටක ප්‍රාන්තයේ පවත්වාගෙන යනු ලැබූ ගණිකා නිවාසයක් වැටලූ විට හෙළිදරව් වූයේ එහි සේවයේ යෙදී හුන් ලාබාල දැරියන් 15 දෙනාම දේවදාසියන් ලෙසට කටයුතු කළ අය වූ බවය.බොම්බායේ දී අවුරුදු 9 – 10 වයස්වල පසුවන ලාබාල දැරියන් පවා ගණිකා මඩම්වලදී ඉතා රහසිගතව වෙන්දේසි කරනු ලබන්නේ මැද පෙරදිග කෝටිපති ධනවත් ව්‍යාපාරිකයින් සහ ඉන්දිය ව්‍යාපාරිකයන් හමුවේය.මෙබඳු ලාබාල කන්‍යාවියක ගේ මුල්ම ලංසුව ආරම්භ වන්නේ ඉන්දීය රුපියල් 60000 කිනි. භාරතීය ව්‍යාපාරිකයන් සහ මැදපෙරදිග මමාසාන් ලා අතර කෙරෙන මේ ඔට්ටුවේදී බොහෝ විට මේ අහිංසක ලාබාල කන්‍යාවියන් ඩැහැගන්නේ මැදපෙරදිග කෝටි පති මමාසාන්ලාය.මෙබඳු ලාබාල දැරියන් සමගින් යහන් ගතවීමෙන් ගොනෝරියාව, සිපිලස් වැනි බියකරු රෝග වලින් ගැලවී ගත හැකිය යන මිත්‍යා විශ්වාසය ඔවුන් තුළ මුල් බැසගෙන තිබීම මේ සඳහා බලපාන මූලිකම හේතුව බව රොබට් ෆෙ‍්‍රයිඩ්මන් නම් විචාරකයා පෙන්වා දී ඇත.ඉන්දියාවේ කාම වෙළඳාම කොතරම් බියකරු දැයි කිවහොත් ඉන්දියාවේ ප්‍රධාන නගර කිහිපයක පමණක් තම ගත මිල කරන දැරියන් හා ලාබාල යුවතියන් 100000 ත් 160000 ත් අතර ප්‍රමාණයක් සිටින අතර ඔවුන්ගෙන් 35 % ක් ව්‍යාජ විවාහ සහතික සකස් කර ගෙන පැමිණෙන්නේ නේපාලයේ අති දුෂ්කර දුගී ගම්මානවල සිටය.ඔවුන් ඉන්දියාවේ ප්‍රධාන නගරවලට එලෙස පැමිණෙන්නේ ජීවත්වීමට සරිලන වැටුපක් සොයා ගෙන ය. එහෙත් යාන්තමින් ජීවත්වීමට ඔවුන්ට ඉඩ කඩ ලැබෙන නමුත් ඔවුන්ගේ මුළු දිවියම ඉන් අනතුරුව වැය වන්නේ කම් සැපත සොයා එන කාමාතුරයන්ගේ ආශාවන් පිනවීමටය.නිල දත්ත වලට අනුව සෑම වසරකම නේපාල දැරියන් 5000 ත් 7000 ත් අතර පිරිසක් ඉන්දියාවේ ‘රතුඑළි’ කලාප වලට රහසිගතව ගෙන එනු ලබයි. මෙම දැරියන්ගෙන් බහුතරය අවුරුදු 9 – 10 ත් අතර මට්ටමක වන අතර ඔවුන් ගණිකා මඩම්වලට එලෙස රහසිගතව අලෙවි කරනුයේ ඉන්දීය රුපියල් ලක්ෂ 2 ලක්ෂ 250000 වැනි මිලකටය.ඇතැම් අවස්ථාවල මෙබඳු ගණිකා මඩම්වලට තමන්ගේ දැරියන් අලෙවි කරන්නට උත්සාහ ගන්නේ දුගී බවින් ණය ගැතිබවින් පීඩිතව සිටින ඔවුන්ගේම මවුවරුන් වීම අනෙක් ඛේදවාචකයයි.වේදනාබර සත්‍යඑලෙසින් ගණිකා මඩම්වලට ගොනුවන මේ දැරියන් දින ගණනාවක් කාමරවල සිරකරගෙන තබනු ලබන අතර ඇයට ඉන් පිටතට යාම තහනම් වෙයි. අනේක විද තාඩන පීඩන වලට ගොදුරුවන ඇයට මේ කාලය තුළදී හුරු කෙරෙන්නේ තමන් වෙතට එන ගනුදෙනුකරුවන් 25 දෙනෙකු අවම වශයෙන් සතුටු කරන ආකාරය පුරුදු පුහුණු වීමය.නේපාලයේ සිට මෙබඳු ලාබාල දැරියන් ගෙන ඒම ඉන්දියාවට මත්ද්‍රව්‍ය හෝ ඉලෙක්ට්‍රොනික උපකරණ ගෙන්වීම තරම්ම අසීරු කාරණයක් ද නොවේ. සැතපුම් 1740 ක් පමණ දිගැති නේපාල ඉන්දියා මායිම් තීරුව ඔස්සේ මේ දැරියන් කාන්තාවන් ගෙන ඒමට ජාවාරම්කරුවන් බොහෝ විට උපයෝගී කරගන්නේ බෝට්ටු විශේෂයකි.ජාවාරම්කරුවන් සහ පොලීසිය අතර පවත්වන සබඳතා ජාලය මේ අරමුණු ඉටු කර ගැනීමට ඔවුන්ට බොහෝ පහසුකම් සපයනු ලබයි. දැරියක්ව රහසිගතව ගණිකා මඩමක් තෙක් උපද්‍රවයකින් තොරව ගෙන ඒමට ජාවාරම්කරුවෙකු පොලිසියට ගෙවිය යුතු වන්නේ රුපියල් දහසක සොච්චම් පගාවකි.මේ සියල්ලෙන්ම හෙළිවන වේදනාබර සත්‍ය වන්නේ ඉන්දීය දරු දැරියන්ගේ හෙට දවස වඩාත් ශෝචනීය වෙමින් පවතින වගය. පාලකයන් දාර්ශනිකයන් සහ චින්තකයන් කෙස් පැලෙන තර්ක ඉදිරිපත් කරමින් භාරතය සුපිරි බලවතා බවට පත් වෙන බවට අනාවැකි පළ කළද ඔවුන් නොදකින යථාර්ථය මෙයම ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n1006031</link>
    <topic>පෞද්ගලික අංශයේ ලක්ෂ 20කට විශ්‍රාම වැටුප්</topic>
    <author>අනුර ප්‍රේමලාල්</author>
    <content>පෞද්ගලික අංශයේ සේවකයන් ලක්ෂ විස්සකට විශ්‍රාම වැටුප් ලබා දීමට රජය සූදානම් වෙයි. ඒ සඳහා රුපියල් බිලියන හයක පමණ අරමුදලක් පිහිටුවීමට රජය සැලැසුම් කැර ඇත. කම්කරු සබඳතා සහ ඵලදායිතා ප්‍රවර්ධන ඇමැති ගාමිණී ලොකුගේ මහතා වෘත්තීය සමිති සහ පෞද්ගලික අංශ හාම්පුතුන් සමඟ මේ සම්බන්ධයෙන් සාකච්ඡා අරඹා තිබේ.රජයේ මීළඟ අය වැය යෝජනාවට පෞද්ගලික අංශයේ විශ්‍රාම වැටුප් යෝජනාව ඉදිරිපත් කරන බව ඇමැතිවරයා පවසයි.අඛණ්ඩව වසර දහයක පමණ කාලයක් අවම වශයෙන් සේවක අර්ථසාධක අරමුදලට දායකත්වය ලබා දෙන සේවකයන්ට මේ විශ්‍රාම වැටුපට හිමිකම් කීමට ඉඩ සැලසෙනු ඇත.මේ යටතේ රුපියල් දස දහසක වැටුපක් ලැබූ සේවකයකුට විශ්‍රාම යෑමෙන් අනතුරුව රුපියල් 3000ක විශ්‍රාම වැටුපක් හිමි වනු ඇතැයි ඇමැතිවරයා විශ්වාසය පළ කරයි. දැනට පෞද්ගලික අංශයේ සේවකයන් ලක්ෂ 20 ක් පමණ විධිමත් සේවයේ යෙදෙන අතර තවත් ලක්ෂ 50ක් අවිධිමත්ව සේවයේ යෙදෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n1006032</link>
    <topic>වාහන බදු සහන ගැන රජයටදේශීය ව්‍යාපාරිකයන්ගේ ප්‍රසාදය</topic>
    <author/>
    <content>රථ වාහණ ආනයන බද්ද 50% කින් අඩුකිරීමට රජය ගත් තීරණය ගැන වාහන ආනයනය කරන දේශීය ව්‍යාපාරිකයෝ ප්‍රසාදය පළ කරති.මේ නිසා වාහන ගෙන්වීම ක්‍රමානුකූලව ඉහළ යනු ඇතැයිද ඔව්හු ප්‍රකාශ කරති. යතුරුපැදි ආනයන බද්ධ වැඩි කිරීම ගැන අදහස් දක්වන ව්‍යාපාරිකයෝ ඒ පිළිබඳව ප්‍රතිවිරුද්ධ මත දරති. සමහරු ප්‍රකාශ කැර සිටියේ යතුරුපැදි ගෙන්වීමේ බද්ධ වැඩි කිරීමෙන් යතුරුපැදි ආනයනය ක්‍රමානුකූලව සීමා වන බවයි.මේ ගැන අදහස් දැක්වූ ලංකා මෝටර් රථ සංගමයේ සභාපතිනි සින්නියා රශීඩ් මහත්මිය කියාසිටියේ නව බදු සහන යටතේ වාහන ගෙන්වීමට ලැබී ඇති මේ අවස්ථාවේදී පාරිභෝගිකයන්ට අවශ්‍ය වාහන අඩු මිලට ලබාදිය හැකි බවයි. දැනට ගබඩා කැර ඇති වාහන පැරණි මිල ගණන්වලට විකිණීම ගැන මෝටර් රථ සමාගම් කිසියම් නිගමනයකට පැමිණිය යුතුව ඇතැයිද ඇය කීවාය.එවැනි වාහන විකිණීමට ඒ ඒ සමාගම් විසින් විවිධ විසදුම් සොයා ගනු ඇතැයිද ඒ මහත්මිය පැවැසුවාය. ඇසෝසියේටඩ් මෝටර්වේස් (AMW) සමාගමේ ජ්‍යෙෂ්ඨ සාමාන්‍යාධිකාරී (අලෙවි හා විකුණූම්) ශිවන්ති ද සොයිසා මහතා ප්‍රකාශ කළේ බදු සහන අඩු කළ නිසා වාහන ආනයනය ශීඝ්‍රයෙන් ඉහළ යනු ඇති බවයි. දැනටමත් බදු ගෙවා ඇති වාහන අලෙවි කිරීමේ ක්‍රමයක් වහා ක්‍රියාත්මක කළ යුතුව ඇතැයි ද ඒ මහතා කියයි.වාහන බදු සහන ලබාදීම රටට සාමය උදාවීමේ ප්‍රතිඵලයක් බව කොලෝනියල් මෝටර් සමාගමේ ප්‍රධාන විධායක නිලධාරී මොහාන් රත්නායක මහතා කියා සිටී. මේ බදු සහන ලාභය ජනතාව අතට පත්විය යුතුය. ඒ නිසා වැඩිපුර වාහන ගෙන්වා ආණ්ඩුව ලබන ලාභය වැඩි කැර යුතු බවද මොහාන් රත්නායක මහතා සඳහන් කරයි. ටාටා වර්ගයේ වාහන මිලද අඩු වනු ඇත. එහි ලාභය පාරිභෝගිකයාට ලැබේ. මෙහි ලොකුම අඩුවීම ඇතිවන්නේ 1600 ජජ මගී වාහන හා ඩීසල් වෑන් රථවලටය. මෙවැනි වාහන වර්ග ගබඩා කැර නැති නිසා බදු සහන ප්‍රශ්නය තමාට බල නොපාන බව ඩිමෝ ලංකා සමාගමේ සභාපති රංජිත් පණ්ඩිතගේ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n1006033</link>
    <topic>පනස් වැනිනළ දරු උපතත් සාර්ථකයි</topic>
    <author/>
    <content>පනස්වැනි නළ දරු උපත ඉතා සාර්ථකව සිදුකිරීමට ලංකා හොස්පිටල්ස් සායනය සමත් වෙයි.ලංකා හොස්පිට්ල්ස්හි සාඵල්‍යතා සායනය ආරම්භ කර මාස 17ක් වැනි කෙටි කාලයක් තුළදී නළ දරු තාක්ෂණය භාවිතා කර මෙසේ 50 වැනි සාර්ථක නළ දරු උපත සිදුකර තිබේ.පාලක ඩිම්බ උත්තේජන නළදරු තාක්ෂණයේ (COH IVF) සියයට 42ක සාර්ථකත්වයේ අනුපාතයක් පවත්වාගෙන යාම තුළින් සාර්ථක ගැබ් ගැනීම් 234ක් සහ නිරෝගී දරු උපත් 50ක් මෙම සාඵල්‍යතා සායනය මඟින් සිදුකර ඇත.ලංකා හොස්පිට්ල්ස් සාඵල්‍යතා සායන සතියේ දින හත තුළම සිය ප්‍රතිකාර ලබාදීම සිදු කෙරේ. දරු සම්පත් අපේක්ෂිතව පැමිණෙන අඹු සැමියන් 45ත් 50ත් අතර පිරිසකට නළ දරු තාක්ෂණය ප්‍රතිකර්ම සිදුකරන බවත්. ඒ අතර එංගලන්තය, අමෙරිකාව, කැනඩාව, මැද පෙරදිග හා මාලදිවයින වැනි රටවල අඹුසැමියන් සිටින බවත් ලංකා හොස්පිටල්හි කලල වෛද්‍ය මදාරා රළපනාව මහතා ප්‍රකාශ කෙළේ ය.සැමට දැරිය හැකි මිල ගණන් යටතේ ගුණාත්මක සේවාවක් යන ආයතනයේ දැක්ම තවදුරටත් සනාථ කරමින් සමාජයේ සියලුම ස්ථරවලට ළඟාවිය හැකි සාධාරණ මිලගණන් මෙන්ම සහනදායී ගෙවීම් ක්‍රම රැසක් ද රෝහල විසින් හඳුන්වා දී ඇතැයි රෝහල් වෛද්‍ය අධ්‍යක්ෂ වෛද්‍ය විමල් කරඳගොඩ මහතා පැවැසුවේ ය.දිවයිනේ කීර්තිමත් ප්‍රවීණ ප්‍රසව හා නාරිවේද විශේෂඥ වෛද්‍ය දෙපළක් වන වෛද්‍ය නිශේන්ද්‍ර කරුණාරත්න සහ වෛද්‍ය සුධීර උඩුවෙළ මහත්වරුන්ගේ මඟපෙන්වීම යටතේ මෙහෙයවෙන ලංකා හොස්පිටල්ස් සාඵල්‍යතා සායනය ඔවුන්ගේ කැපවීම හා ප්‍රවීණත්වය එහි සාර්ථකත්වයට ඉමහත් දායකත්වයක් ලබා දෙයි.එම රෝහලේ කලල වෛද්‍ය මදාරා රළපනාව මහතා සහ ඔහුගේ දක්ෂ කාර්ය මණ්ඩලය ගුණාත්මක හා අගනා සේවාවන් පූර්ණ රහස්‍යභාවය සුරක්ෂිත කරමින් ලබා දීමට කණ්ඩායම් හැඟීමෙන් යුතුව සැදී පැහැදී සිටියි.තවත් බිලිඳුන් 50 දෙනෙකුට මෙලොව එළිය දැකීමට අවස්ථාව උදාකරමින් එළඹෙන ජූලි මාසයේ ‘සියෙවනි’ නළ දරු උපත සිදුකිරීමට ලංකා හොස්පිටල්ස් ආයතනය සැරැසී සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n1006034</link>
    <topic>පාසල් පෙළ පොත්අන්තර් ජාලයෙන්</topic>
    <author>ජීවනී පතිරණ</author>
    <content>පාසල් සිසුන්ට තම විෂයදාරාවන් සඳහා වන පෙළ පොත් අන්තර්ජාලය සහ DVD ඔස්සේ හැදෑරීමට අවකාශ උදාවී තිබේ.ඉ - පෙළ පොත් ව්‍යාපෘතිය යටතේ මෙය ක්‍රියාත්මක වන බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) සඳහන් කරයි.මෙහි මුල් පියවර වශයෙන් 11 වසර ගණිතය, විද්‍යාව, ඉතිහාසය සහ ඉංග්‍රීසි යන විෂයයන්ට අයත් පෙළ පොත් අන්තර්ජාලය සහ  DVD ඔස්සේ හැදෑරීමට ඉදිරියේදී හැකියාව ලැබේ.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) සහ අධ්‍යාපන ප්‍රකාශන දෙපාර්තමේන්තුව ඒකාබද්ධව මෙම ව්‍යාපෘතිය ක්‍රියාවට නංවා ඇත. පාසලේදී ගුරුවරයකුගෙන් ශිෂ්‍යයකු ඉගෙන ගන්නා ආකාරයටම මෙමගින්ද තම අධ්‍යාපන කටයුතු පහසුවෙන් සිදුකර ගත හැකි වන පරිදි මෙම මෘදුකාංග සකස් කර තිබීම විශේෂත්වයකි.අන්තර්ජාල පහසුකම් නොමැති සිසු සිසුවියන් සඳහා නැණසල මධ්‍යස්ථාන ඔස්සේ මෙම පහසුකම් ලබාගත හැකිවේ. www.edupub.gov.lk  යන වෙබ් අඩවියට පිවිසීමෙන් මේ පිළිබඳව වැඩි විස්තර දැනගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n1006035</link>
    <topic>කොටස් වෙළෙඳ පොළේවාර්තාගත අගයක්</topic>
    <author>මහින්ද අලුත්ගෙදර</author>
    <content>කොළඹ කොටස් වෙළෙඳපොළ ඉතිහාසයේ ඉහළම අගය වාර්තා කිරීමට ඊයේ (2) සමත් විය. දිනය අවසන් වන විට සමස්ත මිල දර්ශකය ඒකක 4300.39 ක අගය වාර්තා කරමින් පෙරදිනයට සාපේක්ෂව ඒකක 41.59 වර්ධනයක් පෙන්නුම් කරන ලදි. එය ප්‍රතිශතාත්මකව සියයට0.98ක වර්ධනයකි.මිලංකා මිල දර්ශකය ද කොළඹ කොටස් වෙළෙඳ පොළ ඉතිහාසයේ ඉහළම අගයක් වාර්තා කරමින් ඊයේ (02) දිනය අවසන් වන විට ඒකක 4849.94 ක් වූ අතර එය පෙර දිනයට සාපේක්ෂව ඒකක 71.56 ක වර්ධනයකි.තවද එය ප්‍රතිශතාත්මකව සියයට 1.50ක ඉහළ යාමකි. ඒ සමගම කොළඹ කොටස් වෙළෙඳ පොළ තුළ එක් දිනක් තුළ වාර්තා වූ දෙවන ඉහළම පිරිවැටුම දිනය අවසන් වන විට රුපියල් බිලියන 9.5ක් වූ බව කොළඹ කොටස් වෙළෙඳ පොළේ ව්‍යාපාර සංවර්ධන කළමනාකරු තුෂාර ජයරත්න මහතා “දිනමිණ”ට පැවැසීය. මීට අමතරව කොළඹ කොටස් වෙළෙඳ පොළේ ඉහළම වටිනාකම වූ රුපියල් ට්‍රිලියන 1.4 (බිලියන 1401) ද ඊයේ වාර්තා කිරීමට සමත් වීම තවත් විශේෂත්වයක් බවද තුෂාර ජයරත්න මහතා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n1006036</link>
    <topic>පුනරුත්ථාපනය වූ කොටි 76කටසරසවි වරම්</topic>
    <author>භක්ති ධර්මප්‍රිය මෙන්ඩිස් සහචමීර ඇල්ලදෙණිය</author>
    <content>පුනරුත්ථාපනය වූ කොටි සාමාජිකයන් හැත්තෑහය දෙනෙකු උසස් අධ්‍යාපනය සඳහා යාපනය සරසවියේ අධ්‍යයන කටයුතු සඳහා ඇතුළත් කර ඇත. වෛද්‍ය, ඉංජිනේරු, කලා, ඇතුළු ක්ෂේත්‍ර කිහිපයකම සිසු සිසුවියන් මේ අතර සිටින බව උතුරු පළාත් ආණ්ඩුකාර මේජර් ජෙනරල් ජී.ඒ. චන්ද්‍රසිරි මහතා “දිනමිණ”ට ඊයේ (2) පැවසීය.යාපනය සරසවියේ අධ්‍යාපනය ලබමින් සිටියදී මොවුන් හැත්තෑහය දෙනා කොටි සංවිධානයට බඳවාගෙන ඇත.2004 වසරේ සිට සරසවි අධ්‍යාපනය මොවුන්ට අහිමි වී ගොස් තිබූ අතර, ඒ වෙනුවට කොටි සංවිධානයේ නොයෙක් ත්‍රස්ත ක්‍රියාවලට උපයෝගී කර ගනිමින් බලහත්කාරයෙන් අනාරක්ෂිත ප්‍රදේශවල රදවාගෙන සිට ඇත. මේ වන විට මේ පිරිස අතර සිටින කාන්තාවන් කිහිප දෙනෙකුටම ළමුන් සිටින බවත්, මොවුන්ට අධ්‍යාපනය ලබාදීම සඳහා මුල්‍ය ආධාර ලබාදීමට පියවර ගන්නා බවත් ආණ්ඩුකාරවරයා වැඩිදුරටත් අනාවරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n1006037</link>
    <topic>ඡන්ද නාම ලේඛන සකස්කිරීමට සූදානම් වන්න</topic>
    <author>දයා පෙරේරා</author>
    <content>කොට්ඨාස මට්ටමින් ඉදිරි පළාත්පාලන ඡන්ද විමසීම පැවැත්වුවහොත් ඒ අනුව ඡන්දහිමි නාම ලේඛන සකස්කිරීමට සූදානම් වන්නැයි මැතිවරණ මහලේකම් කාර්යාලය දිස්ත්‍රික් සහකාර මැතිවරණ කොමසාරිස්වරුන්ට උපදෙස් දී ඇත.පළාත් පාලන ඡන්ද විමසීම කොට්ඨාස මට්ටමින් පැවැත්වීමටත් ඒ සඳහා එම ආයතනවලට අයිතිවන ඡන්ද කොට්ඨාස නිර්ණය කිරීමටත් දිස්ත්‍රික් ලේකම් වරුන්ගේ ප්‍රධානත්වයෙන් කමිටු පත්කිරීමට පළාත් පාලන හා පළාත් සභා අමාත්‍යාංශයද තීරණය කර තිබේ.දිස්ත්‍රික් ලේකම්වරුන්ගේ ප්‍රධානත්වයෙන් ඡන්ද කොට්ඨාස සීමා නිර්ණය කිරීම සඳහා වන කමිටුවට දිස්ත්‍රික් සහකාර මැතිවරණ කොමසාරිස් පළාත් පාලන සහකාර කොමසාරිස්, දිස්ත්‍රික් සංඛ්‍යාලේඛනඥ දිස්ත්‍රික් මිනින්දෝරු අධිකාරි, යන නිලධාරීන් ද ඇතුළත් වෙති.මේ කමිටුවේ නිර්දේශ අනුව නම් කැරෙන ඡන්ද කොට්ඨාස සම්බන්ධයෙන් මහජන අදහස් ලබා ගැනීමට ද නියමිතය. ඒ සඳහා කොට්ඨාස නාමලේඛන ප්‍රසිද්ධ කිරීමට ද අපේක්ෂිතය.ඡන්ද කොට්ඨාස බෙදා වෙන් කිරීමේ දී ග්‍රාමනිලධාරී කොට්ඨාස මායිම් ආවරණය වන පරිදි සහ පත්කැරෙන සභික සංඛ්‍යාව ද සැලකිල්ලට ගතයුතු බව පෙන්වා දී ඇති මැතිවරණ මහලේකම් කාර්යාලය ඒ අනුව ඡන්ද හිමි නාමලේඛන සකස්කිරීමේ දී අවධානයට ගත යුතු යැයිද දිස්ත්‍රික් ලේකම්වරුන්ට උපදෙස් දී ඇත. පළාත් පාලන ආයතනවල ඡන්ද කොට්ඨාස නිර්ණය කිරීම මැතිවරණ දෙපාර්තමේන්තුවේ කාර්යයක් නොවන බවත් එය අදාළ අමාත්‍යාංශයෙන් සිදුකර දෙපාර්තමේන්තුවට දැනුම්දිය යුතු බවත් මැතිවරණ මහලේකම් කාර්යාලයේ ජ්‍යෙෂ්ඨ නිලධරයෙක් දිනමිණට කීවේය.පළාත් පාලන ඡන්ද කොට්ඨාස නිර්ණය කොට ඇති බවට හෝ ඒ අනුව ඡන්ද විමසීම පැවැත්විය යුතු බවට හෝ උපදෙසක් තවම ලැබී නැතත් ඕනෑම අවස්ථාවකට උවමනාවන පරිදි කටයුතු කිරීම සඳහා මෙවැනි උපදෙසක් ලබාදී ඇති බවද එම නිලධරයා වැඩිදුරටත් කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n1006038</link>
    <topic>පෝරම පුරවමින් ජනතාව රස්තියාදු කරන රාජ්‍ය සේවය වහා කාර්යක්‍ෂම කළ යුතුයි</topic>
    <author>ධනුෂ්ක ගොඩකුඹුර සහ අමල් යශෝමන් ජයසිංහ</author>
    <content>කඩදාසි පෝරම පුරවමින් ජනතාව රස්තියාදු කරවන රාජ්‍ය සේවය වෙනුවට නවීන තාක්‍ෂණයත් සමඟ බැඳුණු කාර්යක්‍ෂම රාජ්‍ය සේවයක් වහාම ස්ථාපිත කළ යුතු බව රාජ්‍ය කළමනාකරණ හා ප්‍රතිසංස්කරණ ඇමැති රත්නසිරි වික්‍රමනායක මහතා පැවැසීය.මහින්ද චින්තන ඉදිරි දැක්ම යථාර්ථයක් කළ හැකි අයුරින් රාජ්‍ය සේවය වහාම ප්‍රතිසංස්කරණය කිරීමේ වැඩපිළිවෙළක් සැකසිය යුතු බවත් ඇමැතිවරයා ප්‍රකාශ කෙළේය.ජනතාවට වඩා පහසුවෙන් හා කඩිනමින් සේවය ලබාදිය හැකි මට්ටමට රාජ්‍ය සේවය කාර්යක්‍ෂම කිරීමට ගත යුතු ක්‍රියාමාර්ග කඩිනමින් සොයා බලන ලෙස ඇමැතිවරයා ජාතික පරිපාලන ප්‍රතිසංස්කරණ සභාවට ඊයේ (02) නියෝග කෙළේය.ජාතික පරිපාලන ප්‍රතිසංස්කරණ සභාව ඇමැතිවරයාගේ ප්‍රධානත්වයෙන් අමාත්‍යාංශයේදී ප්‍රථම වතාවට රැස් වූ අවස්ථාවේදී ඇමැතිවරයා මෙසේ උපදෙස් දුන්නේය.පරිපාලන ප්‍රතිසංස්කරණ හඳුන්වා දීමට සහ ඒවා ක්‍රියාත්මක කිරීමට මඟ පෙන්වීම පිණිස ජනාධිපති මහින්ද රාජපක්‍ෂ මහතා විසින් මේ සභාව 2007 වසරේදී ස්ථාපිත කරන ලදී.ජනාධිපතිවරයාගේ විශේෂ නියෝගයක් පිට 2008 වසරේදී සභාව තවත් පුළුල් කරමින් සාමාජිකයන් පිරිසක් ඊට එක් කරන ලදී.ජනාධිපති ලේකම් ලලිත් වීරතුංග මහතා නිල බලයෙන් සභාවේ සභාපතිවරයා ලෙස පත්වන අතර ලේකම්වරයා ලෙස මුදල් අමාත්‍යාංශ ලේකම් පී. බී. ජයසුන්දර මහතා නිල බලයෙන් පත් වේ.රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් ඩී. දිසානායක මහතා සභාවේ අධ්‍යක්‍ෂ ජෙනරාල්වරයා ලෙස කටයුතු කරන අතර සාමාජිකයන් 12 දෙනෙක් සහ නිත්‍ය නිරීක්‍ෂකයෝ සතර දෙනෙක් සභාවේ සිටිති. මේ වැඩපිළිිවෙළ සැකසීමේදී රාජ්‍ය අංශයේ මෙන්ම ඉන් ප්‍රතිලාභ ලබන ජනතාවගේද අදහස් හා යෝජනා ලබා ගන්නා ලෙස ඇමැතිවරයා උපදෙස් දුන්නේය.මහින්ද චින්තන ඉදිරි දැක්ම යථාර්ථයක් බවට පත් කිරීම මූලික අරමුණ කොට ගෙන මේ සියලු ප්‍රතිසංස්කරණ ක්‍රියාත්මක විය යුතු බවත් ඇමැතිවරයා අවධාරණය කෙළේය.මේ සඳහා ආධාර ලබාදීමට නොයෙකුත් සංවිධාන ඉදිරිපත්ව ඇති බව පෙන්වා දුන් ඇමැතිවරයා අදාළ ප්‍රතිසංස්කරණ සම්බන්ධව සභාවේ යෝජනා ඉල්ලා සිටි අතර ජනතාවටත් යෝජනා ඉදිරිපත් කිරීමට ඉඩ සලසන ලෙස උපදෙස් දුන්නේය.රාජ්‍ය සේවය ඔප මට්ටම් කිරීමට තාක්‍ෂණය නැතිව බැරි බව පැවැසූ ඇමැතිවරයා රැකියාවලට ගැටලුවක් ඇති නොවන අයුරින් තාක්‍ෂණය උපරිමයෙන් භාවිත කළ යුතු බවත් කීවේය.ජනතාව, මේ රජය පත් කර ඇත්තේ ශ්‍රී ලංකාව ආසියාවේ ආශ්චර්ය කර ගැනීමේ අරමුණෙන් බව කී ඇමැතිවරයා කුමන ප්‍රතිසංස්කරණයක් කළත් එහි අවසන් අරමුණ විය යුත්තේ එය යැයි ද කීවේය. අගමැති ලේකම් එස්. අමරසේකර, රාජ්‍ය කළමනාකරණ හා ප්‍රතිසංස්කරණ අමාත්‍යංශයේ ලේකම් පී. බී. අබේකෝන්, රාජ්‍ය පරිපාලන හා ස්වදේශ කටයුතු අමාත්‍යංශයේ ලේකම් හා ජාතික පරිපාලන ප්‍රතිසංස්කරණ සභාවේ අධ්‍යක්‍ෂ ජෙනරාල් ඩී. දිසානායක, පළාත් සභා හා පළාත් පාලන අමාත්‍යංශ ලේකම් නිහාල් ජයතිලක, අමාත්‍ය මණ්ඩල ලේකම් සුමිත් අබේසිංහ මහත්වරු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n1006039</link>
    <topic>උද්ධමනයපහතට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ උද්ධමන අනුපාතය සියයට 0.5 ක අගයකින් පහත වැටී ඇතැයි ශ්‍රී ලංකා මහ බැංකුව පෙන්වා දෙයි.මේ වසරේ අප්‍රේල් මාසයට සාපේක්ෂව මැයි මාසය වනවිට මෙලෙස උද්ධමන අනුපාතය පහත වැටී තිබෙන අතර අප්‍රේල් මාසයේ දී සියයට 5.8 ක් ගත් උද්ධමන අනුපාතය මැයි මාසය වන විට සියයට 5.3 දක්වා පහත වැටී ඇතැයි ශ්‍රී ලංකා මහ බැංකුවේ සංඛ්‍යා ලේඛන දෙපාර්තමේන්තුව කියයි.මෙම අගය මේ වර්ෂය තුළ වාර්තා වූ පහළම අගය වන අතර 2010 වර්ෂයේ ජනවාරි මාසයේදී සියයට 6.5 ක් ද පෙබරවාරි මාසයේ දී සියයට 6.9ක් ද ගත් උද්ධමන අනුපාතය මාර්තු මාසයේ දී සියයට 6.3 ක අගයක් ගන්නා ලදැයි ද මහ බැංකුව පෙන්වා දෙයි.මේ වසරේ මුල් කාර්තුවේදී රටේ මුදල් සැපයුම යහපත් මට්ටමක පැවැතීමත් සේවා අංශයේ වර්ධනයත් හේතුවෙන් මිල මට්ටම ආරක්ෂා කැර ගැනීමට හැකිවීම මෙලෙස උද්ධමන අගය පහත වැටීමට හේතු වී තිබේ. තවද මේ වර්ෂය අවසන්වන විට ශ්‍රී ලංකාවේ උද්ධමන අනුපාතය සියයට 3.6 දක්වා පහත වැටෙනු ඇති බවට ශ්‍රී ලංකා මහ බැංකුව විශ්වාසය පළ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n10060310</link>
    <topic>ඉන්දීය සුපිරි නළු-නිළියෝරන්මිහිතැන්නේ චාරිකාවක</topic>
    <author>භක්ති ධර්මප්‍රිය මෙන්ඩිස්</author>
    <content>‘අයිෆා’ උළෙලට සහභාගි වීම සඳහා පැමිණෙන ඉන්දීය සුපිරි නළු නිළියන් රන්මිහිතැන්නේ පිහිටි මහින්ද රාජපක්ෂ සිනමා ගම්මානය වෙත කැඳවාගෙන යාමට රජය පියවර ගෙන තිබේ.මෙම චාරිකාව මගින් ආර්ථික වාසි රැසක් ලබා ගැනීමට හැකි වන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.මෙම උළෙල ශ්‍රී ලංකාවේ පැවැත්වීම තුළින් ශ්‍රී ලාංකීය සිනමාවට මෙන්ම ශ්‍රී ලංකා ආර්ථිකයටද වාසි රැසක් අත්පත් වන බව ඇමැතිවරයා අවධාරණය කරයි. රන්මිණිතැන්න සංචාරයෙන් පසුව අනාගතයේදී ඉන්දීය චිත්‍රපට නිෂ්පාදනයට මෙහි දර්ශන තල යොදා ගැනීම පිළිබඳවද හැකියාවක් ඇති බව ලක්ෂ්මන් යාපා මහතා පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n10060311</link>
    <topic>‘කඳුරට උදානයෙන්’ මධ්‍යම පළාත සංවර්ධනයට</topic>
    <author>චමීර ඇල්ලදෙණිය සහ සංජය මතුරට</author>
    <content>කඳුරට උදානය මගින් මධ්‍යම පළාත සංවර්ධනය කිරීමට රජය පියවර ගෙන තිබෙන බව ආර්ථික සංවර්ධන ඇමැති බැසිල් රාජපක්ෂ මහතා පවසයි.ඒ සඳහා මධ්‍යම පළාතේ රාජ්‍ය ආයතනවල සිටින දක්ෂතා ඇති නිලධාරීන් ඉදිරියට ගන්නා බවද ඇමැතිවරයා කීය.මහින්ද චින්තනයේ සඳහන් කඳුරට උදානය ප්‍රායෝගික යථාර්ථයක් බවට පත් කිරීමට රාජ්‍ය ආයතන ඒකාබද්ධවී වැඩකළයුතු බවද බැසිල් රාජපක්ෂ මහතා පෙන්වා දුන්නේය.ශ්‍රී ලංකා උඩරට සංවර්ධන අධිකාරියේ නිරීක්ෂණ චාරිකාවක යෙදුණු ඇමැතිවරයා එහි සේවකයන් අමතා මේ බව ප්‍රකාශ කෙළේය. ශ්‍රී ලංකාව ලෝකයේ ආශ්චර්ය බවට පත් කිරීමට රජය ගෙන යන වැඩපිළිවෙළට අනුව රාජ්‍ය සේවකයන්ට විශාල වැඩ කොටසක් පැවරී තිබෙන බවද බැසිල් රාජපක්ෂ මහතා පැවසීය.කඳුරට උදානය ප්‍රායෝගික යථාර්ථයක් බවට පත් කිරීමට ලංකා උඩරට සංවර්ධන අධිකාරියටත් විශාල වගකීමක් තිබෙන බවද ඇමැතිවරයා අවධාරණය කරයි. එහිදී වැඩිදුරටත් අදහස් දැක්වූ ආර්ථික සංවර්ධන ඇමැති බැසිල් රාජපක්ෂ මහතා,ශ්‍රී ලංකාවේ ආර්ථිකය ගොඩනැගීමට නව අමාත්‍යාංශයක් ගොඩනගලා නායකත්වයක් දෙන්න ජනාධිපතිතුමා මට බාරදීලා තිබෙනවා. මීට පෙර ජාතිය ගොඩනැගීමේ අමාත්‍යාංශයක් හදලා සෑම ගමකටම යටිතල පහසුකම් ලබාදීමට කටයුතු කළා.අද අපි කරන්න යන්නේ ආර්ථිකය ගොඩනැගීම සඳහා සියලුම රාජ්‍ය ආයතන ඒකාබද්ධ කරගෙන දිස්ත්‍රික්ක මට්ටමින් දියුණු කිරීමටයි. දිවයින පුරාම විසිරී තිබෙන ආයතන තිබෙන්නේ ඉතාම ටිකයි. සෞඛ්‍ය ආයතන, ගොවිජන සේවා ආයතන, සමෘද්ධි ආයතන, රාජ්‍ය පරිපාලන ආයතන පමණයි. නමුත් ආර්ථිකය ගොඩනැගීමට මේ සියලු ආයතන ඒකාබද්ධ කරගෙන කටයුතු කිරීම ඉතාම වැදගත් වෙනවා.ඉදිරියේදී ජනසභා ලේකම්වරුන් පත් කරලා ගම ආර්ථික සමාජිය වශයෙන් ඉදිරියට ගෙන යාමට සංවර්ධන නියමුවන් පත් කිරීමට අප බලාපොරොත්තු වෙනවා.එහිදී උඩරට සංවර්ධන අධිකාරියට විශාල වගකීමක් පැවරෙනවා. මධ්‍යම පළාතම ආර්ථික වශයෙන් ගොඩනැගීමට ඔවුන්ට පැවරෙන වගකීමක් වෙනවා. මේ ආයතන වල සිටින උපාධිධාරී දක්ෂ නිලධාරීන් ඉදිරියට ගෙන ගමට දිස්ත්‍රික්කයට සේවයක් කිරීමට අප ඉදිරියේදී කටයුතු කරනවා. යුද්ධයක් පැවති රටක් හැටියට අප දැන් ගොඩක් ඉදිරියෙන් ඉන්නේ. යුද්ධයෙන් අවතැන් වූ ජනතාව නගා සිටුවීමට අප කඩිනමින් කටයුතුª කළා.නමුත් අද මුළු රටේම ආර්ථිකය ගොඩනැගීමට මා සූදානම්. ඊට සෘජුව දායකත්වය සපයන ලෙස ඉල්ලා සිටිනවා.ආර්ථික සංවර්ධන නියෝජ්‍ය ඇමැති රංජිත් සියඹලාපිටිය, තරුණ කටයුතු නියෝජ්‍ය ඇමැති මහින්දානන්ද අලුත්ගමගේ, මධ්‍යම පළාත් මහ ඇමැති සරත් ඒකනායක ඇතුළු නිලධාරීන් පිරිසක්ද මෙම අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n10060312</link>
    <topic>සිනමා උළෙලේ ආරක්ෂාවට ත්‍රිවිධ හමුදාව-පොලිසිය සීරුවෙන්</topic>
    <author>නුවන් කොඩිකාර</author>
    <content>‘අයිෆා’ ඉන්දීය ජාත්‍යන්තර සිනමා උළෙලේ සියලු ආරක්ෂක කටයුතු ශ්‍රී ලංකා පොලිසිය හා ත්‍රිවිධ හමුදාව එක්ව සිදුකරන බව වැඩබලන පොලිස්පති එන්. කේ ඉලංගකෝන් මහතා පැවැසීය.කිසිදු විදේශීය ආරක්ෂක සේවයක සහය නොගන්නා බවද හෙතෙම කීවේ ය. පොලිස් මූලස්ථානයේ දී ඊයේ (02) පැවැති මාධ්‍ය සාකච්ඡාවේදී එන්. කේ. ඉලංගකෝන් මහතා එසේ ප්‍රකාශ කෙළේ ය.තෙදිනක් පුරා පැවැත්වෙන සිනමා සම්මාන උළෙලට දහස් ගණනක පිරිසක් ආරක්ෂාව සඳහා යොදවා ඇතැයි ඒ මහතා කීවේ ය.ආරක්ෂක ලේකම්වරයාගේ උපදෙස් අනුව පොලිස්පතිවරයාගේ මෙහෙයවීම යටතේ සියලු ආරක්ෂක විධි විධාන ක්‍රියාත්මක කරන බවද වැඩ බලන පොලිස්පතිවරයා සඳහන් කෙළේ ය.සිනමා උළෙල පැවැත්වෙන කාලය පුරා රථ වාහන සඳහා විශේෂ සැලසුමක් යොදවා ඇතැයි ද හෙතෙම කීවේ ය.සිනමා උළෙලේ ප්‍රදර්ශන අංග ක්‍රියාත්මක කරන මොහොතේ ඊට අදාළ ප්‍රවේශපත් මේ ස්ථාවලින් නිකුත් නොකරන බවත්, එවැනි දේ බලාපොරොත්තුවෙන් නොපැමිණෙන්නැයි ද හෙතෙම කීවේ ය.මේ අවස්ථාවට පොලිස් දෙපාර්තමේන්තුවේ ජ්‍යෙෂ්ඨ නිලධාරින් රැසක් සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n10060313</link>
    <topic>ග්‍රාම නිලධාරින් බඳවා ගැනීමේදීපිරිමින්ට වැඩි අවස්ථා</topic>
    <author>චන්දිමා එදිරිමාන්න</author>
    <content>ග්‍රාම නිලධාරීන් බඳවා ගැනීමේදී පුරුෂ පක්ෂයට වැඩි අවස්ථාවක් ලබා දීමට කටයුතු කරන බව, රාජ්‍ය පරිපාලන සහ ස්වදේශ කටයුතු අමාත්‍යාංශය පවසයි.ග්‍රාම නිලධාරීන්ගෙන් සියයට 52ක්ම සිටින්නේ කාන්තාවන් බවද අමාත්‍යාංශය පවසයි.කාන්තාවන් මාතෘත්වය ලැබීම, දරුවන් රැක බලා ගැනීම හා විවිධ අසනීප තත්ත්වයට ලක්වීම නිසා රාජකාරි කටයුතු නිසි ආකාරව කරගෙන යාමට අසීරු බව පෙනී යන හෙයින් ඉදිරියේදී ග්‍රාම නිලධාරින් බඳවා ගැනීමේදී පුරුෂ පක්ෂයට වැඩි අවස්ථාවක් ලබා දීමට පියවර ගන්නා බව රාජ්‍ය පරිපාලන අමැති ඩබ්ලිව්. ඩී.ජේ. සෙනෙවිරත්න මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n10060314</link>
    <topic>අයිෆා සිනමා උළෙල නිමිත්තෙන්‘බුද්ධ රශ්මි’ වෙසක් කලාපය අනිද්දා දක්වා</topic>
    <author>භක්ති ධර්මප්‍රිය මෙන්ඩිස්</author>
    <content>ජනාධිපති කාර්යාලයේ පූර්ණ සම්බන්ධීකරණයෙන් වාර්ෂිකව සිදු කරන බුද්ධ රශ්මි වෙසක් කලාපය ජුනි 05 වැනිදා දක්වා මෙවර පැවැත්වීමට කටයුතු කර තිබේ.කොළඹ ගංගාරාමය සහ අරලියගහ මන්දිරය ආශ්‍රිතව මෙම වෙසක් කලාපය පැවැත්වේ.‘අයිෆා’ සිනමා උළෙලට පැමිණ සිටින ඉන්දීය නළු නිළියන් ඇතුළු සංචාරකයන්ට මෙමගින් වෙසක් අසිරිය දැක බලා ගැනීමට හැකි වේ. මීට අමතරව අනෙකුත් වෙසක් කලාපවලද දර්ශනීය තොරණ ඇතුළු වෙසක් සැරසිලි ජුනි 05 දක්වා ප්‍රදර්ශනය කරන ලෙස අදාළ අංශ වෙතට රජය දැනුම් දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n10060315</link>
    <topic>සියලුම සතොස වෙළෙඳසල් යළි ඇරැඹේ</topic>
    <author>විජයානි එදිරිසිංහ</author>
    <content>දිවයින පුරා සියලුම සතොස වෙළෙඳ සල් මේ වසර අවසානයට පෙර යළි විවෘත කෙරේ.පසුගිය රජය සතොස වසා දැමූ අතර වෙළෙඳ සල් පවත්වාගෙන ගිය ගොඩනැගිලිද රහසිගතව විකුණා දමා තිබේ.එවැනි ගොඩනැගිලි වෙනුවට අලුතින් ගොඩනැගිලි ලබාගෙන සෑම නගරයකටම සතොස ප්‍රධාන ශාඛාවක්ද ඒවාට සමගාමීව කුඩා නගරවලට සතොස ශාඛා පිහිටුවීමට ද පියවර ගැනේ.බොහෝ දුරට සතොස හරහා අලුතින් රැකියා ලබාදීමට හැකි වෙතැයිද විශ්වාස කෙරේ.සතොස මගින් මෙරටට අත්‍යවශ්‍ය ආහාර ද්‍රව්‍ය ඇතුලු භාණ්ඩ ආනයනය කිරීමේ කටයුතු සිදු කිරීමටද අමාත්‍ය ජොන්ස්ටන් ප්‍රනාන්දු මහතා පියවර ගනු ලැබිණි. ඒ සඳහා මූලික කටයුතු මේ වනවිටත් සිදුවෙමින් පවතී.ස. තො. ස. හරහා භාණ්ඩ ආනයනය කර අඩු මිලට පාරිභෝගිකයන්ට පාරිභෝගික ද්‍රව්‍ය ලබා දීමත් පෞද්ගලික ව්‍යාපාරිකයන්ට සිතැඟි පරිදි භාණ්ඩ අලෙවි කිරීමට ඇති අවස්ථාව නැති කිරීමත් එම වැඩපිළිවෙළ දියත් කිරීමේ ප්‍රධාන අරමුණ වෙයි.සතොස විශාල වශයෙන් ලාභ ලබන ආයතනයක් බවට පත් කිරීමත් පාරිභෝගිකයාට එමගින් විශාල සහන මිලකට බඩු ලබා ගැනීමට අවස්ථාව සැලසීමටත් තම බලාපොරොත්තුව බව අමාත්‍ය ජොන්ස්ටන් ප්‍රනාන්දු මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n10060316</link>
    <topic>ගැබ්ගෙල පිළිකා වැළැක්වීමේ එන්නතක් ශ්‍රී ලංකාවට</topic>
    <author>සන්ධ්‍යා කරුණාරත්න</author>
    <content>ගැබ්ගෙල පිළිකා වැළැක්වීම සඳහා සර්වරික්ස් (Cervarix) එන්නත ශ්‍රී ලංකාවට හඳුන්වා දීමට සෞඛ්‍ය අමාත්‍යාංශයේ අනුමැතිය ලැබී ඇත.පිළිකා මර්දනය සඳහා ශ්‍රී ලංකාවට හඳුන්වා දුන් ප්‍රථම එන්නත මෙය වන අතර සෞඛ්‍ය අමාත්‍යාංශයේ ඖෂධ පාලන අධිකාරියේ අනුමැතිය ඇතිව GSK ෆාමසූටිකල්ස් ආයතනය විසින් මෙම එන්නත හඳුන්වාදී තිබේ.මෙරට කාන්තාවන්ට වැළෙඳන පිළිකා වර්ග අතරින් දෙවැනියට බහුලවම දැකිය හැකි පිළිකා වර්ගය වන්නේ ගැබ්ගෙල පිළිකාවන් වන අතර මෙරටින් වසරකට ගැබ්ගෙල පිළිකා රෝගීන් 1252ක් පමණ වාර්තා වන බවත් 625 දෙනෙකු පමණ රෝගය නිසා මරණයට පත්වන බවත් එම ආයතනයේ වෛද්‍ය අධ්‍යක්‍ෂ ලූෂියන් ජයසූරිය මහතා ප්‍රකාශ කළේය. මෙම සර්වරික්ස් එන්නත GSK ෆාමසූටිකල්ස්හි බයලොජිකල්ස් අංශයේ නිෂ්පාදනයක් වන අතර HPV  වෛරසය හේතුවෙන් හටගන්නා ගැබ්ගෙල පිළිකා මර්දනයට මේ එන්නත ප්‍රශස්ත විසඳුමක් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=n10060317</link>
    <topic> ‘අයිෆා’ සිනමා උළෙලට විශේෂ රථවාහන සැලැස්මක්</topic>
    <author>නුවන් කොඩිකාර</author>
    <content>“අයිෆා” සිනමා උළෙල වෙනුවෙන් අද (03), හෙට (04) සහ අනිද්දා (05) තෙදින පුරා විශේෂ රථවාහන සැලැස්මත් ක්‍රියාත්මක කරන බව වැඩ බලන පොලිස්පති එන්.කේ. ඉලංගකෝන් මහතා පැවසීය.බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේදී අද (03) පැවැත්වෙන විලාසිතා ප්‍රදර්ශනය සඳහා ලේක්හවුස් වටරවුම, ගාලුමුවදොර, වට රවුම, කොල්ලුපිටිය වට රවුම, රතුකුරුස හන්දිය, ධර්මපාල පාර, ග්‍රින්පාත්, ඇලෙක්සැන්ඩර මාවත, මේට්රන් පෙදෙස, රාජ්‍ය පරිපාලන හන්දිය හරහා බෞද්ධාලෝක මාවත හරහා, බණ්ඩාරනායක සම්මන්ත්‍රණ ශාලාවේ ප්‍රධාන දොරටුවෙන් ප්‍රභූ පිරිස් ඇතුළු කරන බව හෙතෙම කීවේය.04 වන දින සිංහල ක්‍රීඩා සමාජ පිටියේ පැවැත්වෙන ක්‍රිකට් තරගය සඳහා පහත සඳහන් මාර්ග උදෑසන 10.00 සිට වසා තැබේ.මේටලන්ඩ් ක්‍රසන්ට් හන්දියේ සිට රාජ්‍ය පරිපාලන වටරවුම, මේට්ලන්ඩ් ක්‍රසන්ට් පාර, නිදහසේ මාවත වරටවුමේ සිට මේට්ලන්ඩ් පෙදෙස හන්දිය, විද්‍යා මාවත, විජේරාම හන්දිය සිට රාජ්‍ය පරිපාලන වටරවුම මේ දින උදෑසන 7.00 සිට ප්‍රදේශය තුළ රථ වාහන නවතා තැබීමද නතර කර තිබේ.සුගතදාස ගෘහස්ථ ක්‍රීඩාංගණයේ 05 වන දින පැවැත්වෙන සිනමා සම්මාන උළෙල හේතුවෙන් එදින සවස 3.00සිට වාහන ගමනා ගමනය සීමා කෙරේ.සම්පූර්ණයෙන් මාර්ග වසා තැබෙන ස්ථානවේල්ස්කුමාර මාවත - ඉ¼ගුරුකඩේ හන්දියේ සිට ආමර්වීදිය හන්දිය දක්වා මාර්ගය.වරාය පිවිසුම් මාර්ගය - බේස්ලයින් මාවතේ බණ්ඩාරනායක වටරවුම අසල සිට ඉ¼ගුරුකඩේ හන්දිය දක්වා මාර්ගය.ලෙයාර්ඩ්ස් බ්‍රොර්ඩ්වේ මාර්ගය - කොස්ගස් හන්දියේ සිට වේල්ස්කුමාර මාවත දක්වා ලෙයාර්ඩ්ස් බ්‍රොර්ඩ්වේ මාර්ගය.පරාක්‍රම මාවත - කොස්ගස් හන්දියේ සිට වේල්ස්කුමාර මාවතට ඇතුළුවීමට ඇති පරාක්‍රම මාවත.සිරිල් සී පෙරේරා මාවත (බ්ලූමැන්ඩල් පාර) - සංඝරාජ මාවතේ සිට මැටිපාක් හන්දිය දක්වා සිරිල් සී පෙරේරා මාවත.රථවාහන ගමනාගමනයේ වෙනස්වීම් සිදු කරනු ලබන ස්ථාන.01. කොළඹ ගාල්ල ප්‍රධාන මාර්ගයේ කොල්ලුපිටිය මංසන්ධියෙන් සියලුම වාහන දකුණට හරවනු ලබන අතර කොල්ලුපිටිය මංසන්ධියේ සිට ගෝල්පේස් වටරවුම, එන්.එස්.ඒ. වටරවුම, සෙරමික් හන්දිය, ලේක්හවුස් වටරවුම, ගාමිණී වටරවුම, මරදාන විදුලි සංඥා පංචිකාවත්ත මාර්ගය, සංඝරාජ වටරවුම, සංඝරාජ මාවත, ආමර් වීදිය හන්දිය දක්වා 2010.06.05 වන දින පැය 15.00 සිට ප්‍රභූන් ගමන් ගන්නා මාර්ගයේ එක් පසක් සාමාන්‍ය රථවාහන ධාවනය සදහා සම්පූර්ණයෙන් වසා තබනු ඇත. එම මාර්ගයේ අනෙක් පස සාමාන්‍ය පරිදි වාහන ගමනාගමනයට ඉඩ සලසා ඇත.02. පෑලියගොඩ නවලෝක වටරවුමෙන් ඇතුළු වී ජපන් මිත්‍රත්ව මාවත හරහා කොළඹ දෙසට ගමන් කරන වාහන 2010.06.05 වන දින පැය 15.00 සිට මාදම්පිටිය හන්දියෙන් දකුණට හරවා බෝගස් හන්දියට පැමිණ එතනින් වමට හැරී හෙට්ටියාවත්ත රෙක්ලමේෂන් පාර දෙසින් කොළඹට ගමන් කරවනු ඇත.03.කොටුව සෙරමික් හන්දියේ සිට ලෝටස් මාර්ගය හරහා ගෝල්පේස් දෙසට සාමාන්‍ය රථවාහන ගමනාගමනය සඳහා වසා තබනු ඇත.පොලිස් නිලධාරීන්ගේ පාලනය සහිතව ප්‍රධාන මාර්ගය හරහා රථවාහන ගමන් කරන ස්ථාන..ලේක්හවුස් වටරවුම.මරදාන පාලම හන්දිය.සංඝරාජ වටරවුමවිකල්ප මාර්ග2010.06.05 වන දින පැය 15.00 සිට පහත සඳහන් විකල්ප මාර්ග රථවාහන ගමනාගමනය සඳහා යොදා ගැනීම කරන ලෙසට මහජනතාවගෙන් පොලිසිය ඉල්ලා සිටියි.01.මීගමුව දෙස සිට කොළඹට ඇතුළුවීමට පැමිණෙන වාහන හැදල හන්දියෙන් හැරී හේකිත්ත මාර්ගය දිගේ ගොස් අළුත්පාර දිගේ මට්ටක්කුලිය හරහා කොළඹ දෙසට ගමන් කළ හැක.02.නුවර පාරෙන් කොළඹට පැමිණෙන වාහනවලට බැලුම්මහර හන්දියෙන් හෝ කිරිබත්ගොඩ හන්දියෙන් වමට හැරී බියගම හරහා කඩුවෙලට ගොස් එතනින් මාලබේ, බරත්තරමුල්ල හරහා කොළඹ දෙසට ගමන් කළ හැක.03.කොළඹින් පිටව යන වාහන සඳහා ඉහත ගමන් මාර්ගම භාවිතා කිරීම වඩාත් පහසුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=r1006031</link>
    <topic>සේසතම ගංවතුරට හේදිලා යද්දි පන්සලකට පාසලකට ගොඩවෙලා ජීවිතේ රැක ගන්නවා</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>විදුලිය, සෞඛ්‍ය, ගමනාගමන, ඉඩම් වැනි අවශ්‍යතා අහිමිවීමෙන් අවුරුදු ගණනක් දුක් කම්කටොලු රැසකට මුහුණ පෑ බඩල්ගම ඕතරවත්ත ගම්වාසීහු මේ වන විට සොබා දහමේ තවත් අභියෝගයක් හමුවේ අසරණව සිටිති.මහ වැසි වැටෙන කාලයන්හි හට ගන්නා ජල ගැල්ම ඒ අභියෝගයයි. දුක් මහන්සියෙන් හරි හම්බ කරගත් දෑ ගංවතුරට බිලිවෙද්දී ජල කඳ තරණය කරමින් ජීවිතාරක්ෂාව පතා පන්සලක්, පාසලක් සොයා යෑම ඔවුන්ගේ පුරුද්දක් ව තිබේ.මේ ගැටලුවලට විසඳුමක් ලබාදෙන්නැයි බලධාරීන්ට මෙන්ම රාජ්‍ය නිලධාරීන්ටද කොපමණ කන්නලව් කළත් කිසිපලක් නොවීයැයි ඕතරවත්තවාසීහු කියති.බඩල්ගම, අකරන්ගහ ග්‍රාම නිලධාරි වසමේ ඕතරවත්ත නොහොත් ඉංගම්මාරුව කුඩා බිම් තීරුවේ වසර ගණනක සිටම මේ ගැමියන් ජීවත්වන්නේ උපන් රටේ බිම් අඟලක තරම්වත් අයිතියක් ඔවුන් සතුව නැති නිසාවෙනි. පවුල් 32 ක් පමණ තාවකාලික තනාගත් නිවාසවල දිවි ගෙවති. කුඩා බිම් කඩක එකිනෙකට සමීපව ඉදිකෙරුණු මේ නිවාසවල වෙසෙන පිරිස අපා දුක් විඳීති.ඕතරවත්ත ගම්වාසීන් මුහුණ පා සිටින ප්‍රධානම ප්‍රශ්නය ඉඩම් ප්‍රශ්නයයි. දිගන් දිගටම සිදුවන ජලගැල්ම ගම්වැසියන් අපහසුවට පත්කරන බැවින් වෙනත් සුදුසු ස්ථානයකින් පදිංචිය සඳහා බිම් කඩක් ලබාදෙන ලෙස ඔවුහු ඉල්ලති.පාර්ලිමේන්තු මන්ත්‍රීනී සුදර්ශනී ප්‍රනාන්දුපුල්ලේ මහත්මිය මුණ ගැසුණු ඕතරවත්තවාසීහු තම දුක් ගැනවිල්ල ඇය වෙතද ඉදිරිපත් කළහ. පසුව ඔවුන් රැඳී සිටි පාසල් ගොඩනැගිල්ලට පැමිණි දිවුලපිටිය ප්‍රාදේශීය ලේකම්තුමිය ප්‍රමුඛ නිලධාරීන් ඔවුන්ගෙන් විස්තර ලේඛන ගත කර ගත් බව කියති.තම දුක් ගැනවිලි කෙරෙහි අවධානය යොමු කරන ලෙස ඉල්ලා සිටින ඕතරවත්ත ගම්වාසීහු වෙන් වෙන්ව පදිංචිවීමට කුඩා බිම් කැබලි කිහිපයක් හෝ ලබාදීමට මැදිහත් වන්නැයි වගකිව යුත්තන්ගෙන් ඉල්ලති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=r1006032</link>
    <topic>හීන්දෙණිය ඇල්ඕවිට, පට්ටිගොඩකුඹුරු අක් : 50ක් පුරන්</topic>
    <author>අත්තනගල්ල විශේෂ ජයවීර සුගතපාල</author>
    <content>අත්තනගල්ල මැතිවරණ කොට්ඨාසයේ බෙම්මුල්ල ගොවිජන කේන්ද්‍ර බල ප්‍රදේශයට අයත් හීන්දෙණිය, ඇල්ඕවිට (පහළ) හා පට්ටිගොඩ කුඹුරු යාය අවුරුදු 15කටත් වඩා වැඩි කාලයක් වගා නොකර තිබීම නිසා වගුරු බිම් බවට පත් වී තිබේ.බෙම්මුල්ල කුඹුරු යායේ උස්ව පිහිටි ලියැදි ගණනාවකට ජලය ලබා දීම සඳහා මා ඕවිට අමුණේ වාන් බැම්ම උස් කිරීම මෙයට හේතුව බව ප්‍රදේශ වාසීහු කියති.එම ළියැදිවලට වාරි ජලය ලබාදීම සඳහා අමුණේ දොරටු වසා වාන් බැම්ම පිටාර ගලන මට්ටමට ජලය පිරුණු විට ඔයේ වම් ඉවුරේ පහළින් පිහිටි හීන්දෙණිය, ඇල්ඕවිට සහ පට්ටිගොඩ කුඹුරු යායන් සම්පූර්ණයෙන්ම ජලයෙන් යට වේ. අවුරුදු 15කට අධික කාලයක් තිස්සේ මේ කුඹුරු යාය වගා නොකර මෙසේ ජලයෙන් පිරී තිබීම නිසා බොරුපන් හා ජලජ පැළෑටි වැවී වගුරු බිම් බවට හැරී තිබෙනු දැකිය හැකිය.කෘෂි පර්යේෂණ හා නිෂ්පාදන සහකාර එච්. ඒ.පේ‍්‍රමසිංහ මහතා මේ ජලයෙන් යටවෙන කුඹුරු තියෙන්නේ අමුණු මට්ටමෙන් පහළ. දැන් වෙලා තියෙන්නේ බෙම්මුල්ල යායට වතුර ගන්න අමුණේ ලෑලි වහපුවාම හීන්දෙණිය යාය යට වෙන එක. යටවෙන කොටස අක්කර 50කට වැඩි මිසක් අඩු නෑ. අක්කර 15කට 20කට වතුර දෙන්න ගිහින් අක්කර 50ක් පුරන් වෙලා.මා ඕවිට අමුණේ වාන් බැම්ම උස් නොකර පනුගල අමුණේ වම් ඇළ බෙම්මුල්ල වෙල්යායේ උඩ කොටස දක්වා දීර්ඝ කළා නම් හීන්දෙණිය කුඹුරු යායත් ජලයෙන් යට නොවී බේරා ගෙන බෙම්මුල්ල යායත් වගා කරන්න හැකි වෙනවා. පළාත් කෘෂිකර්ම බලධාරින්ට ගොවි සංවිධාන මගින් දැනටමත් මේ ගැන දැනුම් දී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=r1006033</link>
    <topic>පොල් ඉඩම්වලගවගාල් ඉදිකරන්න ආධාර</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>අක්කර බාගයට වැඩි පොල් ඉඩම්වල ගව ගාල් ඉදිකිරීමට ආධාර දීමේ වැඩපිළිවෙළක් අරඹා ඇතැයි ගම්පහ දිස්ත්‍රික්කයේ පොල් වගා කිරීමේ ප්‍රාදේශීය කළමනාකරු ඩී. ජී. එස්. ජයකොඩි මහතා කීය.ඉහළ යන පොහොර මිල හමුවේ රසායනික පොහොර භාවිතය අඩුකර කාබනික පොහොර භාවිතය ප්‍රචලිත කිරීම මගින් පාංශු ගුණාංග දියුණු කර පොල් හා කිරි නිෂ්පාදනය වැඩිකිරීම මේ වැඩපිළිවෙළේ අරමුණය.එළදෙනුන් දෙදෙනකු සහිතව ගව ගාල් ඉදිකිරීමටත්, අක්කර බාගයට වැඩි පොල් ඉඩමක ගව ගාලක් සෑදීමට රු.5000 ක සහනාධාර ලබාදීමටත් මේ දිරිගැන්වීමේ වැඩපිළිවෙළ යටතේ සැලසුම් කර තිබේ.බොහෝ පොල් ඉඩම්වල සත්ව පාලන කටයුතු කළද ක්‍රමානුකූලව ඉදිකළ ගව ගාල් ඉතා අඩු බවත්, එබදු ගවගාල්වලින් සත්ව පාලන කටයුතු පහසුවන බව කළමනාකාර ඩී. ජී. එස්. ජයකොඩි මහතා කීය.ක්‍රමානුකූලව තැනූ ගව ගාල් මගින් ගොම සහ මුත්‍රා අපතේ යාමකින් තොරව එකතු කර පොල් වගාවන්ටත් අනෙකුත් වගාවන්ටත් යෙදිය හැකි බවද ඔහු පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=r1006034</link>
    <topic>සංචාරක ඇසින් වසන්වූනාලන්ද ගෙඩිගේ</topic>
    <author>සටහන හා ඡායාරූප නාඋල විශේෂ -එම්. එම්. අයි. අබේරත්න</author>
    <content>7 සියවසේ පල්ලව සම්ප්‍රදාය අනුව ගොඩනැඟුණු ශ්‍රී ලංකාවේ මධ්‍ය ලක්ෂයේ පිහිටි නාලන්ද ගෙඩිගේ සංස්කෘතික අමාත්‍යාංශයේ අවධානයට ලක්විය යුතු අතිසුවිශේෂ ස්ථානයකි. පුරාවිද්‍යා දෙපාර්තමේන්තුව මගින් විටින්විට කරන ලද කැණීම්වලින් දකුණු ඉන්දියානු පල්ලව සම්ප්‍රදායේ බලපෑම මගින් කරන ලද විවිධ ශෛලමය කැටයම් දක්නට ඇත.එහෙත් සංචාරකයන් සඳහා මෙහි ඇත්තේ සීමිත පහසුකම්ය.බෝවතැන්න ජලාශය ඉදිකිරීම සමඟ නාලන්ද ගෙඩිගේ ජලයෙන් යටවුණ නිසා එය සහමුලින් ගලවා දේශීය තාක්ෂණය මත එම තිබූ මට්ටමට වඩා උස් ස්ථානයක් ලෙස සකස්කොට නැවත ප්‍රතිෂ්ඨාපනය කර ඇත.මෙහි සිටින්නේ ඉතා අඩු සේවක සංඛ්‍යාවකි.ස්ථානභාර නිලධාරිවරයා සඳහා සුදුසු නිවාසයක් නොමැත. ගෙඩිගේ කෞතුකාගාරය නැරැඹීමට කලාතුරකින් පැමිණෙන සිසු දරුවන්ට, විදේශිකයනට වාඩිවීමට පවා ස්ථානයක් නොමැත.සංචාරක නිවහනකට සුදුසු බෝවතැන්න ජලාශය දිස්වන මේ ස්ථානයේ එවැන්නක් නැත. වැසි දිනවල ගෙඩිගේ නරඹන අයට තෙමි තෙමි සිටීමට සිදුවෙයි. සංචාරක අමාත්‍යාංශයද මේ පිළිබඳ දක්වන්නේ අඩු ප්‍රචාරයකි. අධ්‍යාපන බලධාරින්ද ඒ ගැන අවධානය යොමුකළ යුතුය. නාලන්ද ගෙඩිගේ වෙත ළඟාවීමට ඒ – 9 මාර්ගයේ මාතලේ දඹුල්ල අතර නාලන්ද ගම්මානයේ සිට කි.මී. 2 ක පමණ දුරක් යා යුතුවෙයි. මෙහි ගල් කැටයම් අතර වටිනා රූප කිහිපයක් දක්නට ඇත.එය ගවේෂණ කළ යුතු වැදගත් ස්ථානයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=r1006035</link>
    <topic>ගන්මෝරුවේ-පොල්ගොල්ලේපශු එන්නත් විද්‍යාගාරවලවැඩ නැතත් නිලධාරින්ට පඩි</topic>
    <author>සටහන හා ඡායාරූප හාරිස්පත්තුව මධ්‍යම විශේෂගාමිණී බී. දිසානායක</author>
    <content>පේරාදෙණිය ගන්මෝරුවේ ස්ථාපිත කොට ඇති ‘පශු එන්නත් සාර රසායනාගාරය’ සහ සත්ත්ව නිෂ්පාදන හා සෞඛ්‍ය දෙපාර්තමේන්තුව යටතේ පවතින පොල්ගොල්ල ‘සත්ත්ව විෂාණු පරීක්ෂණාගාරය’ දැනට අප රට සතුව පවතින එකම සතුන් වෙනුවෙන් එන්නත් නිෂ්පාදනය කෙරෙනා විද්‍යාගාර දෙකයි.මේ වන විට රුපියල් කෝටි ගණනක් වටිනා විද්‍යා උපකරණ අද ප්‍රයෝජනයට නොගන්නා අතර දර්ශනීය ගොඩනැඟිලිද විනාශයට පත් වෙමින් පවතී. එදා සත්ත්ව එන්නත් දොළහකි (12). නිෂ්පාදනය කළ ගන්මෝරුව විද්‍යාගාරයේ වර්තමානයේ නිෂ්පාදනය කෙරෙනුයේ ගවයින් සහ කුකුළන් සඳහා එන්නත් වර්ග දෙකකි.මෙම එන්නත් නිෂ්පාදනයද විවිධ හේතු සාධක තුළ මන්දගාමී ස්වභාවයෙන් සිදු කෙරෙනා බවට තොරතුරු අනාවරණය වෙයි. අවම වියදමකින් ගුණාත්මක එන්නත් නිෂ්පාදනය කිරීම වැඩි දියුණු කරනවා වෙනුවට වසර ගණනාවක් මේ ඖෂධ විදේශ සමාගම් හරහා ගෙන්වීමට අදාළ බලධාරින් පුරුදු වී සිටීම සහ එම සමාගම් සතුටු කිරීම සැගවුණු රහසකි.එදා දක්ෂ විද්‍යාඥයින් යටතේ නිෂ්පාදනය කළ සත්ත්ව එන්නත් නැවත අපේ විද්‍යාගාර තුළ නිෂ්පාදනය කිරීම ගැන උසස් නිලධාරීන් සමඟ කථා කිරීම පවා අද පහළ ශ්‍රේණිවල නිලධාරින්ට තහනම් වචනයක් බව අනාවරණය වෙයි.වසර ගණනාවක් පොල්ගොල්ල විද්‍යාගාරය තුළ සැදු ගවයින්ගේ කුර හා මුඛ රෝග එන්නත 1994 සිට නිෂ්පාදනය නොකරයි.එකල සිට මේ විද්‍යාගාරය වසා ඇති අතර රජයේ වැටුප් ලබමින් වාහන පහසුකම් මෙන්ම නිවාස ඇතුළු විවිධ පහසුකම් ලබනා නිලධාරින් සහ සුළු සේවකයින් රැසක්ද තම රාජකාරී කාලය මරමින් සිටී.මෙහි එක් ප්‍රතිඵලයක්ව ඇත්තේ ගවයින්ට වැළැදෙන කුරහා මුඛ රෝගයට අවශ්‍ය එන්නත් ගෙන්වීම සඳහා වසරකට රු. මිලියන (30) තිහක මුදලක් ඉන්දියාවට ලබාදීමට රජයට සිදුව ඇත. විවිධ රජයන් යටතේ වගකිවයුතු රාජ්‍ය නිලධාරින් මෙන්ම මැති ඇමැතිවරු දැන හෝ නොදැන සිදු කෙරෙනා මෙවැනි ක්‍රියා සඳහා විරාමයක් තැබීමට ‘දිනමිණ’ මෙසේ කරුණු අනාවරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=r1006036</link>
    <topic>වෙසක් තොරණට(අ)සුබ දසාවක්?</topic>
    <author>සටහන හා ඡායාරූප තිහගොඩ විශේෂකැලුම් බෝධිමාන</author>
    <content>දකුණු පළාතේ තොරණ චිත්‍ර ශිල්පීන් හා විහාර බිතුසිතුවම් කලාවේ යෙදෙන චිත්‍ර ශිල්පීන් අද බොහෝ ගැටලුකාරී තත්ත්වයන්ට පත්ව තිබේ.විශේෂයෙන්ම වෘත්තීය ගරුත්වයක් ඇතිවන ආකාරයට විධිමත් වෘත්තීය තත්ත්වයක පිහිටු නොවීම නිසා මේ ශිල්පීහු අද අසරණ ස්වභාවයට පත්ව සිටිති.වෙසක් සමය පැමිණීමත් සමඟ අපට දක්නට ලැබෙන තොරණවල චිත්‍ර අඳින ශිල්පීන් මේ සඳහා වෙහෙසෙන ආකාරයට මොවුන් නියමිත වටිනාකම මේ සමාජයෙන් නොලැබෙන ස්වභාවයක් දක්නට ලැබේ. මේ ඔවුත් කියන ඔවුන්ගේ දුක්ගැනවිල්ල.වැලිගම - පිලදූව වජිර බොරලැස්ස මහතා (තොරණ බිතුසිතුවම් ශිල්පියෙක්)“මේ වන විට මේ වෘත්තියට නිශ්චිත වටිනාකමක් නොලැබෙන ස්වභාවයක් අද පත්වී තිබේ. විශේෂයෙන් මේ රටේ කලා කරුවන්ට සමාජයට මුදාහරින සිය කලාත්මක හැකියාවන් වෙනුවෙන් නියමිත වටිනාකමක් ලැබිලා නැහැ. අද වන විටත් මේ වෘත්තියට වාණිජ වටිනාකමක් නොමැති බව පවසා මේ ක්ෂේත්‍රයට ප්‍රවේශවන උදවිය අඩු මට්ටමක පවතී.මාතර තොටමුණ ප්‍රේම් පතිරණ මහතා (චිත්‍ර ශිල්පියෙක්)මේ තොරණ චිත්‍ර ශිල්පීන් ලෙස අපි මේ කරනු ලබන දෙය සැබැවින්ම අපේ සංස්කෘතික වටිනාකම පවත්වාගෙන යනු ලබන යදමක් බවට පත් වෙලා තිබෙනවා. ඒ නිසාවෙන් අපේ ශිල්පීන් ඉතාම මහන්සියෙන් තමයි මේ සිතුවම් අදින්නේ.නමුත් අපිට අපේ නිර්මාණයෙන් ලැබෙන තෘප්තිය පමණයි, අපිට ඉතුරුවෙලා තියෙන්නේ.බටුවිට - තිහගොඩ, එම්. බටුවිටගේ (තොරණ චිත්‍ර ශිල්පියෙක්)මේ වෘත්තිය පාසල් අධ්‍යාපනයට එකතු කළ යුතුව පවතිනවා. නැති වුවහොත් මේ කලාව විනාශයටත් වෙනවා. එම නිසා රජයෙන් අපි ඉල්ලන්නේ මේ සාම්ප්‍රදායික කලාව රැක ගැනීම වෙනුවෙන් විධිමත් වැඩ සටහනක් සකස්කොට මෙය ස්ථාවර ආකාරයට ඉදිරියට පවත්වාගෙන යෑමට අවශ්‍ය කටයුතු සිදු කරන ලෙසය.“එම නව අධ්‍යාපන පාඨමාලාවන් සැකසීමේදී මේ වෘත්තියේ නියැලෙන අයගේ අත්දැකීම් භාවිත කොට ගෙන දරුවන්ට ඉගෙන ගැනීමට අවශ්‍ය ප්‍රායෝගික පරිසරය සැකසීම ඉතාම වැදගත් බවද ඒ මහතා පැවසීය.විහාර බිතුසිතුවම් කලාව හා තොරණ චිත්‍ර කලාවේ අනාගතය අවිනිශ්චිතව පවතින යුගයක සාම්ප්‍රදාය රැක ගැනීම වෙනුවෙන් නව වැඩ සටහනක් ඇති කළ යුතු කාලය උදාවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=s1006031</link>
    <topic>ක්‍රිකට් ක්‍රීඩාවට වාගේම ළමයින්ටත් ආදරෙයි</topic>
    <author>ප්‍රින්ස් ගුණසේකර</author>
    <content>ක්‍රිකට් ක්‍රීඩාවට සේම මා කුඩා ළමයින්ටත් ආදරෙයි. ඒ නිසා යුනිසෙෆ් සංවිධානය සමඟ එක්ව වසර 4ක් කුඩා දරුවන්ගේ සුබ සාධනය වෙනුවෙන් හා ඔවුන්ගේ අනාගතය යහපත් කිරීම වෙනුවෙන් කැප වී ක්‍රියා කරනවා’ යැයි ශ්‍රී ලංකා ක්‍රිකට් නායක කුමාර් සංගක්කාර පැවැසීය.ඒ මහතා මෙසේ පැවැසුවේ ඊයේ ශ්‍රී ලංකා ක්‍රිකට් මූලස්ථානයේ පැවැති ප්‍රවෘත්ති සාකච්ඡාව පැවැත්වූයේ ධ්ධ්ජ්ඒ - උව්ධ්ඛ්ඡ්ජ් එක්ව හෙට කොළඹ එස්. සී. සී ක්‍රීඩාංගණයේ පැවැත්වෙන ක්‍රිකට් සැණකෙළිය පිළිබඳ මාධ්‍ය දැනුවත් කිරීම වෙනුවෙනි.ක්‍රිකට් තරු හා බොලිවුඩ් සිනමා තරු සහභාගී වන මේ ක්‍රිකට් සැණකෙළිය හෙට (4) පෙරවරු 11.00 සිට පැවැත්වේ. කුමාර් සංගක්කාර, රිතික් රෝෂන් හා සුනිල් ෂෙට්ටිගේ නායකත්වයෙන් යුත් ක්‍රිකට් සැණකෙළියට ඕවර 10 බැගින් වූ ක්‍රිකට් තරග 3ක් පැවැත්වේ.ළමයින් උදෙසා ක්‍රිකට් යන තේමාව යටතේ පැවැත්වෙන ක්‍රිකට් සැණකෙළියෙන් ලැබෙන සියලුම ආදායම එල්. ටී. ටී. ළමා සොල්දාදුවන් පුනරුත්ථාපනය කිරීමේ වැඩසටහන්වලට යොමු කිරීමට බලාපොරොත්තු වේ.ප්‍රවෘත්ති සාකච්ඡාවේදී අදහස් දැක් වූ කුමාර් සංගක්කාර පැවැසුවේ ළමා සොල්දාදුවන් යහමඟට ගැනීමේ වැඩසටහනට මෙන්ම ආබාධිත දරුවන්ට ආධාර කිරීමේ වැඩසටහන් සඳහා ද තම දායකත්වය ලබා දෙන බවයි.මේ වැඩ කටයුත්තට ඉතා කැමැත්තෙන් එක් වෙන්නේ ළමා අනාගතය යහපත් කිරීමට මෙයින් විශාල සෙතක් සැලසෙන නිසයි. මෙය දිගු කාලීන වැඩපිළිවෙළක්, ඉදිරියේදීත් ක්‍රිකට් ක්‍රීඩකයන්ගේ සහයෝගය මේ සඳහා ලැබෙනවා. යනුවෙන් කුමාර් සංගක්කාර පැවැසීය.මේ ක්‍රිකට් සැණකෙළියට සිනමා තරු මෙන්ම හිටපු ශ්‍රී ලංකා හා ඉන්දීය ක්‍රිකට් තරු ද එක්වීමට නියමිතය.මාධ්‍ය හමුවට එක්වූ බොලිවුඩ් සිනමාවේ සුපිරි නළු විවේක් ඔබරෝයි පැවැසුවේ ක්‍රීඩාව හා සිනමාව අත්වැල් බැද ළමයින් වෙනුවෙන් විශාල මෙහෙවරකට සූදානම් බවයි.මේ අවස්ථාවට යුනිසෙෆ් ශ්‍රී ලංකා නියෝජිත පිලිප් ඩුවාමෙල්, ධ්ධ්ජ්ඒ සිනමා සංසදයේ අධ්‍යක්ෂ ෂබාස් ජෝෂප්, ශ්‍රී ලංකා ක්‍රිකට් අතුරු කමිටු ප්‍රධානී ඩී. එස්. ද සිල්වා, ලේකම් නිශාන්ත රණතුංග හා ලෝක කුසලාන ක්‍රිකට් තරගාවලියේ ශ්‍රී ලංකා නියෝජිත සුරාජ් දන්දෙණිය යන මහත්වරුද සහභාගී වූහ.ශ්‍රී ලංකා කණ්ඩායමකුමාර සංගක්කාර (නායක), සනත් ජයසූරිය, රොමේෂ් කළුවිතාරණ, අරවින්ද ද සිල්වා, චින්තක ජයසිංහ, උපුල් චන්දන, අවිශ්ක ගුණවර්ධන, ඩී. එස්. ද සිල්වා, දොන් අරුණසිරි, මහේෂ් ගුණතිලක, සිදත් වෙත්තමුණි, රුවන් කල්පගේ, විනෝදන් ජෝන්, අකලංක ගනේගම, අනුෂ සමරනායක, පර්වේශ් මහරූෆ්, බ්‍රෙන්ඩන් කුරුප්පු, නීල් නිතුන් මුකේෂ්, බොබි ඩියෝල්අයිෆා XI ඒ කණ්ඩායමසුනිල් ෂෙට්ටි (නායක), මහේල ජයවර්ධන, අපූර්වා ලාඛියා, සෝනු සුද්, ඩිනෝ මොරේආ, හර්බජන් සිං, කුනාල් කපූර්, ශ්‍රීී ෂාන්ත්, ෂාර්මන් රෝශිහාමන් බවුජා, මහේෂ් මංජේකාර්, ගුල්ෂාන් ග්‍රෝවරි, ඔම් වෛද්‍යා, ඩේවිඩ් ඩව්වාන්, විපුල් ෂාන්, කුනාල් කෝහිල්, බන්ටි වලිආ ෂාන්අයිෆා XI බී කණ්ඩායමරිතික් රෝෂන් (නායක), ලසිත් මාලිංග, රාජ් කුමාර් හිරානි, විනෝද් කම්බ්ලි, මොහොමඩ් කායිෆ්, අෆ්ටාබ් ෂිවදාසනි, රිටෙෂ් දේෂ්මුක්, අජේ ජඩේජා, අර්ජාන් බජ්වා, සායිෆ් අලි ඛාන්, විවේක් ඔබ්රෝයි, ඉර්ෆාන් ඛාන්, ජකෙයි බග්නානි, හොල්ඩේ බේහිල්, ෆර්ඩීන් ඛාන්, සහීඩ් ඛාන්, රකේෂාන් ඕම්ප්‍රකාශ් මෙහෙරා, ෂුහායිල් මක්ලායි, කිරාන් මෝරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=s1006032</link>
    <topic>ක්‍රිකට් පරිපාලනයේ විශාල වෙනසක් නෑ</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් අතුරු කමිටු සභාපති හිටපු ටෙස්ට් ක්‍රිකට් ක්‍රීඩක ඩී.එස්. ද සිල්වා මහතා තවදුරටත් ක්‍රිකට් පරිපාලන ප්‍රධානියා ලෙස කටයුතු කරයි. නව ක්‍රිකට් අතුරු කමිටුවක් ඊයේ ක්‍රීඩා ඇමැති සී.බී. රත්නායක මහතා විසින් ප්‍රකාශයට පත්කරන ලදී.එම නව අතුරු කමිටුවේ ලේකම් තනතුරට හිටපු ලේකම් නිශාන්ත රණතුංග මහතා පත් කිරීමද විශේෂත්වයකි. එමෙන්ම බොහෝ කලක් ක්‍රිකට් පරිපාලනයේ භාණ්ඩාගාරික ලෙස කටයුතු කරන සුජීව රාජපක්ෂ මහතා ද නැවැත එම තනතුරට පත් කර තිබේ.මෙතෙක් අතුරු කමිටු සාමාජිකයන් ලෙස කටයුතු කළ ලලිත් වික්‍රමසිංහ , ප්‍රමෝද්‍ය වික්‍රමසිංහ, ඒ.ජී.වීරසිංහ හා රනිල් අබේනායක යන මහත්වරුන් ශ්‍රී ලංකා ක්‍රිකට් අතුරු කමිටුවෙන් ඉවත් කර ඇත.ඒ වෙනුවට නව ක්‍රිකට් අතුරු කමිටු සාමාජිකයින් ලෙස අධිනීතිඥ කාලිංග ඉන්ද්‍රතිස්ස, හිටපු රගර් උප සභාපති, සී.සී.සී. ක්‍රිකට් ක්‍රීඩකයෙකු ලෙස කටයුතු කළ අසංග සෙනෙවිරත්න, ඇග්‍රෝ නියුට්‍රේෂන් සමාගමේ කළමනාකාර අධ්‍යක්ෂ හා සභාපති ප්‍රභාත් ෆොන්සේකා යන මහත්වරු පත් කර ඇත.මීලඟ ලෝක කුසලාන ක්‍රිකට් තරගාවලිය ශ්‍රී ලංකාවේ පැවැත්වෙන බැවින් ක්‍රිකට් පරිපාලනයේ විශාල වෙනස්කම් නොකිරීමට තීරණය වී ඇතැයි ද වාර්තා විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=s1006033</link>
    <topic>ලෝක කුසලාන පාපන්දු තරගාවලියටඔට්ටු ඇල්ලීම ජයටම</topic>
    <author>සියෝල් (ඒ.එෆ්.පී.)</author>
    <content>ලෝක කුසලාන පාපන්දු තරගාවලියට අදාළව ඔට්ටු ඇල්ලීම සීඝ්‍රයෙන් ව්‍යාප්ත වෙමින් පවතී. ආසියාවේ ඇතැම් රටවල මෙසේ ඔට්ටු ඇල්ලීම තහනම් ය. එම නිසා ඔට්ටු ඇල්ලීම නතර කිරීමට මේ දිනවල පොලිසිය යුහුසුලුව කටයුතු කරගෙන යන බව වාර්තා වේ.දකුණු අපි‍්‍රකාවේ පැවැත්වෙන ලෝක කුසලාන පාපන්දු තරගාවලියේදී ඩොලර් මිලියන ගණනාවක ඔට්ටු අල්ලනු ඇතැයි අපේක්ෂිතය. තරග ජයග්‍රහණය කරන කණ්ඩායම් මෙන්ම මුලින්ම ගෝලය ලබා ගන්නා ක්‍රීඩකයා කවරෙක්ද යන්න පිළිබඳවද ඔට්ටු ඇල්ලීම සිදු කෙරේ.මෙවැනි ඔට්ටු ඇල්ලීම් විශාල වශයෙන් වෙළඳපොළවල් ආශි‍්‍රතව හෝ හොර සූදු පොළවල සිදු කෙරෙනු ඇතැයි අපේක්ෂිතය.මේ කටයුතුවලට බොහෝ විට සම්බන්ධ වී ඇත්තේ අපරාධ සහ පාතාල කණ්ඩායම් බවට විශ්වාස කෙරේ.පාපන්දු ක්‍රීඩාව ඉතාම ජනපි‍්‍රය,3 මුස්ලිම් බහුතරයක් වෙසෙන මැලේසියාවේ පසුගිය මාසයේදී ඔට්ටු ඇල්ලීමට නිත්‍යානුකූල බවක් ලබා දී තිබේ. මෙය සම්ප්‍රදායික මුස්ලිම්වරුන්ගේ මහත් කනස්සලට හේතු වී ඇති බවද වාර්තා වේ.මේ අනුව මැලේසියාවේ වාර්ෂිකව ඩොලර් බිලියන 6.2 ක මුදලක් ඔට්ටු වෙනුවෙන් වැයකරනු ඇතැයි විශ්වාස කෙරේ.පරිගණකය හරහා සිදු කරන ඔට්ටු ඇල්ලීම් මැඩ පැවැත්වීම සඳහා පොලිසිය විසින් විශේෂ කාර්ය සාධක බලකායක් පිහිටුවා තිබේ. මෙවැනි ඔට්ටු ඇල්ලීම් සිදු කරනු ලබන ඕනෑම පරිගණක ආයතනයක් වැටලීමට කටයුතු සිදු කරන බව මැලේසියානු පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=s1006034</link>
    <topic>බ්‍රෙස්නන් වෙනුවට සයිඩ්බොටම්</topic>
    <author>ලංඩන් (ඒ. එෆ්. පී.)</author>
    <content>එංගලන්තය හා බංග්ලාදේශය අතර හෙට (4) ඕල්ට්‍රැෆර්ඩ් ක්‍රීඩාංගණයේදී ඇරැඹෙන දෙවැනි ටෙස්ට් ක්‍රිකට් තරගයට රයන් සයිඩ් බොටම් එංගලන්තය විසින් නම් කර තිබේ. ඒ තුවාල ලබා සිටින ටිම් බ්‍රෙස්නන් වෙනුවටය.ලෝඩ්ස් හි පැවැති පළමු ටෙස්ට් තරගයේදී බ්‍රෙස්නන්ගේ වම් පාදයේ ආබාධයක් ඇති වීම හේතු කොට ගෙන සයිඩ් බොටම් එංගලන්ත පිලට ඇතුල් කර ගෙන තිබේ.පසුගිය මාසයේ කැරිබියන් දූපත් හි පැවැති විස්සයි 20 ලෝක කුසලාන තරගාවලියේදී සයිඩ් බොටම් ජයග්‍රාහී එංගලන්ත පිලේ කැපී පෙනෙන ක්‍රීඩකයෙක් බවට පත් විය. කෙසේ වෙතත් පසුගිය ජනවාරියේදී දකුණු අප්‍රිකාව සමග පැවැති ටෙස්ට් තරගාවලියේදී ක්‍රීඩා කිරීමෙන් අනතුරුව ඔහු ටෙස්ට් තරගයකට සහභාගි වූයේ නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=s1006035</link>
    <topic>කරාතේ ක්‍රීඩාවෙන් දස්කම් පාන අනුෂිකා දිල්රුක්ෂි</topic>
    <author>සටහන හා ඡායාරූපය කේ.බී. රත්නායකමොනරාගල සමූහ</author>
    <content>මොනරාගල දඹගල්ල පියරතන මහා විද්‍යාලයයේ එකොළොස් වැනි ශ්‍රේණියේ ඉගනුම ලබන එච්.එච්.අනුෂිකා දිල්රුක්ෂි ශිෂ්‍යාව දක්ෂ කරාතේ ශූරියකි.ඇය 2010 බිබිල අධ්‍යාපන කලාපයේ පාසල් මලල ක්‍රීඩා තරගයේ අවුරුදු 19න් පහළ බාලිකා කරාතේ කුමිතේ තරගයේ ප්‍රථම ස්ථාන ය ද කාතා තරගයේ දෙවැනි ස්ථානය ද දිනා ගනිමින් ඌව පළාත් පාසල් මලල ක්‍රීඩා තරගයට ඉදිරිපත් වීමේ සුදුසුකම් ලබා ගත්තා ය.මොනරාගල පැල්වත්ත නවෝද්‍යා පාසලේ මූලික අධ්‍යාපන ලබන අවධියේ 2004 වර්ෂයේ ඇය කරාතේ ක්‍රීඩාවට පිවිසියා ය. ඉන්පසු 2006 වසරේ පැවැත්වූ බුත්තල අධ්‍යාපන කොට්ඨාසයේ පාසල් මලල ක්‍රීඩා තරගයේ අවුරුදු 13න් පහළ බාලිකා කරාතේ ශූරතාවය දිනා ගනිමින් ශූරතා ලබා ගැනීම ආරම්භ කළා ය.2007 වර්ෂයේ ජාත්‍යන්තර කාතේ තරගාවලියට ඉදිරිපත් වූ අනුෂිකා එයින් දෙවැනි ස්ථානය දිනා ගැනීමට සමත් වූවා ය.2005 වසරේ කාතේ ක්‍රීඩාවේ නිල් පටියට (ඕතභඥ ඕඥතබ) හිමිකම් කියූ ඇය 2007 වසරේ කොළ පටිය (ට්පඥඥද ඕඥතබ) දිනා ගැනීමට සමත් වූවා ය. දිනෙන් දින කරාතේ ක්‍රීඩාව පුහුණ කළ ඇයට 2007 වසරේ එම ඉසව් වලින් 15න් පහළ බාලිකා තෙවැනි ස්ථානය හිමිකර ගැනීමට හැකි විය.2006 වසරේ කුමිතේ (විවෘත බාලිකා) තරගයේ තෙවැනි ස්ථානය ද 2006 වසරේ කුමිතේ 13න් පහළ බාලිකා තරගයේ ප්‍රථම ස්ථානය ද හිමිකර ගැනීමට සමත් විය.2007 වසරේ කුමිතේ අවුරුදු 15න් පහළ බාලිකා තරගයේ ද 2010 අවුරුුදු 19න් පහළ බාලිකා කුමිතේ තරගයේ ප්‍රථම ස්ථානයද අඛන්ඩව රැක ගැනීමට ඇයට හැකි විය.සෙන්සේ කේ.ඩී.එම්.සිල්වා සහ සෙන්සේ ජයසේකර අබේසිංහ යන මහත්වරු ඇගේ පුහුණුකරුවන් ලෙස කටයුතු කරති. අනාගතයේදී කරාතේ ක්‍රීඩාවේ කලුපටිදාරී ක්‍රීඩිකාවක් වීම තමාගේ එකම අපේක්ෂාව බව ඇය දිනමිණට පැවසුවා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=s1006036</link>
    <topic>ග්‍රීක පාපන්දු ලෝලියෝපොලිසිය සමඟ ගැටෙති</topic>
    <author>ග්‍රීසිය (ඒ. එෆ්. පී)</author>
    <content>සොලෝනිකා පාපන්දු සමාජයේ පාපන්දු තරගාවලියකදී කලහකාරි ලෙස හැසිරුණු ක්‍රීඩා ලෝලීනට ග්‍රීක පොලීසිය විසින් කඳුළු ගෑස් ගසා තිබේ. මේ ක්‍රීඩා ලෝලීන් කලහකාරි ලෙස හැසිරී තිබෙන්නේ එම සමාජය දෙවන පෙළට පහළට වැටීම නිසා බව පොලිසිය කියයි.මීට විරුද්ධව ක්‍රීඩා ලෝලීන් 3000 ක් පමණ විරෝධතා දක්වා තිබේ. කෝපයට පත් ඇතැම් ක්‍රීඩා ලෝලීන් නගර මධ්‍යයේදී ගිණි තැබීමටත් පොලීසියට ගල් ප්‍රහාර එල්ල කිරීමටත් කටයුතු කිරීම නිසා කඳුළුගෑස් ප්‍රහාර එල්ල කිරීමට සිදුවූ බව පොලිසිය කියයි.මේ සම්බන්ධයෙන් පොලිසිය විසින් දෙදෙනකු අත්අඩංගුවට ගෙන තිබේ. ග්‍රීක ක්‍රීඩා තරගවලදී නිරතුරුව ඇතිවන ප්‍රචණ්ඩකාරී ක්‍රියා නතර කිරීමට බලධරයන් විසින් ගත් උත්සාහයන් නිශ්ඵල වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=s1006037</link>
    <topic>ජලය සිඳී ගිය වැවක් බඳු මාතලේ අළුවිහාරේ ක්‍රීඩාංගණය</topic>
    <author>සටහන හා ඡායාරූපය චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>මෙය දිය සිඳී ගිය ජලාශයක්ද? නැත. මාතලේ බර්නාඩ් අළුවිහාරේ ක්‍රීඩාංගණයයි. එක දිගට ඇද හැලෙන මද වැස්සකදී වුවද ජලයෙන් පිරී යන මෙම ක්‍රීඩාංගණයේ ක්‍රීඩා තරග පැවැත්වීම හෝ පුහුණු කටයුතු සිදුකිරීම කළ නොහැක්කක් වී තිබේ.මාතලේ දිසාව තුළ ඇති මීටර් 400 ධාවන පථයකින් සමන්විත එකම ක්‍රීඩාංගණයද මෙයයි. 2005 වසරේ ජාතික මහා ක්‍රීඩා උළෙල මාතලේදී පැවති අවස්ථාවේදී මෙම ක්‍රීඩාංගණය සම්පූර්ණයෙන්ම නවීකරණය විය.එදා නවීකරණය වූ මේ පිටිය නිසි අන්දමින් නඩත්තු නොකිරීම මෙසේ ජලය පිරීයාමට හේතුව වී තිබේ. මෙම ක්‍රීඩාංගණයේ පාලනය හිමිව ඇත්තේ මාතලේ මහ නගර සභාවටයි. දිනපතාම පාහේ විවිධ ක්‍රීඩා තරග පැවැත්වෙන මෙම ක්‍රීඩා පිටිය මාතලේ මහ නගර සභාවට ආදායම් මාර්ගයක්ද වී තිබේ.වාර්තාවන අන්දමට මෙම ක්‍රීඩා පිටිය තුළින් මාතලේ මහ නගර සභාවට මාසිකව රුපියල් 50,000කට ආසන්න මුදලක් අවම වශයෙන් ලැබේ. එම මුදල් යොදවා හෝ දෛනික නඩත්තු කටයුතු සිදු කිරීමට මාතලේ මහ නගර සභාවේ අවධානය යොමු වී නැත. මාතලේ නගරයේත්, දිසාවේත් බොහෝ ක්‍රීඩා තරග පැවැත්වීමට ඇති එකම පිටියද මෙයයි. නගරයේ බදු ගෙවන ජනතාවගේ ශරීර සුවතාවය වෙනුවෙන් ද පිහිට වී ඇති එකම ක්‍රීඩාංගණය ද මෙයයි.මාතලේ බර්නාඩ් අළුවිහාරේ ක්‍රීඩාංගණයේ පවතින ගැටළු කඩිනමින් විසඳා දෙන ලෙස ජනතාව රජයෙන් ඉල්ලා සිටිති. මේ දිනවල කඩින් කඩ ඇද හැලෙන වර්ෂාව නිසා ජලයෙන් පිරී ගිය බර්නාඩ් අළුවිහාරේ ක්‍රීඩාංගණය ඡායාරූපවලින් දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=s1006038</link>
    <topic>ජාතික ක්‍රීඩා උළෙලේ ජූඩෝ තරගාවලියටබස්නාහිර පළාතෙන් 16ක්</topic>
    <author>මහරගම විශේෂ වේහැල්ලේ පියතිලක</author>
    <content>36 වැනි ජාතික මහා ක්‍රීඩා උලෙළේ එක් ඉසව්වක් වන ජූඩෝ තරගාවලියට බස්නාහිර පළාත් ජූඩෝ ක්‍රීඩක ක්‍රීඩිකාවන් තෝරා ගැනීමේ තරගාවලිය ඉකුත්දා මහරගම ජාතික තරුණ මධ්‍යස්ථානයේ ගෘහස්ථ ක්‍රීඩාංගණයේදී පැවැත්විණි.මෙහිදී සෑම ඉසව්වකින් ප්‍රථම ස්ථාන හිමිකරගත් ක්‍රීඩක ක්‍රීඩිකාවෝ 16 දෙනෙක් ජාතික තරගාවලිය සඳහා තෝරාගනු ලැබිණ.මේ තේරීම් තරගාවලියේ විශේෂත්වයක්වූයේ කාන්තා තරග හයෙන්ම ප්‍රථම ස්ථාන හිමිකර ගත්තේ ජාතික තරුණ සේවා සභාවෙන් ඉදිරිපත් වූ ජාතික තරුණ ජූඩෝ සංචිතයේ තරුණියන් වීමයි.බස්නාහිර පළාත් සභා ක්‍රීඩා අමාත්‍යාංශය මේ තරගාවලිය සංවිධානය කර තිබිණි.තරග ප්‍රතිඵලබර පන්තිය කි. ග්‍රෑ. 44 දිනුෂා හංසනී, කි. ග්‍රෑ. 57 දිලංකා හර්ෂනී, කි. ග්‍රෑ. 48 ඩී. ඩී. ප්‍රියදර්ශනී, කි. ග්‍රෑ. 52 ඩී. ගයත්‍රි හේමාලි, කි. ග්‍රෑ. 63 කැමිළියා තෝමස්, විවෘත සචිනි කෞශල්‍යා,පිරිමි තරග ප්‍රථම ස්ථාන කි. ග්‍රෑ. 66, ඉසුරු මංගල පොන්සේකා, කි. ග්‍රෑ. 87 එස්. කේ. එම්. ප්‍රනාන්දු, කි. ග්‍රෑ. 55 ඊ. ඇම්. ජී. කතුරංග, කි. ග්‍රෑ. 100 වැඩි ඩබ්ලිව්. ඒ. පී. චතුරංග, කි. ග්‍රෑ. 66 එච්. එස්. බුද්ධික, කි. ග්‍රෑ. 60 ඒ. එස්. එස්. ද කුමාර, කි. ග්‍රෑ. 50 ඒ. ඩී. එල්. එම්. කුමාර, කි. ග්‍රෑ. 60 ඩී. එම්. ඒ. චන්දිමාල්, කි. ග්‍රෑ. 73 ඩබ්ලිව්. ඒ. සී. පෙරේරා, කි. ග්‍රෑ. 73 වැඩි හර්ෂ ප්‍රභාෂ්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f1006031</link>
    <topic>ලෝක බලවතාටඇත්ත තේරුම් යාම</topic>
    <author>රාමන්</author>
    <content>අමෙරිකානු රාජ්‍ය ලේකම් හිලරි ක්ලින්ටන් පසුගිය සමයේ ශ්‍රී ලංකාව සම්බන්ධයෙන් කළ ප්‍රකාශය එතරම් සාධාරණ වුණේ නැහැ. එය විශේෂයෙන් ම සිදුවුණේ එල්. ටී. ටී. ඊ. විරෝධී මානුෂික මෙහෙයුමේ අවසන් අදියරේදීයි. එහෙත් ශ්‍රී ලංකා රජය තම ස්ථාවරය වෙනස් කළේ ද නැහැ. ඊට හේතුව ත්‍රස්ත විරෝධි පොදු ස්ථාවරයක සිටි අමෙරිකාවට ශ්‍රී ලංකාව සම්බන්ධයෙන් විශේෂ ස්ථාවරයක් නොතිබිය හැකි නිසා.මේ අතර දෙමළ ඩයස්පොරාවේ ජාත්‍යන්තර ස්ථාවරය සැකසී තිබුණේ දැඩි බෙදුම්වාදී පදනමකින්. මේ සඳහා අති විශාල ධනයක් ඔවුන් එල්. ටී. ටී. ඊ. යට කාන්දු කළා. එම ධනයෙන් කොටසක් ජාත්‍යන්තර වශයෙන් ශ්‍රී ලංකා විරෝධී ප්‍රචාරයන්ට වෙන්කර දී තිබුණා. අමෙරිකාව ඇතුළු බටහිර රටවල දේශපාලන ස්ථාවරයන්ට ඉතා සියුම් ලෙස බලපෑම් කිරීමේ ක්‍රමවේදයන් ද මීට ඇතුළත්. අමෙරිකානු රාජ්‍ය දෙපාර්තමේන්තුවට පවා එහි බලපෑම එල්ල වෙන්න ඇති. රාජ්‍ය ලේකම්වරිය එවන් බලපෑම් එල්ල වුණාද කියන්න දන්නේ නැහැ.කොහොම නමුත් මානුෂික මෙහෙයුම අවසානයේ ත්‍රස්තවාදයෙන් රට නිදහස් කර ගැනීමට අමතරව විශේෂයෙන් ම උතුරු නැෙඟනහිර ජනතාවට ද නිදහස ලැබුණා. නැවත බහු පාක්ෂික ප්‍රජාතන්ත්‍රවාදය අත්හදා බැලීමට ඉඩ ලැබුණා. නැඟෙනහිර පළාත් සභාවේ බලය එම ප්‍රදේශයේ මහජන ඡන්දයෙන් තේරී පත් වූ නායකයන්ට ලැබුණා.මේ වන විට උතුරු නැඟෙනහිර ඇතුළු මුළු රටම ත්‍රස්තවාදයෙන් මුදාගෙන වසරක් පමණ වෙනවා. අවතැන් කඳවුරුවල සිටින බහුතරය තම ගම් බිම් බලා ගොස් අවසන්. තවමත් ඉතිරිව සිටින්නේ 45000 ක් පමණ වන පිරිසක් බවයි වාර්තා වෙන්නේ. තවදුරටත් යමෙක් කඳවුරුවල සිටී නම් එය බිම්බෝම්බ ඉවත් කරනතුරු පමණයි. බිම් බෝම්බ ඉවත් කිරීමේ වේගයට සමගාමීව මූලික යටිතල පහසුකම් සපිරෙනවා. ඒ හා සමඟම නැවත පදිංචි කිරීම් සිදු වෙනවා.නැවත පදිංචි කිරීම් සඳහා වෙනම අමාත්‍යාංශයක් වෙන් වෙලා. එහි නියෝජ්‍ය ඇමැතිවරයා ලෙස කටයුතු කරන්නේ එල්. ටී. ටී. ඊ. සංවිධානයේ හිටපු නැඟෙනහිර සන්නද්ධ නායක කරුණා අම්මාන්. අද පැරැණි එල්. ටී. ටී. ඊ. ක්‍රියාකාරකම් ගැන ඔහු පශ්චාත්තාප වෙනවා. ඔහු එල්. ටී. ටී. ඊ. යෙන් ඉවත්ව රජය සමඟ මානුෂික මෙහෙයුමට එක්වූයේ එල්. ටී. ටී. ඊ. ය ප්‍රබලව පැවැති සමයක. මේ වන විට පසුතැවීමට පත්ව සිටින එල්. ටී. ටී. ඊ. සාමාජිකයන්ගේ සංඛ්‍යාව දසදහස් ගණනින් ඉහළ යනවා. මේ නිසා ටැමිල් ඩයස්පෝරාව මොන බේගල් ඇදබෑවත් යථාර්ථවාදී විමර්ශනයක යෙදෙන යුරෝපීය හා අමෙරිකානු ප්‍රජාව දැන් ශ්‍රී ලංකාව සම්බන්ධයෙන් සිටින්නේ සුබවාදී තැනක. ඔවුන් එදත් ත්‍රස්තවාදයට එරෙහි සටනට සහයෝගය දුන්නා. ඒ සමඟම මානව හිමිකම් ප්‍රශ්න ද ඇදගත්තා. එහෙත් ඉරාකයේ හා ඇෆ්ගනිස්ථානය සම්බන්ධයෙන් එවන් ස්ථාවරයක් ගෙන තිබුණේ නැහැ.කාලයාගේ ඇවෑමෙන් මේ වන විට බටහිර ප්‍රජාව හා අමෙරිකාව යථාර්ථය තේරුම් ගනිමින් සිටිනවා. එල්. ටී. ටී. ඊ. යේ පරාජයට වසරක් ගත වීමට පෙර සිටම අමෙරිකානු ස්ථාවරයේ යම් වෙනසක් දක්නට ලැබුණා. ප්‍රථම වරට නිව්යෝක් ටයිම්ස් පුවත්පත යුද්ධයෙන් පසු ශ්‍රී ලංකාව සංචාරය කළ යුතු ප්‍රධාන පෙළේ රටක් ලෙස නම් කළා. වෙළෙඳ නැව් සේවාවන් සඳහා ත්‍රස්ත රක්ෂණ වාරික ඉවත් වුණා. එල්. ටී. ටී. ඊ. තහනම ඒ ආකාරයෙන් ම ගෙන ගියා.විදේශ අමාත්‍ය මහාචාර්ය ජී. එල්. පීරිස්ගේ අමෙරිකානු සංචාරය සිදුවන්නේ මේ අතරතුර. එහිදී ඔහු අමෙරිකානු රාජ්‍ය ලේකම් හිලරි ක්ලින්ටන් හමුවුණා. හිලරි ක්ලින්ටන් මහාචාර්යවරයා සතු අධ්‍යාපන පසුබිම ගැන ද විශේෂ පැහැදීමකින් ඔහු පිළිගනු ලැබූ බවයි වාර්තා වෙන්නේ. මෙහිදී ශ්‍රී ලංකාව පිළිබඳ ඇයගේ ස්ථාවරයේ වෙනසක් සිදුවෙලා. එය ඇගේ පෞද්ගලික වෙනසක් නොවෙයි. අමෙරිකාව ස්ථාවර බවයි පෙනෙන්නේ.ශ්‍රී ලංකාවේ යුද ගැටුම් හට ගැනීම පිළිබඳ අධ්‍යයනය කිරීම සඳහා පත් කර ඇති විශේෂ කමිටුව කෙරෙහි ඇය බලාපොරොත්තු තබාගෙන තිබෙන බවයි මේ හමුවීමේ දී වාර්තා වුණේ. මෙය ශ්‍රී ලංකාවේ තිරසාර සාමයක් සඳහා මහඟු අඩිතාලමක් වනු ඇති බව ඇය සඳන් කර තිබෙනවා. එසේ ම ශ්‍රී‍්‍ර ලංකා රජයේ මෙම ක්‍රියාදාමය ගැටලු පවතින ලෝකයේ අනෙක් රටවලට ද ඒවා විසඳා ගැනීම සඳහා හොඳ පූර්වාදර්ශයක් විය හැකි බවට ද ඇය විශ්වාසය පළකළා. මෙහිදී ඇය සඳහන් කර ඇත්තේ මෙම කමිටුව ස්වාධීනව, අපක්‍ෂපාතීව හා කාර්යක්‍ෂමතාවයෙන් යුතුව තම කාර්ය ඉටුකරනු ඇති බවට ඇය විශ්වාස කරනු ලබන බවයි.හිලරි ක්ලින්ටන්”දශක ගණනාවක එල්. ටී. ටී. ඊ. පාලනයකින් පසුව උතුරේ නැවත ප්‍රජාතන්ත්‍රවාදය තහවුරු කිරීමට ශ්‍රී ලංකා ආණ්ඩුව කැප වී සිටියි. ප්‍රජාතන්ත්‍රවාදී ක්‍රමය යළි තහවුරු කිරීමට ගනිමින් සිටින බොහෝ පියවර ගැන ඇමැතිවරයාගෙන් මට ලැබුණු පැහැදිලි කිරීම් පිළිබඳ මම ඉතාමත් සතුටු වෙමි. තම පුරවැසියන්ගේ සම්පූර්ණ ශක්තිය ලබාගනිමින් ජනයාගේ විවිධත්වයේ වටිනාකම් තේරුම් ගනිමින් හා සෑම දෙනාටම සමාන අයිතීන් තහවුරු කරමින් ශ්‍රී ලංකාව ශක්තිමත් එක්සත් රටක් ලෙස පවතිනු ඇත.”හිලරි ක්ලින්ටන් එම හමුවේදී මෙසේ ද සඳහන් කළා. “ශ්‍රී ලංකාවට දිගටම ආධාර දෙන බවට එක්සත් ජනපදය සහතික වන අතර ඉදිරියට ඉටුකිරීමට ඇති ඉතාමත් අභියෝගාත්මක මෙන්ම වැදගත් කාර්ය භාරයේ දී සාර්ථක වීම සඳහා ශ්‍රී ලංකාවේ ජනතාවට හා ආණ්ඩුවට සුබ පතමි.”ශ්‍රී ලංකාවට මානවවාදී ආධාර දීම අපි දිගටම කරමින් සිටින්නෙමු. අප එසේ කරන්නේ ශ්‍රී ලංකාව සමග අපට තිබෙන දිගු කාලීන සහයෝගීතාවයේ කොටසක් වශයෙනි. එමෙන්ම එවන් මානවවාදී ආධාර කඩිනම් කිරීමේ ශ්‍රී ලංකා ආණ්ඩුවේ උත්සාහයට ද අපි සහාය දෙමු. මා කලින් කී පරිදි අභ්‍යන්තර අවතැන් වූවන්ගේ සංඛ්‍යාව විශාල ලෙස අඩු වී තිබේ.””ජනයා ඔවුන්ගේ නිවාසවල නැවත පදිංචි කිරීම පමණක් ප්‍රමාණවත් නැත යන කාරණය සම්බන්ධයෙන් ශ්‍රී ලංකා ආණ්ඩුව සමඟ අප ද එකඟ වන නිසා ඔවුන්ගේ ජීවනෝපාය යළි ගොඩනඟා ගැනීමට අපි උදව් කළ යුත්තෙමු.”මෙම හමුවේදී හිලරි ක්ලින්ටන් අමෙරිකානු ස්ථාවරය පැහැදිලි කළේ මෙහෙමයි. මෙය මෙතෙක් පැවැති ජාත්‍යන්තර ප්‍රවණතාවල නව නැම්මක් ප්‍රකාශ වීමක්.ශ්‍රී ලංකා රජය අවතැන් වූවන් නැවත පදිංචි කිරීමේ කටයුතු සාර්ථකව සිදුකරන බව ඇය ප්‍රකාශ කළ බවයි මාධ්‍ය වාර්තා කරන්නේ. මෙවන් පසුබිමක විදේශ ඇමැතිවරයාගේ ඇමෙරිකානු සංචාරය සාර්ථක වූ සංචාරයක් බවයි වාර්තා වෙන්නේ අමෙරිකානු ස්ථාවරයේ ඇති වී තිබෙන මෙම වෙනස රටක් වශයෙන් ඉදිරියට යෑමේ දී වැදගත්.මෙය ශ්‍රී ලාංකික අනන්‍යතාවය රැකගනිමින් ලත් ජයග්‍රහණයක්. යුද්ධය පැවැති සමයේ හෝ එය අවසන් වී ගෙවී ගිය වසරක කාලය තුළ ශ්‍රී ලංකාව තම විදේශ පිළිවෙත කිසිදු බලවේගයකට අවශ්‍ය වන ආකාරයට වෙනස් කර ගත්තේ නැහැ.එය රටට අවාසි සහගත බවයි ප්‍රධාන විපක්‍ෂය සඳහන් කළේ. ඉන් ඔවුන් අදහස් කළේ ජාත්‍යන්තරයට අවැසි ලෙස සැකසෙන යම් නම්‍යශීලී බවක්. එය දෙමළ ඩයස්පෝරාවේ ජයග්‍රහණයක්. විශේෂයෙන් ම ජ. වි. පෙ. වැනි පක්‍ෂ සඳහන් කළේ ශ්‍රී ලංකාව ජාත්‍යන්තරයට අත පෙවිය හැකි ආකාරයට හැසිරෙන බවයි. එම මතයේ ද සත්‍යතාවක් නැහැ. ශ්‍රී ලංකාව පසුගිය සමයේ ජාත්‍යන්තරයට ගොඩබැසීමට හැකි වන ආකාරයේ හැසිරීමක් ප්‍රදර්ශනය කළේ නැහැ. ඒ වෙනුවට කළේ යළි පදිංචි කිරීම හා බිම්බෝම්බ ඉවත් කිරීම වේගවත් කිරීමයි, උතුරු නැඟෙනහිර යටිතල පහසුකම් සංවර්ධනය වේගවත් කිරීමයි.මේ නිසා උතුරු නැඟෙනහිර සමහර දිස්ත්‍රික්කවල ද්‍රවිඩ ජාතික සන්ධාන සමඟ පසුගිය මහා මැතිවරණයේදී කරට කර සටනක නියැලීමට එක්සත් ජනතා නිදහස් සන්ධානය සමත් වුණා. මින් මඩකළපු දිස්ත්‍රික්කය විශේෂයි. යුද ගැටුම් හටගැනීම පිළිබඳ අධ්‍යයනය කිරීම සඳහා නව කොමිෂන් සභාවක් පත්වන්නේ මේ සියලු තත්ත්වයන්ට සාපේක්‍ෂවයි. මෙමඟින් යුද්ධයට හේතු හා ඊට පිළියම් සමඟින් යළි එවැන්නක් ඇති නොවීමට කළ යුතු දේ ද යෝජනා කිරීමට බලාපොරොත්තු වෙනවා. අනෙක් විශේෂත්වය මේ සියල්ල සිදුවන්නේ ඒකීය ශ්‍රී ලංකාවක් තුළ. ඉන් බැහැර වීමට රජය කිසිසේත්ම සූදානම් නැහැ. අනෙක් විශේෂත්වය ඊට එරෙහිව ප්‍රජාතන්ත්‍රවාදී ද්‍රවිඩ ජාතික සන්ධානය පවා දැන් ඒකීය ශ්‍රී ලංකා ස්ථාවරයේ සිට සාකච්ඡා කිරීමට සූදානමින් සිටීමයි. ඔවුන් එදා “13 වැනි සංශෝධනය අපට පිළිගත නොහැකි යන්න අපගේ එකම ස්ථිර තීරණයයි.” (18 – 12 – 2008 ලංකාදීප)මේ වන විට ද්‍රවිඩ සන්ධානය, සාකච්ඡාවකට රජය ආරාධනා කරනතුරු නොඉවසිල්ලෙන් බලාගෙන සිටිනවා. එය හොඳ ස්ථාවරයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f1006032</link>
    <topic>iifa සමඟලෝකයට යන්නේ අපේ ප්‍රතිරූපයයි</topic>
    <author> සංවාද සටහන ධම්මික සෙනෙවිරත්න</author>
    <content>* ඉන්දීය ජාත්‍යන්තර සිනමා සම්මාන උළෙල (iifa) දැවැන්ත කාර්යයක්. එය මෙවර ශ්‍රී ලංකාවේදී පැවැත්වීම අපට වැදගත් වෙන්නෙ මොන විදියට ද?මේ දැවැන්ත කාර්ය අප ක්‍රියාත්මක කළේ මාස 3 ක් වැනි කෙටි කාලසීමවාක් ඇතුළත. මේ සම්මාන උළෙල තමන්ගේ රටට ලබාගැනීමට රටවල් කිහිපයක් තරග කළා. එයින් පැහැදිලි වෙන්නෙ මෙය පැවැත්වීම සම්බන්ධයෙන් ඇති තරගකාරී පසුබිම. මේ තරගකාරිත්වය තුළ අපට එය ලැබුණා.iifa ශ්‍රී ලංකාවේදී පැවැත්වීම කරුණු ගණනාවක් නිසා රටට වැදගත්. සංචාරක කර්මාන්තය සම්බන්ධයෙන් අප කරන ප්‍රචාරණ කටයුතුවලදී මාධ්‍ය ඔස්සේ දැන්වීම් මාර්ගයෙන් පමණක් විශ්වාසනීයත්වය ගොඩනැඟීමට අපහසුයි. ලෝකයේ සිදුව ඇති වෙනස්කම් ඔස්ස් ප්‍රචාරණය මගින් පමණක් භාණ්ඩයක් වුණත් ජනපි‍්‍රය කර ගන්න අමාරුයි. මේ නිසා වෙළෙඳ ප්‍රචාරණ ක්ෂේත්‍රයේ වුණත් මිනිසුන් විශ්වාස කරන දේවල් කරා යොමුවීමක් තියෙනවා. මේ සම්මාන උළෙල මගිනුත් අප එවැනි දෙයක් මූලික වශයෙන් අපේක්‍ෂා කරනවා.නළු - නිළියන් විශාල ප්‍රමාණයක් ශ්‍රී ලංකාවට පැමිණීම හරහා වගේම iifa සම්මාන උළෙල පැවැත්වීම මගිනුත් අපේ රට වසර 30 ක යුද්ධය නිමා කිරීමෙන් පසු සාමකාමී වාතාවරණයක් ගොඩනැඟී ඇති බවට ලෝකයට සෘජු හා පැහැදිලි පණිවිඩයක් දෙනවා. ඒක රජය විසින් කරන ප්‍රකාශයක් මගින් එය ඒත්තු ගැන්වීමට වඩා වෙනස්. මේ තරම් විශාල නළු නිළියන් පිරිසකට ශ්‍රී ලංකාවට යා හැකි නම් අපටත් එහි යා හැකියි කියන මතය සංචාරකයන් තුළ අනිවාර්යයෙන් ම ගොඩනැඟෙනවා.දෙවනුව, මේ හරහා අපට ලැබෙන මාධ්‍ය ආවරණය ගත්තොත් ලොව පුරා මිලියන 600 ක පමණ ප්‍රේක්‍ෂකයා අතරට මෙය යොමුවෙනවා. මේ ප්‍රචාරණ කටයුත්තට යම් කිසි වටිනාකමක් ලබා දී ගණනය කිරීමක් කළොත් එය ඩොලර් ඳලියන ගණනක කටයුත්තක්.ඊළඟට, වසර 2012 වන විට ශශ්‍රී‍්‍ර ලංකාවට පැමිණෙන ඉන්දීය සංචාරකයන්ගේ සංඛ්‍යාව දෙගුණයකින් ඉහළ නැංවීමේ අපේක්‍ෂාවක් තියෙනවා. එමඟින් ඩොලර් මිලියන 40 ක පමණ ආදායමක් ඉපැයීම වගේම ඉන්දීය වෙළඳපොළ හරහා රැකියා අවස්ථා විශාල වශයෙන් ලබාගැනීමත් අරමුණු කෙරෙනවා. ඉන්දීය හා ශ්‍රී ලංකා ව්‍යාපාරික ප්‍රජාව අතර හමුවකුත් මීට සමගාමීව පැවැත්වෙනවා. ඒ හරහා ඉදිරි ව්‍යාපාර කටයුතු පිළිබඳ සාකච්ඡාවක් ඇතිකර ගත හැකියි.මේ විදියේ වාසිදායක තත්ත්වයන් ගණනාවක් තුළින් ශ්‍රී ලංකාව පිළිබඳ යහපත් පණිවිඩයක් ලෝකයට ලැබෙනවා වගේම අපේ අපනයන ඉහළ නැංවීම, කර්මාන්ත අංශයේ ප්‍රගතිය වැනි කාරණා හරහාත් ආර්ථිකයට විශාල දායකත්වයක් ලැබෙනවා.* සංචාරක කර්මාන්තය පිළිබඳ කාරණය ගත්තොත් ඉන්දියාවෙන් ඔබ්බට මේ පණිවිඩය රැගෙන යාමට මෙය යොදාගත හැකි ද?පැහැදිලිවම, iifa සම්මාන උළෙල ලොව පුරා මිලියන 600 ක් දෙනා දකිනවා කියන්නෙ ඒ පණිවිඩය ලෝකයටම යනවා. බී. බී. සී. ආයතනය මෙහි සිට සම්මාන උළෙලේ සෘජු විකාශනයක් පවා සිදුකරනවා. අනෙක, මේ බොලිවුඩ් නළු නිළියන් ඉන්දියාවේ පමණක් ප්‍රචලිත අය නෙවෙයි. ඔවුන් ලෝකය පුරා ආකර්ෂණයට ලක්වූ අයයි. බොලිවුඩ් කියන්නෙ ලොව වැඩියෙන් ම චිත්‍රපට ප්‍රදර්ශනය වන සිනමා කර්මාන්තයේ දැවැන්ත කේන්ද්‍රස්ථානයක්. මේ නිසා ඔවුන්ගේ වටිනාකම හරහාත් අපට විශාල වාසිදායක තත්ත්වයක් ඇතිවෙනවා.* මේ වන විට සම්මාන උළෙල සඳහා වන නළු නිළි සහභාගිත්වයෙන් කොපමණ ප්‍රමාණයක් එම සහභාගිත්වය තහවුරු කර තිබෙනවාද? ඇතැම් අය ඊට සහභාගි නොවන බවත් වාර්තා වුණා....?මුලින් ම ඔවුන් 5 – 6 දෙනෙක් පැමිණියා. 3 දා වන විට 100 ක් පමණ ප්‍රමාණයක්, 4 දා වන විට 200 ක් පමණ සහ 5 දා වන විට සමස්තයක් ලෙස 2000 ක පමණ ප්‍රමාණයකුත් මීට සහභාගි වීමට නියමිතයි.මේ ඕනෑම සම්මාන උළෙලක දී සමහර අය එනවා. සමහර අය එන්නෙ නෑ. සහභාගි නොවීමට හේතු කාරණා සෙවීම අපට අසීරුයි. අපට කරන්න තියෙන්නේ සහභාගි වන පිරිස ගැන අපේ සැලකිල්ල උපරිමයෙන් යොමුකරලා, විවිධ බාධක මධ්‍යයේ මෙතෙක් ආ පරිදිම උපරිම සාර්ථකත්වයකින් මේ කාර්යය සිදුකරලා ඊට සහභාගි වීමට නොලැබුණු අයගේ අවධානයත් මේ සඳහා යොමුකර ගැනීමයි.* අපේ සංචාරක ක්ෂේත්‍රයත් සමඟ ඔබේ ආයතනයත් සමඟ විවිධ අංශ, ආයතන මේ දැවැන්ත කාර්යයේදී සම්බන්ධ වුණා. මේ සාමූහික ප්‍රයත්නයක්. කෙටි කාලයක් තුළ එය කොපමණ සාර්ථකත්වයක් ලැබුවාද?ඒ සාමූහික බව තමයි මේ සාර්ථකත්වයේ රහස. ඒක ඉන්දියාවෙන් ආ අය පවා අගය කළා. සුගතදාස ගෘහස්ථ ක්‍රීඩාංගණයේ කළ නවීකරණයන්, වායු සමීකරණ කටයුතු, විදුලි ආලෝකය සම්පාදනය වගේ කාර්යයන්, ත්‍රිවිධ හමුදාවෙන් ලැබුණු සහාය ආදී වශයෙන් මේක ඒකාබද්ධ මෙහෙයුමක්. එසේ නොවන්නට අපට මෙය කළ නොහැකි කාර්යයක් වෙනවා.මගේ අදහස නම්, මෙතරම් බාධක මධ්‍යයේ මාස 3 ක් වැනි කෙටි කාලසීමාවක් තුළ මේ තරම් දැවැන්ත කාර්යයක්, ලොව කිසිම රටක් සාර්ථකව සිදුකළේ නැති බවයි. අපට මෙය සාර්ථකව කරන්න ජනාධිපතිතුමාගේ නායකත්වය, බැසිල් රාජපක්‍ෂ අමාත්‍යතුමාගේ සහ ලක්‍ෂ්මන් යාපා අබේවර්ධන නියෝජ්‍ය අමාත්‍යතුමාගේ සෘජු මැදිහත්වීම විශාල ශක්තියක් වුණා. ඔවුන්ගේ අධීක්‍ෂණය යටතේ අපට ඉලක්ක කරා යාමට හැකි වුණා. සුගතදාස ක්‍රීඩාංගණයේ නවීකරණයන් ගත්තෝ අලුතෙන්ම ගෘහස්ථ ක්‍රීඩාංගණයක් ගොඩනඟන මට්ටමට අප එය කළා.ගුවන් යානා අලුතෙන්ම ශ්‍රී ලංකාවට ගේන්න වුණා. හෝටල්වල කාමර අලුතෙන්ම ඇතිකළා. ශබ්ද සහ ආලෝක උපකරණ රටවල් 6 කින් කන්ටේනර් 14 කින් ගෙනාවා. ටොන් 68,000 ක උපකරණ ගුවනින් ගෙනාවා. විශේෂයෙන් රාජ්‍ය ආයතනයක් හැටියට, කෙටි කාලසීමාවක් තුළ මේ තරම් දැවැන්ත කාර්යයක් සාර්ථකව කිරීම පහසු අභියෝගයක් නෙවෙයි. නීති - රෙගුලාසිත් අනුගමනය කරමින් තමයි අප එය කළේ.* මේ කාරණයේදී වැඩි ආයෝජනයක් කරන්න වුණේ මොන විදියේ කාර්යයන් සඳහා ද?විශාල ආයෝජනයක් කළේ සුගතදාස ක්‍රීඩාංගණයේ නවීකරණයන් සඳහා. ඒක අපතේ යන ආයෝජනයක් නෙවෙයි. ඉදිරියේදීත් ඒවා පවතිනවා.* මේ කාර්යය සම්බන්ධයෙන් විශාල වියදමක් දැරීමට සිදුවෙනවා. ඊට සාපේක්‍ෂව ලැබෙන ප්‍රතිලාභ පිළිබඳ අපට සෑහීමකට පත්විය හැකි ද?පැහැදිලිවම ඔව්. මේක ඉදිරිය බලා සිදුකරන ආයෝජනයක්. විශේෂයෙන් රටේ ප්‍රතිරූපය නැංවීම සම්බන්ධයෙන් එය බලපානවා. සෑම රටක්ම තමන්ගේ රට ගැන සෙසු ලෝකය තුළ හොඳ ප්‍රතිරූපයක් ඇතිවනවාට කැමැතියි. ඒක තනිකරම දැන්වීම් මගින් කරන්න පුළුවන් දෙයක් නෙවෙයි. අපේ ඇතුළාන්තයෙනුත් ඒ වෙනස්කම් ඇති වී එය ලෝකයට යා යුතුයි. ලංකාවේ එහෙම දේවල් වුණා. ත්‍රස්තවාදය පරාජය කළා. සාමකාමී පරිසරයක් ඇතිවුණා. මේවා ඔස්සේ තමයි අපි ගැන මවා තිබූ වැරැදි ප්‍රතිරූපය වෙනස් වෙන්නෙ. ඒ සඳහා හොඳ ආරම්භයක් iifa මගින් ලැබෙනවා.* iifa සම්මාන උළෙල මෙහි පැවැත්වීම දක්වා ආ ගමනේ සාර්ථකත්වය අපි ඉදිරි දින කිහිපයේ දකිනවා. මේ ගැන ඔබට ඇත්තේ මොන විදියේ අදහසක් ද?කෙටි කාලයක් තුළ මෙවැන්නක් සංවිධානය කිරීමට හැකිවීමත් අප ලැබූ සාර්ථකත්වයක්. මීට සම්බන්ධවුණු කණ්ඩායම රාජ්‍ය අංශයේ අලුත් සංස්කෘතියකුත් නිර්මාණය කළා. උදේ 9.00 ට ඇවිත් සවස 5.00 ට කාර්යාලයෙන් බැහැර වන සංස්කෘතිය වෙනුවට පැය 24 දින 7 කණ්ඩායම් ලෙස වැඩ කරන සංස්කෘතියකට අප ගියා. පෞද්ගලික අංශයේ මෙවැනි දේ තිබුණත් රාජ්‍ය අංශයේ නම් සීමිතයි.මේ කටයුතුවලට පිටතින් ගෙවල ගත්තෙ හතරදෙනයි. 180 ක් පමණ අපේ රටේ ස්වේච්ඡාවෙන් මීට එකතුවුණු අයයි. ඒ අය අතිනුත් වියදම් කරගෙන පැය 20 – 24 දවසට වැඩ කරනවා. විදේශවලදී මා ලැබූ අත්දැකීම් එක්ක මෙහෙම දෙයක් ඒ රටවල කරන්න බැහැ කියන තැනයි මම ඉන්නෙ. කලින් කියපු විධියේ සාමූහිකත්වයක් තිබීම මීට විශාල ලෙස බලපෑවා. එකට වැඩ කිරීම හා ඉක්මනින් වැඩ කිරීම පිළිබඳ මහඟු ආදර්ශ මේ තුළ තියෙනවා.ප්‍රථම වතාවට, එකම වේදිකාවක එකට රංගනයේ නොයෙදෙන අපේ කලා ශිල්පීන් අවසන් දිනයේ එකට එක්ව දැවැන්ත රංගනයක් සිදුකරනවා. ඒ තමයි සම්මාන උළෙලේ පළමු අංගය. ශ්‍රී ලංකාවේ ඉන්න නර්තන ප්‍රවීණයන් එහිදී ඔබ දකීවි. බැසිල් රාජපක්‍ෂ ඇමැතිතුමා, ලක්‍ෂ්මන් යාපා නියෝජ්‍ය ඇමැතිතුමා මෙහි සාර්ථකත්වය සඳහා දැක්වූ සැළකිල්ල, මඟපෙන්වීම අගය කළ යුතුයි. අපේ ක්‍රිකට් කණ්ඩායමේ ක්‍රීඩකයන් අපිත් එක්ක මුම්බායිවලට ගියා. එහිදී විවිධ බලපෑම් පවා ඇතිවුණා. මොකද iifa ශ්‍රී ලංකාවේ පැවැත්වීම වැළැක්වීමට විශාල බලවේගයක් තිබුණා. සමහර චිත්‍රපටවලට පවා යම් යම් ප්‍රදේශවල බාධා ඇතිවුණා.මේ සියල්ල කෙළවර අද අපි මේ සාර්ථකත්වය අත්විඳිනවා. මෙතෙක් කිසිම iifa උළෙලකට නොවූ නළු නිළි සහභාගිත්වයක් ඔබ කොළඹ දී දකීවි. මාධ්‍යවේදීන් 450 ක් පමණ කොළඹ සිට එය වාර්තා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f1006033</link>
    <topic>iifa ෆැෂන් රොක්ස්</topic>
    <author>කාංචනා අමිලානි</author>
    <content>“අයිෆා ෆැෂන් රොක්ස්” යනු ප්‍රකට අයිෆා සිනමා උළෙලේ වඩාත් වර්ණවත් අංගයයි. ජුනි 03 වැනි දා රාත්‍රි 7.30 සිට 11.30 තෙක් BMICH හි පැවැත්වෙන මේ තරු මෝස්තර ප්‍රදර්ශනයට ප්‍රකට ඉන්දීය නළු, නිළියන් රාශියක් සහභාගි වීමට නියමිතය. ටයිමැක්ස් ඇගලුම් කම්හල නිර්මාණය කළ ‘අවිරාතේ” නම් වෙළෙඳ නාමය යටතේ සැකසූ ඇඟලුම් මෝස්තර ප්‍රදර්ශනය ඉදිරිපත් වේ.නූතන ලෝකයේ මෝස්තර කලාවට අලුත් මුහුණුවරක් ලබා දෙන අවිරාතේ වෙළඳ නාමයත්, එහි ඇඟලුම් වඩාත් ආකර්ෂණීය පෙනුමකින් ශ්‍රී ලාංකීය වෙළෙඳපොළ පිළිගනු ඇතැයි බලාපොරොත්තු වේ. ප්‍රකට ඉන්දියානු මෝස්තර නිර්මාණ ශිල්පීන් දෙදෙනෙකු වන මනීෂ් මල්හෝත්‍රා සහ වික්රම් පාඩ්න්ස් මෙන්ම ශ්‍රී ලාංකීය මෝස්තර නිර්මාණ ශිල්පීන් වන හෝලන්ඩ් සහ කාංචනා (කේ.ටී.බ්‍රවුන්) මේ අතර කැපී පෙනෙයි.මේ මෝස්තර ප්‍රදර්ශනයට විශේෂ ආරාධිත අමුත්තන් වශයෙන් ඉන්දීය සිනමා තරු යුගළයක් වන විවේක් ඔබ්රෝයි සහ ඩියා මිස්රා සහභාගි වේ. මෝස්තර ප්‍රදර්ශනයට සජීවී සංගීතයක් යොදා ගෙන තිබීම ද වඩාත් විශේෂිතය. සලීම් සුලෙයිමාන් යුගලය මේ විශේෂ කටයුත්තෙහි නිරත වේ.මේ පිළිබඳ අදහස් දැක්වූ ඉන්දීය සිනමා නළු විවේක් ඔබ්රෝයි, “.... මං මීට අවුරුදු 14 කට කලින් ශ්‍රී ලංකාවට ආවා. ඒක බොහොම ඈත මතකයක්. ඒත් ඒ මතකය හරි සුන්දරයි. මං ආවේ ඔබරෝයි හෝටලයට. හැබැයි ඒ හෝටලය නම් දැන් වෙනස් වෙලා. ශ්‍රී ලංකාව හරි සුන්දර රටක්. අපි සතුටු වෙනවා අයිෆා උළෙල වෙනුවෙන් ශ්‍රී ලංකාවට ඒමේ භාග්‍ය අපිට ලැබුණු එකට.“අයිෆා ෆැෂන් රොක්ස්” කියන්නේ තවත් එක මෝස්තර ප්‍රදර්ශනයක් විතරක් නෙවෙයි. මෝස්තර ප්‍රදර්ශනයකින් එහාට ගිය බොහොම වර්ණවත් අංගයක් ගැනයි අපි මේ කතා කරන්නේ. මේ මෝස්තර ප්‍රදර්ශනේ සජීවී සංගීතයක් තමයි ඉදිරිපත් කරන්න යන්නේ. මං හිතන්නේ ඒක අලුත්ම අත්දැකීමක් වේවි ප්‍රේක්ෂකයන්ට..”</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f1006034</link>
    <topic>iifa සති අන්තයඅදින් ඇරැඹෙයි</topic>
    <author>මනෝලි සුබසිංහ</author>
    <content>ලොව සුපතල අන්තර් ජාතික ඉන්දියානු සිනමා ඇකඩමි හෙවත් iifa සම්මාන උළෙලේ දෙවැනි දශකයේ ප්‍රථම සම්මාන උළෙලේ සති අන්තයේ ආරම්භක දිනය උදා වන්නේ අදය. අද සිට ඉදිරි දින දෙක තුළ අප හද බැද ගත් ඉන්දියානු සුපිරි තරු කැළ මේ දිවයිනේ ගත කිරීම තවදුරටත් අපට සිහිනයක් නොවේ. දැනටමත් එහි පූර්ව පෙර නිමිති දකිනුයේ ඉන්දීය සිනමාවේ ආකර්ෂණීය තරු අතරින් රාණි මුකර්ජි, ලාරා දත්තා ආදීහු රැසක් දැනටමත් මව් රටට සම්ප්‍රාප්ත ව සිටින බැවිනි. හින්දි සිනමාවේ සුපිරි පෙම්වතකු වන විවේක් ඔබ්රෝයි පෙර දිනයේ පැවැති මාධ්‍ය හමුවකට සහභාගී වී මාධ්‍ය දැනුවත් කරමින් කියා සිටියේ තමා ඉතාම කැමැත්තෙන් ශ්‍රී ලංකාවට පැමිණි බවය.iifa සති අන්තය ඇරැඹෙනුයේ iifa විලාසිතා දැක්මෙනි. iifa මෝස්තර දැක්ම සඳහා ඉන්දියානු ප්‍රමුඛ පෙළේ සුරූපි නිරූපණ ශිල්පීන් තිස් පස් දෙනෙක් සහභාගි වන අතර ශ්‍රී ලංකාවේ වෘත්තීමය නිරූපණ ශිල්පීන් නව දෙනෙකු සහභාගි වනු ඇත. මේ නවමු සුන්දර අත්දැකීම ඔබට දෑසින් දැක බලා සුන්දර තරු සමග සුහද ලෙස ගත කරන ඒ සන්ධ්‍යාව උදා වන්නේ අද රාත්‍රී 7.30 සිට රාත්‍රී 10.00 දක්වා බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේ සිරිමාවෝ බණ්ඩාරනායක ශාලා පරිශ්‍රයේදීය.දැනටමත් ඒ සඳහා සියල්ල සූදානම්ය. මෙදින iifa විලාසිතා දැක්මේ පසුතල වේදිකාව ආකර්ෂණිය ලෙස හැඩ වැඩ කරන ලද්දේ සුසන්ත නානායක්කාර ය. මෙහි තාක්ෂණික අංශයේ කටයුතු ඉන්දියානු ශිල්පීන් හට සහය ලබා දෙමින් ආලෝකය සැකසීම අංශයෙන් සජිත් සහ ස්විසස් ස්ටුඩියෝ සහාය වනු ඇත. විලාසිතා දැක්මේ ඇඳුම් සඳහා සමාදර දායකත්වය Timex ගාමන්ට් දක්වා ඇත. විලාසිතා දැක්ම නරඹන්නට කැමැති ඔබට ප්‍රවේශ පත්‍ර මිලදී ගෙන සහභාගි විය හැකිය. ඔබ තවමත් ප්‍රමාද නැත. ඔබ මේ සඳහා එකතු වන්නට කැමැති නම් ශ්‍රී ලංකා සංචාරක මණ්ඩලයට ගොස් ප්‍රවේශ පත්‍ර ලබා ගැනීමේ පහසුකම් තවමත් ඇත.කාර්යබහුල iifa ආරම්භක දිනයේ මෙරටට සුවිශේෂී තවත් ඉසව්වක් ක්‍රියාත්මක කෙරේ. ඒ FICCI හෙවත් iifa ගෝලීය ව්‍යාපාරික සමුළුවයි. ඉන්දියාවේ සහ ශ්‍රී ලංකාවේ ව්‍යාපාරික ක්‍ෂේත්‍රවල ප්‍රමුඛයන් මෙහිදී හමු වී අදහස් හුවමාරු කර ගනිති. ශ්‍රී ලංකාව සහ ඉන්දියාව අතර ව්‍යාපාරික සහයෝගිතාවය වර්ධනය කර ගැනීම, ශ්‍රී ලංකාවේ උතුරු නැඟෙනහිර පළාත් ගොඩ නැඟීම, ආයෝජනය කිරීම, ශ්‍රී ලංකාව සහ ක්‍රිකට් වැනි ක්‍ෂේත්‍ර ගණනාවක් පිළිබඳ සාකච්ඡා කරනු ඇත. කොළඹ හිල්ටන් හෝටලයේදී පැවැත්වෙන මෙම ව්‍යාපාරික සමුළුවට ශ්‍රී ලංකා ආයෝජන මණ්ඩලය ග්‍රීන් ලංකා ෂිපින් සහ හිල්ටන් හෝටලය සමානුග්‍රහය දක්වයි.මෙදිනම උදෑසන 9.00 සිට 1.00 දක්වා කොළඹ ඉන්ටකොන්ටිනෙන්ටල් හෝටලයේදී iifa චිත්‍රපට වැඩමුළුව පැවැත්වෙන්නේ ඉන්දියානු චිත්‍රපට අධ්‍යක්‍ෂවරු, නිෂ්පාදකවරු, නළු නිළියන් ඇතුළු විශේෂඥ කණ්ඩායමක සහභාගිත්වයෙනි. අධ්‍යක්‍ෂණය, නිෂ්පාදනය, සංස්කරණය පිළිබඳ වැඩි අවධානය යොමු කරමින් පැවැත්වෙන මෙම සමුළුවට දේශීය චිත්‍රපට ක්‍ෂේත්‍රයේ ප්‍රවීණයෝ රැසක් එක් වෙති. ඉවෙන්ට් කන්ස්සෙප්ත් සහ සිලෝන් කොන්ටිනල් මෙහි සමානුග්‍රහකයෝ වෙති.iifa සති අන්තයේ ආරම්භක දිනය එසේ අවසන් වෙද්දි 3 වැනි දා එනම් සිකුරාදා උදා වන්නේ ක්‍රිකට් ක්‍රීඩාවට ළැදි සැමට විශේෂිත දිනයකි. දෙවැනි දිනය ආරම්භ වන්නේ ඉන්දිය සුපිරි තරු, ක්‍රීඩකයන් සහ මෙරට සුපිරි ක්‍රීඩකයන් සහභාගි වන ක්‍රිකට් තරගයෙනි.ජුනි 4 වැනිදා දහවල් 12.30 ට කොළඹ එස්. එස්. සී. ක්‍රීඩාංගණයේදී ආරම්භ වන මෙම සුපිරි තරු තරගයේ කාසියේ වාසිය උරගා බලනුයේ සුපිරි බොලිවුඩ් තාරකා බිපාෂා බාසු සහ සංජේ දත් අතිනි. ක්‍රිකට් තරගයේදී ලංකා පිල නියෝජනය කරමින් කුමාර් සංගක්කාර්, මුත්තයියා මුරලිදරන්, සනත් ජයසූරිය, මහේල ජයවර්ධන, රොමේෂ් කලුවිතාරණ, ඩී. එස්. ද සිල්වා, ඒ අතර ප්‍රමුඛයෝ වෙති. ඉන්දීය ක්‍රිකට් පිල නියෝජනය කරමින් සචින් තෙන්ඩුල් කාර්, හර්බජාන් සිං, මොහොමඩ් කයිෆ්, ජවහාල් ශ්‍රිනාත්, ආදීහු එක් වෙති.සුපිරි නළු සුනිල් ෂෙට්ටි මෙහි නායකත්වය දරන අතර තරගය වට තුනකින් සමන්විත වෙයි. මෙම තරගයේ ප්‍රසාංගික අත්දැකීම් ලබා දෙනු වස් මෙරට ජනප්‍රිය යොවුන් ගායකයන් වන සංතුෂ් භාතිය එක් වනු ඇත. මීට සහභාගි වන සිනමා රසිකයන්ට මෙන්ම ක්‍රීඩා ලෝලීන්ටද අනපේක්ෂිත සුන්දර අත්දැකීම් රැසක් විඳින්නට ලැබෙනු නොඅනුමානයි. යුද්ධයෙන් විපතට පත් වූවන්ගේ සුබ සාධනය වෙනුවෙන් ක්‍රිකට් තරගයෙන් ලැබෙන මුදල් ආයෝජනය කෙරෙන අතර මේ සඳහා සමානුග්‍රහකත්වය දරනුයේ ශ්‍රී ලංකා ක්‍රිකට් මණ්ඩලය, හැබිටට් ෆෝ හියුමැනිටි සහ යුනිසෙෆ් යන ආයතනයන් ය. iifa විලාසිතා දැක්ම මෙන්ම ක්‍රිකට් තරගය සජීවීව ආවරණය කිරීමේ අවස්ථාව ලැබී ඇත්තේ ජාතික රූපවාහිනිය නාලිකාවට පමණයි. 3 වැනිදා පැවැත්වෙන ක්‍රිකට් තරගය එදිනම දහවල් එකට ‘චැනල් අයි’ රූපවාහිනි නාලිකාවෙන් විකාශ කිරීමට දැනටමත් කටයුතු සූදානම් කර ඇත.iifa සිනමා උළෙල ආරම්භ වෙන්නේ 5 වැනිදා එනම් සෙනසුරාදා රාත්‍රී 7.00 ටය. ඒ සඳහා රුපියල් මිලියන 190 ක වියදමින් කොළඹ සුගතදාස ගෘහස්ථ ක්‍රීඩාංගණය සුපිරි තත්ත්වයෙන්ම අලංකාර කර තිබේ. මෙහි උසස් තාක්ෂණ මට්ටමින් යුත් වායු සමීකරණ ව්‍යාපෘතියට ආම්පන්න ලබා දෙන ලද්දේ තුඩාව සහෝදරයෝ වෙතිනි. iifa සිනමා සම්මාන උළෙලේ ප්‍රධානියකු වන අමන් ආනන් පවසා සිටියේ iifa ඉතිහාසයේ දැවැන්ත සුපිරිම තාක්ෂණයෙන් යුත් අලංකාරම වේදිකාව මෙවර ඉදි වී ඇති බවයි.iifa සති අන්තය සහ ප්‍රධාන රාත්‍රිය රූපවාහිනි උදෙසා විකාශන අයිතිය ලැබී ඇත්තේ ජාතික රූපවාහිනියටය. ඒ වෙනුවෙන් මේ වන විට සභාපති තුමා වන සරත් කෝන්ගහගේ මහතා අධ්‍යක්‍ෂ ජනරාල් දේවප්‍රිය අබේසිංහ මහතාගේ පූර්ණ අධික්ෂණය යටතේ සියලු කටයුතු සූදානම් වී හමාරයි. සුපිරි ඉන්දීය තරු සම්මානයෙන් පිදෙන ඒ රාත්‍රියේ උත්කර්ෂය එදිනම ලොව පුරා රටවල් 110 කට Star T. V. හරහා දැක ගත හැකිය. ශ්‍රී ලාංකිකයන් හට ජුනි 11 වැනිදා රාත්‍රී 9.00 ට ජාතික රූපවාහිනියෙන් මේ අසිරිමත් උළෙල දැක ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f1006035</link>
    <topic>iifa නැවතුනලෝක නැවතුම්</topic>
    <author>කාංචනා අමිලානි</author>
    <content>2000 – ලන්ඩනයප්‍රථම ‘අයිෆා’ සම්මාන උළෙල පැවැත්වූයේ 2000 වර්ෂයේදී ය. ලන්ඩනයේ පැවැති මේ උත්කර්ෂවත් සම්මාන උළෙලට ප්‍රකට තාරකා රාශියක් සහභාගි විය. ජැකී චෑන්, ඇන්ජලිනා පෙරුලි, කයිලි මිනෝ, ටැල්වින් සින්ග්, අශෝක් අම්රිතාජ් මේ උළෙල වර්ණවත් කළේය. සහස්‍රයේ පැවැති මේ උත්කර්ෂවත් උළෙලේ හොඳම සිනමා පටය වූයේ ‘හම් දිල් දේ චුකේ සනම්’ ය. හොඳම නළුවාට හිමි සම්මානය දිනා ගත්තේ සන්ජේ දත් ය. හොඳම නිළිය වූයේ අයිෂ්චර්යා රායි ය.2001 – දකුණු අප්‍රිකාවේ ‘සන් සිටි’දෙවැනි අයිෆා උළෙල පැවැත්වීමේ ගෞරවය හිමි කර ගනු ලැබුයේ දකුණු අප්‍රිකාවේ සන් නගරයයි. දහස් ගණනක් වූ නරඹන්නන් සහ සාම්ප්‍රදායික අප්‍රිකානු නර්තන ශිල්පීන් විසින් ඉන්දියානු තාරකාවෝ පිළිගනු ලැබීය. ප්‍රථම අයිෆා ජගත් සිනමා දැක්ම පැවැත්වූයේ දකුණු අප්‍රිකාවේ සන් නගරයේය. ඒ භාග්‍ය ලැබුයේ ‘ලගාන්’ චිත්‍රපටයයි. එම වසරේ ඔස්කාර් සම්මාන උළෙලේ හොඳම විදේශීය භාෂා චිත්‍රපටයට හිමි කම් කීවේද ලගාන් ය.2002 – මැලේසියාවේ ජෙන්ටින්ග් හයිලෑන්ඩ්ස්තෙවැනි අයිෆා සිනමා සම්මාන උළෙල පැවැත්වීමට අයිතිය ලැබුයේ මැලේසියාවයි. මැලේසියාවේ ජෙන්ටින්ග් හයිලෑන්ඩ් හි පැවැත්වුණු මෙම සම්මාන උළෙලට දෙස් විදෙස් නළු නිළියෝ මෙන්ම ප්‍රකට පුද්ගලයෝ බොහොමයක් සහභාගී විය. ඇන්කන් සිනමා පටය අයිෆා ජගත් සිනමා දැක්මේදී එළි දැක්විණ.2003 – දකුණු අප්‍රිකාවේ ජොහැන්නස්බර්ග්මේ හතර වැනි අයිෆා සිනමා සම්මාන උළෙලයි. රමේෂ් ෂිපි, ස්මිතා තැකරේ, කුනාල් දාස්ගුප්තා, ෂාම් ෂොරෝ, හරිෂ් දයානි ආදී ප්‍රකට තාරකා බොහොමයක් මේ උළෙල වර්ණවත් කළේය. ප්‍රථම අයිෆා පුණ්‍යාධාර ක්‍රිකට් තරගය පැවැත්වූයේ මේ වසරේදීය.2004 - සිංගප්පූරුවපස් වැනි අයිෆා සම්මාන උළෙල පැවැත්වූයේ සිංගප්පූරුවේදීය. 450 කට අධික නළු නිළියෝ ප්‍රසිද්ධ පුද්ගලයෝ සහ ක්‍රිකට් තාරකාවන් මේ සම්මාන උළෙල වර්ණවත් කළේය. තෙදින අයිෆා උත්සව මාලාවක් ද පැවැත්විණ. ප්‍රකට පුද්ගලයන් සහභාගිවූ ප්‍රදර්ශනාත්මක පාපන්දු තරගයක් ද 2004 වසරේදී පැවැත්වුණි. මනි රත්නම් ගේ සිනමා පටයක් වූ ‘යුව‘ අයිෆා ජගත් සිනමා දැක්ම යටතේ ප්‍රදර්ශනය වුණි. ආයිත එසතු නම් දමිළ සිනමා පටය ද සමගාමීව ප්‍රදර්ශනය වුණි.2005 - නෙදර්ලන්තයේ ඇම්ස්ටර්ඩෑම් නුවරහය වැනි අයිෆා සම්මාන උළෙල දිනා ගත් රට වූයේ නෙදර්ලන්තයයි. නෙදර්ලන්තයේ ඇම්ස්ටර්ඩෑම් නුවරදී මුළු දුන් සම්මාන උළෙලේ විශේෂ අංග වශයෙන් අයිෆා සිනමා වැඩමුළුව, සිනමා උළෙල සහ ප්‍රකට පුද්ගලයන් සහභාගි වූ අයිෆා ක්‍රිකට් තරගය වඩාත් ආකර්ශනයක් දිනා ගනු ලැබීය. ඉන්දියාවේ අතිශය ජනප්‍රියත්වයට පත් ‘පර්නීතා’ සිනමා පටය ජගත් අයිෆා සිනමා දැක්ම යටතේ ප්‍රදර්ශනය වුණි.2006 – ඩුබායිඩුබායි නගරය උත්කර්ෂයට පත් කළ අයිෆා හත්වැනි සිනමා සම්මාන උළෙල ලෝකයේම අවධානය දිනා ගැනීමට සමත් විය. ලෝකය පුරා විසිරී සිටි 10000 කට ආසන්න ප්‍රේක්ෂකයෝ සංඛ්‍යාවක් නැරඹූ මෙම සම්මාන උළෙල ලෝක සංස්කෘතික උළෙලක් ලෙස ද නම් ලැබීය. Global event for South Asia in 2006 සම්මානය හිමි කර ගැනීමට ද මේ උළෙල සමත් විය.2007 – අමෙරිකාවේ යෝක්ෂයර් ප්‍රාන්තයමේ අට වැනි අයිෆා සම්මාන උළෙලයි. අමෙරිකාවේ යෝක්ෂයර් ප්‍රාන්තය ආලෝකමත් කළ මේ සම්මාන උළෙලට විදේශික නරඹන්නෝ 30000 ක් සහභාගි විය. අයිෆා සති අන්තය විශේෂාංගය නගර පහක එකමුතුවකින් පැවැත්විණි. ලීඩ්ස්, බ්‍රැඩ්ෆෝඩ්, ෂෙහීල්ඩ්, යෝක් සහ හුල් එකී නගර පහයි.2008 – තායිලන්තයේ බැංකොක්නව වැනි අයිෆා සම්මාන උළෙලේ හිමිකාරත්වය දිනා ගනු ලැබුයේ තායිලන්තයේ බැංකොක් නුවරයි. ජගත් අයිෆා සිනමා දැක්මට ‘සර්කාර් රාජ්’ සිනමා පටය තිරගත විය. ප්‍රේක්ෂක ජනතාව වශී කළ මෝස්තර නිර්මාණ ප්‍රදර්ශනයක් ද පැවැත්වුණි. මිලියන 600 ක ප්‍රේක්ෂක අවධානයක් දිනා ගැනීමට මේ උළෙල සමත් විය.2009 – චීනයේ මැකාවෝදස වැනි අයිෆා සිනමා උළෙල දිනා ගනු ලැබුයේ චීනයයි. චීනයේ මැකාවෝ නගරය බොලිවුඩ් තාරකාවලින් වැසී ගොස් තිබුණි. මෝස්තර නිර්මාණ ප්‍රදර්ශනයක් ප්‍රදර්ශනාත්මක පාපන්දු තරගයක් ක්‍රිකට් තරගයක් සහ සංගීත සංදර්ශන ආදිය ද මේ උළෙලට අයත් විය.2010 - ශ්‍රී ලංකාවේ කොළඹඑකොලොස්වැනි අයිෆා සිනමා සම්මාන උළෙලේ අයිතිය ලැබුණේ ශ්‍රී ලංකාවටය. අති උත්කර්ෂවත් ලෙස කොළඹදී පැවැත්වීමට නියමිත අයිෆා සම්මාන උළෙල අපට සොඳුරු මතකයක් වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f1006036</link>
    <topic>නිලඹර ජය ගන්නාපෙරමඟ ලකුණු</topic>
    <author>ප්‍රාර්ථනා වීරසිංහ</author>
    <content>කඩදාසි කොළවලින් ඔරු සාදා වතුරට දැම්මා, කඩදාසි කොළවලින් අහස්යාත්‍රා සාදා අහසට විසී කළා. ගොක්කොළ, කුරුම්බැට්ටිවලින් රූං පෙති හදා හුළඟට ඇල්ලුවා. ඒ අප බොහෝ දෙනාගේ කුඩා කාලයේ අත්දැකීම්ය. අද අහසද, පොළවද, මුහුද ද එක පිම්මේ යා කෙරෙන අභියෝගය ජයගෙන තිබේ.යුද්ධයේ බිහිසුණු අත්දැකීම් සියල්ල අවසන් කොට අප එකම ජාතියක් ලෙස පිය නඟන්නේ සාමයේ සංවර්ධනයේ අරුණලු දෙසටය. එහිදී ලංකාවේ ගුවන් ක්ෂේත්‍රයේ දියුණුව හා ඉදිරි ඉලක්කවලට මහින්ද චින්තන ඉදිරි දැක්ම යටතේ වැඩි අවධානයක් යොමුකර ඇත.“මා අනාවරණය කරගත් මේ උපකරණය නම්, හොඳින් කැඳ දමා සියුම් විවර ආවරණය කරන ලද ලිනන් රෙද්දෙන් නිපදවන ලද වායව අවර පෙත්තක්, වාතය මඟින් සර්පිලාකාරව ක්‍රියාත්මක කරවීමට සැලැස් වූ විට එය සිරස්ව ඉහළ නඟිනු ඇත.”ගුවන් ගමන් හා ගුවන් යානා පිළිබඳ ලෝක ඉතිහාසයේ නිර්මාණය වී ඇති මිත්‍යා කතා පුවත් හැරුණු විට නව සොයා ගැනීම් රාශියකට මඟ පෙහෙළි කරගත් පුද්ගලයකු මෙන්ම ගුවන් සේවා ඉතිහාසයේ නාමිකව හඳුනාගන්නට ලැබුණු පුද්ගලයා වූ ලියනාඩෝ ඩාවින්චි විසින් ඉහත සටහන තැබුවේ මුළු මහත් මානව වර්ගයාගේ දියුණුවේ රන් දොරක් විවෘත කරමින්ය.15 වන ශත වර්ෂයේ අවසන් කාලයේ දී පමණ සියයකට ආසන්න දළ සටහන් මඟින් ගුවන් යානයක නියම හැඩය තම චිත්‍රණ හැකියාව තුළින් ඔපවත් කිරීමට ඩාවින්චි උත්සාහ ගත්තේ ය. අපිරිමිත උත්සාහයේ ප්‍රතිඵලයක් වශයෙන් නවීන හෙලිකොප්ටරයට පාදක කර ගන්නා ලද්දේ ඩාවින්චි විසින් ලෝකයට ඉදිරිපත් කළ පියාසර මූලධර්මයයි.ගුවන් ගමන් පිළිබඳ ලෝක ඉතිහාස කතාව කෙටියෙන් එසේ දිගහැරෙද්දී ලංකාවේ ගුවන් ගමන් ඉතිහාසය පිළිබඳ පැරැණිතම සාක්ෂිය වන්නේ රාවණා රජුගේ දඬුමොනරයයි. රාමායණයේ සඳහන් වන පරිදි රාවණා රජු සීතා කුමරිය පැහැරගෙන ඒමට දඹදිව දණ්ඩක වනයට ගොස් ඇත්තේ දඬු මොනරයෙන්ය. බොහෝ ඉතිහාස කතාවලට උදාහරණ සපයන ජාතක කතා අතුරින් ‘කෘෂ්ඨවාහන’ ජාතක කතාවෙන් විස්තර වන්නේ එක්තරා බුද්ධිමත් පුද්ගලයකු විසින් ලීයෙන් කළ ගුවන් යානයක් භාවිත කර අහසින් ගමන් ගත් ආකාරයයි.ලෝකයේ රටවල් අද එකිනෙකා යා වන්නේ මුහුදෙන් හා ගොඩබිමෙන් පමණක් නොවේ. අහස ජය ගැනීමේ අභියෝගයට ඉතිහාසයේ සිට දහඩිය හෙලූ මිනිසුන්ගේ ප්‍රතිඵල අද යථාර්ථයක් බවට පත් වෙමින් සෑම රටක්ම අහසින්ද යා වී ඇත.රත්මලාන ගුවන් තොටුපළශ්‍රී ලංකාවේ කුඩා ගුවන් තොටුපළක් ඉදිකිරීම සඳහා සුදුසු භූ®මියක් තෝරා ගැනීම පිළිබඳ වගකීම රජයේ වැඩ දෙපාර්තමේන්තුවට පැවරෙන්නේ 1934 අපේ‍්‍රල් මාසයේ දී ය. ඒ අනුව ගුවන් තොටුපළ රත්මලානේ ඉදිකිරීමට අවශ්‍ය ඉඩ ප්‍රමාණය වෙන් කර ගන්නා ලදී. එහි ඉදිකිරීම් වැඩකටයුතු සම්බන්ධයෙන් විදුලි සංදේශ විධායක කමිටුව ඉදිරිපත් කළ යෝජනා, අමාත්‍ය මණ්ඩල රැස්වීමේ දී සාකච්ඡා වන්නේ 1934 මැයි මාසයේ දීය. ගුවන් තොටුපළ සඳහා වැය වන මුදල ආසන්න වශයෙන් රුපියල් 165,000ක් ලෙස ඇස්තමේන්තු කරන ලදී.1938 පෙබරවාරී 28 වන දින රත්මලාන ගුවන් තොටුපළ නිල වශයෙන් විවෘත කෙරිණි. රත්මලාන ගුවන් තොටුපළෙහි නව පර්යන්ත ගොඩනැඟිල්ලක් 1958 විවෘත කළ අතර 1975 දී එහි ගුවන් පථයේ මතුපිට යළි සැකසීම සිදු කරන ලදී. එලෙස සකස් කළ ගුවන් පථයේ දිග අඩි 1575 ක් හා ධාවන පථයේ දිග අඩි 6060 කි.1965 වන විට රජයේ වැඩ දෙපාර්තමේන්තුව යටතේ ගුවන් පථයේ මතුපිට සැකසීමේ වැඩ අවසන් කොට විශාල ජෙට් යානා සඳහා අවශ්‍ය කටයුතු සූදානම් කරන ලදී. විකල්ප ගුවන් තොටුපළක් ලෙස රත්මලාන සංවර්ධනය කිරීමේ යෝජනාවලිය කැනේඩියානු විශේෂඥයන් විසින් ඉදිරිපත් කළ වාර්තා අනුව අත්හැර දැමීමට සිදු වූයේ ;බාල්ගොඩ ගඟ ආශ්‍රිත පහත් බිම් ප්‍රදේශය හා එහි පසෙහි ස්වභාවය ගුවන් පථයක් සැකසීමට යෝග්‍ය නොවන බව සනාථ කිරීමත් සමඟය.හදිසි අවස්ථා සඳහා පුත්තලමේ ගුවන් පථයක් ඉදි කළ (1939 - 1942) අතර ලංකාවේ අටවෙනි ගුවන් පථය ලෙස වීරවිල මගී හුවමාරුව සඳහා ආරම්භ කිරීමට යෝජනා වූ අතර එහි ඉදිකිරීම් කටයුතු සඳහා මුළු පිරිවැය රුපියල් ලක්ෂ 80කි. එහි ඇස්තමේන්තුවට අනුව වාර්ෂිකව මගීන් විසි දහසකට පමණ පහසුකම් සැපයීමට හැකි වෙතැයි අදහස් කරන ලදී. ගුවන් තොටුපළ අඩි 3600ක් හා අඩි 100ක පළලින් යුක්තය. 1975 අගෝස්තු මස 19 වන දින නිල වශයෙන් වීරවිල ගුවන් තොටුපළ භාවිත කරන ලදී.කටුනායක ගුවන් තොටුපළබ්‍රිතාන්‍යයන් විසින් කටුනායක ගුවන් තොටුපළ ලංකාවට භාර දෙනු ලැබුවේ 1957 නොවැම්බර් පළමු වැනිදායි. 1958 දී සිවිල් ගුවන් සේවා දෙපාර්තමේන්තුව එක්සත් ජනපදයේ මෙහෙයුම් අංශයේ උපදෙස් අනුව කටුනායක ගුවන් තොටුපළ ජාත්‍යන්තර ගුවන් තොටුපළක් බවට පත් කිරිමට පියවර ගන්නා ලදී. ඒ අනුව 1962 දී කටුනායක ජාත්‍යන්තර ගුවන් තොටුපළේ වැඩ ආරම්භ කළ අතර එම ව්‍යාපෘතියට වැය වූ මිලියන 6 ක්වූ පිරිවැය කැනඩා රජයෙන් පිරිනමණ ලදී.ඉදිකිරීම් කටයුතු අදියර දෙකක් යටතේ අවසන් කරමින් 1966 පෙබරවාරි මස හමුදාවේ සහ සාමාන්‍ය ජනතාව භාවිත කරන හවුල් ගුවන් තොටුපළක් බවට පත් කරන ලදී. නව ගුවන් සේවා පර්යන්තය ඉදිකිරීමෙන් අනතුරුව 1968 ගුවන් තොටුපළ උත්සවාකාරයෙන් විවෘත කරන ලදී.ලංකාවේ ගුවන් ගමන් සන්නිවේදන හා නාවුක කටයුතු පහසුකම් සංවර්ධනය ව්‍යාපෘතිය සඳහා එක්සත් ජාතීන්ගේ සංවර්ධන වැඩසටහන මඟින් අමෙරිකානු ඩොලර් මිලියන 248 ක් ප්‍රදානය කළේ 1978 දීය. 1979 දී එයාර් ලංකා සමාගම පොදු සමාගමක් ලෙස ස්ථාපිත කරමින්, එම වර්ෂයේ දීම කොළඹ - කටුනායක හා ලංකාවේ අනෙකුත් ගුවන් තොටුපළවල කටයුතු ශ්‍රී ලංකා ගුවන් සේවා අධිකාරිය වෙත පවරා ගන්නා ලදී. 1979 අංක 46 දරන ගුවන් තොටුපළ අධිකාරිය පනතේ විධි විධාන යටතේ 1979 අගෝස්තු 01 වන දින ශ්‍රී ලංකා ගුවන්තොටුපළ අධිකාරිය පිහිටුවීම හා 1980 පෙබරවාරි 26 වන දින නිල වශයෙන් එහි කටයුතු ආරම්භ කරන ලදී.සිවිල් ගුවන් සේවාලංකාවේ ප්‍රථම සිවිල් ගුවන් සේවා අධ්‍යක්ෂ ලෙස ඉතිහාසයට එක්වූයේ කේ. ඩී. ක්‍රෙට්සන් මහතායි. ඔහු රාජ්‍ය වැඩ දෙපාර්තමේන්තුවේ අධ්‍යක්ෂවරයාද විය. ලංකාව යටත් විජිතයක්ව පැවැති අවධියේ දී සමස්ත සිවිල් ගුවන් සේවා කටයුතු පැවැරී තිබුණේ සිවිල් ගුවන් දෙපාර්තමේන්තුවටයි. එය 1946 දී පිහිටු වූවද ඊට බලතල හිමි වුූයේ 1937 නීතිගත කරන ලද ගඟන නාවික පනතිනි.ශ්‍රී ලංකා ස්වෛරී ජාතියක් බවට පත් වීමත් සමඟ ජාත්‍යන්තර ගුවන් සේවා සම්බන්ධව චිකාගෝ සම්මුතියට අස්සන් තබයි. ඒ වෙනුවෙන් ආරම්භ කළ ජාත්‍යන්තර සිවිල් ගුවන් සේවා සංවිධානයේ සාමාජිකත්වයද හිමිකර ගැනීමත් සමඟ ලංකාව ජාත්‍යන්තර ගුවන් ප්‍රවාහන කර්මාන්තයේ යෙදීමට අවශ්‍ය පහසුකම ලබා ගන්නා ලදී. ඉන් පසුව 1951 දී නීතිගත කරන ලද පනත යටතේ ‘එයාර් සිලෝන්’ (ඒඪප ඛ්ඥරතධද) නමින් රාජ්‍ය සංස්ථාවක් පිහිටුවන ලදී. ඊට වාණිජ ගුවන් ගමන් ආරම්භ කිරීමට සහ ද්විපාර්ශික ගුවන් සේවා ගිවිසුම් පිළිබඳ කටයුතු කිරීමේ හැකියාව හිමිවිය. 1950 අංක 15 දරන ගුවන් සංතරණ පනත නීතිගත කරන ලද්දේ බ්‍රිතාන්‍ය ගුවන් සංතරණ නීතියට සමාන වුවත් 1975 දී ගුවන් සේවා ක්ෂේත්‍රය තුළ වැදගත් වෙනස්කම් කිහිපයක් සිදු කළහ.ඒ අනුව 1975 දී ගුවන් නියමු පාසල් වසා දැමීම, 1979 දී එයා සිලොන් සමාගම විසුරුවා හැරීම, 1980 ගුවන් තොටුපළ අධිකාරිය පිහිටුවීම, 1982 දී සිවිල් ගුවන් සේවා දෙපාර්තමේන්තුව සංචාරක හා සිවිල් ගුවන් සේවා අමාත්‍යාංශය යටතට ගැනීම සිදු විය.මෙරට සිවිල් ගුවන් ක්ෂේත්‍රය තුළ ඇති අඩුපාඩු කම් ගැටලු සහ වෙනස්වීම් පිළිබඳව 1997 දී අනාවරණය කරගත් තොරතුරුවලට ගත් ක්‍රියාමාර්ග අනුව ජාත්‍යන්තර සිවිල් ගුවන් සේවා සංවිධානයේ මැදිහත් වීම මත සිවිල් ගුවන් සේවාවට අදාළ ප්‍රාතමික නීතිය ප්‍රථම වරට ශ්‍රී ලංකාවේ කෙටුම්පත් කළ අතර එහිදී ගත් ක්‍රියාමාර්ගයක් ලෙස 2002 අංක 34 දරන සිවිල් ගුවන් සේවා අධිකාරි පනත මඟින් දැනට ක්‍රියාත්මක වන ‘සිවිල් ගුවන් සේවා අධිකාරිය’ පිහිටුවිය.මත්තල ගුවන් තොටුපළකටුනායක ගුවන් තොටුපළට විකල්පයක් වශයෙන් විකල්ප ගුවන් තොටුපළක් භාවිත කිරීමට පරීක්ෂණ ඇරැඹෙන්නේ 1979 සිටයි. වසර 10 ක් තිස්සේ තිබූ මේ ජාතික හා ජාත්‍යන්තර අවශ්‍යතාවයට අනුව ස්ථිරසාර වැඩපිළිවෙළක් ආරම්භ කිරීමට මූලික වූයේ, මහින්ද චින්තන වැඩපිළිවෙළ සපත කරමින් වරාය හා ගුවන් සේවා අමාත්‍ය චමල් රාජපක්ෂ මහතායි. පසුගිය නොවැම්බර් 27 වන දින ජනාධිපති මහින්ද රාජපක්ෂ මහාතගේ ප්‍රධානත්වයෙන් එහි වැඩ ආරම්භ කෙළේ ය.පරිසර හිතකාමී ක්‍රියාකාරීත්වයන් සඳහා සැලැසුම් කර ඇති මෙම ගුවන් තොටුපළ ඉදිකිරීම ව්‍යාපෘතියේ් ප්‍රධාන සාධකයක් වන්නේ තිරසාර සංවර්ධන සංකල්පයයි. දකුණු පළාතේ දැනට ආරම්භ කර ඇති මහා සංවර්ධන ව්‍යාපෘතිවලට අත්වැලක් වෙමින් දැනට ඉදිකෙරෙමින් පවතින ජාත්‍යන්තර සම්මන්ත්‍රණ ශාලාව, හම්බන්තොට වරාය, පරිපාලන සංකීර්ණය, තෙල් පිරිපහදු මධ්‍යස්ථානය සහ වාණිජමය වැදගත් කම් අතින් හම්බන්තොට වරාය හා එක්ව ගුවන් හා මුහුදු භාණ්ඩ හුවමාරු මධ්‍යස්ථානයක් බවට පත් වේ.නිල් අහස ජය ගනිමු සංකල්පය සනාථ කරමින් ඉදිකෙරෙන මෙම ගුවන් තොටුපළට චීන රජයෙන් ණය සහනාධාර ලබා දෙන අතර පළමු පියවර 2011 දී අවසන් වීමට නියමිතය.මෙහි මුළු භූමි ප්‍රමාණය හෙක්ටයාර 200ක් වන අතර පළමු අදියරේ දී හෙක්ටයාර 800ක ප්‍රමාණයක ඉදිකිරීම් කෙරේ. ජාත්‍යන්තර සිවිල් ගුවන් සේවා සංවිධානයේ නිර්දේශ (කේත අංක 47) අනුව ගුවන් තොටුපළ සැලසුම් කර ඇත. ගුවන් පථයේ දිග මීටර් 3500ක් වන අතර පළල මීටර් 75 කි. මෙම ගුවන් පථයේ එයාර් බස් 380 වැනි නවීන දැවැන්ත ගුවන් යානා ගොඩබැස්සවීමේ සහ ගුවන් ගත කිරීමට හැකි වේ.ගුවන් පථයේ මධ්‍ය රේඛාවේ සිට ගුවන් යානා අංගණයේ කෙළවර දක්වා මීටර් 360 ක දිගින් සහ මීටර් 60 ක පළලකින් යුත් ගුවන් යානා පිවිසුම් පථයක්ද ඉදිකෙරේ. එහිදි කෙටිකාලීන සැලැසුම් අනුව වාර්ෂිකව ගුවන් ගමන්වාර 30000ක්ද දීර්ඝ කාලීන සැලසුම් අනුව වාර්ෂිකව ගුවන් ගමන් වාර 60000 ක්ද හැසිරිවීමට බලාපොරොත්තු වේ. කාර්ය බහුල වේලාවන්හිදී ජාත්‍යන්තර මගීන් 800ක් සහ දේශීය මඟීන් 100කට පහසුකම් සපයමින් වර්ග මීටර් 10000 කින් යුත් පර්යන්ත ගොඩනැගිල්ලක්ද ඉදි කෙරේ.ආයෝජන අවස්ථාහම්බන්තොට කලාපයේ සංවර්ධන ක්‍රියාවලිය සඳහා සහභාගීත්වය ලබාදීම, කලාපයේ වර්ධනය වන ගුවන් මඟීන් සංසරණයේ වෙළෙඳපළ කොටස ආකර්ෂණය කර ගැනීම, හම්බන්තොට වරාය හා ඒකාබද්ධව ගුවන් හා මුහුදු භාණ්ඩ හුවමාරු මධ්‍යස්ථානයක් ඇති කිරීම, නැඟෙනහිර හා දකුණු මුහුදු තීරය සංවර්ධනය කිරීමේ ක්‍රියාවලියට මූලික දායකත්වයක් සැපයීම, බණ්ඩාරනායක ජාත්‍යන්තර ගුවන් තොටුපළට විකල්ප ගුවන් තොටුපළක් බවට පත්වීම, මේ තුළින් ගුවන් සමාගම් වෙත විශාල ඉන්ධන සහනයක් ලැබෙන අතර ශ්‍රී ලංකාව හරහා සිදුවන ගුවන් මගී සහ භාණ්ඩ සංසරණය ඉහළ නැංවීම ශ්‍රී ලංකාව වෙත ගලා එන ආයෝජන අවස්ථා සඳහා පිවිසුම් මාර්ග ස්ථාපිත කිරිම ආදිය මෙම ව්‍යාපෘතියේ අරමුණ වේ.මේ ව්‍යාපෘතියට දේශීය, කලාපීය සහ ජාත්‍යන්තර ගුවන් මගී සේවාවන්, දේශීය , ජාත්‍යන්තර මඟීන් සඳහා වූ මධ්‍යස්ථානයක්, අඩු වියදම් ගුවන් සේවා ආකර්ෂණය කර ගැනීම් දිය - ගොඩ සිට ගුවන් ගත කළ හැකි සැහැල්ලු ගුවන් යානා පහසුකම්, දේශීය කලාපීය සහ ජාත්‍යන්තර ගුවන් භාණ්ඩ සේවාවන්, ගුවන් භාණ්ඩ ගුදම් සේවාවන්. ගුවන් නියමු පුහුණුව, තාක්ෂණ නිලධාරින් පුහුණුව, ගුවන්යානා නඩත්තුª වැඩපිළිවෙළ, පෞද්ගලික ගුවන් යානා නවතා තැබීමේ පහසුකම්, තීරු බදු රහිත වෙළෙඳ සංකීර්ණ, ජාත්‍යන්තර මූල්‍ය කටයුතු මධ්‍යස්ථාන, ආයෝජනයන් සඳහා සහන, කාර්මික කලාප, තොරතුරු තාක්ෂණ සේවා කලාප, හොටෙල්, ආපන ශාලා, ප්‍රවාහන පහසුකම් සේවා සංචාරක ක්‍රියාකාරකම්, විනෝද ක්‍රීඩා ආදි අංග රැසක් අයත් වේ.ශ්‍රී ලංකාවට දෙවන ජාත්‍යන්තර ගුවන් තොටුපළක් යන සංකල්පය ක්‍රියාවට නැංවීම මෙම ව්‍යාපෘතියේ ප්‍රධාන අරමුණ වන අතර මෙහි සාර්ථක නිමාව තුළින් රටේ ආර්ථික සංවර්ධන ක්‍රියාවලිය වැඩි දියුණු කිරීම සඳහා මහින්ද චින්තනයට අනුකූ®ලව ‘රන්දොර වැඩසටහන’ යටතේ ජාතික යටිතල පහසුකම් සංවර්ධනය කෙරේ.දශක හතරකට පසුව ජාත්‍යන්තර ගුවන් තොටුපළ මත්තල ඉදිවීමත් සමඟ හම්බන්තොට, මොනරාගල, රත්නපුර දිස්ත්‍රික්කවල ජනතාවට සෘජු හා වක්‍ර පහසුකම් ලැබීමත් සමඟ මේ ප්‍රදේශවල සිටින ජනතාවගේ ජීවන තත්ත්වය ඉහළ නැංවෙනු ඇත. ඊට සාපේක්ෂව උදාවන විශාල රැකියා අවස්ථා සඳහා අවශ්‍ය යටිතල පහසුකම්ද සංවර්ධනය කෙරේ. එහි දී බස්නාහිර පළාතට පමණක් සීමා වී තිබූ දළ දේශීය නිෂ්පාදිතයේ වැඩි කොටස මහින්ද චින්තනයට අනුව මෙම ව්‍යාපෘති හරහා අනෙකුත් දිස්ත්‍රික්කවලට බෙදී යන අයුරු පැහැදිලි වේ.නිදහසින් පසුව ප්‍රථම වතාවට රටේ අභ්‍යන්තර ගුවන් තොටුපළවල් 13ක් සංවර්ධනය කිරිම අරඹා ඇත. ඒ යටතේ ත්‍රිකුණාමලය, පොළොන්නරුව, හිඟුරක්ගොඩ, සීගිරිය, මඩකළපුව, පළාලි, අම්පාර, රත්මලාන, කටුකුරුන්ද ආදිය ද අයත් වේ.යුද්ධය අවසන් කොට ඇති මේ මොහොතේ රටේ අභ්‍යන්තර ගුවන් ගමන් පුළුල් කිරීම වෙනුවෙන්, සංචාරයට අවශ්‍ය ර්ඒ 60 වර්ගයේ ගුවන් යානා 6 ක් වරාය හා ගුවන් සේවා අමාත්‍ය චමල් රාජපක්ෂ මහතාගේ උපදෙස් මත මේ මාසයේ දී මිලදී ගැනීමට සූදානම්ය. එම ගුවන් යානාවල මඟීන් 48 - 52 ක ප්‍රමාණයක් ගමන් කිරීමට හැකිය. කොළඹ සිට යාපනයට ගමන් කිරීම සඳහා දැනට අය කරන මුදල ක්‍රමයෙන් අඩු කොට සහනදායි මිලකට ගුවන් සේවාව ලබා දීමට පියවර ගැනේ.යටිතල පහසුකම්බණ්ඩාරනායක අන්තර්ජාතික ගුවන් තොටුපළේ මෑත කාලයේ දී ගුවන් ප්‍රවාහනය හා අනෙකුත් සේවාවන් සම්බන්ධයෙන් ධාරිතාව වැඩි වී ඇත. එහි දී ගුවන් මඟීන් සම්බන්ධයෙන් සියයට 7.9 (7.9%) වර්ෂික සාමාන්‍ය වර්ධන අනුපාතයකින්ද, ගුවන් භාණ්ඩ සම්බන්ධයෙන් සියයට 10.3 ක (10.3%) වාර්ෂික සාමාන්‍ය වර්ධන අනුපාතකයින්ද වැඩි වී තිබේ. ඒ අනුව 2010 වන විට ගුවන් ප්‍රවාහනය සඳහා ඇතිවෙන ඉල්ලුම ඉහළ යනු ඇත. ඒ අනුව මෙහි යටිතල පහසුකම් හා ධාරිතාව පුළුල් කිරීම ව්‍යාපෘතියේ ප්‍රධාන අරමුණයි.2012 වර්ෂයේ දී අවසන් වීමට නියමිත මෙම ව්‍යාපෘතිය සඳහා දේශීය අරමුදල් රුපියල් මිලියන 4,528ක් සහ විදේශීය මුදල් රුපියල් මිලියන 25,656ක් වැය කරන අතර අපේක්ෂිත ආයෝජන මුදල රුපියල් මිලියන 30,184කි. මෙහි සැලසුම් කිරීමේ උපදේශන සේවා කොන්ත්‍රාත්තුව ජපානයේ ගුවන් තොටුපළ උපදේශකයන් විසින් සිදු කරන අතර ඉදිකිරීම් සහ පශ්චාත් සැලැසුම් උපදේශන සේවා සඳහා අරමුදල් යෙදවීම පිළිබඳව ජාත්‍යන්තර සහයෝගීතාව සඳහා වන ජපාන බැංකුව සමඟ සාකච්ඡා කිරීමට ආරම්භ කොට ඇත.මේ ව්‍යාපෘතිය යටතේ ගුවන් මගී පර්යන්තය ඉදිකිරීම, ගුවන් යානා නැවැත්වීමේ ඒප්‍රණය ඉදිකිරීම, මාර්ගය හා බහු මට්ටම් වලින් යුත් වාහන නවතා තැබීමේ ස්ථානයක් ඉදිකිරීම, ගුවන් යානා සංඥා පද්ධතියක් ඉදිකිරීම, විදුලිබල පද්ධතියක් ඉදිකිරීම, ජල සැපයුම්, මලාපවාහන පද්ධති ඉදි කෙරේ.සහනදායි ගුවන් සේවයජාතික ගුවන් සේවාවක ඇති වැදගත්කම අපට වැඩි වශයෙන් දැනෙන්නට වූයේ පසුගිය කාලයේ පැවැති ත්‍රස්තවාදයට මුහුණ දීමේදී. ඒ සඳහා අවශ්‍යවන අවි ආයුධ ගෙන්වා ගැනීම විශ්වාසයෙන් යුතුව කරගත හැකි වූයේ අපටම කියන ජාතික ගුවන් සේවාවක් ආරම්භ කිරීම තුළින් බව පසුගිය දිනවල මහජනතාව අමතමින් ජනාධිපති මහින්ද රාජපක්ෂ මහතා සහ රජයේ ඇමැතිවරු ප්‍රකාශ කළහ.ජාතික ගුවන් සේවාවක් වන මිහින් ලංකා අඩු පිරිවැයකින් යුක්තව මඟීන්ට ගුවන් පහසුකම් ලබා දෙන අතර තෝරාගත් ගමනාන්ත වෙත ආරක්ෂාකාරීව රැගෙන යෑම මෙහි අරමුණයි. තායිලන්තය, ඩුබායි, ඉන්දියාව, මාලදිවයින, සිංගප්පූරුව ආදි රටවලට ගුවන් සේවා සපයන මිහින් ලංකා ජාතික ගුවන් සේවය අඩු මිලකට උසස් සේවාවන් ලබා දෙමින් විදේශ රැකියාවල නියුක්ත ශ්‍රී ලාංකිකයන් හා වන්දනා ගමන් සඳහා අවස්ථා විවර කර දී තිබේ. ඒ අනුව අන්තර්ජාතික ගුවන් සේවාවන් සැපයීම සඳහා දේශීය නව ගුවන් සේවාවන් හඳුන්වා දීම තුළින් වැඩි විදේශ විනිමය ප්‍රමාණයක් ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f1006037</link>
    <topic>ත්‍රස්තවාදයේආගමික මුහුණුවර</topic>
    <author>ධම්මික සෙනෙවිරත්න</author>
    <content>ත්‍රස්තවාදයට තැනක් නොතැනක් නැති බව පාකිස්තානයේ ලාහෝර් නගරයෙන් පසුගියදා වාර්තා වූ ප්‍රහාරවලින් යළිත් පැහැදිළියි. ඒවා සිදුවූයේ ආගමික ස්ථාන දෙකක සහ රෝහලකයි. කුමන හේතුවක් මත කොතැනක සිදුවන ත්‍රස්තවාදී ප්‍රහාරයක් වුව කිසිසේත් අනුමත කළ නොහැකියි. එයිනුත් පූජනීය ස්ථානයක්, රෝහලක් වැනි ස්ථානයක සිදුවන ප්‍රහාරයක් මනුෂ්‍යත්වයට මුළුමනින් පටහැණියි. අන්තර්ජාතික මානුෂීය නීතිය අනුවත් එවැනි අවස්ථා දැඩිව ප්‍රතික්ෂේප කෙරෙනවා.ඉකුත් සති අන්තයේදී ලාහෝර් නගරයේ අහමදි මුස්ලිම් පල්ලි දෙකකට කඩාවැදුණු සන්නද්ධ කණ්ඩායම් විසින් සිකුරාදා යාඥාවේ යෙදී සිටි බැතිමතුන් ඉලක්ක කර සතර අතට වෙඩි තැබීම නිසා මියගිය සංඛ්‍යාව 100 කට ආසන්නයි. මේ ප්‍රහාරය ලාහෝරයේදී ශ්‍රී ලංකා ක්‍රිකට් කණ්ඩායම ඉලක්ක කරමින් සිදුවූ ප්‍රහාරයට පසු විශාල ලෝක අවධානයක් දිනාගත් අවස්ථාවක් ද වුණා. එමෙන්ම එය ලාහෝර් ඉතිහාසයේ වාර්තාවූ දරුණුම ත්‍රස්ත ප්‍රහාරයක් ලෙසද සැලකෙනවා.පළමු ප්‍රහාරය සිදුවන විට එහි 1500ක පමණ බැතිමතුන් පිරිසක් සිට තිබෙනවා. ස්වයං ක්‍රීය රයිෆල් සහ ග්‍රෙනේඩ්වලින් සන්නද්ධව මරාගෙන මැරෙන ඇඳුම් කට්ටලවලින් සැරසී සිටි ඉස්ලාමීය සටන්කාමීන් දේවස්ථාන බිම ඉස්ලාමීය බැතිමතුන්ගේම ලෙයින් නැහැවූ කළ පුවත වාර්තා වන විට ශශ්‍රී ලාංකිකයන්ට සිහිපත්වූයේ වසර ගණනාවකට එපිටදී එල්. ටී. ටී. ඊ. ය කාත්තන්කුඩි මුස්ලිම් දේවස්ථානයේ සිදුකළ සංහාරය යි.මිනිසුන්ට එරෙහිව මිනිසුන් අවි දරා සිටිය දී මිනිස්කම වෙනුවෙන් අවි දැරූ මිනිසුන්ට එරෙහිව නිර්භීතව නැඟී සිටි මිනිසුන් දෙදෙනකු පිළිබඳවත් ලාහෝර් ප්‍රහාරයත් සමඟ වාර්තා වුණා. ඉන් එක් වීරයකු නම් 25 හැවිරිදි නබීල් පල්ලියේ යාඥාවේ යෙදී සිටි ඔහුටත් එක්වරම වෙඩි හඬ ඇසී තිබෙනවා. තවත් මොහොතකින් බැතිමතුන් දෙසට වෙඩි තබමින් සිටි තුවක්කුකරුවකු ඔහු නිරීක්‍ෂණය කොට තිබුණා.බැතිමතුන් අතරම හිඳිමින් කල්යල් බලා තුවක්කුකරුවා වෙතට කඩාවැදුණු නබිල් ඔහුව යටපත් කළා. ඒවනවිටත් තුවක්කුකරුවා ඇඳ සිටි මරාගෙන මැරෙන ඇඳුම් කට්ටලය ගලවා දැමීම සඳහා නබිල්ට තවත් දෙදෙනකුගේ සහාය ලැබී තිබුණා. ආරක්‍ෂක අංශ එම ස්ථානයට ළඟාවනතුරු පැය 1/2 ක් පමණ තමා ඔහු යටත්කරගෙන සිටි බව නබිල් මාධ්‍යට පැවසුවා.තුවක්කුකරුවාට සෙලවීමටවත් නොහැකිවන ලෙස තම පාදයෙන් ඔහුගේ ගෙළ පෙදෙස සිරකරගෙන සිටි නිසා ඔහු දැඩි පීඩාවකින් යුතුවූ බවත් පාදය ඉවත්කරන ලෙස තමාගෙන් ඉල්ලා සිටි බවත් නබිල් කියා තිබුණා. මඳ බුරුලක් පමණක් ලබාදී මේ අහිංසක මිනිසුන් මරා දමන්නේ ඇයිදැයි ඔහුගෙන් ප්‍රශ්න කළවිට ලැබී තිබුණ පිළිතුර වුණේ මිත්‍යාදෘෂ්ටිකයන් පාකිස්තානයෙන් අතුගෑ දැමීම තම ප්‍රයත්නය වූ බවයි. ඔවුන් කියාසිටින්නේ තමන් පාකිස්තාන නීතියට යටත් නැති බවයි.අනෙක් වීරයා බිලාල්. තරුණයකු වන ඔහු නිරන්තරයෙන් පල්ලියට පැමිණෙන අයෙක්. මෙම අනපේක්‍ෂිත සිදුවීමෙන් කැළැඹී ඇති ඔහු පල්ලියේ තිබූ සෝෆාවකට මුවාවී සිට ඇති අතර සිදුවූ දේවල් ඔහුට හොඳින්ම පෙනී තිබෙනවා. එක්වරම තුවක්කුකරුවකු ඔහු සැඟවී සිටි ස්ථානය අසලින් ගමන් කරද්දී තුවක්කුකරුවා ගේ පිටුපසින් ක්‍ෂණිකව කඩාවැදී ඔහු මෙල්ලකරගත් බව බිලාල් කියා තිබුණා. ලැබුණු සීමිත අවස්ථාව අත්නොහැරිය යුතු බව තම සිතුවිල්ල වූ බව ඔහු මාධ්‍යට පැවසුවා. බිලාල්ටත් එහි සිටි කිහිප දෙනකුගේ සහාය ලබාගැනීමට සිදුවූයේ තුවක්කුකරුවා ගේ මරාගෙන මැරෙන ඇඳුම් කට්ටලය ඉවත්කිරීමට යි.නබිල් සහ බිලාල් ගේ එඩිතරභාවය, ක්‍ෂණිකව ක්‍රියාත්මක වීම හා උපායශීලීත්වය නොවන්නට මේ ප්‍රහාරවලදී මියගිය සංඛ්‍යාව මීට වඩා බෙහෙවින් වැඩිවන බව පැහැදිලි කාරණයක්. ඒ සමඟම ඔවුන්ගේ වීරත්වය නිසා ත්‍ර‍්‍රස්තවාදීන් දෙදෙනකු ග්‍රහණයට ගැනීමටත් හැකි වී තිබෙනවා. මෙම ප්‍රහාරයන්ට සම්බන්ධ බව පැවසෙන සත්දෙනකුවත් දැනට පාකිස්තාන ආරක්‍ෂක අංශ භාරයේ පසුවෙන බව වාර්තා වුණා.අහමදි පල්ලියේ සිදුවූ ප්‍රහාරයෙන් පසු ලාහෝරයේ ජින්නා රෝහලට එල්ලවූ එවැනිම ප්‍රහාරයේ අරමුණවී තිබුණේ ආරක්‍ෂක අංශ භාරයේ එහි ප්‍රතිකාර ලබන මුල් ප්‍රහාරයට සම්බන්ධ ත්‍රස්තවාදියකු නිදහස් කර ගැනීමයි. පොලිස් නිල ඇඳුමෙන් සැරසුණු තුවක්කුකරුවන් දෙදෙනකුවත් ඊට එක්ව ඇති බව ආරක්‍ෂක අංශවල මතයයි. ඔවුන්ගේ අරමුණ ව්‍යර්ථ කිරීමට ආරක්‍ෂක අංශ සමත්ව තිබුණත් පුද්ගලයන් 6 දෙනකු එම අවස්ථාවේදීම ජීවිතක්‍ෂයට පත්ව තිබුණා. ඉන් සිව්දෙනකුම පොලිස් නිලධාරීන්.මෙම ප්‍රහාරයන්හි වගකීම පාකිස්තාන තලේබාන් කල්ලිය භාරගෙන තිබෙනවා. පාකිස්තාන ආරක්‍ෂක අංශවල චෝදනාව එල්ලවී ඇත්තේ ද ඔවුන් දෙසට යි. ප්‍රහාරයට එක් වූ ත්‍රස්තවාදීන් උතුරු වසිරිස්තානයේ ගැටුම් සහිත ප්‍රදේශයේ පුහුණුව ලබා ඇති බවද අනාවරණ වී තිබෙනවා. පාකිස්තානයේ තහනම් සන්නද්ධ කණ්ඩායම්වල සාමාජිකයන් ද මෙම ප්‍රහාරයන්ට සම්බන්ධ බව ආරක්‍ෂක අංශවල විශ්වාසය යි.ආසන්න වසරක පමණ කාලය මුළුල්ලේ ලාහෝරය නිරන්තර ත්‍රස්ත පහාරවලින් පීඩා වින්දා. පාකිස්තාන රජය ත්‍රස්තවාදීන් හා ඉස්ලාමීන් සන්නද්ධ කණ්ඩායම්වලට එරෙහි මෙහෙයුම් උත්සන්න කිරීමත් සමඟ මෙවැනි ප්‍රහාරයන් වඩවඩාත් වාර්තා වුණා. පාකිස්තානයේ ත්‍ර‍්‍රස්ත මර්දන මෙහෙයුම් සඳහා අමෙරිකාව ද සහාය පළකොට තිබෙනවා. මෙවැනි ප්‍රහාර නිසා ත්‍රස්ත මර්දන මෙහෙයුම් අඩපණ නොකරන බව පාකිස්තාන රජයේ ස්ථාවරයයි.එම මෙහෙයුම් මඟින් ඉකුත් මාස කිහිපය තුළ සාර්ථක ප්‍රතිඵල අත්කරගැනීමටත් පාකිස්තාන ආරක්‍ෂක අංශ සමත්වී තිබෙනවා. මේ වන විට ත්‍රස්තවාදයේ බිහිසුණු ස්වරූපය දිගහැරෙමින් ඇත්තේ හුදෙක් දේශපාලනික හෝ ආර්ථික හේතූ®න් නිසාම නොවෙයි. ජාතිකත්වය, ආගම වැනි අතිශය සංවේදී කාරණ සමඟ ත්‍රස්තවාදය පැටලී තිබෙනවා. ලාහෝරයේදී අප දකිමින් ඇත්තේ ද ආගමික මුහුණුවරක් ගත් ත්‍රස්තවාදය යි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f1006038</link>
    <topic> ‘ආර්නෝල්ඩ් ජැක්සන්’ මතකයක් කොටගැරී සමුගනී</topic>
    <author>- ධම්මික</author>
    <content>රූපවාහිනිය මෙරටට හඳුන්වා දුන් මුල් යුගයේ ‘Different Strokes’ නම් අමෙරිකානු රූපවාහිනී වැඩසටහන් මාලාවෙන් ඔබ හමු වූ ‘ආර්මෝල්ඩ් ජැක්සන්’ නම් හුරුබුහුටි කොලු ගැටයා ඔබට මතකද ? ඔහු. . . ගැරී කෝල්මන් පසුගිය සිකුරාදා ජීවිතයෙන් සමුගත්තා. 42 හැවිරිදි වියේ පසුවූ ගැරී රෝගී තත්ත්වය හේතුවෙන් පීඩා විඳිමින් සිටියා. රෝහල්ගතව ප්‍රතිකාර ලබමින් සිටියදී ඔහුගේ මරණය සන්සුන්ව සිදුවූ බවත් ඒ වන විට බිරිඳ සහ පවුලේ සාමාජිකයන් කිහිප දෙනෙක් ඔහු අසල සිටි බවත් ගැරීගේ ප්‍රකාශකයා මාධ්‍ය හමුවේ පැවසුවා.1978 සිට 1986 දක්වා විකාශනය වූ ‘ Diff’rent Strokes කතා මාලාව ලොව පුරා ප්‍රේක්ෂකයන් අතර අතිශයින් ජනප්‍රිය වුණා. හුරුබුහුටි පෙනුමකින් හා චතුර දෙබස් හැසිරවීමකින් යුතුව ආර්නෝල්ඩ් ගේ චරිතය ඊට බෙහෙවින්ම බලපෑවා.නිරන්තරයෙන් ආර්නෝල්ඩ් ගේ මුවග රැඳි What you talkin’ bout willis ? නම් සිය සොහොයුරා වූ විලිස් ඇමතූ වදන් ජනප්‍රිය සංස්කෘතියේ් එදිනෙදා ව්‍යවහාරයට පවා එකතු වුණා. මේ කතා මාලාව විකාශනය වූයේ සුදු ජාතික ධනවත් පියකු ඔහුගේ 12 හැවිරිදි දියණිය සහ පවුලේ සේවිකාව ගේ පුතුන් දෙදෙනා වූ 8 හැවිරිදි ආර්නෝල්ඩ් සහ 12 හැවිරිදි විලිස් කේන්ද්‍ර කර ගනිමිනුයි. දස හැවිරිදි වියේ පටන් දහ අට හැවිරිදි විය දක්වා ගැරී ආර්නෝල්ඩ් ගේ චරිතය නිරූපණය කළා. ගැරී ගේ පෙනුම ඊට බෙහෙවින්ම ගැළපුණා. වකුගඩු වලට බලපෑ රෝගී තත්ත්වයක් හේතුවෙන් ඔහුගේ් සිරුරේ උස අඩි 4 අඟල් 8 කට සීමාවී තිබීමෙන් වයසින් වැඩුණද එතරම් පරිණත බවක් ඔහුගෙන් පළවූයේ නෑ.Different Strokes නිසා ගැරී ඩොලර් මිලියන ගණනක ආදායමක් ලැබුවා. එම වකවානුවේ රූපවාහිනී සම්මුඛ සාකච්ඡා සහ නොයෙක් වැඩසටහන්වලින් ඔහුට තිබුණේ විශාල ඉල්ලුමක්. ඔහු අතිශය කාර්යය බහුලව සිටියා. VHI අමෙරිකානු කේබල් රූපවාහිනී නාලිකාව ලොව විශිෂ්ටතම ළමා නළුවන් 100 දෙනා අතර පළමුතැන තැබුවේ ගැරී කෝල්මන්.එහෙත් එම කතා මාලාව විකාශනය වී මද කලක් යන විට ආර්නෝල්ඩ් ගේ චරිතය ලෝකයට අමතක වූ සෙයක් පෙනුණා. ගැරී හොලිවුඩයේ දිලී බැසගිය තාරකාවක් බවට පත් වුණා. ඉන් පසු රෝගී තත්ත්වය හැරුණු විට පවුලේ ප්‍රශ්න නීති ප්‍රශ්න වැනි කාරණා වලිනුත් ගැරී පීඩා වින්දා. 1989 දී සිය දෙමව්පියන්ට සහ හිටපු කළමණාකරුට චෝදනා කළ ඔහු තම මුදල් අයථා ලෙස භාවිත කර ඇතැයි කියා සිටියා.යම් කලකින් ඔහු ආරක්ෂක නිලධාරියෙක් (සෙකියුරිටි ගාඩ්) ලෙසත් රැකියාවක යෙදුණා. 2003 දී කැලිෆෝනියාවේ ආණ්ඩුකාර ධුරයට තරග වැදීම සඳහා ඔහු ඉදිරිපත් වුණේ එය ආර්නොචල්ඩ් ස්වා සෙනගර් ට හිමි වන ලකුණු හොඳින් පළව තිබියදීයි. නොයෙකුත් දුෂ්කරතා මැද වුවද ගැරී ගේ බිරිඳ ඔහු අත නොහැර සිටීම ගැරීට විශාල ශක්තියක් වුණා.ගැරී ගේ අභාවයෙන් පසු හොලිවුඩ් තරු රැසක් ඒ පිළිබඳ ශෝකය පළ කොට සිටියා. Diff’rent Strokes හි ගැරී සමඟ රඟපෑ ජැනට් ජැක්සන් ද ඇෂ්ටන් කුෂර් හා කිම් කර්දාසියාන් ද ඒ අතර වෙනවා. ජැනට් ගැරී ගැන මතකය අවදි කොට තිබුණේ මේ විදියටයි.‘ගැරි ගේ අතීතය සිහිකරන විට මට වචන ගළපාගන්න හරිම අමාරුයි, හරිම කෙළිලොල්, දඟකාර, ප්‍රියමනාප චරිතයක් විදියට ඔහු හැමදාම මගේ මතකයේ හිඳීවි. . .’</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f1006039</link>
    <topic>චීනයේ පරිසර හිතකාමි වාහන</topic>
    <author>- රන්දලී පබසරා</author>
    <content>හරිත තාක්ෂණය දියුණු කිරීම තුළින් පරිසර හිතකාමි වාහන green vehicles නිපදවීමට චීන රජයේ අවධානය යොමු වී තිබෙනවා. අධික ලෙස කාර්මීකරණය වීම තුළින් පරිසරයට වන හානිය ලොවට ම දැනෙන්නට විම හේතුවෙන් ලෝක පරිසර අර්බුදය ලෝකයට ම විශාල බලපෑමක්. කාර්මික තාක්ෂණය අධික ලෙස භාවිතයට ගන්නා චීනය හරිත තාක්ෂණය කෙරෙහි අවධානය යොමු කරන්නේ මේ අතරතුර යි.පරිසර හිතකාමි වාහන green vehicles මෝටර් රථ මිල දී ගැනීම වෙනුවෙන් පහසුකම් සැපයීමක් ලෙස යුවාන් 50,000කට (ඩොලර් 7300ක) මිල කරනු ලබනවා. විද්‍යුත් මෝටර් රථයක් සඳහා යුවාන් 60,000ක් මිල නියම කර ඇති බව චීන මුදල් අමාත්‍යංශ වෙබ් අඩවියෙහි සඳහන්. මෙය ජනවාරි මස වන විට චීන වෙළෙඳපොළට හඳුන්වා දෙන අතර චීනයේ නිෂ්පාදිතයක් ලෙසින් ලෝක වෙළෙඳපොළට ඉදිරිපත් කිරීමට නියමිතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>03</day>
    </date>
    <link>http://www.dinamina.lk/2010/06/03/_art.asp?fn=f10060310</link>
    <topic>මායිම් නොතකා ප්‍රේමයෙන් වෙළී</topic>
    <author>වර්නන් ගුණසේකර බටහිර ඉන්දීය කොදෙව් දූපත්හි කළසංචාරයකින් පසුව</author>
    <content>2004 වසරේ ඔවුහු හමුවන විට දෙදෙනාම මරණයට මුහුණ දෙමින් සිටියහ. ඔහු අලුතින් වකුගඩුවක් බද්ධ කළ රෝගියකු වූ අතර ඇය වකුගඩු බද්ධ කිරීමක් බලාපොරොත්තුවෙන්; කාන්දු පෙරීමේ ක්‍රමයට රෝගියකුට ප්‍රතිකාර කරන යන්ත්‍රයක් ආධාරයෙන් ජීවත් වෙමින් සිටියාය.එනමුදු,, ජීවිතය දෙස ධනාත්මවකව බැලීමෙන් ඔවුන් වැළැක්වීමට හෝ එකිනෙකා ආදරයෙන් වෙළීම වැළැක්වීමට හෝ ජර්මනියේ එන්ගල්බර්ට් අයිසිං හා සිල්වානා රීස්ක් රෝගයට ඉඩ නුදුන්හ.බටහිර ඉන්දීය කොදෙව් දූපතක් වන බාබෙඩෝස්හි සාන්ත ජේම්ස් නුවර ඇල්මවන්ඩ් බීච් ක්ලබ් හි මුහුද අයිනේ සැඳෑ විවාහෝත්සවයකදී පසුගියදා ඔවුහු ඔවුන් ගේ ආදරයට සහතික කිරීමේ මුද්‍රාව තැබුහ.නෙත් වකුගඩු බද්ද කිරීමක් නොලැබුණොත් වෛද්‍ය විද්‍යාව විසින් එන්ගල්බර්ට් හට තවත් ජීවත් වීමට ලබාදී තිබෙන්නේ වසර හයක් පමණි. සිල්වානාට වසර නවයකි. එවැනි තත්ත්වයන් යටතේ වුවත්, තමන්ගේ් විවාහෝත්සවය සඳහා බාබෙඩොස්වලට සංචාරය කිරීමට ලැබීම පිළිබඳ ඉමහත් පී‍්‍රතියෙන් පසුවුහ.ජර්මන් භාෂා පරිවර්තකයකු වන ඇන්නිලීස් ලැම්පර්ස්ඩෝෆර් ගේ උපකාරයෙන් මේ දෙදෙන ඔවුන්ගේ ජීවිත ගැන කතා කළහ.පසුගිය දශකය තුළ බාබෙඩෝස්හි ජීවත් වෙමින් සිටින ඇන්නිලීස්ගේ සැමියා වන ගර්ට් පෙණහළු බද්ධ කර ඇති රෝගියෙකි.රිය පැදවිමේ උපදේශකවරයකු වන 43 හැවිරිදි එන්ගල්බර්ට් ජර්මනියේ බටහිර කලාපයේ සිට පැවත එන්නකු වන අතර රසායනාගාර සහායකවරියක වන 33 හැවිරිදි ඔහුගේ බිරිඳ ජීවත් වෙමින් සිටියේ නැඟෙනහිර ජර්මනියේ ය. නොමැරී සිටීමට උත්සාහ කරමින් ජර්මනියේ පුනරුත්ථාපන රෝහලක සිටියදී දෙදෙනා හමුවූහ.හමුවුණායින් පස්සෙ අපි හොඳ යාළුවෝ වුණා. නමුත් වැඩි කල් නොයාම අපි ආදරෙන් වෙළුණා. අපි ජීවත්වුණේ දෙන්නාට කිලෝ මීටර 500 ක් ඈතිනුයි. ඒ නිසා වසර දෙකක මිත්‍රත්වය හා එහාට මෙහාට ගමන් කිරීමෙන් පස්සෙ, දෙන්නා එකතු වෙන්න අපි තීරණය කළා. අලුත් මනාලයා පැහැදිලි කළේය. අලුතින් සොයාගත් ආදරය සමඟ සිටීමට එන්ගල්බර්ට් නැඟෙනහිර ජර්මනියට ගියේය.අපි ජීවත් වේවිද මැරේවිද කියල අපි දැන සිටියේ නැහැ. සිල්වානා කීවාය. නමුත් එකට ඉන්න අපට ඕන වුණා.වකුගඩු පරිත්‍යාග කරන්නන් වෙනුවෙන් වසර පහ බැගින් බලා සිටි මේ යුවළ අවයව බද්ධ කර ගෙන සිටින රෝගීන්ගේ සංගමයක සාමාජිකයෝ වෙති. ඇන්නිලීස් ලැම්පර්ස්ඩෝෆර් ගැන ඔවුන් දැන ගත්තේ එම සංගමය හරහාය. එම සංගමයේ සංවිධානාත්මක ජාලය හරහා බාබෙඩෝස්වලට පැමිණීමට මේ යුවළට හැකියාව ලැබිණි. එහිදී ඔවුනට ලැම්පර්ස්ඩෝකර් මුණගැසුණු අතර ඇය මේ දෙදෙනා ගේ විවාහෝත්සවයේ කටයුතුවලට සහාය වූවාය.බාබෙඩෝස් වෙත මේ යුවළගේ සිත් ඇදී ගොස් ඇත්තේ එම දූපතේ ඡායාරූප අන්තර්ජාලයෙන් දැකීමෙන් පසුවය. ඒ පිළිබඳ කරුණු විමසීමේදී දූපතේ සෞඛ්‍ය පහසුකම් පිළිබඳ හා ඔවුන්ට වෛද්‍ය ප්‍රතිකාර අවශ්‍ය වුවොත් වහාම කැඳවිය හැකි ජර්මානු වෛද්‍යවරයෙක් සිටීම පිළිබඳ දැන ගැනීමෙන් දෙදෙනා වඩාත් සතුටට පත් වූහ.එන්ගල්බර්ට් පැවත එන්නේ වකුගඩු රෝගය පිළිබඳ දීර්ඝ ඉතිහාසයක් තිබෙන පවුලකිනි. ඔහුගේ ඥාතීන්ගෙන් සියයට 50 ක්ම වකුගඩු රෝගවලින් පෙළෙයි. එන්ගල්බර්ට්ට රෝගය ලැබී ඇත්තේ ඒ උරුමයෙනි. ඔහුගේ මව වකුගඩු පිළිකාවකින් 1984 වසරේදී මිය ගොස් තිබේ. සොහොයුරියකට ද අක්මාවක් බද්ධ කොට ඇත.තම ශරීරයේ තිබෙන වකුගඩුව තමන්ට වඩා අවුරුදු 4 ක් වයස බවත් එය පරිත්‍යාග කළ තැනැත්තා පිරිමියෙක් බවත් නෙදර්ලන්තයේ ලීඩ්න්හි යුරෝපීය බද්ධ කිරීම් සංවිධානය මාර්ගයෙන් ඔහු දනී. වකුගඩු පරිත්‍යාග කළ අයගේ නම් එම සංවිධානය කිසි විටෙකත් අනාවරණය නොකරයි. ඔබ ජීවත් වන එක ගැන පමණක් සතුටු වෙන්න” සංවිධානයේ නිලධාරීන් රෝගීන්ට පවසන්නේ එපමණකි.වයස අවුරුදු 16 සිටම සිල්වානා වකුගඩු ප්‍රශ්නවලින් පීඩා විඳ තිබේ. සිය දියණියට ජීවත් වීම සඳහා තම එක් වකුගඩුවක් 53 හැවිරිදි මව විසින් පරිත්‍යාග කිරීමෙන් 2007 වසරේදී සිදු කළ බද්ධ කිරීමෙන් පසුවත් සිල්වානා හට 16 වතාවක් රෝහල්ගත වීමට සිදුව තිබේ. එන්ගල්බර්ට් හා සිල්වානා දුකට පත් කරමින් ඔවුන්ගේ කිසිම පවුලේ සාමාජිකයකුට හෝ බාබෙඩෝස්හි පැවැති ඔවුන්ගේ විවාහෝත්සවයට සහභාගි වීමට නොහැකි විය. ඒ අයිස්ලන්තයේ ගිනි කන්ද සක්‍රිය වීමෙන් පිටවු දුමාරයෙන් හටගත් අළු වළාවන් නිසා යුරෝපීය ගුවන්ගමන් අවලංගු වීම නිසාවෙනි. ඒ උත්සව දිනයේම තම සැමියා රෝගාතුර වීම නිසා ලැම්පර්ස්ඩෝෆර් හටද ඊට සහභාගි වීමට නොහැකි විය.එහෙත් එන්ගල්බර්ට්හා සිල්වානාට වඩාත්ම වැදගත් දෙය වූයේ විවාහ වීමට හැකි වීමයි.“එකට ඉන්න ලැබීම ගැන අපිට සතුටුයි. අපිට කවදාවත් අපේම දරුවන් ලැබෙන්නෙ නැති බව අපි දන්නවා. අපේ රෝගය නිසා අපට වෙනත් දරුවෙක් හදා ගන්නත් බැහැ. මොකද, අපට ඒ අයව රැක බලාගන්න බැරි නිසායි. නමුත් අපට සන්තෝෂයි” සිල්වානා ප්‍රකාශ කළාය.එකිනෙකා හොඳින් හඳුනා ගැනීමට හැකිවීම එකට ජීවිතය ගෙන යාමට හොඳ පදනමක් බවට දෙදෙනාම විශ්වාස කරයි.විවාහයෙන් පසුව අලුත බැඳපු ජෝඩුව බාබෙඩෝස් දිවයිනෙන් නික්ම ගියද අනාගතයේ තවත් දිනයෙක යළි එහි පැමිණීමට බලාපොරොත්තු වෙයි.අනෙකුත් බොහෝ මිනිසුන් විවිධ ක්‍රමවලට දිනපතාම මරණයට මුහුණ දෙනවා මෙන්ම එන්ගල්බර්ට් හා සිල්වානාද ඊට මුහුන දෙනවා විය හැක. එනමුදු, තමන් මරණයට මුහුණ දෙන්නේ එකවර බව මේ දෙදෙනා දනිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n1006042</link>
    <topic>යුද සමයේ අතුරුදන් අය සඳහාකඩිනමින් මරණ සහතික</topic>
    <author>චන්දිමා එදිරිමාන්න</author>
    <content>යුද සමයේ අතුරුදන්ව වසරකට වැඩි කලක් ගෙවුණු පුද්ගලයන්ට මරණ සහතික කඩිනමින් නිකුත් කිරීමට රාජ්‍ය පරිපාලන සහ ස්වදේශ කටයුතු අමාත්‍යාංශය සූදානම් වෙයි.මරණ සහතික නිකුත් කිරීමට අදාළ පනත සම්මත කර ගැනීම සඳහා පාර්ලිමේන්තුවට ඉදිරිපත් කර තිබේ.උතුරු - නැඟෙනහිරට ගෘහ මූලික ලැයිස්තු සකස් කිරීමේ දී හා ජන සංගණන සිදු කිරීමේදී මෙතෙක් පවතින බාධාවට මෙය විසැඳුමක් වන බව, රාජ්‍ය පරිපාලන සහ ස්වදේශ කටයුතු අමාත්‍ය ඩබ්ලිව්. ඩී. ජේ. සෙනෙවිරත්න මහතා පැවැසීය. කොළඹ ශ්‍රී ලංකා සංවර්ධන පරිපාලන ආයතනයේ දී ඊයේ (3) පැවැති දිස්ත්‍රික් ලේකම් හා දිසාපතිවරුන් ගේ සම්මන්ත්‍රණයේ දී ඇමැතිවරයා එම කරුණු අනාවරණය කෙළේ ය.එහිදී තවදුරටත් අදහස් දැක්වූ ඇමැතිවරයා කියා සිටියේ යුද්ධය හේතුවෙන් මිය ගිය තම සාමාජිකයන් ගේ මරණ සහතික නොමැති වීම නිසා ජනතාවට විවිධ අවස්ථාවල අසීරුතාවයන්ට මුහුණ පෑමට සිදුව ඇති බවයි. මේ තත්ත්වයට කඩිනම් විසඳුම් ලබා දිය යුතුව ඇති හෙයින් අමාත්‍යාංශය ඉතා ඉක්මනින් මරණ සහතික නිකුත් කිරීමේ කටයුතු සිදු කරන බව ද අවධාරණය කළේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n1006043</link>
    <topic>IIFA සුපිරි තරු ගැටෙනක්‍රිකට් තරගාවලිය අද</topic>
    <author>ජීවනී පතිරණ</author>
    <content>11 වැනි වරටත් පැවැත්වෙන ජාත්‍යන්තර ඉන්දියානු චිත්‍රපට ඇකඩමි (අයිෆා - 2010) සම්මාන උලෙළට සමගාමීව පැවැත්වෙන ජනප්‍රිය තරු සහභාගී වන ක්‍රිකට් තරගාවලිය අද (04) ප. ව. 1.00 කොළඹ එස්. එස්. සී. ක්‍රීඩාංගණයේදී ආරම්භ කෙරේ. ‘වෙනසක් සඳහා ක්‍රිකට්’ යනුවෙන් නම් කෙරුණු මේ ක්‍රිකට් තරගය සඳහා ඉන්දියානු සුපිරි සිනමා තරු සහ ශ්‍රී ලාංකීය ක්‍රිකට් තරු සහභාගී වෙති. මෙදින කාසියේ වාසිය උරගා බලනු ලබන්නේ ඉන්දීය සුපිරි බොලිවුඩ් සිනමා තරු බිපාෂා බාසු හා සංජේ දත් විසිනි.මේ තරගයේදී කුමාර් සංගක්කාර ප්‍රමුඛ මුත්තයියා මුරලිදරන්, සනත් ජයසූරිය, මහේල ජයවර්ධන, රොමේෂ් කළුවිතාරණ, හා ඩී. එස්. ද සිල්වා ක්‍රීඩකයෝ ශ්‍රී ලංකා පිල නියෝජනය කරන අතර ඉන්දීය ක්‍රිකට් පිල නියෝජනය කරමින් සචින් තෙන්ඩුල්කාර්, හර්බජාන් සිං, මොහොමඩ් කයිෆ්, ජවගාල් ශ්‍රීනාත් ආදී ඉන්දිය සුපිරි තරු තරගයට එක්වෙති. වට තුනකින් සමන්විත මේ තරගයේ ඉන්දීය පිලේ නායකත්වය දරනුයේ සුනිල් ෂෙට්ටි විසිනි.තරගය අතරතුර ප්‍රාසාංගික අත්දැකීම් සමග විනෝදාස්වාදය ලබාදීමට ශ්‍රී ලංකාවේ ජනප්‍රිය තරුණ ගායන ශිල්පීන් දෙදෙනෙකු වන භාතිය සංතුෂ් එක්වනු ඇත.ප්‍රේක්ෂකයින්ට අනපේක්ෂිත සුන්දර අත්දැකීම් රැසක් ලබා ගැනීමට හැකි වන මේ ක්‍රිකට් තරගාවලියෙන් ලැබෙන මුදල් සියල්ල සමාජ සේවා කටයුතු සඳහා යොදා ගැනේ.‘අයිෆා’ හි සමාජ සත්කාරක කටයුතු ශ්‍රී ලංකා ක්‍රිකට් මණ්ඩලය, හැබිටට් ෆෝ හියුමැනිටි සහ යුනිසෙෆ් හි සහභාගීත්වයෙන් ක්‍රියාවට නැගෙන අතර යුද්ධයෙන් විපතට පත් පිරිස් වෙනුවෙන් සහන කටයුතු ක්‍රියාත්මක කෙරෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n1006044</link>
    <topic>සහනාධාර පොහොර කිලෝ 17,000ක්හොරෙන් ගෙන යද්දී අත්අඩංගුවට</topic>
    <author>චන්ද්‍රිකා පෙරේරා</author>
    <content>සහනාධාර ලෙස ගොවීන් වෙත නිකුත් කළ පොහොර කිලෝග්‍රෑම් 17000 ක තොගයක් නීති විරෝධී ලෙස ලොරියකින් ප්‍රවාහනය කළ පුද්ගලයන් අට දෙනකු පොහොර තොගය ද සමඟ ඊයේ (3) අලුයම අම්පාර කාරතිව්හිදී විශේෂ කාර්ය බළකාය මගින් අත්අඩංගුවට ගෙන තිබේ. මහින්ද චින්තන වැඩපිළිවෙළ යටතේ ගොවීන්ට ලබා දෙන මේ පොහොර වැඩි මිලට විකිණීම සඳහා අත්අඩංගුවට පත් සැකකරුවන් විසින් රැගෙන යාමට සූදානම් වන අවස්ථාවේ අත්අඩංගුවට පත්ව ඇත.එදින අලුයම 1.05 ට පමණ කාර්තිව් කඳවුරේ නිලධාරීන්ට ලැබුණු තොරතුරක් මත කාර්තිව් හි ඉන්ධන පිරවුම්හලක් පිටුපස නවතා තිබුණු ලොරි රථයක් පරීක්‍ෂා කිරීමේදී පොහොර තොගය සොයා ගත් බව විශේෂ කාර්ය බළකාය පවසයි.අංක එල්. එෆ්. 2310 දරන ලොරි රථයේ කිලෝ 50 බැගින් වූ පොහොර මිටි 340 ක් ප්‍රවාහනයට සූදානම් කැර තිබී ඇති අතර බලපත්‍ර රහිතව මේවා හොර රහසේ රැගෙන යාමට සූදානම් කැර තිබී ඇත. ලොරි රථයේ රියැදුරු සමඟ මධ්‍යම කඳවුරේ පදිංචි පුද්ගලයන් හතක් පොහොර සහිත රථය සමඟ අත්අඩංගුවට පත්ව තිබේ.රජය විසින් ගොවීන්ට සහනාධාර ලෙස ලබා දෙන පොහොර තොග මෙසේ රහසේ රැගෙන ගොස් නැවත මුදලට ගොවීන්ට ලබාදීමට සැකකරුවෝ සූදානම් වී ඇති බවට හෙළිව තිබේ. රජය අපහසුතාවට පත්කරමින් මොවුන් ගොවීන් මුලාකිරීමේ හොර පොහොර ජාවාරම කලක සිට සිදුකළ බවට පොලිසිය සැක කරයි. සිද්ධිය පිළිබඳ වැඩිදුර පරීක්‍ෂණ පැවැත්වීම සඳහා පොලිසියට බාරදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n1006045</link>
    <topic>බදු සහනයගැන මෝටර් රථ අලෙවි නියෝජිතයන් දැනුම්වත් කිරීමේ සම්මන්ත්‍රණයක්</topic>
    <author>අනුර ප්‍රේමලාල්, චමීර ඇල්ලදෙණිය සහ මහින්ද අලුත්ගෙදර</author>
    <content>රජයේ බදු සහන ක්‍රියාත්මක කෙරෙන ආකාරය පිළිබඳව ජනතාව හා මෝටර් රථ අලෙවි සමාගම් නියෝජිතයන් දැනුම්වත් කිරීමේ විශේෂ සම්මන්ත්‍රණයක් ඉදිරියේදී පැවැත්වීමට පියවර ගෙන ඇත.ජනාධිපති මහින්ද රාජපක්‍ෂ මහතාගේ නියමය පරිදි බදු සහන ලබා දී තිබෙන අතර දේශීය ආදායම් පනත යටතේ බදු නිදහස් කිරීමේ ප්‍රතිපත්ති මාලාවට අනුව රජය මගින් බදු සහන ලබා දී ඇතැයි දේශීය ආදායම් කොමසාරිස් ජනරාල් කේ. එම්. එස්. කන්දේගෙදර මහතා “දිනමිණ” ට පැවැසීය.බදු සහන ලබාදීම මගින් රජය අපේක්‍ෂා කරන්නේ රටේ ආර්ථිකය ඉහළ නැංවීම හා ඇතැම් ආයතන ආරක්‍ෂා කිරීම බව පෙන්වා දුන් දේශීය ආදායම් කොමසාරිස් ජනරාල්වරයා නව ක්‍රමවේදය හේතුවෙන් රටේ ජනතාවට ද සහන රැසක් හිමිවන බව අවධාරණය කෙළේය.මෝටර් රථ ආනයනයේදී අය කරන බද්ද සියයට 50 කින් අඩු කිරීමට රජය පියවර ගැනීමත් සමඟ නව වාහනවල මිල සියයට 25 කින් පමණ පහත වැටෙන අතර ඊට අමතරව ආනයන අධිභාරය ද සියයට 15 කින් පහත හෙළීමට පියවර ගෙන ඇතැයි කීවේය.මේ අතර මහේන්ද්‍රා සමාගමේ සියලුම වාහන අඩු වූ තීරු බදු සහිත මිල ගණන්වලට ලබා දීමට සූදානම් බව එහි සභාපති නලීන් වෙල්ගම මහතා “දිනමිණ” ට ඊයේ (03) පැවැසීය. මහේන්ද්‍රා සමාගම මේ තීරු බදු අඩුකිරීම නිසා නවතම ජීප් රථ සහ ඩබල් කැබ් රථ ගෙන්වීමට බලාපොරොත්තු වෙන බව ද හෙතෙම සඳහන් කෙළේය.මහේන්ද්‍රා සමාගම සතුව තිබෙන සැහැල්ලු වාහන මිල ගණන් වැඩි වෙනසක් නොවන බව පවසන නලීන් වෙල්ගම මහතා ඉදිරි මාසය ඇතුළත නවතම වාහන ගෙන්වීමට ඇණවුම් කටයුතු කරන බව ද කීවේය.අඩු කළ තීරු බදු මිල ගණන් යටතේ පාරිභෝගිකයන්ට වාහන ලබා දීමට කටයුතු කරන බව ඒ. එම්. ඩබ්ලිව්. ඒර්එ සමාගමේ සේවා ඉංජිනේරු ඉන්ද්‍රජිත් බණ්ඩාර මහතා ද “දිනමිණ” ට ඊයේ (03) පැවැසීය.ඒ. එම්. ඩබ්ලිව්. සමාගම ගෙන්වා තිබූ වාහන තොගය දැනටමත් අවසන් වී තිබෙන නිසා දැනට තීරු බදු අඩුවීමත් සමග පාරිභෝගිකයාට වාහන ලබාදීමේදී විකුණුම් මිල තීරණය කිරීමට ආයතනය සාකච්ඡා කරන බවද හෙතෙම කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n1006046</link>
    <topic>කොටස් වෙළෙඳ පොළේවාර්තාගත වර්ධනයක්</topic>
    <author>අනුර ප්‍රේමලාල්</author>
    <content>ඊයේ දිනය අවසන් වන විට කොටස් වෙළෙඳ පොළේ සමස්ත මිල දර්ශකය ඒකක 4332ක් වාර්තා වූ අතර එය පෙර දිනයට වඩා ඒකක 32ක ඉහළ යෑමක් වේ. මිළංක මිළ දර්ශකය 4918ක් වූ අතර එයද පෙර දිනයට වඩා ඒකක 69 කින් ඉහළ ගොස් තිබේ.දිනය තුළ වාර්තා වූ මුළු පිරිවැටුම රුපියල් මිලියන 3669 ක් වූ අතර එදින අවසන් වන විට කොටස් වෙළෙඳ පොළේ මුළු වටිනාකම නැතහොත් වෙළඳ පොළ ප්‍රාග්ධනීකරණය වාර්තා වූයේ රුපියල් බිලියන 1416 කි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n1006047</link>
    <topic>තැන තැන තද වැසි</topic>
    <author/>
    <content>බස්නාහිර, මධ්‍යම, සබරගමුව පළාත්වලට හා ගාල්ල, මාතර දිස්ත්‍රික්කවලට අදත් විටින් විට වැසි ඇතිවන බව කාලගුණ විද්‍යා දෙපාර්තමේන්තුව කියයි.අපරභාගයේදී හෝ සන්ධ්‍යා කාලයේදී උතුරුමැද, ඌව, නැගෙනහිර පළාත්වලට ගිගුරුම් සහිත වැසි ඇතිවේ.මේ දිනවල පවතින්නේ පෙර මෝසම් තත්ත්වයි. මුහුදු ප්‍රදේශවල සුළඟේ වේගය පැයට කිලෝමීටර් 20 ත් 40 ත් අතර වන අතර එය ඇතැම් විට 50 දක්වා වැඩිවන බව ද දෙපාර්තමේන්තුව සඳහන් කරයි. නිරිතදිග මුහුදු ප්‍රදේශ තරමක් රළු වේ. ඊයේ උදේ 8.30 න් අවසන් වූ පැය 24 තුළදී මතුගමට මිලිමීටර් 102.2 ක් ද, නෑබඩ 42.2 ක් ද වැසි ලැබී තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n1006048</link>
    <topic>දෙහිවල සතුන් වත්තටමහල් හතක රථ ගාලක්</topic>
    <author/>
    <content>දෙහිවල සත්ව උද්‍යානය නැරඹීම සඳහා පැමිණෙන දෙස් විදෙස් සංචාරකයින්ගේ පහසුව සඳහා මහල් හතකින් යුත් රථ ගාලක් ඉදිකිරීමට රජය තීරණය කර ඇත.මෙම රථගාල (වාහන අංගනය) ඉදිකිරීම සඳහා ඉදිරිපත් කර ඇති යෝජනාවකට ඇමැති මණ්ඩල අනුමැතිය ලැබී ඇත.දෙහිවල සත්ව උද්‍යානයට යාබදව පිහිටි රජයේ ඉඩමක මෙම රථ ගාල ඉදිකිරීමට නියමිත අතර වාහන තුන්සියයක් නවතා තැබිය හැකි පරිදි මෙය ඉදිකිරීමට නියමිත වේ.පළමු අදියරේදී වාහන 189 ක් නවතා තැබිය හැකි පරිදි රථගාල ඉදිකිරීම සිදුකරන අතර ව්‍යාපෘතිය සඳහා රුපියල් මිලියන 325 ක් වැයවන බවට ඇස්තමේන්තු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n1006049</link>
    <topic>දෙහිවල සතුන් වත්ත රාත්‍රි 8.30 දක්වා විවෘතයි</topic>
    <author>ධනුෂ්ක ගොඩකුඹුර</author>
    <content>මහජනතාවගේ පහසුව උදෙසා, දෙහිවල ජාතික සත්වෝද්‍යානය දිනපතා රාත්‍රි 8.30 දක්වා විවෘත කර තැබීම කෙරෙහි රජයේ අවධානය යොමුව තිබේ. සත්වෝද්‍යානයේ මින් මැදුර කටු ගෙය සහ මුහුදු සිංහයන්ගේ දර්ශන මේ අනුව රාත්‍රි 8.30 දක්වා විවෘතව තැබීමට කටයුතු කරන බව ආර්ථික සංවර්ධන අමාත්‍යංශයේ අධ්‍යක්‍ෂ ජෙනරාල් ආචාර්ය චන්ද්‍රවංශ පතිරාජ මහතා ‘දිනමිණ’ට පැවැසීය.වසරකට අධික කාලයක් තිස්සේ වසා දමා තිබූ සත්වෝද්‍යාන කටු ගෙය ද මේ අනුව යළි මහජන ප්‍රදර්ශනයට විවෘත කිරීමට නියමිත බව හෙතෙම ප්‍රකාශ කෙළේය. මේ හැර සත්වෝද්‍යානය නැරඹීමට එන පාසල් දරු දැරියන්ගේ ප්‍රයෝජනය උදෙසා විශේෂ අධ්‍යාපනික වැඩසටහන් රැසක් ද ක්‍රියාත්මක කිරීමට නියමිත බව ඒ මහතා කීවේය.විශ්ව විද්‍යාල උපාධිධාරීන් කණ්ඩායම් සමඟ එක්ව මේ වැඩපිළිවෙළ ක්‍රියාත්මක කිරීමට නියමිත බවත් හෙතෙම වැඩිදුරටත් ප්‍රකාශ කෙළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060410</link>
    <topic>සරසවි කඩඉම් ලකුණු 7දා ප්‍රකාශයට</topic>
    <author/>
    <content>මේ වසරේ විශ්වවිද්‍යාලවලට සිසුන් ඇතුළත් කරගන්නා අවම කඩඉම් ලකුණු සඳුදා (07) සවස නිකුත් කරන බව විශ්වවිද්‍යාල ප්‍රතිපාදන කොමිෂම පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060411</link>
    <topic>තුර්කි නැව් කපිතාන්ටරු. මිලියන 10ක දඩයක්</topic>
    <author>ශිරෝමී අබයසිංහ</author>
    <content>ඉන්දියාවේ කොරින් වරායේ සිට බල්බාස් වරායට ගමන් කරමින් සිටියදී ශ්‍රී ලංකාව අයත් සමුද්‍ර කලාපයේ දී සල්ෆියුරික් ඇසිඩ් මුහුදට මුදා හැරීම සම්බන්ධයෙන් අධිචෝදනා ලැබ සිට වරද පිළිගත් එම්. ටී. ග්‍රන්ඩ්බා තුර්කි නැවේ කපිතාන් සර් සිදත් නමැත්තාට රුපියල් මිලියන දහයක දඩ මුදලක් කොළඹ මහාධිකරණ විනිසුරු දීපාලි විජේසුන්දර මහත්මිය නියම කළාය.එම මුදල සමුද්‍රිය පරිසර ආරක්ෂණ අධිකාරියට ලබා දීමට නියම කෙරිණි. 2009 අපේ‍්‍රල් 05 සහ 09 අතර කාලයේ දී ත්‍රිකුණාමලයේ දී හානිකර ද්‍රව්‍යයක් වන සල්ෆියුරික් ඇසිඩ් ශ්‍රී ලංකා ජල තීරයට පිට කෙළේ යැයි සමුද්‍ර දූෂණ පනත යටතේ විත්තිකරුට එරෙහිව නීතිපතිවරයා අධිචෝදනා ගොනුකර තිබිණි.නෞකාවේ සල්ෆියුරික් ඇසිඩ් ටොන් 6250ක් වූ අතර 2009 අපේ‍්‍රල් 05 දා ටැංකියකට හානි සිදු වී ඇසිඩ් කාන්දු වීමට පටන් ගත් අවස්ථාවේ දී විත්තිකරු නැව ශ්‍රී ලංකා සමුද්‍ර කලාපයට ගෙන ආ බවත් කාන්දුව නතර කිරීමට විත්තිකරු ඇතුළු දහ නව දෙනකු වූ නැවේ කාර්ය මණ්ඩලය අපොහොසත් වූ බවත් නීතිපතිවරයා වෙනුවෙන් පෙනී සිටි රජයේ අධිනීතිඥ රියාස් හම්සා මහතා පැවැසීය.ලංකා නාවික හමුදාව විසින් අපේ‍්‍රල් 06 දා නැවේ සේවකයන් බේරා ගෙන ශ්‍රී ලංකා වරාය අධිකාරියට අයත් බෝට්ටු මගින් නැවත ගෙන යනු ලැබූ අතර 09 දා ලංකාවේ සිට නාවික සැතපුම් 62ක් දුරින් තිබියදී නැව ගිලී ගිය බවත් හම්සා මහතා කීය.විත්තිකරු වෙනුවෙන් පෙනී සිටි නීතිඥ යූ. ආර්. ද සිල්වා මහතා කරුණු දක්වමින් වසර 10ක් තිස්සේ නැවේ කපිතාන් ලෙස විත්තිකරු සේවය කළ බවත් අනතුර සිදු වූයේ විත්තිකරුගේ වරදකින් නොවන අතර ශ්‍රී ලංකා මුහුදු තීරයට පැමිණියේ අනතුරු නිසා ආධාර ලබා ගැනීමට සහ අලුත්වැඩියා කර ගැනීමට බවත් කීය. විත්තිකරු අවුරුද්දක කාලයක් මෙරට රැඳී සිට ප්‍රථම දිනයේ දීම අධිචෝදනාවට වරද පිළිගත් බවත් ඔහුගේ ක්‍රියාව නිසා සිදු වූ පාඩුව ගණනය කර නොමැති බවත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060412</link>
    <topic>ජෙලිපිෂ් මසකු ඇඟේ ගෑවීඅයෙක් මරුට</topic>
    <author/>
    <content>ජෙලිෆිෂ් සත්ත්වයෙකු සිරුරේ ගෑවීම හේතුවෙන් මොරටුව, අඟුලාන ප්‍රදේශයේ පදිංචි ධීවරයෙකු ඊයේ (3) මිය ගියේ ය.එම සත්ත්වයාගේ විෂ ශරීර ගත වීමෙන් මේ පුද්ගලයා මියගොස් ඇති අතර කළුබෝවිල ශීක්ෂණ රෝහලට රැගෙන යමින් සිටි අතරතුර දී මෙසේ මිය ගොස් තිබෙන බව රෝහල් ප්‍රකාශකයෙකු පැවැසීය.ඊයේ (3) අලුයම ධීවර කටයුතුවල නියැළෙමින් සිට නැවත නිවසට පැමිණි ඔහු සිය බිරියට පවසා ඇත්තේ දියඹේ මසුන් මරමින් සිටිය දී ජෙලිෆිෂ් සත්ත්වයෙකු ගෑවීම නිසා අධික දැවිල්ල හේතුවෙන් ප්‍රතිකාර කරන ලෙසයි.පසුව ඔහුගේ තත්ත්වය අසාධ්‍ය අතට හැරී සිහිසුන් වී ඇති අතර කළුබෝවිල රෝහල කරා රැගෙන යමින් සිටියදී මිය ගොස් ඇතැයි රෝහල් ආරංචි මාර්ග කියයි. මෙලෙස මියගොස් ඇත්තේ අඟුලාන, මොරටුව පදිංචි නීල් අරුණ නැමැති 39 හැවිරිදි අයෙකි.මිය ගිය පුද්ගලයාගේ මළ සිරුර සම්බන්ධයෙන් මරණ පරීක්ෂණ ක්‍රියාත්මක කර ඇති අතර සිද්ධිය සම්බන්ධයෙන් මිය ගිය අයගේ බිරිඳගෙන් කළුබෝවිල රෝහල් පොලිසිය ප්‍රකාශයක් ගෙන ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060413</link>
    <topic>තනතුරින් පහ කළ වැඩ බැලූ විදුහල්පතිබලහත්කාරයෙන් පුටුවේ වාඩි වෙලා</topic>
    <author>නෙළුව සමූහ අයි. එම්. වී. සී. ගුණසේකර</author>
    <content>ඇල්පිටිය අධ්‍යාපන කලාපයට අයත් බටුවන්හේන රතනසිරි රාජකීය විදුහලේ සිට තනතුරෙන් පහ කළ වැඩ බැලූ විදුහල්පතිවරයා ඊයේ එම විදුහලට පැමිණ දැනට සිටින විදුහල්පතිනිය නොමැති විටෙක කාර්යාලයට ඇතුළු වී බලහත්කාරයෙන් විදුහල්පති පුටුවේ වාඩිවීම නිසා එම විදුහල තුළ අර්බුදකාරී තත්ත්වයක් මතු වී තිබේ.මෙයට විරෝධය පළ කරමින් ගුරුවරුන් පන්තිවලින් බැහැරව විරෝධතා දැක්වූ අතර දෙමව්පියෝද විදුහලට පැමිණ ඊට සහයෝගය දැක්වූහ.ඇල්පිටිය කලාප අධ්‍යාපන අධ්‍යක්ෂ විජයපාල මානවඩු මහතා සහ කොට්ඨාස අධ්‍යාපන අධ්‍යක්‍ෂ ගුණසිරි රංචාගොඩ මහතා පැමිණ මේ පිළිබඳව පරීක්ෂණයක් පවත්වා තත්ත්වය සමනය කිරීමට පියවර ගත්හ. ඇල්පිටිය පොලිසියද මේ සම්බන්ධයෙන් පරීක්ෂණයක් පවත්වාගෙන යයි.වැඩ බැලූ විදුහල්පතිවරයා සුදුසුකම් නොමැතිව දේශපාලන බලපෑමක් මත එම තනතුරට පැමිණ සිටි පුද්ගලයෙකි. ඔහු ඉකුත්දා පළමු වසරට ළමුන් ඇතුළු කිරීමේදී සිදු කර ඇති අක්‍රමිකතා සම්බන්ධයෙන් ඔහුට විරුද්ධව දැනට පරීක්ෂණයක් කරගෙන යන අතර එම පරීක්ෂණ කටයුතු පහසු කිරීම සඳහා ඔහුව වෙනත් විදුහලක උප ගුරුවරයකු ලෙස ඉකුත් 18 දා සිට මාරුකර යවා ඇත.ඉන් පසුව විදුහල්පතිනියක් එම විදුහලට පත් කර ඇති බවත් මේ අර්බුදකාරී තත්ත්වය මතු වී ඇත්තේ එම විදුහල්පතිනිය කාර්යාලයෙන් බැහැර වූ මොහොතක තනතුරින් පහ කළ විදුහල්පතිවරයා එම පුටුවේ හිඳගෙන රාජකාාරියට බාධා කිරීම නිසා බවත් කලාප අධ්‍යාපන අධ්‍යක්‍ෂ විජයපාල මානවඩු මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060414</link>
    <topic>සවුදි අරාබියේ රිය අනතුරකින්ලාංකිකයෝ දෙදෙනෙක් මරුට</topic>
    <author>මහින්ද අලුත්ගෙදර</author>
    <content>සවුදි අරාබියේ දී සිදුවූ රිය අනතුරකින් ශශ්‍රී ලාංකිකයන් දෙදෙනෙකු මිය ගොස් ඇතැයි වාර්තා වේ. සවුදි අරාබියේ ජෙඩා නුවර දී සිදු වූ මේ අනතුර නිසා තවත් ශ්‍රී ලාංකිකයන් කීප දෙනෙකු තුවාල ලබා ඇති අතර ඔවුන් ජෙඩා රෝහලක් වෙත ඇතුළත් කැර තිබෙන බව ශ්‍රී‍්‍ර ලංකා විදේශ සේවා නියුක්ති කාර්යාංශය සඳහන් කරයි.රාජකාරි කටයුතු සඳහා කැබ් රථයකින් ගමන් කරමින් සිටිය දී මේ අනතුර සිදුව තිබෙන අතර එම රථයේ වේගය පාලනය කැර ගැනීමට නොහැකිව පාරෙන් ඉවතට පැන පෙරළීම නිසා මේ අනතුර සිදු වී ඇතැයි වාර්තා වේ.ජීවිතක්ෂයට පත් පුද්ගලයින් දෙදෙනාගෙන් එක් අයෙකු මන්නාරම පදිංචිකරුවෙකු වන අතර අනෙක් පුද්ගලයා මඩකලපුව ප්‍රදේශයේ පදිංචි කරුවෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060415</link>
    <topic>අනුමත වාණිජ බැංකුවලටවිදෙස් මුදල් ආනයනික බද්ද ඉවතට</topic>
    <author>දුමින්ද ගුරුගේ, ස්වර්ණා විජේකෝන්</author>
    <content>ශ්‍රී ලංකා මහ බැංකුවේ අනුමැතිය සහිතව වානිජ බැංකු මගින් විදේශ ව්‍යවහාර මුදල් මෙරටට ආනයනය කිරීමේදී මෙතෙක් අයකළ බදුවලින් එම ආනයනයන් නිදහස් කිරීමට රජය තීරණය කර ඇත.විදේශ ව්‍යවහාර මුදල් මෙරටට ආනයනය කිරීමේදී වරාය හා ගුවන්තොටුපොළ බද්ද, ජාතිය ගොඩනැගීමේ බද්ද හා එකතු කළ අගය මත බද්ද ආදී වශයෙන් වූ බදු අය කිරීම සිදුවිය. මෙම බදු අයකිරීම හේතුවෙන් වානිජ බැංකු විසින් විදේශ ව්‍යවහාර මුදල් මෙරටට ආනයනය කිරීම සීමාකර ඇත. විදේශ ව්‍යවහාර මුදල් ආනයනය කිරීම සීමා කිරීමත් සමඟ නීතිවිරෝධී ලෙස මේ මුදල් නෝට්ටු මෙරටට ගෙන්වීමේ ප්‍රවණතාවක් දක්නට ලැබෙන අතර, මෙය වැළැක්වීම සඳහා විදේශ ව්‍යවහාර මුදල් ආනයනයේදී මෙතෙක් අයකළ බදුවලින් නිදහස් කිරීමට රජය තීරණය කර ඇත.විදේශ ව්‍යවහාර මුදල් මෙරටට ආනයනයේදී මෙතෙක් අයකළ බදු ඉවත් කිරීම 2010. 06. 01 දින සිට ක්‍රියාත්මක වන පරිදි ක්‍රියාවට නැංවීමට රජය තීරණය කර ඇති බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා කැබිනට් තීරණ දැනුම්දීමේ මාධ්‍ය සාකච්ඡාවේදී හෙළි කළේය.මෙයට අදාළ පනත් සංශෝධනයන් කඩිනමින් සිදු කිරීමටත් රජය තීරණය කර ඇති බව ඇමැතිවරයා පැවසීය.මුදල් හා ක්‍රමසම්පාදන ඇමැතිවරයා ලෙස ජනාධිපති මහින්ද රාජපක්‍ෂ මහතා අදාළ යෝජනාව අමාත්‍ය මණ්ඩලයට ඉදිරිපත් කර ඇත.ජාතික සංවර්ධන භාරකාර සමාගම හා ශ්‍රී ලංකා ඉතිරි කිරීමේ බැංකුව ඒකාබද්ධ කොට ශ්‍රී ලංකා ඉතිරි කිරීමේ බැංකුව සවිමත් කිරීමට රජය අදහස් කර ඇත.එබැවින් මෙම ආයතන දෙක ඒකාබද්ධ කොට ශ්‍රී ලංකා ඉතිරි කිරීමේ බැංකුවේ අරමුණු ක්‍රියාත්මක කළ හැකි ශක්තිමත් බලපත්‍රලාභී විශේෂිත බැංකුවක් බවට පත්කිරීමටත්” ජාතික සංවර්ධන භාරකාර අරමුදල ඈවර කොට එහි ශුද්ධ වත්කම් එම අරමුදලේ අරමුණු ක්‍රියාත්මක කිරීම සඳහා යෙදවීමට ශ්‍රී ලංකා ඉතිරි කිරීමේ බැංකුව වෙත පවරා එමගින් ජනතාවගේ ජීවන තත්ත්වය උසස් කිරීම සඳහා වඩාත් විධිමත් සේවයක් සැලසීමටත් කටයුතු යෙදීමට අනුමැතිය ලැබී ඇත.  ජාතික ගොඩනැගිලි පර්යේෂණ ආයතනයේ කටයුතු කාර්යක්ෂමව හා නියමාකාරයෙන් ඉටුකිරීම සඳහා පාර්ලිමේන්තු පනතක් යටතේ පිහිටුවීමට කටයුතු කිරීම හා නීති කෙටුම්පත් සම්පාදනය කරන ලෙසට නීති කෙටුම්පත් සම්පාදකට උපදෙස් දීමට අනුමැතිය ලැබී ඇත.  කසළ ගොඩගැසී ඇති කොළඹ බ්ලූමැන්ඩල් කසළ අපහරණ භූමිය කඩිනමින් පුනරුත්ථාපනය කිරීම සඳහා රජයේ අවධානය යොමුවී ඇත.මේ සඳහා ඉදිරිපත් වී ඇති ඔරයිසන් රිනීවබල් එනර්ජි ප්‍රයිවට් ලිමිටඩ් සමාගම සමග රජය විසින් භාණ්ඩාගාරය විමසමින් නීතිපතිතුමාගේ අනුමැතිය ලබාගෙන ගිවිසුමක් අත්සන් කිරීමට නියමිතය.මෙම සමාගම් විසින් බ්ලූමැන්ඩල්හි ගොඩගැසී ඇති කසළ ද්‍රව්‍ය අමුද්‍රව්‍යයක් ලෙස භාවිත කරමින් බලශක්ති ව්‍යාපෘතියක් ඇරඹීමට කටයුතු යොදා ඇත.  ලංකා විදුලිබල මණ්ඩලය සතු පන්නිපිටියේ හා සපුගස්කන්දේ පිහිටි පාලක උප පොළවල් සඳහා අලුතින් ට්‍රාන්ස්ෆෝමර් යන්ත්‍ර දෙකක් මිලදී ගෙන සැපයීම අනුමත කර ඇත.මෙහි පිරිවැය රුපියල් මිලියන 150කි.සාර්ක් රටවල් අතර සේවා හුවමාරු ගිවිසුමෙහි අරමුණ වන්නේ සාර්ක් රටවල් අතර අන්‍යොන්‍ය වශයෙන් ප්‍රතිලාභ සැලසෙන අයුරින් එම රටවල් අතර වන සේවා හුවමාරුව ලිහිල් කිරීම හා ප්‍රවර්ධනය කිරීම සඳහා රාමු වැඩසටහනක් ඇතිකිරීම වේ.2010 අප්‍රේල් මස 29 වන දින භූ®තානයේ තිම්පු නුවරදී පැවැත්වුණු 16 වන සාර්ක් සමුළුවේදී ශ්‍රී ලංකාව වෙනුවෙන් විදේශ කටයුතු ඇමැතිතුමා විසින් අත්සන් තබන ලද මෙම ගිවිසුම තහවුරු කිරීම සඳහා අනුමැතිය ලැබී ඇත.  පාඩු ලබමින් පවත්වාගෙන යනු ලබන එහෙත් සුවිශේෂ හේතු නිසා ලාභදායී තත්ත්වයට පත්කළ නොහැකි ආයතන සම්බන්ධයෙන් ගතයුතු පියවර පිළිබඳ අධ්‍යයනය කිරීමට රාජ්‍ය සම්පත් හා ව්‍යවසාය සංවර්ධන අමාත්‍යාංශය, මුදල් හා ක්‍රමසම්පාදන අමාත්‍යාංශය, කර්මාන්ත හා වාණිජ කටයුතු අමාත්‍යාංශය හා ශ්‍රී ලංකා මහ බැංකුවේ නියෝජිතයන්ගෙන් සමන්විත කමිටුවක් පත්කිරීමට අනුමැතිය ලැබී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060416</link>
    <topic>බිරියගේ ගෙලට පොරොවෙන් කෙටූ සැමියාගෙල වැල ලා ගෙන</topic>
    <author>ගාමිණී ජයසිංහ සමඟ තෙන්නකෝන් කුලසේකර</author>
    <content>මැදවච්චිය, කනදරාදිවුල්වැව ප්‍රදේශයේ පුද්ගලයෙක් සිය බිරියගේ ගෙලට පොරෝ පහර දී අනතුරුව ඔහු ද එදිනම ගෙල වැලලාගෙන සියදිවි හානිකරගෙන තිබේ.තිදරු පියෙකු වූ මියගිය පුද්ගලයා ඉකුත්දා (01) රාත්‍රී අටට පමණ බීමත්ව නිවෙසට පැමිණ රූපවාහිනිය නරඹමින් සිටි තම බිරිය සමඟ ආරවුලක් ඇති කරගෙන අනතුරුව බිරියගේ ගෙලට පොරෝ පහරදී තිබේ. තුවාල ලැබූ කනදරාදිවුල්වැව පදිංචිව සිටි හතළිස් හැවිරිදි බිරිය බරපතළ තුවාල ලබා අනුරාධපුර ශික්‍ෂණ රෝහලේ දැඩිසත්කාර ඒකකයේ ප්‍රතිකාර ලබයි.සල්වතුර ආචාරිගේ අනුර ශාන්ත (42) නමැති අය තම නිවසේ බාල්කයක තංගුස්ලණුවකින් ගෙල වැලලාගෙන ඇත. මෙම සිද්ධිය පිළිබඳ වැඩිදුර පරීක්‍ෂණ මැදවච්චිය පොලිස් ස්ථානාධිපති පොලිස් පරීක්‍ෂක ගිහාන් අමරසූරිය මහතාගේ උපදෙස් මත සැරයන් ජයරත්න මහතා ප්‍රමුඛ පොලිස් කණ්ඩායමක් විසින් සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060417</link>
    <topic>යටිතල පහසුකම් නංවන්න පළාත් පාලන ආයතනවලට ණය</topic>
    <author>මහින්ද අලුත්ගෙදර</author>
    <content>ප්‍රාදේශීය මට්ටමේ යටිතල පහසුකම් සංවර්ධනය කිරීමට පළාත් පාලන ආයතන සඳහා ණය නිකුත් කිරිමේ වැඩපිළිවෙලක් ක්‍රියාවට නැංවීමට පළාත් පාලන හා පළාත් සභා අමාත්‍යාංශය පියවර ගෙන ඇත.ආසියානු සංවර්ධන බැංකුවේ ප්‍රතිපාදන මත රුපියල් මිලියන 5000ක මුදලක් මේ සඳහා වෙන් කැර ඇති අතර යටිතල පහසුකම් සංවර්ධනය කිරීම මඟින් මහජනතාවගේ දෛනික කටයුතු වඩාත් පහසු කරලීම මෙහි මූලික අරමුණ වී ඇතැයි පළාත් පාලන හා පළාත් සභා අමාත්‍යාංශය සඳහන් කරයි.ජනාධිපති මහින්ද රාජපක්ෂ මහතාගේ සංකල්පයක් හා මඟ පෙන්වීම පරිදි ආරම්භ කළ ‘ මහින්ද චින්තන ඉදිරි වැඩපිළිවෙල’ අනුව රටේ සංවර්ධනය වේගවත් කිරීමේ අරමුණෙන් මේ පියවර ගෙන ඇති අතර නාගරික ප්‍රදේශවලට සීමා වූ සංවර්ධනය මේ සමඟ ගමට ගෙන යාමට හැකි වන බව පළාත් පාලන හා පළාත් සභා ඇමැති ඒ. එල්. එච්. අතාවුල්ලා මහතා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060418</link>
    <topic>‘බස් ගාස්තු සංශෝධනයේ අවසන් තීරණය ප්‍රවාහන ඇමැතිවරයා අතේ’</topic>
    <author>ශීලා උඩුවර</author>
    <content>බස්ගාස්තු සංශෝධනය පිළිබඳ කුමන මත පළවුවත් ඒ පිළිබඳව අවසන් තීරණය ගතයුත්තේ ප්‍රවාහන ඇමැති කුමාර වෙල්ගම මහතා බව ජාතික ගමනා ගමන කොමිෂන් සභාවේ අධ්‍යක්‍ෂ (ධාවන) විපුල හේවාවලිමුණි මහතා පැවැසීය.ජාතික බස් ගාස්තු ප්‍රතිපත්තිය අනුව ගාස්තු සංශෝධනය සිදුකරගෙන යන බවත් මේ මස අවසානය වනවිට එය ඇමැතිවරයාට බාරදෙන බවත් හේවාවලිමුණි මහතා සඳහන් කෙළේය.ඩීසල් මිල අමතර කොටස් මිල, විදුලි දුරකථන සේවක වැටුප් ආදි කරුණු 12ක් මුල්කරගෙන එම සංශෝධනය සිදු කෙරෙන බව ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=n10060419</link>
    <topic>සොරකම් රැසකට සම්බන්ධයැයිතුනේ කල්ලියේ ප්‍රධානියා අත්අඩංගුවට</topic>
    <author>අමල් යශෝමන් ජයසිංහ</author>
    <content>සොරකම් සහ මංකොල්ල කෑම් රැසකට සම්බන්ධ ‘තුනේ කල්ලියේ’ ප්‍රධානියා සහ තවත් දෙදෙනෙකු සමග ගිනි අවියක්ද කහතුඩුව පොලිසිය විසින් (01) පෙරේදා අත්අඩංගුවට ගෙන ඇත. මේ තුනේ කල්ලියේ ප්‍රධානියා මංකොල්ල කෑම් රැසක් සම්බන්ධයෙන් වසර ගණනාවක් රක්ෂිත බාරයේ සිට ඉකුත් වසරේ සැප්තැම්බරයේ නිදහස ලබා පැමිණි අයෙකු බවද පොලිසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=r1006041</link>
    <topic>දෙයියන්දර ජාතික පාසලේ ගුරු හිඟයක්</topic>
    <author>තමරසිරි විජේසේකර - දෙයියන්දර සමූහ</author>
    <content>මාතර දෙයියන්දර ජාතික පාසලේ පවතින ගුරු හිඟය නිසා තම දූ දරුවන්ගේ අධ්‍යාපන කටයුතු නිසියාකාරව කරගත නොහැකිවී ඇතැයි මවුපියෝ මැසිවිලි නගති.මුලටියන අධ්‍යාපන කලාපයට අයත් මුලටියන අධ්‍යාපන කොට්ඨාසයේ පිහිටා තිබෙන එකම ජාතික පාසලද මෙය වේ.දැනට මෙහි ගුරුවරුන් පහළොස් දෙනෙකුගේ පමණ හිඟයක් පවතින බව විදුහල් ප්‍රකාශකයෙක් දිනමිණ ට කීය. මේ විදුහලේ දැනට සිසුන් දෙදහසක් පමණ අධ්‍යාපන කටයුතු වල නිරත වෙති. විශේෂයෙන්ම ඉංග්‍රීසි මාධ්‍ය සහ උසස් පෙළ පන්ති සඳහා අවශ්‍ය පුහුණු හා උපාධිධාරී ගුරු හිඟයට පිළියමක් නොයෙදුවහොත් දරුවන් වෙනත් පාසලකට ඇතුළත් කිරීම හැර වෙනත් විකල්පයක් නොමැති බවද ඔවුහු සඳහන් කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=r1006042</link>
    <topic>දෙහිඅත්තකණ්ඩිය පහළගම මහ විදුහලේ අඩුපාඩු සපුරන්න</topic>
    <author>දෙහිඅත්තකණ්ඩිය සමූහ – ආරියලතා පොඩි මැණිකේ</author>
    <content>දෙහිඅත්තකණ්ඩිය අධ්‍යාපන කලාපයට අයත් පහළගම මහ විදුහල අඩුපාඩුකම් ගොඩගැසී ඇති පාසලකි. සාමාන්‍ය පෙළ දක්වා පන්ති පැවැත්වෙන මේ විදුහලේ උග්‍ර ගුරු හිගයක් පවතින අතර විද්‍යාව ඉංග්‍රීසි විෂයයන්ට ගුරුවරුන් නැත.ප්‍රාථමික පන්ති පහටම ගුරුවරු සිටින්නේ දෙදෙනෙක් පමණි. විදුහලේ ගොඩනැගිලිවලද විශාල හිඟයක් පවතී.දැනට වසර 30 පෙර මහවැලි අධිකාරියෙන් ඉදි කළ මේ ගොඩනැගිලි කිහිපයේ ඉඩ කඩ දැන් ප්‍රමාණවත් නැත.මෑත කාලයේදී මේ විදුහලට කිසිම ගොඩනැගිලි ඉදි කරදී නැත. නැටුම් විෂය සඳහා පන්ති පැවැත්වීමට මවුපියන් දැනට වසර දෙකකට පමණ පෙර ඉදි කර දුන් තාවකාලික ගොඩනැගිල්ලත් ඉතාම අබලන් තත්ත්වයේ පවතී.පහළගම මහ විදුහලේ දරුවෝ එළි මහනේ ගස් යට නැටුම් ඉගෙන ගනිති. චිත්‍ර විෂය උගන්වන්න ගුරුවරයකු නැත. එහෙත් පසුගිය වසරේ අ. පො. ස. විභාගයට ඉදිරිපත් වූ දරුවන් චිත්‍ර විෂය සමත් වී ඇති බව විදුහල්පති ආර්. එච්. රත්නායක මහතා පවසයි.මෙහි පැමිණෙන අන්තර් පළාත් ගුරුවරුන් කෙසේ හෝ ස්ථාන මාරු ලබා ගෙන තම තමන්ගේ ගම් පළාත්වලට යයි. ඒ වෙනුවට අලුත් ගුරුවරු එන්නේ නැත. මේ ගැන අධ්‍යාපන බලධාරි දැනුවත් කළත් මේ වන තුරු කිසිම විසඳුමක් ලැබී නැත.පහළගම මහ විදුහලේ විදුහල්පති ආර්. එම්. රත්නායක මහතා මෙසේ පැවසීය.මේ ප්‍රදේශයේ උසස් පෙළ විභාගය සමත් දරුවන් සිටිනවා. ඒ වැනි අයගෙන් සුදුස්සන් තෝරාගෙන ගුරු පත්වීම් ලබා දෙනවා නම් ඔවුන් පිට පළාත් වලට යන්නට දඟලන්නේ නැහැ. ගුරුවරයාද දරුවා කෙරෙහි දැඩි අවධානයකින් අධ්‍යාපනය ලබා දෙනවා.පිට පළාත්වල ගුරුවරු මෙහි සේවය කරන විට නිතරම ගමට යන්නට තමයි බලන්නේ. ඔවුන්ට තමන්ගේ පෞද්ගලික ප්‍රශ්න ගැනම මිස දරුවන්ගේ අධ්‍යාපනයට වැඩි කාල වේලාවක් යෙදවීමට තරම් සුදුසු මානසිකත්වයක් නැහැ.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=r1006043</link>
    <topic>ගංවතුරින් කොටු වූ මහලු යුවළක් කෙසෙල් කොට ඔරුවකින්ගොස් බේරාගෙන</topic>
    <author>දූනගහ සමූහ හෙක්ටර් සූරියආරච්චි</author>
    <content>දූනාගහ කීනවින්න නමැති ගමෙහි, කුඩා බිම් කොටසක පදිංචිව සිටි මහලු යුවළක්, අධික වර්ෂාවෙන් තම පුංචි නිවහන ජලයෙන් වට වී අනතුරුදායක තත්ත්වයක සිටියදී, කීනවින්න අදිකාරිමුල්ල ගමෙහි තරුණ කැළ කෙසෙල් කොට ඔරුවක් සාදා ඒ මතින් ගොස් එම දෙපළ බේරාගෙන ඇත.තම ගෙය වටේ ජලයෙන් යට වී ඇති බව දුටු මහලු යුවළ මුලුතැන්ගෙයි උස් ස්ථානයකට පුටු දෙකක් තබා ඒ මත නැඟී තමන් බේරා ගන්නා ලෙස කෑ ගසමින් කළ ඉල්ලීම ඇසූ තරුණ කැල මේ සඳහා ඉදිරිපත්ව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=r1006044</link>
    <topic>පාලින්ද නුවර ගැමි අරුණින් සංවර්ධනයට</topic>
    <author>පාලින්දනුවර විශේෂ මාකෙලියේ සේන</author>
    <content>පාලින්ද නුවර ප්‍රාදේශීය ලේකම් කොට්ඨාසයේ දුෂ්කර ගම් ප්‍රදේශ රැසක් ගැමි අරුණ වැඩසටහන යටතේ රුපියල් ලක්ෂ 50ක වියදමින් සංවර්ධනය කිරීමට පියවර ගෙන තිබේ. මම වැඩපිළිවෙළ යටතේ යටිතල පහසුකම් නැංවීමට තෝරාගෙන ඇත්තේ ගලහිටිය මොරපිටිය හැඩිගල්ල බෙල්ලන හා කඹුරාවල ආදී ගම් ප්‍රදේශ රැසකි.මාර්ග කොන්ක්‍රීට් කිරීම, පස් දමා ගොඩකිරීම් වැනි කටයුතු මෙමගින් සිදු කෙරෙන බව පාලින්ද නුවර ප්‍රාදේශීය ලේකම් තරණී අනෝජා ගමගේ මහත්මිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=r1006045</link>
    <topic>දන්සලක් යැයි සිතාදානෙ ගෙදර පෝලිමේ</topic>
    <author>අමල් යශෝමන් ජයසිංහ</author>
    <content>බණ්ඩාරගම ප්‍රදේශයට නුදුරු ගම් පියසක දිවි ගෙවූ වියපත් අයකු මියගියේ කාගේත් හදවතෙහි සෝ සුසුම් රඳවමිනි. තම නිවස ඉදිරිපිට කම්මලක් පවත්වාගෙන ගිය හෙතෙම හිත හොද සැමියෙකි. දයාබර පියෙකි.මියගිය අයගේ තුන් මස දානමය පින්කම යෙදී තිබුනේ හරියටම වෙසක් පුන් පොහෝදිනටය. ගෙමිදුල තහඩු සෙවිලි කළ මඩුවක් ද සාදා පැමිණෙන පිරිසට සත්කාර සංග්‍රහ දැක්වීමට ද පවුලේ උදවිය මහත් කැපවීමෙන් කටයුතු කළහ. පැවිදි රුවන වඩමවා දම් දෙසුමක් පවත්වා ඉන් අනතුරුව සිදු කෙළේ පැමිණි පිරිසට රාත්‍රී ආහාරය පිරිනැමීමය.මේ කවුරු කවුරුත් කෑමට වාඩිවුනා නම් අප සතුටුයි. නිවසේ වැඩිහිටියකු පිරිසට ආරාධනයක් ද කෙළේ ය.වෙසක් සිරි නැරඹීමට යන්නෝ ද එන්නෝ ද මේ නිවසේ පිරිසක් එක් රොක් වී සිටින අයුරුත් ආහාරය ගන්නා අයුරුත් දුටුහ.දෙතුන් දෙනෙකු පේලියට සිටගත් තැන තවත් පිරිස ද ඒ පෝලිමට එක්වූයේ විනාඩි කීපයකිනි. නිවැසියන් අන්ද මන්ද විය. වැල නොකැඩී ආහාරය ගැනීමට පෝළිමේ එන පිරිස දුටු නිවැසියෝ කලබල වූහ.කිසිත් කර කියාගත නොහැකි වූවාක් මෙන් ගෙයි මුල්ලේ මුනු මුනු නගන්නට වී අනතුරුව පවුලේ අයෙකු පිරිස අතරට පැමිණ මෙසේ කීවේය.“ඔය හැමෝම සමාවෙන්ඩ ඕනෑ - මේ කතාව අහිතකින් හෙම කියනවා නෙමේ. මේ අපේ ගෙදර මළගිය ඇත්තාට කරන තුන් මාසෙ පින්කමක්. දන්සලක් කියල ඔයාලා හිතන් ඇති මයෙ හිතේ. අනේ සමාවෙන්ඩ ඕනේ අපෙන් වරදක් හෙම වුණා නම්.පෝලිමේ රැදී සිටි පිරිස මුහුණට මුහුණ බලා විලියෙන් මෙන් බිම බලාගත්වනම ආපසු හැරී විසිර යද්දී මදැයි - දන්සලක් කියලා පෝළිමේ තැප්ප හැටි “ යැයි කවුදෝ කියනු ඇසිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=r1006046</link>
    <topic>‘මූදු කටුව’මුහුද ගිලගනී</topic>
    <author>සටහන හා ඡායාරූප - පොල්ගහවෙල සමූහ කේ. කළුආරච්චි සහ පන්නල සමූහ ජේ. ඒ. පියදාස</author>
    <content>නාත්තණ්ඩිය මැතිවරණ කොට්ඨාසයේ දරුණු ලෙස මුහුදු ඛාදනයට ලක්ව ඇති මූදු කටුව ග්‍රාම නිලධාරි වසමේ විශේ්ෂ නිරීක්ෂණ චාරිකාවක පසුගියදා වයඹ ප්‍රධාන ඇමැති අතුල විජේසිංහ මහතා නිරත විය.මුහුදු ඛාදනය හේතුවෙන් මාරවිල මූදුකටුව ග්‍රාම නිලධාරි වසමේ පවුල් 45ක් පමණ දැඩි පීඩාවට පත්ව ඇත. මෙහිදී මුහුදු ඛාදනය හේතුවෙන් දැඩි පීඩාවට පත්ව ඇති ජනතාවගේ ගැටලු පිළිබඳ වයඹ ප්‍රධාන ඇමැතිවරයා දැඩි අවධානය යොමු කරන ලද අතර පළාත් සභා මට්ටමින් හා මධ්‍යම රජය මට්ටමින් මේ ගැටලුව පිළිබඳ කළ හැකි උපරිම දෙය සිදු කිරීමට තමා කටයුතු කරන බව ප්‍රධාන ඇමැතිවරයා විසින් ධීවර ජනතාවට ප්‍රකාශ කරන ලදී.මෙහිදී අදහස් දැක් වූ මූදුකටුව ග්‍රාම නිලධාරි කේ. එම්. ආර්. ජේ. කැලුම් මහතා වෙරළ ඛාදනය හේතුවෙන් පවුල් 45ක් පමණ අපහසුතාවට පත්ව සිටිනවා. වෙරළ ඛාදනය වැළැක්වීම සඳහා ගල් වැටියක් දමාගෙන යනවා. මේ වෙරළ ඛාදනය හේතුවෙන් ධීවරයන්ගේ රැකියාවලටද බලපෑමක් ඇති වී තිබෙනවා. තෙප්පන් හා බෝට්ටු මගින් ධීවර කර්මාන්තයේ යෙදුණු ධීවරයන් ඉතා අසරණ වෙලා තිබෙනවා.මේ ගැන ප්‍රදේශවාසීන් වයඹ ප්‍රධාන ඇමැතිවරයාට දැන්වීමෙන් අනතුරුව එතුමාගේ පැමිණීම විශේෂ කරුණක් ලෙස සැලකිය හැකියි. ධීවරයන්ට ජීවත් වීම සඳහා පාරු දෙක තුනක් ලබා දෙන ලෙසද අප ඉල්ලා සිටිනු ලැබුවා. කූඩාරම්වල ඉන්න ජනතාවට ඉක්මන් සහනයක් ලබාදීමට කටයුතු කළ යුතුය.බල ගම්මානය ප්‍රදේශයේ ද පවුල් 12ක් සහ උතුරු මූදු කටුව ප්‍රදේශයේ පවුල් 6ක් පමණ මුහුදු ඛාදනය හේතුවෙන් ගැටලුවලට මුහුණ දී තිබෙනවා. විශේෂයෙන් මොවුන්ගේ වැසිකිළි ආදිය විනාශ වීම ද ඔවුන්ගේ සනීපාරක්ෂක කටයුතුවලට මහත් බාධාවක් වී ඇත. මේ ගැටලු වලට වයඹ ප්‍රධාන ඇමැතිවරයා ඉක්මනින් ධීවරයන්ට පාරු දෙකක් ලබා දීමටද පොරොන්දු වුණා.ධීවර කාර්මිකයෙකු වූ කේ. ජී. ජූඩ් ප්‍රනාන්දු මහතා  මාරවිල මූදුකටුව ප්‍රදේශයේ පවුල් 400ක් පමණ ඉන්නවා. අපට සුමාන දෙකක සිට රැකියාවට යන්න බැහැ. වෙන යන්න දිහාවකුත් නැත. අපට තිබෙන ලොකුම ගැටලුව තමයි තොටුපළක් නොමැතිකම අපට තොටුපළක් ලබාදුන්නොත් අපගේ සියලුම ගැටලු විසැඳෙනවා.ආර්. ජනක මහතා ධීවරයෙක්මේ ප්‍රදේශයේ මුහුද අඩි හතළිහක් පමණ ඛාදනයට ලක් වී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=s1006041</link>
    <topic>කඩුලු 7කින් සිම්බාබ්වේ ජය ගනී</topic>
    <author/>
    <content>සිම්බාබ්වේහිදී පැවැත්වෙන මයිකො මැක්ස් තුන්කොන් ක්‍රිකට් තරගාවලියේ ඊයේ ඉන්දියාව හා සිම්බාබ්වේ අතර පැවැති තරගයේ කඩුලු 7කින් ජය ගැනීමට සිම්බාබ්වේ ක්‍රිකට් පිලට හැකි විය.හරාරේ හි පැවැති මෙම තරගයේ ලකුණු 195ක ඉලක්කයක් කරා ගමන් කළ සිම්බාබ්වේ පිලට ඕවර 38.2 කදී සිය ඉලක්කය සපුරා ගන්නා ලදී.ආරම්භක පිතිකරු යුගලය වූ හැමිල්ටන් මසකඩ්සා හා බ්‍රෙන්ඩන් ටේලර් අගනා ඉනිමක් ක්‍රීඩා කළ අතර ඔවුන් ලකුණු 128ක සබඳතාවක් ගොඩනඟන ලදී.මසකඩ්සා ලකුණු 66ක් රැස් කෙළේ හතරේ පහර 4ක් හා හයේ පහර 2ක් සමගිනි. ටේලර් හතරේ පහර 6ක් හා හයේ පහරක් සමඟ ලකුණු 74ක් රැස් කෙළේ ය.චාල්ස් කොවෙන්ට්‍රි 20, එල්ටන් විකුම්බුරා නොදැවි 16 ක් හා ටටෙන්ඩා ටයිබු නොදැවී ලකුණු 13ක් රැස් කළහ.පන්දු යැවීමේ දී රවීන්ද්‍ර ජඩේජා ලකුණු 27කට කඩුලු 2ක් ද, ඕජා ලකුණු 35කට කඩුලු 1ක්ද දවා ගනු ලැබීය.මුලින් පන්දුවට පහරදුන් ඉන්දියාව කඩුලු 9කට ලකුණු 194ක් ලබා ගත්තේය. මේ තරගයේ කාසියේ වාසිය සිම්බාබ්වේ පිලට හිමි විය.ඉන්දීය ඉනිමේ කැපී පෙනෙන පිතිකරුවා වූ රවීන්ද්‍ර ජඩේජා ලකුණු 51ක් ලබා ගැනීම විශේෂත්වයක් විය. පන්දු 72කට මුහුණ දුන් ජඩේජා හතරේ පහර 3ක් හා හයේ පහර 2ක් එල්ල කෙළේ ය. ඉන්දීය කඩුලු 5ක් ලකුණු 95කට බිද වැටී තිබූ අවස්ථාවේ සිට ජඩේජා ඉනිම ගොඩනැගීමට ප්‍රබල දායකත්වයක් ලබා දුන්නේය.හයවැනි කඩුල්ලට පතන් සමඟ එක් වී ලකුණු 32ක්ද 8 වැනි කඩුල්ලට ඩින්ඩා සමග එක්ව ලකුණු 48ක්ද ජඩේජා සම්බන්ධතාව ගොඩ නැවීය. ඉන්දීය ඉනිම කර්තික් හා මුරලි විජේ ආරම්භ කළ අතර මුල් කඩුල්ල ලකුණු 58ක සම්බන්ධතාවක් ගොඩනැගුණි. මුලින්ම කර්තික් දැවී ගියේ ය. ඔහු ලකුණු 33ක් පන්දු 47කදි හතරේ පහර 4ක් එල්ල කරමින් ලබා ගත්තේ ය. විරාට් කෝහිල් හා මුරලි විජේ එක් වුනද ලකුණු 63දී විජේ දැවී ගියේ ය. ඔහු ලකුණු 21ක් ලබා ගත්තේ ය.ඉන්දීය ඉනිමේ ලකුණු වේගය පහළ බැසීමට ප්‍රධානම හේතුව වූයේ රොහිත් ෂර්මා හා සුරේෂ් රෙයිනා යන දෙදෙනාම දුවද්දී දැවී යෑමය. ෂර්මා ලකුණු 13ක්ද රෙයිනා ලකුණු 3ක්ද ලබා ගත්හ. සිම්බාබ්වේ පිලේ පන්දු රැකීම යහපත් මට්ටමක පැවැති අතර දකුණතින් පිට දග පන්දු යවන ග්‍රෙග් ලැම්බ් ලකුණු 45කට කඩුලු 3ක් බිද හෙලීමට සමත් විය.සිම්බාබ්වේ පන්දු යවන්නන් 5ක් ක්‍රියාත්මක වූ අතර ඒ සෑම අයෙකුම කඩුලු ලබා ගැනීමට සමත් වූහ. බිලිග්නම්, ප්‍රයිස්, උට්සෙයා හා ක්‍රීමර් කඩුලු 1 බැගින් ලබා ගත්හ. තරගයේ වීරයා සම්මානය සිම්බාබ්වේ ක්‍රීඩක බ්‍රෙන්ඩන් ටේලර්ට හිමි විය.තරගාවලියේ මීළඟ තරගය හෙට ශ්‍රී ලංකාව හා ඉන්දියාව අතර හරාරේහිදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=s1006046</link>
    <topic>ලෝක කුසලාන පාපන්දු උළෙලටමැන්ඩෙලාත් එයි</topic>
    <author>ජොහැනස්බර්ග් (ඒ. එෆ්. පී)</author>
    <content>දකුණු අප්‍රිකාවේ පළමුවන කලු ජාතික ජනාධිපතිවරයා වූ නෙල්සන් මැන්ඩෙලා ලබන මස පැවැත්වෙන ලෝක කුසලාන පාපන්දු තරගාවලියේ සමාරම්භක හා සමාප්ති උළෙලවල් සඳහා සහභාගී වීමට කැමැත්ත ප්‍රකාශ කළ බව දකුණු අප්‍රිකානු ක්‍රීඩා අමාත්‍යවරයා පවසයි.තවදුරටත් අදහස් දක්වමින් දකුණු අපි‍්‍රකානු ක්‍රීඩා අමාත්‍ය මැක්හෙන්කේෂි, මැන්ඩෙලා කැමැත්තෙන් පාපන්දු සමාරම්භක හා සමාප්ති උළෙලවල් සඳහා සහභාගීවන බවත්, ඔහු බලාපොරොත්තු වූ පරිදි ප්‍රවේශපත් 4ක් ලබාදීමට සංවිධායක කමිටුව එකඟ වී ඇති බවත් දැන්වීය.ලබන මස 92 වැනි වියට පා තබන මැන්ඩෙලා වයෝවෘද්ධ තත්ත්වය මත ලෝක කුසලාන තරගාවලියට සහභාගී වීම අවිනිශ්චිත තත්ත්වයක පැවතුණත් පසුව ඔහු සහභාගී වීමට කැමැත්ත ප්‍රකාශ කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=s1006047</link>
    <topic>පාපැදි සූර වැල්වර්ඩිටවසර 2ක තරග තහනමක්</topic>
    <author>ඒ. එෆ්. පී</author>
    <content>ස්පාඤ්ඤ පාපැදි සූර ඇලජැන්ඩ්‍රා වැල්වර්ඩි තහනම් උත්තේජක භාවිතය නිසා වසර දෙකක තරග තහනමකට ලක්ව සිටී. 2009 මැයි සිට 2011 දෙසැම්බර් 31 දක්වා ක්‍රියාත්මක මේ තරග තහනමට ඔහුගේ ක්‍රීඩා දිවියට එල්ල කරන බලපෑම සුළු පටු එකක් නොවේ.කඳු තරණයට දස්කම් දක්වන වැල්වර්ඩ් පසුගිය ස්විසර්ලන්ත රොමෑන්ඩයි සවාරියේ ජයග්‍රාහකයා ද විය. 2012 දී ලන්ඩන් නුවරදී පැවැත්වෙන මීළඟ ඔලිම්පික් තරගාවලියට සහභාගී වීමට වැල්වර්ඩි බලාපොරොත්තුවෙන් සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=s1006048</link>
    <topic>අක්තාර්-මලික් යළිපාකිස්තාන කණ්ඩායමට</topic>
    <author>ලාහෝර්, පාකිස්තානය (ඒ. එෆ්. පී)</author>
    <content>වේග පන්දු යවන ෂොයිබ් අක්තාර් සහ හිටපු නායක ෂොයිබ් මලික් එළඹෙන ආසියානු කුසලානය සඳහා වන 15 දෙනෙකුගෙන් සමන්විත සංචිතයට ඇතුළත් කිරීමට පාකිස්තාන ක්‍රිකට් තේරීම් කමිටුව තීරණය කර ඇත.34 හැවිරිදි ෂොයිබ් අක්තාර්ගේ ශාරීරික යෝග්‍යතා පරීක්ෂණයෙන් ඔහු තරග කිරීමට සුදුසු බව අනාවරණය වී ඇත.වසර 13ක පාකිස්තාන ජාතික කණ්ඩායම නියෝජනය කර ඇති අක්තාර් දණහිසේ ආබාධයක් නිසා පසුගිය වසරේ මැයි සිට ජාත්‍යන්තර තරග පිටියෙන් ඉවත් වීමට සිදුවිය.28 හැවිරිදි හිටපු පාකිස්තාන නායක තුන් ඉරියව් ක්‍රීඩක ෂොයිබ් මලික්ගේ වසරක තරග තහනම මෑතදී ඉවත් වීමෙන් පසු ඔහුද ශාරීරික යෝග්‍යතා පරීක්ෂණයෙන් සමත් වී ඇත.මොවුන් දෙදෙනාගේ පැමිණීමත් සමඟ පාකිස්තාන සංචිතය ඉතා සමබර කණ්ඩායමක් බව තේරීම් කමිටු සභාපති ඉජාස් බට් පවසයි.තුන් ඉරියව් ක්‍රීඩක සහීඩ් අෆ්රිඩි ආසියානු කුසලාන හා ළඟ එන එංගලන්ත සංචාරය සඳහා පාකිස්තාන කණ්ඩායමට නායකත්වය ලබා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=s1006049</link>
    <topic>ජාත්‍යන්තර ඉන්දියානු සිනමා ඇකඩමි සම්මාන උළෙල....</topic>
    <author/>
    <content>ජාත්‍යන්තර ඉන්දියානු සිනමා ඇකඩමි සම්මාන උළෙලට සමගාමීව පැවැත්වෙන සුපිරි තරු පිරි ක්‍රිකට් තරගය නොමිලේ නැරඹීම සඳහා ආබාධිත රණවිරුවන් 150 දෙනෙකුට අවස්ථාව ලබා දීමට ආරක්ෂක අමාත්‍යාංශය හා ඩයලොග් ටෙලිකොම් සමාගම පියවර ගෙන ඇත. මේ සඳහා දායකත්වය ඩයලොග් ටෙලිකොම් ආයතනය මගින් දරන අතර එම සමාගමේ ප්‍රධාන විධායක නිලධාරී ආචාර්ය හාන්ස් විජේසූරිය මහතා අතින් ඊට අදාළ ටිකට් පතක් ආරක්ෂක ලේකම් ගෝඨාභය රාජපක්ෂ මහතා වෙත පිරිනැමූ අවස්ථාව. මේ අවස්ථාවට එක්වූ ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා ද මෙහි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=s1006042</link>
    <topic>දඹගල්ල පියරතනමහ විදුහලෙන් වැඩි දස්කම්</topic>
    <author>මොනරාගල සමූහ</author>
    <content>අධ්‍යාපන අමාත්‍යාංශය මෙහෙයවන 2010 පාසල් මලල ක්‍රීඩා තරගයට සමාගමීව බිබිල අධ්‍යාපන කලාපයේ පාසල් අතර මැදගම ක්‍රීඩාංගණයේ දී පැවැත්වුණු කලාප ක්‍රීඩා තරගයේදී ප්‍රථම හා දෙවැනි ස්ථාන අටක් දිනාගැනීමට දඹගල්ල පියරතන මහා විද්‍යාලයයේ සිසු සිසුවියෝ සමත් වූහ.අවුරුදු 21 න් පහළ බාලිකා තුන්පිම්ම, අවුරුදු 19 න් පහළ බාලිකා කරාතේ, අවුරුදු 17 න් පහළ බාලක මීටර් 400, අවුරුදු 21 න් පහල බාලිකා උස පැනීම යන තරගවලින් ප්‍රථම ස්ථානද, අවුරුදු 13 න් පහළ බාලිකා මීටර් 100, අවුරුදු 11 න් පහළ බාලිකා දුර පැනීම, අවුරුදු 17 න් පහළ බාලික මීටර් 100, අවුරුදු 21 න් පහල බාලිකා දුර පැනීම, අවුරුදු 19 න් පහළ බාලිකා කාතා යන ඉසව්වලින් දෙවැනි ස්ථානද දිනාගනිමින් ඔවුහු ඌව පළාත් පාසල් මලල ක්‍රීඩා තරගයට ඉදිරිපත් වීමට සුදුසුකම් ලබා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=s1006043</link>
    <topic>පවර්ලිෆ්ටින් සභාපති ප්‍රේමසාර</topic>
    <author/>
    <content>වසර 5ක් අක්‍රියව පැවැති ශ්‍රී ලංකා පවර් ලිෆ්ටින් ක්‍රීඩාව සඳහා වූ ජාතික සංගමයේ නිලවරණය පසුගියදා පැවැත්විණි. 2003 වසරේ සිට 2008 ඔක්තෝබර් 20 දින ගැසට් නිවේදනයකින් අතුරු කමිටුවක් ලෙස ක්‍රියාත්මක වන මෙම සංගමයේ නිලවරණය ක්‍රීඩා සංවර්ධන දෙපාර්තමේන්තුවේ මෙහෙයවීමෙන් පවත්වන ලදී.නිලධාරි මණ්ඩලයසභාපති - ප්‍රේමසාර සමරතුංග, උප සභාපති - යූ. කේ. පෙරේරා, උප සභාපති - එච්. වයි. ඩබ්ලිව්. රූපසේන, උප සභාපති - ඩබ්ලිව්. ජේ. එස්. කුමාරි, ලේකම් - අයි. පී. නන්දසේන, උප ලේකම් - කේ. ඩී. ඩී. අයි. ජයතිලක, භාණ්ඩාගාරික - එස්. කේ. බණ්ඩාර, උප භාණ්ඩාගාරික - එම්. යූ. ප්‍රනාන්දු, පරිපාලන ලේකම් - පී. අයි. සී. කුරේ.කමිටු සාමාජිකයන් - තුෂාර රංජන් ප්‍රේමලාල්, එස්. ඩී. පේදුරුආරච්චි, ටී. ඩී. එම්. වීරවර්ධන, එස්. නන්දරත්න සිල්වා, එස්. පී. විජේරත්න, ඩබ්ලිව්. එල්. රංජන් කුමාර, එන්. කේ. ලාල් පත්මසිරි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=s1006044</link>
    <topic>සා. තෝමස්- සා. පීතර් තීරණාත්මක ගැටුම හෙට</topic>
    <author>පි‍්‍රන්ස් ගුණසේකර</author>
    <content>ජනාධිපති කුසලාන අන්තර් පාසල් රගර් තරගාවලියේ දැනට පෙරමුණ ගෙන සිටින බම්බලපිටිය සාන්ත පීතර් හා ගල්කිස්ස සාන්ත තෝමස් විදුහල අතර තරගය හෙට (5දා) ගල්කිස්ස සාන්ත තෝමස් විදුහල් ක්‍රීඩාංගණයේදී පැවැත්වේ.දැනට මේ තරගාවලියේ සහභාගිවූ සියලුම තරග ජයගෙන ඉදිරියෙන් සිටින සාන්ත පීතර් ක්‍රීඩකයෝ එක් තරගයකින් පමණක් පරාජයවී සිටින සාන්ත තෝමස් විදුහල සමඟ තරග කිරීම කාගේත් අවධානයට යොමුවන කරුණකි.පසුගිය වසරේදී සාන්ත පීතර් හා සාන්ත තෝමස් අතර පැවැති තරගයේදී සාන්ත තෝමස් විදුහල ලකුණු 36 - 3 ක විශිෂ්ට ජයක් ලැබුවද මෙවර කණ්ඩායම් දෙකම ප්‍රබල තත්ත්වයක පසුවේ.මෙවර තරගවාරයේදී සාන්ත තෝමස් පරාජය වූයේ 30 - 24 ඉසිපතනයට පමණි. මේ දක්වා සෑම කණ්ඩායමක්ම තරග 6 බැගින් සහභාගිවී ඇති අතර මොරටුව වේල්ස් කුමාර විදුහල පමණක් සියලුම තරග පරාජයවී සිටී.වෙස්ලි වේල්ස් කුමාර අතර තරගයෙන් ලකුණු 77 - 0 කින් වෙස්ලි විදුහල පළමුජය වාර්තා කළේ ය. වේල්ස් කුමාර විදුහල නිමාවූ තරග 6 කදී ට්‍රයි 2 ක් හා පෙනෙල්ටි 6 ක් වාර්තා කර දුර්වල ක්‍රීඩා විලාශයක් පෙන්නුම් කරමින් සිටී.අද වේල්ස් කුමාර විදුහල නිත්තවෙලදී සාන්ත අන්තෝනි විදුහල සමඟ තරග වැදීමට නියමිතය. බෝගම්බරදී හෙට පැවැත්වෙන කිංග්ස්වුඩ් රාජකීය අතර තරගය දෙපිලටම ඉතා තීරණාත්මක එකකි. ප්‍රසාද ලකුණු සටහනේ කිංග්ස්වුඩ් තෙවැනි ස්ථානයේ හා රාජකීය පිල සිවුවැනි ස්ථානයේ පසුවේ. දෙපිලම තරග 4 ක් ජයගෙන තරග 2 බැගින් පරාජයවී ඇති අතර ලකුණක පරතරයක් ඇතිව සිටී.4 දා සා. අන්තෝනි - වේල්ස් කුමාර නිත්තවෙලදී 5 දා රාජකීය - කිංග්ස්වුඩ් බෝගම්බරදී ත්‍රිත්ව - ඉසිපතන සී. ආර්. පිටියේදී සා. පීතර් - සා. තෝමස් ගල්කිස්සේදී 6 දා ධර්මරාජ - වෙස්ලි බෝගම්බරදී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=s1006045</link>
    <topic>මාතලේ ප්‍රාදේශීයක්‍රීඩා සූරතාව මාතලේ ප්‍රාදේශීය ලේකම් කොට්ඨාසයට</topic>
    <author>චන්ද්‍රා ශ්‍රී අසෝක බණ්ඩාර මාතලේ දිසා විශේෂ</author>
    <content>2010 මාතලේ දිසා අන්තර් ප්‍රාදේශීය ලේකම් කොට්ඨාස ක්‍රීඩා උළෙලේ මෙවර සමස්ත ක්‍රීඩා සූරතාව ලකුණු 67 ක් ලැබූ මාතලේ ප්‍රාදේශීය ලේකම් කොට්ඨාසයට හිමිවිය. අනුසූරතාව ලකුණු 44 ක් ලැබූ පල්ලේපොළ ප්‍රාදේශීය ලේකම් කොට්ඨාසයට ද, තෙවන ස්ථානය ලකුණු 41 ක් ලැබූ යටවත්ත ප්‍රාදේශීය ලේකම් කොට්ඨාසයට ද, හිමිවිය.මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි. මෙහිදී කාන්තා හා පිරිමි සමස්ත මලල ක්‍රීඩා සූරතාව ද මාතලේ ප්‍රාදේශීය ලේකම් කොට්ඨාසයට හිමිවිය.මෙම තරගාවලියේදී 2010 වසරේ මාතලේ දිසාවේ දක්‍ෂතම මලල ක්‍රීඩිකාව ලෙස දඹුල්ල ප්‍රා. ලේ. කොට්ඨාසයේ උපමාලිකා රත්නකුමාරි (මීටර් 200) සහ දක්‍ෂතම මලල ක්‍රීඩකයා ලෙස මාතලේ ප්‍රා. ලේ. කොට්ඨාසයේ නිපුණ නිර්මාල් කුමාර (උස පැනීම) සම්මාන ලැබූහ. මේ තරගාවලියේදී නව ක්‍රීඩා වාර්තා දෙකක් පිහිටුවීමට ද, එක් තරග වාර්තාවක් සමකිරීමට ද ක්‍රීඩක ක්‍රීඩිකාවන් තිදෙනෙක් සමත් වූහ. එම වාර්තා මෙසේයි.මේධානි මල්කා ජයත්‍රී වික්‍රමනායක (මාතලේ) මීටර් 100 කාන්තා තත්: 12.8, උපමාලිකා රත්නකුමාරි (දඹුල්ල) මීටර් 200 කාන්තා තත්: 26.1, නිපුණ නිර්මාල් කුමාර (මාතලේ) උස පැනීම පිරිමි මීටර් 1.95 වාර්තාව සමකිරීමකි.වසර හතක් පැරැණි කාන්තා මීටර් 100 වාර්තාව බිඳහෙළමින් 2010 වසරේ මාතලේ දිසාවේ වේගවත්ම කාන්තාව ලෙස 14 හැවිරිදි පාසල් ශිෂ්‍යාවක් වූ මාතලේ ශ්‍රී සංඝමිත්තා බාලිකා ජාතික පාසලේ මේධානි මල්කා ජයත්‍රී වික්‍රමනායක කිරුළු පැළඳීම ද විශේෂත්වයෙකි.මාතලේ දිසා ක්‍රීඩා නිලධාරිනී සරෝජනී මැදිවක මහත්මියගේ මෙහෙයවීම යටතේ මෙවර මෙම තරගාවලිය සාර්ථකව සංවිධානය කර තිබිණි. බොහෝ කලකට පසු මේ උළෙල වර්ණවත් සමාරම්භක උත්සවයකින් සමන්විත වීම ද කැපී පෙනුණි. එම අවස්ථාවට ප්‍රධාන අමුත්තිය ලෙස මධ්‍යම පළාතේ නව ක්‍රීඩා ඇමැතිනි අනූෂියා ශිවරාජා මහත්මිය සහභාගි වූවාය.නව ක්‍රීඩා ඇමැතිනියගේ මුල්ම නිල උත්සවය මෙම ක්‍රීඩා උළෙල වීම ද විශේෂත්වයකි. මේ අවස්ථාවට මධ්‍යම පළාත් ක්‍රීඩා අමාත්‍යාංශ ලේකම් ශිරාණි වීරකෝන්, පළාත් ක්‍රීඩා අධ්‍යක්‍ෂ එච්. ජී. ආරියරත්න යන මහත්ම මහත්මීහු ද එක්වූහ. සමාප්ති උළෙලේ ජය සංකේත ප්‍රදානය මධ්‍යම පළාත් ක්‍රීඩා අධ්‍යක්‍ෂ එච්. ජී. ආරියරත්න මහතාගේ ප්‍රධානත්වයෙන් සිදුවිය.තරග ප්‍රතිඵලමීටර් 100 පිරිමි – 1. ජේ. එම්. එස්. බී. ජයවර්ධන (රත්තොට), 2. පී. ජී. අසංක බණ්ඩාර (විල්ගමුව), 3. උදාර සුරංජය උපතිස්ස (විල්ගමුව)මීටර් 200 පිරිමි - 1. ජේ. එම්. එස්. බී. ජයවර්ධන (රත්තොට), 2. කේ. පී. ජී. අසංක බණ්ඩාර (විල්ගමුව), 3. ලක්ඛිත පෙරේරා (මාතලේ)මීටර් 400 පිරිමි – 1. ලක්ඛිත පෙරේරා (මාතලේ), 2. ගිහාන් සුනෙත් බණ්ඩාර (නාඋල), 3. ඒ. ආර්. එම්. රිම්ෂාක් (මාතලේ)මීටර් 800 පිරිමි – 1. එම්. ජී. ආර්. ප්‍රසාද් (උකුවෙල), 2. යූ. ජී. වයි. එච්. බී. අමරකෝන් (මාතලේ), 3. ගිහාන් සුනෙත් බණ්ඩාර (නාඋල)මීටර් 1500 පිරිමි – 1. අජිත් තිලකරත්න (විල්ගමුව), 2. සමන්ත බණ්ඩාර (රත්තොට), 3. එම්. ජී. ආර්. ප්‍රසාද් (උකුවෙල)මීටර් 5000 පිරිමි – 1. අජිත් තිලකරත්න (විල්ගමුව), 2. සී. ජී. එම්. අයි. එම්. තිලකසිරි (උකුවෙල), 3. සමන්ත බණ්ඩාර (රත්තොට)මීටර් 10,000 පිරිමි – 1. සමන්ත බණ්ඩාර (රත්තොට), 2. ගයාන් අනුරුද්ධික (උකුවෙල), 3. ඉෂාන් මධුශංක (උකුවෙල)මීටර් 100 කඩුලු පිරිමි – 1. ලක්ඛිත පෙරේරා (මාතලේ), 2. රංජිත් කුමාරසිංහ (ගලේවෙල)මීටර් 400 කඩුලු පිරිමි – 1. සී. ජී. එස්. ටී. සෙනවිරත්න (උකුවෙල), 2. එම්. ජී. එස්. කේ. තිලකරත්න (රත්තොට), 3. අයි. ජී. ආර්. කුමාරසිංහ (ගලේවෙල)උස පැනීම පිරිමි – 1. නිපුන නිර්මාල් කුමාර, 2. ඩබ්ලිව්. ජී. එස්. ධනුෂ්ක බණ්ඩාර (රත්තොට), 3. යූ. ආර්. ආර්. බී. රාජපක්‍ෂ (දඹුල්ල)දුර පැනීම පිරිමි – 1. උදාර සුරංජය උපතිස්ස (විල්ගමුව), 2. ඩී. ඇම්. හලුවන (උකුවෙල), 3. යූ. ආර්. ආර්. බී. රාජපක්‍ෂ (දඹුල්ල)තුන්පිම්ම පිරිමි – 1. සී. ජී. එස්. ටී. සෙනවිරත්න (උකුවෙල), 2. උදාර සුරංජය උපතිස්ස (විල්ගමුව), 3. බුද්ධික සම්පත් බණ්ඩාර (නාඋල)යගුලිය විසිකිරීම පිරිමි – 1. ටී. එම්. එෆ්. මොහොමඩ් ෆාහිම් (මාතලේ), 2. පී. සී. අළුවිහාරේ (රත්තොට), 3. එච්. එල්. ඒ. ඩී. එස්. ලියනාරච්චි (මාතලේ)කවපෙත්ත විසිකිරීම පිරිමි – 1. ඒ. වී. දේශපි‍්‍රය (දඹුල්ල), 2. සුගත් කරුණාරත්න (යටවත්ත), 3. මොහොමඩ් ෆාහිම් (මාතලේ)හෙල්ල විසිකිරීම පිරිමි – 1. ඩී. එම්. චේතියරත්න (උකුවෙල), 2. කේ. ජී. හෂාන් ප්‍රමෝද් (උකුවෙල), 3. එස්. පී. ද සිල්වා (මාතලේ)මීටර් 100 x 4 – 1. රත්තොට, 2. මාතලේමීටර් 400 x 4 – 1. උකුවෙල, 2. මාතලේමීටර් 100 කාන්තා - 1. මේධානි මල්කා ජයත්‍රී වික්‍රමනායක (මාතලේ), 2. පාරමි රඹුක්වැල්ල (මාතලේ), 3. අප්සරා අධිකාරි (ගලේවෙල)මීටර් 200 කාන්තා - 1. උපමාලිකා රත්නකුමාරි (මාතලේ), 2. අප්සරා අධිකාරි (ගලේවෙල), 3. පාරමි රඹුක්වැල්ල (මාතලේ)මීටර් 400 කාන්තා - 1. අප්සරා අධිකාරි (ගලේවෙල), 2. එම්. හසිතා එරන්දති (මාතලේ), 3. යූ. ජී. නිසංසලා කුමාරි (විල්ගමුව)මීටර් 800 කාන්තා - 1. එම්. ජී. එන්. සී. මුල්ලේගම (උකුවෙල), 2. මල්කාන්ති වීරකෝන් (විල්ගමුව), 3. මුදිතා ගුණරත්න (දඹුල්ල)මීටර් 1500 කාන්තා - 1. ඊ. ඩබ්ලිව්. එන්. කේ. ප්‍රේමරත්න (මාතලේ), 2. එම්. ජී. එන්. එස්. මුල්ලේගම (උකුවෙල), 3. ආර්. කේ. දිසානායක (උකුවෙල)මීටර් 5000 කාන්තා - 1. ඊ. ඩබ්ලිව්. එන්. කේ. ප්‍රේමරත්න (මාතලේ), 2. එම්. ජී. එන්. එස්. මුල්ලේගම (උකුවෙල), 3. ආර්. කේ. දිසානායක (උකුවෙල)මීටර් 10,000 කාන්තා - 1. ඊ. ඩබ්ලිව්. එන්. කේ. ප්‍රේමරත්න (මාතලේ), 2. කේ. ක්‍රිෂ්ණ කුමාරි (මාතලේ), 3. වයි. එම්. සන්ධ්‍යා කුමාරි (විල්ගමුව)මීටර් 100 කඩුලු කාන්තා - 1. කෞශල්‍යා සෙව්වන්දි (මාතලේ), 2. ඒ. ජී. එම්. සී. නිරෝෂා කුමාරි (ගලේවෙල), 3. පී. ජී. සඳුනි නිසංසලා (දඹුල්ල)මීටර් 400 කඩුලු කාන්තා - 1. යූ. මධූකා හර්ෂනී (මාතලේ), 2. පී. ජී. එස්. නිසංසලා (දඹුල්ල), 3. යූ. ජී. එන්. කුමාරි (විල්ගමුව)උස පැනීම කාන්තා - 1. ක්‍රිතිහා රත්නේෂ්වරන් (මාතලේ), 2. තිළිණ යසෝධරා උඩංගමුව (මාතලේ)දුර පැනීම කාන්තා - 1. එස්. ඒ. එම්. මධුභාෂණි (මීටර් 4.52 – ගලේවෙල), 2. ජී. පී. එච්. සී. ටී. කුමාරි (මාතලේ), 3. සී. හර්ලනි (උකුවෙල)තුන්පිම්ම කාන්තා - 1. යූ. මධූකා හර්ෂනි, 2. එච්. එන්. එන්. ඩී. වීරසූරිය (ගලේවෙල), 3. එම්. චම්ලා හර්ෂනි (උකුවෙල)යගුලිය විසිකිරීම කාන්තා - 1. ගීතාංජලී කවිදා කුමාරි (ගලේවෙල), 2. ඒ. ජී. එම්. සී. එන්. කුමාරි (ගලේවෙල), 3. ආර්. ඒ. එස්. එන්. රාජපක්‍ෂ (යටවත්ත)කවපෙත්ත විසිකිරීම කාන්තා - 1. ගීතාංජලී කවිදා කුමාරි (ගලේවෙල), 2. එම්. එස්. කුලසේකර (උකුවෙල), 3. දර්ශනි සුභසිංහ (ගලේවෙල)හෙල්ල විසිකිරීම කාන්තා - 1. ඒ. ජී. එම්. සී. නිරෝෂා කුමාරි (ගලේවෙල), 2. ආර්. ඒ. එස්. එම්. හේමමාලි (ගලේවෙල), 3. එම්. චම්ලා හර්ෂනි (උකුවෙල)මීටර් 100 x 4 කාන්තා – 1. මාතලේ, 2. ගලේවෙල, 3. උකුවෙලමීටර් 400 x 4 කාන්තා – 1. උකුවෙල.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=f1006041</link>
    <topic>සැලකියයුතු මිලකින්වාහන මිල අඩුවෙනවා</topic>
    <author>සාකච්ඡා කළේ උදිත ගුණවර්ධන</author>
    <content>රජය විසින් ආනයනය මෝටර් රථ ආනයනකරුවන් මත පනවා තිබූ අධික බදු ප්‍රමාණය පහත හෙළීම පිළිබඳව ත් එහි යහපත් අයහපත් කරුණු පිළිබඳව ත් ලංකා මෝටර් රථ ආනයන කරුවන්ගේ සංගමයේ සභාපතිනි සින්නියා රශීඩ් මහත්මිය සමග සිදු කළ සාකච්ඡාවකි මේ.* රජය මඟින් ආනයනය කරනු ලබන වාහනවලට මෙතෙක් පවරා තිබූ අධික බදු ප්‍රමාණය අඩු කිරීමට තීරණය කර තිබෙනවා. මේ බදු මුදල් පහත හෙළීම පිළිබඳව ඔබේ අදහස කුමක් ද?අපි මෙතෙක් කල් රජය සමඟ දිගින් දිගට ම මේ ගැන අරගල කළා. සාකච්ඡා කළා. ඒත් ප්‍රතිඵලයක් ලැබුණේ නැහැ. ඒත් වාහන ආනයනකරුවන් විදියට අපේ අරගලය අතහැරියේ නැහැ. අපි දිගින් දිගට ම රජය සමඟ සාකච්ඡා කළා. ඒත් කලක් යනතුරු ප්‍රතිඵල ලැබුණේ නැහැ.අවුරුදු හතරකට කලින් ඇති කළ මේ බදු නිසා රථවාහන ආනයන ක්‍ෂේත්‍රය සම්පූර්ණයෙන් ම බිඳ වැටුණා.මේ තත්ත්වය නිසා වාහන ආනයනය කරන මහ පරිමාණ සමාගම්වලට ප්‍රබල බලපෑම් එල්ල නොවුණේ සුළු පරිමාණ සමාගම්වලට මේ අධික බදු පැනවීම ඉතාමත් අහිතකර ලෙසයි බලපානු ලැබූවේ. අපි දිගින් දිගට ම මේ ඉල්ලීම රජයට යොමු කළේ ඒ නිසයි.රජය මේ තීරණය ගැනීම පිළිබඳව අපි ස්තූතිය පළ කරනවා. බදු මිල අඩු කිරීම නිසා රථවාහන ආනයනය කරන්නන්ට පුනරුදයක් ඇතිවීමට සුබ ලකුණු පහළ වී තිබෙනවා.* පසුගිය කාලයේ දී රථවාහන ආනයන ක්‍ෂේත්‍රය තිබුණේ කුමන තත්ත්වයකද?පසුගිය කාලයේ නවතම වාහන (බ්‍රෑන්ඩ් නිව්) ආනයනය සම්පූර්ණයෙන් ම බිඳ වැටුණා කියතොත් බොරුවක් නෙමෙයි. ඒ නිසා තමයි ශ්‍රී ලංකාව තුළ පාවිච්චි කළ වාහනවල මිල ගණන් ඉහළ ගියේ. මේ තත්ත්වය නිසා ශ්‍රී ලංකාව තුළ පැරැණි වාහන මිලත් ශීඝ්‍ර ඉහළ ගියා. මෙහි අවසන ප්‍රතිඵලය වුණේ සාමාන්‍ය ජනතාවට වාහනයක් ගැනීම සිහිනයක් බවට පත්වීමයි. මෙය රටක සංවර්ධනයට යහපත් දෙයක් නෙවෙයි. පසුගිය අවුරුදු හතරේ දී රථවාහන කර්මාන්තය එක තැනක පල්වෙමිනුයි තිබුණේ.* වාහනවල බදු මිල පහළ යාම රටේ ජනතාවගේ පැත්තෙන් කුමන ආකාරයට ද බලපාන්නේ?ජනතාවගේ පැත්තේ විශාල වාසියක් ලැබී තිබෙනවා. පසුගිය කාලයේ දී ඉතාමත් ඉහළ මට්ටමක පැවැති රථවාහන මිල නිසා පහළ මධ්‍යම පාංතිකයන්ටවත් වාහනයක් පාවිච්චි කළ නොහැකි තත්ත්වයකුයි තිබුණේ. ඒ තරමට ම වාහනය සුඛෝපභෝගී භාණ්ඩයක් වුණා. මේ බදු මිල පහළ දැමීම නිසා රථවාහන මිල සැලකිය යුතු ප්‍රමාණයකින් පහළ යාමට නියමිත යි. මෙය පාරිභෝගිකයන් ගේ පැත්තෙන් යහපත් ප්‍රවේශයක් විදිහට සලකන්න පුළුවන්.විශේෂයෙන් ම සැහැල්ලු 1000 ඛ්ඛ් ප්‍රමාණයට අඩු රථවාහන මිල විශාල ප්‍රතිශතයකින් පහළ යාම සාමාන්‍ය ජනතාවට ඉමහත් වාසියක් වේවි.* සමාගම්වලට මෙයින් වාසියක් වෙන්නේ නැද්ද?ඇයි වාසියක් නැත්තේ සමාගම්වලටත් මා මුල දී සඳහන් කළ විදිහට විශාල වාසියක් සැලසී තිබෙනවා. බදුවැඩිව තිබිය දී සැහැල්ලු මෝටර් රථයක මිල රුපියල් ලක්ෂ දහතුනේ සීමාව ඉක්මවා ගොස් තිබුණා ඒ නිසා අපිට විශාල වාහන ප්‍රමාණයක් අලෙවිකර ගැනීමට පුළුවන් කම ලැබුණේ නැහැ. මේ නිසා සමාගම්වලට පාඩු විඳීමට සිදුවුණා. බදු මිල පහළ යාම නිසා රථවාහන මිල පහල යනවා. ඒ නිසා රථවාහන මිල දී ගැනීමේ පාරිභෝගික උනන්දුවත් ඉහළ යනවා. ඒ නිසා අපේ වාහනවලට තිබෙන ඉල්ලුමත් ඉහළ යනවා. මෙය රථවාහන සමාගම්වලටත් විශාල වාසියක්.* බදු පහළ යාම නිසා වාහනවල මිල පහළ යාමේ දී සුඛෝපභෝගි වාහනවල හා සාමාන්‍ය වාහනවල මිල ගණන් පහළ යාම් සිදුවන ආකාරය පිළිබඳ හඳුන්වා දීමක් කරන්න පුළුවන් ද?සුඛෝපභෝගි වාහන මිල ගණන් පහළ යාමද විශාල ලෙස සිදුවෙනවා. ඒත් 1000 ඛ්ඛ් ධාරිතාවයෙන් පහළ වාහනවල මිල ගණන් තමයි පොදු ජනතාවට ලංවෙන්න පුළුවන් තත්ත්වයක තිබෙන්නේ. මට මේ මොහොතේ දී මිල ගණන් ගැන ස්ථිර ප්‍රකාශයක් කරන්න අපහසුයි. ඒත් සැලකිය යුතු තරම් මිලකින් වාහන මිල අඩුවෙනවා.* මාධ්‍යවලින් පවසන ආකාරයට රථවාහනවල බදු මිල 50% දක්වා පහළ යනවා මේ පිළිබඳ ව ඔබේ අදහස කුමක්ද ?මාධ්‍යවල උනන්දුව නිසාම විවිධ ප්‍රචාර පැතිරෙනවා. ඒත් මම සිතන්නේ නැහැ මේ ආකාරයටම වාහන මිල පහළ යෑම් ප්‍රතිශතයක් තියෙයි කියලා. පුවත්පත් වල තිබුණා 50 % ක බදු මිල පහළ යනවා කියලා. ඒත් වාහන මිල 50 % කින් අඩු වෙයි කියලා හිතන්න අමාරුයි. මගේ අදහසේ හැටියට මිල ගණන් 25 % කින් පහළ යයි. එයයි යථාර්ථය. මේ තත්ත්වය වුණත් තිබූ තත්ත්වයට වඩා යහපත් ප්‍රවේශයක් විදිහටයි සඳහන් කරන්න පුළුවන්.සුඛෝපභෝගී මිල අධික වාහනවල මිල ගණන් රුපියල් මිලියන හයකින් විතර අඩු වේවි. මේ තත්ත්වය නිසා වාහන වෙළෙඳ පොළ තුළ අලුත් ප්‍රවේශයක් විදිහට හඳුන්වා දිය හැකියි.* මේ වාහන බදු මිල අඩුවීම රටේ ආර්ථික සංවර්ධනයට බලපාන ආකාරය පිළිබඳ ඔබේ අදහස මොන වගේද ?මා පෙර සඳහන් කළා වගේ මෙතෙක් කල් එක තැන රැඳී තිබූ ආර්ථික ප්‍රවාහය දැන් යළිත් ගලා යාමට පටන් ගෙන තිබෙනවා. විශාල ප්‍රමාණයක් වූ බදු ප්‍රතිපත්ති නිසා ආර්ථිකය අයහපත් තත්ත්වයට පත් වෙනවා. රජය මෙතෙක් අනුගමනය කළ විශාල ප්‍රමාණයක් වූ බදු ප්‍රතිපත්තිය අත් හිටවීම නිසා ආර්ථිකයේ වර්ධනයක් වගේම මුදල් සංසරණයේ වැඩිවීමක්ද ඇතිවී තිබෙනවා. මෙය හොඳ දෙයක් විදිහට සඳහන් කරන්න පුළුවන්. ආර්ථිකයේ වර්ධනයක් වගේම ජනතාවගේ වර්ධනයකුත් මේ තීරණ සමග ඇතිවී තිබෙනවා.* රථ වාහන වලට පනවා තිබූ බදු සීමා පහළ යාම පාවිච්චි කළ වාහන වෙළඳ පොළට බලපාන්නේ කුමන ආකාරයටද ?අනිවාර්යෙන්ම පාවිච්චි කළ වාහන වෙළෙඳ පොළේ මිල ගණන් වේගවත්ව පහළ යාමක් සිදු වෙනවා. එය බදු අඩු කිරීමේ සෘජු බලපෑමක් විදිහට සඳහන් කළ හැකියි. පසුගිය කාලයේදී අලුත් වාහන මිල ගණන් ඉහළ යාම නිසා පාවිච්චි කරන ලද වාහන වල මිලත් ඉහළ ගියා.සාමාන්‍යයෙන් රුපියල් ලක්ෂ දහයක මිලට තිබූ පාවිච්චි කළ වාහනයේ මිල රුපියල් ලක්ෂ දහ අට විස්ස දක්වා ඉහළ ගියා. මෙය ඇත්තෙන්ම කෘත්‍රිම තත්ත්වයක් දැන් බදු මිල පහළ යාම නිසා දැන් පාවිච්චි කළ වාහන මිල ගණන් ශීඝ්‍ර ලෙස පහළ යනවා.උදාහරණයක් විදිහට රුපියල් ලක්ෂ විස්සක් වූ පාවිච්චි කළ මෝටර් රථයක් වර්තමාන තත්ත්වය අනුව ලක්ෂ දහය දොළහ සීමාව දක්වා පහළ යනවා.* මේ බදු සහනයන් මෝටර් බයිසිකල් වලට බලපාන්නේ කුමන ආකාරයටද ?මෝටර් බයිසිකල් සඳහා අමතර බදු ප්‍රමාණයක් පැනවී තිබෙනවා. මේ නිසා මෝටර් බයිසිකල් මිලෙහි යම් බදු ඉහළ යාමක් ඇති වෙන්න පුළුවන්. මෝටර් රථ ඇතුළු රථ වාහන මිල වගේ පහළ යාමක් බලාපොරොත්තු වෙන්න බැහැ. මෙයට හේතුව විදිහට මා දකින්නේ පසුගිය කාලයේදී අධික ලෙස මෝටර් බයිසිකල් මෙරටට ආනයනය කිරීමයි.* බදු ඉවත් වීම නිසා මිල අඩු වූ රථ වාහන පාරිභෝගිකයන්ට ලබා ගැනීමට කොතරම් කාලයක් යයිද ?දැනට වාහන සමාගම් මේ පිළිබඳව සොයා බලමින් සිටින්නේ. වරාය, රේගුව ඇතුළු අනෙක් සමාගම් ආයතන සමග සාකච්ඡා කළ පසු තමයි ස්ථිරවම ඉදිරි මිල ගණන් සඳහන් කිරීමට පුළුවන් කම ලැබෙන්නේ. මට ස්ථිරවම දවසක් කියන්න බැහැ. සති දෙකක් ඇතුළතදී පාරිභෝගිකයන්ට ස්ථිර ආරංචියක් ලැබේවි.* රජය බදු මිල පහළ හෙළද්දී සමාගම් විසින් ආනයනය කර තිබූ වාහන තොග මිල ගණන් ඉදිරියේදී පහළ දැමීමට සිදු වෙයිද ?මෙය සමාගම් පැත්තෙන් බලපුවාම ප්‍රශ්නයක් තමයි. දැනටමත් සමහර සමාගම් වලට මේ ප්‍රශ්නයට මුහුණ දීමට සිදුවෙලා තිබෙන්නේ. තවත් සමාගම් වල වාහන තොග දැන් අවසන් වෙලා ඉවරයි. ඒ අයට නම් ප්‍රශ්නයක් නැහැ. අලුත් තොග සමග ව්‍යාපාර ආරම්භ කරන්න පුළුවන්.මගේ අදහසේ විදිහට පැරැණි තොග වුණත් අපිට පැරැණි මිලට අලෙවි කරන්න බැහැ. ඒ නිසා ඇතිවී තිබෙන තත්ත්වයට මුහුණ දී විකල්ප ක්‍රියාමාර්ග ගැනීමට සිදුවේවි.* සෙස් බදු අයකිරීම අත්හිටුවීමත් රථ වාහන මිල පහළ යාමට බලපානවාද?අනිවාර්යයෙන් ම බලපානවා. පසුගිය කාලයේ දී රථ වාහන මිල ඉහළ යාමට සෙස් බදු ඉවත් කිරීමත් රථ වාහන මිල පහළ යාමට බලපානවා. මේ සියල්ල සලකා බලා කටයුතු කරද්දි රථ වාහන වෙළෙඳපොළට මේ තත්ත්වය යහපත් දෙයක් ලෙස හඳුන්වා දිය හැකියි.ඉදිරියේ දී ඇති වන තත්ත්වය තුළ රථ වාහන මිල අඩුවීමේ ප්‍රතිලාභය සෙස් බදු ඉවත් කිරීම නිසා තවත් තීව්‍ර විය හැකියි.* බදු අඩුකිරීමේ තීරණය කෙතරම් කල් ක්‍රියාත්මක වේදැයි ඔබ සිතනවාද?ඒ පිළිබඳ ව මට ස්ථීරව ම කියන්න බෑ. ඒත් මේ බදු සහනය රථ වාහන ආනයනය කරන සමාගම්වලට ලැබෙන තාක් කල් බදු සහනයේ ප්‍රතිලාභය පාරිභෝගිකයන්ට ලබා දීමට සූදානම්.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=f1006042</link>
    <topic/>
    <author>මනෝලි සුබසිංහ - චන්දන ජයවීර</author>
    <content>සුගතදාස ගෘහස්ථ ක්‍රීඩාංගණයට තරු අපමණ පායා ඇත. ඒ තරු බොහෝමයක් අපේ රටේ තරු ය.ඉඳ හිට හොලිවුඩයෙන් බොලිවුඩයෙන් පෑයූ අවස්ථා ද නැතිව නොවේ. එහෙත් හෙට (05) දිනයේ රාත්‍රියේ දී සුගතදාස ක්‍රීඩාංගණයට පායන තරු කැළ ගණන් කළ නොහැකි තරම් ය. බොලිවුඩ් තිරයේ අප ආදරය කරන ඒ සිහින කුමරුන්.... කුමාරියන් තිරයෙන් පිටතට පැමිණෙන මොහොතකි මේ. මේ අපගේ දෙනෙත් අබියසට පැමිණෙන මොහොතයි. අසල්වැසි ඉන්දියානු සුපිරි තරු.... ව්‍යාපාර ප්‍රජාව... විලාසිතා නිරූපිකාවන් චිත්‍රපට නිෂ්පාදකවරු.... අධ්‍යක්ෂවරු සංගීතඥයෝ පැමිණෙන මොහොතකි. මේ සියල්ල අපට උදා වූයේ iifa නිසාවෙනි. මේ හැමෝම අපේ රටට ආවේ iifa සිනමා සම්මාන උළෙලත් සමඟිනි.iifa යනු අසල්වැසි මිත්‍ර රාජ්‍යය වන ඉන්දියාවේ පැවැත්වෙන සුපිරි ඝනයේ සම්මාන උළෙලකි. මෙහි ස්වභාවය වන්නේ රටින් පිට පැවැත්වීමයි. 2000 වසරේ සිට දස වසරක් පුරා ලොව සුන්දර රාජ්‍යයන් හි පැවැත් වූ iifa එහි දෙවැනි දසකයේ ආරම්භක පියවර සනිටුහන් කරන්නේ ශ්‍රී ලංකාවේ වීම අප රට ලද විශාල ගෞරවයකි. කීර්තියකි. iifa මෙරට පැවැත්වීම හරහා අපගේ සිනමා කර්මාන්තයේ ප්‍රගමණයට ද කිසියම් ඉවහල් වීමක් සිදුවිය හැකි ය.ඉන්දියානු ජාත්‍යන්තර චිත්‍රපට ඇකඩමිය හෙවත් International Indian film Academy විසින් වසරක් පාසා පවත්වනු ලබන මෙම දැවැන්තවූත් ස්වර්ණමයවූත් ආශ්වාදනීයවූත් iifa අපගේ සිනමා කර්මාන්තය නඟා සිටුවීමට යම් විදියක පිටුබලයක් වේද? iifa සමඟින් ඉන්දියානු සිනමා ශිල්පීන් මෙරටට පැමිණ චිත්‍රපට වැඩමුළු පැවැත්වීම හරහා අපගේ සිනමා ළැදි ආධුනිකයන්ට ලැබෙන ප්‍රතිලාභ කෙසේ වීද? චිත්‍රපට බෙදා හැරීම සම්බන්ධයෙන් ජාත්‍යන්තරය හා ගණුදෙනු කරනුයේ කෙසේද? මේ ආඳී කරුණු සලකා බලන විට iifa සම්මාන උළෙල ලාංකීය සිනමාවට වැදගත් වන්නේ කෙසේ ද යන්න සිනමා ලොවේ ප්‍රවීණයන් රැසකගෙන් අපි විමසීමක් කළෙමු. මෙවර ‘රඟ සොබා’ ඉඩකඩ වෙන් වන්නේ ඒ අදහස් වෙනුවෙනි.හින්දි සිනමාව වටා ඒකරාශී වුණු පේ‍්‍රක්ෂකයින් මිලියන ගණනක් ලෝකය පුරා විසිරී සිටිනවා. ඔවුන් හින්දි සිනමාවේ ඇතිවන අලුත් තත්ත්වයන් පිළිබඳව නිරන්තරයෙන් රඳවාගත් අවධානයෙන් සිටිනවා. අයීෆා සම්මාන උළෙල හින්දි සිනමාකරුවන්ගේත් සිනමා රසිකයින්ගේත් අසිරිමත් මංගල්ලයයි.අයීෆා සම්මාන උළෙල පැවැත්වීම සඳහා එහි සංවිධායකයින් හැම විටම යොදාගෙන ඇත්තේ සුන්දරත්වයෙන් අනූන රාජ්‍යයක්. මේ සම්මාන උළෙල මීට පෙර පවත්වා ඇති අනෙකුත් අපේ කලාපයේ රටවල් වන මැලේසියාව, සිංගප්පූරුව, චීනය ශීඝ්‍රයෙන් සංවර්ධනය වන ආසියානු රටවල් අතර ඉදිරියෙන්ම සිටිනවා.මෙවර අයීෆා සම්මාන උළෙල පැවැත්වීමේ අවස්ථාව අපේ රටට ලබා ගැනීමට හැකි වූයේ දසක ගණනාවක් මෙරට මුහුණ දෙමින් පැවැති ත්‍රස්තවාදය අවසන්කොට සාමකාමී වාතාවරණයක් බිහි කිරීමට ජනාධිපතිතුමන් ප්‍රමුඛ රජයට හැකි වූ නිසයි. ආගන්තුක සත්කාරය අතින් අතීතයේ පටන්ම කීර්තියක් අත්කොටගෙන සිටින ශ්‍රී ලංකාවේ සුන්දරත්වය පිළිබඳ පණිවුඩය ජාත්‍යන්තරයට ගෙන යාමට මෙරටට පැමිණෙන හින්දි තරු මන්දාකිණිය පෙරමුණු ගනු ඇතැයි මෙරට සිනමා කර්මාන්තයේ නියුතු වන්නෙක් හැටියට මම උදක්ම බලාපොරොත්තු වෙනවා.අයීෆා සම්මාන උළෙල මෙරටෙහි පැවැත්වීම නිසා දෙයාකාරයක වාසියක් අපේ රටට අත්වෙයි. රට තුළ සාමකාමී වාතාවරණයක් බිහි වී ඇති බවට ජාත්‍යන්තර ප්‍රජාව වෙත වක්‍රාකාරයෙන් විශ්වාසනීය ප්‍රචාරයක් ලැබෙයි. ඊට අමතරව ප්‍රධාන උළෙලට සහභාගී වීම සඳහා හින්දි සිනමා නළු නිළියන්ට අතිරේකව ඉන්දීය ව්‍යාපාරිකයන් ද පැමිණෙන නිසා ඔවුන්ට දිවයිනෙහි රැඳී සිටින කාලය තුළදී අප රටෙහි තත්ත්වය පිළිබඳ අවබෝධයක් ලබාගත හැකිවීම මඟින් ශ්‍රී ලංකාව තුළ කෙරෙන ඉන්දීය ආයෝජන ඉහළ යාමට ද මෙම සුපිරි ප්‍රසංගය මෙරටදී පැවැත්වීම වැදගත් දායකත්වයක් දක්වයි.එයට අමතරව ප්‍රසංගය පැවැත්වීම සඳහා යටිතල පහසුකම්වල සංවර්ධනයවීමක් සිදුවන අතර එහි වාසිය අනාගතයට ඉතිරිව පවතියි.iifa අපේ රටට පැමිණීම නිසා චිත්‍රපට ක්‍ෂේත්‍රයට වඩා ව්‍යාපාර ක්‍ෂේත්‍රයට හුඟක් වැදගත් වෙනවා. අපේ රට පිළිබඳ ලෝකයේ තිබූ මතය මේ දැවැන්තයන්ගේ පැමිණීම නිසා වෙනස් වෙනවා. අපේ ආර්ථිකයට ඍජුවම මෙය බලපාන නිසා හුඟක් වැදගත් සිදුවීමක් ලෙස සලකන්නට පුළුවන්. සිනමාව පැත්තෙන් බලන විට සමහර නිෂ්පාදකවරු මේ පැමිණෙන්නේ ප්‍රථම අවස්ථාව විය හැකියි. අපේ රටේ සුන්දරත්වය දැකලා ඊළඟ චිත්‍රපටයේ රෑගත කිරීම් සඳහා අපේ රටේ සුන්දර තැන් තෝරා ගන්නට ඉඩ තියෙනවා.ඒ කාරණයත් නිසා තුන්වන ලෝකයේ රටක් හැටියට අපිට මෙම උත්සවය විශේෂයි. මේ සඳහා සහභාගි වීමට ලාංකේය සිනමා ශිල්පීන්ට ලැබී තිබෙන අවස්ථාව ගැන නම් කියන්න කණගාටුයි. ඉතාම සීමිත ආරාධනා ප්‍රමාණයක් ලැබී තිබෙන්නේ. අපේ සිනමා ශිල්පීන්ට කුඩම්මාගේ සැලකිලි ලැබෙන එක මෙයිනුත් පැහැදිළි වෙනවා. අපි දන්නවා මෙය ඉන්දියානු ශිල්පීන්ගේ උළෙලක් බව. නමුත් මීට වඩා අපේ සිනමා ශිල්පීන්ට සහභාගිවීමේ අවස්ථාව ලබා දුන්නා නම් වඩා හොඳයි.අයිෆා සම්මාන උළෙල ලංකාවේ පැවැත්වීම නිසා ලෝකයේ රටවල් 110ක මිලියන 600ක සිනමා පේ‍්‍රක්ෂකයින්ගේ අවධානය අප රටට නිතැතින්ම ලැබෙනවා. එමඟින් මෙරටට ලැබෙන ඉමහත් මාධ්‍යය අවධානය නිසා අමෙරිකානු ඩොලර් මිලියන 60 - 70ක් පමණ ප්‍රචාරයක් ලැබෙනවා. මෙලෙස ලෝකයාගේ අවධානය තනි රටකට යොමුවන අයීෆා වැනි උත්කර්ෂවත් අවස්ථාවක් පැවැත්වීමේ භාග්‍යය තම රටට ලබා ගැනීම සඳහා ලෝකයේ සෑම රටක්ම පාහේ උත්සාහ දරනවා.සිංගප්පූරුව, කොරියාව ඇතුළු රටවල් කිහිපයක් ඔවුන්ගේ රටවලට මෙම සම්මාන උළෙල ලබා ගැනීම සඳහා කරනු ලැබූ උත්සාහයන් ව්‍යර්ථ කොට ජනාධිපති මහින්ද රාජපක්ෂ මහතාගේ මඟ පෙන්වීම යටතේ ක්‍රියා කළ මෙරට සංචාරක ප්‍රවර්ධන කාර්යාංශය එම මහඟු අවස්ථාව ලබා ගැනීමට හැකිවීම අගය කළ යුතුය.මෙම උළෙල ලංකාවේ පැවැත්වීමෙන් අප බලාපොරොත්තු වන ලෙසම ඉදිරියේ දී සංචාරක කර්මාන්තයේ වර්ධනය වීමක් ඇති වනු ඇත. පසුගිය කාලයේ අපේ රටට පැමිණෙන සංචාරකයන් අවම වීම කෙරෙහි දසක තුනක් තිස්සේ පැවැති යුදමය වාතාවරණය අහිතකර ලෙස බලපෑවා. එම අවදියේ දී අමෙරිකාව ඇතුළු ප්‍රබල රාජ්‍යයන් තම රටවල වැසියන්ට ලංකාවට පැමිණීම සීමා කිරීමට නොයෙකුත් නීති රීති පැනවූවා.යුද්ධය නිමා කිරීමෙන් පසු පසුගිය කෙටි කාල පරිච්ඡේදය තුළ දී ගනු ලැබූ රාජතාන්ත්‍රික ක්‍රියාමාර්ගවල ප්‍රතිඵලයක් වශයෙන් අපට එම බාධක ඉවත් කර ගැනීමට හැකි වූවා. මෙම සම්මාන උළෙලට සහභාගී වීමට ජනප්‍රිය හින්දි තාරකාවන් රැසක් එකවර මෙරටට පැමිණීමෙන් මෙරට ආරක්ෂක තත්ත්වය යහපත් අතට පත්ව ඇති බවට කදිම පණිවුඩයක් වක්‍රකාරයෙන් ජාත්‍යන්තරයට ලැබෙනවා. මේ ආකාරයට මෙම උළෙල නිසා අප රටට ලැබෙන අමතර වාසිදායක තත්ත්වය මෙතකැයි කිව නොහැකියි.මෙම උළෙල හරහා හින්දි සිනමාව කෙරෙහි මෙරට පේ‍්‍රක්ෂකයින් තුළ තිබෙන ආකර්ෂණය තවදුරටත් වර්ධනය වන බවට සමහර දෙනෙක් තුළ ඇති බිය අනියත එකක්.මෙම සිනමා උළෙල අංග කිහිපයකින් සමන්විතයි. ප්‍රධාන උළෙල ඇරුණු විට දෙරටෙහි සිනමා කර්මාන්තයට සම්බන්ධ නළු නිළියන් හා අධ්‍යක්ෂවරුන් අතර පැවැත්වෙන වැඩමුළු හා සංවාද අපේ රටේ සිනමාකරුවන්ට අත්දැකීම් බෙදා හදා ගැනීමටත් නව තාක්ෂණය පිළිබඳ දැනුම ලබා ගැනීමටත් බෙහෙවින් ඉවහල් වෙයි.අයීෆා සම්මාන උළෙල ලංකාවෙහි පැවැත්වීම නිසා අප රටට හිමිවෙන අනෙක් සුවිශේෂත්වය වනුයේ විශාල ප්‍රාග්ධනයක් වැය කොට නිෂ්පාදනය කෙරෙන ඉන්දියානු විනෝදාස්වාදන කර්මාන්තයේ නිෂ්පාදන අවස්ථාව මෙරටට හිමිවීමයි.ඉන්දියානු සිනමාකරුවන් නැවුම් හා රමණීය පසුතල සොයා ස්විස්ටර්ලන්තය, නවසීලන්තය වැනි ඈත පෙරදිග රටවල් කරා ඇදී යනවා. ඔවුන්ට ඊට වඩා රමණීය දර්ශන තලයන් ඉන්දියාවට ඉතාමත්ම සමීප අපේ රට තුළින් සොයාගත හැකියි. අයීෆා උළෙල හරහා දෙරටේ සිනමා කර්මාන්තයේ නියුතු ශිල්පීන් අතර ගොඩනැඟෙන සබඳතාවය මත ඉදිරියේ දී මෙරට සිනමා කර්මාන්තයේ වර්ධනයක් ද බලාපොරොත්තු විය හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=f1006043</link>
    <topic>එක්වෙමු ආශ්චර්යයක් කරමු</topic>
    <author>කීර්ති දුනුවිල</author>
    <content>ශ්‍රී ලාංකේය භූමිය වෙලාගෙන සිටි කුරිරු ත්‍රස්තවාදය සහමුලින් උපුටා දමා ඝාතකයා විනාශකොට පසුගිය දහ අට (18) වැනිදාට වසරක් සපිරුණේ ය. එකී දිනය ශ්‍රී ලාංක්ය සිංහල, දෙමළ, මුස්ලිම් යනාදී සියලුම ජාතීන් ඉතා උද්යෝගයෙන් සැමරූ දිනයක් බවට පත් විණි. එකී නිදහස් නිවහල් රට නිර්මානය කිරීමේ ගෞරවය ජනාධිපතිතුමාටත් ආරක්ෂක ලේකම්තුමාට සියලු හමුදා හා පොලිස් රණවිරුවන්ටත් කුහක කමකින් තොරව පුද කිරීමට කළගුණ දත් ශ්‍රී ලාංකිකයන් ලෙස අප පසුබට නොවිය යුතුය. දැන් නිදහසේ අවුරුදු කන්නට වෙසක් අසිරිය විද ගන්නට ජාති කුළ ආගම් බේදවලින් තොරව රටේ සියලු ජනතාවට හැකියාව තිබෙන බව අප කාහටත් පසුගිය අවුරුදු හා වෙසක් සමයන් තුළ ප්‍රත්‍යක්ෂ විය.පසුගිය කාලය තුළ අපි තීරණාත්මක ජනාධිපතිවරණයකට හා මහ මැතිවරණයකට මුහුණ දුන්නෙමු. එක්ි මැතිවරණ දෙක තුළදීම රටට එරෙහි දෘෂ්ඨ බලවේග මුළුමනින්ම පරාජය කොට දේශප්‍රේමී කඳවුරට අතිශය බහුතර ජයග්‍රහණයක් අත්කර දීමට රටේ ජනතාව තීරණය කළේ ය. රටේ ජනතාවට නායකත්වය ගැන අපිරිමිත විශ්වාසයක් තිබිණි.ජනාධිපතිතුමන් බටහිර බලපෑම් මායිම් නොකොට රට තුළ ප්‍රජාතන්ත්‍රවාදය ආරක්ෂා කරමින් දශක තුනක් පුරා පැවතියා වූ කුරිරු ත්‍රස්තවාදය නිමා කළේ ය. පසුගිය ජනපතිවරණයෙන් පසුව පැවති මහා මැතිවරණයේදී ජනපතිතුමා කියා සිටියේ ශ්‍රී ලංකාව ආසියාවේ ආශ්චර්ය කිරීම සඳහා තමන්ට ශක්තිමත් ආණ්ඩුවක් ලබා දෙන ලෙසය. ජනතාව එය හැකි උපරිමයෙන් කළේ ය.දැන් ජනතාවගේ කාර්ය ඉටුකොට අවසන් යැයි අපි සිතන්නේනම් වැරැදිය. අපි ඉටුකොට ඇත්තේ අපේ වගකීමෙන් සියයට පනහක් පමණි. එනම් ශ්‍රී ලංකාව ආසියාවේ ආශ්චර්ය කිරීම රටේ නායකයා ලෙස මහින්ද රාජපක්ෂ ජනාධිපතිවරයාට පමණක් කළ හැක්කක් නොවේ. ඕනෑම රටක පාලකයාට කළ හැක්කේ රටේ ජනතාවට මග පෙන්වීම හා ජාතියක නායකයෙකු වශයෙන් පෙනී සිටිමින් පරසතුරු ආක්‍රමණවලට ශක්තිමත්ව මුහුණ දීමයි.මහින්ද රාජපක්ෂ ජනාධිපතිතුමා ගැන පූර්ණ විශ්වාසය තැබූ රටේ බහුතර ජනයා එතුමන් වැඩි ඡන්ද ලක්ෂ විස්සකට ආසන්න ගණනකින් දිනවූයේ ය. ඒ අනුව එතුමන් ඇමති මණ්ඩලයක් හා නිලධාරීන් පිරිසක් රටට වැඩ කිරීම සඳහා පත් කළේ ය. දැන් ඇත්තේ එකී අමාත්‍යවරුන්ගේ හා නිලධාරීන්ගේ සහ රටේ පොදු ජනයා වශයෙන් අපෙන් ඉටු විය යුත්තේ කුමක් ද යන්න සිතා බැලීමයි.ශශ්‍රී ලංකාව ආසියාවේ ආශ්චර්ය කිරීම ශ්‍රී ලංකා නිදහස් පක්ෂයට, ජාතික හෙළ උරුමයට, ජාතික නිදහස් පෙරමුණට පමණක් කළ නොහැකි කාර්යයකි. එය කොමියුනිස්ට් හෝ සමසමාජයටද තනිව කළ නොහැකිය. එක්සත් ජාතික පක්ෂය හා ජනතා විමුක්ති පෙරමුණ ගත්තද එකී සිද්ධාන්තය එසේමය. ආසියාවේ ආශ්චර්යය කිරීම හුදෙක්, එක් දේශපාලන ව්‍යාපාරයකට හෝ ජන කණ්ඩායමකට සිදු කළ නොහැක්කකි.එය උදක්ම සාමුහි කර්තව්‍යයකි. අළු දූවිලි මතින් ගොඩනැඟුණ ජපානය මේ සඳහා ලබා දිය හැකි හොඳම ප්‍රායෝගික උදාහරණය ලෙස පෙන්වා දීමට හැකිය. ජපනුන් හපනුන් වශයෙන් ඔවුන් ලෝකයේ ගෞරවාදරයට පාත්‍රවූයේද මේ නිසාය. අද ජපානය ලෝකයේ ප්‍රබල රටකි. ඔවුන් ඒ තැනට ආවේ සියලු දෙනා එකා මෙන් වැඩ කළ නිසාය.එහෙත් අප සිදු කරනුයේ කුමක්ද රටක් ලෙස එක්ව අරමුණක් සමග පෙරට යාමට රටේ නායකයා උත්සාහා දරණ විට එය හාස්‍යයෙන් බැහැරකොට ප්‍රකාශයට පත් කළ දා සිට එය කඩා කප්පල් කිරීමට කටයුතු කිරීමයි. මේ සඳහා ඉතා කදිම උදාහරණ වර්තමාන දේශපාලන භූමිය තුළින් අපට දැකිය හැකියි.මේ අතර කැපීපෙනෙන භූමිකා දෙකක් ජනතා විමුක්ති පෙරමුණෙන් හා එක්සත් ජාතික පක්ෂයෙන් අපට දැකිය හැකියි. ජනතා විමුක්ති පෙරමුණ අද වනවිට ජාතිකත්වයේ සියලු සළුපිළි උනාදමා තම දේශපාලන බංකොලොත් බාවය වසා ගැනීම සඳහා සකළවිද උපාය උපක්‍රම භාවිතා කරමින් සිටී. වර්තමානයේ ඉතා ප්‍රබල ලෙස දැකිය හැකි ප්‍රබල උපක්‍රමයක් නම් සරසවි ශිෂ්‍යයන් පාරට බස්සවා රජයට විරුද්ධව උද්ඝෝෂණ කිරීමට පෙළඹ වීම.මෙහි ඉතා අශෝභනම සිදු වීම නම් ශිෂ්‍යයන් ප්‍රකෝපකොට පොලිස් නිලධාරීන් හා අනවශ්‍ය ගැටුමකට යාමයි. මෙවැනි අවස්ථාවකදී පොලිස් නිලධාරීන් සාමය ආරක්ෂා කිරීම සඳහා යම් ක්‍රියාමාර්ගයක් ගැනීමේදී ශිෂ්‍යයෙකු හට යමක් සිදු වුවහොත් ජනතා විමුක්ති පෙරමුණට තවත් කාලයක් දේශපාලන පිටියේ තලු මරමින් වේදිකාව දෙවනත් කරන්නට එය මාතෘකාවක් කරගන්නවා නොවනුමානය.ඔවුන් එයද උපක්‍රමිකව ගලපා ආණ්ඩුවට හා රාජ්‍ය නායකයාට මඩ ගසනවා නොවනු මානය. එහෙත් ජනතා විමුක්ති පෙරමුණ මීට පෙර ජාතික බලවේග සමඟ ක්‍රියා කිරීමේදී මෙවැනි දේ සිදු වූයේ අඩු වශයෙනි. ඒ කාලය තුළ මෙවැනි වියරු වැටුන ශිෂ්‍ය උද්ඝෝෂණ නොතිබුණු තරම්ය. එහෙත් ජනතා විමුක්ති පෙරමුණ විදේශීය බලවේග සමග රටට වින කරන්නට පටන් ගත්දා සිට මෙවැනි දේ සිදුවීම තුළ එහි පිටු පස සිටින්නේ කවුරුන්ද යන්න ඉතා පැහැදිළිය.එම නිසා ජාතියක් වශයෙන්ද රටක් ලෙසද බලන විට ජනතා විමුක්ති පෙරමුණ මේ මොහොතේ දේශපාලන වශයෙන් හැසිරෙන ආකාරය ඉතා අසංවරය. එහි කිසිදු ශීලාචාර කමක් දැකිය හැකි නොවේ. මෙවැනි තත්ත්වයක් තුළ ශ්‍රී ලංකාව නැමති පුංචි රට ආසියාවේ ආශ්චර්ය කිරීමේ ජනපතිතුමන්ගේ උවමනාවට ජනතා විමුක්ති පෙරමුණින් සහයෝගයක් ලැබේ යැයි පොදු මහජනයාට සිතිය හැකි නොවේ.එක්සත් ජාතික පක්ෂයටද පක්ෂයක් ලෙස වර්තමානයේ මුහුණ දීමට සිදුව ඇත්තේ ඉතා ඛේදනීය අවස්ථාවකටය. තනතුරු තානාන්තර මුල්කරගෙන පක්ෂ අභ්‍යන්තරයේ විශාල ගැටුමක් ඇති වී තිබෙන ස්වභාවයත් ඒ තුළ ඉතා හොඳින් පෙනේ. මේ අනුව එජාපයටද මේ මොහොතේ රටට වඩා පක්ෂය ගැන සිතීමට සිදුව ඇති බවත් රටේ ජනතාවට පෙනේ.දේශපාලන පක්ෂයකින් රටේ ජනතාව බලාපොරොත්තු වන්නේ මාධ්‍ය සාකච්ඡා හා නිවේදන නිකුත් කිරීම නොවේ. රටක ප්‍රබල විරුද්ධ පක්ෂයක් තිබීම ප්‍රජාතන්ත්‍රවාදයට හොඳය. එහෙත් එය අවශ්‍ය අවස්ථාවන්වලදී රටේ ජාතික අවශ්‍යතාවයන් සලකා රජය සමග සහයෝගයෙන් වැඩ කළ යුතුය. එසේ නොවන්නේ නම් පක්ෂවලට ඉදිරි ගමනක් තිබුනත් රටට ඉදිරි ගමනක් ඇති වේ යැයි අපට විශ්වාස කළ හැකි නොවේ.රටක පක්ෂ සියල්ලේම රටට ආදරය කරන යහපත් රටක් නිර්මාණය කිරීම හදවතේ අරමුණ කරගත් කොටසක් සිටින බව කිවමනාය. ඔවුන් සියලු දෙනා රටේ යහපත් අනාගතය වෙනුවෙන් පක්ෂ පාට කුළ ආගම් අමතක කර දමා රට දිනවීමට එක්විය යුතුය. එසේ නොවනතාක් රටට සුබ අනාගතයක් උදාකළ හැකි නොවේ.1977 දී ජේ.ආර්. ජයවර්ධන මහතා රාජ්‍ය බලය ඉල්ලා සිටියේ ශ්‍රී ලංකාව සිංගප්පූරුවක් කිරීමටය.එහෙත් වසර 17ක් ගත වී එක්සත් ජාතික පක්ෂ රජය අන්ත පරාජයකට පත්වන තුරු එකී සිංගප්පූරු කතාව සැබෑවක් කර ගැනීමට ජේ.ආර්.ජයවර්ධනට හෝ ඔහුගෙන් පසුව පැමිණි අනුගාමිකයන් සමත් වූයේ නැත. පසුකාලීනව එකී කතාව දේශපාලන වේදිකාවේ ඉතා හාස්‍යයෙන් කියමින් රස වින්දෝ එමට සිටි බව අපි දනිමු.ජනාධිපති මහින්ද රාජපක්ෂ මහතා පිළිගැනෙනුයේ ඉතා ප්‍රායෝගික නායකයෙකු වශයෙන් එය දේශීය වශයෙන් හා ජාත්‍යන්තර වශයෙන් පිළිගනු ලබන පොදු සත්‍යයක් බවට පත් වී හමාරය. එම නිසා ශ්‍රී ලාංකීය ජනයා අති බහුතරය රටේ රාජ්‍ය නායකයා ගැන ලොකු විශ්වාසයක් තබා තිබේ’ පත් කරන ලද අමාත්‍ය මණ්ඩලය නිලධාරීන් එතුමන්ගේ අරමුණ වෙනුවෙන් හදවතින්ම කැපවන හැටි රටේ බහුතර ජනතාව ඉතා විමසිලිමත් දෑසින් බලා සිටිති. රාජ්‍ය නිලධාරීන්ද වෙනදාට වඩා කැපවීමෙන් වැඩ කළ යුතුය.තම නිල කාමරයට වී නෑ පොත හා බෑ පොත දිග හැර ගෙන බලා සිටීමෙන් පලක් නැත. රටේ නායකයා දුන් ආදර්ශය හිසට ගෙන නොහැකි දේට වඩා කළ හැකි දේ පිළිබඳව අවධානය යොමු කළ යුතුය.එසේ නොවුන හොත් ආසියාවේ ආශ්චර්ය ශ්‍රී ලංකාව කිරීමේ ජනපතිතුමන්ගේ අරමුණ ඉතා දිග එකක්වීමට ඉඩ ඇත. එය ජනපතිතුමන්ගේ පුද්ගලික වුවමනාවක් යැයි සිතන පුද්ගලයන්ද සිටින්නට පුළුවන. එහෙත් එය ජාතියක පොදු අවශ්‍යතාවයක් ලෙස හා රටක ආඩම්බර උවමනාවක් ලෙස සිතන්නට අප සියලු දෙනා අධිෂ්ඨාන කරගත යුතුය.නොමැති නම් මෙයට කිසිදු සහයෝගයක් නොදෙන්නන් විසින් යම් දවසක ආසියාවේ ආශ්චර්ය කතාව කියා දේශපාලන වාසි ගන්න ක්‍රියා කරනු ඇත. මෙතරම් විශ්වාසනීය ජනතා නායකයෙකු සිටින යුගයක ශ්‍රී ලංකාව ආසියාවේ ආඩම්බරය කිරීම එතරම් අපහසු අසීරු කටයුත්තක් නොවේ. ඒ සඳහා පටු ජාති ආගම් කුල බේද සීමා ඉවත දමා අපි සියල්ලන් එක් වී ක්‍රියා කළ යුතු හොඳම කාලය මෙය බව සිහි බුද්ධියක් ඇති කාට උවද මනා ලෙස පසක් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>04</day>
    </date>
    <link>http://www.dinamina.lk/2010/06/04/_art.asp?fn=f1006044</link>
    <topic>ඖෂධ වෙළෙඳාමමාෆියාවක්</topic>
    <author>සාකච්ඡා කළේ බණ්ඩාර ඒකනායක එප්පාවල සමූහ</author>
    <content>මුළු මහත් දිවයිනේ සෞඛ්‍ය සේවාව නව ආරකට පෙළගැස්වීම වර්තමාන සෞඛ්‍ය අමාත්‍යවරුන්ගේ ඒකායන බලාපොරොත්තුවයි. ජාතික මට්ටමේ සෞඛ්‍ය ඇමැති මෛත්‍රීපාල සිරිසේන මහතාද, පළාත් මට්ටමේ සෞඛ්‍ය ඇමැති පේෂල ජයරත්න බණ්ඩාර මහතාද පොළොන්නරුවේය. මේ දෙදෙනාගේ සංයෝගය තුළින් නව සෞඛ්‍ය පෙරළියේ ආදර්ශය උතුරුමැද පළාතෙන් ගොඩනැගීම මොවුන්ගේ වෑයමයි. දිවයිනේ ආශ්චර්යවත් සෞඛ්‍ය ආදර්ශය රජරටින් ගොඩනැගීමේ වැඩපිළිවෙළ ගැන පළාත් සෞඛ්‍ය ඇමැති පේෂල ජයරත්න බණ්ඩාර මහතා හා කළ සාකච්ඡාවකි මේ.* දිවයිනේ සෝදා පාළුවෙමින් පවත්නා සෞඛ්‍ය ඉසව්වට නවෝදයක් දිය හැකි පරිදි දැන් යහ සුසංයෝගයක් ඇතිවී තිබෙනවා. මුළු මහත් දිවයිනේ සෞඛ්‍ය ඉසව්වෙත් රජරට සෞඛ්‍ය ඉසව්වේත් පෙර ගමන්කරුවන්. දැන් පොළොන්නරුවේ සෞඛ්‍ය සංවර්ධනයේ නව වැඩ පිළිවෙළ ගැන කීවොත්දිවයිනේ සිදුවන සෞඛ්‍ය පෙරළිය ගැන මෛත්‍රීපාල සිරිසේන ඇමතිතුමන් කරුණු හෙළිදරව් කරාවි. මම කියන්නේ රජරට සෞඛ්‍ය ක්‍ෂේත්‍රය ගැන විතරයි. හැබැයි මුළු දිවයිනටම සෞඛ්‍යයේ ආශ්චර්යයක් වන්නට රජරට ගොඩනැගීමයි මාගේ අරමුණ. අවශ්‍ය උපදෙස් ඇමතිතුමාගෙන් ලබාගෙන ශක්තිමත් සෞඛ්‍ය සම්පන්න රජරටක් ගොඩනගනවා.බොහෝ විට අපේ රට අතීතයේ සිටම පෙළ ගැහිල තියෙන්නේ රෝග නිවාරණයට වඩා රෝග වලට ප්‍රතිකාර කිරීමට. මේක කවදාකවත් කෙළවරක් දැකිය හැකි පිළිවෙතක් නෙමෙයි. උල්පතින් වතුර එනවා වගේ රෝගීන් එනවා. බෙහෙත් දීල ඉවරයක් නෑ. මේකටත් හේතුවක් තියෙනවා. ඖෂධ වෙළෙඳාම එක් මාෆියාවක්. බහුජාතික සමාගම් මඟින් බටහිර රටවල බෙහෙත් හදනවා.ඒක ජාවාරමක්. ඒ හදන බෙහෙත් විකුණා ගන්නත් තැනක් තියෙන්න එපැයි. අපේ රට ඔවුන්ගේ බෙහෙත්වලට හොඳ වෙළෙඳ පොළක්. මේ නිසා කීයටවත් නිට්ටාවට සුව කරන බේත් ඔවුන් හදන්නේ නෑ. ඔවුන්ට වුවමනා කරන්නේ රෝගීන් සහ රෝග දිගින් දිගටම පවත්වාගෙන යන්නයි. දියවැඩියාව, වකුගඩු රෝග, රුධිර පීඩනය, හෘදයාබාධ මේවාගේ රෝග ගැන හිතල බලන්න.කවරදාකවත් ලෙඩ්ඩු සනීප කරන්නේ නෑ. මැරෙන්න දෙන්නෙත් නෑ. දිගින් දිගටම බෙහෙත් දිදී රෝගියාත්, රෝගයත් පවත්වාගෙන යනවා. ඔවුන්ට වුවමනා කරන්නේ රෝගීන් සුවකරන්න නෙවෙයි, බෙහෙත් ටික විකුණාගන්න. ඔවුන්ගේ ඇමට දැන් ගොදුරුවෙලා මෙයට විසඳුමක් නොදී මේ ගැටලුව විසඳන්න බෑ.* මේ තත්ත්වය පාලනය කරල බෙහෙත් වලින් ජනතාව බේරාගන්න කුමක්ද යොදා ගන්නා ක්‍රමවේදය ?රෝගියාට ප්‍රතිකාර අවශ්‍යයි. එහෙත් ඊට වඩා වැදගත් වන්නේ රෝග නිවාරණයයි. රෝගවලින් වැළකී සිටීමේ දැනුවත් භාවය. බටහිර වෙදකමින් අපේ රට ආක්‍රමණය කිරීමට කලින් අද තරමට මිනිස්සු බේත් පාරේ ගියේ නෑ. පුංචි අපේ ලෙඩ රෝගවලට පවුලේ වැඩිහිටියන් අත්බේත් දැනගෙන හිටියා. දැන් මේ දැනුම නෑ. බේත් පැලෑටි අදුනන්නේ නෑ. අත්බේත් දන්නේ නෑ. උණ හිසරදේටත් ඉස්පිරිතාලෙට, පැරසිටිමෝල් පෙත්තෙන් පටන්ගෙන ඉවරයක් නැතිව බේත්. මේ නිසා රෝග නිවාරණයටත් රෝග වළක්වා ගැනීමටත් ජනතාව වහ වහා දැනුවත් කරන්න ඕන. එය යුග අවශ්‍යතාවයක්.* රෝග හා රෝග නිවාරණය පිළිබඳව කොහොමද ජනතාව දැනුවත් කරන්න යන්නේ. ඒ සඳහා විශේෂ වැඩ පිළිවෙළක් තිබෙනවාද ?ගමේ ඉන්න පවුල් සෞඛ්‍ය සේවිකාව හොඳ සම්පතක්. ඒ වගේම මහජන සෞෟඛ්‍ය පරීක්ෂක තවත් අවශ්‍ය කෙනෙක්. මෙතෙක් කල් මේ අය ගම් වලට පත් කරල හිටියත් මේ අයගෙන්නිසි ප්‍රයෝජනයක් ගෙන නෑ. මේ අය ප්‍රායෝගිකව ක්‍ෂේත්‍රයට යොදවලා නෑ. ගමට පත් කරල ඉන්න සෑම පවුල් සෞඛ්‍ය සේවිකාවකටම නිශ්චිත බල ප්‍රදේශයක් තියෙනවා. ඒ බල ප්‍රදේශය තුළ පවතින පවුල් ටික සෞඛ්‍ය පැත්තෙන් රැකබලා ගැනීමේ වගකීම පවුල් සෞඛ්‍ය සේවිකාවට පවරනවා. ඇයට උපදෙස් දීමට සහ සහාය වීමට මහජන සෞඛ්‍ය පරීක්ෂකවරයාගේ සේවය ලබා ගන්නවා.මේ පවුල් සෞඛ්‍ය ඒකකයට පවුල් සෞඛ්‍ය කමිටුවක් පත් කරනවා. මේ කමිටුවට ස්වේච්ඡා සෞඛ්‍ය නායකයන් 15 ක් පත් කරනවා. මේ අයට අපි විශේෂ පුහුණුවක් දෙනවා. විශේෂයෙන් වසංගත රෝග, වසංගත නොවන රෝග, ලිංගාශ්‍රිත රෝග, ළමා රෝග, වකුගඩු හා දියවැඩියා රෝග, පවුලේ එදිනෙදා සමබල ආහාර වේල සකස් කර ගැනීම, ආහාර පාන රටාවේ සෞඛ්‍යාත්මක පරිවර්තනයක් ඇති කිරීම, රසායනික තෙල් පොහොර නොයෙදූ ආහාර පාන ගැනීමට මඟ පෙන්වීම වාගේ කරුණු පිළිබඳව අපි මේ සාකච්ඡා නායකයන්ට නිසි පුහුණුවක් ලබාදීලා. ඊට පස්සේ ගමේ පවුල් ටික දැනුවත් කරමින් ඔවුන්ට යහ සෞඛ්‍ය පුරුදු ඇති කරනවා. ලෙඩ රෝග පිළිබඳ අවබෝධය හා වැළකීම පිළිබඳව අපි ඒ මගින් ජනතාව දැනුවත් කරනවා. ඒ මගින් ගමේ රටේ ලෙඩ රෝග අඩුවෙලා රෝහල් කරා එන රෝගී ගහණය තුනීවෙලා කියලා අපි බලාපොරොත්තු වෙනවා.* මේ වැඩසටහන ගමට සනීපාරක්ෂාව සහ සෞඛ්‍යය ගෙන යන නැවුම් වූ ප්‍රායෝගික වැඩසටහනක් හැටියට සලකන විට මීට රුකුල්් දෙන තවත් වැඩසටහන් තිබේද ?අප පාසල් මට්ටමින් සෑම පාසලකටම යහ සෞඛ්‍ය පුරුදු කුඩා කාලයේ සිටම ඇති කිරීමේ අරමුණෙන් පාසල් සෞඛ්‍ය සමාජ ඇති කරනවා. දැන් දැන් ළමාවියේ සිටම දියවැඩියා, වකුගඩු වැනි රෝග පැතිරෙන්නට පටන්ගෙන තිබෙනවා. මේ ළමා ව්‍යසනයන් මුල් කාලයේදීම යහ සෞඛ්‍ය පුරුදු මඟින් පාලනය කරගන්න පුළුවන්. මේ වැඩසටහනටම සමගාමීව පාසල්වල ඉගෙන ගන්නා 10, 11, 12, 13 ශ්‍රේණිවල දරුවන් සඳහා ‘පැහැසර යෞවනය’ නමින් තවත් වැඩසටහනක් ක්‍රියාත්මක කර තිබෙනවා. හොඳ සෞඛ්‍ය පුරුදු ඇති කිරීම, මත්පැන්, දුම්පැන් ආදියේ විපාක ලිංගික අපයෝජන ළමා අපයෝජන, ළමා අපචාර, ළමා අයිතිවාසිකම් සහ ආරක්ෂාව මේවා පිළිබඳව නව යොවුන් වියේ දරුවන් දැනුවත් කිරීම ‘පැහැසර යෞවනය’ වැඩසටහනේ අරමුණයි.දුම්පානය නිසා ක්ෂය රෝගය මත්පැන් පානය නිසා හිරෝසීස්, ලිංගාශ්‍රිතයන් නිසා ඒඩ්ස් වැනි රෝග පිළිබඳ ළමා කාලයේදීම ඉගෙන ගත්තම දරුවන් එවැනි අපචාරයන් ගෙන් වැළකී සිටිනවා. යම් දෙයකට ඇබ්බැහි වන්නට පෙර එහි ආදීනවයන් කියාදීමෙන් ළමා ජීවිත ඒ අනතුරු වලින් බේරා ගන්න පුළුවන්. ඒ නිසයි ‘පැහැසර යෞවනය’ වැඩසටහන පාසල්වලට ගෙන ගියේ. මේ ළමා වැඩසටහන් භාරව අනුරාධපුර දිස්ත්‍රික්කයේ මාතෘ හා ළමා රෝග වෛද්‍ය චන්දන ගාල්ලගේ මහතාත් පොළොන්නරුව දිස්ත්‍රික්කයේ එම විෂයන් භාරව වෛද්‍ය ජගත් වික්‍රමරත්න මහතාත් කටයුතු කරනවා.අනුරාධපුර දිස්ත්‍රික්කයේ පවුල් සෞඛ්‍ය කමිටු දෙසිය අසුපහ (285) භාරව ප්‍රාදේශීය සෞඛ්‍ය සේවා අධ්‍යක්ෂ දොස්තර පාලිත බණ්ඩාර මහතා කටයුතු කරනවා. අපි එක් පැත්තකින් පවුල් සෞඛ්‍ය කමිටු හරහා වැඩිහිටි සමාජයේ සෞඛ්‍ය සුරක්ෂිත කිරීමට කටයුතු කරනවා. පාසල් වැඩසටහන් හා ළමා සෞඛ්‍යය තහවුරු කරමින් නිවැරැදි සෞඛ්‍යය දිවිපෙවතකට ළමයින් හුරු පුරුදු කරනවා. සමාජයේ සෞඛ්‍ය සංරක්ෂණය කිරීම වෙනුවෙන් අපි මේ කටයුතු ටික නව ප්‍රබෝධයකින් යුතුව කරගෙන යන්න කැපවී සිටිනවා.* මේ කරුණු අනුව සෞඛ්‍ය මාවතේ අලුත් ගමන් මගක් ඔස්සේ යමින් සෞඛ්‍යාත්මක ආශ්චර්යක් රජරට පුරා ඇති කරන්නට බලාපොරොත්තු වෙනවද ?ඇත්ත වශයෙන්ම ඔව්. . . අපේ ගෙදර හොඳට හදාගෙන ඉන්නෙපාය අනුන්ගේ ගෙවල්වලට ඇඟිල්ල දික්කරන්න. අපේ ගේ අවට ඉන්න මදුරුවෝ ටික වඳ කරලා එපායැ අනුන්ගේ ගෙවල් ගැන කියන්න. සෞඛ්‍ය අතින් රජරට ප්‍රදේශය ආශ්චර්යයවත් පළාතක් බවට පත් කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n1006051</link>
    <topic>කරීනා කපූර් ප්‍රියංකා චොප්රාඋණුසුම් තරගයක</topic>
    <author>ජීවනී පතිරණ</author>
    <content>ජාත්‍යන්තර ඉන්දියානු සිනමා ඇකඩමි සම්මාන උළෙලේ (iifa – 2010) විචිත්‍රවත් අංගය වන සම්මාන ප්‍රදානය අද (5) පස්වරු 5.00 ට සුගතදාස ගෘහස්ථ ක්‍රීඩාංගණයේදී පැවැත්වේ. 11 වැනි වරටත් පැවැත්වෙන මෙම දැවැන්ත බොලිවුඩ් සිනමා උළෙලට ඉන්දියාවේ සුපිරි සිනමා නළු නිළියෝ සහ රංග ශිල්පීහු රැසක් සහභාගි වෙති.හොඳම නිළිය සඳහා නිර්දේශිත නාම අතර කරීනා කපූර් (ත්‍රී ඉඩියට්ස්), පි‍්‍රයංකා චොප්රා (කමීනේ), දීපිකා පදුකෝන්(ලව් ආජ්කල්), විද්‍යා බාලන් (පා) සහ මගී ගේල් (දේව්ඩී) යන සිනමා ශිල්පිනියන් ද, හොඳම නළුවා සම්මානය සඳහා අමීර් ඛාන් (ත්‍රී ඉඩියට්ස්), අමිතාබ් බච්චන් (පා), සායිෆ් අලි ඛාන් (ලව් ආජ්කල්), සල්මන් ඛාන් (වෝන්ටඩ්), ෂාහිඩ් කපූර් (කමීනේ) හා රන්බීර් කපූර් ද (වේක් අප් සිද්) නිර්දේශ වී ඇත.මෙදින රාත්‍රිය සල්මන් ඛාන්, බිපාෂා බාසු, රිතේෂ් දේෂ්මුක්, විවේක් ඔබ්රෝයි සහ ශශ්‍රී ලාංකීය නිළි ජකැලයින් ෆර්ඩිනැන්ඩස් ප්‍රමුඛ සුපිරි සිනමා තරු රැඟුමෙන්, ගැයුමෙන්, වැයුමෙන් අලංකාර වනු ඇත.ඉන්දියාවේ සුප්‍රකට “ෆිල්ම් ෆෙයාර්” සිනමා සම්මාන උළෙලට පමණක් දෙවැනි වන අයිෆා (iifa) සම්මාන උළෙල එරට සිනමා විචාරකයන් විසින් ඉන්දීය ඔස්කාර් සම්මාන උළෙල ලෙස හඳුන්වනු ලැබීම ද විශේෂත්වයකි. ජනපි‍්‍රය සම්මාන රැසක් සඳහා මෙම සම්මාන උළෙලේ වැඩි අවධානයක් යොමු වී ඇති අතර 2009 වසරේ බොලිවුඩයේ නිෂ්පාදනය කළ හින්දි චිත්‍රපට අතුරින් හොඳම චිත්‍රපටිය, හොඳම අධ්‍යක්‍ෂණය, හොඳම නළුවා, හොඳම නිළිය යන සුවිශේෂී සම්මාන සඳහා වැඩි අවධානයක් යොමු කෙරේ. ”ත්‍රී ඉඩියට්ස්”, “වෝන්ටඩ්”, “දේව් ඩී”, “පා” සහ “කාමිනී” යන හින්දි චිත්‍රපට හොඳම චිත්‍රපට සඳහා නිර්දේශ වී ඇත.2000 වසරේ දී ලන්ඩන් නුවර දී ඇරැඹූ iifa සම්මාන උළෙල ලන්ඩන්, සන්සිටි, ජොහැන්නස්බර්ග්, සිංගප්පූරුව, මැලේසියාව, ඩුබායි, ඇම්ස්ටර්ඩෑම්, යෝක්ෂයර් හා බැංකොක් වැනි නගර සහ රටවල දී පවත්වා ඇත. iifa 10 වැනි සංවත්සරය පසුගිය වසරේ මැකාවූ හිදී පැවැත්විණි.ඉන්දීය සුපිරි නිළි ලාරා දත්තා, විකට නළු බෝවන් ඉරානි, නව පරපුරේ නළුවෙකු වන රිතේෂ් දේශමුක් සිය නර්තන දක්‍ෂතා එළිදැක්වීමට නියමිත අතර අනිල් කපූර්, සෙලීනා, ජෙයට්ලී, දියා මිර්සා, ශිල්පා ශෙට්ටි, පි‍්‍රයංකා චොප්රා, සුනිල් ෂෙට්ටි වැනි සුපිරි නළු නිළියෝ ද රමේෂ් චිප්පි, ආර්. බාල්කි වැනි සුපිරි සිනමාකරුවෝ ඇතුළු සියදෙනෙක් ද මේ අවස්ථාවට සහභාගි වෙති.ශ්‍රී ලංකා සංචාරක ප්‍රවර්ධන කාර්යාංශය හා ආර්ථික සංවර්ධන අමාත්‍යාංශය පූර්ණ දායකත්වයෙන් පැවැත්වෙන මෙම iifa සම්මාන උළෙලේ ලොව පුරා විකාශය කිරීමේ අයිතිය ලැබී ඇත්තේ “ස්ටාර් ටී. වී.” ආයතනයටය. පැනසොනික්, එයාර්ලංකා, ලින්ක්, වෙස්ටර්න් යූනියන් iifa හි පාර්ශ්වකරුවන් ලෙස කටයුතු කරයි.මෙම සම්මාන උළෙලේ සත්කාරක රාජ්‍යයක් ලෙස තරග වැදි දකුණු කොරියාව, සිංගප්පූරුව, දකුණු අපි‍්‍රකාව යන රටවල් පරදවා ශ්‍රී ලංකාවට මෙවැනි අවස්ථාවක් හිමිවීම ද තවත් සුවිශේෂත්වයකි. දෙස් විදෙස් සිනමා තරු රැසක් සහභාගි වන ඪඪටච සම්මාන රාත්‍රියට ශ්‍රී ලංකා ජනාධිපති මහින්ද රාජපක්‍ෂ මහතා ද සහභාගි වනු ඇතැයි අපේක්‍ෂා කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n1006052</link>
    <topic>අපේ ආර්ථික ජයග්‍රහණකිසිවකු දකින්නෙ නැහැ</topic>
    <author/>
    <content>ත්‍රස්තවාදී බලවේග පරදවා ශ්‍රී ලංකාව ලැබූ විශිෂ්ට ජයග්‍රහණය පිළිබඳ හොඳින් දන්නා ලෝකය ගෙවුණු සිවු වසරේ අප ලැබූ ආර්ථික ජයග්‍රහණ පිළිබඳව දන්නේ ඉතා සුළු වශයෙන් බව ජනාධිපති මහින්ද රාජපක්ෂ මහතා පැවැසීය.අප රට ආර්ථික වශයෙන් ලැබූ සාර්ථකත්වය පිළිබඳව ලෝක මාධ්‍යයන්ගෙන් ප්‍රචාරයක් ලැබුණේ නැතත් කෙමෙන් ඒ සාර්ථකත්වය පිළිගන්නා ජගත් ව්‍යාපාරික ප්‍රජාව දැන් ඊට ප්‍රශංසා කරමින් සිටින බවත් ජනාධිපතිවරයා කීවේය.ජනාධිපතිවරයා මේ අදහස් පළ කෙළේ අයිෆා සම්මාන උළෙලට සමගාමීව කොළඹ හිල්ටන් හෝටලයේ සංවිධානය කර තිබූ ගෝලීය ව්‍යාපාරික හමුවට ඊයේ (04) එක් වෙමිනි.මරාගෙන මැරෙන බෝම්බකරුවන්, ළමා සොල්දාදුවන්, දුරස්ථ පාලක බෝම්බ, අසත්‍ය ප්‍රචාරක ක්‍රම යනාදී අංග ලෝකයට හඳුන්වා දෙමින් ත්‍රස්තවාදයට නව මුහුණුවරක් දුන් එල්. ටී. ටී. ඊ ය පරාජය කිරීමට ශ්‍රී ලංකාව සමත් වූ බවත් ජනාධිපතිවරයා පැවැසීය. 2006 සිට 2008 දක්වා කාලයේ සියයට 6 ක ආර්ථික වර්ධන සාමාන්‍යයක් පවත්වා ගෙන යාමට රජය සමත් වූ බව පැවැසූ ජනාධිපතිවරයා 2008 දී සියයට 22 ක්ව තිබූ උද්ධමනය 2009 වන විට සියයට 4 දක්වා පහළ වැටුණු බවත් කීවේය.වරාය, ගුවන් තොටුපළ, මහාමාර්ග, විදුලි බල, ජල සැපයුම්, ධීවර වරාය, දුම්රිය සහ පාලම් යනාදී යටිතල පහසුකම් අතින් අප රට මහත් දියුණුවක් ලබා ඇති බවත් විදේශීය විනිමය තැන්පතු දෙගුණයකින් වර්ධනය වී විරැකියාව සියයට 5.7 දක්වා අඩුවී ඇති බවත් ජනාධිපතිවරයා මෙහිදී කීවේය.“දිළිඳුකම ශීඝ්‍රයෙන් පහත වැටී ඇත. පැය 24 පුරා විසන්ධි කිරීමකින් තොරව විදුලිය සපයන අතර ඉදිරි දස වසරේ එය එලෙසම පවත්වා ගෙන යාම අපගේ ඉලක්කයයි. ඉදිරි දෙවසරේ රටේ සෑම වැසියකුටම විදුලිය ලබා දීම තම ඉලක්කය යැයි ද ජනාධිපතිවරයා පැවසීය.ඒක පුද්ගල ආදායම පසුගිය පස් වසරේදී දෙගුණයක්වී දැන් අමෙරිකා ඩොලර් 2000 දක්වා ඉහළ ගොස් ඇති අතර ඉදිරි පස් වසරේදී එය දෙගුණ කොට අමෙරිකා ඩොලර් 4000 දක්වා ඉහළ දැමීම අරමුණ බවත් ජනාධිපතිවරයා කීවේය.ලෝක ආර්ථික අවපාතයට අප හොඳින් මුහුණ දුන් අතර එහි හානිකර බලපෑම්වලට මුහුණ දී ආර්ථිකයට වන හානි අවම කර ගැනීමටත් මුදලේ අගය අවප්‍රමාණය වීම වළක්වා ගැනීමටත් හැකි වූ බවත් ජනාධිපතිවරයා ප්‍රකාශ කෙළේය.ලෝක ප්‍රජාව අපගේ ආර්ථික සංවර්ධනය පිළිගත් බවට හේතු වශයෙන් පසුගිය වසරේ අමෙරිකා ඩොලර් මිලියන 500ක සුරැකුම්පත් නිකුත් කළ විට එයමෙන් දහතුන් ගුණයක ඉල්ලීම් ලැබීමත් අප කොටස් වෙළෙඳ පොළ ලොව හොඳම එකක් බවට පත්ව තිබීමත්, පළමු පෙළේ ජාත්‍යන්තර සංවිධාන සහ මාධ්‍ය ආයතන සංචාරය සඳහා සුදුසුම තැනක් බවට ශ්‍රී ලංකාව තෝරා ගැනීමත් සැලකිය හැකි බව ජනාධිපතිවරයා පෙන්වා දුන්නේය.ළමා සොල්දාදුවන් වශයෙන් එල්. ටී. ටී. ඊය බඳවා ගත් දරුවන්ට ආර්ථාන්විත අනාගතයක් බිහි කර දීම කෙරෙහි රජය විශේෂ අවධානයක් යොමු කර තිබෙන බව පැවැසූ ජනාධිපතිවරයා මේ නොමඟ ගිය තරුණයන් සහ අවතැන්වූවන් යළි පදිංචි කිරීමේ කටයුතු ලොව කිසිදු රටකට නොදෙවෙනි ලෙස ඉටු කෙරෙන බවත් කීවේය. යුද්ධය අවසන් වූ පසු රට පුරා සෑම ප්‍රදේශයකම නව ව්‍යාපාරික අවස්ථාවන් ඇති බව පැවැසූ ජනාධිපතිවරයා ඒ ආකර්ෂණීය අවස්ථාවන්ගෙන් ප්‍රයෝජන ගන්නා ලෙසත් ඉල්ලා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n1006053</link>
    <topic>සිසුන් තිස් දහසකටනොමිලේ පරිගණක පුහුණුව</topic>
    <author>චමීර ඇල්ලදෙණිය</author>
    <content>මේ වසර අවසන්වීමට පෙර ශ්‍රී ලංකාව පුරා තිබෙන ‘විදතා’ මධ්‍යස්ථාන වලින් පරිගණක හා තොරතුරු තාක්ෂණය පිළිබඳව සිසුන් 30,000 කට නොමිලේ පුහුණුව ලබාදීමට තාක්ෂණ හා පර්යේෂණ අමාත්‍යාංශය පියවර ගෙන ඇත.පසුගිය වසරේ විදතා මධ්‍යස්ථාන වලින් පරිගණක හා තොරතුරු තාක්ෂණය පිළිබඳ සිසු සිසුවියන් 15000 කට නොමිලේ පුහුණුව ලබාදී ඇත. දිවයින පුරා තිබෙන විදතා මධ්‍යස්ථාන 257 ක නිලධාරීන් මේ පිළිබඳ දැනුම්වත් කර මෙම වැඩසටහන ක්‍රියාත්මක කිරීමට ක්‍රියාකාරී වැඩපිළිවෙළක් සකස් කිරීමට තාක්ෂණ හා පර්යේෂණ ඇමැති මහාචාර්ය තිස්ස විතාරණ මහතා උපදෙස් ලබාදී ඇත.තොරතුරු තාක්ෂණ විෂයට වඩා ඇල්මක් දක්වන ඕනෑම කෙනෙකුට විදතා මධ්‍යස්ථාන වලින් නොමිලේ පුහුණුවීමටද කටයුතු සම්පාදනය කර ඇත. මහින්ද චින්තන සංකල්පයට අනුව ශ්‍රී ලංකාවේ සියලුම ජනතාව තාක්ෂණය සමඟ ඉදිරියට ගෙනයාම මෙහි අරමුණ වේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n1006054</link>
    <topic>ධාවනය වන දුම්රිය එන්ජින් සංඛ්‍යාව 60 දක්වා වැඩි වේ</topic>
    <author>ශීලා උඩුවර</author>
    <content>ධාවනය කෙරෙන දුම්රිය එන්ජින් ප්‍රමාණය 60 දක්වා වැඩිකිරීමට ගතයුතු ක්‍රියාමාර්ග පිළිබඳව ප්‍රවාහන ඇමැති කුමාර වෙල්ගම මහතා සමඟ දුම්රිය බලධාරීන්, වෘත්තීය සමිති නායකයින්, තාක්ෂණ ශිල්පීන් අතර ඊයේ (4) සාකච්ඡාවක් පැවැත්විණි.ඊයේ (4) වනවිට දුම්රිය එන්ජින් 46ක් ධාවනය කෙරුණු අතර, එය කඩිනමින් 60 දක්වා වැඩිකිරීම ඇමැතිවරයාගේ අදහසයි.ඉකුත් පෙබරවාරි මාසය පමණ වනවිට එන්ජින් 60 ක් ධාවනය කෙරුණු නමුත් ඉන්පසුව පැවැති ඇතැම් දුම්රිය සේවක වෘත්තිය සමිති ක්‍රියා මාර්ග නිසා ධාවනය කළයුතු එන්ජින් ප්‍රමාණය ක්‍රමයෙන් පහත වැටුණු බවත් හැකි ඉක්මණින් ඒවා අලුත්වැඩියා කර ධාවනයට එක්කරන බවත් දුම්රිය සාමාන්‍යාධිකාරි පී. පී. විජේසේකර මහතා කීවේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n1006055</link>
    <topic>ඉදිරි දිනවලත්ගිගුරුම් සහිත වැසි</topic>
    <author/>
    <content>දිවයිනේ නිරිතදිග ප්‍රදේශයේ විශේෂයෙන් දකුණු පළාතේ වැසි වැඩිවීමක් ඉදිරි දින කීපය තුළදී අපේක්ෂා කරන බව කාලගුණ විද්‍යා දෙපාර්තමේන්තුව කියයි. බස්නාහිර, මධ්‍යම , සබරගමුව යන පළාත්වලද ගාල්ල, මාතර දිස්ත්‍රික්ක වලද ගිගුරුම් සහිත වැසි විටින් විට ඇතිවන අතර ඇතැම් ස්ථානවල තරමක තද වැසි ද ඇතිවන බව දෙපාර්තමේන්තුව කියයි.අපර භාගයේදී හෝ සන්ධ්‍යා කාලයේදී උතුරු මැද ,ඌව හා නැඟෙනහිර පළාත්වල තැනින් තැන ගිගුරුම් සහිත වැසි වර්ධනය වන බව දෙපාර්තමේන්තුව කියයි. අකුණු මගින් සිදුවන අනතුරු අවම කර ගැනීම සඳහා අවශ්‍ය පියවර ගන්නා ලෙසද දෙපාර්තමේන්තුව ජනතාවගෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n1006056</link>
    <topic>අයිෆා සිනමා උළෙලේආරක්ෂාවට බුද්ධි අංශයේ 300ක්</topic>
    <author>විජයානි එදිරිසිංහ</author>
    <content>“අයිෆා” ඉන්දීය සිනමා උළෙලේ ආරක්ෂක කටයුතුවලට බුද්ධි අංශ නිලධාරීන් තුන් සියයක් පමණ යොදා තිබේ.ආරක්ෂක කටයුතුවලට යොදවා සිටින පොලීසියේ සහ හමුදාවේ භට පිරිස්වලට අමතරව බුද්ධි අංශ නිලධාරීන් යොදා සිටින බව බුද්ධි අංශ නිලධාරියෙක් කීය.කණ්ඩායම් වශයෙන් සහ ඒක පුද්ගල වශයෙන් ඔවුන් තම රාජකාරි කටයුතුවල යෙදී සිටිති. “අයිෆා” සිනමා උළෙලට සහභාගි වෙන දෙස් විදෙස් සියලුම අමුත්තන්ගේ ආරක්ෂාව සම්පූර්ණයෙන්ම තහවුරු කර ඇතැයි පොලීසිය කියයි.ජ්‍යෙෂ්ඨ නියෝජ්‍ය පොලිස්පති එන්.කේ. ඉලංගකෝන් මහතාගේ පූර්ණ අධීක්ෂණය යටතේ එම ආරක්ෂක කටයුතු සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n1006057</link>
    <topic>ලෝක පරිසර දිනය අදයි</topic>
    <author/>
    <content>අදට (05) යෙදී ඇති ලෝක පරිසර දිනය නිමිත්තෙන් සතුන් සංරක්ෂණය කිරීම පිළිබඳ පාසල් සිසුන් දැනුවත් කිරීමේ විශේෂ වැඩපිළිවෙළක් සත්වෝද්‍යාන දෙපාර්තමේන්තුව විසින් සංවිධානය කර තිබේ.පාසල් සිසුන් දහසක්පමණ සහභාගි කර ගනිමින් දෙහිවල සත්වෝද්‍යානයේදී පැවැත්වෙන විසකුරු සර්පයන්, අලි ඇතුන්, කොටි, වලසුන් හඳුනා ගැනීම, සංරක්ෂණය කිරීම, බෝ කිරීම සිදු කර ගනු ලබන්නේ කෙසේද යන්න පිළිබඳව අවබෝධයක් ලබා දෙයි.මේ සඳහා සතුන් පිළිබඳ විශේෂඥ වෛද්‍යවරු කණ්ඩායමක්ද පැමිණීමට නියමිත බව සත්වෝද්‍යාන දෙපාර්තමේන්තු අධ්‍යක්‍ෂ ආනන්ද ලොකුරණවක මහතා පවසයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n1006058</link>
    <topic>නායකත්වය බලහත්කාරයෙන් ගන්න බැහැ</topic>
    <author>ඉන්දික පොල්කොටුව</author>
    <content>සුදුස්සාට නායකත්වය නිසි වේලාවට හිමි වන බවත් එසේ නොමැතිව නායකත්වය බලහත්කාරයෙන් ලබා ගත නොහැකි බවත් අස්ගිරි පාර්ශවයේ මහා නායක උඩුගම ශ්‍රී බුද්ධරක්ඛිත නාහිමියෝ විපක්ෂ නායක රනිල් වික්‍රමසිංහ මහතා ඇතුළු එම පක්ෂයේ නියෝජිත පිරිසක් හමුවේ ඊයේ (04) පැවසූහ.එසේ නොමැතිව නායකත්වය බලහත්කාරයෙන් ලබා ගැනීමට යන පුද්ගලයන් නැත්තටම නැතිවන බවද මහා නාහිමියෝ කීහ. විපක්ෂ නායක රනිල් වික්‍රමසිංහ මහතා ඇතුළු එම පක්ෂයේ නියෝජිත පිරිසක් ඊයේ (04) සවස අස්ගිරි මහා විහාරීය නිල ආරාමයේදී මහා නාහිමියන් බැහැදැකීමට පැමිණි අවස්ථාවේදී නාහිමියෝ මේ බව පැවසූහ.ඉවසීම ප්‍රගුණ කිරීම නායකත්වය කරා පැමිණීමේ ප්‍රබල හා වැදගත් ගුණාංගයක් බවත් ඒ සඳහා බුදු දහමේ ඉගැන්වෙන ධම්ම පදය උගත යුතු බවත් මහා නාහිමියෝ කීහ. බුදුන් වහන්සේගේ ධර්මයට එහා කිසිදු දේශපාලනයක් නොමැති යැයිද එම ධර්මය තුළ නායකත්වය විසින් ප්‍රගුණ කළ යුතු උසස් ගුණාංග දක්වා ඇතැයිද මහා නාහිමියෝ පැවසූහ.මෙහිදී අදහස් දැක්වූ රනිල් වික්‍රමසිංහ මහතා. ජේ. ආර්. ජයවර්ධන මහතාගේ චරිතය තුළින් ඉවසීම ඉතා හොඳින්ම උගත හැකියි. අපි රජයේ යහපත් වැඩ සඳහා අවශ්‍ය සහයෝගය ලබා දෙනවා.ලංකාවේ ව්‍යාපාරිකයා හට උපරිම වාසි සැලසෙන අයුරින් සීපා ගිවිසුම සකස් කළහොත් එහි ප්‍රශ්නයක් සිදුවන්නේ නැහැ. අස්ගිරි පාර්ශවයේ මහා ලේකාධිකාරි ආනමඩුවේ ධම්ම දස්සි හිමියන්ද මෙම අවස්ථාවට වැඩම කැර සිටි අතර එජාප මහ ලේකම් තිස්ස අත්තනායක, පාර්ලිමේන්තු මන්ත්‍රීවරුන් වන ලක්ෂමන් කිරිඇල්ල, විජයදාස රාජපක්ෂ, මධ්‍යම පළාත් සභා මන්ත්‍රී චානක අයිලප්පෙරුම යන මහත්වරුන්ද මෙම අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n1006059</link>
    <topic>ෂැංග්‍රිලා සමුළුවට ගිය ඇමැති ජී. එල්.රාජ්‍ය තාන්ත්‍රික කතා බහක</topic>
    <author>මහින්ද අලුත්ගෙදර</author>
    <content>ආසියානු කලාපීය ආරක්ෂක කටයුතු පිළිබඳ ෂැංග්‍රිලා සමුළුවට සහභාගි වීම සඳහා සිංගප්පූරුවට ගිය ශ්‍රී ලංකා විදේශ කටයුතු ඇමැති මහාචාර්ය ජී. එල්. පීරිස් මහතා කලාපීය රටවල රාජ්‍ය නායකයන් ඇතුළු රාජ්‍යතාන්ත්‍රික නියෝජිතයන් හමු වී සාකච්ඡා කැර ඇත.ඉන්දුනීසියාව, මැලේසියාව, මියන්මාරය, පිලිපීනය, සිංගප්පූරුව හා වියට්නාමය ඇතුළු රටවල් කීපයක තානාපතිවරුන් සමඟ ද සාකච්ඡා කැර ඇති අතර එහිදී ශ්‍රී ලංකාව පිළිබඳව වැඩි අවධානයක් යොමු කැර ඇතැයි විදේශ කටයුතු අමාත්‍යංශය සඳහන් කරයි.ඉදිරි මාස හය තුළ අපේක්ෂිත ප්‍රතිඵල පිළිබඳව නිශ්චය කැරගෙන, නිශ්චිත කාල සීමාවන් ඇතුළත ප්‍රශස්ත ප්‍රතිඵල අත්කැර ගන්නා ආකාරයට ඒ අරමුණු සාක්ෂාත් කැර ගැනීමේ වැදගත්කම පිළිබඳව මෙහිදී ජී. එල්. පීරිස් මහතා විසින් කරුණු පැහැදිලි කැර තිබේ.ඉන්දුනීසියාවේ ශ්‍රී ලංකා තානාපති විශ්‍රාමික මේජර් ජනරාල් නන්ද මල්ලව ආරච්චි, මැලේසියාවේ ශ්‍රී ලංකා මහ කොමසාරිස් ආචාර්ය ඩී. ඩී. රණසිංහ, මියන්මාර්හි ශ්‍රී ලංකා තානාපති නිව්ටන් ගුණරත්න, පිලිපීනයේ ශ්‍රී ලංකා තානාපති බෙනට් කුරේ, සිංගප්පූරුවේ ශ්‍රී ලංකා මහ කොමසාරිස් ජේ. ආර්. සමරකෝන්, තායිලන්තයේ ශ්‍රී ලංකා තානාපති මහාචාර්ය ජේ. බී. දිසානායක, වියට්නාමයේ ශ්‍රී ලංකා තානාපති ආචාර්ය කේ. ජී. අයිවන් සමරසිංහ යන මහත්වරු මේ අවස්ථාවට සහභාගි වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n10060510</link>
    <topic>කොටි ත්‍රස්තවාදයට බ්‍රිතාන්‍ය තුළ උදවු දෙනඅයට එරෙහිව දැඩි ක්‍රියා මාර්ග ගන්නවා</topic>
    <author>ධනුෂ්ක ගොඩකුඹුර</author>
    <content>කොටි ත්‍රස්තවාදයට බ්‍රිතාන්‍ය තුළ සහාය දක්වන සියලු පුද්ගලයන්ට හා ආයතනවලට එරෙහිව නීතිය දැඩිව ක්‍රියාත්මක කරන බවට බ්‍රිතාන්‍ය රජය ශ්‍රී ලංකාවට සහතික වෙයි. ශ්‍රී ලංකාවේ බ්‍රිතාන්‍ය තානාපති ආචාර්ය පීටර් හේස් මහතා අගමැති දි. මු. ජයරත්න මහතා අගමැති කාර්යාලයේ දී පෙරේදා (03) හමුවූ අවස්ථාවේ මේ බව දැනුම් දුන්නේය.ශ්‍රී ලංකාවට එරෙහිව සිය රට තුළ ත්‍රස්තවාදයට ක්‍රියාත්මක වීමට කිසිසේත් ඉඩ නොතබන බවත් කොටි ත්‍රස්තවාදයට එරෙහිව මෙහෙයුම් අඛණ්ඩව සිදු කරන බවත් ඒ මහතා ප්‍රකාශ කෙළේ ය.බ්‍රිතාන්‍ය තුළ පදිංචිව සිටින ශ්‍රී ලාංකික දෙමළ ජනතාව අතර ශ්‍රී ලංකාව සම්බන්ධයෙන් ගුණාත්මක මතයක් නිර්මාණය කිරීමට බ්‍රිතාන්‍ය රජය කටයුතු කරන බව කී ඒ මහතා ජාතීන් අතර සුහදතාව ගොඩ නැඟීම සඳහා වන ක්‍රමවේදයන් කෙරෙහි ඔවුන් යොමු කිරීම රජයේ අරමුණ බවත් කීවේය.ශ්‍රී ලංකාවේ දේශපාලනය තුළ දෙමළ ජනතාව කටයුතු කළ යුතු ආකාරය සහ සංවර්ධනයට දායක විය යුතු ආකාරය පිළිබඳව සුබවාදී මතයක් ගොඩනැඟීමට පියවර ගෙන ඇතැයි ද හෙතෙම අවධාරණය කෙළේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n10060511</link>
    <topic>කෝටියක සිගරට් හොරෙන් පැන්නු රේගුවේ 3ක් ගැන පරීක්‍ෂණ</topic>
    <author>ජීවනී පතිරණ</author>
    <content>රුපියල් කෝටියකට අධික වටිනාකමකින් යුත් සිගරට් කන්ටේනර් 3 ක් ව්‍යාපාරිකයින් කීපදෙනෙකුගේ වුවමනාව පරිදි නීති විරෝධී ලෙස රේගුවෙන් නිදහස් කිරීමට ශ්‍රී ලංකා රේගුවේ ඉහළ පෙළේ නිලධාරීන් තිදෙනකු කටයුතු කර තිබේ.රේගුව මගින් ක්‍රියාත්මක කෙරෙන “ආදායම් අධීක්ෂණ බලකායේ” [RTF] නීති රීති වලට පටහැනිව මෙම නීති විරෝධි ක්‍රියාව සිදු කර ඇත. මේ හේතුවෙන් එක් රේගු ප්‍රධානියෙකු මාරුකර යැවීමටත්, අනෙක් දෙදෙනා පිළිබඳව ශ්‍රී ලංකා රහස් පොලිසිය මගින් පරීක්ෂණ පැවැත්වීමටත් පියවර ගෙන තිබේ. ගෝල්ඩ් සීල් සිගරට් කන්ටේනරයක් ද, බෙන්සන් ලාංඡනය සහිත සිගරට් කන්ටේනර් 02 ක් ද මෙහි තිබී ඇත.ජනාධිපති මහින්ද රාජපක්ෂ මහතා ගේ “මතට තිත” වැඩසටහනට පටහැනිව සිදුකර ඇති මෙම නීති විරෝ්ධී ක්‍රියාව සම්බන්ධයෙන් ඊට මුල් වූ රේගු නිලධාරීන් පිළිබඳ පරීක්ෂණ අඛණ්ඩව සිදුකර ගෙන යන බව රේගු ආරංචි මාර්ග හෙළිදරව් කරයි.මේ අතර ශ්‍රී ලංකා රේගු ඉතිහාසයේ ප්‍රථම වතාවට කාන්තා රේගු අධ්‍යක්ෂ ජෙනරාල්වරිය ලෙස සුදර්මා කරුණාරත්න මහත්මිය පත්කිරීමට ජනාධිපතිවරයා විසින් පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=n10060512</link>
    <topic>නිවැසියන් වෙසක් සිරි නරඹද්දීලක්ෂ ගණනක මුදල්-රන් බඩුසොරා ගෙන ගිහින්</topic>
    <author>බන්ධුල ගුණසේකර සමග කඹුරුපිටිය සමූහ</author>
    <content>නිවැසියන් වෙසක් සිරි නැරැඹීමට නිවෙස් වලින් බැහැරව ගොස් සිටියදී මාතර, වෙරලපනාතර ප්‍රදේශයේ නිවාස තුනකට (03) එකම දින රාත්‍රියේ ඇතුළුවී රුපියල් දෙලක්ෂ තිස් හය දහසක් (2,,36,000.00) වටිනා මුදල් සහ රන් ආභරණ පැහැරගෙන ගොස් ඇතිබව ඌරුබොක්ක පොලිසිය කියයි.වෙසක් තොරණක් නැරඹීම පිණිස නිවැසියන් විජයගම ප්‍රදේශයට ගොස් සිටියදී එම නිවෙසට ඇතුළුවී ඇති සොරුන් නිවස තුළ තිබූ රුපියල් එක් ලක්ෂයක පමණ මුදලක් සොරකම් කරගෙන ගොස් තිබේ.තවත් නිවසක නිවැසියන් කතරගම වන්දනාවේ ගොස් සිටින අතර තුර නිවෙසට රිංගා ගෙන රුපියල් විසිතුන් දහසක් (23,000.00) වටිනා රන් අභරණ පැහැරගෙන ගොස් ඇත.කිරිලිපන ප්‍රදේශයේ පිහිටි විහාරස්ථානයක් වැඳ පුදා ගැනීමට නිවැසියන් තම නිවසින් බැහැරව ගොස් සිටියදී එම නිවසේ ජනේලයක් කඩා ගෙන නිවෙස තුළට ඇතුළුවී රුපියල් එක් ලක්ෂ දහතුන්දහසක් (1,13,000.00) වටිනා භාණ්ඩ පැහැරගෙන ගොස් ඇති බවද පොලිසිය කියයි. ඌරුබොක්ක පොලිස් ස්ථානාධිපති එච්.ඒ. චන්ද්‍රසේන මහතාගේ මෙහෙයවීම මත පොලිස් අපරාධ විමර්ශන අංශය මෙම සොරකම් සම්බන්ධයෙන් වැඩිදුර පරීක්ෂණ සිදු කරයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r1006051</link>
    <topic>ඒදණ්ඩෙන්රත්මල්ආර ඔය හරහා ඉදිකළ බෝක්කුව වතුරේ ගිහින්</topic>
    <author>මොනරාගල සමූහ - කේ. බී. රත්නායක</author>
    <content>මොනරාගල මඬුල්ල ප්‍රාදේශීය කොට්ඨාසයේ පිටතලාව - කොලොන්කඳපිටිය මාර්ගයේ රත්මල්ආර ඔය හරහා ඉදිකර තිබූ බෝක්කුව පසුගිය සමයේ ලැබුණ අධික වර්ෂාවට කැඩී යාම නිසා දුෂ්කර ගම්මාන රැසක ජනතාව ගමනාගමන පහසුකම් නැතිව මහත් දුෂ්කරතාවට පත් වී සිටිති.පිටතලාව, කොලොන්කඳපිටිය, අලුමඩ, බුරුතපිටිය, කොහිලආර යන ගම්මානවල ගොවි පවුල් 150 කට අධික ප්‍රමාණයක් මේ තත්ත්වයට මුහුණපා සිටිති.සුළු වර්ෂාවකට වුවද රත්මල්ආර ඔයේ අධික ජල ප්‍රවාහයක් ගලා යයි. එහි ඉදිකර තිබූ බෝක්කුවේ හියුම් පයිප්ප කුඩා නිසා ගලා එන ජලය එයින් බැස යාමට නොහැකිව පිටාර යාමෙන් මේ කැඩී යාම සිදුවූ බව කොලොන්කඳපිටියේ පදිංචි කේ. එම්. අප්පුහාමි මහතා පැවසීය.මේ නිසා පාසල්වලට යන දරුවන්, රජයේ සේවකයන්, නගරයේ රෝහල්වලට යන රෝගීන් හා ගර්භනී මාතාවන් ද අපහසුතාවයට පත්ව ඇත. ගොවි නිෂ්පාදන රැගෙන සතියේ පොළට යන ගොවි ජනතාවට සැතපුම් දෙකක් පමණ දුරක් පයින් යාමට සිදුවීමෙන් මහත් දුෂ්කරතා විඳීමට සිදුව තිබේ.කේ. එම්. අප්පුහාමි මහතා - මේ බෝක්කුව හදන අවස්ථාවේ ඔයේ වතුර ප්‍රමාණය ගැන අප කොන්ත්‍රාත්කරුවන්ට කීවා. නමුත් ඔවුන් එය ගණනක ගත්තේ නෑ. කුඩා හියුම් පයිප්ප යොදලා බෝක්කුව හැදුවා. කොන්ක්‍රීට් දැම්මේත් නෑ. බෝක්කු කටවල් දාලා දෙපැත්තෙන් පැති බැම්මක් බැන්දා පමණයි.දැන් වතුර එන හැම වාරයකම බෝක්කුවට උඩින් වතුර දැම්මා. බැඳලා අවුරුද්දක් යන්නට පෙර බෝක්කුව වතුරේ ගියා. දැන් අපි ඒදණ්ඩක් යොදාගෙන ආරෙන් එගොඩ මෙගොඩ යනවා. වැස්ස වහිනකොට ආරෙන් එගොඩ වෙන්න බෑ. අපි ඉල්ලන්නේ මේ බෝක්කුව කඩිනමින් හදලා දෙන්න කියලයි.මඩුල්ල ම. ම. විද්‍යාලයේ 09 වැනි ශ්‍රේණියේ ඉගෙනුම ලබන කේ. එම්. ජයමිනි සුරංගිකා සිසුවිය – පසුගිය මහ වැස්ස කාලයේ මේ බෝක්කුව කැඩිලා ගියා. අපි දවස් ගණනක් පාසල් ගියේ නෑ. ඔයේ වතුර ඇවිත්. දැනටත් එහෙම තමයි. අධික වර්ෂා දිනවල ඒදණ්ඩෙන් එගොඩ වෙන්න බයයි. මේකත් දැන් දෙපැත්ත සේදිලා ගොස් කොයි මොහොතේ ගසාගෙන යයි ද දන්නේ නැති නිසා වැසි දිනවල මේක උඩින් යන්න බයයි. පාරට එන්න හැතැප්ම තුනක් පමණ පයින්ම එන්න වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r1006052</link>
    <topic>යාංගල්මෝදරදුම්රිය හරස් මාර්ගයටගුවන් පාලමක්</topic>
    <author>අලව්ව විශේෂ ඒ. කීර්තිසිංහ</author>
    <content>මිනිස් ජීවිත 41 ක් බිලිගනිමින් ශ්‍රී ලංකාවේ මෙතෙක් විශාලතම දුම්රිය බස් ගැටුම සිදුවුණු අලව්වේ යාංගල්මෝදර දුම්රිය හරස් මාර්ගය හරහා ගුවන් පාලමක් ඉදි කිරීම ගැන ජනාධිපතිතුමාගේ අවධානය යොමු වී ඇත.මේ සඳහා ජනාධිපතිතුමා විසින් අදාළ නිලධාරීන්ට උපදෙස් දුන් බවද මාධ්‍ය ඔස්සේ ප්‍රචාරය විය.මෙම පුවත මේ රටේ දහස් සංඛ්‍යාත වාහන හිමියන්ගේ මෙන්ම රියදුරු මහත්වරුන්ගේද ඉමහත් සතුටට හේතු විය. ඊට හේතුව යාංගල්මෝදර දුම්රිය ගේට්ටුව කිවූ පමණින් ඔවුන්ගේ ඇඟ කිළිපොලා යන තරමටම මෙම ස්ථානය භයානක මරු කපොල්ලක් වු බැවිනි.වයඹට රජරටට සහ උතුරට යාමට ඇතුළුවන දොරටුව ලෙස සැලකෙන මෙම ස්ථානයට ගුවන් පාලමක් ගැන වාහන හිමියන් සිහින මැවුවේ දැනට වසර පහක පමණ කාලයක සිටය. එනම් 2005 මාර්තු 02 දා මෙම බස් දුම්රිය ගැටුම සිදුවුනු දා සිටය. එම අවස්ථාව උදා වූයේ නැත. එහෙත් අද මේ රටේ රාජ්‍ය නායකයාගේ මුවින්ම එය පිටවීම ජනතාවගේ සතුට දෙගුණ තෙගුණ කරවන්නකි.මෙම සිද්ධිය දැන දැනත් ඇතැම් රියදුරන් අදත් ගේට්ටුව වසා තිබියදී මෙම යාංගල්මෝදර දුම්රිය හරස් මාර්ගයෙන් තම වාහනය ඇතුල් කරන බව පොලීසිය කියයි. එසේ කරන ලද රියදුරන් කිහිප දෙනෙක්ම අලව්ව පොලිසිය විසින් අත් අඩංගුවට ගන්නා ලදී.මේ සියල්ලටම පිළිතුරු වශයෙන් ජනාධිපතිතුමා දුන් මෙම නියෝගය අදාළ නිලධාරීන් අකුරටම ක්‍රියාත්මක කරනු ඇතැයි ජනතාවගේ බලාපොරොත්තුවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r1006053</link>
    <topic>වේයන්ගොඩ රංග ශාලා ගොඩනැගිල්ලේ ඉදිකිරිම් ඇනහිටී</topic>
    <author>අත්තනගල්ල විශේෂ – ජයවීර සුගතපාල</author>
    <content>මහජන මුදල් නාස්තියට හොඳම උදාහරණයකි වේයන්ගොඩ නාගරික රංග ශාලා ගොඩනැගිල්ල. රුපියල් ලක්‍ෂ 170 ක් වැයකොට අඩක් ඉදිකර අතරමඟ නතර කර දමා ඇති මෙම සුවිශාල ගොඩනැගිල්ලේ එක් පැත්තක් මේ වන විට වල් බිහි වී ඇති අතර ඒ නිසාම මෙම ගොඩනැගිල්ල අද දූෂණ හා අපචාර ක්‍රියාවන්ට හොඳ තිප්පොළක් වී ඇතැයි නගරවාසීහු පවසති.මෙම ගොඩනැගිල්ලේ පසුබිම් කතාව මෙවර ගම්පහ දිස්ත්‍රික් සංවර්ධන කමිටු රැස්වීමේදී අත්තනගල්ල ප්‍රාදේශීය ලේකම් එස්. ජී. විජයබන්දු මහතා විසින් ආර්ථික සංවර්ධන ඇමැති බැසිල් රාජපක්‍ෂ මහතාගේ අවධානයට යොමු කරන ලදී.මෙය ඉදිකිරීම ආරම්භ කර ඇත්තේ 1998 වසරේ එවක පැවති රජය යටතේයි. ඉඩම, දුම්රිය දෙපාර්තමේන්තුව සතු වූවකි. ඉදිකිරීම් ආරම්භ කිරීමට පෙර ඉඩම පවරා ගැනීමක් හෝ දුම්රිය දෙපාර්තමේන්තුව සමග ගිවිසුමකට එළඹීමක් හෝ සිදු වී නොමැත. ලංකා ආයෝජන මණ්ඩලය හරහා මූල්‍ය ප්‍රතිපාදන සලසාගෙන ගොඩනැගිල්ල ඉදිකරගෙන යද්දී ආණ්ඩු වෙනසක් සිදුවිය. ආයෝජන මණ්ඩල ප්‍ර‍්‍රතිපාදන ඇනහිටි අතර දුම්රිය දෙපාර්තමේන්තුව ද ඉඩම පිළිබඳව නීතිමය ක්‍රියාමාර්ගයකට යාමට තීරණය කෙළේය. ඒ අනුව ගොඩනැගිල්ලේ ඉදිකිරීම් අතරමඟ නතර විණි.කොන්ත්‍රාත්කරුට හිඟ මුදල් ලක්‍ෂ ගණනක් ගෙවීමට සිදුවූයේ අත්තනගල්ල ප්‍රාදේශීය සභාවටයි. සභාව එම මුදල ගෙවා ඇත්තේද තම ස්ථාවර බැංකු ගිණුමෙන් මුදල් ලබාගෙනයි. ඒ කොයි හැටි වෙතත් මහජන මුදල් ලක්‍ෂ 170 ක් යටකර ඇති මෙම ගොඩනැගිල්ලේ ඉතිරි වැඩ නිමකර ප්‍රයෝජනයට ගන්න නම් ඉඩම පිළිබඳව දුම්රිය දෙපාර්තමේන්තුවත්, අත්තනගල්ල ප්‍රාදේශීය සභාවත් අතර ඇති ගැටලුව නිරාකරණය විය යුතුව තිබේ.දිස්ත්‍රික් සංවර්ධන කමිටුව ගැටලුව ඉදිරිපත් කිරීමෙන් පසුව ලබා ඇති ප්‍රගතිය පිළිබඳව අප විසින් වේයන්ගොඩ ප්‍රදේශය නියෝජනය කරන ප්‍රාදේශීය සභා මන්ත්‍රී, ජනාධිපති සම්බන්ධීකරණ නිලධාරි ආර්. ඒ. පුංචිහේවා මහතාගෙන් විමසූ විට ඔහු මෙසේ ප්‍රකාශ කෙළේය.”ඉඩම සඳහා දුම්රිය දෙපාර්තමේන්තුව රුපියල් දසලක්‍ෂයක වාර්ෂික බද්දක් අත්තනගල්ල ප්‍රාදේශීය සභාවෙන් ඉල්ලා තිබෙනවා.එතරම් මුදලක් ගෙවන්න ප්‍රාදේශීය සභාවට හැකියාවක් නැහැ. එම බදු මුදලේ අඩු කිරීමක් කළ හැකිද? නැත්නම් දුම්රිය දෙපාර්තමේන්තුවත්, ප්‍රාදේශීය සභාවත් අතර ඇතිකර ගන්නා ගිවිසුමක් මත හවුල් ව්‍යාපාරයක් වශයෙන් මේ රංග ශාලා ව්‍යාපෘතිය කරගෙන යා හැකිද? එසේත් නැත්නම් ජනාධිපතිතුමාගේ මැදිහත්වීම මත කැබිනට් සංදේශයක් මගින් මෙම ඉඩම අත්තනගල්ල ප්‍රාදේශීය සභාවට පවරා දිය හැකිද යන්න ගැන විමසා බලා වාර්තාවක් ඉදිරිපත් කරන ලෙස ප්‍රවාහන අමාත්‍යාංශයේ ලේකම්වරයා වෙත මේ වන විට දන්වා යවා තිබෙනවා.”  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r1006054</link>
    <topic>පොලුවලින් පහරදීකතක් මරලා</topic>
    <author>පරකඩුව සමූහ</author>
    <content>ඇහැලියගොඩ පොලිස් වසමට අයත් දික්දෙණියේ තම නිවසේ හුදකලාවේ විසූ 65 හැවිරිදි කාන්තාවක් 02 දා රාත්‍රී පොලුවලින් පහර දී මරා දමා ඇත.ඇල්. කේ. කේටින් නෝනා නැමති මෙම කාන්තාව සතුව තිබුණ මුදල් හා රන් රිදී ආභරණද අතුරුදහන් වී ඇතැයි අනාවරණය වී තිබේ.මෙම සිද්ධිය පිළිබඳව ඇහැලියගොඩ පොලිසිය පරීක්ෂණ පවත්වා ගෙන යන නමුත් සැකකරුවන් මෙතෙක් අත්අඩංගුවට ගැනීමට හැකි වී නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r1006055</link>
    <topic>පානදුර ප්‍රාදේශීය සභාවේසේවකයාට පහර දුන් අය රිමාන්ඩ්</topic>
    <author>වාද්දුව සමූහ එස්. ආර්. පියදාස</author>
    <content>පානදුර ප්‍රාදේශීය සභාවේ වාද්දුව කාර්යාලයේ සේවකයෙකුට පහර දීමේ චෝදනාවක් මත වාද්දුව පොලිසිය මගින් පානදුර අධිකරණයට ඉදිරිපත් කළ පුද්ගලයකු ලබන 08 වැනිදා දක්වා රක්ෂිත බන්ධනාගාර ගත කරන ලෙස පානදුර මහේස්ත්‍රාත් රංග දිසානායක මහතා, බ්‍රහස්පතින්දා (03) නියෝග කළේය.මෙසේ රක්ෂිත බන්ධනාගාර ගත කෙරුණේ වාද්දුව මහජන පොළ ආසන්නයේ මාළු ලෑල්ලක සේවය කරන වන්නකු වත්ත වඩුගේ සිරිමල් නමැති අයෙකි.පානදුර ප්‍රාදේශීය සභා සභාපතිවරයාගේ නියෝගය මත වාද්දුව නගරයේ අනවසර වෙළඳ ලෑලි ඉවත් කිරීම පසුගිය බදාදා (02) සිදුකරන අවස්ථාවේ ඒ ස්ථානයට පැමිණි එම ප්‍රාදේශීය සභාවේ සෞඛ්‍ය වැඩ මූලික (ඕවර්සියර්) සේවකයකුට පහර දීම සම්බන්ධයෙන් අපරාධ නීති සංග්‍රහයේ අංක 314 සහ 316 යටතේ වාද්දුව පොලිසිය මගින් මේ පුද්ගලයා අධිකරණයට ඉදිරිපත් කර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r1006056</link>
    <topic>අසැබි සී. ඩී. නිපදවූ අයෙක් දැලේ</topic>
    <author>මහවැලි කලාපීය වාර්තාකරු</author>
    <content>අසභ්‍ය දර්ශන ඇතුළත් සී. ඩී. (සංයුක්ත තැටි) නිපදවා අලෙවි කිරීමේ ජාවාරමක නිරත වූ අයෙකු මහවැලි ‘එච්’ කලාපීය ගල්ගමුවේ දී අල්ලාගත් බව පොලිසිය කියයි.මෙම අය පවත්වාගෙන ගිය ව්‍යාපාරික ස්ථානයක් වැටලූ ගල්ගමුව පොලිසිය, ඔහුත් ඔහු නිපදවන්නට ඇතැයි කියැවෙන සී. ඩී. තැටි ප්‍රමාණයකුත් ඒවා නිර්මාණය කිරීමට යොදාගත් පරිගණකයකුත් පොලිසිය භාරයට ගෙන ඇත.ඉකුත් 1 වැනි දා රාත්‍රියේ මෙම ආයතනය වැටලූ බවත් අධිකරණ පරීක්ෂණයක් පවත්වන තුරු ඊට මුද්‍රා තැබූ බවත් පොලිසිය තවදුුරටත් කියයි.ගල්ගමුවේ පදිංචි අයෙකු වන වරදකරු අධිකරණය හමුවට පත්කිරීමට කටයුතු කෙරෙමින් තිබුණි. ගල්ගමුව අවට පාසල් ළමුන්ටත් මෙම සී. ඩී. අලෙවිකර ඇති බවට තොරතුරුත් පොලිසියට ලැබී ඇත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r1006057</link>
    <topic>කැලණියේ අනවසරඉදිකිරීම්වලට තිත</topic>
    <author>කැලණිය සමූහ</author>
    <content>කැලණිය මැතිවරණ කොට්ඨාශයේ අනවසරයෙන් ඉදිකර තිබූ ගොඩනැගිලි ඉවත් කිරීමට පියවර ගෙන ඇති බව මහාමාර්ග නියෝජ්‍ය ඇමැති මර්වින් සිල්වා මහතා පැවැසීය.දැනටමත් එවැනි අනවසර ගොඩනැගිලි ඉවත් කර ඇති බවද නියෝජ්‍ය ඇමැතිවරයා පැවැසීය.කැලණිය ප්‍රදේශ කීපයක් ගංවතුරෙන් හා වැසිවතුරෙන් යටවීමට මූලික හේතුව වූයේද මෙවැනි අනවසර ඉදිකිරීම් හේතුවෙන් නිසා කැලණියේ කිසිදු අනවසර ගොඩනැගිලක් තැනීමට ඉඩ දෙන්නේ නැතැයිද නියෝජ්‍ය ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r1006058</link>
    <topic>හඳුනා නොගත් මළ සිරුරක්රාගම රෝහලේ</topic>
    <author>සීදූව සමූහ</author>
    <content>දික්වෙල වෙල්යාගේ සීදූව මුකලංගමුව ප්‍රදේශයේ දිය පිරුණු ස්්ථානයක තිබී හමුවූ පිරිමි අයකුගේ මළ සිරුර තවම හඳුනා ගැනීමට සීදූව පොලිසිය මහජන සහාය පතයි.දිග කලිසමක් හා තද නිල්පාට අත්කොට කමිසයකින් මේ මියගිය පුද්ගලයා සැරැසී සිට ඇත. මළ සිරුර රාගම රෝහලේ මෘත ශරීරාගාරයේ තබා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r1006059</link>
    <topic>මිරිස් ඇඹරුම්හල නැතිවබෝකුන්දර වැසියන්ට පීඩා</topic>
    <author>කැස්බෑව සංචාරක ධර්මසිරි සුරවීර</author>
    <content>සීමාසහිත පිළියන්දල බෝකුන්දර විවිධ සේවා සමූපකාර සමිතිය බෝකුන්දර පිහිටි එම සමූපකාර භූමියේ ඉදිකර තිබූ මිරිස් ඇඹරුම්හල මේ වනවිට එම ස්ථානයෙන් ඉවත් කර ඇත.මේ නිසා බෝකුන්දර තුන්බෝවිල ජාලියගොඩ නිවන්තිඩිය මකුළුදූව, දුලම්මහර කාලියම්මහර දහය කණුව කටුවාවල වේරහැර ආදි ප්‍රදේශ රැසක පාරිභෝගික ජනතාව දැඩි අසීරුවට පත්ව සිටිති.බෝකුන්දර ආර්ථික මධ්‍යස්ථානය ඉදිකිරීම සඳහා මේ මිරිස් ඇඹරුම්හල ඉවත් කිරීමට සිදු වූ බව සමූපකාර බලධාරිහු පවසති.මිරිස් ඇඹරුම්හල නැවත ඉදිකරන බව කියා මාස ගණනාවක් ගතවී ඇතැත් එය මෙතෙක් ඉටු නොවූ බවත් එහි තිබූ ගලවා ඉවත් කරන ලද යන්ත්‍ර සියල්ලද මේ වනවිට දිරාපත් වීමට ඉඩහැර ඇති බවත් ප්‍රදේශවාසීහු පවසති.බෝකුන්දර හා ඒ අවට ප්‍රදේශ රැසක පාරිභෝගික ජනතාවට ඉතා ප්‍රයෝජනවත් වූ එම මිරිස් ඇඹරුම්හල නැවත ඉදිකිරීමට පියවර නොගන්නේ මන්දැයි ඔව්හු අදාළ බලධාරින්ගෙන් විමසති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r10060510</link>
    <topic>කැලණිය විශ්වවිද්‍යාලයේ සිවුමහල් ගොඩනැඟිල්ල සිසු අයිතියට</topic>
    <author>කැලණිය සමූහ එඩ්වඩ් වීරසිංහ</author>
    <content>කැලණිය විශ්ව විද්‍යාලයීය සමාජීය විද්‍යා පීඨය සඳහා ඉදිකළ අංග සම්පූර්ණ දේශන ශාලා සහ පරිගණක විද්‍යාගාරයකින් සමන්විත සිවුමහල් ගොඩනැගිල්ල පසුගියදා ශිෂ්‍ය අයිතියට පත්කෙරිණි.රුපියල් ලක්ෂ අසූවක් මේ සඳහා වැය කර ඇති අතර මෙහි විශේෂත්වය වන්නේ පශ්චාත් උපාධි පාඨමාලාවලින් ඉපැයූ මුදල්වලින්ම මේ ගොඩනැගිල්ල ඉදිකිරීමය.මෙහි පරිගණක විද්‍යාගාරය, පරිගණක සියයකින් සමන්විත වන අතර ඊට අමතරව සන්නිවේදන අධ්‍යයන අංශය වෙනුවෙන් සියලු පහසුකම් සහිතව ඉදිකළ චිත්‍රාගාරයක් ඉදිකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=r10060511</link>
    <topic>බර වාහන ධාවනයෙන්වාද්දූවේ මාර්ග අබලන්</topic>
    <author>වාද්දූව සමූහ යූ. රූපරත්න පියදාස</author>
    <content>බර වාහන ගමන් කිරීම නිසා වාද්දූව ප්‍රදේශයේ පාරවල් හා බෝක්කු අබලන් වී ඇති බව ප්‍රදේශවාසීහු පවසති.වැලි, කිරිමැටි කළුගල් ආදී ද්‍රව්‍ය පටවා ගත් ලොරි මේ මාර්ගවල ගමන් කරති.කොරොස්දූව වජ්‍රකොත් විහාරස්ථානාධිපති ගෝනදූවේ ගුණානන්ද හිමියෝ මෙසේ පැවැසූහ.මොල්ලිගොඩ කන්දකඩේ පාර කළුගල් සහ වැලි පටවා ගත් වාහන ගමන් කිරීම නිසා අලුත් ඇළේ පාලම අඩියක් තරම් බැහැලා. පාලමේ පැති බැමි පුපුරලා. වාහනය පාලම මතින් ධාවනය වන විට පාලම දෙදරනවා. කොයි වෙලාවෙ කඩා වැටෙයිද කියන්න බෑ. මේ පාරවලට ඇතුළු වන ස්ථානවල ගමන් කළ හැකි බර සීමාව සඳහන් පුවරු සවිකර තිබෙනවා. රියැදුරෝ ඒවා ගණන් ගන්නෙ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s1006051</link>
    <topic>ශ්‍රී ලංකාව-ඉන්දියාව අද තරග බිමේ</topic>
    <author/>
    <content>සිම්බාබ්වේ හී පැවැත්වෙන ‘මයික්‍රෝ මැක්ස්’ කුසලාන තුන්කොන් තරගාවලියේ දෙවැනි වටයේ ශ්‍රී ලංකාව සහභාගි වන පළමු තරගය අද (5) ඉන්දියාව සමඟ හරාරේ නුවර පැවැත්වේ.පෙරේදා සිම්බාබ්වේ පිලට පරාජය වූ ඉන්දීය පිල අද තරග වදිනුයේ දෙවැනි වටයේ ඔවුනගේ අවසන් තරගයටය. ප්‍රසාද ලකුණු 4ක් ලබා අවසන් ස්ථානයේ පසුවන ඉන්දීය පිලට අද තරගය අතිශය තීරණාත්මක තරගයක් වනු ඇත. 9 වැනිදා පැවැත්වීමට නියමිත අවසන් තරගය සඳහා සුදුසුකම් ලැබීමට නම් ඉන්දීය පිල අද තරගය ජය ගැනීම අත්‍යවශ්‍ය වේ.ශ්‍රී ලංකාව ප්‍රසාද ලකුණු 5ක් ලබා දෙවැනි ස්ථානයේ පසුවන අතර පෙරමුණේ සිටින සිම්බාබ්වේ පිල ප්‍රසාද ලකුණු 9ක් ලබාගෙන සිටියි.අද තරගය ශ්‍රී ලංකාවටද වැදගත් තරගයක් වුවත් අනිද්දා (7) නැවත සිම්බාබ්වේ පිල සමඟ තරග වැදීමට ශ්‍රී ලංකාවට අවස්ථාව ලැබී තිබෙන බැවින් අවසන් තරගයට සුදුසුකම් ලැබීමට ශ්‍රී ලංකාවට, ඉන්දියාවට වඩා වැඩි අවස්ථාවක් ලැබී තිබේ.මේ හේතුව නිසා අද ශ්‍රී ලංකා - ඉන්දීය තරගයේ වැඩි පීඩනයක් ඉන්දියාව පිල මත රැඳී තිබේ.ශ්‍රී ලංකා පිලේ නායක තිලකරත්න ඩිල්ෂාන්, ඇන්ජලෝ මැතිව්ස් සහ උපුල් තරංග ලකුණු අතර සිටිති. සුරාජ් රන්දීව් සහ අජන්තා මෙන්ඩිස් පන්දු යැවීමෙන් දස්කම් දක්වමින් සිටිති. මෙය ශ්‍රී ලංකා පිලට විශාල සහනයක් ගෙන දෙන කරුණක් වුවද පළමු වටයේදී ශ්‍රී ලංකාව ඉන්දීය පිලට පරාජයට පත්වීම අමතක කළ නොහැකිය. මේ නිසා අද තරගය ශ්‍රී ලංකාවේ දස්කම් උරගා බැලීමට ලැබෙන වැදගත් තරගයක් වනු ඇත.තරගාවලිය පුරා ශතක 2ක් රැස්කර ගනිමින් පිතිහරඹයෙන් දස්කම් දක්වන ඉන්දීය පිලේ රෝහිත් ෂර්මා, තුන් ඉරියව් ක්‍රීඩක රවීන්ද්‍ර ජඩේජා සහ විරාත් කෝලි ඉන්දීය පිලේ පිතිහරඹ අංශය ශක්තිමත් කරන අතර තරගාවලියේ වැඩිම කඩුලු ලාභියා වන රවීන්ද්‍ර ජඩේජා සහ ප්‍රග්යැන් ඕජා මත පන්දු යැවීමේ අංශයේ වැඩි බලාපොරොත්තු තබා සිටිති.තරගය ශ්‍රී ලංකාවේ වේලාවෙන් පස්වරු 12.30 ට ඇරැඹීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s1006052</link>
    <topic>ආසියානු ‘ග්‍රෝන් ෆි‍්‍ර’ මලල ක්‍රීඩා දෙවැනි අදියර අද</topic>
    <author>සුනිල් අභයවර්ධන</author>
    <content>ආසියාතික මලල ක්‍රීඩා සංගමය සංවිධානය කර ඇති 2010 ආසියානු ග්‍රෝන් ෆී‍්‍ර මලල ක්‍රීඩා තරගාවලියේ දෙවැනි අදියර අද (5) ඉන්දියාවේ බැංගලෝරයේ රාජස්ථාන් ක්‍රීඩාංගණයේ දී පැවැත්වේ.අදියර තුනකින් යුතුව පැවැත්වෙන මේ ග්‍රෝන් ෆශ්‍රී මලල ක්‍රීඩා උළෙලට මෙවර ජපානය, චීනය, පිලිපීනය, ඕමානය, ඉන්දුනීසියාව, කසකස්තානය, ඉරානය, හොංකොං, ශශ්‍රී ලංකාව ඇතුළු රටවල් විසි දෙකකින් ඒ ඒ රටවල සුපිරි මලල ක්‍රීඩක ක්‍රීඩිකාවන් ඉදිරිපත් වී සිටිති. මෙවර ග්‍රෝන් ෆී‍්‍ර මලල ක්‍රීඩා උළෙලේ අදියර තුනම ඉන්දියාවේ නගර තුනකදී පැවැත්වෙයි. ඉන්දීය මලල ක්‍රීඩා සංගමයේ මෙහෙයවීමෙන් පැවැත්වෙන නිසා සත්කාරක රට ලෙසින් ඉන්දියාව මෙම තරගාවලියට ක්‍රීඩකයින් 35 ක් සහ ක්‍රීඩිකාවන් 25 ක් ඉදිරිපත් කැර තිබේ.ශශ්‍රී ලංකාව නියෝජනය කරමින් සහභාගි වීමට ආරාධනා ලැබී ඇත්තේ ක්‍රීඩක ක්‍රීඩිකාවන් තිදෙනෙකුට පමණි. පසුගිය ආසියානු ශූ®රතාවයේදී සහ දකුණු ආසියානු ක්‍රීඩා උළෙලේ දී ඒ ඒ ඉසව්වල පරිසාධන මට්ටම ඉක්මවා දස්කම් දැක්වීමට සමත් වූ ෂෙහාන් අඹේපිටිය (මී. 100) චන්ද්‍රිකා සුභාෂිනි (මී. 400) සහ කසුන් සෙනෙවිරත්න තිදෙනා මෙම උළෙලට සහභාගි වෙමින් සිටිති.තරගාවලියේ පළමු අදියර පසුගියදා ඉන්දියාවේ පූනා නගරයේදී පැවැත්වූ අතර එහිදී මීටර් 100 පිරිමි තරගයේදී ෂෙහාන් අඹේපිටිය (තත්. 10.47), මීටර් 400 කාන්තා තරගයේදී චන්ද්‍රිකා සුභාෂිනි (තත්. 54.27) දෙදෙනා පළමු ස්ථාන දිනාගත් අතර මීටර් 400 පිරිමි තරගයේදී කසුන් සෙනෙවිරත්නට හිමිවූයේ හයවැනි ස්ථානයය. (තත්. 49.22)මෙම තරගවලදී රන් පදක්කමකට ඇමරිකන් ඩොලර් 1500 ක් ද, රිදී පදක්කමකට ඩොලර් 1000 ක් ද, ලෝකඩ පදක්කමකට ඩොලර් 750 ක් ද හිමිවෙයි. අද දිනයේද තරග පස්වරු 3.00 ට ආරම්භ වීමට නියමිතය.තරග උළෙලේ අවසාන අදියර මේ මස 9 වැනි දින චෙන්නායිවලදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s1006053</link>
    <topic>IIFAක්‍රිකට් සැණකෙළියෙන්...</topic>
    <author/>
    <content>IIFA  සිනමා උළෙලට සමගාමීව ඊයේ කොළඹ එස්.එස්.සී පිටියේ පැවැති ක්‍රිකට් සැණකෙළියේ විශේෂ අවස්ථා මෙහි දැක්වේ. මෙම ක්‍රිකට් සැණකෙළිය සංවිධානය කර තිබුණේ ළමා සොල්දාදුවන් පුනරුත්තාපනය කිරීමේ අරමුදල් සපයා ගැනීම වෙනුවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s1006054</link>
    <topic>හැව්ලොක්ස්-යුද හමුදාව අද ගැටෙති</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගමාලාවේ ප්‍රසාද ලකුණු සටහනේ 7 වැනි සහ 8 වැනි ස්ථානවල පසුවන හැව්ලොක්ස් පිල සහ යුද හමුදා පිල අද (5) යුද හමුදා පිටියේදී තරග වදිති.මේ වන විට දෙපිලම එක් තරගය බැගින් ජයගෙන තරග 4 ක් පරාජයට පත්වී සිටින අතර හැව්ලොක්ස් පිල ප්‍රසාද ලකුණු 4.50 ක් ද යුද හමුදා පිල ප්‍රසාද ලකුණු 4 ක්ද ලබා ඇත.තරගමාලාවේ පෙරමුණේ පසුවන මහනුවර ක්‍රීඩා සමාජය සහ ප්‍රසාද ලකුණු සටහනේ තෙවැනි ස්ථානයේ පසුවන නාවික හමුදාව අතර තරගය හෙට (6) වැලිසර නාවික හමුදා පිටියේදී පැවැත්වේ. මහනුවර ක්‍රීඩා සමාජය අපරාජිතව ප්‍රසාද ලකුණු 21.50 ක් ලබා සිටින අතර නාවික හමුදා පිල අපරාජිතව ප්‍රසාද ලකුණු 17 ක් ලබාගෙන සිටියි.හෙට පැවැත්වෙන අනෙකුත් තරගය වන්නේ පොලිස් පිල සහ ගුවන් හමුදාව අතර තරගයයි. පොලිස් පිටියේ පැවැත්වීමට නියමිත මේ තරගයට පොලිස් පිල සහභාගි වන්නේ ප්‍රසාද ලකුණු සටහනේ 5 වැනි ස්ථානයේ පසුවන කණ්ඩායම ලෙසටය. ඔවුන් ප්‍රසාද ලකුණු 6.50 ක් ලබා සිටිති.ලකුණු සටහනේ සිවුවැනි ස්ථානයේ පසුවන ගුවන් හමුදාව ලකුණු 9 ක් ලබා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s1006055</link>
    <topic>පළාත් මට්ටමින් ක්‍රීඩා සංචිත පිහිටුවනවා</topic>
    <author>ඉන්දික පොල්කොටුව</author>
    <content>ගම්බද ක්‍රීඩක ක්‍රීඩිකාවන් ජාත්‍යන්තර තලයට ගෙනයාමේ ඉලක්ක ගත වැඩපිළිවෙළ යටතේ පළාත් මට්ටමින් අංග සම්පූර්ණ ක්‍රීඩා පිටි සහිතව සියලු පහසුකම් ලබා දෙමින් ක්‍රීඩා සංචිත පිහිටුවනු ලබන බව ක්‍රීඩා අමාත්‍ය සී. බී. රත්නායක මහතා ඊයේ (04) පැවසීය.මේ යටතේ සෑම පළාතකටම අංග සම්පූර්ණ ගෘහස්ථ ක්‍රීඩාංගණයක්, පිහිනුම් තටාකයක්, ක්‍රීඩා නේවාසිකාගාරයක් මෙන්ම ක්‍රීඩා භාණ්ඩ පහසු මිලට ලබා ගත හැකි අලෙවි මධ්‍යස්ථානයක් පිහිටුවනු ලබන බවද අමාත්‍යවරයා මෙහිදී අවධාරණය කළේය.මහනුවර විද්‍යාර්ථ විද්‍යාලයේ කීර්තිමත් ශිෂ්‍යයකු මෙන්ම දක්ෂ ක්‍රීඩකයකු වූ අමාත්‍ය සී. බී. රත්නායක මහතාට උපහාර පිරිනැමීම සඳහා එම විදුහල් පරිශ්‍රයේදී ඊයේ (04) පැවැති පිළිගැනීමේ උළෙලකදී ඒ මහතා මේ බැව් කීය.විද්‍යාර්ථ විද්‍යාලීය ආදිශිෂ්‍ය සංගමය සංවිධානය කළ මෙම උපහාර උලෙළේදී එම ආදිශිෂ්‍ය සංගමයේ උප සභාපති සුනිල් වෑකඩපල මහතා විසින් අමාත්‍යවරයා උපහාර තිළිණ පිරිනමන ලදී. මෙහිදී ශ්‍රී ලංකා ඔලිම්පික් කමිටුවේ උප සභාපති ඩයන් ගෝමස් මහතාටද උපහාරයක් පිරිනැමිණි.වසර 2012 ඔලිම්පික් ක්‍රීඩා උළෙල ඉලක්ක කර සැලසුම්ගත ඵලදායි වැඩපිළිවෙළක් මේ වන විට ආරම්භ කර ඇතැයිද ඕනෑම අභියෝගයක් හමුවේ එම ඉලක්කගත වැඩපිළිවෙළ රට වෙනුවෙන් ජය ගන්නේ යැයිද හෙතෙම කීය.මධ්‍යම පළාත් ප්‍රධාන අමාත්‍ය සරත් ඒකනායක, ශ්‍රී ලංකා ඔලිම්පික් කමිටුවේ උප සභාපති මාස් සමූහ ව්‍යාපාරයේ අධ්‍යක්ෂ ඩයන් ගෝමස්, විද්‍යාර්ථ විදුහල්පති පී. ඒ. එස්. අල්විස්, විද්‍යාර්ථ ආදි ශිෂ්‍ය සංගමයේ ලේකම් චන්දන අමරසිංහ, ආදිශිෂ්‍ය ලුතිනන් කර්නල් ගාමිණී වර්ණකුල යන මහත්වරුද මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s1006056</link>
    <topic>දකුණු අපි‍්‍රකානු - කොදෙව් ටෙස්ට් තරගමාලාව ට්‍රිනිඩෑඩ් ගෙන යයි</topic>
    <author/>
    <content>සංචාරක දකුණු අපි‍්‍රකාව සහ කොදෙව් පිල අතර ලබන මස කිංග්ස්ටන් නුවර ඇරැඹීමට නියමිතව තිබූ ටෙස්ට් තරගමාලාව කිංග්ස්ටන් නුවර ඇතිවූ ගැටුම් හේතුවෙන් ට්‍රිනිඩෑඩ්හි පැවැත්වීමට තීරණය කළ බැව් එරට ක්‍රිකට් බලධාරීහු පැවසූහ.ජැමෙයිකාවේ කිංග්ස්ටන් නුවර මත්ද්‍රව්‍ය වෙළඳාමට සම්බන්ධ ප්‍රබල මාෆියා ප්‍රධානියෙකු අත්අඩංගුවට ගැන්ම සඳහා එරට ආරක්ෂක හමුදා දියත් කළ මෙහෙයුමකදී මාෆියා කල්ලිය සමඟ ඇතිවූ වෙඩි තැබීම්වල දී සාමාන්‍ය වැසියන් 44 දෙනෙකු මිය ගියේ ය.මේ හේතුවෙන් ජැමෙයිකාවේ ඇතිවූ අනාරක්‍ෂිත තත්වය සැළකිල්ලට ගත් අමෙරිකාව, මහ බ්‍රිතාන්‍ය සහ කැනඩාව ඇතුළු රටවල් ගණනාවක් ජැමෙයිකාවේ සංචාරය කිරීමෙන් වළකින ලෙස සිය ජනතාවට අවවාද කර ඇත. මේ ගැටුම් හේතුවෙන් කොදෙව් – දකුණු අපි‍්‍රකානු එක්දින තරග මාලාවට ද බාධා ඇතිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s1006057</link>
    <topic>එක් දින තරග මාලාවේ ජය දකුණු අප්‍රිකාවට</topic>
    <author>පෝර්ට් ඔෆ් ස්පේන් (ඒ. එෆ්. පී.)</author>
    <content>දකුණු අප්‍රිකාව සහ කොදෙව් පිල අතර පැවැති 5 වන සහ අවසන් එක්දින තරගයෙන් එක් කඩුල්ලක ජයක් ලබා ගත් දකුණු අප්‍රිකානු පිල තරගාවලිය 5 – 0 ලෙස නිමා කර ගත්තේය.මේ ජයග්‍රහණයත් සමග කොදෙව් පිල සමග පැවැති අවසන් එක් දින තරගමාලා 3 ක්ම 5 – 0 ලෙස නිමා කිරීමට දකුණු අප්‍රිකානුවන් සමත් වී සිටිති.පෝර්ට් ඔෆ් ස්පේන් හි පැවැති අවසන් එක් දින තරගයේ වීරයාවූ ජැක් කලිස් ලකුණු 57 ක් රැස් කළ අතර ජේ. පී. දුමිනි රැස් කළ ලකුණු සංඛ්‍යාව 51 කි. දකුණු අප්‍රිකානුවන් රැස් කළ ජයග්‍රාහී ලකුණු 253 පැමිණියේ අවසන්පන්දු ඕවරයේ හතරවන පන්දුවේදීය.මේ තරග මාලාවේ ලකුණු 402 ක් රැස් කළ දකුණු අප්‍රිකානු පිලේ හසීම් අම්ලා තරගාවලියේ වීරයා සම්මානය ලැබීය.දෙපිල අතර පැවැත්වෙන තරග 3 කින් යුත් ටෙස්ට් තරග මාලාව 10 වැනිදා ආරම්භ වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s1006058</link>
    <topic>මෙක්සිකෝවට ඉතාලිය පරදී</topic>
    <author/>
    <content>ලෝක කුසලාන පාපන්දු සූරයන් වන ඉතාලිය සමඟ පැවැති පෙරහුරු තරගයෙන් ගෝල් 2 – 1 ක් වශයෙන් ජය ගැනීමට මෙක්සිකෝව සමත් විය.පසුගිය පෙරහුරු තරගවලදී එංගලන්ත පිල වෙතින් ගෝල් 3 – 1 ක් ද, නෙදර්ලන්තයෙන් ගෝල් 2 – 1 ක් ලෙස ද පරාජයට පත්වූයේ මෙක්සිකෝව මේ තරගයේදී ඉතාලිය පරාජය කරමින් අවධානයට පාත්‍ර විය.ජූනි 11 වැනිදා සත්කාරක දකුණු අපි‍්‍රකාව සමඟ තරග වැදීමට නියමිත මෙක්සිකෝව අනතුරුව 2006 වසරේ අවසන් තරගයට සුදුසුකම් ලැබූ ප්‍රංශය සමඟ තරග වදිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s1006059</link>
    <topic>පාපන්දු ලෝක කුසලානයේ‘ජී’ කාණ්ඩයෙන් ප්‍රබල සටනක්</topic>
    <author>ජොහැනස්බර්ග් (ඒ. එෆ්. පී.)</author>
    <content>එළඹෙන ලෝක කුසලාන පාපන්දු තරගාවලියේ ජී - ඛාන්ඩයේ ස්ථාන දෙකක් සඳහා බ්‍රසීලය, පෘතුගාලය, අයිවරිකෝස්ට් හා උතුරු කොරියාව අතර තියුණු තරගයක් දැකිය හැකි බව පැවසේ.මීට පෙර පස් වතාවක් බ්‍රසීලය විසින් ලෝක කුසලානය හිමි කර ගෙන ඇති අතර 2006 දී පෘතුගාලය 4 වැනි ස්ථානය හිමි කර ගෙන සිටී.අප්‍රිකානු රටවල් අතර අයිවරිකෝස්ට් ප්‍රමුඛස්ථානක සිටී. පුහුණුවීම් තරගවලදී තරගකාරී රටවල් 32 අතරින් උතුරු කොරියාව පෙරමුණ ගෙන සිටී.පළමු වටයේ තරගවලදී ඇස යොමු කළ යුතු ක්‍රීඩකයන් ලෙස බ්‍රසීලයේ කාකා, අයිවරිකෝස්ට් ඩිඩියර් ඩ්‍රොග්බාර් සහ පෘතුගාලයේ ක්‍රිස්ටියානෝ රොනාල්ඩො යන සුපිරි තරු ලෙස විචාරකයන් පෙන්වා දෙයි.මෙතෙක් පැවැති ලෝක කුසලාන තරගාවලී 19 දීම සෑම අවස්ථාවක්ම නියෝජනය කරමින් බ්‍රසීලය පෙරමුණ ගෙන ඇත.පෝට් එළිසබෙත්හි ජුනි 15 වෙනිදා ජී ඛාණ්ඩයේ අයිවරිකෝස්ට් හා පෘතුගාලය අතර තරගයෙන් තරගාවලිය ඇරඹේ.කාකා හැරුණු විට විචාරකයන් ගේ ඇස යොමු වී ඇති ක්‍රීඩකයන් කිහිප දෙනෙකු හඳුනාගෙන ඇත. ලෝකයේ හොඳම දැල රකින්නා ලෙස ජුලියො සෙසා ද මැද ආරක්ෂක පෙළ ක්‍රීඩකයන් ලෙස ලුසියෝ හා ජුවාන් ද දක්ෂ මැද පෙළ ක්‍රීඩකයකු ලෙස ගිල්බටෝ සිල්වා පෙන්වා දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s10060510</link>
    <topic>වසර 30කට පසු ඕස්ට්‍රේලියානු ක්‍රීඩිකාවක් කිරුළ අභියෙස</topic>
    <author>පැරීසිය (ඒ.එෆ්.පී.)</author>
    <content>වසර 30කට පසුව ඕස්ට්‍රේලියානු ටෙනිස් ක්‍රීඩිකාවකට ග්‍රෑන්ඩ් ස්ලෑම් සූරතාවක් දිනා ගැනීමට අවස්ථාව උදාකරලමින් ඕස්ට්‍රේලියාවේ සමන්තා ස්ටෝසර් ප්‍රංශ විවෘත ටෙනිස් තරගාවලියේ අවසන් තරගයට සුදුසුකම් ලැබීමට සමත්වූවාය.26 හැවිරිදි සමන්තා වෙතින් අවසන් පූර්ව තරගයේ දී පරාජයට පත්වූයේ සර්බියාවේ ජෙලීනා ජැන්කෝවික් ය. ඒ 6 - 1 ක් සහ 6 - 2 ක් ලෙසටය. අර්ධ අවසන් පූර්ව වටයේදී ටෙනිස් පිටියේ අංක එකේ ක්‍රීඩිකා අමෙරිකාවේ සෙරීනා විලියම්ස් පරදවමින් ජගත් ටෙනිස් පිටියේ කැපී පෙනෙන ක්‍රීඩිකාව බවට පත්වූ සමන්තා ජගත් ටෙනිස් ශ්‍රේණිගත කිරීම්වල හත්වැනි ස්ථානයේ පසුවන්නීය.මේ අතර අවසන් පූර්ව තරගයේදී රුසියාවේ එලීනා ඩිමෙන්ටීවා පරදවා අවසන් තරගයට සුදුසුකම් ලැබූ ඉතාලියේ ෆ්‍රැන්සෙස්කා චියාවොනේ ජගත් ටෙනිස් ශ්‍රේණිගත කිරීම්වල පසුවන්නේ 17 වැනි ස්ථානයේ ය. ඒ අනුව ජගත් ටෙනිස් ශ්‍රේණිගත කිරීම්වල පළමු 10 දෙනාගෙන් පිට ක්‍රීඩිකාවක විසින් ප්‍රංශ විවෘත ටෙනිස් අවසන් මහා තරගයට සුදුසුකම් ලැබුවේ 1933 වසරෙන් පසුවය.30 හැවිරිදි චියාවොනේ ග්‍රෑන්ඩ් ස්ලෑම් අවසන් තරගයට සුදුසුකම් ලැබූ ප්‍රථම ඉතාලියානු ක්‍රීඩිකාවද වන්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=s10060511</link>
    <topic>ඕස්ට්‍රේලියානු පිලේ සංචාරය හේතුවෙන්පොදු රද මඬුලු ක්‍රීඩා උළෙලට බාධා</topic>
    <author>නවදිල්ලිය (ඒ. එෆ්. පී.)</author>
    <content>කලින් සැලසුම් කළ කාලසටහන අනුව ඕස්ට්‍රේලියානු පිලේ ඉන්දීය ක්‍රිකට් සංචාරය මේ වසරේ සැප්තැම්බර් මස දියත් වුවහොත් එම කාලවකවානුවේදීම ඉන්දියාවේ පැවැත්වීමට නියමිත පොදු රාජ්‍ය මණ්ඩලයීය ක්‍රීඩා උළෙල, ක්‍රිකට් ක්‍රීඩාවට වැඩි ජනපි‍්‍රයත්වයක් හිමි වී තිබෙන ඉන්දියාව තුළ දැඩි පසුබෑමකට ලක්වීමට ඉඩ තිබේ.රිකී පොන්ටින්ගේ ඕස්ට්‍රේලියානු පිල ලබන සැප්තැම්බර් මස ඉන්දීය සංචාරයේ නිරත වීමට නියමිත අතර ඒ කාලපරිච්ඡේදය තුළදීම ඔක්තෝබර් 3 – 14 දක්වා නවදිල්ලි නුවර දී වසර 4 කට වරක් පවත්වනු ලබන පොදු රාජ්‍ය මණ්ඩලයීය ක්‍රීඩා උළෙල පැවැත්වීමට නියමිතය.සැප්තැම්බර් මස අගදී ඉන්දීය සංචාරයේ නිරතවෙන ඕස්ට්‍රේලියානු පිල ඔක්තෝබර් මස 31 යළි සිය රට බලා යා යුතුව ඇත. ඒ ශ්‍රී ලංකාව සමඟ පැවැත්වීමට නියමිත එක්දින හා ඕවර විස්සයි – 20 තරගවලට සහභාගි විය යුතු බැවිනි. ඕස්ට්‍රේලියානු පිලේ සංචාරයේ කාලසටහන වෙනස් කර ගැනීම සඳහා මේ වන විට ඉන්දීය බලධාරීහු කටයුතු කරමින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=f1006051</link>
    <topic>අනවසර ඉදිකිරීම් එපා</topic>
    <author>සාකච්ඡා කළේ චන්දන ජයවීර</author>
    <content>පවතින ඉඩම් නීතිය වෙනස් කොට කඩිනමින් ඉඩම් නඩු විසඳීම සඳහා නව අධිකරණ ක්‍රමයක් ගොඩනැඟීමට රජය ගනිමින් සිටින ක්‍රියාමාර්ග හා ඉඩම් නීතියට අලුතින් ඇති කිරීමට අදහස් කරන සංශෝධනත්, වංචනික ඔප්පු භාවිතය වැළැක්වීමට රජය ගනු ලබන ක්‍රියාමාර්ග ආදිය පිළිබඳ ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා සමඟ පැවැත් වූ සාකච්ඡාවයි මේ.* දේශපාලන බලය යොදාගෙන සිදු කරන අනවසර ගොඩකිරීම් හා ඉදිකිරීම් ගංවතුර තර්ජනය ඇතිවීමට බලපා ඇති බවට විපක්ෂය නඟන චෝදනාව පිළිබඳව ඔබේ මතය කුමක් ද?විපක්ෂය ගංවතුරක් ආවත් නියඟයක් ආවත් ඒකට අල්ලගන්නේ ආණ්ඩුව. මේ වගේ ස්වභාවික විපත් ඇතිවෙන එක රජයකට වළක්වන්න පුළුවන් කමක් නැහැ. ඩයනා, කත්‍රීනා වගේ සුළි කුණාටු ඇතිවීමෙන් ඇතිවුණු විපත්වලට අමෙරිකාව වගේ ප්‍රබල රාජ්‍යයකටවත් මුහුණ දෙන්න අසීරු වුණා.අපි දේශපාලන බලය යොදාගෙන අනවසර ගොඩකිරීම් කරන්නේ නැහැ. කිසියම් තැනක කවුරු හෝ එවැනි ඉදිකිරීමක් කරලා තිබෙනවා නම් ඒවා ඉවත් කිරීමටත් තරාතිරම නොබලා අපි කටයුතු යොදා තිබෙනවා. රජය නීතිය අකුරට ම ක්‍රියාත්මක කරනකොට ඒකට විරුද්ධව කතා කරන්නෙත් ඔය කියන විපක්ෂයේ උදවියම තමයි.* එ.ජා.ප. ය බලයේ සිටි අවධියේ අනුගමනය කළ විපක්ෂය භේද බින්න කොට දේශපාලන වාසි ලබා ගැනීමේ උපක්‍රමය වෙනුවට රජය වෙනත් ක්‍රමයක් අනුගමනය කරනවාද?ජනතාව රජය ගෙනයන වැඩපිළිවෙළ දිගින් දිගටම අනුමත කර තිබෙනවා. මැතිවරණ ප්‍රතිඵලවලිනුත් පැහැදිලිවන්නේ් විපක්ෂයේ බෙලහීනතාවයි. අද විපක්ෂයට වැඩපිළිවෙළක් නැහැ. නායකයෙක් නැහැ. සංවිධානයක් නැහැ. ඒගොල්ලෝ එකිනෙකා ඇනකොටා ගන්නවා.අපිට කිසිම ප්‍රශ්නයක් නැහැ මේ නායකත්වය එක්ක තව අවුරුදු විස්සක් තිහක් අඛණ්ඩව අපි රට පාලනය කරනවා.ජනතාවට ආදරය කරන නායකයෙක් හැටියට මහින්ද රාජපක්ෂ ජනාධිපතිතුමා උත්සාහ කරන්නේ රටට ආදරය කරන පිරිස එකතු කරගන්න. අපිට විපක්ෂය භේද කරන්න ඕන නැහැ. මේ තියෙන විපක්ෂයට අපි කැමතියි.* රජය ඉඩම් සඳහා නව ප්‍රතිපත්තියක් ඇති කිරීමට උත්සාහ ගන්නේ ඇයි?තිබෙන ඉඩම් නීතිය සියවස් ගණනාවකට වඩා පැරැණියි. වෙනත් කිසිම දෙයකට වැඩිය මේ ක්ෂේත්‍රයේ ප්‍රශ්න සංකීර්ණයි. සමහර පවුල්වල තාත්තයි පුතයි නඩු කියනවා. එහෙම නැත්නම් අක්කයි මල්ලියි නඩු කියනවා. අසල්වාසීන් ඇනකොටා ගන්නවා. සමහර මිනිස්සු අවුරුදු ගණන් නඩු කියලා අන්තිමේ පාරට වැටිලා තිබෙනවා. ඒ සඳහා යන වියදම ජනතාවට දරා ගන්න බැහැ.මම පළවැනි නිලධාරි රැස්වීමේදී ම ඔවුන්ට උපදෙස් දුන්නා ඉඩම් නීතිය වෙනස් කිරීම සඳහා අවශ්‍යය ක්‍රියාමාර්ග ගන්නා ලෙසට. ඉදිරියේ දී අපි නීති කෙටුම්පත් සකස්කර ඉඩම් සඳහා ජාතික ප්‍රතිපත්තියක් ඇති කිරීමට ක්‍රියා කරනවා.* රජය මේ ආකාරයට ප්‍රතිපත්ති ඇති කරන්නේ වගකීමෙන් කර ඇරීමට කියලයි විපක්ෂය චෝදනා කරන්නේ ?අපි ප්‍රතිපත්තියක් හදන්නේ් රජයක් වෙනස් වන විට, ඇමැතිවරයා වෙනස් වන විට වෙනස්වන ක්‍රියාමාර්ගවලින් අත්මිදිලා දීර්ඝකාලීන රටට ගැලපෙන ප්‍රතිපත්තියක් ඇති කිරීම සඳහා මහජන අදහස් ලබා ගන්නයි.ඉඩම්, අධ්‍යාපනය, සංස්කෘතිය වගේ ක්ෂේත්‍රවලට දීර්ඝකාලීන ප්‍රතිපත්තියක් තිබිය යුතුයි. රටට වගකිව යුතු විපක්ෂයක් විදිහට මේවාගැන ඔවුන්ගේ මතයත් මහජනයාට කිව යුතුයි.* රජයට පැහැදිලි බහුතරයක් ලැබී තිබෙන නිසා කල් නොයවා නීති සම්පාදනය කළ හැකියි නේද?මම මුලින් කිව්ව වගේ ම අපි උත්සාහ කරන්නේ දීර්ඝ කාලීන ප්‍රතිපත්තියක් තුළින් ගොඩනැගෙන සංවාදයක් හරහා අවශ්‍ය නීති සම්මත කරගන්නයි. රජයට පාර්ලිමේන්තුවේ බහුතර බලයක් තිබුණයි කියලා හදිසියේ නීති සම්මත කරගන්න අපි උත්සාහ කරන්නෙත් නැහැ. කළ යුතුත් නැහැ. බහුතර බලය තිබුණ පලියට එකවර නීතියක් ගේන්නත් බැහැ. හුඟක් දේවල් ඊට කලින් කරන්න ඕන. නීති කෙටුම්පත් සම්පාදනය කරන්න ඕන. කැබිනට් මණ්ඩලයේ අනුමැතිය ගන්න ඕන. පාර්ලිමේන්තුවට යවන්න ඕන. එකපාරට නීතියක් සම්මත කරන්න බැහැ.* පවතින ඉඩම් නීතිය යටතේ ඉඩම් නඩු විසැඳීමට දීර්ඝ කාලයක් ගත වෙනවා. එම තත්ත්වය වෙනස් කිරීම කෙරෙහි ඔබේ අවධානය යොමුවී තිබෙනවාද?අපි ඉහත තිබූ ආකාරයට ඉඩම් නීතියේ තිබෙන ගැටලු සහගත තැන් සංශෝධනය කරලා වර්තමාන තත්ත්වයන්ට ගැලපෙන පරිදි යාවත්කාලීන කරන්න බලාපොරොත්තු වෙනවා. එයට අමතරව අධිකරණ අමාත්‍යංශයත් සමඟ එකතුවෙලා ඉඩම් නඩු සඳහා වෙනම අධිකරණයක් පිහිටුවන්්නත් අදහස් කරනවා.අවුරුද්දකට විශාල නඩු ප්‍රමාණයක් අධිකරණය වෙත යොමු වෙනවා.ඒනිසා සාමාන්‍යයෙන් මේ තියෙන විදිහට ඉඩම් නඩුවක් විභාගයට ගත හැකි වෙන්නේ අවුරුද්දකට දෙවතාවක් වගේ අඩු වතාවක දි විතරයි. ඉඩම් නඩු අවුරුදු ගණනාවක් ඇදි ඇදී යාම නිසා මහජනතාව ඒ වෙනුවෙන් විශාල වියදමක් දැරීම සිදුවෙනවා. ඒකනෙ සාමාන්‍යයෙන් මිනිස්සු විශාල කරදරයකට පැටලුණාහම කියන්නේ ඉඩම් නඩුවකට පැටලුණා වගේ කියලා.වෙනම අධිකරණයක් ඉඩම් නඩු සඳහා පිහිටුවලා ඉක්මනින් නඩු ඇහෙන ක්‍රමයක් සකස් කිරීම අපේ බලාපොරොත්තුවයි. ඒක ජනතාවට විශාල සහනයක් වේවි.* රජයේ ඉඩම් සඳහා සංවිධානාත්මක ලෙස හොර ඔප්පු සකස් කරන්නන්ගෙන් මහජනතාවත් රජයේ දේපළත් බේරාගැනීමට ඔබ යෝජනා කරන ක්‍රියාමාර්ග මොනවාද?රටේ විවිධ ප්‍රදේශවල තිබෙන ඉතා ඉහළ වෙළෙඳපොළ වටිනාකමක් තිබෙන රජයේ ඉඩම්වලට හොර ඔප්පු සකස්කර පුද්ගලික ඉඩමක් වගේ විකුණන ජාවාරම්කරුවන් ඉන්නවා. මේකට හේතුවෙලා තියෙන්නේ ඉඩම් මිල දී ගන්න සමහර මහජනතාවත් කිසිම සොයා බැලීමකින් තොරව අපරික්ෂාකාරිව ඉඩම් මිල දී ගැනීමට පෙළඹීමයි. අපි ජනතාවට කියන්නේ ඉඩමක් මිල දී ගැනීමට යාමෙදි අඩු ගානේ හතර පස් වතාවක් වත් සොයා බලන්න කියලයි.මෙවැනි ඉඩම් මිල දී ගැනීම නිසා අසරණභාවයට පත්වුණු පුද්ගලයන් අපිට පැමිණිලි කරනවා.මේ තත්ත්වය වැළැක්වීමට ජනතාව දැනුවත් කිරීමට අමාත්‍යංශය පැත්තෙන් හැකි උපරිම ක්‍රියාමාර්ග ගන්නවා.විශේෂයෙන් ම ඉඩම් මිල දී ගැනීමේ දී කාර්යාල පරීක්ෂාවෙන් තොරය කියලා සඳහන් කර ඇති ඔප්පු සහිත දේපල මිල දී ගැනීමට යාමෙන් තමයි මේ ප්‍රශ්නය ඇති වී තිබෙන්නේ. ඒ වගේ ම සමහර ඉඩම් කට්ටිකර විකුණන සමාගම් ඉඩමේ පවතින පර්චස් ප්‍රමාණයට වැඩියෙන් සඳහන් කර ‘පිඹුර’ සකස් කරනවා. ඉඩමක් මිල දී ගැනීමේ දී මේ පිළිබඳත් අවධානය යොමුකළ යුතුයි. අපි ඉදිරියේ දී මෙවැනි තත්ත්වයක් ඇතිවීම වැළැක්වීමට අවශ්‍ය ක්‍රියාමාර්ග හඳුන්වා දෙනවා.* බලහත්කාරයෙන් අත්පත්කරගෙන සිටින රජයේ ඉඩම් නැවත රජය යටතට ගැනීමට ක්‍රියා කරනවාද?මේ ඉඩම් රජයේ අයිතිය යටතේ තිබෙන නිසා ඒවා අමුතුවෙන් රජයට පවරාගන්න ඕන වෙන්නේ නැහැ.* ඉඩම් හා නිවාස මිල දී ගැනීමේ දී විදේශිකයන්ට පනවා තිබෙන 100% ක අතිරේක ගාස්තු ක්‍රමය නිසා පිටරටවල පුරවැසිභාවය ලබා සිටින ශ්‍රී ලාංකික සම්භවයක් සහිත පුද්ගලයන්ට අසාධාරණයක් සිදුවන බවට ගොඩනැඟී ඇති මතය පිළිබඳ ඔබේ අදහස කුමක් ද?මේ රට කුඩා රටක්. අපිට උවමනා ආකාරයට ඉඩම් සම්පත වර්ධනය කරගන්න බැහැ. අපි රජයක් හැටියට උත්සාහ කරන්නේ මේ රටේ ජීවත්වන කිසිදු බිම් අඟලක අයිතිය නොදරන පුරවැසියන්ට ඉඩමක නිවසක අයිතිය ලබා දෙන්නයි. බිම් සවිය යටතේ එවැනි පුද්ගලයන් සොයාගෙන රජය භූමියේ හිමිකමක් ලබා දෙනවා.ජනගහනය වර්ධනය වන ආකාරය අනුව ඉඩම් ප්‍රශ්නය තව තවත් වැඩි විය හැකියි.ඒනිසා මේ රටේ ජීවත්වන ජනතාවගේ භූමියේ හිමිකම සුරකින්න පනවා තිබෙන නීති කුමන හේතුවක් නිසාවත් අපි වෙනස් කරන්නේ නැහැ. මේ නීතියෙන් අපි උත්සාහ කරන්නෙත් විදේශිකයන් රට තුළ සින්නක්කර අයිතිය ඉඩම් මිල දී ගැනීම අධෛර්්‍යය කරවන්නයි. මේ රටේ පොදු මහජනතාවත් රජයේ එම ස්ථාවරය පිළිගන්නා බවට කිසිම සැකයක් නැහැ.* අනාගතයේ ඇති විය හැකි ඉඩම් හිඟයට මුහුණ දීම සඳහා රජයේ සුදානම කොහොමද?ලෝකයේ සමහර රටවල් මුහුද ගොඩකරලා භූමි ප්‍රමාණය වැඩි කරගන්න උත්සාහ ගන්නවා. දැනට අපිට එවැනි අවශ්‍යතාවයක් නැතිවුණත් ඉදිරියේ දී එවැනි ක්‍රමවලට වුව ද යාමට සිදුවේවි. අපි උත්සාහ කරන්නේ අනාගතයේ ඇතිවිය හැකි ඉඩම් හිඟයට කල් ඇතිව මුහුණදීමටයි.අපි කිහිප ආකාරයකින් ඒ සඳහා සුදානම් වෙනවා. ඉඩම් බුක්තියේ තිබෙන නීතිමය ගැටලු ඉවත් කර නිරවුල් ඉඩම් පැවරුම් ක්‍රමයක් ඇති කොට තිබෙනවා. ඒ වගේ්ම ප්‍රාදේශීය පළාත් සංවර්ධනය කිරීම තුළින් නගරබද ඉඩම් සඳහා ඇති ජනඝනත්වය අඩු කොට ප්‍රාදේශීය ඉඩම් සඳහා ඉල්ලුමක් ඇති කොට තිබෙනවා.ඒ වගේ ම ඉඩම් නොමැති පුද්ගලයන්ට ඉඩම් ප්‍රදානය කිරීම් සිදු කරනවා. නාගරික ප්‍රදේශවල නිවාස යෝජනා ක්‍රම ඇති කිරීමේ දී මහල් නිවාස ක්‍රමය යොදා ගැනීමෙන් භූමිය ඉතිරි කරගන්නවා.ඉදිරියේ දී ගාලු මුවදොර කි. මි. 3 – 4 ප්‍රමාණයක් මුහුද ගොඩකර අතිරේක ඉඩම් ප්‍රමාණයක් ඇති කොට ආර්ථික සංවර්ධන කටයුතු සඳහා එම භූමිය යොදා ගැනීම කෙරෙහිත් රජයේ අවධානය යොමුවී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=f1006053</link>
    <topic/>
    <author>සටහන සකුන්තලා ජයසිංහ ඡායාරූප එස්. එම්. සියාම්</author>
    <content>දේශීය සහල් වෙළෙඳපොළ ශක්තිමත් කර ඉහළ ප්‍රතිලාභ අත්කර ගැනීමේදී අවධානය යොමු කළ යුතු කරුණු පිළිබඳව පශ්චාත් අස්වැන්න පිළිබඳ තාක්ෂණ ආයතනයේ කෘෂි ඉංජිනේරු විද්‍යාව පිළිබඳ වැඩබලන ජ්‍යෙෂ්ඨ පර්යේෂණ නිලධාරි ආචාර්ය චම්පති ගුණතිලක මහතා සමඟ කළ සාකච්ඡාවකි.*දේශීය වෙළෙඳපොළේ සහල් අවශ්‍යතාව සපුරා ගැනීමේදී ගැටලු රැසක්ම අප හමුවේ පවතිනවා. ඒවායින් ප්‍රමුඛතම කාරණා ලෙස අප හඳුනාගත යුත්තේ මොනවාද?අපේ රටේ වගාබිම් ප්‍රමාණයෙන් වැඩි කොටසක් වී වගාව සඳහා යොදවා තිබෙනවා. නමුත් අපේ සහල් වෙළෙඳපොළ ශක්තිමත් නෑ. ඉල්ලුමට සරිලන සැපයුමක් නොමැතිකම ප්‍රධානතම ගැටලුව විදිහට හඳුනාගන්න පුළුවන්. විශේෂයෙන් වෙළෙඳපොළ ඉලක්ක කර ගෙන සහල් නිෂ්පාදනය කරන පිරිස ඉතාම අතළොස්සක් වීම මීට ප්‍රධානතම හේතුවයි.තම කුඹුරෙන් ලැබෙන අස්වැන්න කෙළින්ම වෙළෙඳපොළට දෙනවාට වඩා සහල් නිෂ්පාදනය සෑම අතින්ම ලාභදායී වෙනවා. නමුත් සහල් නිෂ්පාදන ක්‍රියාවලියට බොහෝ දෙනෙක් අවතීර්ණ නොවන්නේ එය සංකීර්ණ කටයුත්තක් ලෙස සිතන නිසයි.මේ කාරණයට අමතරව අපේ සහල් වෙළෙඳපොළේ පවතින තවත් ගැටලුවක් වන්නේ සහල්වල ප්‍රමිතිය හා ගුණාත්මක බව නොමැතිකමයි. මේ නිසා ඇතැම් සහල්, පාරිභෝගිකයන් විසින් ප්‍රතික්‍ෂේප කරනවා. අපට විදේශීය වෙළෙඳපොළ ජය ගැනීමේදීත් මේ කාරණය බරපතළ විදිහට බලපා තිබෙනවා. සහල් වෙළෙඳපොළ ශක්තිමත් කිරීමට නම් අපි වැඩි අවධානයක් යොමු කළ යුත්තේ මේ කාරණා දෙකටයි.*සහල්වල ගුණාත්මක බව හා ප්‍රමිතිය පිළිබඳ ඔබ සඳහන් කළා. ඉස්තරම් තත්ත්වයේ සහල්වල ගුණාත්මක බව සඳහා බලපාන කාරණා මොනවාද?පාරිභෝගිකයාගේ ඇස මුලින්ම යොමු වෙන්නේ සහල්වල පැහැයටයි. සහල් ඇටයේ මතුපිට හොඳ දිස්නයක් තිබිය යුතුයි. එයින් පැහැය ඉස්මතු වෙනවා.ඊළඟට කැඩුණු සහල් ප්‍රතිශතය අඩුවිය යුතුයි. එමෙන්ම සහල්වල තද ගතියත්, ගුණාත්මක බවත් මනින සාධකයක් වෙනවා.සහල්වල ගඳ සුවඳත් පාරිභෝගිකයා විශේෂයෙන් සැලකිලිමත් වන කාරණයක්. වී තැම්බීමේ ක්‍රමවේදයේ පවතින අඩුපාඩු නිසා ඇතැම් සහල්වල දුගඳක් ඇතිකරවනවා. කඩේ සහල් ලෙස බොහෝ දෙනෙක් වෙන්කර හඳුනා ගන්නේ මෙම ගඳ සුවඳ අනුවයි.මේ සියලු සාධකවලටත් වඩා සහල් වෙළෙඳපොළේ පවතින ප්‍රධාණ ගැටලුවක් වන්නේ සහල්වල තෙතමනයයි. නමුත් මේ පිළිබඳ අපේ නිෂ්පාදකයන් අවධානය යොමු කරන්නේ ඉතාමත් අඩුවෙන්. වෙළෙඳපොළට එන සහල්වල තෙතමනය වැඩි නිසා ගුණාත්මක බව පහළ යනවා.*ඒ ඒ සහල්වල මිල ගණන් තීරණය වන්නේ එකිනෙකට වෙනස් ආකාරයටයි. මේ මිල වෙනස තීරණය වෙන්නේ කොහොමද?වෙළෙඳපොළේ සහල්වල මිල ගණන් විවිධාකාර ස්වරූපයක් ගන්නේ සහල් ප්‍රභේදය අනුවයි. නාඩු, සම්බා, බාස්මතී, කැකුළු හාල් වශයෙන් මේවා වෙන්කර තිබෙනවා. මේ මිල වෙනස් වෙන්නේ පාරිභෝගිකයාගේ ඉල්ලුම අනුවයි. ඒ ඉල්ලුමට බලපාන්නේ රුචිකත්වයයි.සහල්වල පවතින රුචිකත්වය ගත් විට අපේ රටේ වැඩි පිරිසක් කැමැත්තක් දක්වන්නේ කුඩා ඇට සහිත සහල්වලටයි. එනම් සහල් ඇටයේ දිග හා පළල අතර අනුපාතය වැඩි අගයක් ගැනීමයි. උදාහරණයක් විදිහට බාස්මතී සහල් ඇට දිගින් වැඩියි. පළලින් අඩුයි. එය 3 : 5 අනුපාතයක් ගන්නවා. කීරි සම්බා ඇතුළු සම්බා වර්ගවලත් තිබෙන්නේ මේ ලක්‍ෂණයයි.නාඩු සහල් ගත් විට දිග හා පළල සාපේක්‍ෂ වශයෙන් වැඩියි. මෙහිදී පාරිභෝගිකයා බලන්නේ ගිලීමේ පහසුවයි. නාඩු සහල් අනුභවයට ගොඩක් දෙනෙක් අකැමැති මේ නිසයි. වැඩි ඉල්ලුමක් පවතින සහල්වල මිල ඉහළ අගයක් ගන්නවා.*උසස් තත්ත්වයේ සහල් නිපදවා ගැනීමේදී වී තැම්බීමේ ක්‍රමවේදය ඉතා වැදගත්. මේ කටයුත්ත හරියාකාරව සිදුකර ගන්නේ කොහොමද?වී තැම්බීමේදී නිවැරැදි ක්‍රමය ගැන ගොඩක් දෙනකුට අවබෝධයක් නෑ. වී වලට ලබා දෙන පූර්ව ප්‍රතිකාරයක් ලෙසයි තැම්බීම හඳුන්වන්නේ. වී තැම්බීමේ සාම්ප්‍රදායික ක්‍රමයේදී තැම්බීම සහ පෙඟවීම දෙකම සිදුවෙනවා. මේ නිසා යට වී බෙරි වෙනවා. ජලය පෙරා ඉවත් කළ විට පෝෂ්‍ය කොටස් ද ඉවත් වෙනවා.සහල්වල වැඩිපුරම පවතින්නේ පිෂ්ටයයි. මේවා පවතින්නේ කනිකා ලෙසයි. කැකුළු සහල් සකස් කර ගන්නා විට ඒ කනිකා අතර හිඩැස් විවර වී කැඩීමේ ප්‍රවණතාව (සුණු හාල්) වැඩි වෙනවා.වී තැම්බීමට පෙර පොඟවා ගැනීම නිවැරැදිව සිදු කර ගැනීමෙන් හාල්වල ගුණාත්මක බව රැකගත හැකියි.වී පෙඟවීමේ සහ තැම්බීමේ කාල පරාසය අඩු වැඩි කර ගැනීමෙන් අපට අවශ්‍ය සහල්වල තත්ත්වය වෙනස් වෙන්න පුළුවන්.*අද අපට දක්නට ලැබෙන්නේ වී තැම්බීමේ ක්‍රමවේදය තුළ උපකරණ භාවිතයේ වෙනස්කම් පමණයි. වී තැම්බීමේ අලුත් තාක්ෂණයකට අපට යා නොහැකිද?මෙය ඉතා වැදගත් කාරණයක්. වී තැම්බීමේ සාම්ප්‍රදායික ක්‍රමවේදයෙන් මිදීම සහල් වෙළෙඳපොළත්, සහල් නිෂ්පාදකයාත් ස්ථාවර මට්ටමකට ගෙන ඒමට බලපානවා. මේ සඳහා අලුත් ක්‍රමවේද හඳුනාගැනීම සහල් නිෂ්පාදනය කරන මහා පරිමාණයේ රටවල් පවා උත්සාහ දරන්නේ මේ නිසයි.අද බොහෝ රටවල් නවීනතම වී තැම්බීමේ ක්‍රමය ලෙස යොදා ගැනෙන්නේ වී උණු ජලයෙන් පෙඟවීමයි. තැම්බීමට වඩා පෙඟවීම මූලික කාර්ය නිසා වී ඇටයේ ගුණාත්මක වෙනස ආරම්භ වන්නේ මෙහිදීයි.වී උණු ජලයේ පෙඟවීමේදී සෙල්සියස් අංශක 70 ක උෂ්ණත්වයක් ස්ථාවරව පවත්වා ගැනීමයි මෙහි සරල තාක්ෂණය. එය බොයිලේරුවක් මගින් පාලනය කර ගත යුතුයි. පෙඟවීමේදී පැය 3 1/2 – 4 ක් වෙන්කිරීම තමයි නිවැරැදි කාලය වෙන්නේ. ඉන්පසු විනාඩි 3 – 5 ක් වාෂ්පයෙන් තැම්බීම ප්‍රමාණවත් වෙනවා.ඉන්දියන් ටෙක්නොලජි ඉන්ස්ටිටියුට් නැමති ආයතනය තමයි මේ තාක්ෂණය සොයා ගත්තේ. මෙය හැම අතින්ම වාසිදායකයි. සහල්වල හොඳ සුවඳක්, පැහැයක් ලබාගන්න පුළුවන්. අද වෙළෙඳපොළේ සහල්වල දැඩි දුගඳක් එන්නේ ඇල් ජලයේ දිගු වේලාවක් පෙඟවීම නිසයි.වී උණු ජලයෙන් පෙඟවීමේ නවීනතම ක්‍රමය ග්‍රාමීය මට්ටමේදී භාවිතය අපහසුයි. එයට ක්‍රමයක් සොයා ගත හැකි නම් සාර්ථක ප්‍රතිඵල අත්කර ගන්න පුළුවන්.*අපි කොහොමද ගුණයෙන් වැඩි සහල් හඳුනා ගන්නේ?තැම්බූ සහල්වල පෝෂ්‍ය ගුණය වැඩියි. සහල්වල පෝෂ්‍ය කොටස් තිබෙන්නේ නිවුඩු ස්ථරයේ සහ තන්තුවල. මේ නිවුඩ්ඩ රළු ගතියෙන් යුක්තයි.තැම්බූ සහල්වල ගුණය වැඩි වන්නේ කොහොමද යන්න අපි දැනගත යුතුයි. වී වතුරේ පොඟවන විට වී ඇටයෙන් ජලයේ දියවෙන බී සහ සී විටමින් යළි සහල් ඇටයට උරාගන්නවා. මේ උරාගැනීම සිදුවන්නේ පෙඟවූ වී යළි තම්බන විටයි. වී කොටා පිරිසුදු කර ගත්ත ද පෝෂ්‍ය කොටස සහල් ඇටයේ අන්තර්ගතයි.සහල් ඇටයේ නිවුඩු කොටස වැඩි නම් පෝෂ්‍ය ගුණය තවත් වැඩියි. සහල්වල අඩංගු ප්‍රෝටීන්, ලිපිඩ, විටමින් සියල්ල තිබෙන්නේ නිවුඩු ස්ථරයේ කැකුළු සහල් ගත් විට ලිපිඩ අඩුයි. පෝෂ්‍ය කොටස් වී කෙටීමේදී නිවුඩ්ඩත් සමඟ ඉවතට යනවා. යමෙක් නිවුඩු කැකුළු සහල් කනවා නම් නිවුඩු ප්‍රමාණය සියයට 3 – 5 අතර ප්‍රමාණයක් අඩංගු වීම ප්‍රමාණවත් වෙනවා.තැම්බූ සහල්වල ලිපිඩ ප්‍රමාණය අඩු නිසා ස්ථූලතාව පිළිබඳ ප්‍රශ්න මතුවෙන්නේ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=f1006052</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>පිය උරුමයෙන් දේශපාලනයට පැමිණි මහජන නියෝජිතයන් අතර පණ්ඩු බණ්ඩාරනායක නම් මහජන නියෝජිතයාට හිමිවන්නේ සුවිශේෂී තැනකි. වසර 20කට ආසන්න කාලයක් පාර්ලිමේන්තුව නියෝජනය කරන හෙතෙම වර්තමාන රජයේ නියෝජ්‍ය දේශීය වෛද්‍ය ඇමැති ධූරය උසුලයි. තවද හේ ගම්පහ ආසනයේ ශ්‍රීලනිප ප්‍රධාන සංවිධායකවරයාද වේ. මේ පණ්ඩු බණ්ඩාරනායක දිනමිණ ‘දියවන්නාවේ නෑදෑයෝ’ විශේෂාංගයට එක්වූ අයුරුයි.* ප්‍රථමයෙන් අපට ඔබේ සම්පූර්ණ නම පැවැසුවොත්...?‘මගේ සම්පූර්ණ නම චක්‍රවර්තී පණ්ඩුකාභය ඩයස් බණ්ඩාරනායක. බොහෝ දෙනා මා හඳුන්වන්නේ පණ්ඩු බණ්ඩාරනායක යන නමින්...’* ඔබේ උපන් දිනය, උපන් ගම පිළිබඳව සඳහනක් කළොත්....?“මගේ උපන් දිනය 1962 වර්ෂයේ අගෝස්තු මස 31 වැනිදා . දැනට මට වයස අවුරුදු 48ක්. උපන් ගම නොහොත් තැන ලෙස සඳහන් කරන්න තියෙන්නේ කොළඹ කියලා. නමුත් මගේ මව්පියන් පදිංචිව සිටියේ ගම්පහ. ගම්පහ යක්කල මඩුගස්වලව්වේ...* ඔබේ පවුලේ විස්තරයක් අපට සැකවින් කිව්වොත්....?“අපේ පවුලේ මම තුන්වැනියා. වැඩිමල් අයියා චීනයේ ඉගෙනුම ලබා චීනයත් - ශ්‍රී ලංකාවත් අතර ව්‍යාපාර පිළිබඳව සම්බන්ධීකරණයක් කරගෙන යනවා. ඒ වගේම මගේ අක්කා චීන කටු පිළිබඳ චිකිත්සාව හදාරලා. ගම්පහ සිද්ධායුර්වේද යේ වෛද්‍යවරියක් ලෙස පුහුණුව ලබා අද එංගලන්තයේ සේවය කරනවා. මගේ එකම නංගී දැනට අප නිවසේ ළදරු පාසලක් ආරම්භ කර එහි පාලිකාව ලෙස කටයුතු කරනවා...”* ඔබේ මව්පියන් කවුද? නම් කොහොමද කියා අපට අසන්න බැරිවුණා...?“මගේ පියා ගැන කවුරුත් දන්නවා. නම එස්.ඩී. බණ්ඩාරනායක. ගම්පහ හිටපු මන්ත්‍රීතුමා. මගේ මවගේ නම ඩොරින් ඩයස් බණ්ඩාරනායක. මගේ පියා දේශපාලනයට ඒමට ප්‍රථම හිටියේ ඩී.එස්.සේනානායක මැතිතුමාගේ ගොවි හමුදාවේ. ඉතාම දුෂ්කර ප්‍රදේශවල පදිංචිවෙලා තමයි එතුමා කටයුතු කෙළේ. අද අප පදිංචි වී ඉන්නේ මගේ මවගේ ඉඩම්වල. මගේ පියාගේ මුල්ගම දකුණේ මාතර. මාතර සෙන් තෝමස් විද්‍යාලයේ තමයි තාත්තා මුලින්ම අකුරු කරවූයේ. මාතර ඉපඳුනත් තාත්තාගේ ඉඩම් ගම්පහ තිබුණා...”* ඔබේ දේශපාලන ආගමනයට හේතුව වූයේ ඔබේ පියා ද.....?“මගේ පියාගේ දේශපාලනය ආරම්භ වූණේ 1952 වර්ෂයේ සිට. එතුමා එදා සිට මහජනතාවගේ සිතුම් පැතුම් අනුව කටයුතු කළ අවංක දේශපාලඥයෙක්. මම කලක් රාජ්‍ය දැව සංස්ථාවේ අවුරුදු 10ක පමණ කාලයක් සේවය කළා. නැවැත වන වගා අංශය භාරවයි මම කටයුතු කෙළේ. ඒ වකවානුවේ තමයි මට ජනතාවගේ ඉල්ලීමක් ආවේ ගම්පහ දිස්ත්‍රික්කයෙන් පළාත් සභාවට ඉල්ලන්න කියා. ඒ වෙනකොටත් මම ගම්පහ ශ්‍රීලනිප තරුණ සංවිධානයේ සභාපති ලෙස කටයුතු කරමින් පියාගේ දේශපාලන ගමනට මම සහය දුන්නා. ඒ මඟ ඔස්සේ තමයි මම දේශපාලනයට පිවිසියේ....”* ඔබ මූලික අධ්‍යාපනය හැදෑරූ පාසල් පිළිබඳව මතකය අවදි කළොත්...?“මගේ මූලික අධ්‍යාපන කටයුතු ආරම්භ වුණේ කොල්ලුපිටියේ ශාන්ත තෝමස් විද්‍යාලයෙන්. අනතුරුව කොළඹ ඩී.එස්. සේනානායක විදුහලට ඇතුලුව උසස් අධ්‍යාපනය හැදෑරුවා. අනතුරුව විදේශ ගතවෙලා එංගලන්තයේ ඉගෙනුම ලැබුවා. අනතුරුව ඉන්දියාවේදී ද ඉලෙක්ට්‍රොනික තාක්ෂණය පිළිබඳව පුහුණුවක් ලැබුවා. අනතුරුව ශ්‍රී ලංකාවට පැමිණ මම ඥානම් මහත්තයාගේ සෙන් ඇන්තනීස් සමාගමේ සේවය කළා. අනතුරුව තමයි දැව සංස්ථාවේ නැවැත වන වගා අංශයේ සේවයට ගියේ....”* සෙන් ඇන්තනීස් ආයතනයේ සේවය කරන කාලේ ඔබ ශ්‍රී ලංකාවට යම් සුවිශේෂී දෙයක් මුල්වරට ඉදිරිපත් කළා නේද...?“ඔව්. මම සෙන් ඇන්තනීස් ආයතනයේ ඉලෙක්ට්‍රොනික විද්‍යාව පිළිබඳ අංශයේ සේවය කෙළේ. එහිදී ශ්‍රී ලංකාවට ශ්‍රී ලංකාවේම නිෂ්පාදනය කළ රේඩියෝවක් ‘සන්යෝ’ නමින් අප වෙළෙඳ පොළට මුල්වරට හඳුන්වා දුන්නා. ඒ වගේම එම ආයතනයේ රූපවාහිනී යන්ත්‍ර පවා නිෂ්පාදනය කළා. රේඩියෝව තමයි අප ආයතනයේ මූලිකම නිෂ්පාදනය වුනේ... ඔය කාලයේත් මගේ පියා පාර්ලිමේන්තු මන්ත්‍රීවරයෙක් ලෙසට කටයුතු කරන අවදිය....”* ඔබ කෘෂිකර්මයට, එසේත් නැතහොත් පරිසරයට පි‍්‍රය කරන මහජන නියෝජිතයෙක් කියා මා අසා තිබෙනවා. ඒ ගැන යමක් සඳහන් කළොත්...?“ මම පරිසරයට විශේෂ ඇල්ම දක්වන්නෙක්. විශේෂයෙන් ගහකොළ සතුන් පිළිබඳව විශේෂ හැදෑරීමක් මා කර තිබෙනවා. පරිසර සංරක්ෂණය පිළිබඳවද මා යම් අධ්‍යයනයක් කර තිබෙනවා. විශේෂයෙන් ගස් කොළන් කපනවා යැයි මතයක් තිබෙන රාජ්‍ය දැව සංස්ථාවේ සේවය කළත් මම එහි නැවත වන වගා අංශය තුළ තමයි සේවය කෙළේ. මම එහි අවුරුදු 10ක පමණ කාලයක් මඩකලපුව - අම්පාර වැනි දුෂ්කර ප්‍රදේශවල කටයුතු කළා. ඇත්තටම මට දේශපාලනයට එන්න වුණත් උත්තේජනයක් වුණේ රාජ්‍ය දැව සංස්ථාවේ සේවය කරන කාලයේ එවැනි දුෂ්කර ප්‍රදේශවල කටයුතු කර තිබීමයි...”* එස්.ඩී. බණ්ඩාරනායක තාත්තා පළාතේ මන්ත්‍රීවරයා ලෙස සිටින විට තාත්තාගේ බලය හිතට ගෙන ඔබ කටයුතු කළ අවස්ථා තිබෙනවාද....?‘එහෙම තාත්තාගේ දේශපාලන බලය අරගෙන මම කිසිවිටෙක කටයුතු කර නෑ. එහෙම දේශපාලන බලය අරගෙන කටයුතු කළා නම් මම මේ රටේ ඈත අති දුෂ්කර ගම්මානවල සේවය කරන්න යන්න පෙළෙඹෙන්නේ නෑ. කොළඹ ආණ්ඩුවේ කාර්යාලයක ශීත කාමරයක ලොකු තනතුරක් දරන්න අවස්ථාව මට ඕන තරම් අවස්ථාව තිබුණා. මගේ පියා වුනත් ඈත ගම්වල ගොවි සංවිධාන සමඟ කටයුතු කරමින් ඒ ලබාගත් පන්නරයෙන් තමයි දේශපාලනයට පිවිසියේ....”* අපි දැන් ටිකක් හැරෙමු ඔබේ පෞද්ගලික ජීවිතය පැත්තට. කොහොමද ඔබේ විවාහ කටයුතු එහෙම සිදුවන්නේ...?“මම රාජ්‍ය දැව සංස්ථාවේ ඉන්න කාලයේම තමයි අනංගයාගේ මල් හී සැර වඳින්නේ. ඒ අනුව ඇති වූ සම්බන්ධයක් මත තමයි මගේ විවාහය සිදුවන්නේ. මගේ බිරියවත් හිතුවේ නෑ මම කවදාවත් දේශපාලනය කරාවිය කියා. 1993 වර්ෂයේ පැවැති පළාත් සභා මැතිවරණයට තමයි මම මුල්වරට පොදු ජන එක්සත් පෙරමුණෙන් ඡන්දයකට තරග කරන්නේ. මගේ විවාහය සැබැවින්ම සුවිශේෂයි. 1993 වර්ෂයේ අපි‍්‍රයෙල් මාසේ 8 වැනිදා පළාත් සභා ඡන්දයට උදේ නාම යෝජනා අස්සන් කර සවස විවාහ උත්සවය කොළඹ ගෝල්ෆේස් හෝටලයේ පැවැත්වූවා. දේශපාලනයට ඒමටයි, විවාහ දිවියට ඇතුල්වීමටයි මම අස්සන් කළේ එකම දිනයක. ඒ දිනය මට සැබැවින්ම සුවිශේෂියි.* ඔබේ බිරියගේ නම තවම අපට පැවැසුවේ නෑනේ..?“මගේ බිරියගේ නම ජීවනී නාමල් ඩයස් බණ්ඩාරනායක. ඇයගේ උපන් ගම කෝට්ටේ. ඇයගේත් මගේත් විවාහය සිදුවුණේ විවාහ යෝජනාවක් අනුව. ඒ වෙනකොට ඇගේ පියා ටෙරන්ස් ගුණවර්ධන මැතිතුමා ගුවන් හමුදාවේ හමුදාපති ලෙස කටයුතු කළා. ජීවනීටත් මටත් එක දරුවෙක් ඉන්නවා. පුතාගේ නම චමත් ප්‍රවීන් ඩයස් බණ්ඩාරනායක. දැනට කොළඹ රාජකීය විදුහලේ 11 වසරේ අධ්‍යාපනය හදාරනවා..”* දේශපාලන දිවියේ ඔබට සුවිශේෂීව මතක් කළ හැකි කඩඉම් මොනවද...?“1993 වර්ෂයේ පැවැති ඡන්දයෙන් පළාත් සභාවට තේරී පත්වී 1994 වර්ෂයේදී යළිත් වසරක් තුළ තරඟ වැඳීමට සිදුවුණ මහ මැතිවරණයට එහිදී හිටපු ජනාධිපතිනිය චන්ද්‍රිකා මැතිනිය ජනාධිපති මැතිවරණයට තරග කර ජනාධිපති ධූරයට පත්වීමත් සමඟ ගම්පහ පොදු ජන එක්සත් පෙරමුණු ලැයිස්තුවේ ඊළඟට හිටපු නියෝජිතයා ලෙස මට මන්ත්‍රීවරයා වීමට ඉඩ ලැබුණා.ඒ අවස්ථාව මගේ ජීවිතයේ කඩඉමක්. මගේ පියාගේ දේශපාලන සේවය එදා සිට අද දක්වා කරගෙන යාමට ගම්පහ ජනතාව මට දිගටම වරම් ලබා දී තිබෙනවා. පරිසර අමාත්‍යංශයේ නියෝජ්‍ය ඇමැතිවරයා ලෙසද රාජ්‍ය පරිපාලන අමාත්‍යංශයේ නියෝජ්‍ය ඇමැතිවරයා ලෙසද ආගමික කටයුතු ඇමැතිවරයා ලෙසද කටයුතු කර ඇති අතර අද දේශීය වෛද්‍ය නියෝජ්‍ය ඇමැතිවරයා ලෙසද මම කටයුතු කරනවා...”* ඔබේ දේශපාලන දිවිය තුළ ඔබ වඩාත් සිත් ගත් දේශපාලනඥයා කවුරු කියලද ඔබ කල්පනා කරන්නේ...?“මගේ දේශපාලන දිවියේ මුල් කාලයේ මම අභාවප්‍රාප්ත අනුර බණ්ඩාරනායක මැතිතුමා සමඟ මම ළඟින්ම කටයුතු කළා. ඒ වගේම අභාවප්‍රාප්ත විජය කුමාරතුංග මහතා දේශපාලනයට පැමිණි පසු මම ඔහු සමඟ ළඟින්ම ආශ්‍රය කළා. විශේෂයෙන් මහර අතුරු මැතිවරණයේදී මම ඔහු සමඟ ඒ ඡන්දයට සුවිශේෂී කාර්යභාරයක් ඉටු කළා. ඒ වගේම චන්ද්‍රිකා මැතිනිය සමඟද මම කටයුතු කළා.දිනේෂ් ගුණවර්ධන මැතිතුමා සමඟද මා ළඟින් ඇසුරු කර තිබෙනවා. අද මේ වනවිට අපේ නායකයා මහින්ද රාජපක්ෂ ජනාධිපතිතුමාගේ ‘මහින්ද චින්තන’ දර්ශනය ඉදිරියට ගෙනියන්න රට සංවර්ධනය කරන්න එතුමා සමඟ හොඳ ගමනක් අප ආරම්භ කර තිබෙනවා. එතුමාගේ හතලිස් වසරක දේශපාලන ගමන් මගේ ලැබූ පන්නරය ඔස්සේ රට මේ වනවිට ඉතා ශක්තිමත් තැනකට ගෙන ඒමට හැකිවීම ගැන මම පුද්ගලිකවම ආඩම්බර වෙනවා...”* ඔබේ ලග්නය මොකක්ද..?“මගේ ලග්නය ධනු..”* ඔබේ ආගම..?“මගේ ආගම බෞද්ධ. උපතින්ම මම බෞද්ධයෙක්...”* නක්ෂත්‍රය ඔබ විශ්වාස කරනවද...?“ ඔව්. මම නක්ෂත්‍රය විශ්වාස කරනවා. ජීවිතයේ අප යම් සුබ කටයුතු ආරම්භ කරන විට නක්ෂත්‍රය උපයෝගී කර ගන්නවා. මොකද ඒ තුළින් යම් පිහිටක් මට තිබෙනවා කියා මා විශ්වාස කරනවා. ඒ වගේම ඒ අනුව කටයුතු කළහම සිතට උනත් යම් සහනයක් ළඟා වෙනවා. ඒ වගේම කරන දෙය හොඳ සිතින්, විශ්වාසයෙන් යුතුව කරනවා නම් එහි පිහිටක්, පැවැත්මක් තියෙනවා කියා මා විශ්වාස කරනවා...”* මරාගෙන මැරෙන කොටි ප්‍රහාරයකින් ඔබ බේරෙනවා අකුරැස්ස ගොඩපිටිය ජුම්මා මුස්ලිම් පල්ලිය අසලදී. ඒ සිදුවීමයි - නක්ෂත්‍රයයි දෙක ගත් විට ඔබට මොනවද කියන්න තියෙන්නේ..?“ඒ ගොඩපිටියේ පැවැති උත්සවය මා අදහන ආගමේ උත්සවයක් නොවුනත් මා එයට සහභාගි වුණේ ඉතාමත් හොඳ සිතින්. ආගමික කටයුතු ඇමැතිවරයා ලෙස වැඩ කරන කොට සෑම ආගමකටම ගරු කර තමයි කටයුතු කෙළේ. මගේ සෑම දේශපාලන කටයුත්තකදීම ඒ අවංකත්වය රැක ගන්නවා. ඒ අවංකත්වය නිසා වෙන්නැති ඒ මරාගෙන මැරෙන කොටි බෝම්බයෙන් අපේ ජීවිත බේරුණේ. ඒ බෝම්බය තමයි කොටි විසින් පුපුරුවා හරින ලද අන්තිම බෝම්බය. ඊට පසු එසේ සිවිල් වැසියන්ට බෝම්බ ප්‍රහාර එල්ල කරන්න කොටි සංවිධානයක් මේ භූමිය තුළ පැවැතුණේ නෑ. එයට විශේෂයෙන් ජනාධිපති මහින්ද රාජපක්ෂ මැතිතුමාට සහ මේ රටේ රණවිරුවන්ට අප ණය ගැතියි...”* දේශපාලනඥයකු ලෙස ඔබ තුළ ඇති අනාගත බලාපොරොත්තු කොහොමද..?“අද යුද්ධය අවසන් වී තිබෙනවා. ඉදිරියේ අප අබිමුව තිබෙන අභියෝගය රට නැංවීමයි. ඒ අභියෝගයට ජනාධිපතිතුමා සමඟ එකතුවෙලා මුහුන දීලා මේ රට ‘ආසියාවේ පුදුමය’ බවට පත් කරන්න දේශපාලනඥයකු ලෙස මට දෙන්න පුළුවන් ඉහළම දායකත්වය ජනාධිපතිතුමාට ලබාදීම මගේ ඒකායන බලාපොරොත්තුවයි...”* දේශපාලන ඉලක්කය...?“දැනට මා ඇමැතිවරයෙක් ලෙස කටයුතු කරනවා. නමුත් මගේ ක්‍රියාකාරිත්වය අනුව ඉදිරියට යන්න හැකිවන දේශපාලන තනතුරු සඳහා ඒ ඒ අවස්ථාව අනුව යාමට මම මැලිවන්නේ නෑ. මේ රටේ ‘අගමැතිකමට’ ‘ජනාධිපතිකමට’ දක්ෂතාවය අනුව ඕනෑම අයෙකුට යාමට හැකියි. මේක ප්‍රජාතන්ත්‍රවාදී රටක්.* ඔබෙන් පසු ඔබේ පුතාව දේශපාලනයට එන්න ‘වරමක්’ දෙන්න ඔබ කැමැති නැද්ද..?‘ඒක දැන්ම කියන්න බෑ. පුතාගේ අධ්‍යාපන කටයුතු හමාර කර ඔහු යම් ස්ථාවරත්වයකට ආපසුයි මගෙන් ඔහුට ඒ සඳහා ‘වරම්’ ලැබෙන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>05</day>
    </date>
    <link>http://www.dinamina.lk/2010/06/05/_art.asp?fn=f1006054</link>
    <topic/>
    <author>ටී. එම්. එස්. කේ. හේරත් කෘෂිකර්ම උපදේශකපළිබෝධනාශක රෙජිස්ට්‍රාර් කාර්යාලය ගැටඹේ පේරාදෙණිය</author>
    <content>‘අපි වවමු රට නගමු’ සංකල්පය යටතේ මෑත යුගයේ දී ගෙවතු වගාවේ පිබිදීම ඈත නියම් ගම් දනව්වේ සිට නගරය දක්වා සංක්‍රමණය විය. මෙහිදී ගෙවත්තට පමණක් සීමා නොවූ විවිධ මාදිලියේ ගෙවතු බිහි විය. මෙසේ නිවැසියන් විසින් එක පැළයක් හෝ සිටවා තම පවුලේ ආහාර අවශ්‍යතාව සපුරා ගැනීමට වෙර දැරීමෙන් සමස්ත දිවයිනේම ආහාර නිෂ්පාදන ක්‍රියාවලියට අනියම් ආකාරයට හෝ දායක වීම සතුටට කරුණකි.ගෙවතු වගාවේ ප්‍රවනතාව වැඩිවීමත් සමගම රෝපණ ද්‍රව්‍යයන්හි අවශ්‍යතාව වැඩි විය. විශේෂයෙන් එළවළු තවාන් පැළ නිෂ්පාදනයට ඉහළ වටිනාකමක් එකතු විය. එළවළු බඳුන් පැළ තවාන් නිෂ්පාදනය පහසු ක්‍රමයක් මෙන්ම වඩා ලාබදායි ව්‍යාපාරයකි.තවාන් බඳුන් වර්ග බොහෝමයක් තිබෙන නමුත් නිෂ්පාදනයට හා පාරිභෝගිකයාට පැළ ප්‍රවාහනය කර ගැනීමේ පහසුව කල් තබා ගැනීමට ඇති හැකියාව මෙන්ම ආකර්ශණීය අන්දමට තවාන පවත්වාගෙන යාමට සුදුසු වන්නේ පොලිතින් බඳුනය.ඒ සඳහා කළු හෝ සුදු අඟල් පහක් (05) පළල පොලිතින් යොදා ගැනීම යෝග්‍ය වේ. බඳුනේ උස අඟල් හයක් (06) ක් වීම වඩාත් සුදුසුය. පොලිතින් කිලෝග්‍රෑම් එකකින් මෙවැනි බඳුන් 400 – 420 ක් පමණ සාදා ගත හැකිය. මෙහි ජලය බැස යාම සඳහා බඳුනේ අඩියේ සිට අඟලක් උසින් සිදුරු 06 – 08 යෙදිය යුතුය.හලාගත් කොම්පෝස්ට් කොටස් 01හලාගත් මතුපිට පස් කොටස් 01 යන සාමාන්‍ය තවාන් මිශ්‍රනයෙන් පොලිතින් මලු පුරවා ගත යුතුය.හොඳින් හිරු එළිය වැටෙන, හොඳින් ජලය බැස යන ස්ථානයක, පළල අඩි තුනක් සිටින සේ පාත්තියක් ආකාරයට පුරවාගත් බඳුන් තැන්පත් කරන්න.එක බඳුනක පැළ 15 – 20 ක් පමණ තිබීම යෝග්‍ය බැවින් බීජ 25 ක් පමණ එක් බඳුනකට විසුරුවන්න.වසුන් ලෙස දාහයියා හෝ ලී කුඩු තුනී තට්ටුවක් අතුරන්න.තවාන් රෝග පාලනය සඳහා තිරාම් හෝ කැප්ටාන් දිලීරනාශක කුඩු ග්‍රෑම් 01 ක් ජලය ලීටර් 10 ක දියකර ඉසින්න.වර්ෂාවෙන් හා අධික හිරු එළියෙන් ආරක්ෂා කර ගැනීමට ආරුක්කු ක්‍රමයට විනිවිද පෙනෙන පොලිතිනයකින් බඳුන් පාත්තිය ආවරණය කරන්න.වෙළෙඳ පොළට නිකුත් කිරීමට සතියකට කලින් පැළ දැඩි කිරීම සඳහා හොඳින් හිරුඑළිය ලැබීමට සහ ජලය යොදන වාර ගණන අඩු කරන්න.මෙම ක්‍රමයට මාළු මිරිස්, අමු මිරිස්, තත්කාලි, බිට්, නෝකෝල්, සහ සලාද බීජ තවාන් දැමිය හැක.පළා වර්ග ලෙස කංකුං, ගොටුකොල, මුකුණුවැන්න සහ නිවිති දඩු තවාන් බඳුන් ලෙස යොදා ගත හැක.ඖෂධ ලෙස ඉඟුරු, කහ, ඉරමසු, හතාවාරිය සහ පොල්පලා තවාන් බඳුන්වලට ද වෙළෙඳපොළ ඉහළ අගයක් හිමි වේ.බඳුන් 400 සඳහා නිෂ්පාදන වියදමපොලිතින් කිලෝග්‍රෑම් 01 – රු. 260.00බීජ සඳහා - රු. 1000.00ග්‍රම ඒකක දෙකක් සඳහා - රු. 1000.00වෙනත් වියදම් – රු. 2000.00රු. 4260.00බඳුනක් රුපියල් 40.00 බැගින් අලෙවි කරන්නේ නම් බඳුන් 400 ක් සඳහා ආදායම රුපියල් 16000.00එවිට ශුද්ධ ලාභය රු. 16000.00 – රු. 4260.00 – රු. 11740.00මෙම බඳුන් තවාන් නිෂ්පාදනය නිවසේදී හෝ රෝපණ ද්‍රව්‍ය අලෙවි සල් වලට අලෙවි කිරීමෙන් හොඳ ආදායමක් ලබා ගත හැක.මීට අමතරව දිස්ත්‍රික් මට්ටමින් බිහි වූ විවිධ රෝපණ ද්‍රව්‍ය සංගම් මගින් ඔවුන්ගේ නිෂ්පාදන අලෙවි කර ගැනීම සඳහා නාගරිකව ප්‍රදර්ශන පවත්වයි. මෙම ප්‍රදර්ශන පාරිභෝගික ජනතාව අතර ඉතා ජනප්‍රිය තත්ත්වයක පවතී. මෙවැනි සංගම්වලට ද තොග වශයෙන් අලෙවි කර ඔබට වඩා හොඳ ස්ථාවර ආර්ථිකයක් කරා ළඟා විය හැක.නොකඩවා මෙම තවාන් බඳුන් නිෂ්පාදනය කිරීමෙන් උක්ත ප්‍රතිඵල නෙළා ගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n1006071</link>
    <topic>වැඩිම මනාප ප්‍රතිශතයටවැඩිම මනාපයට සම්මාන</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ශ්‍රීලංකා නිදහස් පක්ෂයේ සමස්ත ලංකා කාරක සභාව ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී අද (7) රැස්වෙයි.පක්ෂයේ ඉදිරි කටයුතු සහ වත්මන් තත්ත්වය පිළිබඳ මෙහිදී කාරක සභිකයන් හට උපදෙස් ලබාදෙන බව ශශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා දිනමිණට පැවසීය. ජනාධිපති මහින්ද රාජපක්‍ෂ මහතා පාර්ලිමේන්තුවට පිවිස වසර 40ක් සපිරීම හා එතුමා රටට කළ සේවය අගයමින්ස්වර්ණ තිළිණ සම්මානය පුද කිරීමට ශ්‍රී ලංකා නිදහස් පක්ෂයකටයුතු යොදා ඇතැයිද හෙතෙම කීවේය.පසුගිය ජනාධිපතිවරණයේදී 60% ඉක්මවා ඡන්ද ප්‍රතිශතයක් ලබාදුන් ඡන්ද කොට්ටාස 92 ක ජනතාවට හා පසුගිය පාර්ලිමේන්තුවේදී වැඩිම මනාප ප්‍රතිශතය ලබාගත් 10 දෙනා හට ස්වර්ණ තිළිණ සම්මාන පිරිනමන බවද ඇමැතිවරයා සඳහන් කළේ ය.මීට අමතරව සංඛ්‍යාත්මකව මනාප ලබාගත් 20 දෙනා සඳහා ස්වර්ණ තිළින සම්මාන පිරිනමන බව පවසන ඇමැතිවරයා සන්ධානය යටතේ තරගකර වැඩිම මනාප ලබාගත් වෙනත් පක්ෂ සාමාජිකයින්ටද ස්වර්ණ තිළිණ සම්මාන පිරිනමන බවද පැවැසීය.ශශ්‍රී ලංකාවේ පළවෙනි වතාවට වෙනත් පක්ෂයක අයෙකු හට තවත් පක්ෂයක් සම්මාන පිරිනමන අවස්ථාව මෙය බවත්, ශ්‍රී ලංකා නිදහස් පක්ෂ කාරක සභා අවස්ථාවට සන්ධානයේ අනෙක් දේශපාලන පක්ෂ නායකයින්ට ආරාධනා කර ඇතැයිද ඒ මහතා කීවේය.ඉදිරි සංවිධාන වැඩපිළිවෙළ පිළිබඳව දීපව්‍යාප්තව උපදෙස් ලබාදීමට මෙහිදී සිදුකරන බවද හෙතෙම කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n1006072</link>
    <topic>ජනපතිගේ දේශපාලන දිවියට වසර 40යි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්‍ෂ මහතා ප්‍රථම වරට පාර්ලිමේන්තු පැමිණ අදට (07) වසර 40 ක් සපිරෙයි.ඒ මහතා 1970 මැයි මස 27 දින පැවැති පාර්ලිමේන්තු මැතිවරණයෙන් බෙලිඅත්ත ආසනයට තරග කොට ප්‍රථම වරට පාර්ලිමේන්තුවට පැමිණියේ ය.1970 ජුනි මස 07 දින පාර්ලිමේන්තු මන්ත්‍රීවරයකු ලෙස දිවුරුම් දුන් ඒ මහතා එම පාර්ලිමේන්තුවේ ළාබාලතම මන්ත්‍රීවරයා විය. එම පාර්ලිමේන්තුවේ රාජාසන කථාවට ස්තුති කිරීමේ යෝජනාව ගෙන ඒමේ අවස්ථාව හිමි වූයේ ද රාජපක්‍ෂ මහතාටය.ආණ්ඩු පක්ෂ, විපක්ෂ මන්ත්‍රීවරයකු, කැබිනට් අමාත්‍යවරයකු, විපක්ෂ නායකවරයකු හා අගමැතිවරයකු ලෙස කටයුතු කළ රාජපක්‍ෂ මහතා 2005 නොවැම්බර් 17 දින ජනාධිපති ධූරයට තේරී පත් විය.කීර්තිමත් රාජ්‍ය නායකයකු ලෙස ශශ්‍රී ලංකාවේ මෙන්ම ලෝකයේ අනෙකුත් රටවලත් ප්‍රසංශාව දිනා සිටින ඒ මහතා වසර 30 ක් ජනතාව පීඩාවට පත් කළ කුරිරු කොටි ත්‍රස්තවාදය නිමා කළ ජනාධිපතිවරයා වශයෙන් ගෞරව දිනා සිටී.ජනාධිපති මහින්ද රාජපක්‍ෂ මහතාගේ දේශපාලන ජීවිතයේ වසර හතළිහ පිරීම නිමිත්තෙන් අද (07) දිවයින පුරා ආගමික වතාවත් පැවැත්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n1006073</link>
    <topic>ජනපති හෙටඉන්දියාවට</topic>
    <author>ධනුෂ්ක ගොඩකුඹුර</author>
    <content>ඉන්දියාවේ නිල සංචාරයක් සඳහා ජනාධිපති මහින්ද රාජපක්ෂ මහතා හෙට (08) සවස පිටත්වීමට නියමිතය. ඉන්දියානු රාජ්‍ය තාන්ත්‍රිකයන් මුණගැසීම සහ දෙරටට බලපාන අවබෝධතා ගිවිසුම් කිහිපයක් පිළිබඳ සාකච්ඡා කිරීම මේ සංචාරයේ අරමුණ වෙයි.ඉන්දියානු ජනාධිපතිනී ප්‍රතිභා පටෙල් මහත්මිය සහ අගමැති ආචාර්ය මන් මෝහන් සිං මහතා ඇතුළුව ඉන්දියාවේ ජ්‍යෙෂ්ඨ ඇමැතිවරුන් කිහිපදෙනකු සමඟ ද්විපාර්ශ්වික සාකච්ඡා පැවැත්වීමට ජනාධිපතිවරයා බලාපොරොත්තු වෙයි.එසේම දෙරට අතර සංස්කෘතික, ත්‍රස්තවාදය මැඩලීම, සිරකරුවන් හුවමාරුව, අපරාධ වැළැක්වීම ඇතුළු අවබෝධතා ගිවිසුම් කිහිපයකට මෙහිදී අස්සන් තැබීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n1006074</link>
    <topic>IIFA හොඳම නළුවා අමිතාබ් භච්චන් , හොඳම නිළිය කරීනා කපූර්-විද්‍යා බාලන්, හොඳම චිත්‍රපටය ‘ත්‍රී ඉඩියට්ස්’</topic>
    <author>මනෝලි සුබසිංහ</author>
    <content>අන්තර්ජාතික ඉන්දියානු සිනමා ඇකඩමිය සංවිධානය කරන අයිෆා සිනමා සම්මාන උළෙල ජනාධිපති ආර්යා, ශිරන්ති රාජපක්ෂ මැතිනිය, අගමැති දි. මු. ජයරත්න, ආර්ථික සංවර්ධන ඇමැති බැසිල් රාජපක්ෂ, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන යන මහත්ම මහත්මීන්ගේ ප්‍රධානත්වයෙන් සුගතදාස ගෘහස්ථ ක්‍රීඩාංගණයේ දී අති උත්කර්ෂවත් ලෙස පැවැත්විණි.හොඳම නළුවා ලෙස අමිතාබ් භච්චන් තේරුණු අතර හොඳම නිළි සම්මානය කරීනා කපූර්ට සහවිද්‍යා බාලන්ට හිමි විය. අමිතාබ් සහ කරීනාට මෙම සම්මාන ද්විත්වය හිමි වූයේ පා (Paa) චිත්‍රපටයේ සහ ‘ත්‍රී ඉඩියට්ස් (3 – Idiots) රංගනය උදෙසා ය.විද්‍යා බාලන් හට හොඳම නිළිය සම්මානය ලැබුණේ ‘පා’ චිත්‍රපටයේ රංගනයට ය. මෙම උළෙලේ අනෙකුත් සම්මාන පිරි නැමුණේ මෙසේ ය.පසුගිය වසරේ තිරගත වූ චිත්‍රපට අතරින් මෙවර අයිෆා හොඳම අධ්‍යක්‍ෂවරයා ලෙස සම්මාන ලැබුවේ ‘ත්‍රී ඉඩියට්ස්’ චිත්‍රපටය අධ්‍යක්ෂණය කළ රාජ් කුමාර්හිරානිට ය. හොඳම චිත්‍රපටය වූයේ ද ‘ත්‍රී ඉඩියට්ස්’ය.හොඳම සහාය නළුවා ලෙස ‘ත්‍රී ඉඩියට්ස්’ රංගනය වෙනුවෙන් ෂර්මන් ජෝෂී (Sharman Joshi) හිමිකර ගත් අතර හොඳම සහය නිළිය වූයේ ‘දිල්ලි - 6’ චිත්‍රපටයේ රඟ පෑ දිව්‍යා දත්තාය.හොඳම ගායකයා ලෙස ‘ත්‍රී-ඉඩියට්ස්’ චිත්‍රපටයේ Behti Hawa Sa tha who  ගීතය ගැයූ ෂාන් (Shaan) ද සම්මාන දිනාගත්තේ ය. හොඳම පසුබිම් ගායිකාව ලෙස කවීතා සෙත් සම්මාන ලැබුවේ වේක් අප් සිද් (Wake up sid) චිත්‍රපටයේ ගායනා වෙනුවෙනි. හොඳම සංගීත අධ්‍යක්ෂණය වෙනුවෙන් සම්මානය දිනා ගත්තේ ‘ලව් ආජ් කල් චිත්‍රපටයේ සංගීතය උදෙසා ප්‍රීතම් (Pritam)  ය.හොඳම පද රචනයට ස්වනන්ද් ක්‍රිකර් Swanand Kirkire) සම්මාන ලැබූ අතර හොඳම චිත්‍රපට දෙබස් රචනය සඳහා සම්මාන හිමිවුණේ ‘ත්‍රී ඉඩියට්ස්’ චිත්‍රපටයේ රාජ් කුමාර්හිරානි සහ අබ්ජාත් ජෝෂිට ය.හොඳම තිර රචනය සඳහා අබ්ජාත් ජෝෂි, රාජ්කුමාර් හිරානි සහ විදු විනෝද් චොප්රා ද හොඳම වේශ නිරූපණයට ‘පා’ චිත්‍රපටයේ ඩොමිනි ටිල් සහ ක්‍රිස්ටීන් ටින්සලි ද හොඳම කැමරාකරණය හිමි සම්මානය ‘ත්‍රී ඉඩියට්ස්’ චිත්‍රපටයේ කැමරාකරණය වෙනුවෙන් සී. කේ. මුරලිදරන් ද හොඳම ක්‍රියාදාම අධ්‍යක්ෂණයට ‘කාමිණි’ චිත්‍රපටය උදෙසා ෂ්‍යාම් කෞෂාල්ට ද හොඳම ඇඳුම් නිර්මාණය සඳහා ‘ලව් ආජ්කල්’ චිත්‍රපටයේ ඇඳුම් නිර්මාණ වෙනුවෙන් අනහිතා ෂොර්ෆ් අදාජනියා සහ ඩොලි අහලුවාලියා (Anahita Shroff Adajania, Dolly Ahluvalia)  හොඳම සංස්කරණය වෙනුවෙන් ‘ත්‍රී ඉඩියට්ස්’ උදෙසා රාජ් කුමාර් හිරානිට හිමි විය.හොඳම චිත්‍රපටය ලෙස සම්මාන දිනාගත්තේ ‘ත්‍රී ඉඩියට්ස්’ සඳහා එහි නිෂ්පාදක විදු විනෝද් චොප්රා (Vidhu vinod Chopra)   ය.හොඳම හාස්‍ය රංගනයට හිමි සම්මානය සංජය දත් හිමි කරගත් අතර හොඳම දුෂ්ට රංගන ශිල්පියා ලෙස සම්මාන ලැබුවේ බෝමන් ඉරානි ය. ඒ ‘ත්‍රී ඉඩියට්ස්’ චිත්‍රපටයේ රංගනය වෙනුවෙනි.සිනමාව වෙනුවෙන් කළ මෙහෙවර අගය කරමින් ජීවිතයේ එක් වරක් පමණක් හිමිවන lifetime Achivement  සම්මානයෙන් මෙවර පිදුම් ලැබුවේ ප්‍රකට සිනමාකරුවෙකු (රිතික් රොෂාන්ගේ සීයා) සහ ජ්‍යෙෂ්ඨ හින්දි නිළි සීනත් අමාන් හට ය. ජාත්‍යන්තර ආකර්ෂණය වඩාත් දිනා ගැනුමට සමත් ආකර්ෂණීය නළුවා ලෙස IIFA තුළින් වරක් පමණක් ලැබිය හැකි සම්මානය හිමි වූයේ සුපිරි හින්දි නළු අනිල් කපූර්ට ය.(Outstanding Achievement by an Indian International) වසරේ නැගී එන ජනප්‍රියම නිළියන් ලෙස ජැක්ලීන් ෆර්ඩිනැන්ස් සමඟ මහී ගිල් (Mahei Gill) කිරුළ දිනා ගත් අතර වසරේ ජනප්‍රියතම නැඟී එන නළුවන් වූයේ ඕමි විද්‍යා (Omi Vidya)  සහ ජැකී බග්නනිය.(Jackie Bhagnani) මෙවර Humanitarian  සම්මානය හිමිවූයේ සුපිරි නළු සල්මන් ඛාන්ට ය. ( IIFA Green Global)  සම්මානයෙන් මෙවර පිදුම් ලැබුවේ සුපිරි නළු විවේක් ඔබ්රෝයිය.තවත් සම්මාන රාශියක් පිරි නැමුණු මෙවර IIFA සම්මාන උළෙලේ වැඩිම සම්මාන ගණනක් හිමි කර ගැනීමට සමත් වූයේ ‘ත්‍රී ඉඩියට්ස්’ චිත්‍රපටය යි. ‘ත්‍රී ඉඩියටස්’ හිමි වූ සම්මාන ගණන 16 කි.මෙම උත්කර්ෂවත් අවස්ථාවට අමාත්‍ය ජීවන් කුමාරතුංග මහතා, පාර්ලිමේන්තු මන්ත්‍රී නාමල් රාජපක්ෂ මහතා, ජනමාධ්‍ය හා තොරතුරු අමාත්‍යාංශයේ ලේකම් ඩබ්ලිව්. ඩි. ගනේගල මහතා ඇතුළු නිලධාරීහු රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n1006075</link>
    <topic>ජාතීන් අතර මිත්‍රත්වයතහවුරු කළ යුතුයි</topic>
    <author/>
    <content>ජාතීන් අතර මිත්‍රත්වය සහ සංහිදියාව තහවුරු වන අන්දමින් කටයුතු කළ යුතු බව ජනාධිපති මහින්ද රාජපක්‍ෂ මහතා ප්‍රකාශ කෙළේ ය.ජනාධිපතිවරයා එසේ ප්‍රකාශ කෙළේ පශ්චාත් අර්බූද අධ්‍යයනය සහ සංහිදියාව සඳහා වූ කොමිසම අරලියගහ මන්දිරයේ දී මුණ ගැසුණු අවස්ථාවේ දීය.කොමිසමට පත් කෙරුණු සාමාජිකයන් ජනාධිපතිවරයා මුණ ගැසුණු ප්‍රථම අවස්ථාව මෙය වන අතර කොමිසමේ කටයුතු පිළිබඳව දීර්ඝ වශයෙන් මෙහි දී සාකච්ඡා කෙරිණි.2002 වසරේ පෙබරවාරි මස සිට 2009 මැයි මස දක්වා සිදු වූ දේ හා පැවැති තත්ත්වයන් සම්බන්ධයෙන් අධ්‍යනය කිරීම හා ත්‍රස්තවාදීන් ඇති කළ අර්බූද නිසා මෑත කාලයේ ශ්‍රී ලාංකිකයන්ට මුහුණ පෑමට සිදු වූ ඛේදජනක තත්ත්වයන්ට හේතු සාධක විමර්ශනය කිරීමේවගකීම මේ කොමිසමට පැවරී ඇත. චිත්තා රන්ජන් ද සිල්වා, ආචාර්ය අම්රිත් රොහාන් පෙරේරා, මහාචාර්ය මොහොමඩ් ජෙෆ්රි, මහාචාර්ය කරුණාරත්න හඟවත්ත, චන්දි රෆාල් චන්මුගම්, එච්. එම්. ජී පලිහක්කාර, මනෝහාරී රාමනාථන්, මැක්ස්වෙල් පරාක්‍රම පරණගම මහත්ම මහත්මීහු මෙහි සාමාජික සාමාජිකාවෝ වෙති.අන්තර් ජාතික සබඳතා සහ උපාය මාර්ගික අධ්‍යනය පිළිබඳ ලක්ෂ්මන් කදිරගාමර් ආයතනයේ දී කොමිසමේ ඉදිරි කටයුතු පැවැත්වෙන අතර ඕනෑම ශශ්‍රී ලාංකික පුරවැසියකුට ඊට කරුණු ඉදිරිපත් කළ හැක.ජනාධිපති ලේකම් ලලිත් වීරතුංග, විදේශ අමාත්‍යාංශ ලේකම් රොමේෂ් ජයසිංහ, මහාචාර්ය රජීව් විජේසිංහ මහත්වරු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n1006076</link>
    <topic>දියණිය තුරුලු කරගෙන මව දුම්රියට පනී!</topic>
    <author>අනුරාධපුර සමූහඅශෝක සේනාරත්න</author>
    <content>සිය දියණිය ද තුරුලු කැරගෙන දුම්රියට පැන්න මවක් හා දියණියක බරපතළ තුවාල ලැබ පසුගියදා (5) අනුරාධපුර ශික්ෂණ රෝහලට ඇතුළු කෙරිණි.මැදවච්චිය සිට කොළඹ තෙක් ධාවනය වෙමින් තිබුණු දුම්රියට නව බස් නැවතුම්පොළ ආසන්නයේදී මෙම මව දැරියත් රැගෙන පැන ඇත. දුම්රියේ වැදී දුම්රිය මාර්ගයෙන් ඉවතට විසිවූ ඔවුන්ගේ හිස ප්‍රදේශවලට දරුණු තුවාල සිදුවී තිබිණි.අනුරාධපුර නව බස්නැවතුම් පොළේ සිටි ජනතාව වහාම ක්‍රියාත්මක වී තුවාල ලබා සිටි මව හා දියණිය රෝහලට ගෙන ගියේය.ජීවිතයත් මරණයත් අතර සිටි මවගේ හා දියණියගේ ජීවිත බේරා ගැනීමට හදිසි ශල්‍යකර්මයක් කිරීමට අවශ්‍ය විය.අනුරාධපුර ශික්ෂණ රෝහලේ සියලු පහසුකම්වලින් සමන්විත ස්නායු ශල්‍ය ඒකකයක් රජය මගින් ස්ථාපිත කැර ඇත. එහෙත් එම අංශයේ ප්‍රධානිව සිටි ස්නායු ශල්‍ය විශේෂඥවරයා නොමැති නිසා මේ ශල්‍යකර්මය කිරීමට නොහැකිවිය.ස්නායු ශල්‍ය වෛද්‍ය අංශය එහි විශේෂඥවරයා ගියපසු මාස තුනක් තිස්සේ දැනට වසා දමා ඇත.මේ හේතුවෙන් අනෙකුත් වෛද්‍යවරුන්ට තුවාල ලබා සිටි මව හා දියණිය අකමැත්තෙන් වුවද කොළඹ ජාතික රෝහලට හා රිජ්වේ ළමා ආර්යා රෝහල්වලට මාරුකිරීමට සිදු විය.තුවාල ලැබූ මවගේ වයස අවුරුදු 35ක් පමණවේ. ඇයගේ දියණිගේ වයස අවුරුදු තුනක් පමණ වේ. මේ වනතෙක් ඔවුන්ගේ නම් ගම් හදුනාගෙන නැත.අනතුරට ලක්වන අවස්ථාවේදී මේ මව ඇද සිටියේ කළු හා සුදු ඉරිවැටුණු බ්ලවුසයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n1006077</link>
    <topic>ශ්‍රී ලන්කන් ගුවන් සමාගමේ සියලුකොටස් රජයට පවරා ගැනේ</topic>
    <author>වෙල්ලස්සේ බණ්ඩාර හා මහින්ද අලුත්ගෙදර</author>
    <content>එමිරේට්ස් ගුවන් සමාගමට විකුණා තිබූ ශ්‍රී ලන්කන් ගුවන් සමාගමේ සියලු කොටස් රජයට පවරා ගැනීමට තීරණය කර තිබේ.ජනාධිපති මහින්ද රාජපක්ෂ මහතාගේ උපදෙස් පරිදි මෙතෙක් එමිරේට්ස් ගුවන් සමාගම සතුව තිබූ සියයට 43ක කොටස් ප්‍රමාණය මෙහිදී රජය මිලදී ගනී.මේ අනුව, ශ්‍රී ලන්කන් ගුවන් සමාගම සියයට සීයයක් දේශීය වත්කම් සහිත සමාගමක් වන බවත් සමාගමේ දියුණුවට අදාළ ඕනෑම තීන්දුවක් ගැනීමේ අයිතිය අධ්‍යක්ෂ මණ්ඩලයට හිමි වන බවත් එහි සභාපති නිශාන්ත වික්‍රමසිංහ මහතා පවසයි.මීට දෙවසරකට පෙර එමිරේට්ස් ගුවන් සමාගම සතුව තිබූ ශ්‍රී ලන්කන් ගුවන් සමාගමේ කළමනාකාරීත්වයද ශ්‍රී ලංකාවට පවරා ගනු ලැබීය.ජනාධිපති මහින්ද රාජපක්ෂ මහතාගේ උපදෙස් පරිදි එමිරේට්ස් ගුවන් සමාගම සමඟ පවත්වන ලද සාකච්ඡා වට කීපයකින් අනතුරුව එම සමාගම සතුව තිබූ කොටස් ප්‍රමාණය ශ්‍රී ලංකා රජයට සාධාරණ මිලකට පවරා දීමට එමිරේට්ස් ගුවන් සමාගම එකඟ වූ බවද නිශාන්ත වික්‍රමසිංහ මහතා අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n1006078</link>
    <topic>ජී.එස්.පී සහනය දෙන්නපූර්ණ සහාය දෙනවා</topic>
    <author>ධනුෂ්ක ගොඩකුඹුර</author>
    <content>ජී.එස්.පී. සහනය ලබා ගැනීම සඳහා කෙරෙන සම්බන්ධීකරණ කටයුතුවල දී සහාය ලබා දීමට සූදානම් බව එක්සත් ජාතීන් ගේ සංවිධානය පවසයි.එක්සත් ජාතීන්ගේ සංවිධානයේ ශශ්‍රී ලංකා නිත්‍ය නියෝජිත නීල් බුනේ මහතා අගමැති දි. මු. ජයරත්න මහතා අගමැති කාර්යාලයේ දී මුණ ගැසුණු අවස්ථාවේ දී මේ බව දැනුම් දුන්නේය. ජී. එස්. පී. සහනය ලබා ගැනීම සම්බන්ධයෙන් අගමැතිවරයා කළ විමසුමකට පිළිතුරු වශයෙන් හෙතෙම මෙසේ ප්‍රකාශ කෙළේ ය.ලෝකයේ වෙළෙඳ කටයුතුවල තරඟකාරී තත්ත්වයක් වර්ධනය වී ඇති හෙයින් ශ්‍රී ලංකාවට ජී. එස්. පී. සහනය ලබා ගැනීම ඉතා වැදගත් බව බූනේ මහතා පෙන්වා දුන්නේ ය.ජී. එස්. පී. සහනය ලැබීම ශ්‍රී ලංකාව තුළ විදේශ ආයෝජන පවත්වාගෙන යන ආයෝජකයන්ට මෙන්ම රටේ ජාතික ආර්ථිකයටත් ඉතා වැදගත් බවත් හෙතෙම පැවැසීය.ශශ්‍රී ලංකා රජය සහනය ඉල්ලා කිසිවකුගේ හෝ පසුපස යාමට සූදානම් නැතත් දැවැන්ත සංවර්ධනයකට මුල පුරා ඇති මොහොතේ ඒ සහනය ලැබීම වැදගත් බව අගමැතිවරයා කීවේය.ශ්‍රී ලංකාවේ දැනට කෙරෙන වේගවත් සංවර්ධනය පිළිබඳව එක්සත් ජාතීන් ගේ සංවිධානය සතුටට පත් වන බවත් විශේෂයෙන් උතුරු නැගෙනහිර ජනතාව ගේ ජීවිත යථා තත්ත්වයට ගෙන ඒමට රජය විශාල වෙහෙසක් දරා ඇති බවත් ප්‍රකාශ කළ බුනේ මහතා ඉදිරියේ දීත් ශශ්‍රී ලංකාවට උපකාර කිරීමට සූදානම් බවත් වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n1006079</link>
    <topic>රටේ සියලුම පාසල්ජනප්‍රිය පාසල් කරනවා</topic>
    <author>සුභාෂිනි සේනානායක</author>
    <content>ශ්‍රීලංකාවේ සියලුම පාසල් ජනප්‍රිය පාසල් බවට පත්කිරීමට පියවර ගන්නා බව අධ්‍යාපන ඇමැති බන්දුල ගුණවර්ධන මහතා පැවසීය.මෙම වසර අවසන්වීමට පෙර අධ්‍යාපන ප්‍රතිපත්තිය සකස් කරන බව ප්‍රකාශ කළ ඇමැතිවරයා ඒ සඳහා සියලුම පාසල් නිරීක්ෂණය කරන බවත් විදුහල්පතිවරුන්, ගුරුවරුන් සහ සිසු දරුවන්ගේ අදහස් විමසීමක් සිදුකර එම කරුණු උපයෝගී කර ගන්නා බවත් හෙතෙම ප්‍රකාශ කෙළේය.ජනප්‍රිය සහ ජනප්‍රිය නොවන පාසල් ඉදිරියේ දී වර්ග නොකරන බව පැවසූ අධ්‍යාපන ඇමැතිවරයා ප්‍රාථමික සහ ද්විතීයික ලෙස පමණක් පාසල් වර්ග කිරීම සිදු කරන බවත් කීය.මධ්‍යම රජය යටතේ පාසල් 344 ක් පවතින බව ද පැවසූ ඒ මහතා මධ්‍යම රජයේ මෙන්ම පළාත් සභා යටතේ තිබෙන සියලුම පාසල්වල ගුණාත්මක මෙන් ම ව්‍යුහාත්මක වෙනසක් ද සිදු කරන බවත් කීය.මහින්ද චින්තන ජාතික පුනර්ජීවන වැඩපිළිවෙළ පාදක කරගෙන උතුරු නැඟෙනහිර ඇතුළු සියලුම පාසල් වැඩිදියුණු කිරීමට කඩිනම් පියවර ගන්නා බවත් හෙතෙම ප්‍රකාශ කෙළේය.ඇමැතිවරයා මේ බව ප්‍රකාශ කෙළේ පෙරේදා (5) මාරවිල ‘ක්ලබ් පාම් බේ’ හෝටලයේ පැවති 27 වැනි මහ ඇමැති සමුළුවේ ප්‍රධාන අමුත්තා ලෙස සහභාගිවීමෙන් අනතුරුව පැවැති මාධ්‍ය හමුවකදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n10060710</link>
    <topic>රට පුරා වැසි</topic>
    <author>සුභාෂිනී සේනානායක</author>
    <content>නිරිතදිග මෝසම් වැසි ක්‍රමයෙන් ස්ථාපිත වෙමින් පවතින බව කාලගුණ විද්‍යා දෙපාර්තමේන්තුව පවසයි.මේ අනුව තරමක තද සුළං, වැසි සහිත කාලගුණ තත්ත්වයක් දිවයින පුරා ඇතිවිය හැකි බව කාලගුණ විද්‍යාඥ නන්දලාල් පීරිස් මහතා පැවසීය.නිරිත දිග ප්‍රදේශවලට මෙම තත්ත්වය විශේෂයෙන් බලපෑ හැකි බවද හෙතෙම අවධාරණය කෙළේය.මේ අනුව බස්නාහිර, වයඹ, දකුණ, මධ්‍යම පළාත් වලට විටින් විට ගිගුරුම් සහිත වැසි ද සමහර ස්ථානවලට තරමක තද වැසි ද ඇතිවිය හැකි බවත් ඒ මහතා කීය.දිවයිනේ සෙසු ප්‍රදේශ වලට ද තැනින් තැන තද වැසි හෝ ගිගුරුම් සහිත වැසිද ඉදිරි දිනවලදී බලාපොරොත්තු විය හැකි බවත් පැවසූ නන්දලාල් පීරිස් මහතා, වැසි සමඟ ඇතිවන අකුණු වලින් ප්‍රවේසම් විය යුතු බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n10060711</link>
    <topic>පෝදා හා ඉරු දිනවල බස්නාහිර උපකාරක පන්ති ගැන යෝජනාවක්</topic>
    <author>ජීවනී පතිරණ</author>
    <content>ඉරිදා සහ පෝය දිනයන්හි පෞද්ගලික පන්ති නොපැවැත්වීම පිළිබඳ යෝජනාවක් හෙට (08) බස්නාහිර පළාත් සභාවට ඉදිරිපත් කිරීමට නියමිතව ඇත.බස්නාහිර පළාත් සභා මන්ත්‍රී එස්. ඒ. ඩී. ජගත් කුªමාර මහතා බස්නාහිර පළාත් සභා රැස්වීමේදී මේ යෝජනාව ඉදිරිපත් කිරීමට නියමිතය.ඉරුදින දහම්පාසල් වේලාවේ හා පෝය දින උපකාරක පන්ති පැවැත්වීම පිළිබඳ ජන සමාජය තුළ දැඩි විරෝධයක් හා විවේචනයක් ගොඩනැඟී ඇති බැවින් මේ යෝජනාව ඉදිරිපත් කිරීමට තීරණය කළ බව බස්නාහිර පළාත් සභා මන්ත්‍රී ජගත් කුමාර මහතා පවසයි.මේ අනුව බස්නාහිර පළාත් සභා බලප්‍රදේශය තුළ ඉරිදා පස්වරු 2 දක්වාත්, පෝය දිනය පුරාත් පෞද්ගලික පන්ති පැවැත්වීම නිත්‍යානුකූ®ලව තහනම් වනු ඇත.මේ යෝජනාව පිළිබඳ කරුණු දක්වමින් ජගත් කුමාර මන්ත්‍රීවරයා විසින් බස්නාහිර පළාත් ප්‍රධාන ඇමැති ප්‍රසන්න රණතුංග මහතා වෙත ලිඛිත දැනුම්දීමක් ද කර තිබේ.ඉරිදා සහ පෝය දිනයන්හි පෞද්ගලික පන්ති නොපැවැත්වීම පිළිබඳ යෝජනා දැනටමත් ඌව සහ සබරගමු පළාත් සභා විසින් මහා සභාවේ අනුමැතිය ලබා ඉදිරියේදී නිත්‍යානුකූලව ක්‍රියාත්මක කිරීමට ද කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n10060712</link>
    <topic>ශ්‍රී ලංකාවේ ආර්ථික වර්ධනයටබ්‍රිතාන්‍ය රජයේ පූර්ණ සහාය දෙනවා</topic>
    <author/>
    <content>ශ්‍රී ලංකාවේ ආර්ථික සංවර්ධනය, සාමය හා සංහිඳියාව සඳහා බ්‍රිතාන්‍ය රජයේ පූර්ණ සහාය ලබාදෙන බව එරට ආරක්ෂක ඇමැති ලියම් ෆොක්ස් මහතා ශ්‍රී ලංකා විදේශ කටයුතු ඇමැති මහාචාර්ය ජී. එල්. පී. පීරිස් මහතාට සහතික වී ඇත.දැනට සිංගප්පූරුවේ පැවැත්වෙන කළාපයේ ආරක්ෂාව සහ ප්‍රතිපත්තිමය උපාය මාර්ග පිළිබඳ ‘ෂැන්ගි‍්‍රලා’ සමුළුව අතර වාරයේදී විදේශ කටයුතු ඇමැති මහාචාර්ය ජී. එල්. පීරිස් මහතා බ්‍රිතාන්‍ය විදේශ ඇමැති ලියම් ෆොක්ස් මහතා හමු වී සාකච්ඡා කෙළේය. මහින්ද රාජපක්ෂ ජනාධිපතිවරයාගේ රජයේ හා බ්‍රිතාන්‍ය නව රජයේ ඉහළ පෙළේරාජ්‍ය නියෝජිතයින් දෙදෙනකු පළමුවරට හමු වූ අවස්ථාව ද මෙය විය.ශ්‍රී ලංකාවේ ආර්ථික සංවර්ධනය හා දේශපාලන තත්ත්වය පිළිබඳ ඇමැති දෙපළ පුළුල් අන්දමින් සාකච්ඡා කළ අතර, අභ්‍යන්තර අවතැන්වූවන් නැවත පදිංචි කරවීම, හදිසි නීති රෙගුලාසි ලිහිල් කිරීම, අත්දැකීම් තුළින් ප්‍රතිසන්ධානය කොමිසම පත් කිරීම හා යෝජිත ව්‍යවස්ථා ප්‍රතිසංස්කරණය ආදී කරුණු සම්බන්ධයෙන් රජය විසින් මේ වන විට අත්කර ගනු ලැබ ඇති ප්‍රගතිය පිළිබඳව ඇමැති පීරිස් මහතා මෙහිදී බ්‍රිතාන්‍ය ආරක්ෂක රාජ්‍ය ඇමැතිවරයා හට සවිස්තරාත්මකව කරුණු ඉදිරිපත් කෙළේය.තමා නොබෝදා නිව්යෝක්හිදී එක්සත් ජාතීන්ගේ මහලේකම් බෑන් කී මූන් හා වොෂිංටන්හිදී අමෙරිකානු රාජ්‍ය ලේකම් හිලරි ක්ලින්ටන් මහත්ම මහත්මීන් හමු වූ අවස්ථා පිළිබඳවද පීරිස් මහතා මෙහිදී සිහිපත් කෙළේය.ජනාධිපති මහින්ද රාජපක්ෂ මහතා දැනටමත් ‘අත්දැකීම් තුළින් ප්‍රතිසංවිධානය කොමිසම’ (Lessons Learnt And Reconcilation Commission)හමු වී සාකච්ඡා කළ බැව් පැවැසූ මහාචාර්ය පීරිස් මහතා කොමිසම දැනට ක්‍රියාත්මකව පවතින බවත් එහි කටයුතු වල් බිහිවන්නට හෝ අකර්මණ්‍ය වන්නට කිසිසේත් ඉඩ නොතබන බවත් පැවැසීය.එහිදී වැඩිදුරටත් අදහස් දැක් වූ පීරිස් මහතා කොමිසම හා එහි ක්‍රියාදාමයන් ශ්‍රී ලාංකීය ජනතා හද ගැස්ම හඳුනා ගනිමින්, දේශීය සිතුම් පැතුම්වලට අනුරූපව සකස් කළ සිත් සුවපත් කිරීම ශක්තිමත්ව සිදුකරනු ලබන ප්‍රායෝගික ක්‍රියාවලියක් බවද සඳහන් කෙළේය.ආර්ථිකය යළි ගොඩනැගීම හා සාමය ස්ථාවරව පවත්වාගෙන යාම සමඟි සන්ධානය සම්බන්ධයෙන් වන ශ්‍රී ලංකා රජයේ ප්‍රයත්නයන්ට බ්‍රිතාන්‍ය රජයේ පූර්ණ සහාය ලබාදෙන බවට සාකච්ඡාව අවසානයේදී ලියම් ෆොක්ස් මහතා ඇමැති ජී. එල්. පීරිස් මහතාට සහතික විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n10060713</link>
    <topic>අන්තර්ගතය ගැන අවබෝධයක් නැතිවඇතැමුන් ‘සීපා’ ගිවිසුමට විරුද්ධ වෙනවා</topic>
    <author>සංජය අසේල මතුරට</author>
    <content>සීපා ගිවිසුමට මෙරට ඇතැම් පිරිස් විරුද්ධ වන්නේ එහි අන්තර්ගතය පිළිබඳව නිවැරැදි අවබෝධයක් නොමැතිව බව ඉන්දියානු ලෝක් සභා මන්ත්‍රී ආචාර්ය ශායි තාරූර් (ShaiTharoor) මහතා කීය.මේ වෙළෙඳ ගිවිසුම මඟින් ශ්‍රී ලංකාවට අත්වන වාසි පිළිබඳ නිවැරැදි කතිකාවක් රටේ ඇති වූ පසු එයින් කිසිවකුත් ඊට එරෙහිව හඬක් නොනැඟුණු ඇතැයිද ඒ මහතා ප්‍රකාශ කෙළේය.මධ්‍යම පළාත් ආණ්ඩුකාර ශ්‍රවණාගාරයේදී ඊයේ (06) පැවැති රැස්වීමකදී ඒ මහතා මේ බව ප්‍රකාශ කෙළේය.එහිදී වැඩිදුරටත් අදහස් දැක් වූ ශායි තාරූර් මහතා මෙසේද කීය. ශ්‍රී ලංකාව හා ඉන්දියාව අතර අත්සන් තැබූ කිසිදු වෙළෙඳ ගිවිසුමකින් ශ්‍රී ලංකාවට අවාසියක් සිදුවූයේ නැහැ. වර්ෂ 2003 අත්සන් කළ ඉන්දු ලංකා ගිවිසුමෙන් රටවල් දෙකටම විශාල වාසි අත්වුණා.ඉන්දු ලංකා නිදහස් වෙළෙඳ ගිවිසුම අත්සන් කැර පළමු වසර තුළ ඩොලර් මිලියන 45 ක භාණ්ඩ ශ්‍රී ලංකාව ඉන්දියාවට අපනයනය කළා. ඉන් වසර හතකට පසු එම අපනයන ප්‍රමාණය ඩොලර් මිලියන 500 දක්වා වර්ධනය වී තිබෙනවා.ගෝලීය ආර්ථික අර්බුදය තුළ අමෙරිකාව, චීනය, ජපානය සහ යුරෝපීය රටවල අපනයන විශාල ලෙස පහත වැටුණා. එහෙත් ඉන්දියාව හා ශ්‍රී ලංකාව අතර එවැනි තත්ත්වයක් ඇති වූයේ නැහැ.ඉන්දියාව ශ්‍රී ලංකාව හා වෙළෙඳ ගිවිසුම් අත්සන් කරද්දී බලවත් රට කුඩා රට අපහසුතාවට පත්කර වැඩි වාසි තම රටට අත්පත් කර ගැනීමේ පරමාර්ථවලින් තොරව අදාළ ගිවිසුම අත්සන් කිරීම නිසා දෙරටට සම ප්‍රතිලාභ හිමිවුණා.මේ සීපා ගිවිසුම මඟින් ශ්‍රී ලංකාවට කිසිදු අවාසියක් සිදුවන්නේ නැහැ. දශක ගණනාවක් පැවැති යුද්ධය හේතුවෙන් ආපස්සට තල්ලු වී ගිය ශ්‍රී ලංකාව අද ඉදිරි ගමනක් යෑමට මූලික අඩිතාලම දමමින් සිටිනවා. මෙරට තුළ දැන් පවතින සාමකාමි වාතාරණය පිළිබඳ පැහැදිලි තක්සේරුවක් “අයිෆා” සම්මාන උළෙල මෙහි පැවැත්වීම තුළින් ලෝකයට ලැබේවි.මෙරට දෙමළ ජනතාවගේ ප්‍රශ්න සඳහා රජය සාධාරණ විසඳුමක් ලබාදෙනු ඇතැයි විශ්වාසය ඉන්දියාව තුළ තිබෙන බවද හෙතෙම එහිදී කීය.මධ්‍යම පළාත් ආණ්ඩුකාර ටිකිරි කොබ්බෑකඩුව, අයිෆා උප සභාපති විස් සයිමන් කැසෝ (Wis Simon Cazo) මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n10060714</link>
    <topic>ගම්පහ ඩෙංගු මරණඅනුපාතය පහළ බසි</topic>
    <author>ජීවනී පතිරණ</author>
    <content>ගම්පහ දිස්ත්‍රික්කයේ (ඩෙංගු රෝගයෙන්) මියගිය පුද්ගලයින්ගේ මරණ අනුපාතය ගිය වසරට වඩා මේ වසරේ අඩුවී ඇතැයි ගම්පහ දිස්ත්‍රික් සෞඛ්‍ය සේවා අධ්‍යක්‍ෂ වෛද්‍ය ලින්ටන් පද්මසිරි මහතා පවසයි.ගිය වසරේ (2009) ඩෙංගු රෝගය පිළිබඳව විශේෂඥ වෛද්‍යවරුන්ගේ හා වෛද්‍ය කාර්යමණ්ඩලය ලැබූ අත්දැකීම් මත මේ වසරේදී ඩෙංගු රෝගය වැළැඳුණු රෝගීන් බොහෝ දෙනෙක් බේරාගැනීමට හැකි වූ බව ද ඒ මහතා පැවැසීය.එහෙත් එයින් සෑහීමකට පත්විය නොහැකි බව පැවැසූ වෛද්‍ය පද්මසිරි මහතා, ඩෙංගු පාලනය කිරීම සඳහා ක්ෂේත්‍රයේ ප්‍රජා දැනුම්වත් කිරීමේ කටයුතු ඇතුලු අනෙකුත් ඩෙංගු මර්දන වැඩසටහන් අඛණ්ඩව ක්‍රියාත්මක කිරීම අනිවාර්යය බවද අවධාරණය කෙළේය.අද වන විට ගම්පහ දිස්ත්‍රික්කයෙන් ඩෙංගු රෝගීන් 1964ක් හා ඩෙංගු මරණ 9ක් වාර්තා වී ඇති බවත්, ගිය වසරේ මේ මාසය වන විට ඩෙංගු මරණ 18ක් වාර්තාවීම තුළින් මරණ අනුපාතය පිළිබඳ තරමක් දුරට සෑහීමකට පත්විය හැකි බවත් ඒ මහතා පෙන්වා දෙයි.පසුගිය අපේ‍්‍රල් මාසයේ ඩෙංගු රෝගීන් 204ක් ද මැයි මාසයේ 221ක් ද වශයෙන් ද ඩෙංගු රෝගීන් ගම්පහ දිස්ත්‍රික්කයෙන් වාර්තා වී තිබේ. ගිය වසරේ (2009) සමස්ත ඩෙංගු මරණ 69 දෙනෙක් වාර්තා වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=n10060715</link>
    <topic> බස්නාහිරපළාතේ මදුරු මර්දනයටරු. බිලියන 5ක්</topic>
    <author>ජීවනී පතිරණ</author>
    <content>බස්නාහිර පළාතේ වසරකට මදුරුවන් මර්දනය කිරීම සඳහා රුපියල් බිලියන 5ක් (කෝටි 500) වැය වන බව බස්නාහිර පළාත් සෞඛ්‍ය සේවා අධ්‍යක්ෂ වෛද්‍ය අමල් හර්ෂ ද සිල්වා මහතා පෙන්වා දෙයි.මෙතරම් අධික මුදලක් වැය වන්නේ විදුලිපංකා, මදුරු දඟර, මදුරුදැල්, වායූ සමීකරණ යන්ත්‍ර හා ඖෂධ භාවිතයට ගැනීමෙන් බවද හෙතෙම ප්‍රකාශ කරයි.රජය පමණක් නොව මහජනතාවද මදුරු වසංගතයෙන් බේරීම සඳහා වසරකට විශාල මුදල් ප්‍රමාණයක් වැය කරන නිසා වාර්ෂිකව මේ මුදල ඉතා ඉහළ අගයක් ගෙන ඇති බවද වෛද්‍ය හර්ෂ ද සිල්වා මහතා සඳහන් කරයි.අන්තර් පාර්ශවීය සම්බන්ධතා ගොඩනැඟීම තුළින් ඩෙංගු ඇතුළු වසංගත රෝග ගණනාවක් මර්දනය කළ හැකි බව ඒ මහතා පෙන්වා දෙයි. මේ රෝගයෙන් මරණයට පත් වන්නන්ගෙන් වැඩි ප්‍රතිශතයක් කුඩා දරුවන් බවද ඔහු සඳහන් කරයි.ඩෙංගු රෝගය මුලින්ම ශ්‍රී ලංකාවෙන් වාර්තා වූයේ 1965 වසරේ දී බවත්, 1989 දී රෝගීන් 203ක් හා මරණ 20ක්ද, 2004දී රෝගීන් 17,843ක් හා මරණ 103ක් ද වාර්තා වී ඇති බවද ඩෙංගු රෝග ව්‍යාප්ති පිළිබඳ අදහස් දක්වමින් වෛද්‍ය හර්ෂද සිල්වා මහතා පැවැසීය.වර්තමානයේ දි ජනතාවගේ දැනුවත් භාවය පිළිබඳ සතුටු විය හැකි නමුත්, ප්‍රජාවගේ චර්යාත්මක හා ආකල්පමය වෙනසක් ඇති කිරීම පිළිබඳව මීට වඩා සැලැකිළිමත් විය යුතු බවද හෙතෙම පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=r1006071</link>
    <topic>යුද ගිනි නිවී උතුරට වසන්තය</topic>
    <author>වවුනියාව මධ්‍යම විශේෂ – බණ්ඩාර විපුලසේන</author>
    <content>ත්‍රස්තවාදී ප්‍රහාර හේතුවෙන් වසර 20කට අධික කාලයක් අතහැර දමා තිබූ වවුනියාව දකුණ ප්‍රාදේශීය ලේකම් කොටසට අයත් පිරප්පන් මඩුව ගම්මානයේ ජනතාව නැවත පදිංචි කර අංග සම්පූර්ණ නිවාස ඉදි කර යටිතල පහසුකම් ද සැපයීමට ‘උතුරු වසන්තය’ වැඩසටහන යටතේ රජය පියවර ගනී.අවස්ථා ගණනාවක් ප්‍රහාරයට ලක්වූ මේ ගම්මානයේ ජනතාවගෙන් බොහෝ පිරිසක් ජීවිතක්ෂයට පත්විය. අවසානයේ ප්‍රහාර උග්‍ර වීමත් සමග මෙහි වැසියන්ට ගම අතහැර දමා වෙනත් ප්‍රදේශවලට යාමට සිදු විය.ත්‍රස්තවාදීන්ගේ ප්‍රහාර හමුවේ මේ ගම්මානයේ ජනතාවට අහිමි වුණේ තම ඥාතින්ගේ ජීවිත පමණක්ම නොවේ.පරම්පරා ගණනාවක් තිස්සේ එක් රැස් කළ දේපළ සියල්ල ඔවුන්ට අහිමි විය.අද ඒ සියල්ල නැවත ළඟා කර ගැනීමට හැකිවීම නිසා ඔව්හු දැඩි සතුටකින් මෙසේ කීහ.වී. බණ්ඩා මහතා:අපි උපන්නේ මේ පිරප්පන්මඩුව ගමේ. ජීවත්වුණේ කුඹුරු ගොවිතැන් හා හේන් ගොවිතැන් කරගෙන. අපි බොහෝම සතුටින් හිටියා. කොටි කලබල ඇවිත් අපේ ජීවිත සම්පූර්ණයෙන්ම වෙනස් වුණා.මම නම් හිතුවේ නැහැ මේ ආත්මේදී ආයෙත් ගමට ඇවිත් පදිංචි වෙන්න පුළුවන් වෙයි කියලා. අපිට දැන් කරදරයක් නැහැ. හිතේ සතුටින් මැරෙන්න පුළුවන්. රජයෙන් අපට සියලු දේ ලබා දෙනවා.පී. ලීලාවතී මිය:අපේ කාලේ එදා ඉඳලා සතුටින් හිටියා ඒ සතුට අපේ දරුවන්ට නැති වුණේ කොටි ගහපු නිසා ජනාධිපතිතුමා රට බේරා ගත්තා.අද අපිට නිදහසේ ජීවත්වෙන්න පුළුවන්. අපේ දරුවන්ගැන දැන් බයක් නැහැ. අපේ කාලේ ඉවරයි.දරුවන්ට හොඳ අනාගතයක් තියෙන නිසා සතුටින් මැරෙන්න පුළුවන්. අපි එදා සිට ලාම්පු එළියෙන් තමයි හිටියේ. ඒත් දැන් විදුලියත් දීලා අපේ ගම මුලින් තිබුණට වඩා දියුණු වෙලා.ඒ. අබේරත්න මහතා:මම ඉස්කෝලේ යන වයසේදි තමයි කොටි කලබල ආරම්භ වුණේ. එදා සිට මේ දක්වා කිසිම සැනසීමක් ලැබුණේ නැහැ. දැන් අපේ අනාගතය ගැන කිසිම බියක් නැහැ. අපිට නොතිබුණු පහසුකම් දැන් ලැබී තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=r1006072</link>
    <topic>දඹගොල්ල බූ වැවට යළි පණ දෙන්න කාලය ඇවිල්ලා</topic>
    <author>මාතලේ දිස්ත්‍රික් සමූහ ඒ. ඒ. එල්. ඩයස්</author>
    <content>අතීත වාරි පද්ධති පිළිබඳ මෙතෙක් හරි හැටි කිසිවකුවත් ගවේෂණය කර නොමැත. රට පුරා විනාශ වී ගොස් ඇති වාරි ක්‍රම දෙස බලන විට එය මැනවින් ඔප්පු වේ.එසේ විනාශ වී ගොස් ඇති පැරැණි වාරි ක්‍රමයකි මාතලේ දිස්ත්‍රික්කයේ කන්දපල්ල කෝරලයට අයත් දඹගොල්ල පෙදෙසේ ඇති ‘බූවැව‘.කුඩා කඳුවැටි දෙකක් එකට යා කරමින් ඇළ මාර්ගයක් හරස් කර ඉදි කරන ලද මේ වැව යටතේ එදා කුඩා වැව් දහයකට අධික සංඛ්‍යාවකට ජලය ලබාදී තිබේ.මේ වැව් යටතේ පෙදෙසේ කුඹුරු අක්කර පන්දහසකට පමණ ජල පහසුවද ලබාදී තිබේ. අතීතයේ පැවති එම තත්ත්වය අද එහි නොමැත. පෙදෙස්වාසීන් පවසන්නේ 1958 වසරේ පැවති ගංවතුරට අබලන්ව පැවති මේ වැව් බැම්ම කැඩී ගිය බවය.නමුත් පෙර පැවති එම කුඩා ඇළ මාර්ගය තවමත් ගලා බසියි.මේ වැව නැවත පිළිසකර කිරීම සඳහා මීට වසර 20 කට පෙර රජය විසින් පිඹුරුපත් සැකසුවත් එය මෙතෙක් ක්‍රියාත්මක නොකළ බව පෙදෙස්වාසීහු කියති.මේ වන විට මේ වැව් රක්ෂිතය පෞද්ගලික ඉඩම් හිමියන් විසින් සම්පූර්ණයෙන්ම අල්ලාගෙන සිටී. එම ඇළ මාර්ගය දෙපස නීති විරෝධී ලෙස වැලි ගොඩදැමීම ශීඝ්‍රයෙන් සිදු වන බැවින් පරිසරයද මහත් විනාශයකට ලක්ව ඇත.මේ වැව නැවත ඉදි කළ හොත් පෙදෙසේ් පුරන්ව ඇති කුඹුරු බිම් අක්කර දහස් ගණනක් නැවත වගා කළ හැකි බැවින් ‘බූවැව‘ කඩිනමින් යථා තත්ත්වයට පත් කර දෙන ලෙස ප්‍රදේශවාසීහු බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=r1006073</link>
    <topic>පවුල් 350ක පවස නිවන ජල ව්‍යාපෘතියේ වැඩ අතර මඟ</topic>
    <author>මහනුවර දිසා සමූහ - කේ. චන්ද්‍රරත්න</author>
    <content>මහනුවර පල්ලේදීගල, මදුරුමීරිය හා හාලිඇළ යන ගම්මානවල පවුල් 350 ක් ඉලක්ක කරගෙන ආරම්භ කරන ලද පානීය ජල ව්‍යාපෘතිය අතරමඟ ඇනහිටීම නිසා එම ජනතාව දැඩි දුෂ්කරතාවට මුහුණ දී සිටිති.සමෘද්ධි සංවර්ධන වැඩසටහන මගින් 2007 වසරේ රුපියල් ලක්‍ෂ 20 ක් වැය කරමින් ආරම්භ කරන ලද මේ ජල ව්‍යාපෘතියට අදාළ ළිඳ හා ජලය බෙදාහැරීම සඳහා අවශ්‍ය ජලය ගබඩා කිරීමට තැනූ විශාල ප්‍රමාණයේ ජල ටැංකිය මේ වන විටත් විනාශ වෙමින් පවතී.මේ ජල ව්‍යාපෘතිය සාර්ථක කරවා ගැනීම සඳහා උපරිම ශ්‍රම දායකත්වය සැපයූ පවුල්වල සාමාජිකයෝ මෙසේ කීහ.දුක් මහන්සියෙන් උපයා ගත් මුදල් වියදම් කරල අපි බට අරන් පාරේ වළ දැම්මා. බොන්න වතුර ටිකක් ගන්න අපි කිලෝමීටරයක් විතර පයින් යන්න ඕනෑ.එම තත්ත්වය වළක්වා ගන්න හැකි වෙයි කියල හිතල තමයි අපි මෙම වැඩේට උදව් කෙරුවෙ.සමෘද්ධි ව්‍යාපාරයට සම්බන්ධ මහත්තුරු අපට කිව්වා මේ ව්‍යාපාරය හරියට කරන්න හැකි වෙනව කියල. අකුරණ ප්‍රාදේශීය ලේකම් කාර්යාලයෙත් උපකාර ලැබුණා.විදුලිය ලැබුණා. මෝටරයකුත් ලැබුණා. නමුත් අද වන විට ව්‍යාපෘතිය ඇනහිටල.මෙහි ඉතිරි වැඩ සම්පූර්ණ කර දෙන්න කියලා අපි අදාළ බලධාරීන්ගෙන් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=r1006074</link>
    <topic>හෝමාගම ඩිපෝවේ ආරක්ෂක කළමනාකරුගේ මරණය ගැන සැකයක්</topic>
    <author>හෝමාගම සංචාරකමංජුල හිරිපිටිය</author>
    <content>මාගේ පුතාගේ මරණය පිළිබඳව මට ලොකු සැකයක් තිබෙනවා. මේ සැකය තිබුණේ මරණ සිදුවූ දින සිටයි. ඒ නිසයි මරණය පිළිබඳව පරීක්ෂණයක් නැවත අවශ්‍ය බව දන්වා සිටියේ යැයි මිය ගිය නානායක්කාර අටලුගමගේ වජිර නෙරන්ජන් නානායක්කාරගේ මව වන හේවාසුභසිංහගේ කුසුමාවතී මහත්මිය පැවසුවාය.ඒ මහත්මිය එසේ පැවසුවේ සිය පුතාගේ මරණය සම්බන්ධයෙන් නැවත පරීක්ෂණයක් පැවැත්වීමට අවශ්‍ය බවට අධිකරණයට කරන ලද ඉල්ලීමක් අනුව හෝමාගම ගොඩගම පොදු සුසාන භූමියේ මහිදන් කර තිබූ මෘත දේහය ගොඩ ගත් අවස්ථාවේදීය.හෝමාගම අතිරේක දිසා විනිසුරු සහ මහේස්ත්‍රාත් සුමිත් පෙරේරා මහතා ඉදිරියේ මෘත දේහය ගොඩගැනීම සිදු කෙරිණි.මියගිය අයගේ මව මෙසේ ද කීය.මියගිය පුතා පදිංචි වී සිටියේ ගොඩගම කාර්මික විදුහල අසලයි. මම සැමියා සමඟ හෝමාගම පනාගොඩ එකමුතු මාවතේ පදිංචි වී සිටිනවා. මිය ගිය පුතා හෝමාගම ලංගම ඩිපෝවේ ආරක්ෂක කළමනාකරු ලෙස කටයුතු කළා.පුතා මිය ගොස් ඇත්තේ 2009 – 04 – 19 දිනයි. එදිනට පසු දින උදේ 5.30ට පමණ පුතාගේ බිරිය දුරකතනයෙන් කථා කර කිව්වා වජිර ඊයේ රෑ ගෙදර ආවේ නැහැ කියලා.ඒ නිසා මමයි සැමියයි පුතාලාගේ ගෙදරට යන විට ගේ ළඟ පාරේ සෙනඟ පිරී සිටියා. අපි එම ස්ථානයට යන විට මාර්ගයේ අයිනක පොඩි කාණුවක පුතා මිය ගොස් මුනින් අතට වැටී සිටිනවා දැක්කා.පුතාගේ මුහුණ වැලිවලින් වැසී තිබුණා. අනතුරුව ගොඩ ගෙන බලන විට පුතාගේ මුහුණ සහ නලල තුවාල වී තිබුණා. පුතා මිය ගිය දවස්වල වර්ෂාව තිබුණෙත් නැහැ.පුතාගේ දේහය හෝභාගම රෝහලට ගෙන ගොස් මල්ශාලාවට ගෙන ආවිට දී එහි කටයුතු කිරීමටත් පෙර කීප දෙනෙකු පසුදිනම පුතාගේ අවසන් කටයුතු කරන්නට ඕනේ කියලා කිව්වා.අපට ඒ වේලාවේම සිටම සැකයක් තිබෙනවා. ඒ නිසා පුතාට මොකක් ද වුණේ කියලා අපිට දැන ගැනීමට අවශ්‍යයි. මියගිය අයගේ බිරිඳ චිත්‍රා කුමාරි මහත්මියඅපට පුතෙකු සිටිනවා. සැමියා හෝමාගම ඩිපෝවේ ආරක්ෂක කළමණාකරු ලෙස සේවය කළා. සැමියා මත්පැන් බීමට ඇබ්බැහි වී සිටියා. සැමියා මිය ගිය දින රාත්‍රී නිවසට පැමිණියේ නැහැ. පසු දින උදෑසන ආරංචි වුණා.සැමියා කාර්මික විදුහල අසල කණුවක, වැටී මියගොස් සිටිනවා කියලා. අනතුරුව රෝහලට ගෙන ගොස් අදාල පරීක්ෂණ සිදු කළා. සැමියාගේ මරණය පිළිබඳව සැකයක් නැහැ.මෘත දේහය ගොඩගැනීමෙන් පසු වෛද්‍ය පරීක්ෂණ සඳහා කොළඹ මහ රෝහලට යැවීමට සහ මේ පිළිබඳ මහේස්ත්‍රාත් පරීක්ෂණය සඳහා මවුපියන්ට මේ මස හයවැනි දින අධිකරණය හමුවේ පෙනී සිටින ලෙස හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා නියෝග කර සිටියේය.අතුරුගිරිය පොලිසියේ නඩු මෙහෙයවීමේ අංශයේ ස්ථානාධිපති පොලිස් පරීක්ෂක රොවෙල් රණසිංහ මහාතගේ ප්‍රධානත්වයෙන් පොලිස් පරීක්ෂණ කටයුතු සිදුකරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=r1006075</link>
    <topic>බට කර්මාන්තයෙන් දිවි සරුකර ගන්නාකැකුලලිය - යහලවත්ත වැසියෝ</topic>
    <author>චාන්දනී ජයසිංහඉංගිරිය සංචාරක</author>
    <content>ඉතා සරල දිවි පෙවෙතක් ගතකරන කැකුලලිය යහලවත්ත ගම්වාසීන්ගේ අද ජීවනෝපාය වී ඇත්තේ බටකර්මාන්තයයි. සිය ආර්ථිකය සරිකර ගැන්මට ඇති එකම මඟ ද මෙය බව එම ගම් වැසියෝ පවසති.මේ පිළිබඳ අදහස් දැක්වූ යහලවත්ත පදිංචි එල්. ඩබ්. නන්දාවතී මහත්මිය මේ කර්මාන්තය කරලයි දරුවන්ට ඉගැන්නුවේ. ඒ විතරක් නෙවෙයි. මගේ ගේ හදා ගත්තෙත් මේ කර්මාන්තයෙන් ලැබුණු මුදල්වලින්.අපේ නිෂ්පාදන වලට ඕනෑ තරම් වෙළඳපළ තිබෙනවා. ඒත්, මේ ගංවතුර නිසා බට කෝටු කපන්න අමාරුයි. බී. චන්ද්‍රතිලක මහතා “ අපට මේ කර්මාන්තය සඳහා සමෘද්ධි බැංකුව බොහෝ උපකාර කරනවා. ණය හා ආධාර ලබා දෙමින් අපව දිරිමත් කරනවා.දොඹගස්කන්ද සමෘද්ධි සංවර්ධන නිලධාරී පී. ඒ. ලක්ෂ්මන් මහතා මෙවැනි කර්මාන්ත ආරක්ෂා කර ගැනීම සඳහා ශක්තිමත් වැඩපිළිවෙළක් නිර්මාණය විය යුතුයි. ඒ සඳහා වැඩි අවධානයක් දැක්වීමට අත්‍යවශ්‍යයි.මෙම බට පොතු නිෂ්පාදනය සඳහා සම්පූර්ණ නිමාවක් ලබා දෙනුයේ කෝටු ගැටි ගෑමෙනි. ඒ සඳහා මිදෙල්ල, බත හා වෙඩරු වැනි ශාක යොදා ගන්නා බව ද ඔවුහු පවසති.වැටුප් ඉල්ලා උද්ඝෝෂණවල නිරත වන අයට සැබවින්ම මොවුන් නිරන්තර ආදර්ශයකි.සිය ශක්තියෙන් දිවි සරිකර ගන්නා මොවුන් රටේ ආර්ථිකයට දක්වන දායකත්වය මෙන්ම දේශීය කර්මාන්තය රැකගැනීමට දරන වෑයම සැබවින්ම ප්‍රශසංනීය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=r1006076</link>
    <topic>හෙනරත්ගොඩ දුම්රිය ස්ථානය සැලසුම්සංරක්ෂණයට</topic>
    <author>නිට්ටඹුව සමූහ , ජෙනට් ජයසිංහ</author>
    <content>ඓතිහාසික වටිනාකමකින් යුත් හෙනරත්ගොඩ දුම්රිය ස්ථානය සංරක්‍ෂණයකර පවත්වා ගෙන යාමට පුරා විද්‍යා දෙපාර්තමේන්තුවට භාර දී බොහෝ කාලයක් ගත වුවද එමදෙපාර්තමේන්තුව මගින් එම කාය¸ය නිසි පරිදි ඉටු නොවීම නිසා මෙම පැරණි ගොඩනැඟිලි දිනෙන් දින දිරාපත් වී ඇත.ඒ වටා ඉදිකර ඇති තහඩු වැටෙන් වන ආවරණය නිසා මෙම ස්ථානය මේ වනවිට , යාචකයින්ගේ , ගණිකාවනගේ මත් ද්‍රව්‍ය භාවිතා කරන්නන්ගේ සහ ජාවාරම් කරුවනගේ තිප්පොළක් බවට පත්වී තිබේ.මෙම ස්ථානය විධිමත්ව සංරක්‍ෂණය කර දෙන්නැයි ඉල්ලීමක් කළ පසු එම ඉල්ලීම්වලට ප්‍රතිචාර ලෙස ආර්ථික සංවර්ධන අමැති බැසිල් රාජපක්‍ෂ මහතාගේ උපදෙස් පරිදි ගම්පහ - මහ නගරාධිපති එරංග සේනානායක මහතා මේ පිළිබඳව කළහැකිදේ සොයා බැලීම සඳහා නිරීක්‍ෂණ චාරිකාවක යෙදුණි.පලදායි සේවයක් සඳහා ඇති ඉඩකඩ පිළිබඳව ගම්පහ දුම්රිය ස්ථානාධිපති නිමල් ප්‍රේමසිරි මහතා සමඟ සාකච්ඡා කිරීමෙන් අනතුරුව නව දුම්රිය ස්ථානයෙහි දැනට ඉඩ පහසුකම් මදිවීම නිසා දුම්රිය ප්‍රවේශපත්‍ර නිකුත් කරන කවුලු අසල ඇති තදබදය අවම කිරීමට එයින් එක් ප්‍රවේශ පත් නිකුත් කරන කවුලුවක් මෙම ස්ථානයට ගෙන ඒමට ඇති හැකියාව පිළිබඳව දුම්රිය වාණිජ අධිකාරි විජය සමරසිංහ මහතාගෙන්ද කරුණු විමසීය.දුම්රිය වාණිජ අධිකාරී විජය සමරසිංහ මහතා එය ලිඛිතව ඉල්ලුපසු ඉටුකළ හැකි බව දැන්වූ පසු ඉතා ඉක්මනින් සෙනරත් ගොඩ පැරණි දුම්රිය ස්ථානය තුළ නැවත දුම්රිය ප්‍රවේශපත් නිකුත් කරන කවුලුවක් ස්ථාපිත කිරීමට තීරණය විය.ඒ සඳහා මගී ජනතාවගේ පහසුව සඳහා දැනට පැරැණි දුම්රිය ස්ථානය වටා තහඩු වැට ඉවත් කරන අතර දුම්රිය ස්ථානයට ඇතුල්වන හා පිටවන මගීන්ට පැරණි මගී පාලමට ඒකාබද්ධව ගම්පහ - කොළඹ බස් නැවතුම සම්බන්‍ධවනසේ නව මගී පාලමක් ඉදිකිරීමට ඉතා ඉක්මනින් කටයුතු සැලසුම් කරන බවද නගරාධිපති එරංග සේනානායක මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=r1006077</link>
    <topic>බසයේ හැපී පාපැදිකරු මරුට</topic>
    <author>සීදූව සමූහනිශ්ශංක පියරත්න</author>
    <content>කොළඹ සිට නිකවැරටිය බලා ධාවනය වූ ලංගම බසයක කටුනායකදී පෙරේදා(5) උදෑසන හැපුණු පාපැදිකරුවකු බරපතල තුවාල ලබා එතැනම මරුමුවට පත්විය.බසය පාරෙන් ඉවතට පැන බියර් පැටවූ ලොරියක ගැටීම නිසා බසයේ රියැදුරු සහ මගියෙක් බරපතල තුවාල ලබා මීගමුව දිසා රෝහලට ඇතුළත් කැර ඇත.බසයේ ගමන් කළ මගීන් කීපදෙනකු සුළු තුවාල ලබා ප්‍ර‍්‍රතිකාර ලබාගෙන ඇත.කටුනායක පාරේ නොම්මර 04 නිවෙසේ පදිංචිව සිටි වෙළෙඳ ව්‍යාපාරිකයකු වූ කොඩිකාර ආරච්චිගේ ජයසිරි පෙරේරා (50) මහතා අනතුරින් මරුමුවට පත්විය.සීදූව පොලිස් ස්ථානාධිපති ප්‍රධාන පොලිස් පරීක්‍ෂක ගාමිණී රත්නායක මහතාගේ උපදෙස් මත රථවාහන අංශයේ ස්ථානාධිපති පොලිස් පරීක්‍ෂක වයි. කේ. ඩොනල්ඩ්, සැරයන් සුගතපාල (3735), කොස්තාපල්වරුන් වන ඩයස් (976), සුමිත් (60678), කරුණාතිලක (71330) මහත්වරු පරීක්‍ෂණ මෙහෙයවති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=r1006078</link>
    <topic>තාත්තා ගේනලස්සන ‘ටෙඩි බෙයාර්’ ගැනනෙහෙලි නිතරම කියෙව්වා</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>මාරාන්තික ඩෙංගු රෝගය වැළඳුනු නව හැවිරිදි දැරියක් පසුගියදා මරුමුවට පත්වූවාය. වැලිසර තොටුපොල පාරේ පදිංචි නෙහෙලි ලියානා දැරිය මෙසේ මරුමුවට පත්වූයේ ප්‍රදේශවාසීන් කම්පා කරමිනි.විවාහ මංගල්‍යවල මල් කුමරියන් ලෙස නව වතාවක්ම පෙනී සිටි ඇය පසුගිය ජුනි මස 3 වෙනිදා මුළු වැලිසරම හඬවමින් අවසන් ගමන් ගියාය.මේ මල් කැකුල ව්‍යාපාරික කමල් සිල්වා (40) මහතා ගේ සහ වැලිසර බිස්වා චාමලී (35) මහත්මියගේ එකම දරුවාය. ඕ බම්බලපිටිය ශුද්ධවූ පවුලේ කන්‍යාරාමයේ 4 වසර අධ්‍යාපනය ලබමින් සිටියාය.5 වසර ශිෂ්‍යත්වයට පෙනී සිටීමට සුදුසුකම් ලබා සිටි ඕ, සංගීතයට - නර්ථනයට දක්ෂතා දැක්වූවාය.අප ඒ නිවසට සමීප වන විට පවුලේ එකම දරුවාගේ වියෝවයෙන් සංතාපයෙන් මුසපත්ව සිටි නෑදෑ හිතවතුන් අතර නෙහෙලිගේ දයාබර පියාගේ හා මවගේ නෙත්වල නැත තව කඳුලැලි හඬන්න යනුවෙන් අපට හැඟී ගියේය.නෙහෙලිගේ සෙනෙහෙබර මෑණියන් වන බිස්වා චාමලී ඉකිබිඳින ස්වරයෙන් මෙසේ පැවසුවාය.පසුගිය මැයි මාසේ 19 වෙනිදා දුවගේ හිසරුදාව හැදුණා. ඒ ගමන අපි අපේ පවුලේ වෛද්‍යවරයාට දුව ගෙනහින් පෙන්නුවා. වෛද්‍යවරයා පරීක්ෂා කර පැය 6න් 6ට බෙහෙත් දෙන්න නියම කළා.දෙවෙනි දවසේ ලේ පරීක්ෂා කළා. තුන්වැනි දවසේ ඇයට කලන්තෙ හැදුණා. ඊටපස්සෙ දුවව රාගම ජාතික රෝහල වෙත ගෙනාව. මෙහිදී තමයි දුවට ඩෙංගු රෝගය වැළඳී ඇති බව දැනගත්තෙ.රාගම රෝහලේ පැය 24 ක් රඳවා - ඉන්පසු දුවව කොළඹ ළමා රෝහලට ඇතුළත් කළා. මෙහිදී දුව වෛද්‍යවරුන්ගේ හා කාර්ය මණ්ඩලයේම සුරතලියක් බවට පත්වුණා. ඇය හරි මුඛරියි. තාත්ත ඉන්නෙ ජපානයේ. අම්මියි මායි තාත්ති ඉන්න ජපානයට ගියා. තාත්ති මට ළඟදී ලස්සන ජපන් ටෙඩි බෙයාර් කෙනෙක් ගේනවා කීවා.දුවට අසනීපයි වහාම එන්න කියල මං මහත්තයට දුරකථනයෙන් කථා කෙළේ දුවගේ තත්වය එන්න එන්න නරක අතට හැරී වකුගඩු අමාරුවද සෑදී ඇති නිසාය.මහත්තය මැයි මාසේ 22 වෙනිදා ලංකාවට ආවා. ඒ වනවිට මගේ දුව රෝහලේ දැඩි සත්කාර ඒකකයේ රඳවා සිටියාට ඈ සිහි නොමැතිව සිටි නිසා නෙහෙලිගේ පියාට දුව සමඟ වචනයක්වත් කථා කරන්න ලැබුණේ නැහැ.පසුගිය මැයි මාසේ නොහොත් මල් මාසේ 01දා හරියටම උදෑසන 6.15 පැයට ඇය අපෙන් සදහටම සමුගෙන මල් කුමරියක් වෙලා සුරංගනා ලෝකයකටද කොහෙද ගියා.නෙහෙලි ලියානා දැරියගේ් පියා වන කමල් සිල්වා ශෝකය දරාගත නොහැකිව මෙසේ පැවසුවේය. හැම දෙයක්ම මං - දුවට දුන්නා. දෙන්න පුළුවන් උපරිම සැප දුන්නා. දුව හරි මුඛරියි.අහල පහළ අය දුවගේ සුරතල් කථාවට - සිනාවට වසීවෙලා හරි ආදරෙන් සිටිය. දුව නැති ශෝකයට වැලිසර කඳුළු බිඳක් නොහෙළපු කෙනෙක් නැහැ. දුවගෙ ලබන මස ඔක්තෝම්බර් මාසේ 31 වෙනිදාට උපන් දින සාදය මහ ඉහළින් ගන්න සැලසුම් කරගෙන හිටියට මේ වගේ විපතක් වෙයි කියල මං සිහිනයකින්වත් හිතුවේ නැහැ.නෙහෙලි ලියානාගේ සුව පහසු කාමරයේ පුංචි මේසයක් මත පොත් බෑගය – වයලීනය තනිවී ඇත. තවත් මෙවන් මල් කැකුළු අකාලයේ මිලාන වෙන්නට ඉඩ නොහැර වගකිවයුතු බලධාරීන්ගේ අවධානයට වහා යොමුවිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=r1006079</link>
    <topic>මිලේනියම් සිටි අසළමළ සිරුරක්  </topic>
    <author>හෝමාගම සංචාරක මංජුල හිරිපිටිය</author>
    <content>ඔරුවල වානේ කම්බි නිෂ්පාදනය කරනු ලබන ආයතනයක රාත්‍රි වැඩ මුරය නිම කර අළුයම නිවස බලා ගිය පුද්ගලයකු, අතුරුගිරිය මිලේනියම් සිටි නිවාස සංකීර්ණය අසල දී මිය ගොස් සිටියදී උදෑසන සොයා ගත් බව අතුරුගිරිය පොලිසිය පවසයි.මිය ගිය පුද්ගලයා මාර්ගයේ ගමන් කරමින් සිටියදී කිසියම් වාහනයක් හප්පා බරපතළ තුවාල සිදු කර පලා යාමෙන් පසු මිය යන්නට ඇතැයි පොලිසිය විශ්වාස කර සිටී.මිය ගොස් ඇත්තේ කඩුවෙළ වරාතැන්න, හෝකන්දර උතුර ප්‍ර‍්‍රදේශයේ අංක 699 දරන නිවසේ පදිංචිව සිටි කරන්නාගොඩගේ උදය කුමාර ජයලත් (38) යන අය වේ.සිද්ධිය සම්බන්ධයෙන් අතුරුගිරිය පොලිස් ස්ථානාධිපති පොලිස් පරීක්ෂක අනිල් ජයන්ත මහතාගේ මෙහෙයවීමෙන් වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=s1006071</link>
    <topic>නාවික , පොලිස් ,දොන් බොස්කෝ, සිවිල් ආරක්‍ෂක</topic>
    <author>පි‍්‍රන්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු තරගාවලියේ අර්ධ අවසන් පූර්ව වටයේ තරගවලින් ජය ලැබූ නාවික, පොලිස්, දොන් බොස්කෝ හා සිවිල් ආරක්‍ෂක බළකා කණ්ඩායම් අවසන් පූර්ව වටයට සුදුසුකම් ලබා ගත්හ.අර්ධ අවසන් පූර්ව වටයේ දී පරාජයට පත්වූ හිටපු සූර රත්නම්, පි‍්‍රමියර් ලීග් සූර රිනවුන්, ජාවාලේන් හා යුද හමුදා යන කණ්ඩායම් තරගාවලියෙන් ඉවතට විසිවී ගියහ.රත්නම් ක්‍රීඩා සමාජය දඩුවම් පහර ගෝල් 3 – 1 ක් ලෙස පරාජයට පත් වූයේ වසර 3 කට පසුව පාපන්දු පිටියට පැමිණි නාවික හමුදාව වෙතිනි.රිනවුන් පිල දඬුවම් පහර 4 –2 කින් පරාජයට පත්වූයේ නවක දොන් බොස්කෝ ක්‍රීඩා සමාජයෙනි.පසුගිය වසරේ පළමු පෙළ සියැට් සූරතාව දිනාගත් ජාවාලේන් පිල දඩුවම් පහර 3-1 ක් ලෙස පරාජයට පත්වූයේ 2008 වසරේ එෆ්. ඒ. කුසලානය දිනාගත් පොලිස් ක්‍රීඩා සමාජය වෙතිනි.අර්ධ අවසන් පූර්ව වටයේ සියලුම තරග බම්බලපිටිය පොලිස් ක්‍රීඩා පිටියේ පැවැති අතර පෙරේදා නිමාවූ සිවිල් ආරක්‍ෂක බලකා පිල හා යුද හමුදාව අතර තරගයෙන් ගොල් 2 – 1 ක ජයක් සිවිල් ආරක්‍ෂක බළකා පිලට හිමිවිය.තරගය ආරම්භ වී මිනිත්තු 5ක් ගතවෙද්දී යුද හමුදාවේ එන්. ඒ. ඩී. සිල්වා ගෝලයක් වාර්තා කිරීමෙන් පසුව ප්‍රථම භාගය ගෝල් 1 – 0 ක් ලෙස යුද හමුදා පිල ඉදිරියෙන් සිටියේ ය.තරගයේ 58 වැනි මිනිත්තුවේ දී නුවන් පි‍්‍රයංකර හා 62 වැනි මිනිත්තුවේ දී චතුර ඒකනායක ගෝල් ලබා සිවිල් ආරක්‍ෂක බළකා පිලේ ජයග්‍රහණය තහවුරු කළේය. පරාජයට පත්වූ යුද හමුදා පිල පසුගිය වසරේ දී මේ තරගාවලියේ අනු සූරතාව දිනාගත්තේ ය.වසර ගණනාවක ඉතිහාසයක් ඇති මෙරට පැරණිතම පාපන්දු තරගාවලිය වන මෙහි මෙතෙක් සූරතාව දිනාගත් ප්‍රබල කණ්ඩායම් අවසන් වටයට මෙවර නොපැමිණීම කැපී පෙනේ.එෆ්. ඒ. කුසලාන පාපන්දු තරගාවලියේ අවසන් පූර්ව තරග මේ මස 12 හා 13 දිනවලදී පැවැත්වීමට නියමිතය.ප්‍රථම අවසන් පූර්ව තරගය (12 වැනිදා) නාවික හමුදාව හා දොන් බොස්කෝ අතරත් දෙවැනි අවසන් පූර්ව තරගය (13 වැනිදා) සිවිල් ආරක්‍ෂක බළකාය හා පොලිසිය අතරත් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=s1006072</link>
    <topic>චන්දිමාල්වාර්තා පොතට</topic>
    <author/>
    <content>සිය දෙවැනි ජාත්‍යන්තර එක්දින තරගයට සහභාගිවෙමින් විශිෂ්ට ශතකයක් රැස් කළ දිනේෂ් චන්දිමාල් තුන්කොන් එක්දින තරගාවලියේ දෙවැනි වටයේදී ඉන්දීය පිලට එරෙහිව කඩලු 6 ක ජයක් ශ්‍රී ලංකාවට ලබාදීමට සමත් විය.පන්දු 118 කට මුහුණ දෙමින් හයේ පහර 5 ක් සහ හතරේ පහර 6 ක් වාර්තා කළ 20 හැවිරිදි චන්දිමාල් ජාත්‍යන්තර එක්දින ශතකයක් රැස්කළ ළාබාලතම ශ්‍රී ලාංකික පිතිකරුවා ද වේ.මීට පෙර 2005 දී බංග්ලාදේශයට එරෙහිව ලකුණු105 ක් රැස්කරමින් මේ වාර්තාවට හිමිකම් කීවේ උපුල් තරංගය. ඒ වනවිට ඔහුගේ වයස අවරුදු 20 යි. දින 212 ක් විය. චන්දිමාල් පෙරේදා ශතකය රැස් කරන විට ඔහුගේ වයස අවුරුදු 20 යි දින 200 ක් විය.මේ ජයග්‍රහණ හේතුවෙන් ශ්‍රී ලංකාව අනිද්දා (9) සිම්බාවේ පිල සමඟ තුන්කොන් කුසලානයේ අවසන් මහා තරගය සඳහා සුදුසුකම් ලැබූ අතර ඉන්දීය පිලට තරගාවලියෙන් ඉවත්වීමට සිදුවිය.පළමුව පන්දුවට පහරදුන් ඉන්දියාව කඩුලු 9 ක් දැවී ලකුණු 268 ක් රැස් කළේ ය. ඉන්දියා පිලේ වැඩිම ලකුණු සංඛ්‍යාව වාර්තා කරනු ලැබුවේ විරාත් කෝලි විසින්. ඔහු ලකුණු 68 ක් රැස් කළ අතර යූසුප් පතාන් ලකුණු 44 ක් වාර්තා කලේය.පන්දු යැවීමේදී තිලාන් තුෂාර කඩුලු 3 ක්ද සුරාජ් රන්දිව් කඩුලු 2 ක් ද බිඳ දැමූහ.ලකුණු 269 ක ඉලක්කයක් හඹා ගිය ශශ්‍රී ලංකා පිල පන්දු 10 ක් ඉතිරිව තිබියදී කඩුලු 4 ක් පමණක් දැවී ලකුණු 270 ක් රැස් කිරීමට සමත් විය.තරගයේ වීරයා වූ චන්දිමාල්ට අගනා සහයක් ලබාදුන් චාමර කපුගෙදර ලකුණු 42 ක් රැස් කළ අතර තුන්වැනි කඩුල්ල සඳහා චන්දිමාල් සමඟ එක්වී ලකුණු 114 ක සම්බන්ධතාවයක් ද ගොඩ නැංවීය.ජීවන් මෙන්ඩිස් නොදැවී ලකුණු 35 ක් සහ තිලාන් සමරවීර නොදැවී ලකුණු 28 ක් රැස් කළහ.ශ්‍රී ලංකාව අද සිම්බාබ්වේ පිල සමඟ මේ තරගාවලියේ දෙවැනි වටයේ අවසන් තරගයට සහභාගි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=s1006073</link>
    <topic>හැව්ලොක්ස් පිලයුද හමුදාවට පරදී</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගමාලාවේ ප්‍රසාද ලකුණු සටහනේ අවසන් ස්ථානයේ පසුවන යුද හමුදා පිල, හැව්ලොක්ස් පිල සමඟ යුද හමුදා පිටියේ පැවැති තරගයේදී ලකුණු 31 – 12 ක ජයග්‍රහණයක් අත්කරගැනීමට සමත් විය.මේ අනුව තරග 6 කදී ජයග්‍රහණ 2ක් වාර්තා කිරීමට යුද හමුදාව සමත්ව සිටින අතර, හැව්ලොක් පිල තරග 6 කදී ජයගෙන ඇත්තේ එක් තරගයකින් පමණි.මේ අතර ලොංග්ඩන් පෙදෙසේ පැවැති සී. ආර්. සහ එෆ්. සී. කණ්ඩායමත් සී. එච්. සහ එෆ්. සී. කණ්ඩායමත් අතර තරගයෙන් ලකුණු 23 – 17 ක ජයක් වාර්තා කිරීමට ප්‍රබල සී. ආර්. පිල සමත් විය.ප්‍රසාද ලකුණු සටහනේ දෙවැනි ස්ථානයේ පසුවන පසුගිය වසරේ කැල්ටෙක්ස් කුසලාන අනුසූරයන් වන සී. ආර්. පිල මෙවර තරගාවලියේ පිට පිට වාර්තා කරනු ලැබූ පස්වැනි ජයග්‍රහණය මෙය වන අතර, සී. එච්. පිල නොකඩවා ලැබූ පස්වැනි පරාජය මෙය වේ.තරගයේ පළමුභාගය නිමාවන විට කණ්ඩායම් දෙකම ලකුණු 10 බැගින් ලබා සම තත්ත්වයේ පසුවුවද දෙවැනි භාගයේදී පෙරමුණ ගැනීමට සී. ආර්. පිල සමත්විය.සී. ආර්. පිලේ ලකුණු 23ට උත්සාහක දිනුම් 2ක් සහ දඬුවම් පහර 3ක් ඇතුළත් වූ අතර සී. එච්. පිල ලැබූ ලකුණු 17ට උත්සාහක දිනුම් 2ක් සහ දඬුවම් පහරක් අයත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=s1006074</link>
    <topic>අයිෆා ක්‍රිකට් සැණකළියේසූරතාව සංගක්කාරගේ පිලට</topic>
    <author/>
    <content>අයිෆා සිනමා උළෙලට සමගාමීව පැවැති ක්‍රිකට් තරගාවලියේදී රිතික් රොෂාන්ගේ පිල පරදවා ලකුණු 17 ක ජයක් හිමි කර ගත් කුමාර් සංගක්කාරගේ පිලට සූරතාව හිමි විය.රිතික් රොෂාන්ගේ පිල කුමාර් සංගක්කාරගේ පිල සහ සුනිල් ෂෙට්ටිගේ පිල තරග වැදුණු මේ තරගාවලියට ශ්‍රී ලංකාවේ හිටපු ප්‍රවීණ ක්‍රීඩකයින් ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=s1006075</link>
    <topic>පිරිමි සූරතාව ගමනා ගමන පිලට කාන්තා සූරතාව ඉංජිනේරු සංස්ථාවට</topic>
    <author>ජගත් ගුණවර්ධන</author>
    <content>ජනසතු සේවා කැරම් සංගමය මෙහෙය වූ 2010 අන්තර් සමාජ කැරම් සූරතාවලිය පසුගියදා කැරම් සම්මේලන මූලස්ථානයේ දී පවත්වන ලදී. එහි දී ඒ කාණ්ඩයේ පිරිමි සූරතාව ශ්‍රී ලංකා ගමනා ගමන මණ්ඩලයේ කණ්ඩායමත්, කාන්තා සූරතාව රාජ්‍ය ඉංජිනේරු සංස්ථා කණ්ඩායමත් දිනාගනු ලැබීය.මෙම කොටසේ අනුසූරතාවන් දෙකම ශ්‍රීී ලංකා මධ්‍යම ගමනාගමන මණ්ඩලය නියෝජනය කළ කණ්ඩායමට හිමිවිය.අජිත් චන්ද්‍රසෝම, ඒ. ඩී. විජිත, චින්තක ගුණසේකර හා බී. එන්. සලේ ජයග්‍රාහි ලංකා ඛනිජ තෙල් නීතිගත සංස්ථා පිල නියෝජනය කළ අතර කල්‍යාණි අමරසිංහ හා ඉනෝකා අතපත්තු රාජ්‍ය ඉංජිනේරු සංස්ථා පිල නියෝජනය කළහ.ජේ. එන් අබේවික්‍රම, ආර්. ඒ ජේ. වික්‍රමසිංහ, එල්. දහනායක, එස්. ප්‍රියදර්ශන, ජේ. ඒ. ඒ. එස්. පෙරේරා, එච්. එම්. කේ. කේ. හේරත් හා එම්. ඩබ්ලිව්. ලොරේසනි යන ක්‍රීඩක ක්‍රීඩිකාවන් ශ්‍රී ලංකා මධ්‍යම ගමනාගමන මණ්ඩලය නියෝජනය කළහ.බී කොටසේ පිරිමි/කාන්තා සූරතා දෙකම ජාතික ඉතිරි කිරීමේ බැංකුවට හිමිවීම විශේෂත්වයකි. ජේ. එච්. දොරවාවිල, ඩී. ආර්. කුමාර, ප්‍රභාත් ඉන්ද්‍රජිත්, ගාමිණි මෙන්ඩිස්, ලියෝ ප්‍රනාන්දු, නිලන්ති සුමනසේකර, ලයනි රේනුකා හා ගයනි කළුතොටගේ යන ක්‍රීඩක ක්‍රීඩිකාවෝ සූරතාව හිමිකරගත් කණ්ඩායම් නියෝජනය කළහ.පිරිමි අනුසූරතාව ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය නියෝජනය කළ ඩී. ජී. ජයසිංහ, මාලක ආන්ද්‍රාදි, කැලුම් ප්‍රසංග, එම්. ඒ. ඩී. ඉන්දික හා කේ. ඩී. ප්‍රේමචන්ද්‍ර විසින් දිනා ගන්නා ලදී.කාන්තා අනූසුරතාව ලංකා බැංකු නියෝජනය කළ ඩබ්ලිව්. එන්. තේනුවර හා චිත්‍රා ලියනගේ විසින් දිනා ගත්තාය.සී කොටසේ පිරිමි සූරතාව ජාතික ජලසම්පාදන හා ජලාපවාහන මණ්ඩලයටද, අනුසූරතාව කර්මාන්ත සංවර්ධන මණ්ඩලයට ද හිමි විය.ජනසතු සේවා ආයතන, සංස්ථා, ව්‍යවස්ථාපිත මණ්ඩල හා රාජ්‍ය බැංකුවල ක්‍රීඩක ක්‍රීඩිකාවන් 250කට අධික පිරිසක් සහභාගි වූ මෙම තරගාවලිය පුරා දින තුනක් පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=s1006076</link>
    <topic>ටයිකොන්ඩෝ මුල් පුටුව ඇමැති විමල්ට</topic>
    <author/>
    <content>ශශ්‍රී ලංකා ටයිකොන්ඩෝ සංසදයේ නව සභාපතිවරයා ලෙස ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පත්ව සිටී.ටයිකොන්ඩෝ සංසදයක සභාපතිවරයා ලෙස දේශපාලනඥයකු පත්වූ ප්‍රථම අවස්ථාව ද මෙය වේ.නාගරික ජනපි‍්‍රය පාසල් කීපයකට සීමාවී තිබෙන ටයිකොන්ඩෝ ක්‍රීඩාව දිස්ත්‍රික් හා පාසල් මට්ටමින් ව්‍යාප්ත කිරීමට අවශ්‍ය ඉදිරි සැලසුම් සකස් කරන බව එම තනතුර බාර ගනිමින් ඇමැතිවරයා කීය.ටයිකොන්ඩෝ ක්‍රීඩාව තුළින් ජාත්‍යන්තර ක්‍රීඩක ක්‍රීඩිකාවන් බිහි කිරීමට අවශ්‍ය මූලික පියවර ගතයුතු යැයි හෙතම කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=s1006077</link>
    <topic>ප්‍රංශ ටෙනිස් කිරුළ ෆ්‍රැන්සෙස්කාට</topic>
    <author>පැරීසිය (ඒ. එෆ්. පී.)</author>
    <content>ඕස්ට්‍රේලියාවේ සමන්තා ස්ටෝසර් 6 – 4 ක් සහ 7-6 ක් ලෙස පරාජයට පත් කරමින් ප්‍රංශ ටෙනිස් කිරුළ දිනා ගත් ප්‍රථම ඉතාලියානු ක්‍රීඩිකාව ලෙස ෆ‍්‍රැන්සෙස්කා චියාවොනේ වාර්තා පොතට එක් වූවාය.එමෙන්ම 29 හැවිරිදි ඉතාලියානු ක්‍රීඩිකාව ග්‍රෑන්ඩ් ස්ලෑම් කිරුළක් ප්‍රථම වරට හිමිකර ගත් දෙවැනි වයස්ගතම ක්‍රීඩිකාව ද වන්නීය.මේ අනුව වසර 30 කට පසුව ග්‍රෑන්ඩ් ස්ලෑම් කිරුළක් හිමිකර ගත් ප්‍රථම ඕස්ට්‍රේලියානු ක්‍රීඩිකාව බවට පත්වීමට තිබූ ස්ටෝසර් ගේ සිහිනය බිඳ වැටිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=s1006078</link>
    <topic>දිරිමත් සා. තෝමස් ක්‍රීඩකයන්ගෙන්සා. පීතර් පිලට උණුසුම් සටනක්</topic>
    <author>පි‍්‍රන්ස් ගුණසේකර</author>
    <content>ජනාධිපති කුසලාන පාසල් රගර් තරගාවලියේ සාන්ත පීතර් හා සාන්ත තෝමස් අතර තරගය ලකුණු 31 බැගින් ලබා ජය පරාජයෙන් තොරව නිමාවට පත් විය.ගල්කිස්ස සාන්ත තෝමස් ක්‍රීඩා පිටියේ පැවැති මේ තරගයේ ප්‍රථම භාගයේ දී සාන්ත පීතර් විදුහල ලකුණු 16 - 10ක් ලෙස ඉදිරියෙන් සිටියේ ය.මෙවර තරගාවලියේ අපරාජිතව සිටින සාන්ත පීතර් විදුහලට එරෙහිව ධෛර්්‍යමත් ක්‍රීඩා විලාශයක් පෙන්නුම් කළ සාන්ත තෝමස් ක්‍රීඩකයෝ ට්‍රයි 4ක් ගෝල් බවට පත් කරගත් අතර පෙනෙල්ටියක් ද ලබා ගත්හ. සාන්ත පීතර ක්‍රීඩකයෝ ට්‍රයි 5ක් හා පෙනෙල්ටි 2ක් වාර්තා කළහ.සාන්ත පීතර් විදුහල මෙතෙක් සහභාගී වූ සියලුම තරග ජයගෙන සිටි අතර සාන්ත තෝමස් විදුහල එක් තරගයකින් පරාජය වී සිටියේ ය.ත්‍රිත්ව ජය ලබයිමේ අතර ජයග්‍රාහී මාවතේ සිටි ඉසිපතන විදුහල පරදා ත්‍රිත්ව විදුහල ලකුණු 28- 20ක ජයක් වාර්තා කිරීමට සමත් වූවේය.හැව්ලොක් පිටියේ පැවැති මේ තරගයේ දී ත්‍රිත්ව විදුහල ගෝල් 1ක්, ට්‍රයි 3ක් හා පෙනෙල්ටි 2ක් වාර්තා කෙළේ ය. ඉසිපතන විදුහල් ගෝල් 2ක් හා පෙනෙල්ටි 2ක් ලැබීය.මේ පරාජයත් සමඟ ඉසිපතන විදුහල ප්‍රසාද ලකුණු සටහනේ පහළට ගිය අතර ත්‍රිත්ව විදුහල ඉහළට පැමිණියේ ය.ඉසිපතනය තරග 7කට සහභාගී වී තරග 4ක් ජයගෙන 3ක් පරාජය වූ අතර ත්‍රිත්ව විදුහල තරග 7කදි තරග 4ක් ජයගෙන තරග 3ක් පරාජය වී ඇත. ලබන 12 වැනිදා ත්‍රිත්ව විදුහල හා රාජකීය විදුහල අතර බ්‍රැඩ්බි පළිහ සඳහා වූ ප්‍රථම තරගය පැවැත්වේ.එම තරගය රාජකීය විදුහල් ක්‍රීඩා සංකීර්ණයේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=f1006071</link>
    <topic> </topic>
    <author>සටහන -ධම්මික සෙනෙවිරත්න</author>
    <content>විසි එක් වෙනි සියවසේ දෙවන දශකය එළැඹෙන විට ‘දිනමිණ’ සියක්වස් සපුරා සිටියාය. ත්‍රස්තවාදය පරාජය කළ ශ්‍රී ලංකාව අලුත් ගමනකට මුලපුරා සිටියාය.ශ්‍රී ලංකාව 2010න් ඇරැඹි දශකය භාර ගත්තේ අලුත් රටක් පිළිබඳ අපේක්ෂාව යථාර්ථයක් කිරීමේ අභිලාෂයෙන් යුතුවයි.දිනමිණ සිය දෙවන සියවසට මුල පුරන්නේ එකී අභිලාෂය මුදුන් පමුණුවා ගැනීම සඳහා මහා ශක්තියක් වීමේ අදිටනින් යුතුවයි. ඒ අධිෂ්ඨානය ඔස්සේ යමින් දේශයේ අනාගතය පිළිබඳ පැහැදිළි දැක්මකින් යුතු ‘දිනමිණ’ අද පටන් අලුත් ගමනකට මුල පුරන්නීය.ඒ සහෘද පාඨක ඔබගේ බුද්ධිමය මෙන්ම රසවින්දනයේ නිම් වළලු පුළුල් කරමින් සතියේ දින පහක් පුරා පුංචි පත්තර (ටැබ්ලොයිඩ් අතිරේක) පෙළක් ඔබ වෙත තිළිණ කරමිනි.තමන් වෙත පැවරෙන ජාතික වගකීම සැබෑ ජාතික පුවත්පතක් ලෙස ‘දිනමිණ’ මැනැවින් තේරුම් ගන්නා බවද ඉන් පළ වෙයි.මේ පුංචි පත්තර පෙළ පාසල් දරුවාගේ පටන් ජ්‍යෙෂ්ඨ පුරවැසියා දක්වා විහිඳුණු පරාසයක පවතී. පුවත්පත සඳහා ගෙවන මුදලට වඩා බොහෝ වැඩි අතිරේක වටිනාකමක් මේ සමඟ දිනමිණ පාඨක ඔබට ලැබෙයි.පොදුවේ එම පුංචි පත්තර සමස්ත පාඨක ප්‍රජාවටම වන අතර තවත් අතකට යම් විශේෂිත ක්ෂේත්‍ර පිළිබඳ උනන්දුවක් ඇති පාඨකයාට එම එක් එක් පුංචි පත්තර යොමු කෙරෙයි.තේමාඒ අනුව, අද දිනමිණත් සමඟ ඔබ අතට පත්වන එම පළමු පුංචි පත්තරය ‘සංවේදී’ ජීවිතය විඳීන්නට ඔබට ඇරියුම් කරයි. ශ්‍රී ලංකාවේ ප්‍රථම අපරාධ රහස් පරීක්ෂක සඟරාව ලෙස ‘මාංචු’ ඔබ අතට පත් වන්නේ අඟහරුවාදා දිනමිණත් සමඟය.කාලයක් මෙරට ජනප්‍රිය සාහිත්‍යාංගයක් වූ කෘතීන් පිළිබඳ මතකය මේ සමඟ ඊට ලැදි පාඨකයාට සිහිපත් වනු ඇත. නිරෝගීකම උතුම්ම ලාභය බව අවධාරණය කරමින් ‘ආරෝග්‍යා’ ඔබ වෙත එන්නේ බදාදාය.නිරෝගී ජීවිතයක් සඳහා මඟ පෙන්වන අතරම වෛද්‍ය විද්‍යාවේ නව ඉසව් වෙතද එමඟින් ඔබ කැඳවා යනු ඇති.දැනුම යනු ප්‍රාග්ධනය ලෙසද, දැනුම් සමාජයක් පිළිබඳ ද අද ලෝකය කතා කරයි.මේ කාරණයේ දී , බ්‍රහස්පතින්දා දිනමිණත් සමඟ ඔබ අතර පත්වන ‘සිතිජය’ ඔබට මහඟු රුකුලක් වනු ඇත. කාර්ය බහුල සතියක කෙළවර විඩාබර මනස ඉදිරි සතිය සඳහා යළි ප්‍රබෝධජනක ලෙස සුදානම් කරමින් සෙනසුරාදාට ඔබ වෙත එන්නේ ‘අපි ඩ්චනනර ය.මේ අනුව බලන විට ‘දිනමිණ’ මෙතැන් පටන් ඔබේ ජීවිතයේ විවිධ ඉසව් කරා ඔබ සමඟ අත් අල්ලාගෙන ගමන් කරන්නට සූදානම්ය. ශක්තිමත් පදනමක් මත වැඩී සියක් වස් ගෙවූ දිනමිණට ඒ ඉදිරි ගමන ‘මහා ලොකු’ අභියෝගයක් ද නොවේ.මේ කාරණයේ දී එය රාජ්‍ය මාධ්‍යයක් ලෙස පැවැතීම ද අභියෝගයක් නොවන බව අපගේ වැටහීමයි. හේතුව, අන් මාධ්‍යයකටත් වඩා එය හමුවේ ඇති ‘ජාතික වගකීම’ මහජන සේවය සඳහා කැපවීම වැනි කාරණා ප්‍රබල ලෙස ඉස්මතු වන බැවිනි.ඒ සමඟම මේ අලුත් ආරම්භය වත්මන් යුගයේ මේ රටේ ක්‍රියාත්මක රාජ්‍ය ප්‍රතිපත්තිය සමඟද හොඳින් ගැළපේ.මහින්ද චින්තනය ඉදිරි දැක්ම මඟින් යෝජනා කරන පංචබල කේන්ද්‍රීය සංකල්පය යටතේ එන දැනුමේ කේන්ද්‍රස්ථානයක් ලෙස ශ්‍රී ලංකාව ඔසොවා තැබීම සම්බන්ධයෙන් ජනමාධ්‍යටද කළ හැකි මෙහෙවරක් ඇති බවත් ඉන් පැහැදිළි වෙයි.එමෙන්ම එය දැනුම හා විනෝදාස්වාද සම්පාදනයෙන් ඔබ්බට ද ගමන් කරන්නා වූ ව්‍යාපෘතියකි.පුවත්පතක් සාර්ථකව වසර සියයක් සම්පූර්ණ කිරීම යනු සරල කාරණයක් නොවේ. ‘දිනමිණ’ පසුකර ආ සියවසර තුළ මේ රටේ පුවත්පත් විශාල ප්‍රමාණයක් ඇතිවී නැතිවී ගොසිනි.තවමත් මෙරට ජනතාව හමුවේ ඇති සීමිත දිනපතා ජාතික පුවත්පත් කිහිපය අතර ශක්තිමත් පදනමකින් හා උසස් සම්ප්‍රදායකින්ද යුතුව මුද්‍රණ කලාවේ නවතම තාක්ෂණික හැකියාවන්ගෙන් ද සන්නද්ධව ‘දිනමිණ’ ද තිබේ.අද පටන් ඔබ අතට පත්වන පුංචි පත්තර පෙළ ද එම හැකියාවන්ගේත් ප්‍රතිඵලයකි. ඒ සියල්ලම තිබීයද පුවත්පතක් සඳහා ද නිසි මඟ පෙන්වීමක් මෙහෙයවීමක් නැති නම් ඉන් ප්‍රතිඵල ලැබිය නොහැකියි.එබැවින්, අලුත් ගමනක් යාමට දිනමිණ ට ලැබී ඇති නිසි මඟ පෙන්වීම පිළිබඳ කාරණයද විශේෂයෙන් සඳහන් කළ යුත්තකි.අතිශයින් වාණිජකරණයට ලක් වූ වත්මන් ලෝක රටාව තුළ විද්‍යුත් මුද්‍රිත මාධ්‍යයේ පැවැත්ම සම්බන්ධයෙන් ද බරපතළ තරගයක් පවතී.එකී තරගකාරිත්වය තුළ පුවත්පතක හෝ විද්‍යුත් මාධ්‍ය නාලිකාවක අන්තර්ගතය, වැඩසටහන් ආකෘතිය වැනි දෑ පවා වෙළෙඳ ප්‍රචාරණ ක්ෂේත්‍රය විසින් තීරණය කරනු ලැබයි.එහි දී ජනප්‍රිය වන සෑම දෙයක්ම ගුණාත්මකව හොඳ දේවල් නොවිය හැකිය.ඒ සමඟම හොඳ දේවල් සඳහා අනුග්‍රහය ලබා ගැනීමද පහසු කාර්යයක් නොවේ.එහෙත්, ජනමාධ්‍ය හමුවේ ඇති සැබෑ වගකීම ඉටු කිරීම පිළිබඳ කාරණයේ දී වගකිව යුතු මාධ්‍යකට පෙර කී සීමාවන්ට යට වී සිටිය නොහැකියි.ඇරඹුමමේ පසුබිම තුළ ‘දිනමිණ’ අදින් අරඹන්නේ වැදගත් ගමනකි. පුවත්පතේ ආරම්භයේ දී එය මෙරට ජාතික ව්‍යාපාරය වෙනුවෙන් පෙනී සිටි පුවත්පතකි.ඉන් පසු එය පියමං කළ වකවානුව තුළ සමස්තයක් වශයෙන් එය පෙනී සිටියේ ද රටේත් - ජනතාවගේත් වුවමනාව වෙනුවෙන්ම රාජ්‍ය මාධ්‍යක් ලෙස විවිධ ආණ්ඩු යටතේ එහි භූමිකාව යම් යම් වෙනස්කම්වලට ලක්විය.එය දේශපාලනික මිනුම් දඬුවලින් මැන විවිධාකාරයෙන් අර්ථකථනය කරන්නටද හැකිය.සමහර වකවානු විවේචනාත්මක ද විය හැකියි. එහෙත්, දැන් යොමුවිය යුත්තේ අනාගතය දෙසටයි.අතීත අඳුරු මතක අතරින් රට අවතීර්ණව සිටින්නේ අලුත් යුගයකටය. ඒ යුගය දේශයේ අනාගතය නිර්මාණය කරන යුගයයි. දිනමිණේ භූ®මිකාවද ඊට අනුරූපීව නිර්මාණය වෙමින් ඇත.වසර සියයක කාලයක් රටට ජනතාවට සේම ශ්‍රී ලාංකීය පුවත්පත් කලාවට අනුපමේය මෙහෙයක් කරමින් වැජඹුණු දිනමිණ ඉදිරි සියවස තුළ අලුත් ජවයකින් අලුත් ගමනක් යාමට ලකලැස්ති වන මොහොතක් ලෙස මෙම වැදගත් අවස්ථාව මම හඳුන්වා දීමට කැමැත්තෙමි.සීමාසහිත එක්සත් ප්‍රවෘත්ති පත්‍ර සමාගමේ පැරණිම පුවත්පත වන දිනමිණ මේ රටේ පුවත්පත් කලාව තුළ සුවිශේෂී යුග මෙහෙවරක් කළ ජාතික පුවත්පත බව අවිවාදිතය.ඒ සුවිශේෂි මෙහෙවර ඉදිරියට ගෙන යමින් අද කාලයට අද සමාජයට ගැළපෙන පරිදි පාඨක සහෘදයා වෙත වඩා හොඳ දෙයක් තිළිණ කිරීමට ගත් උත්සාහයක් ලෙස අද සිට දිනමිණ අරඹන මෙම අතිරේක පෙළ හඳුන්වා දිය හැකිය.‘ සංවේදී, ‘ මාංචු’, ‘ ආරෝග්‍යා’, ‘ සිතිජය” සහ ‘ අපි Happy  ‘ යන පාඨක ඔබේ රසඥතාවය ඉහළ මට්ටමට ගෙන යමින් ඔබත් සමඟ අත්වැල් බැඳගෙන වඩා හොඳ සමාජයක් කරා යන ගමනට දායකත්වයක් සපයනු ඇතැයි මගේ ඒකායන විශ්වාසයයි. ඒ ගමනට උණුසුම් සුබ පැතුම් මෙසේ පිරිනමමි.ශ්‍රී ලාංකීක පුවත්පත් මහගෙදර සමස්ත ජන සමාජයට ම වචනයේ පරිසමාප්ත අර්ථයෙන්ම මහ ගෙදරකි. දැනුම හා තොරතුරු බෙදා දෙන සරසවියකි. ඒ මහගෙදර වසර සිය ගණනකට එපිට සිට මුළුමහත් ජන සමාජයට ම දැනුම තොරතුරු බෙදා දෙමින් මාහැඟි මෙහෙවරක යෙදී සිටී.කලින් කලට අලුත් අලුත් විශේෂාංග එක් කරමින් දිනමිණ පුවත්පත පාඨක රුචිය අනුවම කටයුතු කරන්නක් වීම සුවිශේෂි වේ.ඒ අනුව සෑම තරාතිරමකම ජන කොට්ඨාස ආවරණය වන පරිදි නව විශේෂාංග පහක් සතියේ දින පහේදීම ඉදිරිපත් කරන්න කටයුතු කර ඇත.දැනුම සොයන දැනුම එක්රැස් කරන සැමට සතියේ දින පහේ දිනමිණ ගෙන එන නව විශේෂාංගය මහෝපකාරී වනු ඇතැයි මගේ විශ්වාසයයි.දිනමිණ වසර සියයට පා තැබුවේ පසුගිය වසරේ දෙසැම්බර් 17 වෙනිදායි. ඒ නිසා 2010 වසර මුළුල්ලේම වසර සියය සමරන්නට දිනමිණට අයිතිය ලැබී ඇත.ඒ අයිතිය අනුව දිනමිණ කර්තෘ වශයෙන් මටත් මගේ කාර්ය මණ්ඩලයටත් සභාපතිතුමා වැඩ රාශියක් පවරා තිබේ. වැඩ පැවරුවා පමණක් නොව ඒ සියලු වැඩ සටහන්වලට මාර්ගෝපදේශකත්වය ඉහළින්ම ලබාදෙයි.වසර සියයක් තුළ දිනමිණ මේ රටේ පාඨක ජනතාව අතර අතිශයින්ම ජනපි‍්‍රය වූයේ වාණිජ පරමාර්ථවලින් බැහැර වී පාඨකයා මුල් තැන තබාගෙන සත්කාර රාශියක් ලබාදීම නිසාය. වසර සියය සපිරෙන මේ වසරේ සූදානම් වන්නේද එවැනිම ප්‍රජා සත්කාරයක් කිරීමටය.දිනමිණ සමඟ පුංචි පත්තර සතියට පහක් නිකුත් කිරීමේ අදහස සභාපති බන්දුල පද්මකුමාර මැතිතුමාගේ සිත් තුළ ජනිත වූ අදහසයි. ආයතනයේ පාලකයා වශයෙන් එවැනි නිර්මාණ කිහිපයක් පාඨකයා අතරට යවන්නට අදහස් කළේ ඔහු ජ්‍යෙෂ්ඨ මාධ්‍යවේදියෙකු නිසාය.දැන් ඉතින් පුංචි පත්තර පහ ඔබ අතට පිරිනමන්නට අපේ කට්ටිය සූදානම්ය.ඒ කට්ටිය ඒ සඳහා සූදානම් වෙද්දී දිනමිණ කර්තෘ ලෙස ඔවුන්ට පුර්ණ ආශිර්වාදය ලබා දෙන්නට මා සූදානම්ය.වසර සියයෙන් ඔබ්බට අපි දුර ගමනක් යන්නෙමු. ගමන් මගේ බාධක ජය ගන්නට ආයතනය සූදානම්ය.දිනමිණට සියවස සපිරුණු වසර තුළ සීමාසහිත එක්සත් ප්‍රවෘත්ති සමාගමේ සභාපති ප්‍රවීණ මාධ්‍යවේදී බන්දුල පද්මකුමාර මහතා දිනමිණට පුවත්පත් කලාවේ හිමි කිසි තැන ලබාදීමට මේ වන විට විවිධ වැඩකටයුතු රැසක් ක්‍රියාත්මක කර ඇත.එම ව්‍යාපෘති අතර සහෘද පාඨක ඔබට නව මුහුණුවරකින් අද දින සිට දිනමිණ සමඟ දිනපතා වර්ණ අතිරේක පෙළක් මෙසේ තිළිණ කිරීමට කටයුතු කිරීම සුවිශේෂී අවස්ථාවකි.එහිදී සභාපතිතුමා ඇතුළු දිනමිණ කාර්ය මණ්ඩලයට පූර්ණ ශක්තිය සපයන ප්‍රවීණ මාධ්‍යවේදී දිනමිණ ප්‍රධාන කර්තෘ මහින්ද අබේසුන්දර මහතාගේ වෙහෙස මහන්සිය ද අගය කළ යුතුය.අතිරේක පෙළ එළි දක්වන්නට සහය දුන් ලේක්හවුස් ආයතනයේ සියලු ම අංශවල ප්‍රධානීන්ට හා සහෝදර සේවක සේවිකාවන්ට දිනමිණ ගෞරවනීය ස්තූතිය මේ මොහොතේ පුද කිරීමට කැමැත්තෙමු.වඩා හොඳ දෙයක් කරන්නට අප මේ උත්සාහ කරනුයේ දිනමිණ අනාගත පරපුර වෙනුවෙන් රටේ පත්තර අතර ඉදිරියෙන්ම වැජඹෙන පුවත්පත කිරීමටය. අපේ සුබ සිහිනය යථාර්ථයක් වනු ඇති බවට අපට විශ්වාසයක් ඇත. දිනමිණ අපට ආඩම්බරයක්.රටපුරා සිදු වූ ආන්දෝලනයට තුඩු දුන් අපරාධ, මිනිමැරුම්, පැහැර ගැනීම් සහ කොල්ලකෑම් මෙන්ම එම අපරාධ නීතියේ රැහැනට කොටු කර ගැනීමට පොලිස් හා හමුදා නිලධාරීන් දැරූ උත්සාහයන් ‘ මාංචු’ සඟරාවේ අන්තර්ගතය වෙයි.අපරාධයක් සිදු වූ පසු අපරාධකරුවන් කොටු කර ගැනීම සඳහා අදාළ නිලධාරීන් දරනුයේ මහත් පරිශ්‍රමයකි. එවන් අපරාධ අනාවරණය කර ගැනීම පසුපස ඇති කුතුහලය දනවන තොරතුරු මාංචු වෙතින් පාඨක ඔබට ගෙන එන්නෙමු.එමෙන්ම ලෝක ඉතිහාසයට එක් වූ සුප්‍රසිද්ධ අපරාධ ද රැසකි. කොල්ල කෑම්, පැහැර ගැනීම් සහ මිනීමැරුම් ඒ අතර වේ. ඉන් ඇතැම් අපරාධ දැනටමත් අනාවරණය කරගෙන හමාරය.එවන් අපරාධ පසපස හඹාගිය ආරක්‍ෂක නිලධාරීන් සිය දිවි පරදුවට තබා අපරාධකරුවන් කොටු කරගත් අන්දම පිළිබඳ ත්‍රාසජනක, මෙන්ම රසවත් තොරතුරු ඔබ වෙත ගෙන ඒම අපේ අපේක්‍ෂාවයි.පුද්ගලයකු අපරාධකරුවෙකු වන්නේ ඇයි? පොලිස් අත්අඩංගුවට ගත් සුරූපී තරුණ කෙල්ලන්ගේ දුක්මුසු ජීවිත කතා සිපිරි ගෙදර අනුවේදනීය කතා ‘ කවුළුවෙන් එහා’ තීරය යටතේද, මෙරට ඇතැම් මිනීමැරුම් සිදු කිරීමට කළ කුමන්ත්‍රණ පාපොච්චාරණ ලෙසින් ද පාඨක හමුවට ගෙන ඒමට අපි බලාපොරොත්තු වෙමු.අද ජනතාවට සිනාසීමට හැකි වැඩසටහනක් ඇත්තේම නැති ගානය. තිබුණත් ඒ ඉතාමත් ස්වල්පයකි. ඒවායිනුත් සිනා යනවාට වඩා වැඩි සතුටක් කාටුන් බැලීමෙන් විදිය හැකිය.සමාජය සමඟ දිනපතා පොර බැඳීමෙන් පසුව නිවෙසට ගොඩවන තැනැත්තා රූපවාහිනී යන්ත්‍රය ක්‍රියාත්මක කළ විට ඒ නාලිකාවන්ගෙන් විකාශනය වන ටෙලි නාට්‍ය දැකීමෙන් මොළය තවත් කොලොප්පම් වෙයි.පෙම් යුවළක් හා දුෂ්ටයෙකි. සිංදු කියමින් ගස් වටේ කැරකෙන්නේ නැතත් බොහෝ ටෙලි නාට්‍ය දකින විට නරඹන්නාගේ ඔළුව කැරකෙයි. එක්කෝ රැකියාවට යන සැමියාට එහි අනියම් බිරිඳක් සිටී.එහෙමත් නැත්නම් ස්වාමියා නැති තැන බිරිඳ පිස්සු නටයි. මේ දෙකම නැත්නම් අල්ලපු ගෙදර කෙනාට ප්‍රේම කරයි. මේ සියල්ල දකින, රාජකාරි ස්ථානයේ ප්‍රශ්න ද හිතේ තියාගෙන සිටින පුද්ගලයාගේ වේදනාව තවත් වැඩි වෙයි.ලංකේය සමාජ මනසට අවශ්‍ය ප්‍රහසනයේ අඩුව යම් තරමකින් හෝ පියවීම ‘ අපි ඩ්ඒර්‍ථර්‍ථක ‘ පුංචි පත්තරේ අරමුණයි. සතියක් පුරා නැවත නැවතත් කියවා සිනාසිය හැකි පුංචි කතා, ලොකු කතා, චිත්‍ර කතාවලින් එය සමන්විත වෙයි. වර්ණ ඡායාරූප ‘ අපි ඩ්ඒර්‍ථර්‍ථක ‘ තවත් අලංකාර කරවයි.කිසිම කෙනෙකුට කිසිම විටෙක සිනහව ප්‍රතික්ෂේප කළ නොහැක. සිනාසීමට හැකිතාක් කල් කිසිම කෙනෙක් දුප්පතෙකු නොවනු ඇත.මිනිස් ජීවිතය හරි පුදුමාකාරයි. විටෙකදී දුක, සතුට, වේදනාව පසුතැවිල්ල මේ සියල්ලක්ම සෑම කෙනෙකුටම කුමන හෝ අවස්ථාවකදී අත් විදීමට සිදු වූ දේවල්. එවන් විටකදී ජීවිතයෙන් පළා යාමට ද ඇතැමුන් දරණ උත්සාහයන් ඕනෑ තරම් .කෙසේ වෙතත් මිනිසුන්ට පමණක් නොව සත්ත්වයන් පිළිබඳව ද සංවේදී පුවත් ලොව කොතෙකුත් අසන්නට දකින්නට ඇත. මේ සියලුම සංවේදී තොරතුරු වෙනුවෙන් ‘ සංවේදී ‘ අතිරේකය වෙන් වී ඇත.අතීතයේ විසූ රජ දරුවන් සම්බන්ධව ද කොතෙකුත් සංවේදී කතා ඉතිහාසය පුරා තිබේ. යන එන මඟ තොටදී බසයේදි, දුම්රියේදී අසන දකින සංවේදී කතා අපමණය. එතෙරින් අරුම පුදුම සංවේදී තොරතුරු දිනපතාම අසන්නට ලැබෙයි.මව, පියා හෝ දුව, පුතා විදෙස්ගත වූ විටකදී පවුල්වල කොතරම් ආරවුල් සමඟ අනුවේදනීය පුවත් මැවේද? ඒ වගේම සේවා ස්ථානයේ කොතරම් හද කකියන පුවත් මතුවේද? ජීවිතයේ සැදෑ සමය මහලු මඩම්වල ගත වෙන ජීවිතවල අඳුරු පැතිකඩයන් අපමණය.දරා ගත නොහැකි වේදනාවක්, නිසා මනස වියවුල් වී මානසික රෝහල්වල ගත කෙරෙන ජීවිත අපමණය. ඒ වගේම බිහිසුණු පුවත් මැවූ භීෂණ සමයේ සංසිද්ධි තවමත් හදවත් තුළ දෝංකාර දෙන්නට පුළුවන්. ජීවිතයත් මරණයත් අතර සටනක යෙදෙන රෝහලේ අපූරු කතා ඇත.ජීවිතය විදින්නේ සංවේදී හිතක් ඇත්තවුන්ය. සංවේදි, හිතක් ඇති පාඨකයන් වෙනුවෙන් ‘ සංවේදි’ පුවත් ඇති ‘සංවේදි’ අතිරේකය සතියේ සෑම සඳුදා දිනකම ඔබ වෙත ගෙන එන්නෙමු.නිරෝගිකම ජිවිතයේ උතුම්ම සම්පතයි. එහි වටිනාකම අපට දැනෙනුයේ අප ගිලන් වූ විටදීය. අප ගිලන් වූ විට දුබල වන්නේ අපේ කය පමණක් නොවේ. අපේ සිතද ගිලන් වී ජීවිතයේ වේදනාව, කඳුළ, සුසුම ළඟ අපට නතර වන්නට සිදුවනුයේ නිරායාසයෙනි. මිහිපිට වෙසෙන සියලු සත්ත්වයාගේ ප්‍රාර්ථනය සැපෙන් සතුටින් දිවි ගෙවන්නටය.අද බොහෝ ජීවිත තුළ කායික මානසික සහ සමාජයීය සෞඛ්‍ය පිරිහෙමින් පවතී. සෞඛ්‍ය යනු කුමක්ද පවා ඔවුන් හරිහැටි නොදන්නවා විය හැකියි. නිරෝ්ගී සෞඛ්‍ය සම්පන්න පරපුරක් ගොඩනැඟීමට නම් කළ යුත්තෙ ඔවුන්ගේ බුද්ධියට ආමන්ත්‍රණය කිරීමය.එවන් වූ යහපත් චේතනාවක් පෙරදැරිව ‘දිනමිණ’ පුවත්පත සමඟ අරඹන ‘ආරෝග්‍යා’ ඔබටත් ඔබේ දුවා දරුවන්ටත් නිරෝගිකමේ වටිනාකම අවබෝධ කර දෙමින් සෞඛ්‍ය සම්පන්නව දිවි ගෙවීමට ලබා දෙන්නාවූ මහඟු අත්වැලකි.ආරෝග්‍යා තුළින් ඔබ නිරෝගි පුද්ගලයකු කිරීමට අපි වෙර දරන්නෙමු. රෝග හඳුනාගැනීම රෝගවලින් වැළකීම ගත යුතු නිසි ප්‍රතිකාර, ව්‍යායාම්, නිසි පෝෂ්‍ය පදාර්ථ, වෛද්‍ය පර්යේෂණවලින් රෝග හඳුනාගන්නා අයුරු මානසික ආතතියෙන් මිදීම, සමාජයීය සෞඛ්‍ය සංවර්ධනය, ආහාර පාලනය කළ යුතු අන්දම, රජයේ රෝහල්වල ඇති පහසුකම්, නොමිලයේ ප්‍රතිකාර ලබා ගන්නා ආකාරය, ඇබ්බැහිවීම්වලින් වළක්වා ගැනීම, අවදානමින් ගැලවීම, මෙන්ම රටේ සම්පත වන දූ දරුවන් වෙනුවෙන් අ. පො. ස.(සා. පෙළ) සිසුන් සඳහාම විශේෂයෙන් සැකසූ විද්‍යාව ආදර්ශ ප්‍රශ්න පත්‍ර සිංහල මාධ්‍යයෙන් සහ ඉංග්‍රීසි මාධ්‍යයෙන් ආරෝග්‍යා තුළින් ඉදිරිපත් කරමු.නිරෝගිකම නමැති ධන ලාබය ලබන්නට ‘ආරෝග්‍යා’ ඔබට ධන ලාභය ගෙන දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>07</day>
    </date>
    <link>http://www.dinamina.lk/2010/06/07/_art.asp?fn=f1006072</link>
    <topic>ළඟ නොව දුර බලන මහින්ද</topic>
    <author>රන්ජන් අමරරත්න</author>
    <content>මාමේ ඔයා දෙමළ දන්නවද ?නැඟෙනහිර පළාතේ දෙමළ දැරියක් මහින්ද මහතාගෙන් ප්‍ර‍්‍රශ්නයක් ඇසී ය. ඒ 2005 ඔක්තෝබරයේ දිනයෙක ය. මහින්ද මහතා දැරිය දෙස සුළු වෙලාවක් බලා සිට ඇගේ හිස අත ගෑවේ ය.‘’ඇත්තටම මං දෙමළ දන්නෙ නෑ දුවේ ! ඒ ගැන මං කනගාටු වෙනවා !ඒත් මං දෙමළ ඉගෙන ගන්ඩ උත්සාහ කරනවා ! ‘දැරිය හිස වනා එය අනුමත කළා ය. ඒ මහින්ද මහතා ජනාධිපතිවරණයට මුහුණ දුන් කාලය යි. 2005 නොවැම්බර් 18 දා පැවැති ඡන්දයෙන් ඔහු ජයගත්තේ ය.ශ්‍රී ලංකාවේ රාජ්‍ය නායකයා බවට පත් වූ මහින්ද මහතා ඉනික්බිති දෙමළ භාෂාවෙන් කතා කරන්නට පටන් ගත්තේ ය. ඉතා හැඟුම්බර ලෙස කතා කරන්නට පටන් ගත්තේ ය.ඔහුට මෙතරම් චතුර ලෙස දෙමළ කතා කරන්නට හා තේරුමි ගන්නට හැකි වූයේ කෙසේ ද ? භාෂා විශාරදයකුට වුව ඊට පිළිතුරු නැති වන්නට පුළුවන.මේ චරිත ලක්ෂණය ඔස්සේ පෙන්නුම් කරනුයේ දඩබ්බර ගතියෙකි. ඔහු කැපවීමෙන්, අධිෂ්ඨානයෙන් හා ඇතැම් විට තමාගේ ම මනසට හා ශරීරයට වද දෙමින් අවශ්‍ය දේ ඉටුකර ගනී.ගාන්ධි චරිතයලෝකයේ ප්‍රබල නායකයන්ගේ චරිත විශ්ලේෂණය කරන විට මේ දඩබ්බර ගතිය දකින්නට ලැබේ. මහා භාරතයේ මහත්මා ගාන්ධිතුමා සිය යෞවන කාලය ගෙවා ඇත්තේ දඩබ්බර ලෙස ය.ඔහු සම වයසේ අය සමඟ ගුටි ඇන ගත්හ. අයාලේ යන කොලු රෑන් කැටුව දුම්පානය කළහ. දකුණු අපි‍්‍රකාවට නිදහස උරුම කරදුන් නෙල්සන් මැන්ඩෙලා බොක්සිං ක්‍රීඩාවට පි‍්‍රය කළේ ය. ඔහු ඇතැම් විට ප්‍රතිවාදියාට පෙරළාගෙන පහර දුන්නේ ය. ලේ ගලන තුරු පහර දුන්නේ් ය.සොක්‍රටීස් ග්‍රීසියට ආදරය කෙළේ ය. එහෙත් ඔහු හිතුවක්කාරයෙකි. නැගිගු වා තියාංගෝ කෙන්යාවට ආදරය කළේ ය. ඔහු තම මවුබිම වෙනුවෙන් බොහෝ දෑ ඉටු කළේ ය. එහෙත් ඔහු දඩබ්බරයෙකි. ඛ්ඹ්තුවක්කාරයෙකි.තරුණ මහින්ද හිතුවක්කාරයෙකි. දඩබ්බරයෙකි. භය නැති ඉළන්දාරියෙකි. ඔහු තමාගේ පාසලට අවමන් කළ බොක්සිංකාරයකු සමඟ ගුටි ඇනගෙන රෝහල් ගතවූයේ පාසලේ අභිමානය රැක දීම සඳහා ය.තරුණ මහින්ද සිය ක්‍රීඩාවන් සඳහා තෝරා ගත්තේ ද මාරාන්තික ක්‍රියාවන් ය. ශීඝ්‍රගාමී කෝච්චිය ගමන් කරද්දී ඊට පෙර රේල් පාර හරහා පැනීම ඔහුගේ එක් ක්‍රීඩාවෙකි. නිර්භීතකම නායකයකු සතු පළමු ගුණාංගය ලෙස සැලකේ. යෞවන අවදියේ පසු වූ මහින්ද සර් ජෝන්ට අඹ ඇටයකින් පහර දුන් කතාව බොහෝ දෙනා දනිති.සර් ජෝන් බොහෝ දෙනෙකුට කතා කරනුයේ “උඹ” හෝ “තෝ” කියා ය. ඔහුගේ උඩඟුකම මහින්දට ඇල්ලුවේ නැත. මහින්දට උඹ යැයි කියූ සැණින් අඹ ඇට ප්‍රහාරය එල්ල විය. මහින්ද රාජපක්ෂ සර් ජෝන්ගේ වත්තෙන් අඹ රස බලා ඔහුට ම පහරක් දුන්නේ ය. අසාධාරණය ඉදිරියේ මහින්ද මහතාගේ හැටි එහෙම ය.මහින්ද රාජපක්ෂ මහතා අද ශ්‍රී ලංකාවේ රාජ්‍ය නායකයා පමණක් නොව ආසියාවට නායකත්වයක් දෙන නායකයකු ලෙස ද ලෝකයට ආදර්ශ සපයන රාජ්‍ය තාන්ත්‍රිකයකු ලෙස ද සැලකේ. ඔහුගේ සුවිශේෂ චරිතයෙහි කැපී පෙනෙන ලක්ෂණ කිහිපයක් තිබේ.1 නිර්භීතකම2 රටට හා ජාතියට ආදරය කිරීම3 ඉවසීම හා අධිෂ්ඨානය4 මානුෂිකත්වය හෙවත් සංවේදීභාවයමහා කාව්‍යයන් හෙවත් වීර කාව්‍යන්ගේ සම්පාදනය කළ සංස්කෘති කවීහු තම මහා කාව්‍යන්ගේ ප්‍රධාන චරිතය හෙවත් වීර චරිතයට ප්‍රධාන ලක්ෂණ දහයක් ඇතුළත් කළහ. එම ලක්ෂණ දහයට ඉහත කි කරුණු හතර ද ඇතුළත් වේ.සැබෑ නායකයා අභියෝග භාර ගනී. තම ගෝල බාලයන් පාවා නොදී ඔවුන්ගේ වගකීම් තමන් වෙත පවරා ගනී. වීර චරිත හැම විටම රටට හා ජාතියට ආදරය කරයි. මවුබිම රක්ෂා කරයි. ඉවසීමෙන් හා අධිෂ්ඨානයෙන් කටයුතු කරයි. එලෙස ම ඔව්හු ආදරය හඳුනති. වේදනාව හඳුනති. ඊට ප්‍රතිචාර දක්වති.කොටි ත්‍රස්තයන් කැබිතිගොල්ලෑවට පහර දී දරුවන් ඝාතනය කළ සිද්ධිය බොහෝ දෙනෙකුට මතක ය. එම ඛේදවාචකය සිදු වූ ස්ථානයට ගිය මහින්ද මහතා දරුවන්ගේ මා - පියෝ සමඟ හඬා වැලපුණහ. ඔහු එදා එක් ප්‍රතිඥාවක් දුන්නේ ය. එනම් ; වැඩිකල් යාමට පෙර කොටි ත්‍රස්තවාදය මුළුමනින් ම අවසන් කරන බව ය. වසර තුනක් ගත වීමට පෙර ඔහු ඒ ;පාරොන්දුව ඉටු කළේ ය.ජනාධිපති මහින්ද රාජපක්ෂ මහතාගේ දේශපාලන ජීවිතයට වසර හතළිහක් සම්පූර්ණ වී තිබේ. මේ දසක හතර තුළ ඔහුගේ ගමන්මඟ ද ඔහු රටට හා ජාතියට ලබාදුන් ජයග්‍රහණ ද නිදහසින් පසු බිහි වූ කිසිදු රාජ්‍ය නායකයකු අපට ලබා දී නැත. ඒ බව සනාථ කිරීමට අමුතු හේතු පාඨ අවශ්‍ය නො වේ.2000 වන විට ලෝක ත්‍රස්තවාදය සම්බන්ධයෙන් ප්‍රධාන ප්‍රවාදයක් පැවැතිණි. ඉන් කියැවුණේ සාකච්ඡාවෙන් මිස යුද්ධයෙන් ත්‍රස්තවාදය පරාජය කළ නො හැකි බව ය. මහාද්වීප පහක විද්වත්හු ඉහත කාරණය පිළිගත්හ.එපමණක් නොව ඒ වෙනුවෙන් පෙනී සිටියහ. අන්තර්ජාතික සංවිධාන ඔස්සේ මෙන් ම ධනපති රටවල රාජ්‍යතාන්ත්‍රිකයන් ඔස්සේ ද අපට බලපෑම් එල්ල වූයේ එම මතවාදය අනුව කටයුතු කරනු යනුවෙන් ය.චන්ද්‍රිකා මැතිනිය ද රනිල් මහතා ද මේ කාරණය සම්බන්ධයෙන් බෙහෙවින් උනන්දු වූහ. මේ දෙදෙනා ම ත්‍රස්තවාදයට යටත් වූ නායකයන් ලෙස සැලකීමෙහි වරදක් නැත. ඔවුන්ට එසේ සිදුවනුයේ බටහිරට ගැති ප්‍රතිපත්තියක් අනුව කටයුතු කිරීම නිසා ය.මහින්ද රාජපක්ෂ මහතා හැමවිට ම ගමන් කළේ අනුන් ගේ මතයට යටත් ව නො වේ. සෑම ගැටලුවක් සම්බන්ධයෙන් ම තමා ගේ විශ්ලේෂණයක් හා තමාගේ විසැඳුමක් ඔහු ළඟ තිබිණි.2005 ජනාධිපතිවරණයට පෙර මහින්ද ජාතිවාදියා යන ලේබලය අලවා තිබිණි. එහි ඉලක්ක වූයේ ජනාධිපතිවරණයෙන් ඔහු පරාජයට පත්කිරීම ය. රාජ්‍ය නොවන සංවිධාන ඔස්සේ රටට බණ කියන උගත්තු රැසක් එහි පෙරමුණ ගෙන සිටියහ.එහෙත් මහින්ද රාජපක්‍ෂ පරාජය කිරීමත් අධිරාජ්‍යවාදීන් ගේ අතකොළුව වූ රනිල් වික්‍රමසිංහ ජයග්‍රහණය කරවීමත් අපහසු විය. ශ්‍රී ලංකාවේ පොදු ජනයාගෙන් බහුතරය මහින්ද මහතා සමඟ සිටියේ ය.ජනාධිපතිවරණයජනතාව ඔහු සමඟ සිටිනුයේ මන් ද? ඊට දිය හැකි එක ම පිළිතුර වන්නේ ඔහු ජනතාවාදී දේශපාලනයක යෙදීම යන්න ය. ඇතැම්විට ඔහුට තම පක්ෂයෙන් ම විවිධ විරෝධතා එල්ල විණි.2005 ජනාධිපතිවරණ අපේක්ෂකයා ලෙස මහින්ද මහතා තෝරා පත් කළ නමුදු ජනාධිපතිවරණය කල් දැමීමේ ප්‍රයත්නයක් ආණ්ඩුව විසින් ම ක්‍රියාත්මක කරන ලදී. අනුර බණ්ඩාරනායක මහතා එවකට කියා සිටියේ ජනාධිපතිවරණයක් තව අවුරුදු ගණනකට නෑ යන්න ය.එහෙත් මේ ගැටලුව නීතිය හමුවට ගෙන යෑමට මහජන සංවිධාන තීරණය කළේ ය. එහි ප්‍රතිඵලය වූයේ 2005 නොවැම්බර් 18 දා ට ජනාධිපතිවරණය තීන්දුවීම ය.2005 ජනාධිපතිවරණයෙන් ජයගත් මහින්ද මහතාට ප්‍රධාන චෝදනා තුනක් එල්ල විය.ගධ්ඝ ඔහු ට අන්තර් ජාතික අත්දැකීම් නැත. එබැවින් විදේශීය සබඳතා බිඳී ගොස් රටට ආධාර හා ණය අහිමි වනු ඇත.1 ඔහු ජාතිවාදියෙකි. එබැවින් ඉන්දියාව උරණ වනු ඇත. සාමය ගොඩනැඟීම බිඳ වැටෙනු ඇත. ත්‍රස්තවාදය වර්ධන වනු ඇත.2 ඔහුට ආර්ථික වැඩපිළිවෙළක් නැත. එබැවින් ආර්ථිකය කඩා වැටෙනු ඇත.මේ චෝදනා තුන ම පුස්සක් බව ට පත් කිරීමට මහින්ද මහතා සමත් විය. අන්තර්ජාතික සබඳතා පවත්වා ගැනීම, ඉන්දියාව සමඟ මිත්‍රශීලී වීම, දකුණු ආසියාවේ දේශපාලනය තුළ සමබරව කටයුතු කිරීම යන කාරණාවල දී වත්මන් ජනාධිපතිවරයා තරම් බුද්ධිමත් ලෙස කටයුතු කළ වෙන කිසිවකු දකින්නට නො ලැබේ.මහින්ද මහතා ජාතිවාදියෙකැ’යි චෝදනා කිරීම හිතා - මතා සැලැසුම් සහගත ව ඇති කරන ලද දේශපාලන ප්‍රචාරයෙකි. එහි ඉලක්කය වන්නේ ඔහු වටා ගොඩ නැඟුනු ජාතික විඥානය සහිත සමාජය විනාශ කර දැමීම ය.1950 ගණන් වල පරගැති චින්තනය ට එරෙහි ව නැඟුණු සමාජ බලවේගය බණ්ඩාරනායක මහතාට බෙහෙවින් ප්‍රයෝජනවත් විය. එහෙත් එතුමාගෙන් පසු බලයට පත්වූ සිරිමාවෝ මැතිනිය ඉන් නිසි ප්‍රයෝජන ගත්තේ නැත. යළිඳු ප්‍රකෘතිය උදාවූයේ 2005 ජනාධිපතිවරණයත් සමඟ ය. මහින්ද මහතා වටේ රටේ දේශප්‍රේමී කොටස් එකතු වූ හ.මැදමුලනඅනගාරික ධර්මපාල තුමා ගේ ජාතික විමුක්ති ව්‍යාපාරයේ සෙවණැල්ලක් 2005 න් පසු ශ්‍රී ලාංකේය සමාජය ඔස්සේ ක්‍රියාත්මක විය. ත්‍රස්තවාදයට එරෙහි යුද්ධය ජය ගැනීමට ද එය රුකුලක් විය.මහින්ද මහතා ඉන්දියාව සමඟ ගනුදෙනු කළ ආකාරය බටහිර රටවල් සමඟ ගනුදෙනු කළ ආකාරය ඉතා බුද්ධිමත් ය. විපක්ෂයේ ඇතැම් විවේචනවලට කන් දුන්නේ නම් මේ සියල්ල කළමනාකරණය කිරීම අතිශය දුෂ්කර වනු ඇත.ඉන්දියාවේ පළවන හින්දු පත්‍රයේ ප්‍රධාන කර්තෘ එන්. රාඕ මහතා ශ්‍රී ලංකාවට ආදරය කරන මාධ්‍යවේදියෙකි. ඔහු වරින් – වර අපේ රට ගැන කතුවැකි ලියා තිබේ.ඔහු වරෙක කියා සිටියේ ප්‍රභාකරන් සිටිනතාක්; ශ්‍රී ලංකාවට සාමයක් උදා නොවන බව ය. එලෙස ම ප්‍රභාකරන් පරාජය කළ හැකි එක ම පාලකයා මහින්ද රාජපක්ෂ බව ද ඔහු කියා තිබේ.මහින්ද රාජපක්ෂ නම් චරිතය ගැන කල්පනා කරන විට මට මැවෙනුයේ මහා අමුතු මිනිසෙකි. ඔහු කිසිවකුට සම කළ නො හැකි ය. ස්වාභාවික පෙනුමෙන්, හැසිරීමෙන් මෙන් ම ඥානයෙන් ද ඔහු බොහෝ දෙනාට වඩා වෙනස් ය.අරලියගහ මන්දිරයේ කෝරිඩෝවක් දිගේ ඔහු ඇවිද යන හැටි අපි දැක අත්තෙමු. එවිට අපට දකින්නට ලැබෙනුයේ මහා ප්‍රතාපවත් නායකයෙකි. දරුවන් ඉදිරියේ ඔහු හැසිරෙන සංවේදී ස්වාභාවය ද අපි දැක ඇත්තෙමු. එවිට අපට දකින්නට ලැබෙනුයේ තමාගේ දරුවකු සුරතල් කරන ආදරණීය තාත්තා කෙනෙකි.දේශපාලකයා සිංහයකු සේ එඩිතර විය යුතු බව ද නරියකු සේ කපටි විය යුතු බව ද මැකියාවෙලී කියා තිබේ, ඉතාලි අධිරාජ්‍යයන්ට උපදෙස් දුන් මැකියාවෙලීගේ එක් අදහසක් මහින්ද මහතා සම්බන්ධයෙන් සලකා බලන විට වැරැදි ය.ඒ නරියකු සේ කපටිවීම ය. ඔහු කිසිකලෙක වංක වී නැත. කිසි කලෙක ජාතියට කපටිකමක් කර නැත. එසේ සිදු කෙළේ නම් ; දේශපාලනයේ දුර ගමනක් යෑමට මහින්ද මහතාට හැකි වන්නේ නැත.පොදු ජනයාපොදු ජනයාගේ වාහනවල යන අපට මහින්ද මහතා ගැන නොයෙක් කතා අසන්නට ලැබේ. සමහර මිනිස්සු මහින්ද මහතා විවේචනය කරන විරුද්ධවාදීහු හා ගැටෙති. හැපෙති.ඕනෑ ම කාරණයකදී ජනාධිපතිවරයා විවේචනය කරන විරුද්ධවාදීහු තැන තැන සිටිති. එබඳු ප්‍රවාද මතුවන්නේ බලලෝභී දේශපාලනය මුල්කරගෙන ය. මේ බලවේගවලට අදාළ පුද්ගලයන් පොදු ජනයා ඉදිරියේ පරාද වන අයුරු අප දැක තිබේ.මහින්ද රාජපක්ෂ මහතා හඳුන්වන්නේ මැදමුලනේ පොඩි පුතා ලෙස ය. ඒ දකුණේ මිනිසුන් ඔහුට ලබාදුන් ආදරණීය නාමය වේ. ඔහු එක්තරා දේශපාලන ගමනක් ආරම්භ කෙළේ ය. ඒ 1970 ජූනි 07 දා පටන් ය.හරියට ම 2010 ජූනි 07 දාට ඔහුගේ ගමනට වසර හතළිහක් පිරී තිබේ. මැදමුලනින් ආරම්භ කළ දේශපාලන ගමන දැනට සේන්දු වී ඇත්තේ ලෝකයේ නව වෙළෙඳ රාජ්‍යයන්හී හෙවත් ජී - 15 කණ්ඩායමේ නායකත්වය ළඟ ය. ඒ පුටුව මහින්ද මහතාට හිමි ව තිබේ.ඔහු පැමිණි ගමන් මඟ ඉතා දුෂ්කර ය. බාධාවන් එමට ය. එහෙත් නො සැලෙන ශක්තියක් ඔහු ළඟ තිබේ. ඒ භය නැති දඩබ්බරකම ය. සාර්ථක නායකයන් ළඟ එම ගුණය තිබේ. මහින්ද රාජපක්ෂ මහතා රාජ්‍යතාන්ත්‍රිකයකු ලෙස තව බොහෝ ඉදිරියට ගමන් කරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n1006081</link>
    <topic>මහින්ද රාජපක්ෂ ශ්‍රීලනිපයටඅලුත් පාඩමක් කියා දෙයි</topic>
    <author>ධනුෂ්ක ගොඩකුඹුර</author>
    <content>දේශපාලන ජීවිතයට වසර හතළිහක් සපිරෙන මොහොතේ තමන්ට බෙහෙවින් ආඩම්බරකමක් දැනෙන්නේ කුමන කෙනෙහිලිකම් ආවත් ශ්‍රී ලංකා නිදහස් පක්ෂය අතහැර යන්නට සිහිනෙකින්වත් නොසිතුණු නිසා යැයි ජනාධිපති මහින්ද රාජපක්‍ෂ මහතා පැවැසීය.වසර හතළිහක සිය අත්දැකීම් තුළින් තරුණ පරපුරට දෙන පණිවිඩය නම් “පක්ෂය සමඟ සිටින්න, එවිට පක්ෂය ඔබ රැක ගනීවි” යන්න යැයි ද ජනාධිපතිවරයා ප්‍රකාශ කෙළේය. ජනාධිපතිවරයා මේ අදහස් පළ කෙළේ ශ්‍රී ලංකා නිදහස් පක්‍ෂයේ සමස්ත ලංකා කාරක සභාවට අරලියගහ මන්දිරයේ දී ඊයේ (07) එක් වෙමිනි.හිර ගෙවල්වල ගත කරමින් නොයෙක් දුක් කම්කටොලු මැද තමන් ලත් ඒ අත්දැකීම් ආදර්ශයට ගෙන පක්ෂය ශක්තිමත් කර ඉදිරියට ගෙන යාමට කැපවන්න යැයි ජනාධිපතිවරයා මෙහිදී ඉල්ලා සිටියේය.පක්ෂය කෙරෙහි දැඩි සේ විශ්වාසය තැබූ ජනතාවට දුන් බලාපොරොත්තු ඉටු කිරීම සියලු දෙනාගේ වගකීම බව අවධාරණය කළ ජනාධිපතිවරයා ගමට ගොස් මැතිවරණ දිනා ඡන්ද දායකයා අමතක කර කොළඹටවී සිටීමට කිසිවකුටත් හැකියාවක් නැතැයිද කීවේය. තමන්ට ඡන්දය දුන් නොදුන් සියලු දෙනා පිළිබඳ වගකීම සෑම මැති ඇමැතිවරයකුටම තිබෙන බව පැවැසූ ජනාධිපතිවරයා ආර්ථිකය සංවර්ධනය කිරීම, යටිතල පහසුකම් ගොඩනැඟීම, ජනතාව සුඛිත මුදිත කිරීම යනාදී සියලු ජනතා බලාපොරොත්තු ඉටු කිරීමට සූදානම් විය යුතු බවත් ප්‍රකාශ කෙළේය.මහ මැතිවරණයේදී ඇතැම් මන්ත්‍රීවරුන් සියයට 85ක මනාප ප්‍රතිශතයක් ලබද්දී සමහරුන්ට ලැබුණේ සියයට 7ක් පමණක් බව පැවැසූ ජනාධිපතිවරයා එයින් පෙනෙන්නේ ජනතාව පක්ෂය වටා ඒකරාශී වීමේ ප්‍රතිඵලය බවත් පැවැසීය.මැති වරණයකදී පමණක් පක්ෂය ගැන කල්පනා කිරීමේ ප්‍රතිපත්තිය වෙනස් කළයුතු බව කී ජනාධිපතිවරයා සෑම මැතිවරණයකදීම ජයග්‍රහණය කළ හැකි මට්ටමට ඳඬසුන්ගේ විශ්වාසය දිනා ගැනීමට අපට හැකිවිය යුතු බවත් පැවැසීය.මහා සංඝරත්නය ප්‍රමුඛ සර්වාගමික පූජකවරුනුත් අගමැති දි. මු. ජයරත්න, කථානායක චමල් රාජපක්‍ෂ, ශ්‍රී ලංකා නිදහස් පක්‍ෂයේ මහ ලේකම් මෛත්‍රීපාල සිරිසේන මහත්වරු ඇතුළු පක්ෂ ජ්‍යෙෂ්ඨයන්, එක්සත් ජනතා නිදහස් සන්ධානයේ සහෝදර පක්ෂ නායකයන්, මැති ඇමැතිවරුන් ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n1006082</link>
    <topic>40 වසක දේශපාලන දිවිය අගයා ජනපතිට ශ්‍රීලනිපයෙන් සම්මාන</topic>
    <author>ධනුෂ්ක ගොඩකුඹුර</author>
    <content>හතළිස් වසරක දේශපාලන ගමන් මගේ අභිමානයත් සමඟින් පක්ෂයත් රටත් රැකගෙන පෙරට යන ගමන වෙනුවෙන් ජනාධිපති මහින්ද රාජපක්ෂ මහතා ශ්‍රී ලංකා නිදහස් පක්ෂයේ උපහාර ලබයි.එම පක්ෂයේ සමස්ත ලංකා කාරක සභාව අරලියගහ මන්දිරයේ දී ඊයේ (07) රැස් වූ අවස්ථාවේ ජනාධිපතිවරයා වෙත මේ උපහාරය පුද කෙළේ ය. ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති අගමැති දි. මු ජයරත්න, මහ ලේකම් සෞඛ්‍ය ඇමැති මෛත්‍රීපාල සිරිසේන, භාණ්ඩාගාරික යෞවන කටයුතු ඇමැති ඩලස් අලහප්පෙරුම මහත්වරු ජනාධිපතිවරයා වෙත මේ උපහාරය පුද කළහ.ජනාධිපති මහින්ද රාජපක්ෂ මහතා ප්‍රථම වරට පාර්ලිමේන්තු පැමිණ වසර හතළිහක් ගෙවෙන මොහොතේ රැස් වූ ශ්‍රීලනිප කාරක සභාව එතුමන්ට ගෞරවණීය ආචාරය පුද කර සිටියේ ය. සර්වාගමික ආශිර්වාද මැද ඇරැඹුණු මේ අභිමානවත් උත්සවය ප්‍රථමයෙන් සිය පක්ෂයේ ආදී කර්තෘවරුන්ට, දේශය වෙනුවෙන් දිවි දුන් රණවිරුවන්ට ගෞරව පුද කෙළේ ය. අනතුරුව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය අමාත්‍ය මෛත්‍රීපාල සිරිසේන මහතා මේ අභිමානවත් වූ සභාවේ අරමුණ පැහැදිලි කෙළේ ය.පසුගිය ජනාධිපතිවරණයේ දී සියයට 65ක ඡන්ද ප්‍රතිශතය ඉක්මවූ ආසන සංවිධායකවරුන්ට ප්‍රථමයෙන් ස්වර්ණ තිළිණ සම්මාන පිරිනැමිණි.ආසන සංවිධායකවරුන් 42 දෙනකු මෙහි දී සම්මාන දිනූ අතර එහි ප්‍රථම ස්ථානය සියයට 71ක ප්‍රතිශතයකින් කරන්දෙණිය ආසනය ජයග්‍රහණය කරවන ලද සංවිධායක ඇමැති ගුණරත්න වීරකෝන් මහතාට පිරිනැමිණි. දෙවැනි ස්ථානය හිමි වූයේ සියයට 70.66ක ප්‍රතිශතයක් ලැබූ හක්මන ආසන සංවිධායක ලක්ෂ්මන් යාපා අබේවර්ධන වන අතර තෙවෙනි ස්ථානය සියයට 70.59ක ප්‍රතිශතයකින් තංගල්ල ආසනය ජයග්‍රහණය කරවන ලද මහින්ද අමරවීර නියෝජ්‍ය ඇමැතිවරයාට හිමි විය. 2010 ජනාධිපතිවරණයේ දී තීරණාත්මක අභියෝගවලට නොබියව මුහුණ දෙමින් විශිෂ්ට ජයග්‍රහණයක් ලබා දුන් අම්බලන්ගොඩ ආසන සංවිධායක, දකුණු පළාත් මහ ඇමැති ශාන් විජයලාල් සිල්වා මහතාට ද ස්වර්ණ තිළිණ විශේෂ සහතික පත්‍රයක් පිරිනැමිණ.එසේම ජනාධිපතිවරණයේ දී පළාත් මට්ටමින් ප්‍රථම, දෙවන හා තෙවන ස්ථානවලට ඡන්ද ලබා ගත් ආසනවල සංවිධායකවරුන්ටත් ස්වර්ණ තිළිණ සම්මාන පිරිනැමිණ.අනතුරුව පසුගිය මහ මැතිවරණයේදී වැඩිම මනාප ලබා ගත් අපේක්ෂකයන්ට ජනාධිපති මහින්ද රාජපක්ෂ මහතාගේ අතින් ස්වර්ණ තිළිණ සම්මාන පිරිනැමිණ.එහි ප්‍රථම ස්ථානය ගම්පහ දිස්ත්‍රික්කයෙන් මනාප 425861 ක් ලැබූ බැසිල් රාජපක්ෂ, කොළඹ දිස්ත්‍රික්කයෙන් මනාප 280672ක් ලැබූ විමල් වීරවංශ, ගම්පහ දිස්ත්‍රික්කයෙන් මනාව 186140ක් ලැබූ සුදර්ශනී ප්‍රනාන්දුපුල්ලේ යන මහත්ම මහත්මීන් විසින් දිනා ගැනිණි.මහ මැතිවරණයේ දී දිවයිනේ වැඩිම මනාප ප්‍රතිශතය ගත්’ මන්ත්‍රීවරුන්ටද ස්වර්ණ තිළිණ ජනාධිපතිවරයා අතින් පිරිනැමුණු අතර එහි ප්‍රථම ස්ථානය සියයට 84.4 ඡන්ද ප්‍රතිශතයක්’ ලැබූ නාමල් රාජපක්ෂ, දෙවන ස්ථානය සියයට 75.9ක් ලැබු මෛත්‍රීපාල සිරිසේන තෙවන ස්ථානය සියයට 72.2ක් ලැබූ බැසිල් රාජපක්ෂ මහත්වරු දිනා ගත්හ.පසුගිය ජනාධිපතිවරණයේ දී දිවයිනේ ඉහළම ඡන්ද ප්‍රතිශතය ගත් ආසනය වූ කරන්දෙණිය ආසනයේ සංවිධායක නියෝජ්‍ය ඇමැති ගුණරත්න වීරකෝන් මහතාට ද මෙහි දි සම්මානයක් පිරිනැමිණ.අගමැති දි. මූ ජයරත්න මහතා ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n1006083</link>
    <topic>අන්තර් ජාතික විශ්වවිද්‍යාල පීඨ ආරම්භ කීරීමට පියවර අරන්</topic>
    <author>දයා පෙරේරා</author>
    <content>අන්තර් ජාතික විශ්වවිද්‍යාලවල පීඨ ඉක්මනින් මෙරට ආරම්භ කිරීම සඳහා දැනට සාකච්ඡා කරගෙන යන බව උසස් අධ්‍යාපන ඇමැති එස්. බී. දිසානායක මහතා පවසයි.දැනට ශ්‍රී ලංකාවේ විශ්වවිද්‍යාල සඳහා සිසුන් තෝරා ගන්නා අවම ඉසෙඩ් ලකුණු අනුව මේවාටද සිසුන්’ ඇතුළත් කරගැනීම පිණිස නීති සකස්කරගත හැකි වන බවද ඇමැතිවරයා කීවේ ය.එම විශ්ව විද්‍යාල පීඨසඳහා මුදල් අයකරන බවත් එසේ මුදල් ගෙවිය නොහැකි සිසුන් සියයට විස්සක් වෙනුවෙන් ශිෂ්‍යත්ව පිරිනැමීමට එම පීඨ කටයුතු කරන බවත් ඇමැතිවරයා පැවැසීය.ශ්‍රී ලංකාවේ විශ්වවිද්‍යාලවලට පැමිණ ඉගෙනීම සඳහා චීනය හා මැද පෙරදිග රටවල සිසුන්ගෙන් ඉල්ලීම් තිබෙන බවද කී ඇමැතිවරයා දැනට මෙරට විශ්වවිද්‍යාලවල ඉගෙනුම ලබන විදේශ සිසුන් ගණන .5%ක බවත් මෙය සියයට 5ක් දක්වා වැඩි කරගතහොත් එමගින් ලැබෙන ආදායම විශ්වවිද්‍යාල දියුණුවට යොමු කළ හැකි බවත් කීය.ජාත්‍යන්තර ආයතනවලට අනුබද්ධව උපාධි පිරිනැමෙන ආයතන 78ක් ඇත. මේ ආයතන විශ්වවිද්‍යාල ප්‍රතිපාදන කොමිසම හා උසස් අධ්‍යාපන අමාත්‍යාංශය අතර සබඳතාවක් නැත. මේ ආයතනවල කටයුතුª පරීක්ෂා කරගෙන යන බැවින් ගුණාත්මක පහසුකම් ඉහළ දැමීමට මෙන්ම අමාත්‍යාංශය සහ ප්‍රතිපාදන කොමිෂම සමඟ එක් වී වැඩ කිරීමට ද අවස්ථාව ලැබෙනු ඇතැයි ද ඇමැතිවරයා කීවේ ය.ඇමැතිවරයා එම අදහස් පළ කෙළේ විශ්වවිද්‍යාල ප්‍රතිපාදන කොමිෂමේ දී ඊයේ (7) සවස පැවැති මාධ්‍ය සාකච්ඡාවකදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n1006084</link>
    <topic>ද්‍රවිඩ පාර්ලිමේන්තු නියෝජිතයන් හා ජනපති අතර සාකච්ඡා</topic>
    <author>වෙල්ලස්සේ බණ්ඩාර සහ චමීර ඇල්ලදෙණිය</author>
    <content>උතුරේ දැනට සිදුකෙරෙන සංවර්ධන කටයුතු කඩිනම් කෙරේ. අධ්‍යාපන, සෞඛ්‍ය, කෘෂිකර්ම, ධීවර ඇතුළු යටිතල පහසුකම් සංවර්ධනය හා උතුරේ ජනතාවගේ දෛනික ගැටලු විසඳීම සඳහා ජංගම කච්චේරි ක්‍රමයක් ද ආරම්භ කිරීමට රජයේ අවධානය යොමු වේ.ඒ අනුව විවාහ උප්පැන්න සහ මරණ සහතික ලබාදීම ඇතුළු ජනතා අවශ්‍යතා කඩිනම් කිරීමට පියවර ගන්නා බව ජනාධිපති මහින්ද රාජපක්ෂ මහතා දෙමළ ජාතික නියෝජිත පිරිසක් සමග ඊයේ (07) අරලියගහ මන්දිරයේ පැවති සාකච්ඡාවකදී අනාවරණය කෙළේය.සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහතා විසින් උතුරේ සිදුකරන සංවර්ධන ක්‍රියාදාමයන් කඩිනම් කරන ලෙස මේ සාකච්ඡාවකදී පිළිතුරු වශයෙන් ජනාධිපතිවරයා සඳහන් කෙළේය.ප්‍රජාතන්ත්‍රවාදය රජ කරන සාමකාමී රටක් නිර්මාණය කිරීමටත්, නැවත උතුරේ ජනතාව විනාශකාරී ක්‍රියාවලට යොමු නොවීමටත් දෙමළ ජනතා නියෝජිතයින්ගේ සහය අවශ්‍ය බව  මෙහිදී ජනාධිපතිවරයා පෙන්වා දුන්නේය.2010 දෙසැම්බර් වන විට උතුරේ ජනතාවගේ ගැටලුවලට බොහෝ විසඳුම් ලබාදිය හැකි වන බවද මෙහිදී ජනාධිපතිවරයා අවධාරණය කෙළේය.මෙහිදී අදහස් දැක් වූ ආර්ථික සංවර්ධන ඇමැති බැසිල් රාජපක්ෂ මහතා නැවත පදිංචි කරන ස්ථානවල, කෘෂිකර්මාන්ත ධීවර ක්ෂේත්‍ර ආගමික ස්ථාන සංවර්ධනය කරන බව පැවසීය.පාපැදි 75000 ක් ලබාදීම, පළාත් සභාව සඳහා ට්‍රැක්ටර් 100 ක් ලබාදීම දැනටමත් ඉටුකර ඇති බව පෙන්වා දුන් ඇමැති බැසිල් රාජපක්ෂ මහතා රෝද දෙකේ ට්‍රැක්ටර් ඉදිරියේදී උතුරේ ජනතාවට ලබාදීමට නියමිත බවද කීය. මෙම සාකච්ඡාවට සෞඛ්‍ය ඇමති මෛත්‍රීපාල සිරිසේන, විදේශ කටයුතු ඇමැති ජී. එල්. පීරිස්, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා, තරුණ කටයුතු ඇමති ඩලස් අලහප්පෙරුම, පාර්ලිමේන්තු මන්ත්‍රීවරුන් වන මහාචාර්ය රජිව් විජේසිංහ, සජින් වාස් ගුණවර්ධන සහ වැඩබලන ජනාධිපති ලේකම් ගාමිණී සෙනරත් යන මහත්වරුන් සහභාගි වූ අතර මෙයට අම තරව මෙදිනම පැවැති සාකච්ඡාකදි දෙමළ ජාතික සන්ධානයේ නායක පාර්ලිමේන්තු මන්තී‍්‍ර ආර්. සම්බන්දන් මහතා රජය ගෙන යන උතුරේ සංවර්ධනය පූර්ණ සහය ලබාදෙන බව ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n1006085</link>
    <topic>මාලිගාකන්ද උසාවියේදී11ක් පැන යති</topic>
    <author>චන්ද්‍රිකා පෙරේරා සහ සිරන්ජනී කුමාරි</author>
    <content>මාලිගාකන්ද මහේස්ත්‍රාත් අධිකරණය වෙත ඊයේ (7) ඉදිරිපත් කැර සිටි සිරකරුවන් දහ දෙනකු හා එක් සැකකරුවකු රැකවලුන්ගෙන් මිදී පලාගොස් තිබේ.ඉන් දෙදෙනකු ඊයේ (7) සවසම මරදාන පොලිසිය මඟින් අත්අඩංගුවට ගෙන තිබේ.අධිකරණ භූමියෙන් පලාගිය මොවුන් ත්‍රි‍්‍රරෝද රථයකින් යමින් සිටියදී අත්අඩංගුවට ගත් බව පොලිසිය පවසයි.මේ එකොළොස් දෙනා අධිකරණ භූමියේ ඇති විශේෂ සිරමැදිරියක රඳවා සිටියදී මැදිරියේ ජනේලයට යොදා ඇති කම්බි කපා එදින දහවල පලාගොස් තිබෙන බව බන්ධනාගාර නිලධාරීහු පවසති.මත්ද්‍රව්‍ය නඩු සම්බන්ධයෙන් (ශාලා අංක දෙක) අධිකරණය වෙත ඉදිරිපත් කිරීමට නියමිතව සිටි මේ සිරකරුවන්ගෙන් හයදෙනෙක් ජිවිතාන්තය දක්වා සිරදඬුවම් ද දෙදෙනෙක් වසර 20ක සිරඳඩුවම් ද නියම වූවෝ වෙති.අච්චු විඳිමින් සිටි සිරකරුවන් දසදෙනා වෙනත් නඩු සම්බන්ධයෙන් අධිකරණයට අවශ්‍යව සිටි පුද්ගලයන් බැවින් එම නඩු සඳහා ඉදිරිපත් කිරීමට රැගෙනවිත් මාලිගාකන්ද මහේස්ත්‍රාත් අධිකරණ භූමියේ ඇති විශේෂ සිරමැදිරියේ රඳවා සිට ඇති බව බන්ධනාගාර කොමසාරිස් සහ මාධ්‍ය ප්‍රකාශක කෙනට් ප්‍රනාන්දු මහතා පැවැසීය.ජනේලයේ කම්බි කපා පැනගිය අනෙක් පුද්ගලයන් එදින සවස් වන විට ද අත්අඩංගුවට ගෙන නොතිබිණි. පලාගිය පුද්ගලයන් අත්අඩංගුවට ගැනීම සඳහා මරදාන පොලිසිය මගින් පරීක්‍ෂණ ආරම්භ කැර තිබේ.ඊයේ (07) දහවල මහේස්ත්‍රාත් අධිකරණ භූමිය වෙත ගිය පොලිස් නිලධාරීහු නිල සුනඛයන් ද යොදාගනිමින් මේ පිරිස අත්අඩංගුවට ගැනීම සඳහා ක්‍රියාත්මක වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n1006086</link>
    <topic>සිසුන් 21,111කටමෙදා සරසවි වරම්</topic>
    <author>දයා පෙරේරා</author>
    <content>මේ වසරේ විශ්වවිද්‍යාල සඳහා සාමාන්‍ය ප්‍රවේශය යටතේ සිසුන් 21,111 ක් ඇතුළත් කර ගැනීම සඳහා අවම ඉසෙඩ් ලකුණු නිකුත් කැරේ.මෙවර වැඩිම සිසුන් පිරිස එනම් 3802 ක් ඇතුළත් කර ගන්නේ කලා පාඨමාලාවට ය. කළමනාකරණ පාඨමාලාවට 3270 ක්ද, භෞතික විද්‍යා පාඨමාලාවට 1715 ක්ද, ඉංජිනේරු පාඨමාලාවට 1223 ක්ද, වෛද්‍ය විද්‍යා පාඨමාලාවට 1147 ක්ද ඇතුළත් කර ගැනීමට නියමිතය.විශ්වවිද්‍යල ප්‍රතිපාදන කොමිෂම ඊයේ (7) සවස එම අවම ඉසෙඩ් ලකුණු නිකුත් කළේය.සියලුම විශ්වවිද්‍යාලවල සියලුම පාඨමාලාවලට සිසුන් ලබන ඔක්තෝබර් මාසයේ දී ඇතුළත් කර ගන්නා බව උසස් අධ්‍යාපන ඇමැති  එස්. බී. දිසානායක මහතා කියයි. යාපනය විශ්වවිද්‍යාලයේ සියලුම පීඨ සඳහා දිගුකලකට පසු සිසුන් ඇතුළත් කර ගන්නවා පමණක් නොව එහි සිට ඔවුන්ට ඉගෙනීමේ අවස්ථාව ද ලැබෙන බවත් කොටි ත්‍රස්තවාදය නිමකිරීම නිසා ඒ තත්ත්වය උදාවූ බවත් පැවැසූ විශ්වවිද්‍යාල ප්‍රතිපාදන කොමිෂමේ සභාපති මහාචාර්ය ගාමිනී සමරනායක මහතා එම සාමකාමී වාතාවරණය උදාකර දුන් ජනාධිපති මහින්ද රාජපක්ෂ මහතාටත් ආරක්ෂක අංශවලටත් ස්තුති කරන බව කීවේය.පාඨමාලා 98 ක් සඳහා මේ සිසුන් ගණන ඇතුළත් කර ගැනේ. ඉදිරි කාලයේ දී විශේෂ ඇතුළත් කිරීම් අනුව මේ ප්‍රමාණය තවත් දෙදහසකින් පමණ වැඩිවනු ඇතැයිද ඇමැතිවරයා පැවැසීය.සියලුම විශ්වවිද්‍යාලවල නවක වදය සම්පූර්ණයෙන්ම නැවැත්වීමට ක්‍රියාකරන බවත් ඒ සඳහා අධ්‍යයන, අනධ්‍යයන, ජ්‍යෙෂ්ඨ සිසුන්, නවක සිසුන් හා දෙමාපියන්ගේ සහයෝගය අපේක්ෂා කරන බවත් ඇමැතිවරයා කීවේය. ඇමැතිවරයා එසේ පැවසුවේ 2010 වසරට විශ්වවිද්‍යාල සඳහා සිසුන් ඇතුළත් කිරීමේ අවම ඉසෙඩ් ලකුණු නිකුත් කිරීම වෙනුවෙන් විශ්වවිද්‍යාල ප්‍රතිපාදන කොමිෂමේ ඊයේ (7) පැවැති ජනමාධ්‍ය හමුවේදීය.නවක වදය රහසිගතව හෝ සිදු කිරීමට ඉඩ නොදෙන බව අවධාරණය කරන ඇමැතිවරයා එවැනි අවස්ථා හසුවුවහොත් දඬුවම් පැමිණවීමට විශ්වවිද්‍යාල බලධරයන් ක්‍රියාකරනු ඇතැයිද කීවේය.මේ අවස්ථාවට උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක, විශ්වවිද්‍යාල ප්‍රතිපාදන කොමිෂමේ ලේකම් තිස්ස නන්දසේන මහතා ඇතුලු ජ්‍යෙෂ්ඨ නිලධාරීන්ද සහභාගි වූහ.</content>
  </post></root>