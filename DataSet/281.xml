<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100612</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමත්තෙගොඩ අජිත් ජෝතිය කරසිංහප්‍රශ්නය - මෙරට ප්‍රථම මෙගා ටෙලි නාට්‍ය කුමක් ද?පිළිතුර - නාලන් මෙන්ඩිස් ගේ ‘දූ දරුවෝ'.වටරැක සුසිත් මනරංජනප්‍රශ්නය - අමරදේවයන් ගයන ‘ශාන්ත මේ රෑ යාමේ’ ගීතයට පංකර් මලික්ගේ ගීතයක තනුවක් බලපෑවා ද?පිළිතුර - ඔව්. ඒ ‘පියා මිලනකේ ජානා’ නම් වූ ගීතය. මා ඒ ගීතය පසුකලෙක ලතා මංගේෂ්කාර් කියනවා අහලා තියෙනවා. එය අනුකරණයක් නෙමෙයි. සියුම් නිර්මාණ ආභාසයක් පමණයි.කුලියපිටියේ සේකර විජේකෝන්ප්‍රශ්නය - සමහරු සිංහල අවුරුදු කාලේට කොළඹ ‘බෙයාෆුට්’ එකෙන් මිල අධික සරම් ඇඳගෙන ගමේ වෙල් එළියේ ඇවිදින ඡායාරූප දැක්කම ඔබට මොනව ද හිතෙන්නෙ?පිළිතුර - ඔවුන් මොනතරම් ව්‍යාජ ජීවිත ගත කරන අය ද කියලා හිතෙනවා.වලස්මුල්ලේ හියුබට් සමරසිංහප්‍රශ්නය - ‘ලස්සන ගංගා කුමාරියේ, යන්නේ කොයිබද සවාරියේ’ ගීතය ගැයුවේ ආර්. සිවනන්ද ද? සිඩ්නි ආටිගල ද? ක්‍රිස්ටෝපර් පෝල් ද?පිළිතුර - ආර්. සිවනන්ද.වනවාසල කීර්ති විජේරත්නප්‍රශ්නය - එඩ්වඩ් ජයකොඩිගේ ගීතයක එන පරිදි ‘යට ලීයේ නාරිලතා මල් පූදින්නේ’ යැයි කියන්නේ මොනවා ද?පිළිතුර - අනේ මේ මගෙන් මුකුත් අහගන්නෙ නැතුව ඉන්න.ගල්කිස්සේ නදී කරුණාරත්නප්‍රශ්නය - පැරණි චිත්‍රපට නළු බොනිපස් ප්‍රනාන්දු දැන් කෝ? ඔහු බැප්ටිස් ප්‍රනාන්දුගේ සොහොයුරෙක් ද?පිළිතුර - නැහැ. බොනිපස් මේ දිනවල අසනීපයෙන් පසුවෙනවා.දෙහිඕවිට නාමල් වනිගසූරියප්‍රශ්නය - රඝුපති රාඝව රාජා රාම් ගීතය කාගේ නිර්මාණයක් ද?පිළිතුර - විෂ්ණු දිගම්බර පලුෂ්කාර්ගේ.දඹදෙණිය පූජිත ගුණවර්ධනප්‍රශ්නය - ගීත රචකයන්ගේ පදමාලා වෙනස් කිරීම් කළේ ආචාර්ය ප්‍රේමසිරි කේමදාසයන් පමණක් ද?පිළිතුර - නැහැ. ආචාර්ය අමරදේව හා ගුණදාස කපුගේ යන අය පවා එලෙස පදමාලා වෙනස් කර තිබෙනවා. උදාහරණයක් ලෙස දිවුල්ගනේ ගයන ‘රුවක් ඇදෙනවා’ ගීතය මුල් පදමාලාවේ පටන්ගෙන තිබුණේ මෙලෙසින්. ‘මීවිතෙන් ගිනිකණ වැටුණු ඇස - කාගේ රුවදෝ ඇදෙන්නේ’ කියායි. එය කපුගේ වෙනස් කළා.බෙලිඅත්තේ අසංක ජයනාථප්‍රශ්නය - ‘දස්කම’ චිත්‍රපටයට සංගීතය සැපයූ එඩ්වින් සමරදිවාකර විවාහ වූයේ වංග තරුණියක සමඟ ද?පිළිතුර - ඔව්. ඇගේ නම ප්‍රීති ඝෝෂ්. ඔහුට ඇය මුණ ගැසුණේ ශාන්ති නිකේතනයේ දී.වේරහැර පද්මා විජේනායකප්‍රශ්නය - ‘හරිමඟ’ චිත්‍රපටයේ ප්‍රධාන චරිත රඟපෑවේ ටෝනි රණසිංහ හා නිලන්ති විජේසිංහ ද? ජෝ අබේවික්‍රම හා ක්ලැරිස් ද සිල්වා ද?පිළිතුර - ටෝනි හා නිලන්ති. ඒත් ‍ජෝ හා ක්ලැරිස් මෙහි ගීතමය ජවනිකාවකට පෙනී සිටියා මට මතකයි. එහිදී සිනමා ජීවිතයේ පළමු හා එකම වතාවට ආචාර්ය අමරදේවයන් ජෝ වෙනුවෙන් පසුබිම් ගී ගායනා කළා.අකුරැස්සේ සරත් හීනටිගලප්‍රශ්නය - සැමුවෙල් බෙකට් වගේ නාට්‍යකරුවන්, සල්මන් රුෂ්ඩි වැනි නවකතාකරුවන් අපේ රටේ නැද්ද?පිළිතුර - ඉන්නවා. ඒ අය ඉන්නේ චිත්‍රපට, ටෙලි නාට්‍ය ක්ෂේත්‍රයේ. ජයන්ත චන්ද්‍රසිරි හොඳ උදාහරණයක්. ඔහුගේ ‘වෙදහාමිනේ’, ‘දඬුබස්නාමානය’ වැනි ටෙලි නාට්‍යවල විකාරරූපි ලක්ෂණ තිබුණා. නවකතාවක් විදියට ලියැවුණා නම් ඒවා රුෂ්ඩිගේ නවකතා වගේම තමයි.පත්තඩුවන අනෝමා එදිරිමාන්නප්‍රශ්නය - කරුණාරත්න අබේසේකර කඩදාසිය කාර් එකේ බොනට්ටුව මත තබා ක්ෂණිකව ගීත ලිව්වාලු. එහෙම එසැණින් සාර්ථකව ගීත ලියන්න පුළුවන් ද?පිළිතුර - සුනිල් සරත් පෙරේරා, ආචාර්ය අමරදේවට ‘මේ මහ කන්ද බැලුවා හොරැහින් මදෙස’ ගීතය ලිව්වෙත් එසැණින්. ඒක සාර්ථක ගීතයක් නෙමෙයි ද? මෙතැනදි වැදගත් වෙන්නේ ගීතය ක්ෂණිකව ද ලිව්වේ, නැත්නම් දවස් ගාණක් තිස්සේ තටම තටමා ද ලිව්වේ යන්න නොව නිර්මාණ ප්‍රතිභාවයි.මේ සතියේ පහත නම් සඳහන් අයත් ප්‍රශ්න එවා තිබුණා. ගම්පහ අඹන්විට සිරිවර්ධන, කපුගොඩ මාළිඳ සරත් රණසිංහ, වත්තල හේකිත්තේ ලක්ෂ්මන් රණසිංහ, කඩවත සුජාතා ගුණවර්ධන, බේරුවල චන්ද්‍රසිරි පීරිස්.ඔබේ ප්‍රශ්නය පහත ලිපිනයට යොමු කරන්න'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100613</link>
    <topic>වි‍ජේ මල්ලිගෙ කොලොම</topic>
    <author/>
    <content>වි‍ජේ මල්ලිගෙ කොලොමවි‍ජේ මල්ලි අන්තිම ලාස්ට් රිසල්ට් එක මොකක්ද කියල බලා කියාගන්න බී.එම්.අයි.සී.එච්. එකට ගියැයි කියමුකො සඳුදා හැන්දෑවෙ. ෂෝ එක ටූතර්ටි ගහනව කිව්වට ත්‍රී වෙනකල් ඩ්‍රම්ස් ඇහුනෙ නෑ. සාහිත්ය ද මොකක්ද කියන එක බයිට් එකකටවත් වැඩක් තියෙනවද කියල කවුද කැප්ටන් කෙනෙක් ඇහුවට, බයිට් එකට නෙවි අනේ බ්‍රෙක්ෆස්ට් එකට වුණත් සාහිත්යෙ ගන්න පුළුවන් කියල හිතපු ක්‍රවුඩ් එකක් නම් ඉන්නව වි‍ජේ මල්ලි දැක්කා. ඈස් යූෂුවල් අයිටම්ස් තිබුණට වැඩේ අල වුණේ නෑ කියන්නෙ සික්ස් තර්ටි විතර වෙනකොට කර්ටන් එක වැහුණා.ඒක නම් මාර ග්‍රේට් වැඩක් කියලා වි‍ජේ මල්ලිට හිතුණා. ඊට පස්සෙ නේ සින් එක. ටී පාටි - පෝස්ට් මෝටම්. ෂිහ්. අඩුවකට තිබුණෙ ගෝල්ඩන් බුක් එවෝඩ්ස් නයිට්වල වගේ, නිකමට හරි ‘බියර් ග්ලාස්’ එකක්වත් තිබුණෙ නැති එක විතරයි. ලාස්ට් රිසල්ට් එක කියවන කොට වි‍ජේ මල්ලි රිසල්ට් එක කම්පියුටර් එකට ෆීඩ් කරල බැලුවා. ෆෙස්ටිවල් හතරයි, ත්‍රී ඇන්ඩ් හාෆ් එවෝඩ්ස්. විද්යෝදෙ ෆස්ට්. ගොඩගේ ෆස්ට්. රාජ්ය ෆස්ට්. ගෝල්ඩන් බුක් නොමිනේෂන්. සාහිත්ය මෑන් කෙනෙකුගෙ ෆස්ට්ම නවල්ස් එකක්. එහෙම එවෝඩ්ස් ගහනව කියන්නෙ සිරාවටම ඔය ලොන්ඩ්‍රමාට් සීන් එක තියෙන නවල්ස් එකේ මොකක් හරි තියෙන්න ඇති කියල වි‍ජේ මල්ලිට හිතුණා.ඔය ජජ් බෝඩ්ස්වලට එපොයින්ට් කරල ඉන්න හයිෆයි ලේඩීස්ල, මෑන්ස්ල, කොච්චර කට්ටක් කනව ඇද්ද ද බෙස්ට් එකක් සිලෙක්ට් කරල දෙන්න. දැන් තමයි ඕන්න පෝස්ට් මෝටම් ඩිරෙක්ටර්ස්ලගෙ වෙලාව. 2014 වෙනකල්ම බයිට් එකට ගන්න පුළුවන් ‍රිසල්ට් එක. මොකක්ද ඔය නවල්ස්වල තියෙන්නෙ සෙක්ස් පැත්තක තිබ්බම? සෙක්ස් තීම්ස් නැතුව බැරි ද මෙයාලා නවල්ස් ලියන්න? ඔය ත්‍රී ඇන්ඩ් හාෆ් එවෝඩ්ස් ගහපු පොතෙත් තියෙන්නෙත් සෙක්ස් සීන්ම විතරයි නේද? ප්‍රශ්න කෝටියයි. සාහිත්ය පේජස් බාර කට්ටියට බඩු ලොරි ගණන්. වි‍ජේ මල්ලිට නම් තියෙන්නෙ එක අප්සෙට් එකයි. ඔය හැම අවුරුද්දෙම හැම ෆෙස්ටිවල්ස් එකකටම පස්සෙ පෝස්ට් මෝටම්ස් තියන්නෙ නවල්ස් එකට විතරක් මොකද කියන එක. වි‍ජේ මල්ලිට මෙහෙම කල්පනා වෙනවා. එක්කො සාහිත්යෙ කියන්නෙ බෙස්ට් නවල්ස් තෝරන සීන්ස් එකක් විතරයි. එහෙම නැත්නම් කචල්ස් එක තියෙන්නෙ නවල්ස් රිසල්ට් එකේ විතරයි. අනික් සෙක්ෂන්ස්වල එවෝඩ්ස් නම් අවුලක් නෑ කියන එකයි.අවුරුද්දට එක ගාණෙ කට්ටිය නවල්ස් ලියනවා. පොයට්‍රි ලියනවා. රැට් රේස් එකේ දුවනවා. දුවල හතිවැටුනට, පොඩි බ්‍රේක් එකක් අරගෙන ආපහු ලියනවා. ලියන ඕනම එකකට, ඕනම ෆෙස්ටිවල් එකකදි, එවෝඩ්ස් එක තමන්ටම ලැබෙන්න ඕන කියල මයින්ඩ් සෙට් කරගෙන ඉන්නවා. තමුන්ට ලැබෙන්නෙ නෑ කියන නිව්ස් එක ආවට පස්සෙ එවෝඩ්ස් දෙන සීන් එකේ පැත්ත පළාතෙ නොගිහින් බෝයිකොට් කරනවා. කප් එකම උස්සන්න මිසක් සර්ටිෆිකේට් කෑල්ලක් සොරි ‍නොමිනේෂන් එකක්වත් ඔ‍ට්ටු නෑ කට්ටියට. කප් එක උස්සන මෑන්ස්ට හරි ලේඩීස්ට හරි අප්පුඩියක් ගහන්නවත් විසිල් එකක් ගහන්නවත් ලූසර්ස්ල කැමැති නැති සයිස් එකක් තමයි හැමදාම වි‍ජේ මල්ලි දකින්නෙ.හැබැයි කට්ටිය ඔක්කොම සංවේදී පොරවල් කියලනේ කියන්නෙ. වි‍ජේ මල්ලිලාට ඔය සංවේදී වගේ සාහිත්ය බාසාවෙ වචනවල තේරුම මීටර් වෙන්නෙ නෑනේ. හැමදාම සෙප්ටෙම්බර් වලින් පස්සෙ ඇහෙන කතා කියවන්න වෙන කතා කවදාවත් නවතින්නෙ නැද්ද කියල වි‍ජේ මල්ලිට මේ දවස්වලට කල්පනා වෙනවා. ඕකට සිම්පල් සොලියුෂන් එකක් තියෙනව කරනව නම්. මොකක්ද දන්නවද? අවුරුද්දකට දෙකකට ඔය බෙස්ට් නවල්ස්, ෂෝට් ස්ටෝරීස්, පොයට්රි, වගේ දේවල්වලට එවෝඩ්ස් දෙන ෆෙස්ටිවල් නතරකරල දැම්මොත් කොහොම සයිස් එකක් තියෙයිද එතකොට? මීඩියාවල, සාහිත්ය පිටු කට්ටිය ෆුල් ඩ්‍රයි ගහල අන්දමන්ද වෙලා ඉඳියි බඩු නැතුව වලි ඇදගන්න විදියක් නැතුව. කැලෑපත්තර කට්ටියටත් කඩේ වහල ගමරට යන්න වෙයි වෙන මොනව හරි ජොබ් එකක් හොයා ගෙන.‘ඒ ලෙවල්ස් ඉවරයි’ ටෙලිය වගේ එවෝඩ්ස් ඉවරයි කියල කවුරුහරි ටෙලියක් හදන්න හිතුවොත්, වි‍ජේ මල්ලිට හිතෙනවා එපිසෝඩ් හන්ඩ්‍රඩ් නෙවි ටූ හන්ඩ්‍රඩ් වුණත් පන්නල රෙකෝඩින් තියන්න පුළුවන්. ටෙලි එවෝඩ්ස් ගහන්න පුළුවන් මෙගා වැඩක් දෙන්න පුළුවන් කියලා. මොකද ෂුවර් එකටම, ඒ වගේ මෙගා එකක් හදන්න ඕන බඩු තියෙනවා මේ ලිට්රේචර් ෆෙස්ටිවල් තුනහතරෙ. මේ වගේ ජොබ් එකක චැලේන්ජ් එක ගන්න පුලුවන් ටෙලිනිස මෑන්ස්ල එහෙම නැද්ද කියල නාලන් මෙන්ඩිස් ලොක්කගෙන් හරි ආනන්ද අබේනායක කැප්ටන්ගෙන් හරි අහන්න ඕන කියල වි‍ජේ මල්ලිට කල්පනා වුණා. ද බෙස්ට් මෙගා එකක්ම කරගන්න පුලුවන් ෂුවර් එකටම කවුරුහරි සීන් එකට එන්ටර් වුණොත්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100614</link>
    <topic>‘ආනන්දගෙ අසනීපෙට කිසිම කලාකරුවෙක් උදව් කළේ නෑ’</topic>
    <author>තුෂාරි නේරංජා වික්‍රමසිංහ</author>
    <content>‘ආනන්දගෙ අසනීපෙට කිසිම කලාකරුවෙක් උදව් කළේ නෑ’මානෙල් වානගුරුපිය උරුමය ඔස්සේ කලා ලොවට පිවිසි ප්‍රවීණ රංගන ශිල්පිනියන් අතර ඇයට ද හිමි වන්නේ විශේෂිත ස්ථානයකි. හැත්තෑව දශකයේ තිරගත වූ ‘වනලිය’ චිත්‍රපටයේ රඟපාමින් සිනමා ලොවට අවතීර්ණ වූ ඇය මේ වන විට කලා පවුලක මුල් පුරුකකි. ඈ මඟ යමින් ඇගේ දරු දෙදෙනා ද මේ වන විට කලා ලොව ජයගත් ජනප්‍රිය රංගන ශිල්පීන්ය. මානෙල් වානගුරු නම් වූ මේ ප්‍රවීණ රංගන ශිල්පිනිය මේ දිනවල විකාශය වන ටෙලිනාට්‍ය කිහිපයකින්ම ඔබ හමුවට එයි.* මේ දවස්වල ඔබේ කලා කටයුතු කොහොමද?“ටෙලිනාට්‍ය සහ චිත්‍රපට තමයි. (මානෙල් සිනාසෙයි) මේ දවස්වල සම්පත් රෝෂණ ගේ ‘හිතවත්තු’ ටෙලිනාට්‍යයේත්, විජය නන්දසේන ගේ ‘මැදගෙදර’ ටෙලිනාට්‍යයේත් රූගත කිරිම් සඳහා සහභාගි වෙනවා. ඊට අමතරව චිත්‍රපට දෙකකටත් දායක වුණා.”* ඔබ දක්ෂ වේදිකා නාට්‍ය නිළියක්. ඒ ‍පැත්තෙන් යමක් කරන්නේ නැත්ද?“වේදිකාව ගත්තොත් ‘මම යමි’ කියන වේදිකා නාට්‍යයේ මම රඟපානවා. එහි කතා තේමාව යම ලෝකය හා ගෙතුණු කතාවක්. ඊට අමතරව ‘රොබෝ පැංචා’ නම් වූ වේදිකා නාට්‍යයකටත් සම්බන්ධ වෙලා ඉන්නවා.”* ඔබ හැමදාමත් පුංචි තිරයේ දකින්නේ සැර පරුෂ මව ගේ චරිත හරහායි. මේ චරිතයට යම් කොටුවීමක් තිබෙනවා නේද?“මම එය පිළිගන්නවා. හුඟක් අධ්‍යක්ෂවරු කියන්නේ, ඒ වගේ ඉංග්‍රීසි කතාකරන බර්ගර් පන්නයේ හැඩය තියෙන කෙනෙක්. එවැනි චරිත සඳහා සොයාගන්න අපහසුයි කියලයි. ඉතින් ඒ වගේ චරිත බොහෝ විට ලැබෙන්නේ මට. අනෙක ගැමි චරිතයක් රඟපාන්න සුදුසු ස්වරූපයක් මට නැහැ. එනිසා බර්ගර් මවගේ චරිත මට ලැබෙනවා වැඩියි.* ඔබේ සැමියා ප්‍රවීණ නළු ආනන්ද වික්‍රමගේ මේ දවස්වල රඟපෑමෙන් දුරස්වෙලාද?“මේ ප්‍රශ්නය හුඟාක් දෙනෙක් අහනවා. ආනන්ද මොකද පෙනෙන්න නැත්තේ කියලා. ආනන්ද පසුගිය දවස්වල අසනීපෙන් හිටියා. එක පාරටම ඔහුගේ පෙණහළුවල වතුර පිරෙන්න ගත්තා. ඉතින් පසුගිය මාස කිහිපයම ආනන්ද රෝහල් ගතවී සිටියේ. දැන් නම් ආනන්දට ගොඩක් සුවයි. ඒත් වෛද්‍යවරු කිව්වේ හැකි තරම් දුරට විවේක ගන්න කියලයි. එනිසා ඔහු කිසිම නිර්මාණයකට දායක වුණේ නැහැ. නවලෝක රෝහලෙත් ජයවර්ධන පුර රෝහලෙත් මාස කිහිපයක්ම නේවාසිකව ප්‍රතිකාර ලැබුවා. ඉදිරියේ දී වැඩිය‍ වෙහෙසෙන්නේ නැති ටෙලිනාට්‍ය නිර්මාණවලට ඔහු දායකත්වය ලබාදේවි.”* ඔබ සියලු දෙනාම කාර්යබහුල ජීවිත ගතකරන්නේ. ඒ අතරතුර ආනන්ද අයියාට සාත්තු සප්පායම් කරන්නේ කවුරුන්ද?“මුලදී නම් මමත් පුතාලා දෙදෙනාත් මාරුවෙන් මාරුවට ආනන්ද ළඟ ඉඳලා සාත්තු සප්පායම් කළා. දැන්නම් ආනන්දට සුව නිසා ඔහුට අවශ්‍ය දේවල් සූදානම් කරලා මම රූගත කිරීම් සඳහා සහභාගි වෙනවා.”* අසනීප වූ අවස්ථාවේ ක්ෂේත්‍රයේ හිතවතුන්ගෙන් ලැබුණු උපකාර මොනවගේද?“කලාකරුවකුට කලාව තුළින් යැපෙන්න බැහැ. ආනන්ද අසනීප වූ වෙලේ ඇත්තටම නවලෝක රෝහලේ සභාපති ජයන්ත ධර්මදාස මහත්මා අපිට ගොඩාක් උදව් උපකාර කළා. දැනටත් අපිට දුරකථන ඇමතුම් දීලා සුවදුක් විමසනවා. ඒ වගේම රන්සිළු ආයතනයේ රංජිත් ප්‍රේමලාල් මහතාත් අපිට බොහෝ උපකාර කළා. ඒ වගේම ජනාධිපතිතුමාත් ජනාධිපති අරමුදලෙන් අපිට උපකාර කළා. ඒ හැම දෙනාටම ස්තුතිවන්ත වෙනවා. ඒ ඇරෙන්න වෙන කිසිම කලාකරුවෙක් ආනන්ද වෙනුවෙන් යමක් කරලා උදව් උපකාර කරන්න ඉදිරිපත් වුණේ නැහැ. ඒ ගැන ලොකු කනගාටුවක් තියෙනවා.”* ඒ කියන්නේ කලාකරුවන් සුවදුක් විමසලාවත් බැලුවෙ නැත්ද?“හුඟ දෙනෙක් ආනන්දව බලන්න රෝහලට පැමිණියා. නමුත් මම කියන්නේ අපි කලා ක්ෂේත්‍රයට දැන් දශක හතරකට වඩා වැඩි කාලයක සිට අපේ දහඩිය මහන්සිය කැප කර තිබෙනවා. ආනන්ද වික්‍රමගේ කියන්නේ රටේ පිළිගත් කලාකරුවෙක්. එවැනි කලාව වෙනුවෙන් සේවයක් කළ කලාකරුවෙකුට කලාකරුවන් එකමුතු වී යම් මෙහෙවරක් රෝගාතුර වූ අවස්ථාවේ කළ යුතුව තිබුණා. නමුත් ‍එහෙම කිසිම කලාකරුවෙක් ඒ වෙනුවෙන් ඉදිරිපත් වුණේ නැහැ. මමයි පුතාල දෙන්නයි අපේ පවුල්වල අයයි සියලු බර දරාගෙන ඔහුව සුවපත් කළා. කිසිම කලාකරුවෙක් සතපහකින්වත් උදව්වක් කළේ නැහැ.”* කලා ‍ක්ෂේත්‍රය තුළ එකමුතුවක් නැහැ කියලද ඔබ කියන්නෙ?“මම කියන්නේ මේ වගේ කලාවට සේවයක් කළ ප්‍රවීණ කලාකරුවෙක් අසරණ වුණාම විශේෂයෙන්ම ඔවුන් තුළ එකමුතුවක් තිබිය යුතුයි. නමුත් එහෙම දෙයක් සහෝදර කලාකරුවන් වෙතින් ඉටුවුණේ නැහැ. ආනන්ද ගේ බෙහෙත් හේත්වලට විශාල මුදලක් අපිට දරන්න සිදුවුණා. ඒ සියල්ල දෙවියන්ගේ ආශිර්වාදයෙන් මමත් මගේ දරුවනුත් ඉටුකළා. කිසියම් ප්‍රසංගයක්, නාට්‍යයක්, උපහාර උලෙළෙක් කිසි දෙයක් කරලා ආනන්ද වෙනුවෙන් කිසිවක් කරන්න කිසිම කලාකරුවෙක් ඉදිරිපත් වුණේ නැහැ.”* මෙයින් පෙන්නුම් කරන්නේ කලා ක්ෂේත්‍රයේ බිඳවැටීමක්ද?“කලා ක්ෂේත්‍රයේ දියුණුවක්, එකමුතුකමක් කියල පේන්න නැහැ. අපි හම්බකරගත්තොත් අපිට හොඳයි කියන තැන තමයි හැම කලාකරුවාටම අද රැඳී ඉන්න සිදුවෙලා තිබෙන්නේ.”* ඔබේ පුතණුවන් දෙදෙනාම කලා ක්ෂේත්‍රයේ ඉදිරියෙන් ඉන්නවා. ඔවුන් ගැන ඔබ හිතන්නේ මොන විදිහට ද?“මගෙ නං මුලදි මුලදී ඔවුන් කලා ක්ෂේත්‍රයට පිවිසෙනවාට එතරම් කැමැත්තක් තිබුණෙ නැහැ. ඔවුන් දෙදෙනාම අධ්‍යාපනය ලැබුවේ කොළඹ රාජකීය විද්‍යාලයේ. මම ඔවුන්ට තවමත් කියන්නේ, තවම ඔයාලට වයස තියෙන නිසා කුමක් හෝ විෂයක් ඔස්සේ ඉගෙනුම ලබලා ඉදිරියට යන්න. කලාව ඊළඟට කරන්න කියලයි. අපි හැමදාමත් දරන අදහසක් තමයි කලාව කියන්නේ පූජනීය දෙයක්. ඔවුන් ගේ කැමැත්ත අනුව ඔවුන් කැමැති දේ ඔස්සේ ඉදිරියට යන්නට අපි ආශිර්වාද කරනවා.”තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100615</link>
    <topic>ලොව ධනවත්ම ක්‍රිකට් ක්‍රීඩකයා</topic>
    <author>ෆවුස් මොහොමඩ්</author>
    <content>ලොව ධනවත්ම ක්‍රිකට් ක්‍රීඩකයාඑතෙක් මෙතෙක් අන්තර් ජාතික ක්‍රිකට් පිටියේ බිහිවන ධනවත්ම ක්‍රිකට් ක්‍රීඩකයා වීමේ වාසනාව දැන් ඉන්දියාවේ සුපිරි ක්‍රිකට් තරුව වන විරාත් කෝලි දෙසට හැරෙමින් පවතී.ඉන්දියාවේ පමණක් නොව ලොව පුරා ක්‍රිකට් ක්‍රීඩාවට ළැදි තරුණ ක්‍රීඩා ලෝලීන්ගේ විශේෂයෙන්ම තරුණියන්ගේ නිදන කාමරයේ බිත්ති පුරා පෝස්ටර් පිට පෝස්ටර් ඇලවෙන මේ කඩවසම් හාදයාට අමෙරිකානු ඩොලර් මිලියන ගණනක ආදායමක් ලබාදෙමින් සුප්‍රකට අඩිඩාස් සමාගම වෙළෙඳ දැන්වීම් කොන්ත්‍රාත්තුවකට ඔහුට ආරාධනා කර තිබේ.මේ වනවිට යාන්තම් ටෙස්ට් තරග 18කට පමණක් ක්‍රීඩා කර ඇති කෝලිට මේ වාසනාවේ ‍දොරටු විවර වීම එක් අතකින් පුදුමයට කරුණකි. එහෙත් අනිත් පැත්තෙන් බැලු විට අනාගත ක්‍රීඩා ලෝකය ජයගන්නා තරුණ ක්‍රීඩකයන් ගැන හොඳ ඉවක් ඇති අඩිඩාස් සමාගම වැරැදි තෝරා ගැනීමක් මෙතෙක් සිදු‍කොට නොමැත. එබැවින් අනාගතයේ දී අන්තර් ජාතික ක්‍රිකට් පිටියේ අංක එකේ පිතිකරු බවට විරාත් කෝලි පත්වනු ඇතැයි මීට පෙර විචාරකයන් පැවැසූ අනාවැකිවලට එය කදිම සාධකයකි.ටෙස්ට් පිටියේ තරමක කෝඩුකාරයකු වූවත් කෝලි එක්දින පිටියට නැතිවම බැරි ක්‍රීඩකයෙකි. ඔහු මේ වනවිට එක්දින තරග 113කදි ශතක 15ක්ම රැස් කිරීමට සමත්ව සිටියි. එහි සාමාන්‍යය 50 ඉක්මවයි.මේ වනවිට අන්තර් ජාතික ක්‍රිකට් පිටියේ ධනවත්ම ක්‍රීඩකයා වන්නේ ඉන්දියා පිලේ නායක මහේන්ද්‍ර සිං ‍දෝනිය. ඔහු අභිබවා ඉදිරියට යන්නට සැරසෙන ඔහුගේ හොඳම ගෝලයා පිළිබඳ දෝනිට කුමක් සිතේදැයි නොදනිමු. එහෙත් ලොව ධනවත්ම ක්‍රීඩකයන් පිළිබඳ සමීක්ෂණය කරන ෆෝබස් සඟරාවේ නවතම සමීක්ෂණයට අනුව දෝනි පසුවන්නේ 16වැනි ස්ථානයේය. දෝනිගේ වාර්ෂික ආදායම අමෙරිකානු ඩොලර් මිලියන 31.5කි. ක්‍රීඩක ක්‍රීඩිකාවන් 100කගෙන් සමන්විත එම ලැයිස්තුවේ 51වැනි තැන සිටින ඉන්දියාවේ සුපිරි පිතිකරු සචින් තෙන්ඩුල්කර්ගේ වාර්ෂික ආදායම ඩොලර් මිලියන 22කි.නමුත් 24හැවිරිදි කෝලිගේ අඩිඩාස් කොන්ත්‍රාත්වත් සමග ඔහුගේ පරිණත සගයන් අභිබවා යාමට කෝලි සමත්වනු ඇත. ඔහුට දැනටමත් තවත් වෙළෙඳ සමාගම් 13ක විවිධ ගිවිසුම් තිබේ. ඉන් වාර්ෂිකව ලැබෙන ආදායම සුලු පටු එකක් ද නොවේ.අඩිඩාස් කොන්ත්‍රාත්තුවෙන් පමණක් කෝලිට වාර්ෂිකව ලැබෙන ආදායම ඉන්දියා රුපියල් කෝටි දහය ඉක්මවයි. එය වසර තුනක කොන්ත්‍රාත්තුවකි. ඒ අනුව ඔහු දෝනිගේ හා තෙන්ඩුල්කර්ගේ වාර්ෂික ආදායම ඉක්මවනු ඇතැයි විචාරකයන් ගණන් බලා ඇත.ක්‍රිකට් පිටියේ තරමක කුකුල් කේන්තිකාරයකු ලෙස ප්‍රකට කෝලිට අනාගතයේ දි ඉන්දියා පිලේ නායකත්වයේ සුක්කානම බාර ගැනීමට නියමිත ක්‍රීඩකයෙකි. එහෙත් ඔහුගේ ක්‍රීඩා ජීවිතයට බාධාවක් වී ඇත්තේ ද ඔහුගේ ඉක්මන් කේන්තියයි. ඇතැම් ප්‍රවීණ ක්‍රීඩකයන් පවසන්නේ කෝලි තවමත් නායකත්වය බාර ගැනීමට සූදානම් නැති බවය. එහෙත් මෑතකදී ඉන්දියා පුවත්පතකට සාකච්ඡාවක් ලබා දුන් කෝලි පැවැසුවේ තමා දැන් කුකුල් කේන්තිකාරයකු නොවන බවය. ක්‍රීඩා පිටියේ අත්දැකීම් ලැබීමත්, පරිණත විමත් තමාට ඉවසිම ප්‍රගුණ කිරීමට ඉවහල් වූ බව ඔහු කීවේය. ඒ මාධ්‍ය සාකච්ඡාව පවත්වා තිබුණේ ද ඉන්දියාවේ සුප්‍රකට වෙළෙඳ සමාගමක කොන්ත්‍රාත්තුවකට අස්සන් කිරීම නිමිත්තෙනි. ඒ අනුව කෝලි යනු ඉන්දියා ක්‍රිකට් පිලට මෙන්ම වෙළෙඳ සමාගම්වලටත් දැන් නැතිවම බැරි ක්‍රීඩකයෙකි.ඔහු මේ වනවිට අමෙරිකානු ඩොලර් මිලියන 7.1ක ආදායමක් ලබන ක්‍රීඩකයෙකි. ඔහු වෙළෙඳ දැන්වීම්වලින් පමණක් ඩොලර් මිලියන 4ක මුදලක් උපයා ගනියි.එහෙත් ඒ සියල්ලට වඩා ඔහු මේ වනවිටත් උපයමින් සිටින ලොව පුරා සුරූපි තරුණියන්ගේ ප්‍රේමය නම් ඩොලර්වලින් මිල කරන්නට බැරිය. එමෙන්ම එය අභිබවා යාමට තරම් සමත් ක්‍රිකට් ක්‍රීඩකයකු ද තවමත් බිහිවී නොමැත‍. ඒ අතින් කෝලි පිටියෙන් පිටත ද හොඳ තුන් ඉරියව් ක්‍රීඩකයෙකි.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100616</link>
    <topic>ලෝ ප්‍රකට සංගීත කණ්ඩායමක් ත්‍රිමාන තිරයේ One Direction</topic>
    <author>කුමාර</author>
    <content>ලෝ ප්‍රකට සංගීත කණ්ඩායමක් ත්‍රිමාන තිරයේ One Direction‘වන් ඩිරෙක්ෂන්’ මේ වන විට ලොව ‍ගායක කණ්ඩායම් අතර පෙරමුණේම හිඳින්නකි. එංගලන්තයේ අග නගරය වන ලන්ඩනය කේන්ද්‍ර කරගත් ‘වන් ඩිරෙක්ෂන්’ බ්‍රිතාන්‍ය හා අයර්ලන්ත තරුණයන් පස්දෙනකුගෙන් සමන්විත වූ සංගීත කණ්ඩායමකි. බ්‍රිතාන්‍ය රූපවාහිනී සේවාවක් මඟින් පැවැත්වූ ගායනා තරගයක් වූ ‘ද එක්ස් ෆැක්ටර්’ හි 2010 වසරේ තෙවැනි ස්ථානය ලබා ගැනීමට සමත් වූ ‘වන් ඩිරෙක්ෂන්’ සංගීත කණ්ඩායම ඒ සමඟම ගී තැටි නිකුත් කිරීමේ ගිවිසුමකට බැඳුණේ සයිමන් කොවෙල් ගේ ‘සයිකෝ රෙ‍කෝඩ්ස්’ සමඟිනි.ඔවුන් ගේ පළමු ගීත ඇල්බම දෙක ‘අප් ඕල් නයිට්’ හා ‘ටේක් මී හෝම්’ යන නම්වලින් පිළිවෙළින් 2011 සහ 2012 වසරවල නිකුත් වූයේය.අලෙවි වාර්තා කිහිපයක්ම බිඳ දමමින් ලොව පුරා ජනප්‍රිය වූ එම ගී තැටි දෙකෙන් ‘වට් මේක්ස් යූ බියුටිෆුල්’ සහ ‘ලිව් වයිල් වී ආ යන්ග්’ නමැති ගීත දෙක ලෝ පුරා රසිකයෝ ආදරයෙන් වැලඳ ගත්හ.මේ වන විට ඔවුන්ගේ ගීත ඇල්බම පිටපත් ලක්ෂ සියයක් ලොවපුරා අලෙවි වී ඇති බව වාර්තා වෙයි. 2012 බිල් බෝඩ් සංගීත සම්මාන උලෙළේ දී ‘ඉහළම ජනප්‍රියත්වයක් ලැබූ අලුත්ම සංගීත කණ්ඩායම’ ලෙස සම්මාන ලැබුවේ ද ‘වන් ඩිරෙක්ෂන්'ය. ඒ හැර ඔවුන් ‘බ්‍රිට්’ සම්මාන දෙකක් ද ‘එම්ටීවී වීඩියෝ මියුසික්’ සම්මාන තුනක් ද මේ වන විට දිනාගෙන තිබේ.ලියම් සේයිෆ්, ලුවිස් ටොම් ලින්සන්, නියෝල් හොරාන්, හැරී ස්ටයිල්ස් හා සයින් මලික් ‘වන් ඩිරෙක්ෂන්’ කණ්ඩායමේ සාමාජිකයෝ වෙති. ඒ අතර අයර්ලන්ත ජාතිකයා වන්නේ නියෝල් හොරාන්ය. කණ්ඩායමේ වැඩිමහලුම සාමාජිකයා වන්නේ 22 හැවිරිදි ලුවිස් ටොම් ලින්සන් ය. ‘ටීන් ඩොයිස් සම්මාන’ උලෙළේදී සම්මාන නවයකටම ‘වන් ඩිරෙක්ෂන්’ නාම යෝජනා ලැබූ අතර එම සම්මාන නවයම ඔවුන් දිනාගැනීම කැපී පෙනෙන්නකි. ලොව ගැටවරයන් අතර ‘වන් ඩිරෙක්ෂන්’ ලබා ඇති ජනප්‍රියත්වය ඉන් පැහැදිලිව පෙනෙන බව විචාරකයෝ පවසකි.‘වන් ඩිරෙක්ෂන්’ හි කතා පුවත මේ වන විට හොලිඩුඩයේ ත්‍රිමාණ චිත්‍රපටයක් බවට ද පත්ව ලොව පුරා ප්‍රදර්ශනය වෙමින් තිබේ. ‘වන් ඩිරෙක්ෂන් - දිස් ඉස් අස්’ නැතහොත් 1ඩී3ඩී යනුවෙන් හැඳින්වෙන එම චිත්‍රපටය පසුගිය අගෝස්තු මස අග පටන් ලොව පුරා ප්‍රදර්ශනය වන ‘වන් ඩිරෙක්ෂන් - දිස් ඉස් අස්’ මේ වන විට ශ්‍රී ලංකාවේ ද ප්‍රදර්ශනය වෙමින් තිබේ.ඇමෙරිකානු ඩොලර් ලක්ෂ සියයක වියදමින් තැනූ මෙම ත්‍රිමාණ චිත්‍රපටය මෝගන් ස්පූර්ලොක් ගේ අධ්‍යක්ෂණයකි. මිනිත්තු 92ක ධාවන කාලයකින් යුක්ත වූ ‘වන් ඩිරෙක්ෂන් - දිස් ඉස් අස්’ හි ලෝක ප්‍රකට සංගීත කණ්ඩායම ‘ලෙජන්ඩ්‍රි 2’ නමැති ප්‍රසංග භූමියේ දී ඉදිරිපත් කරන ලද ප්‍රාසාංගික දර්ශන රැසකින්ම සමන්විතය.සංගීත ලෝලී සිනමා ප්‍රේක්ෂකයන් වෙත අතිශය චමත්කාරජනක අත්දැකීමක් ලබා දෙන ‘වන් ඩිරෙක්ෂන් - දිස් ඉස් අස්’ සංගීත කණ්ඩායමක් සම්බන්ධයෙන් ලොව තැනුණු ප්‍රථම ත්‍රිමාන සිනමා පටය ලෙස ද හැඳින්වීමට පුළුවන.කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100617</link>
    <topic>කවිය හා කෙටිකතාව දෙමළ සාහිත්‍යයේ ප්‍රබලයි</topic>
    <author>තුෂාරි නේරංජා වික්‍රමසිංහ</author>
    <content>කවිය හා කෙටිකතාව දෙමළ සාහිත්‍යයේ ප්‍රබලයිඋපාලි ලීලාරත්නඋපාලි ලීලාරත්න යන නාමය අප සැම හඳුනන්නේ සම්මානනීය ලේඛකයකු, පරිවර්තකයකු මෙන් ම නිදහස් මාධ්‍යවේදියකු ලෙසයි. පසුගියදා පැවැති ‘2012 සරත්චන්ද්‍ර ජයකොඩි සම්භාවනා නවකතා අත්පිටපත්’ තරගයෙන් පළමු ස්ථානය උපාලි රචනා කළ ‘පොඩි සල්ලි’ නවකතාවට හිමිවිය. ඊට අමතරව ඔහු පරිවර්තනය කළ ‘කාන්තාරයේ සිංහයා’, ‘ජීවන පියසටහන්’, යන කෘති ද්විත්වය ද පසුගිය දා එළිදැක්විණි.කලකට පසුව උපාලි ලීලාරත්නයන් හා කෙරෙන මේ කතා බහ ඒ නිමිත්තෙනි.පසුගියදා පැවැති සරත්චන්ද්‍ර ජයකොඩි සම්භාවනා අත්පිටපත් තරගයෙන් ඔබ රචනා කළ ‘පොඩි සල්ලි’ නවකතාව ප්‍රථම ස්ථානය හිමිකර ගත්තා. ඒ ගැන මොකද හිතන්නේ?සතුටක් දැනෙනවා. එවන් තරගාවලින් අපේ ලේඛන ජීවිතයට ශක්තියක් ගෙන දෙනවා. ඇත්තටම මෙවැනි දේවල් අපි අගය කළයුතු වෙනවා.. ‘පොඩි සල්ලි’ නවකතාවේ අන්තර්ගතය මොනවගේ ද?මේ කතාවට පාදක වන්නේ පෞද්ගලික බස් රථවල සේවකයින්ගේ ජීවිතයේ ඇතුළාන්තය. මේ අය මුහුණ දෙන ප්‍රශ්න, විවිධ අත්දැකීම් මේ කෘතියට ඇතුළත් වෙනවා.. ඔබ පරිවර්තනය කළ කෙටිකතා එකතුව ‘ජීවන පියසටහන්’ කෘතිය ගැනත් කතා කරමු.මේ කෘතිය රචනා කළේ නයීමා සිද්දීක් කියන මුස්ලිම් කාන්තාව. දැන් ඇය වයස අවුරුදු 65 ක් පමණ ඇති‍. ඇය මීට කලකට පෙර ලියූ කෙටි කතා එකතුව ‘ජීවන පිය සටහන්’ යන නමින් ‍මම පරිවර්තනය කළා. මේ කෘතියට අන්තර්ගත වන්නේ මුස්ලිම් සමාජයේ කාන්තාවන්ට මුහුණ පාන්නට සිදුවෙන විවිධ සිදුවීම්. දුෂ්කරතා. විශේෂයෙන් ම දෑවැදි ප්‍රශ්නය. පාසල්වලට ගියහම ඒ අයට වෙන අතවර.. නයීමා සිද්දික්’ නමැති මේ ලේඛිකාවගේ ඇති විශේෂත්වය කුමක්ද?ඇත්තටම මේ කතුවරිය එඩිතරව ‍තමාගේ පෑන මෙහෙයවපු ලේඛිකාවක්. මේ හැම කෙටිකතාවක් ම වගේ ඇය එඩිතරව ලියා තිබෙනවා. නමුත් ඒ කාලේ මේ ලේඛිකාවට මතුවෙන්න ඉඩදුන්නේ නැහැ.මුස්ලිම් සමාජයේ ලේඛිකාවෝ අඩුයි. ඒ අඩු කාලේදි මුස්ලිම් සාහිත්‍යය වෙනුවෙන් ඇය විශාල සේවයක් කළා. ඇය ජීවත්වුණේ ගම්පොළ ප්‍රදේශයේ එහෙ වතු කම්කරු දරුවන්ට උගන්වන විද්‍යාලයක් පවා ඇය පවත්වාගෙන ගියා. කම්කරු ව්‍යාපාරයට සම්බන්ධවෙලා වැඩ කළා. මේ කාලයේ මුස්ලිම් සමාජයේ ඇති යම් යම් කුහකකම් මේ කෘති හරහා ඇය විචාරයට ලක්කර තිබෙනවා.. ‘වැලිකතරේ සිංහයා’ පරිවර්තනය ගැනත් කතා කරමු.මේ කෘතිය 1939 දී පමණ ලිබියාවේ සිදුවූ සිද්ධි පදනම් කරගනිමින් රචනා වුවත් ලිබියාව යටත් විජිතයක් ලෙස තිබූ යුගයේදී එහි ජීවත්වූ මුස්ලිම් ජනතාව අතුරින් මතුවෙච්ච නායකයෙක් තමයි උමාර් මුක්තාර්. අවුරුදු 72 ක් වයසයි. මේ අය අරගලයක් කරගෙන ගිහිල්ලා අවසානයේදී අරගලය ජයග්‍රහණය කරන්නට මෙයාගෙ ජීවිතය පූජා කර තිබෙනවා. ඒ වටා ගෙතුණු සුන්දර කතාවක් මෙහි අන්තර්ගත වෙනවා.. වර්තමාන පරිවර්තන සාහිත්‍ය කලාව ගැන ඔබට හිතෙන්නේ කුමක්ද?සාමාන්‍ය ස්වතන්ත්‍ර කෘතිවලට වඩා පරිවර්තන සඳහා ඇති ඉල්ලුම වැඩියි. මේ ඔස්සේ පාඨකයාට විවිධ රටවල විවිධ සංස්කෘති, ආගම් හදාරන්න පුළුවන්. එය වැදගත් වෙනවා.‍. දෙමළ කෘති සිංහලයට පරිවර්තනය කරන ලේඛකයන් අතර ඔබ පෙරමුණෙන් ම ඉන්නවා. දෙමළ සාහිත්‍ය කලාව ඔබ දකින්නේ මොන විදිහට ද?දෙමළ සාහිත්‍යය තුළ නවකතා රචනාවීම බොහොම පසුගාමී තත්ත්වයකයි තිබෙන්නේ. ගිය වසර තුළ නවකතා නිකුත් වී තිබෙන්නේ දහයකටත් අඩු සංඛ්‍යාවක්. මීට පෙර වසරවලත් තත්ත්වය එසේමයි. දෙමළ සාහිත්‍යයේ මම දකින විදිහට ප්‍රබල ම මාධ්‍යය තමයි කෙටිකතාව සහ කවිය‍.. ඔබ පරිවර්තන සාහිත්‍ය කලාව ඔස්සේ සම්මානයට ලක්වූවා‍. ඒ ගැනත් කතා කරමු.ඉන්දියාවෙන් ‘නල්ලි දිසෙයි’ කියන සම්මානය මගේ ‘ගල්අඟුරු’ පරිවර්තන කෘතියටයි හිමි වුණේ. එය චින්නප්පා භාරතී ගත්කතුවරයාගේ කෘතියක්.. මේ දිනවල ඔබ නියැළෙන සාහිත්‍ය කටයුතු මොනවගේ ද?මේ දවස්වල මම උඩරට වතුකරයේ දෙමළ ලේඛිකාවකගේ කෙටිකතා එකතුවක් පරිවර්තනය කරමින් සිටිනවා. ප්‍රමිලා ප්‍රදීපන් කියන මේ ලේඛිකාවගේ කෙටිකතා බොහොම සුන්දරයි. ඇයටත් නහීමා සිද්දිත්ට වගේ දෙමළ සාහිත්‍ය සමාජයේ මතුවීමට ඉඩක් නැහැ. ඇය ‘පාක්කු පට්ටෙයි’ නමින් තමයි මේ කෘතිය ප්‍රකාශයට පත් කළේ.. ‘සිංහල දෙමළ ලේඛක එකමුතුව’ හරහා මෙරට සාහිත්‍ය කලාව වෙනුවෙන් ඉටු කරන මෙහෙවරට ඔබත් දායක වෙනවා. එහි වර්තමාන කටයුතු මොනවගේ ද?මම දැනට එහි සංවිධායක ‍වරයෙක් ලෙස කටයුතු කරනවා. ඒ ඔස්සේ සිංහල, දෙමළ, මුස්ලිම් සාහිත්‍ය කලාවට ලේඛකයන්ට සුවිශේෂ මෙහෙවරක් සිදුකරනවා.මේ ඔස්සේ සම්මාන උත්සවයක් පැවැත්වූවා. විශේෂයෙන් ම දෙමළ, මුස්ලිම් ලේඛක ලේඛිකාවන්ට, සම්මාන පිරිනැමුවා. නහීමා සිද්දිත් සම්මානයට පාත්‍ර වූවා.ගුණසේන විතාන, මඩුළුගිරියේ විජේරත්න වැනි ජ්‍යෙෂ්ඨ ලේඛකයන්ට උපහාර පිරිනැමුවා. මෙයට අපිට බොහෝ උපකාර කරන්නේ ඇමැති වාසුදේව නානායක්කාර මහතා සහ ඇස්. ගොඩගේ මහතායි. ඔවුන්ව සිහිපත් කළ යුතුයි. මේ වන කොට මේ සංගමයෙන් වතුකරයේ උසස් පෙළ සාමාන්‍ය පෙළ සිසුන් අතර කෙටිකතා කවි තරගාවලියක් පැවැත්වීමට සැලැසුම් කර තිබෙනවා. ඒ වගේ ම මේ සංගමය ඔස්සේ ‘දීප’ නමින් සමරුවක් ද නිකුත් කෙරෙනවා.තුෂාරි නේරංජා වික්‍රමසිංහඡායාරූපය - දුෂ්මන්ත මායාදුන්නේ‍කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100618</link>
    <topic>මින්නේරියේ අලි බලන්න පිටරටින් ‘අලි’ සෙනඟක්</topic>
    <author>ඩබ්ලිව්.එම්.එච්. ගුණවර්ධන</author>
    <content>මින්නේරියේ අලි බලන්න පිටරටින් ‘අලි’ සෙනඟක්මෙතෙක් පසුකොට ආ හිඟුරක්ගොඩ නගරයේ දාහය, දැන් ඈත්ව ගොසිනි.පොළොන්නරුවේ සිට ගෙවා ආ කි‍ලෝ මීටර 36 ක වෙහෙස පරයා, ගත සිත සිසිල් වන්නට පටන්ගෙන ඇති බවක් දැනේ.කඳු වළලු, ලඳු කැලෑ හා තණ පඳුරු අතර වීර, පලු, බුරුත, මිල්ල, කළු මැදිරිය පමණක් නොව කුකුරුමාන, කැප්පෙටිය, වරා මෙන්ම කටු උණ පඳුරු ද අඩු නැත.එකකට එකක් වෙනස් නමුත් විටෙක සමානත්වයක් දක්වන මේ ගහ කොළ අතරින් හමා එන මඳ නල ද සුවදායකය. රිලවුන්, වඳුරන්, ගෝනුන්, වල් ඌරන් මෙන්ම මෙහි ඉඳහිට දකින දිවියන් සහ තිත් මුව රංචු නෙතට මවන්නේ රසඳුනකි.මේ කැලෑ මණ්ඩියේ අඩු නැති සතා සීපාවා මෙන් ම කුරුලු කොබෙයියන්ගේ හඬද ජීවිතයම මොහොතකට නළවා සනසන එකම ඕවිල්ලකි.සංචාරකයන්ගේ පාරාදීසයක් වූ මින්නේරිය ජාතික උද්‍යානයකොපමණ සතුන් සිටියද දිවා කාලයේදී වැඩි වශයෙන් දැක බලාගත හැකිවන්නේ වන අලින්ය. ජුනි මාසයෙන් පසු සැප්තැම්බර් මාසය දක්වා උද්‍යානය තුළ රංචු වශයෙන් සිටින අලින් දකින්නට හැකිවීම මින්නේරිය ජාතික උද්‍යානයටම සුවිශේෂී වූවකි. එම නිසා මෙම කාල සීමාවේදී සංචාරක කටයුතු බහුල වෙන අතර දේශීය සහ විදේශීය සංචාරකයෝ විශාල පිරිසක් උද්‍යානය නැරඹීමට මෙම කාලයේදී පැමිණෙති. හබරණ, සීගිරිය, පොළොන්නරුව හා දඹුල්ල සංචාරක කලාපවලට පැමිණෙන සංචාරකයෝ බොහෝ දෙනෙක් පැමිණෙති. එබැවින් මෙම කාලය මින්නේරිය උද්‍යානයේ වසන්ත කාලය වශයෙන් හැඳින්වෙයි. පසුගිය දා මින්නේරිය උද්‍යානයට ගිය අපට දැක ගැනීමට හැකිවූයේ එය සංචාරකයින්ගේ පාරාදීසයක් වී ඇති අයුරුය. ජීප් රථ දෙසීය පනහකට අධික සංඛ්‍යාවක් පැමිණ තිබූ අතර එම රථ වලින් එක් දහස් පන්සියයකට ආසන්න සංචාරකයෝ පිරිසක් පැමිණ සිටියහ. වසරකට රුපියල් කෝටි හයක පමණ මුදලක් උද්‍යානයෙන් උපයන අතර එම සියලු මුදල් මහා භාණ්ඩාගාරයට බැරකරනු ලබනවා.උද්‍යානය වෙත ගිය අප කණ්ඩායම සාදරයෙන් පිළිගත් උද්‍යාන භාරකරු යූ.කේ.ඩබ්ලිව්. වික්‍රමතිලක මහතා මෙසේ කීය, “මින්නේරිය ජාතික උද්‍යානයේ මේ දිනවල එක තැන අලි දෙසීයක් තුන්සියයක් විතර දකින්න පුළුවන්. උද්‍යානයේ තියෙන විශේෂත්වයත් ඒකමයි. ඒ නිසාම මේ දිනවල සංචාරකයින්ගේ පැමිණීම වැඩියි. දවසකට ජීප් දෙසිය පනහක් තුන්සියයක් විතර සංචාරකයින් රැගෙන එනවා. සැප්තැම්බර් මාසය වෙනකම්ම මේ තත්වය පවතිනවා. විදේශීය සංචාරකයින් සඳහා එක් අයෙකුට ඩොලර් පහළොවක් සහ සේවා ගාස්තුව වශයෙන් ඩොලර් අටකුත් ජීප්රියට දෙසිය පනහක් අය කරනවා. ඊට අමතරව මේ සියලු මුදලට වැට් බද්ද සියයට දොළහක් අය කරනවා. සාමාන්‍යයෙන් මේ දිනවල දිනක ආදායම ලක්ෂ දහයත් දාසයත් අතර ප්‍රමාණයක පවතිනවා. ඒ වගේම මෙහි පැමිණෙන සංචාරකයින්ගෙන් මා ඉල්ලා සිටිනවා සකසා ඇති ගමන් මාර්ගවලින් පිට යන්න එපා කියලා.මොකද එහෙම වුනොත් අලින්ට ආහාරයට ගන්න තියෙන තණකොළ ටික විනාශ වෙනවා. ඒ වගේම උද්‍යානයේ හැමතැනම වාහනයෙන් බහින්න දෙන්නේ නැහැ. නැරඹුම් මැදිරිය අසල විතරයි බහින්න දෙන්නේ.” බ්‍රිතාන්‍යයේ සිට දින දාහතරකට ලංකාවේ සංචාරයක් සඳහා පැමිණ මින්නේරිය උද්‍යානයේදී අපට අදහස් දැක්වූ සීසීහෙවිගේ මහත්මිය මෙසේ කීවාය. “මම පළමු වැනි වතාවට තමයි ලංකාවට ආවේ. මම ගිහින් හැමෝටම කියනවා ලංකාවට එන්න කියලා. ලංකාව හරිම ලස්සනයි.මිනිස්සු හරිම සුහදශීලියි. මෙහෙ හෝටල්වල හොඳ පහසුකම් තියෙනවා. මින්නේරිය ජාතික උද්‍යානය ගොඩක් ලස්සනයි. ගොඩක් දේවල් දකින්න තියෙනවා. මම මුදල් ටිකක් හොයාගෙන නැවතත් ලංකාවට එනවා.” හෙවිගේ මහත්මියගේ දියණිය වන දාහතර වියැති ඕලා ඕ හේගන් මෙසේ පැවසුවාය. “මම තවම පාසල් යනවා. දහවැනි පන්තියේ ඉගෙනුම ලබන්නේ. මේ දවස්වල ඉස්කෝල නිවාඩුයි. මම ගිහින් මගේ යාළුවන්ට කියනවා ලංකාව ලස්සන රටක් එහෙ යන්න කියලා.”ජර්මනියේ සිට සංචාරයක් සඳහා මෙරටට පැමිණි නනා මහත්මිය ලංකාව ගැන පැවසුවේ මෙවන් අදහසකි. “ලංක‍ාවේ මිනිස්සු හරිම මිත්‍රශීලියි. හෝටල්, කෑම බීම ඉතා උසස් මට්ටමේ තියෙනවා. අලි බලන්නම තමයි මින්නේරියට ආවේ. මෙතැනට එනකම්ම දැනගෙන හිටියේ නැහැ මේ වගේ ලස්සන තැනක් කියලා.හරිම ලස්සනයි. ගොඩාක් අලි දැකගන්න ලැබුණා.” නනා මහත්මියගේ විසි හැවිරිදි චර්මිලා දියණිය දැනට ජර්මන් විශ්ව විද්‍යාලයක භූගෝල විද්‍යාව විෂය උසස් අධ්‍යාපනය වශයෙන් හදාරන අතර ලංකාව පිළිබඳ ඇගේ අදහස වූයේ, “මම අම්මත් එක්ක නිවාඩුවට ලංකාවට ආවේ. මම මගේ යාළුවන්ට කියනවා ලංකාව තමයි ලෝකේ හොඳම රට, ලංකාවට ගිහින් සිරි නරඹන්න කියලා.”කැනඩාවේ සිට දින විසි දෙකක සංචාරයක් සඳහා ලංකාවට පැමිණි ස්ටීලිව් හෝලේ මහතාගේ අප මව්බිම පිළිබඳ අදහස වූයේ, “මම බෞද්ධාගමට ඉතාම ළැදි කෙනෙක්. ලංකාව බෞද්ධ රටක් නිසා ලංකාවට ආදරෙයි. ඒ නිසා තමයි ලංකාවට ආවේ. මින්නේරිය උද්‍යානයෙදි අලි ගොඩක් දැක්කා, හරිම හොඳ තැනක්, කාර්ය මණ්ඩලයත් හොඳ සේවයක් ලබාදෙනවා.”ස්පාඤ්ඤ ජාතික කාන්තාවක් වන ක්‍රිස්ටිනා මහත්මිය මෙසේ කීවාය, “මගේ වයස අවුරුදු හතළිස් නවයයි. මම පසුගිය 13 වැනිදා තමයි ලංකාවට ආවේ. පළමුවැනි වතාවට තමයි ආවේ. දවස් දහයක් ලංකාවේ ඉන්නවා. මින්නේරිය උද්‍යානය හරිම ලස්සන තැනක්. අලි ගොඩක් දැක්කා. මීට පෙර අප්‍රිකාවේ දී මේ වගේ අලි දැකලා තියෙනවා. මම අපේ අයට ගිහින් ලංකාවේ හොඳ ගැන කියලා ලංකාවට එන්න කියනවා.”ප්‍රංශ ජාතික දහතුන් වියැති පාසල් ශිෂ්‍යාවක් වන ඇනයි වැගසී දියණිය ලංකාව පිළිබඳ දැක්වූයේ මෙවන් අදහසකි. “මගේ අම්මයි, තාත්තයි, අක්කයි, ගෙවල් ළඟ යාළුවයි එක්ක ලංකාවේ සිරි නරඹන්න තමයි මෙහාට ආවේ. අපගේ සංචාරයේ ස්ථාන අතරින් එකක් තමයි මින්නේරිය ජාතික උද්‍යානය. ඒ නිසයි මෙතෙන්ට ආවේ. රංචු පිටින් ඉන්න අලි මීට පෙර මම දැකලා තිබුණේ රූපවාහිනියෙන් විතරයි. මින්නේරියෙදී අද පියවි ඇසින් ම දැක්කා හරිම සතුටුයි. අපේ රටේ මෙහෙම නිදහසේ ගැවසෙන අලි බලන්න නැහැ. යුරෝපීය රටවලින් මෙහාට එන අපි වගේ අයට කියන්නේ උදේ කාලේ හෝ හවසට එන එක සුදුසුයි කියලා සත්තු බලන්න. මම අපේ රටට ගිහින් යාළුවන්ට කියනවා අලි සෙල්ලම් කරපු හැටි නාන හැටි. කුරුල්ලෝ ගැන කියනවා.” ‍ඩබ්ලිව්.එම්.එච්. ගුණවර්ධන(හබරණ සමූහ)ඡායාරූප - මහින්ද විතානච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100619</link>
    <topic>ගී මිහිර</topic>
    <author>පද රචනය - ගීතනාත් කුඩලිගම</author>
    <content>ගී මිහිරමධු විතට හාදු දෙන දෙතොලින් එපා තවත් ළංවන්නට මට පමණක් නොවෙයි ඔබේ ආද‍ෙර් මී විතයි ඔබයි ගී පොතකුයි තිබුණොත් ඇති ජීවිතයට නොතේරේද කවියෙකුගේ ආදරේ මධු ඉතිරෙන මී බඳුනේ ඔබේ දෑසයි මට පෙනුණේ ඒ දෑස දිහා බලා ඉන්න මී බඳුන ඉතින් අත හරින්න ඔබ නොමැතිව ප්‍රිය ළඳුනේ කුමටද මධුවිත බඳුනේ මා ලවන් කුසුම් නෙළා ගන්න ජීවිතේ සුවඳදැයි බලන්නපද රචනය - ගීතනාත් කුඩලිගමසංගීතය - සමන්ත පෙරේරාගායනය - සමන්ත පෙරේරා සමඟ නෙළු අධිකාරි“එක සමාන තනු ඇතුළත් ගීත තියෙනවා වගේම සමාන සංකල්පනාත් ගීතවලට ඇතුළත් වන අවස්ථා තියෙනවා. කොපි කිරීමක් නොවේ එය. ඒක තමයි ස්වභාවය. බොහෝ විට අප පොත් පත් කියෙව්වාම ඒ ඇසුරේ තියෙන නිර්මාණාත්මක හර අපේ මොළයට කාන්දු වී ප්‍රතිනිර්මාණය වීමෙන් තමයි ‍එලෙස එක හා සමාන සංකල්පනා ගීතවලට ඇතුළත් වෙන්නේ. මගේ මේ ‘මධුවිතට හාදු දෙන දෙතොලින්’ ගීතයේ සංකල්පනාවත් නිර්මාණය වූවේ එහෙම මා කියවපු පොත් දෙකක් ඇසුරෙනුයි.”මෙවර ‘ගී මිහිර’ ගෙනෙන්නට ප්‍රවීණ ගී පද රචක ගීතනාත් කුඩලිගම අප සමඟ එක්වූවේ එලෙස පවසමිනුයි. කොළඹ යුගයේ ප්‍රකට කවියකුව සිටි එච්.එම්.කුඩලිගම කිවිඳුන්ගේ වැඩිමල් පුතා වන ගීතනාත් මේ වන විට සිංහල ගීත සාහිත්‍යයට එක් කර ඇති ගීපද රචනා ගණන පන්සියයකට ආසන්න ය. කෙටිකතා සහ කවි පොත් කිහිපයක් මෙන්ම ‘වික්ටර් රත්නායක මාරු‍තයේ මියුරුසර’ ග්‍රන්ථය ද ‘ගී සියයක්’ (ස්වර ලිපි සමඟ) ග්‍රන්ථය ද ඇතුළු ග්‍රන්ථ කිහිපයක් ද ලියා පළ කර ඇති ගීතනාත් මේ දිනවල ප්‍රේමකීර්ති ද අල්විස් පිළිබඳ සුවිශේෂ ග්‍රන්ථයක සම්පාදන කටයුතුවල නියුතුව සිටියි. “ඔස්කා” සංවිධනයේ ඉදිරිපත් කළ “සියපත් විල” (3) සංයුක්ත තැටියේ ඇතුළත් වන “මධු විතට හාදු දෙන දෙතොලින්” ගීතය ගීතනාත්ගේ අපූර්ව සංකල්පනාවකි. ඒ පිළිබඳව ගීතනාත් අප සමඟ කළ කතා බහ මෙසේ ය.“මගේ මේ ගී සංකල්පනාවට මං කියවපු ‘කව්සිළුමිණ’ සහ ඔමාර් ඛයියාම් ගේ ‘රුබයියාට්’ පොත් දෙකේ මතකයන්ගේ ඇසුර ලැබුණා. පොතපත කියවලා තියෙනවා නම් ඒවායේ මතක අපි නිර්මාණ කරද්දී අ‍ෙප් මොළය තුළ ප්‍රතිනිර්මාණය වෙනවා. මහගමසේකරයන් පවා එලෙස ගීත ලියා තිබෙනවා. උදාහරණයකට ‘ගී පොත මී විතයි ඒ දෙකම මට එපා’ ගීතය බලන්න. මෙහිදී සේකර ඕමාර් ඛයියාම් ගේ මූලික අදහස වෙනස් කරලා ‘ඔබ පමණයි ඕන’ යන අදහස පවසනවා. මගේ මේ ගී පද රචනයේ දී මමත් සීරුවෙන් ‘කව් සිළුමිණ’ සහ ‘රුබයියාට්’ පැරණි කවියන් කියූ තැන නොනැවතී වෙන තැනකට යාමයි කළේ.”“ඛයියාම්ගේ පද්‍ය ඛණ්ඩයක තියෙනවා - ‘ගී පොතයි මී විතයි මා ළඟ තිබිය දී මේ වන රොද මට ස්වර්ග රාජ්‍යයකි’ කියලා. මම එය වෙනස් කළා මෙහෙම. ‘මී විතයි ඔබයි ගී පොතකුයි තිබුණොත් ඇති ජීවිතයට - නොතේරේ ද කවියෙකුගේ ආදරේ’ යනුවෙන්. අන්තරා කොටසට යද්දි පැවසෙනවා - ‘මධු ඉතිරෙන මී බඳුනේ ඔබෙ දෑසයි මට පෙනුණේ’ කියා. ඒ අදහස මගේ මනසට එන්න හේතු වුණේ කව් සිළුමිණේ මධුපානෝත්සවය කොටස රසවිඳි මතක ඇසුරින් කියලයි මට හැ‍ඟෙන්නේ. (කව් සිළුමිණේ ‘මධුපානෝත්සවය’ කවිය ගයමින්...) එතැනදි රජු පුරඟන ස්ත්‍රියක ගෙනෙන මී බඳුනක ඇගේ දෑස දැකලා මත් වෙනවා. ඒ අදහසම තමයි ආවේ මේ ගීතයේදීත්. හැබැයි ඉන්පසු මම මගේ සංකල්පනාවේ අර්ථය වෙන තැනකට අරන් යනවා. ‘ඒ දෑස දිහා බලා ඉන්න මි බඳුන ඉතින් අත අරින්න’ ලෙසින් පද රචනය කරමින්. ඒ ඉල්ලීමත් සමඟ මෙහි පිරිමියාගේ සිතුවිල්ල වෙනස් වෙනවා. එනිසයි ඔහු ‘ඔබ නොමැතිව ප්‍රිය ළඳුනේ කුමට ද මධු විත බඳුනේ’ යනුවෙන් පවසන්නේ. එවිට ඔහුගේ පෙම්වතිය හෝ බිරිය ඔහුට අපුර්ව ආරාධනාවක් කරනවා - ‘මගේ ‍දෙතොල් සිපගන්න එතකොට ඔයාට දැනෙයි ජීවිතේ සුවඳ’ කියලා. මත‍්ලෝලී පෙම්වතෙකු හෝ සැමියෙකු සහ ඔහුගේ පෙම්වතිය ‍හෝ බිරිය අතර සිදුවන හෘදයාංගම සංවාදයක් ලෙසින් මෙම ගීතයේ පද රචනය කරන්න මම වෑයම් කළා. ‘කව් සිළුමිණ’ කළ පැරණි කවියා හෝ ඕමාර් ඛයියාම් කවියා හෝ කියපු තැන නතර නොවී ඒ පුංචි අදහස වෙනස් යහපත් තැනකට අරගෙන ගියා මම.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100620</link>
    <topic>ෂෙල්ටන් අයියා රට හැර ගියේ කාගෙන්වත් පිළිගැනීමක් නැතිවූ නිසා</topic>
    <author>ඡායාරූප-දුෂ්මන්ත මායාදුන්න</author>
    <content>ෂෙල්ටන් අයියා රට හැර ගියේ කාගෙන්වත් පිළිගැනීමක් නැතිවූ නිසාෂෙල්ටන් ගේ සොහොයුරන් වනවිමල් ජේ. සාගර විමල් ජේ. ශ්‍රියාරත්න කියන කතාවජේ. (ජෝතිරත්න) ගේ සාදිරිස් සිල්වා ග්‍රැමෆෝන් යුගයට අයත් ප්‍රකට සංගීතඥයෙකි. ඔහුගේ දෙවැනි කසාදයෙන් ඔහුට පුත්තු තිදෙනෙක් සිටියහ. ඒ ෂෙල්ටන් ප්‍රේමරත්න, විමල් ජේ. සාගර හා විමල් ජේ. ශ්‍රියාරත්න ය. මොවුන් ගෙන් ෂෙල්ටන් දැනට ඔස්ට්‍රේලියාවේ සිඩ්නි නුවර වෙසෙයි. පහත එන්නේ තම පියා හා සොහොයුරා පිළිබඳ විමල් ජේ. සාගර හා විමල් ජේ. ශ්‍රියාරත්න දක්වන අදහස්.ඔබේ පියා ගැන මොනව ද ඔබලාට මුලින්ම කියන්න තියෙන්නෙ?සාගර : තාත්තා සංගීතඥ එම්. ජී. පෙරේරා ගේ ගෝලයෙක්. පෙරේරා මහතා න්‍යායිකව උගන්වපු දේවල් ප්‍රායෝගිකව නිර්මාණය කරලා පෙන්නුවේ තාත්තා.ශ්‍රියාරත්න : තාත්තටත් ගෝලයෝ හිටියා. එච්. ඩබ්ලිව්. රූපසිංහ මාස්ටර් වුණත් තාත්තගේ ගෝලයෙක්. ඒ බවට මගේ මව් සාක්ෂි දරනවා. එතකොට වින්සන්ට් සෝමපාල, ජේ. ඒ. සත්‍යදාස, බී. වික්ටර් පෙරේරා, තාත්තගේ අනිත් ගෝලයේ.සාගර : මහත්මා ගාන්ධි 1927 දී ලංකාවට ආපු වෙලාවේ ඔහු පිළිගැනීමේ ගීතය ගැයුවේ තාත්තා.ශ්‍රියාරත්න : සර්පිනාව තමයි තාත්තාගේ ප්‍රධාන සංගීත භාණ්ඩය. ඒ හැරුණුකොට වයලීනය හා තබ්ලාව වාදනය කිරීමේහිලාත් ඔහු කුසලතා දැක්වූවා.සාගර : තාත්තා ටවර් හෝල් නාට්‍යවල රඟපෑවා. ඒ ‘වෙස්සන්තර’, ‘සිරිසඟබෝ’ වගේ.ශ්‍රියාරත්න : ඒ කාලේ තාත්තා සංගීත සාජ්ජවලට සම්බන්ධ වී තිබෙනවා. අමරදාස කියලා කෙනෙක් තමයි තබ්ලාව ගැහුවේ. ඒ සාජ්ජවල ගැයුණේ ශාස්ත්‍රීය ගීත. හින්දුස්ථානි රාගධාරී ගීත.සාගර : තාත්තා වෙලාව බලල තමයි රාග නිර්මාණය කළේ. සන්ධ්‍යා කාලයේ නිර්මාණය කරන රාගයක් නම් ඒ වෙලාවට ගැළපෙන රාගයක් ඔහු තෝරගත්තා.එතකොට ඔබේ වැඩිමහල් සහෝදරයා. ෂෙල්ටන් ප්‍රේමරත්න ගැන මොනව ද කියන්න පුළුවන්?ශ්‍රියාරත්න : ෂෙල්ටන් අයියා විවිධ අත්හදා බැලීම් කරපු සංගීතඥයෙක්. ඔහු වාදනය සඳහා විවිධ සංගීත භාණ්ඩ හඳුන්වා දුන්නා. ෆ්‍රෙන්ච් හෝන්, බෑග් පයිප්, ඔඩයිකෝ වගේ භාණ්ඩ ඊට නිදසුන්.ශ්‍රියාරත්න : අයියා ඉතාම මිහිරි ගී තනු රැසක් සරල ගීතවලටත් චිත්‍රපට ගීතවලටත් නිර්මාණය කළා. ඒවායෙත් විවිධ අත්හදා බැලීම් කළා. ශාස්ත්‍රීය ගීත, ඉංග්‍රීසි ගීත, දෙමළ ගීත, වැදි ගීත යනාදි වශයෙන් විවිධ ගී යොදා ගැනීමෙන් ඒ බව සාක්ෂාත් වෙනවා.අයියා රට හැර ගියේ ඇයි?සාගර : ප්‍රධානම දේ කලකිරීම. ෂෙල්ටන් අයියා ගම් උදාවේ සංගීතය භාරව කටයුතු කළා. ඒ නිසා ඔහුට ඒ දේශපාලන සායම ගෑවුණා.ශ්‍රියාරත්න : මේක විවේචනය කරන අය ඔහු 1976 දී නොබැඳි සමුළුව වෙනුවෙන් ‘නාද තරංග’ නමින් සංගීත ප්‍රසංගයක් කළ බවත් එස්. ඩබ්ලිව්. ආර්. ඩී. බණ්ඩාරනායකයන්ගේ 77 වැනි ජන්ම දිනය නිමිත්තෙන් ‘අභිමාන’ නමින් ගී වෘන්දයක් ඉදිරිපත් කළ බවත් මතක් කරන්නේ නැහැ.සාගර : අයියාගේ සංගීත ශිල්පය ගැන අ‍පේ රටේ නිසි පිළිගැනීමක්, ඇගැයීමක් තිබ්බෙ නැහැ. ඒ නිසා ඔහු කිසියම් කලකිරීමකින් යුතුවයි හිටියේ. ඒ නිසයි ඔහු රට හැර ගියේ. ඔහු දැනට සිඩ්නි නුවර සංගීත පන්ති පවත්වනවා.ශ්‍රියාරත්න මහත්තයා, ඔබ ලංකාවේ බිහිවුණු විශිෂ්ටතම තබ්ලා වාදකයෙක්?ශ්‍රියාරත්න : මම භාත්ඛණ්ඩේ සංගීත විද්‍යා පීඨයේ ඩිප්ලෝමාධාරියෙක්. 1966 දී මම අතිරේක වාදකයකු විදියට ගුවන්විදුලි සංස්ථාවේ වාදක මණ්ඩලයට බැඳුණා. මම සරල ගීවලට හා චිත්‍රපට 300 කට පමණ තබ්ලා වාදනයෙන් සහාය වී තිබෙනවා. අමරදේවයන් ගයන ‘සසර වසනතුරු’, ‘ඔබේ නමින් සෑය බඳිම්’ වගේ ගීතවලටත් තබ්ලාව ගැහුවෙ මම. ටී. ආර්. පාපාගේ ඉඳන් ප්‍රේමසිරි කේමදාසයන් දක්වා විවිධ සංගීතවේදීන් යටතේ මම චිත්‍රපට ගීතවලට තබ්ලාව වාදනය කළා. මම ගුවන්විදුලියේ විශිෂ්ට ශ්‍රේණියේ නූර්ති ගායකයෙක්. ඒ වගේම ‘ඒ’ ශ්‍රේණියේ සරල ගී ගායකයෙක් හා වාදකයෙක්.සාගර මහත්තයා වැඩි වශයෙන් ප්‍රකට ගායකයෙක් විදියට නේද?සාගර : මාව දන්නේ ‘හිතක පිපුණු මල්’ චිත්‍රපටයේ ‘මාමිනි මාමිනි මා දෙයියා’ නමැති වැදි ගීය ගැයු ගායකයා විදියට. ඒ හැරුණුකොට ‘සක්වළ ලෝකයක් කළා’ (සිහින හතක්) ‘අහසේ තරු ගණින්න’ (බඩුත් එක්ක හොරු) වැනි ගීත මා ගායනා කළා. 1952 දී රතන් ජංකර් ආපු වෙලාවේ මම ‘ඒ’ ශ්‍රේණියේ ගායකයෙක් විදියට වර්ගීකරණය වුණා.ඔබේ ගීත ප්‍රමාණයෙන් සීමිත ඇයි?සාගර : මම අයියා නිර්මාණය කරපු ගීතවලට විතරයි සම්බන්ධ වුණේ. මොකද මම වෘත්තියෙන් සන්නාලියෙක්.(පිටකොටුව කෙළින් වීදියේ ‘සාගර’ ටේලර්ස් අධිපතිවරයා මොහුය)අපි තරුණ කාලේ බජව්වලට සම්බන්ධව සිටියා.ජෝතිපාල, මිල්ටන් පෙරේරා, හරූන් ලන්ත්‍රා, සුජාතා අත්තනායක, සිසිර සේනාරත්න අපි හිටියේ එකටම වගෙයි. ඒත් මගේ වෘත්තිය නිසා මා සංගීත ක්ෂේත්‍රයෙන් දුරස්ථ වුණා.සු. මි.ඡායාරූප-දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100621</link>
    <topic>සිහින සැඳැල්ල</topic>
    <author>ජෝජ් රොබ්සන් ද සිල්වා</author>
    <content>සිහින සැඳැල්ලතරුවක් ගැයූ ගීයක්ආදර කඳුළු බි‍ඳේආදර කඳුළු බි‍ඳේ මා සිත සලිත කෙරේ ඔබේ ප්‍රේමයේ රස මියුරූ අද සිහිනෙකි මට වියරූ ඒ දා උපන් දිනේ ඔබේ අතින් පැලඳු මැණික් මුදුව මා සතුඅද එවමි ඔබ වෙතේ ඔබේ අලුත් යෙහෙළී අතේ පැලඳුණාවේ මගේ සු‍රතේ දසැඟිලි ලතැවී බලා සිටියදී  පද රචනය - ප්‍රේමකීර්ති ද අල්විස්සංගීතය - ප්‍රේමසිරි කේමදාසගායනය - ගීතා කුමාරසිංහනවතම ළමා ගීතයක්පුළුන් වලා කැටියක්පුළුන් වලා කැටියක් බිම වැටිල ද සැකයක් හිතේ පුංචි පැනයක් නෑ ඒ හා පිම්මක්උඳුපියලිය ගොල්ලක් දැකල ද හරි සතුටක් උඩ පැන පැන නැටුමක් නටන්නෙ හා පුංචෙක්නවතා නැටුම ටිකක් බලනව හැම පැත්තක් දැනුණ ද හිතට බයක් වෙයි කියලා නපුරක්  පද රචනය - මහින්ද අල්ගමසංගීතය - රංජිත් බාලසූරියගායනය - තිළිණි උමන්දා විජේසිංහ සමඟ ශමිනි විදර්ශා මාතරආරච්චිසංයුක්ත තැටිය - “සැළලිහිණි ගිරා”කණ්ඩායම් ගීයක්වන බමරෝවන බමරෝ - වන බමරෝ රෝස මලක් පිපිලා බමරෝ වන බමරෝ - වන බමරෝ රොන් ගෙන ආ හැකි වන බමරෝඊයෙ උදේමයි මල පිපුණේ තව නැහැ රොන් මල තුළ පිරුණේ ටික දවසක් යන තුරු සෙවණේ මල පිපුණාවේ මඳ පවනේවෙන මල් වෙත මා නැත යන්නේ රෝස මලයි මගෙ සිත ගන්නේ සමනලයින් ඒ බව දන්නේ ඒ ගැන නෑ මම වෙහෙසෙන්නේ  පද රචනය හා සංගීතය - ක්ලැරන්ස් විජේවර්ධනගායනය - සුපර් ගෝල්ඩන් චයිම්ස්දැන් ඇහෙන ටෙලිනාට්‍ය ගීතයක්පැතුම් විමන්පැතුම් විමන් - ගරා වැටී සෙනෙහෙ විජිතයේ ජීවිතයේ දෙමංසලක අතරමං වෙලා සිතුම් පැතුම් - මිලාන වී සුවඳ සිහිනයේජීවිතයේ දෙමංසක අතරමං වෙලා දෙවැට දිගේ අකුරු කරන්නට අපි දෙන්නා පුංචි එවුන් සමයෙදි මතකයි පිය මැන්නා ඒ මතකය හද තුළ සදහට කුළු ගන්වා දිවිය පුරා වැලපෙමි අද දෙතැනක දෙන්නාබිලිඳු තොලක සිනහ දකින්නට නැති උරුමේ කඳුළු සුසුම පමණ ද දිවියට පිළි සරණේ දෙනුවන් බොඳ වී දෙනෙතින් ගැලුවත් කඳුළු ගෙවූ අතීතය මට රස මතකෙකි සොඳුරූමහද පෙළු කඳුළු සුසුම් ඈතට පාවේ වසන්තයක් ඇවිදින් නෙත ළඟ හිනැහේවි බාධක කම්කටොලු මැදින් යන දිවි ගමනේ සෙනෙහස සුව සහනය ඔබ ළඟමය රැඳුණේසිතුම් පැතුම් සැබෑ වෙලා - සුසුදු ආදරේ සසර පුරා හමුවන්නට - දෙදෙන එක්වෙලා  පද රචනය - ලක්ෂ්මන් මල්ලවආරච්චිසංගීතය - සංගීත් වික්‍රමසිංහගායනය - තිසර චානක සමඟ නිලානි කාංචනාටෙලි නාට්‍යය - “බිඳුණු සිත්”සිංහල චිත්‍රපට ගීතාවලියෙන්මතකයේ රැඳුණු ගීයක්අදට යෙදි ඇති මාධ්‍යවේදියකු, කවියකු සහ ගී පද රචකයකු වූ දයාසේන ගුණසිංහයන්ගේ අනුස්මරණය නිමිත්තෙන් මේ ගීතය පළ කරමු.සෙනෙහස පෑවාසෙනෙහස පෑවා යළි හමු වූවා නිම් නැති වාරේ භවය සරා නින්දේ උන් හද සන්තානේ පෙම් ගීතය යළි නිම්නාදේ පෙර ස‍සරේ පැතුම ලෙසේඑනු සු‍හදේ ළං වී මා වෙත දේව මන්දිරේ පෙම් ලොවේ දීපයන් දිලේ ආදරේ දෑසවන් හැරේ පෙර දිනේ හීනයන් සැබෑ වී දිලේමල් පිපි මල්සර නිම්නය ජීවිතේ මගේ සාදා දෙනු ප්‍රියේ දී නුවන් කැලුම් තරු දිනා මාවතේ අමා වාසනා රාවයෙන් ඔබේ පෙම් සිනා පාව යයි ළයේ වේදනා දෙව් ලොව සත්සර නංවන මා හදේ සෙනේ ජීවේ ඔබ ප්‍රියේ  පද රචනය - දයාසේන ගුණසිංහසංගීතය - සරත් දසනායකගායනය - ‍එච්. ආර්. ජෝතිපාල සමඟඇන්ජලින් ද ලැනරෝල් ගුණතිලකචිත්‍රපටය - “නැවත හමුවෙමු” (1982)මේ ගීයත් අහමු දකොල්ලනි කෙල්ලනිකොල්ලනි කෙල්ලනි ඇත්ත කියන්නට දැන් කාලය ඇවිදින් අතීතයක් ඇති මිනිසාගේ ජීවිතේ දුකයි අතීතයක් නැති මිනිසාගේ අපතේ ගිය නැති ජීවිතේ සොඳුරුයි මිහිරියි ප්‍රියංකරයිකොල්ලනි කෙල්ලනි ඇත්ත කියන්නට දැන් කාලය ඇවිදින් පිපුණේ කොතැන ද මල්රොන් සුවඳට එතැන බඹරු වටවෙයි කොල්ලනි කෙල්ලනි අහිංසක ද ආදරේ ඒ වගේ බාඳුරා මල් අන්තරාදායකයිදරුවෝ කිරි කැටියෝ ඇයි නිතරම සතුටු සිනා සයුරේ කොල්ලනි කෙල්ලනි හිනාවෙන්න බැරි ඔබට ඒ වගේ පැරණි ලෝකයෙන් උගත් දේ නපුරුයි  පද රචනය - ලූෂන් බුලත්සිංහලසංගීතය - රංග දසනායකගායනය - රනිල් මල්ලවආරච්චි සමඟ හර්ෂ බුලත්සිංහලසංයුක්ත තැටිය - “අද” (Today)ඔබ කැමැති ගීතයකරමැටියේ අජිත් විජේරත්න, උදම්මිට ප්‍රේමතිලක, ඉබ්බාගමුවේ කරුණා දහනකආරච්චි, කටුනේරියේ තරිඳු, දන්කොටුව තැපැල් හලේ වින්සන් ඉල්ලූ ගීතයයි මේ.තුමුල සමනොළ පෙනි පෙනීතුමුල සමනොළ පෙනි පෙනී ජීවිතේ මහ ගිරි දඹේ දී පාර වැරදි මං මුලා වුණ ලිහිණි අක්කේ හෙළ අනන්තේ තනි වෙලා ඔබ මට ඔබේ හඬ ඇහෙනවා ලිහිණි අක්කේහිමේ කරුණා කරන්නට යන දෙනෝ දාහක් පින්වතුන් අතරේ දන්න කියනා උදවියත් ඇති උන් ගමන ගිම් නිවා ගන්නැති ලිහිණි අම්බලමේ වරෙන් සිරිපා කවි කියන්නටලිහිණියේ ආයේ හිමේ වරුණා කියන්නට එන සීත ගඟුලේ දිය කඳුරු දහරේ ඔබේ කඳුළුත් දියවෙලා ඇති ඒ කඳුළු නිල් මැණික් වෙන්නැති සබර ගං පත්ලේ හෙලෙන් පැන්න ද ඇත්තටම ඔබ නොවැඳ සිරි පද්මේ  පද රචනය - අසංක රුවන් සාගරසංගීතය - ජානක ෆොන්සේකාගායනය - ඉන්දිකා උපමාලී(2013 රාජ්‍ය සංගීත සම්මාන උළෙලයේ දී විශිෂ්ටතම ගායිකාව ලෙස ඉන්දිකා සම්මාන ලැබුවේ මේ ගීතයට යි.)හඳුන්වා දෙන නවතම ගීතයසඳ එළිය දිගේසඳ එළිය දිගේ ඇවිත් හිතට හීන රන්දලා සිත් යාය පුරා සුවඳ තියා කොහෙද ඔබ ගියා නිල් අහස වගේ හීන අරන් යළිත් එනතුරා බලා ඉන්නවා මා ආයෙ - ආයෙමත් ආදරෙන්මිරිඟු දිය සෙවු මුවැත්තිය මා හීන මල් පාරේ // දේදුන්නේ නැගිලා යන්න පැතුවා සිතිජ රේඛාවේආයෙමත් - ආයෙමත් - ආයෙමත් ආදරෙන් හිතේ දළුලා වැඩුනු හීනේ ඉකිබිඳින යාමේ // මගේ හිතේ රැඳි දුක රැගෙන යනව ද යළිත් පෙර වාගේ ආයෙමත් - ආයෙමත් - ආයෙමත් ආදරෙන්  පද රචනය - ඇන්ටන් ජේ. ප්‍රනාන්දුගායනය - විශාරද චරිතා ප්‍රියදර්ශනී පීරිස්සංගීතය - ලක්ෂ්මන් හිල්මිගී ඉල්ලා මේ අයත් එස්. එම්. එස්. එවා තිබුණා.අම්බලන්ගොඩ අරවින්ද, නිමල් ප්‍රනාන්දු, රිදීගම ලලිතා, කළුතර උපාලි ආනන්ද, ක්‍රිශාන් සහ සිතුමිණි, යක්කල සඳලි, බලන්ගොඩ කුමුදුනී ස්වර්ණලතා, අනවිලුන්දාවේ හේමක ෂමෝද්, බදුල්ලේ නලින්ද සම්පත්, හෝමාගම තුෂාරි, කලගෙඩිහේනේ මෙලනි රුවන්තිකා, මාතර සහන්මාලක, ගුණවර්ධන, ගම්පහ මලිත් රාජපක්ෂ, අෂිණි, පියුමි අංජලිකා, මිනුවන්ගොඩ මංජුලා ශ්‍රියානි, වඩුමුල්ලේ චාමික විශ්වනාත්, පිළියන්දල මනීෂා නෙත්සරා, නිට්ටඹුවේ ශාලිකා, මැල්සිරිපුර චතුරංගි මධුෂිකා, මොරටුවේ මිනාලි සුසෑන්, දුලානි දිනේෂා, මාලිගාතැන්නේ අජන්ත, දෙහිඕවිට ඩිලන්ක, මහරගම සමාධි සෙනරත්, පැල්මඩුල්ලේ බන්දුල, රත්නපුර ඉනෝකා ගුණසේකර, මාතලේ විජේවර්ධන, ප්‍රබෝධනී ජයමාන්න, වෙහෙරයායේ අශෝකා, අහුංගල්ලේ සමාධි සහ ෂෙරීන්, වේවැල්දෙණියේ අමාශා, පෑලියගොඩ නෙළු රුවන්, දෙල්ගොඩ මලින්ද ප්‍රභාත්, කොල්ලුපිටියේ සමන්තිකා.ඔබේ නවතම ගී “සිහින සැඳැල්ලේ” පළ කරවා ගැනීමට කැමැති නම් george.robsondesilva@gmail.comවිද්‍යුත් ලිපිනයට ඔබේ නිර්මාණ එවන්න.සිහින සැඳැල්ලට ඔබ කැමැති ගීතයත් ඔබේ නම සමඟ ගම සඳහන් කර 077 6974226 දුරකතනයට SMS කරන්න.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=av13100622</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood News‘මෙරෙ සප්නොන් කී රානි කබ් ආයෙගි තු ආයි රුට් මස්තානි කබ් ආයෙගි තු බීටි ජායෙ සින්දගානි කබ් ආයෙ ගි තු චලි ආ තු චලි ආ...’(මගේ සිහින රැජන කවදාද ඔබ එන්නෙ? අනුරාගී සෘතුව පැමිණ තිබේ. කවදාද ඔබ එන්නේ? මගේ ජීවිත කාලය ගෙවී යයි. කවදාද ඔබ එන්නේ?)මේ ගීතයටත්, ගීතය අඩංගු චිත්‍රපටයටත් අද වන විට වයස අවුරුදු 44 කට වැඩියි. ඒත්, එදා මෙන්ම අදත් මේ ගීතයට හිමි වී ඇත්තේ නොසිඳුණු ජනප්‍රියත්වයක්. යුග යුග හද බැඳි මේ මියුරු ගීතය ඇතුළත් වුණේ 1969 දී තිරගත වූ ශක්ති සමන්තා අධ්‍යක්ෂණය කළ ‘ආරාධනා’ චිත්‍රපටයේ. රාජේෂ් ඛන්නා, ශර්මිලා තාගෝර් සහ සුජිත් කුමාර් රඟපෑ මේ දර්ශනයේ පසුබිමෙන් ගීතය ගායනා කළේ කිෂෝර් කුමාර්. ගීතය රචනා කළේ ආනන්ද් භක්ෂි. සංගීතවත් කළේ සචින් දේව් බර්මන්.රාජේෂ් ඛන්නා විවෘත ජීප් රථයක ගමන් කරමින් මේ ගීතය ගයන්නේ ජීප් රථයට සමාන්තරව ගමන් ගන්නා දුම්රියක කවුළුවක් සමීපයෙහි සිටින යුවතියක (ශර්මිලා තාගෝර්) වෙනුවෙන්. ගීතය ගයද්දී ඔහු සමඟ සිටින මිතුරා (සුජිත් කුමාර්) මවුත් ඕගනයක් වාදනය කරයි. පොතක් කියවමින් දුම්රියෙහි යන යුවතිය ගී හඬ ඇසී තරුණයා වෙත දඟකාර බැලුම් හෙළයි. මේ දර්ශනය වැඩිදුරටත් විස්තර කළ යුතු නැහැ. හින්දි චිත්‍රපට ප්‍රිය කරන ඔබ, මේ ගීතමය දර්ශනය කිහිප වරක්ම නරඹා ඇති. ඒ වුණත් ඔබ නොදැන සිටි කතන්දරයක් ද මේ දර්ශනය පසුපස තිබෙනවා. වසර ගණනක් හෙළි නොවූ ඒ සැඟවුණු පසුබිම් කතාව පසුගිය සතියේ හෙළිකර සිටියේ ‘ආරාධනා’ චිත්‍රපටයේ නිෂ්පාදක සහ අධ්‍යක්ෂ, ශක්ති සමන්තාගේ පුත්, අශිම්. ඔහුගේ වචනවලින්ම ඒ වගතුගයි, මේ සටහන් වෙන්නෙ...“මේ දර්ශනය රූගත කරන දවස්වල අපිට ඉස්කෝලෙ නිවාඩු ලැබිලයි තිබුණෙ. ඒ නිසා මාත් හරිම ආසාවෙන් මේ රූගත කිරීම බලන්න ආවා. ඉන්දියාවෙ බටහිර බෙංගාල ප්‍රාන්තයේ ඩාජිලින් ප්‍රදේශයේ දී තමයි රූගත වුණේ. ඩාජිලින් ප්‍රදේශය දර්ශනීය පළාතක්.නව ජල්පායිගුරි ප්‍රදේශයේ ඉඳල ඩාජිලින් දක්වා දුම්රිය මාර්ගයක් තියෙනවා. මේ දර්ශනය එහි රූගත කරන්න දවස් 4 ක් ගතවුණා. රාජේෂ් ඛන්නා ජීප් එකේ යන ගමන් කෝච්චිය දිහා බලාගෙන සින්දුව කිව්වත්, ඇත්තටම ඒ වෙලාවෙ ශර්මිලා තාගෝර් ඒකෙ හිටියෙ නැහැ. එයා ඒ දවස්වල සත්‍යජිත් රායි ගෙ බෙංගාලි චිත්‍රපටයක රඟපාන්න ගිහින් හිටියා. එයා නැතුව රාජේෂ් සහ සුජිත් කුමාර් ගේ රංගනය රූගත කරපු තාත්තා, ආපහු මුම්බායි වලට ආවා. ඉන් පස්සෙ මුම්බායිවල නටරාජ් චිත්‍රාගාරය ඇතුළෙ කෝච්චි පෙට්ටියක් නිර්මාණය කරල ශර්මිලා තාගෝර් ව ඒකෙ වාඩි කරවලයි දර්ශනයේ අනික් කොටස රූගත කළේ. කෝච්චි පෙට්ටියෙ අනෙක් පැත්තෙ කවුළුවෙන් ඩාජිලින්වල පරිසරය පෙනෙන විදිහට ඒ පළාතෙ පින්තූරයකුත් තිබ්බා. ඔන්න ඔය විදිහට තමයි ‘මෙරෙ සප්නොන් කි රානි’ ගීතය රූගත වුණේ...”අශිම් පැවසූ හැටියට ‘ආරාධනා’ චිත්‍රපටයේ ප්‍රධාන නිළිය ලෙස ශක්ති සමන්තා තෝරා ගෙන සිටියේ අපර්නා සෙන්වයි. ඒත් ඇයට වෙනත් චිත්‍රපටයක රඟපෑමට තිබුණු නිසා ඇය වෙනුවට ශර්මිලා තාගෝර් ව තෝරා ගන්නට ශක්ති සමන්තා තීරණය කර තිබෙනවා.‘මෙරෙ සප්නොන් කි රානි’ ගීතය ගයන්නට මුලින්ම තෝරා ගැනුණේ මොහොමඩ් රාෆි යි. ඒ වුණත් ඔහුට මේ ගීතය පටිගත කරන්නට යොදා ගත් දිනවලදී විදේශ ප්‍රසංගයකට සහභාගි වන්නට සිදුවෙලා. ඒ නිසා අධ්‍යක්ෂවරයා තීරණය කළේ කිශෝර් කුමාර් ව යොදා ගන්නටයි.‘ආරාධනා’ මංගල දර්ශනයට ලැබුණේ ඇල්මැරුණු ප්‍රතිචාරයක්. ඒත්, චිත්‍රපටය තිරගත වී සතියක් ගත වෙද්දී ඒ තත්ත්වය මුළුමනින්ම කනපිට හැරුණා. චිත්‍රපටය තිරගත කළ මුම්බායි සිනමා ශාලා ප්‍රේක්ෂකයන් ගෙන් පිරී ඉතිරී ගියා.‘මෙරෙ සප්නොන් කි රානි’ ගීතයත් සමඟින් කිශෝර් කුමාර් අතිශය ජනප්‍රිය ගායකයෙකු බවටත් පත්වුණා.මධුරි ඩික්සිත් සහ ශ්‍රීදේවි අනූව දශකයේ දී විරාජමානව සිටියා. දෙදෙනා අතර කිසියම් තරගකාරීත්වයකුත් තිබුණා. මේ හේතුව නිසා බොහෝ දෙනා අනුමාන කළේ මධුරි සහ ශ්‍රීදේවි අතර එදිරිවාදිකමකුත් ඇති බවටයි. මෙහි ඇත්ත නැත්ත කොහොම වෙතත්, මධුරි සහ ශ්‍රීදේවි එදා සිට 2013 වසර වනතුරු කිසිදු චිත්‍රපටයක එකට රඟපෑවේ නැහැ. කිසිදු උත්සව අවස්ථාවකදී දෙදෙනා මුණ ගැසී කතාබහ කරනු පවා කිසිවෙකු දැක තිබුණෙත් නැහැ.ඒ වුණත් ප්‍රවීණ සිනමාකරු යාෂ් චොප්රාගේ පළමුවැනි අනුස්මරණ උත්සවයේදී මේ දෙදෙනා එකට එක්වී මෝස්තර නිරූපණ සංදර්ශනයකට සහභාගිවීමට නියමිතව තිබෙනවා. යාෂ් චොප්රා ගේ පළමුවැනි අනුස්මරණය යෙදී ඇත්තේ ඔක්තෝබර් 21 දාටයි. ඔහු නිෂ්පාදනය කොට අධ්‍යක්ෂණය කළ ‘චාන්ද්නි’ සහ ‘දිල් තෝ පාගල් හේ’ යන චිත්‍රපටවල පිළිවෙළින් ශ්‍රීදේවි සහ මධුරි ඩික්සිත් ප්‍රධාන චරිත නිරූපණය කළා. මධුරි සහ ශ්‍රීදේවි එක්වන මේ මෝස්තර නිරූපණයට තවත් ජනප්‍රිය බොලිවුඩ් නිළියන් සත් දෙනෙකුගේ මෝස්තර ද ඇතුළත් වන බවයි පැවැසෙන්නේ. මේ අවස්ථාවේදීවත් මේ දෙදෙනා සුහදව කතාබහ කරනු ඇතිදැයි බොහෝ දෙනා එදිනට විමසිලිමත් වේවි. මේ මෝස්තර නිරූපණයට ශාරුක් ඛාන් ද එක්වීමට නියමිතයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=am1310061</link>
    <topic>මධුරිට ඉවසන්න බැරි කොන්දේ අමාරුවක්</topic>
    <author>සාගරිකා දිසානායක ජයසිංහ  </author>
    <content>මධුරිට ඉවසන්න බැරි කොන්දේ අමාරුවක්වෘත්තියෙන් හැදෙන ලෙඩවලට බෙහෙත් කෝ?කාලයක් පුරා මධුරිට දැනුණු පිටකොන්දේ වේදනාව දැන් හොඳටම උග්‍ර වෙලා. කෙළින් ඉන්නවත් නිදාගන්නවත්, හයියෙන් ඇවිදින්නවත් බැරි තරමට වේදනාව දරුණුයි. තවමත් තරුණ වියේ පසුවෙන මධුරිට දියවැඩියාව, කොලෙස්ටරෝල්, ප්‍රෙෂර්, ආතරයිටීස් වගේ ලෙඩ රෝග එකක්වත් නෑ. උසේ ගාණට මහත හොඳ පෙනුමක් තිබෙන මධුරි දැන් ඇවිදින්නේ කොන්දට අත තියාගෙන.ඉස්සර පාට පාට සාරි ඇඳලා සාරියේ පාටට ගැළපෙන්න කන කර පලඳලා, ඒ පාටට ගැළපෙන්න අඩි උස සෙරෙප්පු දාලා කැපී පෙනෙන්නට හැඩට ඇඳගෙන වැඩට ආපු මධුරි දැන් රැකියාවට එන්නේ ඇඟට හිර නොවෙන සායක් හැට්ටයක් ඇඳලා. උස අඩි නැති සෙරෙප්පු දෙකක් දාලා ඔහේ ඕනෑවට එපාවට වගේ. වෙනදාට පියකරුව ප්‍රබෝධයෙන් කාර්යාලයේ කටයුතු කළ ඈ දැන් කාර්යාලයේ වැඩ කරන්නෙත් කෙඳිරි ගාමින්.පැයක් දෙකක් එක දිගට වැඩ කරන ඈ වැඩි කාලයක් ගතකරන්නේ කාර්යාලයේ කාන්තා විවේකාගාරයේ. සතියට දවසක් දෙකක් වත් ඈ නිවාඩු අරන් කොන්දෙ අමාරුවට බේත් ගන්න යනවා. වාත අමාරුවට, ආතරයිටීස්වලට ස්නායු අමාරුවට මේ හැම ලෙඩකටම අදාළ වෛද්‍ය පරීක්ෂණ සේරම කරලා දැන් මධුරිගේ වෛද්‍ය රක්ෂණ‍යේ මුදලුත් ඉවරයි. දැන් ඈ සිංහල වෙදකමට බැහැලා. බේත් ගන්න යන්නයි තෙල් බේත් ගාලා පත්තු බැඳගෙන ඉන්නයි ඇගේ ලෙඩ නිවාඩුත් ඉවරවෙලා.කොයිතරම් වෙදකම්කළත් සුව නොවෙන මේ ලෙඩේ නිසාම ඇගේ හිතත් ලෙඩ වෙලා. හරියට කෑම කන්නවත් පිරියක් නෑ. ඇඟකෙට්ටු වෙලා. මුහුණත් ඇදිලා ගිහින්. තවමත් විවාහ වෙලා නැති මධුරිට විවාහයක් කරගැනීමත් ප්‍රශ්නයක් බවට පත්වෙන ගාණයි. මධුරි විතරක් නොවෙයි ඇගේ කාර්යාලයේ සේවය කරන තවත් යෙහෙළියන් කීප දෙනකුටමත් එවැනි ලෙඩ රෝග වැලඳිලා. කොටසකට කොන්දේ අමාරුව. තව කොටසකට හිසේ රුදාව. වැඩි පිරිසකට ඇස් අමාරු. නිරන්තරයෙන් සෙම්ප්‍රතිශ්‍යා කැස්ස. මේ රෝගවලට හේතුවන නිශ්චිත කාරණා තවමත් සොයාගෙන නෑ.කොපමණ වෙදකම් කළත් සුව නොවන කිසිදු වෛද්‍ය පරීක්ෂණයකට හෙළි නොවන මේ රෝගාබාධවලට හේතුව සේවා ස්ථානයේ දී ඇතිවන “වෘත්තීය ආශ්‍රිත රෝග හා අනතුරු” බව ඔබ දන්නවාද?තමන් නියැළෙන රැකියාවේ පවතින සෞඛයයට අහිතකර තත්ත්ව හේතුකොටගෙන විවිධාකාර රෝගාබාධවලට ගොදුරු වීමේ අවදානමක් ඇති බව ඔබ අප බොහෝ දෙනකු දන්නේ නෑ.රැකියාව ආශ්‍රිතව ඇති විය හැකි රෝගාබාධ පිළිබඳ දැනුවත්ව සිටීමේ සංස්කෘතියක් අපේ රටේ නෑ. එහෙත් අද ලෝකයේ දියුණු රටවල පමණක් නොවෙයි අපේ කලාපයේ බොහෝ රටවලත් රැකියා ආශ්‍රිතව ඇතිවන රෝගාබාධ පිළිබඳව වැඩ කරන ජනතාව මෙන්ම වැඩ ගන්නා ජනතාවත් දැනුවත්ව සිටිනවා. වැඩ කරන ජනතාව ගේ සෞඛ්‍ය තත්ත්වය ආරක්ෂා කරගැනීම ‘වෘත්තීය සෞඛ්‍ය සුරක්ෂිතතාව’ යනුවෙන් හඳුන්වනවා. කිසියම් වෘත්තියක දිගු කාලයක් නිරත වීමේ දී යම් පුද්ගලයකු රැකියාව ආශ්‍රිතව ඇති විය හැකි රෝගාබාධවලින් වළක්වා ගැනීම එයින් අදහස් කෙරෙනවා.වර්තමානයේ වෘත්තීය සෞඛ්‍ය සුරක්ෂිතතාව පිළිබඳ ලෝකයේ සෑම රටක්ම විශේෂ අවධානයක් යොමු කරනවා. අපේ රටේත් වැඩ කරන ජනතාවගේ වෘත්තීය සෞඛ්‍ය සුරක්ෂිතතාව පිළිබඳ දැන් විශේෂයෙන් සැලකිලිමත් වෙනවා. කම්කරු හා කම්කරු සබඳතා අමාත්‍යාංශයට අනුබද්ධ ජාතික වෘත්තීය සුරක්ෂිතතා හා සෞඛ්‍ය ආයතනය ඒ පිළිබඳව මෙරට කටයුතු කරන ප්‍රධාන රාජ්‍ය ආයතනයයි.“අපේ රටේ වැඩ කරන ජනතාව තමන් කරන රැකියාව ආශ්‍රිතව තමන්ට ඇති විය හැකි අනතුරු හා රෝගාබාධ පිළිබඳව ප්‍රමාණවත් තරම් දැනුවත් වී නෑ. ඔවුන් තම රැකියාවෙන් ලබන වේතනය හා අනෙකුත් වරප්‍රසාද ගැන උනන්දු වෙන තරමට රැකියාව ආශ්‍රිතව තමාට ඇතිවිය හැකි අනතුරු හෝ රෝගාබාධ පිළිබඳ එතරම් සැලකිලිමත් වෙන්නේ නෑ. ඒ නිසාම රැකියාව කරන අතරතුර ස්වකීය සෞඛ්‍ය ආරක්ෂා කරගැනීම පිළිබඳ නිසි අවබෝධයක් ඔවුන් තුළ ඇත්තේ නෑ.” මෙහෙම කියන්නේ ජාතික වෘත්තීය සුරක්ෂිතතා හා සෞඛ්‍ය ආයතනයේ අධ්‍යක්ෂ ජනරාල් වෛද්‍ය චම්පිකා අමරසිංහ මහත්මිය.ජාතික වෘත්තීය සුරක්ෂිතතා හා සෞඛ්‍ය ආයතනයෙන් සිදු කරන්නේ රාජ්‍ය හා පෞද්ගලික ආයතනවල සේවය කරන ජනතාව වෘත්තීය අනතුරු හා වෘත්තීය රෝග සම්බන්ධයෙන් දැනුවත් කර නව වෘත්තීය සුරක්ෂිතතා සංස්කෘතියක් රට තුළ ඇති කිරිමට මඟ පෙන්වීමයි.අපේ රටේ ජනගහනයෙන් මිලියන අටකට වැඩි ප්‍රමාණයක් වැඩ කරන ජනතාව. කෘෂිකාර්මික, කාර්මික හා සේවා අංශවල කටයුතු කරන මේ හැමදෙනාටම තමාගේ වෘත්තියට අදාළව ‍යම් යම් රෝගාබාධ ඇතිවීමේ හෝ අනතුරුවලට ලක් වීමේ අවදානමක් තිබෙනවා.සේවක පිරිස් තමා එවැනි අවදානමක සිටින බව නොදැන සිටිනවා මෙන්ම ඔවුන් ගේ සේවය ලබා ගන්නා සේව්‍යයන් හෝ පාලකයන් ඒ බව නොසලකා කටයුතු කිරීමත් බලවත් වරදක්.කෘෂිකාර්මික අංශයේ රැකියා සහ කාර්මික අංශයේ රැකියාවල නිරතවූවන්ට රැකියා ආශ්‍රිත අනතුරුවලට ගොදුරු වීමේ අවදානම වැඩියි. කෘෂිකාර්මික අනතුරුවලදී කැපීම් කෙටීම් වැනි අනතුරු මෙන්ම නවීන යන්ත්‍ර සූත්‍ර ආශ්‍රිතව කටයුතු කරන විට ඇති විය හැකි දැඩි අවදානම් සහිත අනතුරු තිබෙනවා.සම්ප්‍රදායික කෘෂිකාර්මික ක්‍රමෝපායයන් වෙනුවට අලුත් යන්ත්‍ර සූත්‍ර යොදාගෙන කටයුතු කිරීමේ දී ඒවා නිවැරැදිව ක්‍රියාත්මක කිරීම පිළිබඳ දැනුම හා අවබෝධයෙන් තොරව කටයුතු කිරීමෙන් මාරාන්තික අනතුරු සිදු‍ෙවන්න පුළුවන්. නිදසුනක් ලෙස මෑත කාලයේ වී ගොවිතැන ආශ්‍රිතව භාවිතා කරන කොළ මඩින යන්ත්‍රයට ගොදුරු වී (සුනාමි යන්ත්‍රය යනුවෙන් මෙය ගැමි වහරේ භාවිතා කෙරෙනවා) මිය ගිය ළමයින් හා ගොවීන් ගේ සංඛ්‍යාව විශාලයි.කෘෂිකාර්මික ක්ෂේත්‍රයේ දී ගොවීන් භාවිතා කරන කෘමි නාශක, වල් නාශක, රසායනික පොහොර වර්ග යන සියල්ල මිනිසාගේ සෞඛ්‍යයට අහිතකරයි. මේ ද්‍රව්‍ය නිරාවරණය වූ දෑත්වලින් හා මුඛවාඩම් නොබැඳ භාවිතා කිරීමෙන් ගොවීන් ගේ සෞඛ්‍යයට ඒවා සෘජුවම අහිතකර ලෙස බලපානවා. කෘමිනාශක හෝ රසායනික පොහොර වර්ගවලට නිරන්තරයෙන් අනාවරණය වීමෙන් එක් වරම මරණයට පත් නොවුණත් කල් පවත්නා රෝගවලට ගොදුරු වීම නොවැළැක්විය හැකියි. රජරට ප්‍රදේශවලින් වාර්තා වන වකුගඩු රෝග, චර්ම රෝග හා ශ්වසන පද්ධතිය ආශ්‍රිත රෝගවලට ප්‍රධාන හේතුවක් වන්නේ කෘෂි රසායන භාවිතය ආශ්‍රිත වැරැදි චර්යා.අද මෙරට ආර්ථික සංවර්ධනයට කම්හල් ආශ්‍රිත සේවා සෘජු දායකත්වයක් සපයනවා. අපේ රටේ තරුණ ජනගහනයෙන් විශාල පිරිසක් කම්හල් ආශ්‍රිත රැකියාවල නිරත වෙනවා. කම්හල්වල වැඩ කරන ජනතාවගේ සෞඛ්‍ය සුරක්ෂිතතාව පිළිබඳව එම සේවා ආයතනවල සේව්‍ය - සේවක දෙපක්ෂයටම දැන් ප්‍රමාණවත් දැනුමක් ලබා දී තිබෙනවා. කවර රැකියාවක වුවත් වැඩි ඵලදායකත්වයක් ලබා ගැනීම සඳහා සේවකයන් ගේ වෘත්තීය සෞඛ්‍යය සුරක්ෂිතතාව මහෝපකාරී වෙනවා.අපනයන ක්ෂේත්‍රයේ නිෂ්පාදන කම්හල්වල සේව්‍ය පක්ෂය සේවක සෞඛ්‍ය සුරක්ෂිතතාව පිළිබඳ වෙසෙසින් සැලකිලිමත් වෙනවා. ඊට හේතුව ලොව පිළිගත් ගැනුම් කරුවන් භාණ්ඩ මිලදී ගන්නේ ඒ භාණ්ඩ නිෂ්පාදනය කරන ආයතනවල සේවකයන්ගේ සෞඛ්‍ය සුරක්ෂිත බව තහවුරු කර ඇත්නම් පමණක් වීමයි.භාණ්ඩ මිලදී ගැනීමට පෙර එම කම්හල්වල සේවකයන්ගේ සෞඛ්‍ය තත්ත්වය සැබැවින්ම සුරක්ෂිත කර ඇත්දැයි සොයා බැලීමට ඔවුන්ගේ සමීක්ෂකයන් අදාළ ආයතන වෙත පැමිණ එම සෞඛ්‍යාරක්ෂිත ප්‍රමිතීන් සඳහා සහතික නිකුත් කරනවා. අදාළ සහතික නොලත් සමාගම්වලින් භාණ්ඩ මිලදී නොගන්නා හෙයින් ඒවායෙහි සේව්‍ය පක්ෂය ස්වකීය සේවක සෞඛ්‍යය සුරක්ෂිතතාව පිළිබඳව නිරතුරුවම සැලකිලිමත් වෙනවා.රාජ්‍ය සේවය මෙන්ම ඇතැම් පෞද්ගලික සේවා ස්ථානවල ද තත්ත්වය මෙයට වඩා වෙනස්. බොහෝ ආයතන සේවාවන්හි ඵලදායකත්වය පිළිබඳ වෙහෙසුණාට සේවක සෞඛ්‍ය සුරක්ෂිතතාව පිළිබඳ සැලකිලිමත් වෙන්නේ නෑ. කවර සේවාවක වුවත් ඵලදායකත්වය ඉහළ යන්නට සේවක සෞඛ්‍ය සුරක්ෂිතතාව සෘජුවම බලපානවා.අප මුලින් සඳහන් කළ මධුරි වගේ නිතරම රෝගී වන ලෙඩ නිවාඩු ගන්න, වැඩට ආවත් වැඩි කාලයක් විවේකාගාරයේ ගත කරන සේවක සේවිකාවන් ගේ කාර්යක්ෂම භාවය හෝ ඵලදායකත්වයෙන් උපරීම ප්‍රතිඵල ලැබෙන්නේ නෑ. එය සේව්‍යයාට ඉතා අවාසිදායක තත්ත්වයක්.දිගු කලක් එකම ඉරියව්වෙන් පරිගණකය දෙස බලාගෙන, එක තැනක ඉඳගෙන රැකියාව කිරීමෙන් කොඳුඇට පෙළට වගේම ඇස්වලට අයහපත් ප්‍රතිඵල ලබා දෙනවා. අප මුලින් සඳහන් කළ මධුරි ගේ කොන්දේ අමාරුවට හේතු වෙලා තිබුණේ රැකියාව කරන අතරතුර ඈ වාඩි වෙලා සිටි පුටුව. එය නවන්න දිගහරින්න පුළුවන් නවීන පන්නයේ පුටුවක්. ඒත් එය නිවැරැදි ඉරියව්වලින් ඉඳගන්නට පහසු වෙන පරිදි නියමිත ප්‍රමිතියට සකස් කළ එකක් නොවෙයි.වැඩි පහසුවට මධුරිත් ඉඳගන්නේ හොඳහැටි පුටුව දිග ඇරලා. කොන්ද‍ කෙළින් තියාගෙන නිවැරැදි ඉරියව්වෙන් හිඳ ගැනීම පිළිබඳ මධුරිටත් නිසි අවබෝධයක් තිබුණේ නෑ. නිමා නොවෙන කොන්දේ වේදනාවක් ඇයට උරුම වුණේ මේ හේතුවෙන්. වැඩ කරන ජනතාව මේ පිළිබඳව දැන සිටීම වැදගත්.සේවා ස්ථානයේ වැඩි සුව පහසුවට සකස් කරන වායු සමීකරණ යන්ත්‍රය, ආලෝකය, ශබ්දය අදාළ ප්‍රමිතීන්ට අනුකූල නොවුණොත් ඒවා ඔබේ සෞඛ්‍යයට අහිතකර ලෙස බලපානවා. වායු සමීකරණයේ දැඩි සිසිලස නිසා ශ්වසන පද්ධතිය ආශ්‍රිතව කල් පවත්නා සෙම්ප්‍රතිශ්‍යා, කැස්ස, හිස වේදනා ඇතිවීම මෙන්ම බෝවන රෝග ඉක්මණින් පැතිරී යාමේ අවදානමක් තිබෙනවා.දිගු කලක් පරිගණකය වෙත දෑස් යොමා සිටීමෙන් දෘෂ්ටි ආබාධ මෙන්ම හිසේ කැක්කුම ඇතිවෙන්නට පුළුවන්. හිඳ සිටින ආසනය අනුව ඔබේ කොන්දේ වේදනා ඇති විය හැකියි. අධික ශබ්දයට නිරාවරණය වීමෙන් ශ්‍රවණාබාධවලට ගොදුරු වීමට පුළුවන්.ගුරු වෘත්තියේදී භාවිත කරන හුණු කූරුවලින් නිකුත් වන හුණු කුඩු දිගු කලක් ආඝ්‍රාහණය කිරීමෙන් ශ්වසනාබාධ සහ පෙනහලු ආශ්‍රිත රෝග හට ගන්නට පුළුවන්.වඩු කර්මාන්තයේ යෙදෙන පුද්ගලයන් දිගු කලක් ලී කුඩු සහිත වාතය ආශ්වාස කිරීමෙන් වගේම ලීවල ඇතිවන කෘමීන් මර්ධනය කිරීමට යොදන පළිබෝධ නාශක ආඝ්‍රාහණය කිරීමෙන් ශ්වසනාබාධ මෙන්ම පෙනහලු ආශ්‍රිත පිළිකා වැනි රෝගවලට ගොදුරු වෙන්නටත් හැකියාව තිබෙනවා.වර්තමානයේ අගනුවර ජනප්‍රිය පාසලක පන්ති කාමරයක අවම වශයෙන් ශිෂ්‍යයන් පනහක් වත් ඉගෙනුම ලබන බව ඔබ දන්නවා. එවැනි පංති කාමරයක සිසුන් පනස් දෙනකුට නිදහසේ ඇවිද යන්නට තබා ඩෙස් පුටු තබා ගන්නටවත් ප්‍රමාණවත් තරම් ඉඩ පහසුකම් නෑ.බොහෝ විට එම පන්ති කාමර අඳුරුයි. දිවා ආලෝකය වෙනුවට විදුලි බල්බයෙන් එහි අඳුර මැකෙනවා. දරුවන්ගේ ඇස් මට්ටමේ සිට කළු හෝ සුදු ලෑල්ල බොහෝ දුරින් පිහිටා තිබෙනවා.ඔවුන් කර තබාගෙන යන අධි බරැති පොත් බෑගය ඔවුන්ගේ කොඳු ඇට පේළිය ලෙඩ කරනවා. ඉඳ ගන්නට ඇති පුටු ප්‍රමිතියෙන් තොරයි. එලෙස බලන විට අපේ රටේ ජනතාව බාල කාලයේ පටන්ම ජීවත්වෙන්නෙත් සේවය කරන්නෙත් සෞඛ්‍ය ආරක්ෂිත පරිසරයක නොවෙයි. පාසල් ජීවිතය පුරාම දරුවා කටයුතු කරන්නේ නිවැරැදි ඉරියව් හා සෞඛ්‍යාරක්ෂිත පරිසරයක නොවේ නම් අනාගතයේ දී ඔහු හෝ ඇය ගේ සෞඛ්‍ය පිරිහීම නොවැළැක්විය හැකියි.මේ සඳහා අප කළ යුත්තේ කුමක් ද?පාසල් වියේ පටන්ම සෞඛ්‍යාරක්ෂිත පරිසරයක හැදී වැඩෙන්නටත් නිවැරැදි සෞඛ්‍ය පුරුදු හා ඉරියව්වලටත් දරුවා හුරු කිරීමයි වැඩිහිටියන් බවට පත්වී රැකියාවලට යොමු වන විට සිය වෘත්තීය සෞඛ්‍ය සුරක්ෂිතතාව තහවුරු වන පරිදි කටයුතු කිරීමට ඔවුන් හුරු පුරුදු කිරීමයි.මේ ජාතික වෘත්තීය සුරක්ෂිතතා සතියයි. එය ඔක්තෝබර් මස 3 වැනිදායින් ඇරැඹි 10 වැනිදායින් අවසන් වෙනවා. අපේ රටේ වැඩ කරන ජනතාවගේ වෘත්තීය සෞඛ්‍ය තහවුරු කිරීම සඳහා සේව්‍ය සේවක දෙපක්ෂයම දැනුවත් කිරීමේ අරමුණින් ජාතික වෘත්තීය සුරක්ෂිතතා හා සෞඛ්‍ය ආයතනය හා කම්කරු අමාත්‍යාංශය එක්ව විශේෂ වැඩසටහනක් ක්‍රියාත්මක කර තිබෙනවා.ඒ අනුව මේ මස 6, 7, 8, 9 සහ 10 දිනවල මෙරට නිදහස් වෙළෙඳ කලාපවල සේවක සේවිකාවන් දැනුවත් කිරීමේ වැඩසටහන් බොයිලේරු ක්‍රියාකරුවන්, වතු ආශ්‍රිත සේව්‍ය - සේවක පිරිස් හා හෝටල් ක්ෂේත්‍රයේ නියුත් පිරිස් දැනුවත් කිරීමේ වැඩසටහන් සහ සෞඛ්‍ය සායන පැවැත්වෙනවා. රටේ වැඩ කරන ජනතාව මෙන්ම සේව්‍ය පක්ෂ්‍ය තුළත් රැකියා ආශ්‍රිත සෞඛ්‍ය සුරක්ෂිත කිරීමේ සංස්කෘතියක් බිහි කිරීම එහි අරමුණයි.සාගරිකා දිසානායක ජයසිංහ  ජාතික වෘත්තීය සුරක්ෂිතතා හා සෞඛ්‍ය ආයතනයේඅධ්‍යක්ෂ ජනරාල්වෛද්‍ය චම්පිකා අමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=am1310062</link>
    <topic>මට ලැජ්ජයි</topic>
    <author>මනෝ විද්‍යා උපදේශක මේජර් සුසන්ත ද සිල්වා (විශ්‍රාමික)</author>
    <content>මට ලැජ්ජයිගුණරත්න හා කුමාරි යුවළ පදිංචිව සිටියේ නගරයට ආසන්නයේ ප්‍රදේශයකයි. පෞද්ගලික ආරක්ෂක සේවයක සැලකිය යුතු රැකියාවක් ගුණරත්න කළ අතර කුමාරි ගුරුවරියක් වූවාය. මේ යුවළගේ පළමු දරුවා ගැහැනු දරුවෙකු වූ අතර ඇය වයස අවුරුදු 22 හි පසුවන නිරෝගිමත් යුවතියක් වූවාය. මේ වන විට ඇය නිවසින් බැහැරව රැකියාවක නියළී සිටී.ගුණරත්න යුවළට ඇයගෙන් කිසිඳු ප්‍රශ්නයක් නැත. පළමු දියණිය ලැබීමෙන් වසර 10 කට පසු මේ යුවළට තවත් පිරිමි දරුවෙකු ලැබුණි. ඒ පිළිබඳව ගුණරත්න පවුලේ උදවිය ඉමහත් සතුටට පත් වූහ. දරුවා ද ඉතා නිරෝගී දරුවෙක් විය. කාලය කෙමින් ගෙවී ගියේය. රුවන් කුමාර නම් වූ මේ සුරතල් දරුවා කෙමින් කෙමින් වැඩෙන විට ගුණරත්න යුවළට ඉතා අභාග්‍යසම්පන්න කාලයක් උදා විය. ඉතා උද්‍යොගිමත් ලෙස පෙර පාසල් පළමු ශ්‍රේණියේ මැද භාගය වන තෙක් ඉගෙන ගනිමින් සිටි රුවන්ගේ හැසිරීම් රටාව ක්‍රම ක්‍රමයෙන් වෙනස් වෙන්නට විය. ඔහු ඉතා ලැජ්ජාශීලී ඉතා නිහඬ චරිතයක් බවට පත් විය. ඔහු කතා කළේ යහළුවන් දෙතුන් දෙනෙකු සමඟ පමණි. නමුත් රුවන් ඉගෙනීමේ කටයුතු හොඳින් කරගෙන ගියේය.නිවසේදී ඔහු හොඳින් කතා බහ කළමුත් පිටස්තර අය සමඟ කතාවට නොගියේය. එය කා හටත් ප්‍රශ්නයක් විය. ඒ පිළිබඳව රුවන් ගෙන් විමසූ විට ඔහු පැවසුවේ “මට හරි ලැජ්ජයි” යන්න පමණි. ඉතා නිහඬව තම වැඩ කටයුතු කරගෙන ගිය රුවන් පාසලේ සියලුම විභාගවලට ඉතා හොඳින් මුහුණ දී ඉන් සාර්ථක ප්‍රතිඵල ලබා ගත්තේය. එහෙත් ඔහු එන්න එන්නම නිහඬ චරිතයක් බවට පත් විය.ඊළඟ වසර තුළදී ඔහු සියලු යහළුවන් සමඟ කතා කිරීම නතර කළේය. තත්ත්වය තව තවත් දරුණු කරමින් ඊළඟට ඔහු තම සොහොයුරිය සමඟ ද කතා කිරීම නතර කළේය. මේ වන විට ඔහුගේ මේ තත්ත්වය පිළිබඳව පාසල් ගුරුවරුන් ගෙන් ද මවට පැමිණිලි ලැබෙන්නට විය. එහෙත් මෙම දරුවාගේ අනිකුත් සියලු ක්‍රියාකාරකම් සාමාන්‍ය විය. ඔහු තම යාළුවන් සමඟ පාසලේ දී ක්‍රීඩා කළේය. එහෙත් කිසි විටෙකත් වචනයක් වත් කතා නොකිරීමට වග බලා ගත්තේය.පාසලේ 7 වන ශ්‍රේණිය වන විට ඔහු කතා කරනු ලැබුවේ තම මව හා සමඟ පමණි. ඉඳ හිට තනිව ගීත ගායනා කිරීමටත් ඒවා පටිගත කොට තම පියාට සහ සොහොයුරියට ඇසීමට සැලැස්වීමටත් ඔහු කටයුතු කළේය. මේ වන විට රුවන් කුමාර 8 වන ශ්‍රේණියේ සිසුවෙකි. මෙම තත්ත්වය නිසා ගුණරත්න පවුලේ සාමය හා සමගිය මෙන්ම ආර්ථික තත්ත්වය ද කඩා වැටෙමින් තිබිණි. දරුවාගේ මේ තත්ත්වයට හේතුව මවගේ සැර පරුෂ බව යැයි පියා පවසයි. නමුත් මෙයට හේතුව පියාගේ නොසැලකිල්ල බව මව පවසයි.කෙසේ නමුත් දරුවා මේ තත්ත්වයෙන් මුදා ගැනීම සඳහා බෙහෙත් හේත් කරමින් හා යන්ත්‍ර මන්ත්‍ර තොවිල් කිරීමෙන් ද දෙමාපිය යුවළ හෙම්බත් වී සිටියහ. ඒ කිසිවකින් කිසිඳු සහනයක් නොලැබිණි. දරුවා ද දිනෙන් දින පාසලේ යහළුවන් ගෙන් සමාජයෙන් පමණක් නොව තම මවුපියන් ගෙන් ද ඈත් වූයේය. ගුණරත්න යුවළ පසු ගිය දිනක අප ආයතනය වෙත පැමිණියේ ඉහත ගැටලු සහගත තත්ත්වයකට මුහුණ දීමෙන් අනතුරුවය.දරුවා බැලු බැල්මට නිරෝගී දරුවෙකු වුවද ඔහු ලැජ්ජාවට මුසු වූ බියකින් පෙළෙන බව හැඟී ගියේය. බොහෝ කාලයක් කතා නොකිරීම නිසා ඔහුගේ කම්මුලේ මාංශ පේශීන් හැකිළී තොල් පෙති උල් වී ඇති බවත් පෙනිණි. මා ඉතා ආදරයෙන් ඔහුට ආමන්ත්‍රණය කළ ද ඔහු මාගේ මුහුණ දෙස වත් බැලුවේ නැත. තවත් බොහෝ වේලාවක් මම රුවන් සමඟ තනිව කතා බහ කරමින් සිටියදී ඔහු මට ‍හදවතින් බොහෝ ළං විය. නැවතත් බොහෝ වේලාවක් ඔහු සමඟ කතා කිරීමෙන් අනතුරුව මා අසන ප්‍රශ්න වලට කොළයක පිළිතුරු ලියන්නට ඔහු එකඟ විය.ඔහු මා සමඟ හිතවත් වුවද මා සමඟ කතා කරන්නට කිසිඳු කැමැත්තක් නැති බව මට හැඟිණි. ඊට හේතුව විමසූ විට ඔහු පැවසුවේ මට ලැජ්ජයි යන්න පමණි. මේ දරුවා සමඟ ගත කළ කාලය තුළ මා හට හැඟී ගියේ ඔහු කතා නොකළ ද ඉතා හොඳින් කියන දේට ප්‍රතිචාර දක්වන බවයි.මනෝ විද්‍යාවට අනුව එවැනි තෝරා ගත් පුද්ගලයන් සමඟ පමණක් කතා කරන දරුවන් හට පමණක් ඇති වන රෝගයක් ඇති මුත් එම රෝගය ඉතාම කලාතුරකින් ඇති වන තත්ත්වයකි. රුවන් මුල් කාලයේ දී සියලු දෙනා සමඟ කතා බහ කරමින් සිටි දරුවෙකු නිසා එම දුර්ලභ රෝගී තත්ත්වයෙන් ඔබ්බට ගිය යමක් රුවන්ගේ සිත තුළ ඇති බව පෙනිණි. දරුවා සමඟ බොහෝ කුලුපග වීමෙන් පසුව යම් මානසික ව්‍යායාමයක් සමඟ එක් වෙමින් ඔහුව මෝහන නිද්‍රාවට පත් කරන ලදී.කියන දේට ඉතා හොඳින් ප්‍රතිචාර දක්වමින් ඔහු ඉතා පහසුවෙන් මෝහන නිද්‍රාවට පත් විය. මෙම ප්‍රතිකාර ක්‍රමයෙන් පසු රුවන් කුමාරව වසරින් වසර ඔහුගේ කුඩා කාලය වෙත සිත රැගෙන යන ලදි. පළමු ශ්‍රේණියේ මුල් කාලයේ දී ඔහු ඉතා හොඳින් කතා කරන්නට විය. නමුත් එක් අවස්ථාවක දරුවා ඉතා බියට පත්ව හඬා වැටෙන්නට විය. දරුවාගේ මවුපියන් ද මේ වන විට ඉතා අපහසුවෙන් සිටි අතර දරුවා එතැන් සිට හෙළි කළ කරුණු ඉතා සංවේදී විය.මෙම සිදුවීම වන විට ගුණරත්න පවුල අම්බලන්තොට ප්‍රදේශයේ ජීවත් වී සිට ඇත. කුමාරි ඒ වන විට අසල පාසලක ඉගෙනීම් කටයුතු කළ අතර ගුණරත්න කොළඹ ප්‍රදේශයේ රැකියාව කරමින් සිට ඇත. ඔහු නිවසට පැමිණෙන්නේ සති අන්තයේ පමණි. අනිකුත් දිනවල නිවසේ සිටින්නේ කුමාරි, දියණිය හා පළමු ශ්‍රේණියේ ඉගෙනුම ලබන දරුවා පමණි. රුවන්ගේ සොහොයුරිය එක් කාමරයක නිදා ගන්නා අතර මව වෙනත් කාමරයක නිදා ගනී. කුඩා දරුවා දිනක තම මව සමඟ ද තවත් දිනක සොහොයුරිය සමඟ ද නිදා ගත්තේය.එසේ කාලය ගත කරන එක් දිනකදී සොරුන් කණ්ඩායමක් නිවසට ඇතුළු වී තිබේ. එදින රුවන් නිදාගෙන සිටියේ තම අක්කා සමඟය. තද කෑගැසිල්ලකිනුත් අක්කාගේ කලබලයටත් රුවන් අවදි වූ අතර අක්කා ඔහුව ඇඳ යටට ඇද දැමුවේ ආරක්ෂාවටය. මව අනිත් කාමරයේ සොරුන් සමඟ කළහ කරනු ඇසිණි. රුවන්ගේ අක්කා මවගේ කාමරයට දිව ගිය ද තවත් එක් දාමරිකයෙකු ඇයව කාමරය වෙත ඇදගෙන ආවේය. ඉන් පසුව රුවන් කුමාර දුටුවේ කිසිඳු සොහොයුරෙකු නොදුටුව යුතු දර්ශනයකි. තම සොහොයුරිය සිහිසුන්ව ඇද වැටෙද්දී ගල් ගැසී නිසොල්මන්ව කිසිවක් කර කියා ගත නොහැකිව මේ කුඩා දරුවා ඇඳ යටට වී සිටියේය.විනාඩි කිහිපයක් තුළ සියල්ල අවසන් විය. සොරුන් පලා ගිය පසු අක්කා සමඟ පුංචි රුවන් තම මව සිටි කාමරය දෙස යන විට ඔවුන් දුටුවේ කට හා අත් පා බැඳ දමා සිටි තම ආදරණීය අම්මාය.ඉහත සිදුවීම සිදු වී ටික කාලයක් ගත වීමෙන් කුමාරි මාරු වීමක් හදාගෙන දැන් ජීවත්වන ප්‍රදේශයට පැමිණ තම දියණියට වූ අපරාධය සමාජයෙන් වසන් කොට ඇගේ අනාගතය සකස් කිරීමට උත්සාහ දැරුවාය. මේ වන විටත් පසු කාලයකදීත් තම හිතවතුන් අසල්වැසියන් මේ ගැන අසන විට කුඩා දරුවාට මහත් අපහසුතාවයක් දැනෙන්නට විය. ඔහු කිසි විටෙකත් එදින තමා දුටු ඒ අමිහිරි දර්ශනය නො නොපැවැසීය.මෙය කිසිවෙකුටත් නොපවසා සිටීමට ඔහු යොදා ගත් උපක්‍රමය නම් කිසිවෙකුත් සමඟ කතා නොකර සිටීමයි. එම සිදුවීම සිහි වන විට කුඩා පුතුට මහත් ලැජ්ජාවක් බයක් මෙන්ම ශෝකයක් ද දැනෙන්නට විය. රුවන් කුමාර කතා නොකර සිටීමේ රෝගය අපට සොයා ගත හැකි විය. අප ක්‍රමයෙන් ඔහුගේ සිත තුළ ඇති ලැජ්ජාව බිය පිළිබඳව දැනුවත් කරමින් ක්‍රමවේදයක් මඟින් ඔහුගේ සිත සන්සුන් කරන ලදී. ක්‍රමයෙන් දරුවා යථාර්ථය තේරුම් ගෙන සාමාන්‍ය තත්ත්වයට පත් වූයේය.බොහෝ කලක් කතා කිරීමෙන් වැළකී සිටි නිසා අක්‍රීයව පැවැති මාංශ පේශීන් සකස් කිරීමට වෛද්‍ය සහාය සහ භෞතික චිකිත්සක උපදේශන ලබා දෙන ලදි. දරුවා ක්‍රම ක්‍රමයෙන් සාමාන්‍ය තත්ත්වයට පත් වෙමින් සිටී. ඔහු දැන් පවුලේ අය සමඟ මෙන්ම පාසලේ ගුරුවරුන් හා යාළුවන් සමඟ ද සබඳකම් ඇති කරගනිමින් සිටී. ගුණරත්න පවුලේ සතුට නැවත පැමිණ ඇත.මනෝ විද්‍යා උපදේශක මේජර් සුසන්ත ද සිල්වා (විශ්‍රාමික)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=am1310063</link>
    <topic>මුහුණ සුදු කරගන්නා කෙල්ලන්ගේ මො‍ළෙත් අඩුවෙනවා</topic>
    <author>ගාමිණී සුසන්ත</author>
    <content>මුහුණ සුදු කරගන්නා කෙල්ලන්ගේ මො‍ළෙත් අඩුවෙනවාහම සුදු කරන බොහෝ ආලේපනවල රසදියනෙතූ, උපතින්ම තළෙලු සමක් ඇති විසිපස් හැවිරිදි යුවතියක්. සම තළෙලු වුණත් ඇය හරිම සුන්දරයි. නෙතූ තමන්ගේ විවාහ මංගල උත්සවයට සූදානම් වුණේ අවුරුද්දකටත් වැඩි කාලයක ඉඳලා. අපේ රටේ බහුතරයක් යුවතියන් වගේ ම නෙතුත් විවාහ මංගල උත්සවයට මාස හයකට පමණ කලින් ඉඳල දින කීපයක්ම රූපලාවණ්‍යාගාරයකට ගියා.සති කීපයක් තුළ එහිදී ලැබුණු ප්‍රතිකාරවලින් නෙතූගේ මුහුණ සුදු වුණා. විවාහ මංගල දිනයේ නෙතූගේ මුහුණ හරිම ලස්සනයි. කවුරුත් කතා වුණේ ඇගේ සුන්දරත්වය ගැන. ඒ වගේම ඇතැම් දෙනෙකුට පුංචි ගැටලුවක් වුණා තළෙලු නෙතූ සුදු වුණේ කොහොම ද කියන එක ගැන.මේ අපේ සමාජයේ බහුලව දකින්න ලැබෙන සිදුවීමක්. අපේ සමාජයේ බොහෝ යුවතියන් කැමැතියි තමන්ගේ මුහුණ සුදුපාට වෙනවට. ඒ සඳහා වන ප්‍රතිකාර ක්‍රම රූපලාවණ්‍යාගාරවල තිබෙනවා. ඒ වගේම ඒ සඳහා සුදුසු යැයි කියන ආලේපන වර්ගත් අපේ රටේ ඕනෑම වෙළෙඳ සලකින් ලබා ගැනීමේ හැකියාවත් තිබෙනවා.එවැනි ආලේපන වලින් සම සුදු වුණත් ඇතැම් ආලේපනවල තිබෙන ඇතැම් රසායනික ද්‍රව්‍ය අපේ සෞඛ්‍යයට බොහෝ අහිතකරයි. එවැනි අහිතකර ද්‍රව්‍ය අඩංගු ආලේපන අපේ රටේ වෙළෙඳපොළේ බොහෝ තිබෙන බවත් මෑත දී කරනු ලැබූ පර්යේෂණයකින් හෙළි වී තිබෙනවා. මේ හේතුව නිසා සම සුදු කරගැනීම පිළිබඳත් ඒ සඳහා භාවිත වන ආලේපන පිළිබඳවත් අපේ රටේ විශේෂ කතාබහක් ඇතිවී තිබෙනවා.ලෝකයේ විවිධ රටවල මිනිසුන්ගේ සමේ පැහැය තීරණය වී තිබෙන්නේ එම රටවලට ලැබෙන හිරු එළියේ ප්‍රමාණය දේශගුණය වැනි සාධක මත. බොහෝ විට ශීත දේශගුණයක් ඇති අඩුවෙන් හිරු එළිය ලැබෙන බටහිර යුරෝපීය රටවල ජනයාගේ සම උපතින්ම සුදු පාටයි. හොඳ හිරු එළියක් ලැබෙන සමකය ආසන්න රටවල ජනතාවගේ සම බොහෝ විට උපතින්ම තළෙලු හෝ කළුපාටයි. මේ සඳහා ජානමය බලපෑම තිබෙනවා.බටහිර ටවල වෙසෙන සුදු සමක් ඇති පුද්ගලයන් අද උත්සාහ කරන්නේ තමන්ට කළු සමක් ලබාගැනීමට. ඝර්ම කලාපයට අයත් කළු පැහැති සමක් ඇති බොහෝ දෙනෙක් උත්සාහ කරන්නේ තමන්ගේ සම සුදුකර ගැනීමට. මේ සඳහා සමාජීය අවශ්‍යතා මෙන්ම වෙළෙඳ අවශ්‍යතා ද බහුලව බලපා තිබෙනවා.ශ්‍රී ලංකාව වැනි ආසියාතික රටවල ජීවත්වන අය විශේෂයෙන්ම තරුණ තරුණියන්, තමාට සාර්ථකත්වයක් ළඟාකර ගැනීමට සුදු සමක් තිබීම උපකාර වන බව විශ්වාස කරනවා. ඔවුන් බලාපොරොත්තු වන සාර්ථකත්වය හොඳ විවාහයක් වෙන්න පුළුවනි. එසේ නැතිනම් හොඳ රැකියාවක්, ඉහළ තනතුරක් ලබාගැනීම වෙන්න පුළුවනි.අපේ රටේ තරුණ තරුණියන් ඒ අරමුණු ළඟාකර ගැනීමට සම සුදු කරගැනීම සඳහා විවිධ ආලේපන වර්ගවලට විවිධ ප්‍රතිකාරවලට විශාල වශයෙන් මුදල් වැය කරනවා. එවැනි ආලේපනවලට අද විශාල ඉල්ලුමක් තිබෙනවා. එම රූපලාවණ්‍ය ද්‍රව්‍ය අපේ රටේ විශාල වශයෙන් අලෙවි වෙනවා. ඒ රූපලාවණ්‍ය ද්‍රව්‍ය පිළිබඳව සැකසුණු රූපවාහිනී වැඩසටහන් බොහෝ රූපවාහිනී නාළිකාවල විකාශයද වෙනවා.එම වැඩසටහන් විකාශය වී පැය කීපයක් යන්නට ප්‍රථම ඖෂධ ශාලාවලට වෙළෙඳ සල්වලට එම ආලේපන මිලදී ගැනීමට එන, තරුණ තරුණියන් වැඩි බව හෙළි වී තිබෙනවා. මෙයින් පැහැදිලි වෙනවා සම සුදු කරන ආලේපනවලට අපේ රටේ තිබෙන ඉල්ලුම.හොඳින් හිරු එළිය වැටෙන ආසියාතික රටක ජීවත්වන අපට ලැබී තිබෙන කළු පැහැති සම අපට ලැබී තිබෙන දායාදයක්. ඒ අධික හිරු රැස් සමඟ එන අහිතකර ආලෝක කිරණවලින් අපේ සම ආරක්ෂා වීමට. සමේ ඇතිවන පිළිකා වැනි විවිධ රෝගවලින් ආරක්ෂාවීමට කළුපැහැ සම අපට උපකාරවෙනවා.අපේ සම කළු පැහැ වී තිබෙන්නේ සම මතුපිට ඇති මෙලනින් නම් වර්ණකය නිසා. මෙලනින් වර්ණකය නිපදවෙන්නේ සමේ අපිචර්මයේ තිබෙන සෛලවලයි. සම මතුපිට නිපදවෙන මෙලනින් වර්ණකයේ ප්‍රමාණය තීරණ වීමට ජානවල බලපෑම දේශගුණික බලපෑමත් හේතු වෙනවා.සම මතුපිට මෙලනින් වර්ණය සෑදීම අඩු කිරීමට හෝ තාවකාලිකව නවතාලීමට හැකිනම්, උපතින්ම ලැබු කළු පැහැ සමක් වුණත් සුදු කළ හැකියි. මෙන්න මේ පදනමේ පිහිටායි කළු සම සුදු කිරීමට ආලේපන වර්ග නිපදවන්නේ. එවැනි ආලේපනවල සම සුදු කිරීම සඳහා විවිධ රසායනික ද්‍රව්‍ය යොදා ගන්නවා. එම ද්‍රව්‍ය සෑම එකක්ම විෂ සහිත නොවුණත් බහුලව භාවිත වන “රසදිය” අපට ඉතා විෂ සහිතයි. රසදිය යනු ලෝහයක්. මෙය පහසුවෙන් ලබාගත හැකිවා සේම හොඳ ප්‍රතිඵල ද (හොඳින් සම සුදු වීම) ලබාගත හැකියි. ඒ නිසා අපේ රටේ නිපදවන මෙන්ම විදෙස් රටවලින් ආනයනය කරන සම සුදු කරන ආලේපන බොහොමයක රසදිය ආකාර දෙකකින් අඩංගු වීමේ හැකියාව තිබෙනවා. ඉන් පළමුවැන්න තමයි ආලේපන නිෂ්පාදනය කරන විට හිතාමතාම රසදිය එක්කිරීම. ඒ වගේම මෙම ආලේපන නිෂ්පාදන ක්‍රියාවලියේ දී අහඹු ලෙසින් රසදිය එක්විය හැකියි.මීට මාස කීපයකට පෙර ලංකාවේ සිදුකරන ලද විද්‍යාත්මක පර්යේෂණයකින් ඉතාම වැදගත් කරුණක් හෙළිවී තිබෙනවා. ඒ තමයි ලංකාවේ නිෂ්පාදනය කරන සහ විදෙස් රටවලින් ගෙන්වා ලංකාවේ අලෙවි කරන සම සුදු කරන ආලේපනවල තිබෙන රසදිය ප්‍රමාණය එම ආලේපනවල තිබිය යුතු රසදිය සම්මත ප්‍රමාණයට වඩා බොහෝ සෙයින් වැඩි බව. විශේෂයෙන්ම චීනයෙන් සහ තායිලන්තයෙන් ගෙන්වන සම සුදු කරන ආලේපනවල ඉතා අධිකව රසදිය අඩංගු වෙන බවත් මෙහිදී හෙළි වී තිබෙනවා.ලංකාවේ බලපැවැත්වෙන ආහාර, ඖෂධ රූපලාවණ්‍ය නිෂ්පාදනවලට අදාළ රෙගුලාසිවලත් මෙතරම් අධික රසදිය ප්‍රමාණයක් අඩංගු නොවිය යුතු බව දැක්වෙනවා. එම රෙගුලාසිවලට අනුව මෙම ආලේපන පිළිබඳව සොයා බැලීමක් නොකෙරෙන නිසා මිනිස් ශරීරයට අහිතකර රසදිය අඩංගු මෙවැනි ආලේපන බොහෝසෙයින් ලංකාව තුළ අලෙවි වෙනවා.සම සුදු කරගැනීමට ආලේපන වර්ග වැඩි වශයෙන් භාවිතා කරන්නේ නාගරික යුවතියන් බව ඔබ සිතන්න පුළුවන්. එය වැරදි මතයක් බව ඉහත සමීක්ෂණයෙන් හෙළිවූ තවත් කරුණක්. නාගරිකව ජීවත්වන යුවතියන් සේම ඉතා දුෂ්කර ගම්බද ප්‍රදේශවල ජීවත්වන යුවතියන් ද එවැනි ආලේපන මිලදී ගැනීමට විශාල මුදලක් වැය කරන බවත් හෙළිවී තිබෙනවා. මෙහිදී හෙළිවූ තවත් වැදගත් කරුණක් වූයේ අප රටේ තරුණියන් පමණක් නොව තරුණයන් ද සම සුදු කරගැනීම සඳහා බහුලව මෙම ආලේපන භාවිතා කරන බවයි.රසදිය මෙතරම්ම අපේ ශරීරයට අහිතකර වන්නේ කෙසේද කියා යමෙකුට ගැටලුවක් මතුවෙන්න පුළුවනි. රසදිය අපගේ විවිධ වැඩවලට අවශ්‍ය වන ඉතා අගනා ලෝහයක්. ඒ වුණත් රසදිය ශරීරගතවීම ඉතා අහිතකරයි. රසදිය ශරීරගත වුණොත් කෙටිකාලීනව වගේම දිගුකාලීනව ද සංකූලතා මතුවෙනවා. කෙටි කාලීනව වන බලපෑම් ලෙස සම කැසීම, සම මතුපිට දද මතුවීම, පලු දැමීම, මෙන්ම සම මතුපිට ඉතා පහසුවෙන් අසාත්මිකතාවයන්ට ගොදුරු වීම දක්වන්න පුළුවනි. එවැනි සංකූලතා අපට දැක ගත හැකියි. නමුත් රසදිය ශරීරගතවීම නිසා සිදුවන දීර්ඝකාලීන බලපෑම් අපට කෙටි කාලයක් තුළ දැකගත හැකිවන්නේ නෑ.රසදිය ශරීරගතවීම නිසා සෘජු ලෙසම බලපෑම් ඇතිවන්නේ අපගේ මධ්‍ය ස්නායු පද්ධතියට. එහි ප්‍රතිඵලයක් ලෙස මතකය අඩුවීම, වෙව්ලීම, චින්තන හැකියාව අඩුවීම, තර්ක කිරීමේ සිතීමේ හැකියාව අඩුවීම ආදිය සිදු‍ෙවන්න පුළුවන්.එසේම රසදියවල බලපෑම සෘජුවම මොළය, අක්මාව, වකුගඩු වැනි අපගේ ශරීරයේ ප්‍රධාන ඉන්ද්‍රියයන්වලට බලපාන බවත් එයින් ඉතා අහිතකර ප්‍රතිඵල අත්විය හැකි බවත් හෙළිවී තිබෙනවා. මේ නිසයි රසදිය අඩංගු ආලේපන අප සම්පූර්ණයෙන් ම ප්‍රතික්ෂේප කළ යුත්තේ.රසදිය සම මත ආලේප කළ විට මෙලනින් වර්ණකය නිපදවීම තාවකාලිකව නවතිනවා. සම සුදුවන්නේ ඒ නිසයි. අපගේ සම මොහොතින් මොහොත වෙනස් වෙනවා. ඒ නිසා අඛණ්ඩව සම සුදුපැහැයෙන් තබාගැනීමට නම් අඛණ්ඩව මේ ආලේපන සම මත ආලේප කළ යුතු වෙනවා. අපේ සමට පැහැය ලැබෙන්නේ ජානවල බලපෑමෙන් බව ඔබ දන්නවා. මෙම සම සුදු කරන ආලේපනවලට එම ජානවල සංයුතිය වෙනස් කිරීමේ හැකියාවක් ඇත්තේ නෑ. ඒ නිසා මෙම ආලේපන වලින් ලැබෙන සුදුවීම තාවකාලිකයි.රසදිය හැඳින්වීම සඳහා විවිධ නම් භාවිත වෙනවා. කිසියම් ආලේපනයක Calomel, Mercuric, Mercurous, Chloride, Mercurio, Mercuric Oxid අඩංගු බව එම ආලේපනයේ ලේබලයේ සඳහන් වන්නේ නම්, එයින් අදහස් වන්නේ එම ආලේපනයේ රසදිය අඩංගු වන බවයි. එමනිසා කිසියම් ආලේපනයක ඉහත නම්වලින් එකක් හෝ සඳහන් වන්නේ නම්, එම ද්‍රව්‍ය භාවිතා නොකිරීමට වගබලාගත යුතුයි.ඔබ භාවිතා කරන ආලේපනයේරසදිය ඇතිදැයි මෙතැනින් දැනගන්නඔබ දැනටමත් සම සුදු පැහැ ගැන්වීමට කිසියම් ආලේපනයක් භාවිතා කරනවා නම්, ජාතික රෝහලේ පිහිටුවා ඇති ජාතික විෂ තොරතුරු මධ්‍යස්ථානයට සතියේ දිනවල පෙ.ව. 8.00 - ප.ව. 4.00 දක්වාත් සෙනසුරාදා දිනවල පෙ.ව. 8.00 සිට ප.ව. 12.00 දක්වාත් 011-2686143 අංකයට දුරකථන ඇමැතුමක් ලබාදීමෙන් සහ infotoxlanka@gmail.com විද්‍යුත් ලිපිනයට ඔබගේ ආලේපනයේ තොරතුරු එවීමෙන් ඔබ භාවිතා කරන ආලේපනයේ රසදිය ලෝහය අඩංගු ද නැද්ද යන බව තහවුරු කරගත හැකියි.වඩාත්ම භයානක වන්නේ ලේබලයේ අඩංගු ද්‍රව්‍ය පිළිබඳව කිසිවක් සඳහන් නොවන ආලේපනයි. තායිලන්තයෙන් ආනයනය ‍ෙකරෙන රූපලාවණ්‍ය නිෂ්පාදනවල එම ආලේපනයේ අඩංගු ද්‍රව්‍ය පිළිබඳව කිසිදු සඳහනක් නෑ. ඒවා ලංකාවට පැමිණෙන්නේ කුඩා භාජනවල අඩංගු ආලේපන ලෙසින් පමණයි.ඒ නිෂ්පාදන පාරිභෝගිකයින්ට අලෙවි කරන ආකාර කීපයක් තිබෙනවා. ඉන් එකක් රූපලාවණ්‍යාගාරවල සේවය ලබාගැනීමට එන පාර‍ිභෝගිකයින්ට සෘජුවම අලෙවි කිරිමයි. එසේම ඇතැම් තරුණියන් ෆේෂල් එකක් වැනි දෙයක් සඳහා රූපලාවණ්‍යාගාරයකට ගිය විට විශේෂ වට්ටමක් යටතේ එම තරුණියන්ට එම ආලේපන හඳුන්වා දීමයි. එම ආලේපනය මඟින් ඉතාම ඉක්මනින් සම සුදු පැහැ වන බවට එම තරුණියන් දැනුවත් කෙරෙනවා.තායිලන්තය, ඉන්දියාව වැනි රටවලට නිතර යන එන උදවිය එවැනි නිෂ්පාදන තොග වශයෙන් ලංකාවට ගේනවා. ඒවා සෘජුවම පාරිභෝගිකයින්ට අලෙවි කරනවා. ඒවා පිළිබඳ පාලනයක් අපේ රටේ ඇත්තේ නෑ. ඒ ආලේපන භාවිතා කරන රූපලාවණ්‍යාගාර හිමියන් පවා ඇතැම්විට දන්නේ නෑ මෙම ආලේපනවල අඩංගු ද්‍රව්‍ය පිළිබඳව.ලංකාවේ සිටින බොහෝ රූපලාවණ්‍යාගාර පවත්වාගෙන යන්නන්ට වෛද්‍ය විද්‍යාව පිළිබඳව හෝ භෞතවේදය පිළිබඳව දැනුවත් කමක් නෑ.ඒ නිසා ඒ ආලේපන භාවිතා කිරීමට පෙර පාරිභෝගිකයින් අවබෝධයෙන් සිටිය යුතුයි. රූපලාවණ්‍යාගාරවලින් සේවය ලබාගැනීමට ගිය විට එහිදී භාවිතා වන ආලේපනවල අඩංගු ද්‍රව්‍ය පිළිබඳව විමසා සිටිය යුතුයි.මීට වසර කීපයක සිට ලංකාව තුළ අමුතු වැඩපිළිවෙළක් ක්‍රියාත්මක වෙනවා. ඒ විවාහ වීමට බලාපොරොත්තු වන යුවතියන් විවාහ දිනයට මාස කීපයකට පෙර සිට සතියකට දින කීපයක් රූපලාවණ්‍යාගාරයකට ගොස් සම සුදු කරගැනීමයි. මෙම රූපලාවණ්‍යාගාරවල සම සුදු කරගැනීමේ දින 7, දින 14 වැනි වැඩසටහන් තිබෙනවා. එහිදී භාවිතා වන ඇතැම් ආලේපනවල රසදිය බහුලව අඩංගු වන බව හෙළිවී තිබෙනවා.ඒ නිසා එවැනි රූපලාවණ්‍යාගාරවල සේවය ලබාගැනීමට බලාපොරොත්තු වන අය එහිදී භාවිතා වන ආලේපන ද්‍රව්‍ය පිළිබඳව දැනුවත් වීම වැදගත්. එසේ නොවුණහොත් සිදුවන්නේ ටික දිනකට සම සුදුකර ගැනීමට ගොස් සදාකාලිකව ජීවිතයට බලපාන ආබාධයක් ශරීරයට ඇතුළත් කර ගැනීමයි.කළු හෝ තළෙලු සමත් ඇති අය සිතිය යුත්තේ විවිධ ලෙඩ රෝගවලින් ආක්ෂා වීමට උපතින්ම අපට ලැබී ඇති මේ සම කෙතරම් අගනේද යන්නයි.ගාමිණී සුසන්තජාතික ධූලකවේදය සහවිෂ තොරතුරු මධ්‍යස්ථානයේ ප්‍රධානීකායික රෝග සහ දියවැඩියාව පිළිබඳවිශේෂඥ වෛද්‍ය වරුණ ගුණතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=ay1310061</link>
    <topic>මෙවර ලෝක රූ රැජන</topic>
    <author>සේමාලි කැල්ලපත</author>
    <content>දැල්වෙන නිවෙන නේක වර්ණ විදුලි බුබුළු සහ නියොන් එළි රැස් ධාරා වේදිකාව මධ්‍යයට එල්ල වෙද්දී අදහාගත නොහැකි වතෙන් යුතුව දෑසේ කඳුළු පුරවාගෙන සිනාපිරි මුවෙන් ඇය බලා සිටියා ය. ප්‍රේක්ෂකාගාරය අත්පොළසන් හඬින් රැව් පිළිරැව් දෙයි. නිවේදිකාව තමා අත රැඳි මයික්‍ර‍ෆෝනය තරුණිය වෙත යොමු කළා ය. වෙව්ළන හඬින් ඇය පිළිතුරු දුන්නේ ශාලාව ගිගුම් නංවමින් අත්පොළසන් දෙමින් සුබ පතන නරඹන්නන් වෙත සිය අත ඔසවා ආචාර කරමිනි.“මං ලෝකයේ මෙතෙක් සිටි හොඳම රූ රැජන වෙනවා”ඉන්දුනීසියාවේ බාලි දූපතේ පැවැති 2013 වසරේ ලෝක රූ රැජන අවසන් තරගයේ දී ලෝක රූ රැජන ලෙස කිරුළු පැලැඳුවේ පිලිපීන රූමතිය වූ 23 හැවිරිදි මෙගාන් යංග් ය. රටවල් 126 ක රූ රැජනන් පරදා ලෝක රූ රැජන කිරුළ දිනාගත් මොහොතේ නිවේදිකාව යොමුකරන ප්‍රශ්නවලට පිළිතුරු දීගත නොහැකිව සතුටු කඳුළු වගුරවමින් දෑත් ඉහළට ඔසවා ආචාර කරමින් ඇය ගොත ගැසුවා ය.ඉංග්‍රීසි බසෙන් යොමු කරන ප්‍රශ්නවලට මුලදී ඉංග්‍රිසි බසින් ම පිළිතුරු දීම ඇරැඹු රූමතියට පසුව ඉබේ ම මෙන් කියැවුණේ තම මවු භාෂාව ය.ලෝකයේ පැරැණිතම හා ප්‍රධානතම රූ රැජන තරගය ලෙස සැලකෙන මේ තරගය මෙවර පැවැතියේ 63 වැනි වරටය. එහිදී දෙවැනි ස්ථානය ප්‍රංසයේ මැරීන් ලොපෙලින් ද තෙවැනි ස්ථානය ඝානාවේ ගරන්සා නා ඔකෙයිලී ද දිනා ගත්හ.මෙගාන් ගේ පියා ඇමෙරිකානු ජාතිකයෙකි. පිලිපීන මවකට දාව ඇය උපත ලැබුවේ ඇමෙරිකාවේ වර්ජිනියාවේ ය. ඇය පිලිපීනයට පැමිණියේ වයස අවුරුදු 10 දීය. එතැන් පටන් ඇය එරටේ ඔලොන්ගාපෝ නගරයේ ජීවත් වූවා ය. මෙගාන්ට රූ රැජන තරග එතරම් දෙයක් නොවූයේ තරුණ වියේදී ම ඇය පිලිපීනයේ ඉතා ප්‍රසිද්ධ ප්‍රශ්න විචාරාත්මක තරගයකින් ඉහළම ලකුණු ලබා පිලිපීන රූපවාහිනී සේවා කීපයකම වැඩ සටහන් ඉදිරිපත් කරන්නියක ලෙස කටයුතු කිරීම නිසාය. එසේම ඇය නිළියක ද වෙයි.ලෝක රූ රැජන ලෙස කිරුළ පැලැඳි පසු බොහෝ දෙනා ඇය හැඳින්වූයේ කොණ්ඩය කළු රූමතිය ලෙසයි. ඇමෙරිකානු සහ පිලිපීන සංස්කෘතීන් දෙකම වැලඳ ගත් කෙනකු ලෙස පෙනෙන මෙගාන් වෙතින් තව ම වැඩිපුර ඇමෙරිකානු රුචිකත්වය ඉස්මතුව පෙනේ.වීඩියෝ සෙල්ලම් කිරීමට දැඩි කැමැත්තක් දක්වන මෙගාන් පවසන්නේ වීඩියෝ ක්‍රීඩා ඇගේ ජීවිතයේ කොටසක් බවයි. ඇගේ ප්‍රියතම චරිතයක් වන්නේ හැරී පොටර් ය. රූ රැජන තරගයෙන් පසු ඇය අන්තර්ජාලයේ සිය ෆේස්බුක් අඩවියට පණිවුඩ කීපයක් යොමුකර තිබුණා ය.“මගේ අතිවිශාල වූ සිහින මැද්දේ මා මෙවැනි තත්ත්වයකට පත්වේ යැයි නිකමටවත් සිතුවේ නෑ. මෙවැනි ගෞරවයක් ලබන්න තරම් මා සුදුසුවේ යැයි කෙලෙසවත් සිතුවේ නෑ. ඇත්තෙන්ම මේ අවස්ථාව මා පුදුමයට පත් කළා. මින්පසු පැවරෙන කාර්යයන් ඉටුකිරීමට ධනාත්මක ශක්තියක් මගේ ඇතුළෙන්ම ලැබී ඇතැයි මට දැනෙනවා. බොහෝ දේ සැලසුම් කරන තුරු මට ඉවසිල්ලක් නෑ. මා ඉදිරියට යන ගමන ගැන ඔබ සැමට සාක්ෂි දැරිය හැකිවේවි.”පිලිපීනය නිරන්තරයෙන් ජල ගැලීම්වලට ලක්වන රටකි. මෙගාන් රූ රැජන තරගයට ඉදිරිපත් වීමට පෙර මේ මස මුලදී ඇගේ ගම ද ගංවතුරට හසුවිය. සිය ෆේස්බුක් අඩවියට ගංවතුරට යටවූ සිය ගමේ වෙළෙඳපොළේ පිංතූරයක් යොමු කළ මෙගාන් ආධාර හා උදව් ඉල්ලා ආයාචනා කර තිබුණා ය.“මගේ රට නිතරම ගංවතුරින් පීඩා විඳිනවා. මෙය වසරෙන් වසර එන්න එන්නම දරුණු වෙනවා. සහෝදර, සහෝදරියනි අවශ්‍ය අයට සහන සැලසීමට කාරුණික ඔබේ අතහිත දෙන්නැයි මා ඉල්ලා සිටිනවා. කුමන ආකාරයකින් හෝ ලැබෙන ඔබේ ආධාරය මා අගය කරන අතරම එය ජීවිතයක් බේරා ගැනීම සඳහා උපකාරයක් වේවි” යැයි ඇය කිරුළ දිනා ගැනීමෙන් පසු පැවසුවාය.මෙගාන් කිරුළ දිනා ගැනීම මුළු පිලිපීනයටම වැදගත් වූයේ ඉතිහාසයේ ලෝක රූ රැජන කිරුළ පිලිපීන තරුණියක විසින් දිනා ගනු ලැබූ ප්‍රථම අවස්ථාව මෙය වීම නිසාය. බාලි දූපතේ පැවැති තරගයේ අවසන් අවස්ථාව නැරැඹීම සඳහා පිලිපීන ජාතිකයෝ විශාල පිරිසක් රැස්ව සිටියහ. ලෝක රූ රැජන ලෙස පිලිපීන රූමතිය නම් කරද්දී රැස්ව සිටි පිලිපීන ජාතිකයෝ අසුන්වලින් නැගිට සිය ජාතික ධජ ඔසවමින් සතුට ප්‍රකාශ කළහ. සතුටු කඳුළු වගුරවමින් ගොත ගසමින් මෙගාන් ඉංග්‍රීසි බසින් උත්තර දෙන අතරවාරයේ සිය මවු බසට වදන් මාරු වෙද්දී ශාලාවේ සිටි පිලිපීන ජාතිකයෝ ඔල්වරසන් හඬ නැඟූහ.මූලික අවසන් වටයට තෝරාගත් රූමතියන් දසදෙනා අතරින් තරගයේ විනිශ්චය මණ්ඩලය විසින් අවසන් වටය සඳහා රූමතියන්ය පස්දෙනකු තෝරා ගනු ලැබීය. ඒ පිලිපීන, බ්‍රසීල, ස්පාඤ්ඤ, ඝානා සහ ප්‍රංස රූමතියන්ය. ඒ අතරින් ලෝක රූ රැජන ලෙස පත්වූ පිලිපීන රූමතියගේ හිස මත මෙතෙක් 2012 වසරේ ලෝක රූ රැජන ලෙස කිරුළ දරා සිටි චීනයේ වෙන්ක්ෂියා යූ විසින් කිරුළ රඳවනු ලැබීය. මෙවර ලෝක රූ රැජන තරගයේ සියලු වේදිකා සැරසිලි විජිනිපතක හැඩයෙන් සකස් කර තිබූ අතර ජයග්‍රාහක රූ රැජනගේ අතට රනින් කළ විජිනි පතක් පිරිනැමිණි.ඉන්දුනීසියාවේ ජකර්තා නුවර පැවැති ලෝක රූ රැජන තරගයේ මුල් වටයේ තරග සඳහා දිගින් දිගටම එරට මුස්ලිම් දැඩි මතධාරීන්ගේ තර්ජන ගර්ජන එල්ල විය. ජකර්තා නුවර සති ගණනක් තිස්සේ පෙළපාළි යමින් උද්ඝෝෂණ පැවැත්වූ දැඩි මතධාරීන් රජයෙන් ඉල්ලා සිටියේ මුළු රූ රැජන තරගයම අවලංගු කරන ලෙසය.මුස්ලිම් බහුතරයක් වෙසෙන ඉන්දුනීසියාවේ සදාචාරයට මේ තරගය නිසා හානි පැමිණෙතැයි යන්න ඔවුන්ගේ විරෝධයට හේතුව විය.ගැහැනුන් නාන ඇඳුමින් සැරසී තරගයට පෙනී සිටීම සහ ශරීරය නිරාවරණය වන සේ ඇඳුම් ඇඳ සිටීම තම මූලික ඉස්ලාම් ඉගැන්වීම්වලට පටහැනි යැයි කියමින් මේ මුස්ලිම් දැඩි මතධාරීහු තරගය පැවැත්වෙන ශාලාව පිහිටි ප්‍රදේශයේ පුවරු ඔසවාගෙන දිගින් දිගටම උද්ඝෝෂණය කළහ. ඒ නිසාම නාන ඇඳුම් වෙනුවට ඉන්දුනීසියාවේ සාම්ප්‍රදායික සරොම් හැඳගෙන තරග වටය පැවැත්වීමට සංවිධායකයෝ පියවර ගත්හ.“ලෝක රූ රැජන තරගය වෙසඟනන් තේරීමේ තරගයක්”“ලෝක රූ රැජන අපායට ‍පලයන්” යැයි කෑගසමින් හා එවන් වැකි සහිත පුවරු රැගෙන යමින් උද්ඝෝෂණය සිදු කැරිණි.මෙනිසා සංවිධායකයෝ අවසන් මොහොතේ අවසන් තරගය ජකර්තා නුවරින් බාලි දූපතට රැගෙන ගියහ. බාලි දූපතේ වෙසෙන බහුතරය හින්දුන් ය.උද්ඝෝෂකයන් බාලි දූපතට එන්නට සැරසුණ ද අවසන් තරගයට පෙරදා සවස දූපතට එන වරාය වසා දැමීම නිසා එය වැළැක්විණි.ලෝක රූ රැජන ලෙස මෙගාන් කිරුළු පලඳද්දී මුළු පිලිපීන ජාතිකයන් ම හැඟුම්බර වූ බව වාර්තා විය.රූ රැජන පත්වී දිනක් ගතවෙද්දී ඇය ගැන මෙන් ම ඇය කළ කී දෑ ගැන ද මාධ්‍ය වාර්තා පළවිණි.මෙගාන් රැකියාව ලෙස රූපවාහිනී වැඩසටහන් ඉදිරිපත් කරන්නියක හා නිළියක ලෙස කටයුතු කළ ද ඇය තවමත් ඉගෙන ගන්නී ය. අනාගතයේ දී චිත්‍රපට අධ්‍යක්ෂිකාවක වීම ඇගේ සිහිනයයි. පිලිපීනයේ ශාන්ත බෙනිඩිලේහි සරසවි අධ්‍යාපන ආයතනයක ඈ ඒ සඳහා පාඨමාලාවක් හදාරයි.රූ රැජන කරා මෙගාන් ආ ගමන අද ඊයේ සිදු වූවක් නොවන බව පැවසෙන්නේ පිලිපීන ජනාධිපති බෙනිංග්නෝ අකිනෝ විසින් පත්කරන ලදුව 2012 වසරේ සිට ඇය ජාතික සාම තානාපතිවරියක ලෙස ද කටයුතු කරන බැවිනි. එසේම මෙවන් තරග ඇයට අලුත් නො වන බව ද පැවැසේ. පිරිමින් සඳහා පළ කෙරෙන Rogue සඟරාවේ මුල් පිටුව සඳහා ඇය නාන ඇඳුමින් සැරසී ගත් ඡායාරූපයක් 2012 වසරේදී පළ කෙරිණි. මුස්ලිම් දැඩි මතධාරී උද්ඝෝෂකයෝ සිය උද්ඝෝෂණ පුවරු සඳහා එම ඡායාරූප ද යොදා ගත්හ.මෙගාන් රූ රැජනක ලෙස සිය සිරුර ගැන සැලකිලිමත් වුවද ඇය හොඳට කඩචෝරු හා පැණි රස කන කෙල්ලක ලෙස ද ප්‍රසිද්ධව සිටී.කිරුළ දිනාගත් පසු මෙගාන් ඇගේ පාසල් කාලය ගැන තොරතුරු ලෝක මාධ්‍යයට හෙළි කළාය.“මං පාසල් අධ්‍යාපනය ලබන කාලයේ හරිම කම්මැලි කෙල්ලක්. පාසලේ ඉතා වැදගත් ව්‍යාපෘති සඳහා මා ලකුණු ගත්තේම නැති තරම්. වරක් මං එසේ ගත් ලකුණු වූයේ 75 න් 5 යි. ඒ කාලෙ මගේ අම්මා මං ගැන හරියට දුක් වුණා. ඒත් ඇය මා උනන්දු කළා. ඒ නිසා මං වෙහෙස මහන්සි වී ඉගෙන ගෙන හැම දෙයක්ම නිවැරැදි කරගත්තා.”මෙගාන්ට ඇය මෙන්ම සුරූපී නැගණියක් ද වෙයි. ඇය ද මෙගාන් මෙන්ම නිවේදිකාවකි. නිළියකි.රූපවාහිනී මඟින් ලෝකයේ රටවල් රැසක නරඹන්නන් අවසන් තරගය දැක ගනිද්දී ඇය ලෝක ජනතාවට මෙසේ පැවසුවාය.“මං ලෝකයේ කිසියම් වූ වෙනසක් ඇති කිරීම සඳහා පෙරමුණ ගන්නවා.”සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=ay1310062</link>
    <topic>සැනසුම</topic>
    <author/>
    <content>උස් මහත් වුවත් නුඹලා, තවම ඇත මට‍ බරක් නොමැත සැනසුමක්... දීග ගිය මගේ දුවේ නුඹ, විඳින දුක් දැක තෙමෙයි නෙත් කඳුළින්... පුතේ, නුඹ විත් දිවා රැයේ දෙන ගින්දර දවාලයි මගේ හදවත... නුඹ තවම තනිකඩය රිදවයි නෙතත්, හිතත් සිහි වී නුඹ ගැනම... දරුවනේ, මට නැද්ද සැනසුමක් දකින්නට - නුඹලාගෙන් දෑස් පියවෙන්නට පෙර... ආඳාඋල්පත  දුලානි රසිකා එදිරිසූරියසිසිල් පැන් පොදක් සොයා මඟට බටුයෙමි. සෝදාගන්නට මගේ කිලිටි ගත, වත, සිත, මහ මඟ දිගේ ගියෙමි. නගරය හමුවිය.එහෙත් තවත් ගත, සිත, වත, කිළිටි විය. නැත සිසිල් පැන් පොදක් මහ ම‍ඟේ, අනෙක් මඟකට හැරුණෙමි. එක්තරා මනුකයක් මා අනෙක් අතට යොමු කෙළේය.සිසිල් සුළඟක්, සිහින් පොද වැසි ද වැටේ තවත් දුර ගියෙමි, හෝ, හෝ හඬක් ඇසේ වහා වහා කඩිනමින් ඒ අතට ඇදුණේ මහා ජල ඕඝයකි පිරිසුදු වන සතුන්, පිරිස ඉවුරේය මදින් මද ඌහු පිරිසුදු වෙති හොඳට පිරිසුදු වීමට මම ද බටුයෙමි මහා ජලාශයට, ඈතට ඈතට යමි ගැඹුරුයි පිරිසුදුය තවත් ඈතට යමි. ගැඹුරුය, පිරිසුදුය.හොඳින් පිරිසුදු වෙමි නැවත මෙගොඩට නොහැරෙමි නතර වෙමි, එගොඩ වී, හිත සුව පතා සසර ගිනි නිවා.හිඳගොල්ලවිජිතා මල්පාන  මනාළියක බැලීමට ගියෙමි ඈ පිළිගැන්නූවේ අයිසින් කේක් එකකි අයිසින් කොටස අගේ මුව මඩල මෙනි මැද මෘදුය එය ළය මෙනි අනෙක් කොටස තද පැණි රසය මම පැණි රසයට කොහොමත් ම අකමැතිය ගෙදර යමු යැයි අම්මාට යෝජනා කළෙමිකැලණියේඑම්. එම්. එස්. ගුරුසිංහසාදු සාදු බුදු පෙරහර රා කළ සොළසක් බී මත් වූ ඇතු සමරන පෙරහර ද මේ නටති හතරගාතෙන් කාවඩි තොල් පුපුරු ගසා ලේ හැලෙන කල් ඉල්ලන ඕනම හින්දි සින්දුවක් පිබින්නම් මල්ලි අපේ තාලයට දඟලපු ඔලු බක්කො පාර දෙපසේ ඔලුව නැතිවුන් මුන්ට සිනාසී දුන්නා චියර් එක නියමයි නියමයි ඔහොම යං අපේ ගමේ මහ පෙරහර උඩරට පහතරටවත් නැති මොන රටේ ද වත් දන්නැති සමහර අය දැඟලුවේ ගහලා වගේ නැටුම් තෙල් ඇතුළේ ඉඳන් ඊයේ ඇවිත් පච්ච සුනිල්ගේ සෙට් එක ගමේ වැඩේ මේක මචං අපේ සපෝට් එක දෙමු අපි අපායෙ ට්‍රැක්ටරේ හදන් ඉරන කපන මරණ දසුන් අපායටත් වැඩිය හොඳට උන් පෙන්නනවා අපාය සහායකයො ඇවිත් පාර දෙපස ඉදන් කියති පෙරහරේම හිතට වැදුණු එකම කොටස අපාය බං ෂා නියමයි අඟර දඟර තව කෝලං බෙරේ පළුව නැතුව වගේ ඔහෙ ඇවිදිනවා ලබන සැරේ මීට වඩා අපාය ලොකුවට දාගමු කාවඩි වැඩියෙන් දාගෙන පෙරහර ලස්සන කරගමු එක ගෙදරින් දාහක්වත් ලබන සැරේ එකතු කරමු කාණුපල්ලෙ හීන දකින මහ දායක මහත්තයා මත්වුණු දායකයො එක්ක එහෙම කියනවා  මාමඩල මාමඩලේ ගැමුණු වික්‍රමසූරිය  පුදුමාකාර විදිහට ඔයා මගේ හදවතේ ලැගුම් ගත්තා.දන්නවා ද?සත්ත්වයාගේ විශේෂිතම ශක්තිය දරා සිටින මනුෂ්‍ය සංහතියේ ප්‍රාණීන් දහස් ගණනකගෙන් නොලද ප්‍රාතිහාර්යයක් මා නමැති ප්‍රාණීයාගේ ශරීර කූඩුව තුළ ආදරය සම්බන්ධයෙන් ඇති කළේ ඔයා කියලා.ඒ ආදරේ මගේ ආත්මයටම දැනුණා. මේ ආත්මයට විතරක් නෙවෙයි. නූපන් ආත්ම දහස් ගණනකට ඒ ආදරේ කා වැදුණා. මට දැනුණෙ නෑ. හැම තත්පරයකම මේ ලෝකෙ මගෙ වටේම කැරකෙනවා කියලා. ඉර හවසට බස්නාහිරින් බැහැල කොහේදෝ හැංගෙනවා කියලා. අමාවකට හඳ අහසට ආදරේ නෑ කියලා. හැම දවසකම මම දැක්කෙ තරු පිරිවරාගෙන විරාජමානව බැබළෙන හඳ විතරමයි. ඒ ඔයාගෙ ආදරේ නිසයි.තනිකමක් පාළුවක් උලලේනුන් හඩන ගොම්මන් කරුවලේ මැදියම් රෑ අවදි වුණත් මට දැනුණේ නෑ. ඒ ඔයාගෙ ආදරේ රැදිල තිබුණ තේජාන්විත අනුහස නිසයි.දැන්... මට දැනෙනවා... හැම තත්පරයකම ලෝකය මහ වේගයෙන් මගෙ වටේ කැරකෙන බව. ඉර බස්නාහිරින් බැහැල යනවා කියලා. හැම දවසකම අහසෙ හඳ නෑ කියලා. දස දහසක් මගෙ ළඟට වෙලා හිටියත් දැනෙනවා දරා ගන්න බැරි පාළුවක්. උහුලගන්න බැරි තනිකමක්. ඒ ඇයි කියලා එකම එක සැරයක් මට කියලා දෙනවා ද?පදවි ශ්‍රීපුරචම්පිකා කුමාරි  පාළු දුම්රිය නැවතුමේ සීත සැඳෑවල බලා සිටියෙමි ඔබ එනතුරා...කුලුනු අතරින් මා දුටුවිට ඉතිරී යයි, ඔබේ සතුට වත කමල පුරා...ඈත අඳුරු මිටියාවතේ හොස් හොස් නඟමින් දුම්රියඅප පසුකරමින් දුවගොස් සෙමින් නැවතෙන මේ අයුරින් මා කෙතරම් දුම්රිය අතපසු කළෙම් දතවමත් මට‍‍ අමතක නැති ඔබේ පෙම නිසා...බණ්ඩාරගමනිසංසලාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=ay1310063</link>
    <topic>අපේ මුළු ව්‍යාපාරයම රැඳිලා තිබෙන්නේ පාරිභෝගික විශ්වාසය මත</topic>
    <author>ඉනෝකා සමරවික්‍රම</author>
    <content>වසර හැට පහක් යනු සුළුපටු කාලයක් නොවේ. විශේෂයෙන්ම ව්‍යාපාරිකයකුට නම් ඔවුන්ගේ කීර්ති නාමය රැකගැනීම, ජනතාව අතර රඳවා තබාගැනීමට බොහෝසෙයින් වටී. හැටපස් වසරක් පුරා ජනතා විශ්වාසය දිනාගනිමින් පාසල් හා කාර්යාලීය ලිපිද්‍රව්‍ය, මෙන්ම අභ්‍යාස පොත් අතර ‘වීරෝදාර’ යන ලකුණ තැබීමට ඔවුහු උත්සුකව ඇත. අද ඔවුන් අභිමානයෙන් කතාකරනු ලබන ‘වීරෝදාර’ ආයතනය මීට බොහෝ කලකට පෙර පටන් ගත්තේ දකුණෙන් කොළඹට පැමිණි පුංචි මිනිසෙකි.“අපේ තාත්තගේ උපන් ගම වුණේ කොග්ගල. ඔහු ඒ තරම් යමක් කමක් තිබුණ පවුලක අ‍යෙක් නෙමෙයි. තාත්තා කොග්ගලින් කොළඹට ඇවිත් තියෙන්නේ මාමා කෙනෙක් ළඟට. ඒ මාමා පොත් කඩයක් කරලා තියෙනවා. මට මතකයි තාත්තා ජීවත්ව ඉන්න කාලේ කියනවා ඔහු කොළඹ එන්න මුදල් ‍ෙහායාගන්න දවසක්ම ගමේ ඇවිද්දලු.තාත්තා කොළඹට ඇවිත් තියෙන්නේ එක්දහස් නවසිය තිස්ගණන්වල. තාත්තා පිටකොටුව වේල්ල වීදියේ ඉතාම සුළු මුදලකට තමයි වැඩ කරලා තියෙන්නේ. තාත්තා පාසල් අධ්‍යාපනයේ හුඟාක්ම ඉහළට ඉගෙන නොගත්තට ඔහුට සාහිත්‍ය ගැන ඇල්මක් තිබිල තියෙනවා. තාත්තා පොත් සාප්පුවේ වැඩ කරන ගමන් එහි තිබුණ සියලුම පොත් වාගේ කියවලා තියෙනවා.තාත්තා ඒ පොත් කියවලා නිකම්ම හිටියෙත් නැහැ. ඔහු පෙම්රජය, පෙම් රැජන කියල පොත් දෙකකුත් ලියලා තියෙනවා.”වීරෝදාර නිර්මාතෘ දිවංගත ධනපාල රණවීර පිළිබඳව තොරතුරු පවසන්නේ ඔහු පුත් රෝහිත රණවීරය.* පොත් සාප්පුවේ වැඩ කළ ඔබේ පියා වීරෝදාර පටන් ගත්තේ කොහොමද?තාත්තා පොත් සාප්පුවේ වැඩ කරන ගමන් ලිපි ද්‍රව්‍ය අරගෙන වෙනත් කඩවලට බෙදාහැර තිබෙනවා. ඔහු ඒ කාලේම ලිපි ද්‍රව්‍ය විකිණීම මිලට ගැනීම සිදුකර තිබෙනවා. පසුව පිටකොටුවේ වේල්ල වීදිය කිට්ටුවෙන්ම කඩයක් පවත්වාගෙන ගිහිල්ලා තිබෙනවා. ඒ එක්දහස් නවසිය හතළිස්අට කාලයේ. මේ ව්‍යාපාරය යම් තත්ත්වයකට ආවට පස්සේ නුගේගොඩ චැපල් පටුම‍ඟේ ව්‍යාපාරය ආරම්භ කරලා තියෙන්නේ.”ධනපාල රණවීර මුල් කාලයේ දී ගෘහස්ථ ක්‍රීඩා සඳහා අවශ්‍ය බෝඩ් නිර්මාණය කළේය. ලූඩෝ බෝඩ් දාම් බෝඩ් මෙන්ම එවැනි ක්‍රීඩා සඳහා අවශ්‍ය දෑ නිර්මාණය කළේ ය. ඉන් ටික කලකට පසුව ඔහු තම ව්‍යාපාරය දියුණු කළේය. එක්දහස් නවසිය හැටගණන්වල මැද භාගය පමණ වන විට ඔහු ළඟ සේවකයෝ පස්දෙනෙක් පමණ සිට ඇත. ජර්මනිය, ආදී රටවලින් යන්ත්‍ර සූත්‍ර ගෙන්වා ඔහු පොත් නිෂ්පාදනය ආරම්භ කළේය.ක්‍රමයෙන් දියුණුවට පත්වූ ඔහු ‘ වීරෝදාර’ යන නාමය රටේ අස්සක් මුල්ලක් නෑර ගෙන යාමට සාමාර්ථ විය. ඒ කාලය වන විට ඔහු විවාහකයෙකි. බිරිය වූ සෝමාවතී වික්‍රමසිංහ ධනපාලට නිරන්තරයෙන්ම සහායට සිටියාය.“අපෙ අම්මට ඉංග්‍රිසි දැනුම තිබුණා. ඒ නිසා කාර්යාලයේ වැඩවලට අම්මා බොහෝ උදව් කළා. මටත් පෙර තාත්තගෙ ව්‍යාපාරයට සම්බන්ධ වුණේ මගෙ අයියා ඔහු රෝහිත රණවීර. අයියට හොඳට චිත්‍ර අඳින්න පුළුවන්. ඔහුට හොඳ නිර්මාණ හැකියාවක් තිබුණා. අයියා ඒ කාලේ පොත් පිටකවර ආදිය නිර්මාණය කළා. මේ ව්‍යාපාරයට අයියාගෙන් හොඳ සහයෝගයක් ලැබුණා. නමුත් දෙදහස් අට වසරේ ඔහු අභාවප්‍රාප්ත වුණා. අපේ තාත්තා නැති වුණේ දෙදහස් හත වසරේ දී.”රෝහණ රණවීර පවසන්නේ අතීතයේ තම පියාගේ ව්‍යාපාරය ගොඩනැඟුණු අයුරුය. ඔහු වීරෝදාර ව්‍යාපාරයට සම්බන්ධ වුණේ එක්දහස් නවසිය අසූඅට වසරේදීය.‘අපේ තාත්තට ලොකු බයක් තිබුණා මේ ව්‍යාපාරයට අපි සම්බන්ධ නොවේවිද කියලා. ළමයි කාලෙ නම් අපටත් එතරම් හැඟීමක් තිබුණේ නැහැ. නමුත් අපේ පාසලේ අපේ පන්තිවල ළමයි පවා වීරෝදාර පොත පත පාවිච්චි කරද්දි හිතට ආඩම්බරයකුත් ආවා. තාත්තාගේ ව්‍යාපාරය ඉදිරියට කරගෙන යන්න ඕන කියලා. අද වන විට රෝහිත අයියාගේ බිරිය සුනේත්‍රා රණවීර හා දියණිය හරින්ද්‍රි රාජපක්ෂත් ම‍ෙග් බිරිය දේවිකා රණවීරත් අධ්‍යක්ෂ මණ්ඩලය ලෙස කටයුතු කරනවා.”පියාගේ සහ සොහොයුරා‍ෙග් අභාවයෙන් පසුව ඔහු ව්‍යාපාරයේ සියලු බර තම කරට ‍ගත්තේය. නව නිෂ්පාදන රැසක් හඳුන්වා දීමට ද මේ කාලය තුළ රෝහණ ඇතුළු වීරෝදාර අධ්‍යක්ෂ මණ්ඩලය කටයුතු කළේය.එදා ධනපාල රණවිර මහතා සේවකයන් පස්දෙනකුගෙන් ඇරඹි වීරෝදාර ආයතනයේ කාර්යය මණ්ඩලය අද දෙසිය ඉක්මවා සිටී. එමෙන්ම සේවකයන්ට විශේෂ වරප්‍රසාද හිමිකර දෙන ආයතනය වසරකට වරක් කාර්ය මණ්ඩලයේ සාමාජිකයන් දෙදෙනකුට හා ඔවුන්ගේ පවුලේ සාමාජිකයන් දෙදෙනකුට බැංකොක් සංචාරයක් ලබාදෙන අතර සේවකයන්ගෙන් දෙදෙනකුට දින හතරක ඉන්දීය සංචාරයක් ලබා දෙනු ඇත. මෙම සංචාර ලබාදෙනු ලබන්නේ ජ්‍යෙෂ්ඨත්වය අනුවය. එමෙන්ම සෑම වසරකම දෙසැම්බර් මස සියයට පනහක් අඩුවෙන් අභ්‍යාස පොත් ඇතුළු පාසල් උපකරණ ලබාදෙනු ලැබේ.’ වීරෝදාර’ නිර්මාතෘ ධනපාල රණවීර මහතාගේ කාලයට වඩා අද වීරෝදාර නිවෙසින් වෙළෙඳපොළට නිකුත් කැරෙනු ලබන නිෂ්පාදන ප්‍රමාණය බොහෝ ය. ඒ අතර මුද්දර මෙන් ම විනෝදාංශය සඳහා ඡායාරූප මෙන්ම තවත් දෑ එකතු කරන්නන්ට ඒවා කාලයක් ආරක්ෂිතව රඳවා තැබීම සඳහා පොත් ද කාර්යාලීය ලිපිගොනු සඳහා නව පෙනුමකින් යුතු නිෂ්පාදන ද වේ. එමෙන්ම පාසල්වල 1, 2, 3, 4 වසර සඳහා අවශ්‍ය විවිධ වර්ණවලින් සැදි පිටකවරයෙන් යුතු අභ්‍යාස පොත් ද නව නිමැවුම් අතර වේ.හැටපස් වසරක් පුරා පාරිභෝගික විශ්වාසය දිනා ගනිමින් ඉදිරියට යන වීරෝදාර පිළිබඳව අවසන් වශයෙන් කළමනාකාර අධ්‍යක්ෂ රෝහණ රණවීර දක්වන්නේ මෙවැනි අදහසකි.“අපිට ආඩම්බරයි අපේ තාත්තා ඉතාම සුළුවෙන් ආරම්භ කළ ව්‍යාපාරය අද මුළු රටේම හොඳ නමක් පවත්වාගෙන යාම පිළිබඳව. අපේ මුළු ව්‍යාපාරයම රැඳිලා තිබෙන්නේ පාරිභෝගික විශ්වාසය මත. තවදුරටත් පාරිභෝගිකයා සතුටුවන අන්දමේ ඔවුන්ට යහපතක් වන අන්දමේ නිෂ්පාදන වෙළෙඳපොළට හඳුන්වා දීමයි අපේ අරමුණ.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj1310061</link>
    <topic>ශ්‍රී ලන්කන් නව ගුවන් යානා යාත්‍රාංගණය විවෘත කෙරේ</topic>
    <author/>
    <content>ශ්‍රී ලන්කන් නව ගුවන් යානා යාත්‍රාංගණය විවෘත කෙරේජාත්‍යන්තර තත්ත්වයේ තරගකාරී ගුවන් සේවා අවශ්‍යතාවන්ට සරිලන ලෙසින් ශ්‍රී ලන්කන් ගුවන් සමාගම එහි නවතම A 320 ගුවන් යානා යාත්‍රාංගණය පසුගියදා විවෘත කරන ලදී‍.ගුවන් සේවා ක්ෂේත්‍රයේ කාර්යක්ෂම කඩඉමක් සනිටුහන් කරමින් ස්ථාපිත කරන ලද මේ ගුවන් යානා යාත්‍රාංගණය හරහා ඉහළ ගුවන් සේවා පහසුකම් භාවිත කරන ලෝකයේ ප්‍රධාන රටවල් අතරට ශ්‍රී ලංකාව ද පැමිණ ඇති බව මනාව පිළිබිඹු කිරීමකි.ඒ අනුව බණ්ඩාරනායක ජාත්‍යන්තර ගුවන් තොටුපළින් ගුවන් මෙහෙයුම් සිදු කරන සියලුම ගුවන් සේවා උදෙසා කඩිනමින් කාර්මික සේවා සැපයීමට ශ්‍රී ලන්කන් ගුවන් ‍සමාගමට මෙමගින් හැකියාව ලැබේ.ශ්‍රීලන්කන් ගුවන් සමාගමේ සභාපති නිශාන්ත වික්‍රමසිංහ මහතා ප්‍රකාශ කළේ “ගුවන් සේවා” ක්ෂේත්‍රය තුළ පිළිගත් ගුවන් යානා නඩත්තු කිරීම්, අලුත්වැඩියා සහ පිරිපහදු කිරීම් සිදුකරමින් උසස් තත්ත්වයේ ගුවන් සේවාවක් දකුණු ආසියාවේ ම ස්ථාපිත කිරීම මෙහි අරමුණ බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj1310062</link>
    <topic>CBL විකුණුම් බළකායේ විශිෂ්ටයින්ට රන් සම්මාන</topic>
    <author/>
    <content>CBL විකුණුම් බළකායේ විශිෂ්ටයින්ට රන් සම්මානශ්‍රී ලංකා අලෙවිකරණ ආයතනය විසින් විශිෂ්ට විකුණුම්කරුවන් වාර්ෂිකව ඇගයීමට ලක්කිරීමේ ජාතික විකුණුම් සම්මාන උලෙළෙහිදී රන් සම්මාන දෙකක් ඇතුළුව සම්මාන පහක් හිමිකර ගැනීමට සිලෝන් බිස්කට්ස් සමාගම සමත් විය. පාරිභෝගික භාණ්ඩ අංශයේ කාණ්ඩ 3 ක් යටතේ සම්මාන පිරිනැමුණු අතර එම අංශ ත්‍රිත්වයෙන් ම සම්මාන දිනා ගැනීමට සී.බී.එල්. අතිවිශිෂ්ට විකුණුම් බළකායේ සාමාජිකයින්ට හැකි විය. සමාගම් රැසක් නියෝජනය කරමින් 200 කට අධික පිරිසක් සම්මාන සඳහා අයදුම්පත් ඉදිරිපත් කළ බව ශ්‍රී ලංකා අලෙවිකරණ ආයතනය පවසයි.සී.බී.එල්. සමූහය විසින් අත්කර ගත් එම ජයග්‍රහණ පිළිබඳව අදහස් දැක්වූ ආයතනයේ අධ්‍යක්ෂ/ සමූහ සාමාන්‍යාධිකාරි අයි.එම්. කාන් මහතා ‘ස්ලිම් නැස්කෝ සම්මාන උලෙළහි දී ලද සියලු ජයග්‍රහණ සඳහා ආයතනය මෙහෙයවීමේදී සී.බී.එල්. හි අතිවිශිෂ්ට විකුණුම් බළකායෙන් ලද සහාය අමතක කළ නොහැකියි. සමූහයේ නිෂ්පාදන දිවයින සිව් කොනට ගෙන යමින් අපගේ නිෂ්පාදන අතුරින් වැඩි ප්‍රමාණයක් වෙළෙඳපොළේ ඉහළම අලෙවි කොටස් හිමිකර ගැනීම පිටුපස සිටින ජීවනාලිය වන්නේත් අපගේ අතිවිශිෂ්ට විකුණුම් බළකා‍යයි. එබැවින් පසුගිය වසරේ විකුණුම් ක්ෂේත්‍රයේ ප්‍රකට කළ සුවිශේෂී දස්කම් වෙනුවෙන් ඔවුන් ලද ජයග්‍රහණය සී.බී.එල්. නිෂ්පාදනයන්ට ළබැඳි සුවහසක් දෙනා ලද ජයක් බව මගේ හැඟීමයි” යනුවෙන් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj1310063</link>
    <topic>ස්වදේශී කොහොඹ ‘රිදී විහාරයත්’ ආලෝකවත් කරයි</topic>
    <author/>
    <content>ස්වදේශී කොහොඹ ‘රිදී විහාරයත්’ ආලෝකවත් කරයිස්වදේශී කර්මාන්තායතනයේ සභාපතිනි/ කළමනාකාර අධ්‍යක්ෂිකා අමරි විජයවර්ධන මැතිනිය හා එම සමාගමේ නිලධාරීන් ආලෝක පූජා සත්කාරය විවෘත කිරීමේ අවස්ථාවට සහභාගී වෙමින්.ස්වදේශී කර්මාන්තායතනය ආයතනික සමාජ සත්කාරක වැඩසටහනක් ලෙසින් සිදු කෙරෙන වැදගත් සිද්ධස්ථාන ආ‍ලෝකවත් කිරීමේ වැඩසටහන යටතේ පසුගියදා කුරුණෑගල දිස්ත්‍රික්කයේ රිදීගම පිහිටි ‘රිදී විහාරය’ ආ‍ලෝකවත් කෙරුණි. ඇසළ උත්සව සමය වෙනුවෙන් සිදු කෙරෙන මෙම ආලෝක පූජා සත්කාරය යටතේ එයට පෙර කතරගම කිරිවෙහෙර හා මහා දේවාලය පුරා සතියක් ආලෝකවත් කෙරුණි.තම සමාගම විසින් පවත්වන මෙම වාර්ෂික ආලෝක පූජා සත්කාර පිළිබඳව අදහස් දක්වමින් ස්වදේශී කර්මාන්තායතනයේ සභාපතිනි/ කළමනාකාර අධ්‍යක්ෂිකා අමරි විජයවර්ධන මැතිනිය පැවසුවේ වාර්ෂික ආලෝක පූජා සත්කාරය මඟින් ශ්‍රී ලංකාවේ සංස්කෘතික හා සම්ප්‍රදායික උරුමයන් රැකගැනීම සියයට සියයක්ම ශ්‍රී ලාංකික සමාගමක් වන ස්වදේශී සමාගමේ යුතුකමක් බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj1310064</link>
    <topic>කැලණි කේබල්ස් සමාගමෙන් කාර්මික විදුහල් සිසුන්ට විදුලි රැහැන් එළීමේ වැඩමුළු</topic>
    <author/>
    <content>කැලණි කේබල්ස් සමාගමෙන් කාර්මික විදුහල් සිසුන්ට විදුලි රැහැන් එළීමේ වැඩමුළුකාර්මික විදුහල් සිසුන් දැනුවත් කිරීමේ සමාරම්භක වැඩමුළුවට සහභාගි වූ සිසු සිසුවියෝ.කැලණි කේබල්ස් සමාගම තම තවත් ආයතනික සමාජ සත්කාරක වැඩසටහනක් ලෙසින් දිවයින පුරා පිහිටි කාර්මික විදුහල් හි විදුලි කාර්මික හා ගොඩනැඟිලි සැලසුම් නිර්මාණය කිරීමේ විෂය හදාරන සිසු සිසුවියන්ට විදුලි රැහන් එළීම සම්බන්ධයෙන් නවතම දැනුම ලබාදීමේ වැඩසටහනක් පසුගියදා ඇරැඹීය.යෞවන කටයුතු හා නිපුණතා සංවර්ධන අමාත්‍යාංශයේ කාර්මික අධ්‍යාපන හා පුහුණු කිරීමේ දෙපාර්තමේන්තුව සමඟ ඒකාබද්ධව ක්‍රියාත්මක එම වැඩසටහනේ සමාරම්භක වැඩමුළුව වීරවිල කාර්මික අධ්‍යාපන ආයතනයේ දී පැවැත්වුණු අතර එය දිවයින පුරා පිහිටි කාර්මික විදුහල් සිසුන් වෙනුවෙන් පැවැත්වීමට ද නියමිත ය.කැලණි කේබල්ස් වෙළෙඳ නාම ප්‍රවර්ධන කළමනාකරු, චන්න ජයසිංහ මහතා පැවැසුවේ, මෙම සමාජ සත්කාරක වැඩසටහන අප සමාගම සලකන්නේ අනාගත පරපුර වෙනුවෙන් කරන ආයෝජනයක් ලෙසිනි. එයට අමතරව අප සමාගම ඉදිකිරීම් සමාගම් ප්‍රධානීන් හා වෘත්තීය විදුලි කාර්මිකයන් දැනුවත් කිරීමේ විවිධ වැඩසටහන් වසර පුරාම පැවැත්වෙනවා යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj1310065</link>
    <topic>ආභරණ නිර්මාණ තරගාවලියේ ජය චාමිනීට</topic>
    <author/>
    <content>ආභරණ නිර්මාණ තරගාවලියේ ජය චාමිනීටලලිතා ජුවෙලර්ස් හි කළමනාකාර අධ්‍යක්ෂ සෙල්ලකුමාර් කන්දසාමි මහතා සහ චාමිනී දසනායක ජයග්‍රාහී නිර්මාණය සමඟ.2013 ආභරණ නිර්මාණ තරගාවලියේදී සමස්ත ජයග්‍රාහකයාට හිමි සම්මානය දිනාගැනීමට චාමිනී සජීවා දසනායකට හැකි විය. ඇගේ මෙම නිර්මාණය ඉතාම නිවැරදිව නිපදවනු ලැබුවේ ලලිතා ජුවෙලර්ස් විසිනි.ශ්‍රී ලංකා මැණික් සහ ස්වර්ණාභරණ සංගමය විසින් වාර්ෂිකව පවත්වනු ලබන මෙම ආභරණ නිර්මාණ තරගයේ අරමුණ වන්නේ ශ්‍රී ලංකාවේ ස්වර්ණාභරණ නිර්මාණකරුවන්ගේ දක්ෂතා හඳුනාගැනීම වේ. පසුගිය වසරවලදී සේම මෙවර ද තරගාවලිය සඳහා ප්‍රමුඛ පෙළේ ස්වර්ණාභරණ සමාගම් හා සම්බන්ධ ස්වර්ණාභරණ නිර්මාණ ශිල්පීහු සහභාගි වූහ. මෙවර නිර්මාණ ශිල්පීන් 51 දෙනෙකු ගෙන් අයදුම්පත් 148 ක් මේ සඳහා යොමු විණි. මෙවර ආභරණ නිර්මාණය සඳහා තේමාව වූයේ “සුළ‍ඟේ කතාව” වන අතර සුළඟ පිළිබඳව යහපත් මෙන්ම අයහපත් ලක්ෂණ උපයෝගී කරගනිමින් නිර්මාණයේ යෙදීමට මෙහිදී ආභරණ නිර්මාණ ශිල්පීන්ට හැකිවිණි. මෙම තරගය තනි රන් ආභරණ, දියමන්ති එබ්බවූ ආභරණ සහ වර්ණිත ගල් එබ්බ වූ ආභරණ යන අංශ තුන යටතේ පැවැත්විණි. මෙම අංශ තුනෙන් තේරී පත්වුණු අවසන් නවදෙනා අතරින් සමස්ත ජයග්‍රහණය දිනා ගැන්මට චාමිනී සජීවා දසනායක සමත් වූවාය. ටෝනාඩෝවක් ආදේශ කරගෙන. සිය ගමන්මගේ පවතින සෑම දෙයක්ම රැගෙන යමින් එය සිදුකරනා විස්මය මා තුළ කුතුහලයක් ඇති කරන්නට සමත් වුණා. මම මගේ නිර්මාණයටත් ඒ ලක්ෂණය යොදා ගන්න උත්සාහ කළා.” චාමිනී කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj1310066</link>
    <topic>ඩිමෝ කෘෂි යන්ත්‍රෝපකරණ අංශයේ නව කාර්යාලය ජේතවන පාරේ</topic>
    <author/>
    <content>ඩිමෝ කෘෂි යන්ත්‍රෝපකරණ අංශයේ නව කාර්යාලය ජේතවන පාරේඩීසල් සහ මෝටර් ඉංජිනේරු පොදු සමාගමේ (ඩිමෝ) කෘෂි යන්ත්‍රෝපකරණ අංශය සිය නවතම ප්‍රදර්ශනාගාරය සහ කාර්යාලය කොළඹ 14 ජේතවන පාරේ අංක 92 හිදී (ඩිමෝ) ප්‍රධාන කාර්යාලය ඉදිරියේ) විවෘත කරන ලදී. කෘෂි අංශයෙහි කළමනාකාරණ සහ පරිපාලන කාර්ය මණ්ඩලය සඳහා මෙම තෙමහල් ගොඩනැඟිල්ලේ ඉඩ පහසුකම් සැපයෙනු ඇත.ඩිමෝ හි සභාපති රංජිත් පණ්ඩිතගේ මහතා, මහින්ද්‍රා සහ මහින්ද්‍රා ඉන්දියා සමාගමේ ජාත්‍යන්තර මෙහෙයුම් ප්‍රධාන විධායක නිලධාරි රුස්බෙ ඉරානි මහතා, ඩිමෝ හි ප්‍රධාන විධායක නිලධාරි ගහනාත් පණ්ඩිතගේ මහතා, මහින්ද්‍රා සහ මහින්ද්‍රා ඉන්දියා සමාගමේ ජාත්‍යන්තර මෙහෙයුම් උප සභාපති ප්‍රදීප් කුමාර් මහතා, ඩීමෝ කෘෂි අංශයෙහි නියෝජ්‍ය සාමාන්‍යාධිකාරි ගිහාන් ප්‍රනාන්දු මහතා, මහින්ද්‍රා සහ මහින්ද්‍රා ඉන්දියා සමාගමේ අපනයන ජ්‍යෙෂ්ඨ කළමානාකර යදෙව් ප්‍රනාබ් මහතා, මහින්ද්‍රා සහ මහින්ද්‍රා ඉන්දියා සමාගමේ ශ්‍රී ලංකාවේ අපනයන කළමනාකාර සජි වර්ගේස් මහතා සහ කෘෂි අංශයෙහි ව්‍යාපාර ඒකක කළමනාකාර අමල් තිලකරත්න මහතා එම අවස්ථාවට සහභාගි වූහ.මහින්ද්‍රා ට්‍රැක්ටර් රථ සහ ජර්මනියේ Claas හාර්වෙස්ටර්ස් සඳහා ශ්‍රී ලංකාවේ සිටින එකම බලය ලත් නියෝජිතයා වන්නේ ඩිමෝ කෘෂි අංශය වේ.දිවයින පුරා විහිදී පැතිර ඇති 30කට අධික වූ ශාඛා ජාලය හේතුවෙන් ඩීමෝ හට මෙම ජාත්‍යන්තර මට්ටමේ නිෂ්පාදනයන් දෙක ගොවි මහතුන්ගේ සහ ව්‍යාපාරිකයන්ගේ අත ළඟටම ගෙන ඒමට හැකිවී ඇත. ඩීමෝ හි කීර්තිමත් අලෙවියෙන් පසු සේවය, නියම අමතර කොටස් පැවතීම සහ ජංගම සේවා රථ හේතුවෙන් ගොවි මහතුන් සහ ව්‍යාපාරිකයන් හට අවම බිඳවැටීම් වලින් යුක්තව නිරන්තරයෙන් සිය කටයුතු කරගෙන යාමේ අවස්ථාව සැපයේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj1310067</link>
    <topic>නිධන් එක්ක ඉඩම් ජයග්‍රාහකයන්ට ඔප්පු</topic>
    <author/>
    <content>නිධන් එක්ක ඉඩම් ජයග්‍රාහකයන්ට ඔප්පුහේමාස් මැනුෆැක්චරින් සමාගමේ නිෂ්පාදනයක් වන දීවා රෙදි සෝදන ඩිටර්ජන්ට් පවුඩර් සිය පාරිභෝගිකයින් වෙනුවෙන් වටිනා තිළිණ පිරිනමමින් දියත් කළ “දීවා නිධන් එක්ක ඉඩම්” ප්‍රවර්ධන වැඩසටහනේ අවසන් ජයග්‍රාහකයින් සිවු දෙනා වෙත ඉඩම් ඔප්පු පිරිනැමීම පසුගියදා සිදු කෙරිණි.ප්‍රවර්ධන වැඩසටහනේ වටිනාම ත්‍යාගය වූ කොළඹට නුදුරින් පර්චස් 10 බැගින් වූ වටිනා බිම් කොටස් හතරට අමතරව තරගය විවෘතව පැවැති දින 90 ක කාලය තුළ දිනපතා සිදුකළ දිනුම් ඇදීම්වලින් පාරිභෝගිකයින් 90 දෙනෙකු වෙත හා ඔවුන්ට දීවා අලෙවි කළ වෙළෙඳ මහත්ම මහත්මීන් වෙත මුදල් ත්‍යාග පිරිනැමීම ද සිදු විය.මෙහි ප්‍රවර්ධන වැඩසටහනේ පළමු බිම් කොටසට හිමිකම් කියූ පිළියන්දල බී. ඩී. නදීශා ප්‍රියන්ගි මහත්මිය සඳහන් කළේ “මම දිගු කාලයක සිට දීවා භාවිත කරන පාරිභෝගිකයකු ලෙස කටයුතු කරන අතර එහි නව දියුණුව පිළිබඳ හොඳ අත්දැකීමක් තිබෙනවා. මා වැනි කාර්යබහුල ගෘහිණියන් වෙනුවෙන් කාලය, ශ්‍රමය හා මුදල් ඉතිරි කර ගැනීමට දීවා හොඳ තෝරා ගැනීමක්. එම ඉතිරිය මගේ පවුලේ අභිවෘද්ධිය වෙනුවෙන් යෙදවීමට හැකියි.මේ නිසා දීවා මුදලට වැඩි වටිනාකමක් එක් කිරීමට සමත් වූ නිෂ්පාදනයක් ලෙසින් මා දකිනවා.ඉදිරියේදීත් පාරිභෝගිකයින් වෙනුවෙන් තව තවත් ප්‍රතිලාභ අත්කර දෙමින් දීවා සාර්ථක ගමනක් යනු ඇතැයි මාගේ විශ්වාසයයි.” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj1310068</link>
    <topic>t - sips ඔරුපැදීමේ ශූරතාවලියෙන් බිෂොප් සහ ආනන්ද විදුහල් ඉදිරියෙන්</topic>
    <author/>
    <content>t - sips ඔරුපැදීමේ ශූරතාවලියෙන් බිෂොප් සහ ආනන්ද විදුහල් ඉදිරියෙන්ටී සිප්ස් අනුග්‍රහයෙන් අඛණ්ඩව දෙවන වරටත් පැවැත්වුණු ශ්‍රී ලංකා ජාතික පාඨශාලාන්තර ඔරු පැදීමේ තරගාවලිය 2013 පසුගියදා සාර්ථකව නිමාවට පත්විය. මෙහිදී පිළිවෙළින් ගැහැනු සහ පිරිමි අංශයන්හි තරග අතරින් ප්‍රමුඛස්ථානය ගැනීමට කොළඹ බිෂොප් විද්‍යාලය සහ කොළඹ ආනන්ද විද්‍යාලය සමත්විය.මෙහිදී තරග අංශ 3 ක ජයග්‍රහණය හිමිකර ගැනීමට බිෂොප් විදුහල සමත්වූ අතර වයස අවුරුදු 18 න් පහළ අංශයේ ශූරතාවය දිනාගැනීමට කොළඹ කාන්තා විදුහල සමත්විය. වේල්ස් කුමාර විද්‍යාලය සහ කොළඹ රාජකීය විද්‍යාලය පිළිවෙළින් වයස අවු: 14 න් පහළ සහ 16 න් පහළ කාණ්ඩයන්ගේ ශූරතාවය දිනාගත් අතර වයස අවු: 18 න් පහළ සහ 20 පහළ කාණ්ඩයන්හි ජයග්‍රහණය හිමිකරගන්නා ලද්දේ කොළඹ ආනන්ද විද්‍යාලය විසිනි.ඔරු පැදීමේ ක්‍රීඩාව දිරිමත් කිරීම සහ ශ්‍රී ලංකාව තුළ ව්‍යාප්ත කිරීම සඳහා t - sips විසින් කරන ලද මෙහෙවර අතර අඛණ්ඩව වසර තුනක් පුරා රාජකීය විද්‍යාලය සහ ශාන්ත තෝමස් විද්‍යාලය අතර පැවැත්වෙන සුහද ඔරුපැදීමේ තරගය සඳහා අනුග්‍රාහකත්වය දැක්වීම සහ 2009 වස‍ෙර් සිට රාජකීය විද්‍යාලයේ ඔරුපැදීමේ කණ්ඩායම් සඳහා අනුග්‍රහය දැක්වීම ප්‍රධාන වේ. එමෙන් ම ඉදිරියේදීත් ඔරුපැදීමේ ක්‍රීඩාව ශ්‍රී ලංකාව තුළ ව්‍යාප්ත කිරීම සඳහා අනුග්‍රහය දැක්වීමට ටී සිප්ස් සූදානමින් සිටී.‍කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj1310069</link>
    <topic>ග්‍රාමීය පාසල් සවි බලගැන්වීමට ෆැෂන් බග් ‘සිසු දිරිමඟ’</topic>
    <author/>
    <content>ග්‍රාමීය පාසල් සවි බලගැන්වීමට ෆැෂන් බග් ‘සිසු දිරිමඟ’ෆැෂන් බග් අධ්‍යක්ෂ ෂබීර් සුබියන් මහතා පිරිසිදු පානීය ජලය පානය කරමින් සතුටු වන සිසුන් දෙස බලා සිටී.‍‍‍‍ෆැෂන් බග් ‘සිසු දිරිමග’ නමින් තවත් ප්‍රජා සත්කාර වැඩසටහනක් ආරම්භ කරන ලදී.“අපේ අරමුණ වන්නේ කෙටි තාවකාලික ප්‍රජා සත්කාර වැඩසටහන් වෙනුවට තිරසාර ප්‍රජා සත්කාර වේදිකාවක් ගොඩනැඟීමයි. සිසු දිරිමග වැඩසටහන එක් පැහැදිලි අරමුණක් සහිතව අපගේ සියලු සමාජ සත්කාර වැඩසටහන් එක්කරන සහ ෆැෂන් බග් වගකීමක් සහිත ව්‍යාපාරික පුරවැසියෙකු බව තහවුරු කරන වැඩසටහනකි. මෙය ෆැෂන් බග් අධිපති ෂබීර් සුබියන් මහතාගේ සංකල්පයක් අනුව බිහි වූ වැඩසටහනකි” යැයි ෆැෂන් බග් හි අලෙවිකරණ කළමනාකරු නදීෂ වික්‍රමතිලක මහත්මිය කියයි.“අපි බලාපොරොත්තු වෙනවා අපගේ මෙම සේවාලාභීන්ගේ ප්‍රතිචාර ලබා ගැනෙන විගණන ක්‍රමයක් අධ්‍යාපන අමාත්‍යාංශය මගින් ඇති කිරීමට සහ ප්‍රතිලාභීන් අතර සබඳතා ගොඩනඟන සහ එම ප්‍රතිපෝෂණය මගින් අපගේ ව්‍යාපෘති වැඩි දියුණු කිරීමට සහ එමගින් සිසු දිරිමග වැඩසටහන වඩාත් ශක්තිමත් කිරීමට” යැයි ෆැෂන් බග් සභාපති රිසාල් සුබියන් මහතා පැවසීය. “අඩු පහසුකම් සහිත ග්‍රාමීය පාසල් වැඩි දියුණු කිරීමට, මූල්‍ය දුෂ්කරතා සහිත දක්ෂ සිසුන් වෙත උපකාර කිරීම මගින් “සැමට අධ්‍යාපනය” යන සංකල්පය යථාර්ථයක් කිරීම අපගේ අරමුණයි” යැයි සුබියන් මහතා වැඩිදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj13100610</link>
    <topic>රෙඩ්බුල් BC One All Stars කණ්ඩායම මෙරට සංචාරයක</topic>
    <author/>
    <content>රෙඩ්බුල් BC One All Stars කණ්ඩායම මෙරට සංචාරයකශ්‍රී ලංකා‍ව රෙඩ්බුල් BC One All Stars කණ්ඩායම පිළිගැනීමට සූදානමින් සිටී. B - Boy කලාවේ හොඳම ශූර‍යෝ 4 දෙනෙක් ද මෙම කණ්ඩායමට ඇතුළත් වෙති. ඒ නිසා මෙවරත් ඒ අතිදක්ෂයන් හමුවී අමතක නොවන අත්දැකීමක් ලබන්නට ඔබට අවස්ථාව ලැබෙනු ඇත.මේ කණ්ඩායම ලොව ඉහළම පෙළේ දක්ෂතා දක්වන නර්තන ශිල්පීන් 9 දෙනෙකුගෙන් සමන්විත වේ. මේ සෑම සාමාජිකයෙකුම තමන් නියෝජනය කරන ප්‍රදේශයට, සමාජයට හෝ ප්‍රජාවට ආවේණික ශිල්ප ලක්ෂණ මෙන් ම තමන්ටම ආවේණික වූ සුවිශේෂ නර්තන කලා ශිල්ප ලක්ෂණ ද කරළියට ගෙන එති.ඔවුන්ගේ ශ්‍රී ලංකා සංචාරය කොළඹින් ඇරඹෙන අතර ඉන්පසුව ඔවුන් ගාල්ල ප්‍රදේශයට පැමිණීමට නියමිත ය. සංචාරය අතරතුරදී ඔබට B - Boy කලාවේ තරග හා සම්මාන වැඩිම ප්‍රමාණයක් ජයගත් සාමාජිකයන්ගේ දස්කම් දැකගැනීමට හැකියාව ලැබෙනු ඇත‍.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj13100611</link>
    <topic>මයික්‍රොසොෆ්ට් ශ්‍රී ලංකා නව දේශීය කළමනාකරු ඉම්රාන්</topic>
    <author/>
    <content>මයික්‍රොසොෆ්ට් ශ්‍රී ලංකා නව දේශීය කළමනාකරු ඉම්රාන්මයික්‍රොසොෆ්ට් ශ්‍රී ලංකා සමාගමේ නව දේශීය කළමනාකරු ලෙස ඉම්රාන් විල්කසිම් මහතා පත්කොට තිබේ.මේ සමඟ මයික්‍රොසොෆ්ට් සමාගමේ මාලදිවයිනේ කළමනාකාරිත්වය ද විල්කසිම් මහතාට හිමිවන අතර ඔහු විසින් දෙරටේ ම මයික්‍රොසොෆ්ට් සමාගමේ සියලු මෙහෙයුම් කටයුතු සඳහා නායකත්වය ලබාදෙනු ඇත.මෙම නව පත්වීම පිළිබඳ අදහස් දක්වමින් මයික්‍රොසොෆ්ට් සමාගමේ අග්නි දිග ආසියා කලාපීය සාමාන්‍යාධිකාරි ජේමී හාපර් මහතා සඳහන් කළේ විල්කසිම් මහතා පසුගිය කාල සීමාව තිස්සේ ම මයික්‍රොසොෆ්ට් ශ්‍රී ලංකා සමාගමේ ව්‍යාපාර අංශය මෙහෙයවමින් සිය නායකත්ව හැකියාවන් මනාව පෙන්නුම් කොට ඇති බවයි. මෙම නව පත්වීමත් සමඟ විල්කසිම් මහතා මයික්‍රොසොෆ්ට් සමාගම දේශයට වටිනාකමක් ඇති සමාගමක් බවට පත් කිරීමේ කාර්යයට මැනවින් උරදෙනු ඇති බවට ද හාපර් මහතා විශ්වාසය පළ කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj13100612</link>
    <topic>ලෆාජ් සිමෙන්ති නව ඇසුරුමකින්</topic>
    <author/>
    <content>ලෆාජ් සිමෙන්ති නව ඇසුරුමකින්නව වෙළෙඳ මුහුණුවරක් ලබාදීමේ අරමුණින්, ලෆාජ් මහවැලි සිමෙන්ති ආයතනය තම නිෂ්පාදන වල ඇසුරුම නවතාවයකින් යුතුව වෙළෙඳපොළට හඳුන්වා දෙයි. එහිදී ලෆාජ් මහවැලි සිමෙන්ති ආයතනයේ සමාන්‍යාධිකාරි අනුරාග් කාක් මහතා විසින් නව සිමෙන්ති ඇසුරුම සහිත ප්‍රථම සිමෙන්ති බෑගය ප්‍රධාන බෙදාහැරීමේ නියෝජිතයකු වන සීමන් සිංඤෝ සහ පුත්‍රයෝ ආයතනයේ අධිපති දීප්ති කුමාර මහතා වෙත භාර දෙන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>06</day>
    </date>
    <link>http://www.silumina.lk/2013/10/06/_art.asp?fn=aj13100613</link>
    <topic>බ්‍රැන්ඩික්ස් Robofest 2013 මහින්ද විදුහල-SLIIT ජයගනී</topic>
    <author/>
    <content>බ්‍රැන්ඩික්ස් Robofest 2013 මහින්ද විදුහල-SLIIT ජයගනීපාසල් අංශයේ ජයග්‍රාහී මහින්ද විද්‍යාලයේ කණ්ඩායමවිශ්ව විද්‍යාල අංශයේ ජයග්‍රාහී ශ්‍රී ලංකා තොරතුරු තාක්ෂණික ආයතනයේ කණ්ඩායම, ප්‍රධාන ආරාධිතයා වූ බ්‍රැන්ඩික්ස් සමූහයේ අධ්‍යක්ෂ, උදේන වික්‍රමසූරිය මහතා සමඟ.බ්‍රැන්ඩික්ස් විසින් ප්‍රධාන අනුග්‍රාහකත්වය දැක්වූ 2013 Robofest තරගාවලියේ අදාළ අංශවල ජයග්‍රහණ ලබාගැනීමට ශ්‍රී ලංකා තොරතුරු තාක්ෂණික ආයතනය හා ගාල්ලේ මහින්ද විද්‍යාලය සමත් විය.මෙවර තරගාවලියේ විශ්ව විද්‍යාල අංශය සඳහා රොබෝ නිර්මාණ 60 කට වැඩි සංඛ්‍යාවක් ඉදිරිපත් කර තිබු අතර පාසල් අංශය යටතේ නිර්මාණ 100 කට වැඩි සංඛ්‍යාවක් ඉදිරිපත් කර තිබිණි. මෙම වාර්ෂික රොබෝ නිර්මාණ තරගාවලිය සංවිධානය කරනු ලබන්නේ ශ්‍රී ලංකා තොරතුරු තාක්ෂණික ආයතනයේ විද්‍යුත් සහ පරිගණක ඉංජිනේරු දෙපාර්තමේන්තුවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa1310131</link>
    <topic>ඔරුගොඩවත්ත භයානකයි</topic>
    <author/>
    <content>කොළඹ ඔරුගොඩවත්තේ ප්‍රධාන කන්ටේනර් අංගනය තුළ එතනෝල් නම් රසායනිකය අඩංගු බැරල් 320 ක් පිරවූ කන්ටේනර් හතරක් වසර කිහිපයක සිට රඳවාගෙන ඇති බවත් එම බැරල්වලින් එතනෝල් කාන්දු වී භූමිය පුරා විසිරී ඇති බවත් අප කළ නිරීක්ෂණයකින් හෙළිදරව් වී තිබේ.මේ රසායනිකය පොළොවට එක්වීමෙන් යම් අනතුරුදායක තත්ත්වයක් උදාවිය හැකි බව ද එය ප්‍රදේශවාසීන්ගේ ශරීර සෞඛ්‍යයට යම් බලපෑමක් කළ හැකි බව ද අපගේ නිරීක්ෂණවලට හසුවී තිබේ‍.තෙවසරක් තිස්සේ රඳවා තබා ඇති මේ බහලුම් යම් ලෙසකින් ගිනිගතහොත් කොළඹ නගරයේ විශාල ගිනි හානියක් සිදුවිය හැකියැයි ප්‍රදේශවාසීහු බිය පළ කරති.මැලේසියාවේ කීලෑං වරායෙන් නැව්ගත කරන ලද මේ බහලුම් හතරේ අඩංගු එතනෝල් ස්ප්‍රීතු බැරල් සංඛ්‍යාව 320 කි. 2010 වසරේදී ශ්‍රී ලංකා රේගුව මගින් මේ බහලුම් අත්අඩංගුවට ගනු ලැබුවේ තිනර් යැයි හඳුන්වමින් එතනෝල් ස්ප්‍රීතු ආනයනය කිරීම හේතුවෙනි. මේ ‍එතනෝල් ස්ප්‍රීතුවල ක්‍රියාකාරී ප්‍රතිශතය සියයට 96 කි.අන්තරා‍යදායක ද්‍රව්‍ය සහිත මෙවැනි බහලුම් සාමාන්‍යයෙන් ගබඩා කර තබනුයේ අධි ආරක්ෂක කලාපවල දැඩි ආරක්ෂිත විධිවිධාන යටතේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa1310132</link>
    <topic>රේගුවේ මාධ්‍ය ප්‍රකාශක ‍ෙමසේ කියයි</topic>
    <author/>
    <content>රේගුව මගින් රාජ සන්තක කළ භාණ්ඩ රඳවා තබන ස්ථානය ඔරුගොඩවත්ත බහලුම් අංගනය බවත් වරින් වර රේගුව මගින් රාජ සන්තක කළ එතනෝල් අඩංගු බහලුම් කීපයක් ‍එම ස්ථානයේ ගබඩා කර ඇති බවත් මේ පිළිබඳව කළ විමසීමකදී රේගුවේ මාධ්‍ය ප්‍රකාශක ලෙස්ලි ගාමිණී මහතා පැවසීය.රාජ සන්තක කළ මේ භාණ්ඩ සුරාබදු දෙපාර්තමේන්තුවට ලබාදෙන ලෙසට නියෝග ලැබී ඇති බවත් අදාළ තීරුබදු හා රේගු තක්සේරුව අනුව වටිනාකම ගෙවා ඒවා මිලදී ගන්නා ලෙස රේගුව මගින් දැනටමත් සුරාබදු දෙපාර්තමේන්තුවට දැනුම් දී ඇතැයි පැවසූ ඒ මහතා එතෙක් අදාළ බහලුම් තොගය ඔරුගොඩවත්ත බහලුම් අංගනයේ රඳවා තබා ඇතැයි ද කීවේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa1310133</link>
    <topic>ජනාධිපතිතුමා රටේ ප්‍රශ්න විසඳද්දී විපක්ෂයට ප්‍රශ්න නැති වෙනවා</topic>
    <author>නිහාල් පී. අබේසිංහ</author>
    <content> - ඇමැති බැසිල් රාජපක්ෂනිහාල් පී. අබේසිංහඅපේ රටේ ජනතාවගේ සල්ලි පිටරට ගොවින්ට හා කාර්මිකයන්ට නොයවා අපේ රටේම ගොවින්ට ලබාදීමට දිවි නැඟුම වැඩ සටහනින් හැකිවෙන බවත්, මහින්ද රාජපක්ෂ ජනාධිපතිතුමා රටේ ප්‍රශ්න එකිනෙක විසඳද්දී අපේ විපක්ෂයට ප්‍රශ්න නැතිවෙන බවත් ආර්ථික සංවර්ධන ඇමැති බැසිල් රාජපක්ෂ මහතා පවසයි.බැසිල් රාජපක්ෂ ඇමැතිවරයා මේ බව පැවසුවේ දිවි නැඟුම පස්වැනි අදියර වැඩ සටහනේ ගම්පහ දිස්ත්‍රික් ප්‍රධාන උත්සවය වේයන්ගොඩ මාබෝලේ පැවැති අවස්ථාවේදීය. එහිදී ඇමැතිවරයා මාබෝලේ එම්. කේ. බණ්ඩාර ගොවි මහතාගේ ගොවිපළේ දී පැළයක් රෝපණය කරමින් පසු උත්සව සභාව ඇමැතීය.මෙහි ප්‍රධාන උත්සවය මහින්ද රාජපක්ෂ ජනාධිපතිතුමාගේ ප්‍රධානත්වයෙන් අරලියගහ මන්දිරයේදී පැවැත්විණ. මෙවර දිවි නැඟුම පස්වැනි අදියර යටතේ ගෙවතු 125000 ක් ආදර්ශ ගෙවතු ලෙස සකස් කිරීමත් එළවළු බීජ පැකට් ලක්ෂ 15 ක් ලබාදීමත් පොල් පැළ ලක්ෂ 30 ක් ලබාදීමත් සිදු කෙරේ. මහින්ද රාජපක්ෂ ජනාධිපතිතුමාගේ අදහසක් අනුව ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීම මත දිවි නැඟුම ජාතික සංවර්ධන වැඩ සටහන ආරම්භ වූයේ 2011 මාර්තු 12 වැනිදාය.බැසිල් රාජපක්ෂ ඇමැතිවරයා එම උත්සවයේදී මෙසේ ද පැවැසීය.කලක පටන් තිබූ ත්‍රස්තවාදය නැතිකර කළ සංවර්ධන කටයුතු නිසා ආණ්ඩුවට රජයට දොස් පැවරීමට හැකියාවක් නෑ. අතිගරු ජනාධිපතිතුමා ශ්‍රී ලංකාවේ සාමය ඇති කළා. දැන් කාටවත් පුරවැසිභාවය ගැන කථා කරන්න ඉඩක් නෑ. අපේ නිලධාරීන්ව ජනතාව හොඳින් දන්නවා.දැන් මේ වන කොට සංවර්ධනය ගැන විපක්ෂයට කථා කරන්න හැකියාවක් නෑ. අපේ රටේ ගොවි ජනතාවට විපක්ෂය, කොයි ආණ්ඩුව ආවත් කිසිම සහනාධාරයක් ලැබුණේ නෑ. අපේ ජනාධිපතිතුමා පත් වුණාට පස්සේ පැහැදිලි ප්‍රතිපත්තියක් ගෙනාවා. එතුමාගේ මහින්ද චින්තනය යටතේ ඔවුන්ගේ සියලු ප්‍රශ්න විසඳන්න. අපි දන්නවා අපි සියලු දෙනා මේ ලෝකයේ ජීවත් වෙනකන් ගැටලු ප්‍රශ්න එනවා.බොහෝ දෙනා කිව්වා ගෙවත්තක් තියෙනවා ඒත් ඒකේ වගා කරන්න බෑ කියලා. මතයක් තිබුණා. නමුත් දැන් එහෙම නෙවේ. හැම ගමකම හැම ගෙදරකම වගාවක් තියෙනවා. දැන් ඔය හිටවන පැළ අතර ගොටුකොළ ජාති කීපයක් තියෙනවා. විවිධ රටවල ගොටුකොළ වර්ග තියෙනවා. කාලයක් කිව්වා ගොටුකොළ තියෙන්නේ අපේ රටේ විතරයි වෙන රටවල නෑ කියලා. එහෙම නෙවේ ඒවා විවිධ රටවල විවිධ ප්‍රභේද තියෙනවා. අපි ඒවා ආරක්ෂා කරගන්න ඕන.අපි හඳුන්වලා දෙන නවීන තාක්ෂණයත් උපදෙසුත් භාවිත කරන ගමන්ම කලින් ඉඳන්ම තිබුණ පැළ බීජ ක්‍රම ආරක්ෂා කරගන්න ඕන.අපේ වැඩ සටහන් මඟින් සිදු කරන කුකුළු පැටවුන් බෙදා දීම, පැළ වර්ග, බීජ වර්ග බෙදා දීම වැනි දේවල් ගොටුකොළ පැළ ලබා ගන්න අය ඒවයින් උපරීම ප්‍රයෝජන ලබාගන්න ඕන. මට මේ ළඟදී ආරංචි වුණා හිටවන්න දීපු පොල් පැළ වගයක් කාපට් පාරේ දාලා යන අයත් ඉන්නවා. අපි දැන් ඒ හින්දා වගා කරන්න පොල් පැළ ලබා දෙනකොට ලබා දෙන්නේ මුලින්ම පොල් වළවල් කපලා සූදානම් කළ පසුව තමයි ලබා දෙන්නේ. ඒ සඳහා නිලධාරීන් පිරිසක් ද පත් කිරීමට අදහස් කරනවා.මේ මහජනතාවගේ මුදල් තමුන්නාන්සේලාගෙම මුදල්. ඒ නිසා එය හරියාකාරයට ප්‍රයෝජනයට ගැනීම ඔබේ යුතුකමක්. අපි තමුන්නාන්සේලාට විවිධ ඇට වර්ග දෙනවා. ඒවා එහි දක්වා තිබෙන උපදෙස් පරිදි පැළ කරන්න අවශ්‍යයි. පේෂ කර්මාන්තය නැවත පිබිදෙන යුගයක් බවට පත්කිරීමට දිවි නැඟුම මඟින් අපට හැකියාව ලැබෙන බව ද නව ආකල්ප පිරි සමාජයක් ඇති කිරීමට ඉන් ප්‍රයෝජන ලැබෙන බව ද බැසිල් රාජපක්ෂ ඇමැතිවරයා කීය.ඇමැතිවරයා එහිදී මෙසේ ද පැවැසීය.මට අද දිනයේදී ආඩම්බරයි මේ ගම්පහ දිස්ත්‍රික්කයේ පිහිටි මෙම ගමට ඇවිත් ආදර්ශවත් සශ්‍රීක ගෙවත්තකට ඇවිත් ඒ 5 වෙනි දිවි නැඟුම ජාතික සේවය ආරම්භ කිරීමට හැකිවීම සම්බන්ධයෙන්. මම අතිගරු ජනාධිපතිතුමාගේ උපදෙස් මත මෙම වැඩසටහන ආරම්භ කරද්දී ඇත්තටම සිතුවේ නැහැ එය ජනතාවගේ ජන ජීවිතයට ඔවුන්ගේ එදිනෙදා ජීවිතයේ සාමාන්‍ය කටයුතු ලෙස මෙතරම් ඉක්මණින් ප්‍රචලිත කරන්න පුළුවන් කියා. අද ඒ තත්ත්වය මේ වන විට ඇති වෙලා තියෙනවා. ජනතාවගේ ජීවන වියදම මේ වැඩ සටහන සාර්ථකව කරගෙන යෑම තුළින් යම් තරමක් හෝ අඩු කරගැනීමට හැකි වූ බව හොඳින්ම පෙනුණ කරුණක් යැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa1310134</link>
    <topic>පාරම්පරික උරුමයට එතෙර ඇස යොමු කරමු</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාපොදු රාජ්‍ය මණ්ඩල රාජ්‍ය නායක සමුළුව ශ්‍රී ලංකාවේ පැවැත්වීම අපේ පාරම්පරික සංස්කෘතික උරුමයන් අන්තර්ජාතික තලයට ගෙන ඒමට හොඳම අවස්ථාවක් බව ප්‍රවීණ ගීත රචක මාධ්‍යවේදී සුනිල් සරත් පෙරේරා මහතා ‘සිළුමිණ’ ට පැවසීය‍.පොදු රාජ්‍ය මණ්ඩල නායකයන්ගේ සමුළුවට පැරැණි ජාතික උරුමයන් පවතින රටවල නායකයනුත් පැමිණෙන නිසා ඒ ඒ රටවල ජාතික උරුමයන් රැක ගැනීම පිළිබඳ අවධානය යොමු කරවා ගත හැකි‍වේ.‍ එය ඉතා වැදගත් බවත් රටවල සංස්කෘතික උරුමයන් රැක ගැනීමේ අර්ථවත් වැඩපිළිවෙළක් මේ සමුළුවේ දී සාකච්ඡාවට භාජනය කළ හැකි නම් ‍එය ඉතා කාලෝචිත බවත් කීය.විශේෂයෙන් බ්‍රිතාන්‍ය නෙදර්ලන්තය වැනි රටවලට අපේ රටෙන් ඇදී ගිය ඉපැරැණි උරුමයන් පැරැණි පුස්කොළ පොත් වැනි දේ යළි මෙරටට ගෙන්වා ගැනීමටත් මේ සමුළුවේදී සාකච්ඡාවට භාජනය කළ හැකි නම් එය ඉතා වැදගත් බව කීය.මේ හැරුණු විට අපේ රටේ නිවැරැදි තොරතුරු සමුළුවට පැමිණෙන විදේශ නියෝජිතයන්ට දැනගන්නට සැලැස්වීම මාධ්‍යයේ යුතුකමත් නිසා යුද්ධයෙන් පසු අපේ රට ලද සංවර්ධනය පිළිබඳවත් විදේශීය ප්‍රජාව දැනුවත් කිරීම මඟින් ඔවුන්ගේ අවධානය ‍අපේ රටට යොමු කැරගත හැකි වන බවත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa1310135</link>
    <topic>කටුනායක අධිවේගයේ දිනකට වාහන 15,000ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ - කටුනායක අධිවේගී මාර්ගය විවෘත වීමෙන් පසුව එම මාර්ගයේ දිනකට වාහන 15000ක් පමණ ධාවනය වනු ඇතැයි අපේක්ෂා කරන බව වරාය හා මහාමාර්ග ව්‍යාපෘති අමාත්‍ය නිර්මල කොතලාවල මහතා ‘සිළුමිණට’ කීය.මේ මාර්ගය විවෘත වීමත් සමඟ පුත්තලම් මාර්ගයේ හලාවත, කුලියාපිටිය, නිකවැරටිය, ආනමඩුව, දිවුලපිටිය, නාරම්මල වැනි ප්‍රදේශවල සිට පහසුවෙන් කොළඹ නගරයට පැමිණීමට හැකි වනු ඇතැයි පැවැසීය.කටුනායක (18 කණුව) පිවිසුම් මාර්ගය මෙන්ම ජාඇල පිවිසුම් මාර්ගය භාවිත කරමින් තම ගමන් පහසුව සලසා ගත හැකි බව පෙන්වා දුන් ඒ මහතා මේ නිසා එම ප්‍රදේශවල සිට කොළඹ කරා භාණ්ඩ රැගෙන එන රථ වාහනවලටත් කොළමින් භාණ්ඩ රැගෙන යන රථවාහන වලටත් කඩිනමින් ගමන් පහසුව සලසා ගත හැකි වෙතැයි පෙන්වා දෙයි.එමෙන්ම නුවර පාරේ පැමිණෙන වාහන හිමියන්ට ද තම වාහන තොරණ හන්දියේ සිට අධිවේගී පිවිසුම් මාර්ගය ඔස්සේ ගමන් කරවිය හැකි නිසා එම මාර්ගයේ තදබදය ද බොහෝදුරට අඩුවනු ඇතැයි ඇමැතිවරයා අපේක්ෂා කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa1310136</link>
    <topic>එතෙර යන 30,000 ක් ලෙඩ නිසා ආපසු එති</topic>
    <author>රමණී සුබසිංහ</author>
    <content>රමණී සුබසිංහවිදෙස් රැකියා සඳහා විදේශගත වන තුන් ලක්ෂයක් පමණ වන ශ්‍රමිකයන්ගෙන් 30,000 කට පමණ විවිධ රෝගාබාධ වැලඳී තිබීම නිසා යළි මෙරටට පැමිණීමට සිදුව ඇතැයි ශ්‍රී ලංකා විදේශ රැකියා ඒජන්සි සමාගමේ සභාපති සේනක අබේගුණසේකර මහතා ‘සිළුමිණ’ ට කී ය.මීට ප්‍රධාන හේතුව විවිධ රෝගාබාධවලින් පෙළෙන පුද්ගලයන්ට ව්‍යාජ වෛද්‍ය සහතික ලබාදීම බවත් මේ නිසා විගමනික ශ්‍රමිකයන් මෙන් ම එතෙර හාම්පුතුන් ද දැඩි අපහසු‍තාවන්ට පත්වන බව පවසයි.ඇතැම් පෞද්ගලික වෛද්‍ය මධ්‍යස්ථානවල දී රෝගාබාධයන්ගෙන් පෙළෙන විගමනික ශ්‍රමිකයන්ට ව්‍යාජ වෛද්‍ය සහතික ලබා දී ඇති අවස්ථා ඇති අතර එතෙර දී කරන වෛද්‍ය පරීක්ෂණවලදී ‍රෝගාබාධවලින් පෙළෙන බව සනාථ වූ වහාම ඔවුන් ආපසු මෙරටට එවනු ලබන බවත්, මේ තත්ත්වය මැඬපැවැත්වීම පිණිස විදේශ රැකියා ඒජන්සි සමාගම මඟින් සහන ගාස්තු මත විශේෂිත වෛද්‍ය මධ්‍යස්ථානයක් පිහිටුවනු ලබන බවත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa1310137</link>
    <topic>මෙරට ඔසු නිපැයුමට වැඩි සැලකිලි</topic>
    <author>සුනිල් දයා අල්විස්</author>
    <content>සුනිල් දයා අල්විස්මෙරට ඖෂධ නිෂ්පාදන කටයුතු වර්ධනය කිරීම සඳහා අවශ්‍ය පහසුකම් ලබාදීමට සෞඛ්‍ය අමාත්‍යාංශය පියවර ගෙන තිබෙන බව සෞඛ්‍ය ඇමැති මෛත්‍රීපාල සිරිසේන මහතා පවසයි.මේ සඳහා අන්තර්ජාතික සහයෝගිතා ආයතනයේ (ජයිකා) සහාය ඇතිව ඖෂධ නිෂ්පාදන නීති සහ සංස්ථාවේ දැනට සිදුකැරෙන ඖෂධ නිෂ්පාදනවලට අමතරව තවත් ඖෂධ වර්ග නිෂ්පාදනය කිරීමටත් ඒවායේ නිෂ්පාදන ප්‍රමාණය වැඩි කිරීමටත් පහසුකම් සලසන බව ඇමැතිවරයා පෙන්වා දෙයි.මේ යටතේ පෞද්ගලික අංශයේ බටහිර ඖෂධ නිෂ්පාදන කර්මාන්තකරුවන්ගේ නව ඖෂධ නිෂ්පාදන සඳහා අවශ්‍ය දිරිගැන්වීම් සහ ආධාර උපකාර ලබාදීමට ද පියවර ගන්නා අතර මෙරටට ඖෂධ ගෙන්වීම සඳහා ‍ෙටන්ඩර් කැඳවීමේ දී අන්තර්ජාතික ඖෂධ නිෂ්පාදකයන්ට සමඟ දේශීය සැපයුම්කරුවන්ට ප්‍රමුඛතාව ලබා දෙන බව ඇමැතිවරයා පවසයි.ඖෂධ හා ශල්‍ය උපකරණ ලබාගැනීමේ දී ටෙන්ඩර් ක්‍රමයේ පවතින දුර්වලතා මඟහරවා නව මිලදී ගැනීම් ක්‍රමෝපායක් අනුගමනය කරනු ඇති බවත් මේ සඳහා මුදල් අමාත්‍යාංශයේ අනුකමිටුවක් ද පත්කර ඖෂධවල ගුණාත්මක බව පරීක්ෂා කිරීමට තාක්ෂණික උපකරණ ලබා දී ඒවා පරීක්ෂා කරන අංශය ශක්තිමත් කිරීමට ද පියවර ගනු ඇති බව ඇමැතිවරයා පෙන්වා දුන්නේය.මහින්ද රාජපක්ෂ ජනාධිපතිතුමාගේ උපදෙස් පරිදි බටහිර ඖෂධ නිෂ්පාදනය කිරීමට කුරුණෑගල ගිරිඋල්ල ප්‍රදේශයේ ඖෂධ කර්මාන්ත පුරයක් පිහිටුවීමට ද දැනටමත් පියවර ගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa1310138</link>
    <topic>හයියෙන් ‍'හෝන්’ ගැහුවොත් රුපියල් 5000 දක්වා දඩ</topic>
    <author/>
    <content>ප්‍රමාණය ඉක්මවා වාහන නළා ශබ්ද කළොත් රුපියල් 3000 සිට 5000 දක්වා දඩ නියම කළ හැකි බව පරිසර හා පුනර්ජනනීය බලශක්ති අමාත්‍ය සුසිල් ප්‍රේමජයන්ත මහතා පවසයි.ඇතැම් වාහන මඟින් නිකුත් කරන අධික ශබ්දයක් සහිත වාහන නළා හඬ පාලනයට අදාළ නීති ක්‍රියාත්මක කිරීම ඉදිරියේ දී වඩාත් විධිමත්ව සිදුකරන බව ද සුසිල් ප්‍රේමජයන්ත මහතා පැවසීය. ශබ්ද දූෂණය පාලනය කිරීමේ පියවරක් වශයෙන් මෙම තීරණය ගෙන ඇත.ජාතික පාරිසරික පනතේ විධිවිධින යටතේ කටයුතු කිරීම පිළිබඳ මාධ්‍ය දැනුවත් කිරීම සඳහා ඉකුත් පළමුවැනිදා මධ්‍යම පරිසර අධිකාරියේ පැවැති මාධ්‍ය හමුවේ දී අමාත්‍යවරයා මේ බව පැවසීය.ජාතික පාරිසරික පනත යටතේ මේ පිළිබඳ අදාළ නීති ඇතුළත් ගැසට් පත්‍රයක් නිකුත් කර ඇත. ඒ අනුව වාහනයක් නිශ්චලව ඇති විට හා එන්ජිම ක්‍රියාත්මකව ඇති විට වාහනයේ නළාව හැඬවීම ඉදිරිපස සිට ඇති විවෘත අවකාශයේ මීටර් 2ක් පමණ දුරට ඩෙසිබල් 105ක පරාසය නොඉක්මවිය යුතුය. එසේ වාහනය නිශ්චලව ඇති විට හා එන්ජිම ක්‍රියාත්මකව ඇති විට වාහනයේ ඉදිරිපස සිට ඇති විවෘත අවකාශයේ මීටර් 7ක් පමණ දුරට ඩෙසිබල් 93ක පරාසය විය යුතුය. මෙම සීමාව ඉක්මවා ගිය විට නීතිය ක්‍රියාත්මක කිරීමේ දී රුපියල් 3000කට නොඅඩු, රුපියල් 5000කට නොවැඩි දඩයකට යටත් කිරීමටත් ඒ ශබ්ද නිකුත් කරන නළාව රාජසන්තක කිරිමත් සිදුවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa1310139</link>
    <topic>ඇස් ලෙඩ හඳුනාගන්න පවුල් සෞඛ්‍ය සේවිකා සහාය</topic>
    <author>සුනිල් දයා අල්විස්</author>
    <content>සුනිල් දයා අල්විස්අක්ෂි ආබාධ හඳුනා ගැනීමේ පුහුණුව පවුල් සෞඛ්‍ය සේවා නිලධාරිනියන්ට ලබාදීමට සෞඛ්‍ය අමාත්‍යාංශය විධිවිධාන යොදාගෙන යයි. සෞඛ්‍ය සේවාවේ ක්ෂේත්‍ර චාරිකාවල නියැළෙමින් ප්‍රාථමික සෞඛ්‍ය සේවයට විශිෂ්ට දායකත්වයක් පවුල් සෞඛ්‍ය සේවා නිලධාරිනියන් ගෙන් ලැබෙන බැවින් මේ නිලධාරීන්ට අක්ෂි රෝග හඳුනා ගැනීමේ මූලික දැනුමක් හා පුහුණුවක් ලබාදීමෙන් කුඩා දරුවන්ගේ මෙන්ම විශේෂයෙන් වැඩිහිටියන් දක්වා නිවසක සිටින පවුලකට අක්ෂි රෝග මුල් අවස්ථාවේදීම හඳුනා ගැනීමේ පහසුව ලැබෙනු ඇතැයි සෞඛ්‍ය බලධාරීහු විශ්වාසය පළ කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa13101310</link>
    <topic>අයවැය නොවැම්බර් 21 වැනිදා</topic>
    <author/>
    <content>සංවර්ධන කාර්යයට ප්‍රමුඛත්වය දෙමින් රටේ ආර්ථිකය ශක්තිමත් කරන අයවැයක් ලෙස 2014 වර්ෂය සඳහා වන රාජ්‍ය අයවැය ලේඛනය මුදල් ඇමැතිවරයා වශයෙන් මහින්ද රාජපක්ෂ ජනාධිපතිතුමා විසින් නොවැම්බර් 21 දා පාර්ලිමේන්තුවට ඉදිරිපත් කරනු ඇත.අයවැය විසර්ජන පනත් කෙටුම්පත පාර්ලිමේන්තුවට ඉදිරිපත් කරන්නේ ලබන 22 වැනි අ‍ඟහරුවාදාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aa13101311</link>
    <topic>සාම්පූර් විදුලි බලාගාරය ගිවිසුම් අස්සන් කරයි</topic>
    <author/>
    <content>ඉන්දියාව හා ශ්‍රී ලංකාව අතර රාජ්‍ය තාන්ත්‍රික සබඳතා තවදුරටත් ශක්තිමත් කරමින් යෝජිත ත්‍රිකුණාමලය සාම්පූර් ගල් අඟුරු විදුලි බලාගාර ව්‍යාපෘතිය සඳහා, දෙරට අතර ගිවිසුම් අස්සන් තැබීම පසුගියදා කොළඹ ජනාධිපති ලේකම් කාර්යාලයේදී සිදු කෙරිණි.ආර්ථික සංවර්ධන අමාත්‍ය බැසිල් රාජපක්ෂ, විදුලි බල හා බලශක්ති අමාත්‍ය නීතිඥ පවිත්‍රා වන්නිආරච්චි, විදේශ කටයුතු අමාත්‍ය මහාචාර්ය ජී.එල්. පීරිස්, ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන, ඉන්දීය විදේශ අමාත්‍ය සල්මන් කුර්ෂිඩ්, යන මැති ඇමැතිවරු ඉදිරියේ ගිවිසුම් අත්සන් තබන ලදී.මෙම අවස්ථාවට ජනාධිපති ලේකම් ලලිත් වීරතුංග, සබරගමු පළාත් සභාවේ සභාපති කංචන ජයරත්න යන මහත්වරුන් ද සහභාගි වී සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=ab1310131</link>
    <topic>නායකත්වයට එරෙහි සටනේ ප්‍රතිඵලය ගමනක අවසානය ද?</topic>
    <author>ඉන්දික ජයරත්න</author>
    <content>රටක ප්‍රජාතන්ත්‍රවාදී දේශපාලන භාවිතය සවිබල ගැන්වීමේදී ශක්තිමත් ආණ්ඩුවක් මෙන්ම ප්‍රබල විපක්ෂයක් ද අවශ්‍ය කෙරේ. ආණ්ඩුවක ශක්තිමත් බව යනු ව්‍යවස්ථානුකූලව පැවැරෙන නෛතික බලය පමණක් නො වේ. ඊට ජන පදනම ද වැදගත් වන්නේ ය. ආණ්ඩුක්‍රම නීතිය හා සෙසු අණපනත් මඟින් ස්ථාවරභාවය කෙතරම් තහවුරු කර තිබුණත් ආණ්ඩුවකට ශක්තිමත් ජන පදනමක් නො මැති නම් එම ආණ්ඩුවේ පැවැත්ම පිළිබඳ අවිනිශ්චිත බවක් ඇත්තේ ය.ශ්‍රී ලංකාවේ ආණ්ඩ්‍රක්‍රමය මගින් විධායක ජනාධිපතිවරයාගේ බලය පරිපූර්ණ කර තිබේ. එහෙත් එම බලය වඩාත් අර්ථපූරණය කිරීමට රාජ්‍ය නායකත්වයට ඇති ජන පදනම ශක්තිමත් අඩිතාලමක් නිර්මාණය කරයි. 2005 ජනාධිපතිවරණයේදී මහින්ද රාජපක්ෂ මහතාට හිමි වූයේ එක් ලක්ෂ අසූ දහසක් තරම් සුළු ජන වරමකි. එම ජනවරම ජනතාවාදී ගමන්මගක තීරණාත්මක හැරවුමක් ලෙස උපයෝගී කර ගැනීමට ජනාධිපතිවරයා ක්‍රියා කළේය.2005 න් පසු පැවැති සෑම මැතිවරණ සහ ඡන්ද විමසීමකදීම ආණ්ඩුව කෙරෙහි ඇත්තා වූ ජනතා විශ්වාසය තහවුරු වී තිබේ. එය ගණනය කළ හැකි තර්කානුකූල මිණුම් දණ්ඩක් වන්නේ එකී සෑම මැතිවරණයකදීම ආණ්ඩුවට වාර්තාගත වැඩි ඡන්ද ප්‍රමාණයක් හිමිවීම යි.සාමාන්‍ය තර්කනය සහ රීතිය ලෙස සටහන් වන්නේ ආණ්ඩුවක ජනප්‍රියත්වය නිරතුරුව සෝදාපාළුවකට ලක්වීමය. එහෙත් 2005 න් පසු ප්‍රතිනිර්මාණය වූ දේශපාලන ප්‍රවණතාව වනාහි පවතින ආණ්ඩුවේ ජනප්‍රියත්වය (ඡන්ද විමසීම්වලදී) ක්‍රමානුකූල ලෙස වැඩිදියුණු වීම යි. ඒ සඳහා මහින්ද රාජපක්ෂ ජනාධිපතිවරයාගේ අනුහස් සහිත ජනමූල නායකත්වය ප්‍රබල වාහකයක් වී තිබේ.මේ සියලු තර්කන ඔස්සේ මතුවන වැදගත් ම ප්‍රශ්නය වන්නේ ශක්තිමත් ආණ්ඩුවක් තුළ ප්‍රබල විපක්ෂයක භූමිකාව කෙසේ අර්ථනිරූපණය වන්නේ ද? යන්න ය. මේ ප්‍රශ්නයට ලබා දිය හැකි වඩා සාධාරණ පිළිතුර නම් ප්‍රබල විපක්ෂයක භූමිකාව 2005 න් පසු අහෝසිව තිබෙන බව ය.ඇතැම් දෙනා වත්මන් ආණ්ඩුවේ තිරසර පැවැත්ම රනිල් වික්‍රමසිංහ මහතාගේ දුබලතාවක් ලෙස වැරදි ආකාරයට විග්‍රහ කර ගෙන ඇත්තේ ය. ඒ නිසා ම ඔහුට ආණ්ඩුවේ රැකවරණයත්, පිහිටත්, ආරක්ෂාවත් හිමි වී තිබෙන බවට ද ඔවුහු තර්ක කරති.එලෙස ම රනිල් වික්‍රමසිංහ මහතාගේ දුර්වලකම ආණ්ඩුව යථා පරිද්දෙන් පැවැත්මේ රහස ලෙස ද ඔවුහු කල්පනා කරති. එහෙත් සත්‍ය තත්ත්වය නම් විපක්ෂයට හිතකර සියලු සටන් පාඨ අහෝසි කරන ජනතාවාදී දේශපාලන භූමිකාවක් ජනාධිපතිවරයා ප්‍රමුඛ එක්සත් ජනතා නිදහස් සන්ධාන ආණ්ඩුව ක්‍රියාත්මක කිරීමයි. ඒ හේතුවෙන් එක්සත් ජාතික පක්ෂයේ සහ සමස්ත විපක්ෂයේ යථා පැවැත්ම අහෝසි වී ඇත්තේ ය.1994 දී ජනතා විමුක්ති පෙරමුණ ප්‍රජාතන්ත්‍රවාදී දේශපාලනය බෞතීස්ම කළේ ය. වසර 48 ක දේශපාලන ඉතිහාසයක් ජනතා විමුක්ති පෙරමුණට පවතී. 1994 න් අනතුරුව ජනතා විමුක්ති පෙරමුණට පාර්ලිමේන්තුව තුළ වැඩි ම මහජන නියෝජනයක් හිමි වන්නේ 2004 පාර්ලිමේන්තු මැතිවරණයේදී ය. ඒ ශ්‍රී ලංකා නිදහස් පක්ෂය සමඟ සන්ධාන ගත වීමෙන් පිහිටුවා ගත් එක්සත් ජනතා නිදහස් සන්ධානය වෙතිනි. එදා ඔවුනට පාර්ලිමේන්තු ධුර 40 ක් හිමි විය. එහෙත් වැරදි දේශපාලන භාවිතය හේතුවෙන් අද වන විට ජනතා විමුක්ති පෙරමුණ ඉතා ශීඝ්‍රයෙන් පොදු මහජනතාව වෙතින් දුරස් වෙමින් පවතී.මේ මොහොත වන විට එක්සත් ජාතික පක්ෂ අභ්‍යන්තරයේ ඇති වී තිබෙන ගැටුම්වල හේතුප්‍රත්‍යය වන්නේ දිගින් දිගට ම රාජ්‍ය බලය අහිමි වීම පිළිබඳ වේදනාවයි. 1994 න් පසු මේ දක්වා පුරා වසර 19 ක කාලයක් රාජ්‍ය බලය අහිමි වීම සාම්ප්‍රදායික එක්සත් ජාතික පාක්ෂිකයාට ප්‍රබල මානසික ආතතියක් නිර්මාණය කර දී තිබේ.1947 ප්‍රථම පාර්ලිමේන්තු මැතිවරණයේ සිට 1994 දක්වා එක්සත් ජාතික පක්ෂයට වරින්වර ආණ්ඩු බලය හිමි වී ඇත. එම කාල පරිච්ඡේදයේදී එක්සත් ජාතික පක්ෂය විටින් විට විපක්ෂයේ භුමිකාව ද නියෝජනය කළේය. එහිදී වසර 07 කට වැඩි කාලයක් එක්සත් ජාතික පක්ෂය විපක්ෂ භුමිකාව නියෝජනය නො කිරීම ද විශේෂත්වයකි. එහෙත් 1994 න් පසු තත්ත්වය වෙනස් වී තිබේ. අද වන විට එක්සත් ජාතික පක්ෂය දීර්ඝතම කාලයක් විපක්ෂයේ භූමිකාව නියෝජනය කරමින් සිටී. එයින් සාම්ප්‍රදායික එක්සත් ජාතික පාක්ෂිකයාට මානසික ආතතියක් සහ අසහනයක් ඇති වීම පුදුමයට හේතුවක් ද නො වේ.එක්සත් ජාතික පක්ෂයේ දීර්ඝ (දුර්වල) විපක්ෂ භූමිකාව එහි සිවිල් ගැටුමක් දක්වා මේ වන විට දුරදිග ගොස් තිබේ. රනිල් වික්‍රමසිංහ මහතා පක්ෂ නායකත්වයෙන් ඉවත් කිරීමේ විවිධ මෙහෙයුම් 2000 වසරේ සිට ක්‍රියාත්මක විය. රනිල් වික්‍රමසිංහ මහතාට එරෙහි ප්‍රථම කැරැල්ල 2000 වසරේ දී මෙහෙයවන ලද්දේ එවකට පක්ෂයේ උප නායක ගාමිණි අතුකෝරළ මහතා විසිනි. කරු ජයසූරිය, රාජිත සේනාරත්න, එස්. බී. දිසානායක ආදීන් මෙන් ම සජිත් ප්‍රේමදාස මහතා ද රනිල් වික්‍රමසිංහ මහතා පක්ෂ නායකත්වයෙන් ඉවත් කිරීමේ කැරලිවල නායකත්වය ගෙන ක්‍රියා කළහ. එම සෑම කැරැල්ලක් ම උපාය මාර්ගිකව පරාජය කිරීමට රනිල් වික්‍රමසිංහ මහතා සමත් විය.මේ වන විට රනිල් වික්‍රමසිංහ මහතාට එරෙහි කැරැල්ල ආයුධ සන්නද්ධ අරගලයක් දක්වා වැඩිදියුණු වී ඇත්තේ ය. නිදහසින් පසු පක්ෂයක නායකයෙකු නායකත්වයෙන් ඉවත් කිරීම සඳහා එක්සත් ජාතික පාක්ෂිකයා වීදි බැස තිබේ. ලාංකේය දේශපාලන ඉතිහාසයේ මහජනතාව වීදි බැසීමේ සාමාන්‍ය ප්‍රවණතාව නම් පවතින ආණ්ඩුවකට එරෙහිව වූ වීදි බැසීමකි. එහෙත් එම සම්ප්‍රදායට අලුත් අරුතක් එකතු කරමින් රනිල් වික්‍රමසිංහ මහතා පක්ෂ නායකත්වයෙන් ඉවත් වන ලෙසට බල කරමින් පක්ෂයේ බිම් මට්ටමේ සාමාජිකයා අද මහමගට පිවිස ඇත්තේ ය.ඉතා අවාසනාවන්ත තත්ත්වය නම් එක ම පක්ෂයේ සාමාජිකයන් පොලු මුගුරු මෙන් ම අවි ආයුධ ද අතැතිව එකිනෙකා ගහමරා ගන්නා මට්ටමකට පත්වීම ය. රනිල් වික්‍රමසිංහ මහතා පක්ෂ නායකත්වයෙන් ඉවත් විය යුතු බවට බල කරන පා ගමනක් ඉකුත් සෙනසුරා දා මාතර, දෙවිනුවරින් ආරම්භ විය. රනිල් විරෝධීන්ගේ පා ගමනට රනිල් හිතවාදීන්ගේ විරෝධය මතු වූයේ ය. අවසන් ප්‍රතිඵලය දෙපාර්ශ්වය අතර ගැටුමක් ඇතිවීම ය.පොලු මුගුරුවලින් පහර දීම් මෙන් ම ගිනි අවි ද එහිදී පත්තු වී තිබේ. රනිල් විරෝධී පා ගමන් කණ්ඩායම ඔහු පක්ෂ නායකත්වයෙන් ඉවත් කොට ඊට පත් කරන සුදුස්සා කවුදැයි මෙතෙක් සඳහන් කර නැත. රනිල් වික්‍රමසිංහ මහතා ඉවත් කොට පත් කරන තැනැත්තා ගැන සඳහන් නො කරන්නේ ඊට සුදුස්සෙකු තව ම රනිල් විරෝධීන් සොයා ගෙන නැති නිසාදැයි සාධාරණ සැකයක් ද උපදී.සාම්ප්‍රදායික එක්සත් ජාතික පාක්ෂිකයා මෙන් ම රනිල් වික්‍රමසිංහ මහතාට එරෙහිව වීදි බැස සිටින ආවේගශීලී එක්සත් ජාතික පාක්ෂිකයා ද තම පක්ෂයට දීර්ඝකාලීන විපක්ෂ භූමිකාවක් නියෝජනය කිරීමට සිදු වූ හේතු සාධක තව ම නිරවුල්ව කියවා ගෙන නැත.ඔවුන් ඊට ප්‍රධාන හේතුවක් ලෙස හඳුනාගෙන ඇත්තේ රනිල් වික්‍රමසිංහ මහතාගේ දේශපාලන දුබලතාව පමණි. එක්සත් ජාතික පක්ෂය දීර්ඝකාලීනව විපක්ෂයේ භුමිකාව රඟ දැක්වීම පිළිබඳ දේශපාලන දෘෂ්ටිවාදී කියවීම නම් රනිල් වික්‍රමසිංහ මහතාගේ පමණක් වන්නා වූ දුබලතාවම නො වේ. එය රනිල් වික්‍රමසිංහ මහතාගේ දුබලතාවක් ලෙස කියවා ගැනීම තවදුරටත් සාම්ප්‍රදායික එක්සත් ජාතික පාක්ෂිකයාගේ මෙන් ම රනිල්ට එරෙහිව වීදි බැස සිටින එක්සත් ජාතික පාක්ෂිකයාගේ ද වැරැදි දේශපාලන කියවාගැනීමකි.ඇති වී තිබෙන තත්ත්වය අනුව අන් සියලු දෙනාට වඩා හොඳින් සිද්ධාන්තගත දේශපාලන දැනුමෙන් හා ප්‍රායෝගික දේශපාලන අත්දැකීම්වලින් පිරිපුන් රනිල් වික්‍රමසිංහ මහතා මනාව කියවා ගෙන ඇතැයි සිතා ගැනීමට පුළුවන. සැබැවින්ම විපක්ෂ භුමිකාවේ දුර්වල භාවිතය රනිල් වික්‍රමසිංහ මහතාගේ දුබලතාවක් පමණක් ම නො වේ. විශේෂයෙන් ම 2005 න් පසු ඇති වී තිබෙන නව දේශපාලන ප්‍රවාහය වන්නේ විපක්ෂයට වාසිදායක සටන් පාඨ අහෝසි වීම යි. වෙනත් ලෙසකින් ප්‍රකාශ කළහොත් විපක්ෂයට මහජන වේදිකාව තුළ ප්‍රබල ලෙස අලෙවි කළ හැකි කිසිදු මාතෘකාවක් ඉතිරි වී නො තිබීමය.ත්‍රස්තවාදය පරාජය කිරීමෙන් අනතුරුව ඊට ආනුශාංගික කාරණයක් අරබයා හෝ ප්‍රතිඥාවක් ලබා දීමට විපක්ෂයට ඇති අවස්ථාව අහිමි වී තිබේ. සමාජ හා ආර්ථික කාරණාවලදී 2005 ට පෙර නගර කේන්ද්‍රීයව පැවැති සංවර්ධනය ද පර්යන්ත ප්‍රදේශවලට ප්‍රතිව්‍යාප්ත වීමේ ප්‍රවණතාවක් පෙන්නුම් කරයි. ඒ අනුව නගර කේන්ද්‍රීය ආර්ථික ක්‍රියාවලියන් දී ග්‍රාමීය ප්‍රදේශවලට සමීපවීමත් සමඟ ග්‍රාමීය ජනතාවගේ ජීවනෝපාය මාර්ග ද වැඩිදියුණු වී ඇත. ග්‍රාමීය මාර්ග පද්ධතිය ඇතුළු යටිතල පහසුකම් ක්ෂේත්‍රයේ ඇති වී තිබෙන වැඩි දියුණුව ග්‍රාමීය ජනතාවගේ සමාජ ජීවිතය ඉහළට ඔසවා තිබේ. මේ තත්ත්වය තුළ ආර්ථික ජීවිතය ආශ්‍රිත සටන් පාඨ මඟින් ග්‍රාමීය ජනතාව තමන් වෙත හරවා ගැනීමට තිබෙන අවස්ථා ලාභය ද එක්සත් ජාතික පක්ෂය ප්‍රධාන සෙසු විපක්ෂ කණ්ඩායම්වලට අහිමි වී ඇත්තේ ය.1956 හා 1970 යනු ලාංකේය මැතිවරණ ඉතිහාසයේ එක්සත් ජාතික පක්ෂය දරුණු පරාජ ලැබු දේශපාලන කඩඉම් ය. 1956 දැවැන්ත පරාජයේදී එක්සත් ජාතික පක්ෂයේ ජේ. ආර්. ජයවර්ධන වැනි පතාක යෝධයන් ද බිම ඇද වැටුණු අතර පාර්ලිමේන්තුව තුළ එක්සත් ජාතික පක්ෂයට හිමි වූ මන්ත්‍රී ධුර ප්‍රමාණය ආසන 08 කි. 1970 දී තුන් හවුල් සමඟි පෙරමුණට පාර්ලිමේන්තුවේ 2/3 ක බලයක් හිමි වෙමින් එක්සත් ජාතික පක්ෂයේ මන්ත්‍රී ධුර ප්‍රමාණය ආසන 17 කට සීමා විය.මේ සෑම අවස්ථාවකදී ම පාර්ලිමේන්තුවේ ඉඩකඩ කුඩා වුව එක්සත් ජාතික පක්ෂයට පාර්ලිමේන්තුවෙන් පරිබාහිර විපක්ෂ භුමිකාව සඳහා ප්‍රබල ජන පදනමක් නිර්මාණය වී තිබිණි. පාර්ලිමේන්තුව තුළ නියෝජනය සංඛ්‍යාත්මකව අඩු වුව ඉන් පරිබාහිරව ජන සමාජය තුළ වන්නා වූ ජන පදනම වැඩි අගයක් ගත්තේ ය. එම තත්ත්වය 1994 දී එක්සත් ජාතික පක්ෂය ලද පරාජය තුළ ද නිරූපණය විය. 2005 න් පසු ගොඩනැඟී තිබෙන නව දේශපාලන ප්‍රවණතාව වන්නේ එක්සත් ජාතික පක්ෂයට පාර්ලිමේන්තුව තුළ මෙන් ම ඉන් පරිබාහිර ජන සමාජය තුළ ද ඇත්තා වූ පදනම හීනවීම යි.මේ තත්ත්වය සාම්ප්‍රදායික එක්සත් ජාතික පාක්ෂිකයා මෙන් ම රනිල්ට එරෙහිව වීදි බැස සිටින ආවේගශීලී එක්සත් ජාතික පාක්ෂිකයා ද තව ම නිවැරදි ලෙස කියවාගෙන නැත. ජන වහරේ එන ඉඳුරුවේ ආචාරියාගේ කථාව යළි යළිත් පසක් කරමින් ආවේගශීලී එක්සත් ජාතික පාක්ෂිකයා එක්සත් ජාතික පක්ෂයට තවත් විනාශයක් කරන්නේ ද? යන සාධාරණ සැකය දැන් මතු වී තිබේ.රනිල් වික්‍රමසිංහ මහතා හැරුණු කොට පෙනෙන තෙක් මානයක ඔහුගේ නායකත්වයට අභියෝග කළ හැකි හෝ ඔහු වෙනුවට පත් කළ හැකි වෙනත් සුදුසු දේශපාලන පෞරුෂයක් හෝ එක්සත් ජාතික පක්ෂය තුළ ගොඩ නැඟී නැත.මේ වන විට එක්සත් ජාතික පක්ෂයේ ප්‍රතිසංස්කරණ කාර්යයන් සඳහා නන්විධ යෝජනා ඉදිරිපත් වී තිබේ. රනිල් වික්‍රමසිංහ යනු දේශපාලන උපායමාර්ග තේරීමේ දක්ෂයෙකි. තම නායකත්වයට එරෙහිව හමන සුළ‍ඟේ වේගය මනාව පාලනය කර ගැනීමට රනිල් වික්‍රමසිංහ මහතා වෙතින් ද යෝජනා මේ වන විට ඉදිරිපත් වී තිබේ. කෘත්‍යාධිකාරී මණ්ඩලයට කරු ජයසූරිය මහතා නම් කිරීම ඉන් එක් යෝජනාවකි. එම යෝජනාව කරු ජයසූරිය මහතා ප්‍රතික්ෂේප කරන්නේ සැබැවින් ම පක්ෂයේ සමගිය උදෙසා ද? නො එසේනම්; තමන්ගේ දේශපාලන පෞරුෂය හීනවීම පිළිබඳ ඇත්තා වූ හීනමානය නිසාදැයි දන්නේ ඒ මහතාගේ හෘද සාක්ෂිය පමණි.පසුගිය 07 වැනිදා (සඳුදා) රැස්වූ එක්සත් ජාතික පක්ෂ කෘත්‍යාධිකාරී මණ්ඩලය පක්ෂ නායකත්වයට උ‍පදෙස් දෙන මණ්ඩලයක් පත් කිරීමට ඒකමතිකව තීරණය කළේ ය. රනිල් වික්‍රමසිංහ මහතාගේ පාර්ශ්වයෙන් මේ ගැන ප්‍රකාශ කර ඇත්තේ පක්ෂ නායකත්වයේ ඇති වී තිබෙන තත්ත්වය තේරුම් ගනිමින් පියවරක් පිටුපසට ගත්බව යි. රනිල් වික්‍රමසිංහ මහතා මෙවැනි යෝජනාවකට එකඟ වූයේ අවංකවම ද යන සැකය උපදී... මන් ද? යත්; අතීත භාවිතය තුළ රනිල් වික්‍රමසිංහ මහතා මෙවැනි උපායමාර්ග අනුගමනය කර ඇත්තේ තම ස්ථාවර භාවය වඩාත් හොඳින් තහවුරු කර ගැනීම සඳහා වන බැවිනි.මීට අමතරව එක්සත් ජාතික පක්ෂ නායකත්වයට සුදුසු වෙනත් අයෙකු පත් කර, රනිල් වික්‍රමසිංහ මහතා පක්ෂයේ ජ්‍යෙෂ්ඨ නායකයා කිරීම තවත් යෝජනාවකි. රනිල් වික්‍රමසිංහ මහතාගේ තනි පුද්ගල නායකත්වය වෙනුවට එක්සත් ජාතික පක්ෂයට නායකත්ව මණ්ඩලයක් පත් කිරීම වෙනත් යෝජනාවකි. මේ සියලු යෝජනා සාම්ප්‍රදායික එක්සත් ජාතික පාක්ෂිකයාගේ හා රනිල් වික්‍රමසිංහ මහතා නායකත්වයෙන් ඉවත් කිරීමට වීදි බැස සිටින ආවේගශීලී පාක්ෂිකයාගේ සතුටට හේතුවක් වුව, රාජ්‍ය බලය අත්පත් කර ගැනීම නම් වූ පුළුල් අරමුණට තවදුරටත් වලංගු නො වන බව ඔවුන් අවබෝධ කර නො ගැනීම කනගාටුවට කාරණයකි.රාජ්‍ය බලය අත්පත් කර ගැනීම සඳහා වන්නා වූ මනෝමූලික සහ විෂයමූලික කාරණා අහෝසි වී තිබේ. අලුතෙන් ප්‍රතිනිර්මාණය වන දේශපාලන අභියෝග පිළිබඳ නිවැරදි පූර්වකථනයක් ද නො මැතිව එක්සත් ජාතික පක්ෂයේ නායකත්ව වෙනසකින් පමණක් රාජ්‍ය බලය අත්පත් කර ගත හැකි ය යන මතය හුදු මිථ්‍යාවක් පමණි. 1977 දී එක්සත් ජාතික පක්ෂයට 5/6 ක පාර්ලිමේන්තු බලයක් සහිත රාජ්‍ය බලයක් හිමිවීම එම අවස්ථාවේ පැවැති සමාජ, ආර්ථික, දේශපාලන තත්ත්වය නිවැරදිව කියවා ගැනීමේ ප්‍රතිඵලයකි. එවකට පැවැති සමගි පෙරමුණු ආණ්ඩුවේ දේශපාලන දුබලතා මැනැවින් හඳුනා ගනිමින් රාජ්‍ය බලයට අවශ්‍ය මනෝමූලික හා විෂයමූලික තත්ත්වය එක්සත් ජාතික පක්ෂය නිවැරැදිව ප්‍රතිපූරණය කළේ ය.සංවෘත ආර්ථික ප්‍රතිපත්තිය වෙනුවට එක්සත් ජාතික පක්ෂය වෙළෙඳපොළ ආර්ථික න්‍යාය හෙවත් විවෘත ආර්ථිකය 1977 දී රටට හඳුන්වා දුන්නේ ය. රාජ්‍ය බලය දිගුකාලීනව තමන් සන්තක කර ගැනීම සඳහා කඩිනමින් ආණ්ඩු ක්‍රම ප්‍රතිසංස්කරණයක් සිදු කෙරුණු අතර බලය තනි පුද්ගලයෙකුට කේන්ද්‍රගත කරන විධායක ජනාධිපති ක්‍රමය ද රටට හඳුන්වා දුන්නේ ය. එම සියලු වැඩපිළිවෙළ අවස්ථාවෝචිතව ප්‍රතිසංස්කරණය නො කොට අඛණ්ඩව පවත්වාගෙන යාමේ අවසන් ප්‍රතිඵලය වූයේ, ශ්‍රී ලංකාවේ සමාජ ආර්ථික සහ දේශපාලන භාවිතය වසර 17 ක් පුරා කුණු වීම යි.එම තත්ත්වය පොදුජන ‍එක්සත් පෙරමුණ නිවැරැදි ලෙස කියවා ගත්තේ ය. 1994 දී පොදුජන එක්සත් පෙරමුණට රාජ්‍ය බලය හිමි වූයේ එහි ප්‍රතිඵලයක් වශයෙනි. එහෙත් එතැන් සිට මේ දක්වා එක්සත් ජාතික පක්ෂයට ශ්‍රී ලංකාවේ සමාජ ආර්ථික හා දේශපාලන භාවිතය පිළිබඳ නිවැරදි කියවීමක් නැත.1977 හඳුන්වා දුන් දක්ෂිණාංශික ලිබරල් ආර්ථික ප්‍රතිපත්තිය ඔවුහු තවමත් උර මත දරා සිටිති. ජාත්‍යන්තරික දේශපාලන ප්‍රවණතාව වී ඇත්තේ දක්ෂිණාංශික ලිබරල් ආර්ථික ප්‍රතිපත්තිය ප්‍රතික්ෂේපවීම යි. එහි වැරදි අත්හදා බැලීම්වල ප්‍රතිවිපාක බටහිර සහ යුරෝපීය රටවල් මේ කථා කරන මොහොත වන විට ද අත්විඳිමින් සිටී. තත්ත්වය එසේ වුව එක්සත් ජාතික පක්ෂය තම ආර්ථික ප්‍රතිපත්තිය පිළිබඳ ප්‍රතිසංස්කරණයකට අවධානය යොමු කොට නැත.එබැවින් හුදු නායකත්ව වෙනසකින් හෝ කෘත්‍යාධිකාරී මණ්ඩල රැස්වීම්වලදී ගහමරා ගැනීමෙන් හෝ අඩදබර වීමෙන් හෝ එක්සත් ජාතික පක්ෂයට ආණ්ඩු බලයක් යළි කිසි ලෙසකින්වත් ලබා ගත නො හැකි ය. එක්සත් ජනතා නිදහස් සන්ධානය නූතනත්වය තුළ සිටිමින් ඇති වන ප්‍රවණතාව නිවැරදිව කියවා ගනිමින් එම තත්ත්වයන්ට අනුගත වන පරිදි ප්‍රතිසංස්කරණ ද සිදු කරමින් සිටී. සෑම ඡන්ද විමසීමකදීම රාජ්‍ය නායකත්වයට සහ එක්සත් ජනතා නිදහස් සන්ධානයට වැඩි ජන ප්‍රසාදයක් හිමි වී ඇත. ගැටලුව නම් එම රහස එක්සත් ජාතික පක්ෂය සමාජ විද්‍යාත්මකව හෝ දේශපාලන විද්‍යාත්මකව හෝ තව ම කියවාගෙන නො තිබීම ය. දැන් මතු වී තිබෙන ගැටුමේ අවසන් ප්‍රතිඵලය එක්සත් ජාතික පක්ෂයේ ගමනක අවසානය යැයි කිසිවෙකුට සිතෙන්නට පුළුවන.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=ab1310132</link>
    <topic>සංවාද මණ්ඩපය</topic>
    <author>සංවාද සටහන</author>
    <content>ග්‍රාමීය හා කුඩා කර්මාන්ත නියෝජ්‍ය ඇමැතිවීරකුමාර දිසානායකපළාත් සභා මැතිවරණ තුනක් අවසන් වුණා. නමුත් ජා.නි.පෙ අපෙක්ෂකයන් කාටවත් ජය ගන්ඩ බැරි වුණා නේද?මේ රටේ ජනතාව එක්ක විවිධ මට්ටමින් ගනුදෙනු කරන දේශාපලන නායකයෝ ජා.නි.පෙ ඉන්නවා. ඒ වගේම එක් ‍එක් අපේක්ෂකයන් ජනතාව එක්ක ගනුදෙනු කරන ආකාරය අනුව තමයි ප්‍රතිඵල ලැබිලා තියෙන්නේ. නමුත් ජා.නි.පෙ අපේක්ෂකයන් විශාල මනාප ප්‍රමාණයන් ලබා ගෙන තියෙනවා.ඡන්දයකදී මනාප ලැබෙන්ඩ පැති කීපයක් බලපානවා. ඒ වෙලාවේදී එකිනෙකාගේ දක්ෂතා එක්ක තමයි මනාප තීන්දු වෙන්නේ. අපිට අපේක්ෂකයාව දිනවන්ඩ යම් උදව්වක් කරන්ඩ පුළුවන්. නමුත් සම්පුර්ණ වගකීම තියෙන්නේ අපේක්ෂකයා අතේයි. පක්ෂයකට පුළුවන් අපේක්ෂක කමක් දෙන්ඩ විතරයි.මේ ප්‍රතිඵලවලින් පෙනෙන්නේ ජනතාව ජා‍.නි.පෙ අපේක්ෂකයන් නොසලකා හැර ඇති බව නේද?එහෙම දෙයක් පේන්ඩ නැහැ. මොකද පොදුවේ ජනතාව ජා.නි‍.පෙ අපේක්ෂකයන්ට ඡන්දය දීලා තියෙනවා. ජා.නි.පෙ අපේක්ෂකයන්ට දෙන ඡන්ද ප්‍රමාණය ලැබිලා තියෙනවා. අනෙක් ඡන්ද ටික එකතු කර ගන්ඩ ඔවුන් දැන ගත යුතුයි.ඔබ හිතන විදියට ඇත්තටම ඇයි ජනතාව ආණ්ඩුවට ඡන්දය දෙන්නේ?මේ රටේ ජනතාවට ඡන්දය දෙන්ඩ වෙන කවුරුවත් ඉන්නවාද? එහෙම හිටියත් ජනතාව මොකටද ඒ අයට ඡන්දය දෙන්නේ. ජනතාවගේ අවශ්‍යතා සියල්ල මේ ආණ්ඩුව ඉෂ්ට කරනවා නම් ජනතාවගේ වුවමනා එපාකම් බලනවා නම් ජනතාට වෙන පැත්තක් ගැන හිතන්ඩ අවශ්‍යතාවක් නැහැ කියලායි මං හිතන්නේ.ජනතාව ඒ නිසා වෙනසක් ගැන හිතන්නේ නැහැ. ජනාධිපතිතුමාගේ පැත්තෙන් , එ.ජ.නි.ස පැත්තෙන් , අපේ මැති ඇමැතිවරුන්ගේ පැත්තෙන් , පළාත් සභාවෙන් , ප්‍රාදේශීය සභාවෙන් සහ නගර සභාවෙන් ජනාතවගේ අවශ්‍යතා ඉටු වෙනවා. යම් යම් ගැටලු තියෙනවා. නමුත් පොදුවේ මහජනතාවට පිළි ගත හැකි වැඩ කොටසක් ඉටු වෙනවා. ඒකට මුහුණ දෙන්න අනෙත් පක්ෂ අසමත් වෙලා තියෙනවා.හැබැයි විපක්ෂය චෝදනා කරන්නේ රාජ්‍ය මාධ්‍ය සහ රාජ්‍ය සම්පත් යොදා ගෙන කූට විදියට ලබා ගත් පළාත් සභා‍ ජයග්‍රහණයක් විදියටයි?මේ ආණ්ඩුවේ අය පාරවල් දිගේ පිස්තෝල පත්තු කරගෙන මාතර වගේ ගුටි ඇන ගන්නේ නැහැනේ. නමුත් විපක්ෂයේ අය තම තමන්ම කා කොටා ගන්නා තත්ත්වයක් යටතේ කාවද විශ්වාස කරන්නේ. ඒ නිසා ඔවුන් ඔය කියන බහුභූත ජනතාව විශ්වාස කරන්නේ නැහැ.මං හිතන්නේ අද එ.ජා.පයට වෙලා තියෙන්නේ දේව ශාපයක්. දකුණු පළාත ගත්තොත් එ.ජා.පයට දේව ශාපයක් වෙලා තියෙනවා. එ.ජා.පය තව තවත් වැටෙන වෙඩි මුරය මාතරින් පත්තු වෙලා තියෙනවා. විපක්ෂයට ජනතාව ගැන ලොකු වගකීමක් තියෙන්ඩ ඕනේ. නමුත් ඔවුන්ට එහෙම වගකීමක් නැහැ. හැබැයි ආණ්ඩුවට ජනතාව ගැන වගකීමක් තියෙනවා. ඒ නිසා ආණ්ඩුවට ජනතාව ඡන්දය දෙනවා.විපක්ෂය කරන චෝදනාවල කිසිම සත්‍යයක් නැද්ද?අද කඩින් කඩ මැතිවරණ තිබ්බත් මැතිවරණ දුෂණ සහ වංචා වෙන්නේ නැහැනේ. ඒක මැතිවරණ කොමසාරිස්තුමා සහ අන්තර්ජාතික මැතිවරණ නිරීක්ෂණ කණ්ඩායම් පවා පිළි ගත්තා. රාජ්‍ය සම්පත් යොදා ගන්නවා කියන්නේ රාජ්‍ය ආයතනවල තියෙන වාහන සියල්ල අපේක්ෂකයන්ට බෙදලා දීලා මැතිවරණ ව්‍යාපාරය කරන්ඩ ඕනේ. එහෙම කළේ නැහැනේ‍.මේ වෙනකොට විපක්ෂයේ ඇති වෙලා තියෙන අර්බුදය ඔබ කොහොමද දකින්නේ?අපි ඒ ගැන කනගාටු වෙනවා. මොකද අපි ප්‍රජාතන්ත්‍රවාදී රාමුවක ඉඳලා කටයුතු කරන්නේ. මේ රටේ සංවර්ධන ගමනට විපක්ෂයේ කාර්යභාරය අත්‍යවශ්‍යයි. ජනාධිපතිතුමා නිතරම කියන්නේ අපිට ඕනෑ හොඳ විපක්ෂයක් කියලායි.ජනතාව එයාලාට ඡන්දය දුන්නේ පාරවල් ගානේ ගහගන්ඩ නෙමෙයිනේ. මෙහෙම විපක්ෂය ඇන කොට ගන්න කොට මාධ්‍යවල යන්නේ වෙන විදියකට. සංචාරකයෙක්වත් එන්ඩ බය වෙනවා. මොකද අපේ රට සාමකාමී නැහැ කියන පණිවිඩය යන්නේ. අපි ඉල්ලන්නේ විපක්ෂයෙන් මීට වඩා වගකීමෙන් වැඩ කරන්ඩ කියලායි.විපක්ෂය දැන් අලුත් නායකයෙක් ගැන කතා කරනවා. ඇත්තටම අලුත් නායකයෙක් විපක්ෂයට ආවොත් ආණ්ඩුවට අභියෝගයක් වෙයිද?දැනුත් විපක්ෂයක් තියෙනවානේ. අපි කියන්නේ දැන් ආණ්ඩුවේ අඩුපාඩු තියෙනවා නම් පෙන්වා දෙන්ඩ කියලායි. මං හිතනනේ නැහැ ඔළුවේ කැක්කුමට කොට්ට මාරු කළාට ඔළුවේ කැක්කුම හොඳ වෙයි කියලා. ඒක වෙන්නේ නැති දෙයක්. ඒ වගේම තමයි නායකත්වය වෙනස් කළා කියලා විපක්ෂයට දිනන්ඩ බැහැ.මේ වැඩ කරන ආණ්ඩුවක්. ර‍ට සංවර්ධනය කරන ආණ්ඩුවක්. ඒ ආණ්ඩුව එක්ක ජනතාව ගමන් කරනවා. අඩුම ගාණේ විපක්ෂය ආණ්ඩුව ගමන් කරන මාවතේ අඩුපාඩු පෙන්වමින් යන්ඩ ඕනෑ. නමුත් එයාලා ඒක කරන්නේ නෑ. ඒ නිසා දැන් තියෙන්නේ විපක්ෂයේ නායකයාගේ ප්‍රශ්නයක් නෙමෙයි. මට වැඩක් නෑ යු.ඇන්.පී නායකයා කවුරු වුණත්‍‍. කවුරුහරි හිතනවා නම් එ.ජා.ප නායකයා දුර්වල නිසා තමයි ආණ්ඩුව තියෙන්නේ කියලා. ඒක මිථ්‍යා මතවාදයක්. මොන නායකයා ආවත් මේ ආණ්ඩුව තව අවුරුදු ගාණකට පරද්දන්ඩ බැහැ. ජනතාව ආණ්ඩුව එක්ක බද්ධ වෙලා ඉවරයි.ජනතාව ආණ්ඩුවත් එක්ක බද්ධ වෙන්ඩ හේතුව විදියට ඔබ හිතන්නේ මොකක්ද?මේ ආණ්ඩුව ත්‍රස්තවාදය පරාජය කරලා , රටේ සංවර්ධනය වේගවත් කරලා ගමින් ගමට ගිහින් ගමේ වැඩ කරලා ගමේ ව්‍යාපෘති ඇති කරලා තමයි ජනතාවට සමීප වුණේ. දැන් බලන්ඩ ගම නැඟුම , දිවි නැඟුම , පුර නැඟුම සහ මඟ නැඟුම වගේ ව්‍යාපෘති ඇති කරලා තියෙනවා. මේ හැම එකක් ම ගමට ආව ව්‍යාපෘතියි. ඒ නිසා ගමත් එක්ක ප්‍රාදේශීය සභා මන්ත්‍රීවරයා , පළාත් සභා මැති ඇමැතිවරු සහ පාර්ලි‍මේන්තු මැති ඇමැතිවරු බද්ධ වෙලා ඉන්නේ. ඒක තමයි යාව ජීව බැඳීම.ඒ නිසා ඒ ගමත් එක්ක ආණ්ඩුව බද්ධ වෙලා ඉන්නේ. ගමට සංවර්ධනය ගෙන ගිය එක තමයි මේ ආණ්ඩුවේ රහස. ඒ නිසා මේක විපක්ෂයේ ඉන්න නායකයාගේ දුර්වලතාවක් නොවෙයි. මිනිස්සු තමයි ආණ්ඩුව එක්ක ඉන්නේ. ඒ නිසා විපක්ෂ නායකයාට බැණලා වැඩක් නැහැ. අලුතෙන් එ.ජා.ප නායකයෙක් මතු වුණත් මොනවා කරන්ඩද? වැඩක් වෙන්නේ නෑ.හොඳයි ඇමැතිතුමනි එ.ජා.ප නායකත්ව‍යේ රනිල් වික්‍රමසිංහ මහත්තයා ඉන්න එක ආණ්ඩුවට වාසියක්ද?රනිල් වික්‍රමසිංහ මහත්තයාගේ නායකත්වයේ හරි වැරැද්ද අපිට බලපාන්නේ නෑ. ඒ හරි වැරැදි බලපාන්නේ එ.ජා.පයටයි. දැන් එ.ජා.ප යේ අය හිතනවා රනිල් වෙනුවට වෙන නායකයෙක් ගත්තානම් ඔවුන්ට දිනන්ඩ පුළුවන් කියලා. මේක පරාජයට පත් වෙන හැම පක්ෂයකම අය හිතන දෙයක්.පරාජයේදී එක එක උත්තර හොයනවා. අනෙක් අය තමන්ගේ ඇඟ බේර ගන්ඩත් රනිල්ට චෝදනා කරනවා. ඇත්තටම රනිල්ට කියන්ඩ තියෙන්නේ ඔය නායකයන් වෙන්ඩ හිතන අයට තමන්ගේ මැතිවරණ කොට්ඨාසය දිනවලා නායකත්වය ගැන කතා කරන්ඩ කියලායි. ඒ නිසා මේ පරාජයට රනිල් වග කිව යුතු නෑ. ඒ නිසා එ.ජා.ප නායකත්වයේ ප්‍රශ්නයක් නෙමෙයි දැන් තියෙන්නේ.ආණ්ඩුව ජනතාවට වැඩ කරගෙන යනවා. ආණ්ඩුව එක්ක ජනතාව ඉන්නවා. ජනතාවත් එක්ක ආණ්ඩුව ඉන්නවා. ඉතින් මේ සම්බන්ධය තියෙනකම් වෙන කෙනෙකුට රටේ බලය ගන්ඩ බැහැ. ඒ නිසා එ.ජා.පයේ මොන නායකයා ආවත් වැඩක් නැහැ. රනිල් නෙමෙයි ජේ.ආර් ජයවර්ධන , ඩඩ්ලි සේනානායක නෙමෙයි ඩී.එස් සේනානායක මහත්තයා වළෙන් නැඟිටලා ඇවිත් එ.ජා.ප නායකයා වුණත් මහින්ද රාජපක්ෂ ජනාධිපතිතුමා පරදන්ඩ බැහැ. ජනාධිපතිතුමාගේ මහින්ද චින්තනයේ රැල්ල ගමට කාවැදිලා ගිහින් ඉවරයි.ඇමැතිතුමනි, ඔය තරම් ප්‍රබල ආණ්ඩුව ඇයි උතුරු පළාතෙන් පරාජයට පත් වුණේ?ආණ්ඩුව උතුරේ පැරැදුණේ නැහැ. ඡන්දවලින් ඒක ගණන් හදන්ඩ බැහැ. ඒක වැරැදියි. ආණ්ඩුව උතුරේ දිනලා තියෙන්නේ. ආණ්ඩුව හැර උතුරු පළාත වෙන කවුරුවත් දිනලා නැහැ අවුරුදු තිහකට පස්සේ. ආණ්ඩුව යුද්ධය දිනලා ප්‍රජාතන්ත්‍රවාදය ඇති කරලා උතුරේ ඡන්දය පැවැත්වීම තමයි ආණ්ඩුවේ පළමුවෙනි ජයග්‍රහණය.‍ නැත්නම් එ.ජ.නි.සය උතුර දිනුවේ නැහැ කියන දෙය වෙන ම කතාවක්. අද මේ රජය මුළු ලෝකයටම පෙන්වලා තියෙනවා අපේ රට ප්‍රජාතන්ත්‍රවාදී රටක් කියලා.රජයට අවශ්‍ය වෙලා තිබුණේ උතුරේ ජනතාවගේ දේශපාලන නායකයන් පත් කර ගන්ඩ ඉඩක් දෙන්ඩයි. දෙමළ සන්ධා‍නයේ ඉල්ලීම්වලට මං දේශපාලන වශයෙන් විරුද්ධයි. නමුත් මං කියන්නේ දැන් උතුරේ පළාත් සභාවට බලයක් දීලා තියෙනවා. ඒ තියෙන බලය පාවිච්චි කරලා වැඩ කරන්ඩ පුළුවන්. එහෙම වැඩ කරගෙන යනකොට කොතැනක හරි හිර වෙනවා නම් තව බලය ඉල්ලන්ඩ පුළුවන්. ඉස්සෙල්ලාම බෙදා ගත්ත බත් පිඟාන කාලා තව මදි නම් ඉල්ලන්ඩ පුළුවන්. නැතුව බත් පිඟාන කන්නේ නැතිව තව අඩු වැඩි ඉල්ලන එක වරැදියි. ඒක මානසික ප්‍රශ්නයක්.කෙසේ වෙතත් උතුරු පළාතේ ජනතාව ආණ්ඩුව ප්‍රතික්ෂේප කරලා නේද?උතුරේ ජනතාව මේ ආණ්ඩුව ප්‍රතික්ෂේප කරලා ද නැද්ද කියන එක මේ ඡන්දයෙන් බලන්ඩ බැහැ. ඡන්දය දෙන්නේ ඒ පළාතේ ජනතාවට සමීප අයටයි. ජනතාව එක්ක හිටපු අයට සහ මැතිවරණය වෙලාවේ යන මතවාදය එක්ක තමයි ඡන්දය තීරණය වෙන්නේ. ඒ නිසා දෙමළ සන්ධානය ජාතිවාදය අවුස්සලා තමන්ගේ වැඩේ කර ගත්තා. අද උතුරේ බෝම්බ පුපුරන්නේ නැහැ. ජනතාව ඒක දන්නවානේ. ඊට වඩා තමන් අහන දකින සත්‍යය උතුරේ ජනතාව දන්නවානේ. ඒ නිසා මේ වෙලාවේ ආණ්ඩුවට උතුරේ ජනතාව සැලකුවාද නැද්ද කියන එක මේ ඡන්දයෙන් තීරණය කරන්ඩ බැහැ.උතුරු පළාත් මහ ඇමැති විග්නේෂ්වරන් මහත්තයා ඉදිරියේදී මොන විදියට වැඩ කරයි කියලාද ඔබ විශ්වාස කරන්නේ?මං හිතන්නේ එතුමාට තියෙන්නේ දිනාගත් බලය ආශිර්වාදයක් කරගෙන වැඩ කරන්ඩයි. එතුමාට පළාත‍් සභාවේ හිමි බලයක් තියෙනවා. ඒ බලය පාවිච්චි කරලා උතුරේ ජනතාවට ලොකු සේවයක් කරන්ඩ පුළුවන්කම තියෙනවා.ඉඩම් බලතල සහ පොලිස් බලතල ගැන කතා කර කර ඉන්නවාට වඩා හොඳයි තියෙන බලතල පාවිච්චි කරලා අධ්‍යාපනය , කෘෂිකර්මාන්තය , ග්‍රාම සංවර්ධනය දියුණු කරන එක. ඉඩම් බලතල අවශ්‍ය මොනවා හරි ව්‍යාපෘතියක් ක්‍රියාත්මක කරන්ඩයි. ඒකට අවසරය මධ්‍යම රජයෙන් ලබා ගන්ඩ පුළුවන්. ඒ වගේම රටේ අනෙක් මහ ඇමැතිවරුන්ට හිමි පොලිස් ආරක්ෂාව සහ අනෙකුත් පහසුකම් එතුමාටත් තිබෙනවා.ඒ බලතල තියෙනවා. උතුරට වෙනම පොලිසියක් අවශ්‍ය දැන් තියෙන පොලීසිය වැඩක් නැත්නම්නේ. එහෙම අවශ්‍යතාවක් දැනුණොත් බලමු මොනවද වෙන්නේ කියලා.සංවාද සටහනචන්දන බණ්ඩාරඑජාප හිටපු ඇමැතිඉමිතියාස් බාකීර් මාකර්එජාප නායකයා එපා කියමින් එජාපයේම කණ්ඩායමක් ගිය පෙළපාළියට තවත් එජාප කණ්ඩායමක් පහරදීමේ පහත් හැසිරීමෙන් පෙන්නුම් කරන්නේ එජාපයට වෙනත් පක්ෂවලින් පැමිණි පුද්ගලයන්ගේ හැසිරීමේ ආභාසය විය යුතු යැයි එජාප හිටපු ඇමැති ඉමිතියාස් බාකීර් මාකර් මහතා කියයි.සිළුමිණ සමඟ විශේෂ සම්මුඛ සාකච්ඡාවකට එක්වෙමින් මේ ප්‍රකාශය කළ හිටපු ඇමැතිවරයා එජාපයේ එදා සිට තිබුණ අභ්‍යන්තර ප්‍රජාතන්ත්‍රවාදය මෙන්ම රටේ ප්‍රජාතන්ත්‍රවාදය ද නැවත ශක්තිමත් කළ යුතු අඩියකට අද වැටී ඇතැයි ද කීය.එම සම්මුඛ සාකච්ඡාවේදී ඇසූ ප්‍රශ්න කීපයක් හා ඒවාට ඉමිතියාස් බාකීර් මාකර් මහතා දුන් පිළිතුරු මෙසේ ය.ඔබ එජාප ප්‍රබලයෙක්ව හිටපු මුස්ලිම් ජනතාව අතර වගේ ම සිංහල ජනතාව අතරත් පදනමක් තියන නායකයෙක්. අද ඔබත් එජාපයත් අතර තියන සම්බන්ධය කොයි වගේ එකක් ද?මට එජාපයේ තනතුරු නැහැ. මම එජාප කෘත්‍යාධිකාරී මණ්ඩලයේ සිටියදී පක්ෂ ජාතික සංවිධායක ධුරයට රංජිත් මද්දුම බණ්ඩාර මහතාගේ නම යෝජනා කළ දාට පසුදා ම මාව එජාප කෘත්‍යාධිකාරී මණ්ඩලයෙන් ඉවත් කළා.මම එජාප පාක්ෂිකයෙක්. පක්ෂය අදහන කෙනෙක්. එච්චරයි. විකල්ප පෙරමුණකට යන්නවත් විකල්ප පක්ෂයකට යන්නවත් මගේ අදහසක් නැහැ.පක්ෂ නායකයා කපා දාපු එජාප ප්‍රබලයකු ලෙසයි පක්ෂයේ ඇතැම් පුද්ගලයනුත් ඔබව දකින්නේ.මම රාජ්‍ය ඇමැතිවරයකු ලෙස ඉදන් ව්‍යාපෘති ඇමැති වෙලා කැබිනට් මණ්ඩලයේ අවුරුදු දෙකක් ඉන්නකොට බේරුවල ජනතාවට පොරොන්දුවක් දුන්නා දසක පහක් අපේ පවුලේම අය නියෝජනය කළ බේරුවල ආසනයේ අපේ පවුලේ අයම ඉන්න ඕන නැහැ අපේ ප්‍රදේශයෙන් මතුවන දක්ෂ උගත් බුද්ධිමත් අයට ඉඩ දීල ඉවත් වෙනවා කියලා. ජනතාවට කට වචනයෙන් දීපු එම පොරොන්දුව රකිමින් ඊළඟ ඡන්දයට මම ඉදිරිපත් වුණේ නැහැ.ඡන්දවලට ඉදිරිපත් වන්න මගේ බලාපොරොත්තුවක් නැතත් එජාපය ශක්තිමත් කරන්න එජාප ආණ්ඩුවක් හදන්න මට පුළුවන් ශක්ති ප්‍රමාණයෙන් කැපවෙලා කටයුතු කරනවා.පසුගිය පළාත් සභා ඡන්ද ප්‍රතිඵලය ගැන ඔබ කියන්නේ කුමක් ද?එක්සත් ජාතික පක්ෂයේ පැහැදිලි පසුබෑමක් අද සිදුවෙලා තියනවා. අපි දිනලත් තියනවා. පැරදිලත් තියනවා. නමුත් මේ තරම් දිගින් දිගට එක දිගට අපේ පක්ෂය කවදාවත් පැරදිලා නැහැ. මේ තරම් එජාප ඡන්ද ස්ථාවරය කවදාවත් අඩුවෙලත් නැහැ.මේ මතුපිටින් පේන කාරණා. පක්ෂයට මුහුණ දෙන්න වෙලා තියන තත්ත්වය ගැන ගැඹුරින් හිතන්න ඕන. විග්‍රහ කරන්න ඕන. එහෙම කරල හරි තීන්දු තීරණවලට එන්න ඕන. අපි පැරදුණත් සීයට 40 හෝ ඊට වැඩි ඡන්ද පදනමක හිටපු පක්ෂයක්. අද ඒ ඡන්ද පදනම සීයට 20 - 25 දක්වා වැටිල තියෙන්නේ. මේක කොයි පැත්තෙන් බැලුවත් විශාල පරාජයක්. අඩු තක්සේරුවකට යන්න බැහැ.මේ පක්ෂ නායකයා ඉන්නකම් දිනන්න බැහැ කියන මතය අද එජාපය තුළ ඇතිවෙලා?මෙතනදි මේ ප්‍රශ්නය පුද්ගල මාරුවකට පුටු මාරුවකට ලඝු කරන්න මම යන්නේ නැහැ.මා කියන්නේ ගමන් මාර්ගයෙන් බැහැර වීමේ ප්‍රතිවිපාක තමයි අද අපි විඳින්නේ. ප්‍රජාතන්ත්‍රවාදය හැම වෙලාවෙම රටේ ප්‍රජාතන්ත්‍රවාදයත් පක්ෂ අභ්‍යන්තර ප්‍රජාතන්ත්‍රවාදයත් ආරක්ෂා කරන්න කැපවුණ පක්ෂයක්. මේ සම්බන්ධව රටේ අනෙකුත් පක්ෂවලට ආදර්ශයක් සපයපු පක්ෂයක්. අද තත්ත්වය මොකක්ද.අද එජාපයේ ප්‍රජාතන්ත්‍රවාදයේ තරම එම පක්ෂයේම එක පිරිසක් පාරේ පෙළපාළි යනකොට තව පිරිසක් පොලු මුගුරු අරගෙන රූපවාහිනී කැමරා ඉදිරියේ එළිපිට පහරදීමෙන් පෙනුණා නේද?එජාපයට උරුම සාමකාමී සංස්කෘතියක් තියනවා. මේ පහත් මට්ටමේ සිදුවීම පෙන්නුම් කරන්නේ වෙනත් පක්ෂවලින් එජාපයට පැමිණි පුද්ගලයන්ගේ ඒ හැසිරීමේ ආභාසය බවයි මට පෙනෙන්නේ. ඒක කනගාටුදායකයි.කිසිම පක්ෂයක නොතිබුණ අභ්‍යන්තර ප්‍රජාතන්ත්‍රවාදයක් අපේ පක්ෂය ඇතුළේ තිබුණා.ඔබ කියන්නේ ඉතිහාසය. එජාප භාවිතාව ගැන අද එම පාක්ෂිකයන් අතර තියෙන්නේ තදබල විවේචනයක් නේද?පක්ෂයේ නැතිවුණ අභ්‍යන්තර ප්‍රජාතන්ත්‍රවාදය නැවත ඇතිකළ යුතුයි. එජාපය අද ලෝකයේ ඉතාම දැඩි අන්ත දක්ෂිණාංශික සංවිධාන සමඟ සම්බන්ධ වෙලා. මේ සම්බන්ධකම් නිසා අපිට එජාපයට උරුම ගමන නොව ඉන් පිට පැන යාමේ අභියෝගයකට මුහුණ දෙන්න වෙලා තියෙනවා. නැවත ඒ උරුම ගමන්මගට අවතීර්ණ වීමේ අභියෝගයක් තියනවා.මංනම් කියන්නේ එජාපයට තියෙන්නේ පුද්ගල ප්‍රශ්නයකට වඩා ප්‍රතිපත්ති ප්‍රශ්නයක්.අද රටේ විශාල කලකිරීමක් ආණ්ඩුව ගැන තියනවා. ආණ්ඩුව ඇතුළේ කොටස් පවා කලකිරිල ඉන්නේ. ආණ්ඩුවට විරුද්ධව ඇති මේ සියලු විරෝධයන් එක්කර ගනිමින් මේ ආණ්ඩුව පුළුවන් පළමු අවස්ථාවේම පරාජය කරන බලවේගය බවට එජාපය පත්විය යුතුයි.ඒ සඳහා එජාපය කෙරෙහි යළිත් මහජන විශ්වාසය ගොඩනැඟිය යුතුයි. ඒ මහජන විශ්වාසය ගොඩනගන්න පුළුවන් වුණොත් ආණ්ඩුවේ නායයාම් බිඳ වැටීම් අපට දකින්න පුළුවන් වේවි. ඊට හොඳම සාධකය පළාත් සභා ඡන්දයේදී ආණ්ඩුවේම ලොක්කන්ගේ ලොකුම ආශිර්වාදය ඇතිව තරග කළ අපේක්ෂකයන් පහළ වැටෙද්දි එවැනි ආශිර්වාදයක් නොලැබු අපේක්ෂකයන් ඉහළට ඒමයි.මොනවා කිව්වත් දිනුවේ ආණ්ඩුව. ආණ්ඩුවෙන් ඉදිරිපත් කළ අපේක්ෂකයන්. පැරදුණේ එජාපය. පොන්සේකා මහත්තයත් නම ලකුණු කරගත්තා...?මේ මැතිවරණ පරාජය ගැන හොඳින් විග්‍රහ කරනකොට පේනවා ඡන්දය නොදාන පිරිස එන්න එන්න වැඩි වෙමින් සිටිනවා. විපක්ෂය එහි ප්‍රබලම පක්ෂය එජාපය මේ ජනතාව දිනාගන්න අසමත් වෙලා.ආණ්ඩුව ඡන්ද දිනන්නේ ආණ්ඩුවේ ගමන්මග ජනතාව සුඛිත මුදිත වෙලා හෝ ජනතාව සතුටට පත්වෙලා ඉන්න නිසා නෙවෙයි ආණ්ඩු විරෝධී ඡන්ද, ඡන්ද පොළට ගෙන ඒමට විපක්ෂය අසමත් වීම නිසයි.එජාප නායකත්වය වෙනස් කරන්න කරන මේ කතාබහ මැද මේ කෙරෙන උත්තරීතර මණ්ඩල පිහිටුවීමේ කතාවලින් එජාප නායකත්වය වෙනස් වෙයි කියල ඔබ හිතනව ද?ධනාත්මක ප්‍රවේශයක් තබමින් පක්ෂ නායකතුමාම කියනව අඩියක් පස්සට තියනව කියලා. පක්ෂය මෙහෙයවීම සඳහා පිහිටුවන උත්තරීතර මණ්ඩලයේ නායකයා ලෙස නායකතුමාම කරු ජයසූරිය මහතාගේ නාම යෝජනා කරල තියනවා.භික්ෂුන් වහන්සේලාගේ උපදෙස් අනුව රටේ තියන යථාර්ථය තේරුම් අරන් නම්‍යශීලී ප්‍රතිපත්තියක් පක්ෂ නායකත්වය අනුගමනය කරන බව මේ අරන් තියන පියවරෙන් පේනවා. මේ ගත්තු පියවර පක්ෂ අනාගතයටත් පක්ෂයටත් හොඳ ආරම්භයක් ලෙසයි මා දකින්නේ.ඔය සිහින උත්තරීතර මණ්ඩලයේ ඔබත් සාමාජිකයෙක් ලෙස යෝජනා කර තිබෙනවා නේද?සිනහ වෙමින්.මහ සංඝරත්නය යෝජනා කර තිබෙන උත්තරීතර මණ්ඩලයට ‘සිළුමිණෙ'න් අමතර වචනයක් දාන්නේ ඇයි. මං හිතන්නේ මගේ නම ඔය මණ්ඩලයට නැහැ. ඒක පක්ෂ නායකයන්ගෙන් යුත් උත්තරීතර මණ්ඩලයක්.ඔබ එජාපයේ නායකයෙක් කියල හිතන්නේ නැද්ද...?මම එජාප ප්‍රතිපත්ති ගැන විශ්වාසයක් තියන කෙනෙක්. දැන් තනතුරු අහිමි වුණ කෙනෙක්.මොන මණ්ඩල පිහිටෙව්වත් රනිල් පක්ෂ නායකත්වය අත නොහරින බව එජාපයේම ප්‍රබලයන් කියනවා. සජිත්ටත් මේක විශ්වාස නැති නිසා නේද බ්‍රහස්පතින්දා පැවැත්වීමට තිබුණ සාකච්ඡාවවත් නොපැවැත්වුණේ...?භික්ෂුන් වහන්සේලාගේ උපදෙස් අනුව පක්ෂ නායකයාම කළ යෝජනාවක්නේ මේ ක්‍රියාත්මක වෙන්නේ. මේ සාකච්ඡාව මේ සතියේ නොපැවැත්වුණත් ඉදිරි සතියේදී පැවැත්වේවි. මේ ගත්තු තීරණය වැදගත්. මේ ගත්තු පියවර පක්ෂයට වෙනස් මුහුණුවරක් වෙනස් ගමන් මාර්ගයක් ගැනීමේ ආරම්භය කියල මා විශ්වාස කරනවා.රනිල් වික්‍රමසිංහ මහත්මයා මීට කලිනුත් පක්ෂ නායකත්වයෙන් යනව කියල ගියේ නැහැ කියල චෝදනා කරනවා...?එතුමාම තමයි මේ වෙනස්කම කරන්න යෝජනා කරන්නේ.ඔබටත් දේශපාලනය එපා කෙරෙව්වේ රනිල් වික්‍රමසිංහ මහත්මයා නේද?මා කලිනුත් කිව්ව වගේ මේ බේරුවල ජනතාවට දුන් පොරොන්දුවක් අනුවයි ඡන්ද දේශපාලනයෙන් ඈත්වුණේ. මගේ දේශපාලනය පුද්ගලයන් දේවත්වයේ තබන වැඩවසම් දේශපාලනයක් නෙවේ. මගේ දේශපාලනය ප්‍රතිපත්තිමය දේශපාලනයක්. මම එජාපයට උදව් කරන්නේ රටේ ආර්ථිකය ගොඩගන්න පුළුවන් ශ්‍රී ලාංකික ජාතිය එකතු කරන්න පුළුවන් එකම පක්ෂය එක්සත් ජාතික පක්ෂය නිසා. ශ්‍රී ලාංකික ජාතික පැවැත්ම ගැන පක්ෂ ආරම්භයේ සිට ඩී. එස්. සේනානායක මහතාගේ කාලයේ ඉඳලම එජාපය කතා කර තිබෙනවා.එජාපයට පළාත් සභා මැතිවරණයෙන් අත්වූ පරාජය මැද උත්තරීතර මණ්ඩලයක් යෝජනා කළත් පක්ෂ නායකත්වයට මේ අවස්ථාවේ එල්ල වන චෝදනාවලට මුවා වීම සඳහා මේ යෝජනාව යොදා ගත හැකි යැයි කිව්වොත්...?මේ වෙන්න යන වෙනස ආණ්ඩුවේ මාධ්‍යවලට අදහාගන්නත් බැරිවෙන්න පුළුවන්. ඒත් මේ යෝජනාව මා අසුබවාදී විදියට දකින්නේ නැහැ. අද රටේ ප්‍රජාතන්ත්‍රවාදය, ප්‍රජාතන්ත්‍රවාදී ආයතන සියල්ල විනාශය කරා ගමන් කරමින් තිබෙනවා. මේ විනාශකාරී ගමන නවත්වන්න පුළුළුන් එකම බලවේගය වන්නේ එක්සත් ජාතික පක්ෂය බව ජනතාව දන්නවා.ඔබ රටේ විනාශය ගැන කතා කෙරුවත් මේක ලොකුම සංවර්ධන වැඩ කෙරෙන යුගයක් ලෙස ජනතාව පිළිගෙන තිබෙනවා යැයි කිව්වොත්...?මම කියන්නේ සංවර්ධනය කොන්ක්‍රීට්වලින් තාරවලින් මනින්න බැහැ. ජනතාව පදනම් කරගත් ජනතාවට ප්‍රමුඛත්වය දෙන සංවර්ධනයක් රටේ සිදුවිය යුතුයි. ඩඩ්ලි නැතිනම් ප්‍රේමදාස මහත්තය කරපු සංවර්ධනයේදී මිනිස්සු නොලකා හැරියේ නැහැ. මිනිස්සු ඉන්න තැන්වලින් ඉවත් කළේ නැහැ.සංවර්ධනය කියල විශාල ණය උගුලකට අද රට හිර කරලා. ගත්ත ණය ගෙවන්නත් ණය ගන්න වෙලා. ලොකු පොලි අනුපාතවලට විශාල ණය මුදල් අරන් ඵලදායී නොවන ව්‍යාපෘතිවල යෙදවීම නිසා ඉදිරියේ දී ඒවා ගෙවීමේදීත් ප්‍රශ්න මතු වෙනවා.යුද්ධය ජයගත් නායකයා ලෙස මහින්ද රාජපක්ෂ ජනාධිපතිතුමා සමඟ රනිල් වික්‍රමසිංහ මහතාව අලෙවි කරන්න බැරි අභියෝගයට නේද අද එජාපයට මුහුණ දෙන්න වෙලා තියෙන්නෙ?යුද ජයග්‍රහණයෙන් ගන්න පුළුවන් උපරීම ප්‍රයෝජන ගනිමින් අද මේ රජය තම පැවැත්ම තහවුරු කරගෙන තිබෙනවා.මේ ජයග්‍රහණය පෙන්වල ආණ්ඩුවකට හැමදාම පවතින්න බැහැ.අද ජනතාවට මේ ආර්ථික පීඩනය වැඩි වැඩියෙන් දැනෙන්න පටන් අරන් තියනවා. බඩු මිල වැඩි වෙනවා. පඩි වැඩි කරන්නේ නැහැ.සංවාද සටහනසරත් පෙරේරාඡායාරූපයවිමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=ab1310133</link>
    <topic>මහින්ද මහත්තයා බටහිරට එරෙහි සංකේතයක්</topic>
    <author>නුවන් ගන්කන්ද</author>
    <content>මහාචාර්ය නලින් ද සිල්වාඅවසන් වූ වයඹ, මධ්‍යම හා උතුරු පළාත් සභා ඡන්දයෙන් එක්සත් ජනතා නිදහස් සන්ධානය වයඹින් හා මධ්‍යමින් ද දෙමළ ජාතික සන්ධානය උතුරෙන් ද විශිෂ්ට ජයක් ලබා ඇත. දෙමළ ජාතික සන්ධානය උතුරු පළාතෙන් සියයට 80ක ඡන්ද ප්‍රමාණයක් ලබා ගත් නමුත් එක්සත් ජනතා නිදහස් සන්ධානය ද උතුරේ සෑම ඡන්ද කොට්ඨාසයකින්ම සියයට 15කට වැඩි ඡන්ද ප්‍රතිශතයක් ලබාගෙන තිබීම සුවිශේෂී කාරණයකි. මෙයින් එක්සත් ජනතා නිදහස් සන්ධානය ඔප්පු කර තිබෙන්නේ ශ්‍රී ලංකාවේ ඕනෑ ම ඡන්ද කොට්ඨාසයක සියයට 15කට වැඩි ඡන්ද ප්‍රතිශතයක් ලබා ගත හැකි එක ම පක්ෂය ශ්‍රී ලංකා නිදහස් පක්ෂය ප්‍රමුඛ සන්ධානය බව ය. මෙයින් සනාථ වන ඊළඟ කාරණය වන්නේ ශ්‍රී.ල.නි.ප.ය ප්‍රමුඛ සන්ධානය ශ්‍රී ලංකාවේ එක ම ජාතික පක්ෂය බව ය. ඒ හැර එක්සත් ජාතික පක්ෂය ද ඇතුළු සෙසු සියලු පක්ෂ සුළු හෝ ප්‍රාදේශීය පක්ෂ මට්ටමට වැටී ඇත. එක්සත් ජාතික පක්ෂය ලබාගත් සියයට 25ක් තරම් සුළු ඡන්ද ප්‍රතිශතය ඉදිරියේ දී පැවැත්වෙන ඡන්දවලදී තවත් අඩුවෙනවා හැර වර්ධනය වන ලකුණු පෙනෙන්නටවත් නැත.ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයට මෙවැනි සාර්ථක ජනතා ප්‍රතිචාරයක් හිමිවීමට හේතුව ජාතිකත්වය වෙනුවෙන් පෙනී සිටින්නේත් ඒ වෙනුවෙන් කතාකරන්නේත් ඔවුන් නිසා ය. ජාතිකත්වය වෙනුවෙන් පෙනී සිටින සිංහල, දෙමළ හා මුස්ලිම් ජනතාවගේ සහාය එක්සත් ජනතා නිදහස් සන්ධානයට හිමි විය.වර්තමානයේ ශ්‍රී ලංකාවේ දෙමළ ජනතාවගෙන් උතුරේ පදිංචිව සිටින්නේ සියයට 25කට අඩු ප්‍රතිශතයකි. සෙසු පිරිස සිටින්නේ උතුරු පළාතෙන් පිටත ය. ඒ අනුව බලන විට ලංකාවේ දෙමළ ජනතාවගෙන් බහුතරයක සහාය ලැබෙන්නේ දෙමළ ජාතික සන්ධානයට නොව ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයට බව පැහැදිලි ය. විශේෂයෙන් මෙවර ඡන්දය පැවැත් වූ මධ්‍යම පළාත් සභාවේ ප්‍රතිඵලවලින් මේ බව තහවුරු වේ.එක්සත් ජනතා නිදහස් සන්ධානය ලැබූ මේ ජයග්‍රහණයට මූලික ම හේතුව ජාතිකවාදී ප්‍රතිපත්තිය පමණක් නොව ඒවා ක්‍රියාත්මක කරන මහින්ද රාජපක්ෂ ජනාධිපතිවරයාගේ නායකත්වය ද ඊට බලපා තිබේ. ජනතාව විශ්වාස කරන්නේ මහින්ද රාජපක්ෂගේ ප්‍රතිපත්ති හා ක්‍රියාකාරීත්වයයි.එක්සත් ජාතික පක්ෂයට මේ ඉරණමට මුහුණ දෙන්නට සිදුවුණේ නායකත්වයේ වරදක් නිසා යැයි එම පක්ෂයේ ම පිරිසක් තර්ක කරති. එම පක්ෂයේ වත්මන් නායක රනිල් වික්‍රමසිංහව එළවන්නට පක්ෂයේම කොටසක් පාරට බැස ඇත. එම පක්ෂයට බලපා ඇති මේ තත්ත්වයට හේතුව රනිල් හෝ තිස්ස හෝ වෙනත් පුද්ගලයෙකුගේ හෝ නායකත්වයේ ප්‍රශ්නයක් නොවේ. එ.ජා.ප.යට මේ ඉරණම බලපා ඇත්තේ ඔවුන්ගේ ම ප්‍රතිපත්තිවල වරදක් නිසා ය. එ.ජා.ප.යට ජාතිකවාදී ප්‍රතිපත්ති නැත.ඔවුන්ට ඇත්තේ බටහිර ගැති ප්‍රතිපත්තිය. මේ ප්‍රතිපත්ති තිබෙන තාක් නැවත එ.ජා.ප.ය ජේ.ආර්. ජයවර්ධන භාර ගත්තත් ජය ගත නො හැකි ය. අපේ රටේ දේශපාලනය ක්‍රියාත්මක වෙන්නේ යටත් විජිතවාදයට පක්ෂ ද විපක්ෂ ද යන කාරණය මත ය. මෙරට ජනතාවගේ සාමාන්‍ය මතය ඇමෙරිකාව හා බාහිර යටත් විජිත වාදීන්ගෙන් අපේ රටට කරදර සිදුවන බව ය. අපේ ජනතාව අවස්ථාව ලැබුණහොත් ඇමෙරිකාවේ හෝ යුරෝපයේ පදිංචියට යාමට බලා සිටිය ද මනසින් බටහිර විරෝධීය. එක්සත් ජාතික පක්ෂය මේ ජන මනස අවබෝධ කරගෙන නැත.එක්සත් ජාතික පක්ෂයේ ඇතැම් පිරිසක් පක්ෂයේ අර්බුදයට විසඳුම හැටියට සජිත් ප්‍රේමදාසව නායකත්වයට ගෙන ඒමට උත්සාහ කරති. මේ ගැන කිව යුතුව ඇත්තේ සජිත් යනු තාත්තාගේ පෙට්‍රල්වලින් දුවන්නට හදන මෙරටට ගැළපෙන ප්‍රතිපත්ති හා මතවාද රහිත පුද්ගලයෙක් පමණක් බව ය. මේ වන විට ද තාත්තාගේ පෙට්‍රල් අවසන් වී ඇති හෙයින් සජිත්ට ඉදිරි ගමනක් නැත. එ.ජා.ප.යේ අර්බුදය අවසන් වීමට නම් එම පක්ෂයට ජාතිකත්වය ගැන කතා කළ හැකි ප්‍රතිපත්ති සහිත අධිරාජ්‍යවාදී ගැති නො වන නායකයකු බිහි විය යුතු ය. එහෙත් එවැන්නෙක් පෙනෙන තෙක් මානයකවත් නැත.සන්ධානය තුළ සිටින ජාතික හෙළ උරුමය හා ජාතික නිදහස් පෙරමුණ වැනි මෙරට ජාතිකත්වය වෙනුවෙන් පෙනී සිටින පක්ෂවලට මේ මැතිවරණයෙන් අත්ව ඇත්තේ කනගාටුදායක ඉරණමකි. මේ ඉරණමට බලපෑ ඓතිහාසික කාරණා සලකා බැලීමේ දී එය පුදුමයට කරුණක් නො වේ.මෙරට පැවති ජාතික ව්‍යාපාරය 80 දශකයෙන් පසු විවිධ ‍ෙද්ශපාලන පක්ෂවල ග්‍රහණයට හසුවිය. විවිධ දේශපාලන පක්ෂ ජාතික ව්‍යපාරයේ කඩාගෙන තමන්ගේ කරගන්නට පටන් ගත්හ. එහෙත් ජාතික ව්‍යාපාරයට දේශපාලන ව්‍යාපාරයක් ලෙස පැවතිය නො හැකි ය. ජාතික හෙළ උරුමය හා ජාතික නිදහස් පෙරමුණ ජාතික ව්‍යාපාරයේ අරමුණු හරහා ඉදිරියට යාමට උත්සාහ කළත් එය අසාර්ථක වී ඇත. දැන් සිදුව ඇත්තේ ජාතික ව්‍යාපාරය හා එහි අදහස් ඔවුන්ට වඩා ප්‍රබල ශ්‍රී ලංකා නිදහස් පක්ෂයට නතු වීම ය.උතුරු පළාත් සභාවේ බලය සියයට 80ක ඡන්ද ප්‍රතිශතයක් සහිත ව දෙමළ ජාතික සන්ධානය ලබාගැනීමත් සමඟ ශ්‍රී ලංකාව දේශපාලන සන්ධිස්ථානයකට පැමිණ ඇත. මෙය දෙමළ ජාතික වාදභේද සන්ධිස්ථානයකි. සිංහල බෞද්ධයන්ට එරෙහිව කටයුතු කිරීමට දෙමළ ජාතිකවාදීන් පොලඹවනු ලැබුවේ ඉංග්‍රිසි අධිරාජ්‍යවාදීන් ය. සිංහලයන්ගේ මනස අධිරාජ්‍ය විරෝධී වන විට දෙමළුන් සිංහල බෞද්ධ විරෝධී වුයේ ඒ නිසා ය. එසේ ම දෙමළ ජනයාගේ ස්වභාවය නායකයන් පසුපස යාම ය.අතීතයේ දී දෙමළ ජනතාව පොන්නම්බලම් රාමනාදන්, ජී.ජී.පොන්නම්බලම් හා චෙල්වනායගම් වැනි නායකයන් පසුපස ගියහ. පසුව ප්‍රභාකරන්ගේ ප්‍රචණ්ඩත්වය පසුපස ගියහ. මෙවර ඔවුන් ගියේ විග්නේෂ්වරන් පසුපස ය. මෙය සිංහලයන්ට වඩා වෙනස් තත්ත්වයකි. සාමාන්‍යයෙන් සිංහලයන් නායකයන්ට අවශ්‍ය පරිදි කටයුතු කරන්නේ නැත. එහෙත් වර්තමානයේ දී මේ තත්ත්වය තරමක් වෙනස් ව තිබේ. වර්තමානයේ දී ජනතාව මහින්ද රාජපක්ෂ නම් නායකයා කියන විදිහට පමණක් වැඩ කරන බව පෙනේ. ඊට හේතුව මහින්ද රාජපක්ෂ නම් නායකයා ජනතාවට අවශ්‍ය දේ කරන නිසා ය.එදා සිංහලයන්ට විරුද්ධව දෙමළ ජනතාව පෙලඹ වූ ඉංග්‍රිසි අධිරාජ්‍යවාදීහු අදත් ඒ දේ සිදු කරති. කෙසේ වුව අද තත්ත්වය වෙනස් ය. කිසිදා පරාජය කළ නොහැකියැ'යි විශ්වාස කළ ප්‍රභාකරන් සම්පූර්ණයෙන් ම පරාජය කර ඇත. එසේම දෙමළ ජාතික සන්ධානය හා විග්නේෂ්වරන් ව්‍යවස්ථාව තුළ කොටුවී ඇත. දැන් ඔවුන්ට සිය ඉලක්කයට ගමන් කිරීමට සිදු වන්නේ ව්‍යවස්ථාව තුළ ය.විග්නේෂ්වරන්ට ව්‍යවස්ථාව තුළ කටයුතු කළ හැකි ය. එහෙත් බොහෝ දෙමළ ජාතිකවාදීන් කෑගහන ආකාරයට හා ඉල්ලන ආකාරයට විග්නේෂ්වරන්ට ව්‍යවස්ථාවෙන් පිට පැන කටයුතු කිරීමට ද නො හැකි ය. ඒ විග්නේෂ්වරන්ට ව්‍යවස්ථාවෙන් පිට පැන වැඩ කළ නොහැකි නිසා ය. යම් හෙයකින් ඔහු ව්‍යවස්ථාවෙන් පිට පැන කටයුතු කිරීමට ගියහොත් අනිවාර්යයෙන් ම අසාර්ථක වනු ඇත. එසේ ම ඔහුගේ නායකත්වය ද ගිලිහෙනු ඇත.විග්නේෂ්වරන් හා දෙමළ ජාතික සන්ධානය ව්‍යවස්ථාව තුළ කොටු වීමේ ආදීනව දැනට ම පෙනෙන්නට ඇත. ඔවුන් මුලින් කියා සිටියේ උතුරේ ආණ්ඩුකාරවරයා ඉවත් කළ යුතු බව ය.කෙසේ නමුත් අවසානයේ විග්නේෂ්වරන්ට උතුරේ ආණ්ඩුකාරවරයාගෙන් ම සිය පත්වීමේ ලිපිය ලබාගැනීමට සිදුවිය. ඊළඟට ඔවුන් කීවේ තමන් ජනපතිවරයා ඉදිරියේ නොව වෙනත් පාර්ශ්වයක් ඉදිරියේ දිවුරුම් දෙන බව ය. දෙමළ ජාතික සන්ධානයේ නායක ආර්.සම්බන්ධන් හා බටහිර තානාපතිවරු ඉදිරියේ ආදී වශයෙන් දිවුරුම් දෙන පුද්ගලයන් පිළිබඳ විවිධ නම් දෙමළ ජාතික සන්ධානයෙන් කියැවිණි. එහෙත් අවසානයේ විග්නේෂ්වරන් දිවුරුම් දීමට පැමිණියේ ජනපතිවරයා ඉදිරියට ය. විශේෂත්වය වන්නේ ඔහු දිවුරුම් දෙන විට ඔවුන් එපා යැයි කියූ උතුරේ ආණ්ඩුකාරයා ද පසෙකින් සිටීම ය.ඊළඟට දෙමළ ජාතිකවාදීන් ගේ අභිලාෂය වී තිබෙන්නේ උතුරට ඉඩම් හා පොලිස් බලතල ලබා ගැනීමය. එහෙත් ඒ ගැන දැන් හිතන්නට අවශ්‍ය නැත. ශ්‍රේෂ්ඨාධිකරණය ඉඩම් හා පොලිස් බලතල ගැන තීන්දුවක් දී හමාර ය. සෙසු පළාත් සභාවලට වඩා කිසිදු බලතලයක් උතුරට දිය යුතු නැත. එහෙත් එම ප්‍රදේශවල ජනතාවගේ සමාජයීය ආර්ථික හා ආගමික කටයුතු ඉහළ නැංවීම වෙනුවෙන් ලබා දිය යුතු සෑම දෙයක් ම ලබා දිය යුතු ය. දෙමළ ජාතිකවාදීන් අනවශ්‍ය විදිහට කටයුතු කිරීමට උත්සාහ කළ හොත් ඔවුන්ව මෙල්ල කිරීමට ව්‍යවස්ථාව තිබේ. එය ප්‍රමාණවත් නොවුණහොත් ඔවුන්ව මෙල්ල කිරීමට හමුදාව ද සිටී.අනෙක් අතට විග්නේෂ්වරන් මේ සියලු අභියෝගවලට මුහුණ දීමට හැකි ශක්තිමත් නායකයෙක් නො වේ. විශේෂයෙන් ඉදිරියේ දී දෙමළ ජාතික සන්ධානය තුළ ඇතිවන අර්බුදවලට මුහුණ දීමට තරම් දේශපාලන පරිණත බවක් ඔහුට නැත. එසේ ම ඔහුට කටයුතු කිරීමට සිදුව තිබෙන්නේ මෙරට බිහිවූ දක්ෂතම හා පරිණතම රාජ්‍ය නායකයා වන මහින්ද රාජපක්ෂ මහතා සමඟ වීම විග්නේෂ්වරන්ට මුහුණ දීමට ඇති බරපතළ ම අවාසියකි.දෙමළ නායකයන් බොහෝ දෙනෙකුට දැන් අවශ්‍ය වී ඇත්තේ ජනපතිවරයාව හා ආරක්ෂක ලේකම් ගෝඨාභය රාජපක්ෂව ජාත්‍යන්තර යුද අධිකරණයට ගෙනයාමට ය. නවනීදන් පිල්ලේ ඉටු කරමින් සිටින්නේ ඔවුන්ගේ අපේක්ෂාවයි. ඇය කියන්නේ යුද්ධයේ අවසන් දින කීපය ගැන පරීක්ෂණයක් කළ යුතු බව ය. ඔවුන්ගේ අරමුණ දෙමළ ජනයාට සාධාරණය ඉෂ්ට කිරීම නො‍ වේ. දෙමළ ජනතාවට සාධාරණය ඉෂ්ට කිරීමට අවශ්‍ය නම් මෙරටට පැමිණි ඉන්දීය සාම සාධක හමුදාවෙන් දෙමළ ජනතාවට සිදුවූ වද හිංසා ගැන සොයා බැලිය යුතු ය.කොටි සංවිධානය දෙමළ ජනතාවට විරුද්ධව කළ ක්‍රියා ගැන සොයා බැලිය යුතු ය. එසේ ම මෙරට සිංහල හා මුස්ලිම් ජනතාවට කොටි සංවිධානය සිදුකළ හිරිහැර ගැන ද සොයා බැලිය යුතු ය. නවනීදම් පිල්ලේ හදන්නේ මේ සියලු කරුණු අතහැර කොටින්ම හිටපු යුද හමුදාපති සරත් ෆොන්සේකාව ද අතහැර මහින්ද රාජපක්ෂව හා ‍ගෝඨාභය රාජපක්ෂ පමණක් කොටු කිරීමට ය. ඒ නිසා ආණ්ඩුව කළ යුත්තේ හොයනවා නම් තිස් අවුරුදු යුද්ධය පුරාම විවිධ පාර්ශ්වවලින් සිදු වූ අකටයුතුකම් සොයා බැලීම ය. එසේත් නැත්නම් පිල්ලේට ‘කුද’ ගහගන්න යැයි කියා නිකං සිටීම ය.වත්මන් ආණ්ඩුවේ විදේශ ප්‍රතිපත්තිය විමසීමේ දී පෙනී යන්නේ රජය ඇමෙරිකා හා බටහිර අධිරාජ්‍යවාදී විරෝධී රටවල් සමඟ වැඩි සම්බන්ධතාවක් පවත්වන බව ය. ජනපතිවරයා විදේශ නිල සංචාර සඳහා වැඩි වශයෙන් යන්නේ එවැනි රටවලට බව ද පෙනී යයි. මගේ දැක්මේ හැටියට එය ඉතා සුදුසු දෙයකි. මක්නිසාද යත් ලෝකයේ ඇමෙරිකානු හා බටහිර අධිරාජ්‍යවාදී විරෝධී ජාතිකත්වයන් හා නායකත්වයන් එකතු කිරීමට ලොව සිටින සුදුසු ම පුද්ගලයා ශ්‍රී ලංකා ජනාධිපති මහින්ද රාජපක්ෂ නිසා බැවිනි.(මහාචාර්ය නලින් ද සිල්වා සමඟ පැවැත්වූ සංවාදයක් ඇසුරින් සකස් කරන ලදී)නුවන් ගන්කන්දඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=ab1310134</link>
    <topic>ලොක්කන්ගේ ලිංගික අල්ලස් ශීඝ්‍රයෙන් ඉහළට</topic>
    <author>සුභාෂිණි ජයරත්න</author>
    <content>අල්ලස් හෝ දූෂණ වැළැක්වීමේඅධ්‍යක්ෂ ජෙනරාල්නීතිඥ ලක්ෂ්මී ජයවික්‍රමලිංගික අල්ලස් සම්බන්ධ වැටලීම් වාර්තා වන්නේ කුමන කාලයේ සිට ද?අල්ලස් කොමිසම ලිංගික අල්ලස් සම්බන්ධ ප්‍රථම වැටලීම් සිදු කළේ 1993 ජුලි මාසයේ. එවකට මේ ආයතනය අල්ලස් කොමසාරිස් තැනගේ දෙපාර්තමේන්තුව ලෙස හැඳින්වූවා. 1993 ජූලි මාසයේ අල්ලස් කොමසාරිස් තැනගේ දෙපාර්තමේන්තුවට පැමිණිල්ලක් ලැබුණා, යම් තැනැත්තියකට ස්ථාන මාරුවක් ලබාදීම සඳහා සේවා ආයතනයේ කළමනාකරු විසින් ලිංගික අල්ලසක් ඉල්ලු බවට. මේ ආරංචිය අනුව වැටලීමක් සංවිධානය කළා.ඇය සමඟ යැවීමට උපාය දූතයකු ලෙස පොලිස් කාන්තාවක් යොදා ගත්තා. ලිංගික අල්ලස ලබා ගැනීමට තැත් කරන අවස්ථාවේදී එනම් 1993 ජුලි 16 දා ඔහුව අත්අඩංගුවට ගත්තා. පසුව කොළඹ මහාධිකරණයේ ඔහුට විරුද්ධව නඩු පවරා එය විභාග කිරීමෙන් අනතුරුව 1994 මාර්තු 3 දා ඔහු වරදකරු බවට පත්කළා. අවුරුදු 5 ක් බරපතළ වැඩ ඇතිව සිර දඬුවමක් නියම වූ අතර එක් එක් චෝදනාවන්ටත් වෙන වෙනම දඬුවම් ලැබුණා. රු. 5000 ක දඩයකුත් මේ සමඟ නියම වුණා. මෙය ලිංගික අල්ලස් සම්බන්ධ මුල් ම වැටලීම මෙන්ම අධිකරණයෙන් වරදකරු වූ මුල් ම අවස්ථාව.ලිංගික අල්ලස තුටු පඬුරක් ලෙස ගණන් ගැනීමට බැරි ද?ඔව්, අල්ලස් පනතේ 90 වගන්තියේ පරිදි තුටු පඬුර යන්නට අර්ථ නිරූපණ දක්වා තියෙනවා. මේ අර්ථ නිරූපණය තුළ පැහැදිලිවම දක්වා තියෙනවා. ‘කවර වර්ගයට හෝ අයත් වෙනයම් සේවයක්, උපකාරයක් හෝ වාසියක්’ යනුවෙන් මේ අර්ථ නිරූපණය තුළ අපි ලිංගික අල්ලසක් තුටු පඬුරක් ලෙස හඳුනාගෙන තිබෙනවා.අල්ලස් පනතට අනුව ලිංගික අල්ලස අර්ථ නිරූපණය කරන්නේ කෙසේ ද?යම් අවස්ථාවකදී යම් නිලධාරියකු තම නිල කාර්යය ඉටුකිරීමේදී යම් පුද්ගලයකු ගෙන් කායික සම්බන්ධතාවක් සඳහා යම් ඇරියුමක් හෝ එවැනි අයැදීමක් සම්බන්ධයෙන් යම් ඉඟියක් දක්වා හෝ පෙන්වා ඇත්නම් එය ලිංගික අල්ලසක් වෙනවා. මේ අවස්ථාවේදී එම පුද්ගලයාට කොමිෂන් සභාවට ඉදිරිපත් විය හැකියි. එවැනි ඉදිරිපත් වීමකදී අදාළ සිද්ධිමය කරුණු පරීක්ෂා කර බලා එය සත්‍යබවට වැටහේ නම් වැටලීමක් සංවිධානය කළ හැකියි.ලිංගික අල්ලසක් වන්නේ කායික සම්බන්ධතාවක් සඳහා කරන ඇරියුමකට පමණක් ද?ඔව්. කායික සම්බන්ධතාවක් සඳහා කරන ඇරියුම, ඉඟිය හෝ ආමන්ත්‍රණයක් වේ නම් එය ලිංගික අල්ලසක්. මෙය යම් නිල කාර්යයක් ඉටුකිරීමේ අවස්ථාවක් හා සම්බන්ධ විය යුතුය.මේ ඉඟිය, ඇරියුම ඕනෑම ආකාරයකින් ලබාදිය හැකි ද?ඔව්, එකී ඉල්ලීම විවිධාකාර ස්වරූප ගත හැකියි. දුරකථනයකින්, ලිඛිතව හෝ වාචිකව විය හැකියි. අපේ විමර්ශන නිලධාරීන් මේ සිදුවීම සත්‍යයක් ද යන්න මුලින් තහවුරු කරගත යුතුයි. පසුවයි වැටලීම සංවිධානය වෙන්නේ.ලිංගික අල්ලස භාර ගැනීම සම්පූර්ණ වන්නේ කුමන අවස්ථාවේදී ද යන්න පැහැදිලි කළ හැකි ද?අල්ලස් පනතේ 89 වගන්තිය යටතේ යම් දෙයක් භාර ගැනීම පිළිබඳ අදහස් දක්වනවා. මේ වගන්තියට අනුව යම් තැනැත්තෙක් යම් තුටු පඬුරක් ලබා ගැනීමට එකඟත්වය දැක්වුවහොත් ඔහු තුටු පඬුර භාරගත්තා වෙනවා. ඒ අනුව මෙවැනි සිද්ධියක දී සත්‍ය වශයෙන් ම එම කාර්යය ඉටු නොවුණ ද ඒ සඳහා ක්‍රියා කිරීම ප්‍රමාණවත් වෙනවා.යමකු ලිංගික අයැදීම භාරගතහොත් ඔහු අල්ලස් පනතට අනුව වැරැදිකරු ද? ඔහුට කොමිසමට පැමිණිලි කළ නොහැකි ද?ඔහු එයට කැමති වූ පසුයි අප වෙත එන්නේ. එය කිරීමට භාර ගන්නා අවස්ථාවේයි අපි වැටලීම සංවිධානය කරන්නේ. භාරගන්නා අවස්ථාවේ ලිංගික ඇසුරක් සත්‍ය වශයෙන්ම සිදුවෙන්නැහැ. නමුත් ඒ සඳහා යම් පියවර කිහිපයක් දක්වා සැකකරු යා යුතුය. උදාහරණයක් ලෙස ‘මට ඔහු එන්න කිව්වා; ඔහු සමඟ මම එම නවාතැන් පළට ගියා; ඒ සඳහා කාමරයක් වෙන්කර ගත්තා; ඔහුත් සමඟ කාමරයට ගොස් දොර වසා ගත්තා.’ ඒ දක්වා තොරතුරු දැනගැනීම අපට ප්‍රමාණවත්.ඒ ගනුදෙනුව සිදුවීමෙන් පසුවත් යමෙකුට කොමිසමට පැමිණිලි කළ නො හැකි ද?සිදුවීම භාර ගැනීමෙන් පසුව යමකු අපට පැමිණිලි කරන්නට ආවොත් සාක්ෂිමය කරුණු සම්බන්ධයෙන් ගැටලු මතු වෙනවා. යමකු වරදකරු කරන්න පැහැදිලි සාක්ෂි අවශ්‍යය යි.සිද්ධියෙන් අනතුරුව පැමිණිලි කළොත් දෙදෙනා ම වරදකරුවන් බවට පත්වෙනවා ද?අපිට මුලින් ම ඉදිරිපත් වන්නේ පැමිණිලිකාරිය යි. ඇය ඉදිරිපත් වෙලා අපිට කියනවානම් ඇයගෙන් ලිංගික අල්ලසක් ගත් බවට. මෙහිදී ලිංගික සම්බන්ධතාවක් සිදුවුණොත් එය අල්ලසක් ද යන්න ඔප්පු කිරීමේගැටලුවක් පවතිනවා. සාක්ෂිමය ගැටලු අපට පැන නඟිනවා. පැමිණිලිකාරිය තරහින් කියනව ද තවත් අයකු අමාරුවේ දැමීමේ අදහසින් කටයුතු කරනවා ද යන්න තේරුම් ගැනීමේ අපහසුතාව පවතින නිසා එය අල්ලසක් ද යන්න පසු අවස්ථාවේදී තීරණය කළ නො හැකි යි.පසු අවස්ථාවේ යමකු පැමිණිලි කළොත් සිදුවන්නේ කුමක් ද?ඒ සම්බන්ධයෙන් කොමිෂන් සභාවට ක්‍රියාත්මක වීමේ හැකියාව ඉතා අඩු යි. මූලික හේතුව ඒ සඳහා තහවුරු වන සාක්ෂි ඉදිරිපත් නො වීමයි.ඔහු හෝ ඇය ඒ අයැදීම් සියල්ල පටිගත කර තිබුණහොත්...?ඊට අවස්ථාව අඩුයි. එහෙත් කොමිෂන් සභාව අවධානය යොමුකර බලනවා, කළ හැකි දේ කුමක් ද යන්න.යමකු ලිංගික අල්ලසක් ඉල්ලුවහොත් ඇය ගත යුතු ක්‍රියා මාර්ගය කුමක් ද?යමකු ඔබෙන් ලිංගික අල්ලසක් ඉල්ලා ඇත්නම් ප්‍රථමයෙන් කළ යුත්තේ ඒ සිද්ධිය සම්බන්ධයෙන් කොමිෂන් සභාව දැනුම්වත් කිරීමය. මේ දැනුම්වත් කිරීමට ක්‍රම කිහිපයක් තියෙනවා. 1954 ක්ෂණික දුරකථන අංකය හා සම්බන්ධ වී මූලික තොරතුරු ලබාදිය යුතු යි. අදාළ පැමිණිලිකාරිය අපට ලබාදිය යුත්තේ මූලික සිද්ධිය පමණයි. ඒ අවස්ථාවේ ඇය අප අදාළ වැටලීම් අංශයට යොමු කරනවා. ඒ වැටලීම් අංශයේ යම් බලයලත් නිලධාරියෙක් අප සමඟ සම්බන්ධ වී උපදෙස් ලබා දෙනවා.වැටලීම දිගටම සිදුකරන්නට නම් ලිංගික අයැදීම ප්‍රතික්ෂේප නො කර භාරගත යුතුයි නේද?යමකු ලිංගික අල්ලසක් ඉල්ලා සිටීමේදී මුලින් ම කොමිෂන් සභාව හා සම්බන්ධ විය යුතුයි. පසුව අපි උපදෙස් ලබා දෙනවා ඉදිරියට ක්‍රියා කළ යුතු ආකාරය ගැන. ඇය කොමිසමට පැමිණිය යුත්තේ ඒ සිදුවීම විවෘත තබා ය. අපේ අධීක්ෂණය යටතේ ඉතුරු පියවර සිදුවිය යුතුයි. එය එකහා සමාන ක්‍රියාපටිපාටියක් නොවෙයි. දෙවනුව මේ සිදුවීම තමන්ම රහසිගතව තබාගත යුතුයි, වැටලීම සිදුවන තෙක්ම.ලිංගික අල්ලසක් වීමට නම් එය යම් නිල කාර්යයක් හා සම්බන්ධ විය යුතුයි නේද?ඔව්. අනිවාර්යයෙන් ම නිල කාර්යයක් හා සම්බන්ධ විය යුතුයි. යම් වරප්‍රසාදයක්, තනතුරු දීමක්, උසස් වීමක් ආදි දෙයක් ලබාදීමේ දී කරන අයැදීමක් අල්ලසක් හෝ ලිංගික අල්ලසක් විය හැකියි.පසුගිය කාලයේ ලිංගික අල්ලස් වාර්තා වීමේ ප්‍රවණතා කොයි ආකාරයෙන් විග්‍රහ කළ හැකි ද?වාර්තා වීමේ වර්ධනයක් පෙන්නුම් කරනවා. 2012 වසරේ ලිංගික අල්ලස් සම්බන්ධ වැටලීම් 3 ක් අපි සංවිධානය කළා. මේ වසරේ සැප්තැම්බර් මාසය දක්වා ලිංගික අල්ලස් ඉල්ලීම් සම්බන්ධ වැටලීම් 4 ක් සිදුකළ අතර එයින් 2 ක් සාර්ථක වුණා තවත් දෙකක් අසාර්ථක ද වුණා.යම් පැමිණිලිකාරියක් මේ සඳහා ඉදිරිපත් වීම අවමානයට කරුණක් නේද?නැහැ. කිසිසේත් එය අවමානයට හෝ ලැජ්ජාවීමට හෝ කරුණක් නො වේ. අපේ නිලධාරීන් ඇයව ආරක්ෂා කරනවා. කායිකව හානියක් වීමට ඉඩදෙන් නැහැ. ඒ සඳහා යම් යම් ක්‍රමවේද අපි අනුගමනය කරනවා. වැටලීම සිදු කිරීමේ අවස්ථාවේ දී ද අපි ඇයට කරදරයක් වීමට ඉඩ දෙන්නෙ නැහැ. අපි සමහරවිට දොර කඩාගෙන හරි කාමරයට ඇතුළු වන අවස්ථා තියෙනවා.අල්ලස් සම්බන්ධ පැමිණිලි දිනෙන් දින වැඩිවීමේ ප්‍රවණතාවක් පවතිනවා ද?මේ වසර තුළ අධ්‍යාපනයට වැඩිම පැමිණිලි ලැබී තියෙනවා. එය 369 කි. දෙවනුවට වැඩිම පැමිණිලි සංඛ්‍යාවක් පොලීසියට ලැබී තියෙනවා. එය 227 කි. දිස්ත්‍රික් ලේකම්, ප්‍රාදේශීය ලේකම් කාර්යාලවලට තුන්වැනියට වැඩිම පැමිණිලි ලැබී තියෙන අතර ඒ ප්‍රමාණය 205 ක්. ඒ අනුව කොමිසමට ලැබී ඇති පැමිණිලි අතර 2012 අග වන විට පැමිණිලි 3163 සංඛ්‍යාවක් අපට ලැබී තිබෙන අතර 2013 සැප්තැම්බර් අග වන විට එම ප්‍රමාණය 2307 ක්ද වෙනවා. දිනෙන් දින වැඩිවීමේ ප්‍රවණතාවක් පවතිනවා.පෞද්ගලික අංශය සම්බන්ධ පැමිණිලිත් මේ කොමිසම හරහා විභාග කරන්නට පුළුවන් ද?රජයේ සේවකයකු නොවන පුද්ගලයෙක් අල්ලස් සිදුවීමකට සම්බන්ධ වුවහොත් අල්ලස් පනතේ 20 වගන්තිය යටතේ ක්‍රියාත්මක කළ හැකිනම් කොමිෂන් සභාව ඒ සඳහා මැදිහත් වෙනවා.සුභාෂිණි ජයරත්නඡායා - විමල් කරුණාතිලක කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=ab1310135</link>
    <topic>එ.ජා.ප ය විනාශ කරන්නේ රනිල් නොවෙයි සජිත්</topic>
    <author> චන්දන බණ්ඩාර</author>
    <content>- උසස් අධ්‍යාපන ඇමැති එස්.බී දිසානායක‍පළාත් සභා මැතිවරණ තුනක් අවසන් වුණා නමුත් චෝදනාවක් තියෙනවා මේ මැතිවරණ ජයග්‍රහණ ආණ්ඩුවේ සම්පත් යොදා ගෙන ලබාගත් ජයග්‍රහණයක් කියලා?1978 පස්සේ මේ රටේ තිබ්බ සෑම මැතිවරණයක්ම දුෂිත මැතිවරණයි. ජේ. ආර් ජනාධිපතිවරයාගේ යුගයෙන් අරැඹුණු ඒ දුෂිත මැතිවරණ ක්‍රමය ආර්. ප්‍රේමදාස, ඩී.බී විජේතුංග සහ චන්ද්‍රිකා කුමාරතුංග ජනාධිපතිවරු දක්වා ව්‍යාප්ත වුණා.චන්ද්‍රිකාගේ යුගයේ ඇතැම් මැතිවරණ දුෂණවලට මාත් දායක වුණා. ඒ කාලයේ මට කිව්වේ ඡන්ද මැෂිම කියලා. මං පක්ෂයේ මහ ලේකම් විදියට ඒවා කරන්ඩ අපටත් ඉඩකඩ තිබ්බා. ආර් ප්‍රේමදාසගේ කාලයේ ගම්වලට පැනලා මිනිස්සු මරලා ඡන්ද බිය පතුරවලා ඡන්ද දුෂණ කළා.මෙහෙම ඇවිත් 2005 මහින්ද රාජපක්ෂ ජනාධිපතිතුමාගේ යුගය වෙනකොට මේ ක්‍රමය වෙනස් කරන්ඩ එතුමා කටයුතු කළා. ගිය ඡන්දයේදී රාජ්‍ය දේපළ පාවිච්චි කළා කියන චෝදනාවේ සත්‍යයක් නැහැ. මැති ඇමැතිවරු , ප්‍රාදේශීය සභා සභාපතිවරු තම තමන්ගේ වාහනවල ඡන්ද වැඩවලට යන්ඩ ඇති ඒක ඉතිහාසය පුරාම වෙන දෙයක්. හැබැයි ආණ්ඩුවේ එකම ආයතනයක්වත් මේ ඡන්දයට පාවිච්චි කළේ නැහැ. ඔය රාජ්‍ය දේපළ පාවිච්චි කරලා ආණ්ඩුව ඡන්දය දිනුවා කියන්නේ පරාජයේ ලජ්ජාව වහ ගන්ඩ.උතුරු පළාත් ඡන්ද ප්‍රතිඵලය ගැන ඔබේ විග්‍රහය මොන වගේද?දහතුන්වෙනි ව්‍යවස්ථා සංශෝධනයට අනුව ඉතාම යුක්ති සහගත මැතිවරණයක් තිබ්බා. ඒ ඡන්දය පරදින බව අපි දන්නවා. ඡන්දයට කලින් අපි එහෙම කියන්ඩ කැමැති වුණේ නැහැ. අපිට කුර නැත්නම් අං නැහැ. නමුත් අපි දන්නවා ප්‍රතිඵලය ගැන. අවුරුදු තිහක් ප්‍රභාකරන්ගේ කුසේ හැදුණ ප්‍රභාගේ රූපවාහීනීය බලපු, ඔහුගේ ගුවන්විදුලිය අහපු ජනතාවක් අපට ඡන්දය දුන්නේ.ඒක අපි දන්නවා. හැබැයි මිනිස්සු ඡන්ද පොළට ගිය උනන්දුව වටිනවා. දෙමළ සන්ධානයේ මහ ඇමැති අපේක්ෂකයාගේ ඉඳලා මේ ඡන්දය සිංහලයා සහ දෙමළා අතර ඡන්දයක් බවට පත් කළා. ඒක ඉතාම භයානකයි. නමුත් අපි කනගාටු වෙනවා දෙමළ සන්ධානය ජාතිවාදය ආයුධයක් විදියට පාවිච්චි කරපු එකට. ඒක භයානක අපිට නෙමෙයි ඒ අයටමයි.ආණ්ඩුවට විපක්ෂය බරපතළ චෝදනා නඟනකොටත් ඇයි මිනිස්සු ආණ්ඩුවටම ඡන්දය දෙන්නේ?විපක්ෂය ආණ්ඩුවට කියනවා දුෂිතයි කියලා. ජේ.ආර් යුගය, ප්‍රේමදාස යුගය , චන්ද්‍රිකා යුගය එක්ක සංසන්දනාත්මකව බැලුවොත් මේ යුගයේ එය ඉතාම අඩු කාරණයක්. ඊළඟට අකාර්යක්ෂමයි කියන චෝදනාව එනවා. නමුත් 2005 ඉඳලා ලංකා ඉතිහාසයේ සෑම අංශයකින්ම කවදාවත් නැති විදියට වේගයෙන්ම නැගිට්ට යුගය තමයි මේ. එතකොට මේ ආණ්ඩුව අකාර්යක්ෂමයි කියන සටන්පාඨය ගමට වලංගු නැහැ. ගමේ නගරයේ වෙන පරිවර්තනය අපි ගෙදරින් එළියට බහිනකොට තේරෙනවා.ගමේ පාර , පන්සල, ගමේ වැව සහ ගමේ ඉස්පිරිතාලය මේ හැම එකක්ම වේගයෙන් දියුණු වෙනවා. දැන් ලංකාවේ විදුලිය නැති ගෙවල් අවසන් වෙමින් යනවා. දැන් අපේ ආසනවල පැල්පත් නැහැ. කටුමැටි ගහපු ගොම මැටි ගාපු ගෙවල් නැහැ. අද විරැකියාව සියයට 4 ට අඩු වෙලා තියෙනවා.හැබැයි රටේ රැකියාවලට මානව සම්පතේ හිඟයක් තියෙනවා. ඇඟලුම් කර්මාන්තයට ලක්ෂ‍ 2 ක් විතර ,පෞද්ගලික ආරක්ෂක අංශයට ලක්ෂයක් විතර මානව සම්පත හිඟයි. අද මේ වෙනකොට දැවැන්ත විදියේ වෙනසක් සිදු වෙනවා. ඒක ජනතාවට පෙනෙනවා. ඒ නිසා මිනිස්සු ආණ්ඩුවට ඡන්දය දෙනවා.ඇමැතිතුමනි දැන් විශ්ව විද්‍යාල පද්ධතියේ තියෙන ගැටුම් අවසන් වෙලාද ?අවුරුදු 17 ,18,19 වයසේ ගැටුම් තියෙන්ඩ ඕනේ. ඒ ගැටුම් ඉවර වුණොත් මං දුක් වෙනවා. හැබැයි අවසාන ඉලක්කය නිර්මාණශිලී , විචාරශීලී සහ පෞරුෂයකින් හෙබි මහා ප්‍රාඥයෙක් එළියට ගෙන ඒමයි. ඒ සදහා අපි ඉතා ම හොඳින් විශ්වවිද්‍යාල වෙනස් කරමින් යනවා. මේක ආරම්භයේදී අපිට ශිෂ්‍යයන්ගෙන්, අචාර්යවරුන්ගෙන් සහ රටේ විපක්ෂයෙන් දැඩි විරෝධයක් අවා. දැන් ඒ සියල්ලම වෙනස් වෙලා. හැබැයි ළමයි හැමදාම පාරට බැහැලා කැට හොල්ලපු , පුස්තකාලයට නොගිය සහ ඉංග්‍රිසියෙන් කතා නොකරපු ඒ යුගය දැන් ඉවරයි. ඒ නිසා දැන් විශ්වවිද්‍යාල නැඟිටින්න පටන් අරගෙන තියෙනවා. අද අපි ලෝකේ විශ්වවිද්‍යාල අතර පළමුවෙනි දහස අතර ඉන්නවා.විශ්ව විද්‍යාල පද්ධතියේ ජ.වි.පෙ දේශපාලනය සහ නවක වදය දීම වගේ දේවල් දැන් වෙනස් වෙලාද?මෑත කාලයේ විශ්ව විද්‍යාල ළමයි නවක වදය නිසා සිය දිවි නසාගෙන , මානසික රෝගින් වෙලා සහ මරණයට පත් වෙලා තියෙනවා. සමහරු විශ්ව විද්‍යාල අතහැර තියෙනවා. නමුත් අමානුෂික නවක වදය විශ්වවිද්‍යාලයේ ඇති කළේ ජ.වි.පෙයි. එකෙන් තරුණ පෞරුෂය මරලා ජ.වි.පෙ ගැත්තන් බවට පත් කර ගෙන තිබුණා. නමුත් අපේ නායකත්ව පුහුණුව වගේ දේවල් නිසා නවක වදය දැන් වේගයෙන් විශ්ව වද්‍යාලවලින් ඉවත් වෙමින් යනවා.සෞන්දර්ය කලා විශ්වවිද්‍යාලයේ උප කුලපතිව‍රයාගේ ඇතැම් ක්‍රියා ගැන මාධ්‍ය වාර්තා පළ වෙලා තිබුණා. ඒ ගැන ඔබ සොයා බලා තියෙනවාද?ඒ ගැන දිනපතා පුවත් පතක මුල් පිටුවේ ප්‍රධාන සිරස්තලයෙන් කියලා තිබුණු කරුණු සියල්ලම ඇත්ත නෙමෙයි‍. හැබැයි මේ උප කුලපතිවරයාට එරෙහි කණ්ඩායමක් ඉන්නවා බොහොම සෞන්දර්යාත්මක ලෙස දවසකට එක කැළෑ පත්තරයක් හරි ගහනවා. මං ළඟත් ලොකු ෆයිල් එකක් තියෙනවා. නමුත් නිරන්තයෙන්ම ඒවා ගැන විශ්වවිද්‍යාල ප්‍රතිපාදන කොමිසම සොයා බලනවා. එතැන තියෙන ප්‍රශ්නය ගැන අපි සෑහිමට පත් වෙලා නැහැ. එයාගේ පුතාට තනතරු දීලා කියන එක වගේ දේවල් වෙනස් කරලා තියෙනවා. ඒවා මහා වැටුප් ගෙවන දේවල් නෙමෙයි. ඇතුළේ තියෙන කල්ලිවාදය තමයි ප්‍රශ්නයක් වෙලා තියෙන්නේ.උප කුලපතිවරයගේ පුත්‍රයකුට උපාධියක් හෝ නැතිව තවත් පීඨයක ඉගැන්වීමට අවස්ථාව දීලා කියන එක ඇත්තක්ද?එහෙම උපාධියක්වත් නැති කෙනෙක්ව විශ්ව විද්‍යාලයේ අචාර්යවරයෙක් විදියට සේවය කරන්ඩ බැහැනේ. ඔහු කියන්නේ එංගලන්තයේ විශ්ව විද්‍යාලයක උපාධි එයාට තියෙනවා කියලායි.ජනාධිපති විමර්ශන ඒකකයෙන් ඒ ගැන පරීක්ෂණයක් කෙරෙන කතාවේ ඇත්තක් තියෙනවාද?ඔව් දැනට පරීක්ෂණයක් කෙරී‍ ගෙන යනවා. ඒක හොඳයි. ජනාධිපතිතුමාත් මගෙන් ඒ ගැන විමසුවා. අපි දැන් ඒ ගැන ජනාධිපතිතුමාට වාර්තාවක් ලබා දෙන්ඩ බලාපොරොත්තු වෙනවා.දැන් විපක්ෂයේ ඒ කියන්නේ එ.ජා.පයේ ඇති වෙලා තියෙන අර්බුදය ඔබ දකින්නේ මොන විදියටද?ජනාධිපතිතුමා කියන්නේ රට බේරා ගත් නායකයා. ඒ නිසා එතුමා පසුගිය කාලයේ කරලා තියෙන වැඩ එක්ක මේ රටේ ජනතාවගේ විශාල ගෞරවයක් එතුමාට තියෙනවා. දැන් රට ආර්ථික වශයෙන් නැඟිටින්ඩ පටන් අරගෙන තියෙනවා. අද සියලුම බලවේග එකතු කරගෙන තමයි ජනාධිපතිතුමා ආණ්ඩුවක් කරන්නේ.අවංකවම කිව්වොත් එ.ජා.පය අද තියෙන අවාසනාවන්ත තැනට පත් ‍ෙකළේ රනිල් නෙමෙයි සජිත්. එයා තමයි එ.ජා.පය විනාශ කළේ සහ විනාශ කරන්නේ. එ.ජා.ප යෙන් ගිය හැමෝ ම ගියේ ඇයි කියලා අහලා බැලුවොත් කියන්නේ සජිත් නිසා ගියා කියලා. එහෙම නෙමෙයි මේ පක්ෂයේ හිටපු දැවැන්ත චරිත පක්ෂය දාලා ආවානේ. කෙහෙළිය රඹුක්වැල්ල, ජොන්ස්ටන් ප්‍රනාන්දු, දයාසිරි ව‍ගේ අය ආණ්ඩුවට ආවේ ඇයි? මේ සියල්ලටම හේතුව සජිත් වගේ අය ඔටුන්න ඔළුවට දා ගැනීමේ අශාවෙන් පෙළිමයි.අනුර බණ්ඩාරනායකට තමන්ගේ අම්මා එළවලා පක්ෂ නායක කමට එන්ඩ හැදුණා ව‍ගේ ‍රෝගයක් සජිත්ට හැදිලා තියෙනවා. එයා හරියට එ.ජා.පයට හානි කරනවා. සමස්තයක් විදියට ගත්තාම මීළඟ ජනාධිපතිවරණයේදී උතුරේ ජනතාවගේ ලොකු ආකර්ෂණයක් තියෙයි. ඇත්තටම ජනාධිපතිතුමා එක්ක හැප්පෙන්න චරිතයක් විපක්ෂයේ නැහැ. ඒ අතරතුර එ.ජා.ප යේ අවුල් වියවුල් හදන්ඩ මුල් වෙලා තියෙන්නේ නායකත්වයට ඉලක්කයකින් වැඩක් කරන්ඩ නොදෙන සජිත් නිසයි. එ.ජා.ප යේ නායකත්වයට තිබුණ ඡන්ද විමසීමේදී කරු ජයසුරියට සජිත්ගේ අය ඡන්දය දුන්නේ නැහැ. නමුත් සජිත් දිනනවා.ඔබ කියන්නේ එ.ජා.ප යේ ප්‍රබලයෝ යන්නේ රනිල් වික්‍රමසිංහ මහත්තයා නිසා නෙමෙයි කියලාද?නැහැ. රනිල් නිසා නෙමෙයි. සජිත්ගේ ලණු කාලා රනිල් එක්ක හැප්පිලා අන්තිමට එ.ජා.ප යේ ඉන්ඩ බැරි තත්ත්වයක් ඇති වෙලා අන්තිමට සජිත් රනිල් එක්ක යාළු වෙනවා. අර රනිල් එක්ක හැප්පෙන මන්ත්‍රීවරු අනාථ වෙලා අන්තිමට පක්ෂයෙන් යනවා. දයාසිරි ජයසේකරලාට වුණේ ඒකයි.නායකත්වයට ඡන්දය ඉවර වෙලා දයාසිරි කිව්වා සජිත්ට අපි රනිල් එක්ක ආයෙත් හැප්පෙමු කියලා. නමුත් සජිත් ඒ වෙලාවේ කිව්වා නෑ මගේ තියෙන්නේ මැරතන් එකක් මං දුවන්නේ මීටර සියය නෙමෙයි කියලා. එදා සජිත්ව ඔසවාගෙන ගිය උදවිය නන්නත්තාර වෙලා අන්තිමට පක්ෂය දාලා ගියා.ඔබතුමාලා ආණ්ඩුව විදියට රනිල් වික්‍රමසිංහ මහත්තයා ආරක්ෂා කරනවා කියලා චෝදනාවක් තියෙනවා?එයා ඉන්නවා නම් අපි කැමැතියි. දැන් කියනවා රනිල්ට බෑ කියලා දෙයක්. එදා මැතිනියටත් බෑ කියලා තිබුණානේ. එහෙම බෑ කියන කෙනෙක් තරගයට එන එක වාසියිනේ. ඇත්තටම එ.ජා.පයට බරපතළ හානියක් කරන්නේ සජිත්. රෝසි සේනානායක වගේ අය බුද්ධිමත්ම ,කල්පනාවෙන් සහ කැපවීමෙන් දේශපාලන ගමනක් ආපු චරිත. නමුත් ඇය දැන් අසරණයි. ලබන ඡන්දයේදී රනිල් රෝසිට නාම යෝජනා නොදුන්නොත් එයා ඉවරයි. රෝසි සේනානායක , සුජීව සේනානායක , බුද්ධික පතිරණ වගේ නැඟි ගෙන ආපු සියලු චරිත විනාශ වුණා. ඒ සජිත්ගේ ලණු කාලා. සජිත් ඒවට වග කිව යුතුයි.ඔබ හිතන විදියට එ.ජා‍.පයට සුදුසුම නායකයා කවුද?එහෙම කෙනෙක් නැහැ. හැබැයි දැනට නියම නායකයා තමයි රනිල්. මොකද රනිල්ට තියෙනවා සම්බන්ධතා සහ අද්දැකීම්. එ.ජා.පය විනාශ කරන තවත් කෙනෙක් තමයි මංගල සමරවීර. මොකද එයා හිතන්නේ එයා හැර වෙන කිසිවෙක් හිස එසවිය යුතු නැහැ කියලා.අපි එදා ආණ්ඩුවේ ඉන්නකොට මංගල , ඩලස් අලහප්පෙරුම විනාශම කරලා දැම්මා. මංගල තමයි මහින්ද විජේසේකරට ගැහුවේ. ඊළඟට මායි චන්ද්‍රිකායි අතර විරසකය හැදුවේ මංගල සමරවීර. දැන් සජිත් සහ මංගල සංයෝගය හරිම මරු‍‍. මේ දෙන්නා එ.ජා.පය විනාශම කරලා දානවා.එ.ජා.පය අලුත් නායකයෙක් යටතේ ඉදිරියට ගියොත් ඒක ආණ්ඩුවට අභියෝගයක්ද?ඊළඟට එන්නේ ජනාධිපතිවරණයක් හෝ මහා මැතිවරණයක්. එතැනදී ආණ්ඩුව සහ ජනාධිපතිතුමා ඉහළින්ම දිනනවා. ඒක රටේ කවුරුත් දන්නවානේ. මිනිස්සුම කියනවානේ මේ ජනාධිපතිතුමා තව සැරයක් දිනනවා. මේ ආණ්ඩුව දිනනවා කියලා.2005 ජනාධිපතිතුමා දිනන කොට එදා මුළු මධ්‍යම පළාතම එතුමා පරාදයි. හැබැයි දැන් ඒ සියල්ල වෙනස් වෙලානේ. මේ වෙනසේ විද්‍යාත්මක දෙය තමයි අද එ.ජා.ප යේ මුල් ගැලවිලා‍‍. මොකද අද රනිල්ගෙන් ඇහුවත් කියනවා ලබන පාර ජනාධිපතිතුමා දිනනවා කියලා. ඒ නිසා මේක තමයි ඇත්ත. ඒක විපක්ෂය සහතික කරලා දීලා තියෙනවා. දැන් එ.ජා.ප යේ නායකයෝ වෙන්ඩ හිටපු අය ආණ්ඩුවේ ඉන්නේ. සජිත් ගැන ජනතාවගේ විශ්වාසය දිය වෙලා ඉවරයි. ඒ නිසා ආණ්ඩුවට අභියෝගයක් නැහැ‍.දැන් සමහරු ප්‍රශ්න කරනවා මේ ආණ්ඩුව දුවන්නේ රනිල්ගේ දුර්වලතාව නිසාද කියලා?නෑ, ඒක බොරු කතාවක්. ජනාධිපතිතුමාගේ යුගයේ මේ රටේ විශාල පරිවර්ථනයක් වෙලා තියෙනවා. ජේ.ආර් , ප්‍රේමදාස සහ චන්ද්‍රිකාගේ කාලයේ ඉදලා තමයි ඔය අධිවේගී මාර්ග ගැන කියවුණේ. හැබැයි ඒ කිසිම රාජ්‍ය නායකයෙකුට අධිවේගී මාර්ගයක් මේ ර‍ටේ හදා ගන්ඩ බැරි වුණා.මේ රටේ හැම දේම යථාර්ථයක් වුණේ මේ ජනාධිපතිතුමාගේ යුගයේ. ඒ නිසා රාජපක්ෂවරුන්ගේ ශක්තිය නිසා තවත් සෑහෙන කාලයක් මේ රට මේ ජනාධිපතිතුමා ඉදිරියට ගෙනියනවා.ඒ නිසා රනිල්් නෙමෙයි ප්‍රේමදාස හිටියත් එ.ජා.පයට වෙන්නේ අද අත් වෙලා තියෙන ඉරණම තමයි. ඒ නිසා මේ ආණ්ඩුව දුවන්නේ රනිල්ගේ දුර්වලතාව නිසා නෙමෙයි මහින්ද රාජපක්ෂ ජනාධිපතිතුමාගේ හැකියාව සහ දක්ෂතාව නිසායි. චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=ab1310136</link>
    <topic>තාත්තා මට ඇමැතිකමට වැඩිය ලොකු දෙයක් දෙනවා කිව්වා</topic>
    <author>චන්දන බණ්ඩාර</author>
    <content>නාමල් කියයිමැද හිටපු මහ ඇමැති බර්ටි ප්‍රේමලාල් දිසානායකගේ අවසන් කටයුතු කෙරුණු දිනයේ ජනාධිපතිතුමා සිටියේ ඇමෙරිකාවේ. ඒ එක්සත් ජාතීන්ගේ මහා මණ්ඩල රැස්වීමට සහභාගී වෙමින්. ඒ අතරතුර සිදුවු හිටපු මහ ඇමැති බර්ටි ප්‍රේමලාල්ගේ අභාවය ඇසු විගස ජනාධිපතිතුමා දැඩි ලෙස කනගාටු වුණා.මේ අතරතුර ජනාධිපතිතුමා ඇමෙරිකාවේ සිට උපදෙස් දී තිබුණේ බර්ටි හිටපු මහ ඇමැතිවරයා වෙනුවෙන් බලවත් ශෝකය ප්‍රකාශ කොට ශෝක ප්‍රකාශයක් පවුලේ ඥාතීන් වෙත ලබා දෙන්ඩ කියලායි. ඒ වගේම බර්ටි හිටපු මහ ඇමැතිවරයාගේ අවසන් කටයුතු සිදු කරනු ලබන දිනයේ ජනාධිපතිතුමාගේ ශෝක ප්‍රකාශය අවමංගල සභාවට ඉදිරිපත් කරන ලෙසටත් ජනාධිපතිතුමා උපදෙස් දීලා තිබුණා. ඒ අනුව සකස් කරපු ශෝක ප්‍රකාශය කියවීමේ වගකීම පවරලා තිබුණේ උතුරු මැද ආණ්ඩුකාර කරුණාරත්න දිවුල්ගනේටයි. ඒ අනුව ආණ්ඩුකාර වරයා අවමංගල සභාවට ගිහින් හිටපු මහ ඇමැති බර්ටිගේ පුත්‍රයකු වෙන ඇමැති දුමින්ද දිසානායකට කියලා තිබුණේ ජනාධිපතිතුමාගේ ශෝක ප්‍රකාශය අවමංගල සභාවට ඉදිරිපත් කරන්ඩ තමන් සුදානමින් ඉන්නවා කියලායි.ඒ අවස්ථාවේ ඇමැති දුමින්ද දිසානායක කියලා තිබුණේ" නෑ නෑ මෙතැන කාගෙවත් පණිවිඩ කියන්නේ නෑ කියායි. අවසාන මොහොතේ අපේ දුක ගැන බලන්ඩ හිටියේ චන්ද්‍රිකා මැඩම් විතරයි." කියායි. කෙසේ වෙතත් ආණ්ඩුකාර වරයා ඇමැති දුමින්ද දිසානායකට එම ශෝක ප්‍රකාශය ලබා දී තිබිණා.මේ අතරතුර ජනාධිපතිතුමා ඇමෙරිකාවේ ඉදලා මෙරටට ආවට පස්සේ අධ්‍යාපන සේවා ඇමැති දුමින්ද දිසානායක සහ ඔහුගේ බිරිද අරලියගහ මන්දිරයට පැමිණ ජනාධිපතිතුමා මුණ ගැසුණා." ආ ඔයා චෝදනා කරලා තියෙනවා ඔයාගේ තාත්තා බලන්ඩ මං ආවේ නැහැ කියලා.‍මං ඔයාගේ තාත්තට එයාගේ උපන්දිනයට කථා කළා. මං එයාට සුබ පැතුවා. සුව දුක් ඇහුවා. එතකොට මට කිව්වේ වරදක් නැහැ සනීපෙන් ඉන්නවා කියලායි. අනික ඔයා මට හැම කැබිනට් රැස්වීමකදීම හමු වුණා. නමුත් ඔයා තාත්තාගේ අසනීපය ගැන මට වචනයක් කිව්වේ නැහැ. සමහරු කැන්සර් එකක් ව‍ගේ දෙයක් හැදුණාම ලැජ්ජාවට කියන්ඩ කැමැති නැහැ. මං දන්නේ නෑ ඔයා මට ඒක කිව්වේ නැත්තේ ඇයි කියලා. හැබැයි ඔයාට මට කියන්ඩ යුතුකමක් තිබ්බා." ජනාධිපතිතුමා ඒ මොහොතේ අධ්‍යාපන සේවා ඇමැති දුමින්ද දිසානායකට දොස් කිව්වේ ඒ විදියටයි.ඊට පස්සේ ජනාධිපතිතුමා හැරුණේ ඇමැති දුමින්ද දිසානායකගේ බිරිය වෙන අගමැති දි.මු ජයරත්නගේ දියණිය දෙසටයි. " ඔයාගේ අයියා අනුරාධ ජයරත්නගෙන් අහන්ඩ එයා තමයි ඔයාගේ අප්පච්චි අගමැතිතුමා අසනීප වෙලා ඉන්නකොට මට කථා කරලා කිව්වේ සර් අප්පච්චිට ගොඩක් අමාරුයි කියලා.අන්තිමට මං එතුමා වෙනුවෙන් කරන්ඩ තියෙන දේවල් කරලා එතුමා බලන්ඩ සිංගප්පුරුවට ගියා. ඒ විතරක් නෙමෙයි එතුමාගේ හිත හදන්ඩ ඕනේ නිසා අපේ මැති අමැතිවරුන්ට සහ හමුවෙන හැමෝටම කිව්වා දි‍.මු අගමැතිතුමාගේ හිත හදන්ඩ ගිහින් එතුමාගේ සුව දුක් බලන්ඩ කියලා. එහෙම එකේ ඔයාගේ මහත්තයා මට එයාගේ තාත්තා බර්ටිට අසනීපයි කියලා කිව්වේ නැහැ ලැජ්ජාවට හරි මොන දේකට හරි‍." ජනාධිපතිතුමා ඇමැති දුමින්දගේ බිරියට කිව්වා.ඊට පස්සේ යළිත් ජනාධිපතිතුමා ඇමැති දුමින්දට දොස් කිව්වේ ඇමැතිවරයා කරලා කියලා තිබුණු කරුණු කිපයක් ගැන කියලායි. " ඔයා කැබිනට් මණ්ඩලයට දොස් කියලා තිබුණා. ඒ අයට දොස් කියන්ඩ ඔයාට කිසිම අයිතියක් නැහැ. මං එදා අවමංගල සභාවට එව්ව පණිවිඩය කියවන්ඩ බැරි ප්‍රශ්නයක් තිබ්බානම් ඒක නිවැරැදි කරලා කියවන්ඩ තිබුණා. මට කියන්ඩ ඒ පණිවිඩය කොහොමද මංගල අතට ගියේ‍. මගේ ඒ පණිවිඩය හදපු කෙනා ලඟ සහ ඔයා ලඟ විතරයි ඒකේ පිටපත් තිබුණේ. ඔයා කියන්ඩ ඒ පණිවිඩය මංගල අතට ගියේ කොහොමද?" ජනාධිපතිතුමා ඇමැති දුමින් දිසානායකගෙන් අහුවා.ඒකට ඇමැතිවරයා දුන්නේ මේ වගේ පිළිතුක්." සර් පණිවිඩය හදුපු කෙනා ඒකේ පිටපතක් මංගලට දුන්නාද දන්නේ නෑ‍. හැබැයි මං දුන්නේ නෑ‍." දුමින්ද දිසානායක ඇමැතිවරයා කිව්වා. ඒ සමඟම ජනාධිපතිතුමා කථා කළේ ජනාධිපතිතුමාගේ එම ශෝක පණිවිඩය සකස් කළ ජනාධිපති මාධ්‍ය අධ්‍යක්ෂක මහින්ද ඉලේපෙරුමටයි. " මේ දුමින්ද කියනවා. මගේ ශෝක පණිවිඩය මංගලට දීලා තියෙන්නේ ඔයා කියලා." ජනාධිපතිතුමා මහින්ද ඉලේපෙරුමගෙන් විමසා සිටියා." සර් දුමින්ද ඇමැතිතුමා මං ඒක මංගලට දුන්නා කියලා මට චෝදනා කරනවානම් දුමින්ද ඇමැතිතුමා කියන්නේ එදා අවමංගල උත්සවය වෙලාවේ එතැන වෙච්ච දේවල්වලට මං තමයි වග කියන්ඩ ඕනේ. ඒක තමයි චන්ද්‍රිකා හිටපු ජනාධිපතිනිය අම්මා කෙනෙක් වගේයි කියලා අඩ අඩා කිව්වේ. ඒකත් මං ලියලා දුන්න කථාවක්ද දන්නෙනෑ සර්. සර් මං එහෙම කරලා මෙතැන බත් කන්ඩ ඉන්නේ නෑ." මහින්ද ඉලේපෙරුම මාධ්‍ය අධ්‍යක්ෂකවරයා කියා සිටියා.ඊට පස්සේ ජනාධිපතිතුමා ඇමැති දුමින්ද දිසානායකට කිව්වේ " දුමින්ද මං කියලා තියෙනවා. ඕනෑ කෙනෙක්ට යන්ඩ පුළුවන්. දොර ඇරලා තියෙන්නේ. මං බර්ටි නිසායි ඔයාට කැබිනට් ඇමැතිකමක් දුන්නේ. ඔයාට සුදුසුකම් නැහැ. සුදුසුකම් බැලුවානම් ඔයාට මේ ඇමැතිකම දෙන්ඩ බැහැ‍. ඔයාට මොනවද තියෙන සුදුසුකම්. මං හිතනවා ඔයාට මගේ මුණ බලාගෙන තවත් වැඩ කරන්ඩ බැහැ කියලා. නමුත් තමුන් ඇමැති කෙනෙක් විදියට විශාල වරදක් කරලා තියෙන්නේ. තමුන් තීරණයක් ගන්ඩ ඕනෑ‍. යනවානම් දැන්ම යන්ඩ පුළුවන්. මෙතැන කුමන්ත්‍රණ කරන්ඩ සුදානම් වෙන්ඩ එපා." ජනාධිපතිතුමා ඇමැති දුමින්ද දිසානායකට තදින් අවවාද කළා.ඒත් එක්ම ඇමැති දුමින්ද‍ගේ බිරිය ජනාධිපතිතුමා ඉදිරියේ හඩා වැටුණාය. " අනේ සර් මෙයා අතින් වරදක් වෙලා නම් තවත් එහෙම දේවල් වෙන්නේ නෑ." ඇමැති දුමින්දගේ බිරිය ජනාධිපතිතුමාට බැගෑපත්වයි කිව්වේ." අනේ සර් මට ඇත්තටම එදා ඇඩුණා. ඒ අප්පච්චි ගැන දුකට. මං චන්ද්‍රිකාට අම්මා කිව්වෙ නෑ සර්. සර් විවේචනය කළේත් නැහැ සර්. ඔය පත්තර කාරයෝ බොරු ගොතලා දාලා තියෙන්නේ. " ඇමැති දුමින්ද දිසානායකත් ජනාධිපතිතුමාට කිව්වේ බොහොම බැගෑපත්වයි." හරි දුමින්ද එහෙනම් ඔයා ඒක නිවැරැදි කරන්ඩකෝ." ජනාධිපතිතුමා යළිත් ඇමැති දුමින්දට උපදෙස් දුන්නා." සර් මං දන්නවා මගේ අතින් වරදක් වෙලා තියෙන්නේ." එහෙම කියමින් ඇමැති දුමින්ද දිසානානයක ජනාධිපතිතුමාට වැඳලා සමාව ගත්තා.මේ අතරතුර ගිය සතියේ බ්‍රහස්පතින්දා දිනයේ නව නියෝජ්‍ය ඇමැතිවරු නව දෙනෙක් ජනාධිපතිතුමා ඉදිරියේ දිවුරුම් දීම සිදු වුණා. බොහෝ දෙනා සිතා සිටියේ නාමල් රාජපක්ෂ මන්ත්‍රීවරයාටත් නියෝජ්‍ය ඇමැති ධුර හිමි වෙනු ඇති බවටයි. ගිය බ්‍රහස්පතින්දා දිනයේ උදේන්ම අරලියගහ මැදුරට ඇමැතිනී පවිත්‍රා දේවී වන්නිආරච්චි සහ සුමේධා ජී ජයසේනත් ඇවිත් හිටියා. මේ ඇමැතිවරියන් දෙදෙනාට පාර්ලිමේන්තු මන්ත්‍රී නාමල් රාජපක්ෂත් මුණ ගැහුණා. ඒ වෙලාවේ ඇමැතිවරියන් දෙන්නා නාමල් මන්ත්‍රීතුමාගෙන් ඇහුවේ කෝ ඔයාට නියෝජ්‍ය ඇමැතිකමක් නැහැනේ කියායි." නෑ නෑ මං තාත්තාගෙන් ඉල්ලුවේ නැහැ. මොකද මට තාත්තා ඊට වඩා ලොකු දෙයක්දෙන්ඩ ඉන්නවානේ. ඒ වෙන මොකක්වත් නෙමෙයි.තාත්තා විශ්‍රාම ගියාම කාල්ටන් ගේ මට දෙනවා කිව්වා. ඒකයි ලොකුම දේ " නාමල් මන්ත්‍රීතුමා ඇමැතිවරියන් දෙන්නාට කිව්වා.ගිය සතියේදී රජයේ තවත් පාර්ලිමේන්තු මන්ත්‍රීවරු පිරිසකට නියෝජ්‍ය ඇමැති ධුර පිරිනැමීම සිදු වුණා. නව නි‍‍යෝජ්‍ය ඇමැතිවරු තෝරා ගැනීමට කටයුතු කොට තිබුණේ ජනාධිපතිතුමාගේ උපදෙස් මත ඇමැතිවරුන්වන මෛත්‍රීපාල සිරිසේන, නිමල් සිරිපාලද සිල්වා, බැසිල් රාජපක්ෂ ඇතුළු පක්ෂයේ ජ්‍යෙෂ්ඨයන් පිරිසකගේ මුලිකත්වයෙනි.මෙවර නියෝජ්‍ය ඇමැතිවරු පත් කිරීමේදී ප්‍රධාන නිර්ණායක දෙකක් සැලකිල්ලට ගෙන තිබුණි. ඉන් එකක් වුයේ 1994 පමණ සිට පළාත් සභාවන්හි අවුරුදු විසිසකට වඩා වැඩි දේශපාලන පලපුරුද්දක් තිබිමයි.ඒ ‍අනුව වික්ටර් ඇන්තනී, හේමාල් ගුණසේකර සහ මුතුකුමාරණ යන පාර්ලිමේන්තු මන්ත්‍රීවරුන්ගේ නම් යෝජනා වීය. ඊළඟට නියෝජ්‍ය ඇමැතිධුර ලබා දීමේ නිර්ණායකය වු‍යේ පසුගිය මහා මැතිරවණයේදී දිස්ත්‍රික් මට්ටමින් වැඩිම මනාප ලබා ගත් දිස්ත්‍රික් සංවර්ධන කමිටුවල සභාපතිත්වය දරණු ලබන අයයි.ඒ අනුව නිශාන්ත මුතුහෙට්ටිගම, සනත් ජයසුරිය , සරත් වීරසේකර සහ ලක්ෂ්මන් වසන්ත පෙරේරා යන අයගේ නම් යෝජනා වීය. ඒ නිර්ණායකයෙන් පිට මොහාන් ලාල් ග්‍රේරෝ මන්ත්‍රීවරයා අධ්‍යාපන ක්ෂේත්‍රයට කරනු ලබන සේවය උදෙසා අධ්‍යාපන නි‍යෝජ්‍ය ඇමැති ධුරය ලබා දිය යුතු බවට තීන්දු කෙරිණි.නියෝජ්‍ය ඇමැතිධුර පිරිනැමු අවස්ථාවේදී සමහර මන්ත්‍රීවරු අමාත්‍යධුර ලබා දුන්නද ඒවා ප්‍රතික්ෂේප කළ බැව් නාමල් මන්ත්‍රීවරයා තමන්ට ලැබුණ ඇමැතිධුරය බාර නොගැනීමෙන් බොහෝ දෙනාට දැන ගන්නට ලැබී තිබිණි. වාර්තා වෙන ආකාරයට නාමල් මන්ත්‍රීවරයාට ලැබුණ ඇමැතිධුරය ප්‍රතික්ෂේප කර තිබුණේ කුරුණු කාරණා කිපයක් නිසායි.මේ වන‍විට නාමල් මන්ත්‍රීවරයා සිය අධ්‍යාපන කටයුතු සදහා සැලකියයුතු කාලයක් වෙන් කරයි. එමෙන්ම නාමල් මන්ත්‍රීවරයා මේ වන විට පශ්චාත් උපාධි දෙකක් හදාරමින් සිටියි. ඒ වගේම උතුරු පළාතේ විශේෂයෙන්ම කිලිනොච්චි , මුලතිව් දිසාවන්හි සහ හම්බන්තොට දිසාවේ සිදු කරනු ලබන සංවර්ධන කටයුතු සදහාත් නාමල් මන්ත්‍රීවරයාට කාලයක් යෙදවීමට සිදුව තිබේ.ඒ වගේම ශ්‍රිලංකා නිදහස් පක්ෂයේ තරුණ සංවිධානය නගා සිටුවීමේ දැවැන්ත වැඩපිළිවෙළකටද නාමල් මන්ත්‍රීවරයා සුදානම් වී සිටී. ‍මේ නිසි මේ මොහොතේ ඇමැති ධුරයක් බාර නොගැනීමට නාමල් තීරණය කළත් තමන්ට ඇමැති ධුරයක් ලබා ගන්නා ලෙසට යෝජනා කළ බැසිල් රාජපක්ෂ , නිමල් සිරිපාලද සිල්වා ඇතුළු ජ්‍යෙෂ්ඨයන්ට ස්තුති කිරීමටත් නි‍යෝජ්‍ය ඇමැතිවරු දිවුරුම් දුන් අවස්ථාවේ නාමල් මන්ත්‍රීවරයා අමතක නොකළේය.නාමල් මන්ත්‍රීවරයා මේ අවස්ථාවේ ඇමතිධුරයක් ලබා‍ නොගත් බව ආරංචි වු විගස ජ්‍යෙෂ්ඨ ඇමැතිවරුන්වන තිස්ස විතාරණ සහ චන්ද්‍රසිරි ගජධීර වැනි ඇමැතිවරු නාමල් මන්ත්‍රීවරයාගේ අනාගතයට සුබ පැතුවේ ඔහුගේ තීරණයත් අගය කරමිනි.ද්විපාර්ශවික වශයෙන් වැදගත් වෙන කාරණා පිළිබදව විශේෂ සාකච්ඡාවක් සඳහා ගිය සතියේදි ඉන්දියානු විදේශ කටයුතු ඇමැති සල්මන් කුර්ෂිඩ් මෙරටට ආවා. හෙතෙම ජනාධිපතිතුමා සහ තවත් දේශපාලන නායකයන් රැසක් එක්ක මෙරටදී සාකචඡා පැවැත්වුවා. ඒ අතරතුර එජාප හිටපු නි‍‍යෝජ්‍ය නායක කරු ජයසුරිය එක්කත් ඉන්දීය විදේශ ඇමැතිවරයා සාකච්ඡා කළා‍."අපේ රටවල් දෙක අතර තියෙන දේශපාලනමය , ආර්ථිකමය , සාමාජීය සහ සංස්කෘතික යන අංශවල තියෙන සහයෝගය ඉදිරියටත් ඒ විදියටම තබා ගන්ඩ ඕනේ." ඒ හමුවේදී කරු කිව්වා. 2001 වසරේදි බලයට පත් වු එක්සත් ජාතික පෙරමුණු රජයේ විදුලිබල ඇමැතිවරයා වු කරු ජයසුරියට එකල මහත් අභියෝගයක් වුයේ මෙරට විදුලි බල සැපයුම අඛන්ඩව පවත්වා ගැනීම සඳහා දින 180 වැඩසටහන ක්‍රියාත්මක කිරීමයි. ඒ අවස්ථාවේදී ගල් අඟුරු බලාගාරයක් ස්ථාපිත කිරීමට එ.ජා.ප රජය ගත් උත්සාහයත් එය රජය බිද වැටීම නිසා අතරමග නතර වු ආකාරයත් කරු සිහිපත් කළා.ඉන්දිය විදේශ ඇමැතිවරයා එක්ක කරු කෙරුව සාකච්ඡාවෙන් පස්සේ කරු හමු වුණේ ඉන්දීය විදුලි සමාගමේ සභාපතිවරයායි. එතැනදී අවධාරණය කෙරුණේ මෙරට ඉදිකරනු ලබන නව විදුලි බලාගාරයන් නවීන තාක්ෂණයෙන් යුතු ආයෝජනයක් වෙන්ඩ ඕනෑ කියලායි.එක්සත් ජාතික පක්ෂයයේ කෘත්‍යාධිකාරී මණ්ඩලය විසින් යෝජිත නායකත්ව සහ උත්තරීතර මණ්ඩලයේ සභාපතිත්වයට කරු ජයසුරියට පැවැරීමට කර ඇති නව තීරණය ගැන මේ වනවිට විවිධ අයගෙන් අදහස් පළ වෙලා තියෙනවා . මේ ගැන විවිධ පාර්ශව විසින් කරු ජයසුරිය සමග සාකච්ඡා කළා. ඒ වගේම විවිධ පාර්ශව විසින් ලිපි සහ දුරකථන මගිනුත් කරු ජයසුරිය එක්ක නායකත්ව මණ්ඩලය ගැන අදහස් හුවමාරු කර ගත්තා."පක්ෂයේ සියළු බලවේග සමගි කොට දේශපාලන ජයග්‍රහණ ලබා ගන්නා තෙක් අඛණ්ඩ ස්ථාවරත්වයක සිටිමින් සියළු පාර්ශවයන්ට සවන්දීම තමන්ගේ සිරිත බවත් කරු තමන් සමග සාකච්ඡා කරපු එ.ජා.ප යේ මන්ත්‍රීවරුන් ඇතුළු සියළුම පිරිස් වෙත කිව්වා". මහා සංඝරත්නය, විද්වතුන්, සිවිල් සිවිධාන ඇතුළු විවිධ පිරිස් මේ විදියට කරු එක්ක අදහස් දැක්වුවා.මෙහිදී මහා සංඝරත්නය , පක්ෂ නායකත්වය හා කෘත්‍යාධිකාරී මණ්ඩලය තමන් කෙරෙහි දක්වලා තියෙන විශ්වාසය සහ බලාපොරොත්තු කඩ නොකිරීමට තමන් වග බලා ගන්නා බවටත් කරු එම පිරිස්වලට කිව්වා.ගිය සතියේදී එ.ජා.ප මාතර දිසා පාර්ලිමේන්තු මන්ත්‍රී මංගල සමරවීරට නොසීතූ ප්‍රහාරයකට ලක් වෙන්ඩ සිදු වුණා. ඒ තමයි එ.ජා.ප නායකයාට එරෙහිව දකුණු පළාත් සභා මන්ත්‍රි මෛත්‍රී ගුණරත්න දෙවුන්දරින් පටන් ගත් උද්ඝෝෂණ ව්‍යාපාරයට පහර දෙන්ඩ පිරිසක් සමඟ මාතර දෙවුන්දර ප්‍රදේශයේදී පහර දෙන්ඩ උත්සාහ කිරීමේදීයි. මාතර මෛත්‍රීගේ පෙළපාළියට පහර දෙන්ඩ කියලා එ.ජා.ප යේ ඉහළම තැනින් මංගලට සහ සාගල රත්නායකට උපදෙස් ලැබිලා තිබුණත් අවසාන මොහොතේදී එ.ජා.ප මාතර හිටපු මන්ත්‍රි සාගල රත්නායක එදින කොළඹට ගෙන්වාගෙන තිබුණා. මේ අතරතුර මංගල සමරවිරට සහ එච්. ආර් විමලසිරිට උපදෙස් ලැබිලා තිබුණා.අවසානයේදී මෛත්‍රීගේ පෙළපාළිය පටන් ගත් පසුව මංගල සිය පිරිවර එක්ක දෙවුන්දරට ගිහින් මෛත්‍රිගේ ‍උද්ඝෝෂණයට පහර දෙන්ඩ උත්සාහ කිරිමේදී කාන්තාවන් පිරිසක් මංගල සමරවිරට කිව්වේ මෙහේ එවා බැහැ කියායි. එහෙත් මංගල කිව්වේ ඒවා කො‍හේද මාත් මාතර මිනිහෙක් කියායි. ඒ සමඟම මංගල සමරවීර මන්ත්‍රීවරයාට කාන්තාවන් දෙදෙනෙකු ඉදිරියට පැන කම්මුල් පහර කීපයක් ගැහුවේ මංගලගේ ආරක්ෂක නිලධාරීන්ගේ ඇස්වලටත් හොරෙන්මයි. ඒත් එක්කම දෙවුන්දරින් මාතරට ලැබුණේ මහා විශාල හු හඩවල්. ඒත් එක්කම කට කැඩිච්ච කතා ගොඩක් මංගලට අහගන්ඩ වුණා. අන්තිමට මංගල ඇතුළු පිරිස දෙවුන්දරින් මාතර මැද්දවත්ත පැත්තෙන් මාතර මහ නගර සභාව ළඟට අවා.එ.ජා.ප යේ කෘත්‍යාධිකාරි මණ්ඩල රැස්වීම ගිය සතියේ සඳුදා පැවැත් වුණා. ඒ සිරිකොත පක්ෂ මුලස්ථානයේදී. එ.ජා.ප නායකයාගේ ප්‍රධානත්වයෙන් ඇරැඹි කෘත්‍යාධිකාරී මණ්ඩල රැස්වීමට වෙනදාට වඩා මහත් උද්‍යෝගයෙන් කෘත්‍යාධිකාරී මණ්ඩල සභිකයන් පැමිණිලා හිටියා. කෘත්‍යාධිකාරී මණ්ඩල රැස්වීම ආරම්භයේදීම එ.ජා.ප නායකයා අදහස් දැක්වුවා." අපි අලුත් විදියකට මේ පක්ෂය දිනන මාවතකට ගෙන යන්ඩ ඕනේ. ඒකට මුලික රාමුවක් මං හදලා තියෙනවා. ඒ මුලික රාමුවට එකඟ නම් මං කැමැතියි අඩියක් පසු පසට තියන්ඩ. මං කැමැතියි නායකත්ව මණ්ඩලයකට බලය පවරන්ඩ. මේ පක්ෂය ඉදිරියට ගෙන යන්ඩ." එ.ජා.ප නායකයා බොහොම අවංක විදියට කිව්වා.ඒත් එක්කම කෘත්‍යාධිකාරී මණ්ඩල රැස්වීමේ දී සජිත් ප්‍රේමදාස මන්ත්‍රීවරයාගේ පාර්ශ්වයේ කෘත්‍යාධිකාරී මණ්ඩල සභිකයන් විමසා සිටියේ " මොකද්ද ඔය කියන නායකත්ව මණ්ඩලය. ඒ නායකත්ව මණ්ඩලය කටයුතු කරන්නේ කොහොමද?" කියලා.ඊට පස්සේ කෘත්‍යාධිකාරී මණ්ඩලයේදි අදහස් දැක්වුයේ කරුණාසේන කොඩිතුවක්කුයි. " මේ යෝජනාව බොහොම හොඳ දෙයක්. අපිට ඉස්සරහට යන්ඩ පුළුවන් යෝජනාවක්" කොඩිතුවක්කු හිටපු මන්ත්‍රිවරයා කිව්වා.ඉන් අනතුරුව නැඟී සිටියේ සජිත් ප්‍රේමදාස මන්ත්‍රීවරයායි. " කොහොමද මේ නායකත්ව මණ්ඩලයේ කටයුතු සිදු වෙන්නේ. ඒක මුලින්ම දැන ගත යුතුයි." සජිත් මන්ත්‍රීවරයා කිව්වා." අපි මේ නායකත්ව මණ්ඩලයට එකඟ නම් විතරක් අපි මේ ගැන පැහැදිලි කරන්නම්" එ.ජා.ප නායකයා කිව්වා. ඒත් එක්කම තලතා අතු‍කෝරාල මන්ත්‍රීවරිය නැඟී සිටියා. " මටත් දැන ගන්ඩ ඕනෑ නායකතුමනි, මේ නායකත්ව මණ්ඩලය කටයුතු කරන්නේ කොහොමද කියලායි." ඇය කිව්වා."ඉස්සර වෙලා එකඟත්වයකට එමුකෝ. ඊට පස්සේ මේ යාන්ත්‍රණය ගැන කතා කරන්ඩ පුළුවන්." එජාප නායකයා කිව්වා.ඉන් අනතුරුව නැඟී සිටි එ.ජා.ප ජාතික සංවිධායක දයා ගමගේ කිව්වේ තමන් එ.ජා.පයට අති විශාල මුදලක් ලබා දුන්නා කියලායි. ඒ විදියට දයා ගමගේ තමන්ගේ පුරාජේරුව කෘත්‍යාධිකාරී මණ්ඩලයේදී කිව්වා.ඊට පස්සේ නැඟී සිටි සජිත් ප්‍රේමදාස මන්ත්‍රීවරයා කිව්වේ එ.ජා.ප යේ පරාජයට හේතුව සියලුම සංවිධායකයන්ගේ දුර්වලතාව නිසා කියායි. ඒ නිසා සියලුම සංවිධායකයන් ඉවත් කළ යුතු යැයි සජිත් කිව්වා. ඒකට ටිකක් කේන්ති ගියේ ගාල්ල දිසා එ.ජා.ප නායක හිටපු පාර්ලිමේන්තු මන්ත්‍රී වජිර අබේවර්ධනටයි. " සජිත් එහෙම නෙමෙයි‍. මතක තියා ගන්ඩ අපිටත් පුළුවන් ආසන සංවිධායකකමින් ඉල්ලා අස්වෙලා පළාත් සභාවට තරග කරන්ඩ. ඒක නෙමෙයි සජිත් සියලු දෙනාම එක් වෙලා මේ ගමන යන්ඩ ඕනේ. අනෙක තමයි අපි හැමෝමයි මේ ගිය පළාත් සභා සටනට දායකත්වය දුන්නේ. ඒ නිසා අපි හැමෝම ඒ පළාත් සභා පරාජයේ වගකීම ගන්ඩ ඕනේ. එක් පුද්ගලයකුට නැත්නම් නායකතුමාට ඒකට තනියම වග කියන්ඩ බැහැ." වජිර අබේවර්ධන හිටපු මන්ත්‍රී වරයා කිව්වා.ඒත් එක්කම වජිර එ.ජා.ප නායකයාගෙන් ඇහුවේ නායකතුමා මට සජිත්ගෙන් ප්‍රශ්නයක් අහන්ඩ පුළුවන්ද කියායි. රනිල් ඒකට ඉඩක් දුන්නා. ඒ එක්කම වජිරගේ ප්‍රශ්නය වුණේ මේකයි. " සජිත් ඔයා කියනවා ‍ නායකයා මේ පරාජයට වග කිව යුතුයි කියලා. හරි එතකොට සජිත් ඔයා හැම තැනම කියනවා ඔයාට දිනන්ඩ වැඩ පිළිවෙළක් තියෙනවා කියාලා. දැන් මෙතැන ඒ ඔයාගේ වැඩ පිළිවෙල කියන්ඩ. එතකොට ඒක හොඳයි නම් අපි ඔක්කොම නායකතුමාට කියමු මේ වැඩ පිළිවෙළ අනුගමනය කරන්ඩ කියලා. " වජිර , සජිත් මන්ත්‍රීවරයාගෙන් ඉල්ලා සිටියා.සජිත් ප්‍රේමදාසගෙන් ඊට පිළිතුරක් ලැබුණා. " අපේ ආසන සංවිධායකයන් දුර්වලයි. ඒ සියලු දෙනා ඉවත් කළ යුතුයි. ඒ ව‍ගේම ඒ අය ඉල්ලා අස් වෙලා ඉදිරි පළාත් සභා මැතිවරණවලට තරග කරලා ජය අරගෙන ආසන සංවිධායක තනතුරු ලබා ගන්ඩ ඕනේ." සජිත් තමන්ගේ අදහස කිව්වා. ඒත් එක්කම යළිත් වරක් වජිර අබේවර්ධන අත උස්සලා තමන් කතා කරන්ඩ ඕනේ කිව්වත් එ.ජා.ප නායකයා ඒකට ඉඩ දුන්නේම නැහැ.ඒ නිසා ඉන් අනතුරුව රංජිත් මද්දුම බණ්ඩාර මන්ත්‍රීවරයා අදහස් දැක්වුවා. " අපි වැඩ කරමු. හැබැයි අපි පෙළපාළිවලට විරුද්ධයි. " රංජිත් මද්දුම බණ්ඩාර ඇමැතිවරයා කිව්වා.ඒත් එක්කම දයා ගමගේ නැ‍ඟෙනහිර පළාත් විපක්ෂ නායකයා අදහස් දැක්වුවා. ඔහු ඉතා තදින් සජිත් ප්‍රේමදාස විවේචනය කළා‍. " මතක තියා ගන්ඩ. ඔයා මට හැම තැනම හින්ට් ගහගෙන යනවා. හැබැයි සජිත් ඔයා එජාප යේ නායකයා වුණත් ඔයාට අපේ සහයෝගය ගන්නේ නැතිව දිනන්ඩ බැහැ. ඒ නිසා ඒකත් මතක තියා ගන්ඩ." දයා ගමගේ ඉතා තදින් කි‍ව්වා.අවසාන වශයෙන් රනිල් වික්‍රමසිංහ සජිත් ප්‍රේමදාස ඇතුළු පිරිසගෙන් විමසා සිටියේ නායකත්ව මණ්ඩලය ගැන යෝජනාවට එකඟද කියලායි. ඒත් සජිත් ඒකට උත්තරයක් දුන්නේ නෑ. නමුත් කෘත්‍යාධිකාරී මණ්ඩලයේදී සියලු දෙනාම ඒකමතිකව සම්මත කර ගත් යෝජනාවක් වුණේ නායකත්ව මණ්ලය ය‍ටතේ එ.ජා.පය ඉදිරියට ගෙන යන්ඩයි.ඒ ව‍ගේම එ.ජා.ප බහුතර කෘත්‍යාධිකාරී මණ්ඩල සභිකයන්ගේ අදහස වුයේ එ.ජා.ප නායකත්වයේ රනිල් වික්‍රමසිංහ සිටිය යුතුයි කියලයි.ඔක්තෝබර් 07 වැනිදාට යෙදුනු ලෝක ජනාවාස දිනය වෙනුවෙන් ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය විසින් ඔක්තෝබර් 01 වැනිදා සිට 07වැනිදා දක්වා නම්කර තිබූ ‘ජනාවාස සතියේ’ සමාප්ති උත්සවය තිබුණේ මොරටුව සොයිසාපුර මහල් නිවාස සංකීර්ණ ක‍්‍රීඩාංගණයේදී ජනාධිපති මහින්ද රාජපක්‍ෂ මැතිතුමාගේ ප්‍රධානත්වයෙන්.ඒ සමාප්ති උත්සවයට සහභාගී වීමට ආපු ජනාධිපතිතුමා ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ, නියෝජ්‍ය අමාත්‍ය ලසන්ත අලගියවන්න ඇතුළු අමාත්‍යාංශ නිලධාරීන් විසින් පිළිගත්තා.එතැනදී මුලින්ම ජනාධිපතිතුමන් ‘න‍‍ගමු පුරවර’ වැඩසටහන යටතේ රුපියල් මිලියන 350ක වියදමින් වසර 44කට පසු මුළුමනින්ම ප්‍රතිසංස්කරණය කෙරුණු මොරටුව සොයිසාපුර මහල් නිවාස ව්‍යාපෘතියේ ප්‍රථම අදියර නිවාසලාභීන්ගේ අයිතියට පත්කළා. ඒ සමගම ‘පුනස්ථාපන’ වැඩසටහන යටතේ මිලියන 50ක වියදමකින් මොරටුව, සොයිසාපුර ඉදි වූ ජනසෙවණ මහල් නිවාස ව්‍යාපෘතියේ පළමු අදියර විවෘත කිරීමත් ජනාධිපතිතුමන් අතින් සිදු වුණා. ඒක සංකේතවත් කරමින් ජනාධිපතිතුමන් විසින් ‘නිව්යෝර්ක් සිටි’ අන්තර්ජාතික සිනමා සම්මාන උළෙලේ හොඳම නළුවා සම්මානයෙන් පිදුම් ලැබූ ප්‍රවීණ රංගන ශිල්පී ජගත් චමිල ට මිලියන 5ක් වටිනා නව නිවස භාර දුන්නා.‘‘ජගත් චමිල ලෝකයම ජයගෙන රටට ගෞරවයක් රැගෙන ආවා. ඉතිං එයා වෙනුවෙන් මේ වගේ දෙයක් කරපු එක ඉතා හොඳ වැඩක් විමල්’’ ජනාධිපතිතුමන් තේ පානය අතරතුර ඇමැති විමල්ට කිව්වා.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af1310131</link>
    <topic>පවුල් ලක්ෂ පනහක් ගොඩනැගෙන්නේ මෙහෙමයි</topic>
    <author/>
    <content>දිවි නැඟුම පස්වැනි අදියර සිකුරාදා රටපුරා ග්‍රාම නිලධාරී වසම් 14000 කදී ආරම්භ කෙරිණි. මෙවර දිවි නැඟුමෙන් රටට ලැබෙන ප්‍රතිලාභ බොහෝය.දිවි නැඟුම හින්දා තමයි මට මධ්‍යම පළාතේ හොඳම කෘෂි ව්‍යවසායිකාව වෙන්න ලැබුණේ. මාතලේ ප්‍රාදේශීය ලේකම් කාර්යාලයෙන් ලැබුණු උපදෙස් අනුව මම මගේ නිවසේ උඩ තට්ටුවේ තාප්ප උඩත් පර්චස් 2 - 3 ක් වන ගෙවත්තෙත් විවිධ බෝග වර්ග 200 කට අධික ගණනක් වවා තිබෙනවා. මට දිවි නැඟුමෙන් කුකුළු පැටවුන් ලැබුණා.ගෙදරට අවශ්‍ය එළවළු, පලතුරු, බිත්තර දිවි නැඟුම යටතේ අපිට හදාගන්න අවස්ථාව ලැබුණා. උනන්දුව ඇත්නම් දිවි නැඟුමෙන් උදව් අරන් ගෙදරට අවශ්‍ය ආහාර බෝග වවලා අමතර ආදායමක් ලබාගන්නත් පුළුවන්.”මේ අදහස් අපට දැක්වූයේ දිවි නැඟුම වැඩ පිළිවෙළින් ජය කෙහෙළි නැංවූ මාතලේ මැලදුම්පත අනුෂා කුමාරි අබේකෝන් මහත්මියයි.“මම වෙනම පැළ තවානක් හදලා තිබෙනවා. ඒකේ පැළ විකුණලා හා උඩවැඩියා මල් පැළ විකුණලා මාසෙකට රුපියල් 50000 ක් විතර හොයනවා. දිවි නැඟුම නිසා මට සම්මාන සහතික සමඟ ප්‍රදේශයේ හොඳ පිළිගැනීමක් ද ලැබුණා. මේ වගේ අපේ පවුලටම දියුණු වෙන්න පුළුවන් වුණේ දිවි නැඟුම නිසා” යැයි ඇය පැවසුවේ ඉතා සතුටිනි.“ඉසුරුමත් නිවහනක් අසිරිමත් මව්බිමක්” යන අරමුණ ඇතිව 2011 මාර්තු මාසයේ දී ආරම්භ වුණු දිවි නැඟුම වැඩ සටහන මෙරට වැඩිම ජනතාවක් එකට එක්වුණු ජාතික සංවර්ධන වැඩසටහන ලෙස හැඳින්වීමට පුළුවන. දිවි නැඟුම හතර වැනි අදියරේදී මෙරට සිංහල දෙමළ මුස්ලිම් සියලුම පවුල් එනම් පවුල් ලක්ෂ 50 ක්ම මෙයට එක්වූහ. එය රටේ කෘෂි ක්ෂේත්‍රයේත් සංවර්ධන ක්ෂේත්‍රයේත් ඓතිහාසික වාර්තාවකි.දිවයිනේ සියලු ගම්මාන ආවරණය වන පරිදි ගෙවතු සත්ත්ව පාලනය, ධීවර හා ගෘහ කර්මාන්ත යන අංශයන් ගෙන් සමන්විත ගෘහ ආර්ථික ඒකක දස ලක්ෂයක් ඇති කිරීම ප්‍රධාන අරමුණ ඇතිව ආරම්භ වූ මේ වැඩ සටහන මඟින් මේ වන විට පවුල් ලක්ෂ 50 කට පමණ සෙත සැලසෙමින් තිබේ.පසුගිය දිවි නැඟුම අදියර හතර ඇතුළත මෙරට කෘෂිකාර්මික, ධීවර හා සුළු කර්මාන්ත ක්ෂේත්‍ර සඳහා විවිධ ආධාර ලබාදීම් හා මඟ පෙන්වීම් ලැබිණි. ගෙවතු බීජ කට්ටල ලක්ෂ 25 ක් බෙදා හැර තිබේ.“ජීවනෝපාය සහ සමාජ සංවර්ධනය මඟින් 2016 වන විට සම්පත් පිරුණු සමෘද්ධිමත් ගම නිර්මාණය කරමි.” යනුවෙන් මහින්ද චින්තන ඉදිරි දැක්මේ සඳහන්ය. ඒ අනුව මේ දිවි නැගුම වැඩ පිළිවෙළ ආරම්භ වූයේ මහින්ද රාජපක්ෂ ජනාධිපතිතුමාගේ අදහසක් අනුව ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීම මතය.2011 සිට මේ දක්වා පැවැත්වූ දිවි නැඟුම අදියර ගණන 4 කි. ඒ අනුව අද දිවි නැඟුම නිසා මෙරට ග්‍රාමීය හා නාගරික වශයෙන් කෘෂිකාර්මික ක්ෂේත්‍රයේ නවතම විප්ලවයක් ඇතිවී තිබේ. දිවි නැඟුම ප්‍රථම, දෙවැනි, තුන්වැනි, හතරවැනි අදියරවල මෙරට පවුල් ලක්ෂ 50 කට පමණ සෙත සලසමින් සමාජ සත්කාරක හා පවුලේ පෝෂණ මට්ටම ඉහළ නංවන ආකාරයෙන් ක්‍රියාවට නැංවී තිබේ.මෙම වැඩ පිළිවෙළේ මූලික අරමුණු 4 කි. ඉන් ප්‍රධාන අරමුණ පවුලේ පෝෂණ මට්ටම ඉහළ නැංවීමයි. දෙවැන්න පවුලේ දෛනික ජීවන වියදම අවම කිරීමයි. පවුලේ ආහාර සුරක්ෂිතතාව ඇතිකිරීම හා අමතර ආදායම් මාර්ග බිහිකිරීම තුන්වැනි හා හතරවැනි අරමුණු වේ.පසුගිය වසර 2 1/2 ඇතුළත දිවි නැඟුම නිසා ලැබූ ප්‍රතිඵල ඉතාම ඉහළය. මෙමඟින් එළවළු බීජ පැකට් ලක්ෂ 50 ක් පමණ සෑම නිවසකටම ලබා දී ඇත. ඊට අමතරව පොල් පැළ ලක්ෂ 25 ක් පලතුරු පැළ ලක්ෂ 50 ක් ජනතාවට ලබා දී තිබේ. කිකිළි පැටවුන් ලක්ෂ 11 ක් අඩු ආදායම් ලාභීන්ට ලබා දී පවුලේ පෝෂණය වැඩිදියුණු කර ඇත. හරිතාගාර 10000 ක් පමණ රටපුරා ඇති කිරීම ද ඉහත අදියරවලදී කටයුතු යොදා තිබේ.ඊට අමතරව සුළු අපනයන බෝග ඖෂධ එළවළු අනෙකුත් දැව පැළ වර්ග ලක්ෂ 4 ක් ජනතාවට බෙදා දුන් අතර රටකජු උඳු බඩඉරිඟු අලුත් ඉඩම් අක්කර ලක්ෂයක වගා කිරීමට අතහිත දීම ද මේ යටතේ සිදුවිය.නව අභිජනන මධ්‍යස්ථාන 25 ක් ස්ථාපිත කර උසස් ආරයේ කිරි එළදෙනුන් 3000 ක් ලබාදීම ද ගව මඩු 25000 ක් පිහිටුවා ඒවා දියුණු කිරීම ද දිවි නැඟුම යටතේ ආරම්භ වී තිබේ. රටට අවශ්‍ය දේශීය කිරි ඉල්ලුම සපිරීම පිණිස රටපුරා කිරි ශීතකරණ මධ්‍යස්ථාන 25 ක් ස්ථාපිත කිරීම හා නැවුම් එළකිරි අලෙවි මධ්‍යස්ථාන 300 ක් ස්ථාපිත කිරීම ද මේ යටතේ සිදු කෙරිණි. පවුලේ පෝෂණය වැඩිදියුණු කිරීමට එළවළු පරිභෝජනය වැඩි කිරීමට හා විශේෂයෙන් රටේ එළවළු මිල අඩු කිරීමට ද දිවි නැඟුම ඉහළම දායකත්වයක් මේ වන විට ලබා දී ඇත.දිවි නැඟුම යටතේ ඔබටත් ප්‍රයෝජන රැසක් ලබා ගත හැකිය. දිවි නැඟුම වැඩ සටහන් යටතේ මීමැසි පාලනය, ධීවර කටයුතු, ගෘහ මට්ටමේ කර්මාන්ත, කුඩා කර්මාන්ත, පැළ තවාන් ආදිය සඳහා ආධාර උපකාර ලබා දෙන බව දිවි නැඟුම වැඩ සටහනේ අධ්‍යක්ෂ ජයතිලක හේරත් මහතා පවසයි.මෙවර දිවි නැඟුම 5 වැනි අදියරේදී පවුල් ලක්ෂ 15 කට පමණ බීජ පැළ පැකට් 6 බැගින් වූ බීජ කට්ටලයක් ලබා දෙනු ලැබේ. දිවි නැඟුම අධ්‍යක්ෂ ජයතිලක හේරත් මහතා පවසන පරිදි මෙවර බීජ වර්ග බෙදා දීමේදී රටේ ප්‍රදේශවල භූ විෂමතාව අනුව පැළ පැකට් බෙදා දීමට කටයුතු කර ඇත. ඒ අනුව තෙත්, අතරමැදි, උඩරට, පහතරට ආදි ප්‍රදේශවලට වෙන් වෙන් එළවළු වර්ග ඇතුළත් බීජ පැකට් ලබා දෙනු ලැබේ. මීට අමතරව රටේ පවුල් ලක්ෂ 15 කටම අමු මිරිස් ඇට පැකට් ලබාදීමට ද පියවර ගනු ලැබේ.මෙහිදී අපි කරන්නේ රටපුරා බීජ බෙදා දීමෙන් ඒ අයට වගා කරන්නට අවස්ථාව ලබාදීම පමණක් නොවේ. ඒ අයගේ සිත්සතන් තුළ ආකල්පමය වෙනසක් ඇති කිරීමයි. මෙහිදී අප කරන්නේ රටේ සියලු පවුල්වල දිවි නැඟුමට ගෘහ ආර්ථික ශක්තියක් ලබාදීමයි. මේ තත්ත්වය පසුගිය දිවි නැඟුම අදියරවලදී ජනතාව තේරුම් ගෙන තිබේ. එය තවදුරටත් සමාජගත කර පවුලට රස ගුණ පිරි වස විස නැති පෝෂණ ගුණයෙන් අනූන කෘෂි නිපැයුම් ලබාගත හැකි එකම ක්‍රමය ලෙස දිවි නැඟුම වැඩ පිළිවෙළ ව්‍යාප්ත කිරීමට රටට ලැදි හැමෝම එක්විය යුතුය.පසුගිය සමයේ කිරිපිටි ප්‍රශ්නයක් පිළිබඳව රටේම ආන්දෝලනයක් ඇති විය. මේ අනුව මේ පිළිබඳව අවධානය යොමු කළ ආර්ථික සංවර්ධන අමාත්‍යාංශය ගමේ අයට නැවුම් එළකිරි ලබාදීමට කුඩා පරිමාණයේ මධ්‍යම පරිමාණයේ ප්‍රතිලාභ ලැබෙන ගව ගාල් වැඩිදියුණු කිරීමට ද කටයුතු යොදා තිබෙන බව ජයතිලක හේරත් මහතා පවසයි. ඒ අනුව ගවයන් 4 - 5 දෙනෙක් ඇතිදැඩි කිරීමට පූර්ණ සහාය ලබාදීමට ද දිවි නැඟුම යටතේ අතහිත ලබා දෙයි.මෙවර දිවි නැඟුම පස්වැනි අදියර යටතේ සිකුරාදා සිට ලබා දෙන සියලු බීජ පැකට්වල එම බීජ පැකට් වගා කරන ආකාරය පිළිබඳව හා ඒවායේ ගුණ මෙන්ම දමන පොහොර බිම් සකස් කිරීම ආදිය පිළිබඳව සිංහල හා දෙමළ භාෂාවලින් වර්ණ උපදෙස් පත්‍රිකාවක් ද අඩංගුය.ඊට අමතරව වගාවට සුදුසු තවාන් පැළ යොදාගන්නා අයුරු හා බඳුන් තවාන්වල පැළ සිටුවීම ආදි කටයුතු පිළිබඳව උපදෙස් ද ලබාදෙනු ලැබේ. මෙවර දිවි නැඟුම පස්වැනි අදියරේදී පලතුරු පැළ ලක්ෂ 15 ක් හා සුළු අපනයන බෝග පැළ 102000 ක් හා පොල් පැළ ලක්ෂ 30 ක් ලබාදීමට ද කටයුතු යොදා ඇත. මෙවර දිවි නැඟුම පස්වැනි අදියරේදී බීජ බෙදීමට අමතරව තවත් විශේෂ කටයුත්තක් සිදු කෙරේ. අලුතින් ආදර්ශ ගෙවතු ලක්ෂයක් ඇති කිරීම එම වැඩ පිළිවෙළයි. වර්ණයෙන් මුද්‍රිත උපදෙස් පත්‍රිකා ද දිවි නැඟුම යටතේ නව ආදර්ශ ගෙවත්තක් ඉදිකිරීමට කැමැති අයට මේ දිනවල ලබාදීමට කටයුතු යොදා ඇත.දිවි නැඟුම පස්වැනි අදියර යටතේ මෙරට සියලු ග්‍රාම නිලධාරී වසම්වල එනම් ග්‍රාම නිලධාරී වසම් 14000 ක මෙම දිවි නැඟුම වැඩ සටහන සිකුරාදා සිට ආරම්භ විය.ගමේ ග්‍රාම නිලධාරී, කෘෂිකර්ම පර්යේෂණ සංවර්ධන නිලධාරී, සමෘද්ධි නිලධාරී හා පවුල් සෞඛ්‍ය සේවිකාව සමඟ ආර්ථික සංවර්ධන අමාත්‍යාංශය මඟින් පත්කරන ලද ආර්ථික සංවර්ධන නිලධාරී යන ගමේ නිලධාරීහු මේ වැඩපිළිවෙළ ක්‍රියාවට නංවති.මේ වැඩ පිළිවෙළ යටතේ යම් ප්‍රශ්නයක් ඇත්නම් අදාළ ප්‍රාදේශීය ලේකම් හා අදාළ ප්‍රාදේශීය ලේකම් බල ප්‍රදේශයේ සැලසුම් අධ්‍යක්ෂ අමතා විස්තර විමසීමට අවස්ථාව තිබේ. ඊට අමතරව 1920 දුරකථන අංකය ඇමැතීමෙන් ද තවත් වැඩි විස්තර ලබාගත හැකි වේ.ඇමැති බැසිල් රාජපක්ෂ මහතාගේ මෙහෙයවීමෙන් ක්‍රියාත්මක වන දිවි නැඟුම වැඩ පිළිවෙළ පවුලේ ආර්ථිකය පමණක් නොව රටේම ආර්ථිකය වැඩිදියුණු කරන රටටම හිතකාමී ජනතාවට හිතකාමී කටයුත්තක් බව පෙන්වා දිය යුතුව ඇත. නිහාල් පී. අබේසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af1310132</link>
    <topic>මුතුරාජවෙල මැදි‍න් දිවෙන කොළඹ කටුනායක සුපිරි මඟ</topic>
    <author>තාරක වික්‍රමසේකර</author>
    <content>අපේ රටට විදේශ විනිමය වැඩියෙන් ගලා ගෙන එන සංචාරක කර්මාන්තය වැඩි දියුණු කිරීමේ අරමුණින් කොළඹ සිට කටුනායකට දක්වා අධිවේගී මාර්ගයක් තැනීමට තීරණය කෙරුණේ මීට බොහෝ කලකට පෙරදී ය.මේ මාර්ගය තැනීමට ගත් දින සිටම ඒ ස‍දහා විවිධ බාධා එල්ල වුණි. අධිවේගී මඟ ඉතා භයානක රකුසකු බව ට ජනතාව අතර මතයක්ද නිර්මාණය වුණි. මේ අධිවේගය මුහුදුවැලි පුරවමින් හදන්න සූදානම් වූ නිසා ‘අධිවේගී රකුසා ‘ යන නම ජනතාව අතර වඩාත් ප්‍රචලිත විණි. මුහුදුවැලි පුරවා පාර සෑදීම ගැන පරිසර සංවිධානවලින් පවා විවිධාකාරයේ චෝදනා එල්ල වූ අතර මාර්ගය තැනීමේ වැඩ කටයුතු ක්‍රමයෙන් ඇණ හිටියේය.මුහුදු වැලි පුරවමින් මෙරට කිසිදු මාර්ගයක් තනා නොමැති නිසා මාර්ගය නිසි ප්‍රමිතියකින් ඉදි නොවන බවත්, එමෙන්ම ශ්‍රී ලංකාව අවට මුහුදු තීරය ගැඹුරු විය හැකි බවටත් විවිධ පාර්ශව වලින් චෝදනා එල්ල වුණි. මේ නිසා අතර මඟ ඇණ හිටි අධිවේගී මගේ වැඩ කටයුතු යළි ආරම්භ කෙරුණේ මහින්ද රාජපක්ෂ ජනාධිපතිතුමාගේ දැඩි උනන්දුව මතයි.කොළඹ මාතර දක්ෂිණ අධිවේගී මඟ පළමුව ඉදිකෙරුණු අතර ඒ සමගම කොළඹ පිටත වටරවුම් මාර්ගයේද ඉදි කිරීම් ඇරැඹුණි. කොළඹ කටුනායක අධිවේගී මඟේ වැඩ අතර මඟ ඇණ හිටි තැන් සිට යළි ආරම්භ කෙරුණි.ඒ වන විටත් මාර්ගය සෑදීමට පුරවා තිබූ වැලි තොග පිටින් කූට ව්‍යාපාරිකයන්ගේ ග්‍රහණයට හසු වී තිබුණි.කොළඹ කටුනායක අධිවේගී මඟේ ව්‍යාපෘතියේ අධ්‍යක්ෂ පුෂ්ප ගුණරත්න මහතා පවසන්නේ මේ මාර්ගයේ වැඩ යළි ආරම්භ කෙරුණේ 2009 වසරේ අගෝස්තු 18 වැනිදා බවයි.වසර 4 ක් වැනි කාලයක් තුළදී මේ මාර්ගය ඉදි කිරීමට හැකි වූයේ ඒ සඳහා ආධාර ලබා දුන් චීන රජයේත් මෙරට සියලු පාර්ශවයන්ගේ උනන්දුව මත බවද ඒ මහතා කීය.මෙරට විශාලතම වගුරු බිම වන මුතුරාජවෙල හරහා සිදු කෙරුණු ඉඳිකිරීම් සුළු පටු නොවීය. මේ වන විට මාර්ගයේ සියලු ඉඳි කිරීම් අවසන් වී ඇත. අධිවේගී මාර්ගය මේ මස 27 වැනිදා ඉරිදා මහින්ද රාජපක්ෂ ජනාධිපතිතුමා අතින් ජනතා අයිතියට පැවරේ.මෙරට පළමු අධිවේගී මඟ ලෙසින් ඉඳි කිරීම් ඇරැඹුණත්මේ මාර්ගයට පෙර කොළඹ මාතර අධිවේගී මාර්ගය මෙන්ම කොළඹ පිටත අධිවේගී මාර්ගයන්හි ‍ඉඳි කිරීම් සිදු වූ හෙයින් මේ මාර්ගය අධිවේගී තුන්වන මාර්ගය ලෙසින් ඊ -3 ලෙසට හඳුන්වා දී ඇත.ලබන 27 වැනිදායින් පසුව මේ හරහා කොළඹ කටුනායක ගමනට වැය වන්නේ විනාඩි 25 කටත් අඩු කාලයකි. මෙය ශ්‍රී ලාංකිකයන් වශයෙන් අපට මහත් ආඩම්බරයකි. එමෙන්ම අන්තර්ජාතික මට්මටමින්ද අප ලද ජයග්‍රහණයකි.පොදු රාජ්‍ය මණ්ඩලයේ නායක සමුළුවට පැමිණෙන සියලු නියෝජිතයන්ට මේ මාර්ගය භාවිතා කළ හැකි වනු ඇත. මං තීරු 4 කින් යුක්ත මාර්ගය මුතුරාජවෙල ගොඩ කරමින් ඉදි කළද මුතුරාජවෙප්‍රෙ‍ෙද්ශය ජලයෙන් යට වීම වැළකීමේ පිළියම් ද ඊට ඇතුළත්ය.පෑලියගොඩින් (වනවාසල ප්‍ර‍ෙද්ශයෙන්) ආරම්භ වන අධිවේගී මාර්ගය කටුනායක ගුවන් තොටුපළට ආසන්නයෙන් නිමාවට පත් වේ. පෑලියගොඩ නුවර පාර අසලින් ආරම්භ වන පිවිසුම් මාර්ගයෙන් අධිවේගී මඟට පිවිසීමට හැකි වේ. මෙන්ම එම පිවිසුම් මාර්ගය භාවිතා කරමින් මීගමුව මාර්ගයට එමෙන්ම නුවර පාරටද ළගා විය හැකි ය.එම පිවිසුම් මාර්ගය සියලුම වාහන සඳහා විවෘත ය. ඒ සඳහා කිසිදු අය කිරීමක්ද නැත. එහෙත් අධිවේගී මාර්ගයේ ගමන් නොකරන සියලුම වාහන තොරණ හන්දියේ ඇති පිවිසුම් මාර්ගයෙන් හෝ මීගමුව පාරේ මාලු වෙළෙඳ සැල අසල පිවිසුම් මාර්ගයෙන් ගමන් කළ යුතු වේ. එසේ නොමැතිව ඍජු මාර්ගයේ ගමන් කළහොත් ජා-ඇළ දක්වාම පිටවීමට හැකියාවක් නොලැබෙනු ඇත.අධිවේගී මාර්ගයට සම්බන්ධ මේ පිවිසුම් මාර්ග නිසා මීගමුව පාරේ මෙන්ම නුවර පාරේ තදබදය බොහෝ දුරට අඩු වෙන බව පුෂ්ප ගුණරත්න මහතා පවසයි. පිවිසුම් මාර්ගයන්හි අධිවේගී නීතිය ක්‍රියාත්මක නොවන බවත් එය සාමාන්‍ය ජාතික මහා මාර්ගයක් ලෙස ක්‍රියාත්මක වෙන බවත් ගුණරත්න මහතා පවසයි. එසේ වුවත් අධිවේගී මඟට ඇතුළු නොවීමට වගබලා ගත යුතු බවද ඒ මහතා පෙන්වා දෙයි.විශේෂයෙන්ම කොට්ටාව අධිවේගී මාර්ගයේ මෙන් නොව කොළඹ කටුනායක අධිවේගී ම‍ඟේදී ඇතුළු වීමේදී විශේෂ දොරටු හෝ පිවිසුම් ටිකට් පත් ලබා නොදෙනු ඇත. කටුනායකින් හෝ ජාඇළ පිවිසුමෙන් පිටවීමේදී ගාස්තු ගෙවා යා යුතු වේ. එහෙත් ජා ඇළ පිවිසුමෙන් ඇතුළු වන අයට විශේෂ ප්ලාස්ටික් කාඩ් පතක් ලබා දෙනු ඇත. එම කාඩ් පත පිටවීමේදී දොරටුවේදී ලබා දුන් විට ජාඇළ සිට පැමිණි ගාස්තුව ගෙවිය යුතු වේ. කාඩ් පතක් නොමැතිව පැමිණෙන සියලු දෙනා විසින් සම්පූර්ණ ගාස්තුව ගෙවිය යුතු වේ.කටුනායක සිට පැමිණීමේදීද තත්ත්වය එසේමය විශේෂ පිවිසුම් දොරටු නැත. ගමනාන්තය වන පෑලියගොඩ දී හෝ ජා ඇළදී ගාස්තු ගෙවා පිට විය යුතු වේ.එමෙන්ම දක්ෂිණ අධිවේගී මාර්ගයේ නොමැති විශේෂිත ලක්ෂණ හා පහසුකම් කිහිපයකින් මෙම මාර්ගය සමන්විත වේ. ඒ අතර විශේෂයෙන් සඳහන් කළ යුතු වන්නේ සම්පූර්ණ මාර්ගයේ ගමනාරම්භයේ සිට ගමනාන්තය දක්වාම විදුලි පහන් ආලෝක සපයා තිබීමයි. එමෙන්ම විශේෂිත ඩිජිටල් නාම පුවරු මඟින් මාර්ගයේ කාලගුණික තත්ත්වය හෝ ඉදිරි මාර්ගයේ අවහිරතා හෝ වෙනයම් ඕනෑම දෙයක් දැනුම් දීමට හැකියාව ඇත.එමෙන්ම මාර්ගයේ තැනින් තැන ඉදි කර ඇති දුරකතන කුටි මඟින් හදිසි අවස්ථාවකදි ඇමතුම් පහසුකම් ලබා ගත හැකිය. එම දුරකතන කුටි සඳහා සූර්යකෝෂ විශේෂිත බැටරි සවි කර තිබීම රටේ සමස්ත විදුලි බල පද්ධතියටද කරන ලද මහත් මෙහෙවරක් ‍ෙලස හඳුන්වා දිය හැකිය.දක්ෂිණ අධිවේගී මාර්ගයට වඩා මේ මාර්ගයේ අති විශාල වාහන සංඛ්‍යාවක් දිනකට ගමන් කරනු ඇතැයි බලාපොරොත්තු වේ. දිනකට ආසන්න වශයෙන් වාහන 15000 ක් පමණ ගමන් කරනු ඇතැයි අනුමාන කර ඇත. කිලෝමීටර් 25.6 කින් යුක්ත මේ මාර්ගය ඉදි කිරීමට වැය කරන ලද මුදල ඇමරිකන් ඩොලර් මිලියන 350 කි. මේ මාර්ගයේද පැයට කිලෝමීටර් 100 ක වේගයකින් ගමන් කළ හැකිය.නව කැලණි පාලම අන්තර් හුවමාරු මධ්‍යස්ථානයට අමතරව, පෑලියගොඩ, ජාඇළ හා කටුනායක (18 කණුව) හා ගුවන් තොටුපළ වශයෙන් පිවිසුම් මාර්ග 5 ක් මේ වන විට ඉඳි කර ඇත. කොළඹ පිටත වටරවම් මාර්ගය හා සම්බන්ධව කෙරවලපිටිය පිවිසුම් මාර්ගයද ඉදිරියේදී ඉදිවනු ඇත.ඒ සඳහා අවශ්‍ය පසුබිම මේ මාර්ගය ඉදි කිරීමේදී ම සකසා තිබේ.එසේ වුවත් කැලණි පාලම පිවිසුමේ සිට කොළඹ නගරයට පිවිසීමට මේ දක්වා විශේෂිත ක්‍රමයක් නොතිබීම විශාල අඩුපාඩුවක් ලෙස පෙන්වා දිය යුතුය. නොඑසේ නම් විනාඩි 20කින් පමණ කටුනායක සිට කැලණි පාලම අසලට පැමිණ එතැන් සිට කොළඹ නගරයට පැමිණීමට පැයකට ආසන්න කාලයක් ගත වුවහොත් එයින් සිදුවන්නේ විශාල ජාතික ධනයක් අපතේ යාමකි. එම නිසා පවත්නා මාර්ගයන්ට සමාන්තරව ගුවන් මාර්ගයක් කොළඹ නගරය දක්වා ඉඳි කළ යුතු වේ. මෙවන් මහා මාර්ගයක් කිරුලපනේ සිට කොළඹ නගරය දක්වා ඉදි කිරීමට යොජිත වුවත් එයද මේ වන විට කතා බහට පමණක් සිමා වී ඇති බවක් පෙනේ.එහෙත් කොළඹ කටුනායක මාර්ගය හා සම්බන්ධව කඩිනම් විසැඳුමක් ලැබිය යුතුය. කැලණි ගඟ මතින් නව මංතීරු 6 කින් සමන් විත පාලමක් ඉඳි කිරීමට මේ වන විට සැලසුම් කර තිබීම එහි හොඳ ලකුණක් බව පෙනේ. ඒ සඳහා ඉක්මන් ක්‍රියා මාර්ග ගත යුතු වා සේම අධිවේගය ජනතා අයිතියට පත් කිරීමට පෙර එහි සිරිය නැරැඹීමට මේ මස 22,23,24 තෙදින මහජනතාවට අවස්ථාව ලබා දී ඇති බවද සිහිපත් කළ යුතු වේ. ඒ සඳහා සහභාගි වන මෙන් සියලු ලක්වාසී ජනතාව‍ගෙන් වරාය හා මහාමාර්ග ව්‍යාපෘති අමාත්‍ය නිර්මල කොතලාවල මහතා ඉල්ලා සිටී.තාරක වික්‍රමසේකරසේයාරුව - තිලක් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af1310133</link>
    <topic>හොරගොල්ලේ ‘මැංගුස්’ කැඩුවම මගේ පන්සලටත් ටිකක් එව්වා</topic>
    <author>උපාලි සමරසිංහ</author>
    <content>- ඇල්ලේ ගුණවංශ හිමිඅවංක මිනිසාගේ කැමැත්ත මිලදී ගැනීමට මුළුමහත් විශ්වයම අපොහොසත් යැයි වරක් නීග්‍රෝ ජාතිකයන්ගේ අසහාය නායක මාටින් ලූතර් කිං පවසා තිබේ. තමන්ගේ සුඛ විහරණය වෙනුවෙන් තඹ දොයිතුවක් කිසිදු රජයකින් නොඉල්ලා රට, දැය, සමය වෙනුවෙන් මුළු මහත් ජීවිතය කැප කළ, ඒ නිසාම නිදහසින් පසු බිහිවූ බොහෝ රාජ්‍ය නායකයින් සමඟ උරෙනුර ගැටුණු, අපේ කාලයේ මහා යතිවරයාණ නමක් දැන් මා අබිමුව සිටී.කිවයුත්ත කෙළින් ම කියන මේ අභීත යතිවරයාණන්ගෙන් අපි ඇසිය යුත්ත කෙළින්ම ඇසීමු. මෙතෙක් කාටවත් නොකී රහස් රැසක් මේ කතිකාවේදි හෙළිකරන උන්වහන්සේ අන් කවරකුවත් නොව ඇල්ලේ ගුණවංශ හිමිපාණන් වහන්සේය. ප්‍රශ්න උත්තර ක්‍රමය පසෙකලා කටවහර ආඛ්‍යානයෙන් සියල්ල මෙසේ කැටපත් කරමු.මුලින්ම මැතිනියගේ යුගයෙන් මතක සමරන්නට කැමැතියි. මා ඒ කාලෙ එතුමියගේ ඡන්ද ව්‍යාපාරයට සහාය දුන් තරුණ හිමිනමක්. මා ප්‍රධාන වශයෙන් එදා සටන් කළේ රජයේ විශ්ව විද්‍යාලවලට සිංහල ශිෂ්‍යයන් ඇතුළත්වීමේ ප්‍රතිශතය ජන අනුපාතය අනුව සකස ගන්න. ඒ දවස්වල යාපනයේ 12% ක්වූ දෙමළ ජනතාවගේ ශිෂ්‍යයන් විශ්ව විද්‍යාලවලට ඇතුළත් වීමේදි 400 - 500 ප්‍රමාණයක් වුණා. 74% ක්වූ සිංහල ජනතාවට හැකිවුණේ 40 ක් 50 ක් විතර ඇතුළු කරගන්ඩයි. මේ අසාධාරණය පිටුදකිනවා නම් මා මැතිනිට උදව් කරන්නම් කීවා.එදා යාපනේ සරසවියේ විද්‍යා පීඨය, ඉංජිනේරු පීඨය පිරිලා තිබුණේ දෙමළ ශිෂ්‍යයන්ගෙන් විතරයි. අපේ අයට ඉඩක් නැති තරම්. මේ ලකුණු ප්‍රමිතිකරණය වෙනස් විය යුතු යැයි මා හඬ නැඟුවා. ඒ පළාතේ ඉස්කෝලවල වුණත් A/L හා O/L පන්තිවල විද්‍යා විද්‍යා විෂයයන් තෝරා ගත්තේ ඒ අය. මොණරාගල දිස්ත්‍රික්කයේ එදා කිසිම විද්‍යා පංතියක් තිබ්බෙ නෑ. අපි සිංහල තරුණ සංවිධානය පිහිටුවාගත්තෙ ඊට විසඳුම් හැටියට. මහාචාර්ය ටියුලින් සිල්වා, වෛද්‍ය සිරිල් රත්වත්තෙ, ඇම්.ඩී. ගුණසේකර, මැක්ලම් හලේ අයිතිකාර යූ.කේ. එඩ්මන්ඩ්, වෛද්‍ය බුද්ධදාස බෝධිනායක වගෙ බොහෝ විද්වත්හු මේ සංවිධානයෙ හිටියා. මා එහි භික්ෂු අංශයේ පෙරමුණ ගත්තා.කොහොම හරි 1970 මැතිනියගේ නායකත්වයෙන් ආණ්ඩුව පිහිටුවා ගත්තහම මැතිනිය අපට පණිවුඩයක් එව්වා අරලිය ගහ මන්දිරයට එන්ඩ කියලා. මං කීවා අනෙක් අයට යන්ඩ කියලා. ඒත් මැතිනිය බලාපොරොත්තු වෙනවා පොඩි හාමුදුරුවෝ වඩින්න ඕනෑ කියලා බොහෝ දෙනා කිව්වා. මං ලියුමක් ලියා ගත්තා. ඒකෙ පළමු ඉල්ලීම ලකුණු ප්‍රමිතිකරණය. දෙවැන්න තමයි කල්ලතෝනි ලංකාව පුරා ඇවිදින එක නැවැත්වීම. අනෙක ගෝනි ඒකාධිකාරය ඔවුන් අතේ පැවැතීම නවත්වා එය රජයට ගැනීම. සියලු බඩු ඒ කාලෙ ආවෙ ගෝනිවලින්. ඒවා ගෙනාවෙ කල්ලතෝනි. මෙහෙ ඒ කටයුත්ත කළෙත් තවත් ඒ පිරිසේම කොටසක්.එදා මැතිනිය අරලිය ගහ මන්දිරේ හමුවුණාම බලයට පත්වෙන්ඩ උදව් කරපු අයට පත්වීම් දෙනවා. මැකලම් එකේ එඩ්මන්ඩ් මහත්මයාට ලංකා බැංකුවේ අධ්‍යක්ෂකමක් දුන්නා. විවියන් කොඩිකාර සම්භාණ්ඩ සංයුක්ත මණ්ඩලයේ සභාපති හැටියට පත් කළා. මේ විදියට පත්වීම් බෙදලා අවසන් වෙලා මගෙ දිහා බලලා පොඩි හාමුදුරුවන්ට මොනවද ඕනෑ කියලා මැතිනි ඇහුවා. මං හිනාවෙලා අර කලින් ලියාගෙන ගිය ලිපිය එතුමියට දුන්නා.මොකක්ද? මේ ගෝනි සංස්ථාවක් ඉල්ලලා තියෙන්නෙ... ඒ ගැන ටිකක් කියන්න එතුමිය කීවා. මා කරුණු ටිකක් කියලා ගණන් මිමි හොයන්න දැන්ම කොටුවට යන්ඩ නැඟිට්ටා. නෑ. නෑ. දැන් නොවෙයි. මං ඒක කරන්නම්. තව කරුණු ඉදිරිපත් කරන්ඩ. එතුමිය නැවත කිව්වා.හැම බඩුවක් ම එදා ගෝනි හරහා ගිය නිසා මේ ව්‍යාපාරයෙ සුල මුල හොයන්ඩ මං අරලිය ගහ මන්දිරේ ඉඳන් පිට‍ෙකාටුවට පයින් වැඩියා. අපේ ගම්වල දකුණේ මිනිස්සු කොළඹ බජාර් එකේ පිරිලා. ඒ අයගෙන් තොරතුරු සංඛ්‍යා ලේඛන හොයාගෙන මං සිටි ඕඩේ පන්සලේ ටයිප් රයිටරයක් තියාගෙන පිටු 12 ක ලේඛනයක් ගැහුවා.මගෙ ගුරු හාමුදුරුවො බද්දේගම විමලවංශ නායක හාමුදුරුවො. උන්වහන්සේ මගෙ මාමණ්ඩි. මගෙ ලිපිය ගෙන යන්ඩ මැතිනි වාහනයක් එව්වා. දවස් දෙකක් ගියේ නෑ. මා ඉල්ලූ ගෝනි සංස්ථාව හණ සංස්ථාව නමින් පිහිටුවා ඒකෙ ඇමැති හැටියට ඇස්.කේ.කේ. සූරියආරච්චි මහත්මයා පත් කළා. දැන් ඒ කල්ලතෝනි පැමිණීම හා ගෝනි ඒකාධිකාරය බිඳුණා. ජන අනුපාතය අනුව විශ්ව විද්‍යාලයට ඇතුළත් කිරීමත් සිදුවුණා. නීතිඥ පී. ඩබ්ලිව් කුලරත්න මහත්මයා මේ වැඩේට ගොඩාක් උදව් කළා. දන්ත වෛද්‍ය, වෛද්‍ය පීඨවලට එතෙක් 30 - 40 ක් ගිය සිංහල අයටත් හොඳ අවස්ථා ලැබුණා. සිරිල් මැතිව් මහත්මයා පාර්ලිමේන්තුවේදි මේ කටයුතුවලට උසස් සහයෝගයක් දුන්නා.සිරිමාවෝ මැතිනිය ගුවන් විදුලිය ළඟම තැනක මට වෙනම පන්සලක් හදාගන්ඩ ඉඩමක් දුන්නා. මං ඉල්ලුවෙ නම් නෑ. මං ඒකෙ ටකරන් තහඩු අටවගෙන කුඩා ආවාසයක් හදාගත්තා. ටිකින් ටික පන්සලක් හැටියට දියුණු කරන්ඩත් මට සල්ලි නෑ.ඒත් මුහුදු පුත්තු, ලියතඹරා, දෑස නිසා, මහ හේනේ රීරි යකා වගෙ නාට්‍ය පුහුණුවීම් කළේ මේ කුඩා පන්සලේ. යු. ආරියවිමල්, විජය කුමාරතුංග, සෝමසිරි දෙහිපිටිය, හඩ්සන් සමරසිංහ වගෙ අය ‍බොහෝ විට මේ පන්සලේ ඉඩකඩ ‍තියෙන විදියට හිටියා. ඕනෑම සංස්කෘතික මිනිහකුට මේ පන්සලේ ඉන්ඩ මං ඉඩ දුන්නා. හැබැයි! එකෙක්ටවත් බීලා එහෙම එන්ඩ බෑ. ආවොත් ගහන්නෙ මං. ගුවන් විදුලි වාද්‍ය ශිල්පියො ගොඩාක් මේකෙ නැවතුණා. රොක්සාමි, අතුකෝරල වගෙ අය මතකයි. සුගතපාල ද සිල්වා, ගුණසේන ගලප්පත්ති වගෙ නාට්‍යකාරයොත් මේකෙ සමහරදාට නවතිනවා. ශ්‍රී ලංකා ප්‍රගතශීලි කඳවුර නමින් අපි එක්කාසු වෙලත් හිටියා. මටත් ඒ තරම් සල්ලි නෑ.සල්ලි ණය ගනුදෙනු යනවා. හුඟාක් වෙලාටව ඔය ලොකු ලොකු ඇත්තො මගෙන් සත 50 ක් ඉල්ලගත්තා. නිමල් ගුණරත්න කියලා දක්ෂ මිනිහෙක් මගෙ පන්සලේ හිටියා. මිනිහා තමයි ජේ.ආර් ගේ තෝම්බුව ලීවෙ. ඒකෙ නම “තම්බි මුදියන්සෙ.” නිමල්ට තිබුණෙ හැමදාම එක කලිසමයි එක ෂර්ට් එකයි. මට කියලත් එදා මුකුත් නෑනෙ. මිනිහට ඇඳුමක්වත් දෙන්ඩ. ‘තම්බි මුදියන්සෙ’ ලිව්වට පස්සෙ දිගටම පන්සලට පොලිසියෙන් පනිනවා.මෙහෙම දිගටම පොලිසිය එනකොට දවසක් මං මිනිහා අතට රුපියල් 5 ක් දීලා කිව්වා නිමල් කෙළින් ම යනවා රාජගිරියෙ O.I.C ළඟට. මං තමයි ‘තම්බි මුදියන්සෙ’ ලීවෙ කියලා කියනවා. මොකද වෙන්නෙ කියලා බලමු කියලා. මිනිහා අර කලිසමයි කමිසෙයි පිටින් ගිහින් රාජගිරියේ O.I.C හමුවුණා. අර විදියටම කීවා. පිස්සුද ඕයි, තමුසෙට පුළුවන්ද? ඔය වගේ පොතක් ලියන්ඩ කියලා නිමල්ව පොලිසිය එළවාගෙන. නිමල්ට ඉතා හොඳ ඉංග්‍රිසි දැනුමකුත් තිබුණා.ඒ කාලෙ ඩීමන් ආනන්ද මාරක කතා චක්‍රවර්ති. නිමල් කෙළින් ම එයා ළඟට ගිහින් කව්බෝයි චිත්‍රපට, ඉංග්‍රිසි චිත්‍රපටි සිංහලයට ලියන්ඩ ගත්තා. පන්සලට ආවෙ නෑ. බලනකොට එයාට පොතකට රුපියල් 35 - 50 ක් ගෙවනවා. බොහොම අමාරුවෙන් පණිවුඩ යවලයි ගෙන්වා ගන්නෙ.මේ අතර 1977 ‍ෙජ්.ආර්. ජයවර්ධන මහත්මයා බලයට පත්වෙනවා. ආපු ගමන් දවස් 4 - 5 ක් පොලිසියට නිවාඩු. දෙමළ සිංහල එදිරිවාදිකමත් ආවා. කිසිම සොයා බැලීමක් නෑ. රට පුරා බොහෝ දේ සිදුවුණා. අන්තිමේ රටේ උගත්තු මානව හිතවාදියො ප්‍රශ්න කරන්ඩ ගත්තාම හිටපු අග්‍රවිනිශ්චයකාරවරයෙක් වූ ඇම්.ඩී. සන්සෝනි මහතාගේ ප්‍රධානත්වයෙන් සන්සෝනි කොමිසම දැම්මා සිදුවීම් විභාග කරන්ඩ. මේකෙ දෙමළ නීතිඥවරුන් 54 ක් හිටියා.සිංහල නීතිඥයො එක්කෙනෙක්වත් නෑ. එතකොට දවස පත්තරේ කර්තෘ රෝහණ ගමගේ. එතුමා මගේ යාළුවා. මගෙන් තමයි ප්‍රවෘත්ති ගන්නෙත්. එතුමා දිනකට තුන් හතර වතාවක් මට කෝල් කරනවා. මගේ ඉල්ලීමට ඒ පත්ත‍ෙර් පළවුණා. උතුරු නැ‍ඟෙනහිර අනාථ වූ සිංහල පිරිස් ඉක්මනට මගේ පන්සලට එන්න කියලා. ජනතාව ගලාගෙන ආවා. මහාචාර්ය ඇෆ්.ආර්. ජයසූරිය මගේ සහායට හිටියා. ඩබ්ලිව්.පී. ගුණතිලක අධිනීතිඥ තුමා, පර්සි කරුණාරත්න නීතිඥ තුමා, තිලක් රත්නකාර, සූරියප්පෙරුම මහත්වරුන් හා අධිනීතිඥ හරිශ්චන්ද්‍ර විජයතුංග මැතිතුමත් අපිත් එක්ක එකතු වුණා. කටු ගේ ඇතුළෙ තමයි විභාග කිරීම සිදුවුණේ. ඔන්න! පණ්ඩුල ඇඳගම දන්නවා සිද්ධිය.එදා සේරුවිල පන්සලේ නායක දඹගස්ආරේ හාමුදුරුවොත් මාත් එක්ක සාක්ෂියට ඉන්නවා. එක්තරා සිදුවීමකදි ඒ සිංහල කතෝලික මහත්මයෙක් කීවෙ තමාට ගහන්ඩ එනකොට දිව්වෙ පල්ලියට නොවේ යාපනයේ නාග විහාරයට කියලයි. බෙදුම් වාදයේ මුල බීජය පටන් ගත්තේ එදා.මේ අය සන්සෝනි කොමිසමෙන් සාධාරණය බලාපොරොත්තු වුණා. හුඟාක් මේ හිටපු මිනිස්සු කතෝලික. එදා යාපනය අර්ධද්වීපයේම බේකරි කළේ සිංහල මිනිස්සු. ස්වර්ණාභරණ හැදීමත් කළා. ෆොන්සේකා කියලා කතෝලික මහත්මයෙක් හිටියා යාපනය ස්ටැන්ලි රෝඩ් එකේ. එතුමා මට හොඳට මතකයි. රට පුරා විභාග කිරීම්වලදී යුද හමුදාවට හා පොලිසියටයි චෝදනා එල්ල වුණේ. යාපනයේ ඒ රැස්වීම් පවත්නා තැන්වල අපිට වාඩිවෙන්ටවත් ඉඩක් නැති තරම්. උදේ පාන්දර දෙමළ උදවිය මේ ශාලාවේ පිරිලා.මං කොළඹ ඉඳන් ගිහින් නවතින්න තැන් හොයනකොට එදා පොලිස්පති ආනා සෙනෙවිරත්න මහත්මයා කෝනේශ්වරම් කෝවිල ළඟ පොලිසියට අයත් ‘ක්ලිප් කොටෙක්’ නම් ස්ථානය ලබා දුන්නා. ඒත් යාපනේ මාළු මාර්කට් එක එළවළු මාර්කට් එක ටැක්සි ස්ටෑන්ඩ් එකේ සිංහල සහෝදර පිරිස් මගේ කටයුතුවලට සහාය දුන්නා.අපේ වැඩවලට නොමිලේ ටැක්සි දුවන්ඩ ගත්තා. දෙමළ ඇතැම් පිරිස් මට බෝම්බ පවා ගැහුවා. මං නූලෙන් බේරුණා. D.I.G. ටී.එන්. ද සිල්වා මහත්මයා S.S.P. වී. ඩබ්ලිව් සිල්වා මහත්වරුන් මට උදව් කළා. ඒ කාලෙම තමයි රාසවිල් තෝට්ටම් පාර බෞද්ධ මධ්‍යස්ථානය සම්පූර්ණයෙන් ම විනාශ කරලා දැම්මේ. වීරඹුවේ විමලභාරතී හාමුදුරුවො ඒකෙ වැඩ වසා සිටියෙ.මැතිනි එක්ක සම්බන්ධයත් එක්ක අනුර බණ්ඩාරනායකත් මගේ යාළුවා වුණා. හොරගොල්ලෙ මැංගුස් ටික කැඩුවත් මටත් ගෙඩි කීපයක් එනවා. අනුර එව්වා වගේ නොවෙයි. මැඩම් එව්වොත් බඩු අඩුයි. ජේ.ආර්. ට මගෙ මැදිහත්වීම පෙන්වන්ඩ බෑ, රටේ ජනතාව වෙනුවෙන් පෙනී සිටිද්දී ජේ.ආර්. ජනපති මගේ කොළඹ පන්සල පවරා ගන්ඩ නෝටීස් ගැහුවා. මං කීවා බුදුරජාණන්වහ්සේගේ බුද්ධ පුත්‍රයෙක් වෙච්ච මට මේවගේ දේවලින් කම්පනයක් නෑ, උන්වහන්සේ උපන්නෙ ගහක් යට. බුදු වුණේ ගහක් යට. පිරිනිවන් පෑවෙත් ගහක් යට. මටත් ගහක් යට ඉන්ඩ වුණත් පුළුවන් කියලා. මගෙ පන්සල කුමන්ත්‍රණයෙන් ජේ.ආර්. ගත්තා. ඒ කටයුතුවලට උදව් කළ ලබුදූවේ සිරිධම්ම හාමුදුරුවන්ගේ පන්සලටත් කටු කම්බි ගැහුවා.මං ‘මාතෘභූමි’ කියලා පත්තරයක් පටන් ගත්තා. ඒකෙ රට ජාතිය ගැන කැක්කුමකින් සැබෑ දේ කතා කළ පත්තරයක්. 116 බස් එකේ නැඟලා පිටකොටුවට ගියාම මේ පත්තර සේරම විකුණගෙනයි මං එන්නෙ. පත්තරේ කරන ගමන් සිංහල මහජන පෙරමුණ හදාගෙන ගම්පොළ රැස්වීමකුත් පැවැත්වුවා.වැල්ලේතොට පඤ්ඤදස්සි හාමුදුරුවො, මහාචාර්ය එෆ්.ආර්. ජයසූරිය, හිටපු මිනුම්පති සී.ටී. ගුණවර්ධන, මහාචාර්ය ඒ.ඩී.පී. ජයතිලක වගෙ විද්වතුන් හිටියා. ඒ වෙලාවෙ ප්‍රේමදාස මහත්මයා රට පුරා ගෙවල් හදාගෙන යන්නෙ. මං ඒ රැස්වීමෙදි කිව්වා අගමැති ප්‍රේමදාස ගම් උදාව කියලා ගමක් ඇතුළෙ ගෙවල් 10 - 15 ක් හදලා ඒ පුරාණ ගමට වෙන නමක් දානවා. ඒකෙන් පාරම්පරික ගමේ නම විනාශ වෙනවා කියලා.උදාහරණයක් හැටියට චීනෙ චුන්ගොන් කියලා මිනිහෙක් සල්ලි ටිකක් දුන්නාම ඒ ගමේ ගෙවල් කීපයක් හදලා ගමට චුන්ගම කියලා දානවා කියලා. පේරාදෙණිය විශ්ව විද්‍යාල ශිෂ්‍යයො ලකුණු ප්‍රමිතිකරණ ගැන මා කළ සටන ගැන පැහැදීමකින් හිටපු නිසා ඒ අය ඔල්වරසන් දුන්නා.රාත්‍රියේ ඇවිත් මාතලේ ශාසනතිලක හාමුදුරුවෝ එක්ක මා ගිලන්පස වළඳනවා. දුරකථනය නාද වුණා. බලනකොට ප්‍රේමදාස මහත්මයා. අද හොඳ කතාවක් හාමුදුරුවො පවත්වලා තියෙනවා. මා ගැනත් කීවලු. එතුමා එහෙම කීවා. දැන් මට එන්ඩ අවසර ද? එහෙම ඇහුවාම මාත් ඉතින් එන්ඩ කීවා. රාත්‍රියෙ කියලා නෑ. වැඩ කරන්ඩ සූරයා. රාත්‍රී 10 ට විතර ආවා. අනේ හාමුදුරුවනේ! එහෙනම් ගම්වලට දාන්ට නම් ටිකක් දෙන්ඩ සාකච්ඡාව අවසන් වුණේ එහෙම. මං දුන් සුරනිමලගම, තෙරපුත්ගම නම් ඒ විදියට ගම්වලට ගියේ එහෙමයි.හබරාදුවෙ රැස්වීමකදී ආයිත් ආණ්ඩුවට බැන්නහම මගෙ ධර්මායතනය ගුවන් විදුලිය ළඟින් ගලවලා ක්වාටස් වගයක් ගැහුවා. රෝහණ ගමගේ මහත්මයත් ඒක දැම්මෙ “ධර්මායතනය වෙන තැනකට ගෙන ගියා” කියන අදහස විතරයි. ගුණදාස ලියනගේ මහත්මයා සත්දින පත්තරේ ‘හෙඩ් ලයින්’ එකේ දැම්මා. මාත් මාතෘභූමි පත්තරේ 40,000 ක් දක්වා වික්කා. මාතෘභූමියට රහස් පොලීසියත් පැන්නා. ඒකත් අපි පත්තරේ දැම්මා.“සිංහලයාගේ බෙල්ලෙ වැල වැටෙන දිනය අත ළඟයි” ලිපිය ගැන සෙව්වා. මේක ලිව්වෙ මං. නන්දමිත්‍ර කියලා වෙනත් නමක් දැම්මා. රහස් පොලීසිය ඇවිත් ඇහුවා. කවුද හාමුදුරුවනේ නන්දමිත්‍ර කියලා. මං කිව්වා දුටුගැමුණු රජුගේ ගෝලයෙක් කියලා. ඒ පාර ඇහුවා කවුද දුටුගැමුණු කියලා. මේ වගේ අය මගෙන් ප්‍රශ්න කළේ. සුන්දරලිංගම්, නවරත්නම්, ජෝශප් වගේ අය පොලීසියේ ලොක්කො හැටියට හිටියේ. ප්‍රේමදාස ජනපතිවරයා මා සමඟ හිතවත්ව හිටියා.තෙරුවන් නමදිමු, රණ ගී වැඩසටහන් රූපවාහිනී ගුවන්විදුලි පටන්ගත්තේ එතුමාට මා කළ ඉල්ලීමට. එතුමා තුළ රට ජාතිය ගැන කැක්කුමක් තිබ්බා. සාක් උලෙළට ගීය ලියන්නත් මට ප්‍රේමදාස මහත්මයා ඇරයුම් කළා. එතුමා නැතිවුණු වෙලාවෙ පැවැත්වුණු උත්සවයෙන් පස්සේ ඒ භෂ්මාවශේෂ ගත්තෙ මං. පවුලෙ සමහරු කීවා බලන්ඩ හාමුදුරුවනේ මොනවාවත් ලියලා නෑ යන්ඩ ගියාට කියලා. හිතාගෙන ඉඳලා තියෙන්නේ ජනාධිපතිකමත් ලියලා දෙන්ඩ පුළුවන් කියලයි.නගර සභාවෙන් පාලනය වූ සම්බෝධි විහාරය ඉක්මනට සුද්ධ කරලා මකුළුදැල් කඩලා මං ඒ භෂ්මාවශේෂ ඒකේ තැන්පත් කරලා පිරිත් කිව්වා. ඒක සුචරිතයෙ සොහොන් කළේ මගෙ ඉල්ලීමට. ඊළඟට ප්‍රේමදාස පිළිමය අලුත්කඩේ නිර්මාණය කරලා ඒක අධීක්ෂණය කළේ සිරිසේන කුරේ මහත්මයා.මේක බලලා සජිත් කියපු දේට උත්තර දුන්නේ ඔසී අබේගුණසේකර. ඒවා කියන්ඩ බෑ. චන්ද්‍රිකා බණ්ඩාරනායක මැතිනිය ජනාධිපතිනි වුණාම එක එක පැකේජ් ගෙනාවා. ප්‍රමාදය ඇගේ සංස්කෘතිය නිසා ප්‍රශ්නය ඇදී යන තරමට මං කැමැත්තෙන් හිටියෙ. ඇගේ පළමු පෙම්වතා ගිර්ජ රාජපක්ෂ. මගෙ පන්සල ඉදිරිපිට ඒ මහත්මයා අනතුරට පත්වුණේ. ඉස්පිරිතාලෙ ගෙනිච්චේ අපි. මැරුණු බව ආරංචි වුණාම චන්ද්‍රිකා මැතිනි මගේ පන්සලට අඬ අඬා ආවා. මං හිතන්නෙ එයා වෙනුවෙන් දානයකුත් දුන්නා.චන්ද්‍රිකාගේ කාලේ විශාල වශයෙන් හමුදාවෙන් භටයො පැන්නා. හමුදාවට තරුණයො බැ‍ඳෙන්නෙත් නැතිව ගියා. මං ජනාධිපතිනියට කතා කරලා විශේෂ සාකච්ඡාවක් ඉල්ලුවා. ත්‍රිවිධ හමුදාපතිවරුන් සමග මං සාකච්ඡා කරලා ඇය කීවෙ අපි යුද්ධ කරන්නෙ කොහොම ද හමුදාවට බැ‍ඳෙන්නෙ නැහැ කියලයි.ඒ කාලෙ කමාන්ඩර් වීරසූරිය ජෙනරල් බලගල්ල වගේ අය හිටියෙ. ගුවන් හමුදාවේ ජයලත් වීරසේකර මහත්මයා හිටියා. මං කීවා මං කොල්ලො දෙන්නම්. කරගෙන ආ සටන නතර කරන්ඩ එපා කියලා. මං සොයා බැලුවා කොච්චර භටයො පැන්න ද කියලා. 25,000 ක් විතර. මං ඒ අයට රූපවාහිනි ස්වාධීන රූපවාහිනිය මගින් ඇරියුම් කළා පන්සලට එන්ඩ. කරුණු විමසලා ඒ අයට නිවාඩු ප්‍රශ්න ආදිය විසඳලා නැවත හමුදාවට බැ‍ඳෙන්ඩ කීවා. ස්වාධීන රූපවාහිනිය මට හරියට උදව් කළා ඒ වෙලාවෙ. 12,000 ක් මුල් වටයේ ඒ විදියට බාර දුන්නා.සූරියවැව එක්තරා තරුණයෙක් හමුදාවෙන් පැනලා තිබුණෙ තමන්ගෙ ලෙඩ අම්මව බලා ගන්ඩ. පැනලා මාස ගණනක් එයා වවලා තිබුණේ තණමල්විල මල් වර්ග. කරුණු කියා දීලා මේ අය ගත්තා. ඒත් සැලසුම්සහගත බවක් නැති නිසා සාර්ථක නෑ.මහින්ද රාජපක්ෂ ජනපතිතුමා කාරණා කිහිපයක් නිසා රටට වැදගත්. එතුමා සැලසුම් සහගතයි. ජනතාවට හිතවාදියි. මානුෂිකයි. රටට දැයට හිතවත්. රටට අහිතකර දේ කරන්නේ නෑ. එතුමා මේ රට බේරා දුන්නා. ඒකයි මා එතුමන්ට කැමැති.රනිල් වික්‍රමසිංහ විපක්ෂ නායකතුමා හොඳට කියවපු පුද්ගලයෙක්. නිසි වෙලාවට නිසි කළමනාකරණයක් සැලසුමක් ඉලක්කයක් ඇතිව වැඩ කරන්නෙ නෑ. එයා මොන දේ දන්නවා වුණත් දේශපාලනය නම් දන්නෙම නෑ. හැබැයි! ඒත් අනෙක් අයට වඩා පිරිසුදුයි. ඔය කියැවෙන අනෙක් නායකකමට පොරකන අයට වඩා හොඳ කෙනෙක්.උන්වහන්සේ සමඟ හෝරා ගණනක් කළ කතාබහ සියල්ල ලියන්නට මට අවකාශ නැත.උපාලි සමරසිංහඡායා -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af1310134</link>
    <topic>ළමා ජීවිත සමඟින් ලස්සන වන කොළඹ</topic>
    <author>ඩබ්.කේ.ප්‍රසාද් මංජු</author>
    <content>එතැන බලන්න ලස්සන ය. සමනළ සමනළියන් වැනි කුඩාවූවෝ දහසක් පමණ එක්තැනෙකට වී මෙලෝ සිහියක් නැතිව චිත්‍ර අඳිති. ඔවුන් ඉදිරිපිට වූ සිතුවම් ඵලකය මිස ඔවුනට වෙනත් සිහියක් නැත්තේ ය. අත ඇති පින්සල මොහොතකට ඉවතට ගත් කුඩා දැරියක ළඟ මම මොහොතකට නතර වූයෙමි.ඇගේ සිතුවමේ වූයේ ලස්සන පුංචි නිවහනකි. එහි පවුලේ අයත් සිතුවමට නැගී තිබිණි.“මගේ අම්මටයි තාත්තටයි බැරිවුණාට මං කවදාහරි ලස්සන ගෙයක් හදලා අම්මයි තාත්තයි ඒ ගෙදර තියාගන්නවා” ඒ පුංචි කෙල්ල සුරතල් වදනින් පවසයි.එතැන සිටි පුංචි එවුන් වැඩි දෙ‍නකු අතින් සිතුවමට නැඟී තිබුණේ එකම දෙයකි. එය සැබැවින්ම ඔවුන්ගේ සිහිනය සිතුවමට නැඟීමක් හා සමාන ය. එම දරු දැරියන් බොහෝ දෙනකුගේ සිහිනය වී තිබුණේ ලස්සන කුඩා නිවෙසකි.එසේ ම පවුලේ සියලු දෙනා සිතුවමට නැඟීමට ද ඔවුහු අමතක නොකළහ. පවුලේ සමඟිය හා ලස්සන කුඩා නිවෙස එතැන සිටි දරු දැරියන් වැඩි දෙනකුගේ චිත්‍රයට මාතෘකා වී තිබුණේ ඔවුන් නිතරම ලස්සන කුඩා නිවෙසක් ගැන සිතන නිසා ය.නිදහස් චතුරශ්‍රයේ සිට නිදහසේ චිත්‍ර අඳින ඒ දූ දරුවන් පසුගියදා අප නෙත ගැටුණේ කොළඹ නගරයේ අඩු පහසුකම් නාගරික ජනාවාසවල ජීවත්වන දරු දැරියන් වෙනුවෙන් පැවැති චිත්‍ර තරගයක දී ය.කොළඹ තට්ටු නිවාස අඩු පහසුකම් ජනාවාස, අඩු පහසුකම් ජනාවාස වෙනුවට නව මහල් නිවාස, අඩු පහසුකම් ජනාවාස ඉවත් කිරීම වැනි මාතෘකා ඉතා ජනප්‍රිය මාතෘකාය. මෙම මාතෘකා දේශපාලන වේදිකාවේත්, මාධ්‍යයන්හිත් ඉතා ජනප්‍රිය මාතෘකා බවට පත්වන්නේ ද මේ කරුණු ඉතා සංවේදී වන නිසා ය.නමුත් එම පවුල් හා එම පවුල්වල දරු දැරියන්ගේ ජීවිත නංවාලීමේ වැඩසටහනක් මීට පෙර ක්‍රියාත්මක නොවීය. ජනාධිපතිතුමාගේ ‘මහින්ද චින්තන ඉදිරි දැක්ම’ වැඩසටහන අනුව අමාත්‍ය විමල් වීරවංශ මහතාගේ උපදෙස් පරිදි ක්‍රියාත්මක වන ජනසෙවණ නිවාස දස ලක්ෂයේ නිවාස හා ජනාවාස සංවර්ධන මෙහෙයුම යටතේ ක්‍රියාත්මක වන ‘ජන සෙවණ ස්වශක්ති’ මානව සංවර්ධන වැඩසටහන යටතේ අඩු පහසුකම් ජනාවාසවල පවුල්වල ජන ජීවිතය ඉහළ නැංවීම සඳහා වැඩසටහන් රැසක් ‍ක්‍රියාවට නංවා ඇත. එහිදී ප්‍රමුඛත්වය ලබා දී ඇත්තේ ද එම ජනාවාසවල දරුදැරියන්ගේ ජීවිත වඩාත් සුරක්ෂිත කිරීම සඳහා ය.උතුරු කොළඹ, මැද‍ කොළඹ, නැ‍‍ඟෙනහිර කොළඹ සහ බොරැල්ල අඩු පහසුකම් ජනාවාස 200ක පවුල් 35,000ක් පමණ ජනසෙවණ ස්වශක්ති මානව සංවර්ධන වැඩසටහන සඳහා ලියාපදිංචි වී සිටිති. එම පවුල්වලින් චිත්‍ර තරගය සඳහා දරුවන් පන්දහසකට අධික සංඛ්‍යාවක් ඉදිරිපත් වූ අතර චිත්‍ර තරගය සඳහා තෝරාගැනුණේ දරු දැරියන් දහසකට අධික සංඛ්‍යාවකි.මේ දරු දැරියන් අතරින් බොහෝ දෙනෙකුගේ පින්සල් තුඩඟින් කියැවුණේ එකම කතාවකි. ඒ ඔවුන්ගේ සිහිනය වන ලස්සන කුඩා නිවෙසකි.ජීවත්වීමට සුදුසු වාසස්ථානයක සිහින දකින මේ දරුවන් තම සිහිනය සැබෑ කරගැනීමට දරනා උත්සාහයට අප සියලුදෙනාගේ ම සහයෝගය හිමි විය යුතු ය.තවත් දරු දැරියන් රැසකගේ චිත්‍ර නිර්මාණවලට මාතෘකාව වී තිබුණේ ලස්සන වෙන කොළඹ නගරයයි. තට්ටු නිවාස, නගර අලංකරණය, වීදි ලාම්පු, එළිමහන් උද්‍යාන ඇතුළු කොළඹ නගරයේ අලුතින් ඉදිකර ඇති ස්ථාන රැසක් ම ඔවුන් අතින් සිතුවමට නැගී තිබිණ.ඇමැති විමල් වීරවංශ පුංචි සිත්තරකු සමගින්නිදහස් චතුරශ්‍රයේ නිදහසේ චිත්‍ර අඳින දූ දරුවන්ඇතැම් පටු දේශපාලනඥයන්ට කොළඹ නගරයේ අලංකාරය නොපෙනුණාට කොළඹ නගරයේ අලංකාරය මේ දරු දැරියන්ගේ දෑසට ඉතා හොඳින් ලක්ව තිබෙන බව ඔවුන්ගේ චිත්‍ර නිර්මාණවලින් පැහැදිලි වේ.වසර ගණනාවකට පසුව කොළඹ නගරය ලස්සන කිරීමේ වැඩසටහන ක්‍රියාත්මක වන්නේ ආරක්ෂක හා නාගරික සංවර්ධන අමාත්‍යාංශය මඟිනි. ඒ ලස්සන වෙන කොළඹ නගරයේ නිවාස ගැටලුව විසඳීමට ආරක්ෂක හා නාගරික සංවර්ධන අමාත්‍යාංශයත්, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයත් කටයුතු කරමින් පවතී.කොළඹ අඩු පහසුකම් ජනාවාසවල ජීවත්වන පවුල් 60,000කට නව නිවාස ලබාදීම අරමුණු කෙරේ. ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය යටතේ ක්‍රියාත්මක වන ජාතික නිවාස සංවර්ධන අධිකාරිය හා නාගරික ජනාවාස සංවර්ධන අධිකාරිය මඟින් ක්‍රියාත්මක නිවාස ව්‍යාපෘති මඟින් ද නිවාස ලබාදීමේ වැඩසටහන් ක්‍රියාත්මක වේ.මෙවර කොළඹ නගරය ලස්සන වන්නේ කොළඹ අඩු පහසුකම් ජනාවාසවල ජනතාවගේ ජීවිත ද ලස්සන කරමින් වීම මෙහි ඇති විශේෂත්වයයි. අඩු පහසුකම් ජනාවාසවල දරුවන්ගේ ජීවිත ලස්සන කරමින් කොළඹ ලස්සන කිරීම ඉතා අගය කළ යුතු ය.කොළඹ අඩු පහසුකම් ජනාවාසවල දරුවන්ගේ ජීවිත කුණු බක්කිවලට සීමා කළ යුග තිබූ බව අමතක කළ යුතු නැත.ඒ දරුවන් කුණු බක්කිවලට සීමාකර ඒ ඡායාරූප ජාත්‍යන්තරයට ගෙනගොස් දුප්පත්කමේ පින්තූරය විකුණාගෙන කන යුග තිබූ බව ද අමතක කළ යුතු නොවේ. එම දුප්පත්කමේ පින්තූරය මුළු ලෝකයට ම පෙන්වමින් හරිහමන් මුදල් හම්බකරගත් ඇතැම් රාජ්‍ය නොවන සංවිධාන තිබෙන බව ද නොරහසකි.වර්තමානයේ සිදුවෙමින් පවතින්නේ එම දුප්පත්කමේ පින්තූරය විකුණාගෙන කෑමක් නොවේ. එම දුප්පත්කමේ පින්තූරය නැත්තටම නැතිකර දැමීම සඳහා ජනසෙවණ ස්වශක්ති මානව සංවර්ධන වැඩසටහන ක්‍රියාවට නැංවීමයි. කොළඹ ලස්සන වන්නේ අඩු පහසුකම් ජනාවාසවල දරුවන්ගේ ජීවිත ද සමඟිනි.නිදහස් චතුරශ්‍රයේ දී දරුවන් අතින් සිතුවමට නැඟුණු චිත්‍ර ප්‍රදර්ශනය පැවැත්වුණේ කොළඹ මහජන පුස්තකාල ශ්‍රවණාගාරයේ දී ය. මෙම අවස්ථාවට සහභාගි වූ ශ්‍රී ලංකාවේ කියුබානු තානාපතිනි ඉන්දිරා ලෝපෙස් මහත්මිය කියා සිටියේ දරුවන්ට හොඳම දේ ලබාදීමට ක්‍රියාකිරීම ගැන විමල් වීරවංශ අමාත්‍යවරයාට ස්තුතිවන්ත වන බවයි.ඩබ්.කේ.ප්‍රසාද් මංජුඡායාරූප - නුවන් දිනේද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af1310135</link>
    <topic>දඹදිව සියලු‍ සිද්ධස්ථාන දැන් සුරක්ෂිතයි...</topic>
    <author>බුද්ධික සංජීව</author>
    <content>සුඛෝ බුද්ධානං උප්පාදෝ - බුදුරුවන් ලොව පහළවීම සැබැවින්ම සැපයකි. අප මහා බෝසතාණෝ, සාරසංඛ්‍ය කල්ප ලක්ෂයක් මුළුල්ලේ පාරමී දම් පුරා සම්මා සම්බුද්ධත්වයට පත් වූ උතුම් පුණ්‍ය භූමිය දඹදිව අසිරිමත් බුද්ධගයාවයි.බුදුරජාණන් වහන්සේගේ කාලයේ දී මෙන්ම අදත් මිථ්‍යාදෘෂ්ඨිකයෝ මේ ලොව ඕනෑතරම් වෙසෙති. මෙවන් සිත් පිත් නැති පිරිසක් පසුගිය ජූලි 07 වෙනිදා ලෝකවාසී බොදු බැතිමතුන්ගේ හදවත් මහත් කම්පාවකට ලක් කරමින් බොදුණුවන්ගේ පරම පූජනීය සිද්ධස්ථානය වශයෙන් සැලකෙන උතුම් බුද්ධගයාවට ප්‍රහාරයක් එල්ල කෙරිණි.මේ පිළිබඳව අවධානය යොමු කළ සියම් මහා නිකායේ අස්ගිරි පාර්ශ්වයේ මහානායක අතිපූජ්‍ය, උඩුගම ශ්‍රී බුද්ධරක්ඛිත මහානාහිමිපාණන් වහන්සේ ප්‍රධාන ජනාධිපති ආගමික කටයුතු සම්බන්ධීකරණ ලේකම් පූජ්‍ය, වටිනාපහ සෝමානන්ද ස්වාමීන්වහන්සේ ඇතුළු විශේෂ දූත පිරිසක් පසුගියදා දඹදිවට වැඩම කළේ දඹදිව වන්දනාව සඳහා යන බැතිමතුන් වෙනුවෙන් නිසි ආරක්ෂාවක් සපයා දී ඇත්දැයි සොයා බැලීමටය.ඒ අනුව, පසුගිය පළමු වෙනිදා ශ්‍රී ලංකන් ගුවන් සේවයට අයත් ගුවන් යානයකින් බැංගලෝරය හරහා දඹදිවට වැඩම කළ අස්ගිරි මහානාහිමිපාණන් වහන්සේ ප්‍රධාන මේ විශේෂ දූත පිරිස, දඹදිව සිද්ධස්ථාන වෙත සපයා ඇති ආරක්ෂාව සම්බන්ධයෙන් සොයා බැලූහ.දඹදිව වැඩම කළ අස්ගිරි පාර්ශ්වයේ මහානායක අතිපූජ්‍ය, උඩුගම ශ්‍රී බුද්ධරක්ඛිත මහානාහිමිපාණන් වහන්සේ වත්මන් තත්ත්වය පිළිබඳ කරුණු විමසමින්....බැංගලෝර විහාරස්ථාන පරිශ්‍රය නිරීක්ෂණය කළ අස්ගිරි මහානාහිමියන් වහන්සේ, එම විහාරස්ථානයේ සංවිධානය කර තිබූ ආගමික වතාවත් සඳහා ද එක්වූහ.අනතුරුව නවදිල්ලියේ පිහිටි ශ්‍රී ලංකා මහකොමසාරිස් කාර්යාලය වෙත වැඩම කළ අස්ගිරි මහානාහිමියන් ප්‍රධාන දූත පිරිස වෙත එහි ආරක්ෂක උපදේශක කපිතාන් සුජීව සෙනෙවිරත්න මහතා වත්මන් ආරක්ෂක වැඩපිළිවෙළ සම්බන්ධයෙන් කරුණු පහදා දුන්නේය.අස්ගිරි මහානාහිමියෝ ඉන් අනතුරුව බුද්ධගයාව බලා වැඩම කළහ.බිහාර් ප්‍රාන්තයේ පිහිටි බුද්ධගයා විහාරය, විශිෂ්ටත්වයෙන් පිරි අපූර්ව නිර්මාණයකි. බැලූ බැල්මටම මෙය හින්දු කෝවිලක අනුරුවක් මෙන් දිස් වුවද, මෙම ගර්භය වටා ඇත්තේ බුද්ධ රූප සහ බෞද්ධ දර්ශනය පාදක කරගත් ආකෘතීන්ය. අඩි 170 ක් තරම් උස් වූ මෙම ගර්භය කහ සහ දුඹුරු පැහැයෙන් දිස්වේ.විහාරයේ පහළ අභ්‍යන්තරයේ භූමි ස්පර්ශ මුද්‍රාවෙන් යුක්ත රන්වන් පැහැයෙන් දිස්වෙන ශාන්ත බුදු පිළිමයකි. මේ බුදු කුටියෙහි භූමි ස්පර්ශ මුද්‍රාවෙන් යුත් පිළිම වහන්සේ නමක් වෙයි.විහාරය පසුපසට වන්නට සිදුහත් බෝසතාණන් වහන්සේ සම්මා සම්බුද්ධත්වයට පත් වජ්‍රාසනය දැක ගත හැක.මේ වජ්‍රාසනය අසලම ජය ශ්‍රී මහා බෝධීන් වහන්සේ වැඩ සිටිති. නිල්වන් බෝ පත්‍ර ලෙළදෙමින්, ඒ මේ අත විහිදෙන ඒ බෝපත්‍ර අතරින් ගලා එන සුවදායී සුළං පොද බුද්ධගයාව වන්දනා කරන්නට පැමිණෙන සුවහසක් උවැසි උවැසියන්ට ගෙන දෙන්නේ නැවුම් සිසිලසකි.කෙතරම් ප්‍රහාරවලට මුහුණ දුන්නත්, බුදුරජාණන් වහන්සේට බුද්ධත්වය පිණිස සෙවණ සලසා දුන් මේ උතුම් බෝධීන් වහන්සේ, ඒ සෑම අවස්ථාවකදීම යළි යළිත් දලුලා වැඩෙන්නට විය.ජනප්‍රවාදයේ සඳහන් වන පරිදි බුද්ධගයඅාවේදී අපට අද දැක ගත හැකි මේ ජය ශ්‍රී මහා බෝධීන් වහන්සේ 18 වෙනි සියවසේදී ශ්‍රී ලංකාවේ ජය ශ්‍රී මහා බෝධීන් වහන්සේගේ අංකුරයකින් රෝපණය කරන ලද්දක් බව කියැවේ.බුද්ධගයාවට වැඩම කළ අස්ගිරි මහානාහිමියන් වහන්සේ ප්‍රමුඛ දූත පිරිස, බුද්ධගයා පින්බිමේ වත්මන් ආරක්ෂක තත්ත්වය සම්බන්ධයෙන් සොයා බැලූහ.පුදබිමට ඇතුල්වන සෑම කෙනකුම විද්යුත් ආරක්ෂක උපකරණ මඟින් දැඩි සෝදිසියකට ලක් කරන බැවින් අනවශ්‍ය කිසිවක් බුද්ධගයා පරිශ්‍රයට රැගෙන යාමට අවසර ලැබෙන්නේ නැත. එනිසා ආරක්ෂාව සහතික වී තිබේ.ඉන්දීය මධ්‍යම රජයේ හා බිහාර් ප්‍රාන්ත රජයේ පූර්ණ ආරක්ෂාව බුද්ධගයාව ඇතුළු සෙසු දඹදිව සිද්ධස්ථාන වෙත ලැබී ඇති අතර, බුද්ධගයාවේ ආරක්ෂාවට ඉන්දීය විශේෂ ආරක්ෂක සේනාවේ භටයන් 170 දෙනකු අනුයුක්ත කිරීමටත් නියමිතය.බුද්ධික සංජීවජනාධිපති මාධ්‍ය සම්බන්ධීකරණ නිලධාරීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af1310136</link>
    <topic>සසුනඹර පොබ කළ වැලිගම පඬිරුවන</topic>
    <author>රාජා වර්ණපුර</author>
    <content>ව්‍යක්ත, විනීත, විශාරද, බහුශ්‍රැත, ධර්මධර, ධර්මානුධර්ම ප්‍රතිපන්නභාවය මෙන්ම සිල්වත්බව, ශික්ෂාකාමීත්වය හා ධර්ම කථිකත්වය මෙන්ම මහා පාණ්ඩිත්ව ආදී ගතිලක්ෂණ සෑම භික්ෂුවක් තුළම පවතින ගුණාංග නොවේ. එවැන්නෝ දුර්ලභ වෙති. මෙවැනි ගතිලක්ෂණ මඟින් භික්ෂුවගේ පෞරුෂය හෙළි කරනවා සේම එවැන්නෝ ශාසනයට රන් කිරුළුය. එවැනි මහ තෙරවරයෙක් අප නෙත් හමුවෙහි දක්නට ලැබීම භාග්‍යයකි. මෑත භාගයෙහි වැඩසිටි එවැනි මහ තෙරවරුන් අතරින් දැනට වැඩ සිටින සියවැනි වියට පා තබන වැලිගම ඤාණරතන මහනාහිමියෝ එවැනි චිරරාත්‍රඥ මහ තෙරවරයෙකි.වැලිගම සිද්ධාර්ථ විදුහලෙන් හයවැනි පන්තිය තෙක් අධ්‍යාපනය ලද ඒ දරුවා 1925 වර්ෂයේ නොවැම්බර් 30 දා අහංගම බිම්බාරාම විහාරයේ දී අහංගම විමලසාර නාහිමියන්ගේ ශිෂ්‍යවරයකු ලෙස ඤාණරතන නමින් සසුනට ප්‍රවිෂ්ට වූයේ ලොවට පින්කෙතක් වන්නට උපන් බැව් සනාථ කරමිනි.කුඩා අවධිය තල්පෙ, මාකඳුගොඩ, නිග්‍රෝධාරාම විහාරස්ථානයේ ගත කළ උන්වහන්සේ බණ දහම් සේම මනා අධ්‍යාපනයක් ලැබීමේ පරමාධ්‍යාශයෙන් 1931 දී මාලිගාකන්ද විද්‍යොදය පිරිවෙනට ඇතුළත්ව ගුරු සිසු දෙපිරිසේම සිත් දිනාගනිමින් පැසසුම් ලබමින් පාණ්ඩිත්වයේ අග්‍රඵලය ලෙසින් එවකට සම්මානිතව තිබූ රාජකීය පණ්ඩිත උපාධිය ද දිනාගත්හ.විදුදය පිරිවෙනෙහි අධ්‍යාපනය ලබන කාල සීමාවෙහිදීම ස්ව නිකායෙහි යෙදුණු උපසම්පදා විනය කර්මයක දී 1933 වර්ෂයේ දී පූජ්‍ය වේරගම්පිට සිරි රේවත මහානාහිමියන් උපාදධ්‍ය තනතුරෙහි තබා ගනිමින් උපසපන් වූවේය. පසුව කොළඹ විශ්වවිද්‍යාලයෙහි පැවැත්වූ විද්‍යා විශාරද උපාධිය සඳහා ඉගෙන ගනිමින් සිටි අතර ඒ කාලයෙහි බම්බලපිටිය වජිරාරාමයට යමින් පැළෑනේ සිරි වජිරඤාණ මහනාහිමියන් වැඳපුදා ගනිමින් අවවාද ලබාගැනීමේ සිරිතක් උන්වහන්සේ තුළ විය.මේ කාලයේ දී ලක්දිව පළාත් නවයෙහි දක්ෂතම ධර්ම දේශකයන් තේරීමේ දී බස්නාහිර පළාත නියෝජනය කළ අප නාහිමියෝ ඉන් ප්‍රථම ස්ථානය ලෙස තෝරාගනු ලැබූයේ බළන්ගොඩ ආනන්ද මෛත්‍රෙය මහ නාහිමියන් විසිනි.එසේම 1956 වර්ෂයේ දී උන්වහන්සේ විසින් අරඹන රත්මලාන මල්ලිකාරාමය සියලු විහාරෝපාංගයන්ගෙන් සමන්විත සිත්කළු ආරාමයක් ලෙස සකසූ අතර 1968 වර්ෂයේ දී ශ්‍රී ධර්මරක්ෂිත ත්‍රිපිටක ධර්මායතනය නමින් පිරිවෙනක් ඇරැඹූ අතර එය 1970 වර්ෂයේ දී රජයේ ලියාපදිංචි කරන ලදී. එය ආරම්භයේ පටන් 1980 දක්වා පරිවේණාධිපති ධූරය දැරූ අතර ආරම්භයේ පටන් අද දක්වාම එහි පරිවේනාධ්‍යක්ෂ ධූරය ඉසිලීම ද සිදු කරයි.විසිරී පැවැති අමරපුර නිකායෙහි පාර්ශවයන් මඩිහේ මහනාහිමියන් සමඟ එක්තැන්කොට අමරපුර සංඝ සභාව පිහිටුවා ගැනීමට කටයුතු කළ අතර එහි ද ලේඛකාධිකාරී ධූරයට පත්විය. මෙසේ ශාසනයට සේම ස්ව නිකායෙහි 19 වසරක් ලේඛකාධිකාරි ධූරය දරමින් සිදුකළ මහඟු සේවයට ගරු කිරීමක් වශයෙන් සංඝ සභාව විසින් 1990 වර්ෂයේ දී විනය විශාරද ධර්මකීර්ති ශ්‍රී යන ගෞරව නාමය සහිතව නායක පදවිය පිරිනැමිණි. උන්වන්සේ විසින් 1956 වර්ෂයේ පටන් ධර්මරක්ෂිත මහා නිකායෙහි වසර 25ක් පමණ ලේකම් ධූරයෙහි කටයුතු කළ අතර ස්ව නිකායික භික්ෂූන් ගේ ඒකමතික කැමැත්තෙන් අනුනායක ධූරයට 1996 වර්ෂයේ දී පත්කර ගති.මෙසේ අනුනායක ධූරයෙහි කටයුතු කළ උන්වහන්සේ මඩිහේ මහනාහිමියන්‍ අපවත් වීමෙන් පසු නිකායෙහි භික්ෂූන් වහන්සේලාගේ ඒකමතිකත්වයෙන් ස්ව නිකායෙහි මහනායක ධූරයට 2003 වර්ෂයේ පත්කර ගති. 1954 වර්ෂයේ දී බුරුමයේ පැවැති ඡට්ඨ සංගායනාවට ද සහභාගි වූ අප මහනාහිමියන්ට එදා මෙදාතුර සිදුකළ ලෝසසුන් සේවය අතිමහත්ය. සසුනට කළ සේවාව අගයමින් 2008 වර්ෂයේ දී මියන්මාර් රජය විසින් අග්ගමහා පණ්ඩිත උපාධියෙන් පිදුම් ලදහ.අප මහනාහිමියන්ට තව බොහෝ කාලයක් ලෝ සසුන් වැඩ වසන්නට ආසිරි පතමු.රාජා වර්ණපුරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af1310137</link>
    <topic>බර ටොන් පහයි! වයස අවුරුදු හතළිහයි මගේ නම නියපොත්තා‍‍</topic>
    <author>උපාලි සමරසිංහ</author>
    <content>මේ නියපොත්තා සීරුවට අඩි මාරු කරන රාජධානියයි. සීගිරිය අවට ගම්මාන ප‍හළොවක ළමා ළපටි හා මහල්ලන් භීතියෙන් මුසපත් කළ නියපොත්තා දැන් ඒ රාජධානියේ නැත. ඌ දැන් අවුරුදු හතළිහක් පමණ වන අලි නාම්බෙකි. ටොන් පහක් පමණ බරැති ලංකාවේ මෙතෙක් අල්ලා ගන්නා ලද භයානකම පුෂ්ටිමත්ම අලියා නියපොත්තා ය.උගේ කතාව ද අනෙක් අලින්ගේ කතා මෙන් ම ඉතාමත් දුක්බර ය. සංවේදී ය. පැටියා කාලේ සිගිරිය අවට දඹුල්ල පළාගල, දේවහුව ආදී කැලෑ මණ්ඩිවල කරක් ගැසූ හැටි තවමත් නියපොත්තාට මතක ය. එදා වන රජ දහනෙන් වැසුණු ප්‍රදේශ දැන් එළිවෙලා ය. අලිමංකඩ වැසී ඒ හරහා ගම්මාන, කම්හල්, නිවාස සංකීර්ණ ඉදිවෙලා ය. පැටියා කාලේ අම්මා එක්ක ගිය මං ඌට ඇහිරී තිබේ. මේ කතාව කියන්නට නියපොත්තාට බැරි ය. පාලක‍යන් සාකච්ඡා සම්මන්ත්‍රණ පැවැත්වුවත් තමන්ගේ පාර්ශ්වයෙන් කරුණු කියන්නට ඌට හැකිකමක් නැත.ගමේ අප්පුහාමිට සිටියේ දරුවන් දෙදෙනෙකි. ඔහුට හිමි ඉඩම් අක්කරය දෙකට බෙදා ඒ දරුවන්ට ලබාදෙන්නට සිදුවිය. එහෙත් ඒ දරුවන් දෙදෙනා විවාපත්ව දැන් දරුවන් දසදෙනෙකි. ඔවුන්ට හේන් කරන්නට ඒ අක්කරය දැන් මදිය. ඔවුහු තම හිතු මනාපෙට කැලය බිඳිති. හේන් වවති. මෙලෙස ඉඩම දැන් අහිමි වන්නේ කාටද? නියපොත්තා වැනි අලි ඇතුන්ට ම ය. මහවැලි වතුර ගලන්නේ කොයිබද? ඒ හැම‍තැනකම අද වන විට අලි මිනිස් ගැටුම් ය. සීගිරියේ තත්ත්වය ද අති දරුණු එකකි.කැලේ ගිනි තබා විනාශ කරත්දී ඒ කැලය ඇතුළේ කෑමට ළපටි කොල දල්ලක්වත් නැතිව නියපොත්තා අහර සොයා ගම්වැදුණේය.ගැමියන්ගේ කෙසෙල්, පොල්, කුරහන්, වට්ටක්කා ඉඩම්වලට පැන යම්තම් බඩගින්න නිවා ගත්තේය. ඇතැම් සැඬපරුෂ ගැමියකු ගේ ‘ගල්කටස්’ පහරින් උගේ ශරිරයේ තැනින් තැන මූනිස්සම් පොකුරු කිඳා බැස්සේය. උගේ පාදයක නියපොත්තක් ද පුපුරා එළියට ඇදුණේය. ඌ තව තවත් දරුණු කළේ මිනිසුන් ය.නොයෙකුත් කරදරවලට පත්ව ශරීරය විකලාංග වූවාට පසු ඒ අයට නම් පටබැඳීමට ද ගැමියන් දක්ෂය. මේ තනි අලියා නියපොත්තා වූයේ ද එදා ය. තම දිගු සො‍ඬේ කබර කබර අල්ලි බෙහෙවින් තිබුණ අම්පාර දමන ප්‍රදේශයේ අලියෙකුට මිනිසුන් ඇමතුවේ ‘කබරයා’ කියාය.ගල්කටස් පහරින් වලිගය බිඳුණු තැන ඒ අලියා ‘වලිග කොටා’ විය. ‘දම්වැල් කොටා’ නමින් තවත් අලියෙක් ද සිටියේ ය. මීටත් වඩා අපූරු පුවතක් මට මතක් වෙයි. ගොවියෙක් තම කුඹුරේ කිරි වැදුණු ගොයම රැක ගැනීමට තැනින් තැන පඹයන් සිටැවීය. ඒ පඹයන්ගේ හිස සකසා තිබුණේ මැටි මුට්ටි යොදා ගනිමිනි. පුදුමයකට මෙන් මේ එක්තරා මුට්ටියක් ඇතුළත මීමැස්සෝ මී වදයක් බැන්දහ. අලි ඇත්තු ලුණු රස මෙන් ම පැණි රසට ද බෙහෙවින් කැමැත්තෝ වෙති.එක් අලියෙක් මේ පඹයකු ගේ හිස මත රැඳි මී වදය සහිත මුට්ටිය බින්දේය. එහි රස මීවදවලට ඌ ලොල් බැන්දේය. එදා පටන් එම අලියා සිතුවේ මිනිසුන්ගේ හිස් මොළ පැණි රස බවයි. ඌ මිනිසකු දුටු තැන ලුහුබැඳ පහර දී හිස පොඩිකර එතැන් පටන් මීවද සොයන්නට විය. ඌ ප්‍රසිද්ධ වූයේ ‘මොළ කන්නා’ නමිනි.නියපොත්තා ද ගැමියන් විසින් එසේ භෞතිෂ්ම කළ තනි අලියෙකි. තනි අලින් බෙහෙවින් ප්‍රචණ්ඩකාරීය, හිතුවක්කාර‍යෝ වෙති. අලි රෑනක ඇත්තේ මාතෘ මූලික සමාජයකි. එහි නායිකාවක මිස නායකයෙක් නැත. බොහෝ විට මේ රළ මෙහෙයවන්නේ කෙණරකි. නැත්නම් පනු දළ යම්තම් තිබෙන ඇතින්නකි. රෑනට පිරිමි සතුන් ලැබුණු විට ඌ ගැටවර වයසේ දී පහර දී පන්නා දමනු ලැබේ. තනි අලියා බිහිවෙන්නේ ඒ ආකාරයෙනි.සීගිරි ගම්මාන බිය කළ නියපොත්තාට හත්පොළයා නමින් තවත් නමක් වෙයි. හත්පොළයා කියන්නේ මේ සතාගේ සිරුරේ ස්ථාන හතක් මහ පොළොවට ගෑවෙන නිසා ය. සාමාන්‍යයෙන් දළදා කරඬුව වැඩම වන ඡන්දන්ත කුලයේ ඇතුන්ගේ පාද සතර සමව පිහිටයි. වලිගය පොළොවේ වදියි. සොඬවැල පොළොවේ වදී. ඉදිරි කොටස නැම්මක් ගනී. එසේ නම් මේ හත්පොළයා‍ටත් ඇත්තේ මේ ලක්ෂණම ද?අරුණාලෝකය බිම පතිතවත් ම ගම්මානවල සැරිසරන නියපොත්තා නිසා බොහෝ ළමයිනට පාසල් ගමන ප්‍රමාද විය. මේ අලියා මිනිස් ජීවිත දොළහක් පමණ බිලිගෙන ඇතැයි ගැමියෝ කියති. විනාශ කළ දේපොළ වතුපිටි ප්‍රමාණය අති මහත්ය.අපොයි.. නියපොත්තා නම් හදි ගැහෙන්න එපා! ගමේ මහල්ලෝ ද එසේ කීහ. ඒ සීගිරිමුල්ල ප්‍රදේශයේ හැටහත් හැවිරිදි ගොවියකු පහර දී ඝාතනය කර එම ගොවියාගේ හිස ද පළමු කී මොළකන්නා මෙන් සපා කා තිබීමේ භයානක පුවතත් සමඟ ය.කහල්ල පල්ලේකැලේ රක්ෂිතයේ මුලින් හැදී වැඩුණා යැයි සිතිය හැකි මේ දැවැන්තයා මිනිසාගේ අයුතු ක්‍රියාකාරකම් හේතුවෙන් සීගිරි අභය භූමියට සංක්‍රමණය වූවෙකි. දිගින් දිගටම මේ අලියාගෙන් ගැමියාට තර්ජන එල්ල වුණේ ඌට කන්නට කැළේ ළපටි දල්ලක්වත් නැතිවීම නිසා යයි කීම යුක්ති යුක්තය. දරුවන් දෙදෙනෙකු ද අලියාගෙන් ඝාතනය වූ නිසා ඇතැම් ගැමියෝ ඌ සොය සොයා ගිනි බිඳින්නට ද වූහ. එයින් නියපොත්තා තව තවත් ප්‍රචණ්ඩ විය. නියපොත්තා අල්ලා ගන්නා තුරුම කිසිදු අයුරකින් මෙල්ල කිරීමට කිසිවෙකු ජගතෙක් නොවීය.අලියාගේ ප්‍රචණ්ඩත්වය හේතුවෙන් මිනිසුන් හිස් ලූ ලූ අත දිව යද්දී වනජීවී දෙපාර්තමේන්තුවට ද පැමිණිලි ගලා එන්නට විය. ඔවුහු විටින් විට පැමිණ කැළේ කොළේ සැඟවී නියපොත්තා අල්ලා ගැනීමට කුරුමානම් ඇල්ලූහ. සාමාන්‍යයෙන් අලියෙකුට අවශ්‍ය ආහාර ප්‍රමාණය ලබා ගැනීමට ඌ සැතපුම් හතළිහක්වත් දිනකට තැනින් තැන ඇවිදියි. ඒ නිසා නියපොත්තා අල්ලා ගැනීම අසීරු කාරියක්ම විය.පළමුවෙනි විජයබාහු රජු සොලී බල කොටු සුනුවිසුණු කිරීමට මෙහෙයුම් තුනක් මාර්ග තුනකින් කළාක් මෙන් ම මෙම අලියා අල්ලා ගැනීමට වනජීවී දෙපාර්තමේන්තු නිලධාරීහු මෙහෙයුම් තුනක් ක්‍රියාත්මක කළහ. පලාගල, රිටිගල, බලලුවැව මෙහෙයුම් ලෙසිනි.ඉකුත් 14 වැනි දා නියපොත්තාට අඳුරු දවසකි. ඌ අල්ලා ගැනීමට ගැමියන් පමණක් නොව නිලධාරීහු ද නැවත කඳවුරු බැඳ සිටියහ. වයඹ, අනුරාධපුර වනජීවී කලාපයේ පසු වෛද්‍ය චන්දන ජයසිංහත් පසු වෛද්‍ය ප්‍රමුදිත දේව සුරේන්ද්‍රන් වනජීවී නිලධාරීන් වන විජිත හා කේ.බී.දහනායක යන අයත් එදා දහවල් කාලයේ සිට විශාල මෙහෙයුමක් ක්‍රියාත්මක කළහ.මේ මෙහෙයුමේ ප්‍රධානී පශු වෛද්‍ය චන්දන සිළුමිණට මෙසේ කීවේය. අපි කිලෝමීටර් අටක් පමණ කැළේ ඇතුළට ගියා. ටොන් පහක් විතර බර මේ සද්දන්තයා අඩි 11ක් විතර උසයි. පොඩ්ඩ වැරදුණොත් අපි ඔක්කොම ඉවරයි. මිනිස්සු ගිනි බිඳලා ඌ වියරු වැටිලයි හිටියේ. එයා මිනිස්සු මැරීම පුරුද්දට කළා. ගම්මානවලට කඩාවැදුණා. ළමයි මැරුවා. හැබැයි මේ හැම සිද්ධියකම අලියගෙ පැත්තෙ විතරක් නෙමෙයි මිනිහගෙ පැත්තෙත් වැරැද්ද ති‍ෙයනවා. උදේ පාන්දර ගම්මානෙ වදුල අතරත් හවස ඉර බැසගෙන යන කොට ගස් අස්සෙ සැඟවී ගෙනත් නියපොත්තා ඉන්නවා.අපි ඉපල් දණ්ඩක්වත් බි‍ඳෙන්නට නොදී කොළ අතු පෑගෙන සර සර හඬක්වත් නොතබා අලියට කිට්ටු වෙලා නිර්වින්දන සිරින්ජරය මුදාහැරියා. ඌ එකපාර වැටුණේ නැහැ. ඌ සිහිමුර්ඡා වෙන්නෙ නැතිව ටික වේලාවක් හීන් කෙඳිරියක් නැඟුවා. ඊට පස්සේ පැත්තට වැටුණා. අපි එකතුවෙලා අලියා ගස් බැන්දා. සිහිය ගන්න කොට අලි පටවන ටිපර්එක කැලේ ඇතුළේ අපේ මායිමටම ඇවිත්. සිහිය ආවා විතරයි නියපොත්තා බියකරු හඬ නංවාගෙන ආයෙත් නැගිට්ටා. ඌ ටිපර් එකට හැකිතරම් වේගයෙන් සො‍ඬෙන් පහර දුන්නා. මේ දර්ශනය බලන්න ගමෙන් ආපු බොහෝ තරුණයෝ දුවන්න ගත්තා. සමහරු ගස් උඩ නැංගා. අලියගෙ පහරදීම තවත් විනාඩි පහළොවක් විතර සිද්ධ වුණා. අන්තිමට එයා තේරුම් ගත්තා එයාට ගැලවීමක් නැහැයි කියලා. ටිපර් එක ඇතුළෙ කොටුවෙලා එයා දුක්බරව වටපිට බැලුවා. මෙයා ගිහින් දාන්නෙ කොයිබට ද කියලා ඔබ මගෙන් අහන එක වැරදියි.ටොන් පහක් බර මිනීමරු නියපොත්තා තමන්ගේ ප්‍රදේශයේ ගැවසෙන බව දැනගත්තම අහිංසක මිනිස්සු තවත් භයවේවි. ඒ නිසා එයා ආරක්ෂිත වන උයනක රඳවන බව පමණක් මා ඔබට කියන්නම්. චන්දන මහතා කතාව හමාර කළේ එසේය.සිගිරි ගලට සැඳෑ හිරු තම වර්ණ මුදා හරිමින් එළිය ගෙනදෙමින් තිබේ. එදා සිංහගිරිය බලන්නට ආ බූදල්මි කැටපත් පවුරේ ගීතයක් කුරුටු ගෑවාක් මෙන් නියපොත්තා රාජධානිය හැරයාම කවුරුන් කෙසේ කවරදා අකුරු කරයි දැයි මම නොදනිමි. මා එසේ කීවේ අවුරුදු ගණනාවක් භීතියෙන් සලිත කළ ඒ ගම්මානවල මිනිසුන් සද්දන්තයන්ට වෛර නොකරන්නන් නිසා ය. තමාගේ හේන කුඹුරු පැළ ගොයම විනාශ කළත් වගා ළිඳකට වැටුණු කල ඔවුන් මේ සද්දන්තයනට ළතෙත් වන පිරිසක් වන බැවිනි.මිනිසුනි! මේ ටිකත් කියවන්න.නියපොත්තා ඇල්ලීමේ මෙහෙයුම දැන් අහවරය. පරාද වුණේ නියපොත්තා ද? මිනිසුන් ද? නියපොත්තාගේ පරම්පරාවේ අනෙක් ඇත්තෝ තවමත් සීගිරිය පාමුල දුකින් කල්ගෙවති. ඔව්හු තම නිජබිම් විනාශ වනු දැක දැක කඳුළු සලති. ඒ අතරින් තවත් දවසක නියපොත්තන්, මොළකන්නන්, කබරයින්, වලිග කොටයන් මිනීමරුවන් බවට පත් නොකැර ඔවුනගේ ඉතිරි කැලෑ බිම්වත් උන්ට ඉතිරි කැර තබමු. හැබෑවටම මේ මහපොළොව අයිති මිනිසාට ද? අලියාට ද?උපාලි සමරසිංහපාදක මූලාශ්‍ර හා ඡායාරූපසීගිරිය විශේෂ වාර්තාකරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af1310138</link>
    <topic>“ගම්පහ සිරා සහ ආමි සිරා”</topic>
    <author/>
    <content>පසුගිය දවසක අපූරු වොලිබෝල් තරගයක් නරඹන්නට අවස්ථාවක් ලැබුණා. අවුරුදු හැටේ හැත්තෑවේ ක්‍රීඩකයන්ගේ. අවුරුදු හැත්තෑවටත් ආසන්න ක්‍රීඩකයෝ උඩ පැන ඩෑෂ් ගැහුවා. අඩි ගණනක් ඈතට පැනලා පන්දු ගොඩ ගත්තා. උඩ පැන දැල ආවරණය කළා. සිතන්න අවුරුදු හැත්තෑවක ක්‍රීඩකයෙක් උඩ පැන එල්ල කරන වේගවත් ඩෑෂ් ප්‍රහාරය කෙතරම් ආස්වාදනීය එකක් ද කියා...කොහොමටත් මගේ ප්‍රියතම ක්‍රීඩාව වොලිබෝල් වන හෙයින් මේ අපූරු තරගය ගැන ආරංචි වූ විට එය නරඹන්නට අනෙක් සියලුම වැඩ නවතා මං සීදූව දවිසමර විදුහල් පිටියට ගියේ උපරීම සතුටක් ලැබෙන බව සක්සුදක් සේ දන්නා නිසා...සමහර ක්‍රීඩකයන්ගේ දත් හැලිලා... හිසෙහි එකම කෙස් ගහක්වත් නැහැ... එක්කෝ වියළි තණ බිස්සක් වගේ පිදුරු මට්ටමට පත්වෙලා. ඒත් ඔවුන් උඩ පැන ඩෑෂ් ගැහුවා... ඈතට පැනලා පන්දු ගොඩගත්තා.මගේ ජීවිත කාලය තුළදී වොලිබෝල් තරග දහස් ගණනක් නරඹා ඇති. මා තරම් වොලිබෝල් තරග නරඹා ඇති ක්‍රීඩා මාධ්‍යවේදියෙක් සිටිනවා ද යන ප්‍රශ්නය ම මසිත නිරහංකාර ආඩම්බරයකින් පුරවා දමනවා. ඒත් ඒ සියලුම තරග අතරින් අපූරුම ආස්වාදයක් විඳි තරගයක් ලෙසින් මගේ මතකයෙහි සටහන් වුණා එදා හැටේ හැත්තෑවේ ක්‍රීඩකයන්ගේ තරගය.මින් වසර ගණනාවකට පෙර ශ්‍රී ලංකාවේ නායකත්වය පවා උසුලා ඇති “ආමි සිරා” එක කණ්ඩායමකට ක්‍රීඩා කරනු දුටු විට මසිත මා රැගෙන දුරාතීතයට ගියා. අවුරුදු හැත්තෑවක ආසන්නයේම සිටියත් ඔහුගේ ජවසම්පන්න බව නම් තවමත් එහෙමමයි.“ආමි සිරා” ගේ දර්ශනයත් සමඟ මසිත මා රැගෙන ගියේ “ගම්පහ සිරා” වෙත.“සිරා බාවා බිමට බාවයි”එහෙම සිරස්තලයක් තිබුණා. ජනතා පත්තරයේ අවසාන පිටුවේ. ඒ එක්කෝ පණහේ දශකයේ අවසාන භාගයේ පත්තරයක්. එහෙම නැතිනම් හැටේ මුල් භාගයේ පත්තරයක්. එකල ශ්‍රී ලංකාවේ ජනප්‍රියම ක්‍රීඩාව වොලිබෝල්. ඒ ජනප්‍රිය ක්‍රීඩාව වෙනුවෙන් යෙදූ ජනප්‍රියම සිරස්තලයක් බවට. ‘ජනතා’ සිරස්තලය ඉතිහාසයට එක්ව තිබෙනවා.ඔය කියන සිරස්තලය සටහන් වුණේ අපේ සිරා එනම් එකල ශ්‍රී ලංකා නායක ඩබ්ලිව්. ඇල්. සිරිවර්ධන එල්ල කළ වේගවත් ඩෑෂ් ප්‍රහාරයකින් ඉන්දීය වොලිබෝල් කණ්ඩායමේ නායකයා එනම් බාවා බිම ඇද වැටීමේ සිද්ධිය නිසයි.මේ ඓතිහාසික තරගය පැවැත්වුණේ පාසන්ස් පාරේ රජයේ සේවා ක්‍රීඩාංගණයේදී. දැන් ඒ ක්‍රීඩාංගණ නැහැ. කොළඹ කොටුවේ දැනට දේශීය ආදායම් ප්‍රධාන කාර්යාල පිටුපස කොටසක තමයි මෙම ක්‍රීඩාංගණය පිහිටා තිබුණේ.බාවා ඉන්දීය කණ්ඩායමේ පන්දු ඔසවන්නා. ඔහු එසවූ පන්දුවක් වැරැදීමකින් එසවී ශ්‍රී ලංකාව පැත්තට ආවා. දැල අසල සිටියේ අපේ සිරා. ඒ සිරාගේ භද්‍ර යව්වනයේ සුපිරි ජවසම්පන්න ක්‍රීඩා විලාසය රජවී තිබුණු කාලයයි. සිරා එක්වරම අහසට පැන එල්ල කළ ඩෑෂ් ප්‍රහාරය බාවාගේ මුහුණ පුරා පතිත වුණා. (එකල වොලිබෝලය තද හමකින් සකස්ව තිබූ එකක්.) බාවා ක්ලාන්තය සෑදි කරකැවී බිම වැටුණා. එය තමයි “සිරා බාවා බිමට බාවයි” යනුවෙන් ජනතාවේ සටහන් වුණේ.“ජනතා” සහ සවස “ඔබ්සර්වර්” පුවත්පත්වල මෙහෙයවීමෙන් එකල ජනතාවගේ කැමැත්ත අනුව ජනප්‍රියම ක්‍රීඩකයා තේරීමේ තර‍ගයෙන් ද ක්‍රිකට් ක්‍රීඩකයන් පවා පරාජය‍ කොට ජයගත්තේ සිරා හෙවත් ඩබ්ලිව්. ඇල්. සිරිවර්ධන ය. වොලිබෝල් ක්‍රීඩාව අපේ ජනතාව අතර කෙතරම් ජනප්‍රියව තිබුණේ ද යන්න කියාපෑමට ඊට වඩා සාක්ෂියක් අවශ්‍ය නැහැ. සිරා ගැන මතකය මසිත විසින් තවත් ඈතට ගෙන ගියා.ඩබ්ලිව්. ඇල්. සිරිවර්ධන ප්‍රකටව සිටියේ “ගම්පහ සිරා” නමිනි. සැබැවින්ම ඔහු අපේ ගම් පළාතේ කෙනෙකි. එබැවින් ඉතා ගැටවර වියේ සිරාගේ දස්කම් ගැන පවා මගේ මතකයෙහි යම් යම් දේ සටහන්ව තිබෙනවා.ගම්පහ සිරා වොලිබෝල් පිටියේ පසෙකට වී පිටියෙන් ඉවතට යන වොලිබෝල් අහුලන තත්ත්වයට පත්ව සිටි යුගයක් ද තිබුණා. සිරා බෝල අහුලන දර්ශනය මා දැක නොමැති මුත් අපේ ගමේ වැඩිහිටියන් ඒ ගැන පවසනු මා අසා තිබෙනවා.ඒ විජේ මාමලා, ගුණසේකර මාමලා, විලියම් මාමලා වොලිබෝල් ගැසූ යුගයයි. සරම කැහිපොට ගසාගෙන බෝල ගැසූ යුගයයි. සිරිවර්ධන කොලුවා පිටිය තුළට ගත්තේ නැහැ. පුංචි වැඩි නිසා. පිටත සිට බෝල ඇහිලුවා. එහෙම හිටපු කොලු ගැටයා, බාවා බිමට බෑවු ආරංචිය එකල ගමේ කඩේ පිළ උඩ ඉඳගෙන විජේ මාමලා කිව්වේ මහා ආඩම්බරයකින්.මේ සටහනේ දී විජේ මාමා ගැන විශේෂයෙන් සඳහන් කිරීමට තවත් හේතුවක් තිබෙනවා. එදා ප්‍රවීණයන්ගේ වොලිබෝල් තරගාවලියේදී විජේ මාමාගේ පුත්‍රයින් දෙදෙනකු පණහේ හැටේ තරගාවලියට සහභාගි වුණා. ඒ, ජයතිස්ස සහ පර්සි. ජයතිස්ස ශ්‍රී ලංකාවේ සිටි කීර්තිමත් පන්දු ඔසවන්නෙක්. නියෝජ්‍ය නායකයා වශයෙන් ද ක්‍රීඩා කොට තිබෙනවා. අපේ ජාතික පුහුණුකරු.ඔවුන් සමඟ තරග කරන්නට තවත් ශ්‍රී ලංකා නායකයෙක් පැමිණ සිටියා. ඒ වන්නිතිලක. වන්නිතිලක ජයතිලක, බණ්ඩාර, ජයසිරි පෙරේරා, සමන්සිරි, අජිත් ආනන්ද වැනි ක්‍රීඩකයන් සමඟ මිරිහානේ දාබරේලාත් පැමිණ සිටියා.රන්තිලකා ජයවීර කාන්තා තරගවලට සහභාගි වුණා. ඇත්තටම එදා දවස නම් හරිම අපූරු තෘප්තියක් ළඟා කළ දවසක්.මසිත යළි මා රැගෙන වර්තමානයට පැමිණියා. ඒ ප්‍රවීණයන්ගේ වොලිබෝල් සංගමයේ සැමටම “වැඩේ නියමයි” කියන්නට.අවසාන වශයෙන් තවත් එක් දෙයක් සටහන් කරනවා. එය අතිශයින්ම පෞද්ගලික දෙයක්. එනම් මින් වසර ගණනාවකට පෙර මාවතගමදී පැවැත්වූ මෙවැනිම තරග මාලාවක අවසාන තරගය පැවැත්වුණේ ආමි සිරාලා ගේ පොතුපිටිය කණ්ඩායමත් ගම්පහ සියනෑතරු කණ්ඩායමත් අතර. එදා සියනෑතරු කණ්ඩායමට මගෙ නමත් ඇතුළත් කොට තිබුණා. මම කොට කලිසමක් ඇඳගත්තත් පිටියට බැස්සේ නම් නැහැ. එදා ජයගත්තේ ආමි සිරාලා. පිටියට බැස්සා නම් ගම්පහ සිරාගෙන් ඉන්දියාවේ බාවාට සිදුවූ නස්පැත්තිය ආමි සිරාගෙන් මටත් වෙන්ඩ ඉඩ තිබුණා.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af1310139</link>
    <topic> අදට වඩා හෙට හොඳයි</topic>
    <author>රංජිත් සියඹලාපිටිය</author>
    <content>“අදට වඩා හෙට හොඳයි” කියා චිත්‍රපටයක් තිබුණේය. මෙය බලන්නට හවසක පික්චර් හෝල් එකට ආ මෝඩ ‍පහේ ඇත්තෙක් අදට වඩා හෙට හොඳ නිසා ආපසු ගොස් හෙට නැවත හොඳ එක බලන්නට ආවේලු. චිත්‍රපටය හෝල් එකෙන් ඉවත් කරන තුරු ම ඔහු එසේ ආවේ ගියේ ය.එය පොඩි පහේ විහිළුවක් වුවත් කවුරුත් බලාපොරොත්තු වන්නේ අදට වඩා හෙට හොඳ විය යුතු බවයි. එසේ වුවත් හෙට අදට වඩා නරක විය යුතු යැයි තම පටු සිතුම් පැතුම් මුදුන් පත් කර ගැනීම සඳහා සිතන පතන අය ද අප සමාජයේ සිටිති. ඔවුන්ගේ පැතුම් සුන්වන වාසනාවන්ත රූප රාමුවක් විද්යුත් මාධ්‍යයක ඊයේ පෙරේදා දුටිමි.උතුරේ ඡන්දය පැවැත්විම නිදහසින් පසු යුගයේ ප්‍රජාතන්ත්‍රවාදය ලැබු ලොකුම ජයග්‍රහණයක් ලෙස අප පිළිගත යුතුව ඇත.වසර 30ක් දරුණුතම යුද පිටියක්ව තිබූ උතුරේ, කිසිදු බරපතළ සිද්ධියක් ඇති නොවන පරිදි මැතිවරණයක් පැවැත්වීම රජය ලැබූ මහා ජයග්‍රහණයක් ද වන්නේ ය.ඒ ජයග්‍රහණය ගැන කථා කරන්නට අකමැති සර්ව අසුබවාදී දේ තිබෙන්නේ කොහේදැයි මුළු ලොවම අවුස්සමින් හොයන සමහරුන් ඡන්දයට පසු එල්ලෙන්නට දිරා ගිය වැල් කැබැල්ලක් අල්ලා ගන්නවා අපි දුටුවෙමු. ඒ දෙමළ ජාතික සන්ධානය උතුරේ පැහැදිලි ජයග්‍රහණයක් ලබා ගැනීම පිළිබඳවයි.ඔවුන් කොරහේ කිඹුලන් පමණක් නොව තල්මසුන්, මකරුන් පවා දුටහ. ඒ ඡන්ද ප්‍රතිඵලය අලුත් දෙයක් නොවේ. ජනාධිපතිතුමා විදේශීය මාධ්‍යයකට ඒ පිළිබඳව ඉතා පැහැදිලිව කියා තිබුණි. උතුරේ TNA ජයග්‍රහණය පිළිබඳ එතුමා කීවා සේම, මේ රටේ දේශපාලනය ගැන උනන්දු වන සියලු දෙනා එය පැහැදිලිව දැන සිටියහ.එසේ වුවත් ජාතියට ආදරය කරන පිළ නැවතත් ජයගෙන තිබේ. ජාතිය යනු, මේ රටේ ජීවත්වන සිංහල, දෙමළ, මුස්ලිම්, බර්ගර්, මැලේ ආදී වශයෙන් සැදුම්ලත් සමස්ත ශ්‍රී ලාංකික‍යෝය. උතුරේ ප්‍රධාන ඇමැති විග්නේශ්වරන් මහතා ජනාධිපතිතුමාගේ නියෝජිතයා වූ ආණ්ඩුකාරතුමාගෙන් සිය පත්වීමේ ලිපිය බාර ගත්තේය. අරලියගහ මන්දිරයට පැමිණ ජනාධිපතිතුමා අතින් ඉතාමත් ගෞරවාන්විත ආකාරයෙන් තම තනතුරේ දිවුරුම් දී වැඩ බාර ගත්තේය. එම තත්ත්වය ඉතා වැදගත්ය. ඒ ජාතියේ අනාගතය පිළිබඳව සුබ සිහින දකින්නන් වඩාත් ධෛර්යවත් කරන තත්ත්වයකි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af13101310</link>
    <topic>සුරත් බලන්න ආ ඇමැති කුලතිලක</topic>
    <author>මහින්ද අබේසුන්දර</author>
    <content>දැනට ජීවතුන් අතර ඇති සහ නැති දේශපාලනඥයන්ගේ ජීවිතවල ගැඹුරු පැත්තට වඩා සරල පැත්ත ගැන රසවත් තොරතුරු කියවන්නට අපේ පාඨකයෝන් තද කැමැත්තක් දක්වති. එහෙත් ඔවුන්ගේ ජීවිතයේ සරල පැත්ත විස්තර ‍ෙකාට ඔවුන් හෑල්ලුවට ලක්කිරීමට අපි කිසිසේත් බලාපොරොත්තු නොවෙමු. අපි මෙහිදී ඉදිරිපත් කරන කරුණු ඉතාමත් අහිංසකය. සරලය. අපට අවශ්‍යවන්නේ එම අහිංසක වූත් සරල වූත් තොරතුරු ලිඛිතව කියවන්නට සැලැස්වීම පමණි.හිටපු සංස්කෘතික ඇමැතිවරයකු වූ ඇස්.කුලතිලක ගැන අපි මීට පෙර ද ලියා ඇත්තෙමු. ඔහු ඉතාමත් චාම් චරිතයකි. සාමාන්‍ය අය ඇසුරු කිරීමටත් පපුවට වදින සේ ලියන මාධ්‍යවේදීන් මුණගැසීමටත් කුලතිලක තද ආසාවක් දක්වයි. නඩුකාර වෘත්තියේ යෙදී සිටි කුලතිලකට සාමාන්‍ය මිනිසුන් කෙසේ වුවත් සමාජ ඇසුර සීමාවී තිබුණි.‘ජනදින’ පුවත්පතට දේශපාලන ලිපි ලියූ එම්.පී.ඩබ්ලිව්.හේමසිරි දකින්නට කුලතිලක තුළ තිබුණේ තද කැමැත්තකි. ඒ තරමටම ඔහුගේ ලිපි ඉතාමත් හරබර ය. සරල ය. ආකර්ෂණීය ය. එක් වරක් මැයි දින පෙළපාළිය හැව්ලොක් පිටියෙන් පිටත්වීමට සූදානම් වෙමින් තිබුණි. කුලතිලක ද තැනින් තැනට යමින් මුණගැසෙන අය සමඟ වචනයක් දෙකක් හුවමාරු කරගනිමින් සිටියේය.මම එදා මැයි දිනය වාර්තා කරන්නට ගියෙමි. ඔහු මගෙන් ‘ඔබ කවුද?'යි ප්‍රශ්න කළේය. එසේ අසන්නට ඔහු පෙලඹුණේ මා අත පැනක් සහ කොළ අහුරක් තිබුණ නිසා විය හැකිය. මා වාර්තාකරුවකු යයි ඔහු අනුමාන කළ නිසාය.“මම මහින්ද ජනදින පත්‍රයේ” එය ඇසූ කුලතිලක අතිශයින් ප්‍රීතියට පත්වූ බවක් පෙනුණි. ඒ මා දුටු නිසා ‍ෙ‍නාවන බව ඔහු කී කතාවෙන් පැහැදිලි විය.“ෂා ජනදිනට අර හේමසිරි උන්නැහේ ලියන ලිපි හරිම රසවත්. එයා මට මුණගැහිලා නෑ” කුලතිලක කිවේය.ඔහුගේ ආසාව සපුරාලන්නට මට සිදුවිය. හේමසිරි සමසමාජ කාරයකු නිසා මැයි දිනයට පැමිණ සිටීම අනිවාර්යය. ඒ නිසා මම ඔහු සොයා පිටිය වටේ රවුමක් ගියෙමි. මට හේමසිරි මුණගැසුණි. ඔහු කැටුව ගොස් කුලතිලකට මුණගැස්වීමි.කට කොනකින් සිනාසුන කුලතිලක හේමසිරිට බිස්කට් එකක් සහ ෆෝඒසස් සිගරැට් එකක් දුන්නා මට මතකය. ඔහු අතේ බිස්කට් පැකට් එක හා ෆෝඒසස් පැකට් එක වරදින්නේ නැත.ජෝන් ද සිල්වා රඟහල ඉදි කළේ කිනම් වසරේ දැයි මතක නැත. එය සමඟි පෙරමුණ ආණ්ඩුවේ වැඩකි. මෙය හදන දිනවල කුලතිලක එහි නිතර නිතර යන්නේය. අත්වැඩ දෙන අයත් පලංචියේ වැඩ කරන බාස්ලා සමඟත් කුලතිලක කතාබහ කරයි. සමහර ප්‍රශ්න බොළඳයි. සමහර ප්‍රශ්න අපබ්‍රංශය. බාස්ලාට ද වදයකි. පැය ගණන් කාලය නාස්ති කරන කුලතිලක ජෝන් ද සිල්වා සමරු රඟහලට යන්නේ තම දියණියත් සමඟය.බාස්ලාට වදයක් වූ කුලතිලකගේ පැමිණීම නතර කර ගැනීමට බාස්ලාට අවශ්‍ය විය. උඩ වැඩකරන බාස්ලා කතාකරගෙන යට ඇඳුම් නැතිව සරම ඇඳගෙන ඒමට තීරණය කළහ. ඊට පසු කුලතිලක දියණිය සමඟ නොව තනියමවත් ජෝන් ද සිල්වා රඟහලට ගි‍යේ නැත.ඇත්ත පත්‍රයට දේශපාලන ලිපි ලීවේ සුරත්ය. සුරත් යනු අම්බලන්ගොඩ ජයසීල ද සිල්වාය. ඔහු ආනන්ද විදුහලේ ගුරුවරයෙකි. සුරත් ගේ දේශපාලන ලිපි ද කුලතිලක ඉතා ආසාවෙන් කියැවූයේය.සුරත් කවුදැයි දැක ගැනීමට කුලතිලකට අවශ්‍ය විය. එවිට ඔහු සංස්කෘතික ඇමැති නොවේ. එක් දිනක් ඔහු මැලිබන් ලෙමන් පෆ් බිස්කට් පැකට් එකක් සහ ෆෝඒසස් සිගරැට් පැකට් එකක් රැගෙන සුරත් දකින්නට ඇත්ත කාර්යාලයට ගියේය.සුරත්ගේ දේශපාලන දැනුමත්, උපහාසයත් වියත් එහෙත් සරල බසත් ලිපිවලින් කියැවූ කුලතිලක සුරත් සිතින් මවාගෙන සිටියේ උස මහත දැවැන්ත යුග පුරුෂයකු ලෙසටය. කුලතිලක ‘ඇත්ත’ කාර්යාලයට ගොස් සුරත් කවුදැයි විමසීය. “අර ඉන්නේ එයා තමයි” කර්තෘ මාණ්ඩලිකයෙක් සුරත් පෙන්වීය.ඉතාමත් කෙසඟ සිරුරක් ඇති කෙට්ටු මුහුණක් ඇති උපැස් පැල ද සිටි සුරත් දුටු හැටියේ කුලතිලකගේ මුහුණ වෙනස් විය. සුරත් දෙස බලා “හලෝ” යයි කී කුලතිලක අසල පුටුවක වාඩිවී සිටි දැවැන්ත පුරුෂයකු වූ ජැක්සන් සේනාරත්න ඉදිරියේ වාඩිවිය. ජැක්සන් එවකට ඇත්ත ප්‍රවෘත්ති කර්තෘය. කුලතිලක බිස්කට් පැකට්ටුව සහ සිගරැට් පැකැට්ටුව ජැක්සන්ට දී වචනයක් දෙකක් කතා කොට යන්නට ගියේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=af13101311</link>
    <topic>ශිෂ්‍යත්වය හා දරුවෝ</topic>
    <author>නන්දසේන විතාරණ</author>
    <content>වර්තමානයේ දී දරුවන් ශිෂ්‍යත්වය සමත් කරලීම පිණිස ක්‍රියාත්මක කර ඇති ජාතික මෙහෙයුම ඩෙංගු මර්දන මෙහෙයුම නොව රිවිරැස මෙහෙයුම ද අබිබවා යන්නකි. ප්‍රතිඵල තවමත් ප්‍රශස්ත මට්ටමකට ළඟා වී නැත්තේ මෙම දිසාපාමොක්වරුන්ගේ වරදක් නිසා නොවේ. කරුණු දෙකක් හේතු කොට ගෙනය. මාධ්‍ය කිහිපයකට එකවර දරුවා ග්‍රහණය කරගැනීමට නොහැකි වීම එකකි. උදාහරණයක් ලෙස පෙරවරු පාසල, සවස අමතර පන්ති, සති අන්ත විශේෂ පන්ති, සන්ධ්‍යා ගුවන් විදුලි පන්ති, රාත්‍රී රූපවාහිනි විශේෂ පන්ති ලෙස වරකට එකක් පමණක් වීම එක් බාධාවකි.දරුවන් හෝ ළමයින් ඔස්සේ තම භාණ්ඩ හෝ සේවා අලෙවි කර ගැනීම සමාජ ගතවී ඇති නව උපක්‍රමයකි. ශිෂ්‍යත්ව විභාගය හරහා ද ව්‍යාපාරිකයින්ට බොහෝ දේ අලෙවි කරගැනීමේ ඉඩකඩක් විවෘත වී ඇත. එය සාමාන්‍යයෙන් ලක්ෂ තුනක් පමණ පාරිභෝගිකයින් පිරිසක් සිටින සුවිශාල වෙළෙඳ පළකි.අධ්‍යාපනයට කිසිඳු සම්බන්ධයක් නැති ව්‍යාපාරික අංශ පවා දිසාපාමොක් වෙස් ගෙන දරුවන් ශිෂ්‍යත්වය සමත් කරළීමට උත්සුක වන්නේ මෙම පාරිභෝගික ප්‍රජාව අරමුණු කොට ගෙනය. එක් දරුවෙක් මසකට ශිෂ්‍යත්ව විභාගය වෙනුවෙන් රු. 100 (සියයක්) වියදම් කළහොත් කාට හෝ ආදායම් ලෙස ලක්ෂ තුන්සියයක් පමණ මුදලක් ලැබේ. නමුත් දෙමාපියන් සැබෑ ලෙසම ශිෂ්‍යත්වය වෙනුවෙන් මසකට වියදම් කරන මුදල සමඟ ගත් විට මෙම වෙළෙඳ පළෙහි සැරිසරන ධනස්කන්ධයේ ප්‍රමාණය අනුමාන කරගත හැක. විවෘත ආර්ථික ක්‍රියාවලියට බාධා පැමිණ වීම ද කළ හැක්කක් නොවේ.මවුපියන් මේ මුදල් සම්භාරය වැය කරන්නේ වෙනත් වුවමනාවන් රාශියක් සපුරා ගැනීම පසෙක තබා දරුවාගේ අධ්‍යාපනය මූලික කොට සිතනා බැවිනි. නමුත් මෙම ක්‍රියාදාමය කිසි ලෙසකින්වත් අධ්‍යාපනය වන්නේ නම් නැත. ඉහත කී දැවැන්ත ගනුදෙනු ජාලය හරහා දරුවා විඳින මානසික පීඩනය කිසිවෙකුගේ අවධානයට යොමු නොවීම බරපතළ කාරණයකි. කොපමණ දුක් ගැහැට වින්ද ද ශිෂ්‍යත්වය සමත් දරුවා අජරාමර වන්නේවත් අසමත් දරුවා අපාගත වන්නේවත් නැත.විභාගය ඉහළින්ම සමත් වන අතළොස්සක් වැනි සිසුන් පිරිසකට සුපිරි යැයි සම්මත, මවුපියන් කැමැති පාසලකට ඇතුළත් වීමේ අවසරය ලැබේ. එය දරුවා කැමැති විද්‍යාලය වීමට මෙන්ම නොවීමට ද ඉඩ ඇත. ඒ වෙනුවෙන් එම වයසේදී කිසි ලෙසකින් දරුවාගෙන් වෙන් නොකළ යුතු, බොහෝ දෙයින් වෙන් වීමට දරුවන්ට සිදුවේ.සුපිරි පාසලින් ඒ කිසිවක් ඔහු හෝ ඇය හට ලැබෙන්නේ ද නැත. මවුපිය සෙනෙහස මූලිකය. ආච්චි, සීයා, නැන්දා, මාමා, නංගී, අක්කා ආදි වන නැදෑ ප්‍රජාව ද ඔහු හට අහිමි වේ. පන්සල, දහම් පාසල, ගහකොළ, ඇළ දොළ, සතා සීපාවා ආදි පරිසරය මෙන්ම විවේකය ද අහිමි වන දරුවාගේ ආධ්‍යාත්මික සංවර්ධනයක් ද සිදුවන්නේ නැත. ඒ අනුව බලන විට අසමත් වීම ද වාසනාවකැයි සිතීමෙහි ද වරදක් නැත. මක් නිසා ද යත් ශිෂ්‍යත්වය අසමත් වන දරුවා හට අහිමි වන කිසිවක් නොමැති බැවිනි.ශිෂ්‍යත්ව විභාගය නමැති ක්‍රීඩාවට සහභාගි වන කිසිදු පාර්ශ්වයක් දිනවන ක්‍රීඩාවක් නොවේ. මවුපියන් ද දරුවන් ද දරනු ලබන අපිරිමිත වෙහෙසට හා වියදමට සාපේක්ෂව ලබන්නා වූ කිසිවක් නොමැති බව මිථ්‍යාවෙන් මිදීමට කැමැති ඕනෑම අයෙකු හට වටහා ගැනීම අපහසු කරුණක් නොවේ.ශිෂ්‍යත්වය අලෙවි කොට ලාභ ලබන ව්‍යාපාරික ප්‍රජාවන් ද අවසන් විග්‍රහයේදී දරුවන් ඇති මවුපියන් වන බැවින් හා එම දරුවන් ගොදුරු වන්නේ ද මෙම ව්‍යසනයටම වන බැවින් එම මවුපියන්ට ද සැබෑ ලාභයක් අත්වන්නේ නැත. අනාගත පරපුර මානසික තුලිතතාවයෙන් තොර, ගීතයෙන්.සෞන්දර්යයෙන්, පරිසරයෙන්, ආගමෙන්, සාරධර්මවලින් විතැන් වූ පිරිසක් වේ නම් ශිෂ්‍යත්වය සමත් වුවද එම රටට හෝ ජාතියට වන සුගතියක් ද නැත. අධ්‍යාපන ඇමැතිතුමන් විභාග ආසන්න සැණකෙළි තහනම් කිරීමට ගෙන ඇති තීරණය පැසසිය යුත්තකි. ප්‍රථමයෙන් කළ යුතු වන්නේ තහනම් කර ඇති කාලය මාසයක් දක්වා දීර්ඝ කිරීමය.එවිට දරුවනට මසක කාලයක් තම කෙළිලොල් ළමා විය අත්විඳීමට අවස්ථාව ලැබේ. පරිසරය සමඟ, මව පියා ඇතුළු නැදෑ හිතවතුන් සමඟ පන්සල පල්ලිය සමඟ සෞන්දර්ය හා සංස්කෘතිය සමඟ ඇති කරගන්නා බැඳීම් ඔහු තුළින් දරුවෙකු බවට පත්කිරීමට උපකාරී වේ. 2014 වර්ෂයේදී මෙම තහනම් කාලය මාස 2 ක් දක්වා ද 2015 වසරේ මාස 3 ක් ද ආදි වශයෙන් වසර 12 ක් අඛණ්ඩව පවත්වාගෙන යෑම කළ යුතු, එහෙත් අසීරු නොවන කටයුත්තකි. ශිෂ්‍යත්ව විභාගය ආශ්‍රිත වෙළෙඳ සැණකෙළිවලින් දරුවන් නිදහස් කරගැනීම වැනි භාරධූර කාර්යයකට එවැනි දිගු කාලයක් ගතවීම අසාධාරණ නොවේ.අද සටන නිදහස් අධ්‍යාපනය රැකගැනීම නොවේ. නිදහස් අධ්‍යාපනය ව්‍යාපාරික ප්‍රජාවන්ගේ ගොදුරක් බවට පත්වී අවසානය. අවශ්‍ය, දරුවා එම භූවල්ලාගේ ග්‍රහණයෙන් මුදවාගෙන සැබෑ අධ්‍යාපනය වෙත යොමු වීමට අවශ්‍ය නිදහස ඔහු වෙත ලබාදීමය. පැරැණි සටන් පාඨය තුළ රැකෙන්නේ ඒ තුළ සිටින “ඇමීබාවා” මිස නිදහස් අධ්‍යාපනය නොවන බව එතුමන්ලා පසක් කොට ගන්නේ නම් එය ද සිසු දරු දැරියන්ගේ භාග්‍යයක්ම වනවා ඇත.නන්දසේන විතාරණපන්නිපිටිය නිතලවාසසමූහ අධ්‍යාපනික පදනමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=as1310131</link>
    <topic>මෙච්චර ලස්සන උඹ ඇයි නංගියේ රට ගියේ</topic>
    <author>ඉනෝකා සමරවික්‍රම</author>
    <content>මෙච්චර ලස්සන උඹ ඇයි නංගියේ රට ගියේ"මවු බිමෙන් ඈත ගව් සිය ගණනක් දුරු රටක තනිවුණු මගේ ජීවිතය කොයි විදිහට නම් ගෙවෙන්න ඇතිද කියලා ඔබට හිතා ගන්න බැරිව ඇති. ‍අද මගෙ දිහා බලන කෙනෙකු මම ලස්සන ජීවිතයක් ගත කරන්නට ඇතැයි සිතන්නට පුළුවන. එත් මගෙ සත්‍ය කතාව ඇහුවට පස්සේ ඇයි ඔහේ ජීවිතේ නැති කර ගත්තේ නැත්තේ කියලා අහන්නත් පුළුවන්. දන්නවද මම මොන දහදුක් වින්දත් ඉවසගෙන හිටියෙ මගෙ රත්තරන් දරු පැටියා හින්දයි.මම කුවෙට් රටට ආවේ දෙදහස් එක අවුරුද්දේ මැද හරියෙදි. ලංකාවෙන් පිටවුණේ මගෙ රත්තරන් කොලු පැටියා වෙනුවෙන්.හිතුවක්කාර කසාදයක් කරගත්ත මට සිදුවුණේ දරු පැටියෙක් එක්ක අතරමං වෙන්න.බේබදු සැමියෙක්ගෙ බිරිඳ වෙච්ච මම මිනිස්සුන්ගෙ අතින් අතට ගියේ මගේම මිනිහගෙ වරදින් .අම්මා තාත්තා සහෝදරයෝ මාව පවුලෙන් එළියට දැම්මා.හැමෝ ම අකාරුණික වෙද්දි මම දරුවව ළමා නිවාසයකට දාලා රට ආවේ වෙන කරන්නම දෙයක් නැති කමට.දවස් ගණන් හාමතේ හිටපු මට ඕන වුණේ මගෙ දරුවගෙ ලෝකය හදන්න.පඩියෙන් කැපෙන්න ඒජන්සියකට ඇප වෙලා තමයි මම කුවෙට් ආවේ.මැද පෙරදිග ගෙවන ජීවිත ගැන මෙලෝ හසරක් නොදැන හිටපු මට මේ වෙන්නේ මොනවද කියලවත් හරියට හිතා ගන්නවත් බැරිව ගියා.කුවෙට්වලට ඇවිත් මම දවස් දෙකක්ම හිටියේ ඒජන්සියේ.ඊළඟ දවසේ උදේම ගෙදර බාබා ආවා මාව එක්කරගෙන යන්න.අරාබි භාෂාව ගැන මෙලෝ හසරක් නොදැනහිටපු මම අලි අමාරුවක වැටුණේ.ඒ ගෙදර හරිම විශාලයි .ඒ ගෙදර පවුල් කිහිපයක්ම ඉන්න බව මට ගෙදර හිටපු අයගෙන් තේරුණා.ගෙදර ගැනිට කිව්වේ මමා කියලා. මම ගෙදර මිනිස්සුන්ගෙ මුහුණු දිහා බල බලා කරුණාවන්ත මුහුණක් හෙව්වා. ඒත් මට එහෙම මුහුණක් හොයා ගන්න නම් ලැබුණේ නැහැ.ගෙදර වැඩට තවත් ලංකාවේ දෙන්නෙක්ම හිටියා.එත් අපි කතා බහ කළේ ගෙදර අයට හොරෙන්.ඒ අක්කලා දෙන්නා නිසා මට ඉක්මනින්ම හුඟක් දේවල්වලට හුරුවෙන්න පුළුවන් වුණා.අපේ බාබා මාව ගෙදර ගෙනාවම දවසේ මමා දිගට තිබුණ මගෙ කොණ්ඩය කිසිම හැඩයකට නැතිව අතට අහුවෙන අහුවෙන විදිහට කපලා දැම්මා.ඊටත් පස්සේ මට හොඳට නාන්න කිව්වා.මට අදින්න ලැබුණේ කිසිම හැඩයකට නැති යුනිෆෝම් එකක්."මෙච්චර ලස්සන උඹ ඇයි නංඟියෙ රට ආවේ."ලංකාවේ අක්කලා දෙන්නා මාව දැකපු වෙලේ ඉදලා එහෙම අහන්න ගත්තා."අපි තව සති දෙකකින් මෙහෙන් යනවා.ඊට පස්සේ ඔයා මේ ගෙදර බොහෝම පරිස්සමෙන් ඉන්න.මේ රටේ මිනිස්සු නැහැ.අපිට ඔයා ගැන හරි බයයි."ඒ ගොල්ලෝ කුවෙට්වලින් යන්න කලින් එහෙම කිව්වේ ඇයි කියලා මට තේරුණේ ඒ දෙන්නා ගිහිල්ලා සතියකට විතර පස්සේ.කරන්ට් බඩුවලින් වැඩ කරන හැටි මම ඒ වෙනකොට හොඳට දැනගෙන හිටියා.ඒක මට පහසුවක් වුණා. ඒත් මේ අරාබිකාරයින්ට කවදාවත් වැඩ කරලා හොඳක් අහන්න බැහැ. ගෙදර මමා හරිම සැරයි. ඒ ගෑනි පොඩ්ඩ වැරදුණු ගමන් පයින් ගහනවා. මේ ඉන්නේ ගෑනියෙක්ද කියලා හිතෙනවා ඒ වගේ වෙලාවට.රෑට නිදියන්නේ එළි වෙන්න පැයක් දෙකක් තියලා. අඩුම තරමේ පැයක්වත් නිදියන්න ලැබෙන්නේ නැහැ.ගෙදර ගැනු ළමයි දෙන්නෙක් හිටියා.පොඩි දරුවට අවුරුදු අටයි.අනිත් එක්කෙනාට අවුරුදු දාහතරයි. පොඩි එකී කිරි එක හදලා දෙන්න පරක්කු වුණත් අතට අහුවෙන එකෙන් දමලා ගහනවා.අනිත් කෙල්ල ගවුම මැදලා දෙන්න පරක්කු වුණත් ගහනවා .ලේ එනතුරු හපනවා.ළමයි කරන මේ වැරදි මහ මිනිස්සුන්ට කියන්න ගියහම හිරිහැර විදින්න වෙන්නෙ මටමයි. ඒ නිසා මම ඒ හිරිහැර තනිවම විදදරා ගත්තා.මමා තමයි ගෙදර උයන පිහන ඒවා ගැන හොයලා බලන්නේ .දවසටම උයන පිහන දේවල්කිරලා මැනලා තමයි දෙන්නේ .මට තුන් වේලටම කන්න හම්බ වුණේ රොටි දෙකක් හදා ගන්න පිටි ටිකකුයි බිත්ත‍රයකුයි විතරයි. බැරි වෙලාවත් මම හොරෙන් කෑවොත් එදාට අර පිටි ටිකයි බිත්තරෙයි හම්බ වෙන්නෙත් නැහැ.මම ඒ නිසා ම උන් කාලා ඉතිරිවෙන ඉදුල් හංගලා තියා ගන්නවා.බඩගින්න වැඩිවුණ වෙලාවට මම ඒ ඉදුල් කෑවේ අමෘතය කනවා වගෙයි.සමහර මාසවල මට පඩි ලැබුණේ නැහැ. මං දුක්වින්දේ දරුවා නිසා .මට සල්ලි හුඟක් වටිනවා.ඒ නිසා මං හිතුවේ මට පඩිය ගැන හොයලා බලන්න අයිතියක් තියෙනවා කියලා.ගෙදරට කුණු ගෙනියන්න එන ලංකාවේ අයියගෙන් දැනගෙන මම ඒජන්සියට කතා කළා.දවස ගෙවිලා ගියා. රැ බාබා මට කතා කළා. මම හිතුවා මට කතා කරන්නේ පඩි දෙන්න කියලා.ඒත් බාබා මාව බිම දිගේ ගෙදර පල්ලේහා තට්ටුවකට ඇදගෙන ගියා. ඒ හරියේතමයි ගෙදර ඉස්ටෝරුව තිබුණේ."මම උඹට පඩි දෙන්නේ නෑ කියලා උඹ කාටද කිව්වේ? "ඔහු මට අන්තිම කැත වචනයෙන් බැන්නා.ඔහු මාව කාමරයට දාලා දොර වැහුවා.බාබා අතින් පයින් මට හොදටම පහර දුන්නා .ඉවසගෙන ඉන්න බැරිම තැන මම ඔහුට පයින් ගැහුවා.මිනිහට හොඳටම කේන්ති ගියා. මිනිහා මගෙ ඇඳුම් ඉරලා ඉරලා දැම්මා.ඉන් පස්සේ බාබා මට දෙන්න ඕන හැම වදයක්ම දුන්නා. ....ඊට පස්සේ දවස් කිහිපයක්ම මම හිටියේ ඒ කරුවල කාමරේ...මට කන්න බොන්න ලැබුණේ නැහැ. ඒත් බාබා ඇවිත් මට වදදීලා පයින් ගහලා යන්න ගියා. මට හිතුණා මේ පවුකාර ජීවිතය ගෙවනවට වැඩිය මාව මැරිලා යනවනම් හොඳයි කියලා. මට මගෙ දෑතින්ම ‍බෙල්ල මිරික ගන්න හිතුණු වාර අනන්තයි. ඒත් ඒ හැම වතාවකම මට මගෙ අහිංසක දරු පැටියගෙ මුහුණ මැවිලා පෙනුණා.දවසක් මමා ඇවිල්ලා මාව ගෙට අරගෙන ගියා.මට හරියට ඇවිදගන්නවත් පුළුවන්කමක් තිබුණේ."උඹ මගෙ මිනිහා අල්ල ගත්තා "ගෙදර ගෑනි මට ඉන් පස්සේ හොදින් සැලකුවේම නැහෑ. ඒ වෙන කොට ගෙදරට කුණුගෙනියන්න අලුත් කෙනෙක් ඇවිල්ලා."උඹ කතාවට යන්නේ නැහැ." මමා මට තර්ජනය කළාඒ වෙන කොට මට ඒ ගෙදර ඉන්න එපාම වෙලයි හිටියේ.බාබා මට හැම තිස්සෙම කරදර කළා.මම දවසක් මාකට් යනවා කියලා ගෙදරින් එළියට බැස්සා. මගේ ගමනට අරමුණක් තිබුණේ නැහැ. මම ඉබා ගාතේ ඇවිද්දා.ඒ ගමනෙදි මාව කුවේට් පොලීසියට අහුවුණා. නන්නාදුනන රටක අතරමං වුණාම දැනෙන දුක අමුතුවෙන් විස්තර කරන්න ඕන නෑනේ.පොලිසියෙන් ආයෙමත් මාව ගෙදරට බාර දුන්නා. මම කිව්වේ පාර වැරදුණා කියලා.මට මගේ දුක කියන්න කෙනෙක් හිටියෙ නැහැ. මම ගෙදරට කුණු ගෙනියන්න එන කෙනාට මං ගැන කිව්වා.ඔහු විවාහකයෙක්.එත් ඔහු මට අනුකම්පා කළා.මගෙ දුක ඇහුවා.අපි අඳුනගෙන ටික කාලයකට පස්සේ ඔහු වෙනත් ගෙදරට මාරුවුණා. ඊට සතියකට විතර පස්සේ ඔහු ඉන්න ගෙදරට මමත් ගියා .ඒ ගෙදර තිබුණේ සලුවාවල.ගෙදර අයට අපි කිව්වේ අපි අඹු සැමියෝ කියලා.අවුරුදු දෙකක් මම ඒ ගෙදර හිටියා. ඒ අතර මාසයකට මම ලංකාවට ආවා.පුතාව බලන්න ගියා. නිවාඩු ඉවර වුණාම මම ආයෙමත් කුවෙට්වල හිටපු ගෙදරටම ගියා .ඒ අතර අරයත් නිවාඩුවකට ලංකාවට ආවා.එයත් නිවාඩු ඉවරවෙලා හිටපු ගෙදරටම ආවා. අපි දැන් එකට ජීවත් වෙන්නේ.මට ඕන මගෙ දරුවගෙ අනාගතය ගැන බලන්න.මගෙ ජීවිතය ගලවලා දුන්නේ ඔහු.මම එයාට ණයගැතියි.ඒත් මං දන්නේ නැහැ මගෙ හෙට දවස කොහොම විසදේවිද කියලා.දැන් මම අවුරුදු එකොළහක් තිස්සේ රට. මගෙ පුතා දැන් ලොකු හපනෙක්. දැන් අපිට අපේමයි කියලා ගෙයක් තියෙනවා.මීට අවුරුදු පහ හයකට කළින් මගෙ කරදරකාර සැමියා එල්ලිලා මැරිලා. මට ඒ ගැන දුකක් නැහැ. මම ජීවිතේ මේසා දුකක් වින්දේ ඒ මිනිහා නිසා.මම අතීතයේ හෙළපු හැම කඳුලකටම හැම සුසුමකටම වටිනාකමක් තියෙනවා කියලා දැන් මට දැනෙනවා.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=as1310132</link>
    <topic>තවත් නන්නත්තාර ජීවිතයක්</topic>
    <author>ඉසවි</author>
    <content>තවත් නන්නත්තාර ජීවිතයක්පිළියන්දල නගරයට සැඳෑ කළුවර පාත් වන්නේ මහා තදබදයක් ද සමඟ ය. ජනී - ජනයා එකිනෙකාගේ ඇ‍ඟේ හැපෙමින් - තෙ‍රපෙමින් හා ඔරවමින් මහා තරගයක යෙදී සිටිති. ඔවුනට අනෙකා දෙස බලන්නට හෝ ඔවුන් වෙනුවෙන් ඉඩ හසරක් ලබා දෙන්නට හෝ වේලාවක් නැත. එහෙත් මේ නගරයේ වසන එක්තරා නාස්තිකාර පුත්‍රයකු කෙරෙහි සියල්ලන්ගේ ම අවධානය යොමු ව පවතී. වෙනසක් නැත හදිසියේ ම කඩාගෙන දුවන මිනිස්සු ද තත්පරයක් නැවතී ඔහු දෙස බලති.“සම්පත් ගැන ලිව්වොත් මොකද?”“මැන් මාර ‍චරිතයක් නේද?”කන්තෝරුවේ අමිල කිහිප වරක් ම සිහිපත් කළේය.(“සම්පත්”!)සම්පත් ගැන මතකය අප හැමදෙනාට ම තිබේ.අඩි පහකටත් වඩා උසින් යුතු සම්පත් කට්ට කළු ය. රැවුළ මඳ වශයෙන් වැවී ඇත. නිතරම සිටින්නේ කළු හෝ නිල් කොට කළිසමක් ඇඳගෙන ය. බැලූ බැල්මට පෙනෙන්නේ ඔහු; සති, මාස අවුරුදු ගණනකින්වත් නාකියාගෙන නැති බව ය. නිවහනක් නැති සම්පත් පිළියන්දල නගරයේ ඉබාගාතේ ඇවිදිනු ඕනෑ ම කෙනෙකුට දැක ගැනීමට හැකි ය. වෙලාවක් අවේලාවක් නැත. ඕනෑ ම මොහොතක සම්පත්ගේ අතේ සිලි සිලි කවරයක දැමු තේ එකක් ද බීම බටයක් ද මුවෙහි බීඩියක් ද තිබේ.සම්පත්ට කෑම පිළිබඳ ඒ හැටි වුවමනාවක් නැත. එහෙත් ඔහුට කාගෙන් හෝ බත් පාර්සලයක් ලැබේ. ඔහු එය රැගෙන යන්නේ ඇසක් ඉඟිමරා ය. තවත් වරෙක ඔහු කඩයකට හෝ දන්නා කියන අයකුට අත පාන්නේ රුපියල් දහයක් ඉල්ලමින් ය. ඒ බීඩියක් මිලට ගන්නට ය.“සිඟරට් එකක් හරි බීඩියක් හරි අරගෙන දුන්නට සම්පත් බොන්නෙ නැහැ. ඔහුට අවශ්‍ය වන්නේ නියමිත මුදල් ගෙවාත්වා මිලට ගන්නට ය.”මේ සම්පත් ගැන දන්නා තරුණයකුගේ අදහසකි. වයස අවුරුදු හතළිහක් හතළිස් දෙකක් පමණ පෙනුම ඇති සම්පත්ට මෙහෙම වුණේ ඇයි?වසර ගණනාවක් තිස්සේ පිළියන්දල නගරය පසුකර යන විට සම්පත් දකින සෑම මොහොතකම අපට සිහිවන්නේ එයයි.“සම්පත්ගේ තාත්තා හොඳ රැකියාවක් කළා. එයාට අක්කා කෙනෙකුයි අයියෙකුයි ඉන්නවා. අයියනම් දැන් ජීවතුන් අතර නැතිව ඇති. සම්පත්ට ඉඩකඩම් තිබුණා. ත්‍රිරෝද රථයකුත් තිබුණා. හොඳට හිටියා. ඒත් එයාට යාළුවෝ වැඩි වුණා. රෑට රෑට මළගෙවල්වල ගියා. සූදුවට පුරුදු වුණා. බොන්නත් පුරුදු වුණා. අන්තිමට සම්පත් පාරට වැටුණා. අතේ සල්ලි නැතිව ගියා. දැන් ඔළුව අප්සෙට්. ඒත් අවුරුදු ගණනක් තිස්සේ පාරේ හිටියත් සම්පත් කිසි දවසක ගෑනු කෙනෙකුට විහිළු කරලා නැහැ. එයා එයාගේ පාඩුවේ පාරේ යනවා. පව් අහිංසකයා!”සම්පත් ගැන තොරතුරු දන්නා අයෙකු ගේ අදහස එවැන්නකි.සම්පත් විටෙක ක්‍රිකට් ක්‍රීඩකයෙකි. ඔහු පන්දු යවයි. තවත් විටෙක උඩින් එන පන්දුව අල්ලයි. මේ සියල්ල කරන්නේ බස් නැවතුම් පළේය. එහෙත් පන්දුවක් ඔහු අත නැත. සියල්ල කරන්නේ අභිනයෙනි.හිමිදිරි පාන්දර ඇතැම් විටක මට සම්පත් දකින්නට ලැබේ. ඒ නගරයේ වෙළෙඳ සලක අගුවේදීය. ඔහු සුව නින්දක ය. ඇතැම් විටෙක ඔහු රාත්‍රිය ගත කරනවා ඇත්තේ එහි විය යුතුය. තවත් විටෙක දෙනෝදාහක් යන පදික වේදිකාවේ ඇති විදුලි කණුවකට පිට දී සුව පහසු මෙට්ටයක නිදියනවා වැනි සෙයියාවකින් ඔහු නිදියාගෙන සිටී. මඟ-යන එන්නන්ට ද ඔහු ගැන වගක් නැත. සම්පත්ට ද කවුරුන් තමා ඉදිරියේ ගියත් වගක් නැත.බීඩියක් - තේ උගුරක් නැතිවම බැරි සම්පත් ඇතැම් විටෙක කඩයක ඉදිරිපස ඇති මිනිසුන් බී හමාර කළ කිරි පැකට් අවුස්සා බලයි. කඩ හිමියා ඔහුට අලුත් කිරි පැකට් එකක් දුන්න ද ඔහු එය කවුරුන් හෝ බී වීසිකළ පැකට්ටුවකට හලා ගනී.අප සම්පත් සමඟ කතා කරන්නට උත්සාහ කළෙමු. ඒ හැම විටම ඔහු මොහොතක් හෝ දෙකක් මුහුණ දෙස බලා සිට ගෙවී ගිය කහට බැඳුණු දත්කොට පෙනෙන සිනහාසී යන්නට යන්නේ ය.“හිතුණ ගමන් මිනිහ නානවා. එක දවසක් අපි ත්‍රීවිල් එකක දාගෙන ගිහිල්ලා නෑව්වා.”පිළියන්දල හන්දියේ ත්‍රීරෝද රථ සොයුරෙක් පැවැසුවේ ය.“මං හැමදාම බත් එකක් දෙනවා. සමහර දවසට බත් එක දෙන්න බැරි වුණොත් කිහිප වතාවක්ම ඇවිත් කඩේ ඉස්සරහා හිටගෙන බලාගෙන ඉඳලා යනවා. සම්පත් හැමෝගෙන්ම ඉල්ලන්නෙත් නැහැ.”වෙළෙඳසලක හිමිකාරියක සම්පත් ගැන කියන්නේ එවැන්නකි.ඇතැම් දිනයක රාජකාරිය නිම වී රාත්‍රියේ නිවෙසට යන විට නගරය පාළුවට ගොසිනි. ඉඳහිට ගමන් කරන වාහනයක් දෙකක් ත්‍රිරෝද රථ මඟීන් කිහිප දෙනෙකු හැරෙන්නට නගරය නින්දට ගොසිනි. එහෙත් කොතැන හෝ අගුවක වාඩි වී අරමුණක් නැති කල්පනාවේ නිමග්නව සිටින සම්පත් බීඩි කොටයක් ද දල්වාගෙන හිඳිනු දකින්නට ලැබේ. ඇතැම් විට පැය දෙක තුන නොදැල්වූ බීඩිය ඔහු මුවේ ලා ගෙන සිටී.ජවසම්පන්න, තරුණයකු වන සම්පත්ට මෙසේ වූයේ ඇයි? ඔහුගේ තාරුණ්‍ය බස්පොළට, කඩපිළක අගුවකට දියවී ගියේ ඇයි? මේවාට පිළිතුරු කිසි තැනක නැත.“සම්පත් අපිට වඩා පාටයි. ඔය කළු ගැහිලා ඉන්නේ දූවිල්ලටයි කුණුවලටයි.” සම්පත් ගැන දන්නා කියන අය එසේ කියති.“අපි එකතු වෙලා සම්පත්ව නාවමු ද?”කන්තෝරුවේ අමිල යෝජනාවක් ගෙනාවේ ය. (සම්පත්ගේ ඡායාරූපයක් ගැනීමට ඉදිරිපත් වූයේ සුදම් ය. ඔහු දින ගණනාවක් ඒ වෙනුවෙන් පිළියන්දල නගරයේ කැමරාවත් මානාගෙන එහා මෙහා ගියේය. අවසානයේ ඔහුට සම්පත් හමුවූයේ හැන්දෑ වරුවකය.)සම්පත්ගේ හෙට දවස කෙසේ නම් විස‍ඳේවී ද? ජීවිතේ ගැන අරමුණක් නැති, බලාපොරොත්තුවක් නැති, මේ ජීවිතයේ හෙට දවස කෙබඳු වේවි ද?ඔහු යාචකයකු යැයි අපට හඳුන්වා දීමට නුපුළුවන. කඩිසර ගමනින් නගරයේ එහා මෙහා යන ඔහු මිනිසුන් ඉදිරියට ගොස් ගතමනාවක් ඉල්ලනු මේ වසර ගණනාවටම අප දැක නැත.මේ තරුණ ජීවිතය යළිත් පුනරුත්ථාපනය කිරීමට නොහැකි ද? ඔහුගේ උමතු බවට ප්‍රතිකාර කරන්නට හැකිනම් එය කොතරම් යහපත් ද?පිළියන්දල සම්පත් යනු එක් අයෙක් පමණි. මෙවැනි ඉබාගාතේ ඇවිදින ජීවිතය නන්නත්තාර කරගත් සම්පත්ලා තවත් ඕනැ තරම් අපේ රටේ නගරවල සිටින්නට පුළුවන. සම්පත්; ඔබට මට කියාදෙන පාඩමක් ඇත. එනම්; ජීවිතේ යොවුන් විය ඉබාගාතේ යන්නට, සූදුවට, මත්පැනට නරක මිතුරු ඇසුරට ගොදුරු වන්නට ඉඩ නොදිය යුතු බව ය.ඉසවිඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=as1310133</link>
    <topic>ගුරු සේවයේ රසකතා</topic>
    <author/>
    <content>ගුරු සේවයේ රසකතාඅ.පො.ස. සා.පෙළ විභාගය ආරම්භ විය. එක්තරා විදුහල්පතිවරයෙකුට විභාග ශාලාධිපතිකමක් ලැබිණි. විභාග සම්බන්ධීකරණ මධ්‍යස්ථානයේ සිට විභාග ශාලාවට කි.මී. දහයක් පමණ විය. දිනපතා උදෑසන විභාග මධ්‍යස්ථානයට යන අතර මඟදී කැඳ විකුණන කඩයකින් කොළ කැඳ වීදුරුවක් බීමට මේ ශාලාධිපතිවරයා පුරුදු වී සිටියේ ය.සුපුරුදු පරිදි දිනක් උදෑසන කළුපාට පොලිතින් කවරයක බහාලූ ලිපිගොනු සහිත සිය පාර්සලය කොට බිත්ති කණ්ඩිය මත තැබූ විදුහල්පතිවරයා කැඳ වීදුරුව පානය කරමින් සිටියේ කිතුල් හකුරු කෑල්ලක් ද සමඟිනි. එම මොහොතේ ම එතනට පැමිණි පුද්ගලයෙකු ද කළුපාට පොලිතින් කවරයක බහාලූ සිය පාර්සලය කොට බිත්ති කණ්ඩිය මතම තබා කැඳ බීමට බංකුව මත ඉඳගනු ලැබී ය.කැඳ පානය කිරීමෙන් අනතුරුව විදුහල්පතිවරයා සිය පාර්සලය ගෙන යතුරු පැදියට නැගී ඉක්මන් ගමනින් විභාග මධ්‍යස්ථානය කරා ගමන් කළේ ය.විභාග ශාලාවට ගොස් සිය දවසේ රාජකාරි කටයුතු ආරම්භ කළ ශාලාධිපතිවරයා කළුපාට පොලිතින් බෑගය විවර කර බැලුවේ එහි විභාගයට පෙනී සිටින දරුවන්ගේ විභාග ප්‍රවේශ පත්‍ර ටික නිරීක්ෂකයන් අත තැබීමේ අරමුණ ඇතිව යි.ඔහුට දෙලොව රත්විය. කිසිවක් සිතා ගැනීමට පවා නොහැකි විය. ප්‍රවේශ පත්‍ර වෙනුවට පොලිතින් බෑගයේ වූයේ උදෑසන ආහාර වේලකි. විභාගය ආරම්භ වීමට ද එතරම් කාලයක් ‍ඉතිරිව නොතිබුණි. අද මෙන් එදා සන්නිවේදන ක්‍රම ද දියුණු මට්ටමක නොතිබුණි. නමුත් කිසිදු කලබලයකට පත් නොවූ ශාලාධිපතිවරයා දරුවන්ට ගැටලුවක් නොවන ලෙස සහකාර විභාග ශාලාධිපතිට හා අනෙකුත් නිරීක්ෂකවරුන්ට විභාග කටයුතු කරගෙන යන ලෙස උපදෙස් දෙනු ලැබී ය. අනතුරුව හෙතෙම වැරදීමකින් තම අතට පත්වූ පාර්සලය ද ගෙන යතුරු පැදියට ගොඩ විය.පෙර කී අනෙක් පාර්සලය හිමි පුද්ගලයා මේසන් බාස් කෙනෙකි. ඔහු වැඩ පොළට ගොස් පාර්සලය ලෙහා ගෙන හරි බරි ගැසුණේ උදේ ආහාරය ගැනීම සඳහා ය‍. නමුත් එහි ආහාර නොවී ය. ඒ වෙනුවට එහි තිබුණේ කඩදාසි මිටියකි. පුදුමයට පත් හෙතෙම ඒ ගැන තම අවට සිටි පිරිසට පැවසී ය. පසුව ඔවුන්ගේ නිගමනය වූයේ එම කඩදාසි මිටිය ඒ දිනවල විභාගය ලියන දරුවන්ට අයත් ප්‍රවේශ පත්‍ර මිටියක් බවයි. මේසන් බාසුන්නැහේ ප්‍රවේශ පත්‍ර මිටිය ද ඉතා ප්‍රවේශමෙන් ගොනු කරගෙන යතුරු පැදියට නැඟුණේ කැඳ කඩය වෙත යෑමටයි. කැඳ කඩයට ගොස් පාර්සලය අතට ගෙන යතුරු පැදියෙන් බසිද්දී එතැන යතුරුපැදිය නවතාගෙන සිටියේ විභාග ශාලාධිපතිවරයා ය. මොහොතකින් පාර්සල් දෙක දෙදෙනා අතර හුවමාරු වූයේ කැඳ කඩේ කාන්තාවට ද කරුණු පැහැදිලි කරදීමෙන් අනතුරුවයි.අලස විදුහල්පතිවරයකු සිටි කුඩා පාසලකට දිනක් අධ්‍යාපන කාර්යාලයෙන් පැමිණියේ පාසල අධීක්ෂණය සඳහා ය. පන්ති කාමරවල ඉගැන්වීම් කටයුතු සාර්ථකව සිදුවුව ද විදුහල්පතිවරයාගේ කාර්යාලයේ කටයුතු නිසි පිළිවෙළකට නොතිබුණි.‍පාසලේ පරිපාලන කටයුතු හා සම්බන්ධ ලිපි ලේඛන බොහොමයක අඩු පාඩු විය. එදින පාසලට පැමිණි කණ්ඩායම කාර්යාලයේ ලිපි ලේඛන වල අඩුපාඩු පෙන්වාදුන් අතර එම අඩුපාඩු සකස් කරගැනීමට උපදෙස් හා උදව් ද දෙනු ලැබී ය. අද තරම් එකල පාසල්වල මුදල් පරිහරණයක් නොතිබුණු බැවින් විදුහල්පතිවරයාට ඒ සම්බන්ධව කිසිදු ගැටලුවක් මතු වූයේ නැත.නමුත් ගුරු මහත්ම මහත්මීන්ගේ නිවාඩු ලේඛනය අස්ථානගත වී තිබුණි. විදුහල්පති ඉහෙන් කනින් දාඩිය පෙරාගෙන හැම අහුමුල්ලකම නිවාඩු ලේඛනය සෙව්ව ද සොයාගත නොහැකි විය.කෙසේ නමුත් පාසලේ වැටුප් රහිත නිවාඩු ලබා‍ගත් තරුණ ගුරුවරයෙක් ද විය. විදුහල්පතිතුමාගේ කල්පනාව ඔහු දෙසට යොමු විණි.“අනුමානයක් නෑ ඔය හාදයා මේක ඉස්සුවා.”අධ්‍යාපන කාර්යාලයෙන් පැමිණි කණ්ඩායම ලොග් සටහනක් ද තබා පාසලෙන් නික්ම ගියහ. අධ්‍යක්ෂක තුමාගේ ප්‍රමුඛතම දැනුම්දීම වූයේ නිවාඩු ලේඛනය ලද වහාම එය ද රැගෙන අධ්‍යාපන කාර්යාලයට එන ලෙස ය. දිගු සුසුමක් හෙළා ගත සිත සැහැල්ලු කරගෙන සිය ආසනයෙහි ඉඳ ගත් විදුහල්පතිගේ පශ්චාද් භාගයෙහි යමක් තදින් ඇනිණි‍. නිරීක්ෂණ කණ්ඩායම පැමිණි අවස්ථාවේ නොසන්සුන් වූ විදුහල්පතිවරයා පාසලේ තිබූ පරණ සීනුව සිය ආසනය මත තබා තිබුණි. එම මොහොතේ ඔහුට දැනුණු වේදනාවත් සමඟ පුටුව දෙස බැලූ විදුහල්පතිවරයාට සීනුව දැකගත හැකි විය. සීනුවට යටින් තිබූ තරමක් දිග පළල මහත පොත දැකීමෙන් ඒ මොහොතේ ඔහු තුළ කුසුලක් ඇති විය. වහා එය අතට ගෙන පෙරළා බැලූ ඔහු සැනසුම් සුසුමක් හෙළීය. විදුහල්පති පුටුවේ වැල් කැඩී තිබුණු අතර එයට‍ ලෑල්ලක් දමා වාඩිගත් ඔහු පහසුවෙන් සිටීමට ලෑල්ල උඩට දමා ගෙන තිබුණේ ගුරුවරුන්ගේ නිවාඩු ලේඛනය ය. එම මොහොතේ ම නිවාඩු ලේඛනය රැගත් ඔහු අධ්‍යාපන කාර්යාලයට පියෑඹුවේ අධ්‍යක්ෂතුමා ඔහු කෙරෙහි ඇති කරගෙන තිබූ අප්‍රසාදය මඟ හරවා ගැනීමේ අටියෙනි.සමන් චන්දන කුමාරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=as1310134</link>
    <topic>මහා කන්දක් දෙබෑකොට තැනුණු දුප්පතාගේ ආදර ස්මාරකය</topic>
    <author>රෝහණ ආර්යරත්න‍</author>
    <content>මහා කන්දක් දෙබෑකොට තැනුණු දුප්පතාගේ ආදර ස්මාරකයෂා ජෙහාන් අධිරාජයා සිය බිසව වෙනුවෙන් ටජ්මහල තනා ආදරයේ ගැඹුර සංකේතවත් කළේ ය.අධිරාජයකු නොවූ මාන්ජි සිය බිරිය වෙනුවෙන් ගිරිදුර්ගයක් කපා පාරක් ඉදි කළේ ය.අපට වටින්නේ ෂා ජෙහාන්ගේ ‍ටජ්මහල ද? නැතහොත් මාන්ජිගේ මහ පාර ද?මෝගල් අධිරාජ ෂාජහන් තම බිරිය මුම්ටාස් මහල් වෙනුවෙන් තැනූ අසීමිත ආදරයේ සංකේතය ලෙස ටජ්මහල් ප්‍රාසාදය හඳුන්වනු ලබයි. ඒ සඳහා ඔහුට වසර 22 ක් ගතවූ බව කියැවේ. එසේ ම ඔහු එම ආදර ස්මාරකය තැනවීම සඳහා දස දහසක පමණ කම්කරුවන් රැසක් යොදාගත් බවත් නොරහසකි‍.අකාලයේ මිය ගිය තම ආදර බිරිය වෙනුවෙන් දුප්පතකු තමාගේ ම දෑතින් තැනූ තවත් ආදර ස්මාරකයක් පිළිබඳව ඉන්දියාවේ බිහාර් ප්‍රාන්තයෙන් ද වාර්තා වන්නේ ය.බිහාර් ප්‍රාන්තයේ ගයා දිස්ත්‍රික්කයේ ගෙලෝර් නම් ග්‍රාමයේ විස‍ූ දශරත් මන්ජි විසින් එම අපූරු ආදර ස්මාරකය තනනු ලැබීය. ඔහුගේ මෙම ආදර අන්දරය අද චිත්‍රපටයක් බවට පත්වී ඇත. ඒ අතිශයින් ජනප්‍රියත්වයට පත්වූ ‘මංගල් පාන්ඩේ’ චිත්‍රපටය ඇතුළුව චිත්‍රපටි රැසක් අධ්‍යක්ෂණය කළ කේතන් මෙහ්තා අතිනි. ඔහු දශරත් මන්ජිගේ ආදර අන්දරය ‘මාන්ජි - ද මවුන්ටන් මැන්’ යනුවෙන් චිත්‍රපටියක් බවට පත් කර ඇත්තේ ය.දශරත් මාන්ජි දුප්පතෙකි. මුසාහර් නම් ව‍ූ කුලයට අයත් ව‍ූ කුලහීනයෙකි. එහෙත් 2007 වසරේ අගෝස්තු මාසයේ අවසානයත් සමඟ ඔහු ජීවිතයෙන් සමුගත්තේ ය. සැප්තැම්බර් මාසයේ පළමු වැනිදා ඔහුගේ අවමංගලොත්සවය රාජ්‍ය අනුග්‍රහයෙන් පැවැත්විණි. බිහාරයේ ප්‍රධාන ඇමැති නිතීෂ් කුමාර් සහ බිහාර් මන්ත්‍රණ සභාවේ කථානායක උදය නාරායන් චෞද්‍රරි වැනි ප්‍රධාන මැති ඇමැතිවරුන් මේ අවමඟුලට සහභාගි වූ දහස් සංඛ්‍යාත ජනගංගාවට ඇතුළත් වීම අතිවිශේෂ සිද්ධියකි. ඉන්දියානු ජාතික ධජයෙන් සරසනු ලැබ‍ූ ඔහුගේ සිරුර කාගේත් ගෙ‍ෟරවයට පාත්‍ර විය.දේශපාලන ‍ක්ෂේත්‍රයේ විප්ලවීය චරිතයක් වූ බාල් තැක‍රේ, එසේ ම සමාජ සේවයේ උත්තම චරිතයක් වූ තෙරේසා මවු තුමිය ලෝ පුරා පූජනීයත්වයෙන් සළකනු ලබන සායි බාබා වැනි ප්‍රභූන් වෙනුවෙන් පමණක් දෙනු ලැබූ රාජ්‍ය අනුග්‍රහය දශරත් මාන්ජි වෙත පිරිනැමුණේ මක් නිසාද?එවැන්නකට මුල පිරුණේ ඔහු තම දෑතින් ම වසර 22 ක් තිස්සේ කිසිවෙකුට සිතාගත නොහැකි අන්දමේ අපූර්වතම වීර ක්‍රියාවක් සිදු කිරීම හේතුවෙනි.ඒ මහා කන්දක් දෙබෑ කරමින් මහ මාර්ගයක් තැනීමයි. ඔහු මෙම වීර ක්‍රියාව සඳහා බුල්ඩොසර් වැනි බර අවි යොදාගත්තේ නැත. කුළු ගෙඩි කැති, උදලු, අලවංගු වැනි ආයුධ යොදා ගනිමින් මහා කඳු ගැටය දෙබෑකොට පාරක් තැනීමට මාන්ජිට වසර 22 ක් ගත වූ අතර ඔහු දිනපතා එම කටයුත්තට යොමු වුණේ රැකියාවක් වශයෙන් නොවේ. ඔහුට ඒ සඳහා ගෙවීමක් ලැබුණේ ද නැත. අකාලයේ මියැදුණු තම ආදර බිරිය වූ ෆාගුනි දේවිය ගේ මතකය ඔහු මේ ක්‍රියාව සඳහා මෙහෙයවුණු මහා බලවේගය වූයේය.ඇයට වන් අකල් මරණය වැනි දෙයක් කිසිවෙකුට නොවේවා යන්න අරමුණු කරගෙන මහා ප්‍රාර්ථනාවක් සිතේ දරාගෙන තනනු ලැබූ මේ මාර්ගය නිසා කඳු වළල්ලකින් වෙන්ව තිබූ ගේලොර් ග්‍රාමය කිලෝ මීටර් 70 ක් ඈතින් පිහිටි වසීර්ගර්ජි නම් වූ නගරයට සම්බන්ධ කරගත හැකි විය.චෝටා නාග් පුර් සානුව වටා පිහිටි ගිරි දුර්ගය නිසා වූ නිවාස 30 කින් පමණ සැදුම්ලත් ගේලොර් ග්‍රාමයේ සිටි දශරත් මාන්ජි හා ෆාගුනි දේවි දුෂ්කර ජීවිතයක් ගත කළහ. ඔවුහු එකිනෙකා කෙරේ ආදර භක්තියෙන් යුතුව සතුටින් ජීවත්වූ යුවළකි.1959 උෂ්ණ ඍතුවේ එක් දිනක් පිපාසය නිමා ගැනීම සඳහා තම බිරිය වතුර කලයක් ගෙනෙන තුරු මන්ජි බොහෝ වේලාවක් බලා සිටි නමුත් ඇය ජලය නොමැතිව ආපසු පැමිණියේ ය. ඇය ආපසු පැමිණියේ එම ගිරි දුර්ගයේ කඳු ගැටයකින් පහතට වැටී තුවාල ලැබ කෙදිරි ගාමිනි. එහෙත් ආසන්නතම රෝහල තිබුණේ කිලෝමීටර් 70 ක් එහා පිහිටි වසිර්ගන්ජ් නගරයේ ය.කඳු මැදින් වැටී තිබූ දුෂ්කර ගමන් මඟ ඔස්සේ මන්ජි තම ආදර බිරිය අමාරුවෙන් රෝහල කරා ගෙන යනු ලැබූ නමුත් දින දෙකකට පමණ පසු ඇය ජීවිතයෙන් සමුගත්තේ කලට වේලාවට ප්‍රතිකාර දීමට නොහැකි වූ නිසා ය. මාන්ජි ලෝකයේ තනිවිය. මහා කඩා වැටීමකට මුහුණ දුන්නේ ය. එහෙත් මෙවන් දුකක් වෙන කිසිවෙකුට නොවේවා යන දැඩි අරමුණ ඔස්සේ ක්‍රියා කරමින් ගිරිදුර්ගය දෙබෑ කරමින් පාරක් තැනීමට ඔහු සිතාගත්තේ ය. ඔහු සතුව තිබූ එළුවා විකුණා කුළුගෙඩියක්, නියනක් මිලට ගත් හෙතෙම තම යෝධ කාර්යය ඇරඹුවේ ය.“මෙය මා විසින් ම කළ යුතුව තිබුණා. ගම්වාසීන් මෙන් ම රජයත් මේ ගැන උනන්දු‍වක් දැක්වූයේ නෑ. මගේ බිරියට සිදුවූ දෙය තව කෙනෙකුට සිදු නොවිය යුතුයි. ඒ නිසා ම මම මෙය ඉටු කරන්නට පටන් ගත්තා.” යනුවෙන් මන්ජි පැවසුවේ 1982 දී එම පාරේ වැඩ අවසන් කිරීමෙන් පසුව ය. ඒ අනුව අඩි 360 ක් දිගැති අඩි 25 ක් පළලැති මෙම පාර නිසා කිලෝමීටර් 70 ක් පමණ වූ දුර ප්‍රමාණය කිලෝමීටර් 7 කට අඩුවීමට හේතු විය.මෙම චිත්‍රපටයේ මාන්ජීගේ චරිතය නිරූපණය කරනු ලබන නවාස් උද්දීන් සිද්ධිකි පවසන අන්දමට මෙවන් වීරයෙකුගේ චරිතය නිරූපණය කිරීමට ලැබීම නළුවෙකුට ලැබිය හැකි අතිවිශේෂ අවස්ථාවකි.“අවුරුදු 22 ක් තිස්සේ එකම අරමුණකට මනස යොමු කිරීම සිතාගත නොහැකි ක්‍රියාවක්. ඒ වගේ ම මේපාර හදන්න ඔහු දිනපතා පාවිච්චි කළ කුළු ගෙඩිය එසවීම පවා කායික වශයෙන් අපහසු කාර්යයක්. මාන්ජිගේ කථාව ජනප්‍රවාදයක් මෙන් ම මිනිස් සංහතිය වෙනුවෙන් කරනු ලැබූ අතිශය වැදගත් කැපවීමක්” යනුවෙන් සිද්ධික් පැවසීය.පාර තැනුවාට පසු 1968 මාන්ජී දිල්ලි නගරයට පයින් ම ගොස් එවකට කෘෂිකර්ම ඇමැති වූ ‍බාබු ජග්ජිවන් රාම් හමුවී මෙම පාර හොඳ හැටි නිම කරදෙන ලෙස ඉල්ලා සිටියේ ය. එය සිදුවූයේ නැත. ඉන්පසු මහ ඇමැතිවරුන් වූ ලාලු ප්‍රසාද් යාදම්ට හා නිතිෂ් කුමාර්ට ද එම පාරට තාර යොදා හොඳින් සකස් කර දෙන ලෙස රැල්ල, පෙත්සම් යැවූ නමුත් කිසිදු ප්‍රතිඵලයක් අත් නොවී ය.ඔහු තැනූ පාර ඒ තරමින් ම ඉතිරිකර මාන්ජි මෙලොවින් සමුගත්තේ ය.සිය ආදර බිරිය සිහිපත් කරමින් මාන්ජි නම් වූ දුප්පත් රටවැසියා ඉටු කළ ඒ උදාර කර්තව්‍යය හේතුවෙන් පසුකාලෙකදී ඉන්දියානු රජය ඔහ‍ුට ගෞරව පුද කළේ වීරයකු මෙන් ම ගරු බුහුමන් සහිතව ඔහුගේ ආදාහන උත්සවය පවත්වමිනි.රෝහණ ආර්යරත්න‍කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=as1310135</link>
    <topic>ආර්ථිකය කඩා වැටෙද්දී ඇමරිකාව තවත් මෙහෙයුම් දෙකක</topic>
    <author>ටිරෝනි වෑවලගේ</author>
    <content>ආර්ථිකය කඩා වැටෙද්දී ඇමරිකාව තවත් මෙහෙයුම් දෙකකතමන් විදේශ දෙකක දී යළිත් තම හමුදාවන් මෙහෙයවූ බව ඇමරිකාව පසුගිය දා නිල වශයෙන් ප්‍රකාශයට පත් කළේ ය. ඇමරිකානු රාජ්‍ය ලේකම් ජෝන් කෙරී මාධ්‍ය අමතමින් පැවසුවේ ලිබියාවේ සහ සෝමාලියාවේ දී ඇමරිකානු හමුදා ක්‍රියාත්මක වූ බව ය. මේ මෙහෙයුම් දෙකෙන් එකක් සාර්ථක වූ බව පැවසූ කෙරී අනෙක් මෙහෙයුම අසාර්ථක වූ බව පැවසුවේ නැත.ඇමරිකා‍ව මේ අන්දමේ විදේශයන්ට කඩා වදින මෙහෙයුම් ආරම්භ කළේ පකිස්තානයේ ඔසාමා බින් ලාදෙන් අල්ලා ගැනීමේ මෙහෙයුමත් සමගිනි. 2011 වසරේ දිනක හදිසියේ පකිස්තානයට කඩා වැදුණූ ඇමරිකානු සීල් භටයන්ගේ ටීම් සික්ස් කණ්ඩායම ඔසාමා බින් ලාදෙන් මරා දැමුවේ ය.මෙය ලෝකයේ ම අවධානය දිනා ගත් අතර පකිස්තානය තැති ගැන්වූවේ ය. ඇමරිකානු බලවතා හමුවේ අසරණ වූ පකිස්තානය තම අනුදැනුමකින් තොරව තම රටේ හමුදා මෙහෙයවීමක් සිදු කිරීම සම්බන්ධව නැගුවේ දුර්වල විරෝධයකි. පසුව ඇමරිකාවේ බලපෑම හමුවේ එම විරෝධය ද අතුරුදන් විය.දැන් ඇමරිකාව යළීත් එවැනි මෙහෙයුම් දෙකක් සිදු කර තිබේ. ලිබියාවේ දී ඔවුන්ගේ ඉලක්කය වූයේ අල් කයිඩා නායකයෙකි. ඇමරිකාව ට අනුව මේ ත්‍රස්ත නායකයා 1998 සිට ලොව පුරා සිදු වූ ත්‍රස්ත ප්‍රහාර කිහිපයකට ම වගකිවයුත්තෙකි. අසාන් අල් ලිබ් නමින් ප්‍රසිද්ධ වූ හතලිස් නව හැවිරිදි මේ ත්‍රස්ත නායකයාගේ සැබෑ නම නශීන් අබ්දුල් හමීඩ් අල් රුබායි බව පැවසේ. නම සඳහන් නොකළ ඇමරිකානු රජයේ උසස් නිලධාරියකු ෆොක්ස් ප්‍රවෘත්ති සේවය ට ප්‍රකාශ කර තිබුණේ ජීව ග්‍රහයෙන් අල්ලා ගන්නා ලද ත්‍රස්ත නායකයා මේ වන විට කිසියම් මුහුදු සීමාවක නවතා ඇති ඇමරිකානු යුධ නැවක රඳවා ඇති බව ය. එය ලෝකයේ රටවල් අතර නීතිමය අර්බූද මතුවීම වැළැක්වීමට කරන ලද ක්‍රියාවක් ලෙසින් ද ඔහු අර්ථ ගන්වා තිබේ.සාර්ථක වූ තම මෙහෙයුම පිළිඹඳ අදහස් දක්වමින් රාජ්‍ය ලේකම්වරයා පවසා ඇත්තේ මේ මෙහෙයුම ලිබියාවේ අනුදැනුම මත සිදු කළ බව ය. . පසුගිය අවස්ථාවේ මෙන් නොව ඇමරිකානු මෙහෙයුම් සිදු කරන රටේ රජය දැනුවත් කිරීමට තමන් කටයුතු කළ බව ‍රාජ්‍ය ලේකම්වරයා අවධාරණය කළේ මෙවැනි මෙහෙයුම්වලට ලෝකයේ සෙසු රටවලින් පැන නගින විරෝධතාවල ට ඉඩක් නොතැබීමට බව පැහැදිලි ය. එහෙත් තව ම මේ සම්බන්ධව ලිබියානු රජය කිසිදු ප්‍රකාශයක් කර නොමැති වීම අවධානයට ලක් කළ යුතු ය.පසුගිය දා කෙන්යාවේ සිදු වූ ත්‍රස්ත ප්‍රහාරය ඇමරිකාවට යළිත් තම මෙහෙයුම් ආරම්භ කිරීම ට හොඳ පෙරවදනක් සැපයී ය. ඒ අනුව මෙවර දෙවැනි මෙහෙයුම සෝමාලියාවේ දී සිදු කරන්නේ අල් කයීඩාවට ද සම්බන්ධකම් ඇතැයි පැවසෙන අල් ෂබාබ් සංවිධානයේ නායකයකු අල්ලා ගැනීමට ය. ඇමරිකානු නාවික හමුදා සීල් භට පිරිස් විසින් සිදු කරන ලද මේ මෙහෙයුම සාර්ථක වී නැත. පසුව ලැබුණු තොරතුරුවලින් පැවසුණේ මේ සීල් භටයන් ද ටීම් සික්ස් කණ්ඩායමට අයත් බව ය. එනම් ඔසාමා ඝාතනය කිරීමේ මෙහෙයුමට සම්බන්ධ කණ්ඩායමට අයත් බව ය. එහෙත්‍ මෙවර අති දක්ෂ සීල් භටයන් අසාර්ථක වී ඇති අතර සිව් දෙනෙකු පමණ මිය ගොස් ඇති බව නිල නොලත් ආරංචි මගින් ප්‍රකාශ විය.කෙසේ වුව මේ මෙහෙයුම් ඇමරිකානු දේශපාලඥයන්ගේ මානසිකත්වය ඉහළ නැංවීමට නම් මනා පිටුබලයක් සපයනු ඇත. අය වැය පවා සම්මත කර ගනු නොහැකිව රිපබ්ලිකන් ඩිමොක්‍රටික් දෙපක්ෂය කරන කඹ ඇදීමක උච්ඡ අවස්තාවේ පසුවන ඇමරිකාව ට මේ සාර්ථක වූ මෙහෙයුම මඳ ඉසිඹුවක් ගෙන දෙනු නො අනුමාන ය. එහෙත් ගැටලුව මතුවන්නේ ලෝකයේ සෙසු රටවලට ය. ඒ ත්‍රස්ත නායකයන් දඩයම් කිරීමේ මුවවෙන් සිදු කරන මීළග මෙහෙයුම කොතැන කුමන රටෙන් වාර්තා වේ දැයි ඇමරිකානු බලධාරීන් හැර වෙනත් කිසිවකු නො දන්නා නිසා ය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=as1310136</link>
    <topic>පැය අටකදී ඇමැතිවරයකුගෙන් මුල්ගල් 2551ක්</topic>
    <author/>
    <content>පැය අටකදී ඇමැතිවරයකුගෙන් මුල්ගල් 2551ක්ඇමැතිවරුන් වැඩ කරන්නේ නැතැයි කියන්නේ කවුද? මේ ඇමැතිවරයා නම් එසේ නොවේ. ඉන්දියාවේ මධ්‍ය ප්‍රදේශ ආණ්ඩුවේ සමාජයීය සාධාරණය හා ග්‍රාමීය සංවර්ධනය පිළිබඳ අමාත්‍ය ගෝපාල් භර්ගවාන් කළ මුල්ගල් තැබීම් පිළිබඳ කතාවකි මේ. ඇමැතිවරයා මේ මුල්ගල් තැබීමේ මහා මංගල්‍යය සඳහා තෝරාගත්තේ ඔහුගේ ආධාර‍කරුවන් වැඩිපුර සිටින රෙහ්ලි ප්‍රදේශයේ ක්‍රීඩාංගණයකි.පැය අටක කාලයකදී ව්‍යාපෘති 2551ක් සඳහා මුල්ගල් තැබීම සඳහා මේ ඇමැතිවරයා කළේ මුල්ගල් සියල්ල එකම තැනකට ගෙනැවිත් අති විශාල පුද පූජා පවත්වා එක් එක් මුල්ගල වෙනුවෙන් වෙනම ආශිර්වාද පූජාවක් පැවැත්වීමයි.සෑම මුල්ගලක් වෙනුවෙන්ම මිනිත්තු පහක කාලයක් වෙන්කර මල්පහන් පුදා ආශිර්වාද කොට ඒ ඒ ව්‍යාපෘතිවලට සම්බන්ධ ප්‍රදේශවලින් පැමිණි ජනතාවට එම මුල්ගල් බාරදීම සිදු කෙරුණේ උත්සවාකාරයෙනි. මේ නිසා කාලය, ශ්‍රමය, මෙන්ම මුදල් ද ඉතිරි වූ බව වාර්තා විය.ඉන්දියාවේ කොල්කටා නගරයේ පිහිටි ප්‍රසිඩන්සි විශ්වවිද්‍යාලයීය සිසුනට ආදරය පිළිබඳ පාඨමාලාවක් හැදෑරීමේ අවස්ථාව ලබන වසරේ සිට ලැබෙනු ඇත. මේ පාඨමාලාව සැකසී ඇත්තේ ප්‍රායෝගික අංශයට වඩා න්‍යාය අංශයට නැඹුරුවය. එම විශ්වවිද්‍යාලයේ උප කුලපති මලභිකා සර්කර් මහතා පවසයි.ආදරය හා සම්බන්ධ සමාජීය බලපෑම් හා සම්බන්ධතා පදනම් කරගත් මේ පාඨමාලාව පවත්වනු ලබන්නේ විශ්වවිද්‍යාලයේ සමාජ විද්‍යා අංශය මඟිනි.ප්‍රසිඩන්සි විශ්වවිද්‍යාලය මඟින් නව පාඨමාලා ක්‍රමයක් අරඹා ඇති අතර විද්‍යා සිසුනට කලා විෂයන් හැදෑරීමටත් කලා සිසුනට විද්‍යා විෂයන් හැදෑරීමටත් ඒ යටතේ අවස්ථාව ලැබේ.මනුෂ්‍ය පරිණාමය පිළිබඳ තවත් තොරතුරු රැසක් චීනයේ වැව් පතුලකින් සොයා ගැනීමට අන්තර්ජාතික විද්‍යාඥයින් පිරිසකට හැකි වී ඇත.පොසිල තත්ත්වයේ පවතින මේ සත්වයා මත්ස්‍ය විශේෂයක් ලෙස හැඳින්විය හැකි වේ. එහෙත් වසර මිලියන 419ක් පැරැණි මේ සත්ව වි‍ෙශ්ෂය ප්‍රාග් ඓතිහාසික යුගයට අයත් වන බවත් මුහුණක් සහිත පැරණිතම සත්වයා හැටියට ද ගත හැකි වේ. මේ හැර මත්ස්‍ය තත්ත්වයේ සිටි කොඳුනාරටිය සහිත සතුන් දක්වා පරිණාමය සිදුවූ ආකාරයට කදිම සාධකයක් ලෙස හැඳින්විය හැකි මෙම සත්ත්වයා මනුෂ්‍යයා තෙක් සිදුවූ පරිණාම විකාශය තවදුරටත් සනාත කළ හැකි සාධකයක් ලෙසට ද විද්‍යාඥයෝ සලකති.මත්ස්‍යයන්ගේ උපත සිදුවූ ආකාරය පිළිබඳව වූ සැක සංකා ද මේ පොසිලය නිසා ඉවත් වෙතැයි පැවසේ.ටෙඩී බෙයාර් ලෙසින් හඳුන්වන වලසකු ගේ මුහුණ ඇති රැකුන් වර්ගයට අයත් අලුත්ම ක්ෂීරපායි සතුන් විශේෂයක් සත්ව පර්යේෂකයන් පිරිසක් විසින් පසුගියදා සොයා ගනු ලැබ ති‍‍බේ.ඉක්වදෝර් සහ කොලොම්බියා කඳුකර වනාන්තරවල රාත්‍රී කාලයේ සරද්දී හඳුනා ගනු ලැබ තිබූ මේ සතුන් ඔලින්ගිටෝ ලෙසින් නම් කර ඇත. පර්යේෂකයෝ මේ සතුන් සො‍යා පසුගිය වසර මුළුල්ලේම කැලෑ පීරූහ.එහෙත් වෙනත් වර්ගයක් හා වරදවා වටහා ගැනීම වැළැක්වීමට මීට සමාන එක සතකු ඇමෙරිකාවේ වොෂිංටන් සත්ව උද්‍යානයේ රඳවනු ලැබ තිබිණි.ඔලින්ගිටෝ සතුන් සිරුරෙන් කුඩාය. කෙටි වලිග සහිතය. රවුම් මුහුණකින් යුතුය. තද පැහැති පිම්බුණු ලොමින් යුක්තය. රාත්තල් දෙකක පමණ බරකින් යුතු මේ සත්තු පලතුරු ආහාරයට ගනිති. කඳුකර වනාන්තරවල දහස් ගණනින් ජීවත් වන ඔලින්ගිටෝ සතුන් රාත්‍රී කාලයේ දී ගස් අතර සැරීම නිසා සුලභව දැකීම අපහසු බවද පැවසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=as1310137</link>
    <topic>ඔයාට මොකද වෙලා තියෙන්නේ විමල්</topic>
    <author/>
    <content>ඔයාට මොකද වෙලා තියෙන්නේ විමල්දෙවියනේ! මේ මගේ අම්මා නොවෙයිනේපෙර දා මධ්‍යම රාත්‍රිය ඉක්ම යනතුරුම නිදි වර්ජිත ව සිටීම නිසා රිදුම් දෙන දෙඇසත් විඩාපත් සිරුරත් නදී ගේ කඩිසරකම සොරා ගනියි.“ඉක්මන් කරන්න නදී...” යි ලාලනී අණ කළේ නොරිස්සුමෙනි. මිල්ටන් පැමිණෙන්නට පෙර සියල්ල සූදානම් කළ යුතු ය. කොට්ට උර සහ යට ඇඳුම් ද සිඟිති ඇඳුම් ද වෙන වෙන ම අසුරා ඉස්තෝප්පුවේ තබා ගත් විට ත්‍රීවිලරයට පැටවීම පහසු ය. මිල්ටන් ප්‍රමාදය නොඉවසයි.“මෙතෙන්ටම විනාඩි විස්සක්... සාප්පු කීයකට කියල යන්න ඕන ද ලාලනී මිස්... පරක්කුයි පරක්කුයි හොඳටම පරක්කුයි.” ඔහුගේ නොඉවසිල්ලත් නෝක්කඩුවත් විසින් ජනිත කරවන ලද කෝපය වෑයමෙන් යටපත් කරගන්නා ලාලනී මඳ සිනාවක් පායි.“හරි හරි... දැන් ඉවරයිනෙ...”“ඉවරයි තමාÓයි කොඳුරමින් ඔහු ත්‍රිලරය පණ ගන්වයි.“විනාඩි විස්සක් නං ගියේ නෑ...” ඔහුට දිනුම දෙන්නට අකැමැති ගැහැනිය වාද කරයි.“මොකද නැත්තෙ... හරියටම විනාඩි දහඅටක්.” යි වාද කරන්නට නොරැ‍ඳෙන මිනිසා සිය වාහනය හරවාගන්නේ අප්‍රසාදයෙන් අඳුරු ව ගිය මුහුණෙනි. එහෙත් සමාව අයදින බැල්මක් සමඟ මඳ මුදු සිනා පාන යුවතිය ඔහු ගේ කෝපය තුනී කර දමයි.“සීදේවි කෙල්ල” යි සිතමින් ඇය උදෙසා සිනාවක් පාන්නට ද ඔහු අමතක නොකරයි.“මිල්ටන්කාරයා මරු මුරු ගානකොට නං මට මේ වැඩේ අත් ඇරල දාන්න හිතෙනවා.”තවත් කාඩ්බෝඩ් පෙට්ටියක් මේසය මත තැබූ යුවතිය “පව් මිල්ටන් අංකල්” යි මිමිනුවාය. කනස්සල්ලෙන් පසුවන අම්මා පිළිබඳව අනුකම්පාවක් නොඉපදුණේ මන්දැයි ඒ හා ම මඳක් පුදුම වූවාය. එහෙත් අම්මා මිල්ටන්ට නිකරුණේ දොස් පවරන බව නොසිතා ඉන්නට ඇයට නොපිළිවන.“පොඩි කාමරයක් හදා ගත්තනං මේ විදියට එක එක විදිහට පාච්චල් වෙන්න ඕන නෑ.”රෙදිපිළි පිළිබඳව පොතක සටහන් කරමින් ලාලනී කතා කරන්නේ දියණිය හූමිටි දෙන නො දෙන බව පිළිබඳව තැකීමක් නැත්තාක් මෙනි. කඩ කාමරයක් සාදා ගත යුතු බව ඇය සැමියා සමඟ ද නොයෙක් වර පවසා තිබේ.“මේන් රෝඩ් එකක මිස මේ ලේන් එකේ කඩ කාමරයක් හදන එකේ තේරුමක් නෑ ලාලනී” යි උදාසීන ලෙස කියන කල සිත නැ‍ඟෙන සියුම් කෝපයත් නොරිස්සුමත් මැඩ ගැන්ම පහසු නැත.“මහා ලොකු බිස්නස් එකක් නැතිවට කමක් නෑ. අපේ අයිටම්ස් ලස්සනට දාල තියන්න පුළුවන්නෙ... යන එන අයට පේන්න. මොකද ඉතිං මේ ලේන් එකේ ඉන්න හැමෝටම තමුන්ගෙ කියල වාහන තියෙන එකක් යැ... බස් එකට පාරට යන්න ම එපැයි... ඇය කියන්නේ අප්‍රසාදයෙනි.නදී වටපිට බැලුවේ කිව යුතු වදනක් සොයා නොවේ. යට සාය සියල්ල අසුරන්නට තවත් පෙට්ටියක් උවමනා වූ බැවිනි.“මොකද ළමයො කරන්නෙ...? තාම ඔය අන්ඩ(ර්) ස්කට් ටික පැක් කළේ නැද්ද?”නින්දෙන් පිබිඳුණාක් මෙන් වහ වහා ඇසිපිය සැලු ලාලනී බෙරිහන් දුන්නා ය.“මං... මං... පෙට්ටියක් අරන් එන්නම්” යි තතනමින් කී යුවතිය ගෙතුළට දිව්වා ය.“කිසිම පිළිවෙළක් නෑ වැඩවල... අනේ මංදා ඉස්සරහට කොහොම ජීවත් වෙයි ද කියල...” යි ලාලනී දොස් පවරන්නට වූයේ ඇය තමා සමඟ පෝ දින රාත්‍රියෙහි නොනවත්වා වැඩ කළ බව අමතකව ගියාක් මෙනි. ළමා ඇඳුම්වල නිමාව සඳහා නදී මහත්සේ වෙහෙසුණා ය.“දොළහටත් කිට්ටුයි... අද නිදාගන්නෙ නැද්ද අම්මයි දුවයි දෙන්නා?” යි විමල් ඔවුන් වෙත එමින් ඇසුවේ නිදිබර හඬිනි. පැය ගණනාවක් තිස්සේ රූපවාහිනිය නැරඹීමෙන් විඩාපත් ව හුන් ඔහු ඇඳට යාමට පැකිළුණේ ය. බිරියත් දියණියත් ඉස්තෝප්පුවේ සිටියදී තමා කාමරයට වැදී නිදා ගැන්ම නොහොබිනා බව සිතු හෙයිනි.“මේක ඉවරයක් කරල ම එන්නං. ඔයා නිදාගන්න... හෙට වැඩට යන්නත් තියෙනවනේ...” ලාලනී හිස නොඔසවාම උත්තර දුන්නා ය. ඔහු ගේ අවධානය යොමු වූයේ ඇය වෙත නොවේ. පහතට නැඹුරු කරගත් හිසින් බොත්තම් කාසයක් මසන දියණිය දෙස බලාගත් වනම හුන් ඔහු සුසුමක් හෙළුවේ ය.“ලොකු දුව දුක් විඳිනවා” යි සිත නැඟි සිතිවිල්ල තියුණු සැතක් පරිද්දෙන් වේදනා ගෙන දේ.“නදී... ගිහිං නිදාගන්න පුතේ... ඔහොම නිදි මරන්න හොඳ ද ගෑනු ළමයි...?”ඔහු ගේ කාරුණික ස්වරයෙන් සැනසී ගියාක් මෙන් මුව පුරා හිනැහුණු යුවතිය “ මට නිදිමත නෑ තාත්තේ... තව චුට්ටÓයි කීවා ය.“ගෑනු ළමයි නං නිදි මැරුවම මොකෝ... අපිටයි මේ විදියට නිදි මරන්න හොඳ නැත්තෙ...යි ලාලනී නෝක්කාඩු කී කල නදී හඬ නඟා හිනැහුණා ය. එහෙත් මඳ සිනාවකුදු නොනැඟි මුවින් විමල් සිය බිරිය දෙස දැඩි බැල්මක් හෙළුවේ ය.“මෙතන මේ නිදි මරන්නෙ එක ගෑනු ළමයනේ... අනික් ගෑනු ළමයත් හිටියනං තමා හොඳ...”ලාලනී වහා හිස නඟා දෑස මහත් කළා ය.“චාපට හෙට ක්ලාස්...”“මේ ළමය රෑ තිස්සෙ නිදි මරාගෙන වැඩ කළා කියල හෙට පරක්කු වෙලා නැගිටින්න බෑනෙ... උදේම නැගිටින්න එපැයි... නැත්තං ඉතිං ඔයා පටන්ගන්නවනෙ මෙතන ගණ්ඨාරෙ ගහන්න...”“විමල්...?” ලාලනී පුදුමයෙන් හඬ ගෑවාය.‍ඔයාට මොකද වෙලා තියෙන්නෙ...?”“මාත් අහන්නෙ ඒකම තමා... ඔයාට මොකද වෙලා තියෙන්නෙ...?”කෝපයෙන් අඳුරු වූ මුහුණින් ප්‍රශ්න කරන පියා දෙස බියපත් දෑසින් බැලු නදී “තාත්තේ” යි කෑ ගැසුවා ය.“මං හදන්නෙ ඔයාට උදව් කරන්න... ඔයාට තනියම බෑ ගෑනු ළමයි දෙන්නෙකුගෙ බර උහුලන්න... මාත් මේ කීයක් හරි හොයාගන්න හදන්නෙ ලස්සනට ජීවත්වෙන්න ඕන හින්දා...”“හොඳයි... ඒකට එහෙනං අපි හැමෝම එකතු වෙන්න එපැයි...” යි කී ඔහු ගෙතුළට වැදුණේය.“මේ මනුස්සයට මොන පිස්සුවක් වැහිල ද?”මැසිම නවතා ගත් ලාලනී මහත් සන්තාපයෙන් ප්‍රශ්න කළාය. කිව යුතු යමක් මුවඟ නොනැඟුණෙන් නදී අසරණව බලා සිටියා ය.“අනේ ඇයි තාත්තේ...? මට නිදිමතයි... මට බෑ අයියෝ...” යි නහයෙන් හඬන චාපාත් ඇදගෙන ඔහු ආපසු පැමිණියේ කෝපයෙන් පිපිරෙමිනි.ලාලනීත් නදීත් නැඟී සිටියේ කිසිවෙකු අණ කළ විටෙක මෙනි. පුදුමයෙන් ගල් ගැසී හුන් ඔවුන්ගේ විවර වූ තොල් අතරින් කිසිදු වදනක් නොගිළිහිණ.“ළමයි දෙන්නට දෙවිදියකට සලකන්න බෑ ලාලනී... නදී නිදි මරනවනම් චාපත් නිදි මරන්න ඕන. එක්කෙනෙක් වැඩ කරද්දි අනිත් එක්කෙනා සැපට නිදි...”නින්දට යාම සඳහා හැඳ සිටින පිජාමා ඇඳුම නිසා වඩාත් ළාබාල පෙනුමක් ඉසිලු චාපා අතකින් හිස කසමින් “අනේ මොකද මේ?” යි හඬා වැටුණා ය.“අක්කා වැඩ... නංගි නිදි... ඒක හරියන්නෑනෙ...” විමල් කීවේ දියණිය ගේ අත තවත් තදින් අල්ලා ගනිමිනි.“ඌයි රිදෙනවා... අනේ මාව අතාරින්නකෝ...”චාපාගේ බැගෑපර හඬත් දුක්බර පෙනුමත් විසින් මහත්සේ කලඹාලු ලාලනී “විමල්” යි මුරගෑවාය.මව සහ පියා කලහ කරගනු ඇතැයි තැති ගත් නදී අත වූ ඇඳුම මේසය මත දැමුවාය. ඉක්මන් ගමනින් පෙරට ගිය ඇය පියාගේ ග්‍රහණයෙන් නැගණිය ගලවා ගත්තාය.“නංගි ඉන්න හදද්දි මමයි කීවෙ නිදාගන්න කියලා...” ඇය කතා කළේ ඔහුගේ දෑස මඟ හරිමිනි. පියා දෙස එක එල්ලේ බලමින් මුසා බස් කියන්නට තරම් ධෛර්යයක් ඇය වෙත නැත්තේ ය.“මොකක්ද තාත්තා...? මට නිදාගන්න දුන්නෙත් නෑ... මේ ගොල්ලන්ට මොනා වෙලා ද මං දන්නෑ...” යි දොස් පවරමින් චාපා ගෙතුළට දිව්වා ය.“නදී... ඔයත් ගිහිං නිදා ගන්න... නංගි නිදනකොට අක්කා ඇහැරිලා ඉන්න හොඳ නෑනෙ...” යි අණ කළ ලාලනී නැවතත් මැසිම අබියස හිඳ ගත්තාය. එහි කටුක හඬ රැයේ නිශ්ශබ්දතාවය ඉරා දමන්නක් මෙනි.“තාත්තා නිදාගන්න තාත්තේ... තව චුට්ටයි...”විමල් දෙස බැගෑබර බැල්මක් හෙලු නදී ආයාචනා කළාය. කෝපයෙන් ද ශෝකයෙන් ද මිරිකෙමින් ඔහු ආපසු හැරුණේ ය. ඇය ලී බංකුව මත හිඳගෙන යළිත් වැඩ ආරම්භ කළේ කිසිවක් සිදු නොවූ පරිද්දෙනි.ගබඩා කාමරයට වැදී පෙට්ටියක් සොයන අතරතුර ඒ සියල්ල සිහිපත් කළ යුවතිය සුසුමක් හෙළුවාය.තාත්තා දක්වන ආදරයත් අම්මාගේ අනාදරයත් පිළිබඳව දිගින් දිගට ම කල්පනා කිරීමෙන් විඩාපත් වූ ඇය පරණ ඇඳුම් පිරුණ පෙට්ටිය ඔසවා ගත්තාය.එහි ඔබා තිබෙන සියල්ල බිම හැළුවේ ප්‍රමාද වීමෙන් අම්මා කුපිත වනු ඇතැයි සැකයෙනි.සිමෙන්ති බිම ගැටුණ ඇඳුම් කිසිදු හඬක් නොනැඟිය යුතු වුවද ඇයට හඬක් ඇසිණ. පිට ව යන්නට එසවූ පය ආපස්සට ඇදගත් යුවතිය ඒ කුමක්දැයි පිරික්සා බැලුවාය.බිම පතිතව තිබු ඡායාරූපය අවුලා ගනිමින් විමසිලිමත් බැල්මක් හෙළුවාය. රාමු කරන ලද විශාල ඡායාරූපයේ සිනාමුසු තුරුණු යුවළගේ මුහුණු මනාව දැකගනු පිණිස දුහුවිලි පිස දැමුවාය.එකෙණෙහි තාත්තාගේ කාරුණික මුහුණත් ප්‍රසන්න සිනාවත් හැඳින ගත්තාය. ඔහු අසල මනහරව නැඟී සිටින මනාලිය සිය මව නොවූ බව දැක තිගැස්සුණාය.“මේ කවුද?යි ප්‍රශ්න කළේ අප්‍රමාණ විමතියෙනි.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=as1310138</link>
    <topic>සෙනෙහස අහිමි දරුවන්ගේ සුන්දර ප්‍රසංගය</topic>
    <author>රමණී සුබසිංහ</author>
    <content>සෙනෙහස අහිමි දරුවන්ගේ සුන්දර ප්‍රසංගයමේ දරුවන්ගේ මව නැත. පියා ද නැත. ඔවුන් හැදී වැඩෙනුයේ ළමා සංවර්ධන මධ්‍යස්ථානවල ය. එහෙත් ඔවුන්ගේ හැකියාවන්හි වෙනසක් නැත. ඔවුහු අපූරුවට ගී ගයති. නටති. රඟති.  ‘නමුණුකුල මතින් හිනැහීසීත මීදුමෙන් මතුවීසඳ දිය බිම හෙළන්නෙපාමට සරදම් කරන්නෙපාසිහිනෙන් මා ළඟින් ඉන්නඅම්මගෙ උණුසුම විඳින්නමට ඉඩ දී ස‍ඳේ ටිකක්නමුණුකුලට මුවා වෙන්න...එක්තරා සමරු සටහනක කුඩා දියණියක විසින් ලියා තබන ලද පදවැලකි. දොළොස් වසක් පුරා ‍මතකයේ ඇති එක ම දිනෙක හෝ අම්මාගේ ආදරය, උණුසුම නො ලද ඇය මට හමුවූයේ පසුගිය සෙනසුරාදා සන්ධ්‍යාවේ ය. ඒ කොළඹ ආනන්ද විද්‍යාලයේ දී ය. ගන කළුවර ඇති හැම රැයකම සිහිනයෙන් අම්මා ගේ තුරුලේ නැළවුණත්, සඳ ඇති දාට අම්මා සිහිනයෙන්වත් තමන් ළඟට නො එන බව ඈ දුක්බරව කීවාය. අම්මාගේ තාත්තාගේ ආදරය, රැකවරණය අහිමි ඇය වන් දූ පුතුන් අටසියයකට ආසන්න පිරිසක් එදින ආනන්දයට පැමිණ සිටියේ ‘තරු මුතු දරු’ ළමා ප්‍රසංගය හැඩගන්වන්නට ය. රැඟුමට, ගැයුමට, වැයුමට මුසු කළ තමන් ගේ හපන්කම් ලෝකයට පෙන්වීමට ය. මවුපියන්ගෙන් නො ලැබෙන ආදරය ලෝකයෙන් ඉල්ලන්නට ය.වැදූ මවුන් නැතත් මේ දරුවන්ට දිරියක් වන්නට, ඔවුන්ගේ හැකියාවන් අගයන්නට පැමිණ සිටි මවුපින්ගෙන් එදා කුලරත්න ශාලාව අතුරු සිදුරු නැතිව පිරී තිබිණි.  අපි උපන්න දැයේ - හැම ළය කිරි එරේලෝකෙම මවු සෙනේ - අපටයි හිමි වුණේදරු කැළ එක්ව මියුරු හඬින් සංවේදීව ගැයූ තේමා ගීය අසුන්ගෙන සිටි මවුවරුන්ගේ මෙන්ම පියවරුන්ගේ ද දෙනෙත් කඳුළින් තෙත් කළේය.තේමා ගීයත් සමඟ ප්‍රසංගය අරඹමින් පූජා නර්තනයෙන් සරස්වතිය වන්දනා කළ දැරියන් වේදිකාවෙන් බැස ගියේ අපූරු ආරම්භයක් එක් කරමිනි. මාස ගණනක් පුරා දක්ෂ ගායන හා වාදන ශිල්පීන්ගෙන්, රංගන ශිල්පීන්ගෙන් ගුරුහරුකම් ලද මේ දරු පිරිස වේදිකාව මත තම හපන්කම් දිගහැරියේ සියල්ලන් මවිත කරවමිනි. අම්මාවරුන් ඇති දරුවන් ගේ හපන්කම්වලට තමන් නොදෙවැනි බව පෙන්වමිනි.කොටු වැටුණු, මල් ඉහිරුණු, ගවුම් පොඩිවලින් සැරසුණු සිඟිත්තියන් එක‍පොකුරට වේදිකාවට ගොඩ වුණේ ඉන් අනතුරුව ය. ‘කක්කුටු සුට්ටම්’ ගීයට අපූරු නර්තනයක් එක් ක‍ළ ඒ කුඩා දැරියන් ගේ මනහර රංගනය ද සතුට ගෙන දුන්නේය.ළමා සංවර්ධන මධ්‍යස්ථානයක දිවා රෑ ගෙවුණද නිරන්තරයෙන් ඇස නො ගැටෙන සමාජය වේදිකාවට ගෙන එන්නට මේ දූ-පුත්තු සමත්වූහ. මාදැල අදින හඬින් මූදු වෙරළට ගෙන ගිය ප්‍රේක්ෂකාගාරය තවත් මොහොතකින් ගම අවුලන ගැමි ස්ත්‍රියන් වෙත ගෙන ගියහ. යොවුන් දැරියක් ළයාන්විත හඬින් ගැයූ ජනගී‍යෙන් අතීතය වර්තමානයට ගෙන ආවේය.නාන විලේ, රන්වන් දුල්, රන්ගිරි ගිරි ගිගිරි ගිගිරි, චක්ගුඩු ගුඩු, රමා රමා, නාඩං පුංචි හිරමනේ, උඩරට කඳුකර, ගම අවුලඤ්ඤං, හොයියා හෝයියා ආදී ජනප්‍රිය ගීත රැසකට නර්තනයෙන් දායක වූ දූවරුන් මෙන් ම පුතුන් ගේ ද දස්කම් එදා නො මැකෙන මතකයක් බවට පත්විණි.අම්මෙක්, තාත්තෙක් නැති, පවුලක් නැති, නෑදෑ පරපුරක් නැති මේ දරුවන් ‘තරු මුතු දරු’ සබයට ආවේ කෝල බවින් තොරව යි. සිය ගණන් දූ පුතුන් රැඳුණු තැනෙක ඇති ඝෝෂාව රණ්ඩු-දබර එදා මේ දරුවන් අතර දකින්නට නො තිබිණි. ඒ නිහඬබවෙහි යටි අරුත වන්නේ මේ දරුවන්ගේ කීකරුකමය.මල් වැනි දරුවන්ට ලෝකයේ හොඳම දේ දිය යුතු යැයි වැඩිහිටියෝ කියති. ඒ හොඳම දේ අතර හොඳම තැන ගත්තේ මවුපිය ආදරය ය. එහෙත් හෙට රටට පිපෙන මේ මල් කැකුළුවලට අන් සියලු දේ හැර හොඳම දේ අහිමි ය. ඒ අහිමි වීමේ වේදනාව ඔවුනට නොදැනෙන්නට හා ඔවුන්ගේ ජීවිතයට දිරියක් දෙන්නට මේ ඇගයීම ප්‍රසංගය සංවිධාන කර තිබිණි.එය සංවිධාන කර තිබුණේ සමස්ත ලංකා බෞද්ධ මහා සම්මේලනයේ ජාතික ළමාරක්ෂක මණ්ඩලයයි. එම මණ්ඩලයට අයත් ළමා සංවර්ධන මධ්‍යස්ථාන 17ක වයස අවුරුදු තුනේ සිට දහඅට දක්වා වන දරු දැරියෝ එහි දී සිය රැඟුම් ගැයුම් වැයුම් අපූරුවට ඉදිරිපත් කළහ. ඒ දූපුතුන්ට සවියක් වනු පිණිස එඩ්වඩ් ජයකොඩි, ප්‍රදීපා ධර්මදාස, නවරත්න ගමගේ වැනි ප්‍රවීණයෝ ද ප්‍රසංගයට එක්වූහ.‘තරු මුතු දරු’ ප්‍රසංගය අඩුපාඩුවකින් තොරව සංවිධානය කරන්නට ඇප කැප වුණු අය අතර එම කමිටුවේ සභාපතිනී සමන්තා සුමතිපාල මහත්මිය සුවිශේෂීය.“මේ අහිංසක දරුවන්ට අම්ම, තාත්තා දෙන්න බෑ. ඒත් අපට මවු සෙනෙහස, පිය සෙනෙහස ඔවුන්ට ලබා දිය හැකියි. නටා, ගයා, වයා, රඟා අම්මේ හොඳදැයි අසන්නට, වැදූ අම්මා නැතත් මේ දරුවන්ට ආදරය කරන හැදූ මවුන් ඉදිරියේ, පැමිණ සිටින ප්‍රේක්ෂකයින් ඉදිරියේ ඔවුන් ගේ දස්කම් පෙන්වන්නට ලැබීම මේ දූපුතුන් ලද භාග්‍යයක්.”ප්‍රසංගය අතර තුර ඇය පැවසුවේ සංවේදී හඬින්.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=as1310139</link>
    <topic>නෙළුම්විල</topic>
    <author/>
    <content>නෙළුම්විලඉකුත් සති අන්තයක අපි දහම් පාසල් දරු දැරියන් පිරිසක් ද කැඳවා ගෙන අධ්‍යාපන චාරිකාවක නිරත වීමු. අප ගේ ගමන් මග වැටී තිබුණේ පොළොන්නරුව, රිටිගල, විජිතපුර ඔස්සේ අවුකනට ය.අලුයම් යාමයේ ම පිටත් ඇරඹු අපි දහවල් වන විට දඹුලු විහාරයට ගියෙමු. දහවල් අහරින් පසු නටබුන් නැරඹීම ඇරඹිණි. රැය ගත කැරුණේ නව නගරයේ පුලස්ති නිවාඩු නිකේතනයේ ය. රෑ අහර වේල ද එහිදී අපිම පිස ගතිමු.යළි උදෑසන පිබිදුණ අපි උදා සහ දිවා අහර පිළියෙල කරන්නට වීමු. උදා අහර සඳහා යෝජනා වී තිබුණේ පරිප්පු සමඟ පාන් ය. දිවා අහරට බත් සහ ව්‍යංජන ය.උදෑසන පාන් රාත්තල් 20 ක් පමණ සොයා ගැනීම ලෙහෙසි පහසු නොවන බව අපට වැටහුණේ පාන් කෑමට පරිප්පු ව්‍යංජනය පිළියෙල කළාට ද පසු ය.අපේ සැලසුම වූයේ උදෑසන ම උදා අහර ගෙන ගමන පිටත්වීමට ය. එහෙත් පාන් ප්‍රශ්නය ඊට හරස් විය.අපට වුවමනා, පාන් ප්‍රමාණය ගැනීමට ළඟ පාතක තැනක් නැති නිසා, කි. මී. 4 ක් පමණ දුරින් පිහිටි කදුරුවෙල නගරයට යා යුතු බවත්, එසේ ගිය ද එතරම් උදෑසන ඒවායේ වෙළෙඳසල් නොඅරින බවත් පුලස්ති නිකේතනයේ සේවක මහතෙක් අපට කීවේ ය.දරු දැරියන් පිරිස කුසගින්නේ තැබීමට බැරි නිසා පාන් සොයා ගත යුතු ම විය. කදුරුවෙලට ගොස් පාන් ගේමුයි රියැදුරු මහතා යෝජනා කළේ ය. ඒ යෝජනාව හොඳ බව දැනුණෙන් දහම් පාසලේ ප්‍රධාන ආචාර්යතුමාත්, මමත් ගමනට සූදානම් වීමු. එහෙත් පිටස්තරයන් වූ අපට නගරය ගැන අවබෝධයක් නොවූයෙන් ප්‍රදේශයේ කෙනකුගේ සහභාගිවීම වැදගත් විය.රෑ වැඩ අවසන් කොට නිවෙස බලා යෑමට සූදානම්ව සිටි පුලස්ති නිකේතනයේ සේවක මහතෙක් අපගේ උදව්වට ඒමට ඉදිරිපත් වූයේ ය. ඔහු ද කැටුව අපි ගමන පිටත් වීමු.කදුරුවෙල නගරයේ බස් රිය නැවැත්වූ අපි පාන් කඩයක් විවෘතව අද්දැයි බලමින් ඇවිද ගියෙමු. කිලෝ මීටරයකට වැඩි දුරක් ඇවිද ගිය ද විවෘත කරන ලද කඩයක් නොවී ය.‘කොහෙද යන්නෙ?’ කඩ දොරක් අමදිමින් සිටි මුස්ලිම් තැනැත්තෙක් අප සමඟ සිටි නිවාඩු නිකේතනයේ සේවක මහතා ගෙන් විමසීය.‘ආ මුදලාලි, අපි මේ පාන් කඩයක් හොයනවා. මේ දුරින් ආපු නඩයක්. උදේට පාන් රාත්තල් 20 ක් විතර ඕනැවෙලා තියනවා’ යි සේවක මහතා කීවේ ය.‘හෝටල් කට්ටිය පාන්දර හතර විතර වෙනකල් වැඩ කරල දැන් බුදි.’ යි කී ඔහු කෙසේ වෙතත් ඉදිරියට ගොස් අසවල් තැන බලන්නැයි ඔත්තුවක් දුන්නේ ය.ඒ හෝටලය ද වසා තිබිණ, අපි ගේට්ටුවට තට්ටු කළෙමු.අපේ තට්ටුව ඇසී උඩ තට්ටුවේ සිටියෙක් එබී බැලුවේ ය.‘ඇයි?’‘පාං ගන්ඩ’‘හෝටලේ දැන්ම අරින්නෙ නෑ.’‘අපිට හදිස්සියකට පාන් රාත්තල් 20 ක් ඕනැ වෙලා. කරුණාකරල උදවු කරන්ඩ!’‘බේකරියට ගිහින් බලන්ඩ’ යි ඔහු පාරෙන් අනිත් පැත්තට අත දිගු කළේ ය.‘ඒක ඇරල ද?’‘කට්ටිය තාම බුදි. ඒත් ගිහිං කතා කරල බලන්ඩ’ කී ඔහු නොපෙනී ගියේ ය.බේකරිය සොයා ගිය අපි නිදා සිටියවුන් අවදි කරවා ගැනීමට තට්ටු කරන්නට වීමු. එහෙත් ප්‍රතිචාරයක් නොවී ය.තට්ටු කිරීම හැර වෙනත් විකල්පයක් නොවීය. අපි දිගටම තට්ටු කරන්නට වීමු.පාපැදියක නැගුණු අමුත්තෙක් අප අසලට ආවේ ය. ඒ අර කඩපිල අතුගාමින් සිටි මුස්ලිම් මුදලාලි ය.‘මං මේ පල්ලියට යන ගමන් ඔයාලව දැකලයි නැවතුණේ’ ඔහු මිත්‍රශීලි බැල්මක් හෙළුවේ ය.‘තට්ටු කළාට මේ ගොල්ලො කවුරුවත් එන්නෙ නෑනෙ’ අපි දුක්ගැනවිල්ල ඉදිරිපත් කළෙමු.‘බලමු’ යි කී ඔහු ද ගේට්ටුවට තට්ටු කරන්නට වූයේ ය.එහෙත් ගේට්ටුව විවර වූයේ නැත.අපි අසරණව මුහුණ - මුහුණ බලා ගතිමු.‘හොඳයි මං බලන්නංකො, ඔයාල ඔහොම ඉන්නකෝ’ අමුත්තා ගේට්ටුව ඇරගෙන ඇතුළට ගියේ ය. විනාඩි කිහිපයකට පසු ඔහු අප වෙත ආයේ ජයග්‍රාහිකව ය.‘සල්ලිත් අරං එක්කෙනෙක් විතරක් එන්ඩ’ඒ අවසරයෙන්ම අපේ ප්‍රධානාචාර්යතුමා ඔහු සමඟ බේකරියට ගියේ ය.ඊළඟට මොහොතේ ඔහු ආපසු ආවේ පාන් රාත්තල් විස්ස උර දෙකක දමාගෙන ය.ඒ අවස්ථාවේ මුස්ලිම් ව්‍යාපාරික මහතා අපට කළ උපකාරය සුළුපටු නොවේ. තම පෞද්ගලික ගමන පවා අප වෙනුවෙන් පමා කොට අපට පාන් ලබා දීමට ඔහු දැරූ තැත නොමැකෙන සිහිවටනයකි.  කදුරුවෙල නගරයේ මුස්ලිම් ව්‍යාපාරික හිතවතාණෙනි, පුලස්ති නිකේතනයේ සේවාව නිම කොට අපේ උදව්වට ආ දිඹුලාගල හිතවතාණෙනි ඔබ දෙදෙනාට දීගායු ලැබේවා! පැලැන්වත්තේ ශ්‍රී ඥානතිලක දහම් පාසල වෙනුවෙන් පන්නිපිටියේ, පැලැන්වත්තේ, සමගිපුර සරත් බණ්ඩාර මහතා (0712-273881) විසින් යොමු කරන ලද ලිපියක් ඇසුරිනි.මගේ හොඳම මිතුරකු ගේ මිය ගිය මව වෙනුවෙන් පැවැත්වෙන තෙමස් දානය යෙදී තිබුණ දිනයයි ඒ. ඇරියුමට අනුව මම ද කල්වේලා ඇතිව දන් ගෙදර ගියෙමි.වත්පොහොසත්කම් නොතකා අසල්වැසි බොහෝ දෙනකුට ඇරියුම් කොට තිබිණි.මවගේ දානයට කිසිම මත්පැනක් යොදා නොගැනීමට තීන්දුවක් ගත් බව ම'මිතුරා මා දුටු හැටියේම කීවේය. මම එය අගය කළෙමි. එහෙත් ඊට ලොල් ඔහුගේ මිතුරන් ඉන් අපහසුතාවට පත්වන බව ද මට දැනිණි.දහවල් දොළහ පමණ වන විට ආරාධිතයෝ දෙසිය දෙනෙක් පමණ දන් ගෙදරට පැමිණ සිටියහ. දෙපක්ෂයේම සැලකිය යුතු පිරිසක් ද දන් ගෙදර වැඩපළෙහි යෙදී සිටිනු පෙනිණ.දානය පිළියෙල කෙරෙමින් පැවතියේ තෙමසකට උඩ දී මියගිය මවගේ ගුණ සිහිකරමින් බොහෝ උනන්දුවෙනි.දානයට පෙර කතෝලික දහමට අනුව වත්පිළිවෙත් ඉටු කැරිණ. යාඥාවට බොහෝ දෙනෙක් සහභාගි වූහ.ම'මිතුරාගෙන් ඇරියුම් ලැබ පැමිණ සිටි හිතමිතුරන් අතර මධුවිතට තදින්ම ලොල් කරන ටික දෙනෙක් ද වූහ. ඔවුන් මත්පැනෙහි රස බැලීමට පුල පුලා සිටි අයුරකි, මා දුටුවේ. මෙය මට මෙන් ම'මිතුරාට ද ‍ෙහාඳින් දැනී තිබිණ. දානයට මත්පැන් නොදෙන බව පිරිසට සන්නිවේදනය කිරීමට ඔහුට වුවමනා වූයේ ද එහෙයිනි.එසේ වුව ද ඒ බව කෙළින්ම කීමට ද මිතුරා අදිමදි කළේ එයින් ඇතැම් අයගේ හිත් රිදේ යැයි දැනුණු නිසාය. මේ නිසා ඔහු කළේ අදාළ අදහස පිරිසට දැනෙන්නට ඇරීමය.දනට මත්පැන් නැති බවට යම් යම් කසුකුසු නැ‍ඟෙනු මට ද දැනිණ. කෙසේ වුවද පිරිසට එය සන්නිවේදනය වීම මිතුරාගේ මෙන්ම මගේ ද හිතට යම් සහනයක් ගෙනදුන්නේය.අප බලාපොරොත්තු වුයේ ඒ අවබෝධයත් සමඟ කවුරුත් කටයුතු කරනු ඇතැයි කියාය. එහෙත් සිදුවූයේ වෙනත් දෙයකි.ඉතා සුළු පිරිසකට කඩි කුලප්පුව හැදිණ. ඔවුන් සූදානම් වූයේ පිටට යෑමටය. අහරට පෙර මධුවිත නැතිවම බැරි බව පෙන්වූ ඔවුහු ‘අපි එහෙනං මේ ළඟට ගිහින් එන්නම්’ කියා පිටව යෑමට සූදානම් වූහ.මොවුන් පිටව ගියොත් යන්නේ අමනාපයෙන් නිසා යළි නොඑන බව තේරුම් ගත් ම'මිතුරා අපහසුතාවට පත්විය. දනකට ඇරියුම් කර ආ පිරිසක් දානයට පෙරම අමනාපවී යෑම යහපත් නැති බව තේරුම් ගත් ම'මිතුරා තම අදහස වෙනස්කර ගත්තේ ය.ඥාතියකු ලවා රහසේම මධුවිත ගෙන්වා ගත් ඔහු දනට පෙර මිතුරන් පිරිසකට රහස් තැනක ඒ වෙනුවෙන් ඉඩ සලසා දුන්නේය.ම'මිතුරා අකමැත්තෙන් වුව මේ හදිසි තීන්දුව ගත්තේ තමාගේ මිතුරන් පිරිසක් විරසකවීම වළක්වා ගනු පිණිසය.ඒ හැරෙන්නට දන් ගෙදර කටයුතු ඉතා හොඳින් සිදුවිය.‘මතට තිත තියන්ඩ හදන්නෙ මෙහෙව් රටකනේ'යි යමෙකු කියනු ඇසිණ. මට හිනාගියේ ඊට නොවේ. මධුවිත වෙනුවෙන් අරගල කළ කිහිප දෙනකුම විශ්‍රාමික ගුරුභවතුන් වීම ගැනයි.මදුරන්කුලියේ, කන්දතොඩුවාවේ එම්.ඩී.එම්.කුරේරා මහතා විසින් යොමු කරන ලද ලිපියක් ඇසුරිනි.සැත්තෑ අට වැනි වියේ පසුවන පියෙක්මි. එදා වේල සරිකරගෙන ජීවත්වෙමි.මට ඉන්නේ දරුකමට හදාගත් දියණියක් පමණි. ඇය මීට දෙවසරකට උඩදී සවුදියේ රැකියාවකට ගියා ය. රෝහල් සේවිකාවක ලෙස කටයුතු කළ ඇය පසුගිය කාලයේ හැකි පමණින් ගෙදරට මුදල් එවුවා ය.මේ ජනවාරියේ ඇය එතැන හැර ගෘහ සේවිකාවක ලෙස වෙනත් තැනකට ගොස් ඇතත් එතැනින් වැටුප් ලැබී නැත. වැටුප් නොලැබීම නිසා තවත් ගෙදරකට ගිය බවක් එතැනින් ද පඩි නොලැබුණු බවත් ඇය දැන්වූවා ය. හැකි ඉක්මනින් සවුදියේ ලංකා තානාපති කාර්යාලයට බාර වෙන ලෙස මම උපදෙස් දුනිමි.එතැන් සිට දෙමසකින් පමණ ඇගෙන් කිසිදු ප්‍රතිචාරයක් නැත. මා සෞදි තානාපති කාර්යාලයට කතා කළත් සතුටුදායක පිළිතුරක් ලබා ගැනීමට බැරි විය. ඉන් එහා සොයා බැලීමට මට වැටහීමක් ද නැත.මා ගත යුතු ඊළඟ පියවර කුමක් දැයි මට දන්වන ලෙස මේ කටයුතු ගැන අවබෝධයක් ඇති උතුමන්ගෙන් අයැද සිටිමි.මත්තක, පෝද්දිවල, මාරකන්දේ කුමාරසේන දොළමුල්ල මහතා විසින් යොමු කරන ලද ලිපියක් ඇසුරිනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av1310132</link>
    <topic>සංගීත කණ්ඩායම් සංගමයක් ළඟදීම පිහිටුවනවා</topic>
    <author>ජෝජ් රොබ්සන් ද සිල්වා</author>
    <content>සංගීත කණ්ඩායම් සංගමයක් ළඟදීම පිහිටුවනවා“සීදුවේ සකුරා” සහ “බ්‍රාවෝ” නායකඅජිත් විතානගේඅපේ සංගීත කණ්ඩායම් වාදකයින් කියන්නේ මේ රටට, රජයට බරක් නොවී ජීවත් වෙන පිරිසක්. මගේ නායකත්වයෙන් යුත් ‘සීදුව සකුරා’ සහ ‘බ්‍රාවෝ’ සංගීත කණ්ඩායම් සමඟ සම්බන්ධ වාදකයින් මෙන්ම සවුන්ඩ්ස්, ලයිට්, ජෙනරේටර්, රියැදුරු ඇතුළු සියලු සාමාජිකයින් හා ඔවුන්ගේ පවුල් වල අය ජීවත් වෙන්නේ අපේ මේ සංගීත කලාවෙන්. මොවුන් හැම දෙනාම රජයට ආදායම් උපදවා දෙන අය මිස රජයට බරක් වී ජීවත් වෙන අය නෙමේ. බෝඩ් එල්ලගෙන පිකටින් කරන්න, ගේ දොර ඉඩකඩම් ඉල්ලන්න වැනි කිසිවක් නොකර මේ රටේ ජනතාවට සංගීතයෙන් රසය මිහිර බෙදා දෙමින් පාඩුවේ කීයක් හරි උපයා ගෙන සතුටින් ජීවත් වෙන පිරිසක් තමයි අපි.”එසේ පවසමින් මෙවර “ස්වර වර්ණ” සිය සිතුවිලි වලින් වර්ණ ගන්වන්නට අප සමඟ එක් වන්නේ දශක දෙකහමාරකට ආසන්න කාලයක් පුරා සංගීත ලෝලීන්ගේ සිත්ගත් “සීදුව සකුරා” සංගීත කණ්ඩායමේ නායක අජිත් විතානගේ ය. වර්තමානයේ දී සෑම සංගීත කණ්ඩායම් නායකයකුම වාගේ කණ්ඩායම් දෙකක නායකත්වය දැරීමේ ප්‍රවණතාවයක් අපේ සංගීත ක්ෂේත්‍රයේ පැහැදිලිව පෙනෙන්නට ඇති අතර පසුගිය ජූනි 29 වැනිදා ඇරැඹු ‘සීදුව බ්‍රාවෝ’ සංගීත කණ්ඩායම පිළිබඳව වැඩිපුර තොරතුරු පවසමින් අජිත් “රසඳුන” පාඨක ඔබ වෙනුවෙන් අප සමඟ කළ කතා බහයි මේ...“මගේ ‘සීදුව සකුරා’ සංගීත කණ්ඩායමට වගේම මේ ‘සීදුව බ්‍රාවෝ’ කණ්ඩායමටත් මේ වන විට ලංකාව පුරාම ප්‍රසංග ලැබී තියෙනවා. විශේෂයෙන්ම දැනටම විදේශ ප්‍රසංග දෙකක් සඳහා කොරියාව සහ ඩුබායි රටවලින් ආරාධනා ලැබිලා තියෙනවා. ස්වර්ණවාහිනියේ ‘හඳ රැඳී පැය’ සංගීතවත් කරන්නත් ‘බ්‍රාවෝ’ කණ්ඩායමට ඇරියුමක් ලැබුණා. පළාත් සභා මැතිවරණ දවසේ රිදම් එෆ්. එම්. නාළිකාවෙන් ඉදිරිපත් කළ ප්‍රසංගයත් ‘බ්‍රාවෝ’ තමයි සංගීතවත් කෙරු‍වේ.”“මෙහිදී පවසන්න සුවිශේෂම කරුණක් තියෙනවා. අපේ ‘සීදුව බ්‍රාවෝ’ සීදුව නගර සභා ක්‍රීඩාංගණයෙන් දොරට වැඩි දවසේ මුල්ම සුබ පැතුම ලැබුණේ අතිගරු ජනාධිපති මහින්ද රාජපක්ෂ මැතිතුමාගෙනුයි. ‘සීදුව බ්‍රාවෝ’ පළමුවෙන්ම පසුබිම් සංගීතය සැපයූවේ විමල් වීරවංශ ඇමැතිතුමාගේ ගායනයට වීමත් විශේෂයක්. කලා ක්ෂේත්‍රය නියෝජනය කරමින් මුලින්ම ‘සීදුව බ්‍රාවෝ’ සංගීතයට ගී ගැයුවේ ශානිකා වනිගසේකරයි. ගායක ගායිකාවෝ අසූ දෙනකුට වඩා එදා ආවා. ඒ වගේම නිවේදක නිවේදිකාවෝ විසිනම දෙනකු සහ නර්තන කණ්ඩායම් පහළොවකුත් එදා ‘බ්‍රාවෝ’ දොරට වැඩුමට එක් වුණා. ජනප්‍රිය සිනමා නළු විජය කුමාරතුංග ක්‍රීඩා කළ ක්‍රීඩාංගණය තමයි මේ සීදුව නගර සභා ක්‍රීඩා ක්‍රීඩාංගණය. 1991. 03. 06 වැනිදා අපේ ‘සීදුව සකුරා’ දොරට වැඩියෙත් මේ ක්‍රී‍ඩාංගණයෙන්මයි.ඔබේ “සීදුව බ්‍රාවෝ” සංගීත කණ්ඩායමේ සාමාජිකයින් කවුරුන් ද?“දවස් තුනක් තිසසේ දක්ෂ වාදකයින් තුන්සිය දෙනකු සම්මුඛ පරීක්ෂණ සඳහා කැඳවා තමයි මේ වාදකයින්ව තෝරා ගත්තේ. අවසාන පරීක්ෂණයේ දී වට තුනකින් පසුවයි මේ වාදකයින්ට ‘සීදුව බ්‍රාවෝ’ සංගීත කණ්ඩායමේ සාමාජිකත්වය පිරිනැමුණේ. රෝෂිල හෙට්ටිආරච්චි (ලීඩ් ගිටාරය) - ශකිල නවෝද්‍යය (රිදම් ගිටාරය) - සමීර ප්‍රදීප් (බේස් ගිටාරය) - කසුන් දෙනගම (විදුලි ඕගනය) - ඩිලාන් සිල්වා (ඩ්‍රම්ස්) - තිළිණ රොෂාන් (ඔක්ටර්පෑඩ්) - තිළිණ ප්‍රනාන්දු (බටහිර ගී ගායක) - සුසාන් හෙට්ටිආරච්චි (‍ෙදමළ සහ හින්දි ගී ගායක) - මහේෂ් සංජීව (ගායක සහ නිවේදක) තමයි ‘සීදුව බ්‍රාවෝ’ සංගීත කණ්ඩායමේ නිත්‍ය සාමාජිකයින්. නියෝජ්‍ය කළමනාකරු ලෙස අනිල් ද සොයිසාත් කළමනාකරු සහ නායකයා ලෙස මමත් කටයුතු කරනවා. අනිල් ජනප්‍රිය ගායන ශිල්පියකුව සිට අප අතරින් වියෝ වූ ක්ලෝඩ් ද සොයිසා කලාකරුවාණන්ගේ පුත්‍රයා වීමත් විශේෂයක්.”එක නායකයකු යටතේ සංගීත කණ්ඩායම් දෙකක් පවත්වාගෙන යන්නේ කුමට ද?“අවශ්‍යතා කීපයක්ම තියෙනවා. ඉන් ප්‍රධානම අවශ්‍යතාව තමයි ‘සකුරා’ බෑන්ඩ් එකට ෂෝ එකක් තියෙන දවසක තවත් ෂෝ එකකට ආරාධනා ලැබුණාම එයට සුදුසු බෑන්ඩ් එකක් ඉදිරිපත් කිරීමට අවශ්‍ය වීම.මේ වන විට “සීදුව සකුරා” සංගීත කණ්ඩායම විශ්‍රාම සුවයෙන් ද ඉන්නෙ?“නැහැ, නැහැ. ‘සකුරා’ අවුරුදු විසි තුනක් පැරැණියි දැන්. මෙහි සාමාජිකයින් ජ්‍යෙෂ්ඨයි. ඔවුන් දැන් පෙරටත් වඩා උනන්දුයි. දැන් ඔවුන් තව අලුත් දේවල් හොයන්න උනන්දු වෙනවා. මේ වන විට ‘සීදුව සකුරා’ රටවල් විස්සක විතර සංචාරය කරලා තියෙනවා. දැන් බලාපොරොත්තු වෙන්නේ ඇමෙරිකාව, එංගලන්තය, ජපානය, ඕස්ට්‍රේලියාව වැනි රටවල හොඳ ප්‍රසංග මාලාවක් කරන්නයි. ඉදිරියේ දී අපූර්ව ගීත කිහිපයකුත් නිර්මාණය කරන්න කටයුතු යොදා ගෙන යනවා, සියලුම දෙනාට එකතු වී ගායනා කරන්න හැකි අයුරු.එළිමහන් සංගීත ප්‍රසංග රසිකයින් ගෙන් වැඩි ඉල්ලුමක් ලැබෙන්නේ එදාමෙදා කුමන ගීත සඳහා ද...?“කවුරු මොනවා කිව්වත් එච්. ආර්. ජෝතිපාල මහත්මයාගේ ගීත වලට තමයි අංක 1 හිමි වෙන්නේ. ඒ තත්ත්වය ලංකාවේ කොයි මුල්ලකට ගියත් එහෙමයි. රසිකයින් පමණක් නෙමේ සංගීත කණ්ඩායම්වල සාමාජිකයිනුත් හිතනවා ජෝතිපාල මහත්මයාගේ ගීතයක් ගායනා නොකළොත් අඩුවක් කියලා. එතුමා පුදුමාකාර හාස්කමක් කළ ගායකයෙක්. ඒ නිසා මම හැමදාමත් කියන්නේ වෙනින් කවුරුවත් නෙමේ මේ රටේ ‘සුපර් ස්ටාර්’ ජෝතිපාල මහත්මයා කියලයි.”සංගීත ක්ෂේත්‍රය වෙනුවෙන් වටිනා මෙහෙවරක් ඉටු කිරීම උදෙසා “සංගීත කණ්ඩායම් එකමුතුවක්” පිහිටුවන්න ඔබ සූදානම් වන බව ආරංචියි. එය ඇත්තක් ද...?“ඔව්. එය කළ යුතුම කාරියක් වෙලා අද මේ වන විට. මේ ක්ෂේත්‍රයේ ශිල්පීන්ට බැංකුවකින් ණය ගනුදෙනුවක්වත් කරගන්න ගියාම හරිහමන් පිළිගැනීමක් නැහැ. ණය ගෙවා ගන්න පුළුවන්කම තිබියදීත් ණය ලබා ගන්න බැහැ. බරපතළ අසනීප හදිසි අනතුරු සහ ස්වභාවික විපත් වැනි අවස්ථාවලදී වුවත් අපේ ශිල්පීන් අසරණ වන අවස්ථා එමට උදා වෙනවා. එමෙන්ම වයෝවෘද්ධ වුණාම ජීවත් වෙන්න සුදුසු ආර්ථික වටිනාකමක් ඇතුව වර්තමානය කළමනාකරණය කරගන්න ඔවුන්ට අවශ්‍ය වී තියෙනවා. තවදුරටත් ක්ෂේත්‍රයේ මතුවන හොර සංයුක්ත තැටි මාෆියාව වැනි විවිධ අර්බුද විසඳා ගන්නත් මෙවැනි එකමුතු සංවිධානයක් අපිට තියෙන්න ඕනේ. ඒ සඳහා පුරෝගාමී වී මේ ක්ෂේත්‍රයේ ජ්‍යෙෂ්ඨයින් වන සරත් ද අල්විස්, අර්නස්ට් සොයිසා වැනි ශිල්පීන්ගේ උපදේශකත්වයෙන් සංගීත කණ්ඩායම් සංගමයක් ළඟදීම පිහිටුවා ගන්න මං බලාපොරොත්තු වෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av1310133</link>
    <topic>සිනා කතා</topic>
    <author/>
    <content>සිනා කතා“මේ නගරේ තියෙන හොඳම හෝටල් තෝරන තරගෙට මමත් ඉදිරිපත් ‍වුණානෙ. තමුසෙ දන්නවද ඒකෙන් දෙවැනි තැන හිමිවුණේ මගේ හෝටලේට” නෞෂාඩ් ප්‍රියසාදයකදී හමුවූ ෆිරාස් සමඟ කීවේය.“නෑ...! එතකොට පළවැනි ආවේ මොන හෝටලේ ද? ෆිරාස් ඇසීය.“අනිත් හෝටල් ඔක්කොම..” නෞෂාඩ් කීවේය.  එක්තරා අවුරුදු උත්සවයක ආහාර බුදීමේ තරගයකට කීර්ති ද ඉදිරිපත් විය. හේ ඉඳියාප්ප 60කුත්, ආප්ප 23කුත්, කෙසෙල් ගෙඩි 16කුත්, පරිප්පු සමඟ පාන් රාත්තල් දෙකකුත් හා, බීම බෝතල් 03ක් බී තරගයෙන් පළවැනියා විය.ඒ සඳහා වූ ත්‍යාගය පිළිගෙන කීර්ති වේදිකාවෙන් බසිත්ම ඉදිරියට ගිය ජූඩ්, කීර්ති හට අතට අත දී සුබ පැතුවේය.ඇස් ලොකු කොට, බෙල්ල ඇද කරමින් ජූඩ් දෙස බැලූ කීර්ති තරවටුවක ස්වරයෙන් මෙසේ කීවේය.“අත දුන්නා වගෙ නෙමෙයි, උඹ මේ වගක් නිකමටවත් මාදිනීට හෙම කියන්ඩ එපා. එයා මේක දැනගත්තොත් මට අද රෑට බඩගින්නෙ තමයි නිදාගන්ඩ වෙන්නෙ.”  “ඩොක්ටර් මගෙ වයිෆ්ට පපුවේ ආමරුවක් හැදිලා දැන් කීප දවසක් වෙනවා. ඒක එන්ඩ එන්ඩම වැඩියි වගෙ. ඩොක්ටර්ට ලබන සුමානෙ විතර නිවාඩුවක් තියෙනවා නං අපේ ගෙදරට ඇවිත් යන්න පුළුවන්ද?” හේරත් දොස්තර අමරසිංහ හට දුරකථනයෙන් කීවේය.“තමුසෙ හරි මනුස්සයෙක් නෙ හේරත්. ඔය වාගෙ අමාරුවකට සුමාන ගණන් බලා ඉඳලා හරියනවද? මං අද හවස එන්නං ලෙඩා බලන්ඩ” දොස්තර අමරසිංහ කීවේ හේරත්ගේ කතාව පිළිබඳ විස්මය පළ කරමිනි.“නෑ.. නෑ.. කරදර වෙන්ඩ ඕනෙ නැහැ ඩොක්ටර්. මම හොයන්නෙ හුඟක් වැඩ රාජකාරි තියෙන දොස්තර මහත්තයෙක්ව” හේරත් එසේ කියා රිසිවරය තැබීය.  දිනක් කාර්යාලයේ දිවා ආහාර වි‍ෙව්කයේ දී අල්ලාප සල්ලාපයේ යෙදී සිටි ෂෙල්ටන්, අබේධීර හට මෙසේ කීවේය.“අබේ දන්නවද වැඩක්. අපේ අයියයි, මායි නොදන්න දෙයක් නැහැ. ඒක අපේ ගම් පළාතේ කවුරුත් පිළිගන්න දෙයක්.”“හොඳයි එහෙනං කියපං බලන්ඩ, ලෝකෙ උසම ගොඩනැඟිල්ල තියෙන්නේ කොහේද කියල” අබේධීර සිනාසෙමින් ඇසීය.“මම නං ඒක දන්නෙ නැහැ. ඒ වුණත් ෂුවර්එකට අපෙ අයියා ඒක දන්නවා ඇති” ෂෙල්ටන් කීවේය.  “දැන් එතකොට උඹේ කල්පනාව, උඹේ ගෑනිව මගේ කරේ එල්ලන්නද?” ගුණරත්නගේ බිරිය සමඟ පැවති රංජිත්ගේ සම්බන්ධය ගුණරත්නගේ අතටම හසුවීමෙන් අනතුරුව ඇතිවූ හබය සමථයකට පත් වෙද්දී රංජිත් ගුණරත්නගෙන් විමසුවේය.“චී..චී.. මේ ප්‍රශ්න මොනවා වුණත් අපි කාලෙක ඉඳලා යාළුවො කියන එක උඹට අමතක වුණාට මට හොඳට මතකයි..” ගුණරත්න කීවේය.“හොඳයි උඹ එහෙනං මොකක්ද කරන්ඩ ලැහැස්ති වෙන්නෙ? රංජිත් ඇසීය.“මම එහෙම කැත වැඩ කරන්නෙ නැහැ. අනික ඒ ගෑනිව උඹේ කරේ එල්ලුවොත් උඹව දෙකට කැඩිලා යයි. මම එයාව කෙළින්ම උඹට බාර දෙන්නං. එතකොට ඉවරයිනෙ” ගුණරත්න කීවේය.  “අර සුගත් ඊයෙ තැබෑරුම ළඟදි හදිස්සියෙම මැරිලනෙ.” ප්‍රියන්ත සු‍මිත් සමඟ කීවේ උදේ කාර්යාලයේදීය.“නෑ.....! තැබෑරුමට යද්දිද ගිහින් එද්දිද?” සුමිත් වහා ඇසීය.“යනකොට බං” ප්‍රියන්ත කීවේය.“ෂඃ! හරිම කනගාටුදායක මරණයක් නෙ” සුමිත් තට්ටය අතගාමින් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av1310134</link>
    <topic>එයා මට ගොඩක් ආදරේ වෙන්න ඕනෙ</topic>
    <author>ගාමිණී සුසන්ත</author>
    <content>එයා මට ගොඩක් ආදරේ වෙන්න ඕනෙ මේ දිනවල ස්වර්ණවාහිනියෙන් විකාශය වන ‘තාත්තෙ අපි ආවා’ ටෙලිනාට්‍යයේ නදී බොහෝ දෙනකුට ඉතාම සමීප චරිතයක්. නදීගේ චරිතය නිරූපණය කරන්නේ යොවුන් රංගන ශිල්පිනී තිසුරි යුවනිකා. බොහෝදෙනෙක් තවමත් තිසුරි හඳුන්වන්නේ රංගන ශිල්පිනී සුසන්තා චන්ද්‍රමාලිගේ දියණිය හැටියට. තිසුරිගේ රංගන ඇතුළත් ටෙලිනාට්‍ය කීපයක්ම මේ දිනවල නාළිකා කීපයකම විකාශය වෙනවා. අප තිසුරි හමුවුණේ ඇයගේ නවතම තොරතුරු දැනගන්න.*තිසුරි ඔබ රංගනයෙන් දායකවුණු ටෙලිනාට්‍ය කීපයක්ම මේ දිනවල විවිධ නාළිකාවල විකාශය වෙනවා නේද?“ඔව්, මම රංගනයෙන් දායක වුණු ‘තාත්තෙ අපි ආවා’, ‘මැදගෙදර’, ‘මුතු පලස’, ‘තූර්යා’, වැනි ටෙලිනාට්‍ය කීපයක්ම මේ දිනවල විකාශය වෙනවා”.* මේ ටෙලිනාට්‍යවල ඔබ නිරූපණය කරන චරිත එකිනෙකට වෙනස්?“ඔව්. මම රංගනයට ඇවිත් තවම ඉතා කෙටි කාලයයි. ඒ කාලය තුළ විවිධ චරිත නිරූපණය කිරීමට මට අවස්ථාව ලැබුණා. මේ දවස්වල විකාශය වන මගේ ටෙලිනාට්‍ය චරිත විවිධ චරිත‍. එකක මම ගැබිණි මවක්, තවත් ටෙලිනාට්‍යයක මම වෛද්‍ය ශිෂ්‍යාවක්. තවත් එක් ටෙලිනාට්‍යයක මම ‍කටකාර පාසල් යන යුවතියක්. ඉතින් මේ චරිතවල හොඳ වෙනසක්, විවිධත්වයක් තිබෙනවා. මෙවැනි විවිධාකාරයේ චරිත රඟපාන්න ලැබීම භාග්‍යයක්. එවැනි චරිත රඟපාන විට මගේ රංගන හැකියාව මට ඉදිරිපත් කරන්න අවස්ථාව ලැබෙනවා වගේම රංගනයේ දී විවිධ අත්හදාබැලීම් කරන්නත් අවස්ථාව ලැබෙනවා. මේතාක් මම කළ සෑම චරිතයක්ම ඉතාම සාර්ථකව කරන්න මම උත්සාහ කළා.* ඔබේ වයසට වඩා මුහුකුරා ගිය චරිත රඟපාන විට ඔබ කොහොමද ඒ චරිතවලට අනුගත වෙන්නේ?පළමුවෙන්ම කියන්න ඕන මේ හැම චරිතයක්ම රඟපාන විට මට අම්මගෙ උපදෙස් ලැබෙන බව. මට ලැබෙන තිරපිටපත් මම මුලින්ම පෙන්වන්නෙ මගෙ අම්මට. අම්ම මට දෙන උපදෙස් ඉතා වැදගත්. මට වැඩිපුර අත්දැකීමක් දැනුමක් නැති චරිතයක් රඟපාන්න ලැබුණාම ඒ චරිතය ගැන මම පුංචි අධ්‍යයනයක් කරනවා. ඒ අනුවයි මම ඒ චරිතයට අනුගත වෙන්නේ.ඇතැම් ටෙලිනාට්‍යවල මට ලැබෙන්නේ එකම ආකාරයේ චරිත. හැබැයි ඒ හැම චරිතයකම පුංචි වෙනසක් හෝ කරන්න මම උත්සාහ ගන්නවා.* තාමත් ඔබේ අම්ම (සුසන්තා චන්ද්‍රමාලි) රූපගත කිරීම්වලදි ඔබේ ළඟින්ම ඉන්නවද?කොළඹ අවට තියෙන රූපගතකිරිම් වලට මම තනිවම යනව. පිට පළාත්වල තියෙන රූපගතකිරීම්වලට අම්ම හෝ ආච්චි හෝ මාත් එක්ක එනවා.* පසුගිය කාලයේ ඔබට ටෙලිනාට්‍ය බොහොමයක් ලැබුණේ ඔ‍ෙබ් අම්මා ක්ෂේත්‍රය සමඟ තිබුණු සබඳතාව නිසාද?මුල්කාලෙදි එහෙම දෙයක් වෙන්න ඇති. නමුත් පසුකාලෙදි මට රඟපාන්න චරිත ලැබුණේ මා තුළ තිබුණු දක්ෂතාව නිසා කියලයි මම හිතන්නේ. මට කිසියම් චරිතයක් කරන්න බැරිනම් අධ්‍යක්ෂවරයෙක් ඒ චරිතය මට දෙන්නේ නැහැනේ.* මේ දවස්වල ඔබ දායක වෙන නිර්මාණ මොනවාද?මුතුපලස, මැදගෙදර, තූර්යා ඒ වගේම තිශුල දීප තඹවිට අයියගෙ අලුත්ම ටෙලිනාට්‍යයේ වැඩවලට මම මේ දවස්වල රඟපෑමෙන් දායක වෙනවා.* ඔබ මීට කාලයකට පෙර කියල තිබුණා මෙගා ටෙලිනාට්‍යවල රඟපාන්න වැඩි කැමැත්තක් නැති බව. දැන් ඒ අදහස වෙනස් වෙලාද?එහෙම අදහසක් තිබුණා. මම කොටස් 100ට වැඩි ටෙලිනාට්‍යවලට නම් දායක වෙන්න කැමැති නෑ. හැබැයි ‘තූර්යා’ නම් තවම විකාශය ‍ෙවනවා. නමුත් මම ඉදිරියේ දී නම් කොටස් 100ට වැඩි ටෙලි නාට්‍යවල රඟපාන්නේ නෑ. හැබැයි කොටස් 35, 40 තියෙන ටෙලිනාට්‍ය නම් මම බාරගන්නවා‍.* බොහෝ දෙනෙක් වගේ රංගනයට යොමුවුණාම ඔබත් අධ්‍යාපන කටයුතුවලින් දුරස්වුණාද?“නැහැ. පසුගිය කාලෙ නම් රංගන කටයුතු නිසා මට මගෙ අධ්‍යාපනය තරමක් මඟහැරුණා. හැබැයි ඉදිරියේදී මම මගේ ව්‍යාපාර අධ්‍යයන උපාධිය සම්පූර්ණ කරනවා.* ඇයි ඔබ එවැනි විෂයක් ඉගෙනගන්නේ?ව්‍යාපාර අධ්‍යයනය වගේ විෂයක් මම ඉගෙනගන්නේ ව්‍යාපාරයක් කරන අදහසින් නෙමෙයි. නමුත් එවැනි විෂයක් ජීවිතයට ඉතා වැදගත්. අනෙක ඉදිරියේ දී උපාධියක් තිබීම සෑම පුද්ගලයකුටම වැදගත්. අපේ මේ ජනප්‍රියත්වය හැමදාම තියෙන්නෙ නැහැනේ. ඉගෙනගත් දේ හැමදාම තියෙනවා.* සිනමාවට ඔබේ දායකත්වය..?“මම පහ වසරේ ඉගෙනගන්නා කාලෙදි සුදත් දේවප්‍රිය අන්කල් ගේ ‘උඩුගං යාමය’ චිත්‍රපටයට දායක වුණා. එහි රංගනයට මට ජනාධිපති සම්මාන උලෙළේ දී කුසලතා සම්මානයක් ලැබුණා. මෑත කාලෙදි සිවදාසන් අන්කල්ගේ ‘දරුවනේ’ චිත්‍රපටයටත් දායක වුණා. මම රංගනයෙන් දායක වුණු සුනෙත් මාලිංග අයියගෙ ‘ස්පන්දන’ චිත්‍රපටය ඉදිරියේ දී තිරගත වේවි.* ඔබ මේ දිනවල රඟපාන ‘තාත්තෙ අපි ආවා’ ටෙලිනාට්‍යයේ නදීගේ චරිතයට ලැබෙන ප්‍රතිචාර කොහොමද?“ඉතාම හොඳ ප්‍රතිචාර ලැබෙනවා. නදී ගැබිණි කාන්තාවක්. ඉතින් එවැනි රංගනයක් ප්‍රේක්ෂකයින් මගෙන් දැකල තිබුණේ නැහැ. මමත් බයවුණා මට මේ චරිතය හොදින් කරගන්න හැකියාව ලැබෙයිද කියලා. නමුත් මම හිතනවා ඒ චරිතයට මම සාධාරණයක් ඉටු කළා කියලා. එහිදී මට මනෝරත්න අංකල් ගේ උපරිම සහයෝගයත් අනෙක් සියලුම දෙනාගේ සහයෝගයත් උපරිම විදියට ලැබුණා.* කවදාහරි ටෙලිනාට්‍ය ක්ෂේත්‍රයේ දක්ෂතම නිළිය වෙන්න ඔබට ආශාවක් තියෙනවාද?ඇත්තටම සෑම රංගන ශිල්පියකුගේම ශිල්පිනියකගේම තියෙන ලොකු බලාපොරොත්තුවක් තමයි එවැනි සම්මානයකට හිමිකම් කීම. එවැනි සම්මානයක් ලැබීම රංගන ජීවිතයේ විශාල ආලෝකයක්. ඉදිරි ගමනට රුකුලක්. එවැනි සම්මානයකට හිමිකම් කියන්න කවදාහරි අවස්ථාවක් උදාවෙයි කියල මම හිතනවා.* ඔබ රඟපාන සෑම ටෙලිනාට්‍යයක්ම ඔබ නරඹනවාද?මට හැකි හැම වෙලාවෙම මම රඟපාන ටෙලිනාට්‍ය නරඹනවා. අම්ම කොහොමහරි මගෙ ටෙලිනාට්‍ය නරඹනවා. අම්ම තමයි ඒවයෙ තියෙන අඩුපාඩු හොඳ නරක මට කියන්නෙ. මම රඟපාන ටෙලිනාට්‍ය මට නරඹන්න අතපසු වෙන්නෙ හරිම අඩුවෙන්.* යුවතියක්, ජනප්‍රිය රංගන ශිල්පිනියක් හැටියට අනාගතයේ දී ඔබ බලාපොරොත්තු වන ඔබේ සහකරුවා මොනවගේ කෙනෙක් වෙන්න ඕන කියලද ඔබ හිතන්නේ?මගේ අනාගත සහකරුවා මට ගොඩක් ආදරය කරන කෙනෙක් වෙන්නම ඕන. ඒ වගේම හොඳ උගත් වැදගත් කෙනෙක් වෙන්න ඕන. ඒ හැමදේටම වඩා එයා හොඳ මනුස්සයෙක් වෙන්න ඕන. ඒ වගේම මගෙ අම්ම තාත්තටත් ආදරය කරන කෙනෙක් වෙන්නත් ඕන.* දිගටම රංගනයේ යෙදෙන්නද ඔබේ බලාපොරොත්තුව?මම රඟපාන්න ඉතාම කැමැතියි. රඟපෑමෙන් ඉවත්වෙන්න මගෙ අදහසක් නෑ. නමුත් අනාගතයේ මම විවාහ වෙලා වගකීම් වැඩිවන විට මගේ රඟපෑම් සීමාවේවි.* ක්ෂේත්‍රයේ ඉන්න බොහෝ අය ඔබේ මවත් සමඟ වැඩ කළ අය. ඔවුන්ගෙන් ඔබට ලැබෙන සහයෝගය මොනවගේද?ඔවුන් ක්ෂේත්‍රයේ ප්‍රවීණයන්. ඔවුන්ගෙන් මට විශාල සහයෝගයක් ලැබෙනවා. ක්ෂේත්‍රයේ ඉන්න ප්‍රවීණ අය ගොඩක් දෙනෙක් මම හඳුනන්නෙ මම පුංචි කාලෙ ඉඳල. නව පරපුරේ ඉන්න ගොඩක් දෙනෙකුට වඩා මම ප්‍රවීණයන් සමඟ සමීපයි කියල මම හිතනවා. ඒ මගෙ අම්ම නිසා. බොහෝ වෙලාවට රූපගත කිරීම් කරන අතරතුරේ මම වැඩිපුර ඉන්නෙ ම‍ෙග් සම වයසේ අය එක්ක නෙමෙයි. ඒ වැඩිහිටි කලාකරුවන් සමඟ. ඔවුන් මට හරිම ආදරෙයි.ගාමිණී සුසන්තඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av1310135</link>
    <topic>ඇස් රෝගවලින් ඇස් යට කළු වෙනවා</topic>
    <author>හේමාලි</author>
    <content>ඇස් රෝගවලින් ඇස් යට කළු වෙනවාඇස් දෙක කියන්නෙ කෙනෙකුගේ ජීවිතයට එබී බලන අභ්‍යන්තර කැඩපතක්. මුහුණ බැලූ විට කෙනෙකුගේ වයස කියන්න පුළුවන් කියා සමහරුන් කියනවා ඔබට කොතෙකුත් ඇසී ඇත. මුහුණ බැලුවම වයස කියන්න පුළුවන් පළවැනි අවයවය තමයි ඇස්දෙක.කෙනෙකුගේ මුහුණ කොයිතරම් පැහැපත්ව, සම සුසිනිඳුව තිබුණත් ඇස්දෙක යට ගිලී කළු පැහැ ගැන්වී eye bags ඇවිත් තිබුණොත් ඒ මුහුණින් තමන්ට තිබෙනවාට වඩා වයසක් පෙන්නුම් කරනවා. එහෙත් ඔබ සිතා බලන්න කෙනෙක් වයසින් වැඩි වුණත් ඇස් වටේ කළු නොවුණු, ගිලුණු ස්වභාවයක් නොමැති වුණු, ඇස් යට රැලි නොගැසුණු දීප්තිමත් නෙත් සඟලක් තිබුණොත් ඒ මුහුණට තරුණ පෙනුමක් එක්වෙනවා නේද කියා. ඒ නිසා ඇස්දෙක නිරෝගීව ආරක්ෂා කර ගැනීම සඳහා අපි වැඩි වැඩි‍ෙයන් උනන්දු විය යුතුයි.අද අපට හමුවන බොහෝ තරුණ තරුණියන් උපරිමයෙන් වෙහෙස දරන්නේ තමන්ගේ හම පැහැපත් කරගන්නයි. සමහර අවස්ථාවල ඔවුන් ඒ වෙනුවෙන් ඕනෑතරම් මුදල් වියදම් කරන්නට ද සුදානම්. එහෙත් අපේ ශරීරයේ ඇති වටිනාම අංගය වන ඇස්දෙක ආරක්ෂා කරගැනීම ගැන බොහෝ දෙනෙක් වැඩි උනන්දුවක් දක්වන්නේ නැත. ඇස් දෙක කොයිතරම් දුරට අපේ ශරීරයේ අනෙකුත් අංග හා බද්ධ වී තිබෙනවාද යන්නට හොඳම උදාහරණයක් වන්නේ දේශීය ආයුර්වේද ඇස් වෙදකමේදී ඇසේ ආබාධය සඳහා බෙහෙත් බඳිනුයේ කකුලේ මහපටඇඟිල්ලටය. එයින් පැහැදිලි වන්නේ සමස්ත ශරීරයටම ඇස සම්බන්ධ වී ඇති බවයි.ඇස ආරක්ෂා කර ගැනීම සඳහා අපි අනුගමනය කළ යුතු ක්‍රියා මාර්ග කිහිපයක් ගැනම පසුගිය සති දෙක තුන තුළ අපි සාකච්ඡා කළා. ඒ අතරින් අපි විශේෂයෙන් මතක තබාගත යුතු දෙයක් වනුයේ මුහුණේ පිහිටා ඇති සම සහ ඇස් වටේ පිහිටා ඇති සමේ වෙනසයි. ඇස් වටේ පිහිටා තිබෙන සම මුහුණේ පිහිටා තිබෙන සමට වඩා හාත්පසින්ම වෙනස්.එහෙත් බොහොමයක් දෙනෙක් මුහුණ සඳහා භාවිතා කරන ක්‍රීම් වර්ගම ඇස් යට සඳහාත්, ඇස් වටේත් ආලේප කරනවා. එය කොහෙත්ම සුදුසු නැති දෙයක්. ඇස් යට පිහිටා තිබෙන සියුම් සංවේදී සමට මුහුණට ආලේප කරන ක්‍රීම් වර්ගය සැර වැඩි වෙන්න පුළුවන්. මේ නිසා බොහෝ විට ඇස් යට අසාත්මිකතා ඇති වෙන්නත් පුළුවන්. එවැනි අසාත්මිකතා නිසාවෙන් ඇස් යට කළුවෙන්න ඉඩ තිබෙනවා.ඇස් යට කළු වෙන්න හේතු වන තවත් විශේෂ කාරණයක් වන්නේ ඇස් රෝග ඇතිවීමයි. සමහර බැක්ටීරියා ඇසේ පිහාටුවල ඇතිවීම නිසා මේ තත්ත්වය දැකගන්න පුළුවන්. සමහර වෙලාවට සුදු කුඩු වශයෙන් ඇස් පිහාටුවල දැකගන්න පුළුවන්. මේවා ඇසේ වටේටත් කුඩු වශයෙන් වැටෙන්න පුළුවන්. ඒ නිසාවෙන් ඇස් යට කළුවෙන්න පුළුවන්. මෙවැනි තත්ත්වයන් සඳහා කිසිවිටෙකත් රූපලාවණ්‍ය ප්‍රතිකාර පැතිය යුතු නොවේ. ඇස් හා සම්බන්ධ විශේෂඥ වෛද්‍යවරයකු වෙත යොමුව ඒ සඳහා ප්‍රතිකාර ගත යුතුයි.සමහර කාලවලට අපි අසා තිබෙනවා බෝවෙන ඇස් ලෙඩ පැතිරෙන අයුරු. මෙවැනි රෝගී තත්ත්වයන්ට ගොදුරු වීම නිසාත් සමහරුන්ගේ ඇස් යට කළු වෙන්නට ඉඩ තිබෙනවා. තවත් සමහරුන්ට නිතර නිතර ඇසේ නගන එන ස්වරූපයක් දක්නට ලැබෙනවා. සමහරුන්ට මේ තත්ත්වය මාසෙන් මාසෙම ඇතිවනවා. එවිට ඔරොත්තු දීමේ හැකියාව අඩුයි. මේ අසාත්මිකතාව නිසාවෙනුත් ඇස්යට කළුවෙන්න ඉඩ තිබෙනවා.අපි ඉදිරි කලාපවලින් මේ තත්ත්වය සඳහා විසඳුම් මොනවාදැයි සාකච්ඡා කරමු.(මතු සම්බන්ධයි)හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av1310136</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාරිචඩ් මානමුදලි හැමදාමත් රසිකයන් අතර ජනප්‍රිය රංගන ශිල්පියෙක්. මේ දිනවල විකාශය වෙන ටෙලිනාට්‍ය කීපයකින්ම ඔහු‍ගේ රංගන අප නෙතු ගැටෙනවා. පසුගිය දිනෙක රිචඩ් ටෙලිනාට්‍ය රූගත කිරීමකදී අදින්නට සිදු වූ ඇදුමක් නිසා මහත් අපහසුතාවයකට මුහුණ පෑ බව අපිට ආරංචි වුණා. ‍මේ ගැන රිචඩ් ගෙන්ම අහල බලන්නට අපි කටයුතු කළා.'මේ ‍දවස්වල මම ටෙලිනාට්‍ය කීපයකම රූගත කිරීම්වලට සහාභාගි වෙනවා.පහුගිය දවස්වල එක්තරා ටෙලිනාට්‍ය රැගත කිරීමකදී නොහිතපු ආකාරයේ අත්දැකීමකට මුහුණ දීමට මම ඇතුළු ටෙලිනාට්‍ය රංගන ශිල්පීන් කීප දෙනකුටම සිදු වුණා.ඒ ටෙලි නාට්‍යයට අනුව අපිට අමුඩ ඇදගෙන වෙලකට බැහැලා රංගනයේ යෙදීමයි. ඉතින් අපි හැමෝටම අධ්‍යක්ෂ ගේ නියෝගය මත අමුඩ ගහන්න සිදු වුණා බැලූ බැලූ අත අමුඩ පිටින් රංගන ශිල්පීන්. හැමෝ‍ගෙම ඇගවල් සුදුම සුදු පාටයි.ලැජ්ජාව නිසා හැමෝම දෙකට නැමිලා බඩවල් අල්ලා‍‍ගෙන හිනාවෙනවා. පස්සේ වේෂ නිරූපණ ශිල්පියා ඇවිත් අපි හැමදෙනාම කළු පැහැයට මේකප් කළා.ඉන් පස්සේ වෙලකට බැහැලා අපි හැමදෙනාම කුඹුරු කොටන දර්ශනය රූගත කළා.පස්සේ පස්සේ මේ ඇදුමට අපි හුරු වුණා. ඒ අත්දැකීම නම් අපිට අමතක වෙන්නේ නැහැ.ඊට අමතරව මම මේ දවස්වල තවත් අලුත්ම කාර්යයක නිරත වෙනවා.ඒ තමයි මගේ රංගන අත්දැකීම් අලුත් පරපුර වෙනුවෙන් බෙදාහදා දීමට සුදානම් වීම.මේ කාර්යය මම සිදු කරන්නේ කරන්නන් වාලේ වගේ මාස දින ගණන් පවත්වන පාඨමාලා වගේ නෙවෙයි. මම පවත්වන රංගන පාඨමාලාවෙන් දරුදැරියන්ට රංගනය පිළිබද නිවැරදි අවබෝධයක් ලබාදී ඔවුන් රංගනයට යොමු කරවීමටත් මම බලාපොරොත්තු වෙනවා.ගීත රචකයකු එමතු නොව ප්‍රවීණ සාහිත්‍යධරයකු සම්භාව්‍ය චිත්‍රපට අධ්‍යක්ෂවරයකු ලෙස අප සැම හදුනන මහාචාර්ය සුනිල් ආරියරත්නයන් රචනා කළ නවතම කෘතියක් පිළිබදව පසුගිය දිනෙක අපට දැන ගන්නට ලැබුණා.මේ කෘතිය ගැන තොරතුරු සුනිල් ආරියරත්නයන් ගෙන්ම විමසා බැලීමට අපි කටයුතු කළා.'මම රචනා කළ නවතම කෘතිය තමයි දෙමළ නිසොල්ලාසය නොහොත් මදනකාමරාජ කතා. මදනකාමරාජ කතා කියන්නේ දෙමළ ජන සාහිත්‍යයේ අතිශය ජනප්‍රිය කතා මාලාවක්.‍මේ කතා පෙළ රචනා වී ඇත්තේ සුප්‍රකට 'Arabian Nights Entertainments' කතා මාලාවේ ආකෘතිය සහ සන්දර්භය අනූවයි.මේ කතා කියවා බලා රසවිදින්නෙකුට සිංහල ජන සංස්කෘතිය හා දෙමළ ජන සංස්කෘතිය අන්‍යෝන්‍ය වශයෙන් කෙතරම් සම්මිශ්‍රණය වී තිබෙනවාද කියා දැනගන්නට පුළුවන්. ඒ මොකද මේ දෙමළ ජනකතාවලට සමාන කතා,චරිත,සිද්ධි හා අවස්ථා රාශියක් සිංහල ජනකතා අතර අපිට හමුවන නිසා.පාඨකයාට හොද රසයක් මේ කතා හරහා ලැ‍බේවි කියා මම විශ්වාස කරනවා.හැමදාමත් රංගන ක්ෂේත්‍රය හැඩකරන රංගනශිල්පිනියන් අතර සේමිණීට හිමි වන්නේ වි‍ශේෂිත ස්ථානයකි. මේ දවස්වල විකාශය වෙන ටෙලිනාට්‍යවල සේමිණී‍ගේ රගපෑම් වැඩිපුර දක්නට ලැබෙන්නේ නැහැ.පසුගිය දවස්වල සේමිණී හිටියේ විදේශ ගතවයි.සේමිනී මාස දෙකක පමණ කාලයක් ඕස්ට්‍රේලියාවේ ගත කළා. යළිත් ලංකාවට ආපු සේමිණීට කලාලොවේ හිතවතුන්ගෙන් වගේම ඇගේ යහළු යෙහෙළියන්ගෙන් අපූරු ‍චෝදනාවක් නැගුණා.මේ චෝදනාවේ සත්‍ය අසත්‍යතාව දැනගන්නට අපි සේමිණීට කතා කළා."මම පසුගිය දවස්වල හිටියේ ඕස්ට්‍රේලියාවේ. ඇත්තටම ඉතාම සතුටින් විනෝදයෙන් මම එහි කාලය ගතකළා. හිතූහිතූ සේ කෑමබීම ගත්තා.කොහොමින් හරි ලංකාවේ දී වගේ එහිදී මට ජිම් එකකට ගිහින් ව්‍යායාම කරන්න යන්න බැරි වුණා. මම ලංකාවට එනකොට හිටිය වගේ දෙගුණයක් මහත් ‍වෙලා. මගේ හිතමිතුරන්නට මාව දැක්කහම මගේ මහත් වීම ගැන හරිම පුදුමයි.ඒ ගැන ඔවුන් මාව දකින දකින විට විමසන්න පටන් ගත්තා. මට ඔවුන්ට උත්තරදීලාම මට ඉවරයක් නැතිව ගියා. මේ අය මම කලාවට එන්න කලින් දැක්ක නම් මොනවා කියයිද කියලා මට හිතුණා. මොකද මම ඒ කාලේ හරිම මහත නිසා. දැන් ඉතින් ආයෙමත් මම සුපුරුදු ව්‍යායාමවල නිරත වෙනවා. පුංචි තිරය හැඩකරන දගකාර සුරූපී රංගන ශිල්පිනියක් තමයි වත්සලා දියලගොඩ. වත්සලා ගැන ඕනතරම් කතා අපි ලියලා තිබෙනවා. අහලා තිබෙනවා.ඒත් මේ ලියන්නට යන කතාව වත්සලාගේ ජීවිතයෙහි ආදරණීයම කතාව කිව්වොත් එය නිවැරදියි. ඒ තමයි වත්සලා මේ ලෝකෙ තිබෙන උතුම්ම පදවිය වන මව් පදවිය ලබන්න සුදානම් කියන කතාව. හා හා පුරා කියා ඇය ලබන්නට යන මව් පදවිය ගැන වත්සලා කතා කළේ හරිම සතුටකින්.'කාන්තාවක් මව්පදවිය ලබන්නට පින් කරන්න ඕන බව අපි හැමෝම දන්න කතාවක්. මම හිතන්නේ මමත් හරිම වාසනාවන්තයි.මේ දවස්වල රංගන කටයුතුවලින් මිදිලා විවේකීව ගෙදරට වෙලාමයි මම ඉන්නේ. ඒත් පුංචි පැටවුන්ගේ වැඩසටහනක් වෙන සුපිරි හපනා වැඩසටහනට සතුටින් සහභාගිවෙනවා. පුංචි කිරිකැටියාගේ මුහුණ දකින්න පෙරුම්පුරමින් තමයි කාලය ගතවෙන්නේ.කලා ක්ෂේත්‍රයේ ඉන්න ප්‍රවීණ රංගන ශිල්පිනියන් අතර ජයනි සේනානායකට හිමිවන්නේ විශේෂ ස්ථානයක්. ජයනි මේ දවස්වල විකාශයවෙන ටෙලි නාට්‍ය ගණනාවකටම රංගනයෙන් දායක වෙනවා. පසුගිය දිනෙක ජයනි ඇයට මුහුණ පෑමට සිදුවු අපූරු සිදුවීමක් මතක් කළා.මේ සිදුවීමට ජයනි මුහුණ පෑවේ රංගනයට පැමිණි මුල් කාලයේදීයි. 'මම හා හා පුරා කියලා අපේ ගම් ප්‍රදේශයේ නිර්මාණය වෙන ටෙලි නාට්‍යයක රූගත කිරීමකට සම්බන්ධ වුණා.මම රගපෑවේ ගැමි කාන්තාවකගේ චරිතයක්. මේ චරිතයට අවශ්‍ය මේකප් යොදන්න වේෂ නිරූපන ශිල්පියා ආවා. මම මගේ නහයට පුංචි කරාඹුවක් දාලා තිබුණා.මේ කරාඹුව ගලවන්න අවශ්‍ය වුණා. කරාඹුව මසටම ඇලිලා. ඉතින් මමත් නාට්‍යයේ වේෂ නිරූපන ශිල්පියාත් තව හුගදෙනෙක් කරාඹුව ගලවන්න උත්සාහ කළත් ඵලක් වුණේ නැහැ.ඉතින් ෂුටින් අතර මග මොහොතකට නවත්තලා වාහනයක් අර‍ගෙන කරාඹූව ගලවගන්න රෝහල් ගානේ ගියා.ඒත් වැඩක් වුණේ නැහැ. අන්තිමට මමම ගලවන්න උත්සාහ කළා. මෙන්න බොලේ අගේට කරාඹුව ගැලවෙනවා.මොකද දන්නවද වෙලා තියෙන්නේ හැමෝම කරාඹුව ගලවන්න කියලා අනික් පැත්තටයි කරකවලා තියෙන්නේ.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av1310137</link>
    <topic>නවනීදන් පිල්ලෙලා සන්තර්පණය කළ දෙරණ සිනමා උලෙළ</topic>
    <author>සදුන් විජේසිරි</author>
    <content>නවනීදන් පිල්ලෙලා සන්තර්පණය කළ දෙරණ සිනමා උලෙළආරාධනා පත්‍රයේ සිනමා උලෙළ ආරම්භ වන වේලාව සඳහන් නොවූ හෙයින්, විටින් විට පැමිණි ප්‍රේක්ෂකයෝ, කලින් පැමිණ සිටි ආරාධිතයන්ට මහත් හිසරදයක් වූහ. (එංගලන්තයේ නම් වෙලාවෙන් පසුව එලිසබත් රැජන පැමිණියත් දොරවල් විවර කිරීමක් නැත. ලංකාවේ බොහෝ අය වෙලාවට නොපැමිණෙන්නේ මේ අයගේ වැදගත්කම පෙන්වීමටය. නැතහොත් විනයක් නැතිකමය.)ආරම්භයේ වූ ජිම්නාස්ටික් නැටුමට වඩා, අම්බලන්ගොඩ රූකඩ ටිකක් පෙන්වූවා නම් වඩා හොඳය. දරුවන්ගේ නැටුම හැරෙන්නට අනෙක් නැටුම් සියල්ල පාහේ කදිම ලිංගික ආස්වාදයක් ලබා දුනි. එක අතකින් මෙවැනි බහුරූ කෝලම් දැක ප්‍රමෝදයට පත්ව අත්පොළසන් දෙන, නොදෝමකින් - කාලකන්නින් නොදකින්නට නිත්තවෙල ගුණයලා, කාලිංග ඔබේවංශලා, පණීභාරතලා, චිත්‍රසේනලා, ශේෂා පලිහක්කාරලා, ප්‍රේම කුමාර එපිටවෙලලා, ශ්‍රී ජයනාලා, බැසිල් මිහිරිපැන්නලා ජීවතුන් අතර නොමැතිවීම ඔවුනගේ ආත්මයන්ට, නාමයන්ට, රූපයන්ට සැනසීමකි.බහු ජාතික සමාගම්, NGO නඩය ශ්‍රී ලංකාව ගිලගෙන හමාරය. දැන් ඒ බූවල්ලා දේශීය සිනමාව ද ග්‍රහණයට නතු කර ගැනීමට මාන බලයි. රාජ්‍ය ළමා නාට්‍යය උලෙළක් පවා තිබෙන ශ්‍රී ලංකාවේ, ජාතික චිත්‍රපට සංස්ථාවක් පවා තිබියදී මේ වන විට ජනාධිපති සිනමා උලෙළ, සරසවි සිනමා සම්මාන උලෙළ සිංහල සිනමාවේ කලාකරුවන් දිරි ගැන්වීම සඳහා නොපවත්වන යුගයක, පෞද්ගලික නාළිකාවක් වශයෙන් “දෙරණ රූපවාහිනී නාළිකාව” පසුගිය වසරේ ආරම්භ කළ සිනමා සම්මාන උලෙළ සිංහල සිනමා කලාකරුවන්ට සැනසීමක් උදා කරවන්නක් විය.එහෙත් පසුගියදා (සැප්. 27) පැවැත්වූ දෙරණ දෙවන සිනමා උලෙළේ දී, එහි සභාපති හා ඔහු තෝරා ගත් විනිශ්චය මණ්ඩලය කළ අමනෝඥ අසාධාරණ පිළිවෙත නිසා සිංහල සිනමා ශිල්පීන් අපහසුවට, හෑල්ලුවට පත්කළා පමණක් නොව, මෙරටේ සහෝදර සිංහල, දෙමළ සිනමා ශිල්පීන් අතර අනවශ්‍ය භේදයක් ද ඇති කළ බව මේ වන විට මුළු ක්ෂේත්‍රයේම කතාබහට ලක්ව ඇති මාතෘකාවකි. මෙය අනාගත සිනමාවට භයානක තත්ත්වයක් උදාකරවන්නකි.99% ක් වූ සිංහල සිනමා ශිල්පීන් ශාලාවට ගෙන්වා 1% ක් වූ දෙමළ චිත්‍රපටයකට 99% ක් ම සම්මාන දීමෙන් කළේ සිංහල කලාකරුවන් ප්‍රසිද්ධියේම කුණු බක්කියට හලා සිංහල චිත්‍රපට, සිංහල නළු නිළියන් ඉතාම නින්දිත ලෙස ලැජ්ජාවටත්, අපහසුතාවයටත් පත් කිරීම එදා එහිදී ඉතා නිර්ලජ්ජී ලෙස සිදු කෙරිණි. (දෙමළ භාෂාවෙන් කර තිබු එම චිත්‍රපටය, එහි අධ්‍යක්ෂ හා දෙමළ නළු නිළියන් අපි අවතක්සේරු නොකරමු. ඔවුන් ද අපේ සහෝදර කලාකරුවන්ය.) එහෙත් උලෙළේ තිබු චිත්‍රපට 16 න් 15 ක්ම සිංහලසිහංල චිත්‍රපට වූ අතර එකම දෙමළ චිත්‍රපටය හමුවේ සිංහල චිත්‍රපට කුණු මාළු මෙන් ප්‍රසිද්ධ වේදිකාවේ දී කුණු බක්කියට හැලීම නොකර එම චිත්‍රපටයට ද වෙනම සම්මාන ගෞරවයක් දැක්වීමට හැකියාව තිබියදී, එය එසේ නොකළේ මන්ද?සිංහල සිනමා ශිල්පීන් කිහිප දෙනෙකුට සැනසිලි තෑගි සේ සම්මාන කිහිපයක් දීමෙන් ලෙස්ටර්ලා, අමරදේවලා, අයිරාංගනී සේරසිංහලා උලෙළට ගා ගැනීමෙන් මෙම විනිශ්ච මණ්ඩලය කළ ක්‍රියාවේ දුගන්ධය වසා ගැනීමට නොහැකි බව දන්නෝ දනිති.දෙරණ නාළිකාවේ සභාපතිවරයා එදා ප්‍රසිද්ධියේ පැවසුවේ තමා විනිශ්ච මණ්ඩලයේ තෝරා ගැනීම්වලට ඇඟිලි නොගැසු බවය. එහෙත් විනිශ්චය මණ්ඩලය දෙරණ නාළිකාව වෙනුවෙන් තෝරා පත්කර ඇත්තේ ඔහුය. (මේ නිසා ඔහුට ඇඟ බේරා ගන්නට නොහැකි ය.) සිනමා විනිශ්චයකරුවන් දෙස බැලු විට ඔහුගේ සිනමා ක්ෂේත්‍රයේ දැනුම ද කාටත් පැහැදිලිය.ඔහු සිනමාව විචාරය කරන්න පත් කළ විනිශ්චය මණ්ඩලය කවු ද...? ශ්‍රියානි අමරසේන දක්ෂ සිනමා නිළියකි. දිලීප අබේසේකර දක්ෂ වාණිජ වේදියෙකි. බෙනට් රත්නායක ඇතුළු අනික් අය ද සිනමාවට සම්බන්ධ ශිල්පීන් මිස ඉන් එහා සිනමා විචාරක දැනුමක් ඇති පිළිගත් සිනමා විද්‍යාර්ථයින්, විචාරකයන් නොවේ. ලෙඩකට බෙහෙත් ගත යුත්තේ සුදුසු වෛද්‍යවරයෙකු ගෙන් මිස බෙහෙත් කලවම් කරන්නන් හෝ බෙහෙත් නිෂ්පාදනය කරන අය ගෙන් නොවේ.වර්තමානයේ සිනමා රංගනය, තිර රචනය, අධ්‍යක්ෂණය කරන අය තෝරා සම්මාන දීමට විනිශ්චකරුවන් ලෙස වර්තමානයේ ම සිනමා රංගනය, තිර රචනය, අධ්‍යක්ෂණය යන කාර්යයන්වල යෙදී සිටින සිනමා ශිල්පීන්ම තෝරා ගැනීම වැරැදි අමනෝඥ ක්‍රියාවක් බව සභාපතිවරයාට නොවැටහුණේ ද? (සිනමාවට ඇති ආදරය නිසාම මෙවන් උලෙළක් සංවිධානය කළ) දෙරණ සභාපතිවරයා අතින් මේ වරද සිදු වූයේ ඔහුගේ සිනමා ක්ෂේත්‍රයේ දැනුමේ දුප්පත්කම නිසා ද නැත්නම් කාගේ හෝ බලපෑමකට යටත් වීම නිසා ද? යන්න අපට ගැටලුවකි. එසේ නොවේ නම් මේ රටේ තවමත් ජීවතුන් අතර සිටින මහා සිනමා දැනුම් සම්භාරයක් ඇති අපක්ෂපාතී සැබෑම සිනමා විචාරකයන්ට සුදුසු සිනමා විද්‍යාර්ථයින් දෙරණ නාළිකාවේ සභාපතිවරයා නොහඳුනන්නේ ද?අවසාන වශයෙන් කිව යුත්තේ පවතින දේශපාලන පක්ෂයකට සම්බන්ධ සිනමා නිළියක් එදින වේදිකාවේ දී ප්‍රසිද්ධියේ පැවසුවේ “නවනීදන් පිල්ලේ මෙම උලෙළට ආවනම් කෙතරම් සතුටු වේ ද යන්නය.” අපට එය ඒ ගැන අහන්නට ඇත්තේ ‘දෙරණ’ සභාපතිවරයා හා ඔහුගේ විනිශ්චය මණ්ඩලය සිංහල සිනමා ශිල්පීන් කුණු බක්කියට දැම්මේ නවනීදන් පිල්ලේ සතුටු කරන්න ද...? යනුවෙනි.මෙම විනිසුරු මඬුල්ලට දෙමළ භාෂාව පිළිබඳ තිබෙන නිපුණතාව කුමක් ද? විචාරය පිළිබඳව තිබෙන දැනුම, පරිණත බව, අත්දැකීම, ප්‍රවීණත්වය කෙතරම් ද?ගීත ගායනා තරග විනිශ්චය කිරීමට සංගීතය පිළිබඳ මෙලෝ හසරක් නොදන්නා අය (පෞද්ගලික හිතවත්කම් උඩ හා වෙනත් සහ සම්බන්ධතා මත) පත් කරන අඳ බාලයන් ඉන්නා රටක, නර්තන තරග විනිශ්චය කිරීමට නර්තනය උගන්වන පාසලකට, වැස්සකටවත් ගොඩ නොවුවත් පත් කරන මුග්ධයන් ඉන්නා රටක, ඊනියා විනිසුරු මඩුලුමඩුළු ගැන කථා කිරීම පවා වටිනා කාලය කා දැමීමක් යැයි වරෙක සිතේ.තව නොබෝ දිනකින් මෙවන් විනිසුරු මඩුලුමඩුළු වලට මේසන් බාස්ලා, වඩු බාස්ලා, සූපවේදීලා, අරක් කැමියන්, කරණ වෑමියන්, ත්‍රී රෝද රථ රියදුරන් පත් කෙරුවොත් මවිතයට පත්වීමට කිසිදු හේතුවක් නැත.(මෙහි පළවන අදහස් හුදෙක් ලේඛකයා සතුය. සංවාදයට විවෘතය)සදුන් විජේසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av1310138</link>
    <topic>‘නොකී කතා’ පිළිබඳ කිව යුතු කතාව</topic>
    <author/>
    <content>‘නොකී කතා’ පිළිබඳ කිව යුතු කතාවමා හෙන්රි වර්ණකුලසූරිය දැන හඳුනගෙන හිටියේ කවියකු, විශේෂයෙන් කෙටිකතාකරුවකු හා ඉඳහිට සිනමාව ගැන ලියන ලේඛකයෙක් විදියටයි. ඔහු තීරු ලිපි රචකයෙක් බව මා දැනගත්තේ ඔහු ලියූ අලුත්ම පොත වන ‘නොකී කතා’ කෘතියෙන්. එයට ‘සියත’ හා ‘හෙළදිව’ යන පුවත්පතට ඔහු ලියූ තීරු ලිපි කීපයක් ඇතුළත් වෙනවා. ඇත්ත වශයෙන් මේ පත්තර දෙක මා කියවා නැහැ. ‘හෙළදිව’ නමින් පුවත්පතක් පළව තිබුණා යැයි මා දැනගත්තෙත් මේ පොතෙන්. (එය පෞද්ගලිකව මගේ වරදක්) ඉහත කාරණාව නිසා මට මෙතෙක් හෙන්රිගේ තීරු ලිපි කියවන්න අවස්ථාවක් ලැබී තිබුණේ නැහැ.හෙන්රි තම පොතට අනු මාතෘකාවක් ද යොදා තිබෙනවා. ඒ ‘නොනිමි ගමනක සමාජ දේශපාලන කතිකාව’ නමින්. දශක තුනක් තිස්සේ කලා හා දේශපාලන ක්ෂේත්‍රයන්හි තමා ලද අත්දැකීම් හෙන්රි මේ තීරු රචනාවලට ගොනුකර තිබෙන බව පේනවා. අසූව දශකයේදි ඔහු සරසවි සිසුවෙක්. ඒ වගේම දේශපාලන ක්‍රීයාධරයෙක්. අසූව දශකයෙදි ඔහු සරසවි ඇදුරෙක්. සමාජ දේශපාලන කතිකාවට සවිඥානකව මැදිහත් වන ලේඛකයෙක්. දෙදහ දශකයේ විද්‍යුත් ජනමාධ්‍ය තුළ පරිපාලකයෙක් හා සිනමා විචාරකයෙක්. මේවා බොහෝම පැතිරුණු අත්දැකීම් ක්ෂේත්‍ර. ඒවායේදි හෙන්රි ලැබූ අත්දැකීම්වල සාරයයි මේ තීරු ලිපිවල සටහන්ව තියෙන්නේ.පාඨකයන්ට සාමාන්‍යයෙන් මුණනොගැසෙතැයි සිතෙන සුවිශේෂ චරිත කීපයක් ‘නොකී කතාවේ’ එනවා. ආනන්ද ඉ‍ඩමේගම වැනි දේශපාලන ක්‍රියාධරයන්, මුනිදාස රණවීර වැනි ඉංජිනේරු මහාචාර්යවරුන්, ආචාර්ය ඩී.පී.එම්. වීරක්කොඩි වැනි අන්ධ විද්වතුන්, තිලක් ජයරත්න, ප්‍රේම් දිසානායක වැනි කලාකරුවන් ඊට උදාහරණ.ආචාර්ය ඩී.පී.එම්. වීරක්කොඩි මෙයින් මා සිත් පැහැර ගත් චරිතයක්. ඔහු දක්ෂ සංගීතවේදියෙක්. මෙබඳු විද්වතුන් කෙරෙහි සම්මත ජනමාධ්‍ය ඒ තරම් අවධානයක් යොමු කරන්නේ නැහැ. ඔහු අන්ධ වුණත් චිත්‍රපට ද නරඹන රසිකයකු බවත් ඔහු චිත්‍රපට නරඹා ශ්‍රවණේන්ද්‍රියෙන් ලබන වින්දනයෙන් ප්‍රතිචාර දක්වන බවත් හෙන්රිගේ පොතේ කියැවෙනවා. (මෑතදි ඔහු මිය ගියා. ඒ අවස්ථාවේත් අවම වශයෙන් අනුස්මරණ ලිපියක් කිසිම පුවත්පතක පළවුණේ නැහැ.)තීරු ලිපි රචකයෙක් විදියට හෙන්රි බොහෝම විරල අත්දැකීම් ඉදිරිපත් කරනවා පමණක් නොව ඒවා රසවත්ව අප වෙත දිග හරිනවා. හොඳම උදාහරණය තමයි ඔහු අශෝක හඳගම ගැන ලියූ ලිපිය. ජනාධිපති මන්දිරයේ පැවති චිත්‍රපට සම්මාන උලෙළක් නිමවී මහේන්ද්‍ර පෙරේරා, ඩබ්. ජයසිරි හා හෙන්රි මෝටර් රියක එමින් සිටියදි පොලිසිය විසින් නවත්වනු ලබනවා. ඔවුන් තිදෙනාම සිටින්නේ බීමතින්.‘බීලා කාර් එළවන්න බැහැනේ’පොලිස්කාරයා ගෝරනාඩු කරනවා. එවිට ජයසිරි කියන්නේ මෙවැන්නක්.“මොනාද රාලහාමි, ජනාධිපති මන්දිරේ සම්මාන උත්සවයක් තිබුණා, අපිට සම්මානත් ලැබුණා. ජනාධිපතිතුමී අපිට වයින් බොන්න දුන්නා. ඉතින් නොබී පුළුවනැයි?”කෙටිකතාකරුවකු විදියට හෙන්රි ලබා ඇති පරිචය මෙබඳු අවස්ථා නිරූපණවලදි ඔහුට වැදගත් වෙලා තියෙනවා.එක්තරා අවදියක මේ රටේ සංස්කෘතික හා දේශපාලන ක්ෂේත්‍රයේ නිශ්චිත පිළිබිඹුවක් හෙන්රිගේ පොතෙන් දැක්වෙන බව කියන්න ඕනැ. අදාළ සිදුවීම්වලට ඔහු මැදිහත්කරුවකු නිසා ඔහුගේ පෞද්ගලිකව මේ තීරු ලිපිවල ඕනෑවට වැඩිය තිබුණත් ඒක තීරු ලිපිවල ලක්ෂණයක් මිස ඔහුගේ වරදක් නෙමෙයි.ඇතැම් තීරු ලිපි තරමක් දිග වැඩියි. ඒ නිසා ඒවා තීරු ලිපි ලක්ෂණවලින් වියුක්තයි. කෙසේ වෙතත් තීරු ලිපි කියා පල්හෑලි ලියන අති සරල පත්තර කලාවක් පවතින මෙකල හෙන්රිගේ පොත අපූර්ව නිර්මාණාත්මක කෘතියක් බව විශේෂයෙන් ම කියන්න ඕනෑ.සු.මී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101310</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමීගමුව මහහුණුපිටියේ යොහාන් කුමාර් ද සිල්වාප්‍රශ්නය - බර්ට්‍රම් නිහාල්ගේ ‘ඉසුරුගිර’ ටෙලි නාට්‍යයේ තිරනාටකය බර්ට්‍රම්ගේම ද?පිළිතුර - නැහැ සුගතපාල ද සිල්වාගේ.කඩවත පහළ බියන්විල භද්‍රා බියංකා මධුප්‍රශ්නය - වරක් ලංකාවට ආ ප්‍රකට චිත්‍රපට අධ්‍යක්ෂ ඕසන් වේල්ස් ‘ඔතෙලෝ’ නාට්‍යයේ ඔතෙලෝට රඟපෑ රොම්ලස් ද සිල්වා (රොම්ලස් මාස්ටර්) ට ඔහුගේ රංගනය ගැන පැහැදි සම්මානයක් දුන්නා යැයි කියන්නේ ඇත්ත ද?පිළිතුර - ඔව්. ඒ බව මාත් අසා තිබෙනවා. තමා දුටු ආසියාවේ හොඳම ඔතෙලෝ රොම්ලස් මාස්ටර් බවටත් ඔහු කියා තිබෙනවා.මාකඳුරේ රණසිංහ ස්ටෝර්ස් හී බන්දුල රණසිංහප්‍රශ්නය - නළුවකු හා නර්තන ශිල්පියකු වන සාලිය සත්‍යජිත් නළු වික්ටර් වික්‍රමගේ ගේ පුත්‍රයෙක් ද?පිළිතුර - ඔව්. ඔහු ටවර්හෝල් යුගයේ ප්‍රකට නළුවකු වූ ඩබ්ලිව්. සිල්වෙස්ටර් මාස්ටර් ගේ මුණුබුරෙක්.වස්කඩුව දෙදියවල ගාමිණි ගුණතිලකප්‍රශ්නය - ප්‍රථම රාජ්‍ය සාහිත්‍ය සම්මාන උලෙළ පැවැත්වුණේ කොහේ ද? එහිදී සාහිත්‍ය සම්මාන ලැබු ප්‍රථම නවකතාව කුමක් ද?පිළිතුර - 1957 දී කෝට්ටේ සිරි පැරකුම්බා පිරිවෙනේ. නමුත් සම්මාන දීම ආරම්භ වුණේ 1959 දී. පියසේන නිශ්ශංඛගේ ‘ගිනි සිසිල’ තමයි රාජ්‍ය සම්මාන දිනු මුල්ම නවකතාව.මාතලේ ධර්මා ඒකනායකප්‍රශ්නය - සුප්‍රසිද්ධ සිනමා විචාරක ජයවිලාල් විලේගොඩගේ පවුලේ කිසිවෙක් කලා විචාරයට යොමු වුණේ නැද්ද?පිළිතුර - මා ‘සරසවිය’ කර්තෘව සිටියදී ජයවිලාල්ගේ දියණියක වන නිලීමා විජාලි විලේගොඩ විචාර කීපයක් පළ කළා. නමුත් දැන් ඇය (විවාහයෙන් පසු) ලේඛනයෙන්, විචාරයෙන් ඉවත්වෙලා.හිනිදුම රන්ජිත් කන්දේපොළප්‍රශ්නය - ජනපද (කොලනි) ජීවිත අළලා ලියැවුණු නවකතා මොනවා ද?පිළිතුර - අක්කර පහ, හැත්තෑවේ කොලනිය, පැලෑනෙන් වෙන්කළ ඉඩම්, කටු ඉඹුල, නිම්නයක අඬහැරේ, වරාමල්, වපසරිය, අපට යන්න තැනක් නෑ, ගිරිකුළ වැනි නවකතා ගන්න පුළුවන්.පිටකෝට්ටේ එපිටමුල්ල පාරේ එම්. ඩබ්ලිව්. ලෙස්ලි ද සිල්වාප්‍රශ්නය - පැරණි නිළි ලීනා ද සිල්වා දැන් කො?පිළිතුර - ඇය දැන් ඉන්නේ කැනඩාවේ.කුරුණෑගල මල්ලවපිටියේ නිමල් රත්නසිරිප්‍රශ්නය - ‘කැලණි පාලම’ වේදිකා නාට්‍යය මුල් වරට වේදිකාගත වූයේ කුමන වසරේ ද?පිළිතුර - 1978 දී. එහි මංගල දර්ශනය මා ලුම්බිණි රඟහලේ නැරඹුවා මට මතකයි.මහනුවර සී. ජේ. රණසිංහප්‍රශ්නය - පැරණි ගායිකාවන් වන වජිරා බාලසූරිය, චන්ද්‍රානි මානෙල් කල්දේරා දැන් කෝ?පිළිතුර - වජිරා බාලසූරිය නම් ඉන්නවා. අනිත් ගායිකාව ගැන නම් තොරතුරු දන්නේ නැහැ.පිළියන්දල මිරිස්වත්තේ චාමර විජේසිංහප්‍රශ්නය - වේදිකා නාට්‍යවේදී, චිත්‍රපට අධ්‍යක්ෂ ධර්මසිරි බණ්ඩාරනායක ගැන ඔබේ අදහස් දක්වන්න?පිළිතුර - ඔහු විශිෂ්ට ගණයේ කලාකරුවෙක්. කලා කෘතියක පරිසමාප්ත භාවය ගැන ඔහු වඩාත් සැලකිලිමත් වෙනවා. ඒ වගේම ඔහුගේ කැපවීම උත්කෘෂ්ඨයි. ඔහු පසු පරම්පරාවේ බොහෝ දෙනකුට හොඳ ආදර්ශයක්.කඩවත සුජාතා ගුණවර්ධනප්‍රශ්නය - ප්‍රවීණ නාට්‍යවේදී සුගතපාල ද සිල්වාට ‘සොඳුරු ආඥාදායකයා’ යැයි කියන්නෙ ඇයි?පිළිතුර - ඔහු තමයි ඒ වචනය නිර්මාණය කළේ. ඔහු නාට්‍ය නිෂ්පාදකවරයෙක් ලෙස ඉතාම සොඳුරු විදියටයි නළු නිළියන්ට විධාන දුන්නේ. ඒ නිසයි ඔහුට ඒ නම වඩාත් ගැළපෙන්නේ.බෝපිටියේ අනුර ලක්මාල්ප්‍රශ්නය - ස්වර්ණ පුස්තක විනිශ්චයේ දෙවැනි මණ්ඩල සාමාජිකයකු වූ දයා දිසානායක පුවත්පතකට කියා තිබෙනවා, තමා ආයෙත් කිසිම විනිශ්චයකට යන්නෙ නැහැ කියලා.පිළිතුර - ඉතිං කොච්චර හොඳයි ද? ගියයි කියලත් සාහිත්‍යයට වන සේවයක් නැහැනේ.මේ සතියේ පහත නම් සඳහන් අයත් ප්‍රශ්න එවා තිබුණා. මහනුවර කසුන් චතුරංග, බේරුවල චන්ද්‍රසිරි පීරිස්, කෑගල්ලේ රණවීර ලියනගේ, මෝදර වෝල්ටර් පෙරේරා, කොටුගොඩ දිසානෑගම තිස්ස කුමාර කෝරාලගේ, කැටපල සමන් ගාල්ලගේ, පාණදුර මොරවින්නේ අතුල රම්‍යසිරි, කළුතර ශාන්ති හෙට්ටිආරච්චි, හාරිස්පත්තුවේ ආර්. ජී. ධර්මසේන, රත්නපුරේ ඉනෝකා සමරසිංහ‍.ඔබේ ප්‍රශ්නය පහත ලිපිනයට යොමු කරන්න'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101311</link>
    <topic>‘ගිරිකුළ’ ට හදපු දර්ශන තල අලි ඇවිත් කඩලා දැම්මා</topic>
    <author>සුදත් රෝහණ</author>
    <content>‘ගිරිකුළ’ ට හදපු දර්ශන තල අලි ඇවිත් කඩලා දැම්මාසුදත් රෝහණපස්දරු පියෙකු වූ වස්තු හාමි සේනපුර ජනපදය වෙත යනුයේ දහසකුත් එකක් බලාපොරොත්තු සහිතවය. තම වැඩිමල් පිරිමි දරුවා සමඟ උරෙනුර ගැටෙමින් කොලනි ඉඩම් අස්වැද්දීමේ සිහිනය ලත් තැනම ලොප් වනුයේ මුතු මැණිකා නම් තරුණියක නිසාවෙනි. ඇය කොලනියට ඒමට පෙර වස්තු හාමිගේ පවුලේ වැඩිමල් දරුවා වන සුදු බණ්ඩා නිසා ගැබ්බර වූවාය.මේ නිසා ඇය පවුලෙන් ඉවත් කිරීම අපහසු වෙයි. ඒ නිසාම සුදු බණ්ඩා, මුතු මැණිකා සමඟ එක්වෙයි. වස්තු හාමි මඳක් අසරණ වෙයි. මුතු මැණිකා ගැබ් දරන සමයෙහිම ගැබ් ගන්නා වස්තු හාමිගේ බිරිඳ වැඩිමල් මවක ගැබ් දැරීම අපවාදයක් වේ යැයි යන සැකයෙන් ලද ලැජ්ජාවෙන් ද ගබ්සාවකට යොමුව මිය යයි.කොලනි ජීවිතේ අතිශ්‍යය දුක් කම්කටොලු සමඟ ජීවත්වන්නට මහ පොළව සමඟ හරි හරියට හැප්පුණු වස්තු හාමිලාගේ, සුදු බණ්ඩලාගේ, මුතු මැණිකලාගේ කතාව අහන්න, බලන්න දැන් සූදානම්. අද (13) සිට සෑම ඉරිදා දිනයකම රාත්‍රී 8.30 ට ස්වර්ණවාහිනියෙන් වස්තු හාමිලා, සුදු බණ්ඩලාගේ ජීවිත වියමන අපේ ආලින්දයට පැමිණෙන්නේය. ඒ ‘ගිරිකුළ’ ටෙලි නාට්‍යය ඔස්සේය. ප්‍රවීණ ලේඛිකා ශාන්ති දිසානායකගේ ‘ගිරිකුළ’ නවකතාව ඇසුරින් මේ ටෙලි නාට්‍යය අධ්‍යක්ෂණය කරනු ලබන්නේ ප්‍රවීණ ටෙලි නාට්‍ය හා චිත්‍රපට අධ්‍යක්ෂ සුදත් රෝහණ විසිනි.සුදත් රෝහණ ටෙලි නාට්‍ය අධ්‍යක්ෂවරයකු වශයෙන් අප හඳුනා ගන්නේ 1990 දශකයේ දී කමල් පෙරේරා ගේ ‘අමරාවතී සහ සෝමදාස’ කෙටිකතාව ටෙලි නාට්‍යයට නැඟීමෙනි. ඉන් පසු ඔහුගේ නිර්මාණ කාර්යය සඳහා සාහිත්‍ය කෘති ගණනාවක්ම පාදක කරගත්තේය. සරත් විජේසූරියගේ ‘අවිදු අඳුර’ හා ‘නිරානන්දය’ පියසේන කහඳගමගේ ගේ ‘වන වදුලේ වසන්තය’ ජයසේන ජයකොඩි ගේ ‘බැද්දෙ ගෙදර’ ස්වර්ණලතා කිරිවත්තුඩුවගේ ‘හිරු අවරට යා නොමදී’ ඇසුරින් ‘ස්වර්ණ තිසරාවී’ ටෙලි නාට්‍යය, ජයසේන ජයකොඩි ගේ ‘අඹු දරුවෝ’ සරත් ධර්මසිරි ගේ ‘කටු ඉඹුල’ මාර්ටින් වික්‍රමසිංහ ශූරීන් ගේ ‘කරුවල ගෙදර’ සමරවීර විජයසිංහ ගේ ‘ස්වයංජාත’ ආදිය ඔහුගේ නිර්මාණ අතර වෙයි. ‘ගිරිකුළ’ ටෙලි නාට්‍යය හා සමස්ත ටෙලි නාට්‍ය කලාව පිළිබඳ සුදත් රෝහණ සමඟ කළ සාකච්ඡාවකි මේ.‘ස්වයංජාත’ ටෙලි නාට්‍යයෙන් කලකට පසු ඔබ ‘ගිරිකුළ’ රැගෙන පැමිණ තිබෙනවා. මේ ටෙලි නාට්‍යයේ පසුබිම ගැන සඳහන් කරමින් අපේ කතා බහ අරඹමු.‘ගිරිකුළ’ නවකතාව ලියපු ශාන්ති දිසානායකගේ නවකතා මම බොහොමයක් කියවලා තිබුණා. ඒ කතා කියවත්දි ඇගේ නවකතාවක් ඇසුරින් නිර්මාණයක් කරන්න මගේ හිතේ කැමැත්තක් තිබුණා. ශාන්තිගේ නවකතා සඳහා පදනම් වුණු වස්තු බීජවලට වගේම, ඇගේ නවකතා තුළ ජීවත්වුණු චරිතවලට මම ආදරය කළා. ඇගේ බොහොමයක් නවකතාවලට වස්තු විෂය වෙලා තිබුණෙ ගොවි ජනපද ආශ්‍රිතව ජීවත්වුණු පුද්ගලයන්ගේ ජීවිත. ඒ ඇසුරින් ඇය ගොඩනඟන චරිත ගැන මගේ හිතේ ලොකු කැමැත්තක් තිබුණා. ඒ කැමැත්ත තමයි ‘ගිරිකුළ’ ටෙලි නාට්‍ය කරන්න මගේ හිතට බල කළේ.සාහිත්‍යකාරියක් වශයෙන් ඇගේ චරිත ගොඩනැඟීම ඔබ හඳුනාගත්තේ කොහොම ද?ශාන්ති කියන්නේ ගොවි ජනපදයක ඉපිද තවමත් ගොවි ජනපදයක ජීවත්වන ගැහැනියක්. ඇගේ කෘතිවල මම දැක්කේ සැබෑ ගැහැනුන් සහ මිනිසුන්. අනිත් අතට ගැහැනියක් වශයෙන් ඇය හරිම නිර්භීත සාහිත්‍ය කාරියක්. ඇය හරිම විවෘතයි. විශේෂයෙන්ම ලිංගිකත්වය වැනි විෂයයක් මේ සාහිත්‍ය කෘති ඔස්සේ ඇය බොහොම විවෘතව සාකච්ඡාවට බඳුන් කරනවා. ‘ගිරිකුළ’ නවකතාව ගත්තොත් මෙහි ප්‍රධාන චරිතය වන මුතුමැණිකා තමන්ට අවශ්‍ය ඉලක්ක සපුරා ගන්නට තමන්ගේ පහස බොහෝ මිනිසුන්ට පුද කරනවා. ඇය මේ දේවල් විවෘතව ඇගේ කෘතියෙහිලා සඳහන් කරනවා.මේ කතාව රූපවාහිනී මාධ්‍යයට කොයිතරම් සුදුසු වෙයි ද කියලා ඔබ කල්පනා කළා ද?ඔව්. ඔය ලක්ෂණ මගේ නිර්මාණවලට අද ඊයේ ආපු දෙයක් නොවෙයිනේ. මම ජයසේන ජයකොඩිගේ ‘බැද්දෙ ගෙදර’ ටෙලි නාට්‍යයකට කරන්න යත්දි බොහෝ දෙනෙක් බය වුණා. බැද්දෙ ගෙදරින් කතා කළේ එකගෙයි කෑම වැනි වැඩිහිටි මාතෘකාවක්. සමහරු මට මේකට දෝෂාරෝපණත් එල්ල කළා. නමුත් ‘බැද්දෙ ගෙදර’ ප්‍රේක්ෂකයෝ ඉතාම හොඳින් වැලඳ ගත්තා. ඒ විතරක් නොවෙයි හොඳම ටෙලි නාට්‍යය විදියටත් සම්මාන ලැබුවා. ‘එකගෙයි කෑම’ කියන වැඩිහිටි මාතෘකව රූපවාහිනියට උචිත අයුරින් මම කතා කළා. ‘කරුවල ගෙදර’ ගත්තත් විශාල ලිංගික සබඳතා තිබෙන ටෙලි නාට්‍යයක්. සරත් විජේසූරියගේ ‘අවිදු අඳුර’, ‘නිරානන්දය’ ගත්තත් එහෙමයි. මම කරපු හුඟාක් සාහිත්‍ය කෘතිවල ඒ ලිංගිකත්වය තිබුණා. ලිංගිකත්වය කියන දේ මිනිස් ජීවිත හා බැඳුණු ඉතාම සමීප සබඳතාවයක් තිබෙන දෙයක්. හරියට මිනිස්සු හුස්ම ගන්නවා වගේ අපේ ජීවිතත් එක්ක ලිංගිකත්වයත් බැ‍ඳෙනවා. ඉන් පරිබාහිරව අපිට මිනිස් ජීවිත ගැන කතා කරන්න බෑ.‘ගිරිකුළ’ නවකතාව තුළ මුතු මැණිකාගේ චරිතය අපි දකින්නේ කළු කැත ගැහැනියක් විදියට. නමුත් ඔබ රූපවාහිනියට එය වෙනස් කර තිබෙනවා නේද?ඔව්. නමුත් ඒ කතාවේ කියන චරිත ස්වභාවයෙන් අත් මිදෙන්න මට ඕන වුණා. ඒකට හේතු වුණේ මීට කලින් ‘ස්වයංජාත’ ටෙලි නාට්‍යයෙත් කළු ළමයෙක් හිටියා. ඊට අමතරව මට ඕන වුණේ මුතු මැණිකා උස ද මිටි ද කළු ද කැත ද කියන එක නොවෙයි. ඇගේ චරිතයේ තිබුණු ජීවමාන ආත්මයයි මට වැදගත්. අනිත් එක තමයි ශාන්ති මේ කතාව ගොඩ නඟන්නේ 40 දශකයේ අගභාගයේ. නමුත් මම මේ කතාව 1970 දක්වා මගේ කතාවක් හැටියට දීර්ඝ කරනවා.ඇයි එච්චර දීර්ඝ කරන්න හිතුවේ?නවකතාවේ නමත් ‘ගිරිකුළ'. මට හිතුණා මේක ඇතුළේ ඉන්න චරිත උත්සාහ කරන්නේ ජීවිත ගිරිකුළ නඟින්නයි. රසිකයන්ටත් මේ උත්සාහය දැනෙන්න ඕන. ඒක ශ්‍රව්‍ය දෘශ්‍ය මාධ්‍යය හරහා කරන්න මට ඕන වුණා. මේ ටෙලි නාට්‍යයට ‘මෙරායා’, ‘සිරිසේන’ වගේ චරිත මම එකතු කළා. මේ නාට්‍යය කොටස් 40 - 50 ද කියන එක නොවෙයි මගේ ප්‍රශ්නය වුණේ. ගිරිකුළෙන් කියන්න උත්සාහ කරන දේ සාක්ෂාත් කරගෙන ප්‍රේක්ෂකයාට අලුත් අත්දැකීමක් විඳින්න දීමයි අභිප්‍රාය වුණේ.නළු නිළියන් තෝරා ගැනීම ගැන මොනව ද කියන්න පුළුවන්?ඔවුන්ට මා සමඟ වැඩ කරන එක එක්තරා විදියක දුෂ්කර ක්‍රියාවක්. සමහරු කියන්නේ මා සමඟ වැඩ කරන එක ‘දුක එන්ජෝයි කරනව’ කියලයි. මේ ටෙලි නාට්‍යයේදීත් එහෙමයි. අපි ගෙව්වේ අතිශය දුෂ්කර ජීවිතයක්. පුත්තලම, නවගත්තේගම වැනි ඈත දුෂ්කර ප්‍රදේශවල තමයි රූගත කිරීම් කළේ. මේ කතාවේ එන සේනපුර ජනපදය සම්පූර්ණයෙන්ම අපට මවන්න සිදුවුණා. රූගත කිරීම් පාන්දර 1 - 2 වෙනකම් ගියා. සමහර අවස්ථාවල අලි ඇවිත් දර්ශන තල කඩලා ගියා. නළු නිළියන් සහ නාට්‍ය කණ්ඩායමේ ජීවිතත් අනතුරේ තබාගෙන තමයි අපි රූගත කිරීම් කළේ. ජනක්, නිල්මිණි, නිරෝෂන්, ජනක්, රිචඩ් ඇතුළු සියලුම නළු නිළියන් මේ වෙනුවෙන් ලොකු කැප කිරීමක් කළා. ඔවුන් ඉබේම සේනපුර ජනපදයේ සැබෑ ගැහැනුන් මිනිසුන් බවට පත්වුණා. මේ නාට්‍යයේ බොහෝ නළුවන් ඉන්නේ අමුඩය ඇඳගෙන. මුල් කාලයේ සුදු බණ්ඩාට රඟපෑ නිරෝෂන් විජේසිංහට අමුඩය ඇන්දුවාම පස්ස පැත්ත සුදු වැඩියි. ඒ නිසා මේක්අප් කරල පස්ස අඳුරු කරන්න සිදුවුණා. නමුත් ටික දිනක් යත්දි නිරෝෂන්ගේ පස්ස අඳුරු කරන්න අවශ්‍ය වුණේ නෑ. අව්වට පිච්චිලා අපට අවශ්‍ය පාටට ආවා.මේ ටෙලි නාට්‍යය හඳුන්වා දීමේ උලෙළේදී ප්‍රවීණ තිර නාටක රචක සෝමවීර සේනානායකයන් ඔබව හැඳින්වූයේ “විද්‍යුත් මාධ්‍යයේ සාහිත්‍යවේදියා” යනුවෙනි. සැබැවින්ම ඔබ සාහිත්‍ය කෘති ඇසුරින් කරන නිර්මාණකරණයට වැඩි කැමැත්තක් දක්වන්නේ ඇයි?සාහිත්‍යය හා රූපවාහිනි මාධ්‍යය යන දෙක යා කරන පුළුල් තැනක් විදියට මේ නිර්මාණකරණ මම දැක්කා. අද පොත් සල්පිල් තියනවා, සාහිත්‍ය මාස තිබෙනවා. නමුත් පොත් කියවීම මේ මාසෙට විතරයි සීමා වෙන්නේ. ඉතිරි මාස 11 ටම කියවීම අමතකයි. ඉතින් මේ ගැන අපි දෝෂාරෝපණය කරලා, පශ්චාත්තාප වෙලා පලක් නෑ. මේකට ගේන්න පුළුවන් හොඳම විසඳුම විදියට මම විශ්වාස කළේ විශ්ව සම්භාව්‍ය සාහිත්‍ය කෘති රූපවාහිනි මාධ්‍යයට ගෙනහැර පෑම. මේ තත්ත්වය මත පළමුව සාහිත්‍ය කෘතියට ඇල්මක් දක්වපු අය ටෙලි නාට්‍ය නරඹන්න පුරුදු වෙනවා. අනිත් පැත්තෙන් ටෙලි නාට්‍ය නරඹනකොට සාහිත්‍ය කෘතිය කියවන්න පෙලඹෙනවා. මේ නිසා දෙපැත්තම පෝෂණය වෙනවා.ඔබ මෙතෙක් ටෙලි නාට්‍යයට නැඟූ සාහිත්‍ය කෘති සඳහා ටෙලි නාට්‍යය නිසා එවැනි ඉල්ලුමක් ලැබී තිබෙනවා ද?ඔව්. මාර්ටින් වික්‍රමසිංහ ශූරීන්ගේ පුත් දොස්තර රංග වික්‍රමසිංහයන් පෞද්ගලිකව මා සමඟ පවසා සිටියා ‘කරුවල ගෙදර’ නාට්‍යය විකාශය වෙත්දී වෙන කවරදාටත් වඩා ‘කරුවල ගෙදර’ නවකතාව විකුණුණා කියලා. සමරවීර විජයසිංහ ගේ ‘ස්වයංජාත’ ඇසුරින් කළ ‘ස්වයංජාත’ ටෙලි නාට්‍යය විකාශය වෙත්දී මේ පොත කොහේවත් හොයාගන්න තිබුණේ නෑ. මේ නිසා මේ දෙපැත්තම එක්ව වර්ධනය කර ගන්න අවස්ථාවක් මේක.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101312</link>
    <topic>වි‍ෙජ් මල්ලිගෙ කොලොම</topic>
    <author/>
    <content>වි‍ෙජ් මල්ලිගෙ කොලොමපාන්දර පහමාරට විතර වි‍ෙජ් මල්ලිට කෝල් එකක් එනවා. රෑ වෙනකල් සෙට්වෙලා සැටර්ඩේ දවල් වෙනකල් හරි නින්දක් ගහන්න ට්‍රයි එකක් දාගෙන හිටියෙ. ඒකටවත් නිදහසක් නෑ මේ වාත පොරවල්වලින්. රින්ග්ස් ගිහින් ගිහින් නැවතුණාම වි‍ෙජ් මල්ලි සුටුස් ගාලා අනිත් පැත්ත හැරුණා විතරයි ආපහු වදිනවා. මොන හෙණ ගෙඩියක්ද දන්නෑ උදේ පාන්දරම කියල හිතාගෙන ආන්ස්වර් කළා.“හලෝ වි‍ෙජ් මල්ලි අද රසඳුන ටැබ්ලොයිඩ් එක කියෙව්වද? සොරි අද කිව්වට හෙට සන්ඩේ පේපර් එක..”“නෑ මම කියෙව්වෙ නෑ. මම් ටැබ්ලොයිඩ් කියවන්නෙ නෑ.”“තමුසෙ නම් මාර බඩුවක් නේ. පත්ත‍රේක ටැබ්ලොයිඩ් කියවන්නෙ නෑ.. දන්නවද ඔය ටැබ්ලොයිඩ් නැත්නම් පත්තර නෑ.”“බම්බුව ඕවයෙ තියෙන ගොසිප් කාටද කියවන්න ඕන. මම කැමැති නෑ ඔය ගෑනු මිනිස්සුන්ගෙ ෆැමිලි ලයිෆ් කේසස් කියවන්න.”“එතකොට වි‍ෙජ් මල්ලි ලියන්නෙ ඔය කොලමක් ද මොකක්ද කියල එකක්.”“ඔව් ඔව් ලියනව තමයි, එඩිටර් කියනවනේ ඒක කියවන්න වෙනම කට්ටියක් ඉන්නව කියලා.. ඒක එහෙම වුණාට මම නෙවි මගේ කොලමවත් කියවන්නෙ”“ඒක ඉතින් හරි නෑ නේ. ඔය ටැබ්ලොයිඩ්වල තමයි නියම කේසස් ගැන ලියන්නෙ. මම මේ පාන්දරම ෆෝන් කළේ ලූෂන් අයිය ගැන මොනවද කියල තිබුණෙ සින්දු කියන පොරක්. ආපහු මෑන්ස් ලූෂන්ගෙ සින්දු එහෙම කවදාවත් කියන්නෙ නෑ... කියල”“අයි‍යෝ පව්”..“පව්” කාටද ලූෂන් අයියට ද?”“නෑ මීහරකෝ ලූෂන්ගෙ සින්දු කියන්නෙ නෑ කියපු එකාට..”“හරි හරි මම දැන් ලූෂන් අයියට කෝල් එකක් අරගෙන අහන්නම්කො මොකක්ද සීන් එක කියලා...?”“හලෝ ලූෂන් අයියා මොනවද මේ දවස්වල කරන්නෙ? තාරාවො, රතු හැට්ටකාරි නැඟල යනවද?..”“මොන නැගිල්ලක් ද මල්ලී ... මම් මේ ෆුල් ‍සෝකෙන් ඉන්නෙ අද උදේ රසඳුන ටැබ්ලොයිඩ් එකේ තිබුණු නිව්ස් එකක් කියවලා.”“මොකක්ද ලූෂන් අයියා ඒ නිව්ස් එක...?”“අර කේමදාස මාස්ටර් නිසා ගායකයෙක් වෙච්ච පොරක් ඉන්නෙ..”“මාස්ටර් ඉතින් කීපදෙනෙක් ගායක පොරවල් කළාද? කවුද මේ ලූෂන් අයිය කියන්නේ... හරි හරි මට දැන් මීටර් වුණා. අර කළුපාට මෑන්ස්. නියමෙට වයලින් ගහන්නෙ... මොකෝ මිනිහා කියන්නෙ? ලූෂන් අයියට වලියක් ඇදලද?”“කවුද මල්ලි මට වලි අදින්නෙ? සින්දු හතරක් පහක් කියල පොපියුලර් වුණා කියල අපිට වලි දාන්න පුළුවන් පොරවල් කොහේද ඉන්නෙ. වි‍ෙජ් මලයා...”“හරි ඉතින් මොනවද මෑන්ස් කියන්නෙ..?”“මෑන්ස් කියන්නෙ මම ලියපු සින්දු කියන්නෙ නෑ කියලා..”“දැන් ඉතින් ලූෂන් අයියට මාර වැඩේනේ වෙලා තියෙන්නෙ? මෑන්ස්ල සින්දු කියන්නෙ නැති වුණාම, කොහොම ද ජීවත් වෙන්නෙ. කාටද සින්දු ලියන්නෙ.. ෂිහ්, අන්තිම කැතයි වැඩේ.”“ගණන් ගන්න එපා වි‍ෙජ් මල්ලි ඕවා.. ඔය මෑන්ස්ලට පුළුවන් නම් කේමදාස මාස්ටර්ල කවුද කියල වගේ ප්‍රශ්න අහන්න මෑන්ස්ලට කන්‍යාවී කියන්නෙ නැතුව ඉන්න බැරි මොකෝ?”“ඒ වුණාට කන්‍යාවී, නැතුව ඔය ඔස්තාද්ලට මහ බක්කක් සින්දු තියෙනවද? ඕන නම් හන්තානට කියයි, රෝස මලේ කියයි.. සින්දු අට ගැටගහගන්නෙ දන්න ජිල්මාල් ඔක්කොම දාලා. මම් මේ කල්පනා කරන්නෙ දැන් ඉතින් යකඩෝ කාට සින්දු ලියන්නද කියලයි..”“අනේ ලූෂන් අයියා ඔය පුස්ලෝඩං වගේ මෑන්ස්ල කියන කතා ගැන වොරි වෙන්න එපා. ඔයා ලියන්න. ඔයාගෙ ලිරික්ස් කියන්න මේ රටේ කොච්චරක් ගායක ගායිකාවො ඉන්නවද? අනික මෑන්ස්ල ෂෝස්වල සින්දු කිවිව කියල කපාගන්න ලක්ෂ ගාණින් රුපියල් පන්දාහක් හයදාහක්වත් ලූෂන් අයියලට දෙනවද ලිරික්ස් ටැලන්ට් ෆී එක කියලා.”“ඒක තමයි වි‍ෙජ් මල්ලි මම් මේ කල්පනා කරන්නෙ.. එක රෑට ‍ෙම්ගොල්ලො ඔස්තාද්ල වෙලා දෙන පොර ටෝක්ස් කොහොමද කියලා. දැක්කනේ මෑන්ස් කියල තියෙනවා, එයා‍ෙග බෙස්ට් සින්ගින්ග් නම්, ඒක බෙස්ට් ලිරික්ස් වෙන්න ඕන කියලා. මේ දවස්වල ඔය ලිරික්ස් එවෝඩ් සීන් එකට බැහැල මඩ ගහගන්න සෙට් එකටම අමතක වෙච්ච එක දෙයක් තියෙනවා.”“මොකක්ද ලූෂන් අයියා ඒක?”“කොයිම රටකවත් බෙස්ට් සින්ගින්වලට එවෝඩ් ගහන්න බෙස්ට් ලිරික් එවෝඩ් එකක් ඕනම කියලා. වැඩි ඈතට නොගිහින් අල්ලපු රටේ හරි අපේ රටේ වුණත් ෆෙස්ටිවල් දහයක පහළොහක රිසල්ට්ස් බැලුවොත් ඔය කට්ටිය ඔක්කෝමලටම දැනගන්න පුළුවන් වෙයි, බෙස්ට් ලිරික්ස්ම බෙස්ට් සින්ගින්ග් වෙලා නැති වග. කුස පබාවල මධු .... බෙස්ට් .... සින්ගින්ග් වෙන කොට ඒකට දෙන්නම තිබුණු බෙස්ට් ලිරික්ස් එවෝඩ්ස් එක නොලැබුණා කියලා ප්‍රොෆෙසෝරි රට වටේ යනවද ගොන්පාට් ඉන්ටවීව් දිදී. ඕකනේ වෙනස.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101313</link>
    <topic>සිකුරාදා හැන්දෑව</topic>
    <author/>
    <content>සිකුරාදා හැන්දෑවගුවන්විදුලියත් එක්ක මගේ තියෙන්නේ බොහෝම දුරස්ථ සම්බන්ධයක්. කොටින්ම එහෙම බැඳීමක් නැති තරම්. මම සාමාන්‍යයෙන් දැන් මොනම ගුවන්විදුලි නාළිකාවකවත් කිසිම වැඩසටහනකට සහභාගි වන්නේ නැහැ. එම නාළිකා කරන්නේ වෙළෙඳ දැන්වීම් සඳහා අපේ දැනුම විකිණීමයි. එක්තරා අවස්ථාවක ඉනෝකා සත්‍යාංගනිත් මමත් පෞද්ගලික නාළිකාවක සජිවී සංවාදයකට එක්වුණා. එය පැය දෙකක පමණ වැඩසටහනක්. ඒ අතරතුර වෙළෙඳ දැන්වීම් සීයක්, දෙසීයක් පමණ ඉදිරිපත් කෙරුණා. ඒත් අඩුම ග‍ණනේ ඔවුන් අපට තේ එකකින්වත් සංග්‍රහ කළේ නැහැ. මේ නිර්මාණ හෝ බුද්ධිමය සූරා කෑමට මම තරයේ විරුද්ධයි.ගුවන්විදුලි සංස්ථාවට මම මුලින්ම ගියේ එකල (1978 දි විතර) සිංහල සේවා අධ්‍යක්ෂ වූ චිත්‍රානන්ද අබේසේකර සමඟ සම්මුඛ සාකච්ඡාවක් කරන්න. ඒ රෝහණ වෙත්තසිංහ සංස්කරණය කරපු ‘සුරතුර’ සිනමා පත්‍රය වෙනුවෙන්. අපේ මාතෘකාව වුණේ ගායක ගායිකාවන්ගේ ගීත ප්‍රචාරයේදී රුපියලක කර්තෘ භාගයක් ගෙවීම.එකල ගුවන් විදුලියේ පිළිගැනීමේ නිලධාරිනියන් විදියට හිටියේ මහ මෝඩ, උද්ධච්ච සක්කර වට්ටං ටිකක්. ඔවුන් ගැන කියැවෙන එක් අපූරු කතාවක් මෙපරිදියි.දවසක් ඇවිත් තියෙනවා, සභාපතිවරයා හම්බු වෙන්න. එදා ඉඳලා තියෙන්නේ (මං අහලා තියෙන විදියට) ලන්සි පැපොල් පිළිගැනීමේ නිලධාරිනියක්. ඇය එක්තරා ප්‍රවීණ ගායකයෙක් ඔහුගේ නම එක්කො දන්නෙ නැහැ. නැත්නම් ඇයට මතක නැහැ. ඇය දුරකථනයෙන් සභාපති ඇමතුවා.“සර්, සර්ව හම්බුවෙන්න අර සින්දු කියන තට්ටෙ තියෙන කොට බෝයි ඇවිල්ලා”සභාපතිවරයා වික්ෂිප්ත වෙලා තියෙනවා. අවසානයේ ‘තට්ටෙ තියෙන කොට බෝයි’ කවුද කියලා දැනගන්නත් එක්ක සභාපතිවරයා ඔහුට ඇතුළට එන්න කියන්න කියලා. එතකොටයි දැනගෙන තියෙන්නේ මේ අන් කවරකුවත් නොව අහවල් ගායකයා කියලා.මම සාමාන්‍යයෙන් ගුවන්විදුලියට ගියේ වේදිකා නාට්‍යකරුවන් මුණ ගැහෙන්න. විශේෂයෙන් සුගතපාල ද සිල්වා, දයානන්ද ගුණවර්ධන, බන්දුල විතානගේ වගෙ අය. ඒ පත්තරවලට සම්මුඛ සාකච්ඡා සඳහා.දවසක් මම ගුවන්විදුලි කාර්යාලයට ගිය වෙලාවක එතැනට ආපු සුළු නිලධාරියෙක් මා ඇතුළු පැමිණ සිටි අමුත්තන් එතැනින් ඉවත් කරන්න උත්සාහ කළා.“අයින් වෙන්න; අයින් වෙන්න සභාපතිතුමා ‍එනවා”(එවක සභාපතිව සිටියේ ඒමන් කාරියකරවන මහතා) බලවත් සේ කෝපාවිෂ්ඨ වුණු මම ඔහුට බැණ වැදුණේ එහි ප්‍රතිඵල ගැන කිසිවක් නොසිතා.“ඉතිං මට මොකද ඕයි! තමුසෙගේ සභාපති මිසක එයා අපේ සභාපති නෙමෙයිනේ. ඉතිං අපි මොකටද අයින් වෙන්නෙ?”මා නහරකාරයෙක් යැයි තේරුම් ගත් සුළු නිලධාරියා මුවින් නොබැණ ඇතුළට යන්න ගියා.ගුවන්විදුලියේ දී මා හඳුනාගත් දයානන්ද ගුණවර්ධන විශිෂ්ට ගණයේ මහත්මයෙක්. මා මගේ මුල්ම හා එකම ගුවන්විදුලි නාට්‍ය පිටපත දුන්නේ ඔහුට. එය කේ. ජි. කරුණාතිලක ගේ පරිවර්තන පොතකින් උපුටා ගත් කෙටිකතාවක් ඇසුරෙන් කළ නිර්මාණයක්. ඒත් මගේ අවාසනාවකට හෝ ශ්‍රාවකයන්ගේ වාසනාවට හෝ මිස්ටර් ගුණවර්ධන අතින් ඒ පිටපත අස්ථානගතව තිබුණා. (ඊට පස්සෙ කිසිම දවසක මං ගුවන්විදුලි නාට්‍යයක් ලිව්වෙ නැහැ.)මිස්ටර් ගුණවර්ධන මට මොනතරම් සුහද වුණා ද කිවහොත් ඔහු නිෂ්පාදනය කරපු ‘රඟසොබා’ කියන වැඩසටහන මට මෙහෙයවන්න අවස්ථාව ලබා දුන්නා. ඒත් මට එය දිගටම කරගෙන යන්න බැරිව ගියේ සම්පත් දායකයන් සොයා ගැනීමේ අර්බුදයට මා සතිපතා මැදිවූ බැවින්. කොහොම වුණත් ඒ පැය භාගයේ වැඩසටහනට මට රුපියල් හැත්තෑපහක් ගෙව්වා. ඒ කාලේ හැටියට ගුණසිරි සිල්වටයි මටයි ගල් බාගයකින් සන්තර්පණය වෙන්න ඒ මුදල ප්‍රමාණවත්.එකල මහාචාර්ය සුනන්ද මහේන්ද්‍ර මෙහෙයවපු ‘නිර්මාණ වින්දන’ වැඩසටහනටත් බොහෝ විට එනවයි කියන සම්පත් දායකයෝ එන්නෙ නැහැ. එවිට ගුණසිරි සිල්වා හෝ නිමල් ඒකනායක හෝ මම ඉදිරිපත් වෙලා බලපු නාට්‍යයක්, කියවපු පොතක් ගැන ඒ වැඩසටහනින් මොනවහරි කියනවා. වැඩසටහන අවලංගු කළොත් සුනන්දට කරන ගෙවීම අහෝසි වෙනවා. ඒ නිසා ඔහුට ඕනැ කාවහරි දාලා වැඩසටහන කරවන්න. මා රාජා ධර්මපාල, කරුණාරත්න අමරසිංහ යන අය මුලින්ම හඳුනාගත්තේ ඩොක්ටර් සුනන්ද මාර්ගයෙන්.මෙතැනදි රාජා ධර්මපාල ගැන විශේෂ යමක් කියන්න ඕනැ. ඔහු ගුවන්විදුලි මාධ්‍යයේ ප්‍රවීණයකු වුවත් ඉතාම සරල වූත් නිහතමානී වූත් පුද්ගලයෙක්. අවුරුදු ගණනාවකින් මට ඔහු මුණගැසී නැහැ. අද ඔහු කොහෙ ඉන්නව ද කියලා කියන්න මා දන්නෙ නැහැ.කේ. ප්‍රැන්සිස් ගුවන්විදුලියේදී මට හමු වූ තවත් සුන්දර චරිතයක්. දවසක් සමන් අතාවුද හෙට්ටියි, ගුණසිරි මමයි අඩියක් ගහන්න සමන්ලගෙ ගෙදර යන්න පිටත්වෙනකොට මිස්ටර් ප්‍රැන්සිස් මඟ හමුවුණා.“කොහෙද මේ ළමයි ටික යන්නෙ?”මුඛරි කතාවට කවදත් දක්ෂ සමන් උත්තර දුන්නේ මෙහෙම.“අපි යනවා බෞතිස්ම කරන්න.”කේ. ප්‍රැන්සිස් කතෝලිකයෙක්. බෞතිස්ම කිරීම යනු කතෝලික ආගමේ චාරිත්‍රයක්. මිස්ටර් ප්‍රැන්සිස් ඒකට හිනා වුණා මිසක් මුකුත් කියන්න ගියේ නැහැ.මේ විදියේ සුළු අත්දැකීම් කීපයක් හැරුණුකොට ගුවන්විදුලියත් එක්ක මගේ බැඳීමක් තිබුණේ නැහැ. අද නම් කොහෙත්ම නැහැ. අද ගුවන්විදුලි සංස්ථාවක් තියෙනවයි කියලා මා දැනගන්නේ එයින් පළවන තිලකරත්න කුරුවිට බණ්ඩාරයන් සංස්කරණය කරන ‘හඬ’ සඟරාව අතට ගත්තම පමණයි.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101314</link>
    <topic>‘සිනෙ රූ තරු තොරතුරු’වලට ගාමිණීගෙන් ලැබුණු සහයෝගය විශාලයි</topic>
    <author>ගාමිණී සුසන්ත</author>
    <content>‘සිනෙ රූ තරු තොරතුරු’වලට ගාමිණීගෙන් ලැබුණු සහයෝගය විශාලයි-අසෝක සෙනරත් මුදලිගේඅසෝක‍ සෙනරත් මුදලිගේ ක්ෂේත්‍ර ගණනාවක්ම ඔස්සේ තම කුසලතා ප්‍රකට කරන කලාකරුවෙකි. වේදිකා නාට්‍ය රචකයකු නිෂ්පාදකවරයකු ලෙස ද රූපවාහිනී වැඩසටහන් නිෂ්පාදකවරයකු ලෙස ද ඡායාරූප ශිල්පියකු ලෙස ද කටයුතු කරන අසෝක ජනප්‍රිය වේදිකා නාට්‍ය 15ක පමණ නිර්මාතෘවරයාය. අසෝකගේ කලා දිවියට වසර 40ක් පිරීම නිමිත්තෙන් සංවිධානය වන සුවිශේෂී කටයුත්තක් පිළිබඳ සොයාබැලීමට පසුගිය දිනෙක ‘රසඳුන’ වෙනුවෙන් අපි ඔහු හමුවීමු.“මගේ කලා ජීවිතය ආරම්භ වුණේ මිට අවුරුදු 40කට පමණ පෙර එනම් 1973 දී. වේදිකා නාට්‍ය නිර්මාණය කිරීමෙන් තමයි මම මුලින්ම ‍කලාවට සම්බන්ධ වුණේ. වේදිකා නාට්‍යවලට අමතරව රූපවාහිනී වැඩසටහන් නිර්මාණය කිරීමට ද මම පෙලඹුණා. ඒ අනුව මම වෙනස්ම ආකාරයේ රූපවාහිනී වැඩසටහනක් නිර්මාණය කරන්න සිතුවා; ඒ මීට අවුරුදු 10කට පෙර. ඒ කාලේ කලාකරුවන් සමඟ පැවැත්වුණු රූපවාහිනී වැඩසටහන්වල තිබුණේ හරිම ඒකාකාරීබවක්.රූපවාහිනී නිවේදකවරයෙක් කලාකරුවකු මැදිරියට කැඳවාගෙන ඇවිත් එම කලාකරුවාගේ තොරතුරු විමසීමකුයි ඒ දවස්වල තිබුණු ප්‍රධානම ආකෘතිය. මේ ආකෘතිය වෙනස් කරන්න ඕන කියල මට සිතුණා. ඒ අනුව නිවේදකයෙක් නොමැතිව කලාකරුවන්දෙදෙනකු පමණක් සහභාගි කරවාගෙන වැඩසටහනක් නිර්මාණය කිරීමයි මගේ අරමුණ වුණේ. මම මේ ආකාරයේ රූපවාහිනී සාකච්ඡාමය වැඩසටහන් ගණනාවක්ම කළා. ඒ සඳහා යොදාගත්තේ කලාකරුවන් යුගල.ගාමිණී - මාලිනී, රොබින් - අනුලා, ජයසේකර අපොන්සු - මැණිකේ අත්තනායක, පාලිත - නිල්මිණි, රොජර් - නයනා, තිස්ස විජේසුරේන්ද්‍ර - ජානකී වැනි කලාකරුවන් සමඟ මම මේ වැඩසටහන කළා. එය නම් කළේ ‘සිනෙ රූ - තරු තොරතරු’ නමින්. ජාතික රූපවාහින‍ියෙන් තමයි මෙම වැඩසටහන විකාශය වුණේ. මේ සංකල්පය මගෙ සිතට ආවිට මට මුලින්ම සිතුණේ මේ වැඩසටහන ‘ගාමිණී - මාලිනී’ සම්බන්ධ කරගෙන ඉදිරිපත් කරන්න. මම ඒ අදහස ගාමිණී ‍ෙෆාන්සේකා මහත්තයට පැවසුවා.ඒ වන විට මම ගාමිණී මහත්තය එක්ක හොඳ මිත්‍රකමක් ගොඩනඟාගෙන තිබුණා. ඒ; ‘දෙමෝදර පාලම’ චිත්‍රපටයේ මම සහාය අධ්‍යක්ෂවරයකු ලෙස වැඩ කළ නිසා. ගාමිණී මහත්තය හමුවෙලා මම මගෙ පිටපත එතුමාට පෙන්නුවා. එතුමා ඒකට කැමැති වුණා. එතුමා එතැනදී මට පුංචි යෝජනාවක් කළා. ඒක තමයි; එතුමාගේ දේශපාලන තොරතුරු දන්නා පුද්ගලයකු (නිවේදකයකු නොවන) එතුමාගේ වැඩසටහනට සම්බන්ධ කරගත යුතු බව. මම ඒකට සූදානම් වුණා. මගෙ හිතට කෙළින්ම ආවෙ මහාචාර්ය සුනිල් ආරියරත්න මහත්තයව. මම එතුමාට මගෙ අදහස කිව්ව. මහාචාර්යතුමා ඒකට කැමැති වුණා. මහාචාර්යතුමාව මේ වැඩටහන සඳහා සහභාගි කරගන්නා බව ගාමිණී ෆොන්සේකා මහත්තයට මම කිව්වම ඔහු කිව්ව ඔයා නිවැරැදිම පුද්ගලයා වැඩේට සම්බන්ධ කරගෙන ඇති බව. ඒ අනුව මම නිළි රැජන මාලිනී මහත්මියටත් කියල වැඩසටහන නිර්මාණය කරන්න දිනයක් දාගත්තා. ඒ වැඩසටහන නිර්මාණය කිරීමේදී ගාමිණී මහත්තය මට විශාල සහයෝගයක් දැක්වූවා.රූපවාහිනියෙන් විකාශය වුණාට ‘සිනෙ- රූ - තරු තොරතුරු’ වැඩසටහනට බොහෝ ප්‍රතිචාර ලැබුණා. අනතුරුව මම ඒ වගේ තවත් වැඩසටහන් කීපයක්ම කළා. ඒවා ඉතාම ජනප්‍රිය වුණා. එයට හේතුව තමයි එ‍ෙතක් පැවැති සම්මත ආකෘතියෙන් බැහැරව එම වැඩසටහන් නිර්මාණය වීම. නමුත් මට හදිසියේම විදෙස්ගතවීමට සිදුවුණු නිසා එම වැඩසටහන් අතරමඟ නැවතුණා. ඒක තමයි, “සිනෙ - රූ - තරු තොරතුරු” කතාව.”‘සිනෙ - රූ - තරු තොරතුරු’ වැඩසටහ‍න් මාලාවේ ගාමිණී - මාලිනී සහභාගි වුණු වැඩසටහන් මාලාවේ ගාමිණී - මාලිනී සහභාගි වුණු වැඩසටහන ඩී.වී.ඩී පටයක් හැටියට එළිදක්වන්න මම තීරණය කළා. ඒකට කාරණා 4ක් මම පාදක කරගත්තා. ඉන් පළමුවැන්න ගාමිණී ෆොන්සේකා මහත්තයගේ නවවැනි ගුණානුස්මරණය, අනෙක මාලිනී ෆොන්සේකා මහත්මියගේ කලා ජීවිතයට අවුරුදු 50ක් පිරීම. ඊළඟ කාරණය මහාචාර්ය සුනිල් ආරියරත්නයන් තම 20 වැනි සිනමා කෘතිය නිර්මාණය කිරීම. අනෙක් කාරණය තමයි ම‍ෙග් කලා දිවියට වසර 40ක් සපිරීම.”“මේ සඳහා උත්සවයක් සංවිධානය කර තිබෙනවා. ඒ මෙම 15 වැනිදා සවස 3.00ට බෞද්ධාලෝක මාවතේ සංස්කෘතික ආයතනයේ (සුදර්ශි ශාලාව). එහි ගාමිණී ෆොන්සේකා සමරු රඟහලේ දී තමයි මේ ඩී.වී.ඩී.පටය එළිදැක්වෙන්නේ.”ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101316</link>
    <topic>ලක්ෂ්මන් මංචනායකගේ නර්තන ප්‍රසංගය 16දා</topic>
    <author>වසන්ත</author>
    <content>ලක්ෂ්මන් මංචනායකගේ නර්තන ප්‍රසංගය 16දාජාත්‍යන්තර සම්මාන කීපයකින් පිදුම් ලද නර්තන ශිල්පියකු වන ලක්ෂ්මන් මංචනායකගේ රංගායතනයේ 06 වැනි නර්තන ප්‍රසංගය එළැඹෙන 16 දින ආනන්ද විද්‍යාලයීය කුලරත්න ශාලාවේ දී පැවැත්වේ.ආසියානු කලා උලෙළ, පොදු රාජ්‍ය මණ්ඩලීය සංවත්සරය, ජාත්‍යන්තර කෝනාක් ආර්ට් පෙස්ටිවල්, බැංග්ලොර් කලා උලෙළ ඇතුළු ජාත්‍යන්තර නර්තන තරගාවලී ගණනාවක් නියෝජනය කරමින් සම්මානනීය වූ ලක්ෂ්මන් පසුගිය දවසක සිය 6 වැනි ‘සර්වමංගලම් රංගාභිෂේක මංගල්‍යය’ පිළිබඳ කතා කළා.“මේ වෙනකොට මම නර්තන ක්ෂේත්‍රයට ඇවිත් වසර දහයක් පමණ වෙනවා. මගේ ගම් පළාත පාදුක්ක.කොළඹ ඩී. එස්. සේනානායක විද්‍යාලය වගේම පන්නිපිටිය ධර්මපාල විද්‍යාලයෙන් ලැබු අධ්‍යාපනයෙන් පස්සේ පෝලන්තයේ යුරෝපීය ජන නැටුම් වගේම ඉන්දියාවේ ප්‍රාන්ත ජන නැටුම් පිළිබඳ ඉගෙන ගන්න යන්න අවස්ථාව උදාවුණා. ඇත්තටම ඉන් පසුවයි මට හොරණ ශ්‍රීපාලි විශ්වවිද්‍යාලයට යන්න අවස්ථාව ලැබුණේ.ඉතාම කෙටි කලක් තුළ නර්තනයෙන් දිගු ගමනක් යන්න මට පුළුවන් වුණා කියලා මට හිතෙනවා.මේ වෙනකොට රටවල් විසිපහක් පමණ සංචාරය කරලා නර්තන ප්‍රසංග තරගවලින් ජයග්‍රහණ ලබන්න මට පුළුවන් වුණා. ඒ සියල්ල මගේ රටට ලැබුණු ජයග්‍රහණ. මීට පෙර නේත්‍රා හා පැහැසරණිය නමින් නර්තන ප්‍රසංග මම පවත්වලා ඒ දරුවන් දිරිමත් කළා. මෙවරත් දරුවන් දස දෙනෙක් ප්‍රථම රංගාභිෂේකය ලබනවා මෙම ප්‍රසංගයේ දී.16 දින හවස 4 ට ආනන්ද විද්‍යාලයීය කුලරත්න ශාලාවේ දී රංගාභිෂේක මංගල්‍යය හා නර්තන ප්‍රසංගය පැවැත්වෙන්නේ අධ්‍යාපන අැමැති බන්දුල ගුණවර්ධන හා ප්‍රවීණ නර්තනාචාර්ය රවිබන්දු විද්‍යාපති මහත්වරුන්ගේ සහභාගිත්වයෙන්.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101317</link>
    <topic>ඇස් දෙක වගෙ අපිට ඉන්න එකම දරුවා බේරල දෙන්න</topic>
    <author>ඉනෝකා</author>
    <content>ඇස් දෙක වගෙ අපිට ඉන්න එකම දරුවා බේරල දෙන්නපබසර ලක්ෂාන් ප්‍රනාන්දු පුංචි පුතු ඉගෙන ගත්තේ අඹකඳවිල ශාන්ත රෝගුස් විදුහලේ 7 වැනි පන්තියේ. දවසක් ඉස්කෝලේ තිබුණු සායනයකදි පුංචි පබසරගෙ පපුවෙන් ආ අමුතු සද්දයක් ගැන දොස්තර නෝනට දැනුණා. පවුලේ එකම දරුවා වෙච්චි පබසර ගැන අම්මවයි තාත්තයි දැනුවත් කළ දොස්තර නෝනා හලාවත මහරෝහලට ඔහු පෙන්වන්න උපදෙස් දුන්නා.නිතර සෙම් රෝගය වැලඳෙන එක හැරෙන්න කියන්න තරම් ලෙඩක් දුකක් නැති, දුව පැන නටන පුංචි දරුවට මොනව වෙලාද... අම්මගෙයි තාත්තගෙයි පපුවේ මහ ගින්දරක්.“අපි හලාවත ගියා. එතැනින් මීගමුව මහ රෝහලට. මීගමුවෙන් තමයි රිජ්වේ ළමා රෝහලට ආවේ. අන්තිමේ සොයා ගත්තා පුතාගේ හෘද වස්තුවේ සිදුරක් බව.මේ අපේ එකම දරුවා. අපි දෙන්නගේ පණ.ඒත් එයාට වැඩි ගාණක් නෑ. පුරුදු විදියටම දුව පැන නටනවා. දැනටමත් පපුවේ පිටින් පේන්නම දෙහිගෙඩියක තරමේ වළක් හැදිලා. පුතාගේ මේ හෘද සැත්කම ලබන නොවැම්බරයේ පළමුවැනිදා ළමා රෝහලේදී කරන්න දින දීලයි තියෙන්නේ. වෛද්‍ය ගාමිණි ගලප්පත්ති තමයි සැත්කම කරන්නේ.රුපියල් හාර ලක්ෂ හැත්තෑපන්දහසක මුදලක් මේ සඳහා අවශ්‍ය බව වෛද්‍යවරු පවසනවා. ජනාධිපති අරමුදලින් රුපියල් ලක්ෂ එකහමාරක් ලැබුණා. ඉතිරි මුදල මේ මාසය ඉවරවෙන්න කලින් සොයා ගන්න ඕනේ. මගේ දරුවා සනීප කරගන්න පුළුවන් ඔබේ ආධාරයක් බලාපොරොත්තු වෙන්නේ ඒ නිසා...”පබසර පුතුගේ පියා, ගුවන් විදුලි ගායන ශිල්පියකු හා නළුවකු වන ලූෂන් වර්ණකුලයි. මව, විමලා අබේකෝන්.“දවසින් දවස ඔපරේෂන් එකට දින ළං වෙනවා. අපි හරි ගින්දරක ඉන්නේ. ඇස් දෙකවගේ අපේ එකම දරුවා බේර ගන්න උදව් කරන්න! ඔබ සැමට පින්!”පබසරගේ අම්මයි තාත්තයි ඔබෙන් ඉල්ලන්නේ එපමණයි. හලාවත මහජන බැංකුවේ අරඹා ඇති 024 - 2 - 0017 - 2170547 ගිණුමට ඔබේ ආධාර උපකාර පුංචි පබසර වෙනුවෙන් බැර කරන්න පුළුවන්. නැතිනම් 0776 - 845015 අංකයෙන් පබසරගේ පියා අමතා හැකි උපකාරයක් ලබා දෙන්න.ඉනෝකාරුවන් තොටගමුවරුවන් තොටගමුව දක්ෂ කලාකරුවෙකි. දක්ෂ නිවේදක‍ෙයකි: ගීත රචකයෙකි, දැන්වීම් නිර්මාණකරුවෙකි‍. එසේ ම එළිමහන් සංගීත ප්‍රසංග සංවිධායක වරයෙකි. ගාල්ල රත්ගම ප්‍රදේශයේ උපන් රුවන්ගේ පාසල වූයේ රත්ගම දේව පතිරාජ ජාතික පාසලයි.පාසල් යන අවධියේ පටන් ම නිවේදන කටයුතුවලට මනා හැකියාවක් පෙන්වූ ඔහු පාසලේ වේදිකාවට අවශ්‍යම පුද්ගලයකු විය. පාසල් අධ්‍යාපනයෙන් අනතුරුව 1994 දී ජාතික තරුණ සේවා සභාවට බැඳුණු රුවන් එහිදී නිවේදන කලාව පිළිබඳව වැඩිදුරටත් හැදෑරුවේ ය.ඊට අමතරව ක්ෂේත්‍රයේ වැඩ කිරීමෙන් නිවේදනය පිළිබඳව අත්දැකීම් රැසක් ම එකතු කර ගැනීමට සමත් වූ ඔහු තොටගමුව ගාල්ල ප්‍රදේශයට දකුණු ලකට නැතිවම බැරි එළිමහන් වේදිකා නිවේදකවරයකු බවට පත්ව ඇත. මේ වනවිට පෞද්ගලික ආයතනයක රැකියාව ද කරන රුවන් තම කලා දිවියට තම බිරියගෙන් සහ හිතවතුන්ගෙන් ලැබෙන සහයෝගය ඉතා අගය කර සිටී.සුසන්ත කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101318</link>
    <topic>අපේ ඉතිහාසයේ ලිංගිකත්වය විවෘතයි</topic>
    <author>අරුණි මුතුමලි</author>
    <content>අපේ ඉතිහාසයේ ලිංගිකත්වය විවෘතයිමොහාන් රාජ් මඩවලමොහාන් රාජ් මඩවල මීට ටික කලකට පෙර අප හඳුනන්නේ විද්‍යුත් නාළිකා ප්‍රධානියකු ලෙසය. එහෙත් දැන් ඔහු ගත්කතුවරයෙකි. ඔහුගේ පළමු වැනි නිර්මාණය වූ ‘මාගම් සෝලිය’ මෙරට සාහිත්‍ය ක්ෂේත්‍රයේ ඇති කළේ මහත් ආන්දෝලනයකි. මේ වනවිට ඔහු සිය දෙවැනි නවකතාව වූ ‘ලොවීනා’ පාඨකයන් අතට පත් කර ඇත. සිය නිර්මාණය හා බැදුණු විවේචන විචාර මෙන් ම පොතක් ලිවීමෙන් ඔහු බලාපොරොත්තු වන්නේ කුමක්ද යන්න පිළිබඳ දැක්වූ අදහස් කීපයකි මේ.‘මාගම් සෝලිය’ නිසා සමහරුන් සමඟ ඔබට ලොකු සෝලියක් අල්ලන්න වුණා නේද?ඒත් ඉතින් මට ඒ කියන කතන්දර මොනවද කියලා තේරෙන්නේ නෑ. ලිංගිකත්වය ජාතික අපරාධයක් කියලා හිතන්නේ ඇයි? අපි හැම කෙනාම ඉපදී තිබෙන්නේ මේ ලිංගිකත්වය නිසානේ? එය පරිණාමයේ සරල ප්‍රාථමික කාරණයක්. ඒ ගැන ප්‍රශ්න කරන අය බුදුන්වහන්සේටත් වඩා කෙලෙස් නැසූවන් විය යුතුයි. සිදුහත් කුමරාට රාහුල කුමරු උපදින්නේත් මේ ලිංගිකත්වය නිසයි. සිදුහත් තවුසාට පිරිමින්ව එවන්න තිබුණානේ? ඒවායින් සංකේතවත් කරන්නේත් ලිංගිකත්වය තමයි.කතාවක් ලියන විට එහි ලිංගිකත්වය ඇතුළත් විය යුතුම ද?‘මාගම් සෝලියේ’ පුංචිරාල, ගෝමරීගේ ප්‍රශ්නයක් මත තමන්ගේ දුව වන වල්ලි සමඟ එක්වීම හේතුවෙන් ඇතිවන මහා ඛේදවාචකය ඒ කතාවෙන් ඉල්ලන ලිංගිකත්වය මතු නොකර මම කියන්නේ කොහොමද?මම විතරක් නෙවෙයි ජාතක කතා කරුවාත් මේ දේවල් ලියා තිබෙනවා. පන්සිය පනස් ජාතකයේ නලිනි ජාතකය කියැවුවොත් ඒක පැහැදිලිවේවී.අපේ රටේ අන් රටවලට වඩා වෙනස් සංස්කෘතියක් සදාචාරයක් පවතින බව ඔබ විශ්වාස කරනවාද?අතීතයේ සිටම අපේ රජවරුන්ට අනුශාසනා කළේ හාමුදුරුවරු. ඒත් කවදාවත් අන්තඃපුර තබා ගන්න එපා කියා උපදෙස් දුන්නාද? අපේ සංස්කෘතියේ එකගෙයි කෑම තිබුණා. කොයිතරම් දියුණු මානසිකත්වයක් ඒ සඳහා අවශ්‍යද? දවල් වරුවේ අඹුසැමි සම්භෝගයක් සිදුවෙනවා නම් බාධා නොකරන්න කියා ‘කුල්ල පේ කිරීම’ නමින් දොරේ කුල්ල එල්ලා තැබුවා. ඒ තරම් විවෘතව සම්බන්ධකම් පැවැත්වූ සංස්කෘතියක් අපට තිබෙන්නේ. සිංහල බෞද්ධ සංස්කෘතියේ ඇත්තේ විවෘත, අව්‍යාජ ලිංගිකත්වයක්. දාහත්වැනි දහඅටවැනි සියවස්වල යුරෝපයේ පල්ලිය ආශ්‍රිතව ඇති වුණු වික්ටෝරියානු සදාචාරය තමයි අද අපි අපේකම කියා හිතන්නේ. ඉතිහාසය නොදන්නා සමහර ඊනියා බුද්ධිමතුන් තමයි මේ කුහක සභ්‍යත්වය අපට හුරු කරලා මේ රටේ ලිංගිකත්වය පිළිබඳ හොරු වංචාකාරයෝ බිහි කරන්නේ.එහෙම චෝදනා කරන්නේ සාක්ෂි ඇතුව ද?ඔව්. Sex කියන වචනය වැඩියෙන් ම google කරපු රට හැටියට මේ රට වාර්තා වෙලා තිබෙනවා. මේකුතුහලය ඇති වන්නේ නෑ පරගැති චින්තනය අනුව ආගම්ධාරීන් “ලිංගිකත්වය හොරෙන් කරගනින්” කියා අපේ අයට ඉගැන්නුවේ නැත්නම්. මේ තරම් බණ කියන, පන්සල් යන, දානෙ දෙන රටේ පුදුමාකාර දූෂණ වංචා සිදුවන්නේ ඇයි? අපි පන්සල් යන්නේ බොරුවට. හිතේ කුහකත්වය තියාගෙන පිටින් හොඳ මිනිස්සු බව පෙන්වන්න යන අයයි වැඩිපුර ඉන්නේ. ‘මාගම් සෝලියෙන්’ කෙරෙන්නේ ඒ කුහකත්වය අනාවරණය කිරීමයි. ඔවුන්ට රිදුණේ ඒ නිසයි.‘ලොවීනා’ ඔ‍බේ දෙවැනි පොත?ඔව්. එයට පාදක වුණේ මවුන්ට් ලෙවිනියා ‍කතාව. 1805 ආ තෝමස් මේට්ලන්ඩ් ආණ්ඩුකාරයා අද ගල්කිස්ස මහ හෝටලය ලෙස සලකන මවුන්ට් ලෙවිනියා ගොඩනැඟිල්ල නිල නිවෙස ලෙස අලුතින් තැනුවා. එහි ගෙවැදීමේ උත්සවයේදී නැටුමක් ඉදිරිපත් කළ ‍‍ලොවීනා නම් රොඩී කාන්තාවගේ රූපයට වසඟ වෙලා ඇති වූ සම්බන්ධය මත රොඩී කුලයට විශේෂ වරප්‍රසාද දීමට යෑමේදී ඉංග්‍රිසි ආණ්ඩුවෙන් හා රටේ අනෙක් පිරිසෙන් ඇති වූ විරෝධතා මත නිලය පවා අහිමි වුණා.සමහරු මේ ප්‍රේමය අතිශය වර්ණනා කළාට මට එහි ප්‍රශ්න තිබෙනවා. දස්කොන් ප්‍රමිලා කතාවත් මෙයට සම්බන්ධ වුණා. ඒ ප්‍රේමයේත් මට ප්‍රශ්න තිබෙනවා. මොකද පුරුෂ මූලික සමාජයේ ගැහැනියට අත්වන ඛේදවාචකය ගැන මට ආවේගයක් තිබෙනවා.මොකක්ද ඔබ දකින ආකාරයට ගැහැනියට ඇති වී තිබෙන ඛේදවාචකය?පිරිමින්ට ලිංගිකත්වය පිළිබඳ නිදහස තිබෙනවා. නමුත් ගැහැනිය තම හැඟිම් ප්‍රකාශ කර ගත නොහැකිව පීඩනයට පත් ව තිබෙනවා. අද කාන්තාවන්ගෙන් සියයට හැට හැත්තෑවක්ම සමාජ සාරධර්මවලින් ඇති කරන ලද පීඩනය නිසා මානසිකව විශාල අවපාතයන්ට ගොදුරු වී සිටිනවා.කාන්තාවන් ගැන විශේෂයෙන් හිතන්නේ ඔබ ස්ත්‍රීවාදියකුද?මම මානවවාදියෙක්. ස්ත්‍රිවාදය කියන්නේ අද සෑහෙන තරමක ව්‍යාපාරයක්. මම නිර්මාණකරුවකු ලෙස දකින්නේ එය දූෂණයට පත්වූ ව්‍යාපාරයක් ලෙසයි. ස්ත්‍රින්ටත් ඒ ගැන අවිශ්වාසයක් තිබෙන නිසයි ඔවුන්වත් ව්‍යාපාරයට එකතු නොවෙන්නේ.චෝදනාවක් තිබෙනවා අද නවකතාකරුවන් ලිංගිකත්ව රැල්ලකට හසුවෙලා කියලා.මට අනිත් අය ගැන කියන්න බැහැ. මොකද මම හොඳින්ම හඳුනන පුද්ගලයා මම පමණක් නිසා. මගේ අභිලාෂයට අනුව මම සිතන දකින විදිහ මම කීවා. ඒ ගැන අදහසක් කීම මගේ යුතුකම නොවේ. නමුත් ලිංගිකත්වය වෙළෙඳ භාණ්ඩයක් වනවා නම් එය වැරදියි. නමුත් මෙය දම්වැලක පුරුක් වගේ මුල සොයා ගන්නා තුරු අගක් සොයන්න බෑ. අපි ඉන්නේ යල් පැන ගිය යුගයක. මම කතා කරන්නේ ජීවිතය ගැන. එහි ලිංගිකත්වයත් තිබෙනවා.ඔබ මාධ්‍යවේදියෙක්. අද මාධ්‍ය මඟින් කරන්නේත් ඔබ කියන කුහකත්වය විකිණීමම නේද?මම මාධ්‍යයෙන් ඈත් වෙලා ඉන්නේ මේ රටාව හරියන්නේ නැති නිසයි. නමුත් මම අයින් වුණා කියලා මේ ක්‍රමය වෙනස් වන්නේ නෑ. මගේ විවේකය ඒ සඳහා මේ මොහොතේ එම තීරණය ගැනීම සුදුසුයි කියා හිතුණා.අනෙක මිනිසුන්ට ප්‍රශ්නයක් තිබෙන නිසයි මාධ්‍යය එය විකුණන්නේ. එයට ඉඩ දෙන්නේත් ඊනියා සදාචාරකරුවන්. අද මාධ්‍යයට සදාචාරයක් කියා එකක් නෑ. බිස්නස් එකක් තිබෙන්නේ. ඒ රටාව තුළ ව්‍යාපාරික නොවන කිසිවකුත් නෑ. එයට දෙස්දෙවොල් තියලා වැඩකුත් නෑ. එහි ක්‍රමික විකාශනය හා ඔවුන්ගේ පැවැත්ම උදෙසා කරන දේවල් තමයි ඒ.විචාරකයන් ගැන ඔබේ අදහස?විචාර කලාව ඕනම දේකට තිබෙන්න ඕන. පාඨකයා හා ලේඛකයා අතර පුරුක විචාරකයායි. නමුත් මෙවර සම්මාන උලෙළවල විනිශ්චය මණ්ඩලවල ඇතැමුන් අප හිතාගෙන සිටි සම්ප්‍රදායිකයන්ටත් වඩා සම්ප්‍රදායිකයි. ඒ මගින් ඔවුන් තමන්ගේ නිරුවත හෙළි කළා. එවැනි විචාරකයන්ට වඩා සාමාන්‍ය පාඨකයා ඉහළ තලයක සිටිනවා.සාහිත්‍ය සම්මාන ගැන ඔබ හිතන්නේ කොහොමද?මම සම්මාන බලාගෙන පොත් ලියන්නේ නෑ. සුපේශල ශික්ෂාකාමී ආකාරයට මටත් පොතක් ලියන්න තිබුණා. නමුත් මේ රටේ විනාශයට හේතු වන පරගැති සමහරුන්ගේ ක්‍රියා නිසා රටට ඇති වන විනාශය අතිශය බරපතළයි. මට ඕනා වුණේ ඒ වෙනුවෙන් පෙනී සිටින්න. එය හඳුනා නොගන්නා තුරු අපි සුන්නද්දූලි වෙලා යනවා.අරුණි මුතුමලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101319</link>
    <topic>සිහින සැඳැල්ල</topic>
    <author>ජෝජ් රොබ්සන් ද සිල්වා</author>
    <content>සිහින සැඳැල්ලඅදට යෙදී ඇති සංගීතඥ ස්ටැන්ලි පීරිස්ගේ අනුස්මරණය නිමිත්තෙන් ඔහු තනු නිර්මාණය කර සංගීතවත් කළ ගී එකතුවක් පළ කරමු.සඳ තාරකා හඬාවීසඳ තාරකා හඬාවී කඳු මීදුමෙන් එහා ඔබ හා ගෙවූ අතීතේ මතකේ ලියා තියාසිත පාවෙලා ගියාවේ නටබුන් සොයා අනාතේ අනුරාග මල් හිනාවන් පෙර සේ මුවේ නොවේඅඩ නීල රෑ වලාවේ නෙතු පායලා උදාවේ කවදාක දෝ විඳින්නේ මතු ආ අමා සුවේපද රචනය - උපාලි ධනවලවිතානගායනය - ප්‍රියා සූරියසේනඔබ කැමැති ගීතයකිණිගම - ජයන්ත, රුවනි, අරවින්ද, ගල්කුලියේ - ප්‍රියංකර, නාලවලානේ - ප්‍රණීත් මධුශංඛ, දියතලාවේ - සදීශා, බලංගොඩ - බුද්ධිකා, මැදවල - තරංගා, ඉනෝකා සහ බත්තුලුඔය - මධුෂානි කැමැති ගීතයයි මේ.වසන්තේ නිදා උන්වසන්තේ නිදා උන් යොවුන් කෝකිලාවන් ගයන්නේ සුපෙම් ගීත හේමන්තයේ දී වසන්තේ ළපල්ලෙන් වැසී උන් කුසුම් කැන් නටන්නේ පිපී දැන් හේමන්තයේ දීවිලාපෙන් විඩා වී රැඳී මං තලාවේ වැසී අන්ධකාරෙන් වැටී මං මුලාවේ වලාවක් ලෙසින් මා ඇදෙද්දී අයාලේ ඔබෙන් නෙත් ලැබූයේ හේමන්ත කාලේසුසුම් ලා දිවා රැ වෙළී හුදෙකලාවේ එපා වී සියල්ලන් පලා ආ වෙලාවේ තුෂාරෙන් උදා වූ සඳක් සේ නිශාවේ ඔබයි නෙත් සැදූයේ හේමන්ත කාලේ  පද රචනය - මහාචාර්ය සුනිල් ආරියරත්නගායනය - විශාරද නන්දා මාලිනීසිංහල චිත්‍රපට ගීතාවලියෙන්මතකයේ රැඳුණු ගීයක්තරු යායේ ඈතින් ඈතටතරු යායේ ඈතින් ඈතට දිදුලන රන්තරු යුවළක් සේ කිසි දිනයක නොමියන සොහොයුරු පෙමකින් ඔබ අප බැඳුණාවේ හෙට දුක් සෝ කඳුළැලි නොදකින ලොවකටඅප නෙත් යොමු වේවා මතු භවයෙන් භවයට එක ඉත්තක පිපි මල් යුවළක් වේවායන එන හැම තැන සෙවණැලි විලසේ කිසි මොහොතක හෝ හෝ හෝ කිසි මොහොතක හෝ වෙන්නොම වේවා හැමදාම ළං වී ඉන්නේ සෙනෙහේ පුදාසෙනෙහේ පුදා - ජීවිතේ පුරා මතු භවයෙන් භවයට එක් ඉත්තක පිපි මල් යුවළක් වේවා ඔබ අප අතරට කිසියම් දිනයක නොපැතු ලෙසකින් හෝ හෝ හෝ නොපැතු ලෙසකින් මරු ළංවිණි නම් ඒ මඟ ද එකටයි යන්නේ සෙනෙහේ පුදා සෙනෙහේ පුදා - ජීවිතේ පුරා මතු භවයෙන් භවයට එක ඉත්තක පිපි මල් යුවළක් වේවා  පද රචනය - බණ්ඩාර කේ. විජේතුංගගායනය - ග්‍රේෂන් ආනන්දචිත්‍රපටය - “බයිසිකලය” (1982)ස්ටැන්ලි පීරිස් ගැයූ ගීයක්හවසට පායාහවසට පායා අරුණේ සැඟවෙන සඳ නැතුවට මට කමක් නැතේ උදයට පායා හවසට බැස යන සඳවතියක් මගෙ ලොවේ ඇතේරැයක දී ඇය මා අසල නැතේ හවසක එන්නත් වරම් නැතේ ඇගෙ නොලැබීම ද මගෙ නොලැබීම ද තවමත් මට වැටහිලා නැතේ සුළු මොහොතකි මුළු දවසින් ඒඇය ඇසුරේ මා පසු වෙන්නේ ඒ සීමාවෙන් ඉවත පනින්නට මනසට පමණක් වරම් ඇතේ  පද රචනය - කේ. ඩී. කේ. ධර්මවර්ධනගායනය - ස්ටැන්ලි පීරිස්(පසුව ග්‍රේෂන් ආනන්ද විසින් ද මේ ගීතය ගායනා කරන ලදී.)ස්ටැන්ලි තනුව නිර්මාණ කළ ප්‍රථම ගීතය.අමා රන් හැඟුම් පිරීඅමා රන් හැඟුම් පිරී - සෙනෙහේ බිඳීලා කඳුළැල් ගලා යාවි - දෙනුවන් විඩා වූවා අමා රන් හැඟුම් පිරීනලවැල් වැදීලා රුවලක් ඉරිලා රළ වැල් ගැටිලා නෞකා බිඳී - වැනසී ගියා වන මල් පිපේදෝ බඹරුන් හඬාදෝ මේ දුක් ඇසේදෝ ඔබගේ හදේ - කිසිදා ළ‍ඳේපද රචනය - කේ. ඩී. කේ. ධර්මවර්ධනගායනය - මිල්ටන් මල්ලවආරච්චිනෙතින් නෙත බලාලානෙතින් නෙත බලාලා - සිතේ දුක නිවා අදින් පසු මියේ වී - අපේ ඒ කතා රකින්නට සෙනේහේ - හඬන්නට එපා නිමාවක් නොවේ වී - ඇරඹුමක් නිසාඈත් බව දැනීලා ඔබේ හා මගේ දුරක් ආ නිසා දැන් දුකක් මේ වගේ මහා සාගරේ සේ තිබුණත් හිතේ කුමට හිමි වුණාදෝ අහිමි ආදරේරකින්නට සෙනේහේ හඬන්නට එපා නිමාවක් නොවේ වී - ඇරඹුමක් නිසා පතන්නට පවා මා වරම් අහිමි වූ හැඟීමක් රිදුම් දේ හෙටට උරුම වූ දිනන්නට කිසිත් නෑ ලොවේ මින් මතු මගෙන් ඔබ ඈත් වී ගියා ඉන් පසුපද රචනය - දයා ද අල්විස්ගායනය - රෝහණ බෝගොඩස්ටැන්ලි පද රචනය කළ ගීයක්රන්තරු පායන අහසරන්තරු පායන අහස බලාගෙන ඇයි ඔබ තව හිනැහෙන්නේ මගෙ හද දිනු ආදරය සොරාගෙන වෙනකෙකු නොවැ අද ඉන්නේමිහිර සොයා ගිය මගෙ ජීවය දැන් කඳුළැලි හා ළත වන්නේ සමාවෙයන් සොඳුරියෙ තවමත් මා අතමයි වරද තියෙන්නේකුඩා රුවල බැඳ තනිව සයුර මැද ඈත අතීතය දෙස බැලුවේ කොහේ සිටත් කොයිබට මා යාවිද මට නම් නැහැ වැටහෙන්නේපලා දෙපළු කළ හදවත දැන්නම් කාට එකතු කළ හැක්කේ බලා ගන්න සෙනෙහස තව ඔබටයි මා හද තුළ හැම වේලේපද රචනය - ස්ටැන්ලි පීරිස්ගායනය - කීර්ති පැස්කුවල් සතර වටින් කළු කරගෙනසතර වටින් කළු කරගෙන වහින වෙලාවේ මට මුවාවෙන්න ගසකුත් නැති සැඳෑ වෙලාවේ අතර මඟක සිටි මා කුඩේ යටින් කැන්දා ගෙදර ගිහින් ඇරලූ දා මතකයි අද වාගේඑදා ඉඳන් මඟ බැලුවා රුව දකින්න ඔබේ දෑතේ වළලු රණ්ඩු වුණා අඩි සද්දෙට ඉබේ දෙතොල නැඟි සිනහා නැවුම් පැතුම් සනහා හදේ මැවෙයි සුපෙම් කල්පනාඑදා මෙදා සිත සපුරා විඳ අනන්ත සුවේ දෑස දෑත එකතු වුණා ප්‍රාර්ථනා ලොවේ නැවුම් පැතුම් සනහා පිපේ කුසුම් වරුසා ඔබේ සෙවණ සදා වාසනාපද රචනය - සමන් චන්ද්‍රනාත් වීරසිංහගායනය - විශාරද සුජාතා අත්තනායකසිහින සැඳැල්ලට ඔබ කැමැති ගීතයත් ඔබේ නම සමඟ ගම සඳහන් කර 077 6974226 දුරකතනයට SMS කරන්න.ගී ඉල්ලා මේ අයත් එස්. එම්. එස්. එවා තිබුණා.නුවර - නිමේෂා, කෑගල්ලේ - තාරුකා, කුරුණෑගල - මධුවන්ති, ඉෂාරා, ඉමේෂා, මාලඹේ - ප්‍රමුදි, සමාධි, දෙව්මි, කෞෂි, ලක්නා, මාතර - සඳමාලි, ගාල්ලේ - ලක්ෂාන්, මාකඳුරේ - උපේක්ෂා විජේතුංග, අතුරුගිරියේ - අනෝමා ගමගේ, කහවන්දල - වත්සලා දයාරත්න, ගින්නලියේ - චතුරි සෙව්වන්දි, කිකිරියේ - චන්දිමා කුමාරි, බටපොල - මාලි, නාවල - කමලා මදුරප්පෙරුම, වැලිගම - ඉන්සි, පාතිමා, පදියතලාවේ - නයනා ප්‍රියදර්ශනී, හේමන්ත, කොටදෙණියාවේ - ලලිත් ජයසිරි, නිල්මිණි, කැස්බෑවේ - සම්මානි කාරියවසම්, මීගමුවේ - මධුෂානි, රඹුක්කන - දැහැමි ජනාදනී, පන්විල - නෙත්මි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101320</link>
    <topic>කවුද දෙයියනේ මේ කෙල්ලව අරන් ගිය පාහරයා</topic>
    <author/>
    <content>කවුද දෙයියනේ මේ කෙල්ලව අරන් ගිය පාහරයාවිජේගේ සන්සුන් කතාබහ ඇදහිය නොහැකි තරම් පුදුමාකාර නිහඬ බවක් පිරිස තුළ ඇති කළේ ය. ඉඳහිට හූමිටි තැබීමක් සිදු කළ ද ඉන් එහාට වචනයකුදු බිණීමට කිසිවකු ඉදිරිපත් නොවීය. අවසාන මොහොතට ආසන්න වෙමින් තිබූ අවස්ථාවේ කිසිවෙක් බලාපොරොත්තු නොවූ අවාසනාවන්ත සිදුවීමකින් සියලු දෙනාම කම්පාවට පත් වූහ. කර මත තිබූ තුවායෙන් මුව වසාගෙන, පිටවෙන්නට තතනන උහුලාගත නොහෙන ශෝකය පාලනය කර ගන්නට වෙර දැරුවද නිල්මිණිගේ පියාගේ දරදඬුව සිරුර එකවර ම පිලෙන් පහළට රූටා ඇද වැටු‍ණේ ය.“මගේ අප්පෝ... අපිට මොකද මේ වුණේ...” මෑණියන්ගේ විලාපය හතර දිග් බාගයේ පැතිර යනවිට එකා දෙන්නා බැගින් දිවගෙන ආවේ ඇත්තෙන් ම විපතට හේතු කාරණා දැන ගැනීමට ය.“විජේ... උපුල් බලාගෙන ඉන්නැතුව දුවපල්ලා... ඉක්මන් කරල වාහනයක් හොයාගෙන වරෙල්ලා...” යි නිමන්ත අනෙක් අයගේ ද උදව් ඇතිව පියා දෑතට ගත්තේ කුඩා දරුවෙකු පරිදි ය. අම්මාගේ වැලපීම ඔහුගේ මනස තව තවත් අවුල් කළ ද, මේ ඉතා අවදානම් මොහොතක් බව ඔහු වටහා ගත්තේ ය.“පබා... ආ...”ඒ අසරණ හඬට සවන් දෙමින් ඈ නැන්දණිය වාරු කරගෙන හැඬුවේ මහා විපැත්තියක් සිදුවන බව ඉවෙන් දැනගෙන ය.“නිමන්ත... මාමණ්ඩි ඉස්පිරිතාලෙට ගෙනියන්ඩ... මං නැන්දව බලාගන්නම්... ඉවසගන්න බැරිව යන්න ඇති...”“ඔව් පුතේ කලබල වෙන්ඩ එපා... අපි ඉස්පිරිතාලෙට යං... ඔය හිතේ අමාරුවට දැං... ඔය වතුර ටික ඉස්සාම සිහි එයි...”ගේ ඉදිරිපිට මහා ශබ්දයක් නඟමින් ජයතුංග ගේ වෑන් රථය නැවතිණි.“යමල්ලා... යමල්ලා...”කෑ ගසමින් විජේ ඇතුළු මිතුරන් හතර ‍පස් දෙනෙක් දුවගෙන ආ පිම්මට ම අප්පච්චි ඔසවාගෙන රථයට දිව ගියහ.“අනේ! දෙයි හාමුදුරුවනේ... මගේ පුතේ උඹ මේ අපට මොන ගින්දරක් දුන්නද මගේ දුවේ...”ළයේ දෙඅත් ගසමින් ඔවුන් පසුපස දිව්වද පබා සිය නැන්දණිය නවතා ගත්තා ය.“අනේ! බුදු නැන්දේ... කෑ ගහන්න එපා. මාමා එක්ක යන්න ඕන තරම් කට්ටිය ඉන්නවා...”“අනේ! දුවේ... මං උඹ එනකම් නේද මගෙ දෙයියෝ මග බලාගෙන හිටියේ... ඇයි පුතේ උඹ අම්මට මෙහෙම කළේ?”ඇගේ අ‍ඳෝනා අසමින් ගැමි ගැහැනුන් සුසුම් හෙළුවා පමණක් නොවේ. සිදුවූයේ කුමක්දැයි නොදැන අන්ද මන්ද වූහ.“මයේ පුතේ මට හොරෙන් කොහේද ගියේ?”“මොකද දරුවො වුණේ?”බලා සිටිය නොහැකි තැන සෝමාවතී නැන්දා පබාගෙන් විමසුවේ සියලු දෙනා වෙනුවෙන් ය.නිල්මිණිට කරදරයක් වෙලා ‍නැන්දේ...”“මොකද්ද ළමයො වෙලා තියෙන්නේ? අපි ඔය මුකුත් දැනගෙන ආව නොවෙයිනේ...”“අපිත් මොකද්ද වුණේ කියල හරියට දන්නෑ නැන්දේ... බෝඩිමට ගියහම නිල්මිණි එහෙ නැතිලු. ඉස්කෝලෙන් කියනවලු කවුද මහත්තයෙක් ඇවිත් එක්කන් ගියා කියලා.”“යකෝ හතර බීරි කතාවක්නේ. කවුද ආපු මහත්තයා? ඉතින් දැන් කොහෙද ඉන්නවයි කියන්නේ?”“පොලීසියෙනුත් හොයනව නැන්දේ. නිමන්ත විතරක් නෙවෙයි ‍ගමේ නඩයක් ම හොයනවා‍.”“පොච්චියේ... අපේ එකීට කරදරයක් කරලවත්ද?”සැලී නැන්දා කම්මුලේ රුවා ගත් සුරතින් කම්පා වූවා ය. කතාව ඉන් අහවර කළ පබා කුස්සියට ගොස් වතුර ටිකක් රැගෙන ආවා ය‍. හඬා වැලපෙන නිල්මිණිගේ මවගේ දෙතොලට ළං කළ දිය බඳුන ඉවතට තල්ලු කළ අසරණ මෑණියන් දෑ නොනවත්වාම විලාප දුන්නා ය.“මේකී මිනිහෙක් එක්ක වහං වෙලා ගියාවත් ද?”ඒ ඇසූ සෝමාවතී නැන්දා තුළ වූයේ කුහක සතුටක් නොවේ. උද්ගත වී ඇති තත්ත්වය ඉතා භයානක බව ඕ වටහා ගත්තීය.“මේ මඟුල්ගේ අත ළඟ තවත් මිනිහෙක් එක්ක යන්න රුදාවක් තියේ ද?”“නෑ බං මං කිව්වේ පොලිසියෙනුත් හොයල හම්බවෙලා නැති හන්ද? නිල්මිණිගෙ අකැමැත්තෙන් බලෙන් අරන් ගියාවත් ද?”“ඒක තමයි නැන්දේ අපිත් සැක හිතන්නේ.” පබා එයට පිළිතුරක් දුන්නා ය.“අනේ! දුවේ... දැන් අපි මොකද්ද කරන්නේ?”“දැන් ඔක්කොටම ඉස්සර මාමණ්ඩි ගැන බලන්ඩ වෙනවා. අරහෙන් සුරංග, මේක නම් දේව සාපයක්.”“උඹ කෑ නොගහ ඉඳින් අක්කෙ. ඔහොම දේවල් වෙන්නැතුවෑ.... අපි ලෙඩා ගැන බලමු.”“මගේ කෙල්ල මාව බලන්ඩ එනව කියල නේද ගියේ? යන්ඩ බෑ බෑ කිව්වා. සුරංගයි අපේ පුතයි ටික දොහයි නේද කියල බලෙන් එක්කන් ගියා...”“කවුද දෙයියනේ මේ කෙල්ලව අරන් ගිය පාහරයා...? මොන එහෙකටද මේ ළමයව අරන් ගියේ?”“වැව් මාළු ‍‍‍උයල කොස් ඇට තම්බල හදල තියන්නං කියල මං සුරංග අතේ කියලත් යැව්වා... ඒකි එදත් එන්ඩ ඕනෑ කියල සුරංගට පෙරැත්ත කළාලු...”“උඹ කෑ ගහන්ඩ එපා... කෙල්ල යහතින් ඉන්නවා ඒකේ දෙකක් නෑ. ගම්බාර දෙයියො ඒවා බලා ගනීවි.”එකා දෙන්නා යන විට තවත් බොහෝ දෙනෙක් ගෙට ගොඩව‍ූහ. ඒ ගමේ සිරිතයි. දුක හා සැප බෙදා හදාගෙන ජීවත්වීම ඔවුන් අතරේ තවමත් නොනැසී පවතින පුරුද්දකි.රෝහලට ඇතුළු කර බොහෝ වේලාවක් රැඳී සිටි පිරිස අතරට හෙදියක් ගෙන ආවේ සුබ ආරංචියක් නොවේ. නිමන්ත පෙරට දිව ගොස් ඇගේ මුහුණ බලා සිටියේ නො ඉවසිල්ලෙනි.“මිස්... අපේ තාත්තට කොහොමද දැන්?”“ඔයා කවුද? එයාගේ පුතා ද?”“ඔ... ඔව්... මිස්”“එන්න පොඩ්ඩක් ඇවිත් ඩොක්ටව හම්බවෙලා කතා කරන්න...”“මාත් එන්නම් යං.”විජේ ඔහු හා එක්වූයේ නිමන්ත ගේ මනස එතරම් සුවපත් නොවූ හෙයිනි. වට පිට බලමින් පියා කොහිදැයි සෙව්වද පෙනෙන ඉසව්වක අප්පච්චී නොමැති වීම නිවන්තට දැඩි අසහනයක් විය.“එන්න...”පෙර ඔහු හා කතා කළ හෙදිය ඔහුට අතින් සන් කළා ය.“වාඩි වෙන්න”වෛද්‍යවරයා ඉදිරියේ වාඩිවන විටම නිමන්තගේ හදවත වේගයෙන් ගැහෙන්නට විය. ඔහුට විජේ තමා අසළ සිටීම මහා ශක්තියක් විය‍.“පුතා කිව්ව නේද? මොකක්ද තමුන්ගේ රැකියාව?”“ග්‍රාම නිලධාරි සර්...”විජේදාස පෙරටුව කතා කළේ ය. මඳක් හිස සෙලවූ වෛද්‍යතුමන්ගේ දෙනෙත් තුළ රැඳී තිබූ කාරුණික බවින් නිමන්ත මඳක් නිවිණි‍‍.“මෙහෙම කී වතාවක් මීට කලින් වෙලා තියෙනවද?”“ක... වදාවත් නැහැ ඩොක්ටර්...”“හොඳයි මොකද එක පාරටම මෙහෙම වුණේ. මට දැනගන්න ලැබුණා... එක පාරටම සිහි නැතිව වැටුණ කියලා...”“ඔව් ඩොක්ටර් කතා කර කර ඉන්න ගමන් ඇදගෙන වැටුණා...”මේ වගේ කම්පනයක් ඇතිවෙන්න අධික පීඩනයක් ඇතිවෙන්න ඕනේ... ඒක සතුටක් වෙන්න පුළුවන්... කෝපයක් වෙන්නත් දරා ගන්න නොහැකි කනගාටුවක් වෙන්නත් පුළුවන්....”නිමන්තගේ දෙනෙත් රතු වී ලොකු කඳුළු කැට දෙකක් එක වරම කඩා වැටුණේ ය. යටි තොල සපාගන ශෝකය දරා ගැනීමට කරන දැඩි උත්සාහය වෛද්‍යවරයා වහා වටහා ගත්තේ ය‍. ඔහු හිස ඔසවා විජේදාස දෙස බැලුවේ යමක් තේරුම් ගැනීමට ය.“දොස්තර මහත්තයා... මෙයාට හරි කරදරයක් වෙලා.”“මට තේරෙනවා...”“මෙයාගෙ නංගි... ආගිය අතක් හොයා ගන්ඩ නෑ... ඒක තමයි මාමට උහුල ගන්ඩ බැරි වුණේ.“මොකද ආ ගිය අතක් නෑ කියල කිව්වේ?”“නුවර ඉස්කෝලෙ බෝඩිමේ හිටියෙ. විභාගෙ ඉවර වෙලා ගමේ එක්කන් යන්ඩ ගියාම එහෙන් කියනවා යාළු මහත්තෙයෙක් එක්කල ගියා කියලා.”“ඉතින් ඒක ඇත්තද?”“එහෙම වෙන්නෙ කොහොමද කියල අපිටත් හිතාගන්න බෑ... ගමේ එයාගෙ මඟුල් ගේ ගන්ඩත් ලෑස්ති කරල තිබුණේ...”“අපිට හිතන්න බැරිද එයාගේ සම්බන්ධකමක් තිබුණ කෙනෙක් ගැන. නමුත් බෝඩිමකින් එහෙම නාඳුනන පුද්ගලයකුට ශිෂ්‍යාවක් බාර දෙයි ද?”“අනේ! ඩොක්ටර්... මගෙ අප්පච්චිට ඒක වාව ගන්න බැරි වුණා. අප්පච්චිට අමාරු ද ඩොක්ටර්...”“ම්... බයවෙන්න තරම් දෙයක් නෑ. නමුත් තාත්තට ඒ කම්පනය ඔරෙ‍ාත්තු දීලා නෑ...”වෛද්‍යවරයා ඉතා පැහැදිලිව පැවසුවේ ය.“ඒ හේතුව නිසා මොළයේ නහරයකට හානි සිදුවෙලා තියෙනවා. කලබල වෙන්න එපා... දැනට එක අංශයක්...”“අප්පච්චී...”නිමන්ත දෝතින් ම මුහුණ වසාගෙන කුඩා දරුවකු සේ හඬා වැටුණේ ය. ඉවත බලාගත් විජේදාස හඬා නොවැටුණ ද ඔහුට මැවි මැවී පෙනුණේ, ගොම්මන් යාමයේ කුඹුරෙන් ගොඩට විත් වැවේ ගිලෙන මාමණ්ඩිය ගේ හැඩි දැඩි සිරුර ය. දස දෙනකුට එකවර පහරදීමට තරම් ශක්තියක් ඒ සිරුර තුළ තිබෙන්නට ඇත. ගමේ ඕනෑම කටයුත්තකදී පෙරමුණ ගෙන කටයුතු කරන්නට මින් පසු ඔහුට හැකිවේද?මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=av13101321</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsරිතික් රෝෂන් - සුසෑන් ඛාන් 2000 දෙසැම්බර් 20දා අතිනතගත්තේ දහසකුත් පැතුම් ‍සිත් තුළ පුරවාගෙන. දෙදෙනා මවුපිය පදවි ලැබුවේ ඒ සබැඳියාව තවත් සවිමත් කරමින්. රිතික් භාරතයේ පමණක් නොවෙයි ලොව පුරා ජනප්‍රියත්වයට පත්වූ සුපිරි නළුවෙක්. ඒ ජනප්‍රියත්වය සුසෑන්ගේ සිතට ද එක්ක‍ෙළ් අපමණ ප්‍රීතියක්. රිතික් සමඟ ගතකරන ජීවිතය කෙතරම් මිහිරි දැයි ඇයට සිතුණා. ප්‍රිය සම්භාෂණවලදී, සිනමා උත්සවවලදී ඔහු සමීපයේම ඇය සිටියේ ඒ නිසයි.කාලය කෙමෙන් ගෙවීයද්දී රිතික් ප්‍රසිද්ධියේ පෙනී සිටි ‍විශේෂ අවස්ථාවලදී සුසෑන් ගේ රුව නොදකින ස්වරූපයක් මතුවුණා. මේ අසාමාන්‍ය බව වඩාත්ම දැකගත හැකිවුණේ පසුගිය මාසයේදීයි. රිතික්ට ශල්‍යකර්මයක් සිදුකළ මොහොතේදී පවා සුසෑන් ඔහු සමීපයෙහි සිටි බවක් කිසිදු ආරංචියක සඳහන් වුණේ නැහැ. වෙනදා එවැනි විශේෂ මොහොතක රිතික් ළඟින්ම සිටින ඇය ඒ දිනවල නොසිටියේ ඇයිදැයි කාටත් ප්‍රහේලිකාවක් වුණා.පසුගිය සැප්තැම්බර් 6 දා රිතික්ගේ පියා, ප්‍රවීණ සිනමාකරු රාකේෂ් රෝෂන් ගේ උපන්දින සාදයේදී නම් ඇයව දකින්නට ලැබුණා. ඒත් ටික වේලාවකට පමණයි. සුපිරි අවන්හලක පැවැත්වුණු ඒ සාදයට සුසෑන් තම මව සහ දරුවන් දෙදෙනාත් සමඟ පැමිණියේ මඳක් ප්‍රමාදවෙලා. ඔවුන් එහි සිටියේ මඳ වේලාවක් පමණයි. ඉක්මනින්ම පිටත්ව ගියා. සමහරු දැන් ප්‍රකාශ කරන්නේ පසුගිය සැප්තැම්බර් මාසයේ පටන් රිතික් සහ සුසෑන් වෙන් ව ජීවත්වන බවයි. ඇය මේ වන විට දරුවන්දෙදෙනාත් සමඟ තම දෙමවුපියන්ගේ නිවසෙහි වෙසෙන බවයි රිතික් - සුසෑන් දෙදෙනාගේම හිතවත් අය කියා සිටින්නේ. මේ ගැන තවත් වගතුග රෝෂන් පවුලට සමීපතමයෙකු මෙලෙස කියා සිටියා.“සුසෑන්ලගෙ දෙමවුපියන්ගෙ ගෙදර තියෙන්නේ රිතික්ලගෙ ගෙදර ළඟමයි. සැප්තැම්බර් මාසෙ දෙවැනි සතියෙ ඉඳන් සුසෑන් ඉන්නෙ ඒ ගෙදර. ඒ වුණත් එයාට රිතික් එක්ක කිසිම ප්‍රශ්නයක් නැහැ. මේ කාරණය ගැන අනවශ්‍ය ප්‍රචාරයක් දෙනවට මේ දෙන්නම කැමැති නැහැ. රිතික් නම් මාධ්‍යවලින් ඉල්ලීමක් කරල තියෙනව තමන්ගෙ පෞද්ගලික කාරණා සදහන් කරන්න එපාය කියලා.”සුසෑන් ගේ මිතුරියක් ද මෙහිදී අදහස් දැක්වූවා.“සුසෑන් එදා පාටි එකට ඇවිත් ඉක්මනින්ම ගියේ එයාට එදා රෑ පැරිස්වලට යන්න තිබුණු නිසයි. ඒ මිසක දෙන්නගෙ විවාහ ජීවිතය දෙදරලා නම් නැහැ. ඔය ආරංචි නිකන් කටකතා විතරයි. ඔය වගේ කතන්දර නළු නිළියන්ට හැදෙනවා.”ඇය කියන අයුරින් මීට වසර දෙකකට කලින් පැතිරීගියේ හුදු කටකතාවක්ද? එදා පැතිරී ගිය ආරංචියෙන් කියවුණේ ‘කයිට්ස්’ නම් වූ චිත්‍රපටයේ රිතික් සමඟ ඔහුගේ පෙම්වතිය ලෙස රඟපෑ බාබරා ‍මෝරි නම් වූ මෙක්සිකානු සුරූපී නිළියට රිතික් සැබැවින්ම පෙම් කළ බවයි.මේ ආරංචියත් ඒකම සුසෑන් තම දරුවනුත් කැටුව මවුපියන් වෙත ගිය බව පැවසුණා. ඒත් දින කිහිපයකට පසුව රිතික්, ඇයත් දරු දෙදෙනාත් තම නි‍ෙවසට රැගෙන පැමිණි බවයි සමහරු කියා සිටින්නේ.මේ අතර ‍ඉන්දියාවේ ඇතැම් මාධ්‍යවල සඳහන් වන්නේ රිතික් - සුසෑන් යුග ජීවිතය තීරණාත්මක මොහොතකට ළඟා වී ඇති බවයි. දෙදෙනාට දෙදෙනා ගණන් නොගන්නා තත්ත්වයක් මතුවී ඇතැයි ද ඒ සමඟම පැවසෙනවාබොලිවුඩ්පුරයේ එක රැයින් ජනප්‍රිය වී කෙටි කලෙකින් තම ජීවිතය ද අහිමි කරගත් ජියා ඛාන් නම් වූ රුවැති යෞවනිය ඔබට මතක ඇති. ඇය මියගොස් මේ වන විට මාස 4ක් ගතවෙලා. ජියා ගේ මරණය සියදිවි නසා ගැනීමක් හැටියටයි එදා නිගමනය වී තිබු‍ෙණ්. දෙමවුපියන් නිවෙසෙහි නොසිටි මොහොතක ඇය ගෙල වැලලාගෙන සිය දිවි හානිකර ගත් බවයි එහිදී ප්‍රකාශ වුණේ.ඒත් පසුගිය සතියේ ජියාගේ මව, රියා අමින් මහත්මිය මුම්බායි ශ්‍රේෂ්ඨාධිකරණය වෙත පෙත්සමක් ගොනු කරමින් ප්‍රකාශ කළේ තම දියණියගේ මරණය මිනීමැරුමක් බවයි. පසුගිය පළමුවැනිදා ඉදිරිපත් කළ මේ පෙත්සමින් අමින් මහත්මිය වැඩි දුරටත් සඳහන් කළේ ජියා ගේ මරණයට අදාළ පරීක්ෂණ කටයුතු පොලීසියෙන් සිදුවූයේ අලස බවකින් සහ අපක්ෂපාතී නොවන ආකාරයෙන් බවයි. මේ නිසා ජියාගේ මරණයේ දී චෝදනා ලද ඇගේ පෙම්වතා වූ සුරාජ් පන්චෝලිට නිදොස් වන්නට අවකාශ සලසා ඇතැයි ද එම පෙත්සමෙහි සඳහන් වෙනවා.පෙත්සම සමඟ මරණයට අදාළ ඇගේ ඡායාරූප කිහිපයක් ද අමුණා තිබෙනවා. ඒ සමඟම අධීකරණ වෛද්‍ය විද්‍යාව පිළිබඳ විශේෂඥයෙකුගේ ස්වාධීන මත කිහිපයක් ද එයට ඇතුළත්ව තිබෙනවා. ජියා මියගියේ ජූනි 3දායි. ඇගේ පෙම්වතා යැයි පැවසෙන සුරාජ් පන්චෝලි (ප්‍රවීණ නළු ආදිත්‍ය පන්චෝලිගේ පුත්‍රයා) අත්අඩංගුවට පත්වූයේ ජූනි 10 දායි. ජූලි 2දා ඔහු අධිකරණයෙන් ඇප පිට නිදහස් වූවා.මේ පෙත්සමෙහි සඳහන් වන්නේ යම් අයෙකු ගෙල වැලලාගෙන මියගියා නම් ඔහුගේ හෝ ඇගේ දෙනෙත් විවෘතව තිබිය යුතු මෙන්ම දිව එළියට ඇදී තිබිය යුතු බවයි. ඒත්, ජියා මියගොස් සිටියේ ඒ අයුරින් නොවන බව පෙත්සමෙහි සඳහන් වෙනවා. මියගිය ජියාගේ මුහුණෙහි සීරීම් තුවාල දක්නට ලැබුණු බවත් එහි සඳහන් තවත් කරුණක්.මෙවැනි සැකකටයුතු තවත් කරුණු රැසක් මේ පෙත්සමෙහි සඳහන් වෙනවා. ආන්දෝලනයකට තුඩු දෙන මෙකී කාරණා නුදුරු දිනයකදී අධිකරණයේ දී විභාගයට ගැනෙනු ඇති.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=am1310131</link>
    <topic>ට්‍රෙන්ඩ් එකට ස්ලිම් වෙන්න ගිහින් අපරාධෙ ලෙඩ වෙනවා</topic>
    <author>සාගරිකා දිසානායක ජයසිංහ</author>
    <content>ට්‍රෙන්ඩ් එකට ස්ලිම් වෙන්න ගිහින් අපරාධෙ ලෙඩ වෙනවාකෙට්ටුවීමට දරන මහන්සිය නිසා මානසික රෝග ඇතිවෙන්නත් පුළුවන්  දිගින් දිගටම ආහාර පාලනය කරන විට පසුකලෙක එය මානසික රෝගයක් බවට පත්විය හැකි බව ඔබ දන්නවාද? රූමත් වීමේ අරමුණෙන් ආහාර පාලනය කරන වයස අවුරුදු14 - 17 අතර යුවතියන් තරුණ වියට එළඹෙන විට ‘ඇනොරෙක්සියා නර්වෝසා’ නම් මානසික රෝගයට ගොදුරු වෙන්නට පුළුවන්. මෙහි රෝග ලක්ෂණය වන්නේ තමන් කොපමණ කෙට්ටු වුවත් ‘මහත වැඩී’ යනුවෙන් හැමවිටම සිතෙන්නට වීමයි.එවැනි යුවතියන් කවුරු කීවත් කෑම කන්නේ අඩුවෙන්. කෑම ප්‍රමාණය හොඳටම අඩු කරන විට ඔවුන්ගේ දෛනික කටයුතු කර ගන්නට තරම්වත් ඇඟට පණ නෑ. දවසම නිදිමතයි. පාඩම් කරන්නට බෑ. මතක හිටින්නේ නෑ. ඔසප් චක්‍රයේ අක්‍රමිකතා ඇතිවෙනවා. ඇඟ සුදුමැලි වෙනවා. ශරීර උෂ්ණත්වය පහළ බහිනවා. මේ රෝග ලක්ෂණ උග්‍රවීමෙන් කලාතුරකින් කෙනෙක් මිය යන්නට පවා පුළුවන්.අද කාලේ තරුණියන්ගේ ට්‍රෙන්ඩ් එක, නැත්නම් මෝස්තරේ සිහින් සිරුරක් පවත්වා ගැනීම. පිරිපුන් අඟ පසඟින් යුතු තරුණිය ලස්සනයි කිව්වෙ ඉස්සර. දැන් කාලෙ තරුණයො බඳින්න හොයන්නෙ සිහින් සිරුරැති තරුණියන්. ඒ තියා කොල්ලො යාළුවෙන්න හොයන්නෙත් කෙට්ටු කෙල්ලො. කෙට්ටු කෙල්ලන්ට මොකක්ද මේ තියෙන ඉල්ලුම?අද කාලෙ කොල්ලො කෙල්ලො ජීවත් වෙන්නේ අන්තර්ජාල මෝස්තර ලෝකෙක. ඔවුන් චිත්‍රපට නරඹන්නේ අන්තර් ජාලයෙන්. සින්දු අහන්නේ, ක්‍රීඩා තරග නරඹන්නේ, චිත්‍රපට බලන්නේ, ප්‍රේම කරන්නෙ අන්තර්ජාලයෙන්. අන්තර් ජාතික තලයේ නළු නිළියන් ක්‍රීඩක ක්‍රීඩිකාවන්, සිනමා නළු නිළියන් ඔවුන්ගේ ලෝකයේ වීරයන් බවට පත් වෙලා.අද කාලෙ කෙල්ලන්ගේ සිහින ලෝකෙ රජ වෙලා ඉන්නේ කේට් මිඩ්ල්ටන්, මෝස්තර නිරූපිකාවන් හින්දි සිනමා නිළියන් වැනි චරිත. සිහින් සිරුරක් හදාගන්න අපේ රටේ යෞවනියන් දැන් සැරසෙන්නේ පුංචි කාලෙ පටන්මයි.සිහින් සිරුරක් තබාගෙන හැඩට වැඩට සිටීම ඉතාම හොඳයි. ඒත් කෙට්ටු වූ තරමටම ලස්සනයි කියලා හිතනවා නම් ඒක ලොකු මුළාවක්. කෙට්ටු අයට ලෙඩ අඩුයි කියලා සමාජයේ පවතින මතයෙහි යම් සත්‍යතාවක් තිබෙනවා. ඒත් පමණට වඩා කෙට්ටු වීම ලෙඩ ගොඩකට මුල් වන බව ඔබ දන්නවා ද?නිරෝගී සිරුරකට උරුමකම් කියන්නට සැරසෙන්නට ඕනෑ දරුවා පුංචි කාලෙ පටන්මයි. උපතේ පටන්ම අධි පෝෂණයට හෝ මන්ද පෝෂණයට ගොදුරු නොවන පරිදි දරුවා හදා වඩා ගන්නට මවුවරුන් දැනගන්නට ඕනෑ.සිඟිති දියණිය අනාගතයේදී නිරෝගී රූමත් තරුණියක බවට පත්වනු දකින්නට නම් ඔවුන් ගන්නා ආහාරපාන ගැන පුංචි කාලෙ පටන්ම මවුවරුන් වගේම දියණිවරුනුත් හිතට ගන්නට ඕනැ. ලංකාවේ උපදින නිරෝගී දරුවකුගේ සාමාන්‍ය උපත් බර කිලෝ ග්‍රෑම් 2.8 ක් පමණ විය යුතුයි. එය දළ වශයෙන් කිලෝ ග්‍රෑම් 2.5 - 3.5 අතර බරක්. උපතින් මාස පහක් ඇතුළත දරුවා ගේ බර දෙගුණයක් විය යුතු අතර වසරක් ඇතුළත උපත් බර තෙගුණයක් විය යුතුයි. ඉන් පසුව එළැඹෙන වසර 6 - 8 දක්වා දරුවාගේ බර වැඩිවන්නේ අඩු වේගයකින්. ක්‍රමානුකූලවයි.දැරියක මල්වර වීමට පෙර එනම් අවුරුදු 10 ට ආසන්න කාලයේ දී සිරුරෙහි ශාරීරික හා මානසික වෙනස්කම් රාශියක් සිදු වෙනවා. මේ වයසේ දූ පුතුන්ගේ ආහාර ගැනීමේ රටාව ගැන මවුපියන්ගේ අවධානය එතරම් යොමු වන්නේ නෑ. පුංචිම කාලේ කන්නෙ නැත්නම් දරුවට බලෙන් කෑම කවන මවුපියන් අවුරුදු 8, 9, 10 වැනි පූර්ව යොවුන් වියේ හා යොවුන් වියේ දරුවන් ගේ කෑම බීම ගැන එතරම් වෙහෙසෙන්නේ නෑ. “එයා දැන් ලොකුයිනේ තනියම කන්න පුළුවන්” කියලා අවධානයෙන් බැහැර කරනවා. පවුලේ බාල දරුවන් කෙරෙහි වැඩි අවධානයක් යොමු කරනවා.යෞවනෝදයේ මුල් අවදියේ දියණියගේ ගතෙහි මෙන්ම සිතේ ද ඇතිවන වෙනස්කම් නිසා දියණිය තමා ගැනම බෙහෙවින් උනන්දු වන්නට පටන් ගන්නවා. තමන්ගේ පෙනුම හැඩ වැඩ ගැන විශේෂයෙන් හිතන්නට පටන් ගන්නවා. අම්මා තාත්තට වඩා සම වයසේ යෙහෙළියන් කරන කියන දේ පිළිගන්නට, ඔවුන් අනුකරණය කරන්නට පෙලඹෙනවා.විරුද්ධ ලිංගිකයන්ගේ ආකර්ෂණය තමා වෙත ඇදගන්නට විලාසිතා ගැන උනන්දු වෙනවා. මුහුණේ පෙනුම, කුරුලෑ, කොණ්ඩ මෝස්තර වගේම සිරුරේ ප්‍රමාණය ගැනත් පමණට වඩා කරදර වෙනවා. අද ලෝකේ වැඩි ඉල්ලුමක් තියෙන්නේ කෙට්ටු කෙල්ලන්ට. ඉතින් අපේ දූලාත් නොකා නොබී කෙට්ටු වෙන්න දඟලනවා. කිසිම පදනමක් හෝ හේතුවක් නැතුව නිර්මාංශ ආහාර ගන්නට පෙලඹෙනවා.යොවුන් විය ශරීරයේ වෙනස්කම් රාශියක් ශීඝ්‍රයෙන් සිදු වෙන අවදියක්. අවුරුදු 10 - 17 පමණ වන දරුවන්ගේ සිරුරේ පටක තවදුරටත් වර්ධනය වෙනවා. උස යෑම, දිගු අස්ථි වර්ධනය, පියයුරු වර්ධනය ඇතුළු ශරීරයේ ද්විතීයික ලිංගික ලක්ෂණ පහළ වීම සිදු වෙන්නේ මේ කාලේ.ඊස්ට්‍රජන්, ප්‍රොජෙස්ටරෝන් හා ටෙස්ටෙස්ටොරෝන් යන හෝමෝනවල බලපෑමෙන් ශාරීරික වෙනස්කම් වගේම ප්‍රේමය වැනි මානසික හැඟීම් පහළ වීම ද පටන් ගන්නවා. මේ කාලෙට තමන්ගේ රූපාලංකාරය ගැන හිතලා සිහින් සිරුරක් හදා ගන්නට හිතාගෙන සමබර ආහාර වේලක් නොගෙන කෑම බීම පාලනය කළ විට එය ශාරීරික වර්ධනයට මෙන්ම මානසික සෞඛ්‍යයටත් අහිතකර ලෙස බලපානවා.කෙට්ටු වෙන්න හිතාගෙන පෝෂ්‍යදායි සමබර ආහාර ප්‍රමාණවත් තරමට නොගත්තොත් ශරීරයේ පටක වර්ධනය අඩාළ වෙනවා. උසින් වැඩි වෙන්නේ නෑ. අත් සහ පාදවල මෙන්ම කොඳු ඇට පෙළේ අස්ථි වර්ධනයත් නිසි පරිදි සිදු වන්නේ නෑ.අප ගන්නා ආහාරවලින් සිරුරේ වර්ධනයට අවශ්‍ය ප්‍රධාන පෝෂක මෙන්ම ක්ෂුද්‍ර පෝෂකත් ලැබෙනවා. ප්‍රධාන පෝෂක වන්නේ කාබෝහයිඩ්‍රේට් ප්‍රෝටීන් සහ තෙල් සහ මේද. ක්ෂුද්‍ර පෝෂක වන්නේ විටමින් හා ඛනිජ ලවණ.ප්‍රධාන පෝෂකවලින් ශරීරයේ පටක වර්ධනය කිරීම, ශක්තිය ලබා දීම සහ සිරුරේ උෂ්ණත්වය රැක ගැනීම කරනවා. ක්ෂුද්‍ර පෝෂක, අපේ ශරීරයේ නිෂ්පාදනය නොවන බැහැරින් ලබාගත යුතු එමෙන්ම ශරීරයේ පැවැත්ම සඳහා සුළු ප්‍රමාණවලින් වුවත් අනිවාර්යයෙන්ම ලැබිය යුතු පෝෂක කොටස්. මේවා ශරීරයේ පටක වර්ධනයට මෙන්ම එන්සෛම ක්‍රියාකාරීත්වයට බලපානවා. විටමින් හා ඛනිජ ලවණ, යකඩ හා කැල්සියම් මේ ක්ෂුද්‍ර පෝෂක ගණයට අයත් වෙනවා. යොවුන් වියේ පසුවන දරු දැරියන් ආහාර පාලනයේ දී නොකා නොබී සිටින්නේ ම මේ ක්ෂුද්‍ර පෝෂක වර්ග බහුලව අඩංගු ආහාර. ක්ෂුද්‍ර පෝෂක ප්‍රතිඔක්සිකාරක වශයෙන් ද ක්‍රියා කරන අතර එමඟින් පිළිකා සෛල වැනි සිරුරට අහිතකර සෛල නිෂ්පාදනය වළක්වාලනවා.නැවුම් එළවළු, පලා වර්ග, පලතුරු කිරි හා කිරි ආහාර, හාල්මැස්සන් කරවල, කුඩා මාළු, බිත්තර, පියලි ධාන්‍ය හා ඇට වර්ගවල මේ ක්ෂුද්‍ර පෝෂක බහුලව තිබෙනවා. කෙට්ටු වෙන්න තැත් කරන යුවතියන් වැඩි දෙනෙක් එළවුළු පලාවර්ග කොළ ධාන්‍ය හා පියලි ආහාර කන්න කැමැති නෑ. ‍නිර්මාංශ ආහාර ගැනීමත් දැන් අලුත්ම මෝස්තරයක් බවට පත්වෙලා. හින්දි සිනමා තාරකාවන් ගේ සිහින් පැහැපත් සිරුරේ රහස නිර්මාංශ ආහාර බවයි යෞවනියන් වැඩි දෙනෙක් සිතන්නේ. රතු මස් වර්ග හා තෙල් අධික මස් මාංශ බහුලව ගැනීම ඒ තරම් හොඳ නෑ. ඒත් යෞවනයේ වැඩෙන දරුවකුට අවශ්‍ය මාංශමය ප්‍රෝටීන මස්, මාළු හා කිරි බිත්තර වැනි ආහාර මඟින් ලබා ගන්නට ඕනෑ.මාංශමය ආහාරවලින් ලැබෙන ඇමයිනෝ අම්ල විටමින් බී 12 වැනි ක්ෂුද්‍ර ‍පෝෂක නිර්මාංශ ආහාර මඟින් සෑහෙන තරම් ලබාගන්නට බෑ. කුඩා මාළු වර්ග, කිරි, බිත්තර, එළවුළු හා පලා වර්ග ප්‍රමාණවත් තරම් දෛනික ආහාර වේලට එක්කර ගැනීමෙන් අධික තරබාරු සිරුරක් වෙනුවට සිහින් සෞඛ්‍ය සම්පන්න සිරුරක් ලබාගන්නට පුළුවන්.යොවුන් වියේ දී හේතුවක් නැතිව ආහාර පාලනය කොහෙත්ම සුදුසු නෑ. සිරුරට අවශ්‍ය තරම් යකඩ, කැල්සියම් හා විටමින් වැනි ක්ෂුද්‍ර පෝෂක නැතිවීමෙන් යොවුන් වියේ පටන්ම ඔබ විවිධ රෝගාබාධවලට ගොදුරු වෙන්නට පුළුවන්. යකඩ ඌණතාවය හේතුවෙන් රක්ත හීනතාවට ගොදුරු වෙනවා. එවිට ශරීරයේ සහ මුහුණේ ඇතිවන සුදුමැලි පාටට ‘සුදු වෙලා’ යැයි රැවටෙන්නට එපා. සුදුමැලි පාට සහ පැහැපත් බව අතර පැහැදිලි වෙනසක් තිබෙනවා.සුදුමැලි දරුවන් සම වයසේ සෙසු දරු දැරියන්ට වඩා ක්‍රියාශීලී බවෙන් අඩුයි. ඔවුන්ට දවල් කාලෙත් නිදිමතයි. ඉක්මනින්ම විඩාපත් වෙනවා. පාසල් වැඩ වගේම තමාගේ වැඩ ගැනත් ඇති උනන්දුව හීන වෙනවා. මතක ශක්තිය අඩු වෙනවා. කැල්සියම් ඌණතාව නිසා අස්ථි වර්ධනය අඩාළ වෙනවා. අකලට හිසකේ ගැලවී යනවා. දත්වල රෝග ඇති වෙනවා. ක්ෂුද්‍ර පෝෂක අඩුවීම නිසා ශරිරයේ ප්‍රතිශක්තිය අඩු වෙනවා. නිතරම ලෙඩ රෝගවලට ගොදුරු වෙනවා.ඇතැම් ක්ෂුද්‍ර පෝෂක අපේ ශරීරය තුළ ස්වයංක්‍රීයව නිපදවෙන විෂ ද්‍රව්‍ය සිරුරින් බැහැර කිරීමට උපකාර වෙනවා. ක්ෂුද්‍ර පෝෂක නොලැබීමෙන් අපේ සිරුර තුළ ඇති වන මේ විෂ ද්‍රව්‍ය සිරුර තුළ කලක් පැවතීමෙන් සිරුරේ යම් යම් ස්ථානවල පිළිකා ඇති ‍ෙවන්නට පුළුවන්.කෙට්ටු වෙන්න හිතාගෙන ඩයට් කරන යෞවනියන් මුහුණපාන තවත් ගැටලුවක් වන්නේ මලබද්ධය. එළවුළු, පලතුරු හා කෙඳි සහිත ආහාර ප්‍රමාණවත් තරමින් නොගත් විට මලබද්ධය ඇති වෙනවා.මලබද්ධය තවත් රෝගාබාධ ගණනාවකට මුල් වෙනවා. මහත්වෙයි කියලා බයේ බත් හෝ ධාන්‍ය වර්ග කන්නේ නැති අපේ ළමයින් කන්නෙ බොන්නේ රෝල්ස් කට්ලට්ස්, පැටිස්, බිස්කට් ‍වගේ කෙටි ආහාර. බොන්නේ කොකාකෝලා, ෆැන්ටා වැනි බීම වර්ග.ස්වභාවික එළවුළු පලතුරුවලින් ලැබෙන විටමින් හා ඛනිජ ලවන වෙනුවට කෘත්‍රිම රසකාරක හා වර්ණක යෙදූ පාන වර්ග, ශක්තිජනක පාන වර්ග බොන්නට යොවුන් පිරිස කැමතියි. මේවා සිරුරට අහිතකර රෝගකාරක ආහාරපාන. තෙල්, සීනි සහ ලුණු අධික ආහාර ගැනීම අනාගතයේ දී දියවැඩියාව ප්‍රෙෂර් හා කොලෙස්ටරෝල් වැඩි වීමටත්, පිළිකා ඇතිවීමටත් හේතු වෙනවා.දිගින් දිගටම ආහාර පාලනය කරන විට පසුකලෙක එය මානසික රෝගයක් බවට පත්විය හැකි බව ඔබ දන්නවාද? රූමත් වීමේ අරමුණෙන් ආහාර පාලනය කරන වයස අවුරුදු 14 - 17 අතර යුවතියන් තරුණ වියට එළඹෙන විට ‘ඇනොරෙක්සියා නර්වෝසා’ නම් මානසික රෝගයට ගොදුරු වෙන්නට පුළුවන්. මෙහි රෝග ලක්ෂණය වන්නේ තමන් කොපමණ කෘශ වුවත් ‘මහත වැඩී’ යනුවෙන් හැමවිටම සිතෙන්නට වීමයි.එවැනි යුවතියන් කවුරු කීවත් කෑම කන්නේ අඩුවෙන්. කෑම ප්‍රමාණය හොඳටම අඩු කරන විට ඔවුන්ගේ දෛනික කටයුතු කර ගන්නට තරම්වත් ඇඟට පණ නෑ. දවසම නිදිමතයි. පාඩම් කරන්නට බෑ. මතක හිටින්නේ නෑ. ඔසප් චක්‍රයේ අක්‍රමිකතා ඇතිවෙනවා. ඇඟ සුදුමැලි වෙනවා. ශරීර උෂ්ණත්වය පහළ බහිනවා. මේ රෝග ලක්ෂණ උග්‍රවීමෙන් කලාතුරකින් කෙනෙක් මිය යන්නට පවා පුළුවන්.ආහාර ගත් ප්‍රමාණය වැඩි යැයි සිතා ස්වෝත්සාහයෙන්ම වෙර දරා වමනය කරන යුවතියන් ද සිටිනවා. එය ද රෝගී තත්ත්වයක්. එය ‘බුලීමියාව’ යනුවෙන් හඳුන්වනවා. එවැනි මානසික රෝගවලට ගොදුරුවන දැරියන් සුවපත් කිරීමට ඉතා අපහසුයි.අධ්‍යාපනය සහ අනාගත සැලසුම් උදෙසා කැප කළ යුතු හොඳම කාලය එලෙස අනවශ්‍ය ලෙස රුව වැඩුම උදෙසා කැප කිරීමෙන් යෞවනයේ සුන්දරත්වය සැහැල්ලුව මෙන්ම අනාගත පැතුම් ද විනාශයට පත් වෙනවා. මත්ද්‍රව්‍ය, මත්වතුර හෝ අයහපත් මිතුරු ඇසුරට යොමු වීමෙන් ඔවුන් ජීවිතය වරද්දා ගන්නවා. පමණට වඩා රූපය ගැන උනන්දු වෙන යුවතියන් නිසිකලට පෙර ප්‍රේම මායා දැලේ පැටලෙනවා. අධ්‍යාපනය කඩාකප්පල් කර ගන්නවා. අඩු වයසින් ගැබ් ගන්නවා. ගබ්සාවලට ලක්වෙනවා.පමණට වඩා කෘශ යුවතියක් සෞඛ්‍ය සම්පන්න වන්නේ නෑ. ඇය ඔසප් චක්‍රයේදී සිදුවන රුධිර වහනයෙන් රක්තහීනතාවට ගොදුරු වන්නට පුළුවන්. ගර්භණී සමයේ දී කුස තුළ වැඩෙන දරුවාගේ පෝෂණයට අවශ්‍ය තරම් පෝෂණයක් ඈ සතු වන්නේ නෑ. එවැනි අයට නොමේරූ දරු උපත් ගබ්සා සිදුවීම මෙන්ම විවිධ ඌණතා සහිත දරුවන් උපදින්නට පුළුවන්. උපන් දරුවා මවුකිරෙන් පෝෂණය කරන්නට ඈ අපොහොසත් වේවි. එපමණක් නොවෙයි නිසි කලට ‍ෙපර වියපත් වේවි. ඔස්ටියෝපොරෝසිස් වැනි රෝගාබාධවලට ඈ පහසුවෙන් ගොදුරු ‍වන්නට පුළුවන්.අද සුවපත් රූමත් දියණියක් හෙට දිනයේ සුවපත් රූමත් මවක් වෙනු සිකුරුයි. රූමත් බව කියන්නේ කෘශ වීම හෝ සුදුමැලි සිරුරකින් යුතු වීම නොවෙයි. වයසට සරිලන උස සහ බරින් යුතු ක්‍රියාශීලී උද්‍යෝගිමත් ප්‍රබෝධවත් මනසකින් යුතු දැරියක් නිරායාසයෙන්ම රූමත් තරුණියක බවට පත්වෙනවා.එබැවින් දියණියනි, මවුවරුනි, රූමත් ‍බවේ රහස නිරෝගී ප්‍රීතිමත් දිවිය බව සිහි තබා ගෙන කටයුතු කරන්න.ශ්‍රී ජයවර්ධනපුර වෛද්‍ය පීඨයේළමා රෝග පිළිබඳ ජ්‍යෙෂ්ඨ කථිකාචාර්යදකුණු කොළඹ ශික්ෂණ රෝහලේළමා රෝග පිළිබඳ විශේෂඥ වෛද්‍යරුවන්ති පෙරේරාසාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=am1310132</link>
    <topic>කලින් පෙම්වතා රියැදුරා වී නිවෙසට එයි</topic>
    <author/>
    <content>කලින් පෙම්වතා රියැදුරා වී නිවෙසට එයිඑදින අප වෙත පැමිණ සිටියේ නුවර ප්‍රදේශයේ පදිංචි ධනවත් ව්‍යාපාරික මහලු යුවළක් හා ඔවුන්ගේ වැඩිමහල් දියණියයි. දියණිය හා සම්බන්ධ ප්‍රශ්නයකට සහනයක් ලබා ගැනීම පිණිස ඔවුහු එසේ පැමිණ සිටියහ. රුවන්ති නම් වූ එම දියණිය 33 වියේ පසු වූ කාන්තාවකි. ඇය උඩරට ක්‍රමයට විනීතව හැඳ පැළඳගෙන සිටියාය. ඇයට බාල සොහොයුරියක් ද සිටින අතර ඇය මවුපියන් සමඟ නුවර ප්‍රදේශයේ ම පදිංචිව සිටී.නුවර උසස් බාලිකා විදුහලක ඉගෙනුම ලද රුවන්ති හා ඇගේ නැඟණිය ඉතා රූමත් වූ අතර පාසලේ ඉගෙනීම් කටයුතු මෙන්ම බාහිර කටයුතුවලට ද දක්ෂ සිසුවියෝ වූහ.උසස් පෙළ විභාගයට පෙනී සිටීමෙන් අනතුරුව හදිසියේම දෙමාපියන් විසින් ඇයව ධනවත් ව්‍යපාරික පවුලක තරුණයකුට විවාහ කර දී තිබිණි. විවාහයෙන් පසු රුවන්ති ජීවත් වූයේ තම සැමියා සමඟ කුරුණෑගල ප්‍රදේශයේය. විවාහයෙන් පසු මුල් කාලයේදී ඇය තරමක් අසතුටින් කල් ගෙවුවේ තරුණ වයසේම ඇගේ නිදහසට බාධා වූවායැයි සිතමිනි. එහෙත් පසුකාලීනව ඇය හොඳ පවුල් ජීවිතයක් ගත කොට මේ වන විට දරු දෙදෙනකුගේ මවක බවට පත්ව සිටී.ඇය විවාහ වී මේ වන විට වසර 17 ක් පමණ ගත වී ඇත. කුඩා කල මෙසේ විවාහ වීමෙන් පසු ඇයට අවශ්‍ය සියලු පහසුකම් මනාව ලැබිණි. රුවන්ති හා සැමියා ව්‍යාපාරිකයන් වූ අතර නිතර නිතර එම කටයුතු සඳහා විදේශ ගත වීමට සිදු විය. මුල් කාලයේදී රුවන්තී ද සැමියා සමඟ රටින් පිටව ගියද දරුවකු ලැබීමත් සමඟ සැමියා පමණක් රටින් බැහැරව ගොස් ඇත. එම කාලවලදී ඇය තම සේවකයන් හා රියැදුරු සමඟ දරුවන්ගේ කටයුතු ඉටුකොට ඇත.ඇගේ ජීවිතයට අඳුරු සෙවණැලි වැටෙන්නට වූයේ මීට වසරකට 2 කට පෙරයි. පවුලට ඉතා සමීපව සේවය කළ රියැදුරු තම සැමියාගේ ව්‍යාපාරික ස්ථානයකට ගොස් රිය පදවාගෙන ඒමේදී හදිසි අනතුරකට ලක් වී මිය යෑම ඊට හේතුවයි. එම මරණය මෙම ව්‍යාපාරික පවුලේ සියලු දෙනාවම බලවත් කම්පනයකට පත් කිරීමට හේතු විය. රියැදුරුගේ අවමඟුල් කටයුතු ඉටුකරනු ලැබුවේ මෙම පවුලේ උදවිය විසිනි.මෙම මරණය සිදු වී මාස 2 - 3 ක් ගත වීමෙන් පසු රුවන්තිගේ හැසිරීම් රටාව වෙනස් වන්නට විය. ඇයට නිතර කේන්ති යන්නට විය. සැමියා සමඟ නිතර දබර කර ගන්නට විය. දරුවන් පිළිබඳ තිබූ සැලකිල්ල ද ක්‍රමයෙන් අඩු වී ගොස් තිබිණි. මහත් කලකිරීමෙන් කාලය ගත කළ රුවන්ති මහ හඬින් හඬමින් ළතවෙමින් රාත්‍රිය පුරා නිදි වරමින් සිටින්නට වූවාය. සඳුන් නම් වූ එම රියැදුරු එදින රාත්‍රී රාජකාරි කටයුතු වලට යැවුවේ මන්දැයි විමසමින් සැමියා හට බැණ වදින්නට විය. මේ තත්වය තවදුරටත් බරපතළ වූයේ සමහර අවස්ථාවල රුවන්ති මිය ගිය සඳුන් මෙන් කතා කිරීමට පටන් ගැනීමයි. තම සැමියාට මෙන්ම දෙමාපියන්ට ද බැණ වැදීමට පටන් ගැනීමයි. රුවන්තිගේ පවුලේ අඬ දබර එන්න එන්නම වැඩි වන්නට විය.බොහෝ අය පැවසුවේ මිය ගිය සඳුන් රුවන්තිගේ සිරුරට ඇතුළු වී ඇති බවයි. මේ කාලය තුළ සිදු කළ යන්ත්‍ර - මන්ත්‍ර ගුරුකම්වල කෙළවරක් නොවීය. දේවාල කෝවිල් වල කාලය ගත විය. ඒවායින් තාවකාලික සුවයක් පෙන්නුම් කළද රුවන්ති නැවතත් අසනීප විය. රුවන්ති දෙස බැලූ බැල්මට කිසිඳු අමනුස්ස බලවේගයක් ඇති බවක් පෙන්නුම් නොකළ අතර මහත් කලකිරීමකින් හා දුකකින් ඉන්නා බවක් පෙනෙන්නට තිබිණි. අන් අය තමා හට මහත් වරදක් කළාක් මෙන් දුක සේ ඇය කාලය ගත කරයි. තවත් බොහෝ දේ ඇය සමඟ සාකච්ඡා කළද ඇයගේ මේ තත්වයට හේතුව සොයා ගැනීමට අපහසු බැවින් මෝහන නිද්‍රාවට පත් කොට තොරතුරු ගවේෂණය කිරීමට තීරණය කළෙමු.ඉතා සතුටින් සිටි ඇගේ පාසල් කාලය වෙත රැගෙන යද්දී ඉතා අපූරු කතාවක් ඇය පැවසුවාය. “මම සා.පෙ. විභාගය ලියනකොට මා ඉගෙන ගත් පාසල අසල පාසල් සිසුවෙකු සමඟ ආදරයෙන් බැඳී සිටියා. එයා මට ගොඩක් ආදරය කළා. මමත් ඒ වගේම එයාට ආදරය කළා. නමුත් එයා අපේ කුලයට වඩා පහත්. කිසි දිනෙක දෙමාපියන් අපේ සම්බන්ධයට කැමති නොවන බව අපි දැනගෙන සිටියා. ඒක නිසා අපි තීරණය කළා අ.පො.ස.උ.පෙ. විභාගය ඉවර වෙලා ඉක්මනට රැකියාවක් සොයාගෙන හොර රහසෙම විවාහ වෙන්න. නමුත් අපිට එහෙම කරන්න කාලය ලැබුණෙ නෑ, අපේ ගෙදර අයට මේ සම්බන්ධය ගැන කවුරු හරි කියලා තිබුණා.දෙමාපියන් කවදාවත් චන්දන අයියාව දැකලා තිබුණෙත් නෑ, නමුත් ඔහු අඩු කුලේ කියලා දෙමාපියන් දැන ගත්තහම මට ගෙදරින් එළියට වත් බහින්න ලැබුණෙ නැහැ. මගේ දෙමාපියො උඩරට රදල කුල ගැන කියමින් සිටියා. ඉක්මනටම මට වඩා ගොඩක් වයසින් වැඩි ධනවත් මහතෙකුට මාව විවාහ කරලා දුන්නා. මගේ ජීවිතේ සතුට එයාලා උදුර ගත්තා. මම විවාහ වුණු මුල් කා‍ලයේ හිටියෙ හරිම වේදනාවෙන්. ජීවිතය නැති කර ගන්න තරම් හිතුණා. ඒත් මම ඉවසගෙන හිටියා. චන්දන මට කොයි තරම් ආදරය කළාද කියනව නම් එයා කවදාවත් කසාද බැන්දෙ නෑ, කවුරුත් දැන නොසිටියාට පසු කාලයේදි අපේ ගෙදර වැඩ කරපු රියැදුරා තමයි ඒ. ඒ සඳුන්.”මේ හෙළිදරව්වත් සමඟ රුවන්තිගේ දෙමාපියෝ ගල් ගැසුණහ.“හැබැයි අපි කිසිම දවසක කාටවත් සැක හිතෙන විදිහට හිතේ කහටක් ඇති වෙන විදිහට ජීවත් වුණේ නෑ. චන්දන මට කිසිම දවසක දරුවන් හා සැමියා අත් හැර එයා සමඟ එන්න කියලා කියලත් නෑ, එයා කිවුවෙ මට සතුටින් හොඳින් ඉන්න කියලයි. එහෙම ඉන්නකොට තමයි දවසක් මහත්තයාගෙ වැඩකට ගිහිල්ලා එනකොට අනතුරකින් චන්දන නැති වුණේ. එදා ඉඳලා මට මහත්තයා එක්ක හරිම තරහයි. මගෙ දෙමවුපියො එක්කත් තරහයි. මට අවංකවම ආදරය කරපු එකම කෙනත් මගෙන් වෙන් වුණා.”“රුවන්ති මෝහන නිද්‍රාව තුළදී මේ සියල්ල ආවේගයෙන් මෙන් එක දිගටම පැවසුවාය. ඒ අවස්ථාවේදී ඇගේ දෙමාපියන් මෙම පාසල් කාලයේදී වූ සිදුවීම සනාථ කළ අතර මෙම සිදුවීම රහසක් ලෙස තබා ගැනීම වැදගත් බවද පැවසූහ.චන්දනගේ මරණයෙන් පසු රුවන්ති ඉතා කනස්සල්ලෙන් ඔහු ගැන සිතමින් කාලය ගත කොට ඇත. මෙවැනි සිතිවිලි පිළිබඳව සිතමින් සිටින විට අපගේ සිත් යම් අවස්ථාවන් වලදී ව්‍යාකූල වේ. එවැනි අවස්ථාවන් වලදී චන්දන ඇගේ ශරීරය තුළට ඇතුළු වී ඇති බවට ඇයට සිතී ඇත. සියලු කරුණු හෙළිදරව් කිරීමෙන් පසු දැනට වෙනත් සැමියෙකුගේ බිරියක බවත්, දරු දෙදෙනෙකුගේ මවක බවත් යථාර්ථවාදීව කරුණු පැහැදිලි කර දෙන ලදි.මිය යෑ‍මේ ස්වභාවය පිළිබඳව ඇයට අවබෝධ කොට දී තව තවත් ඇයව සන්සුන් කිරීමට අවශ්‍ය කටයුතු නිද්‍රාව තුළදීම ලබා දෙන ලදි. රුවන්ති මෙය රහසක් සේ රකිමින් සැමියා හා දරු දෙදෙනා සමඟ ඉතා සතුටින් ජීවිත ගත කරයි.මනෝ විද්‍යා උපදේශකමේජර් සුසන්ත ද සිල්වා (විශ්‍රාමික)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=am1310133</link>
    <topic>ඔබේ පුතා ඇට්ටර කොල්ලෙක් වුණොත්...</topic>
    <author>ගාමිණි සුසන්ත</author>
    <content>ඔබේ පුතා ඇට්ටර කොල්ලෙක් වුණොත්...අට හැවිරිදි තම පුතාගේ හැසිරීම් ගැන කුසලා සතියකට දින දෙක තුනක්වත් කාර්යාලයේ මිතුරියන් සමඟ කියනවා. ඒ හරිම කනස්සල්ලෙන්. “පුතාගේ මුරණ්ඩු වැඩ නිසා මම පන්තියෙ මිස්ගෙනුත් බැණුම් ඇහුවා. එයාව පිට තැනකට එක්කගෙන යන්න බෑ හරියට දඟ කරනවා. අනේ මම දන්නෙ නෑ මොනවා කරන්න ද කියලා.”අද සමාජයේ එවැනි දරුවන් බොහොමයක් සිටිනවා. බොහෝ දෙනෙක් එවැනි දරුවන් හඳුන්වන්නේ අධි ක්‍රියාකාරිත්වයක් ඇති දරුවන් (Hyper Active) ලෙසයි. මෙම තත්ත්වය දරුවන් තුළ පවතින එක්තරා රෝගයක්.අධි ක්‍රියාකාරී දරුවන්ට අමතරව කිසියම් දෙයකට අවධානය යොමු කිරීමේ හැකියාව අඩු දරුවන් පිරිසක් ද සමාජයේ සිටිනවා. ඊටත් අමතරව ඉහත සඳහන් අධි ක්‍රියාකාරිත්වය වගේම අඩු අවධානය යන ලක්ෂණ දෙකම සහිත දරුවන් පිරිසක් ද සිටිනවා. මෙම දරුවන් අවධානය පිළිබඳ ඌනතාවයක් සහිත අධි ක්‍රියාකාරී දරුවන් ලෙස හඳුන්වනු ලබනවා.මෙහිදී සඳහන් කළ යුතු වැදගත් කරුණක් තිබෙනවා. ඒ තමයි කුඩා දරුවකු යම් පමණක දඟ බවක් පෙන්නුව ද එම දරුවා එවැනි රෝගය සහිත දරුවකු නොවන බව. මෙහිදී අප පළමුව දරුවකු වෙතින් පෙන්නුම් කරන අධි ක්‍රියාකාරිත්වය මොන වගේ දැයි හඳුනාගත යුතු වෙනවා.ඕනෑම කුඩා දරුවකු දඟයි. කුඩා දරුවන්ගේ ස්වභාවය එයයි. නමුත් අධි ක්‍රියාකාරී දරුවන් වෙතින් පෙන්නුම් කෙරෙන දඟ ස්වභාවය සාමාන්‍ය තත්ත්වයෙන් ඔබ්බට ගිය දඟ ස්වභාවයක්. මෙහිදී ද තවත් ගැටලුවක් මතු වෙනවා. ඒ තමයි දරුවකුගේ සාමාන්‍ය දඟ ස්වභාවය කුමක් ද කියා වටහාගන්න එක.රුධිර පරීක්ෂණයක් සඳහා රුධිරය රැගෙන ගන්නා වාර්තාවක් වැනි දෙයකින් දරුවකුගේ දඟ ස්වභාවය මැනිය හැකි වන්නේ නෑ.කෙසේ හෝ දරුවකු වෙතින් පෙන්නුම් කරන කිසියම් හැසිරීම් ලක්ෂණ සමූහයක් එම දරුවාට, දරුවාගේ මවුපියන්ට, පාසලේ අනෙක් දරුවන්ට කිසියම් බලපෑමක් ඇති කරනවා නම් එම දරුවා අධි ක්‍රියාකාරී දරුවකු ලෙස හඳුන්වන්න පුළුවනි.උදාහරණයක් ලෙස කිසියම් දරුවකු අසල සිටින දරුවන්ට සෑම විටම පාහේ කරදරයක් ඇතිවන ආකාරයෙන් හැසිරෙනවානම්, ඔවුන්ගේ අධ්‍යාපනයට බාධා වන ආකාරයෙන් කටයුතු කරනවානම්, එම දරුවා අධි ක්‍රියාකාරිත්වයක්සහිත දරුවකු ලෙස හඳුන්වන්න පුළුවනි.එවැනි දරුවකුට සන්සුන්ව සිටිය යුතු පල්ලි පන්සල් වැනි පූජනීය ස්ථානවලදී වුවත් එක ඉරියව්වක ටික වේලාවක් සිටීමට අපහසුයි. පන්තියේ ගුරුවරයා කිසියම් ප්‍රශ්නයකට පිළිතුරක් විමසූ විට හරි හෝ වැරැදි පිළිතුර අනෙක් දරුවන්ට කලින් පැවැසීමට එවැනි දරුවන් උත්සාහ කරනවා. එවැනි දරුවන්ට කිසියම් දෙයකට පේළියට යෑම අපහසුයි. ඒ වගේ ම කිසියම් දෙයක හෝ ක්‍රියාවක අනාරක්ෂිත බවක් දැනෙන්නේ නෑ.එවැනි දරුවකුට ගසකට නැඟ බිමට පැනීම කෙතරම් අනතුරුදායක දැයි හැ‍ඟෙන්නේ එම ගසෙන් පැන අතක් හෝ පයක් කැඩුණු පසුව පමණයි. එයින් පෙනී යන්නේ මෙවැනි දරුවන්ට දුරදිග සිතා බලා වැඩක් කිරීම අපහසු බවයි.අනෙක් දරුවන් පිරිස වන්නේ කිසිවකට හොඳින් අවධානයක් යොමු කළ නොහැකි දරුවන්. එවැනි දරුවන් ගෙන් ගුරුවරුන්ට වැඩි කරදරයක් ඇත්තේ නෑ. මෙවැනි දරුවන් ඉතාම නිශ්ශබ්දයි. බොහෝ විට මොවුන් බලාගත් අතම බලාගෙන සිටිනවා. ඔවුන්ට පවරන ගෙදර වැඩ කරගෙන එන්නේ නෑ. පාසලට රැගෙන ඒමට අවශ්‍ය පාසල් උපකරණ ද බොහෝ විට මෙම දරුවන්ට අමතක වෙනවා. එසේම ගුරුවරයා විසින් මවුපියන්ට ලබා දෙන පණිවුඩ මාපියන්ට ලබා දෙන්නේත් නෑ. එවැනි දරුවන් ගුරුවරුන් විසින් හඳුනාගන්නවා ද අඩුයි. එහෙත් අධි ක්‍රියාකාරිත්වයක් ඇති දරුවන්ට වගේම අඩු අවධානයක් ඇති දරුවන්ට ද මෙම රෝගී තත්ත්වය නිසා වන බලපෑම ඉහළයි.සාමාන්‍යයෙන් පාසල් යන වයසේ පසුවන දරුවකු අධි ක්‍රියාකාරිත්වයට පත්විය හැකි අවස්ථාවන් ඕනෑතරම් තිබෙනවා. කිසියම් දරුවකුට කලක් ඉගෙන ගත් පාසලින් ඉවත් වී වෙනත් පාසලකට යාමට සිදුවූ විට එම දරුවා වෙතින් අධි ක්‍රියාකාරිත්වයක් පෙන්නුම් කළ හැකියි. තවත් දරුවකු සිටින්න පුළුවනි පාසලේ අධ්‍යාපන කටයුතු හොඳින් කිරීමේ අපහසුතාවක් ඇති; පාසල් වැඩ වලට දුර්වල බවක් පෙන්වන.ඒ දරුවාට ගුරුතුමා හෝ ගුරුතුමිය උගන්වන දේවල් තේරෙන්නේ නැති නිසා නිතර වටපිට බලමින් කලබල ස්වභාවයක් පෙන්නුම් කිරීමේ හැකියාව තිබෙනවා. එවැනි තත්ත්වයන් තාවකාලිකව දරුවන් තුළ ඇතිවන තත්ත්වයන්. ඒවා අධි ක්‍රියාකාරී රෝගී තත්ත්වය ලෙස හඳුනා ගැනෙන්නේ නෑ. අඩු අවධානයක් සහිත දරුවන් පිළිබඳවත්, අඩු අවධානය මෙන්ම අධි ක්‍රියාකාරිත්වය යන තත්ත්වයන් දෙකටම ගොදුරු වූ දරුවන් පිළිබඳවත් තත්ත්වය එසේමයි.කුඩා දරුවන් වෙතින් එවැනි ලක්ෂණ පෙන්නුම් කරන්නේ ඇයි ද යන්න බොහෝ දෙනෙකුට ගැටලුවක්. එසේ වුවත් දරුවන් තුළ ඇතිවන එවැනි තත්ත්වයන්ට හේතු ගණනාවක්ම හඳුනාගෙන තිබෙනවා. ඒ සඳහා බලපාන හේතු අතරින් ප්‍රධානම හේතුව ලෙස වෛද්‍ය විද්‍යාත්මකව හඳුනාගෙන තිබෙන්නේ දරුවාගේ මොළයේ ඉදිරි කොටසේ වර්ධනයේ සිදුවන ප්‍රමාදයක් බවයි.එයින් අදහස් වන්නේ මොළයේ එම කොටස වර්ධනය නොවන බව නොවේ. එමඟින් හැඟවෙන්නේ මොළයේ එම කොටසේ වර්ධනය සෙමෙන් සිදුවන බවයි. මෙය මොළයේ රසායනික ක්‍රියාවලින් නිසා ඇතිවන තත්ත්වයක්.එය දරුවන්ගේ මොළය සම්බන්ධව ඇතිවන තත්ත්වයක් නිසා දරුවාගේ බුද්ධිය මානසික කුසලතා වර්ධනයට සෘජුවම බලපානවා. ඒ නිසයි අධි ක්‍රියාකාරී දරුවන්ට නොතේරෙන්නේ තමන්ගේ ක්‍රියාවන් ගෙන් පාසලේ අනෙක් අයට තම දෙමවුපියන්ට කරදර සිදුවන බව.එම රෝගී තත්ත්වය ඇතිවීමට 80% ක පමණ ප්‍රතිශතයක් බලපාන්නේ ජානමය තත්ත්වයන්. ඊට අමතරව මවුපියන් දරුවන් ඉදිරියේ නිතර අඩදබර කරගන්නවා නම්, දරුවාට ජීවත්වීමට සිදුවන්නේ අසහනකාරී කලබලකාරී පරිසරයකනම් ජානමය බලපෑමෙන් උරුම වූ තත්ත්වය වර්ධනය වීමට ඒවා බලපානවා.එවැනි දරුවකු වෛද්‍යවරයකු වෙත යොමු කළ විට පළමුවෙන්ම වෛද්‍යවරයා විමසන්නේ දරුවාගේ පියා හෝ මව කුඩා කාලයේ දී මෙම තත්ත්වයෙන් පෙළී ඇති ද කියායි. අධි ක්‍රියාකාරී හෝ, අඩු අවධානමක් සහිත හෝ මෙම ලක්ෂණ දෙකම සහිතව හෝ හැදී වැඩෙන කුඩා දරුවන් දුටු විට එම දරුවාගේ මවුපියන් ගැන දන්නා වැඩිහිටියන් පවසන්නේ “ඔය ළමයගේ තාත්තත් පොඩි කාලේ ඔහොමම තමයි. ළමයා ලොකු වෙනකොට ඔය ගතිය මඟහැරිල යාවි. ඕක ගණන් ගන්න එපා” කියායි.අධි ක්‍රියාකාරී, අඩු අවධානයක් සහිත රෝග ලක්ෂණ බොහෝ විට පෙන්නුම් කරන්නේ වයස අවුරුදු හය, හත, අට වැනි වයස්වලදී. එම දරුවන් තරමක් වැඩිහිටි බවට පත්වන විට කුඩා අවධියේදී තිබුණු ඉහත සඳහන් කළ රෝගී තත්ත්වයන් බොහොමයක් ටිකින් ටික අඩු වෙනවා ය යන්නෙහි සත්‍යයක් තිබෙනවා. දරුවා වැඩිහිටියකු බවට පත්වන විට මොළයේ අදාළ කොටස් වර්ධනය වීම නිසා එලෙස සිදුවන බවයි හඳුනාගෙන තිබෙන්නේ.එසේනම් මේ රෝගී තත්ත්වයන් පිළිබඳව ගණන් ගත යුතු නැතැයි ඇතැමෙකුට සිතෙන්න පුළුවනි. එම සිතිවිල්ල ඉතා වැරැදි සහගතයි. කුඩා අවධියේදී පෙන්නුම් කරන අධි ක්‍රියාකාරිත්වය, අවධානය අඩුකම වැනි තත්ත්වයන් නිසා කුඩා දරුවන්ට අධ්‍යාපන කටයුතු සඳහා වැඩි අවධානයක් යොමු කිරීමට නොහැකි වෙනවා. දරුවකුට අධ්‍යාපනයේ මුල් අඩිතාලම වැටෙන්නේ තුන, හතර වැනි වසරවල ඉගෙන ගන්නා විට.එම වයසේදී එකතු කිරීම, අඩු කිරීම, ගුණ කිරීම, බෙදීම වැනි ක්‍රියාකාරකම් පිළිබඳවත් අධ්‍යාපනයේ මූලික කරුණු පිළිබඳවත් නිසි පසුබිමක් දැනුමක් නොලැබුණු විට ඉහළ පන්තිවලට යන විට දරුවාට එම පන්තිවල වැඩ නිසි පරිදි කළ නොහැකි වෙනවා. මෙය දරුවාගේ ඉදිරි ජීවිත කාලයටම බලපෑම් ඇති කරනවා. ඒ නිසයි මෙවැනි අධි ක්‍රියාකාරී මෙන්ම, අඩු අවධානයක් සහිත දරුවන් පිළිබඳව වයස අවුරුදු පහ හය වන විටම මවුපියන් සැලකිලිමත් විය යුත්තේ.අධි ක්‍රියාකාරිත්වය වැනි මානසික තත්ත්වයකින් පෙළෙන දරුවකුගේ එම හේතුව නිසා ඇතැම් විට හානි වන්නේ අධ්‍යාපන කටයුතුවලට පමණක් නොවේ. එමඟින් දරුවාගේ ජීවිතයට ද හානි වීමේ හැකියාව තිබෙනවා. ඒ; අධි ක්‍රියාකාරිත්වය නිසා අධික උසකින් බිමට පැනීම, අවධානය අඩුකම නිසා පාර දෙපස නොබලා පාර පැනීම වැනි ක්‍රියාවකදී දරුවාගේ ජීවිතයට පවා එල්ල වන්නේ අවදානමක්. ඒ නිසයි එවැනි දරුවන් පිළිබඳව මවුපියන් වඩා සැලකිලිමත් විය යුත්තේ.එවැනි දරුවන් පිළිබඳව දරුවන්ගේ මවුපියන්ට මෙන්ම පාසලේ ගුරුවරුන්ට ද විශාල වගකීමක් තිබෙනවා. පන්තියක එවැනි දරුවකු සිටීනම් එම දරුවා ඉදිරි පෙළට ගෙන ඉගැන්වීම මඟින් ගුරුවරයාගේ සෘජු අවධානය දරුවා කෙරෙහි යොමු කළ හැකියි. එසේම දරුවාගේ අවධානය වෙනත් අතකට යොමු වී ඇති බව ගුරුවරයාට හැ‍ඟේ නම් දරුවාගේ නම කියා අමතා දරුවාගේ අවධානය ගුරුවරයා වෙත නැවත ලබාගත හැකියි.කුඩා අවදියේදීම මෙවැනි දරුවන් පිළිබඳව අවධානය යොමු කිරීමේ අවශ්‍යතාවට තවත් හේතුවක් තිබෙනවා. ඒ තමයි වැඩිහිටි වියට පත්වූ විට බොහෝ විට මත්ද්‍රව්‍යවලට ඇබ්බැහි වන්නේ, සොරකම් කිරීමට පෙලඹෙන්නේ කුඩා අවධියේදී අවධානය අඩුව සිටි, අධි ක්‍රියාකාරිත්වයක් පෙන්නුම් කළ දරුවන් වීම නිසයි.අධි ක්‍රියාකාරී ළමයින්ට සහ අඩු අවධානයක් සහිත ළමයින්ට අද ඉතාම සාර්ථක ප්‍රතිකාර ක්‍රම තිබෙනවා.ඒ ප්‍රතිකාර ක්‍රම අතර මානසික අභ්‍යාස ප්‍රතිකාර ක්‍රම මෙන්ම ඖෂධීය ප්‍රතිකාර ද තිබෙනවා. එවැනි දරුවකු පවුලක සිටීනම් ඒ පිළිබඳව කනස්සලු විය යුතු නෑ. අවම වශයෙන් ඒ දරුවාට අවුරුදු 6 ක් 7 ක් පමණ වන විටවත් දරුවාව වෛද්‍යවරයකු වෙත යොමු කළ යුතුයි. ළමා මනෝ වෛද්‍යවරයකු වෙත දරුවා යොමු කරන්නේ නම් වඩාත් සුදුසුයි.දරුවාව ප්‍රතිකාරවලට ඉක්මනින් යොමු කරන තරමට දරුවාගේ ජීවිතයට අත්වන ප්‍රයෝජනය ඉතා වැඩියි.දරුවා තරමක් වැඩුණු පසුව ප්‍රතිකාරවලට යොමු වූ විට ඊට පෙර දී පාසලේ දී ඉගැන්වූ පාඩම් දරුවාට අතපසුව ගොස් තිබෙනවා. එම පාඩම් නොතේරුණු විට දරුවාට පසු පාඩම් තේරුම් ගත නොහැකි වෙනවා. දරුවාගේ අධ්‍යාපනය කඩාකප්පල් වීමට, දරුවාට පාසල අධ්‍යාපනය එපා වීමට එය හොඳ සාධකයක්. ඒ නිසා එවැනි දරුවන්ව හඳුනාගත් මුල් අවධියේදීම වෛද්‍යමය ප්‍රතිකාරවලට යොමු කිරීම ඉතාම වැදගත්.වෛද්‍යවරයකු හමු වූ පමණින්ම වෛද්‍යවරයා මෙහිදී ඖෂධ ලබා දෙන්නේ නෑ. පළමුව ලබා දෙන්නේ මානසික අභ්‍යාසයි. ඒ පිළිබඳව හොඳ අවබෝධයක් මවුපියන්ට වෛද්‍යවරු විසින් ලබා දෙනවා. එසේම දරුවකුට ප්‍රතිකාර කිරීමේදී පාසලේ ගුරුවරයාගේ ද සහාය ලබාගෙන දරුවාගේ තොරතුරු ලබා ගන්නවා. ඒ අනුවයි වෛද්‍ය ප්‍රතිකාර ආරම්භ වන්නේ.ඖෂධීය ප්‍රතිකාර ආරම්භ කෙරෙන්නේ වයස අවුරුදු 6 ඉක්මවූ විටයි. එතෙක් ලබා දෙන්නේ මානසික අභ්‍යාස. මෙවැනි දරුවකු තුළ තිබෙන රෝගය වයස අවුරුදු හතරේදී හඳුනාගත්තා යැයි සිතන්න.එම වයසේදී මානසික අභ්‍යාස ආරම්භ කළ විට ඇතැම් විටෙක වයස අවුරුදු හය වන විට දරුවා සුව අතට පත්වී සිටින්නට පුළුවනි. එවිට දරුවාට ඖෂධීය ප්‍රතිකාර අවශ්‍ය වන්නේ නෑ. වෛද්‍යවරු මවුපියන්ට කියා දෙන මානසික අභ්‍යාස දරුවාට නිවැරැදිව කිරීමෙන් බොහෝ දරුවන්ට සුවයක් ලබාගත හැකියි.ඖෂධීය ප්‍රතිකාර ආරම්භ කළ මුල් මාසයේදීම තම දරුවාගේ ක්‍රියාකාරිත්වයේ වෙනසක් අධ්‍යාපනයේ වෙනසක් සිදුවන බව මවුපියන්ට වැටහෙනවා. ඒ බව මවුපියන් වෛද්‍යවරුන්ට පවසනවා. තම දරුවාට ඖෂධීය ප්‍රතිකාර ලබාගත් ඇතැම් මවුපියන්, තමාගේ දරුවා දැන් ඉතා හොඳින් ඉගෙන ගන්නා බවත්, දඟ නැති බවත්, පාසල් වැඩ ඉල්ලා ගෙන කරන බවත් පවසනවා.මෙහිදී සඳහන් කළ යුතු ඉතා වැදගත් කරුණක් තිබෙනවා. ඒ තමයි මෙවැනි රෝගී තත්ත්වයන් සඳහා ඖෂධීය ප්‍රතිකාර වලින් මොළයේ සෛල වර්ධනය නොවන බව. ඖෂධීය ප්‍රතිකාර ලබා දෙන්නේ දරුවාගේ එදිනෙදා වැඩ පහසු කරගැනීමට උදව් වීම සඳහා පමණයි.වර්ධනය නොවූ ‍මොළයේ සෛල වර්ධනය වීමට නම්, මානසික අභ්‍යාස අත්‍යවශ්‍යයි. එලෙස ප්‍රතිකාර ගන්නා විට ඇතැම් දරුවන් අවුරුදු දෙක තුනකදී සුවයක් ලබනවා.ඇතැම් දරුවන්ට ඒ සඳහා තවත් කලක් ගත වෙනවා. එම කාල වකවානු පිළිබඳව නිවැරැදිව කිව නොහැකියි.වෛද්‍යවරුන් විසින් පාසල් අධ්‍යාපන කටයුතුවල දරුවා නොයෙදෙන නිවාඩු කාලවලදී තාවකාලිකව ඖෂධ නැවැත්වීමට උපදෙස් ලබා දෙනවා.එහිදී දරුවා වෙතින් කිසියම් සාර්ථකත්වයක් පෙන්නුම් කළේ නම් ඖෂධීය ප්‍රතිකාර නැවැත්වීම පිළිබදව හෝ ඖෂධ ප්‍රමාණය අඩු කිරීම පිළිබඳව තීරණයක් ගත හැකියි. මෙහිදී ලබාදෙන ඖෂධවලට ඇබ්බැහි වන බව ඇතැම් මවුපියන් සිතනවා. එය මිථ්‍යාවක්.අධි ක්‍රියාකාරිත්වයන් පෙන්නුම් කරන, හෝ අඩු අවධානයක් පෙන්නුම් කරන හෝ මෙම ලක්ෂණ දෙකම පෙන්නුම් කරන දරුවකු සිටීනම් මවුපියන් ඒ පිළිබඳව කනස්සල්ලට පත්විය යුතු වන්නේ නෑ. එහිදී කළ යුත්තේ වෛද්‍ය උපදෙස් පැතීමයි.රිජ්වේ ආර්යා ළමා රෝහලේළමා මානසික රෝග පිළිබඳ විශේෂඥ වෛද්‍යසුදර්ශි සෙනෙවිරත්නගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=ay1310131</link>
    <topic>දැන් කාලේ කෙල්ලො කැමැති කොයි වගේ කොල්ලන්ට ද?</topic>
    <author>අරුණි මුතුමලී</author>
    <content>පුස්වැල් කෙතරම් හයිය වුණත් අගමුල නැති වැල් කෙතරම් දුර්වල වුණත් ඒ දෙකම බලන්නේ ගස්වල එතෙන්න. ඒ වගේම තමන් කරන වෘත්තිය කෙතරම් ප්‍රබල වුවත් වෘත්තිය පෞරුෂය කෙතරම් තිබුණත් ආදරයේ දී තරුණියන්ගේ සිත් බොහෝ විට වැල් වගේ. කාලයක් තිස්සේ සම්ප්‍රදායක් ලෙස එන නිසාදෝ සියයට සියයක්ම පෙම්වතියන් සොයන්නේ තමන්ට වඩා ඩිංගක් හරි උස පිරිමින්වයි. පීතෘ මූලික සමාජයේ පිරිමියා උසස් යැයි සම්මතයක් තිබීම එයට හේතුව ද? නැතහොත් ඇමසන් යෝධියන් ආදීන්ගේ මාතෘ මූලික සමාජ විනාශ වී යාම නිසා ක්‍රමිකව විකාශනය වී ජානගත වූ හැඟීමක් දැයි එයට පිළිතුරු සොයා ගත යුතුව තිබෙනවා.අපේ සමීක්ෂණයට අනුව අඩුම තරමින් අඩි 5 අඟල් 6 ක්වත් නැත්නම් අද තරුණයකුට තරුණියකගේ හිත දිනා ගැනීමට තරමක් අපහසුයි. තරුණියන්ගෙන් සියයට සියයක්ම තමන්ට වඩා උස පිරිමියකු පතන අතර ඉන් සියයට 10 ක් අඩි 6 ටත් වඩා උස පෙම්වතෙකුගේ සුරතේ වෙලි යාමට ප්‍රිය කරනවා. ගණකාධිකාරීවරියන්, නීතිඥවරියන්, ක්‍රීඩිකාවන්ගේ හිත ගන්න නම් තරුණයන්ට සෑහෙන්න ‘බාර් එක්සර්සයිස්’ කරන්න වෙයි කියලයි හිතෙන්නේ.තැඹිලි ගෙඩියට කපුටා වැහුවා වගේ ජෝඩු ඕන තරම් පාරේ දැක්කට අපේ සමීක්ෂණයේදී බොහෝ කුමරියන් පතන්නේ කළුකුමාරයන් නොවේ කියලත් අනාවරණය වුණා. හුඟක් අය ‘පිරිමි පාට’ කියා හැඳින්වූයේ තලෙළු පාටට. සුදුම තරුණයකු විය යුතුයි කියන මතයට බොහෝ ඇඟලුම් සේවිකාවන් වගේ ම විශ්ව විද්‍යාල ශිෂ්‍යාවන් එකඟ වුණා. සියයට 20 ක් විතර තරුණියන්ට නම් පාට ප්‍රශ්නයක් වුණේ නෑ. ඒත් තලෙළු අයට නම් ඉල්ලුම බොහොම වැඩියි. ඒ සියයට 80 ක්.සමහර තරුණයෝ ඇඟ හදාගන්න කියල ජිම් ගියාට තරුණියන් ගෙන් සියයට අනූපහක්ම කැමැති සාමාන්‍ය සිරුරු සහිත තරුණයන්ට. ඒකට නම් රැකියා භේදයක් ඇත්තෙම නැහැ. ඉතිරි සියයට පහ වුණත් ඕනවට වඩා මාංශ පේශි උළුප්පගෙන ඉන්න කොල්ලො ගැන කතා කළේ පිඹුරන් වගේ වෙන්න බෑ කියලයි.වෙනසක් කරන්න කියලා කොණ්ඩේ වැව්වට තට්ටේ ගෑවට ආකර්ෂණය ඇති වෙන්නේ නෑ කියන්න හොඳම සාධකය තමයි සියයට අනූවක් දෙනා පිළිවෙළට කොණ්ඩේ කපලා ඉන්න තරුණයන් ගැන හීන මැවීම. ‘පොලිස් කට්’ කපන අයටත් සියයට දහයක් විතර කැමැතියි. ඒ ඇඟලුම් ක්ෂේත්‍රයේ තරුණියන් ගෙන් සමහරුයි. විශේෂය තිබෙන්නේ සමහර නීතිඥවරියන් ඉඳහිට කොණ්ඩෙ වවනවාටත් කැමැති වීමයි. ඒත් සියයට පහයි.සියයට හැත්තෑවක්ම තරුණියන් රැවුල හොඳට කපලා පිළිවෙළට ඉන්න තරුණයන්ට තමයි කැමැති.හැබැයි සමහර නිළියන් චූටි කටු රැවුළක් තිබෙනවටත් කැමැති වුණා. පොන්ටින් කට් එක වගේ පොඩි රැවුල් මෝස්තරයක් ඉවස ගන්න නීතිඥවරියන්, ගණකාධිකාරිවරියන්, ගුරුවරියන් සමහරවිට කැමැතියි. ඒත් රැවුළ වැව්වාම නම් වයසක පාටයි කියලා තමයි බොහෝ තරුණියන් හිතන්නේ.ඔය විදිහට පෙනුම බලලා තෝරගන්න පෙම්වතාට ස්ථිර රැකියාවක් තිබෙන්නට ඕන කියන එක නම් සියයට 80 ක්ම අනුමත කළා. සමහරුන්ට එය පෞද්ගලික අංශයේ වුණත් කමක් නෑ. ඒත් සමහර විශ්ව විද්‍යාල ශිෂ්‍යාවන් වගේම නිළියනුත් රජයේ රැකියාවක් කරනවට කැමැතියි.සමහර නීතිඥවරියන් සහ ඇඟලුම් සේවිකාවන් ව්‍යාපාරිකයන්ට කැමැතියි. ඒත් ගුරුවරියන් ගෙන් සමහරුන් කීවේ මාධ්‍ය, ගුරු, නීතිඥ වැනි වෘත්තිකයන්ට අකමැති බවයි. ගණකාධිකාරිවරියන් බොහෝ දෙනකු තමන් වගේම ගණිත ශාස්ත්‍රයට නැඹුරු වෘත්තීන්වල යෙදෙන්නන් ගැන උනන්දුයි. ඒත් රජයේ රැකියාවල කිසිම නිදහසක් නෑ කියලා මතයක් ඇඟලුම් සේවිකාවන් අතර තිබෙනවා.රැකියාව වගේම වාහනයකුත් තරුණයකුට තිබීම ගෑනු ළමයින්ගේ හිත ගන්න හේතුවක් ද? ඔව්. සියයට 70 ක් අයට වාහනයක් ඕනමයි. සියයට තිහකට විතර එහෙම නොතිබ්බා ය කියලා හිත වෙනස් වෙන්නෙ නෑ. ඒත් ඉහළ තනතුරු දරන අය ඔහුටත් ඒ මට්ටම පැවැතිය යුතු බව සිතනවා. සමහරු වාහන එපා කියන්නේ තමන්ට වාහනයක් තිබෙන නිසා. ඒත් ගුරුවරියන් නිළියන්, සාමාන්‍ය යතුරුපැදිවලටත්, ක්‍රීඩිකාවන් හා ඇඟලුම් සේවිකාවන් ට්‍රේලර් බයිසිකල්වලටත් කැමැති බව පැහැදිලියි. ත්‍රීරෝද රථයක් හරි තිබීම ඇඟලුම් සේවිකාවකගේ හිත දිනා ගැනීමට ඉතාම වැදගත්.වාහනේ ගිහින් නතර කරන්න නිවෙසක් තිබිය යුතුයි ද? අපේ ඊළඟ කුතුහලය වුණේ එයයි. නිවසක් එපා කියා නම් කිසිවකුත් නොකීවාට ඕනැමයි කියා කීවේ සියයට 30 යි. ඇඟලුම් ක්ෂේත්‍රයේ තරුණියන් එයට හේතුව ලෙස කීවේ නිවෙසක් අලුතින් තැනීමට ගියහොත් කල්ගත වන බවයි. නීතිඥවරියන් ගෙන් ඇතැමෙකුගේ මතය වූයේ නිවෙසක් අලුතින් තැනීම කාලය අපතේ යැවීමක් බවයි. තමන් කැමැති අයුරින් නිවසක් තනා ගැනීම අනෙක් බහුතරයගේ ආශාවයි.ගේදොර යාන වාහන තිබුණු පලියට කාගේ වුණත් ගතිගුණ හොඳ වෙන්නේ නෑ. හැදියාවක් තිබෙන පවුල් පසුබිමකින් පැවත එන අයට හොඳ පෞරුෂයක් හිමි වෙනවා කියලා සැම දෙනාම පාහේ විශ්වාස කරනවා. බහුතරයක් ඒ කියන්නේ සියයට 70 ක්ම බලාපොරොත්තු වෙන්නේ තමන්ගේ පවුලට ගැළපෙන සමාජ තත්ත්වයක්. සියයට 60 ක් හොඳ කියන සීමාවේ නතර වෙනවා.තමන්ට වඩා උසස් පවුල් පසුබිමක් තිබිය යුතුයි කියා හිතන්නේ සියයට දහයයි. පවුල් පසුබිම කුමක් වුවත් පුද්ගලයා හොඳ නම් ආදරය කරන්න තීරණය කළේ සියයට 10 යි.ඒ වගේම කුලය පිළිබඳ ප්‍රශ්නයක් නෑ කියලා සියයට පනහක් කීවාට ඒ අයගෙනුත් සමහරුන්ගේ මවුපියන් ඒ සාධකය සලකයි කියු නිසා කුල සාධකය මේ අයගෙන් සියයට 70 කට බලපානවා.වැදගත් කුලවත් පරපුරකට අයිති නම් ඒ තරුණයා ගමේ ද නගරෙ ද කියන එකවත් හොඳම පාසලක ආදි ශිෂ්‍යයෙක් ද කියන එකවත් ලොකු ගැටලුවක් නෙවෙයි.ඒත් ලේකම්වරියන් බොහෝ විට නාගරික තරුණයන්ට ප්‍රිය කරන බව තමයි සමීක්ෂණයෙන් හෙළි වන්නේ. ඒත් නීතිඥවරියන් අතරින් සමහරු කීවේ ගමේ පාසලකට ගිය තරුණයකු ඕනවට වඩා තර්ක නොකරන නිසා තමන්ට ගැළපෙන බවයි.ඒත් ඉංග්‍රිසි ටික නම් දිව උලුක්කු නොවෙන්න කතා කරගන්න පුළුවන් වීම ඉතා වැදගත් කියා ඔවුන් සිතනවා. විශේෂයෙන් මාධ්‍යවේදිනියන්ගේ ද අදහස වුණේ ලෝකයේ ඕනෑම රටකදී තමන්ට අවශ්‍ය අයුරින් අදහස් ප්‍රකාශ කරගත හැකි පරිදි අන්තර්ජාතික භාෂාවක් හැසිරවීමට හැකි වීම තම අනාගත සැමියා සතු විය යුතු ලක්ෂණයක් බවයි.නිළියන් ගෙන් බහුතරයක් කීවේ තමන්ටත් අනුන්ටත් තේරෙන අයුරින් වැදගත් විදිහට කතා කරන්නට හැකි අයුරින් සිංහල ප්‍රගුණ කර තිබීම වඩා වැදගත් බවයි.ඒත් ඉංගිරිසි එපා යැයි කීමට කිසිවෙකුත් ඉදිරිපත් වුණේ නෑ. සියයට සියයක්ම සිංහල ඉංග්‍රීසි භාෂා අවශ්‍යයි කියන අතර දෙමළ භාෂාවත් පුළුවන් නම් හොඳ බව නිළියන් වගේම ක්‍රීඩිකාවන්ගෙන් සමහරු කීවා.වතුර වගේ ඉංග්‍රීසි කතා කළත් ඕනවට වඩා මෝස්තර දාන කොල්ලන් ගැන නම් කිසිම කෙල්ලක් උනන්දු වන පාටක් නෑ. තමන්ටත් මෝස්තර කරන්න ඕන නිසා පෙම්වතාටත් ඒ අවස්ථාව දෙන්නේ නීතිඥවරියන් ගෙන් කීපදෙනෙකුත් ඇඟලුම් ‍ක්ෂේත්‍රයේ කීපදෙනකුත් පමණයි. සියයට අසූපහක්ම තැනට, අවස්ථාවට ගැළපෙන මෝස්තරයක් කරනවාට විරුද්ධ නෑ. හැබැයි වැදගත් විදිහට.එහෙම ජැන්ඩියට ඇඳ පැලඳගෙන උත්සවේකට ගිහින් කබරයා වෙනකල් සුරාපානය කරන එකට සියයට සියයක්ම විරුද්ධ වුණේ වෛද්‍යවරියන් බහුතරයක් හා නිළියන්. දොස්තර නෝනාගේ මහත්තයා බීලා නැති වුණේ කියලා අහගන්න වෘත්තිය ගෞරවය ගැන හිතන කිසි කෙනෙක් කැමැති නැහැ.අනිත් ක්ෂේත්‍ර හැම එකකම පාහේ තරුණියන් කීවේ තමන්ගේ සීමාව තේරුම්ගෙන ඉඳහිට මද පමණින් සතුටක් ලබනවාට එරෙහි වීමත් මානුෂික නැහැ කියායි.කොතරම් කෑවත් බීවත් විරුද්ධ නොවන අය පවා උත්සවයකදී වෙන කෙල්ලක සමඟ තමන්ගේ කොල්ලා නර්තනයකට සහභාගි වෙනවට එතරම් සතුටු නැහැ.අනිත් අතට තමන්ගේ පෙම්වතා හොඳ සමාජශීලී කෙනෙක් වෙන්න ඕන කියලා හැම ක්ෂේත්‍රයකම තරුණියන් කීවාට ගණකාධිකාරිවරියන් වගේ ම වෛද්‍යවරියන් බහුතරයක් කැමැති සීමාවක් ඇතුව කතා කරන අයටයි. ගුරුවරියන්, නිළියන් වගේම ඇඟලුම් ක්ෂේත්‍රයේ නියැළෙන්නියන් සියලු දෙනා සමඟ එක විදිහට කතාබහ කරන තරුණයන් අගය කරනවා. ඒත් අපේ තරුණයන් දැනගත යුතු ප්‍රධානම කරුණ වන්නේ ඒ හැම කෙල්ලක්ම කැමැති තමන් සමඟ විශේෂයෙන් හිනාවෙලා කතා කරන තරමටම වෙන කෙල්ලන් සමඟ විහිළු තහළුවට නොයන කොල්ලන්ට පමණක් බවයි.(සමීක්ෂණයට ලක් වූ ක්ෂේත්‍ර - වෛද්‍ය, නීතිඥ, ගුරු, ගණකාධිකාරි, මාධ්‍ය, ක්‍රීඩා, ලේකම්, ඇඟලුම්, රංගන, විශ්ව විද්‍යාල ශිෂ්‍යාවන්)අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=ay1310132</link>
    <topic>අබුද්දස්ස කාලේ</topic>
    <author>දමිත් සඳනුවන් කීර්ති</author>
    <content>“කෝ... බඩු ගෙනාවද?”“මොන බඩු ද?”“ඇයි මම යනකොට කිව්වෙ. ගෙදරට ඕන කරන හාල් සිල්ලර පහේ ටිකකුයි, එළවළු ටිකකුයි ගේන්න කියලා.”“බඩු මොකට ද?”“ඔය කියන්නෙ, ගෙදරටම බඩු මලු පිටින් ගෙනල්ල දෙනවා කියලා.”“කව්ද ඔය දානපතියා? ඒකෙන් කමක් නෑ ලයිට් බිල ගෙව්වද?”“ඒ මොකටද?”“ඒ මොකටද අහන්නෙ, ලයිට් කපල යයි මනුස්සයො”“ඒව ඕනෙ නෑ, දැන් ඔය කියන්නෙ, ලයිට් බිලත් එයාලම ගෙවනවා කියලා. ඕනෙ නම් සල්ලිත් දෙනවා කියලා, බඩු මුට්ටු දෙනවා නම්, ලයිට් බිල ගෙවනවා නම්, සල්ලිත් දෙනවා නම්, තව වෙන මොනවද?”“කව්ද ඉතින් ඕව දෙන්නෙ ආණ්ඩුවෙන් ද?”“පිස්සු ද මෙයා...”“ආණ්ඩුවෙන් නෙවෙයි, රේඩියෝ එකෙන්.... රේඩියෝ එකෙන්...”“වෙන මොනවද දෙන්නෙ. ඇඳුම් පැලඳුම්, බේත් හේත්, එහෙම දෙන රේඩියෝ නැද්ද හැබෑටම.”“බයවෙන්න එපා, ඒවත් එයි ළඟදීම.”“ඕව ගන්න මොනවද ඉතින් අපි කරන්න ඕනෙ.”“මොකුත් කරන්න ඕනෙ නෑ, ගමටම ඇහෙන්න හයියෙන් සද්දෙට රේඩියෝ එක දාගෙන ඉන්න එක විතරයි, අපිට තියෙන්නෙ.”“එතකොට අල්ලපු ගෙවල්වල මිනිස්සු ගල් ගහයිනේ හලෝ. අපිට කරච්චලේ කණක් ඇහෙන්න නෑ කියලා.”“ඒකටනේ මෙයා අපි බෝඩ් කෑල්ලක් දාන්නෙ ගේ ඉස්සරහා.”“ගල් ගහන්න එපා, පොලිසි යන්න එපා අපි රේඩියෝ එක හයියෙන් සද්දෙට දානව කියලද?”“නෑ. නෑ. යෝදියේ අපි අහන්නෙ මේ රේඩියෝ එක කියලා.”“එතකොට?”“එතකොට එයාල හොයාගෙන ඇවිල්ල දීල යන්නෙ නැතෑ අපිට?”“මොනවද බැටරි කෑලි දෙකක් ද?”“නෑ... නෑ....”“සල්ලි ද, රෙදිපිළිද, සිල්ලර බඩු ද, බේත් හේත් ද, තව වෙන මොනවද ඉතින්?”“රේඩියෝකාරයින්ට පිස්සු හැදිල ද?”“පිස්සු හැදිල වගේ තමයි මෙයා, එයාල අපිට දෙන්නෙ. අරව දෙනවා මේව දෙනවා උදේ ඉඳන් රෑ වෙනකන් එපා කියන කම්ම තරගෙට දෙනවා.”“මොකටද ඔය තරම් දේවල් දෙන්නෙ. එයාලට වැඩිවෙලාද”“වැඩිවෙලා නෙවෙයි. වැඩි කරගන්න අනේ. වැඩිකරගන්න.”“මොනවා වැඩි කරගන්න ද?”“වෙන මොනවත් නෙවෙයි. අසන්නො... අසන්නො...”“ඕකට ඉතින් එක එක අල්ලස් දෙන්න ඕනෙ යෑ. අහන්න පුළුවන් හොඳ වැඩසටහන් ටිකක් ඉදිරිපත් කළා නම් ඉවරයිනේ.”“ඒ ඉස්සර, දැන් ඒවා හරියන්නේ නෑ, වැඩියෙන් දෙන්නෙ කවුද? ඒක තමයි මිනිස්සු අහන්නෙ.”“ඒකෙ තේරුම රේඩියෝ එක කියන්නෙ, ඉස්සර වගෙ කවි, සිංදු, ප්‍රවෘත්ති, නාට්‍ය වගේ දේවල් ප්‍රචාරය වෙන එකක් නෙවෙයි. දන්සැලක් වගේ එකක් නේද?”“අන්න දැන් ඔයාට තේරුණා ගොනාට වගේ”“එහෙනම් ඉතින් මිනිස්සු රස්සාවල් කරන්න, හම්බ කරන්න, මහන්සි වෙන්න ඕනෙ නැහැනේ. උදේ ඉඳන් රෑ වෙනකන් රේඩියෝ එක දාලා අහගෙන උන්නාම ඉවරයිනේ.”“අනේ කාලේ වනේ වාසේ. අබුද්දස්ස කාලෙට ලබුත් තිත්තයි කිව්වලු”අවිස්සාවේල්ලේ පියසෝම රුද්‍රිගුහිරු දැවීඅළු වී, විසිරෙන ගිනි පුළිඟු, පෑගෙන වැලි කතරක, ඔබ තනි වුණේ කිම? කියන් මට රහසේ  නිට්ටඹුවචමෝදි සත්සරා තිලකරත්න,ස්වේත සඳ රැස්, වැටී ගං දිය රූ මවති, දිලි දිලි උමතුව කිරල සුවඳ කැන්, මුසු වූ පවන් රොද සිනාසී, ඔච්චම් කරයි මට...සඳත් සමඟම, යයි ගලා නව දුරින් දුරකට, කොමල ලතාවට අහෝ දෙව්ලිය දුටුවේ අද මම සඳට පෙම් බැඳි ගං තෙරේ රුව...නිසල රෑ සඳ, ගං තෙරක හිඳ ගෙවුනු මොහොතේ, සීතලේ අද පුදුමයක්මය, හැණි මා හට අසරණයි මා සොබා රූ මැදබෙල්ලන්විලශානිකා පෙරේරා  තනිකඩ දිවිය හරිම සුන්දරයි. දැන් හිතුණද දැන් ගියා. ලංකාවෙද? සල්ලි තියෙනව නම් පිටරටකද? අනුරාධපුරයෙ පොලොන්නරුවෙ නටබුන් අතරද, වෙහෙරක් විහාරයක්, බෝ මැඩක් ළඟද, හිතත් එක්ක තනිවෙන්න පුළුවන්. වටේ ඉන්න යහළු යෙහෙළියන් තනිකඩ දිවිය සමච්චලයකට අරගෙන. “ලෝකේ ලස්සන වෙන්නට දෙදෙනෙක් ඕනෑ වෙයි” මේක තමයි ඒ අය මගේ හිතට වද්දන්නෙ. දෙන්න තුන්දෙනා වෙන එක ඒ ගොල්ලන්ගෙ ඉලක්කය. තනි අලියා සැරයි. ඌට අරමුණක් නෑ, ඉලක්කයක් නෑ. රංචුවක් නෑ. අම්ම තාත්ත අහිමි වුණා. සහෝදර සහෝදරියො වෙන වෙනම කූඩු තනාගෙන විසිරිලා ගිහින්.මහ ගෙදර තනි වුණ මගේ ජීවිතයට හොඳ කවි සංකල්පනා, ගී පදවැල් ලියන්න මුමුනන්න නිදි මරාගෙන පුළුවන්. මහරෑ මැදියම් රැයේ සඳ තරු පිරිවැරූ අහස දිහා බලාගෙන ලස්සන චිත්ත රූප මවන්න පුළුවන්. මොකද අද පරක්කු වුණේ? අනේ! දැන් නිදාගන්නෙ නැද්ද? අහන්න කෙනෙක් නෑ. තනිවීම අසපුවක් කරගෙන, හිත භාවනාවක් කරගෙන. මම දැහැන්ගත වෙලා. තනි වෙන්න, තනිවෙන්න කියල වැර දැරූ හිත අද්දර ඔන්න නාරිලතා මලක් පිපුණා. නෙතු පියන් වසඟ වුණා, හිත උඩු යටි කුරු වුණා. “ලෝකේ ජීවත් වෙන්නට දෙදෙනෙක් ඕනෑ වෙයි” එයා ගයනව, රඟනව, තනි වෙන්න ඉඩ දෙන්න බෑ - නාරිලතා මල කියනව. ඔයා පරපුරක් ගැන හිතන්නෙ නැද්ද? ඔයාට පීතෘ පදවි. මට මාතෘ පදවිය. ලබන්න ලබාදෙන්න බැරිද? ඔය කකුලෙ කටුවක් ඇනුනහම අරන් දාන්නෙ කව්ද? වයසට ගියාම කොන්දෙ කැක්කුමක් ආවහම තෙල් ටිකක් ගා ගන්නෙ කොහොමද? නාරිලතා මහ හයියෙන් හිනාවෙනව. කෝම කෝම හරි දන්න හැම රංගනයක්ම දාල නාරිලතා, හැඳි මිටේ දිග තියෙන නුවණින් මාව දියාරු කරල අල්ලට අරගෙන දිව ගාල ලුණු ඇඹුල් රහ බැලුව. ඇත්ත නේන්නම් දෙන්නෙක් එක වහලක් යට කොච්චර සුන්දරද? අපරාදේ මම තනිවෙලා හිටිය කල්, තව පොඩ්ඩෙන් ජීවිතයෙ වසන්තය මග හැරෙනව. නාරිලතා මල ඔයා සුවඳයි මම ඔයාව වැලඳ ගන්නව.ගම්පහ සිරි පෙරේරා කහවලඅඳුරු අහසෙහි දිලෙන තරුවක පැහැය අතරින් ඔබේ රූපය පෙනී නොපෙනී, දිලී නොදිලී... කළු වලාවකට මුවා වී... ම'සිත් විමනින් පලා යයි  ශ්‍රී ජයවර්ධනපුර සරසවියේ ටී. චබෝදා මධුමාලි තිරිමාන්නවිටෙක වැසි වස්සනා නියං අහස් ගැබ හිත මිතුරු විට පුරුදු නුපුරුදු සැමට ආලවන්ත හිතම දික්කර වසන්තය කැන්දයි සිනහ ඉතිරි කර... විටෙක වැසි නොවැටෙනා නියං අහස් ගැබ පුරුදු නුපුරුදු සැමට දුකම කැන්දයි කඳුළු ඉතිරි කර...දමිත් සඳනුවන් කීර්තිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=ay1310133</link>
    <topic>ගමේ කතුන්ට ණය දෙන්නේ කිසිම ඇපයක් නැතිව</topic>
    <author>ඉනෝකා සමරවික්‍රම</author>
    <content>මිනිසුන්ට ආර්ථික අමාරුකම් බොහෝය. විශේෂයෙන්ම දිළිඳු පවුල්වල ජීවන අර්බුද බොහෝය. මේ පවුල්වල ආර්ථිකය ‍ෙගාඩනැංවීමේ අරමුණින් ඔවුන්ට ස්වයංරැකියා ආරම්භ කිරීමටත් කරගෙන යන කර්මාන්ත වැඩිදියුණු කිරීමටත් ඉදිරිපත් වූ ආයතන අද බොහෝ වේ. ඒ අතරින් ප්‍රයිම් ග්‍රාමින් ආයතනය පෙරමුණ ගෙන සිටී.වසර දහඅටක ඉතිහාසයක් ඇති ප්‍රයිම් ග්‍රාමින් ආයතනය වර්තමානයේ බොහෝ අංශ වෙත පැතිර තිබුණ ද එය අතීතයේ දී සුළුවෙන් ආරම්භ කළ ව්‍යාපාරයකි. ප්‍රයිම් ලැන්ඩ් සමාගමේ නිර්මාතෘ ප්‍රේමලාල් බ්‍රාහ්මණගේ මහතා ඇතුළු කණ්ඩායම උත්සාහයෙන් පැමිණි ගමනක දියුණුව දෙස බලා අද නිහඬ සතුටෙක් විඳිති.“මගේ ගම කිරිබත්ගොඩ. මම ඉගෙනගත්තේ තර්ස්ටන් විද්‍යාලයේ. වරලත් ගණකාධිකාරිවරයකු, වරලත් කළමනාකරුවකු ලෙස කලක් රජයේ හා පෞද්ගලික අංශයේ සේවය කළ මට කලක පටන්ම හිතුණ දෙයක් තමයි ව්‍යාපාරයක් පටන් ගන්න ඕන කියලා. ඒ අනුව තමයි මීට අවුරුදු දහඅටකට පෙර අපි ඉඩම් අලෙවිය ආරම්භ කළේ.”ප්‍රේමලාල් මේ කාර්යයට අතගැසුවේ තනිවම නොවේ. වර්තමානයේ ප්‍රයිම් ලෑන්ඩ් සමාගමේ උප සභාපතිනිය ලෙස කටයුතු කරන සඳමිණි පෙරේරා සහ තවත් දෙදෙනකු එක්වය.“ඇත්තම කිව්වොත් අපි මුලින්ම කළේ විශ්වාසය මත ඉඩම් ලබාගෙන එම ඉඩම් සංවර්ධනය කර විකිණීමෙන් අනතුරුව මුල් ඉඩම් හිමිකරුවන්ට මුදල් ගෙවීමයි. මුලින්ම අතුරුගිරිය, කළගෙඩිහේන, ප්‍රදේශවල ඉඩම් අලෙවිය සිදුකළා. විශ්වාසය මත ආරම්භ කළ එම කාර්යය ඉඩම් හිමියන්ට පොරොන්දු වූ දිනටත් පෙර අපි මුදල් ගෙවා අවසන් කළා. ඉන් පසුව අපි දිගින් දිගටම ඉඩම් මිලට ගෙන අලෙවි කිරීම කරගෙන ගියා. ඉඩම් හා සම්බන්ධ ගනුදෙනු වලදී විශ්වාසය ඉතාමත්ම වැදගත්.”දේපළ වෙළෙඳාම් ක්ෂේත්‍රයේ පෙරමුණේ රැඳී සිටින නාමයක් වන ප්‍රයිම් ලෑන්ඩ් හැමවිටම තම ගනුදෙනුකරුවාට හොඳ සේවාවක් ලබා දීමට උත්සුක වෙයි.“කෙනෙක් මුළු ජීවිත කාලයම හම්බකරලා එහෙම නැත්නම් ණයවෙලා තමයි ඉඩමක් ගන්නේ. ඉඩම් අලෙවිකරුවන් හැටියට අපේ අරමුණ තමයි ඔවුන්ගේ මුදලට සරිලන ලෙස හොඳ තත්ත්වයේ ඉඩමක් මිලට ගැනීමට අවස්ථාව සලසා දීම. අපේ දර්ශනයත් එයයි. අපි හැමවිටම හැම දේටම වඩා පාරිභෝගික විශ්වාසය ඉතාම උසස් කොට අගය කරනවා.”මේ වන විට ප්‍රයිම් ග්‍රාමීන් හා මයික්‍රො ෆිනෑන්ස් ආයතනය රට පුරාම වාගේ ව්‍යාප්තව තිබේ. බොරැල්ලේ සේනානායක මාවතේ පිහිටුවා ඇති ප්‍රයිම් ලෑන්ඩ් සමාගමට අමතරව ඔවුන්ගේ ශාඛා පනස් අටක් මේ වන විට ව්‍යාප්තව ඇත.කොළඹ, ගම්පහ දිස්ත්‍රික්කවල පමණක් නොව ඔවුහු මේ වන විට අනුරාධපුරයේ ද ඉඩම් සංවර්ධනය කර විකිණීම ආරම්භ කර ඇත. ඉදිරියේ දී යාපනයේ ද ඉඩමක් කොටස් කර විකිණීමට නියමිතය.“අනුරාධපුරයේ රන්මිණි උයන නමින් අක්කර පහළොවක ඉඩමක් ජල විදුලිය, තාර යෙදූ පාර, ආදිය සකස් කර සංවර්ධනය කර විකිණීමට කටයුතු කර තිබෙනවා. ඒ වාගේම මේ ඉඩම්වල ඔප්පු ඉතාම පිරිසුදුයි. ඕනෑම බැංකුවක තබා ණය ගැනීමට පුළුවන්. මේ හැරුණු විට පාරිභෝගිකයාට පහසු ලෙස වාරික ගෙවීමේ ක්‍රමයටත් ඉඩම් ලබාගැනීමට පුළුවන්.ප්‍රයිම් ග්‍රාමීන් යනු කුමක් ද?අපි ප්‍රයිම් ග්‍රාමීන් ආරම්භ කළේ මීට වසර දෙකකට පමණ පෙර. ප්‍රධානම අරමුණ තමයි දිරිය කාන්තාවන්ට තමන්ගේ ව්‍යාපාරය කරගෙන යාමට ණය මුදල් ලබාදීම. මෙහිදී අපි අපේ සාමාජිකයන්ගෙන් කිසිදු ඇපයක් ලබා ගන්නේ නැහැ. රුපියල් විසි පන්දහසේ සිට එක්ලක්ෂ තිස් පන්දහස දක්වා ණය මුදලක් ලබා දෙනවා.මීට අමතරව ඉතිරි කිරීමේ ගිණුම පවත්වාගෙන යාමටත්, උපදෙස් ලබාදීමත් හැරුණ විට දුප්පත් භාවය පරදවා ඒ අයට නැඟී සිටීමට ඉඩ සලසා දීමයි අපේ අරමුණ.ලංකාවේ ප්‍රථම වරට විශ්ව විද්‍යාල අධ්‍යාපනය වෙනුවෙන් ප්‍රයිම් සිප් නමින් ළමා ගිණුමක් ද ආරම්භ කර තිබේ.“මේ ඉතිරි කිරීමේ ගිණුම තියෙන්නේ වයස අවුරුදු අටට අඩු දරුවන් සඳහා. රුපියල් පන්දහසක් තැන්පත් කිරීමෙන් එම දරුවා විශ්ව විද්‍යාලයට යාමේදි එම ඉගෙනුම අවසන් වනතුරු මාසිකව දසදහසක මුදලක් ලබාදෙනවා. ඒ සඳහා අද අපට හොඳ ඉල්ලුමක් තිබෙන බවත් කියන්න සතුටුයි.” ප්‍රේමලාල් මහතා තම ආයතනයේ නව ඉසව් ගැන එසේ කියන්නේය.හතර දෙනෙකුගෙන් ඇරැඹි ප්‍රයිම් ලෑන්ඩ් සමාගමේ මේ වන විට කාර්ය මණ්ඩලය බොහෝය.“අපි හැම විටම හිතන්නේ මේ අය මේ සමාගමේ කොටස්කරුවන් කියලා. ඒ නිසා අපි හැම විටම ඔවුන් සමඟ ඉතාම සුහදශීලීව කටයුතු කිරීමට පෙළඹී සිටිනවා. මුල්ම කාලයේ සේවය කළ අයත් තවම අප සමඟ ඉන්නවා. නිවෙස්වල ඉන්නවට වඩා මේ අය වැඩිපුර ඉන්නේ මෙතැන. එනිසා හැමවිටම මේ ස්ථානය ඔවුන්ට ප්‍රීතිමත් තැනක් විය යුතුයි.මගේ අරමුණ ගුණ යහපත් සේවක පිරිසක් බිහි කිරීම සහ ගුණ යහපත් ආයතනයක් බිහි කිරීමයි. හැම සතයකටම ලාභ උපයනවට වඩා ගුණ යහපත්කම අපි අගය කරනවා.”ප්‍රයිම් ලෑන්ඩ් සමාගමේ සභාපති ඩී. ප්‍රේමලාල් මහතා පවසන්නේ එසේය.ප්‍රයිම් ලෑන්ඩ් පාලන අධිකාරිය හැමවිටම සේවක සුබසාධනය පිළිබඳව විශේෂ අවධානයක් ද යොමු කරයි.මෙම ආයතනයේ මාස හයකට වඩා අඩු සේවා කාලයක් ඇති අයට පවා එක් වරක් හෝ පිට රට සංචාරයක් ලබා දී තිබේ. වසර දහය සම්පූර්ණ කළ සේවකයන්ට මැලේසියා සංචාරයක් ලබා දෙයි.ප්‍රයිම් ලෑන්ඩ්, ප්‍රයිම් ග්‍රාමින් හැරුණ විට ප්‍රයිම් හෝම්ස් අනුබද්ධිත ආයතනය ද මෙහිදී සුවිශේෂි වේ.ප්‍රයිම් හෝම්ස් යනු වෙනමම නිවාස ව්‍යාපෘතියකි. දැරිය හැකි මිලකට සුඛෝපභෝගි නිවාස ඉදිකරවා දීම මෙහි අරමුණයි.රුපියල් ලක්ෂ 45 සිට රුපියල් ලක්ෂ 55 දක්වා දැරිය හැකි මිල ගණන් වලට අපෙන් සුඛෝපභෝගි නිවාස මිලට ගැනීමට පුළුවන්. මෙම නිවාස ගෙවීමේ පහසුකම් යටතේ ලබා ගැනීමටත් පුළුවන්. ඒ වගේම මේ වන විට අපි අතුරුගිරියේ නිවාස ව්‍යාපෘතියක් ආරම්භ කර තිබෙනවා. ඊට අමතරව බත්තරමුල්ල, රාජගිරිය, නාවල, කොට්ටාවේ මෙම සුඛෝපභෝගි නිවාස ව්‍යාපෘති ඇරඹී තිබෙනවා. ඇතැම් තැන්වල ඇරැඹීමට නියමිතයි.”අපේ මේ ආයතනය නිසා අද පවුල් බොහොමයක් රැකෙනවා. ඒ වගේම ග්‍රාමීය පවුල් දුප්පත් කමින් මුදා නඟාසිටුවීමට අපේ ආයතනයට යම් මෙහෙවරක් කිරීමට හැකිවීම පිළිබඳව අපි අද සතුටුවෙනවා. එමෙන්ම අපේ සමාගම කෙරෙහි විශ්වාසය තබා අද ව්‍යාපාරිකයන් මෙන්ම සෙසු අය මුදල් ආයෝජනය කර තිබෙනවා.ප්‍රේමලාල් මහතා තම ආයතනය පිළිබඳව එසේ පවසන විට දහඅට වසරක් තිස්සේ ජනතා විශ්වාසය දිනා ගනිමින් ව්‍යාපාරික ක්ෂේත්‍රයේ රැඳී සිටීම පිළිබඳව ද අපි ඔහුගෙන් ඇසුවෙමි.“මම ඉතාම සතුටට පත්වෙනවා මේ ක්ෂේත්‍රයේ අපට මෙපමණ කලක් කීර්තිමත් ලෙස රැඳී සිටීමට පුළුවන් වීම ගැන. ඒ වගේම අපේ රටේ ජනතාවට පණිවුඩයක් දීමටත් මම මෙය අවස්ථාවක් කර ගන්නවා. ‍ඉඩම් වෙන්දේසිකරුවකුට ඉඩමක් දෙන විට ඉතාම හොඳට සොයා බලා දෙන්න. ඒ වගේම අතේ තියෙන මුදලට, තමන්ට ජීවත්වීම සඳහා නිවෙසක් ඉදිකිරීමට ඉඩමක් මිලට ගැනීමට යාමේදි ඒ පිළිබඳව හොඳට සොයා බලන්න. එහෙම නැතිව ආවාට ගියාට ඉඩම් මිලට ගන්න ගියොත් නැති ප්‍රශ්න වලට පැටලෙන්න වේවි.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj1310131</link>
    <topic>හිඟුරක්ගොඩ LOME සේවා මධ්‍යස්ථානය වඩා ඉඩ පහසුකම් සහිත නව ස්ථානයක</topic>
    <author/>
    <content>හිඟුරක්ගොඩ LOME සේවා මධ්‍යස්ථානය වඩා ඉඩ පහසුකම් සහිත නව ස්ථානයකශාඛා ජාල ප්‍රධානි/ සාමාන්‍යාධිකාරි අශාන් නිස්සංක පාරිභෝගිකයකු සමඟ ගනු දෙනුවල නිරත වෙමින්LOLC මයික්‍රො ක්‍රෙඩිට් සමාගම (LOMC) පසුගිය දා සිය හිඟුරක්ගොඩ සේවා මධ්‍යස්ථානය වැඩි දියුණු කොට වඩා ඉඩ පහසුකම් සහිත හිඟුරක්ගොඩ, ගුවන්තොටුපළ පාරේ අංක 22 දරණ නව නිවහනට රැගෙන යන ලදී. මෙහි නිල සමාරම්භක උත්සවය ශාඛා ජාල ප්‍රධාන නිලධාරි/ සාමාන්‍යාධිකාරි අශාන් නිස්සංක මහතාගේ ප්‍රධානත්වයෙන් පැවැත්විණ.නව සේවා මධ්‍යස්ථානය මඟින් ගනුදෙනුකරුවන්ට ක්ෂුද්‍ර මූල්‍ය විසඳුම් ඇතුළු විශේෂිත නිෂ්පාදන සහ සේවා පිරිනමන අතර එමගින් ප්‍රදේශයේ ක්ෂුද්‍ර ආයෝජන අංශය දිරිගැන්වීමට අපේක්ෂා කෙරේ.අශාන් නිශ්ශංක මහතා සමාරම්භක උත්සවය අමතමින් මෙසේ පැවසීය.“හිඟුරක්ගොඩ සහ අවට ප්‍රදේශවල ජන ප්‍රජාව වෙතින් මූල්‍ය සේවා සඳහා වර්ධනය වෙමින් පවතින ඉල්ලුම සැලකිල්ලට ගෙන ප්‍රධාන ‍තැපැල් කාර්යාලයේ පිහිටුවා තිබූ අපගේ සේවා මධ්‍යස්ථානය වැඩිදියුණු කිරීමට අදහස් කළෙමු‍.එය නවීකරණය කොට වඩාත් සමීප, ඉඩ පහසුකම් සහිත ස්ථානයකට රැගෙන යන ලද අතර, පාරිභෝගික සේවා කටයුතු වෙනුවෙන් කැප වුණු කාර්යක්ෂම වෘත්තිකයන් කණ්ඩායමක් ද ඒ වෙනුවෙන් පත්කොට ඇත. මෙම කලාපයේ ක්ෂුද්‍ර, කුඩා හා මධ්‍ය පරිමාණ ව්‍යවසාය ක්ෂේත්‍රය සංවර්ධනය කරලීම සඳහා පවතින අවස්ථාවන්ගෙන් උපරිම ඵල නෙළා ගැනීමට අප අදහස් කරමු.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj1310132</link>
    <topic>ඉන්ධන ඉතුරුවට වඩා හයිබ්‍රිඩ් වාහනයක වාසි රැසක් තිබෙනවා</topic>
    <author/>
    <content>ඉන්ධන ඉතුරුවට වඩා හයිබ්‍රිඩ් වාහනයක වාසි රැසක් තිබෙනවා දැනට ලෝකයේ තිබෙන ඔටෝ මොබයිල් ඉංජිනේරු තාක්ෂණයන්ගෙන් අනාගතයේ වඩාත්ම දියුණුවීමට හැකි තාක්ෂණය වන්නේ හයිබ්‍රීඩ් තාක්ෂණයයි. පසුගිය වසර දහය තුළදී හයිබ්‍රීඩ් තාක්ෂණයේ දියුණුව ඔ‍ටෝ මොබයිල් ඉංජිනේරු ක්ෂේත්‍රයට අදහා ගැනීමටත් බැරි තරමටම ඉතාමත් ඉහළ හා තරගකාරී මට්ටමක පැවතිණි. හයිබ්‍රීඩ් වාහනයක් සඳහා වැය කළ යුතු මූලික වියදම වැඩි වුවත් ඒ මඟින් විශාල වශයෙන් ඉන්ධන ඉතිරි කරගත හැකි නිසා පාරිභෝගිකයාට සහ රටට අවසාන වශයෙන් විශාල ආර්ථික වාසියක් උදාකර ගත හැකිය.හයිබ්‍රීඩ් වාහන නිසා පරිසර දූෂණය අවම මට්ටමක තබා ගැනීමට හැකිවීමද රටට හා සමාජයට ලැබෙන විශාල ප්‍රතිලාභයකි. ජපානය වැනි රටවල හයිබ්‍රීඩ් වාහනයක් භාවිතා කිරීම සමාජයේ ගෞරවයට හේතුවන වන අතර ඒ මඟින් තමා පරිසරයට ආදරය කරන්නෙකු බව විදහා දක්වයි.හයිබ්‍රීඩ් තාක්ෂණය මඟින් පරිසර දූෂණය අවම කරන ආකාරය පිළිබඳව මෙරට සුප්‍රසිද්ධ විශේෂඥ ඔටෝ මොබයිල් ඉංජිනේරුවරයෙකු වන ලාල් අලවත්ත මහතා පැහැදිලි කළේ මෙසේයි.“හයිබ්‍රීඩ් තාක්ෂණයේ ප්‍රධාන තාක්ෂණ ක්‍රම දෙකක් තිබෙනවා. එකක් තමයි සීරියස් හයිබ්‍රීඩ් තාක්ෂණය, අනික තමයි එන්ජිමක් හා හයිබ්‍රීඩ් පද්ධතියක් තිබෙන පැරලල් හයිබ්‍රීඩ් තාක්ෂණය. එහිදී, සමහරවිට එන්ජිමෙන් පමණක් ධාවනය කරනවා. සමහරවිට හයිබ්‍රීඩ් පද්ධතියෙන් පමණක් ධාවනය කරනවා. මේ දෙකම එකටත් වැඩ කරනවා.”“සීරියස් තාක්ෂණයේදී හයිබ්‍රීඩ් කොටස ක්‍රියා විරහිත වුණොත් බොහෝවිට ඉන්ධන කොටසින් වැඩ කරන්න බෑ. මෙම තාක්ෂණ දෙකින්ම යුතු හයිබ්‍රීඩ් රථවල එන්ජිම ක්‍රියාත්මක වන කාලය සාමාන්‍ය වාහනවල එන්ජිම ක්‍රියාත්මක වන කාලයට වඩා අඩුයි. එන්ජිම ක්‍රියාත්මක වන කාලය අඩු නම් අනිවාර්යෙන්ම පරිසර දූෂණය අඩුයි. පරිසර දූෂණය වඩාත් අඩුවෙන් සිදුවන්නේ සීරියස් තාක්ෂණයෙන් ක්‍රියා කරන හයිබ්‍රීඩ් මෝටර් රථ වලයි.”හයිබ්‍රීඩ් මෝටර් රථවල එන්ජින් නිර්මාණය කර තිබෙන්නේ ලෝකයේ නවතම පරිසර දූෂණ නියාමන රෙගුලාසි වලට අනුකූල වන පරිදිය. මේ අනුව, හයිබ්‍රීඩ් එන්ජින් “යූරෝ ෆයිව් හෝ යූරෝ ෆයිව් ප්ලස්” යන පරිසර දූෂණ පාලන තත්ත්වයන්ට අනුකූලව නිපදවා තිබේ.මෙවැනි මෝටර් රථවල එන්ජිම ක්‍රියාත්මකවීම අඩුවීම නිසා පාරිභෝගිකයාට තවත් වාසි රැසක් ලැබේ. එනම්, එන්ජිම, තිරිංග හා තවත් අමතර කොටස් ගෙවීම අඩුවීමයි. හයිබ්‍රීඩ් මෝටර් රථයක් තුළින් එම ප්‍රමාණයේම පෙට්රල් මෝටර් රථයක් භාවිතා කරනවාට වඩා දෙගුණයේ සිට තුන් ගුණයක් දක්වා ඉන්ධන ඉතිරියක් ලැබීමද වාසියකි.“ඉන්ධන කාර්යක්ෂමතාව ඇති වන්නේ එන්ජිම වැඩකරන කාල සීමාව අඩු නිසයි. හයිබ්‍රීඩ් පද්ධතියෙන් රථය ඉදිරියට යනවා නම් එවිට එන්ජිම නතර වී තිබෙන්න පුළුවන්. අනිත් අතට එන්ජිමේ බරෙන් එක්තරා ප්‍රමාණයක් හයිබ්‍රීඩ් තාක්ෂණයෙන් ගන්නවා. ඉතුරු ගාණ තමයි එන්ජිමට යන්නේ පෙට්රල් පැත්තට. ඒ නිසා, අනිවාර්යෙන්ම පෙට්රල් පරිභෝජනය අඩු වෙනවා. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj1310133</link>
    <topic>මොනෑෂ් විශ්ව විද්‍යාල පාඨමාලා ANC උසස් අධ්‍යාපන ආයතනයෙන්</topic>
    <author/>
    <content>මොනෑෂ් විශ්ව විද්‍යාල පාඨමාලා ANC උසස් අධ්‍යාපන ආයතනයෙන්ඕස්ට්‍රේලියානු උසස් අධ්‍යාපනයට අඩිතාලම දමමින් ANC විසින් ලෝක ප්‍රසිද්ධ මොනෑෂ් විශ්ව විද්‍යාල ජාලයේ අනුබද්ධ අධ්‍යාපන ආයතනයක් වන මෙල්බර්න් හි මොනෑෂ් අධ්‍යාපන ආයතනයේ උසස් අධ්‍යාපන කටයුතු මෙරටට හඳුන්වා දෙයි.ANC ඇතුළුව ලොව බොහෝ අධ්‍යාපන ආයතනයන් හරහා මෙහි පාඨමාලාවන් හැදෑරීමට අවස්ථා සලසා ඇත. මොනෑෂ් යනු ඕස්ට්‍රේලියාවේ කීර්තිමත්ව විශ්ව විද්‍යාලවලින් එකක් බවට සැකයක් නැහැ. එසේම එය “Groupof Eight” හි ද සාමාජිකත්වය දරනවා.” මොනෑෂ් අධ්‍යාපන ආයතනයේ ව්‍යාපාර ඩිප්ලෝමා සහකාර අධ්‍යක්ෂ කේරන් ඩෙමිට්‍රල් පැවසුවාය. ඇය වැඩිදුරටත් ප්‍රකාශ කර සිටියේ, ලොව ප්‍රමුඛ පෙළේ විශ්ව විද්‍යාලයක් ලෙසින් නම් දරා ඇති මොනෑෂ් විශ්ව විද්‍යාලය දක්ෂතාවලින් පිරිපුන් සිසුන් සේම, ව්‍යාපෘති හා පර්යේෂණ සඳහා විවිධ රාජ්‍ය ආධාර පවා ආකර්ෂණය කර ගන්නේ එය ව්‍යාපෘති හා පර්යේෂණ මත පදනම්ව කාර්යයේ නියුතු විශ්ව විද්‍යාලයක් වන නිසා බවයි.මොනෑෂ් අධ්‍යාපන ආයතනයේ ඉංජිනේරු සහ කලා ඩිප්ලෝමා අංශයේ සහකාර අධ්‍යක්ෂ ඒඩ්‍රියන් පුකරින් මහතා පැවසූ අන්දමින් ඩිප්ලෝමා අංශය මොනෑෂ් විශ්ව විද්‍යාල පදනම් වසර අංශය, වෘත්තීය හෝ වෘත්තීය පුහුණු අවස්ථා සපයන ඕස්ට්‍රේලියා වෘත්තීය මාර්ග අංශය සහ අන් අංශයන්ට සහය සපයමින් සිසුන්ගේ ඉංග්‍රීසි භාෂා දැනුම ඉහළ නංවන අංශය ලෙසින් අංශ හතරක් මෙහි පවතී. ඔහු තවදුරටත් කියා සිටියේ, “ශ්‍රී ලංකාවේ, සිංගප්පූරුවේ සහ ජකර්තා හි අපේ මෙහෙයුම් නිසා සැබෑම ජාත්‍යන්තර එළඹුමක් අපට පවතිනවා” කියාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj1310134</link>
    <topic>ශ්‍රී ලන්කන් ගුවන් සමාගමට ඒ 350 යානා හතරක්</topic>
    <author/>
    <content>ශ්‍රී ලන්කන් ගුවන් සමාගමට ඒ 350 යානා හතරක්ශ්‍රී ලංකන් ගුවන් සමාගම සමඟ ඇ‍ෙමරිකානු ජාත්‍යන්තර සමූහ සමාගමේ අනු සංස්ථාවක් වන ජාත්‍යන්තර කල්බදු මුල්‍ය සමාගම ඒකාබද්ධව එයාර්බස් ඒ 350 - 900 ගුවන් යානා තුනක් සඳහා දොළොස් අවුරුදු කල්බදු ගිවිසුමකට පසුගියදා අස්සන් තැබීය. එම නව ගුවන් යානා ඇණිය මඟින් ශ්‍රී ලංකන් ගුවන් සේවාවේ දිගු දුර ගමනාන්තවලට විශාල සහයෝගයක් ලැබෙනු ඇත.සංස්ථාවේ ප්‍රධාන විධායක නිලධාරි හෙන්රි කූර්පොරොන් මහතා ප්‍රකාශ කර සිටියේ ජාත්‍යන්තර කල්බදු මුල්‍ය සංස්ථාව ශ්‍රී ලංකන් ගුවන් සේවාව සමඟ ශක්තිමත් සහ වැදගත් සම්බන්ධතාවයක් ගොඩනඟා ගැනීම ඉතා අගය කොට සලකන බවයි. තවදුරටත් ඒ මහතා අදහස් දක්වමින් කියා සිටියේ ශ්‍රී ලංකන් ගුවන් සමාගමේ අඛණ්ඩ සාර්ථකත්වය උදෙසා එහි ගුවන් යානා ඇණිය නව්‍යකරණය කිරීම කැපී පෙනෙන බවත් ඒ මඟින් උසස් මට්ටමේ සේවාවක් ඉටුකිරීමට බලාපොරොත්තු වන බවය. ගුවන් සේවාවේ දිගු දුර මෙහෙයුම් වෙනුවෙන් කාර්යක්ෂම කාර්ය සාධනයක් මෙන්ම නම්‍යශීලී සේවාවක් ලබාදීමට මෙම නවතම ගුවන් යානා ඇණියට හැකිවනු ඇතැයි යන්න ශ්‍රී ලංකන් ගුවන් සමාගමේ විශ්වාසය බවද ඒ මහතා වැඩිදුරටත් පැවසීය.ශ්‍රී ලංකන් ගුවන් සේවාවේ ප්‍රධාන විධායක නිලධාරි කපිල චන්ද්‍රසේන මහතා සඳහන් කළේ ශ්‍රී ලංකන් ගුවන් සමාගමේ ගුවන් යානා ඇණියට ප්‍රථම වරට එයාර්බස් ඒ 350 ගුවන් යානා ඇණියක් එක්වීම ගුවන් සේවාවේ අභිවෘද්ධිය උදෙසා සුවිශේෂී සංධිස්ථානයක් වනු ඇති බවයි.එසේම ශ්‍රී ලංකන් ගුවන් සමාගම අමතර එයාර්බස් ඒ 350 ගුවන් යානා 4 ක් උදෙසා ඍජු ඇණවුමක් සිදුකර ඇති බවද හෙතෙම පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj1310135</link>
    <topic>ඒසියන් එලායන්ස් නව ශාඛාව මිනුවන්ගොඩ</topic>
    <author/>
    <content>ඒසියන් එලායන්ස් නව ශාඛාව මිනුවන්ගොඩඒෂියන් එලායන්ස් රක්ෂණ සමාගමේ ශාඛා ජාලය තව දුරටත් පුළුල් කරමින් සිය 30 වැනි ප්‍රාදේශීය කාර්යාලය 86/1, පළමු මහල, වේයන්ගොඩ පාර, මිනුවන්ගොඩ දී පසුගියදා විවෘත කරන ලදී.මිනුවන්ගොඩ දී විවෘත වූ ඒෂියන් එලායන්ස් නව කාර්යාලය ශීඝ්‍රයෙන් දියුණු වන ප්‍රදේශයේ රක්ෂණ අවශ්‍යතා සඳහා සිය සේවා සැපයීමේ අරමුණෙන් පළපුරුදු කාර්ය මණ්ඩලයක් හා නවීන තාක්ෂණ සේවා පහසුකම් රැසක් ද සහිතව ස්ථාපනය කර ඇත.මිනුවන්ගොඩ නගරාධිපති ෆෙඩ්රික් අලහකෝන් මහතා, ඒෂියන් එලායන්ස් රක්ෂණ සමාගමේ මිනුවන්ගොඩ ප්‍රාදේශීය කළමනාකාර රුවන් කුමාර, අලෙවි කළමනාකාර මිහිලාල් නිශාන්ත, ප්‍රධාන මෙහෙයුම් නිලධාරි චූලා හෙට්ටිආරච්චි (ජීවිත රක්ෂණ) මහත්වරුන් නව කාර්යාලය විවෘත කරමින්.නේපාලයේ කත්මන්ඩු නුවරදී පැවති ප්‍රථම දකුණු ආසියාතික වොලිබෝල් තරගාවලියේ ශූරතාවය දිනා ගැනීමට ශ්‍රී ලංකා ජාතික වොලිබෝල් කණ්ඩායම සමත් විය.එම කණ්ඩායම නියෝජනය කළ ශ්‍රී ලංකා සිවිල් ගුවන් සේවා අධිකාරයේ සේවය කරන කෝසල ඒකනායක හොඳම පහර වළකන්නා ලෙස සම්මානය දිනා ගත්තේය. එම ක්‍රීඩකයාගේ දක්ෂතා අගයනු වස් සිවිල් ගුවන් සේවා අධිකාරිය විසින් පසුගිය දා විශේෂ ත්‍යාගයක් හා සහතිකයක් පිරිනමන ලදි.සිවිල් ගුවන් සේවා අධිකාරියේ සභාපති ජෙනරල් රොහාන් දළුවත්ත මහතා ක්‍රීඩක කෝසල ඒකනායක වෙත ත්‍යාගය ප්‍රදානය කරන අයුරු සිවිල් ගුවන් සේවා අධ්‍යක්ෂ ජනරාල් එච් එම් සී නිමල්සිරි, අධිකාරියේ ක්‍රීඩා හා සුභසාධක සංගමයේ ලේකම් මාලක මංචනායක මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj1310136</link>
    <topic>ප්‍රශ්න විචාර තරගාවලියේ සම සූරතාව 99x ටෙක්නොලජි කණ්ඩායමට</topic>
    <author/>
    <content>ප්‍රශ්න විචාර තරගාවලියේ සම සූරතාව 99x ටෙක්නොලජි කණ්ඩායමට99x Technology කණ්ඩායම රංගිත කුරුප්පු, රවිදු මදනායක, ශිරන්ත ද අල්විස් (කණ්ඩායම් නායක) ඉවන්ත සෙනෙවිරත්න, නවක නවරත්නශ්‍රී ලංකාවේ අන්තර්ජාතික ප්‍රශ්න විචාර සංගමය විසින් සංවිධානය කරන ලද Mercantile QuizCompetition තරගාවලියේ සම ශූරතාව දිනාගැනීමට 99x Technology කණ්ඩායම සමත් විය.මෙම මුල් පෙළේ තරගාවලිය පසුගියදා කොළඹදී පැවැත්වුණේ අඛණ්ඩ 5 වැනි වරට වන අතර එහිදී සාමාජිකයන් 5 දෙනෙකුගෙන් සමන්විත කණ්ඩායම් රැසක් ශූරතාව සඳහා තරග වැදුණේ ය. පාසල්, අධ්‍යාපන ආයතන, සමාගම්, බැංකු හා මූල්‍ය ආයතන මෙන් ම වෙනත් ස්වාධීන පාර්ශ්ව නියෝජනය කරමින් කණ්ඩායම් 40 කට අධික සංඛ්‍යාවක් සහභාගි වී සිටීමම මෙම තරගාවලියේ ජනප්‍රියත්වයට මනා සාක්ෂියකි‍.අන්තර්ජාතික ප්‍රශ්න විචාර සංගමයේ මෙරට නියෝජිත රුවන් සේනානායක මහතා මෙසේ සිය අදහස් දැක්වී ය. “මේස ප්‍රශ්න විචාරාත්මක තරග සඳහා ශ්‍රව්‍ය දෘශ්‍ය මාධ්‍ය පදනම් කරගත් ප්‍රශ්න හඳුන්වාදීමේ පු‍රෝගාමීන් වූයේ අපේ සංගමයයි. ප්‍රශ්න සකස් කරන්නා ලෙස මම හැමවිට ම අන්තර්ජාතික ප්‍රශ්න විචාර සංගමයේ ප්‍රමිති අනුගමනය කිරීමට කටයුතු කරනවා. එහි නීති හා ප්‍රමිතිවලට අනුකූලව පැවැත්වෙන එකම මේස ප්‍රශ්න විචාරාත්මක තරගාවලිය මෙයයි.තම කණ්ඩායම ලැබූ ජයග්‍රහණය පිළිබඳව 99xTechnology සමාගමේ ප්‍රධාන විධායක නිලධාරි මනෝ සේකරම් මහතා කීවේ මෙය මෙරට තොරතුරු තාක්ෂණයේ පුරෝගාමීන් ලෙස අපගේ දක්ෂතා හා කුසලතා හුදෙක් ලොවපුරා මෘදුකාංග නිෂ්පාදන සැපයීමටත් ඔබ්බට විහිදෙන බව දැක්වීමට අපට ලැබුණු හොඳ අවස්ථාවක්” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj1310137</link>
    <topic>ටීලක් එස්ටී වෙළෙඳ නියෝජිත ජපාන සංචාරය මෙවරත්</topic>
    <author/>
    <content>ටීලක් එස්ටී වෙළෙඳ නියෝජිත ජපාන සංචාරය මෙවරත්TEALAK EXTEA වෙළෙඳ සන්නාමය අයත් NI - CEY INTERNATIONAL සමාගම සිය වෙළෙද නියෝජිතයින් සඳහා වසරකට දෙවරක් ජපන් සංචාරයක් සැලසුම් කර එම ආයතනය මගින් 2009 වසරේ සිට ආරම්භ කරන ලද එම වෙළෙඳ නියෝජිත සංචාරක ව්‍යාපෘතියේ අටවන සංචාරය පසු ගියදා සාර්ථක ලෙස නිමාවට පත් විය.මැලේසියාව හරහා ආරම්භක කරන ලද මෙම සංචාරයේදී එක් දිනක මැලේසියාවේ සුන්දරත්වය විඳ ගැනීමට ද සංචාරය සඳහා සහභාගිවූවන්ට අවස්ථාව ලැබිණි‍. අනතුරුව ජපානයට කැඳවා ගෙන ගිය එම නියෝජිත පිරිසට මූලිකව ජපන් සම්ප්‍රදායන් පිළිබඳව දැනුවත් කිරීමක යෙදුණි.ඒ අනුව එම සංචාරය සඳහා සහභාගි වූ ලොකු කුඩා සියල්ලන්ටම ජපන් සාම්ප්‍රදායික ඇඳුම් කට්ටලය බැගින් ලැබුණු අතර අතීතයේ සිට පැවතගෙන එනු ලබන ජපන් වැසියන් ගේ ආගන්තුක සත්කාර ක්‍රම වේදයන් ඒ අයුරින් විඳ ගැනීමට ද එහිදී ඔවුනට හැකි විය. මෙය වෙනත් සංචාරක කණ්ඩායමකට විඳගත නොහැකි වූ දුලබ අත්දැකීමක් බව එම සංචාරයට සහභාගි වූවෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj1310138</link>
    <topic>Sinomax ‍බ්‍රේක් ඔයිල් හා කූලන්ට් මෙරට වෙළෙඳපොළේ</topic>
    <author/>
    <content>Sinomax ‍බ්‍රේක් ඔයිල් හා කූලන්ට් මෙරට වෙළෙඳපොළේඉන්ටර්ඕෂන් ලුබ්රිකන්ස්ට් සමාගමේ සාමාන්‍යාධිකාරි ශිරාන් අබේසිංහ මහතා විසින් Sinomax බ්‍රේක් ඔයිල් හා කූලන්ට් පළමු තොගය ඔටෝ මිරාජ් සමාගමේ අධ්‍යක්ෂ, චන්ද්‍ර මෝහන් ‍මහතාට පිළිගැන්වූ අවස්ථාව.ලෝක ප්‍රකට සයිනෝපෙක් ලිහිසිතෙල් ශ්‍රී ලංකාවට ගෙන්වා බෙදාහරින ඉන්ටර්ඕෂන් ලුබ්රිකන්ට්ස් සමාගම තවත් විශිෂ්ට නිෂ්පාදන දෙකක් වන Sinomaxබ්‍රේක් ඔයිල් හා කූලන්ට් මෙරට වෙළෙඳපොළට නිකුත් කිරීම පසුගියදා සිදුවිය.ඉන්ටර් ඕෂන් ලුබ්රිකන්ට්ස් සමාගම විසින් ශ්‍රී ලංකාවට ආනයනය කර බෙදාහරිනSinomax බ්‍රේක් ඔයිල් මිරාජ් සමාගමේ අධ්‍යක්ෂ, චන්ද්‍ර මෝහන් ‍මහතාට හා Sinomax කූලන්ට් පළමු තොගය මෝටර්කේඩ් සමාගමේ කළමනාකාර අධ්‍යක්ෂ අශෝක පෙරේරා මහතාට පිළිගැන්වූ අවස්ථාව. මෙට්‍රොපොලිටන් කම්පියුටර්ස් විසින් ඒසර් වින්ඩෝස් 8 ටැබ්‍ලට් පරිගණක ද්විත්වයක් පසුගියදා වෙළෙඳපොළට එක්කරන ලදී. ශ්‍රී ලංකාවේ වේගයෙන් වර්ධනය වෙමින් පවතින සිය සේවාදායක කණ්ඩයට තවත් නවතම අත්දැකීමක් ලබා දෙමින් මෙසේ හඳුන්වා දෙනු ලැබූ ඒසර් වින්ඩෝස් 8 මාදිලියට අයත් ටැබ්ලට් පරිගණක වූයේ Acer lconia W3 සහ Acer Aspire p3 මාදිලීන් ය.වින්ඩෝස් 8 මාදිලියේ Acer lconia W3 ටැබ්ලට් පරිගණකය මයික්‍රොසොෆ්ට් සහ ඉන්ටෙල් හි සහයෝගීතාවයක අනගි නිර්මාණයකි. අඟල් 8 ක මුහුණතකින් යුතු මෙය මයික්‍රොසොෆ්ට් ඔෆිස් සහ එක්සෙල් ඇතුළු ඩෙස්ක්ටොප් පරිගණක මෘදුකාංගයන් රාශියක් හැසිරවිය හැකි ටැබ්ලට් පරිගණකයකි.Aspire P3 ටැබ්ටල් පරිගණකය Snap Split Screen විශේෂාංගය නිසා යෙදුම් කිහිපයක් අතර පහසුවෙන් හුවමාරු වීමට අවස්ථාව සැලසේ.මයික්‍රොසොෆ්ට් ශ්‍රී ලංකා හි අධ්‍යක්ෂ සහ මෙට්‍රොපොලිටන් කම්පියුටර්ස් සමාගමේ ප්‍රධාන විධායක නිලධාරි/ අධ්‍යක්ෂ, නිරංජන් ද සිල්වා මහත්වරුන් නවතම ඒසර් වින්ඩෝස් 8 ටැබ්ලට් පරිගණක මාදිලි පෙළ සමඟින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj1310139</link>
    <topic>නවතම රේන්ජ් රෝවර් ශ්‍රී ලංකාවේ</topic>
    <author/>
    <content>නවතම රේන්ජ් රෝවර් ශ්‍රී ලංකාවේඑස්.එම්.එල්. ෆ්‍රන්ටියර් ඔටෝමෝටිව් පුද්ගලික සමාගම නවතම ඛාණ්ඩයේ ඕල් නිව් රේන්ජ් රෝවර් රථයක් පසුගියදා හඳුන්වාදෙන ලදී.සැහැල්ලු ශක්තිමත් සහ වඩාත් ඔපලූ ලෝකයේ හොඳම සුඛෝපභෝගී “ඕල් නිව් රේන්ජ් රෝවර්” ක්‍රීඩා උප‍යෝගිතා වාහන දැන් ශ්‍රී ලාංකීය මෝටර් රථ ලෝලීන්ට මිලදී ගත හැකි යැයි එස්.එම්.එල්. ඔටෝමෝටිව් සමාගමේ කළමනාකාර අධ්‍යක්ෂ ෂෙරාන් ප්‍රනාන්දු මහතා පැවසීය.මෙම ඔල් නිව් රේන්ජ් ‍රෝවර් හි ඇලුමිනියම් බඳ නිසා යකඩ බඳ සහිත වාහනයකට වඩා එය 39‍% කින් සැහැල්ලුය. ලෑන්ඩ් රෝවර් සමාගම අඛණ්ඩව ගුවන් යානා කර්මාන්තයේ නිරත වන බැවින් එතුළින් ලැබෙන වඩා සක්‍රීය සැහැල්ලු ආකෘති පිළිබඳ පෙලඹවීම අනුව මෙම පූර්ණ ඇලුමිනියම් සැහැල්ලු බඳ සහිත මෝටර් රථ නිපදවේ. ඒ අනුව එම වාහනවල ක්‍රියාකාරිත්වයක් කාර්යක්ෂමතාවයත් ඉතා ඉහළය.ඇ‍ෙමරිකාවේ ඇට්ලැන්ටා හිදී, පැවැත්වුණු ඊ-වාණිජ්‍යය උපදේශකයන්ගේ ජාත්‍යන්තර කවුන්සිලය විසින් සංවිධානය කළ ප්‍රධාන තොරතුරු ආරක්ෂණ නිලධාරී ජාත්‍යන්තර සමුළුවේදී ‘වසරේ ප්‍රධාන තොරතුරු ආරක්ෂණ නිලධාරීවරයා’ සම්මානයෙන් පිදුම් ලැබීමට කොමර්ෂල් බැංකුවේ ප්‍රධාන අවදානම් අධීක්ෂණ නිලධාරීවරයා වන සනත් මනතුංග මහතා සමත් වී ඇත.ප්‍රධාන තොරතුරු ආරක්ෂණ නිලධාරී ජාත්‍යන්තර සම්මානය මඟින් පිදුම් ලබන්නේ ලෝකය පුරා තොරතුරු ආරක්ෂණය සඳහා නියම දැක්මකින් ක්‍රියාකළ අය වෙති.කොමර්ෂල් බැංකුවේ ප්‍රධාන අවදානම් අධීක්ෂණ නිලධාරී සනත් මනතුංග මහතා ඊ-වාණිජ්‍යය උපදේශකවරුන්ගේ ජාත්‍යන්තර කවුන්සිලයේ සම නිර්මාතෘ සහ සභාපති ජේ. බාවිසි මහතා අතින් සම්මානය ලබා ගනිමින්.පියයුරු පිළිකා කල් ඇතිව හඳුනා ගනිමින් එය නිවාරණය කර ගැනීමට පහසුකම් සැලසීමේ අරමුණෙන් සෙලින්කෝ හෙල්ත්කෙයාර් විසින් සහන මිල ගණන් යටතේ පියයුරු පිළිකා පරීක්ෂණ පැකේජ හඳුන්වා දී ඇත.ඔක්තෝබර් මාසය පුරාම සහනදායී මිල ගණන් මත මෙම පරීක්ෂණ පැකේජ හිමිවන අතර මෙහිදී පියයුරු පිළිකා අවදානම් තක්සේරුවක් සමඟ සිදුකරන විශේෂ සෞඛ්‍ය පරීක්ෂණ පැකේජයක් සහ අවුරුදු 40 ට අඩු හා අවුරුදු 40 කට වැඩි කාන්තාවන්ට නිර්මාණය කරන ලද පියයුරු පිළිකා පරීක්ෂණ පැකේජ මෙම මධ්‍යස්ථානයෙන් ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>13</day>
    </date>
    <link>http://www.silumina.lk/2013/10/13/_art.asp?fn=aj13101310</link>
    <topic>මිලෙන් අඩු කොටස්වලට හොඳ ඉල්ලුමක්</topic>
    <author>තාරක වික්‍රමසේකර</author>
    <content>මිලෙන් අඩු කොටස්වලට හොඳ ඉල්ලුමක්පෙර සතිය අවසානයේ කොටස් ගනුදෙනු 8963 ක් වෙළෙඳ පොළේ වාර්තා වූ අතර සතිය ආරම්භක 07 වැනිදා සඳුදා එම සංඛ්‍යාව දැක්වුණේ ගනුදෙනු 7046 ක් ලෙසිනි. ඒ ගනු දෙනු පහළ යාමක් වුවද පෙර සතිවලට සාපේක්ෂව වෙළෙඳපොළ ගනුදෙනුවල සැලකිය යුතු ප්‍රගතියක් පෙන්නුම් කර තිබුණි. එදින සමාගම් 5ක් මිලියනය ඉක්මවා කොටස් අලෙවි විය. එම සමාගම් අතර බ්ලූ ඩයමන්ඩ් (1007392), ජේ.කේ.එච්.(1075061), සිට්රස් කල්පිටිය(1607886), එච්.වී.ඒ. ෆුඩ්ස් (1791061), ටච්වුඩ් (5902378), සමාගම් විය.මිල ඉහළ යාම් අතුරින් සිලෝන් ටුබැකෝ (21.50), යුනියන් කෙමිකල්ස් (55.60), කැපී පෙනුණු අතර මිල පහළ යාම් අතුරින් කැපී පෙනුණේ නුවරඑළිය හොටෙල් සමාගමයි. පෙර දින රුපියල් 1200 ක් වූ සමාගමේ කොටසක මිල දින දැක්වුණේ රුපියල් 1127.30 කටය. ඒ පෙර දිනය සාපේක්ෂව රුපියල් 72.70 ක මිල පහළ යාමකි.පසුදින ගනුදෙනු යළිත් ඉහළ ගියේ ගනුදෙනු සංඛ්‍යාව 7849 ක් දක්වා ඉහළ යමිනි. මිලියනය ඉක්මවා කොටස් අලෙවි වූ සමාගම් සංඛ්‍යාව 8 ක් බව එදිනද පෙන්නුම් කර තිබුණි. බ්ලූ ඩයමන්ඩ් (2278594), බ්ලූ ඩයමන්ඩ් (ජන්ද බලය රහිත) -1104840, නේෂන් ලංකා (1540591), අමානා ටකාෆුල් (1278967), සිලෝන් ටී. බ්‍රෝකර්ස් (1465139), එෆ්.එල් සී. හෝල්ඩින්ග්ස් (2637527), එච්.වී.ඒ. ෆුඩ්ස්( 2321156), ටචුවුඩ්( 7644687), සී අයි එෆ් එල්(1944354) එසේ මිලියනය ඉක්මවා කොටස් අලෙවි වූ සමාගම් ය. සිලෝන් ටුබැකෝ (39.70), කළම්ඹු සිටි (21.60), නෙස්ලේ (33.50), මිල ඉහළ ගිය නසමාගම් අතර විය. දිනයේ සිදු වූ වැදගත්ම සිදුවීම වූයේ පෙර දින මිල පහළ යාම් අතුරින් කැපී පෙනුණු නුවරඑළිය හොටෙල් කොටසක මිල රුපියල් 107.40 කින් මිල ඉහළ යාමයි. දිනයේ මිල පහළ යාම් අතුරින් කැපී පෙනුණේ ෆින්ලේස් කළම්ඹු සමාගමයි. එම කොටසක මිල පෙර දිනය සාපේකෂ්ව රුපියල් 25.50 කින් පහළ ගියේය.බදාදා දින එනම් 09 වැනිදා ගනුදෙනු සංඛ්‍යාව සැලකිය යුතු ලෙසින් ඉහළ ගියේය. ඒ ගනුදෙනු සංඛයාව 10457 ක් දක්වා ඉහළ යමිනි. මිලියනය ඉක්මවා කොටස් මිල ඉහළ ගිය සමාගම් සංඛ්‍යාව ද 14 ක් ලෙස දැක්වුණි. බ්ලූ ඩයමන්ඩ් (2577069), නේෂන් ලංකා (1370533), පී.සි. හවුස් (1767050), රිචර්ඩ් පීරිස් (2033757), එස් එම් බී ලීසිං (1018844), සියෙරා කේබල්ස් (4247209), යුනයිටඩ් මෝටර්ස් (2247222), අමානා ටකාෆුල් (3112289), බේරුවල රිසෝට්ස් (2024676), එෆ්.එල් සී. හෝල්ඩින්ග්ස් (1114629), ස්වර්ණමහල් ෆිනෑන්ස් (8322229), ටච්වුඩ් ( 22022662), සී.අයි.එෆ්.එල් ( 4637464), පී සී එච් හෝල්ඩින්ග්ස් ( 2019018), එසේ මිලියනය ඉක්මවා කොටස් මිල ඉහළ ගිය සමාගම් අතර වේ.සිලෝන් ටුබැකෝ සමාගමේ කොටසක මිල රුපියල් 32.40 කින් ඉහළ ගොස් තිබුණි.කොටස් 100 ට වඩා අලෙවි වූ සමාගම් අතර සැලකිය යුතු ලෙසින් මිල පහළ යාමක් දක්නට නොතිබුණි.කොටස් වෙළෙඳ පොළ සමස්ත කොටස් මිල දර්ශකය පසුගිය සතිය අවසානයේ දැක්වුණේ ඒකක 5837.95 ක් ලෙසිනි. එය ආරම්භක සඳුදා ඒකක 5867.10 ක් වූ අතර අඟහරුවාදා ඒකක 5897.05ක් ලෙසද දැක්වුණි. බදාදා එය දැකුවුණේ ඒනන 5909.95 ක් ලෙසිනි. එස් ඇන්ඩ් පී එස් එල් 20 දර්ශකය පෙර සතිය අවසානයේ දැක්වුණේ ඒකක 3231.79ක් ලෙසිනි. එය සතිය ආරම්භක සඳුදා දැක්වුණේ ඒකක 3244.38ක් ලෙසිනි. 08 වැනිදා අඟහරුවාදා එම අගය දැක්වුණේ ඒකක 3257.34ක් ලෙසින් වන අතර බදාදා එම අගය දැක්වුණේ ඒකක 3254.99 ක් ලෙසිනි.වෙළෙඳ පොළ ගෙවී ගිය සතිවල දක්නට ලැබුණු විශේෂිතම සිදුවීම වූයේ මිලෙන් අඩු කොටස් වලට විශාල ඉල්ලුමක් පැවතිමයි. විශේෂයෙන් ටච්වුඩ් සමාගමට ගෙවි ගිය සතිය පුරාම හොඳ ඉල්ලුමක් තිබුණි. සැම දිනකම පාහේ කොටස් මිලියනය ඉක්මවා අලෙවි වන බව දක්නට තිබුණි. එසේම පෙර දින මිල අඩුවන කොටසක මිල ක්ෂණිකවම මිල ඉහළ යාමද කැපී පෙනෙන වෙනසක් විය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa1310201</link>
    <topic>කැසිනෝ දීලත් නෑ කිසිදා දෙන්නෙත් නෑ</topic>
    <author>සුනිල් දයා අල්විස්</author>
    <content>වැරැදි අර්ථකථනවලට රැවටෙන්න එපා!සුනිල් දයා අල්විස්මේ ආණ්ඩුව කිසිවකුට හෝ කැසිනෝ බලපත් ලබාදී නැති බවත්, අලුතෙන් කැසිනෝ බලපත් ලබාදීමට කිසිදු තීරණයක් ගෙන නැති බවත් ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතා ‘සිළුමිණ’ ට කියා සිටී.අමාත්‍යවරයා මේ බව කියා සිටියේ; කැසිනෝ පිළිබඳ භීතිකාවක් රට තුළ ව්‍යාප්ත වන්නේ මන්දැ'යි ‘සිළුමිණ’ කළ විමසීමකට පිළිතුරු දෙමින් ය.වැරැදි අර්ථකථන කරමින් කැසිනෝ සම්බන්ධයෙන් රජයට දොස් පැවරීමට ඇතැමුන් ක්‍රියාකරන ආකාරය ගැන පැහැදිලි කිරීමක් කරමින් ඇමැතිවරයා මේ ප්‍රකාශය කෙළේ ය.රජය අලුතින් බලපත්‍ර ලබා නුදුන්නාට මේ වනවිටත් කැසිනෝ සූදු ව්‍යාපාර හතරක් ක්‍රියාත්මක වන බවත් බෙටින් ඇන්ඩ් ගේම් යනුවෙන් හඳුන්වමින් බම්බලපිටිය, ‍ෙකාල්ලුපිටිය ඇතුළු ස්ථාන කිහිපයක මේවා ක්‍රියාත්මක වන බවත් පැවසූ ඇමැතිවරයා මේ සූදු මධ්‍යස්ථාන සියල්ල දැනට ක්‍රියාත්මක වන ස්ථානවලින් ඉවත් කොට එක ප්‍රදේශයකට රැගෙන ඒමට රජය ප්‍රතිපත්තිමය තීරණයක් අරගෙන ඇති බව කීය.විදේශ ආයෝජන ලෙස කොළඹ හෝටල් ව්‍යාපාර දෙකක් ආරම්භ කැරෙන අතර එක් හෝටල් ව්‍යාපෘතියක් සඳහා ඩොලර් මිලියන 850ක් ද දෙවැනි ව්‍යාපෘතිය සඳහා ඩොලර් මිලියන 350ක් ද ආයෝජනය කැරෙන බවත් කොළඹ ඩී.ආර්.විජයවර්ධන මාවතේ හා කොම්පඤ්ඤවීදියේ ඇරැඹෙන මේ ව්‍යාපෘති යටතේ වෙනත් ස්ථානවල පවත්වා ගෙන ගිය කැසිනෝ ව්‍යාපාර එක ස්ථානයක ස්ථාපනය කරන බව සඳහන් කෙළේය.මේ සඳහා කැසිනෝ සූදු ව්‍යාපාරයේ යෙදී සිටින ව්‍යාපාරික හිමිකරුවන් හා අලුතින් ඉදිවන හෝටල් දෙකේ ව්‍යාපාරික හිමිකරුවන් අතර වගකීම පැවරීමේ අවබෝධතා ගිවිසුම් අස්සන් කරන අතර නව හෝටල් ව්‍යාපාර දෙකම ශ්‍රී ලංකා‍වේ අගනුවර ඉදි කෙරෙන දැවැන්ත පරිමාණයේ තරු පන්තියේ අති නවීන සුඛෝපභෝගී හෝටල දෙකක් ලෙස හැඳින්වූ ඇමැතිවරයා මෙහි උත්සව ශාලා, සම්මන්ත්‍රණ ශාලා, වෙළෙඳ හා සාප්පු සංකීර්ණ, කාර්යාල ඇතුළු සියලු පහසුකම් ද ඇතැයි කීය.ලබන සතියේ පාර්ලිමේන්තුවට ඉදිරිපත් කරන්නේ අලුතින් ඉදිකරන අදාළ මේ හෝටල් ව්‍යාපෘති දෙක වෙනුවෙන් ආයෝජකයන් දිරිගැන්වීමට ලබා දෙන බදු සහනවලට අදාළ පනත් පමණක් බව ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa1310202</link>
    <topic>පොදුරද සමුළුවට සෞඛ්‍ය සේවා සීරුවෙන්</topic>
    <author>සුනිල් දයා අල්විස්</author>
    <content>සුනිල් දයා අල්විස්පොදු රාජ්‍ය මණ්ඩලයීය රාජ්‍ය නායක සමුළුව පැවැත්වෙන නොවැම්බර් 10 - 17 වැනිදා දක්වා වූ වකවානුවේ මෙරටට පැමිණෙන සියලු රාජ්‍ය නායකයන් ඇතුළු විශේෂ අමුත්තන් හට යම් වෛද්‍ය සේවාවක් අවශ්‍ය වුවහොත් එම සේවා උපරිමයෙන් සැලසීමට ක්‍රමවත් වැඩපිළිවෙළක් ක්‍රියාත්මක කිරීමට සෞඛ්‍ය අමාත්‍යාංශය පියවර ගෙන තිබේ.සෞඛ්‍ය ඇමැති මෛත්‍රිපාල සිරිසේන මහතාගේ උපදෙස් පරිදි මේ වැඩපිළිවෙළ සඳහා සියලු කටයුතු දැනටමත් සූදානම් කර තිබෙන බව සෞඛ්‍ය ලේකම් වෛද්‍ය නිහාල් ජයතිලක මහතා ‘සිළුමිණ’ ට පැවසීය.ජාතික ‍රෝහල් හදිසි අනතුරු අංශය ශ්‍රී ජයවර්ධනපුර රෝහල හා තදාසන්න ප්‍රධාන රෝහල් මෙන් ම පෞද්ගලික රෝහල් කිහිපයක් ද රාජ්‍ය නායක සමුළුව පැවැත්වෙන මුළු කාල සීමාව තුළ ම එයට සහභාගි වන රාජ්‍ය නායකයන් හා විශේෂ අමුත්තන් වෙනුවෙන් වෛද්‍ය සේවා ලබාදීමේ හදිසි අවශ්‍යතාවක් මතු වුවහොත් ඒ සියලු සේවා සැලසීමට පියවර ගෙන තිබේ.මෙහිදී විශේෂඥ වෛද්‍යවරු, වෛද්‍යවරු, විශේෂ හෙද හෙදි කණ්ඩායම් සෙසු අවශේෂ සෞඛ්‍ය කාර්ය මණ්ඩල නවීන ගිලන් රථ පහසුකම් වලින් මේ වෛද්‍ය සේවා කණ්ඩායම් සමන්විත වෙයි.මේ හැර රාජ්‍ය නායකයන්ගේ ප්‍රධාන රැස්වීම් හා උත්සව පැවැත්වෙන ස්ථානවල හා ඔවුන් යන එන වෙනත් ස්ථානවල ද සංචාරයන් සිදු කෙරෙන පිට පළාත්වල හා එම පළාත්වල රෝහල් සේවා විශේෂ වෛද්‍ය කණ්ඩායම් සමඟ මෙලෙසම සූදානම් කර තබනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa1310203</link>
    <topic>ටෙලිමේල් දැන් නීතියට වැඩ</topic>
    <author>තාරක වික්‍රමසේකර</author>
    <content>තාරක වික්‍රමසේකරරජයේ සේවකයන්ට මෙන් ම පෞද්ගලික අංශයේ සේවකයන්ටත් හදිසි අවස්ථාවකදී රාජකාරියට වාර්තා කිරීමට අපහසු අවස්ථාවන් හිදී ‘ටෙලිග්‍රෑම්’ වෙනුවට ‘ටෙලිමේල්’ භාවිත කිරීමට මේ වනවිට පූර්ණ නීතිමය ආවරණය ලැබී ඇතැයි තැපැල්පති රෝහණ අබේරත්න මහතා සිළුමිණට කීය.මේ වන විට ටෙලිකොම් සමාගම මඟින් ටැලිග්‍රෑම් සේවාව සම්පූර්ණයෙන්ම නවතා දමා ඇති අතර ඒ වෙනුවට තැපැල් කාර්යාල මඟින් ‘ටෙලි මේල්’ සේවාව භාවිත කළ හැකිය.ටෙලිමේල් සේවාව 2001 වසරේ සිට රාජ්‍ය ලියැවිල්ලක් ලෙස ක්‍රියාත්මක වුවත් රාජ්‍ය පරිපාලන අමාත්‍යාංශය විසින් පසුගිය සතියේ එය ටෙලිග්‍රෑම් වෙනුවට ආදේශකයක් ‍ලෙස ප්‍රකාශයට පත් කිරීමත් සමඟ ඕනෑම ලිඛිත නිවේදනයක් සඳහා එය භාවිතා කිරීමට හැකි බව අබේරත්න මහතා සිළුමිණට කීය. ටෙලිමේල් සේවය වැඩ කරන පැය හයක් ඇතුළත ලබන්නාට යැවීමට කටයුතු යොදනු ලබන බව ද අබේරත්න මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa1310204</link>
    <topic>එ.ජා. සංවර්ධන ආයතනයෙන් අපට ඉහළම ලකුණු</topic>
    <author/>
    <content>ඇමැති අමුණුගමශ්‍රී ලංකාව සංවර්ධන ව්‍යාපෘති ආරම්භ කිරීමට උචිත රටක් ලෙස එක්සත් ජාතීන්ගේ සංවර්ධන ආයතනය විසින් හඳුනා ගෙන ඇති බවත් රජයේ දස අවුරුදු සංවර්ධන සැලැස්ම 2016 වසරේ නිම වන අවස්ථාව වන විට රටේ වාර්ෂික ඒක පුද්ගල ආදායම ඩොලර් 4000 දක්වා වර්ධනය කර ගැනීමට අපේක්ෂා කරන බව අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය මුදල් නියෝජ්‍ය අමාත්‍ය ආචාර්ය සරත් අමුණුගම මහතා සඳහන් කරයි.2013 ලෝක බැංකු හා මූල්‍ය අරමුදලේ වාර්ෂික සම්මේලනය අමතමින් පසුගියදා තමා මේ අදහස් පළ කළ බව සිළුමිණට පැවසූ අමුණුගම මහතා රජය ආර්ථික සමාජයීය හා පාරිසරික අංශයන් ආවරණය කරමින් ගම් හා නගර මට්ටමෙන් ක්‍රියාත්මක කරන ව්‍යාපෘති නිසි සැලසුමකින් නිම කිරීමටත් ආර්ථික වර්ධන වේගය සියයට හතක අටක ස්ථාවර තලයක පවත්වා ගෙන යාමටත් කටයුතු කරන බව කීය.උද්ධමනය අඩු මට්ටමකින් පවත්වාගෙන යාම, අයවැය හිඟය අඩු කිරීම හා ණය ප්‍රමාණය අඩු කිරීම රජයේ ප්‍රධාන අපේක්ෂාවන් බව හෙතෙම පෙන්වා දුන්නේය.ශ්‍රී ලංකාවේ අනාගත සංවර්ධන ඉලක්ක කරා යාමට රජය අවශ්‍ය පියවර ගෙන ඇතැයි දැක්වූ අමුණුගම මහතා මෙරට සංවර්ධන කටයුතු ප්‍රාදේශීය වශයෙන් අධ්‍යයනය කොට ක්‍රියාත්මක කිරීම හේතුකොට රටේ දරිද්‍රතාව පාලනය කිරීමටත් විෂමතා අඩු කිරීමටත් හැකි වී ඇතැයි සඳහන් කෙළේය.රජයේ දැඩි මූල්‍යමය හා ආර්ථික ප්‍රතිපත්ති වලට අදාළ තීරණ හේතුකොට උද්ධමන වේගය පාලනය කිරීමටත් උද්ධමනය අවම මට්ටමක පවත්වාගෙන යාමටත් හැකි වී තිබෙන බවත් මීට ප්‍රධාන හේතුව අපේ රටේ මුදල් වියහියදම් අර පරෙස්සමෙන් කිරීම බවත් පෙන්වා දුන්නේය.වත්මන් දේශපාලන වාතාවරණය ගැන අදහස් දක්වමින් අමුණුගම මහතා කියා සිටියේ ලංකා දේශපාලනයේ දෙවන හෝ තුන්වැනි බලවේගයක් පේන තෙක් මානයක නොමැති බවය.මීට හේතුව මහින්ද රාජපක්ෂ ජනාධිපතිතුමා ජනතාව සමඟ හිඳිමින් ඔවුන් වෙනුවෙන් සැබෑ ජනතා සේවයක් කිරීම බව අමුණුගම මහතා සඳහන් කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa1310205</link>
    <topic>රටවල් අතර අපට හොඳ තැනක් තිබෙන බව පෙනෙනවා</topic>
    <author>දයා ඩී. ෆොන්සේකා</author>
    <content>- කථිකාචාර්ය මනෝජ් පුෂ්පකුමාර ජිනදාසදයා ඩී. ෆොන්සේකාපොදු රාජ්‍ය මණ්ඩල රාජ්‍ය නායක සමුළුව ශ්‍රී ලංකාවේ පැවැත්වීම නිසා ශ්‍රී ලංකාවට විශාල කීර්ති නාමයක් ඇතිවෙනවා මෙන් ම ශ්‍රී ලංකාවේ දැනට පවතින සාමකාමී හා ස්ථාවර බව ද ලොවට සලකුණු වන බව ද කැලණිය විශ්වවිද්‍යාලයේ ජනසන්නිවේදන අංශයේ ජ්‍යෙෂ්ඨ කථිකාචාර්ය මනෝජ් පුෂ්පකුමාර ජිනදාස මහතා ‘සිළුමිණ’ ට පැවසීය.ලෝකයේ බොහෝ රටවල් ආර්ථිකය අස්ථාවර වී ඇති අතර තවත් බොහෝ රටවල අභ්‍යන්තර අර්බුද ආදිය පවතින බවත් එවන් වාතාවරණයක් මත අන්තර්ජාතික සබඳතා යහපත් මට්ටමක ඇති ශ්‍රී ලංකාව මේ සමුළුව පැවැත්වීමට තෝරා ගැනීමම අන්තර්ජාතික තලයේ ශ්‍රී ලංකාව ඇති ස්ථානය සලකුණු වන්නක් බව සඳහන් කළ ඒ මහතා අභ්‍යන්තර සාමය හා ආරක්ෂාව අතින් ශ්‍රී ලංකාව යහපත් බවත් එහෙයින් මෙවන් සමුළුවක් ශ්‍රී ලංකාවේ පැවැත්වීමට මෙහි හොඳ වාතාවරණයක් ඇති බව සඳහන් කෙළේ ය.පොදු රාජ්‍ය මණ්ඩල රාජ්‍ය නායක සමුළුව මෙරට පැවැත්වීම මඟින් අපේ රටට ප්‍රතිලාභ ‍රැසක් අත්වන බවත් රටවල් පණස් ගණනක රාජ්‍ය නායකයන් මෙන් ම ව්‍යාපාරිකයන් මෙන් ම තරුණ සමුළු නායකයන් ද සහභාගි වීමෙන් රාජ්‍ය නායකයන් ගේ හා වෙළෙඳ ප්‍රජාවගේ අවධානය ශ්‍රී ලංකාව කෙරෙහි යොමුවීම ශ්‍රී ලංකාවට ව්‍යාපාරික ආයෝජන අවස්ථා රැසක් ලබාගැනීමටත් අවස්ථාවක් බව පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa1310206</link>
    <topic>මෙරට ප්‍රථම එළිමහන්  කායවර්ධන මධ්‍යස්ථානය ජනතා අයිතියට</topic>
    <author/>
    <content>මෙරට ප්‍රථම එළිමහන් කායවර්ධන මධ්‍යස්ථානය සොයිසාපුර “ජනසෙවණ” සුවතා කායවර්ධන මධ්‍යස්ථානය නමින් ජනතා අයිතියට පත්කිරීම අතිගරු ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් පසුගියදා මොරටුව, සොයිසාපුර මහල් නිවාස සංකීර්ණ ක්‍රීඩාංගණයේ දී සිදු කෙරිණ.ජනාධිපතිතුමාගේ “මහින්ද චින්තන ඉදිරි දැක්ම” අනුව විමල් වීරවංශ අමාත්‍යවරයාගේ උපදෙස් පරිදි වසර 44 කට පසුව මොරටුව, සොයිසාපුර මහල් නිවාස සංකීර්ණය සම්පූර්ණයෙන් ප්‍රතිසංස්කරණය කරන ලදී. ඒ යට‍තේ මහල් නිවාස සම්පූර්ණයෙන් ප්‍රතිසංස්කරණය කිරීම, මාර්ග අලුත්වැඩියාව හා සියලු යටිතල පහසුකම් සංවර්ධනය කෙරිණ. මෙලෙස භෞතික සම්පත් සංවර්ධනය කිරීමට පමණක් අවධානය යොමු නොකර මානව සම්පත් සංවර්ධනය කිරීමේ අරමුණින් ද විවිධ වැඩසටහන් ක්‍රියාත්මක කෙරිණ. එහි එක් පියවරක් ලෙස ශ්‍රී ලංකාවේ ප්‍රථම වරට එළිමහනේ ඉදිකරන ලද “ජනසෙවණ” සුවතා කායවර්ධන මධ්‍යස්ථානය ඉදිකරන ලද්දේ විමල් වීරවංශ අමාත්‍යවරයාගේ උපදෙස් පරිදි ශ්‍රී ලංකා රාජ්‍ය ඉංජිනේරු සංස්ථාව විසිනි.ජනසෙවණ ජාතික නිවාස හා ජනාවාස සංවර්ධන මෙහෙයුමට සමගාමීව රටපුරා සිටින නිවාස නොමැති පවුල්වලට නිවාස ලබාදීමේ වැඩපිළිවෙළ සාර්ථකව ක්‍රියාත්මක වන අතරේ එම නිවාසවල ජීවත්වන ජනතාවගේ කායික හා මානසික සෞඛ්‍ය වර්ධනය කිරීම මෙම එළිමහන් කායවර්ධන මධ්‍යස්ථානය ඉදිකිරීමේ ප්‍රධාන අරමුණ වේ.මොරටුව ප්‍රදේශයේ සිදුකරන සංවර්ධන වැඩසටහන් පිළිබඳව මොරටුව ප්‍රදේශයේ වැසියෝ අතිගරු ජනාධිපතිතුමාට හා විමල් වීරවංශ අමාත්‍යවරයාට සිය ස්තූතිය පුදකර සිටියහ. තරගකාරී ආර්ථික රටාවකට හුරු වී සිටින නාගරික ජනාවාසවල ජීවත්වන අඩු ආදායම්ලාභී පවුල්වල වැසියන්ට මුදල් වියදම් නොකර ප්‍රදේශයේ සෑම කෙනෙකුටම මෙම කායවර්ධන මධ්‍යස්ථානයෙන් නොමිලේ පහසුකම් ලබාගත හැකිවීමත් කාන්තා හා පිරිමි සෑම කෙනෙකුටම තමන්ට පහසු වෙලාවක මෙහි ශාරීරික අභ්‍යාස කිරීමට ඉඩ ලැබීම ප්‍රදේශයේ ජනතාවට ලැබුණු විශාල ප්‍රතිලාභයක් බවත් මෙම සම්පත් ඉදිරි පරපුර සඳහා රැකගැනීම සියලු දෙනාගේ යුතුකම හා වගකීම බව ද මෙම අවස්ථාවට සහභාගි වූ සොයිසාපුර වැසියෝ ප්‍රකාශ කර සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa1310207</link>
    <topic>යාල් දේවි අනුරපුරයේ පැළ කරන්න එපා</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ කොටුව සිට කිලිනොච්චිය බලා ධාවනය වන යාල්දේවී ශීඝ්‍රගාමී දුම්රිය අනුරාධපුරය දුම්රිය ස්ථානයේ පැයකට ආසන්න කාලයක් නවතා තැබීමෙන් මඟීන් බලවත් දුෂ්කරතාවකට පත්ව ඇත.යාල්දේවී දුම්රිය අනුරාධපුරයට ළඟාවීමෙන් පසු එන්ජිම අංගණයට යෑම මෙන්ම කොළඹින් කිලිනොච්චිය බලා යන නගරාන්තර ශීඝ්‍රගාමී දුම්රිය පැමිණෙන තුරු මෙන්ම එම දුම්රිය පළමුව පිටත් කර පසුව යාල්දේවී පිටත් කරවීම නිසා මේ තත්ත්වය උදාවී ඇතැයි මඟීහු පෙන්වා දෙති.මේ නිසා මැදවච්චිය වවුනියාව දක්වා යන මඟීන්ට පැය කිහිපයක්ම දුම්රියේ රැඳී සිටීමට සිදුවී ඇතැයි වාර්තා වේ. පෙරවරු 5.45ට කොළඹින් ගමන්ගත් මඟීන්ට සිදුවන්නේ පෙරවරු 6.50ට කොළඹින් පිටත්වන දුම්රියේ ගමන්ගත් මඟීන්ටත් පසුව ගමන් කිරීමට වන අතර වර්ණ සංඥා නොමැති හෙයින් නගරාන්තර දුම්රිය ඉදිරි ප්‍රධාන දුම්රිය ස්ථාන පසුකර යන තුරු ම යාල්දේවි අනුරාධපුරයේ නවතාගෙන සිටීමට සිදුවන අතර මේ තත්ත්වයට ඉක්මන් විසඳුමක් ලබා දෙන මෙන් මඟීහු ඉල්ලා සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa1310208</link>
    <topic>විශ්ව සමුළු සම්මාන උලෙළ 23 වැනිදා</topic>
    <author/>
    <content>ලොව විශිෂ්ටතම තොරතුරු තාක්ෂණ සම්මාන උලෙළ ලෙස සැලකෙන විශ්ව සමුළු සම්මාන උලෙළ 23 වැනිදා සිට 26 වැනිදා දක්වා ශ්‍රී ලංකාවේ දී පැවැත්වේ.සමුළුව නිල වශයෙන් ආරම්භ කිරීම මහින්ද රාජපක්ෂ ජනාධිපතිතුමාගේ ප්‍රධානත්වයෙන් 23 දා ජනාධිපති ලේකම් කාර්යාලයේ දී පැවැත්වෙන අතර සම්මාන ප්‍රදානෝත්සවය 26 දා ගල්කිස්ස මහ හෝටලයේ දී පැවැත්වේ. ලොව අග්‍රගණ්‍ය ‍ෙතාරතුරු තාක්ෂණ යෙදවුම් සඳහා සම්මාන පිරිනැමෙන මෙම උලෙළ නියෝජනය කිරීමට එකසිය පනහකට අධික විදේශීය තොරතුරු තාක්ෂණ විද්වතුන් හා නිර්මාණවේදීන් පිරිසක් දිවයිනට පැමිණේ.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය විසින් මෙම සමුළුව සංවිධානය කරනු ලබන අතර ශ්‍රී ලංකා ටෙලිකොම්, ශ්‍රී ලංකා මයික්‍රොසොෆ්ට්, ශ්‍රී ලංකා ඉන්ටෙල් සහ ත්‍රිඑම් යන ආයතනවල සහාය ද මේ සඳහා ලැබී තිබේ.විශ්ව සමුළු සම්මාන උලෙළ සඳහා රටවල් 60කට අධික ගණනක තොරතුරු තාක්ෂණ නිර්මාණකරුවන් ඔවුන්ගේ නිර්මාණ ඉදිරිපත් කර තිබෙන අතර එම නිර්මාණ අදාළ රටවල ජාතික මට්ටමේ ඇගයීමට ලක් වූ නිර්මාණයන්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa1310209</link>
    <topic>මැදවච්චියේ මාර්ග රැසක් සංවර්ධනය කෙරේ</topic>
    <author>රමණී සුබසිංහ</author>
    <content>රමණී සුබසිංහපවුල් දස දහසකට පමණ සෙත සැලසෙන පරිදි, උතුරු පළාත හා යාවන මැදවච්චිය මැතිවරණ කොට්ඨාසයේ මාර්ග සංවර්ධන‍ය සඳහා රුපියල් ලක්ෂ දහසය දහසක් උතුරු මැද පළාත් සභාව මඟින් වෙන් කැර ඇත.මන්නාරම, වව්නියාව, මුලතිව් හා ත්‍රිකුණාමලය යන දිස්ත්‍රික්ක ආවරණය වන පරිදි මෙවැනි සංවර්ධනයක් යුද සමයෙන් සිදුවන ප්‍රථම අවස්ථාව මෙයයි.මේ අනුව කිලෝමීටර් 74ක් කාපට් අතුරා සංවර්ධනය කරන අතර මාර්ග සංවර්ධන අධිකාරිය මෙහි අධීක්ෂණ කටයුතු සිදු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa13102010</link>
    <topic>අලින්ට කිලෝමීටර් 3000ක විදුලි වැටක්</topic>
    <author>ධනුෂ්කා ජයවීර</author>
    <content>ධනුෂ්කා ජයවීරවන අලි ගැවසෙන ප්‍රදේශවල කිලෝ මීටර් 3000ක් පමණ ආවරණය වන පරිදි ලෝක බැංකු ආධාරයෙන් ඇමෙරිකන් ඩොලර් 34ක පිරිවැයකින් විදුලි වැටවල් ඉදි කිරීමට හා වන අලි සංක්‍රමණ මාර්ග පිළිබඳ සිතියමක් සකස් කිරීමටත් පියවර ගන්නා බව සැලසුම් කර ඇතැයි වනජීවී අධ්‍යක්ෂ ජනරාල් එච්.ඩී.රත්නායක මහතා පවසයි.අලි මිනිස් ගැටුමට විසඳුමක් ලෙස උතුරේ සිට දකුණ දක්වා ඇති රක්ෂිත හා වනාන්තර සම්බන්ධ වන අයුරික් අලිමංකඩ සකස් කිරීම මඟින් වන අලින්ගේ සංක්‍රමණය සඳහා ඉඩ කඩ ලබාදීමට කටයුතු යොදන බවත් කීය.අලි ලියාපදිංචිය සඳහා විධිමත් ක්‍රමවේදයක් ක්‍රියාත්මක කිරීමටත් වනජීවී අමාත්‍යාංශය කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa13102011</link>
    <topic>රට පුරා මහ වැසි</topic>
    <author>නිහාල් අබේසිංහ</author>
    <content>නිහාල් අබේසිංහමේ දිනවල අන්තර්මෝසම් සුළං හා වැසි සක්‍රීය වීම නිසා රට අභ්‍යන්තරයේ හා රට අවට වෙරළ බඩ ගොඩබිම් තීරයේ ගිගුරුම් සහිත තද වැසි බලාපොරොත්තු විය හැකි බව කාලගුණ විද්‍යා අධ්‍යක්ෂ ජෙනරාල් එස්.කේ. කාරියවසම් මහතා පවසයි.විශේෂයෙන් ගාල්ල, මාතර, පොතුවිල් ප්‍රදේශවල ගිගුරුම් සහිත වර්ෂාව සමඟ පැයට කිලෝමීටර් 80 - 100 අතර සුළං ඇතිවිය හැකි බව ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=aa13102012</link>
    <topic>කැනඩාවේ මෙමෝරියල් යුනිවර්සිටිහි උපාධි පාඨමාලා හැදෑරීමේ වරම්</topic>
    <author/>
    <content>ශ්‍රී ලංකා තොරතුරු තාක්ෂණ ආයතනය (SLIIT) කැනඩාවේ ප්‍රමුඛ පෙළ උසස් අධ්‍යාපන ආයතන 5 අතරට අයත් මෙමෝරියල් විශ්ව විද්‍යාලය සමඟ අත්වැල් බැඳ ගනිමින් මෙරට සිසු සිසුවියන් වෙනුවෙන් ජාත්‍යන්තර ව්‍යාපාර පරිපාලන හා ව්‍යාපාර පරිපාලනය පිළිබඳ උපාධි පාඨමාලා හැදෑරීමේ අවස්ථාව උදාකර දෙයි.SLIIT උසස් අධ්‍යාපන ආයතනයට අනුබද්ධිත කින්ග්ස් ඉන්ටනැෂනල් අධ්‍යාපන ආයතනය මඟින් එම පාඨමාලා මෙහෙයවනු ලබයි. ඉංග්‍රීසි හා ගණිතය යන විෂයන් දෙක ඇතුළත්ව සම්මාන 5 ක් සමඟින් අධ්‍යයන පොදු සහතික පත්‍ර සාමාන්‍ය පෙළ විභාගය (ශ්‍රී ලංකා / ලන්ඩන් / කේම්බ්‍රිජ්) සමත් මෙවර උසස් පෙළ විභාගයේ ප්‍රතිඵල අපේක්ෂාවෙන් පසුවන සිසු සිසුවියන්ට මෙම ව්‍යාපාර පරිපාලන උපාධි පාඨමාලා සඳහා අයදුම් කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=ab1310201</link>
    <topic>පොදු රාජ්‍ය සමුළුව ගැන දේශපාලන කියැවීමක්</topic>
    <author/>
    <content> ඉන්දික ජයරත්නපොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ දී පැවැත්වීම රටට ලැබුණු ආයෝජන අවස්ථාවකි. එහි ප්‍රතිලාභ සමුළුව අවස්ථාවේ දී සහ සමුළු අවස්ථාවෙන් පසුව හෙවත් පශ්චාත් අවදිය යනුවෙන් ආකාර දෙකකට වර්ගීකරණය කිරීමට පුළුවන. මේ මොහොත වන විට පොදු රාජ්‍ය මණ්ඩලීය රාජ්‍ය නායක සමුළුවට පූර්ව කටයුතු සිදු කෙරෙන එහි පූර්ව අවදිය ලෙස සටහන් වේ.පොදු රාජ්‍ය මණ්ඩලීය රාජ්‍ය නායක සමුළුව අර්ථ ශාස්ත්‍රයට අනුව ආයෝජන අවස්ථාවක් වන්නේ යම් සේ ද? දේශපාලන විද්‍යාත්මක දෘෂ්ටි කෝණයකින් විමසා බලන කල්හි එය ශ්‍රී ලංකාවේ දේශපාලන සංස්කෘතියට ද නව වටිනාකමක් එකතු කරන්නා වූ සංසිද්ධියකි.ශ්‍රී ලංකාව වනාහි නිදහසින් පසු වසර 30 ක කාලයක් දීර්ඝ ගැටුමකට තුඩු දුන් රාජ්‍යයක් වන්නේ ය. ගැටුම් හේතුවෙන් ජාතික සහ ආගමික විභේදනයන් ගෙන් තොරව අතිවිශාල පිරිසක් ජීවිතක්ෂයට පත්වූහ. එලෙස ම එම ගැටුම් හේතුවෙන් සකල ශ්‍රී ලංකාවාසී ජනතාවම පීඩාවට ලක් වූ අතර ගැටුම් පැවැති අවදියේ විනාශ වූ ජාතික දේපළවල වටිනාකම ද සුළුපටු නො වේ.ගැටුම් අවසන් වී වසර 04 ක් වැනි කෙටි කාලයක් තුළ ශ්‍රී ලංකාවේ සමාජ සහ ආර්ථික ක්ෂේත්‍රයන්හි පුළුල් පරිවර්තනයක් ඇති වී තිබේ. සෘජු ලෙස ම ගැටුම් පැවැති පළාත් ලෙස සැලකෙන උතුරු සහ නැගෙනහිර පළාත්වල යටිතල පහසුකම් ඇතුළු සකලවිධ ක්ෂේත්‍රයන්හි විධිමත් සහ සංවිධිත සංවර්ධනයක් උදා වී ඇත. උතුරු පළාතේ සංවර්ධනය සඳහා ගැටුම්වලින් පසු ගෙවී ගිය සිවු වසරක කාලය තුළ රජය රුපියල් බිලියන තුනක මුදලක් ආයෝජනය කිරීම ද සුවිශේෂී වැදගත්කමකි.මේ සංවර්ධන ව්‍යාපෘතීන්හි ප්‍රතිලාභ උතුරු හා නැගෙනහිර ප්‍රදේශවලට පමණක් නොව දිවයිනේ සෙසු ප්‍රදේශවලට ද අදාළ වන්නේ ය. මධ්‍ය පරිමාණ ආදායම් උපයන රටක සීමාවට ශ්‍රී ලංකාව ළඟාවීමේ දී එහි ප්‍රතිඵල වඩාත් තහවුරු කිරීමට හිතකර දේශපාලන පරිසරය ද වැදගත් සාධකයක් වන්නේ ය. එම සාධක ගණනය කරන සමීකරණයක් ලෙස හෝ එහි අගය මනින මිණුම් දණ්ඩක් ලෙස හෝ භාවිත කළ හැකි මෙවලමක් ලෙස ශ්‍රී ලංකාවේ පැවැත්වීමට නියමිත 22 වැනි පොදුරාජ්‍ය මණ්ඩලීය රාජ්‍ය නායක සමුළුව හඳුන්වා දීමට පුළුවන.ආයෝජන අවස්ථා පුළුල්වීම රටේ සංවර්ධන ක්‍රියාවලියේ යහපත් ප්‍රවණතාවකි. එම අවශ්‍යතාව තහවුරු වීමට පැවැතිය යුතු මූලික සාධකයක් වන්නේ එම රට තුළ පවතින යහපත් මෙන් ම හිතකර සමාජ, දේශපාලන පරිසරය යි. ගැටුම් නිමා වීමෙන් සිවු වසරක් ඇතුළත යටිතල පහසුකම් ක්ෂේත්‍රයේ පරිවර්තනීය වෙනසකට මුල් වූ පළමු සාධකය නම් ශ්‍රී ලංකාවේ දැන් පවතින හිතකර සමාජ දේශපාලන පාරිසරික තත්ත්වය යි. එය රට තුළ මෙන් ම අන්තර්ජාතිකව ද අලෙවි කළ යුතු වන්නේ ශ්‍රී ලංකාවේ පුළුල් පරිවර්තනයක් උදෙසා වන ආයෝජන අවස්ථාවක් වශයෙනි.දේශපාලන අස්ථාවරභාවය සෘජු ලෙස ම රටක ආර්ථික ක්‍රියාවලියට දැනෙන බලපෑමක් ඇති කරයි. ප්‍රජාතන්ත්‍රවාදී ප්‍රතිසංස්කරණ උදෙසා මාලදිවයින, නේපාලය, බංග්ලාදේශය හා පාකිස්තානයේ ඇති වී තිබෙන්නා වූ මතවාදී පිවිසුම කෙටිකාලීනව මෙන් ම දිගුකාලීනව එම රටවල ආර්ථික පසුගාමීත්වයන්ට බලපාන තීරක සාධකයක් වී තිබේ.ලෝකයේ විශාල ම ප්‍රජාතන්ත්‍රවාදී රාජ්‍යය වන අසල්වැසි ඉන්දියාවේ කොංග්‍රස් සභාග ආණ්ඩුව තුළ ඇති වී තිබෙන්නා වූ දේශපාලන පරස්පරතා එරට ඉදිරි ගමන්මගට තීරණාත්මක බලපෑමක් නිර්මාණය කර ඇත්තේ ය. එළඹෙන 2014 වර්ෂයේ මැයි මාසය වන විට ඉන්දියාවේ පාර්ලිමේන්තු මැතිවරණය පැවැත්විය යුතු වන අතර කොංග්‍රස් ආණ්ඩුවේ සුපිරි බලවතුන්ගේ මතවාදි පරස්පරතා එරට කොංග්‍රස් ආණ්ඩුවේ පැවැත්ම මෙන් ම ඉන්දියාවේ ඉදිරි දේශපාලන ගමන්මග ද තීරණය කරන ප්‍රබල ම සාධකයක් ලෙස මේ වන විට ඉදිරියට පැමිණ තිබේ.බටහිර සහ යුරෝපීය රටවල මෙන් ම ඈත පෙරදිග රටවල ද ආර්ථික අර්බුදයන් සහ ඇතැම් රටවල අභ්‍යන්තර දේශපාලන ගැටුම් ලෝකයේ විවිධ භූ දේශපාලන කලාප තුළ ව්‍යාකූල භාවයක් නිර්මාණය කර තිබේ. උදාහරණ ලෙස මැද පෙරදිග ආශ්‍රිතව ඇති වූ අරාබි වසන්තය කලාපීය දේශපාලන සංහිඳියාවට ප්‍රබල බලපෑමක් ඇති කළ සිද්ධියකි. ලිබියාව, ඊජිප්තුව, යේමනය මෙන් ම සිරියාවේ ද දැන් ඇති වී තිබෙන ගැටුම්කාරී වාතාවරණය කවරෙකුගේ දේශපාලන වුවමනාවන් මත නිර්මාණය වුව ජාත්‍යන්තර සහයෝගීතාව එමඟින් ඇති කර තිබෙන බලපෑම සුළුපටු නො වේ. ආරක්ෂක මණ්ඩලය ඇතුළු ලෝක බල තුලනයේ මහ බලවතුන් ඒකරාශි වන පුළුල් සංවාද සභාවල ද අද ප්‍රබල මාතෘකාවක් වී ඇත්තේ ප්‍රජාතන්ත්‍රවාදී ප්‍රතිසංස්කරණ මුහුණුවරින් යම් යම් රටවල ඇති වී තිබෙන අභ්‍යන්තර ගැටුම්කාරී වාතාවරණයයි. එම මතවාදී මාතෘකාව ලෝකයේ දේශපාලන කලාපවල සහයෝගීතාවට මෙන් ම ලෝක සාමයට ද බලපාන ප්‍රබල සාධකයක් ලෙස පවතී.ලෝක ආර්ථිකයේ වැඩි පංගුකාරීත්වයක් දරන සහ නූතන ධනවාදී ආර්ථික ක්‍රියාවලියේ උපරීම තලය සටහන් කරන ඇමෙරිකා එක්සත් ජනපදයට ඇති වී තිබෙන ආර්ථික අර්බුදය ද ජාත්‍යන්තර වෙළෙඳාමේ සහ ජාත්‍යන්තර දේශපාලන ක්‍රියාවලියේ තීරණාත්මක කඩඉමක් සනිටුහන් කරන තැනට දැන් පරිවර්තනය වී තිබේ.ලෝක ආර්ථිකයේ වැඩිම ණය බරක් සහිත රාජ්‍යයක් ලෙස ඇමෙරිකා එක්සත් ජනපදය ඉදිරියට පැමිණ ඇත්තේ ය. ජාතික වැදගත්කමක් ගන්නා වූ අත්‍යවශ්‍ය රාජ්‍ය සේවාව පවත්වාගෙන යාමට ද ප්‍රමාණවත් වන පරිදි ප්‍රතිපාදන වෙන් කර ගැනීමේ අභියෝගයකට අද ඇමරිකා එක්සත් ජනපදය මුහුණ දී සිටී. ලෝක බල තුලනයේ තනි අධිකාරි බලයක් නියෝජනය කළ ඇමරිකා එක්සත් ජනපදය පරිධියේ රටවලට ප්‍රදර්ශනය කළ ලෝක පොලිස්කාරයාගේ භුමිකාව අද ඇමරිකානු ජන සමාජය තුළ ම හාස්‍යයට ලක් වීම සැබැවින් ම දෛවෝපගත ය.පොදු රාජ්‍ය මණ්ඩලීය රාජ්‍ය නායක සමුළුව යනු ශ්‍රී ලංකාවට නිදහසෙන් පසු ලැබුණු තවත් වැදගත් අන්තර්ජාතික දේශපාලන වේදිකාවකි. ගැටුම් පැවැති අවදියේදී මෙන් ම ගැටුම්වලින් පසු තත්ත්වයන්හිදී ද අන්තර්ජාතික දේශපාලන වේදිකාවල ශ්‍රී ලංකාව ජාත්‍යන්තරයෙන් හුදෙකලා කිරීමේ සූක්ෂ්ම ක්‍රමෝපායන් ක්‍රියාත්මක වූ බව රහසක් නො වේ. පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ දී පැවැත්වීමේ අවස්ථාලාභය අහිමි කිරීමේ දැවැන්ත කුමන්ත්‍රණ ද ඒ අතර ක්‍රියාත්මක විය. ඒ සඳහා නිල වශයෙන් නො වුණත් නොනිල මට්ටමින් හෝ ඇතැම් බටහිර මෙන් ම විශේෂයෙන්ම ස්කැන්ඩිනේවියානු ඇතුළු ඇතැම් යුරෝපීය රටවල් මැදිහත් වීමේ ප්‍රවණතාවක් පෙන්නුම් කෙරිණි.ශ්‍රී ලංකාවේ ගැටුම් ආරම්භ වූ මුල් අවදිය හෙවත් 1983 කළු ජූලියෙන් අනතුරුව ස්වකැමැත්තෙන් ශ්‍රී ලංකාවෙන් බටහිරට සහ යුරෝපයට පිටමං වූ බොහොමයක් දෙමළ පවුල් සහ ඔවුන්ගෙන් පැවතෙන දෙවන පරම්පරාව ඒ පිටුපස තීරණාත්මක භුමිකාවක් රඟ දක්වති. ගැටුම් සඳහා මුල් වූ නීති විරෝධි සටන්කාමී සංවිධානවල පෝෂණයට අවශ්‍ය මූල්‍ය ප්‍රතිපාදන මේ කණ්ඩායම් වෙතින් ලැබුණු බව ප්‍රසිද්ධ රහසකි. ශ්‍රී ලංකාවේ සන්නද්ධ කණ්ඩායම්වල මතවාදී මුහුණුවර අන්තර්ජාතිකව නියෝජනය කළේ ද විදේශගත දෙමළ ප්‍රජාව යි.මානුෂීය මෙහෙයුමෙන් අනතුරුව කොටි හිතවාදී අන්තර්ජාතික බලවේගයන්ගේ දේශීය මුහුණුවර වූ සන්නද්ධ කණ්ඩායම් පරාජයට පත් වූහ. එහෙත් කොටි හිතවාදී අන්තර්ජාතික බලවේගයන්ගේ මතවාදී මුහුණුවර තවදුරටත් ගෝලීය වශයෙන් ක්‍රියාත්මකව පවතී. ඔවුන්ගේ මහා පරිමාණ ව්‍යාපාරික ජාලය ද ඒ ආකාරයෙන් ම තවම ක්‍රියාත්මක වේ. එම ව්‍යාපාරයන්හි ලාභය, ශ්‍රී ලංකාව තුළ දෙමළ ඊළමක් සඳහා ඔව්හු එදා ආයෝජනය කළහ. එහෙත් අද බෙදුම්වාදීන්ගේ සන්නද්ධ මුහුණුවර අහෝසි වී තිබේ.ඔවුන් ස්වකීය ව්‍යාපාරික ක්‍රියාවලිය තවදුරටත් එලෙසින් ම පවත්වා ගෙන යන අතර අද එහි ලාභ කොටස් ආයෝජනය කරනුයේ දෙමළ ඊළමක් සඳහා වන්නා වූ මතවාදී මුහුණුවරක් උදෙසා ය. වෙනත් ලෙසකින් ප්‍රකාශ කළහොත් ආයුධ බලයෙන් දිනාගත නොහැකි වූ දෙමළ ඊළාම් රාජ්‍යය මතවාදීව දිනා ගැනීම ඔවුනගේ අභිප්‍රායයි. ස්කැන්ඩිනේවියානු ඇතුළු යුරෝපීය මෙන්ම බටහිර රටවල මහජන නියෝජිත ආයතනවල සභිකයන්ට තියුණු බලපෑමක් කිරීමේ හැකියාව විදේශගත කොටි හිතවාදී දෙමළ ප්‍රජාවට හිමි වී ඇත්තේ ය. ඒ ඔවුන්ගේ ප්‍රබල ආර්ථික ශක්තිය හේතුවෙනි.පොදු රාජ්‍ය මණ්ඩලයේ සාමාජික රටක් වන කැනඩාව ශ්‍රී ලංකාවේ පැවැත්වෙන රාජ්‍ය නායක සමුළුව නියෝජනය කළත් එරට අග්‍රාමාත්‍යවරයා ඊට සහභාගි නො වන බව ප්‍රකාශ කර ඇත. එවැනි තීරණයකට කැනඩාවට මෙන් ම එරට අග්‍රාමාත්‍යවරයාට තිබෙන අයිතිය අප විසින් පිළිගත යුතු ය.එහෙත් ප්‍රශ්නය වන්නේ කැනඩාවේ අගමැතිවරයා එවැනි තීරණයක් ගන්නා ලද්දේ මන්ද? යන්න යි. රාජ්‍යතාන්ත්‍රික මට්ටමින් විය යුත්තේ එම රට එවැනි තැනකට තල්ලු කළ හේතුසාධක සොයා බැලීමයි. අන්තර්ජාතිකව ක්‍රියාත්මක වන කොටි මතවාදී මුහුණුවරේ ගොදුරක් බවට කැනඩාව පත් වී ඇත්දැයි සාධාරණ සැකයක් උපදී. ශ්‍රී ලංකා රජය ප්‍රකාශ කරන පරිදි කැනඩාවේ මේ තීරණය එම රට ජාත්‍යන්තරය තුළ හුදකලාවීමට ද හේතුවක් විය හැකි ය. එහෙත් ශ්‍රී ලංකාවේ උපායමාර්ගික දක්ෂතාව විය යුත්තේ අන්තර්ජාතිකව කොටි මතවාදය හුදකලා කරමින් ජාත්‍යන්තර ප්‍රජාව, ශ්‍රී ලංකාවේ මතවාදය වෙත දිනා ගැනීමයි. ඒ සඳහා පුළුල් සැලැස්මක් අන්තර්ජාතිකව ක්‍රියාත්මක කිරීම ශ්‍රී ලංකාවේ රාජ්‍ය යාන්ත්‍රණයේ වගකීම වේ.මේ කාර්යයන්ට වැදගත් වේදිකාවක් ලබන නොවැම්බර් මාසයේ පැවැත්වෙන 22 වැනි පොදු රාජ්‍ය මණ්ඩලීය රාජ්‍ය නායක සමුළුව නිර්මාණය කරනු ඇත. 22 වැනි පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමට අවස්ථාව දිනා ගැනීම ද ශ්‍රී ලංකාව ලද වැදගත් අන්තර්ජාතික දේශපාලන ජයග්‍රහණයකි. එම අවස්ථාව අහිමි වූයේ නම් ශ්‍රී ලංකාවට එරෙහි කොටි හිතවාදී බලවේගයන්හි මතවාදී මුහුණුවර තව තවත් සක්‍රීය වනු නො අනුමාන ය.එක්සත් ජාතීන්ගේ මහා මණ්ඩලයේ 68 වන වාර්ෂික මහා මණ්ඩල සැසි වාරයට සමගාමීව ඇමරිකා එක්සත් ජනපදයේ නිව්යෝර්ක් නුවර දී නොබෝදා පැවැති පොදු රාජ්‍ය මණ්ඩලීය රටවල විදේශ අමාත්‍යවරුන්ගේ හමුවේදී ද පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ දී පැවැත්වීම කඩාකප්පල් කිරීමේ කුමන්ත්‍රණයක් පැවැති බව ජාත්‍යන්තර මාධ්‍ය අනාවරණය කළේ ය. එලෙස ම මානව හිමිකම් වෙනුවෙන් පෙනී සිටින බවට සඳහන් අන්තර්ජාතික රාජ්‍ය නො වන සංවිධාන දෙකක් ද පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමේ ක්‍රියාවලිය කඩාකප්පල් කරන මෙහෙයුමක නිරත වී තිබේ. එහෙත් ශ්‍රී ලංකාවේ රාජ්‍යතාන්ත්‍රික උපායමාර්ගයන්හි දක්ෂතාව හේතුවෙන් එම කුමන්ත්‍රණ අවස්ථා වියැකී ගියේ ය.පොදු රාජ්‍ය මණ්ඩලීය රාජ්‍ය නායක සමුළුව යනු ශ්‍රී ලංකාවේ රාජ්‍යතාන්ත්‍රික උපායමාර්ග ජාත්‍යන්තර ප්‍රජාවට සන්නිවේදනය කිරීමට ලැබෙන වැදගත් අවස්ථාවකි. අන්තර්ජාතික දේශපාලන සාධක නිවැරැදි ලෙස කළමනාකරණය කරමින් රටවල් 53 ක රාජ්‍ය නායකයන්ට හා එම රටවල දූත මණ්ඩලවලට සත්කාරකත්වය ලබා දීම ද අභියෝගාත්මක වගකීමකි. ශ්‍රී ලංකාවේ දී පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම ස්ථිර කිරීමේ මූලික ම නිර්නායකය වන්නේ ශ්‍රී ලංකාවේ පවතින ස්ථාවර දේශපාලන වාතාවරණයත් ආරක්ෂාව හා සුරක්ෂිතභාවයත් ය. වෙනත් ලෙසකින් ප්‍රකාශ කළහොත් ශ්‍රී ලංකාව යනු ලෝකයේ වඩාත් ආරක්ෂිත සහ සුරක්ෂිත ම රාජ්‍යයකි. පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමට ගනු ලැබු තීරණය හා එම තීරණය ස්ථිර කිරීමත් සමඟ ඒ බව වඩාත් හොඳින් තහවුරු වී තිබේ.ශ්‍රී ලංකාවේ දේශපාලන ස්ථාවර භාවය නිර්මාණය වීමට පාර්ලිමේන්තුවේ බහුතර බලයක් සහිත ආණ්ඩුවක් පැවැතීම ද තවත් වැදගත් සාධකයකි. කලාපීය වශයෙන් නිර්මාණය වී තිබෙන ප්‍රවණතාව නම් අඩු බහුතර බලයක් සහිත සභාග ආණ්ඩු පිහිටුවීම ය. එසේ වුව ශ්‍රී ලංකාවේ පුළුල් සහ සංකීර්ණ ම සභාග ආණ්ඩුවක් පවතිනමුත් එම සභාග ආණ්ඩුවට පාර්ලිමේන්තුවේ 2/3 කට වැඩි බලයක් හිමි වීම ආණ්ඩුවේ ස්ථාවර භාවය තහවුරු කර ඇත්තේ ය. නන්විධ මතවාද නියෝජනය කරන මෙන් ම නන්විධ දේශපාලන දෘෂ්ටිවාද මත කටයුතු කරන කණ්ඩායම්හි සංකීර්ණ එකතුවක් ශ්‍රී ලංකාවේ එක්සත් ජනතා නිදහස් සන්ධාන ආණ්ඩුව වෙතින් නිරූපණය වන්නේ ය. එහෙත් එම සියලු මතවාද හා දෘෂ්ටිවාද එක් තීරණාත්මක කාරණයක් අරබයා ඒකරාශීව සිටී. එනම්; මහින්ද චින්තන ප්‍රතිපත්ති ප්‍රකාශය වෙනුවෙන් ය.පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවට ලැබුණු වැදගත් ම දේශපාලන අවස්ථාලාභයකි. එය මූල්‍යමය වශයෙන් තක්සේරු කළ හැකි කාරණයක් නො වේ. අර්ථ ශාස්ත්‍රයට අනුව පොදු රාජ්‍ය මණ්ඩලීය රාජ්‍ය නායක සමුළුවේ ආයෝජන ප්‍රතිලාභ මූල්‍යමය වශයෙන් ගණනය කිරීමට පුළුවන. එය අවසානයේදී ගණකාධිකරණ සිද්ධාන්ත මත කොතෙක් ලාභදායිදැයි හෝ කොතෙක් අලාභදැයි කියා හෝ ගණන් බැලීමට ද පුළුවන. එහෙත් දේශපාලන වටිනාකම වනාහි මූල්‍යමය වශයෙන් ඇස්තමේන්තු කළ නොහැකි කාරණයකි.ශ්‍රී ලංකාව උපායමාර්ගිකව එම අභියෝග ජය ගත යුතු වන අතර තිස් වසරක් මුළුල්ලේ පැවැති ගැටුම්කාරී වාතාවරණය ද හුදු ජාතීන් දෙකක් අතර ඇති වූ ගැටුමකට වඩා අන්තර්ජාතික වුවමනාවන්ගේ ප්‍රතිනිර්මාණයක් ලෙස අර්ථ නිරූපණය කර ගැනීම ද වඩා වැදගත් වන්නේ ය. එහිදී ගැටුම්වලින් පසු උදාවී තිබෙන පශ්චාත් ගැටුම්කාරී ශ්‍රී ලාංකේය සමාජ දේහය පරිපූර්ණ ප්‍රතිසංස්කරණයකට යොමු කිරීමේ ජාතික අභියෝගය ද අප හමුවේ පවතී. ඊට අන්තර්ජාතික වටිනාකමක් මෙන් ම ඒ සඳහා අන්තර්ජාතික සහයෝගය දිනා ගැනීමේ ආයෝජන අවස්ථාවක් ලෙස ද පොදුරාජ්‍ය මණ්ඩලීය රාජ්‍ය නායක සමුළුව පරිවර්තනය කර ගත යුතු ය.සර්ව බලධාරී දෙවියන් වහන්සේ විසින් මවන ලද පාරාදීසයක් ලෙස පොදු රාජ්‍ය මණ්ඩලීය රාජ්‍ය නායක සමුළුව අර්ථ නිරූපණය කර ගත යුතු ද නැත. දේශපාලන දෘෂ්ටිවාදයකින් එය කියවා ගත යුත්තේ අප හමුවේ පවතින ජාතික හා අන්තර්ජාතික අභියෝග ජය ගැනීමේ වාහකයක් වශයෙනි. ජාත්‍යන්තරිකව ශ්‍රී ලංකාව සම්බන්ධයෙන් ගොඩ නැඟී තිබෙන අවාසිදායක තත්ත්වයන් තුලනය කර ගැනීමට පොදු රාජ්‍ය මණ්ඩලීය සමුළුව වැදගත් වේදිකාවක් නිර්මාණය කරයි. එහිදී ශ්‍රී ලංකාවේ සැලසුම්සහගත වැඩපිළිවෙළ ජගත් ප්‍රජාව හමුවේ හෙළිදරව් කිරීම හා අපගේ වගවීම් ක්‍රියාවලිය නිවැරැදිව සන්නිවේදනය කිරීම ද රාජ්‍යතාන්ත්‍රික කාර්යභාරයකි.මානව හිමිකම් උල්ලංඝනය කිරීම්, මාධ්‍ය නිදහසට අභියෝග කිරීම, ආගමික මුහුණුවරින් යුත් ගැටුම්, සිවිල් දේශපාලන අයිතිවාසිකම් උල්ලංඝනය කිරීම් ශ්‍රී ලංකාව සම්බන්ධයෙන් ජාත්‍යන්තරිකව මතු කර තිබෙන අවාසිදායක තත්ත්වයන් ය. ඒවා පිළිබඳ වඩාත් නිවැරැදි තොරතුරු සන්නිවේදනය කිරීමේ වේදිකාවක් වන්නේ ලබන නොවැම්බර් මාසයේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුවයි. මේ අවාසිදායක තත්ත්වය නිරවුල් කර ගැනීම පොදු රාජ්‍ය මණ්ඩලීය සමුළුවේ දේශපාලන වැදගත්කම වන්නේ ය. එම නිරවුල් කිරීම පොදු රාජ්‍ය මණ්ඩලීය රාජ්‍ය නායක සමුළුවෙන් පසු ප්‍රතිනිර්මාණය වන ආර්ථික ක්‍රියාවලියට ද ශක්තිමත් අඩිතාලමකි.ඒ අනුව ශ්‍රී ලංකාව ලෝකයේ ඉදිරිගාමී ජාතියක් ලෙස අභිෂේක කිරීමට පොදු රාජ්‍ය මණ්ඩලීය රාජ්‍ය නායක සමුළුව දේශපාලන දෘෂ්ටි කෝණයකින් නිර්වචනය කර ගැනීම වගකීම සහ වගවීම හිමි කණ්ඩායම්වල කාර්යභාරය යි. එබැවින් පළමුකොට ආර්ථිකමය දෘෂ්ටි කෝණයකින් පොදු රාජ්‍ය මණ්ඩලීය රාජ්‍ය නායක සමුළුව කියවා ගැනීමට වඩා පුළුල් දේශපාලන දෘෂ්ටිවාදයකින් එය කියවා ගැනීම ශ්‍රී ලංකාව නවීනත්වයෙන් යුතු නූතන ලෝකයට ඔසවා තැබීම වෙනුවෙන් ප්‍රබල ශක්තියක් නිර්මාණය කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=ab1310202</link>
    <topic>“හිතුවක්කාරී තීන්දුවලට මං එකඟ නෑ”</topic>
    <author/>
    <content>ජනපති පළාත් මන්ත්‍රීන් ගැන කියයිශ්‍රි ලංකා නිදහස් පක්ෂයේ මධ්‍යම කාරක සභාව පැවැත්වීමට නියමිතව තිබුණේ මේ මාසේ තිස් එක් වෙනිදායි. නමුත් ජනාධිපතිතුමාගේ නියමයෙන් එය පසු ගිය සඳුදා පැවැත්වුණා. ඒ අනුව මධ්‍යම කාරක සභිකයන්ට මධ්‍යම කාරක සභා රැස්වීම ගැන දැනුම් දී තිබුණේ දුරකථන පණිවිඩ මඟින්. ඒ ශ්‍රි.ල.නි.ප මහ ලේකම් ඇමැති මෛත්‍රීපාල සිරිසේන විසින්.මෙවර මධ්‍යම කාරක සභා රැස්වීමේදී පක්ෂයේ විවිධ කටයුතු ගැන සාකච්ඡා කෙරුණත් වැඩියෙන්ම අවධානයට ලක් වුණේ වයඹ සහ මධ්‍යම පළාත් සභාවල සභාපති සහ උප සභාපති තෝරා පත් කර ගැනීමට පවත්වපු රහස් ඡන්දවලදී ආණ්ඩු පක්ෂ මන්ත්‍රීවරු කටයුතු කරපු ආකාරය ගැනයි. ඒ ගැන ජනාධිපතිතුමාගේ තිබුණේ දැඩි අප්‍රසාදයක්. පක්ෂය ගත් තීන්දුවල විරුද්ධව කටයුතු කරපු අයට විනය ක්‍රියාමාර්ග ගත යතු බවට ජනාධිපතිතුමාගේ වගේම සමස්ත මධ්‍යම කාරක සභාවේම අදහස වෙලා තිබුණා." පක්ෂය ගත් තීන්දු ගැන ගැටලු තිබුණා නම් මාත් එක්ක කතා කරන්ඩ තිබුණා. එහෙම නැතිව හිතුවක්කාරී විදියට එක එක්කෙනා ගත්ත තීන්දුවලට එකඟ වෙන්ඩ බැහැ." ජනාධිපතිතුමාගේ අදහස වුණේ ඒකයි."මේ පළාත් සභා මන්ත්‍රීවරු ආණ්ඩු පක්ෂ පළාත් රැස්වීමට ඇවිත් මුකුත්ම කිව්වේ නැහැ. ආණ්ඩු පක්ෂ රැස්වීමට නොපැමිණි දෙදෙනා ගැනයි මට සැකයක් තිබුණේ. අපිත් එක්ක එකට කාලා බීලා කතා කර කර ඉඳලා ගිය නිමලසිරි මෙහෙම දෙයක් කරපු එක මට අදහාගන්නවත් බැරි වුණා." ශ්‍රි.ල.නි.ප මධ්‍යම කාරක සභාවේදී අදහස් දක්වපු මධ්‍යම පළාත් මහ ඇමැති සරත් ඒකනායක තමන්ගේ අදහස කිව්වේ එහෙමයි.ඒ ව‍ගේම මධ්‍යම කාරක සභාවේදී අදහස් දක්වපු අනුර යාපා ඇමැතිතුමා කිව්වේ වයඹ සන්ධාන ලැයිස්තුවේ පහළින්ම තේරුණු ධර්මසිරිට මධ්‍යම පළාත් සභාපති කම දෙන්නට නිර්දේශ කරන්නට හැකියාවක් නොතිබුණා කියලායි." මීට කලින් මේ ව‍ගේ දේවල් ඇති වුණ ‍‍අවස්ථාවල අපි ගත්ත ලිහිල් තීන්දු නිසාත් අපි ලිහිල් ප්‍රතිපත්තියක හිටපු නිසාත් තමයි මේ වගේ දෙයක් වුණේ කියලායි මට හිතෙන්නේ" මධ්‍යම කාරක සභාවට අදහස් දක්වපු ශ්‍රී.ල.නි.ප මහ ලේකම් ඇමැති මෛත්‍රීපාල සිරිසේන ඇමැතිතුමා තමන්ගේ අදහස කිව්වේ ඒ විදියටයි.ඒත් එක්කම දකුණු පළාත් මහ ඇමැති ශාන් විජයලාල්ද සිල්වා මධ්‍යම කාරක සභාවට කිව්වේ අමුතුම කතාවක්. " සර් 2009 දකුණු පළාත් සභාවේ මංගල රැස්වීමේදී මේ වගේම තත්ත්වයක් ඇති කිරීමේ සුදානමක් තිබුණා. මං එතැනදී වැදගත් තීන්දු දෙකක් ගත්තා. පක්ෂයෙන් කරලා තිබුණ නිර්දේශ මං ඒ වෙලාවේ සභාවට යෝජනා කළා. ඒ වගේම පක්ෂයෙන් නම් කරලා යෝජනා කරන කෙනාට අමතරව යම් නමක් යෝජනා වුණොත් ඔහු හෝ ඇය ඉල්ලා අස් විය යුතු බවත් මං අපේ ආණ්ඩු පක්ෂ මන්ත්‍රී කණ්ඩායමට කිව්වා.ඒ වගේම වෙනම ස්ථානයක ඡන්ද පෙට්ටි තියලා ඡන්ද පාවිච්චි කිරීම වෙනුවට පළාත් මන්ත්‍රීවරු අසුන් අරගෙන ඉන්න ස්ථානයේ ඉදලාම ඡන්දය ලකුණු කරලා ආණ්ඩු පක්ෂයේ සියලු දෙනා දෙපැත්තෙන් සිටින දෙන්නට ඒ ඡන්ද පත්‍රිකාව පෙන්වලා සභා ලේකම්ගේ ඡන්ද පෙට්ටිය ළඟට ගිහින් එය දාන්ඩ ඕනේ කියලා මං අපේ ආණ්ඩු පක්ෂයේ මන්ත්‍රීවරුන්ට උපදෙස් දුන්නා." ශාන් විජයලාල්ද සිල්වා ශ්‍රී.ල.නි.ප මධ්‍යම කාරක සභාවේදී කිව්වා.ඒ වගේම දකුණු පළාත් මහ ඇමැති ශාන් විජයලාල්ද සිල්වා තවත් අදහසක් කිව්වා. " මං කරපු ක්‍රමවේදයේ ගැටලුවක් ඇති වුණේ නැහැ. නමුත් සභා නීති වෙනස් කරලා රහස් ඡන්දයක් වෙනුවට විවෘත ඡන්දයක් ඉදිරියේදී පවත්වන්ඩ පුළුවන්.ශාන් විජයලාල්ද සිල්වා ඉදිරිපත් කරපු කරුණුත් මධ්‍යම කාරක සභාවේදී අවධානයට යොමු වුණා. ඉන් අනතුරුව ශ්‍රි.ල.නි.ප මධ්‍යම කාරක සභාවේදි තීන්දු වුණේ මධ්‍යම සහ වයඹ පළාත් දෙකේ විනය කඩ කරලා තියෙන මන්ත්‍රීවරුන්ට එරෙහිව තීන්දු තීරණ ගැනීමට කලින් සහ විනය පරීක්ෂණ තියන්ඩ කලින් පළාත් දෙකේම මැති ඇමැතිවරු කොළඹට ගෙන්වලා කරුණු විමසන්ඩත් චෝදනා එල්ල‍ වෙලා තියෙන මන්ත්‍රීවරුන්ගෙන් කරුණු විමසීමටත්ය. එමෙන්ම චෝදනා එල්ල වෙලා තියෙන මන්ත්‍රීවරුන්ගේ පක්ෂ සාමාජිකත්වය අත් හිටවා විනය පරීක්ෂණ පැවැත්වීමටත් මධ්‍යම කාරක සභාව ශ්‍රී.ල.නි.‍ප මහ ලේකම්වරයාට බලය ලබා දුන්නා.දිවි නැඟුම වැඩසටහනේ පස්වන අදියරේ සමාරම්භක අවස්ථාව ගිය සතියේ ජනාධිපතිතුමාගේ ප්‍රධානත්වයෙන් අරලිය ගහ මන්දිරයේදී සිදු වුණා. ඒ උදේ දහයයි දහයට යෙදුණු සුබ මොහොතින් අරලිය ගහ මන්දිර පරිශ්‍රයේ පැළයක් ‍‍රෝපණය කරමින්. එදින දිවි නැඟුම වැඩසටහනේ පස්වන අදිරයේ ප්‍රධාන උත්සවයක් ගම්පහදී ද පැවැත්වුණා. මේ නිසා ආරථික සංවර්ධන ඇමැති බැසිල් රාජපක්ෂ අරලිය ගහ මන්දිරයේ උත්සවයට එක් වෙලා හිටියේ නැහැ. ආර්ථික සංවර්ධන ඇමැතිවරයා වෙනුවෙන් ඒ උත්සවයට එක් වුණේ නියෝජ්‍ය ඇමැති එස් .එම් චන්ද්‍රසේනයි.නැකතට පෙර කොස් පැළය රෝපණය කරන ස්ථානයට ජනාධිපතිතුමා යන්ඩ කලින් එතැනට ගියේ නියෝජ්‍ය ඇමැති එස්.එම් චන්ද්‍රසේනයි. ඉන් අනතුරුව සුබ වේලාව ළං වෙන විට ජනාධිපතිතුමා එතැනට පැමිණියා. පැළය රෝපණය කළාට පස්සේ ජනාධිපතිතුමා කිව්වේ කොස් ගස් වැඩියෙන් අපේ රටේ හිටවනවා නම් හොඳයි කියලායි. "කොස් ගස කියන්නේ බත් ගහ නේද එස්. එම් ඇමැතිතුමා. දැන්නම් අරලිය ගහ මන්දිර‍ පරිශ්‍රය පලතුරු ගස්වලින් , එළවළු පාත්තිවලින් වගේම තවත් ගස් වලින් පිරිලා තියෙන්නේ." ජනාධිපතිතුමා කිව්වා." ඒක නම් ඇත්ත සර්. මොකද ගොවි පවුලකින් පැවැත එන කෙනෙක් මේ ර‍ටේ නායකයා වුණාම ‍අරලිය ගහ මන්දිරය පරිශ්‍රයත් එළවළු , පලතුරුවලින් පිරිලා තියෙන එක අහන්ඩ දෙයක් නෙමෙයි. වෙනස ඒකයි. " එස්.එම් චන්ද්‍රසේන ඇමැතිවරයා කිව්වා.ඒත් එක්කම ජනාධිපතිතුමා ඇමැති එස් එම් චන්ද්‍රසේනට කිව්වේ " පුළුවන් තරම් මේ රටේ කොස් ගස් හිටුවන්ඩ ඕනේ කියලායි. ඒ වගේම දිවි නැඟුම වැඩසටහන ය‍ටතේ කරනු ලබන පැළ රෝපණය කිරීම් ගැන පසු විපරමක් කරන්ඩ " ජනාධිපතිතුමා ඇමැති එස් එම් චන්ද්‍රසේනට උපදෙස් දුන්නා."ඒක ඇත්ත සර් දැන් අපි ඒකට හොඳ වැඩපිළිවෙළක් හදලා තියෙනවා. අපි දැන් දිවි නැඟුම වැඩසටහන ය‍ටතේ දෙන්නේ බීජ වෙනුවට පැළ වර්ගයි. ඒ වගේම අපි ඊට පස්සේ ඒ ගැන පසු විපරමක යෙදෙනවා. අපේ අමාත්‍යාංශයේ ඉන්න නිලධාරීන් යොදා‍ ගෙන මේ පාර සොයා බැලුවා ගෙවතු සාර්ථක විදියට හදා ගෙන තියෙන්නේ කවුද කියලා. ඒ අනුව ගෙවතුවල පාත්ති සකස් කර තියෙන අයට වැඩි වශයෙන් පැළ ලබා දුන්නා. ඒ වගේම ඒ අය ගැන පසු විපරමක් කරනවා. ඒ නිසා ගිය වසරවලට වඩා මේ වසරේ දිවි නැඟුම වැඩසටහන සාර්ථක වෙලා වැඩි ඵලදාවක් ලැ‍බෙයි කියලා හිතනවා. " ඇමැති එස්.එම් චන්ද්‍රසේන ජනාධිපතිතුමාට කිව්වා." හොඳයි එහෙනම් වැඩ ටික හොඳට කරගෙන යන්ඩකෝ" ජනාධිපතිතුමා ඇමැති එස් එම් චන්ද්‍රසේනට කිව්වා.ගිය සතියේදී ශ්‍රී.ල.නි.ප මහ ලේකම් වරයා විසින් වයඹ සහ මධ්‍යම පළාත් සභාවන්හි මන්ත්‍රීවරුන් දෙපලකගේ ඔවුන් ශ්‍රී.ල.නි.ප යේ දැරූ සියළු තනතුරුවලින් ඉවත් කිරීමට කටයුතු කළේය. ඒ වයඹ පළාත් සභාවේ සභාපති ලෙස එ.ජා.ප මන්ත්‍රීවරයකුගේ යෝජනාව මත තේරී පත් වු වයඹ පළාත් සභාවේ සභාපති ධර්මසිරි දසනායක සහ මධ්‍යම පළාත් සභාවේ සභාපති ධුරය සඳහා එ.ජා.ප සහ ප්‍රජාතන්ත්‍රවාදී පක්ෂයන්ගේ යෝජනා ස්ථිරත්වයෙන් තරඟ කළ මධ්‍යම පළාත් මන්ත්‍රී එල්.ඩි නන්දසිරි ශ්‍රි.ල.නි.ප යේ දැරූ සියලු තනතුරුවලිනි. ඒ අනුව වයඹ පළාත් සභාවේ සභාපති ධර්මසිරි දසනායක දැරූ පඩුවස්නුවර ශ්‍රී.ල.නි.ප ආසන සංවිධායක ධුරය වහාම ක්‍රියාත්මක වෙන පරිදි අත් හිටුවා ති‍බේ.ගිය පෝය දිනයේ එනම් සිකුරාදා දිනයේ ජනාධිපතිතුමා මුණ ගැසීමට වව්නියාව දිස්ත්‍රික්කයේ ශිෂ්‍යත්වය ඉහළින්ම සමත් වු සිසු සිසුවියන් තිස් පස් දෙනෙකු අරලිය ගහ මැදුරට පැමිණ සිටියා. මේ දරුවෝ හැමෝටම ජනාධිපතිතුමා අතින් තෑගි බෝග ලැබුණා. මේ අවස්ථාවේදී ජනාධිපතිතුමා මේ දරුවන්ට එක්ක වචන කීපයක් කථා කරන්ඩත් අමතක කළේ නැහැ. " දැන් නගරයට වඩා ගම දියුණු වෙලා. නගරයට වඩා ගමේ ළමයින්ගේ අධ්‍යාපන මට්ටමත් දියුණු වෙලා. දේශපාලනය වු‍ණත් එහෙමයි. ළකුණු 70 අරගත් අයත් ශිෂ්‍යත්වය සමත් කිව්වාට ශිෂ්‍යත්වයට ලකුණු කඩ ඉමක් තියෙනවා. ඒ නිසා මං ශිෂ්‍යත්වය අසමත් කියන වචනයට විරුද්ධයි." ජනාධිපතිතුමා කිව්වේ දරුවන්ට තියෙන සෑබෑ ලෙන්ගතු හදවතින්මයි.මේ අවස්ථාවට ඇමැති මහින්ද යාපා අබේවර්ධන, අධ්‍යාපන නියෝජ්‍ය ඇමැති මොහාන් ලාල් ග්‍රේරු සහ ඇමැති සී.බී දිසානායකත් ඇවිත් හිටියා. වව්නියාවේ දරුව්නට සමු දුන්න ජනාධිපතිතුමාත් ඇමැතිවරු පිරිසත් කථා බහට ලක් වුණේ මංගල සමරවිර ගැනයි.එතැනදී මාතර දිසාව නියෝජනය කරන ඇමැතිවරයෙක් වෙන මහින්ද යාපා කිව්වේ මේ දවස්වල මාතර දිසාවේ ජනතාව කියන කථාවක් ගැනයි."සර් මාර වැඩේ වෙලා තියෙන්නේ මාතර පැත්තේ මිනිස්සු කියනවා මංගල සමරවීරට ඇප ලැබුණේ ආණ්ඩුවේ සපෝර්ට් එකක් නිසා කියලා. මංගල එළියට ආවා අහිංසකයෝ හිර කුඩුවේ කියලා මිනිස්සු කියනවා. ඇත්තටම සර් දැන් මංගලට ගමට යන්ඩ බැරි තත්ත්වයක් ඇති වෙලා" ඇමැති මහින්ද යාපා ජනාධිපතිතුමාට කිව්වා. ඒත් එක්කම ජනාධිපතිතුමා ඒ කතාවට මහ හයියෙන් හිනා වුණාමිසක් උත්තරයක් දුන්නේ නැහැ.මේ අතරතුර ගිය සතියේ මංගල සමරවීර මන්ත්‍රීවරයා මාතර පොලීසියට බාර විමට පෙර දිනයේ රාත්‍රියේ එ.ජා.ප පාර්ලිමේන්තු මන්ත්‍රීවරුන් පිරිසක් සහ ආණ්ඩුවේ මැති ඇමැතිවරු පිරිසක් හොර රහසේ හමු වී මංගල සමරවීර මන්ත්‍රීවරයා ගැන සාකච්ඡා කර ඇති බව වාර්තා වෙයි. මේ හමුව කොළඹදී එක්තරා හෝටලයකදී පවත්වා ඇති අතර ඊට මංගල සමරවීර , රවි කරුණානායක සහ මලික් සමරවික්‍රම එක්ව සිටි බවද වාර්තා වෙයි. වාර්තා වෙන ආකාරයට එ.ජා.ප මන්ත්‍රීවරු පිරිස මංගල බේරා ගැනීමේ මෙහෙයුමක් මංගල මන්ත්‍රීවරයාගේ උවමනාව මත සිදු කර ඇති බව ඒ සාකච්ඡාවට එක්ව සිටි මන්ත්‍රීවරයෙක් හෙළි කළේය.පොදුරාජ්‍ය මණ්ඩලයීය සමුළුව කොළඹදී පැවැත්වීමට තවත් ඇත්තේ දින කීපයකි. ඒ වෙනුවෙන් කොළඹ නගරය අලංකරණය කිරීමේ කටයුතු වෙනුවෙන් කොළඹ නගරයේ ලෝටස් පාර ඇතුළු නාගරික මාර්ග තුනක ප්‍රතිසංස්කරණ කටයුතු එ.ජා.ප නැ‍ගෙනහිර පළාත් විපක්ෂ නායක සහ එ.ජා.ප ජාතික සංවිධායක දයා ගමගේට අයත් දයා කන්ස්ට්‍රක්ෂන් සමාගම විසින් කොන්ත්‍රාත් ලබා ගෙන තිබේ. නමුත් එම මාර්ග තුනේම ප්‍රතිසංස්කරණ කටයුතු ප්‍රමාද වීම නිසා ගැටලු රැසක් ඇති වි තිබේ.විශේෂයෙන්ම පොදුරාජ්‍ය මණ්ඩලයීය සමුළුව පැවැත්වීමට තවත් ඇත්තේ දින විස්සකට ආසන්න ප්‍රමාණයකි. එවැනි තත්ත්වයක් යටතේ මේ කටයුතු ඉතා ඉක්මනින් අවසන් කරන ලෙස දායා කන්ස්ට්‍රක්ෂන් සාමාගමට කොළඹ මහ නගර සභාව විසින් දැනුම් දී තිබේ. මේ අතරතුර කොළඹ නගරයේ මාර්ග රැසක් ඉදිකිරීම් සහ නගර අලංකරණ කටයුතු බාර ගෙන ඇති මේ සමාගමේ ඉදිකිරීම් කටයුතු ප්‍රමාද කිරීම නිසා කොළඹ නගරයේ පදික වේදිකා කඩා බිද දමා ඇති නිසා ජනාතාව මහත් අපහසුතාවයන්ට පත් වී තිබේ. විශේෂයෙන්ම දූවිලි සහිත වීම නිසා මහ ජනතාව මෙන්ම විවිධ ආයතනද මේ නිසා බරපතළ ලෙස අපහසුතාවයන්ට පත් වී තිබේ. මේ සියල්ලටම හේතු වි ඇත්තේ දයා කන්ස්ට්‍රක්ෂන් සමාගම විසින් සිය ඉදිකිරිම් කටයුතු ප්‍රමාද කරමින් කටයුතු කිරීමයි.ඉන් අනතුරුව ගිය සතියේ දීම එ.ජා.ප නායකයා ජාවත්තේ පිහිටි එ.ජා.ප විපක්ෂ නායක කාර්යාලයේදි එ.ජා.ප යේ ජ්‍යෙෂ්ඨයන් මුණ ගැහුණා. පාර්ලිමේන්තු මන්ත්‍රීවරුන් වන තිස්ස අත්තනායක, ජෝන් අමරතුංග , ජෝශප් මයිකල් පෙරේරා සහ ගාමිණී ජයවික්‍රම පෙරේරා සමඟ එදින එ.ජා.ප නායකයා සාකච්ඡා කළේ පක්ෂයේ ඉදිරි ක්‍රියාමාර්ග ගැනයි. එහිදි එ.ජා.ප නායකයා කිව්වේ ඉදිරියේදි කෘත්‍යාධිකාරී මණ්ඩලය විසින් තමන්ට ලබා දුන් බලතල සියල්ල යළිත් ඉදිරියේදී පිහිටුවීමට නියමිත නව යාන්ත්‍රණයට ලබා දීමට තමන් සුදානමින් ඉන්නවා කියලායි.“මං ඉදිරියේදී පිහිටුවීමට නියමිත නව යාන්ත්‍රණය ශක්තිමත්ව ඉදිරියට ගෙන යන්ඩ හැම උදව්වක්ම කරනවා. ඒ වගේම තමයි පක්ෂයේ නායකයෝ වෙන්ඩ ඉන්න අයට මේ යාන්ත්‍රණයේ කටයුතු කරන කොට තේරේවි මං නායකයා විදියට මොන තරම් දුකක් විඳලා තියෙනවාද පක්ෂයේ කටයුතු කරන්ඩ කියලා. ඒ වගේම තමයි මගෙන් පස්සේ පක්ෂයේ නායකයෝ වෙන්ඩ ඉන්න අය තේරුම් ගන්ඩ ඕනේ පක්ෂය භේද භින්න කරන්ඩ කටයුතු නොකර ඒ වගේ වැඩ නවත්වලා පක්ෂයේ ජයග්‍රහණය උදෙසා කැප වෙලා කටයුතු කරන්ඩ ඕනේ කොහොමද කියලා.”එජාප නායකයා දීර්ඝ වශයෙන් තමන්ගේ අදහස් පක්ෂයේ ජ්‍යෙෂ්ඨයන්ට කිව්වා. එක්සත් භික්ෂු පෙරමුණ විසින් එක්සත් ජාතික පක්ෂයට නායකත්ව මණ්ඩලයක් පත් කිරීම ගැන සාකච්ඡා වට කීපයක්ම ගිය සතියේ අඟහරුවාදා කොල්ලුපිටිය පොල්වත්ත ධම්මකිත්‍යාරාම විහාරස්ථානයේදි පැවැත්වුණා. ඒ එක්සත් භික්ෂු පෙරමුණේ නායක ගිරාඹේ ආනන්ද හිමියන් ඇතුළු භික්ෂුන් වහන්සේ පිරිසක් එක්කයි. ඒ ගිය අඟහරුවාදා පෙරවරු නවයට විතරයි. “ මන්ත්‍රිතුමා මෙතැන කරුණු අටකින් යුක්ත ලියවිල්ලක් තියෙනවා.” ගිරාඹේ ආනන්ද හිමියෝ කිව්වා.ඒත් එක්කම එ.ජාප මන්ත්‍රි සජිත් ප්‍රේමදාස කිව්වේ අපේ හාමුදුරුවනේ මෙතැන මගේත් යෝජනා තියෙනවා. මගේ යෝජනාත් ඔය ලියවිල්ලට දා ගන්ඩ කියලායි. ඒ සමඟම ගිරාඹේ ආනන්ද හිමියන් ඇතුළු භික්ෂුන්වහන්සේ එම යෝජනා තම ලියවිල්ලට ඇතුළත් කර ගත්තා. ඒ අනුව එක්සත් භික්ෂු පෙරමුණ තම ලියවිල්ල සංශෝධනය කිරීමට ක‍ටයුතු කළා. ඉන් අනතුරුව සජිත් ප්‍රේමදාස කිව්වේ ඉදිරියේදී පිහිටුවීමට නියමිත නායකත්ව මණ්ඩලයේ නායකයා විදියට කරූ ජයසුරිය හිටපු නියෝජ්‍ය නායකයා පත් කිරීම ගැන තමන් එකඟත්වය පළ කරන බවයි.ඒ අනුව උදේ නවයට පමණ පටන් ගත්ත මේ සාකච්ඡාව උදේ එකොළහයි තිහ විතර වෙනකම් ඇදිලා ගියා. මේ අතරතුර සජිත් ප්‍රේමදාස සහ කරු ජයසුරිය යන දෙදෙනා ගිය සතියේ සාකච්ඡා කොට තිබුණේ එ.ජා.ප නායකයාට ඉදිරියේදී පක්ෂයේ ජ්‍යෙෂ්ඨ නායකයා ලෙසත් විපක්ෂ නායකයා ලෙසත් කටයුතු කිරීමට ඉඩ දෙන්ඩ ඔනෙයි කියලායි. මේ අතරතුර ගිය සතියේ අඟහරුවාදා සවස දෙකට විතර එ.ජා.ප නායක රනිල් වික්‍රමසිංහත් ගිරාඹේ ආනන්ද හිමියන් එක්ක සාකච්ඡා කරන්ඩ කොල්ලුපිටිය පොල්වත්ත ධම්මකිත්‍යාරාමටයට ගියා. ඒ එ.ජා.ප ජාතික සංවිධායක දයා ගමගේ එක්කයි. එ.ජා.ප නායකයා එතැනදි පොරොන්දු වුණේ එ.ජා.ප නායකත්වයේ බලතල සියල්ලම ඉදිරියේදී පිහිටුවීමට නියමිත නායකත්ව මණ්ඩලයට ලබා දෙන්ඩ තමන් සුදානම් කියලායි.“ මං ඉදිරියටත් විපක්ෂ නායකයා විදියට කටයුතු කරගෙන යනවා. නමුත් ව්‍යාවස්ථාපිත බලතල තියෙන නව නායකත්ව මණ්ඩලයට කෘත්‍යාධිකාරී මණ්ඩලයත් යටත් වෙනවා” එ.ජා.ප නායකයා කිව්වා. ‍ එසේ කියමින් එ.ජා.ප නායකයා එදින හිටියේ බොහොම සැහැල්ලුවෙන්. ඉන් අනතුරුව කලින් යොදා ගත් විදියටම ගිය අඟහරුවාදා රනිල්, සජිත් , සහ කරු අතර හමුව පැවැත්වුණේ එ.ජා.ප නායකයාගේ කාර්යාලයේදීයි. එදින කරු ජයසුරිය සහ රනිල් වික්‍රමසිංහ නියමිත වේලාව වු පස්වරු හතර වෙන විට ආවත් එදින සජිත් ප්‍රේමදාස ආවේ පස්වරු හතරයි විස්සට විතරයි.ඊට පස්සේ සජිත්, කරූ සහ එ.ජා.ප නායකයා අතර සාකච්ඡාව පටන් ගත්තා. එතැනදී සාකච්ඡාව පටන් ගනිමින් කරූ ජයසුරිය කිව්වේ එක්සත් භික්ෂු පෙරමුණේ යෝජනා අනුව නායකත්ව මණ්ඩලය පත් කිරීම ඉක්මනින්ම සිදු වෙන්ඩ ඔනේ කියලායි‍. ඊට පස්සේ රනිල් වික්‍රමසිංහ එ‍.ජා.ප නායකයා තමන්ගේ අදහස් දැක්වුවා."ජ්‍යෙෂ්ඨ නායකයාගේ භූමිකාව ගැන සහ එහි තත්ත්වය ගැන අපි කෘත්‍යාධිකාරී මණ්ඩලයෙන් අදහස් විමසන්ඩ ඕනේ. ඒ නිසා නායකත්ව මණ්ඩලය ගැන මං යළිත් කෘත්‍යාධිකාරී මණ්ඩලයෙන් කරුණු විමසන්ඩ ඕනේ. ඒ නිසා ඒ ගැන ආයෙත් අපි කෘත්‍යාධිකාරී මණ්ඩලයේදි සාකච්ඡා කරලා බලමු. " එජාප නායකයා එහෙම කිව්වා. නමුත් ඊට විරුද්ධව අදහස් දක්වන්ඩ සජිත් ඉදිරිපත් වුණේ නැහැ. එතැනදී සජිත් මුනිවත රැකීම ගැන ප්‍රශ්න මතු වෙලා කියලා එ.ජා.ප අභ්‍යන්තර ආරංචිමාර්ගවලින් හෙළි වෙලා තියෙනවා.මේ අතරතුර තවත් විශ්වාස කටයුතු ආරංචි මාර්ගයකින් කියවුණේ එ.ජා.ප යේ ප්‍රතිසංස්කරණ වැඩපිළිවෙළ විනාශ කර දැමිමට හොර රහසේම එ.ජා.ප මන්ත්‍රී සජිත් ප්‍රේමදාස කටයුතු කරමින් ඉන්නවා කියලායි.මේ තත්ත්වය ය‍ටතේ ගිය සතියේදී එ.ජා.ප පාර්ලිමේනේතු මන්ත්‍රි සජිත් ප්‍රේමදාස හදි‍සියේම එ.ජා.ප හිටපු නියෝජ්‍ය නායක කරූ ජයසුරියට හෝ නොකියා එක්සත් භික්ෂු පෙරමුණේ මීටියාගොඩ ගුණරත්න හිමියන් බැහැ දැකීමට ගොස් තිබුණා. එම සාකච්ඡාවට බෝපිටියෝ ධම්මිස්සර හිමියනුත් එක් වෙලා තියෙනවා.ඒ වගේම එ.ජා.ප නායකයා , කරූ ජයසුරිය සහ සජිත් ප්‍රේමදාස පසුගිය දිනෙක සාකච්ඡා කොට තිබුණේ කෘත්‍යාධිකාරී මණ්ඩලයේ තීරණය අනුව ඉදිරියේදී නායකත්ව මණ්ඩලය පිහිටුවන තුරු එම නායකත්ව මණ්ඩලය සකස් කිරීම ගැන සාකච්ඡා කරන නායකයන් තිදෙනා ලෙස සාමුහික ලෙස මාධ්‍යයට අදහස් දක්වනවා හැර තනිව තම අදහස් ප්‍රකාශ නොකර සිටීමටයි. නමුත් ගිය සතියේ මීටියාගොඩ ගුණරත්න හිමියන් මුණ ගැසුණු පසුව සජිත් ප්‍රේමදාස විසින් මාධ්‍යයට ප්‍රකාශයක් ‍කළේ රනිල් , කරූ සහ තමන්ගේ හමුවේදී එ.ජා.පයේ බලය බෙදීමේ එකඟත්වයක් ඇති නොවු බවයි.කෙසේ වෙතත් ගිය සතියේ සජිත් , කරූ සහ රනිල් හමුවේදී සාකච්ඡා වී තිබුණේ එ.ජා.ප යේ නායකත්ව බලතල නායකත්ව මණ්ඩලයට පවරා බලය බෙදා ගෙන පක්ෂය නඟා සිටුවීම ගැනයි. එවැනි වාතාවරණයකදී දැන් සජිත් ප්‍රේමදාසගේ හැසිරීම අනුව පෙනෙන්නේ එ.ජා‍.ප ය නඟා සිටුවීමට වඩා සජිත්ට අවශ්‍ය වි ඇත්තේ පක්ෂයේ අරගල නිර්මාණය කරමින් පක්ෂය භේද භින්න කොට නායකත්වයට කෙසේ හෝ පත්වීම බව එ.ජා.ප යේ ‍බොහෝ පාර්ලිමේන්තු මන්ත්‍රීවරුන් අතර කතා බහට ලක් වී තිබෙනවා.ජාතික නිදහස් පෙරමුණේ දේශපාලන මණ්ඩලය පසුගිය සතියේ දී රැස් වූණා. එදින මුලින්ම සාකච්ඡාවට ලක් වූණේ උතුරු පළාත් සභා මැතිවරණයෙන් පස්සේ වේගයෙන් ඉදිරියට යන "නව දෙමළ ඊළාම් මෙහෙයුම " සම්බන්ධවයි.එජාපයේ පරාජයට හේතුව ගැනත් ජා.නි.පෙ දේශපාලන මණ්ඩලයේදී අදහස් හුවමාරු වුණා.“එජාපයේ අභ්‍යන්තර ගැටුම් උග්‍ර වෙලා තියෙනවා. අද එජාපයට තිබෙන්නේ පාක්ෂිකයන්ට පහර දෙන නායකත්වයක්. මේ වගේ පක්ෂ නායකත්වයකට රටේ බලය ගියොත් වෙන්නේ වෙන කිසිවක් නොවෙයි. ‘17 අවුරුදු සාපය’ යළි ප්‍රතිනිර්මාණය වෙන එකයි. ඒ කියන්නේ 1977 මහ මැතිවරණ ජයග්‍රහණයෙන් පස්සේ පොලිසියට නිවාඩු ලබාදී විරුද්ධ පාක්ෂිකයන්ට දැඩි සේ පහර දීම, 80 ජූලි වර්ජනය, 83 කළු ජූලිය, 89 ධවල භීෂණය ආදී ව්‍යසනයන්ට සමාන ඒවා‍ යළි ප්‍රතිනිර්මාණය වෙන එක විතරයි. ඊට වඩා යමක් වෙන්නේ නෑ‍.” සබරගමුව පළාත් සභා මන්ත්‍රී දීපාල් ගුණසේකර පෙන්වා දුන්නා.“එක්සත් ජාතික පක්ෂයේ අර්බුදයට පක්ෂ නායක මුහුණු මාරුවෙන් උත්තරයක් ලැබෙන්නේ නැහැ. 2005 දී සහ 2010 දී පැවැති ජනාධිපතිවරණවලදී. මේ රටේ ජනතාව විසින් එජාපයේ බෙදුම්වාදී ප්‍රතිපත්තිය පරදවනු ලැබුවා. 2005 දී සහ 2010 දී මේ රටේ ජනතාව විසින් පරදවනු ලැබුවේ රනිල් වික්‍රමසිංහ විතරක් ‍ නොවෙයි, ඔහු පෙනී සිටි මේ රටේ ඒකීයභාවයට එරෙහි බෙදුම්වාදී ප්‍රතිපත්තිය ද පරදවනු ලැබුවා.2002 දී ප්‍රභාකරන් සමඟ සටන් විරාම ගිවිසුමකට ගිය එක්සත් ජාතික පක්ෂය මේ රටේ ඊට පස්සේ තිබුණ පැවැති මැතිවරණ 34 කින් පරාජයට පත්වූණා. රටේ ඒකීයභාවය නොපිළිගන්නා එක්සත් ජාතික පක්ෂයට, රනිල්, කරු, සජිත් එකතු වෙලා කොතරම් සාකච්ඡා කළත් කිසිදු ප්‍රයෝජනයක් වෙන්නේ නැති බව පැහැදිලියි” විමල් වීරවංශ ඇමැතිවරයා පෙන්වලා දුන්නා.ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් රැස්වූ පක්ෂයේ මධ්‍යම කාරක සභාව රැස්වුණා. මධ්‍යම කාරක සභාව අවසන්ව පැමිණි පිරිසට රාත්‍රී භෝජනයට ඇරයුම් කළ ජනාධිපතිතුමා ජනාධිපති ලේකම් කාර්යාලයෙන් පිට වන විට මහ ඇමති මහීපාල හේරත්ගේ නෙත ගැටුණා.මහී, මම මොකක්ද ඔයාට කියන්න හිත හිතා හිටියා ." එසේ කියමින් ජනාධීපතිතුමා මහීපාල හේරත් මහතාගේ උරහිස මත සිය සුරත තැබීය. අනතුරුව මද වේලාවක් කල්පනා කළ ජනාධිපතිතුමා රත්නපුර දිස්ත්‍රික්කයේ එක්තරා පාසලක උදෑසන ජාතික ගීය ගායනයට අදාළව කිසියම් ගැටලුවක් ගැන මහ ඇමතිවරයාගේ අවධානය යොමු කළා."රටක තියෙන්න පුළුවන් එක ජාතික කොඩියයි. එක ජාතික ගීතයයි. මේ තත්ත්වය විකෘති කරන්න කාටවත් ඉඩදෙන්න එපා." ජනාධිපතිතුමා රත්නුපර දිස්ත්‍රික්කයේ අදාළ පාසලේ නම සදහන් කරමින් මහ ඇමතිවරයාට කීවා. කෙසේ වෙතත් මධ්‍යම කාරක සභා රැස්වීමෙන් පසු දින හිමිදිරි පාන්දරම මහ ඇමති මහීපාල හේරත් සබරගමු පළාත් සභාවේ සියලු අමාත්‍යංශ ලේකම්වරුන් ඇතුළු ආයතන ප්‍රධානීන් තම කාර්යාලයට කැඳවා තිබුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=ab1310204</link>
    <topic>නායකත්වය වෙනස් නොවුණොත් මං එළියට බහිනවා</topic>
    <author>සංවාද සටහන සරත් පෙරේරා</author>
    <content>රංජිත් මද්දුම බණ්ඩාර එ.ජා.ප. පාර්ලිමේන්තු මන්ත්‍රීවැටුණු අලියා නඟා සිටුවීමට නම් ගරුතර භික්ෂූන් වහන්සේලාත් යෝජනා කර ඇති පරිදි රනිල් වික්‍රමසිංහ මහතා එ.ජා.ප. නායකත්වයෙන් ඉවත් වී නායකත්ව මණ්ඩලයකට බලය පැවරීම හැර වෙනත් ක්‍රියාමාර්ගයක් නැතැයි එ.ජා.ප. පාර්ලිමේන්තු මන්ත්‍රී රංජිත් මද්දුම බණ්ඩාර මහතා කියයි.සිළුමිණ සමඟ සම්මුඛ සාකච්ඡාවකට එක්වෙමින් මේ ප්‍රකාශය කළ මන්ත්‍රීවරයා, නායකයා කියන කියන හැමදේටම අත ඉස්සීම ඇර වෙන දෙයක් නොකළ රනිල් වික්‍රමසිංහ මහතාම පත් කළ පක්ෂ කෘත්‍යාධිකාරී මණ්ඩලය ස්වාමීන් වහන්සේලාගේ යෝජනා අනුව පක්ෂයේ උන්නතිය සඳහා කෙරෙන මේ වෙනස්කම් සඳහා ද තම අත් ඉස්සිය යුතුව ඇතැයි කීය.දැන් මේ යෝජනා කරල තියන පිළිවෙළට රනිල් වික්‍රමසිංහ මහතා පක්ෂ නායකත්වයෙන් ඉවත් වෙලා නායකත්ව මණ්ඩලයකට බලය පවරයි කියල ඔබ හිතනවාද?රනිල් වික්‍රමසිංහ මහතාම කිව්වනෙ පක්ෂ කෘත්‍යාධිකාරී මණ්ඩලයට අඩියක් පස්සට තියන්න සූදානම් කියලා. ජනතාවගේ පාක්ෂිකයන්ගේ ඉල්ලීම අනුව පක්ෂය තුළ කළ යුතු වෙනස්කම් කරන්න දැන් හොඳ ආරම්භයක් ඇති වෙලා තියනව කියලයි මා කල්පනා කරන්නේ.ඉතින් පක්ෂ නායකයා අඩියක් පස්සට තියල හරියනවද? ඔබලා කියන්නේ පක්ෂ නායකයට ගෙදර යන්න කියල නේද? ඔබ පක්ෂ නායකයාගේ මුහුණටම කෘත්‍යාධිකාරී මණ්ඩලයේ දී මෙදත් ගේම් ගහන්න එන්න එපා කිව්ව නේද?රනිල් වික්‍රමසිංහ මහත්තයට ජ්‍යෙෂ්ඨ නායකත්වයට නාම මාත්‍රික නායකත්වයකට මාරු වෙන්න පුළුවන්. අපි කියන්නේ එ.ජා.ප. නායකත්වය පාක්ෂිකයන් පිළිගන්න අලුත් නායකත්වයක් අතට පත්විය යුතුයි කියලා.ඔබ යෝජනා කරන පක්ෂ නායකයා කවුද?මම කියන්නේ පක්ෂ නායකයා මගේවත් කාගෙවත් කැමැත්තට නොව පාක්ෂිකයන්ගේ බහුතර කැමැත්ත අනුව පත්විය යුතුයි. පාක්ෂිකයගේ කැමැත්ත අනුවයි ඕන කෙනෙක් පත්විය යුත්තේ. ඒ සඳහා සුදුසු අයට ඉදිරිපත් වෙන්න අවස්ථාව තිබිය යුතුයි.අත්දැකීම් ඇති දක්ෂ පළපුරුදු නායකයකු ලෙස රනිල් වික්‍රමසිංහ මහතාගේ නායකත්වය දිගටම එ.ජා.ප.යට ලැබිය යුතු බව පෙන්වා දී තිබියදීත් ඔබ නායකත්වය වෙනස් කරන්න දිගටම අරගලයක නිරතව සිටින්නේ ඇයි?දිගින් දිගටම පරදින නායකත්වයක් එක්ක පක්ෂයකට ඉදිරි ගමනක් නැහැනේ. තරු පහේ ප්‍රජාතන්ත්‍රවාදී රටවල නම් නායකයා පැරදුණාම එකපාරින්ම ගෙදර යනවා. මේ නායකයා පාක්ෂිකයන්ගේ හඬට කන් නොදී දිගින් දිගටම පක්ෂ නායකත්වයේ රැඳී ඉන්නවා.ඔබත් දිගටම විපක්ෂයේ ඉඳීමේ කලකිරීමෙනුයි කතා කරන බව පේන්නේ?(සිනාවෙමින්) අපි දැන් පරම්පරා දෙකක් විතර විපක්ෂයේනේ. මම පාර්ලිම්න්තුවට ආවේ 1989 දී. අපි කියන්නේ මේ පක්ෂය තවත් නොපැරදී දිනන පක්ෂයක් ආණ්ඩු පිහිටුවන පක්ෂයක් බවට පරිවර්තනය කළ යුතුයි කියලයි.ඔබටත් ජයග්‍රහණය ඕන නම් ඔය පක්ෂ නායකත්වය වෙනස් කිරීමේ නොකෙරෙන වැඩවලට නොයා දයාසිරි ජයසේකර මහත්තය ගත්ත ව‍ගේ ක්‍රියාමාර්ගයක් ගන්න පුළුවන්නේ..?මම කියන්නේ වයඹ මුලට ආවෙත් යූ.ඇන්.පී. කාර­‍ෙයා් කියලයි. අපිට ජනතාව ඉල්ලන නායකත්වයක් මේ මහ පක්ෂයට පත්කරගන්න පුළුවන් වුණොත් තනි තනි පුද්ගලයන් දිනනව වෙනුවට මේ පක්ෂයම ජයග්‍රහණය කරවන්න පුළුවන්.ඔබ හිතනවද රනිල් වික්‍රමසිංහ මහතාම පත් කළ පක්ෂ කෘත්‍යාධිකාරී මණ්ඩලයෙන් මේ වෙනස්කම් රනිල් වික්‍රමසිංහ මහතාගේ බලතල ඉවත් කිරීමේ වෙනස්කම් අනුමත කෙරෙයි කියලා?බලන්න විපක්ෂයේ ඉද්දීත් සියයට හතළිහකට වැඩි ඡන්ද ප්‍රතිශතයක් ගත් පක්ෂය අද සියයට විසි ගණන්වලට වැටිලා.පක්ෂයේ පූර්ණ වෙනසක් කළ යුතුයි. ඒ වෙනසට පක්ෂයේ කෘත්‍යාධිකාරී මණ්ඩලයේ අනුමැතිය දීම අනිවාර්යයෙන් කළ යුතුයි.ඔය කියන නායකත්ව මණ්ඩලය පක්ෂ කෘත්‍යාධිකාරී මණ්ඩලයටත් ඉහළින් පත් කරන එකක් වේවිද?එසේ විය යුතුයි. නිකන් නාමමාත්‍රික වෙනසක් කරල ප්‍රයෝජනයක් නැහැ. යෝජිත නායකත්ව මණ්ඩලයට මැතිවරණ මෙහෙයවීම කෘත්‍යාධිකාරී මණ්ඩලය පත්කිරීම ඇතුළු නායකයා මෙතෙක් කළ සියලු බලතල පැවරිය යුතුයි.අර පරණ රජ කතාවක වගේ රනිල් වික්‍රමසිංහ මහත්මය තමන්ගේම බෙල්ල කැපෙන වැඩ පිළිවෙළකට එකඟ වෙයිද?එතුමටත් පක්ෂ ජ්‍යෙෂ්ඨ නායකත්වය විපක්ෂ නායක ධූරය වගේ තනතුරු පැවරෙනවනේ.හැබැයි පක්ෂ නායකත්වයේ කටයුතු අර මණ්ඩලයටයි පවරන්න ඕන. ගෞරවනීය ස්වාමීන් වහන්සේලාගේ යෝජනා අනුව පක්ෂය ගැන පාක්ෂිකයා ගැන හිතල කරන මේ වෙනස්කම් නැවත ආපසු හරවන්න බැහැ කියලයි මා හිතන්නේ.පක්ෂ නායකයා මාරු කළොත් ඔක්කොම හරියනව කියල ද ඔබ හිතන්නේ?නැහැ. පක්ෂ නායකත්වය විතරක් නෙවෙයි පක්ෂ ව්‍යූහය, පක්ෂයේ වැඩපිළිවෙළ මේ සියල්ලක්ම මුල සිට අගට වෙනස් විය යුතුයි. පක්ෂය පූර්ණ ප්‍රතිසංවිධානයකට ලක් කළ යුතුයි. අද දූවිලි කාල පුස්කාල තියන පක්ෂ යාන්ත්‍රණය වේගවත් ගමනකට පුස් කඩල, තෙල් ඔයිල් දාල නැවත සකස් කළ යුතුයි.පසුගිය සතියේ රනිල්, කරු, සජිත් හමුවෙන් පසුවත් විසඳුමක් ඇති කරගන්න නොහැකි වුණා. මේකත් කල්මරණ වැඩපිළිවෙළක්ම නොවේවිද?මා හිතන්නේ නැහැ. තවදුරටත් මේ අවශ්‍ය වෙනස්කම් නොකර කල් මරන්න පුළුවන් කියලා. අවුරුදු 12ක් පක්ෂ නායකයා මේ කල්මැරීම කළා.අද මේ නායකයා යටතේ පක්ෂයේම අය ගහමරාගන්න තත්ත්වයක් ඇතිවෙලා. මේක එ.ජා.ප.යට ආණ්ඩුවෙන් ආපු ඕපපාතිකයන්ගෙන් එ.ජා.ප. පාක්ෂිකයන්ම ගුටි කන වේලාවක්. අද හිරේ ළගින්න වෙලා තියෙන්නෙත් එ.ජා.ප. පාක්ෂිකයන් කොටසකටමයි. මේක එ.ජා.ප.ය විපක්ෂයේම තියන්න කරන ආණ්ඩුවේ කොන්ත්‍රාත්තුවක්.ඔබ එ.ජා.ප.යේ කරන්න යන මෙතෙක් නොවුණ නායකත්ව වෙනස ගැන සුබවාදීවයි කතාකරන බව පෙනෙන්නේ. ඒ සඳහා පක්ෂ ව්‍යවස්ථාවත් වෙනස් කරන්න වෙනව නේද?ඔව්. පක්ෂ ව්‍යවස්ථාව වෙනස් කරන්න ඕන. පසුගිය කාලේ දෙපාරක් වෙනස් කළේ. රනිල් වික්‍රමසිංහ මහත්තයට අවුරුදු හයක් නායකත්වයේ ඉන්නත් ව්‍යවස්ථාව වෙනස් කළේ.දැන් මේ වෙනස්කම් පක්ෂ ව්‍යවස්ථාවට එකතු කරල ඒව කෘත්‍යාධිකාරී මණ්ඩලයෙන් අනුමත කරල, දෙසැම්බරයේ එන පක්ෂ සම්මේලනයට මේ යෝජනා ඉදිරිපත් කළ හැකියි.බැරි වෙලාවත් මේ වෙනස්කම් නොකෙරුණොත්..?නොවෙන්න විදියක් නැහැ. එසේ නොවුණොත් ඉස්සෙල්ලම එළියට බහින්නේ මං.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=ab1310205</link>
    <topic>ඇමැතිකම් ලැබනේනෙ ජනතාව වෙනුවෙන් වැඩ කරන්න</topic>
    <author>සංවාද සටහන චන්දන බණ්ඩාර</author>
    <content>ලක්ෂ්මන් වසන්ත පෙරේරා කර්මාන්ත හා වාණිජ කටයුතු නියෝජ්‍ය ඇමැතිඅලුතෙන් ම නියෝජ්‍ය ඇමැතිකමක් ඔබටත් ලැබුණා දැන් සතුටින්ද ඉන්නේ ?අපි අසතුටෙන් නෙමෙයි හිටියේ. නමුත් රට වෙනුවෙන් වැඩක් කරන්ඩ ඉඩක් ලැබුණ එක ගැන සතුටු වෙනවා. මගේ නම් එකම සතුට රට වෙනුවෙන් සහ මගේ ප්‍රදේශයේ ජනතාව වෙනුවෙන් වැඩ කරන එකයි. ඒ නිසා මේ ලැබුණ නියෝජ්‍ය ඇමැතිකම වැඩක් කරන්ඩ හොඳ අවස්ථාවක්.මොන වගේ අමාත්‍යාංශයක්ද ඔබ බලාපො‍රොත්තුව හිටියේ?මං විශේෂ අමාත්‍යාංශයක් ගැන බලාපොරොත්තු තියාගෙන හිටියේ නැහැ. ජනාධිපතිතුමා දෙන ඕනෑම අමාත්‍යාංශයක වැඩ කරන්ඩ මට පුළුවන් නිසා මගේ එහෙම විශේෂ බලපොරොත්තුවක් තිබුණේ නැහැ.ඔබ තවම ඇමැති තනතුරේ වැඩ බාර ගත්තේ නැහැ. ඔබට දැන් තියෙන බලාපොරොත්තු මොනවාද?කර්මාන්ත ක්ෂේත්‍රය කියන්නේ රටක ඉදිරි ගමනට විශාල ශක්තියක් දෙන්ඩ පුළුවන් අංශයක්. ඒ නිසා ඒ අංශය ශක්තිමත් කරන්ඩ ඉඩක් ලැබෙනවා කියන්නේ ඒක විශාල දෙයක්. ඇමෙරිකාව , බ්‍රිතාන්‍ය සහ ප්‍රංශය වගේ රටවල් නැගිට්ටේ කර්මාන්ත අංශයේ ශක්තිමත් කිරීමෙන්. ඒ නිසා අපේ රටේත් කර්මාන්ත අංශය ශක්තිමත් කරන්ඩ අපේ ඇමැතිතුමා එක්ක එකතු වෙලා වැඩ කරන්ඩ නව කර්මාන්තයන් ඇති කිරී‍මට දායකත්වය ලබා දෙන්ඩ මගේ බලාපොරොත්තුවක් තියෙනවා.මධ්‍යම පළාතේ ආණ්ඩුවේ මන්ත්‍රීවරු සභාපති සහ නියෝජ්‍ය සභාපති තෝරන ඡන්දයේදී විපක්ෂය යෝජනා කළ මන්ත්‍රීවරයෙකුට සහ විපක්ෂයේ මන්ත්‍රීවරයෙකුට ඡන්දය දුන්නා නේද ?ඇත්තටම සභාපති තෝරන ඡන්දයේදී විපක්ෂය යෝජනා කරපු ආණ්ඩු පක්ෂයේ මන්ත්‍රීවරයාට ආණ්ඩුවේ මන්ත්‍රීවරු 11 ක් සහ නි‍යෝජ්‍ය සභාපති තෝරන ඡන්දයේදී විපක්ෂයේ මන්ත්‍රීවරයෙකුට ආණ්ඩුවේ මන්ත්‍රීවවරු 7 දෙනෙක් ඡන්දය දීලා තියෙනවා. ඒක ඇත්තටම බරපතළ ලෙස පක්ෂ විනය කඩ කිරීමක්. මගේ අදහස ඒ අයට පක්ෂයේ මධ්‍යම කාරක සභාවෙන් යම් තීරණයක් දේවි.පක්ෂයේ විනය රැකීම සියලුම පාර්ලිමේන්තු , පළාත් සභා සහ නගර සභා සහ ප්‍රාදේශිය සභා මන්ත්‍රීවරුන්ගේ වගකීමක්. අද මේ වෙනකොට විපක්ෂයේ මන්ත්‍රීවරුන්ගේ විනය පිරිහිලා. ඒ නිසා අපේ පක්ෂයේ මන්ත්‍රීවරුන් ඒ තැනට නොවැටිය යුතුයි. අපේ පක්ෂයේ නායකයා එ.ජා.ප යේ නායකයා ව‍ගේ වැනෙන චරිතයක් නෙමෙයි. අපේ පක්ෂයේ නායකයා සෘජු ගතිගුණ තියෙන මනුෂ්‍යත්වය හඳුනන ශක්තිමත් නායකයෙක්. ඒ නිසා අපේ පක්ෂයේ ඒ මධ්‍යම පළාත් සභා මන්ත්‍රීවරු පක්ෂ විනය රැකීමට කැප විය යුතුයි. එහෙම විනය රකින්ඩ බැරි අයට විරුද්ධව විනය ක්‍රියාමාර්ග ගත යුතුයි.ආණ්ඩුව ඡන්ද දිනන්නේ විපක්ෂයේ දුර්වලතාව නිසා කියලා ඇතැම් අය කියනවා අපි මධ්‍යයෙන් දකිනවා. ඒ කතාවේ ඇත්තක් තියෙනවාද?විපක්ෂය දුර්වලයි කියන දෙය ඇත්තක්. විපක්ෂයේ බල අරගලයක් තියෙනවා කියන දෙයත් ඇත්ත. නමුත් විපක්ෂයේ දුර්වලතාව නිසා නෙමෙයි ආණ්ඩුව දිනන්නේ. ආණ්ඩුවේ තියෙන ශක්තිමත්බව නිසායි ආණ්ඩුව දිනන්නේ. සමහරුන්ට හිතෙනවා ඇති ආණ්ඩුව දිනන්නේ විපක්ෂයේ දුර්වලතාවනිසා කියලා. නමුත් ඒ කතාවේ කිසිම ඇත්තක් නැහැ. ඒක මේ රටේ ජනතාව දන්න දෙයෙක්. අද පාරවල් කාපට් වෙනවා , ගමේ පාර හැදෙනවා , ‍ගමේ පන්සල , බෝක්කුව , පාලම මේ හැම දෙයක්ම හැදෙනවා. ඉතින් මේ ආණ්ඩුව වැඩක් කරනවා කියලා හැමෝම කියනවා. ඉතින් ආණ්ඩුව දිනන එකේ රහස ඒකයි. එහෙම නැතිව විපක්ෂයේ දුර්වලතාව නිසා නෙමෙයි.ඇත්තටම විපක්ෂය දුර්වල නිසා ඔවුන්ට ඡන්දය දෙන එක අඩු වෙලා නේද?ඇයි විපක්ෂය දුර්වල වෙලා තියෙන්නේ. ආණ්ඩුව ශක්තිමත් නිසායි. හැබැයි බලන්ඩකෝ විපක්ෂයේ තියෙන ත්‍රීවිලර් පක්ෂ එකතුවෙලා සන්ධානයක් හදා ගෙන ඉන්නවා නේද? එතකොට විපක්ෂය දුර්වලද කියලා සමහරු අහනවා. ඒ නිසා විපක්ෂය දුර්වල නිසාම නෙමෙයි ඔවුන්ට ඡන්ද අඩු වෙලා තියෙන්නේ. විපක්ෂයට නිසි වැඩපිළිවෙළක් නැති නිසායි ඔවුන් දුර්වල වෙලා තියෙන්නේ. ඔවුන්ගේ දුර්වලතාව නිසා ආණ්ඩුවේ ඡන්ද වැඩි වෙලා කියලා කියනවා නම් ඒ කතාවේ සත්‍යයක් නැහැ කියලා මං හිතනවා.රනිල් වික්‍රමසිංහ කියන්නේ දුර්වල නායකයෙක්ද?මෙහෙමයි ඡන්ද පරදින්නේ රනිල්ගේ දුර්වලතාව නිසාම නෙමෙයි. ඒකට ඒ අයගේ පක්ෂයේ හැමෝම වග කියන්ඩ එපායැ. ඒ නිසා රනිල් දුර්වලද නැද්ද කියන එක අපිට නැත්නම් අපේ ආණ්ඩුවට වැදගත් නැහැ. මොකද රනිල් දුර්වල වුණත් නැති වුණත් මේ ආණ්ඩුව ඉදිරියට එන හැම ඡන්දයක්ම දිනනවා. ඒ නිසා අපිට ඒ දුර්වලද නැද්ද කියන කතාව වැදගත් දෙයක් නෙමෙයි.එ.ජා.ප යේ දැන් ප්‍රතිසංවිධානයක් ගැන කතා කෙරෙනවා. එ.ජා.පය ප්‍රතිසංවිධානය වෙලා අළු ගසා දාලා ජනතාව අතරට ආවොත් ආණ්ඩුවට ඒක අභියෝගයක් නෙමෙයිද?එ.ජා.පය ප්‍රතිසංවිධානය වෙන්ඩ කලින් ආණ්ඩුව ප්‍රතිසංවිධානය වෙලා ඉවරයිනේ. ඒ නිසා අපිට කිසිම අභියෝගයක් නැහැ. ආර්ථික සංවර්ධන ඇමැති බැසිල් රාජපක්ෂ මැතිතුමා ශ්‍රී.ල.නි.ප ජාතික සංවිධායක වුණාම ආණ්ඩුව නිල් රැල්ල කියන ප්‍රතිසංවිධාන වැඩපිළිවෙළ යටතේ ලක්ෂ 20කට අධික පිරිසක් සාමාජිකත්වයට බදවා ගත්තා. ඒ නිසා එ.ජා.පය මොන ප්‍රතිසංවිධාන කළත් ආණ්ඩුව එක්ක හැප්පෙන්ඩ තියා හිතන්ඩවත් බැහැ. අනෙක එ.ජා.ප ය අළු ගසා දාලා නැඟිටිනවා කියන දෙය අපිට ගම් මට්ටමින් පේන්ඩ එපායැ‍. නමුත් එහෙම දෙයක් පේන තෙක් මානයකවත් නැහැ. ඒ නිසා තව අවුරුදු ගණනාවකට එ.ජා.පයට නැඟිටින්ඩ බැහැ.සජිත් ප්‍රේමදාස එ.ජා.ප නායකයා වුණොත් එ.ජා.පයට ගොඩ යාමක් තියෙයිද?මොන ගොඩ යාමක්ද? දැන් එ.ජා.පය ඇතුළේ රනිල්ට පක්ෂ වගේම විපක්ෂ පිරිසක් ඉන්නවා. ඒවගේම සජිත්ට පක්ෂ වගේම විපක්ෂ පිරිසක් ඉන්නවා. ඒ නිසා එ.ජා.ප යේ නායකයා විදියට සජිත් පත් වුණත් සජිත්ට විරුද්ධව පිරිසක් යු. ඇන්.පී එකේ වැඩ කරනවා. ඒ නිසා හෙට සජිත් එ.ජා.ප නායකයා වුණත් රනිල්ට වෙච්ච දෙයම සජිත්ට වෙනවා. සජිත්ට මේ ආණ්ඩුව එක්ක හැරෙන්ඩවත් බැහැ. අඩුම ගාණේ රනිල්ට බුද්ධිමත් විදියට එ.ජා.පය විනාශ නොකර තියා ගන්ඩ පුළුවන් වෙලා තියෙනවා. සජිත් නායකයා වුණොත් එ.ජා.පයක් මේ ‍රටේ ඉතුරු වෙන්නේ නැහැ.පොදුරාජ්‍ය මණඩලයීය සමුළුවට දින කීපයයි තියෙන්නේ. මේ සමුළුවට කැනඩාවේ අගමැතිවරයා එන්නේ නැහැ කියා තිබෙනවා. ?කැනඩාව කියන්නේ පොදුරාජ්‍ය මණ්ඩලයීය රාජ්‍ය නායකයන් අතර සිටින එක් රටක් විතරයි. ඔවුන්ට තීන්දු තීරණ ගන්ඩ අයිතියක් තියෙනවා. නමුත් ඔවුන් තීන්දු අරගෙන තියෙන්නේ වැරැදි දත්ත සහ තොරතුරු මත පදනම් වෙලායි. ඒ නිසා ලෝකයේ ‍අනෙක් රටවල් සත්‍ය තොරතුරු තේරුම් ගෙන කටයුතු කරාවි.පොදුරාජ්‍ය මණ්ඩලයීය සමුළුවට යන වියදම ගැන විපක්ෂයෙන් චෝදනා නැඟෙනවා. ඇත්තටම මේ වියදම් රටට දරා ගන්ඩ පුළුවන්ද?මේ සමුළුව අපේ රටට විශාල වාසි රැසක් ගෙන දෙන සමුළුවක්. පොදු රාජ්‍ය මණ්ඩලයීය සමුළුව තමන්ගේ රටට ලබා ගන්ඩ රටවල් රැසක් උත්සාහ කරනවා. ඒ ඇයි කියලා මුලින්ම අපි සිතා බැලිය යුතුයි. ඕනෑම සමුළුවක් උත්සවයක් පවත්වන්ඩ වියදමක් යනවා තමයි. අනෙක මේ සමුළුව රටවල් 54 ක් සහභාගී වෙන සමුළුවක්. සමුළුවට පැමිණෙන රාජ්‍ය නායකයන්ට ඇස් දෙකෙන් දැකලා මේ රටේ තත්ත්වය අවබෝධ කර ගන්ඩ ලැබෙන අවස්ථාවක් මේක. ඒ වගේම මේ වෙනකොට ලො‍කයේ නම් දැරූ ආයෝජකයන් විශාල පිරිසක් පොදුරාජ්‍ය මණ්ඩලයීය සමුළුවේ ව්‍යාපාරික සමුළුවට සහභාගී වෙනවා. ඒ නිසා අපේ රටට ආයෝජන අවස්ථා ඉදිරියේදී හිමි වේවි. මේ හැම දෙයක් එක්කමයි අපි මේ සමුළුවට යන වියදම ගැන සිතා බැලිය යුතු වෙන්නේ. ඇත්තටම මේ වියදම වියදමක් නෙමෙයි. සෑබෑ ලෙසම මෙය ආයෝජනයක්.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=ab1310206</link>
    <topic>මේ දේශපාලනයට වඩා අපේ උරුමය මට වටිනවා</topic>
    <author>උපාලි සමරසිංහ</author>
    <content>- පුරාවිද්‍යා චක්‍රවර්තී එල්ලාවල මේධානන්ද හිමිඋපාලි සමරසිංහඑක් එක් ක්ෂේත්‍රවල චක්‍රවර්තීලා දැන් බොහෝ සේ වැහි වැහැලාය. එහෙත් කිසියම් ක්ෂේත්‍රයක් පිළිබඳ අතැඹුලක් සේ මතකයෙන් බොහෝ දේ ක්ෂණිකව කිව හැකි චක්‍රවර්තිලා මට මගේ දිගුකාලීන මාධ්‍ය ජීවිතයේ දී හමුවී නැත. එහෙත් පුරාවිද්‍යාව, ඉතිහාසය පිළිබඳ ප්‍රශස්ත දැනුමින් හෙබි පුරාවිද්‍යා චක්‍රවර්තී එල්ලාවල මේධානන්ද හිමියෝ ඒ ගණයට නොවැටෙති.‍ක්‍රි.පූ. 161 දී දුටුගැමුණු මහ රජු අනුරාධපුරයේ අවුරුදු 44ක් රජ කළ එළාර නම් ආක්‍රමණිකයා පරදවන්නට ගිය මහ හටන් මාර්ගය කැලෑ මං ඔස්සේ ගවේෂණය කැර මම පෙරදී සිළුමිණ ‘පුන්කලස'ට ලීවෙමි.කිරින්ද, යෝධ ඇළකණ්ඩිය, මඟුල් මල් වෙහෙර, සිතුල්පව්ව, තිස්සමහාරාමය, ගල්ගේ, බුත්තල හරහා මහියංගණය හරහා චත්‍ර නම් මහා දෙමළ සෙනෙවියා මරා දමා මහවැලි ගංගාධාරයේ වම් ඉවුරේ බළකොටු 32ක් හරහා ගොස්, අනතුරුව සුංගාවිල පසුකර තවත් දෙමළ ගම් රැසක් අතරින් ගිය ඒ ගමන අතිසුන්දර එමෙන්ම දුෂ්කර එකක් ද වීය. මේ ගමනේ දී අපට අත්වැල දුන්නේ මහාචාර්ය මැන්දිස් රෝහණධීරයන් සමඟ එල්ලාවල හිමියන්ය. මහ කැල‍යේ සිට දුරකථන මාර්ගයෙන් මං පෙත් අසද්දී කොළොම්තොට සිට උන්වහනසේ අප මෙහෙයවූ ආකාරය මට තවම මතකය.උන්වහන්සේ උතුරු නැඟෙනහිර අපේ බෞද්ධ උරුමය සොයා පාදා දුන් මහා යතිවරයාය. එමතු ද නොව උන්වහන්සේ පරණවිතානයන්ට පසුව මෙරටේ සෙල් ලිපි දහස් ගණනක් කියැවූ එකම පර්යේෂකයා ය. ගුරුවරයකු ලෙස ද, උන්වහන්සේ බොහෝ කලක් සේවය කළහ. ජීවිතයේ රසමුසු එමෙන්ම ආන්දෝලනාත්මක කාටත් නොකී කතා රැසක් අද උන්වහන්සේ මා අබිමුව සිට පවසති. ප්‍රශ්නෝත්තර ක්‍රමය හැර පියා එය පිඬු කොට දැක්වීම මගේ වෑයමයි.මගෙ ගිහි නම පියරත්න එල්ලාවල. අපෙ අම්මා බොහොම සැදැහැති කාන්තාවක්. එල්ලාවල ගමේ පන්සලේ සිල් පිරිස මෙහෙයවන ප්‍රධාන නායිකාව ලෙස ඈ කටයුතු කළා. හපුරුගල ගම්ලත් හාමිනේ කිව්වම කවුරුත් දන්නවා. උදේ හවස පන්සලට යන ඇය සමඟ මාත් පන්සල් ඇසුරට පුරුදු වුණා. මා අවුරුදු 13 පමණ කාලෙ අපේ ගමේ දී මොනව හරි ගෙනෙන්න මං කඩේට යනවා. ඒ වෙලාවේ මං දැක්කා බොහොම උපශාන්ත පෙනුමින් හාමුදුරු නමක් වඩිනවා. මං උන්වහන්සේට මහ පාරෙදිම වැන්දා. පස්සෙ තමයි දන්නෙ ඒ නාපාවල ශ්‍රී සුමංගල බුද්ධරක්ඛිත හාමුදුරුවෝ කියලා.උන්වහන්සේ මං ගැන පැහැදිලා පුතා කැමතිද මහණ වෙන්න කියලා ඇහැව්වා. අම්මාගේ අවසරය පිට මං නාපාවල පන්සලට ආවේ එහෙමයි. ඊට පස්සෙ මට උන්වහන්සේ ගේ පොත් රාක්කෙ මහත් ආශිර්වාදයක් වුණා. අවුරුද්දක් විතර පන්සලේ පොත පත කියවල ධර්මය ගැන ගැඹුරු දැනුමක් ලබාගෙන මහණ වුණා. අවුරුදු දහසයේ විතර වෙන කොට ලොකු හාමුදුරුවො කිව්වා පොඩිනම දැන් පරමධම්ම චේතිය පිරිවෙණට ගිහින් පිරිවෙන් අධ්‍යාපනය ලබන්න කියලා. මට දැනුම තිබුණු හින්ද පරිවේණාධිපති බෝපිටියේ සීලවිමල හාමුදුරුවෝ කෙළින්ම ප්‍රාචීන ප්‍රාරම්භයට පෙනී සිටින්න කිව්වා. ඒ වෙනකොට තුන් හතර වතාවක් මේ විභාගය අසමත් වෙවී හිටපු සමහර හාමුදුරුවරු කට්ටියක් මට විරුද්ධ වුණා.මං පොල්වත්තෙ නාන ළිඳ ළඟට යද්දි ඒ ගොල්ලො පණ්ඩිතයා කියල මට බැණල මාව වටකරගෙන හොඳටම ගැහැව්වා. ඒත් ප්‍රාචීන ප්‍රාරම්භය මම හොඳටම පාස්. මං විශ්වවිද්‍යාල අධ්‍යාපනයට යන්නේ විද්‍යෝදය සරසවියට. එහිදී පුරාවිද්‍යාව, ඉතිහාසය, සිංහල හා බෞද්ධ සංස්කෘතිය මං ඉගෙන ගත්තා. මට ගෞරව උපාධියත් ලැබුණා. මගේ මුල්ම ගුරු පත්වීම බදුල්ල ධර්මදූත විද්‍යාලයට. ඒකෙදිත් අපේ උරුමය සොයා යෑමේ ආශාව මට තිබුණා.ඊට පස්සේ මං කුරුවිට මහා විද්‍යාලයට මාරුවක් ලැබුවා. ඊටත් පස්සෙ මට ලැබුණේ විද්‍යෝදයේම විශ්වවිද්‍යාල කථිකාචාර්යකම. 71 කැරැල්ල ආපු වෙලාවේ සරසවි වැහුවා. පාඨමාලා පැවැත්වුණේ ලුම්බිණි, තර්ස්ටන්, ඉසිපතන ව‍ෙග් ඉස්කෝලවල. අද ඉන්න සමහර ඇමැතිවරු එදා සරසවියෙ හිටි මගෙ ගෝලයෝ. ඒ කාලෙ මේ පළාතෙ හිටපු මන්ත්‍රීතුමා වාසුදේව නානායක්කාර. එතුමා හැම තිස්සෙම මගෙන් ඉල්ලා සිටියා පුළුවන් නම් ඇවිත් උඩුවක විද්‍යාලයේ විදුහල්පතිකම භාරගන්න කියලා. රුපියල් එක්දහස් ගණනක් ලැබිච්ච කථිකාචාර්ය වැටුප දාලා රුපියල් පන්සිය හතළිහේ වැටුපකට මං 1972 දී ඒ ඉස්කෝලෙට ආවා. ඒත් මගෙන් ඉගෙන ගත්තු සරසවියෙ ගෝලයෝ මම එතනින් යනවට විරුද්ධව උද්ඝෝෂණ කළා.මං ඒ අයට පොරොන්දු වුණා සති අන්තෙ දවස්වල ඒ අයට උගන්වන්ඩ සරසවියට එනවා කියලා. මං සති අන්තයේ උදේ පාන්දර නාපාවලින් පිටවෙලා දරුවන්ට උගන්වන්ඩ මගේ වියදමින් විද්‍යෝදයට ආවා. අවුරුදු එකහමාරක් ඒ විදිහට සේවය කළා.උඩුවක ප්‍රින්සිපල් හැටියට මං ඒ ඉස්කෝලෙ ගොඩාක් දියුණු කළා. ඒකට කෘත උපහාර වශයෙන් ඒ විදුහල් මාවතත් අද මගේ නමින්ම නම් කර තිබෙනවා. ඒ කාලෙ සිරිමා මැතිනියගේ වගා සංග්‍රාමය. අක්කර හැත්තෑ අටක ආණ්ඩුවේ රබර් ඉඩමක් අරගෙන ඒක කැබැලි කරලා ගම්වැසියන්ට බෙදලා දීලා ඒවායේ අල බතල පළා වර්ග එළවුළු පලතුරු වවන්න මං පියවර ගත්තා. කොස් හේන හැන්ද දොළ වත්ත නමින් හැදින්වෙන්නේ ඒ ඉඩම. වාසුදේව මහත්මය එක්ක මගේ මිත්‍රත්වය ගැඹුරු නිසා සමහරුන් මාවත් හංවඩු ගැහැව්වා සමසමාජ කාරයෙක් හැටියට. හැත්තෑහතේ ජේ.ආර්.ජයවර්ධන බලයට එනකොට මං ඉස්කෝලෙ නවීන පහසුකම් සහිත විද්‍යාගාරයක් හදමින් භාගයක් වැඩ නිම කරල තිබුණෙ. මං නිවාඩු නැතිව වැඩ කළා. කොටින්ම පන්සලේ චෛත්‍යයේ කොත් කැරැල්ල තියෙන දවසෙත් මං හිටියේ ඉස්කෝලේ.හැත්තෑ හතේ දී මේ පළාතේ මන්ත්‍රී වුණේ එ.ජා.ප‍.යේ මර්වින් කුලරත්න. ඒ මහත්මයා පළාතේ විදුහල්පතිවරුන් රැස්කරලා පළාතේ පාසල් සංවර්ධනය ගැන කතා කළා. මගේ A ටයිප් විද්‍යාගාරය නිමකරන්න තවත් රුපියල් හැත්තෑපන්දහක් අවශ්‍යයි. මං ඒ ගැන කිව්වා. උඩුවකට අවශ්‍ය නැහැ විද්‍යාගාරයක්. මන්ත්‍රීතුමා ගෝරනාඩුවක් දාලා කිව්වා. එහෙම කියන්නෙපා ගම් විස්සක විතර ළමයින් මේ පාසලට එනවා. උසස් පෙළ පන්ති තියෙනවා. ඒ අයට විද්‍යාගාරයක් ඕනෑ. නැතිනම් හැතැප්ම තිහක් හතළිහක් ඈත ඉස්කෝලවලට යන්න වෙනවා. මං විදුහල්පති හැටියට කිව්වා. නෑ - නෑ - සමසමාජ කාරයන්ට වඩා මට අපේ අය වටිනවා.මට අවශ්‍ය නම් මට ඕනෑ විදුහල්පති කෙනෙක් දාගන්නවා. මන්ත්‍රී කිව්වා. මාත් අතහැරියෙ නැහැ. අධ්‍යාපනය ඔය එක එක්කෙනාට ඕනෑ විදිහට කරන්න බැහැ. මාත් කිව්වා. රැස්වීම නැවතුණා. දවස් දෙකක් ගියෙ නැහැ මට මාරුවීමක් ලැබුණා. මහඔය ඇකිරියන් කුඹුර මහ විද්‍යාලයට. මං ගියේ නැහැ. මං ගියා අධ්‍යාපන ඇමැති හමුවෙන්න. එත‍ෙකාට අධ්‍යාපන ඇමැති පසුව නුවර දළදා බාරකරු වශයෙන් හිටි දියවඩන නිලමේ නිශ්ශංක විජේරත්න මහත්මයා. එතුමා මගේ ස්ථාන මාරුව අවලංගු කළා. උඩුවක විද්‍යාලයේ ම දිගට ම මම විදුහල්පති.මට අවශ්‍ය වුණේ මන්ත්‍රීගෙ ස්ථාන මාරුව අවලංගු කරගන්න විතරයි. විද්‍යාලයට ලැබෙන දේවල් අවහිර වන නිසා මම වෙනත් තැනකට යන්න කැමැති වුණා. ඊළඟට මං කැමැත්තෙන් ඉල්ල ගන්න තැන බළන්ගොඩ ඇල්ලෙපොළ විද්‍යාලය අබුසාලි මහත්තයගේ ඉල්ලීමට මම එතැනට ගියේ. ඉස්කෝලෙ අඩුපාඩු එමටයි. පාසල් ගොඩනැඟිලි, ක්‍රීඩා පිට්ටනි පවා මං ලබා ගත්තේ හටන් කරලා. මහ පාරේ පාසල් ක්‍රීඩා උත්සව පවත්වපු එකම විදුහල්පති මමයි. මේ විදිහට මගේ ගුරු ඉතිහාසයේ බොහෝ රස මුසු තැන් තිබුණත් පුරා විද්‍යා ගවේෂණ ගැනත් අහන නිසා මං ඒ ගැන කියන්නම්.ඒත් මේක නම් කියන්ඩ ඕනෑ. එක මැරෑටි දරුවෙක් හැමදාම වැරැදි වැඩ කළා. වැරැදි පොත්වල සටහන් කිරීම මගේ පුරුද්ද. වැරැදි 185 ක් කරලා තිබුණා. 186 අසුවුණේ පන්තියේ ළමයි එළවලා ඩෙස්ක් එක උඩ නිදාගැනීම. හැම වරදකටම මාපියන්ගෙන් අස්සන් අරන් තිබුණු නිසා හොඳටම එදා එයාට තැළුවා. ඒ බරපතළ තැළීමට පස්සෙ එයා හොඳ මිනිහෙක් වුණා. විභාග පාස් වුණා. ලොකු රස්සාවක් කරන කාලෙ මට ලියුමක් එව්වා. ඔබ වහන්සේ එදා මට තැළුවේ නැත්නම් මං දැන් හිරේ කියලා.මං ශිලා ලිපි කියවන්න පුරුදු වුණේ බදුල්ල පස්සර මැටිගහතැන්න ලෙනක ලිපියක් කියවලා. ඒ පිළිබඳ මා වෙනම හැදෑරීම් කළා. මගේ වැඩ වලට සම්බන්ධ කර ගත්තේ බොහෝ විට පාසල් දරුවෝ‍. අපේ රමණීය ජාතික උරුමය ලිපි මගින් හෙළි කරන්න මට හැකි වුණා. දුටුගැමුණු මහ රජතුමාගේ නියම බිරිය ‘රාජිතා'. ඒක මං කියෙව්වේ අම්පාර පියංගල සෙල්ලිපියෙන්. කොස්සෝ කන්ද සෙල්ලිපියක පරණවිතාන කියවූ ‘රමණි බරිය මිලක කිස’ කියා පටන් ගන්නා ලිපියේ කතිය කියන්නේ කෘත්තිකා යන්නයි. ඇය දුටුගැමුණු මහ රජුගේ යකඩ දෝලි බිසවක්.‍සෙල් ලිපි කියවන්ඩ ගිහින් මං දුෂ්කරතා අපමණ වින්දා. ගස් දිගේ, මහ පර්වත දිගේ බඩගාලා තියෙනවා.ඉණිමං තනාගෙන කොපි පොත අඳනකඩ අස්සේ ගහගෙන මෙහෙම නැංඟා සමහර බරපතළ අවස්ථාවලටත් ‍මුහුණ දුන්නා. ලාහුගල කොටවෙහෙර කන්දේ කන්ද උඩ නටබුන් තියෙනවා. මා කරඳන ඉස්කෝලෙ ළමයි දෙන්නෙක් ගුරු මහත්මයෙක් එක්ක ගියේ. දැන් අපි ගල්කුහරයක් දිගේ කළුවරේ බඩගානවා. එහෙම ගිහින් තරමක් හිටගන්න පුළුවන් හරියක නැඟිටලා ඉදිරිය බලද්දී මට ගිනි දැල් වගේ දිලිසෙන දෑස් 4 ක් පේනවා. හොඳින් බලන කොට ශරීරයේ පුල්ලිත් දැක්කා.ගොරවාගෙන දිවිදෙන පනින්ඩ ඉස්සෙල්ලා මං අතේ තිබුණු කුඩයෙන් ඒ කුහරය ආවරණය කරලා අනෙත් කට්ටිය අරගෙන පැනගත්තා. හිටියෙ පැටියයි දිවිදෙනයි. ඕනෑම තැනක යනවිට කණ්ඩායමේ ඉදිරියෙන් ම යන්නෙ මං නිසා ජීවිත බේරුණා. තව දවසක් තාඹුගල ආනන්දසිරි හාමුදුරුවොයි පානම්පත්තුවේ අත්තනායක බැල නායක කියන තරුණයො දෙන්නයි එක්ක මං කුඩුම්බිගල කිට්ටුව ගල්ලෙනක අඩි දහයක් විතර උඩට නැංගා. ඒ අය පල්ලෙහා මගේ සහායට හිටියේ. ඒකෙත් ගල් කුහරයක් අස්සේ වැලහින්නක් ගොරවමින් හිටියා. මං ඒ වනවිටත් ගල් වැටියේ අඩි දහයක් විතර උඩ නැඟලා. මං ඉක්මනට රූටලා අතපය තුවාල කරගෙන එදාත් බේරුණා. අම්පාර මාදනල හෙල විහාර මහා දේවිය සෙල්ලිපිය බලන්ඩ ගියාමත් කරදර ගොඩාක් වුණා.රාත්‍රියට ගෙදර එන්ඩ බැරුව මං ගල්ගුහාවල පවා නැවතිලා තියෙනවා. ගම්වල මිනිස්සු මට උදව් කළා. අම්පාර පුළුපුනාව සිද්ධස්ථානෙ නටබුන් අතරත් අපේ ඉතිහාසයෙ උරුමය හැඟවිලා. මහඔය අම්පාර පාරේ පුළුපුනාව මහා වනාන්තරය ඇතුළෙ මහා ගල්ලෙන් එකක් නෑර මං පීරුවා. එදා තමයි මං අඩි පනහක් විතර බෑවුමකට වැටුණෙ. මට අද අවුරුදු හැත්තෑ හතයි.එදා හැට නවයක් විතර ඇති. මාව බේරගන්න පැන්න අම්පාර පොලිසියේ කොස්තාපල් ලිස්සලා ඇවිත් මගේ කර පිටට වැටුණා. අදත් මම සෙල්ලිපි කියවනවා. පුරා විද්‍යාත්මක සාක්ෂි අපේ උරුමය කැටපත් කළ කරුණු 15,000 පමණ මං මතුකර ගත්තා. අවුරුදු හතළිස් පහක් සෙල්ලිපි කියෙව්වා. මේ සෙල්ලිපි වලින් අපට ලෝකයේ දියුණු ශිෂ්ටාචාරයක ජනාවාස මංමාවත් වාරි මාර්ග පරිපාලන ව්‍යුහයක් ධාන්‍ය බැංකු ගොවිකම් හා රෙදිපිළි කර්මාන්තයක් තිබුණු ‍බවක් හා නීතිඥයන් වගේ අයත් හිටි බව මං ඔප්පු කළා.මගේ දේශපාලනය ගැන අහන නිසා මං ඒ ටිකත් කියන්නම්. මම දේශපාලනයෙන් හම්බ කළ දෙයක් නැහැ. අපට ඒව කැපත් නැහැ. සමහර විරුද්ධවාදීන් කියපු විදිහට මං බෙන්ස් ෆර්මිට් වික්කෙත් නැහැ. පක්ෂය ඉල්ලලා හඬන කොට ඉදා උඹලගෙ ‘ෆර්මිට්’ කියලා මං රැස්වීමකදී ‘ෆර්මිට්’ එක විකුණගන්න පක්ෂයට අවසරය දුන් කෙනෙක්. රනිල් වික්‍රමසිංහ, කරු ජයසූරිය, මහින්ද රත්න තිලක යන තුන් දෙනා මගේ පන්සලට ඇවිත් වතාවක් කතා කළා. මං රනිල් මහත්තයාට කිව්වා ඔය ඉංග්‍රීසි බටහිර චින්තනයෙන් ඈත් වෙලා දේශීය විදිහට හිතන්න පුරුදු වෙන්ඩ කියලා. ඒ අය ඒ අමනාපයට මට බොහෝ චෝදනා කළා. ඒත් මං කරුණාවෙන් මෛත්‍රියෙන් තමයි අදටත් ඒ අය දිහා බලන්නේ.මගේ මන්ත්‍රීකම මේ ආණ්ඩුව විසුරුවදාට ඉවරයි. ආයෙත් මම දේශපාලනයට එන්නේ නැහැ‍. මට ඒකෙන් හම්බකරන්ඩ අවශ්‍ය නැහැ. එක් වතාවක් ලක්ෂ විසිපහක් අරගෙන නෝනා කෙනෙක් මං ළඟට ආවා. මං කිව්වා මට සල්ලි එපා ඒ සල්ලි ඔබේ පොතේ දාන්න‍. ඒකෙන් ලැබෙන පොළියෙන් ඉගෙන ගන්න දරුවන්ට ශිෂ්‍යත්ව දෙන්න කියලා. අදත් ඒ ශිෂ්‍යත්ව ක්‍රම දුප්පත් දරුවන් වෙනුවෙන් ක්‍රියාත්මක වෙනවා. මහින්ද රාජපක්ෂ ජනාධිපති තුමා නැත්නම් මේ රට ඉවරයි. ගෝඨාභය මහත්මයා දුර්ලභ වීරයෙක්. බැසිල් ඇමැතිතුමා ඉතා හොඳ සැලසුම් තිබෙන දූරදර්ශී කෙනෙක්. මේ සහෝදර බැම්ම නැතිනම් අපට යුද්ධය දිනන්න ලැබෙන්නේ නැහැ. යුද්ධය නැති කරපු එකට මං ඒ අයට කවදත් හිතැතියි.තවත් වතාවක් මගේ පන්සලට රුපියල් ලක්ෂ හතළිහක් පරිත්‍යාග කරන්න මහත්මයෙක් ආවා. බොහෝ පන්සල්වලට බොහෝ දේ තිබුණත් දුෂ්කර පන්සල් තියෙනවා හාමුදුරුවන්ට හරිහැටි අඳනකඩයක්වත් ලැබෙන්නෙ නැති. මං ඒ වගේ දුප්පත් පන්සල් හතරක් නම් කළා ලක්ෂ දහය ගණනෙ බෙදන්න මහත්තයෝ කියලා. හුළංනුවේ කඳ හිඳගම පන්සල, පල්ලාර පන්සල, ගෝමරන්කඩවල පන්සල මේවාට දුන්නා. අනෙක් පන්සල මතක නැහැ.හෙළ උරුමයේ නායක කමින් ඔබ වහන්සේ ඉවත්වුණා. ඒ වගේ ම රටේ නිධන් වස්තු රජයට අයිතියි කිව්වා. අවසන් වශයෙන් කතාවට තිත තබන්නට මම උන්වහන්සේ විමසීමි.රජ කාලේ රටේ ඕනෑම දෙයක අයිතිය තිබුණේ රජ්ජුරුවන්ට. පොළොව උඩ හා පොළොව යට තිබෙන හැම දෙයක්. නිධන් වස්තු තුන් වර්ගයක් තියෙනවා. එකක් පූජනීය වස්තු වශයෙන් චෛත්‍යය වල නිධන් ගත කරන දේ. රුවන්වැලි සෑයත් මීට අයිතියි. දෙවැන්න ප්‍රභූවරු රජ සිටුවරු තම ධන වස්තු ආරක්ෂාව පතා මතුයම් දවසක ගන්නට නිධන් කරන දේ. තුන් වැන්න පොළොවේ ඇති ස්වභාවික සම්පත් රන්, රිදී, මුතු මැණික් වගේ දේවල්.පුරා විද්‍යා පනත එන්නට ඉස්සෙල්ලා මේවා රටේ රජ්ජුරුවන්ට අයිතියි. පොදු මහජනතාවට අයිති රජයෙන් නිසි අවසරය ලබාගෙන ස්වභාවික සම්පත් ලබා ගන්ඩ විතරයි. ඒ ප්‍රකාශය විකෘතිව සමහරු ගත්තා. ආණ්ඩුවට නිධන් හාරන්ඩ මං බලපත්‍රයක් දුන්නා කියලා මට බැන්නා. හෙළ උරුමයේ සභාපතිකමට මගේ කිසිම ආශාවක් තිබුණෙ නැහැ. රටේ උරුමය වෙනුවෙන් පෙනී සිටින පක්ෂයක නායක කමට මං කැමැතියි.ඒත් මේ මඩ ගොහොරු දේශපාලනයේ කරණම් ගහනවාට වඩා අපේ උරුමය සොයා ගිය ඒ දිගු වන්දනා ගමන මට වටිනවා. ඒක ජාතියක් වශයෙන් ආඩම්බර විය හැකි කාරණයක්. මං සෙල්ලිපි කියවන්ඩ ගිය වෙලාවක මාව පක්ෂ සභාපති කමෙන් නෙරපලා. ඒ සභාපතිකමට වඩා එක දවසක් රටේ උරුමය සොයා යන එක කොච්චර වටිනවාද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=ab1310203</link>
    <topic>දිනාගත් ජනතා විශ්වාසය</topic>
    <author>රංජිත් සියඹලාපිටිය</author>
    <content>පය බරවායට පිටිකර බෙහෙත් බැඳීමෙන් පලක් නැතැයි කියමනක් ඇත.වයඹ, මධ්‍යම, උතුර පළාත් සභා ඡන්දයත් සමඟ විපක්ෂවල ඔක්කෝම කලබල වෙලාය.ඔවුන්ගේ සූදානම ලැබූ අන්ත පරාජය ජයග්‍රහණයක් බවට පරිවර්තනය කර ගැනීමට නම් වහ වහා නායකයන් එළවීමට කටයුතු කළ යුතු බවයි. ඒ සඳහා වූ ගැටුම් පක්ෂ තුළ ම අවි ආයුධ භාවිතා කරන වීදි සටන් බවට පත්වන තරමටම පුළුල් වී ඇත.ප්‍රශ්නය වන්නේ මෙහෙම දඟළලා වර්තමාන රාජ්‍ය නායකත්වයට අලගු තැබීමටවත් හැකි නායකයෙක් ඔවුනට සොයාගත හැකි ද යන්නයි. දෙවනුව අවබෝධ කර ගත යුතු වැදගත් කරුණ රාජ්‍ය නායකයා ඒ සුවිශේෂී ජනතා පිළිගැනීම ඇති කරගත්තේ කෙසේ ද යන්නයි.රහස පළමුව වසර 40කටත් වැඩි කාලයක් ජනතාවගේ පැත්තේ සිට අවංකව කටයුතු කිරීමයි. දෙවනුව රටේ නායකයා වීමට පෙර ඒ අත්දැකීම් සියල්ල ප්‍රයෝජනයට ගනිමින් මිනිසුන්ගේ ප්‍රශ්නවලට පැහැදිලි පිළිතුරු ප්‍රකාශයක් ලිඛිතව ලබා දෙමින් ජයග්‍රහණයෙන් පසු එය හමස් පෙට්ටියට නොදමමින් එකිනෙක විසඳා තම ගමන සනාථ කරමින් ජනතාව තුළ දිනා ගත් දැවැන්ත විශ්වාසය බවයි.විපක්ෂය මේ කාල සීමාවේ දී කළේ කුමක්දැයි සොයා බැලිය යුතුය. රජය මහා අභියෝග මැද ජනතාව දිනවීමට කටයුතු කරන හැම කටයුත්තකටම විරුද්ධ වීම ඔවුන්ගේ නොවෙනස් ප්‍රතිපත්තිය විය.අඩුම ගණනේ වසර 30ක ත්‍රස්තවාදය නිමා කිරීම සඳහාවත් අල්ප වශයෙන් සහයක් දීමටවත් ඔවුන් අවංක නොවීය. එවැනි තීරණාත්මක අවස්ථාවල පවා ජාත්‍යන්තරය හෝ අල්ලාගෙන කකුල් මාට්ටු දැමීමට ඔවුන්ගේ උත්සාහය වූ බව රහසක් නොවීය. අද ඔවුන්ගේ රාජකාරිය වී ති‍ෙබන්නේ ද රටේ ඉදිරියට යන මහා සංවර්ධන ප්‍රවාහයේ කුඩා රොඩු බොඩු අහුලාගෙන දෙවනත් වෙන්න කැගැසීම බව පැහැදිලිය. ජනතාව මේවා හොඳ හැටි දනී.ප්‍රජාතන්ත්‍රවාදය සඳහා ශක්තිමත් විපක්ෂයක අවශ්‍යතාව දකින්නන් ලෙස අපට කිව හැක්කේ ප්‍රතිපත්තිමය වශයෙන් වෙනසක් වෙන තුරු ඒ වෙනස අවංක බවත් ප්‍රායෝගික බවත් ජනතාවට ඒත්තු යනතුරු ඔය ව්‍යායාම සියල්ලටම ලබා දිය හැකි අර්ථය වන්නේ මේ ලිපිය ආරම්භයේ සඳහන් කළ පිරුල නැතහොත් තවත් සරල අතීසාරයට අමුඩ ගැසීමෙන් පලක් නෑ යන ගැමි කියමනයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af1310201</link>
    <topic>මං කෙල්ලෙක් කොල්ලෙක්</topic>
    <author>උපාලි සමරසිංහ ඡායා - දුෂ්මන්ත මායාදුන්න</author>
    <content>ලෝකෙම පුදුම කරවන ලංකාවේ ද්වි ලිංගිකයා අසයිමා අත්විඳි මේ පුදුමාකාර අත්දැකුම ඔබට මා කෙසේ ලියන්නද? මේ ලියන මොහොතේත් මා සිත නළියන සිතිවිල්ල එයයි. එහෙත් එය කෙසේ හෝ ඔබට ලිවිය යුතුමය.ජීවිතය මොහොතින් ‍මොහොත අත්දැකුමෙන් ම අප සිත් පුරවන ගබඩාවක් වැන්න. එක් අත්දැකුමක් අප සිත් තුළට වැද තවත් මොහොතකින් නිරුද්ධව යයි. එහෙත් ඒ අතර සුවිසල් එමෙන් ම විසිතුරු පුදුම උපදවන්නාවූ ඇතැම් අත්දැකුමක් නැදි මයිලන්සේ අප අතැර නොයයි. කෙනෙකුට ජීවිතයේ කවරදාවත් මතකය හැර නොයන අන්දමේ එවන් යමක් මම ඔබට කියමි.ඔබ මනුෂ්‍යයන් ගැන හොඳින් දනී. එක්කෝ ඔව්හු පිරිමි වෙති. නැත්නම් ගැහැනු වෙති. එසේත් නැත්නම් මේ දෙකට ම නැති නපුංසකයෝ වෙති. ඒ අතර කවරකු හෝ සිටිය හැකිද? උත්තරය ‘සිටී’ යන්න ය. ඔව්හු නම් ද්විලිංගිකයෝය. තථාගතයන් වහන්සේ වදාළ “උභතොදණ්ඩක” නම් පිරිස මේ අය ද?මට එවන් තරුණියක් රාගම බැසිලිකා දෙව් මැදුරේදි මුණ ගැසිණ. ඇයට පුරුෂ නිමිත්ත මෙන් ම ස්ත්‍රී නිමිත්ත යන දෙකම පිහිටා ඇත. රාගම රෝහලේ වෛද්‍යවරු රහසේ අවුරුදු ගණනාවක් ඇය ගැන පරීක්ෂණ පැවැත්වූහ. ඇය ගැන වාර්තා දැන් ලෝකය පුරා වෛද්‍ය කණ්ඩායම් අතට පත්වී තිබේ. තව ම ඒ පරීක්ෂණ හමාර නැත.උපතින් අපහට උරුම වන යමක් කිසිවකුට වෙනස් කර ගන්නට බැරිය. ඉපදුණාට පසු කෙනෙකු තම ජීවිතයට එකතු කරගන්නා වැරැදි පුරුද්දකට සාවඥ සිනාවක් පෑම වරදක් නැත. ඉන් වැරැදි කරන්නා නිවැරැදි කර ගැනීමට යම්බඳු සානුබලයක් ලැබිය හැකි බැවිනි. එහෙත් අඳ, ගොළු, බිහිරි, ආබාධිත, නපුංසක, ද්විලිංගික මෙවන් කෙනෙකුට ජීවිතය ගොඩනඟා ගැනීමට සවිමත් අත්වැලක් වනු වෙනුවට උපතින් ලැබුණු දෙයට සිනාවීම, සමච්චල් කිරීම, සමාජයෙන් කොන් කිරීම සිදුවන්නේ නම් ඒ සමාජය ඒ පුද්ගලයාටත් වඩා ගඳ ගහන පාපකාරී එකකි.පුරුෂ නිමිත්ත හෝ ස්ත්‍රී නිමිත්ත හරිහැටි පිහිටන සමාජ ජීවීන් නපුංසකයනට හෝ ද්විලිංගිකයන්ට හිරිහැර කිරීම පාපයකි. මේ ද්විලිංගිකයා රාගම බැසිලිකා දෙව් මැදුරේ දෙව් මව් සෙවණේ ආදරය රැකවරණ ලබනුයේ මේ සමාජ විපරීතයන් නිසාය. මනුෂ්‍යත්වයට මනුෂ්‍යත්වයෙන් සැලකීම පිළිබඳ ආදර්ශයෙන් ඔද වැඩුණු එහි පරිපාලක ප්‍රීයා ජයමාන්න පියතුමා කරුණාබරව මට මෙසේ කීවේය.“ලලිතා හරිම පුදුම චරිතයක්. ඇය පිරිමියකු කරන ඕනෑම දෙයක් කරන්ඩ සූදානම්. ඇයට පුරුෂ ලකුණු මෙන් ම ස්ත්‍රී ලකුණුත් පිහිටි බව දැනගත්තම ඇය සමාජයෙන් මෙන් ම එයාගේ ගෙදරිනුත් තරමක් ඈත් වුණා. උපතින්ම කතෝලික ඇය රැකවරණය ආදරය සොයා ආවෙ බැසිලිකා දෙව් මැදුරට. රාගම රෝහලේ වෛද්‍ය කණ්ඩායම, පොලිසියේ මහත්වරු හා නෝනාවරු ඇයගේ සෞඛ්‍ය හා ආරක්ෂාව බලනවා. අප උනන්දු විය යුත්තේ උපතින් අපට උරුම වූ මනුෂ්‍යත්වයට සලකන්න.” ඒ වචන මෙන් ම ක්‍රියාව ද සුන්දරය. මිනිස්කමින් පිරිපුන්ය.කොල්ලා පුතා කියා කතා කරනවාට ඇය ඉතා කැමැතිය. ගස් නඟින්නට, කාර් යටින් රිංගන්නට, බඩ පිනුම් ගහන්නට කොටින් ම පිරිමි කරන ඕනෑම දෙයක් කරන්නට ද ඇය සූදානම්ය. මා ඇයට ඇය යන වචනය යොදන්නේ උප්පැන්නයේ නම අනුවය. ඇයගේ උප්පැන්නේ නම ලලිතා මාලනී ඩයස් යන්නය.එහෙත් පිරිමි ලක්ෂණ බොහෝ සේ පළකරන ඇයට මම තවදුරටත් ලලිතා නොකියමි. මම “ලලිත් මෙහෙ වරෙන් කොලුවෝ” කියා කතා කළෙමි. ඒ දෑස් දීප්තිමත් විය. ඒ විස්මිත කතාව ශිෂ්ට ආකාරයෙන් ම ලියන්නට මම දැන් වෙහෙසෙමි.ඒ අතර බැසිලිකා දෙව් මැදුරේ කොන්ත කඩේ (පූජා භාණ්ඩ විකුණන තැන) අවුරුදු 22 ක් වැඩ කරන කුමාරි ලලිත් ගේ යෙහෙළිය කී කතාව ද මගේ මතකයට එයි.මෙයා කොණ්ඩය හුඟාක් දිගට තිබුණු ලස්සන කෙල්ලක්. ටිකින් ටික කොණ්ඩය කපලා ටී ෂර්ට් සරම් කමිස අඳින්ඩ පටන් ගත්තා. කිලෝ 42 ක බරක් අදත් එයාට උස්සන්ඩ පුළුවන්. බර වැඩ කරන්ඩ ආසයි. එහෙත් මෙයාට ස්ත්‍රී පුරුෂ ලක්ෂණ දෙකම තිබෙන නිසා අප ඒවායින් වළක්වනවා. ඉතාම දුර්ලභ කෙනෙක්. මා හිතන්නේ ලෝකයෙන්ම මේ වගේ අය හමුවෙලා නැති තරම්... ඇයගේ කතාවට විරාමය තබා මම ඇය‍ දෙස හැරෙමි. වචන පුරුද්දා ඒ කතාව ඔබට කියමි.“රාගම උල්පතකුඹුර මගෙ ගම. අක්කලා තුන්දෙනෙකුයි අයියලා දෙන්නෙකුයි ඉන්න පවුලක මං බඩපිස්සිය හැටියට ඉපදුණා. අපේ පවුලට ගමේ යමක් කමක් තිබුණා. මගෙ උප්පැන්නෙ නම ලලිතා මාලනි ඩයස්. නියමිත වයසෙදි අම්මලා තාත්තලා මාවත් රාගම කනිටු විදුහලට දැම්මා. 8 වසර දක්වා මං ආසාවෙන් ඉස්කෝලෙ ගියා. මට මුලින් ම තිබුණේ ස්ත්‍රී ලක්ෂණ විතරයි. වෙන ගැහැණු ළමයින්ට වගෙ මගෙ පපුවත් නෙරලා ඉස්සරහට ආවත් වයස 13 - 14 වෙන කොටත් මං ලොකු ළමයෙක් වුණේ නෑ.ඒ කාලෙදිම මගෙ අම්මත් මට නැති වුණා. තාත්තාත් ඊට ටික කාලයයි ජීවත් වුණේ. මං ලෝකෙ අසරණ වුණා. ඒත් තාත්තා අම්මා මහගෙදර මගෙ නමට ලියලා මැරුණා. අක්කලත් අයියලත් සමාජයෙ නොයෙක් වැදගත් තැන්වල නිසා ඒ අයටත් මාව තරමක ප්‍රශ්නයක් වුණා. මගෙ ද්විලිංගික බව මට මුලදි තේරුණේ නෑ. සාමාන්‍යයෙන් ගැහැනු ළමයකුගෙ තිබෙන විදියට ස්ත්‍රී නිමිත්ත තිබුණට මගෙ මුත්‍රා මාර්ගය වැහිලා ඒකෙන් මතු වුණේ පුංචි පුරුෂ ලිංගයක්.මුත්‍රා බර එන විට එය ප්‍රාණවත් වී එළියට එනවා. ඒ කටයුතු අහවර වුණාම ආයිත් ඒක ස්ත්‍රී නිමිත්ත ඇතුළට යනවා. මේ ගැන බැරිම තැන ලොකු සහෝදරියන්ට විතරක් නොවේ සහෝදරයන්ටත් කිව්වා. ඒ අය ඒක ගණන් ගත්තෙ නෑ, මෙහෙම දෙයක් කවුරුවත් හිතන්නෙ නෑනේ. ඒ අය කීවේ නහරයක් එළියට එනවා ඇති කියලයි. මං උදේ හවා හිස ගිනි අරගෙන වගේ කල්පනා කළා මේ ලෝකෙ පුදුමාකාර කරුමක්කාරියක් නේද මං කියලා. දිගින් දිගටම මේක කියවනකොට ඒ අය මාව අල්ලගෙන ගිහින් රාගම රෝහලේ වාට්ටුවකට දැම්මා. එහෙත් දවසක් දෙකක් දොස්තරලා පරීක්ෂා කරනකොට මං එදා වාට්ටුවෙන් පැනලා දිව්වා. අද නම් ඒ අය දෙවිවරු වගේ.කොල්ලො කරන හැම වැඩක්ම මට පුළුවන්. ඕනෑම බර වැඩක් කරන්ඩ, ගස් නගින්ඩ, උස තාප්පවලින් පනින්ඩ මාත් ආසයි. මං සරමක් ඇඳගෙන මගෙ දිග කොණ්ඩය කපලා දැම්මා. කොල්ලෙක් විදියට ම වැඩ කළා. ඒත් සමාජය වපරැහින් මා දිහා බලලා සරදමට හිනා වුණා. මට තිබුණු එකම සෙවණ පල්ලිය විතරයි. මං එතැනට දුවගෙන ඇවිත් ජේසු සමිඳාණන්ට මගෙ දුක කිව්වා. අනේ! මං වගෙ අය තවත් ලෝකෙට උපද්දන්ඩ එපා කියලා දෙවියන් වහන්සේට යාඥා කළා.ඒ කාලෙ හිටපු ගොඩ්ප්‍රි පියතුමා මට කරුණාවෙන් කතා කළා. දරුවො, ඔයා දුර්ලභ කෙනෙක්. ඔයාගෙ වෛද්‍ය වාර්තා මං රෝහලෙන් ගෙන්වා ගත්තා. මේක දෙවියන් වහන්සේගේ කැමැත්ත - පුතා දේව මෑණියන් හමුවන ගමන් මොනවා හරි ඉගෙන ගන්ඩ... උන්වහන්සේ කිව්වා.සමහරු මට නපුංසකයා, සමලිංගිකයා කීවා. හිනාවුණා. වැරැදි දේවල් කරන්ඩ ආවා. ටික කලක් යනකොට රාගම පොලිසිය පවා මාව දැනගත්තා. මට සැනසීම දුන්නෙ බැසිලිකා පල්ලියෙ කන්‍යා සොයුරියන් හා පියතුමන්ලා. ඒ අය දරුවෙක් වගෙ මා රැකබලා ගත්තා. අද ඉන්න පාලක ජයමාන්න පියතුමාත් කරුණාබරයි. මගෙ ජීවිතයේ දුක නැති වෙන්ට ජීවිතය කියා දුන්නෙ ගොඩ්ප්‍රි පියතුමා හා ජූඩ් කියන ෆාදර්.මට ඕනෑම වැඩක් කරන්ඩ පුළුවන් හින්දා ගොඩ්ප්‍රි පියතුමා තමන්ගෙ වියදමින් ටිකට් හදවලා මාව ඩුබායි රටට ඇරියා. ඒ පිරිසුදු කරන්නියක් හැටියට. මෙහෙ මෙඩිකල්වලට අහුවුණෙ නැති වුණාට ඩුබායි රටේදි ඒ මෙඩිකල් කටයුතු කරපු ඉන්දියන් ඩොක්ටර් කෙනෙක් මගෙ ලෙඩේ හොයා ගත්තා. ඒක වුණෙත් මට ඉවසගන්ඩ බැරි බඩේ අමාරුවක් වරින්වර හැදෙනවා. ඒ මුත්‍රා මාර්ගය අවහිර නිසා. මුත්‍රා කරන්ඩ අමාරු වුණාම ඒ බාබා මාව රෝහලට දැම්මා.ඉන්දියන් ඩොක්ටර් පුදුම වෙලා, මෙයා හරි දුර්ලභ කෙනෙක්. දෙකම තියෙනවා. මෙයාගේ ලේ පරීක්ෂා කරන්ඩ. මේ වගේ දේවල් කියලා ලංකාවෙ වෛද්‍ය සභාවටත් මා හිතන්නෙ ලියුමකුත් එව්වා. ඒත් එක්කම මා ආයිත් ලංකාවට එව්වා.ඊට පස්සෙ රාගම රෝහලේ වෛද්‍යවරු රහසේ මාව පරීක්ෂා කළා. ඩොක්ටර් මානෙල් කුරේ මාව බැලුවා. ඩොක්ටර් රාජපක්ෂ මාව බැලුවා. තවත් රෝහලේ වෛද්‍යවරු සියලු දෙනා පරීක්ෂා කළා. ඒ වාර්තා ඉන්ටනෙට් හරහා ලෝකයට ගියා. ඒ රටවලත් දැන් මා ගැන පරීක්ෂණ.එසේ කියා සිටින අතරතුර ලලිත් (අප ඇයට දුන් නම) හිටි පිනුමක් ගසා තමා කොල්ලෙක් බව අපට පෙන්වයි. ගසක් නගින්නට උත්සාහ කරයි. ඇගේ පිරිමියකු වීමේ දැඩි මානසිකත්වය හා ප්‍රයත්නය දුටු මම කම්පා වීමි. ඒත් ඇය පිරිමියකු ද නොවේ යැයි කාට කිව හැකි ද? ඇයට පුරුෂ ලිංගයක් ද තිබේ. මාපියෝ ඇයගේ බැංකු පොතේ රුපියල් ලක්ෂ 18 ක් ඉතිරි කැර තැබූහ. ගේ දොර පවා හිමිව තිබුණේ ඇයටය. ඒත් මේ කෲර සමාජය ඒවා බි‍ඳෙන් බිඳ ඇයගෙන් උදුරාගෙන තිබේ. පවුලේ ඇතැම් අය ද එහෙමය.මං ඒවා කැමැත්තෙන් දුන්නෙ මහත්තයො. දැන් පොතෙත් තියෙන්නෙ ලක්ෂ 4 යි. ඒ මං මැරුණම ඒ කටයුතු කරන්ඩ කියලා බාල භාරකරුවෙක්ට පවරලයි.කසාද බඳින්ඩ යෝජනා ආවෙ නැද්ද? මම කුහුලින් තවත් විස්තර විමසමි.එතකොට මට අවුරුදු 22 ක් විතර ඇති. ලස්සන දිග කොණ්ඩයක් තිබුණා. මං ඒ කාලෙ ඇන්දෙ කාන්තා ඇඳුම්. මාව කසාද බන්දලා දෙන්න සහෝදර සහෝදරියොයි කටයුතු කළේ. මාව එක්කගෙන ගිය මනමාලයා එදා රාත්‍රියෙම පොලිසි ගියා. එයා පොලිසියෙ ලොකු මහත්මයාට කීවා නපුංසකයෙක් මට රවටලා දීලා. දික්කසාදය අවශ්‍යයි කියලා. ඊට පහුවදාම උසාවි. විශේෂ අවස්ථාවක් යටතේ විනිශ්චයකාරතුමා මගේ නඩුව අහලා ඔළුවෙ අත ගහගත්තා. අපි දන්නෙ නෑ මෙහෙම. වංචාවක් කළේ නෑ. මගෙ සහෝදරියොත් කීවා. ආයෙත් බඳින්ඩ බෑ. දික්කසාදය තීන්දුයි කියලා එවෙලෙ ම මනාලයාට තීන්දුව දුන්නා. තව ඩිංගෙන් මං හිරෙත් වැටෙනවා.මට මේ දෙව් මව්තුරුල හරිම සතුටුයි. දෙවියන් වහන්සේ මාව ඉපැද්දුවෙ දේව මෙහෙයට සහාය වන්ඩ. මං හිත හදාගෙන ඒ ටික කරනවා. මේ ලිංග ප්‍රශ්නය මට ප්‍රශ්නයක් නොවෙයි. ඒත් සමාජයට ගෙවල්වලට මේක වධයක්. ඒ නිසා මං වගෙ කෙනෙක් ලෝකෙට උපද්දන්ඩ එපා කියලා මං දෙවියන්ගෙන් ඉල්ලනවා. ලබන ආත්මෙ මං ඔයා වගේ ම හොඳ පුරුෂයෙක්.කතාවට තිත තබමින් ඇය එසේ කියද්දී මම ඇයට වෙනත් අයට මෙන් හැඟීම් ඇතිවන්නේ නැතිදැයි ඇසුවෙමි.මොකද නැත්තෙ, මටත් හැඟීම් තියෙනවා. ඇය කීවාය. ඇයව පල්ලියේදී සුරැකිව බලා ගැනීමට රාගම පොලිසියේ නිලධරයකු ද සිටී. ඔහුගේ නම අමරසේනඅය. ඔහු කී කතාවද අපූරුය.මෙයා හරිම දඟයි. දැන් කියලා කියලා ම හදාගෙන ඉන්නෙ. පිරිමියකු වගේ වැඩ කරනවා. ඒ වගේ ම පාන් එක හමාරක් විතර උදේට විතරක් ඕනෑ. දවල්ටත් හොඳට කන්ඩ ඕනෑ.හිස් අහසට අත් ඔසවා හඬන දරුවකු මෙන් ඇය ලෝකයෙන් මිනිස්කම ද දෙවියන්ගෙන් පිරිමිකම ද ඉල්ලා සිටී. ජීවිතය සුන්දරය. එහෙත් ඒ සුන්දරතා අස්සේ මෙවන් දුෂ්කර ප්‍රහේලිකා ද තිබේ.ඇය පිළිබඳ ඔත්තුව ලබා දුන් ‘රසඳුන’ මාධ්‍යවේදිනි ටානියා මෝසස්ට හා රාගම බැසිලිකා දේවස්ථානයේ පාලක පියතුමන්ට මගේ ප්‍රණාමය.උපාලි සමරසිංහ ඡායා - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af1310202</link>
    <topic>ලංකාවේ සමනලයන් ගැන ලියවුණු රුපියල් 50000ක පොත</topic>
    <author>දයා ඩී. ෆොන්සේකා ඡායාරූප -දුෂ්මන්ත මායාදුන්න</author>
    <content>මරදානේ පරණ පොත් කඩ හතක්පොත් ගැන කතා කරන අපි සාහිත්‍ය දිනය සමරමු කියවීම් මාසයේ පොත් කියවමු හොඳම පොත්වලට තෑගි පිරිනමමු. ඒ සියල්ල අලුත් පොත්ය. එහෙත් ඒ අලුත් පොත්වලට වටිනා පරණ පොත් ඇති තවත් තැනක් ඔබට ද නිතර දෙවේලේ ඇස ගැටී ඇති බව නිසැකය.ඒ මරදානේ ඉස්සරහ ගාමිණි හෝල් ඉදිරිපිට ඇති පැරැණි පොත් කඩපෙළයි.විශාල පොත් කඩවල පිරෙන ජනතාව මෙන් නොව මේ පොත් කඩවලට එන්නේ වෙනස් ම පාඨක පිරිසකි.හොඳ ඉංග්‍රීසි නවකතාවක් පැරැණි පොතක් හෝ විරල පොතක් මිලට ගැනීමේ දී බොහෝ දෙනා මේ පොත් කඩපෙළට එති.නමගිය පොත් සාප්පුවලින් අලුත් නවකතා පොතක් වැඩි මිලට ගන්නවා වෙනුවට මේ පරණ පොත් කඩයකින් අඩු මිලට එම කතා පොතම මිලදී ගත හැකිය. මෙහි ඇති තවත් විශේෂයක් නම් සුළු මුදලක් ගෙවා එම නවකතා කියවා බාරදිය හැකිවීමය. ඕනෑම ගණයේ නවකතාවක් මේ කඩ පෙළේ තෝරාගත හැකිවීම විශේෂයකි.මරදානේ මේ ඉංග්‍රීසි පොත්කඩවලට ඇත්තේ තරමක ඉතිහාසයකි. ඉස්සර සුද්දාගේ කාලයේ ඔවුන් සතුවී තිබු පරණ පොත්පත් ඉතා අඩු මිලට ගත් දෙමළ වෙළෙන්දො බයිසිකල්වලින් ඒවා පොදි බැඳගෙන විවිධ ප්‍රදේශවලට ගොස් සෑහෙන ලාබයක් තබාගෙන විකිණූහ. ඔවුන් ඒ යද්දී විවිධ ධනවත් ගෙවල්වලට පන්සල්වලට ගොඩ වැදුණහ. එහිදී පොත් විකුණන අතර පන්සල් හා ගෙවල්වල තිබු විවිධ ශාස්ත්‍රීය පොත් හා අනෙකුත් ඉංග්‍රීසි සිංහල පොත් මිලදී ගත්හ. මෙය අමුතුම කටයුත්තක් වූයේ විවිධ ස්ථානවල තිබු පොත්පත් ඔවුන් මඟින් දිවයින පුරා සංසරණය වීමය. මේ සියල්ල බලා සිටි ඩබ්ලිව්. ඇම්. පී. ප්‍රේමදාස නම් පුද්ගලයෙකි.නාවික හමුදාවේ සේවය කොට සිදුවූ අනතුරකින් පසු සේවයෙන් ඉවත් වී සිටියදී මේ දෙමළ පොත් වෙළෙන් ගෙයින් ගෙට ගොස් පොත් විකිණීම අධ්‍යයනය කළ ඔහුට මේ පොත් විකිණීම හා මිලදී ගැනීම එකම ස්ථානයකදී කළ හැකි නොවේදැයි සිතුණි.මාතර ප්‍රදේශයේ පුද්ගලයකු වූ ඔහු ඉන් පසුව මරදාන දුම්රිය ස්ථානය ඉදිරිපිට පදික වේදිකාවේ මේ පොත් වෙළෙඳාම පටන්ගත්තේය.එය ඔහුට හොඳ ලාබ ලබන ව්‍යාපාරයක් විය. ඔහු එතැන් සිට පොත් ඉල්ලාගෙන එන අයගේ කියවීම් පිපාසයට දිය දෝතක් දෙන්නට පටන් ගත්තේය. ඉන්පසු ගෙවල්වලින් පොත් එකතු කරගෙන එන දෙමළ වෙළෙන්ගෙන් ද අඩු මිලට දුර්ලභ වර්ගයේ පොත් ඉංග්‍රීසි නවකතා මිලදී ගත් ප්‍රේමදාස ගේ මේ අලුත්ම තාලේ පොත් ව්‍යාපාරය 1960 දශකය වන විට ඉතා ජනප්‍රිය විය. ඔහු විවිධ වර්ගයේ දුර්ලභ පොත් ද එකතු කරගෙන සිය පදික වේදිකා පොත් කඩයට ගෙනාවේය.ඉන්පසු ඔහුගෙන් වෙළෙඳාම ඉගෙන ගත් ගෝලයන් කිහිපදෙනෙකු ද ඒ අසලින්ම පොත් කඩ දමාගත්තෙන් මරදාන දුම්රිය පොළ ඉදිරිපිට පදික වේදිකාව ආශ්‍රිතව මේ පරණ පොත් වෙළෙඳාම ජනප්‍රිය විය.ඉන්පසු 1976 දී නොබැඳි ජාතීන්ගේ සමුළුව අවස්ථාවේදී පදික වේදිකා ශුද්ධ කිරීමට හසුවූ ඔවුන්ට මරදානේ එවක ගාමිණි හෝල් ඉදිරිපිට මේ පොත්කඩ පේළිය රජයෙන් ලැබිණ. මාසිකව කොළඹ නගර සභාවට කුලී පදනම පිට මේ සාප්පු පේළිය එදා සිට බොහෝ ඉංග්‍රීසි පාඨකයන් අතර ජනප්‍රිය වූයේ වෙනත් පොත් සාප්පුවල නොමැති දුර්ලභ වර්ගයේ පොත් සොයා මෙහි පැමිණෙන්නට වූ බැවිනි.ඒ පොත් කඩ කීපය අතරට අප පැමිණියේ ඔවුන් පිළිබඳව තොරතුරු ගවේෂණයක යෙදෙන්නටය.මේ වන විට මේ ස්ථානයේ පොත් කඩ හතක් වෙයි. නම් වශයෙන් ගතහොත් “පීටර් පොත්”, ප්‍රේමදාස, වර්ණසූරිය, ප්‍රේමසිරි, සරත්, සුමුදු හා ප්‍රියංකර මේ පොත් සාප්පු හතයි.මේ සෑම පොත් කඩයකම මුල ආරම්භය හා දිරිය මිනිසා ප්‍රේමදාස මහතා බව මට ඔවුන් හා කතාබහේදී වැටහිණි.ඒ සෑම කඩයකම ප්‍රේමදාස මහතාගේ ගෝලයෙකු හෝ හිතවතෙකු සිටින අතර ඔවුන් අතර ඇති සාමූහිකත්වය හා එකමුතුව අගය කළ යුතු යැයි මට හැඟිණ. පොත් කඩ පෙළේ මුලින් ම අපට හමුවන්නේ “පීටර් බුක් ෂොප්” නම් පොත් කඩයයි.“ඔබ ගේ නම මොකක්ද?”“මං පීටර් අප්පුහාමි”“මේ කඩේ”“මේක මගේ. මගේ මාමා වන ඩබ්ලියු. ඇම්. පී. ප්‍රේමදාස මහත්මයා තමයි මේ ව්‍යාපාරයට මා යොමු කළේ දැන් ඔහු නැහැ.”“මෙතන හොඳ ට වෙළෙඳාම තියෙනව ද?”“අපි හැමෝටම බිස්නස් තියෙනව. අපි ළමයි ලොකු මහත් කළේ ඔවුන්ට ඉගැන්නුවේ මේ බිස්නස් එකෙන් තමයි. මගේ ලොකු පුතා ගුරුවරයෙක්. අනිත් දුවලත් හොඳට ඉගෙන ගත්තා. මේ පොත් බිස්නස් එකෙන් තමයි සේරම කළේ.”“දැන් මෙතන වැඩියෙන් විකිණෙන්නෙ මොන වගේ පොත් ද?”“වැඩියෙන්ම විකිණෙන්නෙ නම් ඉංග්‍රීසි නවකතා පොත් තමයි. සිංහල පොතුත් විකිණෙනවා. සීසන් එකට ඒ කියන්නෙ ජූලි අගෝස්තු ජාත්‍යන්තර පාසල්වල නිවාඩු කාලෙට ඒවාට අවශ්‍ය ඉංග්‍රීසි පොත් ගණිත පොත් ආදිය විකිණෙනවා. ඒ පොත් හරි මිල වැඩියිනෙ. ඉතින් සෙකන්ඩ් හෑන්ඩ් පොත් තමයි හුඟක් දෙනෙක් ගන්නෙ.”“වැඩිම මිලට විකිණෙන පොත් මොනවාද?”“අපොයි රුපියල් පණස් දාහ ලක්ෂය වටින පොත් තියෙනවා. දැනටනම් මා ළඟ නැහැ. හැබැයි ඒ ශ්‍රී ලංකාව ගැන ලියවුණු පැරැණි පොත් තමයි වැඩි මිලකට විකිණෙන්නෙ. “Birds of Ceylon”, “Butterfly of Ceylon” ඒ පොත් දෙක තියෙනවනම් රුපියල් 50000 කට දෙන්න පුළුවන්. ඒ කුරුල්ලො ගැන සමනලුන් ගැන ලියැවුණු පොත්. හැබැයි ඒ පොත්වල ඔරිජිනල් ඒවා. ඒ කියන්නෙ පළමුවන මුද්‍රණය තියෙනවනං මිල වැඩියි.”“ඉතින් මේ පොත් ලැබෙන්නෙ කොහොම ද?”“අපට පොත් ගෙනත් දෙන කට්ටිය එනවා. සමහරවිට අපිට කිව්වොත් අපි ගෙවල්වලටත් ගොස් පොත් මිල කරලා ගන්නවා. මේ ළඟදී මං ගෙදරකට ගියා ශ්‍රී ලංකාව ගැන ලියැවුණු පොතක් මට ලක්ෂයක් මිල කළා. මට දැන් පොතේ නම මතක නැහැ. මං ඒක ගත්තෙ නැහැ. ඒ අය පත්තරේ පළ කරල විකුණ ගනීවි.”අපට එකක් පැහැදිළියි. ඉතා පැරැණි ශ්‍රී ලංකාව ගැන ලියැවුණු පොත්වලට ඉල්ලුම වැඩි බවයි.“අපට යම් පොතක් ඕනැ කියල යම් කෙනෙක් කිව්වොත් අප ඒක හොයනව ලැබුණොත් ගෙනත් දෙනව. ඒවගේ දුර්ලභ පොත් අපෙන් ගත්තා. කස්ටමර්ල ඉන්නව. පොත් එකතු කරන ලොකු මහත්තුරු නෝනල.”“මහත්තයො අපි විකුණන්නෙ බුද්ධිය‍. මත්ද්‍රව්‍ය මත්පැන් මස් මාංශ නොවෙයි. එක අතකට මේක පින්වත් ව්‍යාපාරයක්. අපිට ලොකු ගෙවල් දොරවල් නැහැ. අපි විශාල ධනවත්තු නෙවෙයි. මේ ආදායමෙන් අපි සියල්ල කරගත්තෙ. මේ පාර අයිනෙ දූවිලි කකා තමයි සියල්ල කරන්නෙ. ඒත් සිතට සතුටුයි.”පීටර් අප්පුහාමි මහතා කියාගෙන යයි.ඊළඟට අපට හමුවුණේ සරත් බුක් ෂොප් අයිතිකරු සරත් හේවාහැන්නැදිගේය.“මේ ව්‍යාපාරයට මං ආවේ මගේ මාමා කෙනෙක් වන ප්‍රේමදාස මුදලාලි නිසා. 1978 දී මං මෙතැනට ආවේ. 1960 ගණන්වල ඉඳල මරදානෙ ඉස්ටේෂම ළඟ තිබුණු සාප්පු මෙතැනට ආවේ 1976 දී. මං 1978 ඉඳල මාමට කියල මේ කඩේ වෙන් කරගෙන මේක කරනවා. මගේ ලොකු පුතා ඔස්ට්‍රේලියාවේ. මං ඒගොල්ලන්ට ඉගැන්නුවෙ මේ රස්සාවෙන්. මේක හොඳ ආදායමක් ඇති රස්සාවක්.”“මං ළඟ මොන්ටිසෝරියේ සිට උසස් පන්තිවලට සමහරවිට විශ්වවිද්‍යාලවල විභාගවලට අවශ්‍ය පොත්, නීති පොත්, වෛද්‍ය පොත් පවා තියෙනවා. සමහර ඒවා දුර්ලභ පොත්.”“වැඩියෙන් විකිණෙන්නේ මොන වගේ පොත් ද?”“නවකතා තමයි.”“කාගෙ නවකතා ද?”“සිඩ්නි ෂෙල්ඩන්, ජෙෆ්රි ආචරි, ජේම්ස් හැඩ්ලි ‍ෙච්ස්, ඩැනියෙල් ස්ටීල් ඒ වගේම මිල්ස් ඇන් බූන්ස් පොත් නැන්සි ඩෝ වගේ යොවුන් රහස් පරීක්ෂක කතා වැඩියෙන් විකිණෙනවා.”“මිල වැඩි පොත් මොනවා ද?”“ශ්‍රී ලංකාවේ කුරුල්ලො සත්තු ගැන පරණ පොත්. පළමු මුද්‍රණය තමා වඩා වටින්නෙ.”ඒ මා ඇසු පරණ කතාවමය.“දැන් මොකක්ද තියෙන මිල වැඩිම පොත”“රොබට් නොක්ස්ගෙ හිස්ටොරිකල් රිලේෂන්ස් ඔෆ් සිලෝන් පොත.ඒක සිංහලටත් පරිවර්තනය වුණු පොතක්නෙ.”ඔව් ඒත් මා ළඟ තියෙන්නෙ ඒකෙ දෙවැනි මුද්‍රණය. ඒක රුපියල් විසිදාහයි. පළමුවන මුද්‍රණය තිබුණේනම් ඊට වැඩිය වටිනවා.”පොත් අතරේ නෙත් යැවු මට හිට්ලර් ගේ ‘මේන් කෑම්ප්’ පොත දකින්නට ලැබිණ. මම එය අතට ගතිමි.“මේ පොත කීය ද?”“එක්දාස් හයසිය පණහයි”“අඩු නැද්ද?”“අඩු කරල බැහැ මහත්තයො”අපි ඊළඟට වර්ණසූරිය පොත්හල හා ප්‍රේමසිරි පොත්හලට ද ගොඩ වැදුණෙමු.වර්ණසූරිය පොත් හලේ සිටි කුමාර හා ප්‍රේමසිරි පොත්හලේ සිටි මෝහන් සමඟ අපි කතා කළෙමු.ඔවුන් ද අපට කීයේ ඉහත කී තොරතුරුමය.වර්ණසූරිය පොත්හලේ තිබු සමනළයන් ගැන ලියැවුණු රුපියල් 20000 ක් වටිනා පොතේ ද ඡායාරූප ගැනීමට අපට හැකිවිය.අපට මේ චාරිකාවෙන් එකක් පැහැදිළිය. මරදානේ මේ පරණ පොත් කඩවලට ද ඉල්ලුමක් ඇති බවය. මේවාට එන්නේ වෙනමම පිරිසකි.උගත් නීතිඥවරු ඇමැතිවරු දොස්තරවරු මේ කඩවලින් වටිනා පොත් ලබාගන්නා බව නොරහසකි. එහෙත් මේ කඩ පේළියත් නගර අලංකරණය සඳහා ඉවත් කරන්නට යනවා යන මතයකින් ඔවුහු සැලී සිටිති.එහිදී අපට දකින්නට ලැබුණු රුපියල් 50000 ක් වටිනා පොත ශ්‍රී ලංකාවේ සමනලුන් ගැන ලියැවුණු පොත මට පෙන්වූයේ වර්ණසූරිය පොත් සාප්පුවේ අයිතිකරුය.මෙවන් අපූරු පොත් මිලදී ගැනීමට ඔබ යා යුතු එකම ස්ථානය මරදාන පරණ පොත්කඩ පෙළයි.පොත් පිපාසයෙන් පෙළෙන ඔබේ පවස සංසිඳුවන්නට සැදී පැහැදී සිටින මේ පොත්කඩ පෙළ පිළිබඳව රජයේ බලධාරීන්ගේ ඇස ඇරිය යුතු බව අපේ අදහසයි. ඔවුන්ට මෙයට වඩා පහසුකම් ඇති ඝෝෂාවෙන් මිදුණු නිහඬ පරිසරයක් ලබා දෙන්නේනම් ඔවුන් විකුණන බුද්ධියට ගරු කිරීමක් නොවන්නේ ද?දයා ඩී. ෆොන්සේකා ඡායාරූප -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af1310203</link>
    <topic>ඉටු කරන්න බැරිවුණු ඡන්ද පොරොන්දුව</topic>
    <author>නීතිඥ අනුර හෑගොඩ</author>
    <content>නොමිලයේ ලැබෙන දෙය යට රහසක් ඇතැයි යන්න කියමනකි. නමුත් නොමිලයේ ලැබෙන හැමදේම එසේ නොවේ.නැෂනල් හෙල්ත් සර්විස් නමින් වූ බ්‍රිතාන්‍ය ආරෝග්‍ය ශාලා ක්‍රමය පවත්වන්නේ නොමිලයේය. රැකියාවන්හී නියුතු වූවන් ගෙන් අය කර ගන්නා බදු කොටසක් සහ රාජ්‍ය මූල්‍ය ප්‍රතිපාදන මඟින් එය පැවැත්වෙයි. පෞද්ගලික වෛද්‍ය රක්ෂණයක් ලබාගන්නා පුද්ගලයන්ට පෞද්ගලික රෝහල් ආදියට ඇතුළත්ව ප්‍රතිකාර ලබා ගත හැකි වුවත් මෙහි සියලුම දෙනා හට ආරෝග්‍ය ශාලාවලින් ප්‍රතිකාර මෙන්ම එයට පෙර අවශ්‍ය වන වෛද්‍ය සේවය ද සම්පූර්ණයෙන්ම ලැබෙනුයේ නොමිලයේය.ඇමෙරිකාවේ එසේ නොවේ. එහි රාජ්‍ය ආරෝග්‍ය ශාලා සේවය කියා දෙයක් නැත. දුප්පතුන් ලෙස සැලකෙන්නන්ට හැරුණු කොට ජනතාවට වෛද්‍ය රක්ෂණයක් ලබා ගැනීම අනිවාර්ය වේ. එහෙත් එහි මිලියන හතළිහකට වඩා පුද්ගලයින් රක්ෂණ නොමැතිකම නිසා පීඩා විඳිමින් සිටිති. ඒ එවැන්නකට ගෙවීමට ඔවුනට ශක්තියක් නොමැති නිසාය.ඇමෙරිකා ජනාධිපති බැරැක් ඔබාමා ගේ එක් ඡන්ද පොරොන්දුවක් වූයේ තමා බලයට පත් වුවහොත් රාජ්‍ය අනුග්‍රහය යටතේ මුළු ඇමෙරිකාවටම වෛද්‍ය රක්ෂණ ක්‍රමයක් හඳුන්වාදෙන බවය. එය පනතක් මඟින් සම්මත වූ අතර එය “ඔබාමා කෙයාර්” නමැති ආරූඪ නමින් ප්‍රචලිත විය. එහෙත් 2010 සිට මේ දක්වා එයට තවමත් ක්‍රියාත්මක වන්නට ඉඩ ලැබුණේ නැත.ඔබාමාගේ විරුද්ධවාදීන් වූ රිපබ්ලිකන් මන්ත්‍රීවරුන් මෙය ඉවත ලෑමට උසාවි ගිය අතර නූලෙන් බේරුණත් ඒ සඳහා මූල්‍යමය ප්‍රතිපාදන අනුමත කිරීම කොන්ග්‍රසයෙන් සිදු කළේ නැත. ඒ එහි වැඩි ඡන්දයක් දුන්නේ ඔබාමා විරුද්ධවාදීන් වන රිපබ්ලිකන් මන්ත්‍රීවරුන්ට වීම නිසාය. පසුගිය කොන්ග්‍රස් මැතිවරණයේදී සමහර රිපබ්ලිකන් ඡන්ද අපේක්ෂකයන් ඡන්දය ඉල්ලා තිබුණේ ඔවුනට බලය ලැබුණහොත් “ඔබාමා කෙයාර්” පනතට මූල්‍ය සහයෝගය නොදෙන පදනම මතය. සමහර ධනවත් ප්‍රදේශවල ජනයා එයට පක්ෂව ඡන්දය දී තිබිණ.පසුගියදා පැවැති 2014 වසරේ අයවැය විවාදයේ දී එම මන්ත්‍රීවරුන් තමන් පොරොන්දු වූ දෙයට ඇලී ගැලීම සිටියහ. “ඔබාමා කෙයාර්” සඳහා මුදල් අනුමත කිරීම ඇමෙරිකාවට දැරිය නොහැකි බරක් ලෙස හැඳින්වූ ඔවුහු එය ඉවත් කළහොත් අයවැය පනත අනුමත කිරීම කළ හැකි බව කියා සිටියේය. මෙය අනුමත කළහොත් තවත් කාරණාවක් සිදුවෙයි. ඒ ඇමෙරිකාවේ වැඩි ජනතාවක් පුරා ඔබාමා ජනප්‍රිය වීමය. එමඟින් ඔහුගේ ඩිමොක්‍රැටික් පක්ෂයේ බලය ඉදිරියටත් තහවුරු වීමට ඉඩ ඇති වීමය.කෙසේ වෙතත් මේ අයවැය අනුමත නොකිරීම නිසා ඇමෙරිකානු රජය ඉමහත් අසීරුතාවකට පත්වී තිබේ. මේ අං පොරය නිසා පඩි ගෙවීමට නොහැකි වීම මත පසුගිය සතියේ ලක්ෂ හතකට වඩා වැඩි රජයේ සේවක පිරිසකට වැඩ නැතිව ගෙදර යන්නට අණ ලැබිණ. රජයේ, උද්‍යාන, කෞතුකාගාර, සහ බොහෝ සංචාරකයන් ගැවසෙන ස්ථාන වසා දැමු අතර ආගමන විගමන දෙපාර්තමේන්තුවත්, ගුවන් ගමන් පරිපාලකයනුත් පමණක් වැඩෙහි යෙදෙනු දක්නා ලදී. හමුදාවනට නොකඩවා ගෙවීම ජනාධිපතිවරයා විසින් කරගෙන යන බවට සහතිකයක් දී තිබිණි.මෙවන් අවස්ථා ගණනාවක් ඇමෙරිකානු ඉතිහාසයේ සිදුවී ඇති අතර අවසාන වශයෙන් එය සිදුවූයේ 1995 දීය. එවර දින 21 ක් රජය වසා දැමීම වූ හෙයින් එය එහි ආර්ථිකයට ඉතා විශාල බලපෑමක් සිදුවූවක් ද විය. ඇමෙරිකානු කොටස් වෙළෙඳපොළ කඩා වැටෙන අතර ඩොලරයේ වටිනාකම ද ඉතා ශීඝ්‍රයෙන් පහළ වැටෙමින් පවතී. අප දැන් ඇමෙරිකානු රජය දෙස බැලිය යුත්තේ සානුකම්පිතවය. ක්ලීන් සූට්, එම්ප්ටි පොකට්, මෙතැන දී යමක් කිව යුතුය. ඇමෙරිකාවේ ජනතාවට නොමිලයේ වෛද්‍ය රෝහල් පහසුකම් නැත. එය කිරීමට ගොස් ආණ්ඩුව බිඳ වැටීමට ඉඩ තිබේ. බ්‍රිතාන්‍යයේ නොමිලේ වෛද්‍ය ආරෝග්‍ය ශාලා පහසුකම් ඇත. ඒ මෙරට අයට පමණි. මාස හයකට අඩු වීසාවකින් එංගලන්තයට පැමිණෙන්නන් හට නොමිලේ ආරෝග්‍ය ශාලා වෛද්‍ය ප්‍රතිකාර ලැබෙන්නේ නැත. ඔවුන් ගෙවීම් කළ යුතු අතර නොඑසේනම් තම රටේ ලිපිනයට බිලක් යවනු ලැබේ. ශ්‍රී ලංකාවේ එසේ නොවන බව මේ විශාල රටවල් දැනගත යුතුය. රටේ සමස්ත ජනතාවටම පමණක් නොව විදේශ සංචාරකයනට ද අපගේ නිදහස් ආරෝග්‍ය ශාලා සේවයෙන් ප්‍රතිකාර ලබාගත හැක. මෙම මානුෂික අංගය ලෝකයේ බොහෝ රටවල නැත.එක්සත් ජාතීන්ගේ ප්‍රධාන කාර්යාලය ඇත්තේ ඇමෙරිකාවේ නිව්යෝර්ක් නුවර ය. එය පවතින්නේ සාමාජික රටවල මූල්‍ය සහයෝගය මතය. එහි නඩත්තුවට අවශ්‍ය මුළු පිරිවැයෙන් සියයට විසිපහක් දරන්නේ ඇමෙරිකාවය. නවනීදන් පිල්ලේ මහත්මිය ප්‍රධානත්වය දරන මානුෂික අයිතිවාසිකම් කමිටුව පවතින්නේත් එහි එක් අංශයක් ලෙසය. තම ප්‍රධාන අනුග්‍රාහකයා වන ඇමෙරිකානු රජය එහි සේවකයනට පඩි නඩි ගෙවා ගන්නට නොහැකිව ලතවන බව පිල්ලේ මහත්මිය දනී. තත්ත්වය නරක අතට හැරුණහොත් තම දරු මුනුපුරන් බලා කියාගෙන, මැහුමක් ගෙතුමක් කරගෙන ගෙදර ඉන්නට තමනට සිදුවන බව පිල්ලේ මහත්මිය හොඳින් දනී. එය එසේ නොවේවායි අපි ප්‍රාර්ථනා කරමු. එක්සත් ජාතීන්ගේ සමුළුව පිල්ලේ මහත්මියගේ මානුෂික කමිටුවේ පඩි නඩි ගෙවීමට ශ්‍රී ලංකාවෙන් වුවද ආධාර ඉල්ලා සිටීමට ඉඩ තිබේ. තමන්ට විරුද්ධව පූර්ව කරුණු එක්කළ වාර්තාවක් එයින් ප්‍රකාශයට පත්වීමට ඉඩ තිබෙන බව දැන දැන වුවද ශ්‍රී ලංකාණ්ඩුව එයට ආධාර දෙනු නොඅනුමානය. අවශ්‍ය නම් එම වාර්තා මුද්‍රණයට කඩදාසි සැපයීම ද කරනු ඇත. එහෙත් පිල්ලේ මහත්මිය කොලය වසා නොගසනු ඇතැයි අපගේ බලාපොරොත්තුවය.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af1310204</link>
    <topic>තංජන්තැන්නේ හුනුගල් ඇල්ලයි හුනුගල් පොකුණයි</topic>
    <author>ඇහැලියගොඩ පී. එස්. සේනාරත්න</author>
    <content>ලංකාවට එකයිහුනු ගල් ඇල්ලසබරගමු පළාතේ බළන්ගොඩ පුරවරය භූගෝලීය වශයෙන් ද පාරිසරික හා දේශගුණික වශයෙන් ද ඉතා වැදගත් ස්ථානයකි. භූගෝලීය වශයෙන් විවිධ විෂමතාවන් පෙන්වන කන්ද උඩරටට පිවිසෙන එක් මාර්ගයක් වශයෙන් ද දේශගුණික හා පාරිසරික තත්ත්වයන් සලකා බලන විට ශ්‍රී ලංකාවේ සෑම ප්‍රදේශයක්ම නියෝජනය වන දේශගුණ හා පාරිසරික ලක්ෂණ පෙන්වන ස්ථානයකි. විශේෂයෙන් පාරිසරික විවිධත්වය අනුව සෑම ප්‍රදේශයකම දක්නට ලැබෙන තත්ත්වයන් මෙහි පෙන්නුම් කිරීම විශේෂ ලක්ෂණයකි. එයට කදිම නිදසුනක් ලෙස මෙම ප‍්‍රදේශයේ පිහිටන ‘හුනුගල් ඇල්ල’ හා ‘හුනුගල් පොකුණ’ පෙන්වා දිය හැක.බළන්ගොඩ සිට කල්තොට පාරේ කිලෝමීටර් 27ක් පමණ ගිය විට තංජන්තැන්න ප්‍රධාන පාරෙන් ඇතුළට කිලෝ මීටර් දෙකක් රක්ෂිත වන අරණක් තුළ මෙම ‘හුනුගල් පොකුණ’ හා ‘හුනුගල් ඇල්ල’ පිහිටා ඇත. එම වන අරණ තවමත් නොඉඳුල්ය. පිරිසුදුය.ප්‍රධාන පාරේ සිට කිලෝමීටර් කීපයක් ඇතුළට වන්නට පළමුව හුනුගල් ඇල්ල හමුවේ. එය නැරඹීමට දුෂ්කර මාර්ගයක යා යුතුව ඇත. කටුපඳුරු මානා පඳුරු අතරින් රිංගා ගිය විට විශාල ගල් පර්වතයක් හමුවේ. එය අපහසුවෙන් නැඟ ඇල්ලට ළඟා විය හැක. එම පර්වතය මත තැන් තැන්වල කුඩා දිය ඇළි දක්නට ඇති අතර ප්‍රධාන ඇල්ල හුනුගල් කුලක් මතින් අඩි 20ක් පමණ පහළට ඇද හැලෙන සුන්දර වූ දිය ඇල්ල දක්නට ලැබේ. හුනුගල් පර්වතය තුළ ගුහාවක් ද පිහිටයි. මෙම හුනුගල කෙසේ නිර්මාණය වූවා දැයි කිව නොහැක. සමහර විට ජලයේ ඇති කිවුල කාලාන්තරයක් පහළට ඇද හැලී පර්වතය මත හුනුගල නිර්මාණය වූවා දැයි සැකයක් පවතී.එම ස්ථානයට කිලෝමීටරයක් පමණ පහළින් හුනුගල් පොකුණ පිහිටයි. විවෘත පරිසරයක මෙවැනි නිර්මාණයක් දක්නට ලැබීම විරල අවස්ථාවකි. සොබාදහම ශ්‍රී ලංකා මාතාවගේ පරිසරයට දායාද කළ විශ්මිත නිර්මාණයක් ලෙස මෙය සැලකිය හැක.දිය පාරක් පහළට ගලාගොස් එයට පහළින් හුනුගල් පොකුණ පිහිටයි. එය තට්ටු තුනකින් පෙන්නුම් කෙරේ. පහළ සිට ජල පහර ඉහළට බැලූ විට පෙනී යන්නේ හුනුගල් ලබ පහළට ගලාගෙන ගොස් එකවරම එය සිසිල් වී තැන්පත් වූ බවකි. එය ජල පහරේ බෑවුම අනුව තට්ටු වශයෙන් පහළට පෙරා ඇති බවක් පෙන්වයි. එහෙත් එවැන්නකට සාධක ඇතැයි සිතිය නොහැක.හුනුගල් (ඩොලමයිට්) පරිසරයක ඒ මතින් ජලය ගලා ගෙන යන විට එම පාෂාණයේ අන්තර්ගත මැග්නීසියම් කැල්සියම් ලවණ මෙම ජලයේ බෙහෙවින් අන්තර්ගත විය හැක. විවෘත පරිසරයක මෙම ජලය වාතය හා ගැටෙන විට වාතයේ කාබන්ඩයොක්සයිඩ් වායුව හා එකතු වී කැල්සියම් මැග්නීසියම් කාබනේට් සංයෝග සාදන සොයන ක්‍රියාවලිය ඉක්මනින් සිදුවී එය ජල පහරේ තැන්පත් වූවා යැයි සිතිය හැක. පොකුණේ හා ජල පහරේ සියලුම ගල්, මුල් සුදුපාට වී ඇත. ගල් ස්වල්පයක් පලුදු කළ විට අභ්‍යන්තරයේ කළුගල දර්ශනය වේ.බොහෝ කාලයක් මෙම ජලය ගලාගෙන යාම නිසා ජලයේ කිවුල මේ ආකාරයට ගල්වල, ගස් මුල්වල බැඳී ඇති ආකාරයක් පෙන්වයි. එය විස්මිතය, පරිසරයට අමුතු සුන්දරත්වයක් පෙන්වන අතර පාරිසරික විවිධත්වය මැනවින් පෙන්නුම් කෙරේ. එම ජල පහරට පහළින් හුනුගල් පොකුණ පිහිටයි. ජලය පිරුණ තට්ටු තුනකින් සමන්විත මනහර ‍ෙපාකුණකි. ජලය කිවුල් රසයක් ඇත. ඉතා වියළි කාලයක් පැවතිය ද එහි ජලය සිඳී නොපවතී. ජලය සිඳී යන විට ජල මට්ටම සුදු පාට රේඛාවලින් පොකුණ වටා දක්නට ඇත. මෙය පාසල් ශිෂ්‍යයන්, පරිසර ගවේෂකයන්ට පරිසර විවිධත්වය අධ්‍යයනය සඳහා ‍තෝතැන්නකි. විශේෂයෙන් දේශීය හා විදේශීය සංචාරකයින්ට මෙය බෙහෙවින් වැදගත් ස්ථානයක් විය හැකිය. මෙම ස්ථානයට යාම සඳහා තවමත් සකස් කළ මාර්ගයක් නැත. කුඩා අඩි පාරක් නොඉඳුල් වන අරණ අතරේ පිහිටයි. තවම පොලිතීන් එහි නැත. කෙසේවුවද මිනිස් බලපෑම වැඩි ඈතක නොවන බව පැහැදිලිව පෙන්වයි. ඒ නිසා මෙම ස්ථානය කෙරේ මධ්‍යම පරිසර අධිකාරියේ අවධානය ‍යොමුකර විශේෂ ආරක්ෂාවක් සපයන්නේ නම් කාලාන්තරයක් තිස්සේ ක්‍රමයෙන් සෙමෙන් සිදුවන මෙම ක්‍රියාවලිය විවෘත භූමියක් මත තවදුරටත් බලාගත හැක.මෙම ස්ථානය නැරඹීම සඳහා අපට මඟපෙන්වීම කළේ තංජන්තැන්න සමෘද්ධි සංවර්ධන නිලධාරි බණ්ඩාර මහතා (ඩී.ජී.පොඩිමහත්මයා), ප්‍රදීප් කුමාර මහතා, ඕෂන විදිර මහතා, යුගාංජන සුමනසිරි මහතා, දර්ශන සුමනසිරි මහතා සහ නිවාස නිලධාරි යු.ජී.ජයරත්න මහතා ඇතුළු කණ්ඩායමයි. එම මහතුන්ට ස්තුතියි. නොඉඳුල් පරිසරය කිළිටි නොකර එහි සුන්දරත්වය විඳගන්න. එම පිරිස ඔබට ආරාධනා කරයි.ඇහැලියගොඩ පී. එස්. සේනාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af1310206</link>
    <topic>මම නවකයකුට ඉඩදුන්නා</topic>
    <author> ඉඳුනිල් වීරරත්න</author>
    <content> ඉඳුනිල් වීරරත්නමෙය හදිසි තීරණයක් නෙමෙයි‍. ටික කාලයක ඉඳන් මම ටෙස්ට් ක්‍රිකට් ක්‍රීඩාවට සමුදෙන්න ඕන කියන තීරණය අරගෙන හිටියෙ.මම කිසියම් වැදගත් තීරණයක් ගන්න පෙර මගේ බිරියගෙන් මවුපියන්ගෙන් යාළුවන්ගෙන් වගේ ම මම ළඟින් ම ඇසුරු කරන පූජ්‍ය පක්ෂයෙ ස්වාමීන් වහන්සේලා තුන් නමක් ගෙන් අහනවා. ඒ වගේ ම මම උපදෙස් ගන්න පිරිසකුත් ඉන්නවා. ඒ හැම දෙනාගෙන් ම අහලා තමයි මේ තීරණය ගත්තෙ.එදා මාධ්‍යවේදීන් අහපු ප්‍රශ්නවලට ඇයට ගොඩක් දුක හිතෙන්න ඇති. මොකද මම හුඟාක් දුක් විඳල මේ තැනට ආව කෙනෙක්. ඕන ම කෙ‍නකුට ඒ වගේ වෙලා‍වට දුකක් දැනෙනවා. අවුරුදු 14 ක ක්‍රිකට් ජීවිතයට සමුදෙනව කියන එක ලේසි නෑ‍. ක්‍රිකට් කියන්නෙ අපේ ලේ වගේ. ඒ වගේ ම ක්‍රිකට් කියන්නෙ මගෙ ජීවිතේ. මොකද මට හැම දෙයක් ම ලැබුණේ මගේ ක්‍රිකට් නිසා. ඒකෙන් සමුගන්න එක වේදනා බරයි. ඒ වගේ ම සමුගන්න එක ලේසි දෙයකුත් නෙමෙයි.මම අවුරුදු 14 ක් ජාත්‍යන්තර ක්‍රිකට් ක්‍රීඩා කළාට අවුරුදු 7, 8 ඉඳන් තමයි මේ ක්‍රීඩාවෙන් උඩට එන්නෙ. ඒ කියන්නෙ අවුරුදු 30 ක විතර අතීතයකට තමයි මේ සමුදෙන්නෙ. ඉතින් ඇත්තටම එතනදී වේදනා බර විය යුතුයි අපි ‍මනුෂ්‍යයන් විදිහට. මගේ හිතේ තියෙන ඒ වේදනාව මංජුලා දන්නවා. ඒ නිසා තමයි එයාට දුක හිතෙන්න ඇත්තෙ.ගෙදරදී අපි කතා කරන විදිහ නෙමෙයි කෙනෙක් ප්‍රශ්නයක් අහල උත්තර දෙනකොට තියෙන්නෙ.එයාට මම පැහැදිලි කරල දුන්නා මේ ගැන. ඇය හොඳ දැනීමක් තියෙන කාන්තාවක්. හොඳ ගෘහිණියක්. හොඳ බිරියක්‍. හොඳ මවක්. පවුල් ජීවිතය හොඳින් ගෙනියන්න එයාට හොඳ අවබෝධයක් තියෙනවා.අපේ පවුල් ජීවිතය ඉදිරියට ගෙනියන්නෙ කොහොමද කියන දේ අපි කතා කළා. සැලසුම් කළා. අපේ ඒ සැලැසුම්වලට අනුව අපි ගන්න තීරණ රටේ අනාගතය වෙනුවෙනුත් විය යුතුයි. ඒ ගැන ඇයට හොඳ අවබෝධයක් තිබෙනවා.මෙහෙමයි. මම කවදා හෝ ක්‍රිකට් ක්‍රීඩාවෙන් විශ්‍රාම ගත යුතුයි. ඒත් අපි අද මෙතන ඉන්නෙ අපට පෙර සෙල්ලම් කරපු අය අපට පාරක් හදපු නිසා. අපටත් අවස්ථාවක් දුන්න නිසා. ඒ නිසා නවකයන්ට අපිත් අවස්ථාවක් දිය යුතුයි.ඇත්තට ම මම කණ්ඩායමට එන කාලෙ මට මැච් එකක් හම්බ වුණේ බොහොම කලාතුරකින්. මම සිම්බාබ්වේ සංචාරයේදි හොඳට ක්‍රීඩා කරල තියෙද්දි ඊළඟ සංචාරයේදී මට එළියෙ ඉන්ඩ වුණා. මොකද ජ්‍යෙෂ්ඨ ක්‍රීඩකයො දෙන්නෙක් නැවතත් කණ්ඩායමට ආව නිසා.එක් දින තරගාවලියට ගියාම අපි බලන් ඉන්නවා. ඒ කාලෙ අද වාගෙ තරග 5 ක් ගැහුවෙ නෑ. ගැහුවෙ තරග තුනයි. ඒ නිසා අපි පළමු වැනි තරග දෙක දිනනකං බලන් ඉන්නෙ. මොකද එතකොට සමහර විට ජ්‍යෙෂ්ඨ ක්‍රීඩකයෙක් විවේක අරන් නවකයකුට අවස්ථාව දෙනවා. ඒ වගේ වකවානුවක අපි ජාතික කණ්ඩායමට ආවෙ.ඉතින් මගේ අතීතය ගත්තම මම හොඳට බැටකාලා; කට්ට කාලා තියෙනවා. කණ්ඩායමට එන්න හරිම අමාරුයි. එනවා... යනවා.බොහෝ අවස්ථාවල මම එළියෙ ඉඳල තියෙනවා. ඒ හැම අවස්ථාවකදීම මම ක්ලබ් එකට (ක්‍රීඩා සමාජයට) ඇවිත් බැට් එකෙන් තමයි උත්තර දුන්නෙ.ඒ අත‍ීතය දිහා හැරිල බලද්දී මෙය මම ගත්ත හොඳ තීරණයක්. ඒ තීරණය ගැන තවත් සතුටු වෙන්න පුළුවන්. මේ අවස්ථාවෙන් උපරිම ප්‍රයෝජන අරගෙන නවකයෙක් ඉදිරි අනාගතයේදී අපේ රට ජයග්‍රහණය කරන්න නියමුවෙක් වුණොත්. මේ සතුට මේ කඳුළු එදාටත් මට එයි කියල මම හිතනවා.මම ගිය වසරේ නොවැම්බර් මාසයේ නවසීලන්ත සංචාරය වෙන කොට තීරණයක් අරගෙන තිබුණා ටෙස්ට් ක්‍රිකට් පිටියෙන් සමුගන්නවා කියල. එතකොට මහේල ජයවර්ධන තමයි නායකත්වයේ හිටියෙ. මහේල මගෙන් ඉල්ලීමක් කළා තීරණය වෙනස් කරන්න කියල‍. මහේල විතරක් නෙමෙයි තවත් ගොඩක් අය ඒ ඉල්ලීම කළා.ඕස්ට්‍රේලියාවට යද්දී එක්ස්ප‍ීරියන්ස් තියෙන ක්‍රීඩකයන් ‍ඕන. මොකද ඕස්ට්‍රේලියාවේදී අපි ටෙස්ට් තරගයක් ජයග්‍රහණය කරල තිබ්බෙ නෑ. අපට ලොකු ඕන කමක් තිබුණා එක තරගයක් හරි ‍ඕස්ට්‍රේලියාවේදී ජයග්‍රහණය කරන්න.ඒ නිසා මහේලගේත් අනෙක් අයගේත් ඉල්ලීම නිසා මම තවත් කාලයක් කණ්ඩායමේ ඉන්නවා කියලා තීරණය කරලා ඒ සංචාරයට සහභාගි වුණා. ඒත් දැන් මට යන්ඩ කාලය හරි.ඇත්තෙන් ම. ඉදිරියට පැවැත්වෙන්නට තියෙන තරගාවලි දෙක මං හිතන්නෙ නවකයකුට පහසු වෙයි. අපි ක්‍රීඩා කරන පළමු වැනි තරග 3 පැවැත්වෙන්නෙ ඩුබායි නගරයේ. එහි තණ තිලි ගොඩක් උචිතයි පිතිකරුවන්ට. ඉතින් ඒත් එක්කම ඊළඟට අපි යන්නෙ බංග්ලාදේශයට ඒකෙදිත් හොඳ අවස්ථාවක් තියෙනවා නවකයකුට ලකුණු අතරට එන්න.ඊට පස්සෙ අපට තියෙන්නෙ එංගලන්ත‍ය එක්ක තරගාවලියක්. මං හිතන්නෙ එංගලන්තයට යන්න ඉස්සෙල්ල නවකයකුට තරග 5 ක් ලැබෙනව කියන්නෙ හොඳ අවස්ථාවක්. මං හිතනව ඒ අවස්ථාව හොඳට ප්‍රයෝජනයට අරගෙන එංගලන්තෙදි ඔහු සාර්ථක වෙයි කියල.අනිත් එක නවකයකුට හොඳ අවස්ථාවක් අපේ ජ්‍යෙෂ්ඨතම ක්‍රීඩකයො දෙන්නත් එක්ක ක්‍රීඩා කරන්න ලැබෙන එක. ඒ ලැබෙන අවස්ථාලොකු අත්දැකීමක් වෙයි. ඒ අනුව මං හිතනවා මං ගත්තෙ නිවැරැදි තීරණයක් කියලා.ටෙස්ට්වලින් සමුගැනීමත් සමඟ ඒ කාලය තියෙනවා පුහුණුවීම් කරන්න. ඒ විවේක කාලයත් ප්‍රයෝජනයට අරගෙන මගේ උපරිම ශක්තිය යොදවල පුහුණුවීම් කරල එක්දින සහ 20 යි 20 තරග ජයග්‍රහණය කරන්න තමයි අධිෂ්ඨානය. ඒ වගේ ම එම තරග දෙක තුළදී වැඩිපුර දෙයක් කරන්න මනස වුණත් දැන් ටිකක් නිදහස්. නැත්නං එක දිගටම සංචාර තිබුණාම විවේකය අඩුයි.සමුනොගෙන හිටියා නම් මේ දවස්වල පැවැත්වෙන තුන් කොන් තරගාවලියට සහභාගි විය යුතුයි. ඒ නිසා මේ දවස් ටිකේ සෑහෙන්න විවේකයෙන් ඉන්නවා. ගොඩක් කාලයකින් ගෙදර අය එක්ක දරුවො එක්කසතුටින් කාලය ගත කළා.මට මං ගැනම ලොකු ආඩම්බරයක් තියෙනවා. විශේෂයෙන් පොඩි තැනකින් ආව කෙනෙක් හැටිය‍ට. කළුතර තිස්ස මහා විද්‍යාලය වගේ ‍පොඩි ඉස්කෝලයකින් ඇවිල්ල බොහෝ ම අමාරුවෙන් දුක් විඳල ක්‍රිකට් ගහල ක්‍රිකට් පොතට නම ඇතුළත් කරන්න ලැබීම ගැන මම නිහතමානීව ආඩම්බර වෙනවා. ඒ පහර මගේ නමින් තියෙන එක ගැන මම පෞද්ගලිකවම සතුටු වෙනවා වගේ ම ලාංකිකයො හැටියට ක්‍රිකට් ලෝලීන් හැම දෙනා ම පාහේ අ‍ාඩම්බර වෙන බව මම දන්නවා. මොකද ‍මට හම්බ වෙන ගොඩක් අය; ඔවුන්ගේ සතුට ප්‍රකාශ කරනවා.මොකද ක්‍රිකට් පටන් ගත්ත රටවල් වල ක්‍රීඩකයකුටවත් එහෙම තමන්ගේ නම යොදා ගන්න අවස්ථාවක් ලැබිල නැහැ. ඒ ගැන ඇත්තට ම නිහතමානී ආඩම්බරයක් දැනෙනවා.දෙවැනි අයි පී එල් තරගාවලිය තිබුණෙ දකුණු අප්‍රිකාවෙ. ‘පැඩල් ස්වීප්’ පහර හැමෝම වගේ ක්‍රීඩා කරනවා. ඒ පහර එල්ල කළා ම යන්නෙ “ෂෝට් ෆයින් ලෙග්” කලාපය හරහා. එතන බොහෝ විට පන්දු රකින්නෙක් රඳවල තියෙනවා. නමුත් දැන් හුරුවෙලා ඉන්න ආකාරයට කඩුල්ල පිටුපස ක්‍රීඩකයෙක් රඳවන්න අපහසුයි. මොකද කණ්ඩායමේ ඉන්න 11 දෙනයි.මේ තරගාවලියෙදි මම ඒ ගැන ටිකක් කල්පනා කරල එක අවස්ථාවක උත්සාහ කළා ‘ඩිල්ස් කුප්’ පහර ගහන්න. ඒක සාර්ථක වුණා. එදා ගිල්ක්‍රිස්ට් කඩුලු රකින්නා විදිහට හිටියෙ. ඒ පහර එල්ල කළා ම පන්දු රකින්නත් පන්දු යවන්නාත් ගොඩක් අපහසුතාවට පත්වුණා.ඒ අනුව මම හිතුවා මේක තව තවත් දියුණු කරන්න ‍ඕන කියලා. ලංකාවට ආවට පස්සේ හතුරුසිංහ අයියත් එක්ක කතා කරල 2009 ලෝක කුසලාන තරගවලට යන්න ඉස්සෙල්ල ටෙනිස් බෝලයෙන් පුහුණු වෙන්න පටන් ගත්තා.ලෝක කුසලාන තරගමාලාවෙදි දිගින් දිගටම මම ඒ පහර එල්ල කළා‍. ලකුණු ආවා. පන්දු යවන්නන්ට ඒ පහර එල්ල කිරීමත් එක්ක ඔවුන් ලොකු පීඩනයකට පත්වුණා.මෙහි සාර්ථකත්වය තරගාවලියේදී හොඳින් ම පෙනුණා. අපි අවසාන මහා තරගයට එන තෙක් ම ආවා. මම තරගාවලියේ වීරයා වුණා. ඉතින් මම දැනගත්තා මං නිර්මාණය කළ දේ සාර්ථකයි කියලා. වැඩිකල් යන්න ඉස්සෙල්ල මට අවබෝධ වුණා මේ පහරේ හරියට ලකුණු තියෙනවා කියලා.පිටරට සමහර මාධ්‍ය මේ නම පාවිච්චි කරනවට කැමැති වුණේ නෑ. සමහර ක්‍රීඩකයො පවා මේකට අකැමැතිව කතා කරනවා මගේ කනට ඇහිල තියෙනවා. ඒ වෙලා‍වට කනගාටුවක් දැනුණත් මම දෙයක් ක්‍රිකට් පොතට ඇතුළත් කළා.දැන් මගේ නම ක්‍රිකට් පොතේ ලියැවිලා. ලාංකිකයෙක් හැටියට ඒ ගැන මම ආඩම්බර වෙනවා.මේ පහරින් එක අවස්ථාවකවත් තුවාල වෙලා නෑ. ඒත් වෙන පහරවල්වලදී තුවාල වෙලා තියෙනවා. හොඳ ම ‍උදාහරණය තමයි අන්තිමට ඕස්ට්‍රේලියාවෙ පැවැති 20 යි 20 තරගයේදී මයිකල් ක්ලාක් එවූ පන්දුව පැයට කිලෝමීටර් 160 ක්. මම ඒකට ඩිල්ස් කුප් එකක් එල්ල කළා ලකුණු 6 ක්‍. ඊට පස්සෙ ඕවරයේ පැයට කි.මී. 120 ක පමණ වේගයෙන් ආව පන්දුවකට පුල් පහරක් එල්ල කරන්න ගිහින් මැහුම් 2 ක් විතර දාන්න තුවාල වුණා.මේ පහර එල්ල කරන්න පුහුණුවීම සහ අධිෂ්ඨානය තියෙන්නෙ ඕනැ.‍මම එතැනදි සාර්ථක වෙන්නෙ මෙහෙමයි. මම ඒ පහර එල්ල කරන්න යන්නෙ ‘ඩිල්ස්කුප්’ එක විතරක් නෙමෙයි ‘පැඩල් ස්වීප්’ පහරත් එල්ල කරන්න බලාගෙන. පැඩල් ස්වීප් එකට පන්දුව ආවෙ නැත්නම් ඩිල්ස් කැප් එක එල්ල කරනවා. එතැනදි මට ඔප්ෂන් 2 ක් තියෙනවා. පාලනය කරන්න. අනික් ක්‍රීඩකයන්ට තියෙන්නෙ එක ඔප්ෂන් එකයි. ඒක නිසා තමයි ඔවුන් ගොඩක් වෙලාවට මම තරම් සාර්ථක නැත්තෙ. නමුත් දැන් දැන් ඒ විදිහටම ක්‍ර‍ීඩා කරන ක්‍රීඩකයො කීප දෙනෙක් ම මම දැකල තියෙනවා. ඔවුන් සාර්ථක වුණොත් මම ඒ නිර්මාණය කළ දෙය ගොඩක් සාර්ථකයි කියල මම හිතනවා.අපේ ක්‍රීඩකයෝ පැඩල් ස්වීප් එක ගොඩක් හොඳට ක්‍රීඩා කරනවා. ගොඩක් ආඩම්බරයෙන් කියන්න පුළුවන් මගේ සහෝදරයා (ටී.එම්. සම්පත්) මටත් වැඩිය හොඳට ඒ පහර ක්‍රීඩා කරනවා. ක්ලබ් ක්‍රිකට්වලදී මම දැකලා තියෙනවා ඔහු ඒ පහර ඉතාමත් හොඳින් එල්ල කරනවා.මං ආසයි ගොඩක් අය මේ පහර වැඩිපුර ක්‍රීඩා කරනවා නම්, ඒ වගේ ම මේ පහර හරියට එල්ල කරල වැඩිපුර ලකුණු ලබා ගන්නවා නම්;එහෙම වුණොත් මට කවදා හරි දවසක ජීවිතයෙන් සමුගත් දවසක හරි ආඩම්බරයක් දැනේවි. සතුටක් දැනේවි. මගේ නම සදහටම ක්‍රිකට් පොතේ තියේවි කියන එක මම දන්නවා.2015 ලෝක කුසලානය එනවා. අපට ශූරතාව ගේන්න මෙවරවත් හැකිවේවිද?ඇත්තෙන් ම ලෝක කුසලානය කොහොම හරි අපේ රටට ගේන්න ඕන කියන අධිෂ්ඨානය මට තියෙනවා.මම පෞද්ගලිකව ම ලෝක කුසලාන අවසන් තරග 2 ක් සහ 20 යි 20 ලෝක කුසලාන අවසන් තරග 2 ක් ක්‍රීඩා කරල තියෙනවා.සමුගන්න පෙර එක ලෝක කුසලානයක් හරි රටට ලබා දීල යන්න තියෙනවා නම් ඒක ලොකු භාග්‍යයක්. ඒ සඳහා මේ ලැබෙන විවේකයෙනුත් උපරිම ප්‍රයෝජන අරගෙන තවත් කැපවෙලා පුහුණුවීම් කිරීමට බලාපොරොත්තු වනවා.ගොඩක් වෙලාවට මගෙ බිරිය එනවා තරග නරඹන්න. මම එයාට තමයි මගේ සතුට ප්‍රකාශ කරන්නෙ.ඒත් එක්කම මං හිතන්නෙ ශතකයක් ලබාගන්නවා කියන්නෙ තරගයක ලොකු ජයග්‍රහණයක්. ඒක ඒ විදිහට භුක්ති විඳින්න ඕන. ඒ මිසක් කිසි කෙනකුට තරහෙන් කරන දෙයක් නෙමේ. ඒක ඇ‍ඟෙන් එන දෙයක්.අපි මෙතෙක් කරගෙන ආව ව්‍යාපාරය හවුල් ව්‍යාපාරයක් හැටියට තමයි තිබුණෙ. ඒක කවදාවත් සාර්ථක වෙන්නෙ නෑ කියල අපට තේරුණා. දැන් මගේ බිරිය තනිව ම ඒ ව්‍යාපාරය කරගෙන යනවා.ඉදිරියේදී අපි එහි නම වෙනස් කරල අලුත් නමකින් වඩාත් පුළුල්ව ආරම්භ කරන්න බලාපොරොත්තු වෙනවා. මට ඒ සඳහා මැදිහත් වෙන්න කාලය තියේවි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af1310207</link>
    <topic>මැකී නොයන දුඹුරු කහ පැල්ලම</topic>
    <author>- කසුරි</author>
    <content>ජීවිතයට සමීප වූ සංක්‍රාන්ති සමයක ලද අගනා විවේකය විසල් වූ හෙයින් ම පරාක්‍රම ගේ (කොඩිතුවක්කු) ‘රතු රෝස නිල් රෝස’ නම් වූ නවතම කාව්‍ය සංග්‍රහය හෙවත් ගැඹුරු කවි සයුරෙහි කලබලයකින් තොරව කිමිදීමේ අවස්ථාව උදාකර ගතිමි. එහෙත් ඒ කවි සයුර කෙතරම් ගැඹුරු දැයි කිවහොත් මෙතරම් විසල් විවේකයක් ලැබ තිබියදීත් කිමිදිය හැකි වූයේ අංශු මාත්‍ර පරාසයක පමණි.(එය කවි සයුරක් හෙයින් කිමිද අවසන් කිරීම උගහට බව පසුව වටහා ගතිමි.)‍එක කවියක ගැඹුරෙහි කිමි ද අවසන් කිරීමට කෙතරම් කලක් ගතවේ දැයි අනුමාන කළ නොහැකි තරම් ය.මේ කාව්‍ය සංග්‍රහයේ පෙළ ගැසී ඇති එක් කවියක් අසබඩ නැවතුණු මසිත, මා රැගෙන දුරාතීතයට ගිය අපූරුව ආස්වාද ජනක අත්දැකීමක් බවට පත් විය.“ගමක එක් පාසලක ළමයෙක්අල්ලා ගත්තෙ යවිඩාපත් සමනලයෙකුපලා යන්න දඟලනසමනලයාගේ නිල්වන් තටුසුළ‍ඟේ පණ ගැසුවෙ යළමයාසමනලයා මෙසේ උඩ තබාකඩදාසි බරක් ඇඟ උඩ තියාගිනි කූරෙන් පිහාටු පිළිස්සුවෙ ය.‍දුනු පිහියකින්හිසට යටින් කඳහරි මැදින් දෙපළු කළේ ය‍.දැන් නැත ඒ ළමයා‍එහෙත් පසුගිය තිස් වසර තුළඔහුගෙ ඒ කැත පිහිය මා ළඟමුවහත් පිහි තලය මතදුඹුරු කහ මැලියම් පැල්ලමකිදැනුත් දිවට තිත්ත උනනසිත හිරිවට්ටනනින්දක් නැතපකිස්තානු ජාතික සාකි ෆරුකි විසින් උර්දු බසින් ලියන ලද මේ කවිය සිය රතු රෝස නිල් රෝස සංග්‍රහයට ඇතුළත් කර ඇති පරාක්‍රම එය නම්කර ඇත්තේ ‘දැනුමේ රසය’ යනුවෙනි.ඉහතින් සඳහන් කළාක් මෙන් මේ කවිය අසබඩ නොසෑහෙන වේලාවක් රැඳී සිටි මසිත, මා රැගෙන ගලහිටියාව මැදි විදුහලේ නේවාසිකාගාරයේ නැවතී සිටි යුගය දක්වා මා කැඳවාගෙන ගියේ ය.නේවාසිකාගාරයේ මුළුතැන් ගෙයට යාබදව ඇති ගබඩා කාමරයෙහි අප කිහිප දෙනකු විසින් කලබලයක් ඇති කළ මොහොතේ නේවාසිකාගාර පාලකයාව සිටි පූර්ණ සන්තිරම් සර් ගබඩා කාමරයේ දොර තල්ලු කළේ ය.“මොනවද මේ ළමයි කරනවා?”ද්‍රවිඩ උච්චාරණයෙන් ම ඔහු අපෙන් විමසුවේ ය.“කැරපොත්තො හොයනවා”“මොක්කට ද?”“හෙට ප්‍රැක්ටිකල්”“ඔච්චර සදබද කරන්ඩ අපා”එසේ පවසමින් සර් යන්නට ගියේ ය. අපි කැරපොත්තන් දහයක් දොළහක් අල්ලාගෙන කවරයක දැමුවෙමු.පසුදින අප සත්ත්ව විද්‍යාව ප්‍රායෝගික පාඩමට ගියේ කිසියම් වීරත්වයකිනි. මන්ද අප සතුව කැ‍රපොත්තන් දහ දොළොස් දෙනෙක් සිටින කවරයක් තිබේ. කෝච්චි, බස්වලින් එන බොහෝ ශිෂ්‍යයන් අත එවැනි කවර නැත. විශේෂයෙන් ශිෂ්‍යාවන් අත තිබුණේ ම නැති තරම් ය. ඔව්හු අපේ කවරය සොලවා බැලූහ. සර සර හඬින් කවරය තුළ කැරපොත්තන් දඟලන හඬ ඇසුණු විට ඇතැම් සුකුමාර ශිෂ්‍යාවෝ මුහුණ කළුකර ගත්හ.අපේ සත්ත්ව විද්‍යා ටීචර් ද විශ්වවිද්‍යාලයෙන් අලුතින් පිටව පැමිණි සුකුමාර මිස් කෙනකු වූවා ය. ඇතැම් තරුණ ශිෂ්‍යාවන් අතර ඈ ප්‍රකටව සිටියේ ‘සයිරා බානු’ නමිනි. (සයිරා බානු රූමත් හින්දි නිළියකි)“සයිරා බානු” මිස් ක්ලෝරෆෝම් බෝතලය අපට සමීප කොට විද්‍යාගාරයෙන් පිටව ගියා ය. ඒ විනාඩි දෙක තුනේදී ක්ලෝරෆෝම් වලින් තෙත් පුළුන් කැබැල්ලක් කවරය තුළට දැමුවෙමු. සර සර හඬ නොනැවතී ඇසුණේ ය. ඉන්පසු සද්දයක් බද්දයක් නැති විය.“සයිරා බානු” මිස් පැමිණියා ය. ඇගේ සුන්දර මුහුණ ද ඇස් ද කළු ගැහී තිබිණි. අපි නිසල කැරපොත්තන් ටික තැටියකට හැලුවෙමු. ඈ දෑස් වසාගත්තා ය.කැරපොත්තන් කැපීම ආරම්භ වූයේ එසේ ය. මිස් අපට උපදෙස් දුන්නා ය. එදා එසේ කැරපොත්තන් කැපූ අපේ එක් මිත්‍රයෙක් පසුව වෛද්‍යවරයකු බවට පත් විය. කුලියාපිටිය මහ ‍‍රෝහලේ සේවය කරමින් සිටියදී මම ඔහු හමුවන්නට ගියෙමි. ඔහු ඒ වනවිට පෝළිමේ එන ‍රෝගීන්ට බෙහෙත් නියම කරමින් සිටියේ ය.පරාක්‍රමගේ ‘රතු රෝස - නිල් රෝස’ කාව්‍ය සංග්‍රහයේ එන ඉහත කවිය කියවූ පසු නොව කියවා ගෙන යද්දී මට සිහිපත් ව‍ූයේ මේ දොස්තර මිත්‍රයා ය. ඔහු ඉදිරියේ මේ කවිය කියවන්නට මට දැනෙන සංවේදීතාව ඔහුට දැනේවි දැයි මම නොදනිමි.“අපි සත්තු කැපුවෙ මිනිස්සු බේරගන්න”සමාජය විසින් මේ ඝාතන වෙනුවෙන් දී ඇති ජනප්‍රිය හේතු ‍සාධක නිසැකවම ඉදිරිපත් කර තිබේ.“අනිත් එක ඒ පිහිය ඒ වෙලාවෙම සෝදලා මිස්ට බාර දුන්නා”ඔහු ගොරෝසු යාන්ත්‍රික පිළිතුරක් දීමට ද ඉඩ තිබේ.පසුගිය වසරේ අ.පො.ස. සාමාන්‍ය පෙළ අති විශිෂ්ට අයුරින් සමත් වූ ගම්පහ රත්නාවලියේ ශිෂ්‍යාවක් උසස් පෙළ සඳහා තෝරා ගත්තේ ගණිත අංශයේ විෂය යන් ය. මේ ශිෂ්‍යාවගේ පියා මගේ ඉතා හොඳ මිත්‍රයෙකි.“ගෑනු ළමයින්ට ගණිත අංශය හොඳ ද...? මෙඩිසින් වලට යොමු කළොත් නේද හොඳ?”මම ඔහුට කීවෙමි.“දුව සත්තු කපන්ඩ කැමැති නෑ...”මේ දියණියට සාකි ෆරුකිගේ කවිය කියවිය යුතු යැයි මට සිතිණි.මම ඈට කතා කළෙමි. ටෙලිෆෝනයෙන් කවිය කියවූවෙමි.“අදටත් ආසයි කසුරි අංකල් මෙඩිසින් කරන්ඩ... ඒත් ඇත්තමයි මට සත්තු කපන්ඩ බෑ...”ඈ පිළිතුරු දුන්නා ය.“හැම කෙනා ම ඔහොම හිතුවොත් ලෝකෙ දොස්තරලා නැතුව යාවිනෙ?”මසිත මගෙන් ඉතා යාන්ත්‍රික ප්‍රශ්නයක් අසයි. ඒ ප්‍රශ්නයට හොඳම පිළිතුර දී ඇත්තේ සාකි ෆරුකි යැයි මට සිතේ.“දැන් නැත ඒ ළමයාඑහෙත් පසුගිය තිස් වසර තුළඔහුගෙ කැත පිහිය මා ළඟමුවහත් පිහිතලය මතදුඹුරු කහ මැලියම් පැල්ලමකි”“ඒ ළමයා ඔහුමය” පරාක්‍රම කියයි.මෙවන් කවි 175 කින් සමන්විත වූ පරාක්‍රමගේ ‘රතු රෝස නිල් රෝස’ පද්‍ය සංග්‍රහය ලොව විශිෂ්ටතම නූතන කවීන් එක් තැන් කළ මානව දයාවෙන් තෙත බරිත වූ සංවේදී මණ්ඩපයක් යැයි මසිත මට කියයි. සැබැවින් ම රසාලිප්ත ගෙඩිවලින් බරවූ නෙල්ලි යායක් බඳු යැයි මසිත තවත් විටෙක කියයි.- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af1310208</link>
    <topic>ජාතික රූපවාහිනියේ පොදුරද මඩුලු හරසර</topic>
    <author>- නිරුෂි විමලවීර</author>
    <content>අන්තර්ජාතික උත්සව වලදී ඊට සමගාමීව විචිත්‍රවත් අංග උපාංග රථ පෙළපාළි යොදා ගැනෙන්නේ එහි අගය තව තවත් තීව්ර කිරීම සඳහා ය. අන්තර්ජාතික උත්සව විදේශ රටවලදී ජනතාවට එතරම් නුහුරු දෙයක් නොවුණ ද අපේ රටේ ජනතාවට එය අලුත් අත්දැකීම් එක් කරන්නේ ය.පොදු රාජ්‍ය මණ්ඩලයීය රාජ්‍ය නායක සමුළුව ප්‍රථම වරට මෙරට පැවැත්වීම ඊට හේතු වී ඇති අතර ජනතාව තුළ ඒ පිළිබඳ දැනුම ද අල්ප මාත්‍රය. මෙය මුල් කරගෙන රටේ උතුරු දකුණ ජනතාව වෙනුවෙන් ජාතික රූපවාහිනී සේවයේ අනුග්‍රාහකත්වයෙන් පොදු රද මඩුළු හරසර සිවි දිගින් හරසරින් වැඩසටහනක් ආරම්භ කර තිබේ.මෙහි සමාරම්භක උලෙළ හෙට (21) උදේ 8.00 උතුරු මාර්ග ඔස්සේ නල්ලූර්හිදීත් දකුණ මාර්ගය ඔස්සේ තිස්සදීත් ආරම්භ කෙරේ.මෙසේ උතුරු හා දකුණ මාර්ග ඔස්සේ මේ මස 30 දා රථ පෙළපාළි දෙක කොළඹට ළඟා වීමට නියමිත ය.‍උතුරු මාර්ග ඔස්සේ නල්ලූර් තල් සෙවණ චාවකච්චේරි හරහා ධාවනය කෙරෙන විචිත්‍ර රථ පෙරහර 21 දා රාත්‍රි චාවකච්චේරියට ළඟා වීමට නියමිත අතර චාවකච්චේරියේදී පැවැත්වෙන රාත්‍රි ප්‍රසංගයෙන් එදිනට නියමිත රථ පෙරහර‍ නිමා කෙරේ.දකුණ මාර්ගය ඔස්සේ තිස්ස තණමල්විල ඇඹිලිපිටිය හා හම්බන්තොට හරහා ධාවනය කෙරෙන රථ පෙරහර 21 වැනි දින රාත්‍රි හම්බන්තොටට ළඟා වීමෙන් පසු රාත්‍රි ප්‍රසංගයක් හම්බන්තොට දී පැවැත්වේ. පෙළපාළි උතුරු මාර්ගයෙන් මේ මස 22 දා කිලිනොච්චි පුදුකුඩිඉරුප්පු, මුලතිව් දක්වාත් මුලතිව්හිදී රාත්‍රි ප්‍රසංගයෙන් දෙවන දින නිමා කෙරෙන අතර 23 දා මාන්කුලම්, පුලියන්කුලම් වව්නියා දක්වා ධාවනය කෙරෙන රථ පෙරහර වවුනියාවේදී පැවැත්වෙන රාත්‍රි ප්‍රසංගයෙන් තෙවැනි දිනය නිමා කෙරේ.ලබන 24 වැනි දින කැබිතිගොල්ලෑව, කහටගස්දිගිලිය මිහින්තලේ දක්වා රථ පෙරහර ධාවනය කෙරෙන අතර මිහින්තලේ දී පැවැත්වෙන රාත්‍රි ප්‍රසංගයෙන් සිවු වැනි දිනය නිමා කිරීමට නියමිත ය. 25 දින අනුරාධපුරය මරදන්කඩවල හා කැකිරාව දක්වා ගමන් කෙරෙන රථ පෙරහර කැකිරාවේදී පස්වන දිනය නිමා කරන්නේ රාත්‍රි ප්‍රසංගයෙන් පසුව ය.26 දින දඹුල්ල, නාවුල පලාපත්වල දක්වා ගමන් කරන රථ ‍ෙ‍පරහර පලාපත්වලදී රාත්‍රි ප්‍රසංගයෙන් නිමා කෙරේ.ලබන 27 වැනි දින මාතලේ අලවතුගොඩ අකුරණ දක්වා ධාවනය කෙරෙන රථ පෙරහර අකුරණදී පැවැත්වෙන රාත්‍රි ප්‍රසංගයෙන් නිමා වීමට නියමිත ය.මේ මස 28 දා මහනුවර මාවනැල්ල කෑගල්ල දක්වා රථ පෙරහර ධාවනය කෙරෙන අතර එය එදින රාත්‍රි කෑගල්ලේ පැවැත්වෙන ප්‍රසංගයෙන් නිමා කෙරේ.29 වැනි දින ගලිගමුව වරකාපොළ නිට්ටඹුව හරහා ධාවනය කෙරෙන රථ පෙළපාළිය නිට්ටඹුවේ පැවැත්වෙන ප්‍රසංගයෙන් නව වැනි දිනය නිමා ‍කරයි.මේ මස 30 දා ගම්පහ කිරිබත්ගොඩ හරහා උතුරු විචිත්‍රවත් රථ පෙළපාළිය දින 10 ක් ගෙවා කොළඹට ළඟා වන්නේ දකුණ පෙළපාළියට හා ඒකාබද්ධ වෙමිනි.සිවු දෙසින් රැගෙන එන සුබ පැතුම් හා අස්සන් දස ලක්ෂයක් සහිත සුබ පැතුම් මහින්ද රාජපක්ෂ ජනාධිපතිතුමා වෙත ‍භාර දීමට නියමිත ය. රථ පෙළපාළියේ නිමාව සනිටුහන් කරමින් එදින රාත්‍රි ගාලු මුවදොර හා නව වරායේ දැවැන්ත ප්‍රසංගයක් පැවැත්වීමට කටයුතු යොදා තිබේ.පොදු රාජ්‍ය මණ්ඩලයීය රාජ්‍ය නායක සමුළුව පිළිබඳ ජනතා අවබෝධය ඉහළ නැංවීම හා ඒ පිළිබඳ අභිප්‍රේරණයක් හා උනන්දුවක් රට‍ තුළ ඇති කිරීම ඉන් පළමු වැන්න ය. පොදු රාජ්‍ය මණ්ඩලයේ සභාපතිත්වය ශ්‍රී ලංකාවට හිමිවීම පිළිබඳ ජනතා අවබෝධය ඉහළ නැංවීම ඉන් දෙවැන්න ය.ප්‍රාදේශීය සංවර්ධනය පිළිබඳ පුළුල් ප්‍රචාරයක් ලබාදීම ඉන් තෙවැන්න ය. රටේ සුන්දරත්වය හා සංචාරක වැදගත්කමක් ඇති දෑ පිළිබඳව ජනතා අවබෝධය ඉහළ නැංවීම ඉන් සිව් වැන්න ය.පොදු රාජ්‍ය මණ්ඩලීය නායකත්ව සමුළුවට සමගාමීව ජනතාව සම්බන්ධීකරණය කෙරෙන අංග ගණනාවක් රූපවාහිනි සේවය අරඹා ඇත.දිවයිනේ නගර 120 ක් වෙත ගමන් කිරීමත් 2013 පොදු රාජ්‍ය මණ්ඩලයේ රාජ්‍ය නායක සමුළුවට අදාළ නිල ලාංඡනය හා රූපවාහිනී ලාංඡනය යෙදූ වීදි ප්‍රවර්ධන ට්‍රක් රථයක් මේ සඳහා යොදා ගැනීමත්,විශාල ප්‍රමාණයේ ජනතා සුබ පැතුම් පතක් නිර්මාණය කර ඊට ජනතා සුබ පැතුම් එක් කිරීමේ අවස්ථාව ලබාදීමත්, ජනතාවගෙන් ලැබෙන සුබ පැතුම් පත් රැස් කිරීම සඳහා බහාලුම් සැලසුම් කිරීමත්, CHOGM ප්‍රවර්ධන වීඩියෝ පටය ප්‍රදර්ශනය කිරීමත් හා මේ 22 වැනිදා දකුණ මාර්ගය ඔස්සේ තංගල්ල බෙලිඅත්ත වලස්මුල්ල තිහගොඩ හා මාතර දක්වා ධාවන කෙරෙන රථ පෙළපාළිය මාතර නගරයේදී රාත්‍රි ප්‍රසංගයෙන් නිමා කිරීමට නියමිත ය.23 දා වැලිගම, ඉමදූව, යක්කලමුල්ල, ගාල්ල හරහා තෙවැනි දින යක්කලමුල්ලෙන් රථ පෙළපාලිය නිමා කැරෙන්නේ ද ප්‍රසංගයකින් ය.24 වැනි දින හික්කඩුව බද්දේගම ඇල්පිටිය අම්බලන්ගොඩ හරහා ධාවනය කෙරෙන රථ පෙළපාලිය හතර වැනි දිනය නිමා කෙරෙන්නේ අම්බලන්ගොඩ පැවැත්වෙන ප්‍රසංගයෙනි.25 වැනි දින බලපිටිය, ඌරගහ, බෙන්තොට, කළුතර හරහා ධාවනය කෙරෙන රථ පෙරහර පස්වැනි දිනයේ දී කළුතර දී පැවැත්වෙන ප්‍රසංගයකින් නිමා කිරීමට නියමිත ය.26 වැනිදා මතුගම, හොරණ, බණ්ඩාරගම, පාණදුර, දක්වා ධාවනය කෙරෙන පෙළපාළිය හය වැනි දිනය නිමා කෙරෙන්නේ පාණදුර පැවැත්වෙන ප්‍රසංගයෙනි.27 වැනිදා පොල්ගස්ඕවිට පාදුක්ක, හඳපාන්ගොඩ, ඉංගිරිය දක්වා ධාවනය කෙරෙන රථ පෙළපාළිය හත්වැනි දිනය ඉංගිරියේ පැවැත්වෙන ප්‍රසංගයෙන් නිමා කෙරේ.28 වැනි දිනය හංවැල්ල, බියගම, කඩුවෙල, මාලඹේ දක්වා ධාවනය කෙරෙන රථ පෙළපාළිය අටවැනි දිනය මාලඹේ පැවැත්වෙන ප්‍රසංගයෙන් නිමා ‍කිරීමට නියමිත ය.29 වැනි දින හෝමාගම, කොට්ටාව, පිළියන්දල, මොරටුව දක්වා ධාවනය කෙරෙන රථ පෙළපාළිය නව වැනි දිනය නිමා කරන්නේ මොරටුව නගරයේ පැවැත්වෙන රාත්‍රි ප්‍රසංගයෙනි.30 වැනි දින මහරගම - බත්තරමුල්ල, නුගේගොඩ, දෙහිවල, ගාලුපාර, ගාලු මුවදොර පිටිය දක්වා පැමිණීමට නියමිත ය.මීට අමතරව ජාතික රූපවාහිනිය මඟින් මේ රථ පෙළපාළිය පිළිබඳ රාත්‍රි අටේ ප්‍රධාන ප්‍රවෘත්ති විකාශයෙන් ප්‍රධාන පුවතක් ලෙසත්, සෑම පැයෙන් පැය පුවත් විකාශයකදී ම තත්ත්ව වාර්තාවක් ලෙසත්, දවසේ සියලු වැඩසටහන් වලදීත් මේ පිළිබඳව ප්‍රේක්ෂකයන් දැනුම්වත් කිරීමටත් අවශ්‍ය තැන්වලදී සජීව විකාශ ලබා දීමටත් කටයුතු යොදා තිබේ.පොදු රද මඩුළු හරසර වැඩසටහන සඳහා පූජ්‍ය පක්ෂය ජාතික හා ප්‍රාදේශීය මට්ටමේ දේශපාලන නායකත්වයන් රාජ්‍ය නිලධාරීන් සම්බන්ධ වීමේ සුවිශේෂි අවස්ථා පැය දෙකක් පුරා සජීව ලෙස විකාශය කිරීමට නියමිත ය. එසේ ම කොළඹ මැදිරිය - යාපනය හා තිස්සමහාරාමය එකවර මෙම සජීව විකාශය හා බද්ධ කිරීමට නියමිත ය.- නිරුෂි විමලවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af1310209</link>
    <topic>නබීතුමාගේ මුනුබුරා දෙවියන්ගේ අඩවියේ දී අතුරුදන්!</topic>
    <author>නුවන් ගන්කන්ද</author>
    <content>නුවන් ගන්කන්දඉස්ලාම් දහමේ නිර්මාතෘ මුහම්මද් නබි තුමාගේ පවුලේ පරපුරෙන් පැවතෙන 34 වැනි පරම්පරාවේ මුනුබුරෙකු සෞදි අරාබියේ මදීනා නගරයේ මෙවර හජ් වන්දනාවේ යෙදෙමින් සිටින අතරතුරදී අතුරුදහන් වූයේ යැයි ඔහුගේ පවුලේ ඥාතීහු ඉකුත් 12 වැනි දා කලබල වූහ.මේ අතුරුදහන්වීම ගැන ඔවුහු එරට ආරක්ෂක අංශවලට දැනුම් දුන්හ. එසේ ම ඔවුන් සෞදි අරාබියේ ශ්‍රී ලංකා තානාපති කාර්යාලයට මේ අතුරුදහන්වීම පිළිබඳ දැනුම් දී ඒ ඔස්සේ ද සෞදි බලධාරීන් රාජ්‍යතාන්ත්‍රිකව දැනුවත් කරන ලදී.මුහම්මද් නබිතුමාගේ පරපුරේ මුනුපුරාගේ අතුරුදහන්වීම ගැන ශ්‍රී ලංකා තානාපති කාර්යාලයට මැදිහත්වීමට සිදුවූයේ ඒ ඔහු ශ්‍රී ලංකාවේ කීර්තිමත්, ජ්‍යෙෂ්ඨ හා වගකිවයුතු පුරවැසියෙකු බැවිනි. හෙතෙම බස්නාහිර පළාත් ආණ්ඩුකාර අලවි මවුලානා ය. ඔහු නබිතුමාගේ පරපුරට අයත්වන්නේ කෙසේ දැයි කුතුහලයක් ඇතිවන මුත් මුලින් ම වැදගත් වන්නේ මදීනා නගරයේ දී ඔහුට සිදුවූයේ කුමක්දැයි දැන ගැනීම ය.බස්නාහිර පළාත් ආණ්ඩුකාර අලවි මවුලානා මෙවර මක්කම හජ් වන්දනාවේ යෙදුණේ 15 වැනි වතාවට ය. ඔහු සමඟ ගිය නඩයට අමාත්‍ය ඒ.එච්.එම්. ෆවුසි හා මවුලානාගේ පුතෙකු වන නජීබ් මවුලානා ඇතුළු පිරිසක් අයත් වූහ.අලවි මවුලානා මුලින් ම හජ් වන්දනාවේ යෙදී ඇත්තේ වර්ෂ 1986 දී ය. සෑම ඉස්ලාම් බැතිමතෙකුගේ ම ප්‍රාර්ථනය මක්කම හජ් වන්දනාවයි. ඒ ඔවුන්ට ආගමෙන් මේ ගමන අනිවාර්ය කර ඇති නිසා ය. මේ නිසා සෑම ඉස්ලාම් බැතිමතෙක් ම මක්කම යාමට උත්සාහ දරයි. කෙසේ වුව සෞදි රජය මක්කම වන්දනාව සඳහා අවසර දෙන්නේ නිශ්චිත බැතිමතුන් ප්‍රමාණයකට ය. එක් වන්දනා සමයක අවසරය ලැබෙන්නේ ලක්ෂ හතළිහක පමණ බැතිමතුන් පිරිසකට වේ.ඊට හේතුව වන්දනාවේ දී ඇතිවන තදබදය වැනි දුෂ්කරතා මග හැරීමත් බැතිමතුන් සඳහා අවශ්‍ය ආහාර, ජලය හා නවාතැන් පහසුකම් ආදිය සපයාදීමේ දුෂ්කරතා නිසා ය. එසේ ම සෞදි රජය ලෝකයේ සෑම රටකම වෙසෙන ඉස්ලාම් බැතිමතුන් වෙනුවෙන් ඒ ඒ රටවල ඉස්ලාම් ජනගහනය අනුව හජ් වන්දනාවට නිශ්චිත කෝටා ප්‍රමාණයක් නිකුත් කරයි. එයට අනුව ලොව ඕනෑ ම රටක මුස්ලිම්වරුන්ට මක්කම වන්දනාවට යාමට ලැබෙන්නේ එම රටට ලැබී ඇති කෝටා ප්‍රමාණයට අනුව ය.ශ්‍රී ලංකාවට ලැබෙන කෝටා ප්‍රමාණයට අනුව මෙරටින් හජ් වන්දනාවේ යන ශ්‍රී ලාංකික ඉස්ලාම් බැතිමතුන්ගේ දුක සැප සොයා බැලීම සඳහා මෙරට රජය විශේෂ කමිටුවක් ද පත් කර තිබේ. බස්නාහිර පළාත් ආණ්ඩුකාර අලෙවි මවුලානා මීට පෙර වසර 8 ක් එම කමිටුවේ සභාපති ධූරය දරා ඇති අතර මෙවර අමාත්‍ය ඒ.එච්‍.එම්. ෆවුසි සමඟ එහි සම සභාපතිත්වය දරයි. ඔවුන් දෙදෙනාම එක්ව මෙවර හජ් වන්දනාවේ ගියේ ඒ අනුව ය.ඉකුත් 09 වැනිදා සෞදි අරාබිය බලා ගිය බස්නාහිර පළාත් ආණ්ඩුකාර අලවි මවුලානා ඇතුළු නඩය මක්කම වන්දනාව ප්‍රධාන වශයෙනුත් ඊට අමතරව මදීනා, මිනා හා මුස්තලිෆා යන නගරවල පූජනීය ස්ථානත් වන්දනා කිරීමට අරමුණු කරගෙන සිටියහ. මුලින් ම ‘මක්කම’ ගිය පිරිස අනතුරුව ඉකුත් 11 දා රාත්‍රියේ මදීනා නගරයට පැමිණ ‘දල්ලා තයිබා’ නම් හෝටලයේ නවාතැන් ගත්හ.ඉස්ලාම් දහමේ නිර්මාතෘ මුහම්මද් නබි තුමාගේ දේහය තැන්පත් කර තිබෙන්නේ මදීනා නගරයේ ‘මස්ජිදුල් නබවි’ දේවස්ථානයේ ය.එම දේවස්ථානය ලොව නන් දෙසින් පැමිණෙන ලක්ෂ සංඛ්‍යාත බැති මතුන්ට ඉඩ ලබාදීම සඳහා අක්කර 50 කටත් වැඩි භූමි ප්‍රමාණයක පැතිරුණු අතිවිශාල ගොඩනැඟිලි සංකීර්ණයකි. අලෙවි මවුලානා ඇතුළු පිරිස නවාතැන් ගත් හෝටලයේ සිට එම දේවස්ථානයට කිලෝමීටර් භාගයකට වැඩි දුරක් පයින් ගමන් කළ යුතු විය. එසේ ම දේවස්ථානය තුළ වතාවත්වලදී ද තවත් කිලෝමීටර් ගණනාවක් පයින් යා යුතු විය‍.අලවි මවුලානා හා ඇමැති ෆවුසි හජ් වන්දනාව අතරතුරදීමදීනා නගරයට ගිය ශ්‍රී ලංකා නඩයේ අරමුණ වී තිබුණේ පසුදින උදෑසන 5.30 ට දේවස්ථානයේ දී පැවැත්වීමට නියමිත වූ පූජාවට සහභාගි වීම ය. මේ ගමනට බස්නාහිර පළාත් ආණ්ඩුකාර අලවි මවුලානා ද යාමට සූදානම් වූයේ ය. එහෙත් ඔහු එනවාට ඔහුගේ පුත් නජීබ් මවුලානා හා අමාත්‍ය ෆවුසි ඇතුළු නඩයේ සෙසු අය කැමැත්ත දැක්වූයේ නැත. ඊට හේතුව දැනට වයස අවුරුදු 82 ක් වන අලවි මවුලානාට එම ගමන දුෂ්කර වනු ඇතැයි ඔවුන් සිතූ බැවිනි.“තාත්තා උදේ පූජාවට එන්න ඕනෙ නෑ. තාත්තා කාමරේට වෙලා යාඥා කරන්න අපි ගිහින් එන්නම්. නජීබ් මවුලානා කීවේ ය. සෙසු අය පැවසුවේ ද හෝටලයට වී පෙරදින මක්කම සිට මදීනාවට පැමිණි ගම‍ෙන් වෙහෙස නිවාගෙන සිටීම සුදුසු බව යි. එහෙත් ආණ්ඩුකාරවරයා කියා සිටියේ තමන්ට ද පල්ලියට යාමට අවශ්‍ය බව ය.ඉස්ලාම් බැතිමතුන්ගේ විශ්වාසයට අනුව මදීනාවේ ‘මස්ජිදු නබවි’ දේවස්ථානය නමැදීම මහා පුණ්‍යකර්මයකි. ඔවුන් කතාවට කියන්නේ එම දේවස්ථානයේ නිදාගත්තත් පින් ලැබෙන බව ය. එවන් පුද බිම උදෑසනින් ම වන්දනා කිරීම ආණ්ඩුකාරවරයාගේ අදහස විය. එහෙත් අවසානයේ ආණ්ඩුකාරවරයාගේ පුත් නජීබ් මවුලානා හා නඩයේ සෙසු පිරිස ආණ්ඩුකාරවරයාව හෝටලයේ ම නවත්වා දේවස්ථානයට ගියේ ය. ඔවුහු උදෑසන 5.30 පූජාව අවසන් වී තවත් පැයක පමණ කාලයකින් පසු නැවත තමන් නතර වී සිටි හෝටලයට පැමිණියහ. එසේ පැමිණ සිය පියාගේ කාමරයට ගිය නජීබ් මවුලානා දුටුවේ පියා කාමරයේ නොමැති බව ය.ඔහු සිය පියා කොහේ දැයි සොයා බැලූ නමුත් කිසිදු තොරතුරක් සොයාගත නොහැකි විය. හෝටලයේ නිලධාරීන් ද කිසිත් දැන සිටියේ නැත. ඔහු මේ ආරංචිය නඩයේ සෙසු පිරිසට ද දැන්වූ පසු අමාත්‍ය ෆවුසි ඇතුළු එම පිරිස ද ආණ්ඩුකාරවරයා සෙවීමට එක් වූහ. ඔවුහු තමන් නැවතී සිටි හෝටලයෙන් පිටතට පැමිණ අවට මංමාවත්වල ඇවිද ආණ්ඩුකාරවරයාව සෙවූහ.එය මදීනාව වන්දනාවට පැමිණෙන බැතිමතුන් වෙනුවෙන් ම ඉදිවූ දැවැන්ත හෝටල් අතිවිශාල ප්‍රමාණයක් සහිත ප්‍රදේශයක් විය. එසේ ම ශ්‍රී ලංකා නඩය නවාතැන් ගෙන සිටි හෝටලයේ නමට සමාන තවත් හෝටල තුනක් ඒ අසල ම පිහිටා තිබුණේ ය. ආණ්ඩුකාරවරයා වැරදීමකින් එම හෝටලයකටවත් ගොස් ඇත්දැයි පිරිස සොයා බැලූහ. එහෙත් ආණ්ඩුකාරවරයා සිටියේ නැත.මෙසේ ටිකෙන් ටික කාලය ගෙවෙන්නට පටන් ගත්තේ ය‍. ආණ්ඩුකාරවරයාගේ අතුරුදහන්වීම ශ්‍රී ලංකාවේ සිටින නෑ හිතමිතුරන්ට ද ආරංචි විය. ඔවුන්ගෙන් මදීනාවේ සිටි පිරිස වෙත ආණ්ඩුකාරවරයා පිළිබඳ තොරතුරු විමසා දුරකථන ඇමතුම් අඛණ්ඩව ගලා එන්නට පටන් ගෙන තිබිණි‍.මෙසේ ටිකෙන් ටික කාලය ගෙවෙද්දී අමාත්‍ය ඒ.එච්.එම්. ෆවුසි හා නජීබ් මවුලානා ඇතුළු පිරිස තීරණය කළේ තවත් බලා නො සිටිය යුතු බවත් සිද්ධිය ගැන ආරක්ෂක අංශවලට දන්වා ආණ්ඩුකාරවරයා සෙවීම ආරම්භ කළ යුතු බවත් ය.මේ අතරේ අමාත්‍ය ෆවුසි ජනාධිපති මහින්ද රාජපක්ෂ මහතාට ද සෞදි අරාබියේ ශ්‍රී ලංකා තානාපති කාර්යාලයට ද ආණ්ඩුකාරවරයාගේ අතුරුදහන්වීම පිළිබඳ දන්වා සෞදි බලධාරීන්ට රාජ්‍යතාන්ත්‍රික මට්ටමින් සිද්ධිය පිළිබඳ දැනුම් දීමට පියවර ගත්තේ ය. අනතුරුව පිරිස හෝටලයෙන් නික්ම සෞදි බලධාරීන්ට මේ පිළිබඳව දැන්වීම සඳහා පිටත්ව ගියහ. එම කටයුත්ත අවසන් කර ආපසු හෝටලයට පැමිණි විට ඔවුන්ට දැකගන්නට ලැබුණේ හජ් වන්දනාවේදී ඉස්ලාම් බැතිමතුන් අඳින ‘ඉහ්රාම්’ නමැති ශ්වේත වස්ත්‍රයෙන් සැරසී සිනා මුසු මුහුණින් සිටින අලෙවි මවුලානා ආණ්ඩුකාරවරයා ය.“තාත්තා අපට කියන්නෙ නැතුව කොහෙද ගියෙ?”ආණ්ඩු කාරවරයාගේ පුත් නජීබ් මවුලානා සිය පියාව සෙනෙහසින් වැලඳ ගනිමින් විමසුවේ ය.“ඇයි පුතා ඔයා මට පල්ලියට එන්න එපා කිව්වනෙ. ඉතින් මම උදේ ඔයාල ගියාට පස්සෙ තනියම පල්ලියට ගියා. ඒ ගමන් එතනම නැවතිල දවල් පූජාවටත් ඉඳල යාඥා කරලයි මේ ආවෙ” ආණ්ඩුකාරවරයා සිනාසෙමින් පිළිතුරු දුන්නේ ය. ඒ වනවිට උදෑසන සිට ඔහු අතුරුදහන් වී සිටි කාලය පැය 8 ක් පමණ විය‍. එහෙත් ආණ්ඩුකාරවරයා තමන් අතුරුදහන් වී ඇතැයි සිතා නඩයේ අය කලබල වී සෙවූ බවක් දැන සිටියේ නැත. අනතුරුව තමන් පල්ලියට ගොස් යාඥා කළ කාලය අතර සිදුවූ දේ දැනගත් ආණ්ඩුකාරවරයා සිනාසුනේ ය.“ඔයගොල්ලො හිතා ඉන්නවට වැඩිය මට ශක්තිය තියෙනවා.‍ ඒකයි මම පල්ලියට ගියේ” අලවි මවුලානා කීවේ දසක ගණනාවක් පු‍රා වෘත්තිය සමිති ව්‍යාපාරය වෙනුවෙන් තමන් කළ කැපකිරීම නිසා ලැබූ ජවය හා පන්නරය නඩයේ අයට සිහිපත් කර දෙමිනි. අනතුරුව සියල්ලෝම සතුටින් මදීනාවේ දී කිරීමට අපේක්ෂා කළ සෙසු ආගමික කටයුතුවල නිරත වූහ. ඔවුහු එදින හවස්වරුවේ ද නැවත නබිතුමාගේ එනම් මවුලානා පරපුරේ ආදිතමයාගේ දේහය තැන්පත්කර තිබෙන ‘මස්ජිදුල් නබවි’ දේවස්ථාන වතාවත්වල නිරත වූහ.ආණ්ඩුකාරවරයා හා ඉස්ලාම් දහමේ නිර්මාතෘ මුහම්මද් නබි තුමා අතර නෑ කම ‘මවුලානා’ නමැති ගෝත්‍ර නාමය හරහා පැහැදිලි කරගත හැකි ය. මුහම්මද් නබිතුමා අයත් වූයේ අර‍ාබියේ ‘ජමල්ලාලෙයිල්’ (Jamallallail) ගෝත්‍රයට ය‍. මීට වර්ෂ 1400 කට පමණ පෙර මේ ගෝත්‍රයට අයත් කණ්ඩායමක් සෞදි අරාබියේ සිට යේමනයට වෙළෙඳ කටයුතු සඳහා සංක්‍රමණය වී තිබේ.පසුකාලීනව මේ පරම්පරාවේ සාමාජිකයෝ ආසියාවට ද සංක්‍රමණය වූහ. ආසියාවේ දී ඔවුන්ව හැඳින්වුණේ ‘මවුලානා’ නමිනි. අලවි මවුලානාගේ මුත්තා යේමනයේ සිට ශ්‍රී ලංකාවට පැමිණියේ මීට වසර 300 කට පමණ ඉහතදී ය.මවුලානාවරුන්ගේ මේ පරම්පරා විස්තරය යේමනයේ හා සෞදි අරාබියේ මදීනා විශ්ව විද්‍යාලවල තැන්පත් කර තිබේ. ලෝකයේ සෙසු මුස්ලිම්වරු නබිතුමාගෙන් පැවතෙන පරම්පරාව යන අර්ථය ඇති ‘ආලුල්බයිත්’ (Aalulbaith) යන වචනයේදි මේ පරපුර හඳුන්වති. අපේ බස්නාහිර පළාත් ආණ්ඩුකාර අලෙවි මවුලානා ඉස්ලාම් දහමේ නිර්මාතෘ මුහම්මද් නබි තුමාගේ මුනුපුරෙකු වන්නේ මේ අනුව ය. ශ්‍රී ලංකාවට පැමිණෙන බොහෝ ඉස්ලාම් රාජ්‍යතාන්ත්‍රිකයන් අලෙවි මවුලානාව විශේෂයෙන් හමුවීමට එක් හේතුවක් වන්නේ ද ඔහු නබිතුමාගේ පරම්පරාවෙන් පැවතෙන්නෙක් වීම ය.බස්නාහිර පළාත් ආණ්ඩුකාර අලෙවි මවුලානා, අමාත්‍ය ෆවුසි ඇතුළු නඩය මදීනාවේ සිදුවූ අකරතැබ්බයෙන් පසු නැවතත් සිය කාල සටහනට අනුව මක්කම බලා ගියහ. බස්නාහිර පළාත් ආණ්ඩුකාර අලවි මවුලානා මක්කම ගියවිට සාමාන්‍යයෙන් නවාතැන් ගන්නේ එහි වාසය කරන සිය දියණියගේ නිවසේ ය. දියණියගේ සැමියා වන ෆායිස් මවුලානා මක්කම පිහිටි සෞදි රජුගේ මාලිගයක් වන ‘මැකා ගෙස්ට් පැලස්’ හි ප්‍රධාන සූපවේදියා ලෙස කටයුතු කරයි. ඒ වනවිට අලවි මවුලානාගේ අතුරුදහන්වීමෙන් කැලඹීමට පත්ව සිටි ඔවුන් සිය පියාව නිවසේදී පිළිගත්තේ මල් මාලයක් ද පලඳවා ය.බස්නාහිර පළාත් ආණ්ඩුකාර අලවි මවුලානා හා අමාත්‍ය ඒ.එච්.එම්.ෆවුසි ඇතුළු මේ හජ් වන්දනා නඩය ලබන 24 වැනිදා නැවත ශ්‍රී ලංකාවට පැමිණීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af13102010</link>
    <topic>නව තාක්ෂණය සොයා දේවි බාලිකාවෝ පෙරට</topic>
    <author>සුභාෂිණී ජයරත්න ඡායාරූප - විමල් කරුණාතිලක</author>
    <content>දේවි බාලිකාවේ ආරම්භක අරමුණ දක්ෂ දරුවන්ට අධ්‍යාපනය ලබාදීමයි. අපේ පාසලේ සියයට 25 ක් පමණ ශිෂ්‍යාධාර ලබා ගන්නා දුර බැහැර ශිෂ්‍යාවන් සිටීම සුවිශේෂත්වයකි. ශ්‍රී ලංකා විභාග දෙපාර්තමේන්තුව වාර්ෂිකව නිකුත් කරන පාසල් කාර්ය සාධක දර්ශකයට අනුව සමස්ත පාසල් අතරින් කලා හා වාණිජ ප්‍රථම ස්ථානය, විද්‍යා අංශයෙන් අංක 2 ද අ.පො.ස සා.පෙළ ප්‍රථම ස්ථානයේද පසුවෙනවා. තාක්ෂණ විෂය අ‍.පො.ස. උසස් පෙළ විෂය ධාරාවට ඇතුළත් කිරීමට අපේ පාසල තෝරාගෙන තිබෙනවා. ලංකාවේ උසස් පෙළ සමත්වන සිසුන්ට ඇති ප්‍රබල ප්‍රශ්නය රැකියා ව්‍යුක්තියයි.අපට තාක්ෂණික විෂය ධාරාව හරහා ඒ අඩුව වසා ගත හැකියි. අපි දැනට මෙය ආරම්භ කරගෙන පවත්වාගෙන යනවා. අපිට මේ සඳහා ඉල්ලුම්පත්‍ර 200 ක් ලැබුණා. එයින් 80 කට ආසන්න සිසුවියන් පිරිසකට මේ විෂය හැදෑරීමට අප අවස්ථාව සලසා දී තිබෙනවා. දැනට මේ සිසුන්ව පුහුණුවීම් සඳහා වෘත්තීය පුහුණු ආයතනයට ගෙනියනවා‍. ඉදිරියේදී නව තාක්ෂණ විෂය ධාරාව සඳහා වූ විද්‍යාගාරය ඉදිවීමෙන් අනතුරුව අපේ පාසල අංග සම්පූර්ණ පාසලක් බවට පත්වනු ඇත.මීට සැට වසරකට පෙර ඈත අතීතයකට අපේ මතකය දිවයයි‍. දේවි බාලිකා විදුහල අද සුපිපි නෙළුමක් සේ පිබිද සුවඳ විහිඳුවයි. විවිධ දුෂ්කරතා මැදින් ජයග්‍රාහී ඉලක්කය කරා පිය එසැවූ දේවි බාලිකාව එළඹෙන හෙට දිනයේ ජයග්‍රහණයේ නව අරුණලු දකින්නට සූදානමින් සිටී.1958 ජනවාරි මස 15 දා ඇරැඹුණු දේවි බාලිකාව අද සැට වසරක ඉතිහාසයකට නෑකම් කියන්නී ය. අධ්‍යාපන ඉතිහාසයේ සුවි‍ශේෂී ජයග්‍රහණ රැසක් අත්පත් කරගත් දේවි දියණියෝ පසුගිය කාලය පුරා සිය කීර්ති නාමය දසත පතුරවන්නට සමත් විය.එදා සිසුවියන් 53 දෙනෙකුගේ ආරම්භය සනිටුහන් කළ දේවිය ගමේ නගරයේ දක්ෂ දරුවන්ට අකුරු කරන්නට හොඳ තෝතැන්නක් විය. අද මෙන් ම අතීතයේදී දේවිය රටට දැයට ආදර්ශවත් දියණියන් තැනූ බෞද්ධ පාසලක් විය. දේවි මවුතුරුළේ හොඳ පන්නරයක් ලබා සමාජයට පිවිසුණු දේවි බාලිකාවෝ කවදත් පෙරමුණ ගත්තෝ ය.ද්විතියික පාසලක් ලෙස පාසල් ඉතිහාසයේ නම රැන්දු දේවිය පසුව පහ වසර ශිෂ්‍යත්ව විභාගයේ සමතුන්ට දොර විවෘත වන්නට විය. කොළඹ කාසල් වීදියේ දේවිය පහ වසර ශිෂ්‍යත්ව විභාගයත් සමඟ ජනප්‍රිය පාසල් අතරට එක් වෙමින් දිනෙන් දින සිය අවකාශය පුළුල්කර ගන්නට හැකි විය.පහ වසර ශිෂ්‍යත්ව විභාග සමත්ව දේවියට ඇතුළත් වූයේ දුර බැහැර ග්‍රාමීය පෙදෙස්වලින් පැමිණි දක්ෂ දැරියෝ ය. දේශබන්දු ආචාර්ය විමලා ද සිල්වා ආරම්භක විදුහල්පතිනියගේ දූරදර්ශී තීරණ මත දිනෙන් දින පිබිදුණු දේවිය හෙට දින නව ගමනාරම්භයකට සූදානමින් සිටී.අතීතයෙන් දේවියට වැටුණු ශක්තිමත් පදනම අනාගතය බබළවන්නට ද සමත් විය. 2012 වර්ෂය රන් අකුරින් සනිටුහන් කළ වසරක් විය. විභාග ඉතිහාසයේත් අධ්‍යාපන ඉතිහාසයේත් සුවිශේෂි වාර්තා රැසක් සනිටුහන් කරමින් වත්මන් දේවි බාලිකාවෝ මෙදා ජයග්‍රහණ රැසක් උසස් පෙළ විභාගය හරහා ලබා දෙමින් රට තුළ නම රදවන්නට හැකි විය. ගුණාත්මක මෙන් ම සර්ව සම්පූර්ණ අධ්‍යාපනයක් විදුපියසේ සියලු බාලිකාවන්ට ලබාදීම දේවි බාලිකාවේ අරමුණයි. මේ අරමුණ පෙරදැරි කරගෙන 2012 අධ්‍යාපන පොදු සහතික පත්‍ර උසස් පෙළ විභාගයෙන් භාෂා හා සෞන්දර්යය වාණිජ මෙන් ම පොදු විෂය මාලා අංශයෙන් විභාගයට මුහුණදී දිවයිනේ ඉහළම ස්ථානයේ සනිටුහන් කරන්නට දේවි දියණියන්ට හැකියාව ලැබුණේ මේ ශක්තිමත් පදනමයි.ශ්‍රී ලංකා විභාග දෙපාර්තමේන්තුව විසින් නිකුත් කළ කාර්ය සාධකයන්ට අනුව දේවිය සැමදාම අත්කර ගත්තේ සුවිශේෂි ස්ථානයකි.1963 වසර දේවි බාලිකාව 10 වැනි සංවත්සරය සැමරූ වසර විය. 1966 ආරම්භක විදුහල්පතිනි ආචාර්ය විමලා ද සිල්වා මැතිනියගේ අභිනන්දන උලෙළ අති සාර්ථක ලෙස පවත්වන්නට දේවි දියණියන්ට හැකි විය. දේවි බාලිකාවේ ප්‍රාථමික පාසල ආරම්භ වූයේ 1978 දී ය. 1985 විදුහල්පතිනි කල්‍යාණි ද සොයිසා මැතිනියගේ අභිනන්දන උලෙළ විය. බෞද්ධ පාසලක ආදි දේවියන් විසින් ඉදි කළ බුදු මැදුර විවෘත වූයේ 1989 වසරේදීයි. 1995 වසරේ ප්‍රධාන ශාලාවට මුල් ගල් තබා 2000 වසරේදී පාස‍ෙල් නිර්මාතෘවරියගේ නමින් එය විවෘත වීම ඉතිහාසයේ තවත් සන්ධිස්ථානයකි. 2001 දී පාසලේ පුස්තකාල සංකීර්ණයක් විවෘත විය. 60 වසරක මේ අභිමානවත් ගමනේ දී සිය සැට වන සංවත්සරය 2012 දී සමරන්නට දේවි බාලිකාවන්ට හැකි විය.මේ සුවිසල් විදු පියසේ දේවි දියණියෝ තුන් දහසකට ආසන්න ප්‍රමාණයක් අධ්‍යාපනය හදාරන්නට සූදානමින් සිටිති. 127 දෙනකුගෙන් යුත් ආචාර්ය මණ්ඩලයක් මේ දේවි දියණියන්ට දෙවැනි මවුවරු වී හමාර ය.අධ්‍යාපන අමාත්‍යාංශයේ වර්ගීකරණයන්ට අනුව දේවිය 1 AB වර්ගයේ පාසලකි. ස්ව කැමැත්තෙන් ඕනෑම විෂය ධාරාවන්ට පිවිසිය හැකි අතර ද්වි මාධ්‍ය හරහා අධ්‍යාපනය හැදෑරීමේ ඉඩ ප්‍රස්ථාව ද පුළුල් වී ඇත.දේවි බාලිකාවේ මුඛ්‍ය අර්ථය ගුණාත්මක අධ්‍යාපනයක් ලබාදීම පමණක් ම නොවෙයි. ගුණාත්මක අධ්‍යාපනයකට සිසුන් ප්‍රවේශ කරන අතරම ගුණයෙන් පිරිපුන් දැරියන් රටට දායාද කිරීම ද අරමුණ ය. මේ ‍ෙහ්තුවෙන් විෂය සමගාමී ක්‍රියාකාරකම් යටතේ බෞද්ධ සංගමයට හිමිවන්නේ සුවිශේෂී ස්ථානයකි. බෞද්ධ පාසලක අනන්‍යතාව රකිමින් ආගමට දහමට බර දරු පිරිසක් බිහි කරන්නට මේ බෞද්ධ සංගමය හරහා ගන්නා ක්‍රියාමාර්ග විශාල රුකුලක්සපයයි. වෙසක් පොසොන් මෙන් ම පොහොය දිනවලදී ශීල ව්‍යාපාර දේවියට අලුත් දෙයක් නොවේ.ඡායාරූප සංගමය හරහා ද දේවි දියණියන්ට අලුත් අත්දැකීමක් සමීප කරවයි. විද්‍යාලයීය උත්සව ආවරණය කරමින් ඡායාරූප කලාවේ උපන් හපන්කම් දක්වන්නට දේවි දියණියන් සමත්ව ඇත. රූ ඡායා 2012 අන්තර් පාඨශාලීය ඡායාරූප ප්‍රදර්ශනය සංවිධානය කළේ ද දේවි දියණියයි. එපමණක් නොව ඒක පුද්ගල ඡායාරූප ප්‍රදර්ශන පවත්වමින් දෙස් විදෙස් ජයග්‍රහණ රැසක් දේවි දියණියට ඡායාරූප කලාව තුළින් ලබාගැනීමට හැකි විය.චිත්‍ර කලා සංගමය ද දේවි බාලිකාවට ආශිර්වාදයකි.අධ්‍යාපනයේ පමණක් නොව දේවි දියණියන්ට බාහිර ක්‍රියාකාරකම් හරහා දිනෙන් දින සිය හැකියා ඔප්නංවන්ට ඇති ඉඩ සලසා ඇත. විවිධ සංගම් හරහා දක්ෂ දරුවන්ට විවිධ මාවත් විවර විය. ඒ මාවත් හරහා එදා මෙන් ම අදද අන්තර්ජාතික තලයට පිවිසි දේවි දියණියෝ විශාල සංඛ්‍යාවකි.ක්‍රීඩා අංශය ද දේවියට ආශිර්වාදයක් විය. අන් පාසල්වල නොතිබුණු අලුත් ක්‍රීඩා රැසක් හදාරන්නට අද දේවි දියණියන්ට මේ විදු පියසේ දී හැකියාව ලැබෙයි.දේවි බාලිකාවේ අභිමානය සංකේතවත් කරන්නට පාසල් තූර්ය වාදක කණ්ඩායම් නිරන්තරයෙන් පෙළ ගැසී සිටිති. ‘සූ රස ධාරා’ 2012 වසරේ දේවිය සිදුකළ සුවිශේෂි ක්‍රියාකාරකමක් විය. අකුරට පොතපතට පමණක් නොව සෞන්දර්ය හැකියාවන් ගෙන් ද දේවි දියණියෝ පොහොසත් බව රටටම කියන්නට මෙමගින් හැකි විය.දක්ෂ දැරියන් සමාජයට දායාද කරන දේවි බාලිකාව හෙට සිය හැට වසරක ගමන් මගේ සුවිශේෂි සන්ධිස්ථානයක් පසුකරයි. අධ්‍යාපන අමාත්‍ය බන්දුල ගුණවර්ධන මහතාගේ මූලිකත්වය යටතේ උසස් පෙළ තාක්ෂණ විෂය ධාරාව යටතේ වූ ප්‍රථම විද්‍යාගාරය ප්‍රථම වරට ඉදිවන්නේ දේවි බාලිකාවේ ය. වර්තමාන විදුහල්පතිනිය වන ඩබ්ලිව්.ඩී.ටී‍.කේ. සමරසිංහ මහත්මියගේ මූලිකත්වය යටතේ මේ වනවිට ඒ කටයුතු සිදුවෙමින් පවතියි. දැනට 1AB පාසලක්ව පවතින දේවි බාලිකාව හෙට 1AB සුපිරි තත්ත්වයේ පාසලක් බවට පත්වෙයි. අධ්‍යාපන අමාත්‍යාංශයත්, වෘත්තිය පුහුණු අමාත්‍යාංශයත් එක්ව ගෙන යන වැඩපිළිවෙළ යටතේ මෙවර දේවි දියණියන් උසස් පෙළ විෂය සඳහා තොරතුරු තාක්ෂණ විෂය ද හදාරති. ඒ විෂය හැදෑරීම සඳහා 200 ක සිසු පිරිසකගේ ඉල්ලුම්පත්‍ර ලැබී තිබීමත් මේ දේවිය සතු සුවිශේෂිත්වයකි. එම 200 ක ඉල්ලුම්පත් අතරින් තාක්ෂණ විෂය ධාරාව සඳහා දැනට සිසුන් 80 ක් උසස් පෙළ පංතිවල ඉගෙනුම ලබති. ඒ සඳහා වූ ගුරුවරු දේවියට පැමිණෙන්නේ වෘත්තිය පුහුණු ආයතන‍යෙනි.අධ්‍යාපන අමාත්‍ය බන්දුල ගුණවර්ධන මහතාගේ මූලිකත්වයෙන් මේ තාක්ෂණ විෂය හැදෑරීම සඳහා වූ තාක්ෂණ විද්‍යාගාරයේ ඉදිකිරීම් කටයුතු මේ මස 25 දා සුබ මොහොතින් ආරම්භ වෙයි. අඩි 90 x 30 යුත් මහල් තුනකින් යුතු මේ ගොඩනැඟිල්ල ඉදිවීමෙන් අනතුරුව දේවි බාලිකාව අංගසම්පූර්ණ සුපිරි පාසලක් බවට පත්වෙයි. හෙට දින අධ්‍යාපන ක්ෂේත්‍රයේ පෙරළියක් කරමින් පාසල් ක්‍ෂේත්‍රයට නව මං විවර කරන්නට සූදානමින් සිටින දේවි බාලිකාවට තව තවත් රටට දැයට හැකියා පිරිපුන් දරු පිරිසක් දායාද කරන්නට අපි සුබ පතමු.සුභාෂිණී ජයරත්න ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af13102011</link>
    <topic>ඇයි අම්මේ නංගිත් එක්ක නොඑන්නම ගියේ</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලකීනවල දුම්රිය ස්ථානය පසුකර දුම්රිය කීපයක් ඇදී ගියේය. එම දුම්රිය ස්ථානයේ සාමාන්‍යයෙන් දහවල් කාලයේ මගී තදබදයක් දක්නට නොමැත. දුම්රිය වේදිකාවේ පසෙක ඇති බංකු මත වාඩි වුණු මගීන් මෙන්ම වේදිකාවේ රැඳී සිටි සෙසු මගීන් ද සිටියේ ඔවුන්ගේ කල්පනා ලෝකවලය. මංජුලා ද සිය දරු දෙදෙනා සමඟ දුම්රිය වේදිකාව අසල රැඳී දිගු කල්පනාවෙක නිරතව සිටියාය. වරෙක ඇය බෑගයට අත දමා ජංගම දුරකථනය අතට ගත්තාය. තවත් වරෙක කුඩා දියණිය නැළෙව්වාය. වැඩිමහල් දියණියගේ අත හැරේවි යැයි තදින් ඇගේ අත අල්ලා ගත්තාය. වරින්වර නාද වූ දුරකථනයට ඇය පිළිතුරු දුන්නේ තවමත් ගිරිඋල්ලේ යනුවෙනි. මේ සිදුවීම් මාලාවේ කිසියම් නුහුරු බවක් පුංචි සිතට දැනුණු නිසාදෝ වැඩිමල් දියණිය මවගේ මුහුණ දෙස බැලුවාය.“අම්මේ අපි කොහෙද යන්නෙ?”“කෝච්චියට පනින්න”දියණිය දෑස් අයා සිය මව දෙස බැලුවාය.“මට වැසිකිළියට යන්න ඕනෙ”මංජුලා දියණිය අසල නිවෙසක වැසිකිළියක් කරා කැඳවාගෙන ගියාය.“මේ තියෙන්නෙ නැන්දලාගේ ගෙදරට යන පාර”අම්මා අත දිගුකර දියණියට පෙන්වූවාය.“ඔන්න මේ පාර නම් බෑ කියන්න බෑ. ඔයා එන්නම ඕනෙ” මංජුලා දියණියට කිවේ තරවටුවක ස්වරූපයෙනි.මව කියන දෙය හරිහැටි තේරුම් ගැනීමට දියණියගේ පුංචි සිතට නොහැකි වුවත් මව සමඟ ගමන් කරනවා හැරෙන්නට ඇයට කළ හැකි වෙන දෙයක් නොවීය. කීනවල දුම්රිය ස්ථානයට තරමක් දුරින් රේල් පාර අබියසට මංජුලා දියණියන් දෙදෙනා කැටුව ගියාය. දියණිය මංජුලා පිටුපසට ඇද්දාය. එහෙත් මංජුලා දියණිය තරයේම අල්ලා ගත්තාය. මහ හඬ නඟමින් කිලිනොච්චියේ සිට කොළඹ බලා එන යාල්දේවී දුම්රිය වේගයෙන් ඉදිරියට ඇදී ආවේය. මංජුලා දියණියන් දෙදෙනා ද සමඟ දුම්රිය මාර්ගයට පැන්නාය. වැඩිමල් දියණිය සිය මවගේ අත ගසා දමා ඉවතට පැන්නාය. කුඩා දියණිය හා මව යට කරගෙන යාල්දේවී දුම්රිය ඉදිරියට ඇදී ගොස් නතර විය. වැඩිමල් දියණිය දුම්රියට හසුවුණු තම මව හා නැඟණිය වෙත දිව ගියාය. අම්මා ඒ වන විටත් මෙලොව හැර ගොස් තිබිණි. ඇගේ සිරුරේ කැබැලි දුම්රිය පාර පුරා විසිරී තිබුණි. දුම්රියේ වැදී ඈතට විසිවුණු සිඟිති නැඟණිය දඟලනු දුටු අක්කා දුවගොස් ඇය වඩා ගත්තාය. අධික ලෙස තුවාල සිදුවුණ නැඟණිය හුස්ම ගන්නට උත්සාහ ගන්නා අයුරු දුටු අක්කා කෑ ගැසුවාය.“අනේ නැන්දේ... මාමේ.... ඉක්මනට එන්න... නංගි බේරගන්න”වයස අවුරුදු 9 ක් වූ අක්කාට අම්මා මෙලොව අතහැර ගොස් ඇති බව වැටහුණි. ඒත් නංගිගේ ජීවිතය බේරා ගත යුතු බව අක්කාගේ පුංචි සිතට වැටහිණි. ඇගේ කෑගැසීමට අහල පහල අය එතනට රැස් වූහ.තම දෑස් ඉදිරිපිටම මව හා චූටි නැඟණිය දුම්රියට බිලි වූ අන්දම අපට විස්තර කෙළේ වැඩිමල් දියණිය චාරුණ්‍යා සඳමිණි ජයශාන්ත ය.“මං නංගි වඩාගෙන කෑගැහුවා. එතනට මාමලා නැන්දලා හුඟක් දුවගෙන ආවා. පොලිස් මාමලාත් ආවා. ඒ අය නංගිගෙ තුවාල හෝදලා ඉස්පිරිතාලෙට අරගෙන ගියා. මාමලා මියගිය අම්මා ඔසවා කෝච්චියට පැටෙව්වා. මමත් ඒ කෝච්චියෙම වේයන්ගොඩ දුම්රිය ස්ථානයට ආවා. මං හිතන්නේ නංගිට හොඳ වේවි, මාමලා එයා ඉස්පිරිතාලෙට අරගෙන ගියානේ. එතැනට ආ සඳමාලි නැන්දාත් එක්ක මං අත්තම්මලාගේ ගෙදර ආවා.”“ඇයි පුතේ අම්මා මෙහෙම දෙයක් කරගත්තෙ?”මම ඇගෙන් විමසුවෙමි. ඒ ඇගේ පුංචි හිත රිදවීමට නොව මේ සිදුවීමේ යථාර්ථය කුමක් ද යන්න වටහා ගැනීමටය.“නැන්දේ ඒ ගොල්ලෝ අම්මාට හුඟක් කරදර කළා”“කවුද පුතේ ඒ ගොල්ලෝ කියන්නෙ?”මම නැවතත් ඇගෙන් ඇසුවෙමි.“ඒ කියන්නෙ නැන්දෙ, තාත්තයි සීයායි එහේ ඉන්න කිරි අම්මායි. අම්මාට නිතර නිතර ගැහුවා. සමහර දවස්වලට බිම දාගෙන ගැහුවා. එදා නම් අම්මා හිටියේ මට ශිෂ්‍යත්ව ප්‍රශ්න පත්තරයක් කියා දෙමින්. එකපාරටම ඒ අය රණ්ඩුවට ආවා. මුලින්ම අම්මාගේ කරේ තිබුණ සුරය කඩා දැම්මා. අම්මා කියපු විදිහට ඒක දාලා තිබුණේ අම්මාගේ අපලවලට. ඊට පස්සේ සීයා ටෝච් එකෙන් අම්මාගේ ඔළුවට ගැහුවා. ළඟ ගෙදරක කිරි අම්මා කෙනෙක් තමයි බෙහෙත් දැම්මෙ” පුංචි චාරුණ්‍යා හීල්ලුවාය.කිරි අම්මාගේ ගෙල බදාගෙන සිටි ඇය නැවත වරක් මා දෙස බැලුවාය.“අම්... මා... ට මේ අය හුඟක් කරදර කළා. තාත්තාත් අම්මාට ගැහුවා. එහෙම ගහපු දවස්වලට පහුවදාම අපිත් එක්කගෙන අම්මා දඹදෙණියේ මැටියගනේ අත්තම්මලාගේ ගෙදර යනවා. නංගියි මමයි එක්කගෙන 13 වෙනිදා උදේ අම්මා ගෙදරින් පිටත්වුණා. හැබැයි ඒ වෙලාවේ නම් කිව්වේ චූටි මාමලාගේ ගෙදර යනවා කියලා. ඒ කියන්නේ අපේ අත්තම්මාත් ඉන්නෙ එහේ. නංගිත් මාවත් නංවාගෙන යතුරුපැදිය පැදෙව්වේ අම්මාමයි. බෝවත්ත හන්දියේ කඩයක් ළඟ යතුරු පැදිය නවත්වලා. ඒ කඩෙන් තේ බීවා. ඊට පස්සේ බස්රථයට ගොඩ වුණා. අම්මා අපිට ටිපි ටිප් පැකට් පහකුත්, කිරි පැකට් පහකුත්, පෙපර්මින්ට් පැකට් තුනකුත් අරන් දුන්නා. මං ඒ පාර ඇහුවා, ඇයි මේ තරම් කෑම බීම කියලා. අද විතරයි අපිට කන්න තියෙන්නේ. අම්මා එහෙම කිව්වා. මීරිගමින් ගම්පහට යන්න ටිකට් අරගෙන අම්මා අපිත් එක්ක කීනවල ස්ටේෂමෙන් බැස්සා.කීනවල දුම්රිය නැවතුමේ හුඟදෙනෙක් හිටියේ නැහැ. හැබැයි ඒ වෙලාවේ නම් අම්මා කිව්වා, අපි මේ යන්නෙ කෝච්චියට පනින්න කියලා. මං තුන් පාරක්ම ඇහුවා ඇයි අම්මේ කෝච්චියට පනින්නේ කියලා. අම්මා හේතුවක් කීවෙ නැහැ.ඒත් ඔයා එන්නම ඕනෙ කියලා අම්මා මට කිවුවා. කෝච්චිය එනකොට නංගිත් එක්ක අම්මා පැන්නා.” එහෙම කියලා චාරුන්‍යා අත්තම්මාගේ ගෙල බදා ගත්තා. “මං ආයිත් නම් එහේ යන්නේ නෑ. මට බයයි. මං මෙහේම ඉන්නවා.” ඇය අත්තම්මාට තුරුලු වූවාය.අත්තම්මා ඇගේ හිස අතගෑවාය. නැවත වරක් පුංචි ළමයින් සමඟ එකතු වී සෙල්ලම් කළාය. නැවත වරක් මිදුලේ එල්ලා තිබුණ අම්මාගේ සහ නංගීගේ පිංතූර දෙස බලා සිටියාය.සිද්ධිය පිළිබඳ ඇගේ අත්තම්මා ඩබ්ලිව්. කේ. ඇග්නස් කමලාවතී අපට කිව්වේ මෙබන්දකි.“මගේ දුවත් බෑනාත් අතර ආරවුල් තිබුණා. රණ්ඩු වෙලා ආව හැම වෙලාවකම අපි සමගි කරලා ආපහු යවනවා හේ දෙන්නා නෑනයි මස්සිනයි. ඒ ගොල්ලන්ගේ පවුලට බලපෑම් තිබුණේ බෑනාගේ දෙමවුපියන්ගෙන්. ඒ අය නිතරම දුවට හිරිහැර කළා. දුව මට නොයෙක් වතාවල කියලා තිබුණා.මිය ගිය මංජුලාමං බ්‍රහස්පතින්දා දුවලාගේ ගෙදර ගිහිල්ලා. දුවගේ වැඩ කර දීලා සෙනසුරාදා උදේම තමයි මෙහේ ආවේ. මම පිටත්ව එනතුරු මුකුත් ගැටුමක් තිබුණේ නැහැ. මං ගියාම එයාගේ මොන්ටිසෝරි වැඩවලට උදව් ‍ෙවනවා. එයා ඒවා හරිම සතුටින් කළේ. මං ගෙදර ආවම පසුවදා මට දුවගෙන් කෝල් එකක් ලැබුණා. එයා ගෙදර එනවා කියලා. මං හා කිව්වා. ඒ නිසා මට සැකයක් තිබුණේ නැහැ.මගේ දුව ඉගෙන ගත්තේ නාරම්මල මයුරපාද මධ්‍ය මහා විද්‍යාලයේ. එයා ඉගැන්නුවේ පන්නල හොරවඩුන්න සුමග පෙර පාසලේ. එයා දරුවන්ට හරිම ආදරෙයි.එයාට ඕනෙ වුණේ ගුරුවරියක හැටියට සමාජයේ තැන ද තත්ත්වයද ආරක්ෂා කරගැනීමටයි.ඒත් මේ අය ඒකට ඉඩ තැබුවේ නැහැ කියලයි මම කියන්නෙ. හැමදාම දුව ප්‍රශ්නයක් ඇතිවෙලා ගෙදර එන නිසා මං හිතුවා මෙදා පාරත් එයි කියලා. කෝල් කළාම මේ ළඟ ගිරිඋල්ලේ කියලා දුව කිව්වා.ඒත් මට ගාඩ් මහත්තයෙක් කෝල් කරලා කිව්වා දුවට කරදරයක් වුණා කියලා. මගේ මහත්තයාත් රිය අනතුරකින් නැතිවුණා. මං මේ ගොල්ලෝ හදාගන්න හුඟක් දුක් වින්දා. පුංචි දුවගේ උපන් දිනෙත් ඔක්තෝබර් 16 වැනිදා” ඇය සුසුමක් හෙළුවාය.අපි මැටියගනේ පැමිණීමට පෙර හොරවඩුන්න පිහිටි ඉන්දිකගේ නිවෙසට ගියෙමු. එම නිවෙසේ මියගිය පී. ජී. මංජුලා එරන්දිගේ සහ කුඩා දියණිය විරාජි උත්පලා ජයශාන්තගේ දේහ තැන්පත් කර තිබුණි.මංජුලාගේ සැමියා අප සමඟ මෙසේ පැවැසුවේය. “අපි දෙන්නා අතර පොඩි පොඩි ආරවුල් ඇතිවුණා තමයි. ඒත් ජීවිතය නැති කරගන්න තරම් දෙයක් මගේ බිරියට තිබුණේ නැහැ.”සමනල රෑනක් ලෙස සිය ගුරුතුමියට අවසන් ගෞරවය දක්වන්නට ආ හොරවඩුන්න සුමග පාසලේ පුංචි පැටව් සමඟ කතා කරන්නට ඇයට නොහැකිය. අපි ඇය ගැන තවත් පෙර පාසල් ගුරුතුමියක වන ඉනෝකා ලක්මිණිගෙන් ඇසුවෙමු.“ඇය දරුවන්ට හුඟක් ආදරෙයි. ඇගේ ජීවිතයේ ලොකු ප්‍රශ්නයක් තිබෙන බව මට කියා තිබුණේ නැහැ.” නිවෙසේ ඉදිරිපස තිබු බැනරයේ මෙවැනි කවි පෙළක් සටහන් වී තිබුණි.දුදනන් ඇගේ ජීවිතය ඩැහැගත් බවට තිබුණ සාක්ෂිය ඇගේ අත් අකුරින් ලියූ ලිපියයි. එහි මූසල රාත්‍රියක් යනුවෙන් සටහන් කර අම්මා සහ අයියාට ආදරයෙන් ආමන්ත්‍රණය කර තිබුණි.මීට වසර දහයකට පෙර තමා කරගත් හිතුවක්කාර විවාහයට සමාව ගෙන තිබුණි. අවසානයේ සියලු දෙනාට යහපත ප්‍රාර්ථනා කර තිබුණි. වේයන්ගොඩ පොලිස් ස්ථානාධිපති එම්. ඩී. එස්. සී. නිවුන්හැල්ල මහතාගෙන් මේ ලිපිය ඉල්ලාගෙන බැලීමට අපට අවස්ථාව ලැබුණි. ඔහු මේ පිළිබඳ කීවේ මෙබඳු කතාවකි.“මට ඉස්සෙල්ලාම මේ සිද්ධිය නිර්නාමික දුරකථන ඇමැතුමකින් දැනගන්න ලැබුණා. ඊට පස්සේ මං 119 ට කතා කරලා එහි නිවැරැදි බව තහවුරු කරගත්තා. ඇත්තටම පවුල් ආරවුලක් තමයි මෙයට හේතු වී තියෙන්නේ.”“මේ සිද්ධිය පිළිබඳ වේයන්ගොඩ ප්‍රධාන දුම්රිය ස්ථානාධිපති ආර්. එස්. එස්. එච්. එම්. එච්. ඩී. හේරත් මහතා මෙසේ පැවැසුවේය. “මියගිය මේ කාන්තාවගේ දේහය යාල්දේවි දුම්රියෙන් අපට බාර දුන්නා. එදා යාල්දේවි ප්‍රමාද වෙන්නේ මොකද කියලා සොයා බලන කොට තමයි මේ වගේ අනතුරක් වෙලා තියෙනවා කියලා දැනගන්න ලැබුණේ. වැඩිමල් දරුවා එයාගේ නැන්දා කෙනෙක් ඇවිත් එක්කගෙන ගියා. මේ අනතුර වෙලා විනාඩි හතළිස් පහක් ප්‍රමාද වෙලා තමයි යාල්දේවි වේයන්ගොඩට ආවේ. ඒ දුම්රියේම තමයි මියගිය කාන්තාවගේ දේහයත් රැගෙන ආවේ. ඇගේ දරුවාත් එම දුම්රියේ සිටියා. මට හිතාගන්න බැහැ මේ වගේ දෙයක් සිදුවුණේ ඇයි කියලා.”මේ සිද්ධිය කුමන ආකාරයට විග්‍රහ කළත් මංජුලාත් දියණියත් මිය ගොස්ය. ඇයි මේ වගේ දෙයක් කරගත්තේ ඇයිදැයි ඇයට අවසන් ගෞරවය පුද කිරීමට එන ගැමියෝ සුසුම් ලති. “පොඩි දරුවා දාලා යන්න තිබුණානේ” තවත් අයෙක් කියති. “පෙර පාසල් ගුරුවරියක් මේ වගේ දිවිනසා ගත් එක යුතු නැහැ” මේ එහි සිටි තවත් අයකුගේ අදහසය. කෙසේ වුණත් සිදුවූ දේ සිදු වී හමාරය. ඇයට මෙවැන්නක් කරගැනීම සිදුවූයේ ඇයට සිත් වේදනා දුන් අය නිසා ද? මංජුලාගේ තීරණය නිසා කුඩා බිලිඳියකට ද මෙලොව හැර යන්නට සිදුවිය. තවත් දරුවෙක් මෙලොව තනි වී ඇත.මවත් නැඟණියත් අහිමි වී මෙලොව තනි වූ මේ දැරියට කිසියම් ආයතනයක් හෝ සංවිධානයක් ඇයට අතහිත දීමට ඉදිරිපත් වන්නේ නම් එය මේ දැරියට කරන විශාල උපකාරයක් වනු ඇත. මේ ඇරයුම මෙබඳු අවස්ථාවල උපකාරවන්නට කවදත් ඉදිරිපත් වන ‘සිළුමිණ’ පාඨකයන්ටය.ඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af13102013</link>
    <topic>සියවසකට පසු අලුත් වන කොටුව දුම්රිය පොළ</topic>
    <author>තාරක වික්‍රමසේකර</author>
    <content>තාරක වික්‍රමසේකරඅඟුරු කකා වතුර බිබී කොළඹ දුවපු යකඩ යකා කොළඹ කොටුව දුම්රිය ස්ථානයෙන් තමන්ගේ ගමන නිමා කෙළේ මීට දසක ගණනාවකට පෙරදී ය. පසු කාලීනව කොළඹ කේන්ද්‍රගත වූ දුම්රිය ගමන් ක්‍රමවේදය වෙනස් විය. ඒ අනුව කොළඹ - මහනුවර, කොළඹ- මාතර ගමන් වෙනුවට මාතර - මහනුවර, මාතර - වවුනියාව, පොල්ගහවෙල - පාණදුර, හලාවත- පාණදුර වැනි දුම්රිය ගමන් බිහි විය. එයින් කොළඹ කොටුව දුම්රිය ස්ථානයේ තදබදය අඩු වූවා නොව වැඩි වූයේය.දුම්රියෙන් ඍජු ගමන් පහසුව සලසා ගත්ත ද කොළඹ හරහා ගිය දුර ගමන් සේවා දුම්රිය කොළඹ කොටුව දුම්රිය ස්ථානයේ මඳ වේලාවක් හෝ නතර කර තිබීම නිසා මඟීහු තම ගමන් වෙහෙස මඳකට හෝ නිවා ගැනීමට එය ඉවහල් කර ගත්හ.‘මේ නවීකරණය වන්නේ කොළඹ කොටුව දුම්රිය ස්ථානයයි‘ආරම්භයේදී කොළඹ කොටුව දුම්රිය ස්ථානය පිහිටියේ මේ ස්ථානයේ නොවේ. එය වත්මන් දුම්රිය කෞතුකාගාරය අසල පිහිටියේය. පසුව වර්තමානයේ හින්දු කෝවිල අසලට එය පැමිණියේ ය. පසුකාලීනව වර්තමාන පරිශ්‍ර පැමිණියේ මඟීන්ගේ වැඩි පහසුව පිණිස ය. 80 දසකයේ මුල් භාගය වෙනතෙක්ම බොහෝ දුර ගමන් බස් රථ සේවා ඇරැඹුණේ ද මේ කොටුව දුම්රිය ස්ථානය අසලිනි. එය මගීන්ට විශාල පහසුවක් විය ඒ එහෙත් පසුකාලීනව ඒ ක්‍රමය වෙනස් වී බස් රථ නැවතුම බැස්ටියන් මාවත හා ගුණසිංහපුරයට ඈත් විය.කොළඹ කොටුව දුම්රිය ස්ථානයෙන් දිනකට ප්‍රධාන මාර්ගයේ දුම්රිය 82 ක් මුහුදුබඩ මාර්ගයේ දුම්රිය 55 ක් හලාවත මාර්ගයේ දුම්රිය 19 ක් කැලණිවැලි මාර්ගයේ දුම්රිය 11 ක් වශයෙන් දුම්රිය 167 ක් ධාවනය කෙරෙන අතර කොටුව දුම්රිය ස්ථානයට පැමිණෙන අඟුරු කකා වතුර බිබී කොළඹ දුවපු යකඩ යකා කොළඹ කොටුව දුම්රිය ස්ථානයෙන් තමන්ගේ ගමන නිමා කෙළේ මීට දශකදුම්රිය සංඛ්‍යාවද ඒ හා සමාන සංඛ්‍යාවකි. ඒ අනුව දිනකට දුම්රිය 334 ක් ගමන් ආරම්භ කරන හෝ දුම්රිය පැමිණෙන හෝ දුම්රිය ස්ථානයක් ලෙස කොටුව දුම්රිය ස්ථානය හඳුන්වා දිය හැකිය.දෛනිකව ගමන් ගන්නා මඟීන් සංඛ්‍යාව ආසන්න වශයෙන් ලක්ෂ දෙකහමාරක් තුනත් අතර වේ. දීර්ඝ නිවාඩු දිනවලදී මෙන් ම පොසොන් සමයේදී මේ තත්ත්වය වඩාත් ඉහළට ගමන් කරයි‍. කිසිදු නිලධාරී මහතකු නිවාඩු ලබා ගත නොහැකි තරමට තත්ත්වය උග්‍ර වේ. ඔවුන්ට දිවා රෑ නොබලා සේවය කිරීමට සිදු වේ.දෛනික මගී ප්‍රවේශ පත්‍ර අලෙවියේ ආදායම ලක්ෂ 20 ඉක්මවයි.මෙතරම් කාර්ය බහුල දුම්රිය ස්ථානයක පරිපාලනය සුළු පටු කාර්යයක් නො වේ. දුම්රියක් පමා වූවත් මඟීන් ඇගට එන්නේ මේ නිලධාරීන්ගේය. ඇතැම් විට සේවක පුරප්පාඩු නිසා ඇතුළු වීමේ හෝ පිටවීමේ දොරටු වසා දැමීමට සිදු වේ. දැන්නම් ඒ තත්ත­් වය බොහෝ දුරට පහව ගොස් ඇත. ප්‍රවේශ පත්‍ර කවුන්ටරවලටද එවන් තත්ත්වයන් ඇති වේ.මේ සියල්ල මැද මගීන්ට විශාල සේවාවක් සපයනු ලබන කොටුව දුම්රිය ස්ථානය මේ වන විට විශාල අලංකාරයක් කරා ගමන් කරනු ලබන බව පෙනේ.මේ සම්බන්ධයෙන් අපි කොටුව දුම්රිය ස්ථාන අධිකාරී එම්.එල් චන්ද්‍රසෝම මහතා ගෙන් විමසුවෙමු.‘මෙරට ප්‍රධාන පෙළේ දුම්රිය ස්ථාන 10 ක් නවීකරණය කිරීමේ ව්‍යාපෘතිය යටතේ කොළඹ කොටුව දුම්රිය ස්ථානයත් නවීකරණය කිරීමට යෝජනා වුණා. පූර්ණ පහසුකම් ඇති දුම්රියස්ථානයක් ලෙසින්. පොදු රාජ්‍ය මණ්ඩල නායකයන්ගේ සමුළුව ලංකාවේ පැවැත්වීමට යෝජනා වීමත් එක්කම ඒ වැඩේ තවත් ඉක්මන් වුණා. මේ වන විට නවීකරණ කටයුතු කඩිනමින් කෙරී ගෙන යනවා. මගීන්ට මේ නිසා යම් අපහසුතා ඇති වීමට පුළුවන්. නමුත් ඒ සියල්ලම තාවකාලික අපහසුතා බව කියන්න ඕන. ඉක්මනින්ම මේ නවීකරණ වැඩ කටයුතු නිම කෙරෙනවා. ඒ වගේම දුම්රියයන්ට පහසුවෙන් ගොඩවීමට හැකිවන පරිද අපි වේදිකා පිහිටීමඋස් කර තිබෙනවා. මේ සම්බන්ධයෙන් අපි නිරතුරුවම මගීන් දැනුවත් කරනවා. ‘ඒ කොළඹ කොටුව දුම්රිය ස්ථාන අධිකාරි චන්ද්‍රසෝම මහතාගේ අදහස් ය. ඇත්තෙන්ම කොටුව දුම්රිය ස්ථානය නවීකරණ කටයුතු දෙස බැලීමේදී අපට පෙනී යන්නේ විශාල වෙනසක් සිදුව ඇති බවකි. කුණු බක්කියේ සිට පරිගණක පද්ධතිය දක්වාම නවීකරණය වෙමින් පවතී.ඇත්තනම් මීට වසර ගණනාවකට පෙර සිදු විය යුතු වූවක් වුවත් මේ මොහොතේ හෝ සිදු වීම සැබැවින්ම ප්‍රශංසා කටයුතු ය.මේ වන විට වේදිකා සියල්ලම නවීකරණය වෙමින් පවතී. අලංකාර බිම් සැකසුම් දකින අයෙකුට දුම්රිය ස්ථානය ඇත්තෙන්ම කොටුව දුම්රිය ස්ථානයද යැයි සිතා ගැනිමට අපහසු තරම්ය. දුම්රිය ගමන් බිමන් දැක්වෙන පරිගණක පුවරු ප්‍රධාන වේදිකාවන් සියල්ලෙහිම සවිකර ඇත.එමෙන්ම විවේකාගාර පද්ධති ද නවීකරණය වෙමින් පවති. විශේෂයෙන්ම දුම්රිය සාමාන්‍යාධිකාරි බී.ඒ.පී ආරියරත්න මහතාගේ සංකල්පයක් මත විවේකාගාර වායුසමනය කිරීමට නියමිතය. එය සැබැවින්ම මගීන්ට සිහිනයක් බදු වූවක් ය. දුම්රිය මැදිරිවල එල්ලෙමින් අතුරේ යන්නාක් මෙන් පැමිණෙන මගීන්ට මොන වායුසමීකරණ විවේකාගාරදැයි යමෙකුට සිතෙන්නට පුළුවන. එහෙත් ඒ සිහිනය සැබෑ වීමට ආසන්නය. මගී ආසන මෙන්මකොටුව දුම්රිය ස්ථාන අධිකාරී එම්.එල් චන්ද්‍රසෝමදුම්රිය ආපන ශාලාද මේ වන විට නවීකරණය වෙමින් පවතී.අධික මගී තදබදය පවතින වේලාවන්හිදී සොරුන්ට සහ ගැටකපන්නන්ට එය මහත් පිටිවහලකි. එහෙත් මේ වන විට එවන් පුද්ගලයන් නීතියේ රැහැනට හසු කර ගැනීම පහසුවීම පිණිස දුම්රිය ස්ථානයේ සී.සී.ටී.වී. කැමරා සවිකර ඇත.එම කැමරා පද්ධතිය දුම්රිය මූලස්ථානයේ සිටම නිරීක්ෂණය කළ හැකි වේ.දුම්රිය ස්ථානය නවීකරණය වීමත් සමගම දුම්රිය වේදිකා උස්ව පිහිටීම නිසා දුම්රිය මාර්ගය හා වේදිකාව අතර උස වැඩි වී ඇත. මෙය අනාරක්ෂිත ලෙස දුම්රිය මාර්ගය හරහා යන දුම්රිය මගීන් අවධානය යොමු කළ යුතු කරුණකි. උසින් වැඩිවීම නිසා හදිසියට දුම්රිය මාර්ගයේ සිට වේදිකාවට ගොඩවීම ඉතාම අසීරු බව තේරුම් ගත යුතුය. මෙයට හොදම විසැම නම් දුම්රිය මාර්ගය දුම්රියට පමණක් සීමා කිරීමය. මගියා තමන්ට හිමි ප්‍රදේශයේ පමණක් ගමන් කිරීමය. එමගින් සිදුවන අනතුරු වළකා ගත හැකි වන ඇත. රජයේ ආයතනයක් දෙස බලනා හැම මේ වන විට කොටුව දුම්රිය ස්ථානට එන මගියාගෙන් දුරස්ව ගොස් ඇති බව පෙනේ.දුම්රිය ස්ථානයට පැමිණෙන බෞද්ධයන්ගේ පහසුව පිණිස බුදු පිළිමයක් ද මේ වන දුම්රිය ස්ථාන පරිශ්‍ර‍ෙය් ස්ථාපිත කෙරෙමින් පවතී.එමෙන්ම ඍජුවම කොටුව දුම්රිය ස්ථානයට සම්බන්ධ නොවූවත් ‘කොළඹ ගෙදර‘ නමින් හැදින්වෙන මගීන්ට නවාතැන් ගත හැකි විවේකාගාර පද්ධතියේද වැ කටයුතු මේ වන විට නිමවෙමින් පවතී. කොළඹ නගරයට පැමිණ හදිසියේ රාත්‍රිය ගත කිරීමට ස්ථානයක් නොමැති ජනතාවට කොළඹ ගෙදරින් මහත් පිළිසරණක් ලබා ගත හැකි වනු ඇත.කොටුව දුම්රිය ස්ථානයේ මේ නවීකරණයත් සමගම අසල බේරේ වැවද නව පණක් ලබා පරිසර සුන්දරත්වය වැඩි කිරීම උදෙසා දායකත්වය ලබා දී ඇත. එයද මගී ජනතාවගේ දෑසට සුන්දරත්වය මවා පානු ඇත. දුම්රිය පැමිණෙන තුරු සිත මදක් හෝ නිවා ගැනීමට දුම්රිය ස්ථානයේ රූපවාහිනි යන්ත්‍රයන්ද මහත් දායකත්වයක් ලබා දෙනු ඇත. එමෙන්ම දුම්රිය ස්ථානයේ අලංකාරත්වය උදෙසා තවත් ව්‍යාපෘති කිහිපයක්ම ක්‍රියාවට නැංවීමට නියමිතය.මේ නවීකරණ වැඩ කටයුතු මෙයින් නොනවතින බවත් මගී පහසුව හා සුබසාධන වැඩි දියුණු කිරීම උදෙසා ඉදිරියේදී බැංකු කටයුතු පවා දුම්රිය ස්ථානයේදී පහසුවෙන් කර ගැනීමට දුම්රිය දෙපාර්තමේන්තුව විසින් පහසුකම් යොදවනු ඇත.සේයාරූ -දුෂ්මන්ත මායාදුන්නෙකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=af13102015</link>
    <topic>ප්‍රේමයෙන් පැරදුණ විට සිය දිවි නසා ගන්නේ ඇයි?</topic>
    <author>ආචාර්ය පියසේන රතුවිතාන</author>
    <content>සිය දිවි නසා ගන්නා අයගේ සංඛ්‍යාවෙන් වැඩි දෙනෙක් ආදරයෙන් පරාජිත වූවෝය. නැත්නම් ලිංගිකත්වයේ දුබලකමක් නිසා වූ පරාජිත සිතුවිල්ලක් නිසාය.ණය වීමක් හෝ ජීවිතය ජය ගැනීමට බැරි වීමක් නිසාත් කෙනෙක් සිය දිවි නසා ගනිති. මේ ලිපියෙන් යමක් පැහැදිලි කිරීමට උනන්දු වන්නේ විවාහය හා සම්බන්ධ කමක් නිසා ලත් පරාජයෙන් සිත්තැවුලට පත්ව සිය දිවි නසා ගන්නා අයගේ ජන්ම කේන්ද්‍රය එයට කොතෙක් දුරට දායක වී ඇද්දැයි විමසා බැලීමටය.කෙනකුගේ ජන්ම කේන්ද්‍ර‍ෙයන් විවාහය, ආදරය, යුග දිවිය ගැන කියන්නේ හත් වැනි රාශිය ඇසුරෙනි. එයට අමතරව විවාහ කාරක සිකුරුත් හත්වැන්නාධිපතියාත්, හත්වැන්නේ සිටි ග්‍රහයාත් විවාහය හා සම්බන්ධය.එසේම ජන්ම කේන්ද්‍රයක 7 වැන්න මාරක රාශියයි. එහෙම වන්නේ ආයුෂ ගැන කියන 8 වැන්නෙන් 12 වැන්න හත්වැන්න බැවිනි. ඒ නිසා කේන්ද්‍රයේ 7 වැන්න ආදරය හා මරණය යන දෙක අත්වැල් බැඳගත් රාශි දෙකය. ආදරයෙන් පරාජිත වූ විට කෙනකු සිය දිවි නසා ගන්නේ ආදරය හා බැඳුණු හත්වැන්න මාරක රාශිය වූ නිසාය.එහෙයින් ආදරයත්, ජන්ම කේන්දරයත් ඒදණ්ඩ සහ අත්වැල මෙනි. ඒ දෙකම ශක්තිමත් නම් ගමන සුරක්ෂිත ය. එකක් දුර්වල නම් ගමන අනාරක්ෂිතය. ආදරයෙන් පරාජිත වීම නිසා ජීවිතයෙන් සමුගත් අය බොහෝ ය.යුග දිවියෙන් පරදින්නේ ඇයි?විවාහය විටෙක කිරිබත් මෙනි. තවත් විටෙක ඉඹුල් කිරිබත් මෙනි. යළි හීල් බත් මෙනි. තවත් සමහර විටෙක පිළුණු බත් මෙනි. ආදරය මුල පිරෙන විට ජීවිතය ඉඹුල් කිරිබත් ගෙඩියකි. ආදරය සපුරා වසරක් හමාරක් යන විට ලුණු අඩු කිරි අඩු කිරිබතක් මෙනි. ඉඹුල් ගෙඩියක ප්‍රිය මනාපකම අඩුය. තවත් කාලයක් යන විට යුග දිවියේ ආදර බැම්ම හීල් බතක ස්වභාවය ගනී. ඉඩමේ ඔප්පුව තියෙන්නේ කා නමටද? බැංකු පොතේ මුදල් අරන් තියෙන්නේ කුමටද? ආදී වශයෙන් හතර මායිම සොයන විට විවාහය හීල් බතක් වෙයි. හීල් බත ප්‍රසිද්ධියේ මේසයට ගෙන කෑහැකි බතක් නොවේ. යුග දිවිය ප්‍රශ්න රැසකින් වෙලා ගත් විට එය පිළුණු බතක් වෙයි. එවිට අල්ලපු ගෙදර බත් හැළියට අත දාන්නට වෙයි. නැත්නම් කඩෙන් බත් මුලක් ගෙන වේල පිරිමසා ගන්නට වෙයි. එතැනදී ජීවිතය ගැනත්, විවාහය ගැනත් කළකිරෙයි. ජීවිතය එපා වන්නේ එවිටය. පෙම්වතිය බිරියක වූ පසු බිරිය ‘එපා වාහෙට හොදි බෙදන’ තත්ත්වයට පත් වූ විට සැමියාට දිවි නසා ගන්නට සිදුවේ.මේ තත්ත්වයට ජන්ම කේන්ද්‍රයේ සිකුරුත්, දුබල සඳුත්, අවරෝහණ ගමනට පත් ලග්නාධිපතිත් ඊළඟට සහැසි කුජත් දායක වෙයි.එපා වාහෙට හොදි බෙදන පිරුළු වැකිය සමාජයට ආවේ යුග ජීවිතයේ ස්වභාවය පළල් අත්දැකීමක් බවට පත් වූ විටය.සෙනසුරු එසේ නොවේ. සෙනසුරා වූ කලි යුග ජීවිතය ඉදිරියේ මෝඩ චරිතයකි. වැඩිය දුර දිග බලන්නේ නැත. ඉක්මනින් කෝපය නිවෙයි. සෙනසුරු හතට දිග් බලයැයි කියන්නේ ඒ නිසාය. අනෙක් අතින් හත්වැන්න ශරීරයේ මළ ගබඩාව ගැන කියන රාශියයි. දුක දරා ගැනීම ගැන කියන රාශියයි. ඒ නිසා සෙනසුරු හතට නරක ම නැත. සැමියා අමනාප වී ගෙදරින් ගියත් බත ඉදෙන විට ගෙදර එයි. අන්න ඒක‍ට අඟහරු! අඟහරු 7 වැන්නේ වෙතොත් යුග දිවිය දෙදරා ගිය විට කලත්‍රයා සතුරකු බවට පත්වෙයි. අඹු සැමියන්ගේ අරගලය ගෙදර බත ඉදෙනතුරු පමණෙකැයි කියන්නේ ඒ නිසාය.සැමියා අමනාප වී අතපය කුදලා ගෙන ඇඳ බොක්කට වැටුණත් බිරිය බත උයා මේසයට තබා බඩගිනිකාරයකු ඉන්නවා නම් ඔන්න බත් බෙදල මේසය උඩ තිබෙනවායි බිරිය වායු ගෝලයට උස් හඬින් කියයි. එවිට සැමියා බොරු අකැමැත්ත පෙන්නා බත් කා, තවත් බඩගිනි කාරියක් ඉන්නවා නම් ඔය මේසය උඩ බත් තියෙන්නේයි සැමියා වායු ගෝලයට කොඳුරයි. එවිට ඇය තනිවම බත් කයි. ඊළඟට බිරිය සැමියාට පැදුර එලා නිදිමත කාරයකු ඉන්නවා නම් ඔය පැදුර එලා තියෙන්නේ'යි ඇය හිස් වායු ගෝලයට කොඳුරයි. එවිට සැමියා නින්දට ගොස් තවත් නිදිමතකාරියක ඉන්නවා නම් ඔය ඉඩ තියෙන්නේයි වායු ගෝලයට කොඳුරයි. මේ සංවාදය තවත් ඉදිරියට යයි.ඔබේ මරණය වෙන්නේ කොහොම ද?පසුදා අලුයම දෙදෙනා නිදිපැදුරෙන් අවදි වන්නේ සැමියා සහ බිරිය වශයෙන් නොවේ. පෙම්වතා සහ පෙම්වතිය වශයෙනි. සෙනසුරු හතට දිග් බල ග්‍රහයා වීමේ වාසිය එයයි. සෙනසුරු 7 සිටින බිරිය හෝ සැමියා විවාහය ගැන කලකිරී සිය දිවි නසාගන්නේ නැත. ඒකට අඟහරු!මිනිස් සිත පාලනය කරන ග්‍රහයා සඳුය. සඳුට චිත්තකාරකයා යන නම යෙදී ඇත්තේ ඒ නිසාය. ශරීර කූඩුව භාර ශරීර ග්‍රහයා රවි වුවත් ජීවිතයේ බාරකරු ලග්නාධිපතිය. එහෙයින් ජන්ම කේන්ද්‍රයේ ලග්නාධිපතිත්, සඳුත් දුර්වල නම් හෝ එකිනෙකාට සතුරු රාශිවල ලැගුම් ගත්තේ නම් විඳ දරාගැනීමේ ශක්තිය නැතිව යයි. ඒ අතර විවාහ කාරක සිකුරුත් උපතින් පාප පීඩා වී ඇත්නම් හෝ ගෝචර ගමනින් පාප පීඩා වීමක් වී ඇත්නම්, නැතොත් පාප කර්තරී වී ඇත්නම් (පාප කර්තරී වීම යනු සිකුරු සිටි රාශි දෙකෙහි පාප ග්‍රහයන් දෙදෙනකු සිටීමය. පාප ග්‍රහයන් යනු කුජ, රාහු 22වන දෙර්කාණාධිපති, 8 අධිපති ග්‍රහයන්ය.) එම විවාහකයා යුග දිවියෙන් පැරැදෙයි. සිය දිවි නසාගැනීමේ හැඟීම දුබල සඳු විසින් ජනිත කරනු ලබයි. දුබල සිකුරු වීම අදහස ස්ථිර කරයි. දුබල ලග්නාධිපති ක්‍රියාත්මක කරයි.දක්ෂ ජ්‍යොතිෂවේදියකුට ජන්ම කේන්ද්‍රයක් ඇසුරෙන් එම තත්ත්වය හඳුනාගත හැකිය. යට සඳහන් යෝග සියල්ල සපිරී ඇත්නම් ජන්මියාගේ ආයුබල කෙසේදැයි විමසා බලන විට ජෛමිනි ආචාර්යවරයා පෙන්වා දී ඇත.කෙනකුගේ ආයු බලය අල්ප, මධ්‍යම, දීර්ඝ වශයෙන් පෙන්වා දී යළි මරණය සිදුවන්නේ කුමන ආකාරයෙන් දැයි දෙර්කාණය ඇසුරෙන් බලන හැටි පෙන්වා දී ඇත. එය ආයුධ දෙර්කාණ, සර්ප දෙර්කාණ, ජල දෙර්කාණ, පාශ දෙර්කාණ ආදී වශයෙන් එකොළොස් ආකාරයකින් පෙන්වා දී ඇත.විවාහයක් සඳහා පොරොන්දම් පමණක් බලා විවාහය නිර්දේශ කරන්නට පළමු යට සඳහන් කරුණු සියල්ලම අකුරට පරීක්ෂා කර බැලිය යුතුවේ. ඒ සඳහා ජ්‍යොතිෂවේදියාට මුහුකුරා ගිය ජ්‍යොතිෂ දැනුමක් විය යුතුය. රවිගෙන් 7 වැන්නේ සිකුරුව ලකුණු කර රවිගෙන් පස්වැන්නේ බද සටහන් කොට එම කේන්ද්‍රය විග්‍රහ කළ ජ්‍යොතිෂ කථිකයකු ගැන දනිමි. එය බලන විවාහ ගැළැපීම් කෙබඳු වෙයිද?අපේ මාතෘකාව ‍ප්‍රේමයෙන් පැරැදුන විට සිය දිවි නසා ගන්නේ ඇයි යන්නයි.කෙනකුට තවත් බොහෝ දෙනකු ඉදිරියේ පරාජිතයකු විය හැකිය. ඒත් තමා, තමාටම පැරැදුණු විට ජීවිතයෙන් සමුගන්නට සිතෙයි. ඒ සිතුවිල්ල මතු කිරීමට ජන්ම කේන්ද්‍රයේ ග්‍රහයින් කීප දෙනෙක්ම දායක වෙයි.සිය දිවි නසා ගැනීමේ සිතුවිල්ලට කාලය බොහෝ දිර්ඝ විය හැකිය. ඒත් ක්‍රියාත්මක කිරීමේ කාලය ඉතා කෙටිය. එය ගෙවමින් සිටින මාරක දශාවේ (මහ දශාවේ) අතුරු දශාවත් විදශාවත්, සූක්ෂ්ම දශාවත් පසුකර ලබන ප්‍රාණ දශාව තුළදීය. ප්‍රාණ දශාව සමහර විට පැය ගණනකට දින ගණනකට සීමා විය හැකිය. එය මහ දශාව අනුව වෙනස් වෙයි.චන්ද්‍රයා යම් රාශියක වේද එම රාශියෙන් 5 වැන්නේ හා 9 වැන්නේ පාපියකු සිටියේ නම් සිය දිවි නසා ගැනීමේ නැඹුරුව වැඩිය. සඳුගෙන් 5 වැන්න හා 9 වැන්න යනු ත්‍රිකෝණයෙන් පරව ත්‍රිකෝණස්ථානයක පාපග්‍රහයකු සිටීමයි. ඒ වූ කලී ත්‍රි ලක්ෂ්මී යෝගය කණපිට පෙරැළීමකි. එවිට පහේ සිටින ග්‍රහයාගෙනුත් 9 සිටින ග්‍රහයාගෙනුත් ත්‍රිකෝණ ස්ථානයකට සඳු පත්වීමයි. ඒ නිසා ජන්මියාගේ සිත තමාටම පරාජිත වේ. සිය දිවි නසාගැනීමට තිරණය කරන්නේ ඒ නිසාය.එසේම පාපග්‍රහයන් 4, 10 යන කේන්ද්‍රස්ථානවලත් ත්‍රිකෝණ රාශිවලත් සිටි විට අට අධිපතියා කුජ සමඟ යෝගව ලග්නයේම සිටියේ නම්, එය මනස පරාජය කරන ග්‍රහ පිහිටීමකි. එවැනි ග්‍රහ යෝග වීමත් සිය දිවි නසා ගැනීමට හේතුවකි. එය සෘජුවම බලපාන්නේ 7 වැන්නට හෝ විවාහ කාරක සිකුරුට පාප දෘෂ්ටි එල්ල වූ විටය. තමාට තමාම සතුරකු වන නිසා තමාගෙන්ම පිළිගැනීමට පෙලඹේ.සිකුරු ග්‍රහයාත් විවාහ රාශියත් හෝ 7 අධිපතියාත් පාප කර්තරී වූ විට විවාහය බිඳ දමයි. එසේ විවාහය බිඳ දමන විට චිත්ත කාරක සඳු හෝ ලග්නාධිපති යන ග්‍රහයෙන් දුබල වූයේ නම් සිය දිවි නසා ගැනීමට පෙලඹේ.පරාජිත රාශීන් මෙන්නමේ මෑතකදී එක්තරා පියෙක් අප වෙත පැමිණ සිය එකම පුත්‍රයා සියදිවි නසාගන්නා බවක් අපට කියා සිටියේය. එහෙත් ඒ වන විට ඔහුට විවාහය හෝ ආදරය පෙරදැරි හැඟීමක් නොවීය. වෘත්තියක යෙදී සිටියත් එය ද ප්‍රිය මනාපව කරන්නේ නැති බවත් පැවැසුවේය. ඔහුගේ ජන්ම කේන්ද්‍රයේ ආදර පරාජයක් නිසා සිය දිවි නසා ගන්නා බවට ඉඟියක් නොවීය. එහෙත් විවාහයට සැක - බිය උපදවන ස්වභාවයක් විය. 6 වැන්නේ සිකුරු නීචව සිටිය දී එම සිකුරු 8 අධිපතිගේ නැකතක විය. එසේ නම් ඔහුට ඇත්තේ ලිංගික පරාජයක් පිළිබඳ සැකය පෙරදැරි බියකි. බිරියක සතුටු කිරිමට තෙමේ අපොහොසත් විය හැකිය යන බියක් ඔහු තුළ පවතී. ඒ දුබලකම් ජයගැනීටම හැකිකම් නැත්තේ නොවේ.ඕනෑම රාශියකින් 6 වැන්නත් 8 වැන්නත් 12 වැන්නත් පරාජිත අත්දැකීම් දෙන එකකි. ඒ අනුව විවාහ රාශියෙන් 6 වැන්න 12 වැන්නයි. 8 වැන්න 2 වැන්නයි. 12 වැන්න 6 වැන්නයි. එකී රාශියක විවාහ කාරක ග්‍රහයා වෙතොත් විවාහය පැත්තේ පරාජිත අත්දැකීම් ලබයි. සමහර විට බහුවිවාහ යෝග වෙයි. ඒනිසා දෙවැන්නා ආදරය ඉදිරියේ අසරණ වෙතොත් එයද සිය දිවි නසා ගැනීමකට හේතු විය හැකිය.ප්‍රේමය ඉදිරියේ දී බොහෝ පෙම්වතුන් රූපයට පමණක් ප්‍රමුඛ තැන දෙන බව පෙනෙයි. චරිත කාය, අදහස් හා අපේක්ෂා කෙරෙහිත් ස්වභාවය තේරුම් ගැනීමට බැරි වීම නිසා අඬදබර වලට අසමඟියට හේතු වන අවස්ථා ද වේ.ජිවිතය මල් යහනාවක් කර ගැනීමට ප්‍රාර්ථනා කර යුග දිවිය ඇරැඹූ වැඩි දෙනකුගේ අපේක්ෂා ඉටු නොවුණු අවස්ථා වේ. ආශාවන් විකෘති වීමත්, ආශාවන් දඩාවතේ යාමත්, ආශාවන් බුද්ධිය කෙරෙන් ඈත්වීමත් නිසා සිය දිවි නසාගත් අයගේ ජන්ම කේන්ද්‍රවල ඒ සියලු ස්වභාවයන් සැඟවී ඇත. ග්‍රහයන් නව දෙනාගේ කාරක අයිතීන් මතුපිටින් පෙන්වන අවස්ථාවලට වඩා සැඟවුණු තොරතුරු වැඩිය හැම ග්‍රහයෙක්ම විවිධ චරිතවල යෙදී සිටිති. එය හඳුනා නොගෙන ජීවිතය තේරුම් ගැනීම අමාරුය.ආචාර්ය පියසේන රතුවිතානකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=as1310201</link>
    <topic>ඇයි මට මෙහෙම වුණේ?</topic>
    <author>ඉනෝකා සමරවික්‍රම</author>
    <content>ඇයි මට මෙහෙම වුණේ?රාත්‍රිය ළඟාවෙමින් තිබිණි. යාන්තම් එළිය විහිදුවන බල්බයක් හැරෙන්නට වාට්ටුවේ අනෙකුත් විදුලි බුබුළු නිවී ගොසිනි.කන ළඟින් ම වාගේ තාප්පයට එපිටින් ඇසුණු බර සපත්තු හඬ දැන් නෑසේ. කොට්ටයක්, මෙට්ටයක් නැති සිමෙන්ති පොළොවේ එහෙට - මෙහෙට වෙමින් මම දිගු නින්දකට සැරසුණෙමි. එහෙත් නින්දක සේයාවක්වත් ඇස මායිමක නැත.ඈතින් ඇසෙන්නේ වාට්ටුවේ කෙළවරක අයෙකු සිහිනෙන් දොඩවන හඬ ය. තවත් විටෙක රැයෙහි නිහඬ බව බිදිමින් නැ‍ඟෙන්නේ කාගේ හෝ කෙදිරිලි හඬකි. අනාගතයක් නැති මිනිසකු සේ ජීවත්වන මට ඇත්තේ විටෙක සිත සිතා තුටුවීමට ද තවත් විටෙක සිත සිතා ළතැවීමට ද හැකි අතීතයක් පමණි. සීට් වහලට වැටෙන වැහි බිඳු අතොරක් නැතිව සුරු සුරු හඬ නංවයි. කම්බි කූරු පිස එන සුළ‍ඟේ දුහුවිලි සුවඳ තැවරී ඇත. වැටෙන වැසි පොළව තෙමා ගනිත් ම, ආවරණයක් නැති කම්බි දැල් සමඟ එන වැසි හිරිකඩත් සමඟ ගතට දැනෙන්නේ සීතලකි. මෙවන් රාත්‍රියක නිවසේ සිටියා නම් මේ සීතල මකා දමන්නේ ඇගේ උණුහුමයි. දෙදරුවන් නිදි ගත් විට ඈ නිහඬ රැයක නිසල බව බිඳිමින් පැමිණ මා උණුහුමේ දැවටෙයි. සිත සොයා ඇදෙන්නේ මීටත් අවුරුදු දහයකට එකොළහකට එහා අතීතය වෙතයි. උණුහුමක් නැති, මෙවන් පාළු රාත්‍රි කොතෙක් නම් ගෙවි යන්නට ඇද්ද?‘පුතා දැන් ලොකුයි’, හෙට අනිද්දට කැම්පස් යන්න පටන් ගනීවි‍. දරුවා අහනවා කොහොමද අම්මේ තාත්තා ගැන කාටවත් කියන්නේ කියලා.ගිය මා‍සයේ ‘සිරගෙදරට පැමිණි බිරින්දෑ මුනු මුනු ගෑවා ය. ඇයට දැන් ඉස්සර මෙන් හඬක් නැත. මුළු නිවසේම අණසක පතුරුවාගෙන සිටි මට ද දැන් හඬක් නැත.“ඇයි ඔයා මෙහෙම දෙයක් කළේ?”බිරින්දෑ පසුගිය වසර දහය තිස්සේ ම ඇසූ එකම පැණය යළි යළිත් අසන්නා සේ ය. පොදවැස්ස මහ වැස්සක් වී පරිසරය දෙවනත් කරමින් හඬා වැටෙයි.“බීඩියක් දෙන්නද?”කාන්සියට මෙන් බීඩියක් උරන සුමනදාස අසයි. එකත් එකටම ඔහු ද මා මෙන් රාත්‍රිය නිදිවර්ජිතව ඇත්තා සේ ය.මොකෝ ජයතු නින්ද යන්නෙ නැතෙයි?“ම්හ්... මට මගෙ නෝනයි දරුවෝ දෙන්නයි මතක් වුණා.”මම නම් ලබන මාසේ යනවා. ඒත් ජයතු ඔහේ තව කොච්චර කල් ඔහොම ඉන්නද?”“තව අවුරුදු හැටක්”“අවුරුදු හැටක්”“ඔව්”මට අවශ්‍ය රාත්‍රිය තනිවම ගත කිරීමට ය. ලා අඳුරේ පෙනෙන සුමනදාස නොපෙ‍ෙනන්නට මම අනෙක් පසට හැරෙමි. අවුරුදු හැටක් සිරදඬුවමක් ගෙවන ‍මගේ හෙට දවස කොහොම වේවිද?වෘත්තියෙන් බැංකු නිලධාරියකු වූ මම ඉතා ශීඝ්‍රයෙන් ඉහළ නැංගෙමි. එකල මට වූයේ ඉහළ යෑමේ ආසාව පමණි. මුදල් ඉපයීමේ ආසාව පමණි. සියල්ල මුදල් යැයි සිතූ මම දිවා රාත්‍රි නොබලා මුදල් ඉපයීමට ම වෙහෙසුණෙමි. කළමනාකරු වූ මට එකල බැංකුවේ ඕනෑ ම දෙයක් කිරීමට පුළුවන්කම තිබිණි. දෙදරුවන් කුඩා ය. බිරිය පුද්ගලික අංශයේ රැකියාවක් කළා ය.එකල වෙළෙඳ පොළට එන නවතම මෝටර් රථ මම මගේ කරගන්නට උත්සාහ ගතිමි. අලුත් ම තාලේ නි‍ෙවසක්, අලුත් ම පන්නයේ ගෘහ භාණ්ඩ, රන් ආභරණ මේ සියල්ල එකල මගේ ලෝකයම විය. බිරිය මේ සියලු වත්කම් දෙස බලා සිටියේ නිම් හිම් නැති සතුටකිනි.“කොහෙන් ද මෙච්චර සල්ලි?”ඇය විටෙක විමසුවා ය.“ඇයි ළමයෝ මං බැංකුවෙනේ... ඔයාට ඒකත් අමතකද?”“අනේ ඔයා වැරදි වැඩක් කරන්නේ නැහැ නේද?”“පිස්සු ද ළමයෝ. මේවා අපේ! අපිට අයිති දේවල්.”‍මා එකල බිරිය සැනසුවේ එසේ ය. එහෙත් මා සතු සියලු වත්කම් ලැබුණේ කොහෙන්දැයි කාටවත් ප්‍රශ්නයක් වේවි යැයි මම නොසිතුවෙමි. බැංකුවේ ඉහළ නිලධාරීන්ට සැක පහළ විය. රස්සාව අත්හිටවනු ලැබිණි..මුදල් වංචා කිරීම, වංචා කිරීම සඳහා පෙලඹවීම ආදී වූ වරදවල් බොහෝ ගණනක් ඔස්සේ දඬුවම් ලැබිණි.මා වංචා කළ මුදල මෙතැකැයි කියන්නට නො හැකි ය. එය කෝටියකටත් එහා විය යුතු ය. හිතුමතේ හිතෙන හිතෙන අයුරින් මුදල් වියදම් කරමින් සුඛෝපභෝගී ජීවිතයක් ගත කළ මා අහසින් පොළවට වැටුණේ නොසිතූ විටෙක ය.සුඛෝපභෝගී නිවෙසින්, කාමරයෙන්, අහිංසක දරු දෙදෙනාගෙන් බිරියගෙන් මිදී එන්නට වූයේ මහ උළු ගෙදරට ය.දැන් මට නමක් නැත. ගමක් නැත. පවුලක් නැත. මට ඇත්තේ නොම්බරයක් පමණි. සුවඳ විහිදූ හැඩකාර මහත්වරුන්ගේ ඇඳුම් නැත. ඇත්තේ අමුරෙද්දෙන් මැසූ ජම්පරයක් හා කමිසයක් පමණි.“ඇයි අපට මෙහෙම කළේ. මං කොහොමද දරුවෝ දෙන්නත් එක්ක ඉන්නේ?”බිරියගේ අදෝනා හඬ අද ඊයේ මෙන් කන් පසාරු කරගෙන හදවතේ ගැඹුරු තැනට වදියි. ඉකුත් දස වසර බිරිය දෙදරුවන් සමඟ දහදුක් වින්දා ය. ඈ කිසිවක් නොකියා සියල්ල උහුලාගෙන සිටින්නට ඇත.හිරගෙදර තාප්පයෙන් එපිට ලෝකය සොදුරු නැත. පියකරු බිරිය වැහැරී ගොසිනි. එහෙත් ඇය ගැහැනියකි. මේ ගැහැනු රුව අල්ලා ගන්නට බලා සිටින්නවුන් අපමණ ය.“ඔයා එන්න එපා. මට හැම දේම ලැබෙනවනේ. දුකේදී, විපතේදී අත්හැර නොගිය බිරිය මා එසේ කියූ විට හඬා වැටුණා ය.“මමත් වැරදියි. මටත් තිබුණා ඔයාව නතර කරන්න. දැන් මොනවා කරන්නද?මසකට වරක් පැමිණෙන බිරිය කතා කරනවා වෙනුවට කරන්නේ හඬා වැටීම ය. පෙර ඇගේ දෑසේ තිබූ කාන්තිය දැන් දියවී ගොස් ය. ඈ වත වැහැරී ගොස් ය.මංගල සේයාරුවේ හැඩට සිටි බිරිය, විහාර මහා දේවි උද්‍යානයේ දී මා ගතට තුරුළුව සිටි පිරිපුන් යෞවනිය අද දිරා ගිය ගැහැනු රුවක් පමණි. එහෙත් ඒ ගැහැනු රුව යට කරගෙන මතුවන්නේ ඇගේ කාරුණික හිතයි. දැන් මගේ වයස අවුරුදු පනස් දෙකකි. තවත් අවුරුදු පනහක් මේ ‍සිරගෙදර සිටිය යුතු ය.මට දඬුවම පැමිණ වූ නීතියේ උතුමන් ද ඇතැම් විට ජීවතුන් අතර නැතිවා වන්නට ඇත.තවත් කිහිප ‍දිනෙකින් නිවාස නිවාඩු ඉල්ලුම් කරන්නට හැකි ය. එය අනුමත වුවහොත් දින කිහිපයකට ගෙදර යන්නට පුළුවන. පෝලිමේ ගොස් කෑ බතේ රසක් නැත. පෝලිමේ නෑවාට ද වැඩක් නැත.හිතේ හැටියට වත්ත පහළ ළි‍ඳෙන් දිය ටිකක් නා පොළොස් ඇඹුලත්, අගුණ කොළ මැල්ලුමත්, හාල්මැස්සන් බැදුමත් සමඟ බත් කටක් කන්නට හිත මඟ බලන සේ ය.මේ සියල්ල හිතළු පමණක් වන්නට ද බැරි නැත. දැන් පෙර මෙන් නොව කල්පනා කිරීම වැඩි නිසා දියවැඩියාව ප්‍රෙෂර් මතුව ඇත. කොයි මොහොතේ හුස්ම ටික යා දැයි කාට නම් කිව හැකි ද?වැස්ස පායා ඇත. මේ ගෙවෙන්නේ මධ්‍යම රාත්‍රිය වන්නට ඇත.ඇයි මම මැරෙන් නැත්තේ මගෙ හිත මගෙන් අසයි.ඔබ එච්චර දුර්වල ද?සිත එවිට මටම කියයි!ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=as1310202</link>
    <topic>මං සිංහල ද ? මං දෙමළ ද?</topic>
    <author>ඉසවි</author>
    <content>මං සිංහල ද ? මං දෙමළ ද?‘මම සිංහල ද?’‘මම දෙමළ ද?’රාම ක්‍රිෂ්ණන් දහඅතේ කල්පනා කරන්නට වූයේය.‘මම සිංහල’ ඔහු මොහොතකින් තම සිත උපන් සිතුවිල්ලට නිදහස් වන්නට ඉඩ හැරියේය.එහෙම වෙන්නේ කොහොම ද මම දෙමළ, හැදුණේ, වැඩුණේ දෙමළ පරිසරයක. උපන් දා ඉඳලම කතාබහ කළේ දෙමළ.‘ඔව් මම දෙමළ’‘නැහැ එහෙම වෙන්න බැහැ. රාමක්‍රිෂ්ණන් ඉඳ උන්තැනින් නැගිට මිදුලේ එහෙටත් මෙහෙටත් සක්මන් කරන්නට වූයේය. රාමක්‍රිෂ්ණන් මේ ගෙවන්නේ ජීවිතයේ හැටපස් වන වියයි. ඔහුගේ දරුවන් ලොකු මහත් වී රජයේ උසස් රැකියාවල නියුතු වේ. තමා මෙන්ම වෛද්‍ය වෘත්තියේ නියැළුණ බිරිය ද දැන් විශ්‍රාමික ය.ජීවිතයේ අග්ගිස්සේ හිඳින තමන්ට මොන සිංහල දෙමළ භේදයක් ද? කවුරුන් හෝ තම කතාව ඇසු විට එසේ අසන්නට පුළුවන් යැයි සිතූ රාමක්‍රිෂ්ණන්ට සියුම් ලැජ්ජාවක් ද සිත උපන්නේය. වසර ගණනාවක් පැරැණි මේ ප්‍රශ්නය නිසා තමන් කොතරම් නම් පීඩා විඳින්නට ඇත්දැයි ඔහු සිතුවේ ය.සිතට වද දුන් ප්‍රශ්නය ඇරඹුණේ වෛද්‍ය විද්‍යාලයේ ඉගෙනුම අවසන් වීමත් සමඟ ය. රාමක්‍රිෂ්ණන් වෛද්‍ය විද්‍යාලයෙන් පිටවන විට පියා ජීවතුන් අතර නො සිටියේ ය. විශ්වවිද්‍යාලයෙන් පිට වන දා එහි ඇතුළු වන විට බාර දුන් ලිපිගොනුව ලැබුණේ රාමක්‍රිෂ්ණන් අතටය. ඔහු එය පෙරළා බැලුයේ නිකමට මෙනි. තම උප්පැන්නය සමඟ වූ අනෙක් පොර්මය දුටු රාමක්‍රිෂ්ණ මොහොතකට ගොළුව ගියේය.‘එතකොට මම අරන් හදාගත්ත දරුවෙක් ද? කවුද මගෙ අම්මයි තාත්තයි?’රාමක්‍රිෂ්ණන් මේ කථාන්දරයේ අගමුල සොයන්නට වූයේ ය.හොඳ ම විසඳුම ඇත්තේ අම්මා අතේ ය. ඔහු අම්මා සොයා ගියේය. සඟවන්නට දෙයක් නැත. සැඟවූවා කියා අමුතුවෙන් සිදුවන්නට දෙයක් ද නැත. මනෝහාරි රාමක්‍රිෂ්ණන්ට සියල්ල කියන්නට වූවාය.‘අපි විවාහ වෙන කොට පුතාලගෙ තාත්තා වැඩ කළේ දකුණු පළාතේ රෝහලක. තාත්තා දෙමළ වුණාට සිංහල මිනිස්සුන්ට බෙහෙත් කළේ බොහොම ආශාවෙන්.’“ඒ කාලේ අපි බොහොම තරුණයි. ඒ වෙනකොට සිංහල දෙමළ මිනිස්සු බොහොම සමඟියෙන් හිටියේ. අපි යාපනේ වුණාට දකුණෙදි අපට කිසිම වෙනසක් සිදුවුණේ නැහැ. අපි ඒ කාලේ දරුවෙක් ගැන හරිම ආසාවෙන් හිටියේ. ඒත් බැඳලා අවුරුදු පහක් යනතුරුම අපට දරුවෙක් ලැබුණේ නැහැ. පුතාලගේ තාත්තා දරුවෙක් නැති එක ගැන හරිම හිතේ අමාරුවෙන් හිටියේ. ඔය අතර තමයි අපේ ගෙදර වැඩට හිටපු සෝමවති කිව්වේ කාගෙදෝ අතින් අනාථ වෙච්ච තරුණියක් ගැන. ඒ වෙනකොට ඒ කාන්තාවට දරුවෙක් ලැබෙන්න හිටියේ. පුතාලගෙ තාත්තයි මමයි ඒ ළමයව බලන්න ගියා. අපි ගැන ළමයගෙ වැඩිහිටියන්ගෙන් අවසර අරගෙන එයාව අපේ ගෙදර ගෙනාවා. දරුවා ඉපදුණාට පස්සේ අපි ඒ දරුවව අපේ නමට හරව ගත්තා. දරුවගෙ අම්මා එයාගේ දෙමවුපියෝ එක්ක ගියා. එදා ඒ විදිහට අපි ගත්ත දරුවා තමයි පුතේ ඔයා.”මනෝරානි හැඬු කඳුළෙන් මේ දැන් පැවැසුවා සේ රාමක්‍රිෂ්ණන්ට මතකය.“කාගේ කවුදැයි නොදන්නා තමන් වෙනුවෙන් මුළු ජීවිතයම කැපකොට දෙමළ අම්මාත් තාත්තාත් ආදරය පිදු අයුරු ඔහුට මතකය.පුතාට අපි බොහොම ආදරේ වුණා. අපි ටික කාලෙකට දකුණෙන් යාපනේට ආවා. අපි එනකොට සෝමවතියි එයාගේ මනුස්සයා විජේපාලත් අපිත් එක්ක ආවා. තාත්තා එයාලට අපේ අනිත් ගේ පදිංචියට දුන්නා. සිංහල අම්මා කෙනෙක්ගෙ පුතෙක් වෙච්ච ඔයා මේ කිසිම දෙයක් දන්නැතිව අපි එක්ක හැදුණා. ඊට කාලෙකට පස්සේ තමයි මට දුව ලැබුණේ.”මනෝහාරිලා සමඟ යාපනයට පැමිණි සෝමවති විජේපාල යුවලට ද දරුවන් ලැබිණි. වැඩිමල් පුතු සෝමසිරි ය, දෙවැනි පුතු සෝමපාල ය. ඔවුහු එකට හැදි වැඩුණහ.යුද්ධය දලුලා වැඩුණේ මේ අතර ය. මනෝහාරිලා යළිත් යාපනයෙන් නුවරඑළිය ප්‍රදේශයට මාරුවක් ලැබ ගියේය. දෙදරුවන් ද ඔවුන් සමඟ ගියහ. යුද්ධය වැඩෙන විට සෝමපාල හා සෝමසිරි ද තරුණයන් වූයේය. දිනක් ගමනක් යමින් සිටියදී එල් ටී ටී ඊ සංවිධානයේ සෝදිසියකදී සෝමපාල ඔවුන්ගේ වෙඩි උණ්ඩයට ලක්වූයේ සිංහල නමක් තිබු බැවිනි. සිංහල නමක් තිබුණ ද කුඩා වියේ සිට දෙමළ පරිසරයක හැදි වැඩුණ ඔහුට සිංහල නමක් තිබු නිසා සිංහලයකු වූ නිසා මියයන්නට සිදුවිය.සෝමසිරි ද මියගියේ තවත් දෙමළ සංවිධානයක් අතිනි. පසුකාලීනව සෝමවතී සහ විජේපාල ගැන ද ආරංචියක් නැතිව ගියේය.අතීතය බියකරුය. රාමක්‍රිෂ්ණන් ඒ අතීතයට බය ය. අම්මා මියගියේ සැඟවෙන්නට ගිය දෙයක් හෙළි කරමිනි. කුසින් වැදු අම්මාටත් කිසිදා නොදුටු තාත්තාටත් වඩා තමන්ට ආදරය කළ දෙමළ අම්මාත් තාත්තාත් තම ජීවිතය සුවපත් කළ හැටි රාමක්‍රිෂ්ණන්ට මතක.යුද්ධය ඇවිලී යද්දී කොහේ කොතැනක හෝ බෝම්බයක් පුපුරා යද්දි ඔහු සිත ගැස්සි යන්නේය.“මං කාට ද අයිති?” එවිට ඔහු කොහේ හෝ අඳුරු මුල්ලකට වී විමසයි.“උප්පැන්න සහතිකයේ ඇත්තේ දෙමළ නමකි. එහෙත් මම සිංහල මවකට පියෙකුට දාව උපන් සිංහලයෙක්.” ඔහු සිත මුරගා පවසයි.“මං කාට ද අයිති.”ගෙවි ගිය තිස් වසර පුරාම ඔහු තමන්ගෙන් විමසුවේය. දැන් තාත්තා මෙන් අම්මා ද ජීවතුන් අතර නැත. සිතට වද දෙන ප්‍රශ්නය දරුවන් හෝ බිරිඳ ද දන්නේ නැත. තවත් කොපමණ කාලයක් මේ ව්‍යාධියෙන් සිත විඳවන්නේදැයි රාමක්‍රිෂ්ණන්ට නිශ්චිතයක් ද නැත.‘මම නම වෙනස් කරනවා.’වසර ගණනක් සිතින් විඳවූ ප්‍රශ්නයට ඔහු පිළිතුරක් ලබා දුන්නේය. තමන්ව විශ්වාස කරන්නේ යැයි හැ‍ඟෙන නීතිඥයකු සොයා ඔහු තවත් කාලයක් ගත කළේය. අවසානයේ රාමක්‍රිෂ්ණන්ට තමන්ගේ කතාව කිව හැකි, තමන්ට සවන් දිය හැකි නීතිඥයකු හමු වූයේය.මද්දහන ගෙවි යමින් තිබු හෝරාවක නගරයේ පෙට්ටි කඩයක තේ කෝප්පයක් තොළ ගාමින් රාමක්‍රිෂ්ණන් තම කතාව කීවේය. විටෙක සුසුමක් හෙළමින් ද විටෙක අප්‍රමාණ වූ දයාවෙන් ද නීතිඥයා රාමක්‍රිෂ්ණන්ට සවන් දුන්නේය.“දොස්තර මහත්තයා මොකක්ද අලුතෙන් දාන නම.”“රාමක්‍රිෂ්ණන් ධර්මදාස”රාමක්‍රිෂණන්ට ජීවිත කාලයක් විඳවූ රෝගයකින් සුවය ලැබුණා වැනි හැඟීමක් ඇති විය.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=as1310203</link>
    <topic>ගුරු සේවයේ රසකතා</topic>
    <author/>
    <content>ගුරු සේවයේ රසකතාඅනූව දශකය මුල් වසරේ දී විදුහල්පති විභාගයක් පැවැත්වීය. එහි ප්‍රතිඵල මත ගුරුවරුන් සඳහා ශ්‍රේණි හිමි විය. ජාතික පාසලක ගුරු මහත්මියකට සහකාර විදුහල්පති තනතුරක් මා සේවය කළ ජාතික පාසලටම ලැබුණි.මම ඇයට පාසලේ වගකීම් වැඩි ප්‍රමාණයක් බාර දුන්නෙමි. පෞද්ගලිකවම විදුහල්පති කාර්යයන්හි දී සොයා බලා ඌණ පූරණය කරන්නට පවරා දුන් අතර පූර්ණ නිදහස ලබා දී ඇත.දිනක් දකුණු පළාතේ අධ්‍යාපන අධ්‍යක්ෂවරයකු පාසලට පැමිණියේ වාර විභාගය අධීක්ෂණය සඳහා ය.‘විභාග කටයුතු බාර කාට ද?මම අලුත පැමිණි සහකාර විදුහල්පතිනිය පෙන් වූයෙමි.මා ඉදිරියේ දී ම ප්‍රශ්න කරමින් තොරතුරු රැස් කරනු දුටුවෙමි.‘කෝ බලන්න... ප්‍රශ්න පත්‍ර පැකට්ස්’ඇය දින පිළිවෙළට ගබඩා කළ ප්‍රශ්න පත්‍ර පෙන්වූවා ය.‘ගුරුවරු විභාග ශාලාවලට බෙදල ද?’ගුරුතුමිය සම්බන්ධීකරණ ජර්නලය ඉදිරිපත් කළාය.‘බොහොම හොඳයි ප්‍රසිද්ධ විභාගයක් වගේ ම සැලසුම් කරල නෙ.’‘පිළිතුරු පත් එදාම බෙදා හරිනවද?’ජර්නලයේ තවත් පිටුවක් පෙන්වූවා ය.‘ඔබ තුමියට නරකද වෙනම පාසලක් බාර ගත්තොත්, විදුහල්පති ඇබෑර්තු තියෙනවා’‘නෑ සර් මට මෙහෙ හොඳයි’අධ්‍යක්ෂ තුමා විභාග ශාලා වටේ රවුමක් ඇවිද පැමිණියේ ය.‘ඔබ තුමාගේ සහකාර විදුහල්පතිනිය හොඳයි, ඒ ‘ලේඩි’ ට ඉස්කෝලයක් බාර ගන්නැයි මම යෝජනා කරනවා’‘වැඩක් නෑ එයා ළඟදී ම කොළඹට යන්නයි ඉන්නේ’‘එයා ඔබ තුමාට හරියට හිතවත් නෙ, විදුහල්පතිතුමා දාල යන්න පුළුවන් වේවි ද දන්නේ නෑ’අධ්‍යක්ෂ තුමා ඇසක් ඉඟි මරමින් කීවේ ය.‘එහෙම ගියොත් මාත් එයා එක්ක ම යනවා’‘මොනවා, ඒ ඇයි?’‘ඒ මගේ නෝනා මහත්තයා, අපේ දරුවන් ඉන්නෙ කොළඹ ඉස්කෝලෙක’ අධ්‍යක්ෂ තුමා අතට අත දී සුබ පතමින් සතුටින් නික්ම ගියේ ය.ඕනෑම ව්‍යාපාරයක්, ව්‍යාපෘතියක්, සැලැස්මක් ජාතික මට්ටමෙන් දියත් කරන විට පාසල සම්බන්ධ කරගන්නවා ම ය. පාසලට අනිවාර්යයෙන් ම එක්තරා වැඩ කොටසකට කර ගහන්නට සිදුවනු ඇත. වගා ව්‍යාපාරය සඳහා එක් එක් කාලවල ගෙවතු වගාව, පාසල් වතු වගාව, පැළ බෙදීම, තුරු සෙවණ, ඔසු උයන වගාව ආදී කටයුතු වලදී පාසල ප්‍රමුඛ වී ය.එකල පාසල් වත්ත සරු සාර විය. එළවලු පළා වර්ග ආදිය ලස්සනට වැටී ඇත. මේවා ආරක්ෂා කිරීමට ඒ කාලයේ මුරකරුවෝ නොවූහ. පාසල අවට ළමයින්ගේ මවුපියෝ ඒවා ආරක්ෂා කළහ. කිසිදු ගෙඩියක්, පලදාවක් ඔවුන් කාටත් හොරා කඩන්නේ නැත. මේ නිසා අස්වැන්නක් ගත් දාට මුල් ගුරුවරයා අවට ගෙදරවල්වලට ඒ දරුවන් අතේ යවනු ඇත. ‍‍අද කාලයේ මෙන් පාසල් වත්ත වට තාප්පයකින් යුක්ත නොවේ. ගමේ පැළ ඉනි සිටුවා පුවක් පටි හෝ උණ පටි වලින් වැට බැඳ ඇත. බොහෝ විට සිටුවන්නේ වල් එරඬු ගස් ය. ඒ ඒ ගස්වල කිරිවලින් කළු ලෑලි පාට කරන්නට යි. උදෙන් ම පැමිණෙන සිසුහු වගා බාර ගුරුවරයාගේ උපදෙස් පරිදි වතුර දැමීම, වල් පැළ නෙළීම, ගොම පොහොර යෙදීම වැනි කටයුතුවල නිරත වෙති. එදා උදෙන්ම පැමිණි ළමයින් පැමිණිලි කළේ හරකෙක් වත්ත පාළු කළ බවකි. ළමෝ වගා බාර ගුරුතුමා හා මුල් ගුරුතුමා හමුවූහ.‘ලොකු සර් දැක්කද අපේ වගාවට වෙච්ච දේ’‘මං උදේ දැක්කා’‘මේකට නිකන් ඉන්න බෑ හරක් හදන්න ඕනෑ ඒ විදියට, අනුන්ගේ කොරටු පාළු කරන්න දෙන්න බෑ’‘දැන් මොකද කරන්නෙ’‘ඔය හරකා අද රෑටත් එනවා, ඒ එන්නෙත් ඔතනින්මයි, අපි උගුලක් අටවල අල්ල ගෙන රාජකාරි කරමු’ළමෝ උගුල අටවා පසු දින පාසල් පැමිණියහ, වගා බාර ගුරු තුමාට හරි සතුටකි.‘සර්... හොරා අහු වෙලා..’ ළමයි දැන්වූහ.මුල් ගුරුතුමා හමු වන්නට වහාම ගියේ ය.‘ලොකු සර්, හොර හරකා මළ පුඩුවට අහු වෙලා, දැන් ග්‍රාම සේවක මහත්තයට දැනුම් දීළ අලාබය අය කරන්න ඕනැ, කවදාවත් මේ විදියට හරක් නො හදන්න හොඳ පාඩමක් උගන්වන්න ඕනෑ'‍‘ඒක හරි නෑ මහත්තයා, මේ හරකගෙ අයිතිකාරයත් ගමේ මිනිහෙක් වෙන්නැති අපි මොකටද එහෙම කරන්නේ, හරකගෙ අයිතිකාරය ගෙනැල්ල අවවාදයක් කරල යවමු නේද?’මුල් ගුරු තුමාත් වගා බාර ගුරුතුමාත් එතැනට ගියහ.වගා බාර ගුරුතුමා හිස බදා ගත්තේය. මුහුණ කළු වී ගියේ ය.‘අ.... යි..... යෝ.... මේ අපේ රත්ති නේද? උඹ මගේ පටි කැඩුවා මදැයි කරා’ගුරුතුමා වෙට්ටිය කොනකින් උස්සා ගෙන කඹ කෙටියෙන් වැස්සී ඇද ගෙන ගෙදර ගියේ එදින නිවාඩුවකුත් ඉල්ලමින් ය.  කැස්බෑව පිළියන්දල. විශ්‍රාම ලත් විදුහල්පති ඩී.සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=as1310204</link>
    <topic>භාරතයේ බැතිමතුන් කලබලද?</topic>
    <author>සේමාලි කැල්ලපත</author>
    <content>භාරතයේ බැතිමතුන් කලබලද?සින්ද් ගංගාව යනු ඉන්දියාවේ ප්‍රධාන ගංගා කීපයෙන් එකක් වන යමුනා නදියේ අතු ගංගාවෙකි. මධ්‍ය ප්‍රදේශය පුරා පසුගිය සති කීපය පුරා ඇද වැටුණු ධාරානිපාත වැසි නිසා සින්ද් ගංගාවේ ජල මට්ටම ශීඝ්‍රයෙන් ඉහළ ගියේය. පළාතේ වෙනදා තිබු නිස්කලංක බව බිඳුණේ එදා මහා නවරාත්‍රී පූජාවෙ අවසන් දිනය නිසා විය යුතුය. දස දිනක් තිස්සේ පැවැත්වෙන නවරාත්‍රී පූජාවේ අන්තිම දිනය හඳුන්වන්නෙ දුසේරා ලෙසින් ය. මෙදා දුසේරා දිනය යෙදී තිබුණේ පසුගිය 14 වැනිදාට ය.ඉන්දියාවෙ මධ්‍ය ප්‍රදේශයේ ඈත ගම්මානයක් වන දාතියා ගමෙන් එපිට පිහිටි රතන්ගාර් දෙවොල කැප කර තිබුණේ දුර්ගා දේවිය වෙනුවෙන් ය. දුසේරා දිනයට මේ දේවාලයට ආශිර්වාද ලැබ ගන්න බැතිමතුන් ඇදෙන්නේ දස දහස් ගණනින් ය. පසුගිය දුසේරා දිනයෙත් රතන්ගාර් දේවාලය කරා වැඩිපුරම ඇදී ආවේ ඒ අවට මධ්‍ය හා උත්තර ප්‍රදේශයේ ජනතාවය.මනෝජ් ෂර්මාට වයස අවුරුදු 28 යි. පදිංචිව සිටියේ දාතියා කිට්ටුව තිබූ බන්ධර් ගමේය. මනෝජ් එදා සිය පෙම්වතිය වූ ඊශ්වරිත් කැටුව දෙවොලට පැමිණ සිටියහ. මනෝජ්ගේ මිතුරෝ කීපදෙනෙක් ද ඔවුනට එකතු වී උන්හ. රතන්ගාර් දේවාලයට යා යුත්තේ සින්ද් ගඟ මතින් වැටී ඇති මීටර් 500 ක් පමණ දිග පාලම මතින් ය. මේ පාලමේ පළල අඩි 23 ක් පමණ වේ.එදා මේ පාලම රතන්ගාර් දේවාලය කරා ඇදෙන බැතිමතුන්ගෙන් කිටි කිටියේ පිරී ඉතිරී ගියේය. මනෝජ්ලාත් බැතිමත්තු සමඟ පාලම දිගේ ඉදිරියට ඇදුණේය. පාලමේ පිටවෙන අන්තයට මනෝජ්ලා කිට්ටු වෙත් ම; ඈතින් පොලිස් භටයන් කීප දෙනකු දිගු රිටවල් අතින් ගෙන සෙනඟ හසුරුවන අන්දම දක්නට ලැබිණි.ඒ එක්ක ම ඔහුට ඇහුණේ කවුදෝ කෑගහන හඬකි.“ඔන්න, පාලම කඩා වැටෙන්නයි යන්නේ”සිදුවුණේ කුමක්දැයි කියා මනෝජ්ලාට හිතාගන්නවත් බැරි විය. පාලම මත එක ම කලබෑගෑනියකි. හැමෝම එක එල්ලේ පාලමෙන් පිටවෙන්නට උත්සාහ කරති. පාලමේ තදබද වී සිටි බැතිමතුන් එකාපිට එකා තල්ලු වෙද්දී ඊශ්වරී ඉක්මනට මනෝජ්ගේ අතේ එල්ලුණාය. ඔහුට මතක ඇත්තේ එපමණකි. ඉන්පසු මිනිත්තු දහයක් යද්දි සිදුවූ අකරතැබ්බය ඔහුට සිතාගන්නවත් බැරිය. ඊශ්වරී ඔහුගේ අතින් අතෑරී ගොසිනි. මනෝජ් ඇගේ නම කියමින් කෑගැසුවේය. දහසක් දෙනාගේ විලාප හා කෑගැසීම් මැද්දේ ඔහුගේ හඬ මැකී කෙඳිරිල්ලක් බවට පත් විය. මනෝජ්ගේ මිතුරන් පේන තෙක් මානෙක නැත.පාලමේ සිටි බැතිමත්හු එකිනෙකා පෙරළාගෙන පාලමෙන් එගොඩ වෙන්න පොර කෑහ. මනෝජුත් එහෙට - මෙහෙට වී ගියේ ය. තල්ලු වෙන වේගෙට සමහරු ඇදගෙන වැටෙති. සෙනඟ දුවයන්නෙ ඇද වැටුණු අයටත් නැගිටින්න ඉඩක් නො තබාය. මනෝජ් තල්ලු වෙන අතරේ තමන්ගෙ දෙපා අතර තෙරපුණු පොඩි එකෙක් ඔසවා ගැනීම සඳහා නැමී සිටියේය. තව පොඩ්ඩෙන් ඔහුත් පාලමට ම තදවී යන්නට ඉඩ තිබිණි. මනෝජ් ඔළුව උස්ස ගත්තෙ අමාරුවෙන්ය.සමහරු පාලමේ ඇඳිවලත් එල්ලෙති. තරුණ ගැටව් කීප දෙනෙක් තෙරපීම දරාගත නොහැකිව ගඟට පැන ගත්හ. කාන්තාවන් පාලමේ ඇන්ද කැඩුණු තැන්වලින් ගඟට ඇද වැටෙනවා මනෝජ් දුටුවේය. සින්ද් ග‍ඟේ ජල පහරේ ඒ අය නොපෙනී ගියේ නිමේෂයකින්. ඒ වෙද්දිත් පාලමේ පිටවෙන තැනට කිට්ටු වී සිටි මනෝජ් තල්ලුවීගෙනම ගොස් එළියට ගියේය. එතැන් සිට මනෝජ් කෑගසමින් ඊශ්වරී ගැන සොයා බැලුවේය. එහෙත් ඇය නැත. මනෝජ්ගේ මුළු ලෝකයම කඩා වැටුණා වැනි ය.“එයාට මොකද වුණේ” මනෝජ් පොලිස් භටයන් අසලට දිව ගියේය. ඔව්හු තම අතැ'ති රිටවලින් බැතිමතුන්ට පහර දෙති. ඉබේ ම මෙගොඩට විසිවුණු මනෝජ්ට පාලමේ සිදුවෙන දේ අදහාගන්නට බැරි විය. පාලමේ එකම ගාලගෝට්ටියකි. සියල්ල සිදුවීමට ගතවූයේ විනාඩි දහයක පමණ සුළු කාලයෙකි. පාලම පුරාව තැලී පොඩිවී ගිය සිරුරු වැතිර තිබිණි. ඉන් බොහොමයක් ගැහැනුන්ගේ හා ළමයින්ගේය.පාලම කඩා වැටේවි කියා කෑගැහුවත් පාලම යස අගේට පවතී. වෙලා තියෙන විපත නොදැක්කා වගේ සින්ද් නදිය ජල තලයට ඇද වැටුණු අය හංගාගෙන ගලා යයි. ඊශ්වරී පේන තෙක් මානයක නැත. මනෝජ් ඉහඅත් බදාගෙන බිම වාඩි විය.ඉන්දියාවේ දාතියා ගමේ පැවැති දුසේරා උත්සවයක් අවසන් වුණේ ඒ ලෙසිනි. සින්ද් ගඟ මත වූ පාලමේ වැටී තෙරපී මියගිය ගණන 115 කට වැඩි බවට ගණන් බලා ඇත. තුවාල ලැබු ගණන ඊටත් වැඩි ය. සිදුවූ කලබලය මැඬලීමට ඒ වෙද්දී එතැන සේවයේ යෙදී සිටි පොලිස් භටයන් නව දෙනා හා නිලධාරියා ප්‍රමාණවත් වුණේ නැත. ඔවුන් බැතිමතුන් පාලනය කරමින් දුන් රිටි පහර නිසා තත්ත්වය තවත් අවුල් විය. කලබැගෑනිය පාලනය කිරීමට අමතර පොලිස් භටයන්ට එතැනට ළඟාවිය නොහැකි වුණේ මාර්ග තදබදය නිසා ය.අවුල් චවුද්රි ත් දුසේරා උත්සවයට සහභාගිවීම සඳහා මිතුරෝ පිරිසක් සමඟ පැමිණ සිටියෝය.“කවුදෝ එකපාරටම පාලම කඩා වැටෙන්න යනවා කියා කෑගැහුවා. ඔක්කොම වෙන්න ගතවුණේ මිනිත්තු දහයක් විතර සුළු කාලයක්. ඉන්පසු දකින්න ලැබුණේ පාලම උඩ තිබුණු මළමිනී විතරයි.” චවුද්රි කියා සිටියේය.පාලම හරහා දේවාලය කරා ඇදෙන බැතිමතුන්ගේ පෝළිම දුටු හිතුවක්කාර පිරිසක් ඒ ගමන නැවැත්වීමට බොරුවට කළ කෑගැසීමක් නිසා සිදුවූ මේ ඛේදවාචකයෙන් මුළු ඉන්දියාව ම කැලඹී ගියේය.සිද්ධිය වෙද්දී 25000 කට අධික බැතිමතුන් පිරිසක් පාලම මත සිටි බව වාර්තා විය. ලොරියක් ගැටීම නිසා පාලමේ ඇන්දක් කඩා වැටී තිබීම හැරුණුකොට මින් වසර තුනකට පමණ පෙර හැදු මේ පාලම ඉතා ශක්තිමත් බව ඉංජිනේරුවකු තහවුරු කර තිබිණි.“මං ඒ වෙද්දි හිටියෙ පාලම අයිනෙ. එකපාරටම කෑගැසීම් හා වැලපීම් ඇහුණා. සෙනඟ පොලීසියට ගල් ගැහුවා. පොලීසිය මිනිසුන්ට පහර දුන්නා. හැමෝම කලබල වෙලා පාලමෙන් පිටවෙන්න උත්සාහ කළා. බොහෝ අය බිම වැටුණා. ඒ අය පාගාගෙන ඇඟවල් උඩින් ගිහින් හැමෝම උත්සාහ කළේ ගොඩට යාගන්නයි.අන්තිමේදී පාලම උඩ අතපය කැඩුණු පොඩිවුණු අය වැතිරී හිටියා. ඇඳුම් සපත්තු සෙරෙප්පු කුඩ බෑග් හැම තැනම” සිද්ධිය දුටු ලක්ෂ්මන් බැනර්ජි කියා සිටී.සිද්ධිය වූ තැනට පැමිණි පොලීසිය පසුව සින්ද් ගංගාවෙන් සිරුරු ගොඩ ගත්තේය. එහි තවත් සිරුරු වෙතැයි නිලධාරීහු පවසති.ඉන්දියාවේ මෙවැනි ඛේදවාචක නිතර සිදුවන අතර මේ වසරේ පෙබරවාරි මාසයේ දී කුම්භමේලා උත්සවයක දී පුද්ගලයන් 36 දෙනෙකු පෑගී මියගිය බව වාර්තා විය. එසේම 2011 ජනවාරියේ දී කේරළයේ සිදුවූ බැතිමතුන් කලබල වීමකදී එකසිය දෙදෙනකු තෙරපීමෙන් මියගිය අතර 2008 වසරේදී ද ජෝඩිපූර්වල පිහිටි ඉතා පැරැණි දෙවොලකට යෑමට කන්දක් තරණය කළ දහස් ගණනක් අතරින් 224 දෙනකු තෙරපී මියගිය බව ද වාර්තා වී තිබේ.අසිරිමත් මහා භාරතයේ බැතිමතුන්ගේ ඉරණම එය ද?සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=as1310205</link>
    <topic>මොස්කව් ගිනියම් වෙයි</topic>
    <author>ටිරෝනි වෑවලගේ</author>
    <content>මොස්කව් ගිනියම් වෙයිපසුගිය සතිය ආරම්භයේ දී මොස්කව් නුවර උද්ඝෝෂණ හා පෙළපාළි මාලාවකින් කැළඹී ගියේ ය. ආරම්භයේ දී සාමකාමී උද්ඝෝෂණ ලෙසින් පැවති මේ පෙළපාළි පසුව නගරය පුරා ව්‍යප්ත වූයේ කඩාකප්පල්කාරී ක්‍රියා වශයෙනි. කඩ සාප්පු විනාශ කිරීම්, පහරදීම් සහ ගිනි තැබීම් වසර තුනකට පසු මොස්කව් නුවර ඇති වූ බරපතළ ම ජන උද්ඝෝෂණ සහ කඩාකප්පල්කාරී ක්‍රියා ලෙසින් වාර්තා තැබීමට සමත් විය. ‍අවසන විශේෂ පොලිස් බලකා යෙදවීමෙන් නගරයේ ආරක්ෂාව තහවුරු කිරීමට මොස්කව් බලධාරීන් සමත් වුව ද මේ උද්ඝෝෂණ මාලාව වහා විසඳුම් සෙවිය යුතු අර්බුදයක අනතුරක් රුසියානු බලධාරීන්ට සිහිපත් කරවී ය.එනම් රුසියාව පුරා වසංගතයක් මෙන් පැතිර යන සංක්‍රමණිකයන්ගේ ගැටලුව ය. සැබවින් ම නූතනයේ සංක්‍රමණිකයන් හේතුවෙන් ගැටලුවලට මැදිහත් නො වූ සංවර්ධිත රටක් නොමැති තරම් ය. බ්‍රිතාන්‍යය, ඕස්ට්‍රේලියාව මේ අතරින් පෙරමුණේ සිටින බව පැහැදිලි ය. එහෙත් මහ මග ට බට රුසියානුවන් උද්ඝෝෂණය කරමින් පෙන්වා දුන්නේ රුසියාව ද සංක්‍රමණිකයන් හේතුවෙන් බරපතළ ගැටලුවලට මුහුණ දෙමින් සිටින බව ය.සංක්‍රමණිකයන් ට එරෙහි ව රුසියානු ජනතාව විථි බසින්නේ සංක්‍රමණිකයකු අතින් රුසියානු තරුණයකු මිය යාමෙන් පසුව ය. ඒ විසි පස් හැවිරිදි යෙගෝර් සෙබර්කොව් ය. ඔහු රාත්‍රී අටට පමණ තම පෙම්වතිය සමග සමාජ ශාලාවක් කරා යමින් සිටිය දී පහර කෑමක ට ලක් වී තිබේ. දැනට ලැබී ඇති සාක්ෂි අනුව මේ පහර දීම සිදු කර ඇත්තේ රුසියාවට සංක්‍රමණය වී සිටින මුස්ලිම් ජාතිකයෙකි. මේ පුද්ගලයා යෙගෝර් ගේ පෙම්වතියට අපහාස කර ඇති අතර එයට වි‍රුද්ධ වූ යෙගෝර් ට මිය යන තුරු පහර දී ති‍බේ. සිද්ධිය වී ඇත්තේ රුසියාවේ උතුරු මායිම වන උතුරු කොකේසස් ප්‍රදේශයේ දී ය. උතුරු කොකේසස් ප්‍රදේශය අනවසර සංක්‍රමණිකයන් හේතුවෙන් ම ජනප්‍රියත්වය ට පත් ව ඇති කලාපයකි. අනවසර සංක්‍රමණිකයන් හේතුවෙන් පීඩාවට පත් ව සිටි රුසියානුවෝ මේ සිදුවීම හමුවේ අවසන්ව ගිය ඉවසීමෙන් නගර මධ්‍යයට පැමිණ විරෝධතා පාන්නට වූහ.සමාජවාදී පාලනය බිඳ වැටීමෙන් පසු අස්ථාවර වූ රුසියානු ආර්ථිකය එරට ජනතාව ට විදේශයන් හි රුකියා සොයා යන තත්ත්වයක් උදා කළේ ය. එහෙත් දැඩි කැපවීමෙන් යුක්තව මුළු මහත් රුසියාව ම වැටෙන්නට ගිය වළෙන් ගොඩට ඇදගත් පුටින් රුසියාවට දේශපාලන සහ ආර්ථික ස්ථාවරත්වය යළි අත්පත් කර දුන්නේ ය. එක් අතකින් රුසියාව සංක්‍රමණිකයන්ගේ ආකර්ෂණයට ලක්වීමේ යටි පෙළ පෙන්වා දෙන්නේ එරට යළිත් පැරණි ස්ථාවරත්වය උදා කර ගනිමින් සිටින බව ය. එය රුසියානුවන්ගේ නොමඳ සතුටට හේතුවක් වන ඇති නමුදු ‍යෙගෝර් ගේ මරණය වැනි අතුරු ප්‍රථිපල නම් කිසිසේත් සතුට ට කරුණක් නො වන බව උද්ඝෝෂණවලින් ම පෙනී යන්නේ ය.යෙගෝර් ගේ මරණය ට විරෝධය දක්වමින් ආරම්භයේ දී ජනතාව සාමකාමී උද්ඝෝෂණවල නිරත වූයේ 'රුසියාව රුසියානුවන්ට' යැයි පවසමිනි. එහෙත් උද්ඝෝෂණ දෙවැනි සහ තෙවැනි දිනය දක්වා ද ව්‍යාප්ත වෙද්දී කිසියම් කණ්ඩායම් කඩාකප්පල්කාරී ක්‍රියාවන්හි නිරත වන්නට විය. එය ආරම්භ වූයේ මොස්කව් නුවර එළවළු තොග වෙළෙඳ සැලකට පහරදීමත් සමගිනි. මේ වෙළෙඳසල අනවසර සංක්‍රමණිකයන් ට රැකියා සැපයූ ස්ථානයක් ලෙසින් ප්‍රකට ය.වෙළෙඳසලට කඩා වැදුණු උද්ඝෝෂකයෝ වීදුරු කුඩුපට්ටම් කොට එළවළු මහමගට ඇද දමන්නට වූහ. පසුව එය අසල වූ තවත් කඩසාප්පු කරා ද පැතිරෙන්නට වූයෙන් නගරයට අමතර පොලිස් ආරක්ෂාව යෙදීමට මොස්කව් නගරාධිපතිවරයාට සිදු විය.තත්ත්වය වඩාත් බරපතළ වූයේ ගෑස් ඇතුළු පුපුරන ද්‍රව්‍ය ද සමග දුම්රියක කිසියම් ප්‍රහාරයකට සූදානම් වෙමින් සිටි පිරිසක් අත්අඩංගුවට ගැනීමත් සමගිනි.කෙසේ වුව තත්ත්වය තවත් බරපතළ වීමට පෙර නගරය සන්සුන් කිරීමට මොස්කව් බලධාරීහු සමත් වූහ. උද්ඝෝෂකයන් සන්සුන් වුව ද සංක්‍රමණික ගැටලුව නම් තව ම එසේ ම ය.මීට වසර තුනකට පෙර එනම් 2010 දී ද සංක්‍රමණිකයන් ට එරෙහි ව රුසියානු ජනතාව මෙලෙසින් ම උද්ඝෝෂණ ය කළහ. එවර ඊට හේතු වූයේ පාපන්දු තරගයක දී අනවසර සංක්‍රමණිකයකු අතින් රුසියානුවකු මිය යාම ය. ඒ සිදුවීම වාර්තා වූයේ ද යෙගෝර් ගේ මරණය වාර්තා වූ උතුරු කොකේසස් ප්‍රදේශයෙනි.එයින් පසුව සිදු වූ ප්‍රබලතම වීථි බැසීම වාර්තා කරමින් රුසියානු ජනතාව මේ කියා සිටින්නේ සංක්‍රමණිකයන්ගේ ගැටලුවට බලධාරීන් ඉක්මනින් පිළියම් සෙවිය යුතු බව ය. ඔවුන් ලබා දෙන ඒ පණිවිඩය මැතිවරණ සමයේ රුසියානු බලධාරීන්ට නම් අභියෝගයක් ම වනු නො අනුමාන ය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=as1310206</link>
    <topic>කාර් එකක් තරම් ලොකු වට්ටක්කා ගෙඩියක්</topic>
    <author/>
    <content>කාර් එකක් තරම් ලොකු වට්ටක්කා ගෙඩියක්එංගලන්ත ‍ෙගාවියෙක් පසුගියදා තම ගොවිපොළෙන් කුඩා මෝටර් රථයක ප්‍රමාණයේ වට්ටක්කා ගෙඩියක් නිපදවීමට සමත් වුයේය. එංගලන්තයට වාර්තාවක් වූ මේ වට්ටක්කාවේ බර රාත්තල් 1500කට වැඩිය. වටප්‍රමාණයෙන් අඩි 15කට වඩා වැඩිවූ මෙය ඔහු මීට හය මාසයකට පෙර සිටුවා තිබුණේ දිගින් අඩි 500ක් පමණ වූ පොලිතීන් ආවරණ ගෘහයකය. වට්ටක්කා වැල ඒ මුළු ගෘහය පුරාම ඇදී රෝපණය වී තිබිණ. තවමත් නෙළා නොමැති මේ වට්ටක්කාව තවදුරටත් වැඩී බරින් ද වැඩිවෙතැයි ගොවියා විශ්වාසය පළ කරයි.කවදත් ලොව පුදුම දේ සිදුකරන ඉන්දියාව මෙවර ලෝකයට ඉදිරිපත් කළේ ලොව දිගින් වැඩිම දුම්රිය වේදිකාවයි. දිගින් මීටර් 1366 ක් වූ මේ දුම්රිය වේදිකාව පිහිටා ඇත්තේ උතුරු ඉන්දියාවේ උත්තර ප්‍රදේශයේ ගොරක්පූර් දුම්රිය ස්ථානයේය.මැදිරි 26කින් යුතු දුම්රිය දෙකක් මෙම වේදිකාවේ එකවර නවතා තැබීමේ හැකියාව පවතී. මීට පෙර ඉන්දියාවේ දිගම දුම්රිය වේදිකාව වූයේ බටහිර බෙංගාලයේ කරග්පූර් වේදිකාවයි. එහි දිග මීටර් 1072කි.මේ දුම්රිය වේදිකා දෙකට අමතරව දිගින් වැඩි අනෙක් දුම්රිය ස්ථානය පිහිටියේ ඇමෙරිකා එක්සත් ජනපදයේ චිකාගෝහි උමං දුම්රිය ස්ථානයකය. එහි දිග ද මීටර් 1072කි.බ්‍රිතාන්‍ය මේ දිනවල ස්පාඤ්ඤයෙන් පැමිණි ආක්‍රමණික පිරිසක් දැන දැඩි විමසිල්ලෙන් පසුවෙයි. ප්‍රමාණයෙන් විශාල මේ ආක්‍රමණිකයා හංගොල්ලෙකි. ස්පාඤ්ඤයෙන් ගෙන්වනු ලැබූ සලාද කොළවලින් පැමිණ ඇතැයි විද්‍යාඥයන් අදහස් පළකරන මේ හංගොල්ලාගේ බෝවීම ඉතා ශීඝ්‍රයෙන් සිදුවේ.ශරීර ප්‍රමාණයෙන් අඟල් 6ක් පමණ දිගැති මේ හංගොලු විශේෂය වරකට බිත්තර 400ක් පමණ ලන බව පැවසේ. මේ හංගොලු විශේෂය මියගිය කෘමීන් ආහාරයට ගනිති. පසුගිය මැයි මස බ්‍රිතාන්‍යයේ පැවැති මීදුම සහිත කාලගුණය නිසා හංගොල්ලන් අධික ලෙස මියගියත් යහපත් කාලගුණ තත්ත්ව යටතේ උන්ගේ බෝවීම ශීඝ්‍ර වන නිසා බ්‍රිතාන්‍ය විද්‍යාඥයෝ මේ හංගොලු විශේෂය ගැන ජනතාවට අනතුරු ඇඟවූහ.බ්‍රිතාන්‍යයේ සිටින හංගොලු වර්ග 30ක් අතරින් හතරක් පමණක් පළිබෝධකයන් ලෙස වර්ග කර ඇති අතර අනෙකුත් වර්ග පරිසර පද්ධතියේ ක්‍රියාකාරිත්වය සඳහා බොහෝ වැදගත් වෙතැයි පැවසේ.චීනයේ ලොව මෑතකදී වඩාත් සංචාරක ආකර්ෂණයට ලක්වූ රටවල් අතරින් ඉහළ තැනකට පැමිණ තිබේ. නන්දෙසින් එන සංචාරකයන් පිනවීම සඳහා චීනය නිපදවා ඇති අලුත්ම ස්ථානය විශ්ව ගම්මානයයි.මේ විශ්ව ගම්මානයට ඇතුළු වන ඕනෑම අයකුට පය ඉක්මන් කරන්නේ නම් ලන්ඩනයෙන් දවස ආරම්භ කර පැරිසියෙන් දිවා ආහාරය ගෙන හවස් කාලයේ සිඩ්නි ඔපෙරා නෘත්‍ය ශාලාව නැරැඹිය හැකිය.‍ලෝකයේ රටවල් වඩාත්ම සංචාරකයන් ඇදී එන ස්ථාන හා ලොව ප්‍රසිද්ධ නගරවල ප්‍රධාන සලකුණු ලෙස හැඳින්වෙන ස්ථාන චීනයේ මේ ගම්මානයේ සැබැවින්ම දැකගත හැකි අයුරින් එලෙසින්ම තනා තිබේ.දකුණු චීනයේ ෂෙන්ෂෙන් හි වර්ග මීටර් 480,000ක් පුරා විහිදී ඇති මේ විශ්ව ගම්මානය මුළුමහත් ලෝකයට දොරටුවක් ලෙස හැදින්වේ.එහි කාම්බෝජයේ ඇන්කෝර් වැට් පන්සල, ඉන් ඔබ්බෙන් ලන්ඩන් කුලුන සහ ලොව ප්‍රධාන නගරවල පිහිටි උසින් වැඩි ගොඩනැඟිලි මෙන්ම ලිබර්ටි ප්‍රතිමාව, සිඩ්නි වරාය පාලම, පූජි ගිනිකන්ද, අයිෆල් කුලුන, වර්සේල් මන්දිරය, ඉන්දියා දොරටුව, ශාන්ත පීතර චතුරශ්‍රය, රෂ්මෝර් කන්ද, ‍බැසිලිකා දේවස්ථානය, තායිලන්ත රාජ මාලිගා, ටජ්මහල, පිරමීඩ වැනි ලොව සුප්‍රසිද්ධ ස්ථාන සියල්ල පිහිටා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=as1310207</link>
    <topic>ෆොටෝ එකේ ඉන්න මනමාලිට මොකද වු‍ණේ?</topic>
    <author/>
    <content>ෆොටෝ එකේ ඉන්න මනමාලිට මොකද වු‍ණේ?මන්දාරම මධ්‍යහ්නයේ ජීවය සොරාගත්තාක් බඳු ය. සියල්ල නිශ්ශබ්දතාවයේත් අඩ අඳු‍ෙර්ත් ග්‍රහණයට හසුවී ඇතැයි සිතන්නට තරම් නිරවුල් මනසක් ඇය වෙත නොවී ය. කොතෙකුත් දෑස දකින්නේ අඳුරු අපිරිසුදු ගබඩා කාමරය තුළ සඟවා තිබූ මංගල ඡායාරූපයයි. ප්‍රීතියෙන් දිදුලන දෑසින් සොඳුරු සිනා පාන මනාලිය තමාගේ මව ‍ෙනාවන බව නදී හොඳින් දනියි. විසිත්ත කාමරයේ කැබිනෙට්ටුව මත තබා තිබෙන මංගල ඡායාරූපයේ රූමත් මනමාලිය වෙත ඇත්තේ ආඩම්බර සිනාවකි. එහි මනාලයාගේ මුහුණ දැක ගැනීමේ ආශාවෙන් මඬනා ලද යුවතිය සිඟිති ඇඳුම මේසය මත හෙලා නැඟී සිටියා ය.“ඒ ගමන කොහෙද යන්නෙ? ලාලනී ප්‍රශ්න කළේ නොමනාපයෙනි.“නෑ.. මේ.. මං..නදී ගොත ගැසුවේ“අම්මගෙයි තාත්තගෙයි වෙඩින් ෆොටෝ එක බලන්න යනවාÓයි සත්‍ය හෙළිදරව් කළ නොහැකි බැවිනි.“මොකද නදී වෙලා තියෙන්නෙ..? එක පැයක් එක තැන වාඩිවෙලා ඉන්න බෑනෙ ඔයාට. කී පාරක් දැන් නැඟිටලා ගියාද..”මහන මැසිම නොනවත්වා හිස ද නොඔසවා දොස් පවරන ලාලනී දියණිය ගේ ශෝකී මුහුණ නොදකියි.චාපා තරම් පැහැපත් නැතත් නිබඳ සියුම් මඳහසකින් සහ කාරුණික බැල්මකින් සෝබන වූ මුහුණේ උන්හිටිගමන් ලැගුම්ගත් අඳුර දකින්නට ඇයට පුළුවන් වූයේ නැත. බැරි වෙලාවත් අම්මා මැස්ම මතින් දෙනෙත ඉවතට ගෙන තමා වෙත පරීක්ෂාකාරී බැල්මක් හෙලනු ඇතැයි බියපත් නදී නැවතත් බංකුව මත හිඳගත්තා ය.“අපි දෙන්නට තව ටිකක් මහන්සි වුණොත් කාමරයක් හදාගන්න එක මහ ලොකු වැඩක් නෙමේ නදී. තාත්තත් සල්ලි ටිකක් දෙයි.”අම්මාගේ බලාපොරොත්තු සහගත හඬින් දිරිමත් වූ නදී සිඟිති ඇඳුම අතින් ගත්තා ය.“ඔව් මහන්සි වෙලා වැඩ කරන්න ඕනÓයි සිතන්නට වෙර දැරුවද දුහුවිලි වැකි මකුළුදැල් බැඳි මංගල ඡායාරූපය අමතක කර දමන්නට නුපුළුවන.“ඒ කියන්නෙ තාත්තා දෙපාරක් කසාද බැන්දද..” ඒ වුණාට අපිට කියල නෑනෙ... එතකොට ඒ ෆොටෝ එකේ තාත්තගෙ මනමාලිට මොකද වුණේ? අම්මව බැන්දෙ ඊට පස්සෙද..? අනේ මට තේරෙන්නෑ..”දහසකුත් ප්‍රශ්නවලින් හෙම්බත් වූ යුවතිය එක්වර ම “ඌයි” යි කෑගැසුවාය.“ඇනගත්තද අතේ ඉඳිකට්ට? අනේ ඇත්තට මේ ලෝකෙ සිහියකින් නෙමේනෙ මේ ළමය වැඩ කරන්නෙ.”කෝපයට පත් ලාලනී දොස් පැවරුවාය.ඇඟිලි තුඩෙහි මතුවූ ලේ බිඳුව දෙස බලා හුන් නදී ගබඩා කාමරයෙහි සඟවා තිබූ මංගල ඡායාරූපය පිළිබඳව අම්මාට හෙළි කළ යුතු දැයි කල්පනා කළාය.“ඔය ඇඳුමෙත් දැන් ලේ ගැවෙනවා.. මොනව කරනවද මන්දා...”ලාලනී උස් හඬින් කෑගැසුවාය. තිගැස්සුණ යුවතිය ඇඳුම බංකුව මත තැබුවාය. හිස පහතට නැඹුරු කරගත්තාය. වරදට දඬුවම් දෙන්නැයි ඉල්ලා සිටින්නාක් ‍ෙමන්...“මේ වගේ සියුම් වැඩ කරන්න ඕන බොහොම පරිස්සමට... තේරුණාද නදී... එක එක බහුබූත හිත හිතා මේ වගේ වැඩ කරන්න බෑ.. මේක භාවනාවක්... වහින්නත් එන එකේ අර වැලේ තියෙන රෙදි ටික ගන්න.. කාපට්ස් එහෙමත් ගෙට ගන්න වෙයි.”කෝපය වියැකී ගියෙන් ලාලනීගේ ස්වරයෙහි වූයේ තරමක දයාර්ද්‍ර බවකි.“අම්ම දන්නවද අම්මෙ ස්ටෝරු කාමරේ තිබිල මට වෙඩින් ෆොටෝ එකක් හම්බ වුණා. ඒකෙ තාත්ත හිටියට තාත්තා එක්ක ඉන්නෙ අම්ම නෙමේ. වෙන කවුද ගෑනු කෙනෙක්... අනේ අම්මෙ ඒ කවුද?Óයි හඬ නඟා අසන්නට උවමනා වුව ද නදීගේ වියැළුණු තොල් අතරින් එකදු වචනයක් වත් නොගිලිහුණේ ය.“ඉක්මන් කරන්න නදී. මට නං අද නැඟිටින්න හම්බ වෙන්නෙ නෑ තව පැය දෙකතුනකටවත්.. රෑට උයන්න බැරිනම් පාන් ගන්න...”මැසිමේ හඬ වඩාත් වේගවත්ව නැඟිණ. නදී නැඟී සිටියේ වෑයමෙනි. සිත කය දෙකම ගිලන් වූවාක් මෙනි. පෙරදා රැයෙහි නැඟණිය සමඟ කතා කරන්නට දැරූ වෑයම ද නිස්ඵල විය. ඇය පරිගණකයෙහි ගිලී කිමිදී ගියාක් සේ ය.මිනිසෙක් සහ යන්ත්‍රයක් මේ සා තදින් වෙළී බැඳී සිටීම ඇදහිය නොහැකි කාරණයක් සේ පෙනිණ. එහෙත් සැබැවින්ම නව යව්වනිය තාක්ෂණයේ අග්‍ර ඵලය වූ ඒ හුරුබුහුටි මෙවලමේ වහලියක් ව සිටියාය.“නංගි මේ අහන්නකෝ”“අයියෝ අක්කි මට ඩිස්ටර්බ් නොකර පැත්තකට වෙන්න ... මොනාද අනේ..”නෝක්කාඩු කියන කලවත් ඇය සිය සොයුරිය දෙස හැරී නොබැලුවා ය. දිගු සුසුම් හෙලූ නදී චාපා වෙතින් ඉවත් වූවාය.“නංගිට කියන්න හොඳ නෑ.. නංගිට දරාගන්න බැරි වෙයි..” ඇය සිතුවේ සියල්ල විඳ දරාගන්නට තමා සමත් වන කලෙක මෙනි. එහෙත් මධ්‍යම රාත්‍රිය ඉක්ම යන තුරු ද නිදි වරමින් නාඳුනන මනාලිය පිළිබඳව සිතුවාය.“මේ බලන්නකො තාත්තේ.. ස්ටෝරූම් එකේ පරණ රෙදි පෙට්ටියක තිබිල හම්බවුණේ... යි තාත්තා වෙත මංගල ඡායාරූපය ගෙනයන්නට පවා ඇය වරෙක සිතුවා ය. එහෙත් ඒ සඳහා දිරියක් නොලද්දා ය. ඔහුගේ මුහුණ වේදනාවෙන් අඳුරු වී හැකිළී යන අයුරු බලන්නට ඇයට නොපිළිවන. ගබඩා කාමරයේ සඟවන්නට ඇත්තේ එය රහසක් කොට සුරැකිව තබාගනු පිණිස විය යුතු ය. එසේ වුව සදාකාලික රහසක් මේ ලෝකෙයෙහි නොවන බව පසක් කරමින් මංගල ඡායාරූපය හෙළිදරව් නොවීද?“නෑ මං කලබල වෙන්න හොඳ නෑ... හිමීට හොයල බලනවා.. මොකටද මේ හැම‍දෙයක් ම අවුල් කරල දාන්නෙ... ඒත් කවුද ඒක හැංගුවේ..? ඇයි හැංගුවේ?”සිතිවිල්ලෙන් සිතිවිල්ලටත් ප්‍රශ්නයෙන් ප්‍රශ්නයටත් සක්මන් කරමින් සිටි ඇය එයින් විඩාපත්ව නින්දට වැටුණේ අලුයම් කාලයේ විය යුතු ය. තවම නිදිබර දෙනුවන් විදහා ඇය කැබිනෙට්ටුව මත මංගල ඡායාරූපය දෙස බලා සිටියාය. අම්මාගේ ආඩම්බර සිනාවත් තාත්තාගේ විඩාබර වේදනාබර බැල්මත් වටහාගන්නට තැත් කළාය. සිහින් සිනාවක්වත් මුව නොමැති කඩවසම් මනමාලයා දෙස ඇය වඩාත් විපරම් සහගත බැල්මක් හෙලුවා ය. එහෙත් ගබඩා කාමරය තුළ සඟවා තිබූ ඡායාරූපයේ ඔහු ප්‍රීතියෙන් පසුවෙයි.“නදී.. නදී..”ලාලනී ගේ උච්ච ස්වරයෙන් තිගැස්සුණ යුවතිය“ඇ..ඇයි?යි දුබල හඬින් ඇසුවාය.“කන ඇහෙන්නෙ නැද්ද ළමයෝ... පාන් ගන්න ඕන නේද...?”සුපුරුදු මියැසි නද කන වැකුණෙන් සිහි එළවාගත් නදී මිදුලට බැස්සාය.“සල්ලි ගත්තද?”ඒ ප්‍රශ්නයත් සමඟ ඇය ආපසු හැරුණේ වරදක් කළ දැරියක මෙන් පැකිළෙමිනි.“සිහිය නෑ.. සල්ලි නැතිව පාන් දෙන්න ඒක දන්සලක් කියල හිතුවද?”මඳකට හිස එසවූ ලාලනී දියණිය දෙස රවා බැලුවාය. ඇය දෙස නොබලාම මේස ලාච්චුව විවර කළ නදී මුදල් නෝට්ටුවක් ගත්තේ සැලෙන අතිනි.“මොකක් හරි පිස්සුවක් ගහල වගේ ඔළුවට.. මං කියන්නම්කො තාත්තට..”ගේට්ටුව පසුකොට පාරට පිවිසි නදී දෙනෙත පිරි කඳුළ සඟවා ගන්නට තැත් කළා ය.“මොනාද ඕන? පාන් ද බනිස් ද ෂෝට් ඊට්ස් ද?”සිනාමුසු තරුණයාට ඇගේ බැල්ම අපේක්ෂාවෙන් බලා සිටියේය.සිත රිදවන වේදනාව දෙනෙත කඳුළින් තෙමා මුව ද ගොළුකර දමන බව ඇය සිතුවේ නොමනාපයෙනි.“පාන්” යි කියාගන්නට මේ සා අසීරු ද? ඇගේ දෙතොල සැලිණ.“ඇයි? අම්ම බැන්නද?” ඔහු මුදු ‍මොළොක් හඬින් අසන කල ඇය හිස එසෙව්වාය. වචන වෙනුවට ඇගේ දෑසින් ගලා ආ කඳුළු බිඳු දෙකක් දෙකොපුල ඔස්සේ රූරා හැලිණ. ඒ අසරණ අහිංසක බැල්මෙන් සසලව ගිය තරුණයා “ඇයි?Óයි පහත් හඬින් ඇසුවේය.පිටි අත්ලෙන් කඳුළු බිඳක් පිසගත් නදී “පාන් රාත්තල් තුනක්” යි කියාගන්නට සමත් වූවාය.“ඉතිං ඕකට අඬන්න ඕන ද? පාන් රාත්තල් තුනක් නෙමේ ඕන තරම් තියෙනවාÓයි සරදම් කළ ඔහු පාන් බහාලූ සිලි උරය දිගු කළේ ය.“සල්ලි වට්ටගත්තද?යි” ඔහු ඇසුවේ ඇය ආපසු හැරුණ බැවිනි.“සල්ලි? විස්මයෙන් කොඳුළ ඇය වහා ඔහු දෙස බැලුවාය. මෙතෙක් වේලා දකුණතේ ගුලිවී තිබූ මුදල් නෝට්ටුව දිගු කළාය.“එපා..”ඔහු සිනාවකින් තොර මුහුණින් ඇය දෙස එක එල්ලේ බලාසිටියේය.“ගන්න..”“ඇයි ඇඬුවෙ කියනකං මං සල්ලි ගන්නෙ නෑ..”“අනේ ගන්න..”ඇය බැගෑබර හඬින් අයැද්දාය.“හරි ද සුජිත් මහත්තයා”රියැදුරු අසුනේ හුන් මැදිවිය පසු කළ මිනිසා හඬනඟා ඇසුවේය.“නෑ නෑ..Óයි සුජිත් උත්තර දුන්නේ තරමක කෝපයෙනි. ඇය විමතියෙන් ද ශෝකයෙන් ද බලා ගත්වනම සිටියාය.  තව කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=as1310208</link>
    <topic>ගුරු ගෙදරින් එකවර පොත් විසිතුනක්</topic>
    <author>ඉසවි</author>
    <content>ගුරු ගෙදරින් එකවර පොත් විසිතුනක්එය හරි අපූරු උදැසනකි.දිවයිනේ සිවු දෙසින් පැමිණි ගුරුවර ගුරුවරියන්ගෙන් හා පාසල් දරු දැරියන්ගෙන් ශාලාව පිරී ගොසිනි.පාසලට පන්ති කාමරයට පෙළ පොතට විෂය නිර්දේශයට පමණක් කොටු වූ ගුරුවර ගුරුවරියන්ගේ සහ දරු දැරියන්ගේ සිත්වල පිළිසිඳුණු නිර්මාණ සිතුවලිවලට නිසි ඇගැයුමක් ලැබෙන මොහොත එය විය.කාගේත් සිත් අලුත් වී නැවුම් පැතුමින් පිරී ඇති සේය .දිවයින සිවු දිගේ පාසල්වල ගුරුවර ගුරුවරියන්ගේ හා සිසු දරු දැරියන්ගේ හරි අපූරු නිර්මාණ රැගත් පොත් විසි එකක් ඉකුත් දා පුස්තකාල හා ප්‍රලේඛන සේවා ශාලාවේ දී එළි දැක්විණි.ඕනෑම තේමාවක් යටතේ ලියැවුණ කවියට ගීතයට නවකතාවට කෙටි කතාවට මෙහිදී ඉඩ වෙන් වී තිබිණි.ගුරු ගෙදර ග්‍රන්ථ කේන්ද්‍රය මගින් මෙම අවස්ථාව සංවිධානය කර තිබිණි.ගුරුවර ගුරුවරියන් හා සිසු දරු දැරියන් විසින් ලියන ලද පොත් විසි එකකට අමතරව ගුරු කවි කිවිඳියන් හතළිස් තුන් දෙනෙකුගේ නිර්මාණ ඇතළත් 'ඊශ්වරී සමා‍වෙයන් 'කාව්‍ය සංග්‍රහය සහ ගුරු කතාකරුවන් විසි හතර දෙනෙකුගේ නිර්මාණ ඇතුළත් 'තරු අහුරක් 'කෙටි කතා සංග්‍රහයද මෙහිදී එළි දක්වන ලදී ‍.මෙම අවස්ථාව ගුරු ගෙදර ග්‍රන්ථ කේන්ද්‍රයේ නිර්මාතෘ ඉන්දික සංජීව විතානගේ සහ ගුරු ගෙදර ග්‍රන්ථ කේන්ද්‍රය විසින් සංවිධානය කරන ලදී.ගුරුවරයා සතු සමාජ වගකීම බොහෝය. ඔවුහු සිසු දරු දැරියන්ගේ යහපත වෙනුවෙන් අප්‍රමාණ කැප කිරිම් කරන්නෝය.ඇතැම් විට තම උපන් ගමින් බැහැරව මවු පිය දුවා දරුවන්ගෙන් සැමියාගෙන් බිරියගෙන් ඈත් වි දුෂ්කර සේවයේ යෙදෙති. කෙසේ වෙතත් ඔවුන් තම සිත්වල ඇති නිර්මාණ සිතුවිලිවලට කාර්යය බහුලත්වයත් සමඟ වැළලී යන්නට ඉඩ නොදීම පැසසිය යුත්තකි. රජරට ,වන්නියේ ,දිගාඩුල්ල ,උඩරට ,මාගම්තොට පමණක් නොව රටවට කොයි කොනේ සිටියද සිතට එන අත්දැකීම් කොහේ හෝ ලියන්නට ඔවුහු සමත්කම් දක්වන්නාහ.ඔවුන් අතින් ලියැවෙන ඒ නිර්මාණ අව්‍යාජය. මේ කෘතිවල ඇතුළත් බොහෝ නිර්මාණ ප්‍රශස්ත මට්ටමේ ය.ඇතැම් නිර්මාණ සංවේදීය.වාර්ගික සහයෝගිතාව ,ප්‍රේමය, තනිකම ආදීවු සිතුවිලි සියල්ල එකට කැටිකොට මඩොල්සිම ගල්ලුල්ල සිංහල විද්‍යාලයේ ගුරුවරයකු වු චන්දන වනසිංහ 'ඊශ්වරී සමාවෙයන්' යනුවෙන් මෙසේ ලියන්නේය.  'පහන් පැලට අඳුර වැටීමගේ සිහින බොඳ කළාටකාන්සියක් නෑ හිතයටකුමරිය ළඟ නැති වුණාටනළල් තලේ සුවඳ පොට්ටුපිසඳා ගෙන හනි හනිකටඊශ්වරී නුඹ එනවදඋඩු දුම්බර කඳුකරේට'ඔවුහු බොහෝ දේ පද ගලපා ඇත්තාහ. කෙටි කතා ගොතා ඇත්තාහ.මේ සියල්ල ගුරු ගෙදර එකමුතුකමේ හපන්කම්ය.ගුරු ගෙදර විසින් පසුගියදා එළි දැක්වු ඉන්දික සංජීව විතාන ගේ 'කිරී නපුරු නෑ',පේරාදෙණිය සුමනා අධිකාරිගේ 'අන්දරේගේ විත්ති'සහ 'මතක සුවඳ',කෑගල්ල අල්ගම මධ්‍ය මහා විද්‍යාලයේ නිල්මිණි කුමාරි ගේ'අහංකාර සඳ ලපයා',නිල්වලා ජාතික අධ්‍යාපන පිඨයේ ගුරු ශිෂ්‍යප්‍රියංගිකා මධුභාෂිණි ප්‍රේමරත්න 'හෙලිකොප්ටරේ', පැළෑඳ මහා විද්‍යාලයේ සඳනි තිලකරත්න ශිෂ්‍යාවගේ 'තෙරූ', හොරණ රාජකීය විද්‍යාලයේ බිම්සරණී දසුන් ප්‍රභා ශිෂ්‍යාව ගේ 'පූස් බබා',ජාතික අධ්‍යාපන ආයතනයේ විශ්‍රාමික කථිකාචාර්ය මිල්ටන් මද්දුමා ගේ'දවල් කනා රෑ නොකනා',ශ්‍රීපාලි විද්‍යාලයේ දුලානි තිලකරත්න ගේ 'වදන් මිහිර 'සහ'ගුරුගෙදර මුල්පොත' ,විශ්‍රාමික විදුහල්පති සෝමරත්න වීරකොන් පරිවර්තනය කළ 'bindu', බුලත්සිංහල මධ්‍ය මහා විද්‍යාලයේ විශ්‍රාමික ගුරු ලෙටීෂියා කුලතුංග ගේ'මම කිසා ගෝතමියක් නොවෙමි'සහ 'නිකණි සඳ', නිල්වලා ජාතික අධ්‍යාපන විද්‍යා පීඨයේ කථිකාචාර්ය හේමමාලී වීරකෝන් ගේ 'සඳයි තරුයි', සහකාර අධ්‍යාපන අධ්‍යක්ෂ උපාලි රංජිත් රණවක ගේ'අපූරු දඬුවම',හොරණ තක්ෂිලා මධ්‍ය විද්‍යාලයේ ශිෂ්‍ය රවින් නවොද් ධර්ම ශ්‍රී විතාන ගේ'තරිඳු බබයි තරු පැංචයි',කිරිඳිවැල මධ්‍ය මහා විද්‍යාලයේ චන්ද්‍රා මානෙල් අගම්පොඩිගේ ගේ'ආරණ්‍යගතව', රඹෑව මහා විද්‍යාලයේ විශ්‍රාමික ගුරු හේමා ඉලංගසිංහ ගේ 'ඩිංගි දොස්තර මහත්තයා',ලලිත් පුෂ්පකුමාර ගේ 'අරුණෝදය' පොත් අතර වේ.ජාතික ග්‍රන්ථ සංවර්ධන මන්ඩලයේ හිටපු සභාපති ප්‍රවීණ ලේඛක ගුනසේන විතාන ,ජාතික පුස්තකාල හා ප්‍රලේඛන සේවා මණ්ඩලයේ අධ්‍යක්ෂ ජනරාල් ඩබ්.සුනිල් ,ග්‍රන්ථ ප්‍රකාශන මණ්ඩලයේ උපදේශක විජිත වෙලගෙදර,නියෝජ්‍ය අධ්‍යාපන අධ්‍යක්ෂ එච්.ආර්.එන් නන්දසිරි,විවෘත විශ්ව විද්‍යාලයේ කථිකාචාර්ය ඉනෝකා දීප්ති දෙදියවල යන මහත්ම මහත්මිහු මෙහිදි දෙසුම් පැවැත් වුහ.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=as1310209</link>
    <topic>නෙළුම්විල</topic>
    <author/>
    <content>නෙළුම්විලඒ, මා සතියකට වරක් අම්මා බලන්නට යන පුරුදු ගමනේ එක් අවස්ථාවක් විය. නගරයේ බස් පොළෙහි නවතා තිබූ බසයකට නැගගත් අසුනක හිඳ මුදල් පසුම්බිය අතට ගත්තේ බස් ගාස්තුවට මාරු සල්ලි සොයා ගනු පිණිස ය.බසයේ ඉදිරි දොරින් රබානක් ද අතැති'ව නැගුණු වියපත් රුව එකවර මා නෙත් පැහැර ගත්තේ ය. ඔහු හැඳ සිටියේ කිළිටි ඇඳුමකි.රබන් හඬ හා මුසු වූ ඔහු ගේ විරිදු හඬ බසය පුරා දිව ගියේ ය. ඔහු ගේ ගැයුම කටපාඩම් කර ගත් කවි පෙළකැයි මට සිතිණ. එහෙත් එය අරුත්බර ය. දුක සැප නිති පෙරළෙයි. මිල මුදල් අතින් අත යයි. ඒ ලෝ දහමයි. එහි ගැබ් වූයේ එවන් අරුතකි.තමාගේ වයස හැට හතක් බව ද ඔහු පැදියෙන් ම කීවේ ය.ගායනයෙන් පසු රබාන පාමින් මගීන් වෙත ගිය ඔහුට යම් මුදලක් ලැබිණ.බසයේ හුන් දියණියක් බස් ගාස්තුව ගෙවනු පිණිස සිය'තට ගෙන සිටි නෝට්ටුවම රබානට දැම්මා ය. මසිත ද ඉන් පැහැදිණ.විරිදුකරු බසයෙන් බැස ගියේ ය. ඔහු පසුපස මගේ ඇස ද ගියේ ය.ඔහු ගේ රුව බස් මගී නැවතුම් ගොඩනැගිල්ලේ මගී අසුන් ඇති පෙදෙසට ඇදුණේ ය.එහි මුල්ලකට ගිය ඔහු මුදල් පිටින් ම රබාන යම් කෙනකුට දිගු කළේ ය. එහි සිටියේ ඔහු මෙන් ම වියපත් කතකි. ඇය රබාන දෝතින් ගෙන එහි තිබූ මුදල එකතු කර ගත්තා ය. යළි රබාන ඔහුට දුන්නා ය.දෙදෙනා මහමගට වැටුණු වියපත් අඹුසැමි යුවළක් විය යුතු යැයි මට සිතිණ. ඔවුන් ගේ දසුන මා නෙතින් මැකී ගියේ බසය පණ ගැන්වී ඉදිරියට ඇදුණු බැවිනි.එදින ම සවස මා අම්මා ගෙන් සමුගෙන ආපහු ගෙදර යන්නට ආවේ ද මේ පාරෙන් ම ය. මා ආ බසයෙන් බසින විට ම මගේ නිවෙස ඇති පාරෙන් යන තනි දොරේ බසයක් බස් නැවතුමේ තිබෙනු දුටු මම එහි ගොඩ වීමි.මට අසුනක් ද ලැබිණ. එහි හිඳ දොරටුව දෙස බැලූ මට බසයට නගින්නට තෙරපෙන මිනිසුන් අතර වියපත් විරිදුකරුගේ රුව ද තිබෙනු දැක ගත හැකි විය.බසය මගීන් ගෙන් පිරී ගොස් තිබූ බැවින් ඔහු රියැදුරු අසුන ළඟ නැවතී සුපුරුදු විරිදුව ගායනා කළේ ය. එය අවසානයේ මගීන් වෙත එන්නට ද ඔහුට ඉඩක් නොලැබිණ. එහෙත් සමහරු ඔහුට මුදලක් දුන්හ.ඔහු බසයෙන් බැස පෙර පරිදිම සුපුරුදු තැනට ගොස් මුදල පිටින් ම රබාන ඇයට පෑවේ ය. ඇය ද රබාන දෝතින් ම ගන්නා හැටි මට පෙනිණ.ඔවුනගේ එකමුතුකම මට දහමක් පසක් කර දුන්නේ ය.අත මිටත්, තරුණ ජවයත් ඇති විට අඹු සැමි සබඳතා යහපත් වීමේ පුදුමයක් නැත.එහෙත් අත මිට නැතිව පාරට ද වැටුණු විට පමණක් නොව වියපත් ව අසරණ වූ විට අඹු සැමි සබඳතා නොබි‍ඳේ නම් ඒ හදවත් දෙවියන්ගේ බැල්ම වැටෙන දෙවොල් බඳු ය. ඔවුන් දින දින දිරා යන ජීවිතයට මුහුණ දෙන අපූරුව!කඩවත, ගෝනහේනේ, ලයනල් වැලිවිට මහතා විසින් යොමු කරන ලද ලිපියක් ඇසුරිනි. මගේ සැමියාගේ පාදවල නහර ගැටගැසී තිබුණ නිසා බටහිර වෙදකමට අනුව සැත්කමක් කරන ලදි. ඒ මීට තුන් වසරකට පමණ පෙර ය. ඉන් පසු ටික කලක් ගත වන විට තවත් රෝග ගණනාවකට ප්‍රතිකාර කිරීමට සිදු විය.මේ අතර ඔහු ගේ රෝගී තත්ත්වය උත්සන්න වී පාදයක් අක්‍රිය වී නැගිට ගැනීමට පවා නොහැකි විය.මීට පෙර වතාවක දී මාගේ දියණියගේ පාදවල ඇති වූ ආබාධයකට ප්‍රතිකාර ගනු පිණිස බල්ලකෙටුව ආයුර්වේද වෙද ගෙදරින් බෙහෙත් කර සුව වී තිබිණ. මා සැමියා ද එහි රැගෙන යා යුතු යැයි මට සිතිණ. ඇවිද යෑමට නොහැකි වූ ඔහු රැගෙන යන ලද්දේ ඔසවා ගෙන ය.අප එහි යන විට ප්‍රතිකාර පතා පැමිණ සිටි අය ගෙන් වෙද ගෙදර පිරී තිබිණ.එක් පසෙක සිටියේ අත්, පා, මුහුණ ආදියේ කටු ගසන ලද පිරිසකි.කොන්දේ සහ පාදවල අමාරුවට තෙල් සාත්තු කෙරෙන පිරිසක් තවත් තැනෙක ය.අත් පා බිඳී වෙදැදුරු තුමන් හමුවීමට ආ පිරිසක් තවත් තැනෙක ය.කෙටූ බෙහෙත් වර්ග තම්බා මිරිකන පිරිසක් තවත් තැනෙක ය.පොඩි ඉඩක විශාල පිරිසක් තැන තැන සිටියහ.අපිදු සුදුසු තැනෙකට වී සිටියෙමු.කැවුම්, කොකිස්, කෙසෙල් ගෙඩි සංග්‍රහයක් අපට ලැබිණ. අපට නොව හැමට ම ලැබෙන බව ද පෙ‍නිණ. ඒ වෙද ගෙදර සිරිතකි.රෝගියකු වෙනුවෙන් බෙහෙත් වර්ග සොයා ඒවා කොටා සකස් කර ගැනීමට දවසක් පමණ ගත වන බවත් ඒ නිසා ඔවුනට මෙසේ සංග්‍රහ කිරීම සිරිතක් වශයෙන් සිදු කෙරෙන බවත් දැන ගතිමි.මගේ සැමියාට ද ප්‍රතිකාර ඇරඹිණ. දෙසතියක් පමණ ප්‍රතිකාර කිරීමෙන් පසු ඔහුට අත් උදව්වෙන් නැගිට ගැනීමට හැකි විය. අතත්, පයත්, ටිකින් ටික පණ ලබන බව පෙනේ. ඒ දකින අප ලබන සහනය, අස්වැසිල්ල මෙපමණ යැයි කිව නොහැකි ය.බල්ලකෙටුව ආයුර්වේද වෙද ගෙදර ඉසිවරයාණන් ඇතුළු සහායක මඬුල්ල රෝගීනට දක්වන කරුණාව ඉමහත් ය. රෝගීන් බහුලව සිටිය ද වෙද ගෙදර සන්සුන් ය. නිතර ඇසෙන සිහින් සංගීත රාවය රෝගී හදවත්වලට අමාවකි.මුදල් අය නොකර රෝගීන් සුවපත් කරන ආයුර්වේද සත්කාරයක් ලැබීමට තරම් අපි වාසනාවන්තයෝ වෙමු. මෙබඳු වෙද ගෙදරක් රැක ගැනීම අපේ යුතුකම ය.වෙදැදුරු තුමනි, කාර්ය මණ්ඩලයේ මහතුනි, රෝගී ජනයාට සෙත සලසන ඔබ සැමට දීගායු ලැබේවා!මාඋස්සාගොල්ලේ චන්ද්‍රලතා සිරිමාන්න මහත්මිය විසින් යොමු කරන ලද ලිපියක් ඇසුරිනි. අපේ ගෙවත්තේ විශාල ජම්බු ගසක් තිබේ. එහි පොකුරු පොකුරු රතු ජම්බු හැදෙයි. ඉදුණු ජම්බු කඩා අසල්වාසීන්ට බෙදීම මගේ සිරිත ය.අපේ නිවස ඉදිරිපිට කඩයක් තිබේ. එහි යන එන්නන්ට බෙදාදීම සඳහා මම එක් දිනක ජම්බු කඩමින් සිටියෙමි.බඩු ගැනීමට කඩයට පැමිණි එක් අයෙකු මා කඩන ජම්බු පොකුරු දෙස ගිජුකමින් බලනු මම දිටිමි.අනුකම්පාවක් සිතුණ මම ලොකු ජම්බු පොකුරු දෙකක් කඩාගෙන අපේ කඩුල්ල ළඟට ගොස් ජම්බු උස්කර සොලවමින් ඔහුට සංඥා කළෙමි.ඒ අප කවදාවත් දැක පුරුදු අයෙක් නොවේ. ඔහු අපේ ඉඳිකඩුල්ල ළඟට පැමිණ මගෙන් ජම්බු පොකුරු දෙක ගෙන මගේ අතට කුඩා කොරවක් පැටියෙකු දුන්නේ ය. මම කොරවක් පැටවා ගෙතුළට ගෙන සාලයේ තැබුවෙමි.ඌ හෙමින් හෙමින් ඇවිද්දේ ය. ඌට බඩගිනි ඇතැයි සිතා කිරිපිටි ටිකක් දියකර කුඩා පැතලි භාජනයකට දමා උගේ චූටි හොටට ළං කළෙමි. කීපවරක් කළත් ඌ චුට්ටක්වත් බිව්වේ ම නැත. බත් ඇට ටිකක් දුන්නෙමි. ඌ හොට තිබ්බේවත් නැත. කොරවක් පැටවා කුඩා නිසා විය හැකි ය.‍ඌ ගෑටුවේ ය. මට ඌ දෙසම බලා හිටින්නට තරම් විවේකයක් නැත. එහෙයින් මම කොරවක් පැටියා තාප්පයෙන් වට වූ අපේ කුඩා ගෙවත්තේ තණ මත තබා ගෙතුළට ගියෙමි.බල්ලෙකු, බළලෙකු පවා අපේ ගෙදර ඇති කරන්නේ නැත. එහෙයින් කුරුලු පැටවාට බාහිරින් කිසි ම උපද්‍රවයක් සිදු නොවන බව මට විශ්වාසය.විනාඩි විස්සකට පමණ පසු මම නැවත කුරුලු පැටවා බලන්නට ගියෙමි.ජම්බු ගස අසල කුඩා මල් පඳුරක් ළඟ ඌ සිටියේ තනි ව නොවේ. කොරවක් මව තම දරුවා සොයා පැමිණ සිය තටු අතර ඌට උණුසුම දෙමින් සිටියා ය.ලොකු සැනසීමක් මසිතට දැනිණ. වගකීමෙන් සිත මිදුණ විට ලැබෙන සැහැල්ලුව එය විය යුතු ය.  ‍පේරාදෙණියේ, සාරානන්ද මාවතේ, ශාස්ත්‍රවේදී විශ්‍රාමික ගුරු සුමනා අදිකාරි මහත්මිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av1310202</link>
    <topic>මගේ රඟපෑම් දැකලා අම්මා තාත්තත් පුදුම වෙනවා</topic>
    <author>හේමාලි විජේරත්න</author>
    <content>මගේ රඟපෑම් දැකලා අම්මා තාත්තත් පුදුම වෙනවාසූර්යා දයාරුවන්ආදර හසුනක ජීවත්වන ඇය වෙනුවෙන් ඔහු කොයිතරම් සං‍ෙව්දී වෙනවද කිව්වොත් ජීවිතේ බොහෝ කලක් බොහෝ සිදුවීම් මැද ගෙවී ගියත්, ඒ ආදර හසුනේ ජීවත් වූ යුවතිය ඔහුට අමතක කළ නොහැකි වෙනවා.තම ගැටවර වියෙහි දී අතට පත්වූ වෙනත් පුරුෂයකු වෙත යවන ලද මේ ආදර හසුනේ සිටින නාඳුනන ගැහැනිය කෙරෙහි උපන් සියුම් සෙනෙහස වැඩිහිටියකු වූ පසුත් ජීවිතේ සියුම් රිදවීම් සහිතව ඔහු පසුපස එනවා. ඔහු වාදීශ දේවමින්ද වික්‍රමනායක. කිසිදා නොදුටු ගැහැනියක වෙනුවෙන් උපන් සෙනෙහසින් ජීවිතය පුරවාගෙන, ඔහුගේම නොවූ නමුත් ඔහුගේම වූ මනඃකල්පිත ආදරයක ගිලෙමින් හද රිදවා ගන්නා වාදීශ අපට හමුවුණේ මේ දිනවල තිරගත වන ජයන්ත චන්ද්‍රසිරි ගේ ‘සමනල සංධ්වනිය’ චිත්‍රපටයෙන්.අනුන්ගේ ආදර හසුනක් තමාගේ කරගන්නා වාදීශ නම් වූ මේ ගැටවරයා ගේ චරිතය රිදීතිරයට රැගෙන එන ඔහු සිංහල සිනමාවට අමුත්තෙක්. ඔහු සූර්යා දයාරුවන්. ජයන්ත චන්ද්‍රසිරි ගේ අපූරු සොයාගැනීම. අපේ කතාවේ අද කතානායකයා ඔහුයි.මේ ඔබේ පළමුවැනි සිනමා රංගනය නේද? මොකද හිතෙන්නේ?පළමුවැනි සිනමා රංගනය විතරක් නෙවෙයි. පළමුවැනිම රංගනය මේ. මීට කලින් කිසිම දවසක මම කිසිම රංගනයක් ඉදිරිපත් කරලා නෑ. සංගීතය පැත්තෙන් විවිධ ඉදිරිපත් කිරීම් කරලා තිබුණට රංගනය කියන එක මට අලුත් දෙයක්.කොහොමද ‍ෙම් අලුත් වරම හිමි වුණේ?සමනල සංධ්වනිය චිත්‍රපටයේ සංගීත අධ්‍යක්ෂවරයා වන දර්ශන රුවන් දිසානායක මගේත් සංගීත ගුරුවරයෙක්. ඔහුගේ ගමත් පොලොන්නරුවේ. එයාගේ කැන්ටාටා එකක මම ඔපෙරා ගායකයෙක් විදියට ඉන්නවා. ඒ කාලේ මට මතකයි ජයන්ත චන්ද්‍රසිරි සර්ත් මම දැකලා තිබුණා. නමුත් සර්ට මාව මතක නෑ. සර් මේ චිත්‍රපටයට වයලීන් ගහන්න පුළුවන් නළුවෙක් හොයනවා කියන එක මට දැන්නුවේ දර්ශන සර්.ඊට පස්සේ මොකද වුණේ?මම ගියා ස්ක්‍රීන් ටෙස්ට් එකට වයලීනුත් ගහලා පෙන්නුවා. මාව තේරුණා. ඊට පස්සේ ෂූටිංවලට ගියා.සූර්යාගේ ගම කොහෙද?මගේ ගම පොලොන්නරුවේ දියබෙදුම. අම්මයි, තාත්තයි, අක්කලා හතරදෙනකුයි, අයියයි මගේ පවුලේ ඉන්නවා. තාත්තා පශු වෛද්‍යවරයෙක්. මම පවුලේ බාලයා.එතකොට ඉගෙන ගත්තේ කොහ්ද?මම පාසල් තුනකින් අධ්‍යාපනය ලැබුවා. ඉහකුළුවැව කනිෂ්ඨ විද්‍යාලයෙන් මූලික අධ්‍යාපනය ලැබුවා. අ‍.පො.ස. සාමාන්‍ය පෙළ කළේ අත්තනකඩවල මහා විද්‍යාලයෙන්. අ.පො.ස. උසස් පෙළ කළේ තෝපාවැව මහා විද්‍යාලයෙන් කලා අංශයෙන්. සංගීතය, සිංහල, දේශපාලන විද්‍යාව හදාරල A 3ක් ගත්තා. ඒ කාලේ ඉඳන්ම මගේ ආසාව තිබුණේ සංගීතය පැත්තෙන් ඉස්සරහට යන්න. ඒ නිසා සෞන්දර්ය කලා විශ්වවිද්‍යාලයට ඇතුළත් වුණා. දැන් මම තෙවැනි වසරේ සිසුවෙක්.ඔබ විශ්වවිද්‍යාලයේ හදාරන්නේ?බටහිර සංගීතය. ඔපෙරා ගායනය. ඊට අමතරව පියානෝ, වයලීන්, ඩබල් බේස්.දැන් චිත්‍රපටය ප්‍රදර්ශනය වෙනවා. මොනවද හිතෙන්නේ?මට හුඟක් හොඳ ප්‍රතිචාර ලැබෙනවා. ‍‍මගේ රංගනය දැකලා මගේ ගුරුවරුන් අතීත මිතුරන් බොහෝ දෙනෙක් කතාකරනවා. ඒ විතරක් නොවෙයි මගේ අම්ම තාත්තටත් පුදුමයි රඟපෑම දැක්කම. දැන් නම් මටත් පුදුම හිතෙනවා මේ රඟපාන්නේ මම ද කියලා. මම මේ චිත්‍රපටයට ගියේ ඒක සංගීතය හා සම්බන්ධ චිත්‍රපටයක් නිසා. ස්ක්‍රිප්ට් එක කියෙව්වත් මට රංගනය ගැන හැඟීමක් තිබුණේ නෑ. ජයන්ත සර් තමයි ඒක මට කියලා දුන්නේ.ජයන්ත චන්ද්‍රසිරි වගේ අධ්‍යක්ෂවරයෙක් එක්ක වැඩ කරන්න ලැබීම ගැන මොකද හිතෙන්නේ?අතිශයින්ම සතුටුයි. මම වාසනාවන්තයෙක්. මම කිසියම් ප්‍රමාණයකට හෝ මේ චරිතයට සාධාරණය ඉෂ්ට කරනවා නම් ඒ ජයන්ත සර් ගේ මෙහෙයවීම, ඉගැන්වීම නිසයි. හෙට ෂූටිං තියනවා නම් කලින් දවසේ භාවනාවක් කරලා හෙට කරන්න ඕන දේවල් ඔළුවට දෙනවා. මට බයක් තිබ‍ුණේ නෑ. සමහර වෙලාවට වැරදුනාම කෑගැහුවට ඊට පස්සේ තාත්ත කෙනෙක් වගේ කෑවද බිව්වද අහල කාරුණික වෙනවා.මේ චිත්‍රපටයේ කතා කරන ගැටවර ප්‍රේමය ගැන ඔබට මොකද හිතෙන්නේ?ප්‍රේමය හැම කෙනෙකුටම පොදු දෙයක්. ඒ පිළිබඳ වන සමහර හැඟීම් මට තේරුම් කරන්න බෑ. මගේ ගැටවර වියටත් සමානකම් තියෙනවා. මමත් එහෙම හිතින් ආදරය කරලා තියෙනවා.ඔබ මේ ක්ෂේත්‍රයට ඉතාම ආධුනිකයෙක්. අනෙකුත් නළු නිළියන්ගෙන් ලැබුණු සහයෝගය කොයි වගේද?හැම‍ දෙනෙක්ම මට ගොඩාක් උදව් කළා. හැමකෙනෙක්ම මට ආදරෙන් සැලකුවා. මම ආධුනිකයි කියලා කවුරුත් මට වෙනස්කමක් කළේ නෑ. මම දන්නැති බොහෝ දේවල් මට කියලා දුන්නා.ඔබ දිගටම මේ ක්ෂේත්‍රයේ ඉන්නවද?මගේ එකම බලාපොරොත්තුව සංගීතය පැත්තෙන් ඉස්සරහට යන එක. ඒ කියන්නේ ඔපෙරා ගායකයකු වෙන එක. නමුත් දැන් ලැබෙන ප්‍රතිචාරත් එක්ක රංගනයේ ඉන්නත් කැමැතියි. අංක එක සංගීතය.මගේ රඟපෑම් දැකලාඅම්මා තාත්තත් පුදුම වෙනවාෂර්ලි පී.දෙලංකාවලගේ, ‘පෝටා වැටිය’ ටෙලිනාට්‍යයේ රඟපෑවා. ඊට අමතරව ‘අංගාරා ගඟ ගලා බසී’ වේදිකා නාට්‍යයේ කෝරස් ලීඩර් හැටියට කටයුතු කරන්න ලැබුණා. මීට කලින් ඒක කළේ ප්‍රවීණ ගායන ශිල්පී, ටී.එම්.ජයරත්නයන්. එතුමා ඒක මට බාර දුන්නා. මේ වසරේ මට චිත්‍රපට, ටෙලිනාට්‍ය, වේදිකා නාට්‍ය කියන අංශ තුනටම සම්බන්ධ වෙන්න ලැබුණා. විෂාකේෂ චන්ද්‍රසේකරන් අධ්‍යක්ෂණය කළ ‘සයපෙති කුසුම’ චිත්‍රපටයේ ගීත ගායනා කළා.ඔබේ ප්‍රධාන බලාපොරොත්තුව ඔපෙරා ගායකයෙක් වෙන එක. නමුත් ලංකාවේ ඔපෙරා ගායකයකුට ගොඩනැඟුණු ස්ථාවරත්වයක් නෑ නේද?ඔව්. මේ ක්ෂේත්‍රයට තියා මේ ක්ෂේත්‍රය ඉගෙනගන්න හරිහමන් පහසුකමක් වත් ලංකාවේ නෑ. නමුත් මගේ බලාපොරොත්තුව පිටරටකට ගිහින් හරි ඒක ඉගෙනගෙන ඇවිත් අපේ රටේ ගමේ මිනිසෙකුටත් ඒක විඳින්න අවස්ථාව සලසන්නයි.ඔබ ගායකයෙක් වශයෙන් ඉදිරියට එන්න බලාපොරොත්තුවක් නැද්ද?ගීතයක් කරලා තිබෙනවා. ‘ලස්සන නිළිය’ කියලා. මේ ගීතය රචනා කළෙත් අමිල තේනුවර. සංගීතය නිර්මාණය කළේ දර්ශන රුවන් දිසානායක. ළඟදීම මේ ගීතය නිකුත් වේවි.හේමාලි විජේරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av1310203</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතා‘මම නං කවදාවත් පියාඹන පීරිසි දැකල නැහැ’ මනෝ කීවේ ධම්මික පියාඹන පීරිසි පිළිබඳ පුවත්පතක පළවූ වාර්තාවක් කියවූ අවස්ථාවේදීය.‘මොනවා! හරි පුදුමයි නෙ. උඹයි, වසන්තියි කවදාවත් ගෙදරදි රණ්ඩු වෙලා නැද්ද?’ ධම්මික පුදුම වෙමින් ඇසීය.ගුරුවරිය තම පන්තියේ ළමයින්ගේ ගණිත ඥානය පිරික්සමින් සිටියාය.‘රොෂාන් ගිය උපන් දිනේට ඔයාගෙ වයස කීය ද?’ කුමාරි ටීචර් ඇසුවාය.‘10 යි, ටීචර්’ රොෂාන් කීවේය.‘හොඳයි එතකොට ඊළඟ උපන් දිනයට ඔයාට වයස කීය ද?’ ගුරුතුමිය නැවතත් ඇසුවාය.‘12 යි, ටීචර්?’ රොෂාන් සැහැල්ලු ලෙස පිළිතුරු දුන්නේය.‘මොනවා...! පහුගිය උපන් දිනේට ඔයාගෙ වයස අවුරුදු 10 ක් නං ඊළඟ උපන් දිනේට 12 ක් වෙන්නෙ කොහොම ද ළමයො?’ ඇය තරමක කෝපයකින් විමසුවාය.‘ඇයි ටීචර් අද නෙ මගෙ 11 වැනි උපන් දිනේ.’ රොෂාන් සිනාසෙමින් කීවේය.කරුණාදාස තම ලේලිය සමඟ මානසික රෝග විශේෂඥවරයකු වෙත ගියේය.‘මේ මගෙ ලේලි හිතාගෙන ඉන්නෙ දොස්තර මහත්තයො, එයා කිකිළියෙක් කියල.’ කරුණාදාස වෛද්‍යවරයා හට කීවේය.‘එහෙම හිතන්ඩ අරගෙන දැන් කොච්චර දවසක් වෙනව ද?’ වෛද්‍යවරයා ඈ පරීක්ෂා කරන අතරතුර ඇසුවේය.‘දැන් තුන් මාසයක් විතර වෙනවා.’ මඳක් කල්පනා කළ කරුණාදාස කීවේය.‘ඉතින් ඇයි මෙයා, මට පෙන්නන්ඩ එක්ක එන්ඩ මෙච්චර දවසක් පරක්කු වුණේ?’ වෛද්‍යවරයා විමසුවේ විමතියෙනි.‘අපි බලා හිටියෙ දොස්තර මහත්තයො, මෙයා බිත්තර දානකං.’ කරුණාදාස කීවේය.‘මට උගුඩුවො ජෝඩුවකුයි, මීයො දහයක් පහළොවක් විතරයි, කැරපොත්තො දෙතුන් සීයකුයි, නයි කූඹි දාහක් විතරයි හොයා ගන්ඩ පුළුවන් කොහෙන්ද සුධර්මා ඇන්ටි?’ නිම්මි තම අසල්වැසි හිතවතියක ගෙන් ඇසුවාය.‘බුදු අප්පේ! ඒ මොකට ද?’ සුධර්මා මුව මෙන්ම දෑස ද අයා ඇසුවාය.‘අපි මේ මාසෙ අන්තිමට මේ ගෙදරින් යනවයි කියල කිව්වම, ගේ ආපහු තිබුණු හැටියටම භාර දෙන්ඩ කියල, ගේ අයිති ශාන්ති මිස් කිව්වනෙ ඇන්ටි, ඒකයි.’ නිම්මි කීවාය.තමන් බැංකුවෙන් එළියට එද්දී එහි වීදුරු දොරෙන් පිටත ප්ලාස්ටික් බාල්දියක බහා තිබූ කුඩය, අමාරු කාරයකු ලෙස හන්දියේ කුප්‍රසිද්ධ අජිත් රැගෙන යනවා දුටු පෙරේරා දිව ගොස් ඔහුට කතාකොට මෙසේ ඇසීය. ‘ඔහෙගෙ නම පෙරේරා ද?’‘නෑ මම අජිත්. ඇයි?’ අජිත් නැවතී සැකයෙන් මෙන් ඇසීය.‘නෑ. ඔහේ මේ අරගෙන යන කුඩේ අයිතිකාරයගෙ නම පෙරේරා. මම තමයි පෙරේරා. ඒකයි මේ ඇහැව්වේ?’ පෙරේරා සාවඥ ස්වරයකින් කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av1310204</link>
    <topic>ඔව් මම රඟපාද්දී ලැබෙන මුදල ගැනත් හිතනවා</topic>
    <author>ගාමිණී සුසන්ත</author>
    <content>ඔව් මම රඟපාද්දී ලැබෙන මුදල ගැනත් හිතනවාකාංචනා මෙන්ඩිස්තරුවක් සමඟ වරුවක්කාංචනා මෙන්ඩිස් පුංචි තිරයේ මෙන් ම රිදී තිරයේ ද ප්‍රේක්ෂකයින්ට අමතක නොවන රංගන කීපයක් ම ඉදිරිපත් කළ චරිතාංග නිළියකි.එහෙත් පසුගිය කාලයේයි නිර්මාණ වෙතින් ඇයට දැකගත නොහැකි වීම ද විශේෂත්වයකි. එමෙන් ම කාංචනාගේ රංගනයඇතුළත් ‘ගිරි කුළ’ ටෙලිනාට්‍යය මේ දිනවල විකාශනය වේයි.පසුගිය දිනෙක අප කාංචනා හමුවූයේ ඇයගේ නවතම තොරතුරු දැනගැනීමට ය.කාංචනා කොහොමද මේ දවස්වල ඔබගේ කාලය ගෙවෙන්නේ?මේ දවස්වල නම් මම කිසිම රූපගත කිරීමකට සම්බන්ධ වෙලා නෑ. ගෙදරට වෙලාමයි ඉන්නේ. ඒ මොකද ම‍ෙග දුවට තාම මාස 06 යි. පුතාට නම් දැන් අවුරුදු 04 ක්.ඒ කියන්නෙ ඔබ දැන් ම රඟපෑමකට යොමුවෙන්නේ නැති ද?මගෙ දුවට අවුරුද්දක් වෙනතෙක් ම වැඩකට යන්න මගෙ තාම අදහසක් නෑ. ඉන් පසුව වුණත් මම දුර පළාතකට රූපගත කිරීම්වලට යන්නේ හොඳ නිර්මාණයකට දායක වෙන්න පමණයි. දරුවන් එක්ක ඉන්න තියෙන මගේ කාලය අපතේ යවාගෙන දුර බැහැර ප්‍රදේශවල රූපගත කිරීම්වලට යන්න මම කැමැති නෑ‍. හැබැයි හොඳ නිර්මාණයක් නම් මම බාරගන්නවා.පසුගිය කාලයේ විකාශය වුණු ‘භාර්යාවෝ’ ටෙලිනාට්‍යයේ ඔබේ චරිතය බොහෝ දෙනෙකුගේ කතාබහට ලක් වුණා නේද?ඇත්තෙන් ම ඔව්. ‘භාර්යාවෝ’ මම රඟපෑ ඉතා හොඳ ටෙලිනාට්‍යයක්. මම මෙතෙක් කල් රඟපාල තිබුණු වැඩි ප්‍රමාණයක් චරිත අහිංසක චරිත. ‘භාර්යාවෝ’ නාට්‍යයේ මම කළේ සැර පරුෂ චරිතයක්. ප්‍රේක්ෂකයින් මගෙන් එවැනි රංගනයක් මීට පෙර දැකල තිබුණේ නෑ. ගොඩක් කතා බහට ලක් වුණා මගේ ඒ රංගනය ගැන. ‘භාර්යාවෝ’ ටෙලිනාට්‍යයේ අපි වැඩ කළේ හරිම සතුටින්. සබීතා අක්කා, දිල්හානි අක්කා වැනි ප්‍රවීණ අය කීප දෙනෙක් ම එහි රඟපෑවා. අධ්‍යක්ෂතුමාගේ සිට කාර්මික ශිල්පීන් පවා එහි සිටියේ දක්ෂ අය. ඒ නිසයි ඒ ටෙලිනාට්‍යය සාර්ථක වුණේ.ඔබ මෙගා ටෙලිනාට්‍යවලට කැමැති නැති ද?නැහැ. එහෙම දෙයක් නෑ. මෙගා ටෙලිනාට්‍යයක් වුණත් එහි කිසියම් ප්‍රමිතියක් තියෙනවා නම් හොඳ කතාවක් නම් අධ්‍යක්ෂවරයා හොඳ නම් මට ගැටලුවක් නෑ. ‘භාර්යාවෝ’ මෙගා ටෙලිනාට්‍යයක් වුණාට එහි හොඳ කතාවක් තිබුණා.ඔබේ සැමියා සිටින්නේ තවමත් විදේශගතවද?ඔව්. රොෂාන් විදෙස් රටක තමයි රැකියාව කරන්නේ. මීට දින කීපයකට ඉස්සර එයා ලංකාවට ඇවිත් ගියා. ආයෙමත් දෙසැම්බරයේ ලංකාවට එනවා. හැමදාම හැකි හැම වෙලාවෙම එයා ස්කයිප් එකෙන් මායි බබාලා එක්කයි කතා කරනවා.සුදත් ‍රෝහණගේ ‘ගිරි කුළ’ ටෙලිනාට්‍යය ඔබේ රංගන ජීවිතයට කෙතරම් වැදගත් ද?සුදත් අයියගේ ‘අඹුදරුවෝ’ ටෙලිනාට්‍යයේ මම රඟපෑවේ මීට අවුරුදු 15 කට පමණ ඉස්සර. ඊට පසුව මට සුදත් අයිය කතා ක‍ළා ‘ස්වයංජාත’ ටෙලිනාට්‍යයට. ඒ වෙලාවෙ මම පුතා ලැබෙන්න හිටියේ. ඒ නිසා මට ඒ ආරාධනය ‍බාරගන්න බැරි වුණා. ‘ස්වයංජාත’ වැනි ටෙලිනාට්‍යයකට දායක වෙන්න නොලැබීම ගැන මට කනගාටුයි. ඊළඟට මට සුදත් අයිය කතා කළේ ‘ගිරි කුළ’ ට. මම හරිම ආශාවෙන් ඒක බාරගත්තා. ඒ පිටපත මට දෙන ගමන් සුදත් අයිය තවත් කොළ කීපයක මගෙ චරිතය විස්තර කරල ලියල තියෙන විස්තරයක් වෙනම දුන්න. ඒ වගේ ම ඉතා හොඳින් ඒ චරිතය මට විස්තර කළා. මේ චරිතය රඟපාන්න මට හොඳ ‍ප්‍රවේශයක් එයින් ලැබුණා. සුදත් අයියල වැනි අධ්‍යක්ෂවරු අද හරිම අඩුයි. සමහර අධ්‍යක්ෂවරු හෙට තියෙන ‍රූපගත කිරීමකට මට කතා කරන්නේ අද. ඉතින් කොහොමද චරිතය ගැන අවබෝධයක් ලබාගන්නේ. මාස 06 ක් විතර ‘ගිරි කුළ'යේ රූපගත කිරීම්වලට මම සහභාගි වුණා. මේක මගෙ ජීවිතේට ලැබුණු ඉතා හොඳ අවස්ථාවක්; හොඳ නිර්මාණයක්.පෞද්ගලිකව ඔබ කොහොමද ‘ගිරිකුළ'යේ චරිතයට සූදානම් වුණේ?‘ගිරි කුළ’ ටෙලිනාට්‍යයේ මම කරන්නේ මුතු මැණිකා කියන කාන්තාවගේ චරිතය. මෙය ජනපද ආශ්‍රිතව ගෙතුණු කතාවක්. රූපගත කිරීම් කෙරුණේ නවගත්තේගම ප්‍රදේශයේ. මුතු මැණිකා ගැමි කටකාර චරිතයක්. ඇය තමන්ගේ සැමියාවත් ඇදගෙන ඉදිරියට යන්න උත්සාහ කරන කාන්තාවක්. ඇතැම් අවස්ථාවල ඇයගේ කාර්ය ඉටු කරගන්න ඇය කපටි වෙනවා. මෙවැනි චරිත අපේ සමාජයේ තිබෙනවා. ඒ වගේ ම නවගත්තේගම ප්‍රදේශයේ දී මට මුණගැසුණු කාන්තාවන් කීප දෙනෙකුගේ කතා විලාසය මම මගේ රංගනයට එක් කරගත්තා.ඔබ චරිතයක් බාරගන්නාවිට සලකා බලන කරුණු මොනවාද?මුලින් ම මම හිතන්නෙ ටෙලිනාට්‍යයේ පිටපත ගැන. ඒ වගේ ම එහි මගේ චරිතයෙන් මට යමක් කරන්න පුළුවන්ද කියලත් හිතනවා. ඊළඟට අධ්‍යක්ෂවරයා කවුද කියන එක ගැනත් සොයා බලනවා. ඒ වගේ ම එම රඟපෑමෙන් මට ලැබෙන මුදල පිළිබඳවත් මම සොයා බලනවා.ඔබ රංගනයට ආ යුගයේ ක්ෂේත්‍රයට අලුතින් එක්වුණේ සුළු පිරිසක්. නමුත් අද විශාල පිරිසක් ක්ෂේත්‍රයට එනවා. මේ වර්තමාන පරපුර ගැන ඔබට තියෙන්නේ මොනවගේ හැඟීමක් ද?මම ක්ෂේත්‍රයට එන කාලෙ වැඩ කළ අධ්‍යක්ෂවරු, සහාය අධ්‍යක්ෂවරු දැන් අලුත් පරපුර එක්කත් වැඩ කරනවා. ඔවුන් කියනවා, දැන් අලුත් අය එක්ක වැඩ කරන විට අපිට ඔයාලගෙ වටිනාකම් මතක් වෙනවා කියලා. ඔවුන්ගේ අදහස වන්නේ අලුත් පරපුර ක්ෂේත්‍රයට එන්නේ ජනප්‍රියත්වය, මුදල බලාගෙන කියලා.අලුත් පරපුර අතර බොහෝ දෙනෙක් තුළ වැඩකට තියෙන කැපවීම අඩු බවයි ඔවුන්ගේ අදහස. මගෙ අදහසත් ඒකයි. අලුත් පරපුර අතරෙන් වැඩට ආදරේ කරන, වෙලාවට වැඩ කරන, සෙට් එකේදී විනීතව හැසිරෙන අය ඉන්නව. නැත්තෙ නෑ. හැබැයි ඒ පිරිස අඩුයි. කැප වෙලා වැඩ කරන අයට පැවැත්මක් තියෙනවා. අනෙක් අයට පැවැත්මක් නෑ.අද ටෙලිනාට්‍යවලට ගෙවීම් කරන ආකාරය ගැන ඔබට මොනවද හිතෙන්නේ‍?අපි ක්ෂේත්‍රයට එන කාලේ ගිවිසුම් අත්සන් කළේ මුළු ටෙලිනාට්‍යයේ වැඩවලට ම කිසියම් මුදලක් ලැබෙන විදියට. නමුත් අද ගෙවීම් කරන්නේ දවසට කිසියම් ගාණක්. ඇතැම් නළු නිළියන් දවසට වැඩ දෙක තුන යොදා ගන්නවා. උදේ එකක්, දවල් එකක්, හවස එකක්. ඉතින් ඒ අය හරිම Bussy. ඒක අනෙක් ශිල්පීන්ට කරදරයක්. මෙවැනි අය ගෙන් හොඳ රංගනයක් බලාපොරොත්තු වෙන්නත් බෑ.ගාමිණී සුසන්තඡායාරූප - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av1310205</link>
    <topic>ඇස් යට කළුවීම වැළැක්වීමේ මාර්ග</topic>
    <author>හේමාලි</author>
    <content>ඇස් යට කළුවීම වැළැක්වීමේ මාර්ගඇස් යට කළුවීම සඳහා හේතුවන කරුණු රැසක් පිළිබඳ පසුගිය සති කිහිපය පුරා අපි සාකච්ඡා කළා. ඔබත් මේ ප්‍රශ්නයෙන් පීඩා විඳින කෙනෙක් නම් මේ හේතු මඟහරවා ගනිමින් තමන්ගේ ඇස් ප්‍රවේසම් කර ගන්නට උත්සාහ ගත යුතුයි. ඒ සමඟම ඇස් යට කළුවීම වළක්වාගැනීම සඳහා නිවෙසේදීම ඉතාම සරල, පහසු ක්‍රම අනුගමනය කරමින් කළ හැකි ප්‍රතිකාර විධි ද රාශියක් තිබෙනවා. අද අපගේ අවධානය යොමු වන්නේ ඇස් යට කළුවීම වළක්වා ගැනීම සඳහා අපට අනුගමනය කළ හැකි ප්‍රතිකාර විධි සම්බන්ධවයි.මේ සඳහා අවධානය ප්‍රථමයෙන්ම යොමුවන්නේ නිවෙසේ දී ඔබට කිසිදු වියදමකින් තොරව කළ හැකි ප්‍රතිකාර ක්‍රම පිළිබඳවයි.‍අපි බොහෝ වෙලාවට තේ වැක්කිරීමෙන් පසු ඉතිරිවන තේ රොඩු ටික කුණු කූඩයට හළනවා නේද? එහෙත් මින් ඉදිරියට ඔබ ඒ ඉවත දමන තේ රොඩු ටික ප්‍රයෝජනයට ගන්න. එය කරන්නේ කෙසේදැයි අපි ඔබට පහදා දෙන්නම්. ඉවත දමන තේ රොඩු ටික එළියට එන්නේ නැති විදියට පුළුන්වලින් ඔතාගන්න. එසේ නොමැතිව ඔබ Tea bags පාවිච්චි කරන්නේ නම් ඒ Tea bags ද පුළුන්වලින් දවටා ගෙන bags වගේ හදාගන්න. දැන් මේ කුඩා තේ බෑග් දෙක විනාඩි 10ක් පමණ කූල් වෙන්නට ශීතකරණයේ තබන්න. විනාඩි 10ට පසු ටී බෑග් දෙක ශීතකරණයෙන් එළියට ගෙන ඇඳක හාන්සි වී ඇස්දෙක පියාගෙන ඇස් දෙක මත තබාගන්න.මෙසේ විනාඩි 10 - 15ක් අතර කාලයක් ඇස් දෙක මත Tea bags තබාගෙන සිටීමෙන් ඇස් යට පවතින අඳුරු ස්වභාවය නැතිවී පැහැපත් පෙනුමක් ගෙන ඒවි. ඔබ රැකියාවට යන කෙනෙකු නම් විවේකීව සති අන්තයේ නිවෙසට වී සිටිනවා නම් මේ සරල පහසු සත්කාරය ඔබට කරගත හැකියි. මේ ප්‍රතිකාර ක්‍රමයේදී ඔබ වඩාත් සැලකිලිමත් විය යුත්තේ Teabags හදාගැනීමේ දීයි. මේ bags දෑස් මත තබාගෙන සිටින නිසා තේ කුඩු කුමන ආකාරයකින් හෝ පිටතට නොඑන ආකාරයට සාදාගත යුතුයි. මන්ද තේ කුඩු ඔබේ දෙඇස් ඇතුළට වැටුණොත් ඔබ අපහසුතාවයට පත්වේවි.මේ ආකාරයටම තවත් සරල සත්කාරයක් පිළිබඳ අපි ඔබ දැනුවත් කරන්නම්. ඔබේ නි‍ෙවසේ මිදුලේ සමන්පිච්ච වැලක් තිබෙනවාද? ඉස්සර නම් හැම නිවෙසකම පාහේ මිදුලේ සමන්පිච්ච වැලක් තිබෙනවා. රාත්‍රියට පිපෙන සමන් පිච්ච මල් මිටක් කඩාගෙන එය පිරිසුදු වතුර වීදුරුවකට දමා වසා තබන්න. මැටි භාජනයකට වතුර පුරවා මේ මල් දමා තබන්න තිබෙනවා නම් වඩාත් හොඳයි.උදේට මේ භාජනයේ ඇති වතුර වලින් දෙනෙත් හොදින් සෝදන්න. දිනපතා ඔබට මේ සත්කාරය කරන්න පුළුවන් නම් ඒත් හොඳයි. මේ සමන්පිච්ච මල් වතුරේ සිසිලසින් ඔබේ දෙනෙත් වලටත් සිසිලසක් ගෙන දෙනවා. සියුම් සුවඳකිනුත් යුක්ත වන නිසා ඔබට කිසිලෙසකින්වත් අපහසුතාවයකට පත්වෙන්නෙත් නෑ. මේ ප්‍රතිකාර විධි දෙකෙන්ම අපි අපේක්ෂා කරනුයේ ඔබේ ඇස් දුර්වර්ණ වී ඇත්නම් ඇස් යට කළුවී ඇත්නම් ඒ සඳහා ප්‍රතිකාරයක් සිදු කිරීමටයි.ක්‍රීම් වර්ග ආලේප කිරීමේදී මෙන් ක්ෂණයකින් එසේත් නැත්නම් සතියෙන් දින දහයකින් ආදී වශයෙන් ඉක්මන් ප්‍රතිඵල ඔබට දකින්න නොතිබුණත්, මාසයක් දෙකක් යන විට ඔබටම දැනේවි කිසියම් සහනයක් මේ මඟින් තිබෙන බව. මෙම ප්‍රතිකාර ක්‍රමයන්ගේ තිබෙන සුවිශේෂීම කාරණය වන්නේ ඉන් වෙනත් උපද්‍රව සිදු නොවන නිසයි. ශරීරයට හිතකර, සියුම් සමට වුණත් ඔරොත්තු දෙන සමට පළුද්දක් ඇති නොවන මෙම ප්‍රතිකාර විධි ඔබත් අනුගමනය කර බලන්න.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av1310206</link>
    <topic>තත් තත් තත් තාර පැටියා</topic>
    <author>ජෝජ් රොබ්සන් ද සිල්වා</author>
    <content>තත් තත් තත් තාර පැටියාතත් තත් තත් තාර පැටියා තාත්තා ගෙනා තාර පැටියා පුතා මගේ තාර පැටියා තාත්ති අතේ දොයි තාත්ති අතේ දොයිය පුතේ තාත්ති අතේ දොයි // කිරට ගියා අම්මි පුතේ කිරි එරවා එන්න පුතේ කිරි මුට්ටිය අතින් පුතේ ග‍ඟේ වැටී දොයි අම්බිලියෝ පිනෝ පිනෝ වළං කදක් ගෙනෝ ගෙනෝ අන්න පුතේ මුවා වෙලා වලාකුලේ දොයි ඔන්න බබෝ ඇතින්නියා ගල් අරඹේ සිටින්නියා ගලින් ගලට පනින්නෙ නෑ බබුට බයේ දොයි චූටි බබා කෝ කියා පුතාට දොයියන්න කියා කෝකිලයා අන්න පුතේ දිවුල් ගහේ දොයි // දොමි තරිකිට තාං කියා තරිකිට තක දෝං කියා වැල ගෙඩියත් ආං පුතේ ගහෙන් වැටී දොයි ඔන්න බබෝ බිලු එනවෝ අඬන ළමයි අල්ලනවෝ අනේ මෙහේ එන්න එපෝ අපේ පුතා දොයි //  පද රචනය, සංගීතය සහ ගායනයහෙන්රි කල්දේරාහැත්තෑව දශකයේ දී නිර්මාණ වූ අපේ සිත්ගත් ගීත අතර කිසිදා මතකයෙන් බැහැර නොවන “තත් තත් තත් තාර පැටියා” ගීතය ඇතුළු “මිදුලේ සුදු වැලි තලයේ” - “පෙනුණු සුව දසුන්” - “ඊයේ උදයේ” - “කන විදින වෙලේ” සහ “සුහදිනියේ” වැනි ජනප්‍රිය ගීත ගැයූ ගී පද රචක හා ගායන ශිල්පී හෙන්රි කල්දේරාගේ අනුස්මරණය පසුගිය 11 වැනිදා ට යෙදී තිබුණි. ඒ නිමිත්තෙන් මෙවර ‘ගී මිහිර’ සඳහා ඔහු පද රචනය සහ තනුව නිර්මාණය කර ගැයූ ‘තත් තත් තත් තාර පැටියා’ ගීතය එක්කර ගනිමු. (මෙම කතාබහ හෙන්රි කල්දේරා ජීවතුන් අතර සිටිය දී ලේඛකයා සමඟ කරන ලද සාකච්ඡාවක් ඇසුරින් සකසන ලද්දකි.)සාමාන්‍ය ගීත රසිකයින්ට තේරුම් ගන්න බැරි හරබර වචන යොදා ගෙන සින්දු කියලා කවුද රසවිඳින්නේ? සංගීතය විශ්ව භාෂාවක්. පෙරදිග සංගීතයටම අපි කොටුවෙලා සින්දු හදලා වැඩක් නැහැ. හැබැයි මට නම් ඉන් පලක් වුණේ නැහැ. මගේ සංගීත ගුරුවරයා වූ සුනිල් සාන්තයන්ගේ ආභාසය තමයි මට තියෙන්නේ. මම 1968 ගුවන්විදුලියේ වෙළෙඳ සේවයේ ‘බී’ ශ්‍රේණි ගත සරල ගී ගායකයකු ලෙස පත්වුණා. ඉන්පසු ‘සරල ගී’ වැඩ සටහන් කිහිපයක්ම පටිගත කළත් 1972 දී කළ වැඩ සටහනක දී පටිගත කළ ගීතයක් වූ ‘තත් තත් තත් තාර පැටියා’ ගීතය තමයි තැටිගත වූ පළමු ගීතය වුණේ. මේ ගීතයෙන් මුළු රටේම ඉන්න ගීත රසිකයින් මාව හඳුනාගත්තා කියා මට හිතෙනවා.”“මට මතක මේ සින්දුව හදා ගත්තේ 1972 දෙසැම්බර් මාසේ ‘සරල ගී’ වැඩසටහනකට ගීතයක් අඩු වෙලයි. ඒ ‍වන විට මගේ බිරිය (බිසෝ මැණිකා) දරු ප්‍රසූතියකට සූදානම් වෙලා උන්නේ. පුතෙක් ලැබෙයි කියලා අපි බලාපො‍ෙරාත්තු වුණා. ඒ හින්දා අපි තාත්තා කෙනෙකු පුතෙකු නළවන ගීතයක් ලියමු කියලා කතාකරගෙන මම අහලා තිබුණු ජන ගීතයක් ඇසුරු කරගෙන තමයි මේ ‘තාරා පැටියා’ ගීතය ලිව්වේ. ඒ වගේම අපේ ගමේ වටපිටාවත් මේ ගීතයේ සංකල්පනාවට බලපෑවා. ‘වැලගෙඩියක් ආන් පුතේ’ වැනි යෙදුම් පද රචනයට එකතු කළේ ඒ නිසයි.”“අම්මලා දරුවන් නළවනවා වගේ නෙමේනේ තාත්තලා දරුවන් නළවන්නේ. දරුවන්ව උඩට උස්සනවා. උඩ දාලා අල්ලනවා. ඔළුව වටේ කරකවනවා වගේ නොයෙකුත් දේවල් කරනවානේ තාත්තලා. ඒ නිසා තරමක් වෙනස් විදිහේ රිද්මයකට තමයි මම මෙහි තනුව නිර්මාණය කෙරුවේ. එය සාර්ථක වුණා. සාමාන්‍යයෙන් ගුවන්විදුලියේ ‘සරල ගී’ වැඩ සටහන ප්‍රචාරය වීමෙන් පසුව එය පටයෙන් මකා දමන ක්‍රමයක් එදා තිබුණත් එවකට ගුවන්විදුලියේ ‘සරල ගී’ නිෂ්පාදන කටයුතු කළ ශාන්ති දිසානායක මහතා මැදිහත් වී මගේ මේ ‘තාර පැටියා’ ගීතය තැටිගත කළා. මගේ සින්දු වැඩි හරියක තියෙන්නේ මේ ගීතයේ වගේම මගේ ජීවිතයේ සැබෑ අත්දැකීම් හා වටපිටාවෙන් මට දැනුණ දේවල්. මේ ගීතය අද ලබා තියෙන ජනප්‍රියත්වය ගැන මට ලොකු සතුටක් තියෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av1310207</link>
    <topic>යාත්‍රා</topic>
    <author/>
    <content>යාත්‍රාකලාකරුවන්ගේ දුකේදීත් සැපේදීත් ළඟම ඉන්න මිතුරෙක් තමයි ජ්‍යෙෂ්ඨ සිනමා නළු සනත් ගුණතිලක. පසුගිය දවසක සනත් ගේ සමීපතම මිතුරෙකු ශල්‍යකර්මයකට භාජනය කළා. මේ මිතුරාගේ සුවදුක් විමසීමට යාමට සනත්ට නොහැකි වුණා. ඒකට හේතුව වුණේ ඔහුගේ තිබුණු අධික කාර්යබහුලත්වය. සනත්ගේ මේ මිතුරා තමයි ප්‍රවීණ නළු දයා අල්විස්.දයාගේ ඇසෙහි ඇතිවූ රෝගී තත්ත්වයක් නිසා ඔහුට ශල්‍යකර්මයකට ලක්වීමට සිදුවුණා. තම මිතුරාගේ සුවදුක් විමසන්නට යාමට නොහැකි වීම ගැන සනත් අපිත් එක්ක කතා කළේ කනගාටුවෙන්.“මට මතකයි ජ්‍යෙෂ්ඨ නළු ජෝ අබේවික්‍රමගේ ඇස් රෝගී වූ අවස්ථාවක ඔහු ළඟින්ම ඉඳිමින් ඔහුට උපස්ථාන කළේ දයා අල්විස්. මම කියන්නේ දයාගේ ඇස් ඉක්මනින්ම සුව වීමට ඔහු සිදුකළ ඒ උතුම් පිනම ඇති කියලයි. මම මගේ මිතුරු දයා අල්විස්ට ඉක්මන් සුව ප්‍රාර්ථනා කරනවා.  සිංහල සිනමාවේ කතාබහට බඳුන් වූ ජනප්‍රිය නිළියක් තමයි සුමනා ගෝමස්. ඇය ජීවත්වන්නේ ඇමෙරිකාවේ. පසුගිය දවස්වල සුමනා ලංකාවට ඇවිත් යළිත් ඇමෙරිකාව බලා පිටත්ව ගියා. මෙවර ඇය ලංකාවට ආ විගස හා හා පුරා කියා වේදිකාවට ගොඩවෙන්නට සූදානම් වන පුවතක් අපට දැන ගන්නට ලැබුණා.ඇය මේ විදිහට දායක වීමට නියමිත ‘සුදු ලිහිණියෝ’ වේදිකා නාට්‍යයටයි. මේ වේදිකා නාට්‍යයේ අධ්‍යක්ෂවරයා වන්නේ සුනිල් සමරකෝන් වන අතර සුමනා ගෝමස් සමඟ ලක්ෂ්මන් ආරච්චිගේ, අජිත් කොටුවිල, සංජුල දිවාරත්න, තිලකරත්න ලියනගේ ඇතුළු නළු නිළි පිරිසක් මේ සඳහා රංගනයෙන් දායක වීමට නියමිතයි.  සංගීත ක්ෂේත්‍රයේ සිටින දැවැන්තයෙක් තමයි මහාචාර්ය සංගීත නිපුන් සනත් නන්දසිරි. ඔහු සංගීත කලාවට හඳුන්වා දුන් ආධුනිකයන් අද වන විට ක්ෂේත්‍රය ආලෝකවත් කරනවා. සනත් නන්දසිරි හැමදාමත් තම ශිල්ප ඥානය ඊළඟ පරපුරට බෙදා හදා දීමට කැපවී කටයුතු කරන්නෙක්. ඒ වෙනුවෙන් ඔහු ගොඩනැඟු ගාන්ධාරී සංගීත අසපුව හරහා විශේෂ කාර්ය භාරයක් සිදු වෙනවා. මේ දවස්වල මහාචාර්ය සනත් නන්දසිරිගෙන් සංගීතය හදාරන්නට කැමැති අය වෙනුවෙන් මේ ගාන්ධාරී අසපුවේ ඉඩ හසර විවෘත කර තිබෙනවා. මේ ගැන අපි ඔහු ගෙන් විමසා බැලුවා.“ගාන්ධාරී සංගීත අසපුව හරහා ඉන්දියාවේ භාත්ඛණ්ඩේ සංගීත විද්‍යා පීඨය මඟින් වාර්ෂිකව පවත්වන ප්‍රථම, මධ්‍යම, විශාරද I, විශාරද II යන පරීක්ෂණයන්ට අදාළ ගායනය වගේ ම තබ්ලා වාදනය පිළිබඳව ද විෂය නිර්දේශය අනුව ඉගැන්වීම සිදු වෙනවා. සංගීතය හදාරන්නට කැමැත්තෙන් සිටින අයට මේ අවස්ථාවට එක්වෙන්නට මම ආරාධනා කරනවා.”  බෞද්ධ කතා සිනමාවට නැඟීමට පෙරමුණ ගත් චිත්‍රපට අධ්‍යක්ෂවරයෙක් තමයි සනත් අබේසේකර. සනත් මේ වන විට ඔහුගේ ‘සිවුවන’ චිත්‍රපට නිර්මාණයටත් සූදානම් බව අපිට ආරංචි වුණා. මේ චිත්‍රපටයේ නම ‘අජාසත්ත'. මෙහි අජාසත්ත ගේ චරිතය රඟ දක්වන්නට වාසනාව හිමිකර ගෙන තිබෙන්නේ නව පරපුරේ ජනප්‍රිය නළුවකු වන ගයාන් වික්‍රමතිලකයි. ගයාන් ඔහු රංගනයට එක්වීමට නියමිත ‘අජාසත්ත’ චරිතය ගැන කතා කළේ මේ විදිහට.“අජාසත්ත චරිතය රඟපෑමට අවස්ථාව ලැබීම ගැන මම හුඟාක් සතුටු වෙනවා. මේ චරිතය සාර්ථකව රඟ දක්වන්නට අවශ්‍ය දැනුම, මේ වන විට මම ලබා ගනිමින් සිටිනවා. ඒ වගේම මම හිතනවා මේ චිත්‍රපටය අද සමාජයට බොහෝ සේ උචිත වේවි කියලා. මොකද අද හැමතැනම ගත්තොත් අජාසත්තලා වැනි චරිත ඕනෑතරම් අපට හමුවන නිසා. ඉතින් මේ චරිතයෙන් මම උත්සාහ ගන්නේ අජාසත්තලා ගේ සැබෑ යථාර්ථය සමාජයට හඳුන්වා දීමටයි. එවැනි චරිතයකට දායක වීමට ලැබීම ඇත්තටම මට සතුටක්.”  නිළියක වගේම ප්‍රවීණ රූපලාවණ්‍ය ශිල්පිනියක ලෙසත් ගයත්‍රි ඩයස්ට රසිකයන් බොහෝ සේ ඇලුම් කරනවා. පසුගිය දවසක සංවේදී කලාකාරිනියක් ලෙස ගයාත්‍රි උතුම් මනුසත් ක්‍රියාවක් සිදුකළා.“පසුගිය දවසක මමයි මගේ වැඩිමල් දියණියයි පුංචි පාටියකට ගියා. එහි ටික වෙලාවක් රැඳී ඉන්නකොට දුවට නැවත ගෙදර යන්න අවශ්‍ය වුණා. ඉතින් අපි එතැනින් සමු අරගෙන රාත්‍රී 11.00 ට විතර නිවෙසට යාමට නුගේගොඩ දෙල්කඳ හරහා ආවා. මම දැක්කා පාරේ මිනිසුන් පිරිසක් වටවී උදව් ඉල්ලමින් කෑ ගහනවා. හුඟාක් වාහන ඔවුන් සිටින තැන නවත්වන්න වේවි කියා හිතලා හුඟක් ඈතින් ධාවනය කළා. මම දැක්කා ත්‍රීරෝද රථයක් තවත් වාහනයක ගැටී කුඩුපට්ටම් වී තිබෙන බව. මට හිත දුන්නේ නැහැ මගේ වාහනය එතනින් ඈත් කරමින් යන්න. මම වාහනය එතන නැවැත්වූවා. ලේ විලක් මැද ත්‍රීරෝද රථ රියදුරා වැටී සිටියා. මිනිස්සු කෑ ගහන්න ගත්තා.”අනේ මිස්, මේ ලෙඩා අරගෙන යන්න අරගෙන යන්න කියලා’ මම ඇහුවා ඇයි කවුරුත් පිරිමි කෙනෙක් නැද්ද කියලා. ඔවුන් පැවසුවා අනේ කවුරුවත් වාහනයක් නවත්වන්නේ නැහැනෙ කියලා. මම දෙවරක් සිතුවේ නැහැ. මම ඉක්මනටම පිරිසට කිව්වා, අනතුරට පත්වූ පුද්ගලයාව මගේ මෝටර් රථයට දාන්න කියලා. මට පුළුවන් තරම් ඉක්මනට කළුබෝවිල රෝහලට රෝගියා රැගෙන ගියා.ගිහින් මම විනාඩි 10 ක් 15 ක් රෝහලේ රැඳී සිටියා. එවිට මට අහන්න ලැබුණේ හද කම්පා කරවන පුවතක්. රෝහලට ඇතුළත් කර විනාඩි 10 කින් පමණ අනතුරට පත්වූ තැනැත්තා මියගොස් ඇති බව. එය මට දරාගන්න බැරි කම්පනයක්, දුකක් වුණා. පසුව මට දැනගන්නට ලැබුණා ඔහු මිරිහාන පොලීසියේ සේවය කරන්නෙක් බව. ඒ වගේම මාස කිහිපයක දරුවකුගේ පියෙක් බව. සමහරවිට මට කලින් මේ සිදුවීම දැකපු කෙනෙක් මේ පුද්ගලයාව රෝහල් ගත කළානම් ඔහුගේ ජීවිතය බේරා ගැනීමට ඉඩ තිබුණා. නමුත් අවාසනාවකට අද සමාජයේ මිනිස්සු තමා ගැන හිතනවා මිස අන් අය ගැන හිතනවා අඩුයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av1310208</link>
    <topic>හැමෝම බලන්නේ තමන්ගෙ වැඩේ කරගන්න විතරයි</topic>
    <author>තුෂාරි නේරංජා වික්‍රමසිංහ</author>
    <content>හැමෝම බලන්නේ තමන්ගෙ වැඩේ කරගන්න විතරයිදුලීකා මාරපනප්‍රවීණ රංගන ශිල්පිනියන් අතර දුලීකා මාරපනට හිමිවන්නේ වැදගත් ස්ථානයකි. වේදිකාව, පුංචි තිරය, සිනමාව යන ත්‍රිවිධ මාධ්‍යයන්හිම තම ප්‍රතිභාව මැනවින් විදහා පෑ සම්මානනීය රංගන ශිල්පිනියක වන දුලීකා පසුගිය දිනවල උගුර ආශ්‍රිත ආබාධයකට ලක්වූවාය. මේ වන විට ඇය යළිත් යථාතත්ත්වයට පත්වෙමින් සිටියි. දුලීකා ඇගේ නවතම තොරතුරු අපත් එක්ක කතාබහ කළේ උගුරේ ආබාධය මඳකට අමතක කරමින් රසික ඔබ සඳහාමයි. මේ ඇගේ නවතම තොරතුරුයි.දුලීකා, කොහොමද ඔබේ තොරතුරු?“පහුගිය දවස්වල මට කතාකරගන්න බැරුව හිටියා. දැන්නම් යළිත් කටහඬ ලැබිලා. මාස දෙකක පමණ කාලයක් මගේ හඬ පිටවෙන්නේ නැතිව කතාකරගන්න මට බැරිවුණා. ඉතින් දැන් නම් තරමක සුවයක් තිබෙනවා. එනිසා ඒ මාස කීපය පුරාවටම අතපසු වුණු, අතරමඟ නතරවුණු ඒ සියල්ල සිදුවන්නේ වෛද්‍ය උපදෙස් මතයි.”ඔබට ඇති වූ රෝගී තත්ත්වය මොනවගේද?“මගේ උගුර ආශ්‍රිතව උගුර ඇතුළතින් ගෙඩි වගයක් හටගෙන තිබෙනවා. මේ හේතුව නිසා ස්වරාලය යම් ඇඹරීමකට ලක්ව තිබෙනවා. ඒ හේතූ දෙක නිසා තමයි කටහඬ පිටවෙන්නේ නැතිව ගියේ. බටහිර වෛද්‍ය ප්‍රතිකාර අනුව නම් ඔපරේෂන් දෙකකට මුහුණ පාන්නට මට සිදුවෙනවා. එනිසා සිංහල වෙදකම් කරලා තමයි මේ තරම් දුරට සුවඅතට හැරිලා තියෙන්නේ.”වෛද්‍ය ප්‍රතිකාර මත ඔබට කලා කටයුතුවලට සම්බන්ධ වෙන්න පුළුවන්ද?“මට වෛද්‍යවරුන් උගුර, කටහඬ ආශ්‍රිත ව්‍යායාම සිදුකිරීමට උපදෙස් ලබා දී තිබෙනවා. මනසට වදයක් නොවන පහසුවෙන් කරන්න පුළුවන්, ආතතියක් ඇති නොවන විදිහේ නිර්මාණ සඳහා දායකවීමට ඔවුන් උපදෙස් දී තිබෙනවා.ඔබ අසනීප වුණාම කලා ලොවේ මිතුරු මිතුරියන් ගෙන් ලැබුණේ මොන වගේ ප්‍රතිචාරයක්ද?“ඇත්තටම මගේ යහළු යෙහෙළියන්ගෙන් ලොකු සහයෝගයක් ලැබුණා. විශේෂයෙන්ම ‘අත්තම්මා’ ටෙලි නාට්‍ය කණ්ඩායම මෙතැනදී මතක් කළ යුතුයි. ඒ අය මට ලොකු සහ­ායක් දුන්නා. මගේ පෞද්ගලික ‍ෙද්වල්වලට පවා ඒ නාට්‍ය කණ්ඩායම උදව් උපකාර කළා. ඒ අතරතුර තව සමහරු හිටියා තමන්ගේ වැඩේ කොහොම හරි කරගන්න උත්සාහ දරපු අය. මැරෙන්න නොදී මේ මනුස්සය රැකගන්න ඕන කියල හිතන මිනිස්සු හරි අඩු බව මට දැනුණා. වාණිජ පරමාර්ථයෙන් නිර්මාණ කරන සමහරු මනුස්සකම යටපත් කරගෙන කතා නොකර හරි දර්ශනයේ පෙනී හිටින්න කියල ‍ඉල්ලපු අවස්ථා තිබුණා. ඒ වෙලාවලදි මට හරි කනගාටුවක් ඇතිවුණා. නමුත් මගේ අසනීප තත්ත්වය තේරුම් අරන් මා වටේ සිටි මනුෂ්‍යත්වය දන්නා කලාකරුවන්ට මම ස්තුති කරනවා.”ඔබේ අසනීප තත්ත්වය නිසා ඔබ ප්‍රධාන චරිත රඟපෑ ටෙලිනාට්‍යවලට යම් අපසුතාවකට මුහුණ පාන්න වුණා නේද?“ඇත්තටම මේ හේතුව නිසා ඒ අයට ලොකු පාඩුවක් සිදුවුණා. විශේෂයෙන් ‘අත්තම්මා’ ටෙලිනාට්‍යයේ ප්‍රධාන චරිතයක් මම රඟපානවා. ඒ මොහොතේ මට සිදුවූ අසනීප තත්ත්වය නිසා ‘අත්තම්මා’ ටෙලිනාට්‍යයේ වැඩ කටයුතු අතපසු වුණා. ඒත් එයාලා බොහොම උපේක්ෂාවෙන් එය විඳදරා ගත්තා. මට මාස දෙකක් හෝ පහක් විවේකය ලබාදීලා. ඔවුනට අවශ්‍ය වුණේ මගේ අසනීප තත්ත්වය සුව අතට ගෙන ඒම. ඔවුන් ඒ සඳහා මට උපකාර කළා.”මේ වෙනකොට ඔබ ‘අත්තම්මා’ ටෙලිනාට්‍යයේ රූගත කිරීම් සඳහා යළිත් සම්බන්ධ වී සිටිනවාද?”“ඔව්. මේ වෙනකොට මම ‘අත්තම්මා’ ටෙලිනාට්‍යයේ රූගත කිරීම්වලට සම්බන්ධ වී සිටිනවා. ඒ වගේම මම රංගනය ගැන තව තීරණයක් ගත්තා.”ඒ මොකක්ද”“මම අසනීප වූ අවස්ථාවේ මං ගැන සොයා බලා මට උදව් පදව් කරපු පිරිසක් වගේම තමන්ගේ අවශ්‍යතාව ඉටුකරගන්න මාව‍ හොයාගෙන ආපු නිර්මාණකරුවන් පිරිසකුත් හිටියා. අපි සරල මිනිස්සු, යක්කු නෙමෙයිනේ. මාව දැඩි පීඩනයකට ලක්කරලා මගෙන් වැඩ ගන්න ඒ විදිහට සූදානම් වූ නිර්මාණකරුවන්ගේ කිසිම නිර්මාණයකට කිසිම දවසක දායක නොවී ඉන්න මම තීරණය කළා.”මේ විදිහට බලනකොට කලා ‍ක්ෂේත්‍රය ගැන මොකද හිතෙන්නේ?“කලා ලෝකය කියන දේ ‍කාලෙන් කාලෙට වෙනස් වෙනවා. අපිට විවිධ අත්දැකීම්වලට මුහුණ පාන්නට සිදුවෙනවා. ඉතින් ඒ හැම දේටම අපිට මුහුණ පාන්නට සිදුවෙනවා. අද කලා ශිල්පියෙක් උදේ 7.00ට සෙට් එකට අරගෙන සෑහෙන කාලවේලාවක් රූගතකිරීම් සඳහා යොදා ගන්නවා. හුස්මක් අරගන්න වෙලාවක් නැහැ. එවැනි නිර්මාණකරුවන් අප අතර සිටිනවා. ඒක කලාවට හොඳ දෙයක් නෙමෙයි.ඔබ කේන්දර, නක්ෂත්‍රය පිළිබඳව විශ්වාස කරනවාද?“ඔව්. මම විශ්වාස කරනවා. මගේ කේන්දරයට අනුව මම දැනගෙන හිටියා මේ කාලවකවානුව තුළ මට මේ ආකාරයේ සෞඛ්‍ය ප්‍රශ්නවලට මුහුණ පාන්නට සිදුවන බව. ඒ අතර මානසික පීඩනය, ආතතිය ඒ හා සමගාමීව වැල‍ඳෙන විවිධ ලෙඩ සමඟ මගේ කටහඬත් එක්ක එන දෝෂ මට දැනගන්න ලැබුණා..”ඔබේ අම්මා ඔබ අසනීප වූ බව දන්නවාද?“ඔව්. ඇය හැමවිටම මං ගැන හිතනවා. මගේ අනාගතය ගැන වදවෙනවා. අද වනවිට ඇය දණිස් ආශ්‍රිතව ඇටකටු දිරා යාමේ රෝගයට මුහුණ පා සිටිනවා. ඇගේ සියලු උපස්ථාන කටයුතු සිදුවන්නේ මගේ අතින්. ඇයට සිටින එකම දරුවා මමයි.”මේ දිනවල ඔබ ඉන්නේ කොළඹ ද? ඔබේ ගම්පියස වන කෑගල්ලේ ද?“මම පසුගිය දා කොළඹ ආවා. ‘අත්තම්මා’ ටෙලිනාට්‍යයේ රූගත කිරීම් සඳහා. ඒ වගේම ‘පුංචි වලව්ව’ කියලා ටෙලිනාට්‍යයකටත් මම දායක වෙනවා.”ඔබේ අනාගත බලාපොරොත්තු මොනවාද?“මගේ පුංචි බලාපොරොත්තුවක් තිබෙනවා. මම මේ ක්ෂේත්‍රයෙන් උකහා ගත් දැනුම අත්දැකීම් අනුව කලා නිර්මාණයක් කිරීමට. එය චිත්‍රපටයක් වේවි.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av1310209</link>
    <topic>නන්දා මාලිනිගෙන් අලුත් සංගීත ප්‍රසංගයක්</topic>
    <author/>
    <content>නන්දා මාලිනිගෙන් අලුත් සංගීත ප්‍රසංගයක්විශාරද නන්දා මාලිනි අලුත් ගී ප්‍රසංගයකට මේ දිනවල සැරසෙයි. ‘නන්දා මාලිනි ගී යාත්‍රා’ යනුවෙන් නම්කර ඇති මෙම ප්‍රසංගය ඉදිරිපත් කරන්නේ ගීත නිර්මාණක කේන්ද්‍රය (OSCA) යි. මෙය නොවැම්බර් මස 2 වැනි දින පස්වරු 7.00 ට කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වෙනු ඇත‍.මෙම ශාලාව පූර්ණ වශයෙන් නවීකරණය කිරීමෙන් පසු පවත්වන ආරම්භක ප්‍රසංගය මෙය වෙයි. ‘නන්දා මාලිනී ගී යාත්‍රා’ හි ගී පද මාලා මහාචාර්ය සුනිල් ආරියරත්න ගෙනි. සංගීතය ‍රෝහණ වීරසිංහ ගෙනි.ප්‍රවීණ වේදිකා නාට්‍ය හා ටෙලිනාට්‍ය නිළි කුමාරි පෙරේරාට පසුගියදා පැවැති කොළඹ දිස්ත්‍රික් සාහිත්‍ය උලෙළේදී සම්මානයක් පිළිගැන්විණි. 50 වසරක් තුළ රංගනය, නර්තනය, හඬ කැවීම්, නිවේදන හා ගායන ක්ෂේත්‍ර සඳහා ඇය කළ සේවය වෙනුවෙන් මෙම සම්මානය පිරිනැමිණි.සිත්සවිය රසික සමාජයේ සාමාජිකත්වය පුළුල් කිරීම මේ දිනවල සිදුවේ. මෙහි නව සාමාජිකාවක් සිත්සවිය රසික සමාජයේ භාණ්ඩාගාරික විමල් රූබසිංහ මහතාට අයදුම්පත භාරදීමේ අවස්ථාව. සම ලේකම් විමුක්ති ගිහාන් පතිරණ, සභාපති ඊ.ඩී. ශ්‍රියාපාල සහ ‍උපලේකම් දමයන්ති විතානගේ පසෙකින් සිටිති.සිත්සවිය රසික සමාජයේ සාමාජිකත්වය අංක 44 සිරිසඟබෝ පාර, කවුඩාන, දෙහිවල යන ලිපිනයෙන් ලබාගත හැකි ය.සරත් විජේසිංහ නවතම නාට්‍යය නිර්මාණය ‘යකා මළා’ නොවැම්බර් මස 01 පස්වරු 6.45 ට කොළඹ ලුම්බිණි රඟහලේදී වේදිකාගත වේ‍‍. මෙහි මිලින්ද පෙරේරා, උදය කුමාරි, දයානන්ද හේවගේ, භාතිය මදනායක, අජිත් කොටුවිල, ගුණරත්න කොන්දසිංහ ප්‍රධාන චරිත රඟති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av13102010</link>
    <topic>Hollywood News</topic>
    <author>සුජීව තේවහෙට්ටිගේ</author>
    <content>Hollywood Newsක්‍රිස්ටීන් ස්ටුවර්ට් - රොබට් පැටින්සන් ආදර කතාව සිනමාවට පත්වුණේ මෑතකදී. රොබට්ගෙන් වෙන් වුණත් ක්‍රිස්ටින් ගේ ආදරය තවමත් ඔහු අසල දැවටෙන බව ඇගේ කියුම් - කෙරුම්වලින් කාටත් හැඟවෙනවා. රොබට් වෙනත් යුවතියකට පෙම් කරන බවට ආරංචි දිගින් දිගටම ක්‍රිස්ටින් වෙත ලැබුණත් ඇගේ සිත තවම වෙනස්වෙලා නැහැ.“රොබට් කවුරු එක්ක යාළු වුණත් මගේ ආදරය ලැබෙන්නේ එයාටමයි. ඒක අසමාන ආදරයක්. ඒ ආදරය එයාට තවත් කෙනෙකුගෙන් ලබන්න බැහැ.” ක්‍රිස්ටීන් එලෙස පැවසුවා.“රොබට් දැන් ක්‍රිස්ටීන් ගෙන් වෙන්වෙලා. ඒත් අතීත ආදර සැමරුම් හිතෙන් අයින් කරන්න ක්‍රිස්ටීන්ට පුළුවන්කමක් නැහැ. එයා තාමත් රොබට්ට ආදරෙයි” මෙලෙස කීවේ ක්‍රිස්ටීන්ට සමීප හිතවතියක්.රොබට් පැටින්සන් මේ වන විට පෙම් කරමින් සිටින්නේ ඩිලාන් පෙන් නම් වූ සුරූපිනියටයි.ගායිකා, ක්‍රිස්ටිනා ඇගියුලේරා තමන්ගේ සිරුරේ තරබාරුව ගැන නිතරම කල්පනා කළා. ඇයගෙන් දිස්වුණේ ‘තදබල’ තරබාරුවක් නම් නොවෙයි. ඒත් තමන් අනවශ්‍ය විදිහට මහත්වීමේ අවදානමක් පවතින වග ඇයට නිතරම සිතුණා. ක්‍රිස්ටිනා මේ ගැන දහ අතේ කල්පනා කළා. කල්පනා කරලා තීරණයක් ගත්තා. තීරණය දැන් ක්‍රියාත්මකයි.ඇය දැන් කෑම ගැනීම දැඩි ලෙස සීමා කරලා. ක්‍රිස්ටිනා දැන් කුස පුරවා ගන්නේ බඩගින්න නිවාගන්නට පමණයි. මේ වන විට 32 වැනි වියෙහි පසුවන මේ ජනප්‍රිය ගායිකාවගේ ‘නිරාහාර ප්‍රතිපත්තිය’ නිසා රාත්තල් 49කින් බර අඩුවී ඇති බවයි දන්නා කියන අය කියන්නේ.“ක්‍රිස්ටිනා පහුගිය මාස 3 තිස්සේම කෑම ගැනීම සීමා කෙරුවා. දැන් එයාගෙ බර ගොඩක් අඩුවෙලා” මෙහෙම කීවේ ක්‍රිස්ටිනාගේ යෙහෙළියක්.සාමාන්‍යයෙන් මෙවැනි බරපතළ දේවල් කරන්නට පළමුව වෛද්‍ය උපදෙස් නම් ලබාගත යුතුමයි. ක්‍රිස්ටිනාගේ ආහාර සීමා කිරීම සිදුවන්නේ වෛද්‍ය උපදෙස් අනුව දැයි දැනගන්නට නැහැ.සුපිරි නළු සිල්වෙස්ටර් ස්ටැලෝන් බොලිවුඩ් චිත්‍රපටයක රඟපෑවා ඔබට මතකද? 2009 ජූලි 3දා තිරගත කිරීම ඇරඹූ ‘කම්බක්ට් ඉෂ්ක්’ චිත්‍රපටයේ ඔහු කෙටි රංගනයක් ඉදිරිපත් කළා. ඒ චිත්‍රප‍ටයේ ඔහු නිරූපණය ‍කළේ සිල්වෙස්ටර් ස්ටැලෝන් කියන තමන්ගේ සැබෑ චරිතයයි. මේ චිත්‍රපටයේ රඟපාද්දි ඔහුට හින්දි භාෂාවේ සමහර වචන ඉගෙන ගන්නටත් හැකිවුණා.මෑතකදී රූගත කෙරුණු අලුත්ම හොලිවුඩ් චිත්‍රපටයකට ද මේ සුපිරි නළුවාගේ අපූර්වතම රඟපෑම් එකතු වී තිබුණා. එහිදී ඔහුට හින්දි වචන කිහිපයක් උසුරුවන්නටත් සිදුවුණා. ඒත් එය අමාරු කටයුත්තක් වුණේ නැහැ. එක්තරා ජවනිකාවකදී සිල්වෙස්ටර් ස්ටැලෝන් තවත් පිරිසක් සමඟ කිසියම් කාර්යයක් සැලසුම් කරද්දී ‘කෙයිසෙ හෝ, ‘ප්්‍යාර්’, ‘සිද්දි’ වචන පවසනු අයුරු දකින්න ලැබෙනවා.සමහරු කියන්නේ ඔහු, ‘කම්බක්ට් ඉෂ්ක්’ චිත්‍රපටයේ ආක්ෂේ කුමාර් සමඟ රඟපාද්දි මේ වචන අල්ල ගන්න ඇතිය කියලයි.‘තරුණ කාලෙදි මාව දූෂණය කළා’ මේ ආන්දෝලනාත්මක ප්‍රකාශය කළේ සුපිරි ගායිකා මැඩෝනායි. තමන්, මේ අතවරයට මුහුණදුන්නේ ගායිකාවක ලෙස ඉදිරියට යන්නට වෙර දැරූ අතීතයේ දිනයක දී යැයි ඇමෙරිකානු සඟරාවක් සමඟ සම්මුඛ සාකච්ඡාවකට එක්වෙමින් ඇය එලෙස ප්‍රකාශ කළා.“ගායිකාවක් වෙන්න හිතාගෙන 1977 දී නිව්යෝර්ක් නගරයට ආවත්, ඒ කාලෙ තිබුණෙ මගේ හිතේ මැවිල තිබුණ සුන්දර පරිසරය නෙමෙයි. මගේ නවාතැන තිබුණෙ නිව්යෝර්ක්වල හරිම අප්‍රසන්න පරිසරයකයි. වටාපිටාවෙන් ආවෙ මුත්‍රා ගඳ, සමහර වෙලාවට වමනෙය ගඳත් දැනුණා. ඒ කාලෙ මගේ එකම වටිනා වස්තුව තමයි, රේඩියෝ එක. එක දවසක් ඒකත් හොරකම් කරල තිබුණා. ඒ දවස්වල මම චිත්‍ර පන්තිවලටත් ගියා. චිත්‍ර අඳින්න නෙමෙයි. ශිෂ්‍ය ශිෂ්‍යාවන් අඳින කලාත්මක චිත්‍ර වෙනුවෙන් නිරුවත් නිරූපිකාවක් හැටියට පෙනී ඉන්නයි. ඒවායින් ලැබුණු සල්ලිවලින් මම නවාතැන් ගාස්තු ගෙව්වා. ඔය කාලෙදියි, කවුදෝ කෙනෙක් මට පිහියක් දික්කරලා මාව දූෂණය කළේ.” මේ වන විට 55 වියෙහි පසුවන මැඩෝනා තම කටුක අතීතය එලෙස සිහිපත් කළා.ලොවක් වසඟ කළ අනුරාගී තරුව, මැරිලින් මොන්රෝ මියගොස් දශක ගණක් ගත වූවත් තවමත් ඇය ගැන පැතිරෙන ආරංචි අපමණයි. ඇය ගැන හෙළි නොවූ කාරණා ද ඒ අතර රැඳිලා. පසුගිය සතියේ හෙළිවුයේ මෙතෙක් හෙළි නොවූ තවත් රහසක්. මැරිලින් මොන්රෝ තමන්ගේ මුහුණ අලංකාර කර ගන්නට සැත්කමක් කරගෙනලු. හෙළි වූ රහසයි ඒ.මේ රහස ලොවට හෙළිකර ඇත්තේ ශල්‍ය වෛද්‍යවරයකු වන මයිකල් ගාර්ඩින්. ඔහු ලියූ ලිපියකින් මේ බව අනාවරණය කර තිබෙනවා. වෛද්‍යවරයා එහි තවදුරටත් සඳහන් කරන්නේ මොන්රෝගේ නිකටෙහි මෙම ශල්‍යකර්මය සිදුකිරීමෙන් පසුව ඇගේ මුහුණෙහි සුන්දරත්වය වැඩිවූ බවයි. මේ ශල්‍යකර්මයට අදාළව ගන්නා ලද මොන්රෝගේ මුහුණෙහි එක්ස් රේ පිටපතක් සහ ඇගේ සෞඛ්‍ය තත්ත්වය හෙළි කළ වෛද්‍ය වාර්තා රැසක් ද ලබන නොවැම්බර් මාසයේ දී පැවැත්වෙන වෙන්දේසියකදී වැඩිම මිලකට අලෙවි කිරීමට නියමිත බවත් පැවසෙනවා.“අපි කවුරුත් හිතුවේ මැරිලින් මොන්රෝට තිබුණේ ස්වාභාවිකව ලැබුණු මුහුණක් කියලා. ඒත් දැන් ඒ මතය බිඳවැටිලා.” මේ ගැන අදහස් දැක්වූ භාණ්ඩ වෙන්දේසි සමාගමක ප්‍රධානියකු පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av13102011</link>
    <topic>ආපු හැම රැල්ලකදීම මම පීනමින් ගොඩ ආවා</topic>
    <author>හේමාලි විජේරත්න</author>
    <content>ආපු හැම රැල්ලකදීම මම පීනමින් ගොඩ ආවාසුනිල් ටී.ප්‍රනාන්දුඔහු අද වන විට සිංහල සිනමාවේ වැඩිම චිත්‍රපට ප්‍රමාණයක් තැනූ නිෂ්පාදකවරයා ලෙසින් වාර්තාගත වී ඇත. පාසල් යන ශිෂ්‍යයකුව සිටිය දී පටන් සිනමාවට බැඳි ප්‍රේමය අද වන විට මෙවන් දිගු මාවතක් ඔහු වෙනුවෙන් විවර කරන්නට හේතුවක් විය. පුරා වසර ගණනාවක් කර්මාන්තයක් වශයෙන් සිනමාවේ ඇති වූ බොහෝ වෙනස්කම් සඳහා අඩු වැඩි වශයෙන් ඔහුගේ දායකත්වය ද සුවිශේෂී විය. චිත්‍රපට නිෂ්පාදකවරයකු වශයෙන් සිනමාවට අවතීර්ණ වුණු ඔහු ඉන් නොනැවතී මේ වන විට දිවයිනේ සිනමා ශාලා රැසක හිමිකරුවකු බවට ද පත් වී ඇත. ඔහු සුනිල් ටී.ප්‍රනාන්දුය.චිත්‍රපට නිෂ්පාදනයේ අර්ධ ශතකය ද පසුකරමින් මේ දිනවල චිත්‍රපට හයක් වෙනුවෙන් සිය අර්ථපති දායකත්වය පිරිනමමින් සිටින ඔහු වෙනුවෙනුයි මෙවර අපේ කතාබහ යොමු වූයේ. පසුගිය කාලයේ සිනමාවේ පැවති දැඩි අර්බුදකාරී තත්ත්වයකට හේතු වූ චිත්‍රපටයක පිටපත් 35ට සීමා කිරීමේ සංස්ථාවේ යෝජනාවට එරෙහිව නැඟී සිටිමින් උසාවියට යාමට ඉදිරිපත් වූ සිනමා නිර්මාණකරුවන්ගේ කණ්ඩායමේ තවත් එක් ප්‍රබල සාමාජිකයෙක් වූයේ ද සුනිල් ටී.ය. ඔහුගේ නවතම නිර්මාණ කාර්යයන් හා සිනමාවේ නවක තතු පිළිබඳ කතාබහකට අපේ කතාබහ යොමු විය.* ඔ‍බේ නවතම නිෂ්පාදන කටයුතුවලින් අපි අපේ කතාබහ ආරම්භ කරමු.මේ වන විට චිත්‍රපට හයක නිෂ්පාදන කාර්යයන්හි මම නිරත වෙලා ඉන්නවා. පළමුවැනි එක වී.සිවදාසන් අධ්‍යක්ෂණය කළ ‘දෝනි’ චිත්‍රපටය. මේ දිනවල මම එහි පූර්ව ප්‍රචාරක කටයුතු සඳහා සූදානමින් සිටිනවා. මොකද දෙසැම්බර් මාසයේ මැද භාගය වනවිට ‍'දෝනි’ තිරගත කිරීමට බලාපොරොත්තු වන නිසා. ඊළඟට නිලේන්ද්‍ර දේශප්‍රිය අධ්‍යක්ෂණය කළ ‘තණ්හා රතී රඟා’ . එහිත් සියලු වැඩ කටයුතු මේ වන විට අවසන් කර තිරගත කිරීමට සූදානම් කර තිබෙනවා. තුන්වැනි චිත්‍රපටය සුදේශ් වසන්ත පීරිස් අධ්‍යක්ෂණය කළ ‘රන්ජා'. හතරවැනි එක උදයකාන්ත වර්ණසූරිය එක්ක කළ ‘කොස්තාපල් පුඤ්ඤසෝම'. ඊළඟට සුමිත්‍රා පීරිස් අධ්‍යක්ෂණය කළ ‘වෛශ්ණාවී’ මේ දිනවල සංස්කරණයේ පවතින සනත් ගුණතිලක අධ්‍යක්ෂණය කළ ‘සිනහව අතරින්’ අනෙක් එක ඊට අමතරව ඉතාම මෑතකදී ආරම්භ කළ සනත් අබේසේකර අධ්‍යක්ෂණය කරන ‘අනගාරික ධර්මපාල’ සහ ‘අජාසත්ත’ යන චිත්‍රපට දෙකෙහිත් නිෂ්පාදන දායකත්වයට අතගසා තිබෙනවා.* මේ චිත්‍රපට ලැයිස්තුව දැක්කම වැඩිම චිත්‍රපට ප්‍රමාණයක් තැනීමේ නිෂ්පාදකවරයා ලෙසින් වාර්තාවක් තබන්නට ඔබ සූදානම් වෙනවද කියලා අපට හිතෙනවා.මගේ හිතේ කොතැනකවත් එහෙම අදහසක් තිබුණේ නෑ. ඉස්කෝලේ යන කාලේ ඉඳන්ම සිනමාවට මගේ ලොකු ආදරයක් කැමැත්තක් තිබුණා. වාර්තාවක් පිහිටුවන්න මට කොහෙත්ම වුවමනාවක් නෑ. එක එක කාලවලදී එක එක රැලිවලට අහුවෙමින් අවුරුදු ගණනාවක් තිස්සේ මම මේ ගමන ආවා. මම මෙච්චර දුරක් ආවද කියලා මටවත් දැනිලා නෑ. දැන් මට අවුරුදු 51ක් වෙනවා. ඒ වුණාට තවමත් මම හිතන්නේ අවුරුදු විස්සේ කොල්ලා කාලෙදි හිතපු විදියට. හැබැයි මට අවුරුදු 20 කාලෙදි බොහෝ දෙනෙක් මගේ පෙනුම දිහා බලල කිව්වේ අවුරුදු 30 - 35 පෙනුමක් තියනව කියලා. ඉතින් මේ ක්ෂේත්‍රය හරිම සුන්දර තැනක්. අපේ යම් යම් ප්‍රශ්න නිසාවෙන් තමයි ඒක අසුන්දර කර ගන්නේ. මට හිතෙනවා මේක තමයි මගේ සුන්දරම රස්සාව කියලා.* ඔබේ සිනමා ගමන් මඟ දෙස බලත්දි මේ වන විට ඔබ එය වෙනත් දිසාවකට හරවාගෙන තිබෙනවා කියලා පේනවා. මේ හැරවුමට හේතුව වුණේ කුමක්ද?ඒක මම හිතන්නේ කාලයාගේ ඇවෑමෙන් සිද්ධ වූ දෙයක් වෙන්න ඕන. අනිත් සුවිශේෂීම කාරණය තමයි මගේ පුතා ‘රිකී’ ගේ වියෝවීම. මේ හේතු දෙකම නිසා මගේ සිනමා ගමන් මඟ වෙනත් අතකට හැරවුණා තමයි. අනිත් පැත්තෙන් ම‍ගේ ඉලක්ක සපුරා ගත්තමත් එවැනි වෙනස්කමක් වෙන්න ඇති. අනිත් එක කවුරු මොනව කිවුවත් මගේ ටාගට් එකට යන්න මම උත්සාහ කරන්න ඇති. උඩු සිතින් මොනවා හිතුවත් යටි හිතේ තියෙන්න ඇත්තේ ඒක. ඒ කාලේ මට ජයන්ත ධර්මදාස වගේ බොහෝ මිත්‍රයෝ කිවුවා දැන් ඕවායින් සල්ලි හම්බ කළා ඇති. වැදගත් දෙයක් කරන්න කියල. මම නරක් වෙන්න හේතුවුණේ වල් පික්චර් ගෙන්නනවා කියලානේ. හැබැයි ඉතින් ඒ හැම එකක්ම පෙන්නුවේ සෙන්සර් බෝඩ් අනුමැතිය ඇතිව. ඒවයින් මම හොඳට හම්බ කළා. චිත්‍රපට ආනයනයට මම එක්වුණේ බොහොම අමාරුවෙන්. ඒ උපයපු මුදල්වල රඟ මට දැනුණා.* ඔබ කියන පරිදි ඔබේ බොහෝ චිත්‍රපට ලාභ ලබන ඒවා. ඔබ ‘දරුවනේ’ චිත්‍රපටය නිෂ්පාදනය කරලා ලාභයෙන් ‘වයිට් හවුස්’ එකක් පවා ගත්තා. සිනමාවෙන් ඔබ බලාපොරොත්තු වෙන්නේ ලාභය පමණක්ද?ඔව්. ලාභය පමණක් තමයි. කොයි දේදිත් මුදල් තමයි මූලික වෙන්නේ. තරුණ කාලේ මට තිබුණු එකම බලාපොරොත්තුව මුදල් හම්බකිරීම තමයි. මට වෙනත් හැඟීමක් තිබුණේ නෑ. මුදල් සහ ව්‍යාපාර තමයි මගේ හීනයේ තිබුණේ.* ඔබ චිත්‍රපට නිෂ්පාදකවරයකු සේම සිනමාශාලා හිමිකරුවෙක්. මේ නිසා ‍ක්ෂේත්‍රයේ කිසියම් ඒකාධිකාරයක් ගොඩනැඟිය හැකියි කියලා කෙනෙකු ඔබට චෝදනා කළොත්?මගේ සිනමා ජීවිතය ආරම්භ කරනකොට මට සිනමා ශාලාවක්වත්, සිනමාවට වෙනත් කිසි සම්බන්ධතාවක්වත් තිබුණේ නෑ. මගේ පවුලේ කිසිම කෙනෙක් සිනමාවට සම්බන්ධත් නෑ. ඉතින් මම හිතන්නේ මේක මට දෙවියන් වහන්සේ දුන් දායාදයක්. මම විතරක් නොවෙයි ඕනම කෙනෙක් රැකියාවක් කළොත් ඉන් ඉහළට යන එකනේ බලාපොරොත්තුව. පළාත් සභාවේ ඉන්න කෙනෙක් බලන්නේ ඊළඟට පාර්ලිමේන්තුවට යන්නනේ. පුෂ් බයිසිකලයක යන කෙනෙකුට ඊළඟ බලාපොරොත්තුව මෝටර් බයිසිකලයක්වත් ගන්න එකනේ. මගේ බලාපොරොත්තුව වුණේ නළුවෙක් වෙන එක නොවෙයිනේ. මගේ නිෂ්පාදන පැත්තෙන් ඉහළට යන්න. ඒ තුළ කාටවත් හානියක් නෑ. මට එහෙම කරන්න වුවමනාවකුත් නෑ.* පසුගියදා සිනමා ශාලාවල ‘බොක්ස් සීට්’ සම්බන්ධයෙන් ගැටලු පැනනැඟුණා. මේ තත්ත්වය ඔබේ සිනමාශාලාවලට බලපාන්නේ කොහොමද?මගේ සිනමා ශාලාවලට ඕක බලපාන්නේ නෑ. අපි බොක්ස් සීට් හදල තිබෙන්නේ රසිකයන්ගේ පහසුව ගැන හිතලා. මම හිතන විදිහට තරුණ තරුණියන්ට ආදරය කරන්න අපේ රටේ උද්‍යාන නෑ. ඔවුන් බොහෝ විට ඒ සඳහා තෝරාගන්නේ සිනමාශාලා. ඒ අයගේ රැකවරණය සඳහා තමයි අපි මේක ඉදිකරලා තිබෙන්නේ. සිනමාශාලාවලට බාලවයස්කාර දරුවන් අරගෙන එන එක අපට අදාළ දෙයක් නොවෙයි. අපේ සිනමා ශාලාවලට අවුරුදු 18ට අඩු අය ඇතුල් කරන්නේ නෑ. අපි හැඳුනුම්පත බලලා තමයි ඇතුල් කරන්නේ.* මෑත භාගයේ සිනමාවේ දැඩි අර්බුදකාරී ප්‍රශ්නය වූ පිටපත් 35 සීමා කිරීමේ ගැටලුවේ ඔබත් ප්‍රධාන පාර්ශ්වකරුවෙක්. තවමත් ඔබ ඉන්නේ පිටපත් 55 සීම‍ාවේද?ඔව්. මම තවමත් ඉන්නේ පිටපත් 55 පැත්තේ. හොඳ නිර්මාණයක් නම් සිනමා ශාලා තිබෙනවා නම් පිටපත් 55 නොවෙයි 150ක් බෙදාහැරියත් කමක් නෑ. අද මිනිස්සුන්ගේ රුචිකත්වය වෙනස් වෙලා. මිනිස්සු හරියට තෝරනවා. අලුතින්ම එන දේ අලුතින්ම වැලඳගන්න මිනිස්සුන්ට ඕන. ඒ වගේම හොඳ දෙයක් හොඳ විදියට දෙන කොට අපේ සාක්කුවටත් සල්ලි එනවනේ.* ඔබ නිෂ්පාදනය කරන චිත්‍රපට පිටපත් 55ක් නිදහස් කරනවද?ඔව්. මම ‘තණ්හා රති රඟා’ චිත්‍රපටයට ලක්ෂ 500ක් පැනලා වියදම් කරලා තිබෙනවා. මේ සල්ලි මම හොයා ගන්නත් ඕනනේ. දැන් තිබෙන තත්ත්වය අනුව විශේෂ චිත්‍රපට සඳහා ඒ වරප්‍රසාදය ලබාගන්න පුළුවන්. අනිත් පැත්තෙන් මේක කුඩා සිනමා ශාලා හිමිකරුවන්ට ජිම්කානා එකක්. විශාල ධනස්කන්ධයක් ලැබෙනවා. ඒ ආදායමෙන් සෑහෙන දෙයක් කර ගන්න පුළුවන්. මේ සුබවාදී බව තව කෙනෙකුට අසුබවාදීව දැනෙනවා. විවෘත ආර්ථිකයත් එක්ක ජීවත්වෙත්දි ඒ දේට මුහුණ දෙන්න වෙනවා.* ලංකාවටත් ඩිජිටල් සිනමා තාක්ෂණය ළඟදීම හඳුන්වා දෙනවා කියලා ජනමාධ්‍ය ඇමැතිවරයා ප්‍රකාශයක් කරලා තිබුණා. නිෂ්පාදකවරයකු හා සිනමාශාලා හිමියකු වන ඔබ මේ තත්ත්වය දකින්නේ කොහොමද?ඇමැතිතුමා සමඟ වන සාකච්ඡා අවස්ථා කිහිපයකට එම්.පී.අයි.මණ්ඩලයේ අධ්‍යක්ෂවරයකු හැටියට මම සහභාගි වුණා. EAP - MPI මණ්ඩල එකතුවෙලා මේක ක්‍රියාත්මක කරන්න සාකච්ඡා කරමින් යනවා. මේ එක මැෂින් එකක් සඳහා ලක්ෂ 70ක් පමණ වියදම් වෙනවා. මේකෙන් සිනමාවට හොඳක් වෙන්නේ. ප්‍රේක්ෂකයින් දකින රූපවල, ශබ්දවල හොඳ තත්ත්වයක් තිබෙනවා.* සනත් ගුණතිලක වැනි ප්‍රවීණයකුට චිත්‍රපටයක් අධ්‍යක්ෂණය කරන්න දීමෙන් ඔබ බලාපොරොත්තු වුණේ කුමක්ද?සනත්ට මේ චිත්‍රපටය දෙන්න මම පොරොන්දු වුණේ මීට අවුරුදු තුනකට විතර ඉස්සර. මීට කලින් ඔහු සිනමා නිර්මාණවල පෑ දක්ෂතාව මම දැකලා තිබුණා. කාලයක් ඔහු මට පෙන්නන්න බැරි පුද්ගලයෙක්. යම් යම් ප්‍රශ්න අපි අතර තිබුණා. දැන් එහෙම නෑ. අපි සුහදව වැඩ කරනවා. ඔහු මේ චිත්‍රපටයට බොහොම මහන්සි වෙනවා. අනිත් කරුණ තමයි සනත් අද වනතුරු මගෙන් මේ චිත්‍රපටයට ඔහුට අය විය යුතු මුදල අරගෙන නෑ. නමුත් මම දන්නවා ඒ යුතුකම මම කොහොමද කරන්න ඕන කියලා. ඔහු ව‍ෙග් අය සිංහල සිනමාවේ විරලයි. මට හිතෙනව ඔහු කරන ‘සිනහව අතරින්’ චිත්‍රපටය සුපර් හිට්’ එකක් වෙයි කියලා.* මෑත භාගයේ අතිශය ජනප්‍රිය වූ ඉතිහාස කතා රැල්ලටත් ඔබ ඔබේ අවධානය යොමුකර සනත් අබේසේකර සමඟ චිත්‍රපට දෙකක් කරනවා. ජනප්‍රිය රැල්ල නිසාද ඔබ ඒ පැත්තට යොමු වුණේ.මම ඉතින් හුඟාක් රැලිවලට අහුවුණු කෙනෙක්නෙ. ඒ රැලි ගැන මමම කිව්වොත් කාම රැල්ල, ළමා රැල්ල, පවුලේ රැල්ල, ක්‍රියාදාම රැල්ල ඔය ආදී වශයෙන් හැම රැල්ලකින්ම පීනමින් ගොඩ ආපු මිනිහෙක් මම. ඒ නිසා ඓතිහාසික රැල්ලටත් අසුවෙලා බලනවා මොකද වෙන්නේ කියලා.* ඔබ උපතින් කතෝලිකයකු වුණත් මෑත භාගයේ බෞද්ධ තේමා රැගත් චිත්‍රපට රැසක් නිෂ්පාදනයට යොමු වි තිබෙනවා නේද?ඔව්. බෞද්ධ වුණත් කතෝලික වුණත් මේ ආගම් වලින් දෙන පණිවුඩය විශාලයි. මේ ආගම් දෙකේම හොඳ සහ නරක විග්‍රහ කරනවා. හැම ආගමකම කියන්නේ හොඳ දේ කරන්න කියලා. ආගම කියන්නේ වැරදිවලින් මුදවන ස්වයං පාලනයක් ඇති කරන හරි අපූරු දෙයක්. බෞද්ධාගම පිළිබඳ මා තුළ වඩා දැනුවත් වීමක් නොමැති වුණත් මේ චිත්‍රපට කරන්න ගත්තට පස්සේ ඒ පිළිබඳ ලියවුණු බොහෝ පොත් පත් සොයාගෙන මම කියවනවා. මේ දවස්වල මම අනගාරික ධර්මපාලතුමන් ගැන කියවනවා. ඉදිරියේදී ‘පටාචාරා’ වැනි බෞද්ධ කතා වස්තුවක් කරන්නත් බලාපොරොත්තුවක් තිබෙනවා.* ඔබ ව්‍යාපාරිකයෙක්. චිත්‍රපට නිෂ්පාදකවරයෙක්, සිනමාශාලා හිමිකරුවකු ආදී වශයෙන් විවිධ භූමිකා නිරූපණය කරනවා. ඔබ වඩාත් කැමැති සුනිල් ටී. යනු කවුරුන් ලෙස හැඳින්වීමටද?සුනිල් ටී. කියන්නේ හොඳ තාත්තා කෙනෙක්.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av13102012</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නහෝමාගම ලලිත් කන්නන්ගරප්‍රශ්නය - ඔබ දැන් චිත්‍රපට විචාර නොලියන්නේ ඇයි?පිළිතුර - දැන් ඒවා ලියන්න හාමුදුරුවරු, අධ්‍යාපන අධ්‍යක්ෂවරුන්, විදුහල්පතිවරුන්, හමුදා ප්‍රධානීන් ඉන්නවනේ. ඒ අය අපිට වඩා සිනමාව ගැන දන්න නිසා අපි නිහඬව ඉන්නවා.  ගොතටුවේ රේණුකා දාබරේප්‍රශ්නය - සංගීතයේදී උස්තාද් හා පණ්ඩිත් යැයි කියන එකේ වෙනස - තේරුම කුමක් ද?පිළිතුර - මුස්ලිම් සංගීතවේදී ප්‍රවීණයන්ට තමයි උස්තාද් කියන්නේ. මුස්ලිම් නොවන අනිත් ප්‍රවීණ සංගීතවේදීන් පණ්ඩිත් යනුවෙන් හඳුන්වනවා.  පිළියන්දල නිශාන්ත හේරත්ප්‍රශ්නය - එක සමාන කටහඬ ඇති ගායකයන් ලංකාවේ වගේ ම භාරතයේත් ඉන්නව ද?පිළිතුර - ඔව්. ඕනෑම රටක ඉන්න පුළුවන්. ඉන්දියාවේ වනරාම් වාල්මිකි නමැති ගායකයාගේ ගී හඬ. සී. එච්. ආත්මා වගේ කියලා ඔහුගේ ගීත අහපු අය කියලා තියෙනවා.  අවිස්සාවේල්ලේ සාලිය ක්‍රිෂ්ණසිරිප්‍රශ්නය - ‘සිරි දළදා ගමනය’ චිත්‍රපටයේ පූර්ව දැක්මක් බලපු අයගේ දෑසට කඳුළු නැංවුණාලු.පිළිතුර - ඉතින් හලෝ ඇ‍ඬෙන්නේ නැතැයි?  මෝදර එම්. ආර්. සී. ඩයස්ප්‍රශ්නය - මම එක්තරා තරුණියක ගෙන් ආදරය ඉල්ලුවා. ඇය කියනවා, එයා වෙන කෙනකුට බහ දීලලු. මොකද්ද කියන්නෙ?පිළිතුර - ‘මොනව කරන්න ද නංගි, ඊළඟ සුමානෙවත් බලමුකෝ’ කියලා කියන්න.  දෙදියවල වස්කඩුවේ ගාමිණි ගුණතිලකප්‍රශ්නය - සනත් - මල්කාන්ති යුවළට අනුරාධාට අමතරව පුතකු සිටියා ද?පිළිතුර - ඔව්. මෙය ඒ දෙදෙනාට දුක්මුසු හැඟීමක් ගෙන එන පිළිතුරක්. ඔවුන්ගේ කුලුඳුල් දරුවා සංජේ මාධව ඉපදි දින තුනකින් මෙලොව හැර ගියා.  නිවිතිගල විජේන්ද්‍ර කරුණානායකප්‍රශ්නය - ‘අපරාධය සහ දඬුවම’ චිත්‍රපටයේ ශ්‍රියානි අමරසේනගේ මල්ලි ලෙස රඟපෑ ළමා නළුවා කවුද?පිළිතුර - ‘ජනක සහ මංජු’ චිත්‍රපටයේ ජනක ලෙස රඟපා මහත් සේ ජනප්‍රිය වූ (කේ. ඒ. ඩබ්ලිව්. පෙරේරා ගේ පුත්) ජයන්ත දාස් පෙරේරා.  ගොතටුවේ ප්‍රේම් දාබරේප්‍රශ්නය - ඇතැම් ප්‍රසංගවලදී හැට පැන්න නිළියන් නටනවා දකිද්දි ඔබට හිතෙන්නේ මොනව ද?පිළිතුර - තාර පීප්ප ගොඩක් කන්දකින් පෙරළිලා එනවා වගෙ දැනෙනවා.ගල්ගමුවේ තාරකා කුමුදිනිප්‍රශ්නය - සංගීත විශාරද මනෝජ් පීරිස් ගැන ඔබේ අදහස් දක්වන්න...පිළිතුර - වෙනත් අය සංගීතය සපයපු ගීතවලට ප්‍රසංග වේදිකාවේ සංගීත සපයන්න හරිම හපනා. හොඳම උදාහරණය ‘මේ සෞම්‍ය රාත්‍රි’ සංගීත ප්‍රසංගය.  වනවාසල හරූන් මොහොමඩ්ප්‍රශ්නය - නොගැළපෙන දෙන්නෙකුගේ එකතුව හරියට මොන වගේ ද?පිළිතුර - පපඩම් එක්ක ක්‍රීම් ක්‍රැකර් බිස්කට් කනවා වගේ.  රඹුක්කන සරත් විජයානන්දප්‍රශ්නය - ‘ඔන්න බබෝ බිල්ලෝ එනවා’ චිත්‍රපටයේ කතාව ආරියරත්න කහවිටගේ යැයි කිව්වත් එය දෙමළ චිත්‍රපටයක අනුකරණයක් නේද?පිළිතුර - ඔව් එය ‘පට්ටන්තිල් භූතම්’ (1967) නමැති දෙමළ චිත්‍රපටයේ කොපියක්.  මොරටුව කටුබැද්දේ ඩඩ්ලි ගෝමස්ප්‍රශ්නය - බී. ඒ. ඩබ්ලිව්. ජයමාන්න තම නාට්‍ය නම් කළේ ඉංග්‍රිසි හෝඩිය අනුව යැයි කියැවෙනවා. ඒ පිළිවෙළ කෙසේ ද?පිළිතුර - A ඇපරිෂන් (අවතාරය) B බ්‍රෝකන් ප්‍රොමිස් (කඩවුණු පොරොන්දුව) C චේන්ජින් ෆේට් (පෙරළෙන ඉරණම) D ඩිෆීටඩ් ඒම් (වැරදුණු කුරුමානම) E ඉවේසිව් ඩිනයල් (සැඟවුණු පිළිතුර) F ෆැනෑටික් ෆේත් (උමතු විශ්වාසය) G ග්‍රීස්ලි ගාඩියන් (කපටි ආරක්ෂකයා) H හේස්ටි ඩිසිෂන් (හදිසි විනිශ්චය).  කඩුගන්නාවේ ප්‍රබෝධනි ඒකනායකප්‍රශ්නය - ‘මලට නොඑන බඹරු’ චිත්‍රපටයේ නිෂ්පාදකවරයා කවුද?පිළිතුර - සුනිල් ෆොන්සේකා. ඔහු සිනමාවට ඉතාමත්ම ළැදි ව්‍යාපාරිකයෙක්. ‘ස්වර්ණ සංඛ’ සිනමා සම්මාන උලෙළ, බර්ග්මාන් හා ටෲෆෝ අන්තර්ජාතික චිත්‍රපට උලෙළ ඔහුගේ මූලිකත්වයෙන්, අනුග්‍රහකත්වයෙන් තමයි පැවැත්වුණේ.මේ සතියේ පහත නම් සඳහන් අයත් ප්‍රශ්න එවා තිබුණා. බේරුවල එල්. චන්ද්‍රසිරි පීරිස්, ගල්කිස්සේ නදී කරුණාරත්න, කුලියපිටියේ ජයසේන අතපත්තු, මාවනැල්ලේ ක්‍රිෂානි වත්සලා දයාරත්න, මාකන්දන සෝමසිරි සෝමරත්න.ඔබේ ප්‍රශ්නය පහත ලිපිනයට යොමු කරන්න 'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>20</day>
    </date>
    <link>http://www.silumina.lk/2013/10/20/_art.asp?fn=av13102013</link>
    <topic>විජේ මල්ලිගෙ කොලම</topic>
    <author/>
    <content>විජේ මල්ලිගෙ කොලමගෝල්ඩන් බුක් එකට අහුවුණේ නැති වුණාට නොමිනේෂන් එකෙන් අවුට් වෙලා, ගොඩගේ, විද්යෝදෙ, ස්ටේට් ෆෙස්ටිවල්වල ද බෙස්ට් වෙච්ච නවල් එකට මාර ඩිමාන්ඩ් කියල විජේ මල්ලිට නිව්ස් එනවා. ඩිමාන්ඩ් කිව්වාට පොතටම, නෙවිලු. පොත කියෝපු ටෙලි කට්ටියයි, ෆිල්ම්ස් කට්ටියයි, පාටීස් දෙකම ෆුල් ට්‍රයිලු පොතෙන් ටෙලියක් හරි ෆිල්ම් එකක් හරි හදන්න. ගෝල්ඩන් බුක් එවෝඩ්ස් හරි නොමිනේෂන් හරි හම්බ වෙනව කියන්නෙ ටෙලියක් හරි ෆිල්ම්ස් එකක් හරි ෂුවර් වගේ.ෆස්ට් ගෝල්ඩන් බුක් එක ස්වයංජාත ටෙලියක් වෙනකොට, ඊට පස්සෙ ගෝල්ඩන් බුක් එක වෙච්ච කවිකඳුරත් ටෙලියක් වුණේ ධවල කඩුල්ල කියලා. ඒ සීන් එකත් නරකම නෑනේ බලාගෙන යනකොට. හා‍ෆ් අ මිලියන් ගත්තට පස්සෙ ටෙලි ස්ක්‍රිප්ට් එකක් හරි ෆිල්ම් ස්ක්‍රිප්ට් එකක් හරි ලියාගන්න ලැබුණොත් ගොඩේ ගොඩ. ගෝල්ඩන් බුක් එවෝඩ් එකම නොලැබු‍ණත් ඔය 2011 ද කොහේද නොමිනේෂන් එකට ආපු සක්කාරං නවල් එකත් මේ දවස්වල ෆිල්ම්ස් එකක් කරනව කියන්නෙ අපේ පතිරාජ ලොක්කා.ස්වයංජාතයි කවිකඳුරයි නවල්ස් හැටියට කියෙව්වාට පස්සෙ විජේ මල්ලිට හිතුණා ෂුවර් එකටම මේ දෙකෙන්ම ටෙලි දෙකක් හදන්න පුළුවන් කියලා. අපේ ටෙලිඩ්‍රාමා හිස්ට්‍රි එකේ මුල් දවස්වල ෆස්ට් ක්ලාස් ටෙලි හැදුවෙ නවල්ස්වලින්. මෙගා ද මෙගා බයිට් ද නෙවි එපිසෝඩ් විසිතිස් ගණන්වලින් ඕඩියන්ස් හෙල්ලිලා ගිය ජාතියෙ ටෙලි ස්ක්‍රිප්ට් ලිව්වෙ අපේ ‍සෝමවීර ලොක්කා. තිලක් ජයරත්න වගේ කට්ටිය. නිකමට මතක් කරන්නකො ඒ ටෙලිවල තිබිච්ච කොලිටිය. ය‍ශෝරාවය, මැණික් නදිය ගලා බසී වගේ නවල්ස් ටෙලි කරල අපේ නැෂනල් ටීවී එකේ පෙන්නන කොට ඒව මිස් නොකර බලපු ඕඩියන්ස් එක නේ ඕඩියන්ස් එක.අද ඉතින් කොත්තු රොටී ගහන සයිස් එකට ටෙලි නාට්‍ය බාලා, නූඩ්ල්ස් වගේ අගක් මුලක් හොයාගන්න බැරි මෙගා හදල ඕඩියන්ස් එකට පුරුදු කරලා තියෙන සොරි අනේ, බෝ කරල තියෙන, නාහෙන් අඬන වසංගත රෝගෙ හෙවත් මෙගා ටෙලියත් දැන් ස්ටේජ් එකේ අලුත්ම නල්ලතම්බි රැල්ල වගේ නැගගෙන යනව කියලයි විජේ මල්ලිට එන නිව්ස්වල තියෙන්නෙ. මලී, සුලී, වලී, එතකොට අත්තම්මා, මුත්තම්මා, පුංචම්මා, බබම්මා, පිත්තල පිහාටු, රිදී පිහාටු, යකඩ දෝලි වගේ ටයිටල්ස් ෂිඃ කන්දෙ ගෙදර, දූදරුවෝ, දියකැටපහණ, නෑදෑයෝ, තාරාදේවි, කඩුල්ල, අකාල සන්ධ්‍යා, පළිඟු මැණිකේ, ඇල්ල ළඟ වලව්ව වගේ ටෙලියක පැත්ත පළාතක තියන්න පුළුවන් ටෙලි හදනවද දැන් කාලෙ ටෙලිබිස්නස්මන්ලා.ආනන්ද අබේනායකල, හඳගමලා, ප්‍රසන්න ජය‍ෙකාඩිල, සුදත් රෝහණල ඉන්නව තමයි. ඒ කට්ටියවත් මෙගා ට්‍රෙන්ඩ් එකට චැලේන්ජ් කරලා එපිසෝඩ් 25 - 30ක ටොප් ක්ලාස් වැඩක් දීල පෙන්නනව නම් මේ ටෙලි ජරා වළෙන් ‍ෙගාඩ එන්න පුළුවන්. කෝ කවුරුත් නෑ නේ එහෙම දේකට ෆිනෑන්ස් කරන්න. විජේ මල්ලි නම් ටෙලි බලන්නෙම නැත්තේ ඔය මෙගා සීන් එක නිසයි. වෙන වැඩ නැද්ද හැමදාම රෑ තිස්සේ ටෙලිවිෂන් පෙට්ටියට මූණ අ‍ලෝගෙන ඉන්නවට වැඩිය කරන්න? අමතක වුණා තව ඩිංගෙන්, සක්කාරං නොමිනේටඩ් නවල් එක කියෝපු කාලෙමයි විජේ මල්ලිට හිතුණෙ ඒකෙ ටෙලියකට හරි ෆිල්ම්ස් එකකට හරි ඕන මැටීරියල්ස් තියෙනව කියලා.ඔන්න පතී, කාලෙකට පස්සෙ, පතීගෙ කලර්ස් පෙන්නන්නත් කාලේ ඇවිත්. සක්කාරං කරල පෙන්නමුකො මතුයම් දවස හදපු පතී එතනින් එස්ටෙප්ස් හත අටක් ඉස්සරහට ඇවිත් කියලා. අනිත් ‍ෙල්ටස්ට්ම නිව්ස් එක සෙංකොට්ටං නවල්ස් එක ගැන. ඒකත් ෆිල්ම්ස් එකක් වෙනව කියන්නෙ. විජේ මල්ලිට සුද්දිලාගෙ කතාව මතක් වුණා. සෙංකොට්ටං වලින් ඒ ජාතියෙ වැඩක් කරන්න අපේ රවීන්ද්‍ර ළමයට සොරි ළමය කිව්වට රවීන්ද්‍ර රන්දෙණිය ලොක්කට ෆෝටි ඉයර්ස් ෆීල්ඩ් එකේ එක්ස්පීරියන්ස් එක මදෑ. එතකොට පතීගෙ සක්කාරං, රවීන්ද්‍රගෙ සෙංකොට්ටං ෂිහ්. මල් නවකතා ලියපු බජාර් එක නන්නත්තාර වෙලා මේ සෙක්ස් ට්‍රෙන්ඩ් එකේ නවල්ස්වලින්. මාගම්සෝලිය, ලොවීතා, සෙංකොට්ටං, බලමුකො කොතනින් නවතියි ද කියලා.කර්තෘට ලියන්න | මුද්‍රණය සඳහා</content>
  </post></root>