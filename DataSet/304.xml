<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=as1407205</link>
    <topic>මළමිනි නළුවා</topic>
    <author/>
    <content>මළමිනි නළුවා56 හැවිරිදි චක් ලැම්බ් තොරතුරු තාක්ෂණය පිළිබඳ ඉංජිනේරුවෙකු ලෙස සේවය කළ නමුත් එම රැකියාවට වඩා හොඳට මුදල් ලබා ගත හැකි රැකියාවකට දැන් යොමු වී ඇත්තේය.ඒ මැරුණු අයකු ලෙස පෙනී සිටීමයි. මෙලෙස මළ මිනිසකු ලෙස පෙනී සිට ඔහු දිනකදී ඩොලර් 1500 ක් පමණ උපයා ගනී.“මළසිරුරු මිනිසා” යනුවෙන් හඳුන්වනු ලබන චක් ලෑම්බ් ඇමෙරිකාවේ ඔහයියෝ ජනපදයේ කොලොම්බස් නගරයේ ඔහුගේ බිරිය ටොන්යා සමඟ දිනක් එක්තරා ටෙලි නාට්‍යයක් නරඹමින් සිටියදී ඔහුට මෙම මළසිරුරක් ලෙස චරිත නිරූපණය කිරීමේ අදහස පහළ වී තිබිණ.ඊළඟ සතියේ ඔහු එක් එක් අවස්ථාවලට ගැළපෙන ලෙස මළසිරුරක් ලෙස රඟපාමින් ගත් ඡායාරූප සහිත වෙබ් අඩවියක් නිර්මාණය කිරීමට සමත් විය. මේ රඟපෑම සඳහා ඔහුට උදව් දුන්නේ බිරිය ටොන්යාය.මෝටර් රථයකට යට වූ මළසිරුරක්, ගරාජයේ දොරට යටවී මියගිය මළසිරුරක්, විදුලි සැර වැදී මියගිය මළසිරුරක් හා වෙනත් නොයෙකුත් අයුරින් මරණයට පත්වූ මළසිරුරු ලෙස රඟපාන චක් ලැම්බ් අද ටෙලි නාට්‍ය හා චිත්‍රපටි නළුවෙකු ලෙස මහත් ජනප්‍රියත්වයට පත් වී ඇත.ඔහුගේ වෙබ් අඩවිය දැනට මිලියන 50 ක් පමණ දෙනා නරඹා ඇති අතර චක් වෙත ටෙලි නාට්‍ය හා චිත්‍රපටි අධ්‍යක්ෂවරුන් ගෙන් ආරාධනා රැසක් ද ලැබී ඇත. ‍Óමගේ මුහුණ ඇත්තට දැක්කම හරියට මළසිරුරක තිබෙන මලානික බව ලේ පොදක් නැති ගතිය තියෙන නිසා මෙසේ රඟපාන්න මට පහසු වුණා” යැයි චක් පවසන්නේ සිනහ උපදවමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=as1407206</link>
    <topic>මිනිබිරිය කර තබාගෙන පාසල් ගෙනයන මිත්තනිය</topic>
    <author/>
    <content>මිනිබිරිය කර තබාගෙන පාසල් ගෙනයන මිත්තනියදහහතර හැවිරිදි හැං මෙයි කියු අංග විකල දැරියකි. දණහිසේ ආබාධයක් නිසා ඇයට උපන් දා සිටම ඇවිදීමට නොහැකිය.ඇවිදීම ඇයට විඳ දරා ගැනීමට නොහැකි වේදනාවකි. කුඩා කලම පියා අතහැර යෑම හා මව වෙනත් විවාහයක් කරගැනීම නිසා හැං මෙයිගේ වගකීම ද පැටවුණේ ඇගේ මිත්තණිය හා මුත්තණුවන්ගේ කරපිටය. එහෙත් මුත්තණුවන් ද අසනීපයෙන් පසුවීම නිසා මේ අංගවිකල මිනිබිරිය රැක බලා ගැනීමේ වගකීම මිත්තණිය බාර ගත්තාය.මිත්තණිය පාන්දර 5 ට අවදි වී ගෙදර දොර කටයුතු නිමවා අංගවිකල මිනිබිරිය පාසලට රැගෙන යෑමට සූදානම් කරගනී. මේ අංගවිකල දැරිය කිලෝමීටර් දෙකක් පමණ දුරක පිහිටි පාසලට යන්නීය. 66 හැවිරිදි මිත්තණියගේ කර මතිනි. පැය එකහමාරක් පමණ වන මේ ගමනේ දී මිත්තණිය දෙවරක් පමණ නැවතී මහන්සි නිවා ගන්නීය.දැන් මේ මිත්තණිය වසර 5 ක් තිස්සේ දිනපතාම නොවරදවාම මේ ගමන යන්නීය. එහෙත් දැන් ඇයගේ සිත පෙළන බිය වන්නේ තමාගෙන් පසු මිනිබිරියට අත්වන කලදසාව ගැනය.ප්‍රදේශයේ පාලකයින් හැං මෙයිට රෝද පුටුවක් ලබා දී පාසලට නුදුරු ස්ථානයක මේ පවුල පදිංචි කරවීමට කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=as1407207</link>
    <topic>මං ළඟදීම මැරි කරන්නනේ ඉන්නෙ බාප්පේ!</topic>
    <author>ලබන සතියට</author>
    <content>මං ළඟදීම මැරි කරන්නනේ ඉන්නෙ බාප්පේ!වෛද්‍යවරයාගේ දෙතොල සැලෙන අයුරු දුටුව ද ඒ අතරින් පිට වූ වචන කිසිවක් ගීත් ගේ සිතේ නොබැඳිණ. ඔහු ඔහේ බලා සිටියා පමණි. අතුල වරින් වර යම් යම් දෑ විමසුවේ ය. තරුණයාගේ දෑස අබියස කොතෙකුත් හඬා වැටුණේ ද කෝපයෙන් පිපිරුණේ ද ඒ හිතුවක්කාර යුවතියයි. අමරා රාත්‍රි ආහාරය සඳහාවත් නැඟී සිටියේ නැත. ආගන්තුක සත්කාරය පවා සහමුලින් ම අමතක කර දැමූ ඇය ඇ‍ඳේ වැතිර කඳුළු සැළුවා ය.“බලන්න බාප්පේ... මං කොණ්ඩෙ කැපුව කියල සුදු ආච්චි තරහ වෙලා.”අතුල ගෙට ගොඩවූ හැටියේ නදී පැමිණිලි කළේ කුඩා දැරියක මෙනි.කිසිවකින් නොසැලෙන මිනිසෙකු වූ අතුල පවා තමා හමුවේ ප්‍රාදුර්භූත වූ කොණ්ඩය කැපූ ගැහැනු ළමයා දෙස බලා සිටියේ අයාගත් ඇසිනි.“ඔන්න අඬ අඬා ඉන්නවා ඇඳට වෙලා...”“කෝ ගීත්?” වටපිට බැලූ අතුල ප්‍රශ්න කරන හඬ කාමරය තුළ සිටි ගීත්ට ඇසිණ. ඔහු ද ඇ‍ඳේ වැතිරුණේ දරාගත නොහැකි සිත් වේදනාව නිසා ය. දිගු වරලස කපා දමා ඇය තමාගෙන් පළිගත් බව වැටහෙත් ම ඔහු ගේ ළය කකියන්නට විය.“ඇයි නදී? ඇයි එහෙම කළේ? මං කොච්චර ආසාවෙන් ද හිටියෙ ඔයාගෙ ලස්සන කොණ්ඩෙට...”ඔහු දිගින් දිගටම ළතැවිය.“එයත් ඇ‍ඳේ...”නදී වගක් නැතිව පැවසුවා ය. අතුල ආලින්දයෙහි පුටුවක් මත හිඳගත්තා නොවේ කඩා වැටුණ වගේ ය‍. මිතුරු හමුවෙන් ලද සොම්නස වියැකී ගියේ ය.“මං හිතුවෙ කොණ්ඩෙ මගේ කියලා...”අතුල ද කම්පාවට පත් වූ බව දුටු නදී නෝක්කඩු කීවා ය.“කොණ්ඩෙ ඔයාගෙ තමා නදී. ඒ වුණාට මෙච්චර හදිසියෙන් එක පාරටම ඇයි ඔයාට හිතුණෙ කොණ්ඩෙ කපන්න. ලස්සන දිග කොණ්ඩයක් කියන්නෙ ගෑනු ළමයෙකුගෙ ආඩම්බරය... වස්තුව. ඒක හිටපු ගමන් නැති කරගන්න හිතුණෙ ඇයි?”මවා පාන ධෛර්යය සිඳී බිඳී විසිර යෑමට නොදී එක් තැන් කර ගැන්ම සඳහා වෑයම් කරමින් ම ඇය මඳ සිනාවක් පෑවා ය.“දිග කොණ්ඩයක් කියන්නෙ කරදර ගොඩක් බාප්පේ... හවස නාන්න බෑ බැරි වෙලාවත්. වේලෙන්නෙ නෑ. පීරන්න ගියාමත් කාලෙ ඉවරයි. තෙල් ගාල සාත්තු කරන්න ඕන... ඇත්තටම වධයක්.”“ඒක හිරිහැරයක් හරි ආශිර්වාදයක් හරි වෙන්නෙ තමන්ගෙ දිවි පැවැත්ම උඩයි නදී. ඔයා මේ දවස්වල ඉගෙන ගන්නෙත් නැත්තං රස්සාවක් කරන්නෙත් නැත්තං ඔයාට ඔයාගෙ කොණ්ඩෙ වධයක් වෙන්න විදියක් නෑ...”ඇයට ඊට ද පිළිතුරක් තිබිණ.“මං මැරි කරන්නනෙ හදන්නෙ බාප්පේ... ඉතිං මං මැරි කරල බබෙක් හදන්නෙ කොහොමද දිග කොණ්ඩයක් එක්ක. බබා බලා ගන්නයි ගෙදර වැඩ කරන්නයි හස්බන්ඩ්ගේ වැඩයි එක්ක මට වෙලාවක් තියේ ද කොණ්ඩෙකට නාස්ති කරන්න?”ඒ වචන ගීත් ගේ දෙකනේ තවමත් රැව් දෙයි. තමා මුළු හදින් ම පෙම් බැඳි යුවතිය අන් සතු වීමක් පිළිබඳව ඔහුට හිතාගන්නට පවා නුපුළුවන. ඇඟ මස පිළිස්සෙන්නාක් බඳු වේදනාවක් දැනෙයි.පෞද්ගලික රෝහලින් පිටව යන අතරතුර අතුල වෑයම් කළේ ගීත්ගේ දෑස මඟ හරින්නට ය. තමා මේ අහිංසක තරුණයා තුළ බලාපොරොත්තු ඇති කිරීම පිළිබඳව ඔහු පසු තැවුණේ ය.“ඩොක්ටර් කීවනේ ගීත් කාලය බොහෝ ප්‍රශ්නවලට උත්තර හොයල දෙනව කියල.”ගීත් හිස සැලුවේ ය. යළි සුවපත් වීම පිළිබඳව විශාල බලාපොරොත්තුවක් ඔහු තුළ නොවී ය. ඔහු වෛද්‍යවරයෙකු හමුවන්නට එකඟ වූයේ ගෝතමීගේත් අතුලගේත් සිත් රිදවිය නොහැකි නිසා ය. එහෙත් ඇතැම් විට තමා හමුවන වෛද්‍යවරයා තමාට නැවත කතා කිරීමේ හැකියාව ලබාදෙනු ඇතැයි ඔහුට සිතිණ. කියා ගන්නට බැරි වූ බොහෝ දේවල් ඇය සමඟ කියන්නට ඔහු පෙරුම් පිරුවේ ය.“අක්කේ... ලොකු අම්මේ” යි හඬ ගා කෝසලාත් සුසිලාත් ප්‍රීති ප්‍රමෝදයේ ගිල්වීමට ඔහු සිහින මැව්වේ ය.“ගෝතමී නැන්දාටයි අතුල මාමටයි ගොඩක් පිං...” යි ගෝතමීටත් අතුලටත් ස්තුති කරන්නට ‍ඔහුට උවමනා විය. දැන් ඉතිං ඒ සිහින සැබෑ නොවන බව සහතික ය.“කෝකටත් අපි බෙහෙත් ටික බීල ඉම්මු. ඩොක්ටර් කීවනේ සමහර විට බෙහෙත්වලින් වැඩක් වෙන්නත් පුළුවන් කියල”අතුල ඖෂධ මිලදී ගන්නා අයුරු ගීත් බලා සිටියේ හිස් බැල්මෙනි‍.“නිකං අපරාදෙ තවත් සල්ලි නාස්ති කරන්න එපා අතුල මාමෙ” යි කෑගසන්නට ඔහුට සිතිණ. ආත්මානුකම්පාවෙන් තෙත්වන දෑස සඟවා ගන්නට ඔහු ඉවත බැලුවේ ය.“ඩොක්ටර් මොනවද කීවේ බාප්පේ...?”නදී සිය කෙටි කෙස් කළඹ සලිත කරවමින් පෙරමඟට දිව ආවාය. ඇය අත් රහිත බ්ලවුසයක් සහ කෙටි සායක් හැඳ සිටින්නේ තමා රිදවන්නට නොවේ දැයි ගීත්ට සිතිණ. පෙර ඇය වෙත වූ අවිහිංසක බව අතුරුදහන් වී හුරුබුහුටි පෙනු‍මක් දිස් වේ.“මගෙ ඇස් දෙකත් අන්ධ වෙලා ගියා නං හොඳයි මේව වෙන්නැතිව” යි කියාගන්නට බැරිව ඔහු වහා කාමරයට රිංගාගත්තේ ය.“සී.ටී. ස්කෑන් එකක් කළා.”අමරා ද උනන්දුවෙන් සවන් දුන්නා ය.“ටික කාලයක් බෙහෙත් බොන්න වෙයි. අවුරුදු අටක් විතර කල්ගත වෙච්ච දෙයක් එක දවසින් දෙකකින් සනීප කරන්න බෑනෙ නැන්දේ...”“එතකොට ආයෙත් එන්න වෙනව නේද පුතේ...?”අතුල හිස සැලුවේ ය.“අද රෑම අපිට යන්න ඕන නැන්දේ...”නදී තිගැස්සුණා ය. ගීත් ආපසු යාම විඳ දරා ගන්නේ කෙලෙස දැයි ඇයට සිතිණ. ඔහු දැකීම ද දුකක් බව ඇත්ත ය.“ඉතිං හෙට යන්නකො බාප්පේ...”“හෙට දවසත් නාස්ති වෙනවනෙ නදී‍...”අමරා මිනිබිරිය දෙස රවා බැලුවා ය.“එපා පුතා මෙයා එක්ක කතා කරන්න. පේනවනේ කරල තියෙන හපංකම...”අතුල මඳ සිනාවක් පෑවේ ය.“මාත් එනව බාප්පලා එක්ක ගමේ යන්න”‍Óඔයා බාප්පා ක‍ීවට මම තාම නිල වශයෙන් ඔයාගෙ බාප්පා වුණේ නෑ‍නෙ නදී... එතකං මට බෑ ඔයාව එක්කගෙන යන්න කොහේවත්ම...නදී නොමනාපයෙන් හිස ගැස්සුවා ය.‍“නෑ නෑ කොහේවත් යන්නෙ නෑ... ගෙයිං එළියට බහින්නෙ නෑ මීට පස්සේ. අපේ පුතණ්ඩියා ආවම මම බාර දෙන්නයි හිතා ඉන්නෙ.‍... පුතයි ලාලනියි දැක්‍කම මෙයා කොණ්ඩෙට කරගෙන තියෙන දේ මටත් බැණුම් අහන්න වෙයි...”නදී ඔවුන් වෙතින් ඉවත්වූයේ උරණ වූ දැරියක මෙනි.“මොකක්දෝ අපලයක්ද කොහෙද...” යි කී අමරා සුසුම් හෙළුවා ය.“ඔව් ඉතිං... අන්තිමට අපි අල්ල ගන්නෙ අර කොහේවත් තියෙන ග්‍රහ තාරකා තමා...”“එහෙම කියන්න එපා ළමයෝ.... මේ හිටපු ගමං කොණ්ඩෙ කපන්න හිතුණේ මේ ළමයට සෙනසුරු ඒරාෂ්ටකේ ද කොහෙද...”“ගීත්... නා ගත්තොත් හොඳයි නේද... අපි යන්නත් එපැයි...”අතුල උස් හඬින් කීවේ ය. ගීත් කාමරයෙන් පිට වුව ද නාන කාමරය වෙත නොගියේ ය. ඔහු නික්ම යාමට ආසන්න බැවින් නදී ඔහු සොයා ඇවිද්දා ය.“මේ යෝධයා තාම නානවද?”අතුල ඇසුවේ ගමන් මල්ල ආලින්දයෙහි ටීපෝවක් මත තබමිනි.“නානවා...? කවුද බාප්පේ?” නදී පුදුමයෙන් ඇසුවා ය.“ඇයි? බාත් රූම් එකේ නැද්ද ගීත්?”“බාත් රූම් එකේ කවුරුවත් නෑ... මාත් දැං වොෂ් එකක් දාගෙන ආවෙ...”අමරා ද නොසන්සුන් ව‍ූවා ය‍.“කොහේ ගියා ද මේ ළමයා...?“යන කෙහෙල්මලක කියල යන්න එපායැ...”අතුල කෝපයෙන් බැණ වැදුණේ ය.“කියල යන්නෙ කොහොමද ගොළුවෙක්?”“නදී”අමරා මුර ගෑවා ය.“ඔහොමද කතා කරන්නෙ? අර අහිංසකයට...”“අතුල ගේට්ටුව වෙත ගියේ ය. නදී පේර ගස යට නැවතුණා ය.“ඔයා කොහේද ගීත් ගියේ? අනේ මට බයයි...” යි ඇය ඇතුළාන්තයෙන් දැවෙමින් ඔහුට දෙවි පිහිට පැතුවා ය.“අතේ ‍ෆෝන් එකක්වත් නැද්ද?”අමරා ඇසුවේ අනුවණ ප්‍රශ්නයකි. කතා කළ නොහැකි තැනැත්තෙකු දුරකථනයක් පාවිච්චි කරන්නේ කෙලෙසද?“මගෙත් ‍ඔළුව අවුල්වෙලා. මං ඊයෙ රෑ ඔයාගෙ සීයවත් හ‍ීනෙන් දැක්කා... ඔයාව බලාගත්තෙ නෑ කියල මට හරියට දොස් කීවා. සීයත් ඔයාගෙ කොන්ඩෙට ආසයි... මතකද...?” නදීගේ දෑසට කඳුළු නැඟිණ.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=as1407208</link>
    <topic>දැන් පෙර පාසල් ළමයින්ටත් ක්‍රිකට් පුහුණු පාසලක්</topic>
    <author>පීටර් කැනියුට් පෙරේරා,</author>
    <content>දැන් පෙර පාසල් ළමයින්ටත් ක්‍රිකට් පුහුණු පාසලක්දොළොස්වන සියවසේ මැද භාගයේ එංගලන්තයේ ගොපලු කොල්ලන් අඩි දෙකක පරතරයක සිටුවන ලද කෝටු දෙක සම්බන්ධ කරමින්, ඒ මුදුනත හරස් අතට දිවෙන කුඩා ලී කැබැල්ලකින් සකස් කරගත් කඩුල්ලත්, ගවයන්ගේ ලීයෙන් කළ පිත්තත් රැගෙන කළ ක්‍රීඩාව හැඳින්වූයේ ‘ක්‍රයිස්’ යනුවෙනි. පසුව විවිධ පරිවර්තනයන්ට හසුව ‘ක්‍රිකට්’ යනුවෙන් හැඳින්වෙන්නට වූයේ ගොපල්ලන්ගේ මෙම ක්‍රයිස් ක්‍රීඩාව ය. ගොපල්ලන්ගේ ක්‍රයිස් ක්‍රීඩාව, එංගලන්තයේ ප්‍රභූ සමාජයේ ‘ක්‍රිකට්’ යනුවෙන් බෞතීස්ම ලැබුවේ, එම ක්‍රීඩාව ව‍ටා මහේශාක්‍ය රැස් වළල්ලක් ද නිර්මාණය කරමිනි. සුද්දන්ගේ මෙම ක්‍රිකට් ක්‍රීඩාව ඔවුන්ගේ යටත් විජිත රටවල් වෙත ද ගෙන ආවේ එම මහේශාක්‍ය රැස් වළල්ල තවත් ප්‍රභාවත් වෙන්නට ඉඩ සලසමිනි.එංගලන්තයේ සුද්දන්ගේ ක්‍රිකට් ලංකාවේ මුලින් ම ගැහුවේ කොළඹ සන්තබස්තියම කන්ද උඩදී ය. ඒ එක්දහස් අටසිය හතළිහක් පමණ වූ ඈත අතීතයේ දී ය. ඒ; අද රාජකීය විද්‍යාලය බවට පත්ව ඇති එදා කොළඹ ඇකඩමියේ ක්‍රීඩා පිට්ටනියේදී ය. එවකට එම විදුහලේ උප විදුහල්පති ලෙස කටයුතු කළ දක්ෂ ක්‍රීඩකයකු වූ බෲක් බේලි නම් පූජක තැන එහි සිසුනට ක්‍රිකට් ක්‍රීඩාව පුහුණු කර ‍ඔවුන් අතර ක්‍රිකට් තරඟ සංවිධාන කළේ ය‍.පසුව උඩරට පළාත්වල කෝපි වගාව ව්‍යාප්ත වෙත් ම කෝපි වගාවේ නියැළී සිටි යුරෝපීය ජාතිකයෝ ක්‍රිකට් ක්‍රීඩාව ව්‍යාප්ත කරන්නට උත්සුක වූහ. වන ලැහැබ් මැද තැනිතලාවල ක්‍රිකට් පිටි නිර්මාණය කර ගත් ඔවුහු තම පාළු නීරස ජීවිතයෙන් ජීවන බර සැහැල්ලු කර ගැනීමට ක්‍රිකට් ක්‍රීඩාවේ නිරත වූහ.‍ රදැල්ල, මස්කෙලිය, දිඹුල, දරබැල්ල, දික්ඔය වැනි ස්ථාන මුල් කරගෙන ක්‍රිකට් ක්‍රීඩා සමාජ ආරම්භ කළ ඔවුහු රදැල්ල වැනි ක්‍රීඩාංගණවල තම ක්‍රිකට් තරග පැවැත්වූහ.1863 දී සී.සී.සී. හෙවත් කොළඹ ක්‍රිකට් සමාජය කොළඹ නගරයේ ජීවත්වූ යුරෝපා ජාතික ව්‍යාපාරිකයන්ගේ උනන්දුව නිසා බිහි විය. මෙරට ප්‍රථම ඉංග්‍රීසි පුරාවිද්‍යාඥයා වූ එච්.සී.පී. බෙල් මහතා ද සී.සී.සී. ක්‍රීඩා සමාජයේ උද්යෝගිමත් සාමාජිකයකු විය‍.ඕස්ට්‍රේලියාව බලා යමින් සිටි එංගලන්ත ක්‍රිකට් කණ්ඩායමක් රැගත් ‘පෙෂාවෝර්’ නමැති නැව අලුත්වැඩියා කිරීම සඳහා කොළඹ වරායේ නතර කිරීමට සිදුවූයෙන් 1882 දී ශ්‍රී ලාංකික ක්‍රිකට් කණ්ඩායමට ප්‍රථම වරට ගාලු මුවදොර දී, සංචාරක එංගලන්ත ක්‍රිකට් කණ්ඩායමක් සමඟ ක්‍රික‍ට් තරගයක යෙදීමේ අවස්ථාව සැලසුනි.ශ්‍රී ලංකාවේ බිහිවූ මුල් ම ක්‍රිකට් සමාජය කොළඹ ක්‍රිකට් සමාජය එනම් සී.සී.සී. සමාජය වූ අතර 1873 දී කෝල්ට්ස් ක්‍රීඩා සමාජය ද, 1879 දී මැලේ ක්‍රීඩා සමාජය ද 1888 දී බ්ලූම්ෆීල්ඩ් ක්‍රීඩා සමාජය ද 1896 දී බී.ආර්.සී. ක්‍රීඩා සමාජය ද, 1899 දී ටැමිල් යූනියන් ක්‍රීඩා සමාජය ද පිහිටුවා ගන්නා ලදී. මෙයට අමතරව ප්‍රාදේශිකව දිඹුල ක්‍රීඩා සමාජය 1856 දී ද, මහනුවර සහ කළුතර ක්‍රීඩා සමාජ 1896 දී ද නුවරඑළිය ක්‍රීඩා සමාජය 1870 දී ද පිහිටුවා ගන්නා ලදී. අදත්, ක්‍රිකට් ක්ෂේත්‍රයහි කැපී පෙනෙන එස්.එස්.සී. එනම් සිංහල ක්‍රීඩා සමාජය 1899 මාර්තු 28 දින ඩබ්ලිව්. ඒකනායක නැමැති නීති ශිෂ්‍යයාගේ පුරෝගාමිත්වයෙන් පිහිටුවා ගන්නා ලදී.අන්තර් පාඨශාලීය ක්‍රිකට් කණ්ඩායම් අතර මුල්වරට ක්‍රිකට් තරගයක් පැවැත්වූයේ 1879 දී රාජකීය විදුහල සහ ශාන්ත තෝමස් විදුහල අතර ය.ශ්‍රී ලංකාවේ ක්‍රිකට් ක්‍රීඩාවේ වර්තමාන හැඩතල සකස් වූයේ වසර සිය ගණනක් මුළුල්ලේ එවැනි ක්‍රීඩා සමාජ සහ පාසල් ක්‍රිකට් කණ්ඩායම්වල දීර්ඝ කාලීන පුහුණුව සහ කැපකිරීම නිසා ය.එක්දහස් නවසිය අනූහයේ දී විල්ස් ලෝක කුසලාන ශ්‍රී ලංකා ක්‍රිකට් කණ්ඩායම දිනා ගැනීමත් සමඟ ශ්‍රී ලංකාවේ ක්‍රිකට් ක්‍රීඩාව කෙරෙහි වූ ආකර්ෂණය වර්ධනය වූ අතර පසුගියදා විස්සයි විස්ස ලෝක ක්‍රිකට් ශූරතාව ශ්‍රී ලංකා කණ්ඩායම දිනා ගැනීමත් සමඟ සමස්ත ශ්‍රී ලාංකික සමාජය පුරා ක්‍රිකට් ක්‍රීඩාව කෙරෙහි වූ ආකර්ෂණය, ආශක්ත බව උනන්දුව දෙගුණ තෙගුණ විය.රටක් වශයෙන් නොයෙක් අතට බෙදී සිටින අප වර්තමානයේදී එකට බැඳ තබන ශක්තිමත් හූයක් බවට ක්‍රිකට් පත්වී ඇත්තේ ශ්‍රී ලාංකිකයන් තුළ ක්‍රිකට් ක්‍රීඩාව කෙරෙහි ඇති අසීමිත බැඳීම නිසා ය.ශ්‍රී ලාංකික සමාජය තුළ ක්‍රිකට් ක්‍රීඩාව සමඟ ඇති සබඳතාව කෙතරම් ගැඹුරට මුල් විහිද ඇත් දැයි කිවහොත් පෙර පාසල් දරුවන් සඳහා ක්‍රිකට් ක්‍රීඩාව පුහුණු කරන පාසලක් ද මේ ළඟදී ප්‍රථම වරට ආරම්භවිය.වත්තල ඇවරියවත්තේ ‘ටයිනි ටොට්ස් පෙර පාසල’ මඟින් ආරම්භ කරන ලද මොන්ටිසෝරි ක්‍රිකට් පුහුණු පාසල පසුගිය මැයි 27 දින ප්‍රවීණ ක්‍රිකට් ක්‍රීඩක සනත් ජයසූරියගේ ප්‍රධානත්වයෙන් විවෘත කරන ලදී.“ශ්‍රී ලංකා‍ෙව මිනිසුන්ගේ වැඩිම ආකර්ෂණය තියෙන්නෙ ක්‍රිකට් ක්‍රීඩාවට. වොලිබෝල් ජාතික ක්‍රීඩාව වුණාට මුළු සමාජයෙම අවධානය දිනාගෙන තියෙන්නෙ ක්‍රිකට්. එක්දහස් නමසිය අනූහයේ අපි ලෝක කුසලාන දිනුවයින් පස්සෙ වගේම පහු ගියදා විස්සයි විස්සෙ ලෝක ශූරතාව අපි දිනුවයින් පස්සෙ, ක්‍රිකට් ක්‍රීඩාව ගැන මිනිස්සුන්ගෙ තියෙන ළැදියාව තවත් වැඩිවුණා”, පෙර පාසල් ළමුන් සඳහා ක්‍රිකට් පුහුණු පාසලක් පිහිටුවීමට සිතුවිලි පහළ වූ අන්දම පැවසීමට අනුර අමරතුංග පෙරවදනක් සැපයූවේ එසේ ය.පෙර පාසල් ළමයින් සඳහා ක්‍රිකට් ක්‍රීඩාව පුහුණු කරන, ශ්‍රී ලංකාවේ ප්‍රථම පුහුණු පාසල වූ, ටයිනි ටොට්ස් පෙර පාසලේ පාලක අධ්‍යක්ෂවරයා අනුර අමරතුංගය.“ලංකාවේ දැනට සාමාන්‍යයෙන් ක්‍රිකට් පුහුණුව පටන් ගන්නෙ වයස අවුරුදු එකො‍ළහේදී වගේ. මම හිතුව වයස අවුරුදු හතර පහේදී ඉඳල ක්‍රිකට් ක්‍රීඩාව පිළිබඳ කිසියම් අන්දමේ පුහුණුවක් ලබාදුන්නොත් වයස අවුරුදු එකොළහ වෙද්දී හොඳ තත්ත්වයක හිටී කියලයි” අනුර අමරතුංග පවසන්නේ පෙර පාසල් ළදරුවන්ට ක්‍රිකට් පුහුණු පාසලක් ආරම්භ කිරීමට ඔහුට සිත් පහළ වූ එක් හේතුවක් පිළිබඳව ය.එහිදී අනුර ප්‍රථමයෙන් ම කළේ එන්.සී.සී. ක්‍රීඩා සමාජයේ ජ්‍යෙෂ්ඨ පුහුණුකරුවෙකු වූ සෆ්රාස් මුණ ගැසී තමන්ගේ සිතේ පහළ වූ අදහස් පැවසීම ය.“ඒක බොහෝම හොඳ අදහසක්. ළදරු වයසෙදිම ක්‍රිකට් ක්‍රීඩාව පිළිබඳ ඇල්මක් එක්ක කිසියම් පුහුණුවක් ලබා දුන්නොත් අනාගතයට ඒක ගොඩාක් ප්‍රයෝජනවත් වේවි” සෆ්රාස් අනුරගේ අදහස් අනුමත කරමින් පැවසීය. පෙර පාසල් ළමයින් සඳහා වූවත්, වෘත්තීය මට්ටමේ ක්‍රිකට් ක්‍රීඩා පුහුණු පිටියක් නිර්මාණය කර ගැනීමට අනුරට අවශ්‍ය විය. එනිසා ම ඔහු තමන්ගේ පෙර පාසල් භූමියේ ක්‍රිකට් ක්‍රීඩා පුහුණුපිටිය සකස් කර ගැනීමට එන්.සී.සී. ක්‍රීඩා සමාජයේ පිටි සකසන්නෙකුගේ සහාය ලබා ගත්තේ ය.කුඩා දරුවන් ක්‍රිකට් ක්‍රීඩාවට පුහුණු කළ යුතු අන්දම පිළිබඳව අනුර සී.සී.සී. ක්‍රීඩා සමාජයේ අධ්‍යක්ෂවරයකු වූ නෙල්සන් මැන්ඩිස්ගේ උපදෙස් ලබාගත්තේ ය‍. එහිදී නෙල්සන් මැන්ඩිස් ඔහුගේ සහයක පුහුණුකරුවෙකු වූ උදාර මද්දුම ගේ සහාය ටයිනි ටොට්ස් පෙර පාසල වෙත ලබාදීමට එකඟ විය.“මම මුලින් ම හිතුවෙ මුලින් ම පුංචි ළමයින් තුළ ක්‍රිකට් ක්‍රීඩාව පිළිබඳ උනන්දුවක් ඇති කරන්නයි. ක්‍රිකට් ක්‍රීඩාව ඒ ගොල්ලන්ට විනෝදයක් විදියට දැනෙන්න ඉඩ හැරීමයි මගෙ මූලික ඉලක්කය. “ක්‍රිකට් ක්‍රීඩාව පුහුණුවීමට සූදානම් වන ළමුන් විෂයෙහි තමන් අනුගමනය කිරීමට බලාපොරොත්තු වන ක්‍රියාදාමය පිළිබඳව එන්.සී.සී. පුහුණුකරු උදාර මද්දුම අදහස් දක්වන්නේ එසේ ය.මෙහිදී උදාර මුලින් ම භාවිතා කරන්නේ ප්ලාස්ටික් බෝලය. එහිදී ඔහු ප්‍රථමයෙන් ම සිදු කරන්නේ බෝලය අතට හුරු කිරීම ය. බෝලය අල්ලන විදිය බෝලය විසි කරන විදිය, පිත්ත අල්ලන අන්දම ඔහු මුලින් ම කියා දෙයි.“මම ඒක එක පාරම කරන්නෙ නැහැ. දරුවෙක් බෝලය අල්ලන විදිය තියෙනව නම්, බෝලය විසි කරන විදිය තියෙනව නම්, බැට් එක අල්ලන විදිය තියෙනවා නම් එක පාරම ඒක වෙනස් කරන්න යන්නෙ නැහැ. ටික කාලයක් එයා කැමැති විදියට ඒක කරන්න දෙනවා. පසුව තමයි වෙනස් කිරීම පටන් ගන්නෙ.” උදාර මද්දුම පවසන්නේ කුඩා ළමුන් පුහුණු කිරීම ඉතාමත් සෙමින් ක්‍රමානුකූලව සිදු කළ යුතු බවය‍. කුඩා කාලයේදීම ක්‍රිකට් තරග සඳහා පෙර පාසල් දරුවන් පුහුණු කිරීමක් නොකරන බව උදාර මද්දුම අවධාරණය කරයි.“පුංචි ළමයින් එක්ක කටයුතු කරද්දී ඔවුන්ගේ සිත් බැ‍ඳෙන විදියට කටයුතු කරන්න ඕන. ඒක නිසා අපි ශ්‍රී ලංකා ක්‍රිකට් කණ්ඩායමේ නිල ඇඳුමට සමාන ක්‍රිකට් ඇඳුමක් අපි නිර්මාණය කළා. එහි ඉදිරිපස එක පැත්තක අපේ ජාතික කොඩිය සටහන් වෙනවා. අනික් පැත්තේ අපේ මොන්ටිසෝරියේ නිල ලාංඡනය සටහන් වෙනවා”, අනුර අමරතුංග පවසන්නේ කුඩා දරුවන් ක්‍රිකට් පුහුණුවීමේදී අඳින ක්‍රිකට් ක්‍රීඩා ඇඳුම පිළිබඳව ය.පස් හැවිරිදි සිනෙත් දිනූෂගේ පවුලේ සිටින්නේ මව පියා සහ වැඩිමහල් සොහොයුරා ය.” මම හවස හැමදාම අයිය එක්ක ක්‍රිකට් ගහනවා. ටෙලිවිෂන් එකේ ක්‍රිකට් මැච් බලනවා. ලසිත් මාලිංග මාම වගේ ලොකු වුණා ම ක්‍රිකට් ගහන්න මම ආසයි.” ටයිනි ටොට්ස් ක්‍රිකට් පෙර පාසලේ පුහුණු වන සිනෙත් දිනූෂ පවසන්නේ එසේ ය.මලින්ද ඉඳුවර අනුහස්ට සිටින්නේ පුංචි මල්ලියෙකි. පුංචි මල්ලියා බිම දිගේ බෝලය එවනවිට ප්ලාස්ටික් බැට් එකෙන් පුංචි අනුහස් බෝලයට පහර දෙයි.“ලොකු වුණා ම මම ලංකාවෙ ටීම් එකට සෙල්ලම් කරනවා”, පුංචිම පුංචි අනුහස්ගේ සිතේ එවැනි සුන්දර ප්‍රාර්ථනා ඇත.අනුර අමරතුංග ද පවසන්නේ කිසියම් දිනෙක මෙහි පුහුණුව ලබන පුංචි දරුවෙකු ශ්‍රී ලාංකික ක්‍රිකට් කණ්ඩායම නියෝජනය කිරීම එකම පැතුම බව ය.ටයිනි ටොට්ස් පෙර පාසල් ක්‍රිකට් පුහුණු පාසල ආරම්භ කිරීමේ අවස්ථාවට සහභාගි වූ සනත් ජයසූරිය පැවසුවේ මෙය ඉතාමත් විශිෂ්ට අවස්ථාවක් බව ය. එමෙන් ම ඓතිහාසික අවස්ථාවක් බව ය.ශ්‍රී ලංකාවේ මේ වනතුරුවට ළදරු පාසල් ළමයි සඳහා ක්‍රිකට් ක්‍රීඩාව පුහුණු කිරීම් කිසිදු විටක සිදුවී නැත. එනිසා ඇත්තෙන් ම මෙය ඓතිහාසික අවස්ථාවකි. එසේ ම මෙහිදී කුඩා දරුවන්ට නිසි පුහුණුවක් අනාගතයේදී ලබාදුනහොත් මෙම ආරම්භය විශිෂ්ට අවස්ථාවක් වනු ඇත.පීටර් කැනියුට් පෙරේරා,ඡායාරූප - ලෙස්ලි පෙරේරාජාඇල මධ්‍යමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=as1407209</link>
    <topic>නෙළුම්විල</topic>
    <author/>
    <content>නෙළුම්විලඒ සුන්දර දිනය උදා විය.අපි උදැහැනැක්කේ ම උත්සව ශාලාවට ගියෙමු.හැමෝට ම වැඩ තිබේ. කඩි ගුලක් ඇවිස්සුණක් මෙනි.එහෙ - මෙහෙ දුවන අය සෙස්සන් ගේ ඇ‍ඟේ ද හැප්පෙති.ඇතැමෙක් කෑම මේස සරසති. ඇතැමෙක් වේදිකාව සරසති. තවත් අය පොල්තෙල් පහන හැඩ වැඩ කරති.තවත් තැනෙක නැටුමට - ගැයුමට පෙරහුරු පැවැත්වෙයි.සිදු වී ඇත්තේ ලොකු වෙනසකි. වෙන දා මේ අය සිටින්නේ රෝහල් වෛද්‍ය සායනයේ මැළවුණු වතිනි.අද ඔවුන් සැරසෙන්නේ නෑ පිරිසක් පිළිගැනීමට ය. නෑයන් වී මෙහි එන්නේ වැඩිහිටි බල මණ්ඩලයක උදවිය යි.උදේ අටයි තිහට පමණ නෑ පිරිස පැමිණියහ. ඒ, කැවුම්, කොකිස්, ආස්මී වැනි කැවිලි පෙට්ටි ද රැගෙන උඩරට ඇඳුමින් ද සැරසී ගෙන ය.උදේ ආහාරය සැපයිණි, ආගමික වතාවත් නිමා විය. නැටුම් ගැයුම් ඇරැඹිණි. මේ ගයන්නේ, වයන්නේ, නටන්නේ වියපත් වූවන් දැයි සැකයක් ඉපදේ. තරුණ පෙළ පරදවමින් ඔවුහු නටති, වයති, ගයති.ඉඳහිට කථා ඇසේ. ඒවා මේ වියපත් වූවන්ට ඇසුණා දැයි නොදනිමි. මනෝ වෛද්‍ය දේශනයට සවන් දෙද්දී නම් සභාව මීයට පිම්බාක් මෙන් විය.දිවා භෝජනය ඇරැඹිණි. සියලු දෙනා සතුටින් සප්පායම් වූහ. දියවැඩියාව නිසා වෙන දා නොලැබෙන අයිස් ක්‍රීම් අද ලැබිණි. ඒවායේ රස සිරුර පුරා දුවයි.පැදුරු සාජ්ජය ඇරැඹිණි. ගැයෙන ගීයට අනුව රංගනයේ යෙදෙමින් ඔවුන් පාවී ආවේ පළපුරුදු රංගධරයන් ලෙසිනි. පැදුරු අකුළා ගන්නට සංවිධායකයන්ට සිදු විය.සවස තේ පැන් සංග්‍රහය පිටත පැවැත්වෙන බවත්, ඒ සඳහා සහභාගි වන ලෙසත් නිවේදනය විණි. කිසිවෙකු එයට ප්‍රතිචාර දැක්වූයේ නැත. සංග්‍රහ කමිටුවට සිදුවූයේ පිරිස අතරට පැමිණ සංග්‍රහය පැවැත්වීමට ය.සවස පහ වන විට උත්සවය නිමා වන ලකුණු පහළ විය. ජාතික ගීයට වේදිකාව සූදානම් වෙද්දී එක් වැඩිහිටි සහෝදරියක් මවෙත දිව ආවාය.“මිස්, මම ඉක්මනට යනවා. ගෙදර ලෙඩෙක්! මොනවා කරගෙන ද දන්නේ නැහැ.”මීට මොහොතකට පෙර ඇය ගජරාමෙට නටමින් සිටියා ය. මම ඇගේ සුරත තරයේ අල්ලාගෙන සමු දුනිමි.ඉක්මන් ගමනින් ඇය ඈතට දුවද්දී වේදිකාවෙන් ජාතික ගීය ඇසුණි. අපි සීරුවෙන් සිට ජාතික ගීය ගැයූවෙමු.බණ්ඩාරගම රෝහලේ වෛද්‍ය සායනයේ ප්‍රතිකාර ලබන අය ඉංගිරියේ වැඩිහිටි බල මණ්ඩලයෙන් ආ උදවිය බණ්ඩාරගම මෛත්‍රී ශාලාවේදී පිළිගෙන සතුට බුක්ති විඳි අයුරුයි, ඒ.එදින ශාලාව අවට මනහර තුරු පෙළ පවා සතුටින් ලෙළ දුන්නේ බණ්ඩාරගම ප්‍රාදේශීය ලේකම් කාර්යාලයයේ සමාජ සේවා නිලධාරීන්ට තුති පුදමිනි.  විශ්‍රාමලත් විදුහල්පතිනි ලතා දිසානායක මහත්මිය විසින් යොමු කරන ලද ලිපියක් ඇසුරිනි.  උදෑසනකි.රෝගියකු බලනු පිණිස යමින් සිටි මා රෝහල් බිමේ උයනක් බඳු තණ පිටිය අසලට පැමිණියා පමණි.මහත් කලබලයක් ඇසිණ.මම විපරම් කළෙමි.වසු පැටවෙක් රෝහල් බිම වැටී මර හඬ තබමින් සිටියේ . මවු එළදෙන ද කලබලයෙන් හා ශෝකයෙන් ඔබ මොබ දුවමින් සිටියා ය.මහ පාරේදී රියක ගැටුණු පැටවා රෝහල්බිම දක්වා ඇදී ආ බව ඇසින් දුටුවෝ කීහ.පැටවා කරා දුවන පිරිසට මම ද එක් වීමි. ඒ අතර රෝහල් කාර්ය මණ්ඩලවල අය ද ‍රෝගීන් බැලීමට ආවෝ ද වූහ.පැටවා ලෙයිනුත්, මඩිනුත් පෙඟී සිටියේ ය.මුලින් ම ඒ ලේත්, මඬත් සෝදා හැරිණ.තරුණයෙක් කිරි බෝතලයක් ගෙන'විත් පැටවාගේ කට ඇර පොවන්නට වූයේ ය. පැටවා ද බෝතලය හිස් වන තුරු ම බීවේ ය.තුවාලවල ප්‍රතිකාර කිරීමේ ඇරඹිණි.ඒ අතර කිසිවෙක් කොහොඹ තෙල් බෝතලයක් ගෙනාවේ ය. තුවාල නැති තැන්වල තෙල් ගල්වන ලදී.අවසානයේ පැටවා ඔසවා පිරිසිදු ඉටි කොළයක් මත තැබිණි. සියලු ප්‍රතිකාර, සත්කාර දරුවකු මෙන් ඉවසා සිටි පැටවා අහිංසක ලෙස වැතිරී සිටියේ ය.වැස්සිය ද ඈත තියා බලා සිටියා ය.මා ආපසු එහි ගියේ දෙදිනකට පසු ය.වසු පැටවා තණ උයනේ රෝස පැහැ මදුරු දැලක්. යට වැතිර සිටිනු දුටු ම'සිත පහන් හැඟුමක් ඇති විය. මදුරු දැලකින් වසා ඇත්තේ උගේ වල්ගය ළඟ තිබූ තුවාලය මැස්සන් ගෙන් බේරා ගනු පිණිස ය.වසු පැටවාට දිනකට දෙවරක් එළකිරි දෙන බවත්, එය සපයන්නේ කාරුණික මහතකු බවත් දැන ගතිමි.ඉන් පසු මට එහි යන්නට බැරි විය.මේ සිද්ධිය වූයේ පසුගිය වෙසක් සමයේ බැවින් මේ වනවිට වසු පැටවා සනීප වී සිය මවගේත්, ළතෙත් මිනිසුන්ගේත් ආදරය විඳිමින් සතුටින් වෙසෙනවා ඇත.අවිස්සාවේල්ල මූලික රෝහලෙහි සේවය කරන මහත්වරුනි, නෝනාවරුණි, රෝගීන් බැලීමට පැමිණි සද් ජනයිනි, අවට යහපත් ජනයනි, ළෙහිපපු‍කම් ඇති ඔබ සැමට යහපත සැලසේවා!මම ඈ දෙස නිහඬ ව ම බලා සිටියෙමි.එක්තැන් වී සිටින ම'මිතුරාණන් ගේ මුවට ඈ තවත් බත් කටක් ළං කරන්නී ය.වහලින් ඇද වැටීමෙන් සුසුම්නාවට හානි සිදු වූ තැන් පටන් ඔහු ගේ ගෙලින් පහළ සියල්ල පණ නැත.ඈ බත් කට ඔහු මුවට ළං කර ගෙන ම සිටින්නී ය.‘කන්නකෝ’ඔහු මුව යළිත් ඇරෙයි. බත් කට කැවූ හැටියේ ම ඇගේ අත යන්නේ ඉඳුල්කඩ වෙත ය. ඈ වහා ඔහු මුව පිස දමන්නී ය.‘ආ මේකත් කන්න. මේකත් කන්නකො. අනේ, මේකත් කන්නකො’‘ඇති. කෝ වතුර?’අනන ලද ඊළඟ බත්කට පිඟානේ ම ලෙහී යයි. ඈ දුර්මුඛ වූ සේ ය.‘තව කටක් දෙකක් කෑව නං තමා අනේ හොඳ. මොනව කරන්නත් ඇඟට පණක් තියෙන්ඩ එපායැ.’ඔහු මොකුත් නොකියා මදෙස බලයි. මම ඒ නෙත් දෙස බලා සිටිමි. මුව ප්‍රසන්න වුව ද හිනාවක් නැත. කෙසේ සිනාසෙන්න ද?‘දැන් නං ටිකක් ගුණයක් තියනව වගේ නේද?’ ඈ මදෙස බලන්නී ය.‘ඔව්. මටත් එහෙම හිතෙනව’ මම කියමි.ඈ ම'බසින් සහනයක් ලද සේ ය. පිඟාන ද දිය බඳුන ද රැගෙන ඈ කුස්සිය දෙසට ගිය ගමනේ ද ඒ සහනය කැටි ව තිබේ.ඇය නම් එසේ මෙසේ බිරියක් නොවේ. විස්මය දනවන ආදරණීය බිරියකි.ම'මිතුරා ඇගේ සැමියා ය. ඔහු පස් අවුරුද්දක් තිස්සේ ඇඳට වැටී සිටියි.ඔහු නිහඬ ය. මා ද නිහඬ ය. රැහැයියන් ගේ හඬ ඇසෙයි.පස් අවුරුද්ද ගෙවී ගියේ ඊයේ පෙරේදා මෙනි. සිදු වූ දේ හිතා ගත නොහැකි සේ ය.ඔහු සුපුරුදු කල්පනාවට වැටුණේ ය. මම ද කල්පනාවට වැටුණෙමි.අද ඔහු අකර්මණ්‍ය මිනිසෙකි. ලෝකයා සිතන්නේ එසේ ය. එහෙත් ඈ නම් එසෙ නොසිතන්නී ය.සරණ බන්ධනය යනු ජීවිත දෙකක් එකක් සේ බැඳ තබන්නකි. යහපත් කාලයේ දී මෙන් ම අයහපත් කාලයේ දී ද අත් නොහැර එකට ම වෙසෙන්නට ඕනෑ ම සැපක් මෙන් ම ඕනෑ ම දුකක් විඳිමින් එතුළින් ම සැනසිල්ල සොයවන්නෙකි. ඔවුන් ඊට සදාතනික වටිනාකමක් දී තිබේ. මට එසේ සිතේ.ඔහු දෙපයින් නැගී සිටි සමයේ මෙන් ම අප්‍රාණික මේ මොහොතේ ද ඇයට ඔහු වටී.ඔහු වත සේදෙන්නේ ඈ අතිනි. රැවුළු කැපෙන්නේ ඈ අතිනි. කැත කුණු සෝදන්නේ ද ඇයයි. බෙහෙත් පෙවීම, තෙල් ගෑම, ව්‍යායාම කරවීම, ඇඳ ඇතිරිලි සේදීම ඈ සියල්ල සිදු වන්නේ ඒ රන් දෑතිනි.‘පාන්දර තුනට වදින්න ඔරලෝසුවෙ එලාම් එක තියල මං නැගිටිනව. නැගිටල මෙයාව අනිත් පැත්තට හරවනව. මේවට මං දැං හුරුවෙලා.’ ඈ කියන්නී ය.එසේ නොකළහොත් මුළු දවස ම එක ම ඇලයකට නිදා ගැනීම නිසා සිරුරේ තුවාල ඇතිවිය හැකි ය. ආහාරවල සීනි, ලුණු ආදිය පාලනය කළ යුතු ය. ඉකුත් පස් අවුරුද්ද මුළුල්ලේ ම ඇය මේ සියල්ල නොවෙනස් ව කරගෙන යන්නී ය.ම'මිතුරා මේ අන්තරායයට මුහුණ දෙන විට ඔවුන් විවාහ වී අවුරුද්දක්වත් ගෙවී නොතිබිණි.අහෝ විවා දිවියේ හොඳ ම කාලය ගෙවෙන හැටි!ඇගේ අරමුණ සැමියා යළි දෙපයින් නැගිටුවීම ය. කිසියම් දිනෙක තම සිහිනය සැබෑ වන බව ඇය තිර ලෙස අදහන්නී ය. ඇගේ ඒ විශ්වාසය කෙතරම් ප්‍රබල ද යත් ඔහු තුළ මෙන් ම මා තුළ ද ඒ ශක්තිය වර්ධනය වනු දැනේ.ඔහුට ආවතේව කරමින් ගෙදරට වී සිටින්නට ඇයට අස්වැසිල්ලක් නැත. ඇය රැකියාවට ද යා යුතු ය. සැමියා ගේ වැඩ කර නිමා වූ හැටියේ ම ඇය රැකියාවට දුවන්නී ය. ගෙදර ආ හැටියේ ම ගෙදර රාජකාරියට පිවිසෙන්නී ය.ඇය තරම් වටිනා ගැහැනියක මා දිවියේ කිසි දින දැක නැත.ඇය ඔහු වෙනුවෙන් බෝධි පූජා කරන්නී ය. දෙවියන්ට බාර - හාර වන්නී ය. වෙදුන් සොයන්නී ය. නව වෙදකම් සොයනු රිසි ව අන්තර්ජාලය පීරන්නී ය. ඒ කෙරෙහි මිතුරු මිතුරියන් උනන්දු කරවන්නී ය.හැම සාර්ථක පිරිමයකු පිටුපස ම සාර්ථක ගැහැනියක සිටින බව මම අසා ඇත්තෙමි. එවන් සාර්ථක ගැහැනුන් දස දහසකට වඩා මෙවන් බිරියක් ශ්‍රේෂ්ඨ බව මම කියමි.ඇගේ ආදරයට, සෙනෙහසට සම කළ හැකි ආදරයක්, සෙනෙහසක් ලොව තිබේ ද? තිබේ නම් මට කියා දෙනු මැන.  ආනන්‍යතාව සඟවා සිටිමට කැමැති රත්නපුරේ සිළුමිණ පාඨකයකු විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=as14072010</link>
    <topic>ගුරු සේවයේ රසකතා</topic>
    <author/>
    <content>ගුරු සේවයේ රසකතාඑවකට මිෂනාරි පාලනය යටතේ පැවැති උණවටුනේ ‘බොනවිස්ටා’ පාසල ඉංග්‍රිසි පාසලක් වුවද, සිංහල භාෂාව හා සාහිත්‍යය පිළිබඳව විශේෂ සැලකිල්ලක් දැක්වීය.මාසයකට වරක් සාහිත්‍ය සංගමය මඟින් පවත්වන ශිෂ්‍ය සමුළුව ඒ සඳහා මනා සාක්ෂියකි.මේ සඳහන් කරන දිනය වෙන්ව තිබුණේ ‘හිටුවන කවියක්’ යන මාතෘකාවටයි. හයවන ශ්‍රේණියේ සිට ජ්‍යෙෂ්ඨය දක්වා පන්තිවල සියලුම ශිෂ්‍යයන්ගෙන් හා ගුරු මණ්ඩලයෙන් ශාලාව පිරී තිබුණි.විදුහල්පතිතුමාගේ මුලසුන් දැක්මෙන් සහ සාහිත්‍ය ගුරුතුමාගේ මෙහෙයවීමෙන් රැස්වීම ඇරැඹිණි. සාහිත්‍ය ගුරුතුමා නම් කරන ශිෂ්‍යයකු නැඟී සිට තමා විසින් එවෙලේම ගළපාගත් කවියක් නොහොත් සතර පදයක් කිව යුතුය.ඉහළ පන්තිවල ශිෂ්‍යයෝ විවිධ ආකාරයෙන් කවි ගොතා කීවෝය. සමහර අය අපහසුවක් නැතිව ද, සමහර අය නවත නවතා අපහසුවෙන් ද, ගොතගසමින් ද හතර පදය ගළපා ගැනීමට කරන උත්සාහය හාස්‍යයට ලක්වූ අවස්ථා ද දක්නට විය. කෙසේ හෝ හතර පදය ගළපා ගත් සැමට සභාවේ නොමඳ ප්‍රසාදය අත්පුඩි හඬින් පිළිගැන්විණි.සාහිත්‍ය ගුරුතුමාගේ බැල්මට ඉලක්ක නොවන සේ තම හිස සඟවා ගැනීම බොහෝ ශිෂ්‍යයන් උත්සාහ කිරීම මෙවැනි රැස්වීමක දක්නට ලැබෙන පොදු ලක්ෂණයකි. සතර පදයක් ගළපා ගැනීමට අපහසු වූවොත් තමන් සභාව ඉදිරියේ හාස්‍යයට ලක්වේ යැයි යන සිතුවිල්ල හේතුකොට ඇතිවන පසුබෑම එයට හේතුවේ.එසේ හිස සඟවාගෙන සිටි ශිෂ්‍යයෙක් වෙත සාහිත්‍ය ගුරුතුමාගේ විමසුම් නෙත යොමු විය.“හරි හරි මීළඟට අපේ .... යා කවියක් කියනු ඇත.” ගුරුතුමා පැවසීය. නින්දෙන් පිබිදුණු අයෙකු සේ ......යා හතර අත බලමින් නැඟී සිටියේය.වීජ ගණිතයට, රේඛා ගණිතයට මෙන්ම ඉංග්‍රිසි විෂයට ද බෙහෙවින් දක්ෂ ඔහු ක්‍රීඩා පිටියේ ද නම තැබූ ශිෂ්‍යයෙකි. විමසුම් බැල්මකින් සභාව සිසාරා බැලූ ඔහු යමක් සිහිකරන අයුරු දක්වමින් මඳක් නිහඬව සිටියේය. ඔහුගේ එම නිහඬතාවය සභාව කුතුහලයට පත්කළා සේය.කලින් කවි කී සහෝදර ශිෂ්‍යයන් දෙස සුරත දික්කර ඔහු තම හිටුවන කවිය ඇරැඹීය.“කවියනි කුකවියනි කවියනි කුකවියනි”ඔහු නැවත සභාව සිසාරා බැල්මක් හෙළීය. නැවත ද නිහඬතාවකි. අසා සිටින්නෝ කුතුහලයෙන් බලා සිටිති.” කවියනි කුකවියනි කවියනි කුකවියනි” පළමු පදයම ඔහු නැවතත් හඬ නඟා කීවේය. කවිය නැවතත් අලුතෙන්ම කියනවා යැයි සැමගේ අදහස වීය. එහෙත් එය එසේ නොවිණි.” කවියනි කුකවියනි කවියනි කුකවියනි”” කවියනි කුකවියනි කවියනි කුකවියනි”හඬ නඟා වේගයෙන් කී ඔහු හිඳගත්තේය. සභාවම අන්දමන්දය. සිනාහඬ පිරී ඉතිරේ. අනෙක් කවියනට පිරිනැමූ අත්පුඩි හඬ වෙනුවට සභාවේ පසුපසින් විසිල් හඬ රැව් පිළිරැව් දේ. ගුරුවරු ගුරුවරියෝ මුව අතින් වසාගන සිනාසෙති.මුලසුනේ සිටි මුල් ගුරුතුමා මේසයට තට්ටු කළ ද විසිල් හඬ හා සිනාහඬ නොනැවතිණි. සභාවම කුල්මත් වූවා සේය.“නිහඬ වනු නිහඬ වනු” සාහිත්‍ය ගුරුතුමා හඬ නඟා කියමින් නැඟී සිටියේය.“ඇයි මේ විකාර විහිළුව. අපේ මේ උත්සාහය ඔය දරුවන්ගේ සබකෝලය නැති කරන්න. සභාවක කථාකරන්න බය නැති කරන්න. ......යාගේ ඉදිපත් වීම විහිළුවට ගන්න එපා. ඒ දරුවා හතර පදයක් ගැළපුවා. ඒකෙ වරදක් නෑ. බොහෝ දෙනාට එය එකම පදයක් සේ වැටහෙන්න ඇති. ඒ එක එක අයගේ දැනුමේ ප්‍රමාණය අනුව වැටහෙන දේ. ඔය ළමයිත් සාහිත්‍ය ගැන වඩ වඩා අධ්‍යයන කරන විට වැඩි වැඩියෙන් තේරුම් ගන්න හැකිවේවි. ඔය හිස සඟවා ගන්නා ඕනෑම ළමයෙක් නැඟිට සභාව ඉදිරියේ හතර පදයක් ගළපා කියන්න”බැලුමක හුළං ගියා සේ සභාවම නිහඬ විය. සාහිත්‍ය ගුරුතුමාගේ දීර්ඝ දේශනයෙන් අනතුරුව සභාව නිමාවීය. ළමයි මෙන්ම ගුරුවර ගුරුවරියෝ ද නිහඬවම පන්ති කාමර වෙත පියනැඟූහ.ඒ දයාබර ගුරුතුමා දැන් ජීවතුන් අතර නැත. එතුමාට නිවන් සුව පතමු. එහෙත් ඒ එක පදය සතර පදයක් කළ කවියා ඉහළ තනතුරක් දරා විශ්‍රාමිකව විවේක සුවයෙන් කල්ගත කරන්නේය.කරූ පරණවිතාන උණවටුනගම්බද පිහිටි කනිටු විදුහලකි. පාසල් භූමිය අක්කරයක් පමණ වේ. බොහෝ දූදරුවන්ගේ දෙමවුපියෝ කෘෂිකර්මාන්තයට නැඹුරු වූවෝ වෙති. මෙහි දරුවෝ ද බොහෝ දෙනෙක් වගා කටයුතු කිරීමට සහජ දක්ෂතා පෙන්නුම් කළහ.මේ පාසලේ විදුහල්පති කෘෂිකර්මය පුහුණු ගුරුවරයෙක් විය. මේ නිසා පොතේ හැටියට වගා කටයුතුවල නියැළීමට දැන සිටීම පාසලේ ගෙවතු වගාවට මහත් පිටුබලයක් වුණි. කෘෂිකර්ම විෂයට ගුරුවරයකු නොසිටිය ද එම කාලච්ඡේදවල දී අදාළ දරුවන් පාසල් භූමියට කැඳවාගන ගොස් ‍ෙගාවිතැනට යොමු කිරීම මෙතුමා ගේ උනන්දුව මත සිදුවිය. දරුවෝ එළවුළු, පලා වර්ග, කෙසෙල්, මඤ්ඤොක්කා ඉතා සරුවට වගා කළහ.එසේ වුවද දරුවන් විසින් වගාකරනු ලබන බෝගවලින් ලැබෙන අස්වැන්න කිසිදිනක දරුවන් අතරේවත් ගුරුවරුන් හා සේවකයන් අත‍රේවත් බෙදී යන්නේ නැත. එසේම පාසලේ කිසිදු කටයුත්තක් වෙනුවෙන් ලැබෙන ඵලදාව වෙන්කරන්නේ ද නැත. හැම පාසල් වාර අවසාන නිවාඩුවකදීම විදුහල්පති අස්වැන්න නෙළා ගන්නා අතර ඔහු ගුරු නිවාසයේ සිට ගමේ යන විට රැගෙන යාම පුරුද්දක් කරගෙන තිබුණි. ටික කලක් ගත වෙන විට මොහුගේ මෙම ක්‍රියාකලාපය අවට පාසල් ගුරුවරු ද දැනගත්හ.අගෝස්තු නිවාඩුවට පෙර සරුවට වැඩී තිබුණු මඤ්ඤොක්කා වගාව ද වෙළෙන්දන්ට අලෙවි කිරීමට යන බවක් පාසලේ තරුණ ගුරුවරුන් දෙදෙනාට දැනගන්නට ලැබිණ. නමුත් දෙදෙනා ඒ බවක් දන්නා බව නොහඟවා සිටියහ.කෙසේ වෙතත් එක්දිනක් වෙළෙන්දන් තුන් දෙනකු කැඳවූ විදුහල්පතිවරයා මඤ්ඤොක්කා අලෙවි කිරීමට ගහෙන් ගහ ගලවන්නට වූයේය. ගලවන ගලවනා කිසිදු ගසක අල නොතිබුණු අතර මඤ්ඤොක්කා දණ්ඩ පමණක් ඉතා පහසුවෙන් ගැලවී ආවේය. විදුහල්පතිවරයාට මහත් වූ කේන්තියක් මතුවූ අතර වෙළෙන්දෝ ද සිනහා පහළ කළහ. පසුව දැනගන්නට ලැබුණේ අර තරුණ ගුරුවරුන් දෙදෙනා හොර රහසේම මඤ්ඤොක්කා වගාවම ගලවා ගමේ තරුණ පිරිස සංවිධානය කර තිබූ මඤ්ඤොක්කා දන්සලට ලබා දී ඇති බවයි.ඉන්පසු එක දෙයක් සිදුවිය. වගා කටයුතුවලට සම්බන්ධ වන දරුවන්ගේ අතට අස්වැන්නෙන් ‍ෙකාටසක් ලැබුණු අතර ඉතිරි කොටසෙන් ලැබෙන මුදල් පාසලේ සංවර්ධන සමිති‍ෙය් ගිණුමට බැර විය.ගුණපාල මහතා මහත මිටි විශාල උදරයක් සහිත ඉදිරිපස තට්ටය ඇති ගුරුවරයෙකි. ඔහු දක්ෂ, ප්‍රවීණ ගුරුවරයෙකු වශයෙන් පාසලේ කොයි කා අතරත් ජනප්‍රිය චරිතයකි. පාසල් ගේට්ටුවේ මුරකරුගේ නම ද ගුණපාල වීම නිසා ඔහුට මුර ගුණපාල ද මේ ගුරුවරයා ‍‍කොට ගුණපාල ලෙස ද පාසලේ දී හැඳින්විණ.ගුණපාල මහතා ස්වභාවයෙන් ම තැන්පත් ගති ඇති පුද්ගලයකුය. පාසලේ කොයි කවුරුත් තමා කොටා ලෙස අමතන බව ද ඔහු දැනගෙන තිබුණි. ඒ ඇමතුම කනට වැටුණු අවස්ථා ද බොහෝ විය.දිනක් ගුණපාල මහතා අට ශ්‍රේණියේ පංති කාමරයට යන විට එහි දුව පනිමින් සිටි සිසු දරුවෝ ගුණපාල මහතා දුටු හැටියේ ම “අන්න කොටා එනවා.... කොටා... එනවා...” යැයි කියමින් සන්සුන්ව අසුන්ගත වූහ. මේ “කොටා කොටා” යැයි කළ ඇමතීම ගුණපාල මහතාට ඇසිණ. ඔහු කුපිත වූයේ නැත. පාඩමට පිවිසීමට හෙතෙම කොටා උපයෝගී කර ගත්තේය.“දරුවනේ මට මේ පාසලේ කොයි කවුරුත් කතා කරන්නේ කොටා කියල බව මං දන්නවා. මගේ මූණට නොකිව්වත් මට ඇහිලා තියෙනවා. මට හැමෝම කොටා කියන්නේ ආදරේට බවයි මට නම් හැ‍ඟෙන්නේ.... අනිත් එක මට කොයි කවුරුත් කොටා කියනවට මං හරිම කැමතියි. දැන් බලන්න මේ පාසලේ මොන මොන තරාතිරමෙ අය හිටියත් අපේ ලොකු මහත්තයා වුණත්.... ඒ කිසිම කෙනෙකුගෙ නමින් මේ රටේ පාරක් නම් කරල තියෙනවද? අපේ රටේ අග නගරය වන කොළඹ තියා උන්දෙලගෙ ගම් පළාතක වත්. ඒත් මගේ නමින් පාරක් අපේ රටේ අගනුවර තියෙනවා. දන්නවද ඒ පාරෙ නම මොකක්ද කියලා.... ආ....?”ළමයි පුදුමයෙන් හා කුතුහලයෙන් යුතුව ගුණපාල මහතාට සවන් දුන්හ. ගුරුතුමා මේ කියන්නේ කුමන කරුණක් ගැන දැයි සිසුහු නොදත්හ.“ඇයි? අහල නැද්ද? “කොටා රෝඩ්” කියල කොළඹ පාරක් තියෙන්නේ..... ඒ පාර නම් කරල තියෙන්නේ මගේ නමින් මට උපහාර පිණිසයි....” ගුරුතුමා පැවසීය.එවිට දරුවන්ට සිනා නොවී සිටීමට නොහැකි විය. ඒ කතාව අසා සිටි විදුහල්පතිතුමාට ද සිනහව නතර කර ගත හැකි නොවීය. කෙසේ වුවද ඉන්පසු ගුණපාල මහතාට කොටා ලෙස ඇමතීමට දරුවන් තබා ගුරුවරුන්වත් පෙලඹුණේ නැත.සමන් චන්දන කුමාරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av1407202</link>
    <topic>ප්‍රේමකීර්ති තුළ තිබුණු මානව ගුණධර්ම අනන්තයි</topic>
    <author>තුෂාරි නේරංජා වික්‍රමසිංහ</author>
    <content>ප්‍රේමකීර්ති තුළ තිබුණු මානව ගුණධර්ම අනන්තයිආචාර්ය වික්ටර් රත්නායකඅප අතරින් වියෝ වූ ප්‍රවීණ මාධ්‍යවේදියෙකු, ගී පද රචකයකු ලෙස කීර්තියට පත් ප්‍රේමකීර්ති ද අල්විස් ගේ 25 වන ගුණ සමරු උලෙළ මේ මස 30, 31 දෙදින තුළ දී පැවැත්වෙයි. ‘ප්‍රේමකීර්ති ගුණ සමරු සංසදය’ මෙය සංවිධානය කරයි. ආචාර්ය වික්ටර් රත්නායකයන් සමඟ යෙදුණු මෙම සංවාද සටහන ඒ නිමිත්තෙනි.ප්‍රේමකීර්ති ද අල්විස් නමැති අසහාය මාධ්‍යවේදියා, කලාකරුවා වෙනුවෙන් සංවිධානය වන ගුණ සමරු උලෙළ පිළිබඳව මුලින් ම කතා බහ කරමු.මෙම ගුණ සමරු උලෙළ මේ මස 30, 31 දෙදින තුළයි පවත්වන්නේ. 30 වන බදාදා සවස 4.00 ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ප්‍රේමකීර්ති ද අල්විස් ගේ ජීවිත කතාව ‘සසර සැරි සරණ තෙක්’ නමින් එළිදකිනවා. එය රචනා කරන්නේ ප්‍රකට කවියෙක් වගේ ම ලේඛකයෙක් ද වන ගීතනාත් කුඩලිගමයි. මෙහිදී ප්‍රධාන දෙසුම මාධ්‍යවේදී සමන් ආතාවුද හෙට්ටිගේ පවත්වනවා. ඉන්පසුව 31 වනදා උදේ 10.00 ට ප්‍රේමකීර්ති නමින් මාවතක් විවෘත කිරීමට කටයුතු යොදා තිබෙනවා.රූපවාහිනිය හා ගුවන්විදුලිය අතර මැද තිබෙන මාවත ‘ප්‍රේමකීර්ති ද අල්විස් මාවත’ නමින් මෙහිදී විවෘත වෙනවා. මෙයට ප්‍රධාන ආරාධිත අමුත්තා ලෙස සහභාගි වන්නේ බස්නාහිර පළාතේ ප්‍රධාන අමාත්‍ය ප්‍රසන්න රණතුංග මහතායි. ඒ වගේ ම මාවත විවෘත කිරීමේ කාර්යය පවරා තිබෙන්නේ මටයි. මොකද ප්‍රේමකීර්ති ද අල්විස් අතින් ලියැවුණු වැඩිම ගේය පද සංඛ්‍යාවක ගායකයා වන්නේ මමයි. ඒ වගේ ම ඔහු අනෙක් සහෝදර ගායක ගායිකාවන්ට රචනා කළ ගීත වැඩිම ප්‍රමාණයක් සංගීතවත් කර තිබෙන්නේ මමයි. මේ නිසා සංවිධායක මණ්ඩලය මේ කාර්යය මට පවරා තිබෙනවා. ඒ ගැන නිහතමානී සතුටක් මා තුළ තිබෙනවා. මෙම උත්සවය කොළඹ මහ නගර සභාවේ පූර්ණ අනුග්‍රහය ඇතිවයි පැවැත්වෙන්නේ.ඉන්පසුව සැන්දෑවේ 6.00 ට බණ්ඩාරනායක සම්මන්ත්‍රණ ශාලාවේදී ප්‍රේමකිර්ති ද අල්විස් ගේ ගේය පද රචනා වලින් යුතු සංගීත ප්‍රසංගයක් පවත්වන්නට කටයුතු යොදා තිබෙනවා. මෙහිදී ඔහු ලියූ ගීත ප්‍රසිද්ධ ගායක ගායිකාවන් විසි දෙනෙක් ගායනා කරනවා. මෙතනදී තවත් සුවිශේෂී කටයුත්තක් සිදුවෙනවා. ඒ තමයි ප්‍රේමකීර්තිගේ ඉටි පිළිරුව නිරාවරණය කිරීම. මෙය නිර්මාණය කරන්නේ ඉටි නිර්මාණ පිළිබඳ කලා ශිල්පී අතුල හේරත්.මෙම උලෙළේ සංගීත අධ්‍යක්ෂණය ජයන්ත රත්නායක ගේ‍.මෙවැනි ගුණ සමරු උලෙළක් පවත්වන්නට සැලැසුම් ‍කළේ ඇයි?ප්‍රේමකීර්ති ද අල්විස් මිය ගියදා සිට මේ දක්වා වූ වසර 24 පුරාවට අපි ඔහු නමින් ගුණ සමරු උලෙළ සංවිධානය කළා. ඔහු වෙනුවෙන් වැඩිහිටි, ළමා නිවාස, පන්සල්වලට ආධාර කරමින් මහරගම පිළිකා රෝහලට පරිත්‍යාග කරමින් පුණ්‍ය කටයුතු රැසක් සිදු කළා. නමුත් ‍ඔහු ගේ 25 වන ගුණසමරුව අතිශය උත්කර්ෂවත් අන්දමින් ඊළඟ පරම්පරාවට රැගෙන යන අරමුණෙන් කළ යුතුයි කියා අපි හිතුවා. ඒ වෙනුවෙන් තමයි මේ උලෙළ සංවිධානය කළේ.ඔහු වියෝවී වසර 25 ක් ගත වුවත් ඔහු ගේ වටිනාකම එදාට වැඩිය අද සමාජයට දැනෙනවා නේද?එය ඉතා නිවැරැදියි. ඔහු ගේ වියෝවීම ක්ෂේත්‍රයට විශාල පාඩුවක්. ඔහු ඉතා දක්ෂ මාධ්‍යවේදියෙක්. ඒ විතරක් නෙවෙයි ඔහු ඉතාම හොඳ සහෘද මිත්‍රයෙක්. ඔහු තුළ තිබූ මානව ගුණ ධර්ම අනන්තයි. අප්‍රමාණයි. ඔහු රචනා කළ පළමුවැනි ගීතය වන ‘දෙවරම් වෙහෙරේ...’ ගීතයේ පටන් ‘ආදරයේ උල්පත ව‍ූ අම්මා...’ වැනි ගීත අහන විට ඔහුගේ ප්‍රතිභාව ගැන අමුතුවෙන් සඳහන් කරන්න අවශ්‍ය නැහැ. එවන් කලාකරුවෙක් නැති අඩුව පුරවන්නට තවමත් කිසිවෙක් පහළ වී නැති බවයි මගේ හැඟීම. ඔහු රැකගෙන ආ ගුණධර්ම, සදාචාර සම්පන්න මාධ්‍ය ගුණාංග ඉදිරි පරපුරටත් දායාද කිරීමයි අපේ අරමුණ.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av1407203</link>
    <topic> ඉක්මන්වෙලා හති වැටෙන්න මම කැමති නැහැ</topic>
    <author>ටානියා මෝසස්</author>
    <content> ඉක්මන්වෙලා හති වැටෙන්න මම කැමති නැහැ- මුතු තරංගාඇය අන්ධ යුවතියක වන නමුදු කිසිදා ඒ ගැන සිතමින් කඳුළු නොසලන්නීය. ඒ වෙනුවට ඇය මුළු දවස පුරා ගී ගයමින් ගේ පුරා ඇවිදීමට ප්‍රිය කරයි. දැන් ඇය පෙම්වතියකි. තම ආලය දිනූ තරුණයාගේ රූ සොබාව තම දෑසින් දකින්නට වරම් නැති වූවත් ඔහු ඉතා උස මහත කඩවසම් තරුණයෙකු යැයි සිතා සිටින්නීය.... මේ අන්ධ යුවතිය අපට හමු වන්නේ 'සුන්දර චන්දරේ' ටෙලි සිත්තමෙනි. මේ අන්ධ යුවතියගේ චරිතය නිරූපණය කරන්නේ පුංචි තිරයේ අහිංසකාවිය ලෙස ඔබේ ආදරය දිනූ මුතු තරංගායි.මුතූ මොකද වැඩිය පේන්න හිටියේ නැත්තේ?අනේ මේ ඉන්නේ හොඳට. පහු ගිය කාලේ නම් වැඩිපුරම හිටියේ රට. ඔය අහන්නේ මම වැඩිපුර ටෙලි නාට්‍ය වල පේන්න නැති නිසා නේද? ඔහොම ටිකක් ඉන්නකෝ ඉදිරියේදී ටෙලි නාට්‍ය හත අටකින්ම මාව බලා ගන්න පුලුවන් වෙයි..ඔබේ ගමන හරිම මන්දගාමි නේද?එදා ඉඳන් ඉක්මන් ගමනකට මගේ කැමැත්තක් තිබුණේ නැහැ. ඉක්මන් වෙලා හති වැටෙන්න මම කැමති නැහැ.ඇත්තද මේ මුතු හරි ගණන් කියන්නේ?අපෝ නැහැ... මම රංගනය වෙනුවෙන් අය කරන ගාණක් තියෙනවා නේ.. මම තාම අය කරන්නේ මීට වසර 8 කට කලින් අය කරපු ගාණමයි. සමහර අය කෝල් කරලා ගාණ අහලා ෆෝන් එක තියෙනවා ඒ ගාණත් වැඩියි කියලා.මුතු දැන් සංගීතයෙන් දැන් දුරස් වෙලාද?එහෙම දුරස් වීමක් නැහැ. සංදර්ශන වලට ඕන තරම් සහභාගී වෙනවා. හැබැයි කාර්යබහුලත්වයත් එක්ක සංගීතය හදාරන්න තිබුණ අවස්ථාව නම් මඟහැරුණා.ඔබේ ප්‍රතිපත්ති වැඩියිලු නේද?ඔව් අනිවාර්යයෙන්ම. මට මගේම කියලා ප්‍රතිපත්ති කිහිපයක් තියෙනවා.ඕනෑවට වැඩිය ප්‍රතිපත්තිගරුක වීම අවාසියක් කියලයි බොහෝ දෙනෙක් හිතන්නේ?කාටවත් වරදක් වෙන විදිහේ සහ අවාසි වෙන විදිහේ ප්‍රතිපත්ති මගේ ළඟ නැහැ. මුතු කියන්නේ ගොඩක් වෙනස් කෙනෙක්. මම මං ගැන හිතනවා අඩුයි. හැම වෙලේම අනිත් අය වෙනුවෙන් ජීවත් වෙන්නයි කැමැතියි. ඒත් අනිත් අය වෙනුවෙන් ජීවත් වෙන්න නම් මුලින් තමන් ආරක්ෂා විය යුතුයි කියන තැන මම ඉන්නවා.සමහරු කියන්නේ මුතු බොරු අහිංසක කමක් මවා ගෙන ඉන්නවා කියලයි?මම අහිංසකයි කියලා පෙන්වන්න වුවමනාවක් නැහැ. ඒක මම උත්පත්තියෙන් අරන් ආපු දෙයක් වෙන්න ඇති. ගොඩක් අය කියන්නේ මගේ අවංකකම සහ අහිංසකකම වැඩියි කියලා. මොකද ඔය දේවල් නිසා සෑහෙන අමාරුවේ වැටෙන අවස්ථා තියෙනවා.ඒ මොනවාද?නාට්‍යයක් කරලා මගේ ගණන් හිලවු බේරන කොට තමයි ඒ වගේ අකරතැබ්බ වලට වැඩිපුර මුහුණ දෙන්න වෙන්නේ.කටකතා වලට බොහෝ අය බය වුණත් ඔබට නම් එවැනි කට කතා ජනප්‍රියත්වය රැක ගන්න හොඳ උපක්‍රමයක් ලූ නේද?කොහෙත්ම නැහැ. ජනප්‍රියත්වය රඳවා ගන්න ඕනෑම දෙයක් කිරීමේ වුවමනාවක් මට එදා තිබුනෙත් නැහැ. අදත් නැහැ.මුතු ගේ ආදර අන්දරයට මොකද වුණේ?තාම නම් මුකුත් වෙලා නැහැ. අපි දෙන්නා හොඳින් ඉන්නවා.එහෙනම් ඇයි විවාහය දිනෙන් දින කල් යන්නේ?මේ ගෙවෙන්නේ අපේ හොඳ කාලයක් නෙවෙයි. අපි දෙන්නම හරිම කාර්ය බහුලයි. ඉතින් විවාහය කියන්නේ හොඳට හිතලා මතලා සැලසුම් කළ යුතු දෙයක් නිසා. තාම ඊට සූදානම් වෙන්න කාල වේලාව හොයා ගන්න බැරුවයි මේ ඉන්නේ.පහු පහු වෙද්දී කොහු කොහු වෙයි කියලා බයක් නැද්ද?ගැළපෙන්නේ නැත්නම් වෙන්වෙන එක තමයි හොඳම දේ. හැබැයි අපි අතර තාම එවැනි දේවල් වෙලා නැහැ. කොහොමත් ලබන වසරේ වෙඩින් එක ගන්නහිතන් ඉන්නවා.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av1407204</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතා‘මොකද අක්කෙ අපේ ගෑනු උදවිය අරක්කු වලට ඔය තරං විරුද්ධ?’ නාට්‍ය දර්ශනයකින් පසු පැවති රාත්‍රී භෝජන සංග්‍රහයේදී තමා සමීපයේ වාඩිවී අතුරුපසක රස බලමින්සිටි මාදනීගෙන්, එම නාට්‍යයේ පෙළ මතක් කරන්නියක වන අනුෂ්කා ඇසුවේ, රාත්‍රී ආහාර නොගෙන ඒ වන විටත් මධුවිතට වහවැටී සිටි නළුවෙක් දෙස බලමිනි.‘ඇයි අනුෂ්කා, හික්මීයො වගෙ අපිට හීලෑවෙලා ඉන්න අපේ හස්බන්ඩ්ලා ඔය මළජරාව කටේ ගාගත්තයින් පස්සෙ සිංහයො වෙලා අපිට ගොරවනවනෙ.’ මාදනී කීවේ මධුවිතක් ‍‍ෙතාල ගාමින් සිටි කීර්ති දෙස රවා බලමිනි.  ඉන්දීය මහ මැතිවරණයට දින කීපයකට පෙර රාහුල් ගාන්ධි තම ආසනයේ ඡන්ද රැස්වීමක් අමතමින් සිටියේය.‘තමුන්නාන්සෙලා දන්නවා ගාන්ධි පවුලට ‍රටේ දේශපාලනයෙන් තොර ජීවිතයක් තිබුණෙ නැහැයි කියල. ඒ ගාන්ධි පවුලේ සාමාජි‍කයෙක් විදියට මම ඉන්දියාවේ උපන්නේ තමුන්නාන්සේලා වෙනුවෙන්මයි. මම ජීවත් වෙන්නෙත් තමුන්නාන්සේලා වෙනුවෙන්. ඒ වගේ ම මම මැරෙන්නෙත් තමුන්නාන්සේලා වෙනුවෙන්මයි.’ හේ කීවේය.ඔහුගේ එම වැකිය අවසන් වෙත් ම එම කතාව ශ්‍රවණය කරමින් සිටි විරුද්ධ පාක්ෂිකයෙක් මෙසේ ඇසීය.‘කවදා දිහාවට ද?’  ක්‍රියා විරහිත වූ ට්‍රක් රථයක් ලොකු කඹයකින් බැඳ තවත් ට්‍රක් රථයකින් ඇදගෙන යමින් සිටියදී සෙමින් ගමන් කළ එම ට්‍රක්රථ හේතුවෙන් පාරේ තද වාහන තදබදයක් ඇති වුණේය. ඒ හේතුවෙන් බොහෝ වේලාවක් එක තැන රැඳී සිටීමට සිදුවූ රථ පෙළේ සිටි රියැදුරෝ වාහන වලින් තම හිස් එළියට දමා ට්‍රක් රථ දෙකේ රියැදුරන් හට දෝෂාරෝපණය කරන්නට වූහ. ඉන් එක් රියැදුරෙක් මෙසේ කීවේය.‘අයිසෙ ඔය කඹේ විශාල එකක් බව අපිටත් පේනවා. ඒත් කඹයක් ගෙනියන්ඩ ට්‍රක් දෙකක් යොදා ගන්නෙ මොන මෝඩයොද? ලොරි බාගෙක දාගෙන ඔය කඹේ ගෙනියන්ඩ තිබුණනෙ.’  විපක්ෂයේ මන්ත්‍රීවරයෙක් පාර්ලිමේන්තුවේදී ආණ්ඩුව නිර්දය ලෙස විවේචනය කරමින් මෙසේ කීවේය.‘අපි හිතමු මේ රටේ ජනතාව තම ජීවිකාව වෙනුවෙන් එළදෙන්නු ඇති කරනවා කියල. එතකොට මේ ආණ්ඩුව මොකද කරන්නෙ? ඒ එළදෙන්නු බලෙන් ම ආණ්ඩුවට පවරා ගෙන, උන්ගෙ කිරි දොවා ගෙන, ඒවා ආණ්ඩුවේ ලොකු ලොක්කන්ගෙ පාවිච්චියට යොදවා ගන්නවා. ඉතිරි හරිය කාණුවලට හලනවා.’ඔහු තම කතාව අවසන් කළ සැණෙන් ආණ්ඩුවේ අමාත්‍යවරයෙක් එම කතාවට මෙසේ පිළිතුරු දුන්නේය.‘විපක්ෂයේ ගරු මන්ත්‍රීවරයගෙ ඒ කතාව සම්පූර්ණයෙන් ම වැරදියි. ගරු කථානායක තුමනි, ආණ්ඩුව කරන්නෙ එළදෙන්නු ආණ්ඩුවට පවරා ගන්න එක නෙමෙයි. උන්ට ඕනෑ විදියට උද්ඝෝෂණ කරන්ඩ, වැඩ වර්ජන කරන්ඩ ඉඩ දෙන එකයි. ඒකට තමයි ප්‍රජාතන්ත්‍රවාදය කියන්නෙ.’  ‘පිටරටකට යන්ඩ ලැබුණු අවස්ථාවට ඇයි තමුන් අකැමැතියි කියල කිව්වේ? ඒක තමන්ට ලැබුණු ස්වර්ණමය අවස්ථාවක් නේද?’ එක් සමාගමක සභාපතිවරයා තමා ඉදිරියට කැඳවනු ලැබූ සේවකයකු දෙස බලා ඇසුවේය.‘සර් මම බැඳලා අවුරුදු 5 ක් වෙනවා. මගේ වයිෆ්ට තවම ළමයි නැහැ. එහෙම තියෙද්දි මම පිටරටකට යන එක හොඳ මදි නේද?’ සේවකයා, ස්වාමියා දෙස බලා පෙරළා ප්‍රශ්න කළේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av1407205</link>
    <topic>අතුකෝරල මහත්මයෝ ජෝති සමඟ මා ගැයූ ගීතය මට දෙන්න</topic>
    <author>ජෝජ් රොබ්සන් ද සිල්වා</author>
    <content>අතුකෝරල මහත්මයෝ ජෝති සමඟ මා ගැයූ ගීතය මට දෙන්න- දමයන්ති ජයසූරියහතර මහ නිදන් ළයේ නිදන් කළ නින්දේ පසුවෙන හඳපානාගල දූ දරු සම්පත අත පානා කල කොපුල් තෙමා ගත් හඳපානාගලකාසි ගිගිරි සොලවමින් යකුන් පැමිණි රුක් දෙවියන් පැරදී බිම වැතිරේ ළා දලු මැලවේ අස්වනු බොල් වේ සාර දහම් කෙත වල් බිහි වේ ආදරයේ උල්පත් සිඳිනා වියැළේ සෙයිලම නම් මිරිඟුව ඈතින් බැබළි ආතුර ගම්දොර සුවපත් කරවනඉසිවර නුවණින් මඟ හෙළි වේ හඳපානාගල - හඳපානාගල //  පද රචනය - රත්න ශ්‍රී විජේසිංහසංගීතය - ගයාන් ගණකධාරගායනය - දමයන්ති ජයසූරියටෙලි නාට්‍යය - “හඳපානාගල” “අලි ඇතුන් හා වන විනාශය තේමාව කර ගත් කාලීන වැදගත්කමක් ඇති මේ ගීතය ගායනා කිරීම නිසා මේ දිනවල මට හොඳ ප්‍රේක්ෂක ප්‍රතිචාරයක් ලැබෙනවා. රත්න ශ්‍රී විජේසිංහයන්ගේ මෙවැනි වටිනා පද රචනයක් ගයාන් ගණකධාරගේ සංගීතයට ගායනා කරන්න ලැබීම මගේ ගායන දිවියට ලැබුණු වටිනා අවස්ථාවක් ලෙසයි මම සලකන්නේ. ගායිකාවක් ලෙසින් හෙමින් ගමන් කරන මට සමාජයට මෙහෙවරක් ඉටු කෙරෙන, ශ්‍රාවකයා ආනන්දයෙන් ප්‍රඥාවට ගෙන යා හැකි මෙවැනි ගීතයකට දායක වෙන්න ලැබීම විශාල සතුටක්.”එලෙස පවසමින් ගායන ශිල්පිනී දමයන්ති ජයසුරිය “රසඳුන” සමඟ කතා බහකට එක් වූවේ දිගු කලකට පසුවය. මේ දිනවල විකාශය වන “හඳපානාගල” ටෙලි නාට්‍යයේ තේමා ගීතය වන “හතර මහ නිදන්” ගීතය ගයන දමයන්ති මෙතෙක් ගී ගයා ඇති ටෙලි නාට්‍ය සංඛ්‍යාව 27 කි. එමෙන්ම චිත්‍රපට 23 ක පමණ ද ගී ගයා ඇති දමයන්ති කලබලකාරී නොවී සෙමින් සිය සෞන්දර්ය චාරිකාවේ නියැළී සිටින්නීය. විශාරද ගායන ශිල්පිනියක ‍වන දමයන්ති ඇගේ ගායන දිවිය අරඹා ඇත්තේ ගුවන් විදුලියේ ළමා පිටියෙන් ය. දමයන්ති එම අතීත මතකය අමතක නොකළාය.ඔබ ගීත ගායනයට යොමු වුණේ කොහොම ද...?“ඇත්තටම මං ගීත ගායනයට යොමු වුණේ මගේ අම්මාගේ තිබිච්ච ආසාවට. අම්මාට තමයි ලොකු ආසාවක් තිබ්බේ මාව ගායිකාවක් කරන්න. අම්මා හරි ආසයි රුක්මණි දේවිගේ ගීතවලට. මට ඒ සින්දු කියලා දෙනවා අම්මා. තාමත් අම්මා ළඟ ඒ සින්දු ලියපු පොත තියෙනවා. කොහොම හරි අම්මාගේ ආසාව එයා මගෙන් ඉටු කර ගත්තා. මං ගුවන් විදුලියේ ‘ඒ’ ශ්‍රේණියේ ගායිකාවක්. රෝහණ සිරිවර්ධන සමඟ ගැයූ ‘හමුවේවා මතු අත් බවයක’ තමයි මගේ මුල්ම සරල ගීතය.”දැනට මම ‘හිරුට මුවාවෙන්’ (1990) - ‘අවාරේ පිපි’ (1997) සහ ‘ළා සඳ පායා’ (2004) යන ඇල්බම් වලින් මගේ ගීත ශ්‍රාවකයන්ට ඉදිරිපත් කර තිබෙනවා.”ඔබ “විශාරද” ගායන ශිල්පිනියක් ද...?“ඔව්. අමරසිරි මුණසිංහ ගුරු පියාණන් ගෙන් තමයි ඉගෙන ගත්තේ.”ඉතින් ඔබ, ඔබව “විශාරද දමයන්ති ජයසූරිය” නමින් හඳුන්වා නොගන්නේ ඇයි...?“අපි දැනුම වැඩි කරගන්නනේ විභාග කරන්නේ. ඉතින් එහෙම කළාට එයින් හඳුන්වා ගන්න අවශ්‍ය නැහැ කියා මට හිතෙනවා. අවශ්‍ය වුණොත් පාවිච්චි කරනවා මිසක් හැමෝම මාව දන්න ‘දමයන්ති ජයසුරිය’ නමින්ම හඳුන්වා ගන්න එක තමයි වටින්නේ කියලයි මම හිතන්නේ.”ඔබ ජෝතිපාලයන් සමඟ ගැයූ ගීතය මෙතෙක් අපට ශ්‍රවණය කිරීමට ලබා දී නැත්තේ ඇයි...?මෙහෙමයි, මේ ගීතය ඇතුළත් ‘ධීවර සම්පත්’ චිත්‍රපටය ප්‍රදර්ශනය නොකළ නිසා තමයි එහෙම වුණේ. අපේ මේ ගීතය පද රචනය කළේ ජෝර්ජ් ලෙස්ලි රණසිංහ මහත්මයා. ප්‍රේමදාස අතුකෝරල මහත්මයා තමයි සංගීතවත් කළේ. අතුකෝරල මහත්මයා ළඟ මේ ගීතය තියෙනවා. මං හරි ආසයි මේ ගීතයට. ඒ නිසාම නිතර මම අතුකෝරල මහත්මයාගෙන් මේ ගීතය ඉල්ලනවා. මගේ ගීතය තැටියකට ඇතුළත් කර අපේ ශ්‍රාවකයින්ට රස විඳින්න දෙන්න පුළුවන් නේ එවිට. අනේ ඒත් ඒ මහත්මයා දෙන්නෙම නැහැනේ. (වේදනා බර සුසුමක් හෙළමින්...) මගේ ගායනා දිවියේ වටිනාම ගීතයක් ලෙස මේ ගීතය මං සලකන නිසාම ‘කරුණාකර මට මේ ගීතය ලබා දෙන්න’ කියලා අදත් මං අතුකෝරල මහත්මයාගෙන් ඉල්ලීමක් කරනවා. ජෝතිපාල මහත්මයාගේ උපහාර ප්‍රසංග උත්සවයන්ට මට ආරාධනා ලැබෙනවා. ඒත් ඉතින් මේ ගීතය මං ළඟ නැතුව සහභාගි වෙන්න බැහැනේ ඇත්තටම මේ ගීතය අතුකෝරල මහත්මයා මට ලබා දෙනවා නම් එය මා ඉතා අගය කොට සලකනවා.ඔබේ ගායනා දිවියේ තවත් එවැනි විශේෂ වූ ගීත තිබෙනවා ද...?මට මා ගැයූ හැම චිත්‍රපට සහ ටෙලි නාට්‍ය ගීතයක් වගේම මා ගැයූ හැම ළමා ගීතයක්මත්, ගුවන් විදුලි සරල ගීතයක්මත් විශේෂ වූ ඒවා තමයි. ඒවා අතරින් පණ්ඩිත් අමරදේවයන් සමඟ ගැයූ ‘තුරුණු සිත් මල් විසුල’ (බඹා කෙටු හැටි) - විජය කුමාරතුංග සමඟ ගැයූ ‘සිනවකින් පුතුගෙ මුවේ’ (ආරාධනා) - මගේ පුතා නුවන් නයනජිත් සමඟ ගැයූ ‘ආ මඟ කෙටියි යා යුතු මඟ දුරයි’ සහ ජෙනරාල් ආනන්ද වීරසේකර (අද, බුද්ධංගල ආනන්ද හාමුදුරුවෝ) ලියූ අපේ ‘පුතුගෙ මුහුණ අද අඳුරුයි’ වැනි ගීත රැසක්ම තියෙනවා මට මගේ ගායනා දිවියේදී විශේෂ වූ වටිනා ගීත.”ටෙලි නාට්‍ය තේමා ගී වැඩි ප්‍රමාණයක් ගයා ඇති ගායන ශිල්පිනියක් ලෙස “අතීතයේ දී චිත්‍රපට ගීතයට හිමි වූ තැන” වර්තමානයේ දී ටෙලි නාට්‍ය ගීතයට හිමි වී ඇතැයි ඔබ විශ්වාස කරනවා ද?මට එහෙම විශ්වාස කරන්න බැහැ. සාමාන්‍යයෙන් ටෙලි නාට්‍ය ගීතයක් නාමාවලියත් සමඟ විනාඩියක් හමාරක් වගේ කෙටි කාලයකින් නිම වෙනවා. චිත්‍රපට ගීතයකට විනාඩි තුනක්, තුන හමාරක් තියෙනවා. මිනිස්සු අහලා පුරුදු එහෙමනේ. ඒ නිසා ටෙලි නාට්‍ය ගීතයක් හොඳ අර්ථවත් ගීතයක් වුණත් හැංගිලා යන්න ඉඩ තියෙනවා. හැබැයි නැවත නැවත විකාශය කරන ටෙලි නාට්‍යවල ගීත අතීතයේ චිත්‍රපට ගී ජනප්‍රිය වුණා වගේම ජනප්‍රිය වෙනවා. උදාහරණයකට ඉදි ආප්ප කතාවේ ‘ඔබට හොරා’ ගීතය බලන්න. එය අදටත් සෑහෙන්න ජනප්‍රියයිනේ. කොහොමත් ඉතින් අලුත් දේවල් එනකොට පරණ දේවල් යට යනවා. එය ස්වභාව ධර්මයනේ. එම නිසා අද ‘හතර මහ නිදන් ළයේ නිදන් කර’ වැනි ගීත ඇතුළත් ‘හඳපානාගල’ වැනි ටෙලි නාට්‍යවල අපට ගී ගයන්න ලැබීම අපේ ගායනා දිවියට ආලෝකයක් කියලා මා නම් හිතනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av1407206</link>
    <topic>මිනිස්සුන්ට මුහුණ දෙන්න බැරිව දිවිනහගන්නත් මට හිතුණා</topic>
    <author> කීර්ති පැස්කුවල්</author>
    <content>මිනිස්සුන්ට මුහුණ දෙන්න බැරිව දිවිනහගන්නත් මට හිතුණා කීර්ති පැස්කුවල්මින් දශක ගණනාවකට පෙර සිය හඬින් සුවහසක් හදවත් ස්පර්ශ කළ ඔහු සිය හ‍ඬෙහි වූ සුමියුරු ළයාන්විත බවෙන් ඒ හදවත් තුළ ලැගුම් ගන්නට සමත් විය. ඒ මියුරු හඬට දශක ගණනාවක් ගෙවී ගියද තවමත් ඒ ළයාන්විත හඬ තමා සතු යන්න කියා පාන්නටදෝ... කීර්ති පැස්කුවල් නම් වූ මේ ගාන්ධර්වයා මේ මස 20 වැනි දින සැඳැ යාමයේ කොළඹ බණ්ඩාරනායක අනුස්මරණ සම්මන්ත්‍රණ ශාලාවේදි ඔබ වෙනුවෙන්ම යළි ඒ සුමියුරු හඬ අවධි කරන්නට සූදානම් වෙයි.මේ ගෙවී යන්නේ ඔබේ සංගීත දිවියේ කීවැනි දශකයද?සංගීතඥයෙක් ලෙස මේ ගෙවෙන්නේ හතර වැනි දශකය. 1976 ආධුනික බේස් ගිටාර් වාදකයෙක් ලෙස සංගීත ක්ෂේත්‍රයට පිවිසි මට කොයි තරම් දුරක් යයි දැයි තේරුමක් දැනීමක් තිබුණේ නැහැ. ජීවත් වීමට වෘත්තියක් අවශ්‍ය නිසා මගේ මවට වුවමණා වුණේ මාව වෛද්‍යවරයෙක් කරන්න. නමුත් හමුදා .තූර්ය වාදක කණ්ඩායමට එක් වු පසු මගේ මව ඉන් සෑහීමකට පත් වුණා. ඔය විදිහට 80 දශකයේදි වෘත්තීය වාදක ශිල්පියෙක් ලෙස ප්‍රවීණයන්මුණ ගැසී ඔවුන් සමඟ ගනුදෙනු කරන විටයි ඒ ඔස්සේ යම් ගමනක් යා හැකියි කියන විශ්වාසය ගොඩ නැඟුණේ. සුනිල් ධර්මසේන කියන ප්‍රවීණ සංගීතඥයාගෙන් කැසට් පටයකට ගීතයක් නිර්මාණය කිරීමට ලැබුණු අවස්ථාවේදී මගේ සහෝදරයාගේ තනුවෙන් සහ හේම ශ්‍රී අල්විස් කියන ප්‍රවීණ ගීත රචකයා ගේ පදරචනයෙන් නිර්මාණය වුණු 'හන්තානේ මේ කඳු වැටි අතරේ' ගීය ඔස්සේ ගායකයෙන් ලෙස ගොඩ නැගුණු මගේ අනන්‍යතාවය 'නීල අහසේ', 'ඔබ හමු වූ අවසන් දිනේ', 'කවිකාරියේ' සහ 'රන් තරු පායන' වැනි ගීත ඔස්සේ දිනෙන් දින ඔපවත් කර ගැනීමට හැකියාව ලැබෙනවා.ගායකයකු ලෙස ස්වර්ණමය යුගයක් සනිටුහන් වෙද්දි ඔබේ හදිසි විදෙස් ගත වීම ඔබේ ගායන දිවිය අඳුරු යුගයකට ඇද දැමුවා නොවේද ?මට රටින් බැහැර වෙන්න සිදු වුණේ සංගීත ක්ෂේත්‍රයේ තිබුණු කිසිම ක්‍රියාවලියක් හේතු කොට ගෙන නොවෙයි. එකල රටේ තිබුණු යුද වාතාවරණය උඩ සංගීත ශිල්පීන්ට වැඩ අඩු වෙලයි තිබුණේ. රැකියාවක් හැටියට සංගීත කටයුතු වල නියැළෙන්න බෑ. ඉතින් මගේ දරු පවුල වෙනුවෙනුත් අනෙකුත් අවශ්‍යතා උදෙසාත් මුදල් සොයා ගත යුතුයි. මේ නිසා එක කාලෙකදී මම ඇඟලුම් ව්‍යාපාරයක් ආරම්භ කළා. ඒ ලැබුණු මුදල මිතුරෙකුගේ ඉල්ලීම මත සංචාරක ව්‍යාපාරයකට යෙදෙව්වත් යුධ කාලේදී සංචාරකයන්ගේ පැමිණීමේ අඩුව නිසා ඒ ව්‍යාපාරය දියුණු කරන්න විදිහක් නැතිව ප්‍රශ්න රැසකට මුහුණ දෙන්න මට සිදු වුණා. ඒ විදිහට තව දුරටත් ලංකාවේ සිටියා නම් මිනිසුන්ට මුහුණ දෙන්න බැරිව මම සිය දිවි හානි කර ගන්න පවා තිබුණා. ඒ විඳපු මානසික පීඩාවෙන් මිදෙන්න ගත් එක් උත්සහයක් ලෙස රටින් බැහැර වියයුතුයි යන තීරණයට අකැමැත්තෙන් හෝ එකඟ වීමට සිදු වුණා. ඒත් මම රටින් බැහැර වන අවදියේදිත් කලාව පැත්තෙන් මගේ ජනප්‍රියතාව හීන වෙලා තිබුණේ නැහැ.කොතරම් කාලයක් ඔබට රටින් බැහැරව ගත කරන්න සිදු වුණාද?වසර හතරක්. නැවත මම ලංකාවට එන්නේ 2004 වසරේදී.නැවත ගායකයෙකු ලෙස අවතීර්ණ වීම ඔබට අභියෝගයක් වුණේ කෙසේද?ඒ වෙද්දී ලංකාවේ සංගීත ක්ෂේත්‍රයේ සැබෑ වෙනස්කම් රැසක් දකින්න ලැබූණා. පල්ලි පන්සල් ගැන කියැවුණු ගීත, මල් සින්දු වැනි විවිධ රැලි හා ප්‍රාසාංගික වේදිකාවේ විවිධාකාර වූ වෙනස් කම් රැසක් පෙනෙන්නට තිබුණා. ඒ වෙනස්කම් හා තරගකාරිත්වය සමඟ මට නැවත සංගීතයට පා තැබීමට සිදු වෙන්නේ ආධුනිකයෙක් ලෙසයි. නමුත් එය කෙසේ කළ යුතුද යන අවබෝධය තිබුණේ නැහැ. අලුතින් ක්ෂේත්‍රයට පිවිසුණු කෙනෙක් ලෙස මුල සිටම මේ සියල්ල අධ්‍යයනයක් කරන්න සිදු වුණා. 98 දී සුරේෂ් ද සිල්වා ගෙන් මට ලැබුණු කඳුළ ගීතයට 2004දී අහම්බෙන් රෙකෝඩ් කරන්න අවස්ථාව ලැබෙනවා. ඒ "පොඩි ට්‍රැක් එකක් හදලා තියෙනවා ඇවිත් වොයිස් කරලා දෙන්න" කියලා කරපු සුරේෂ් ගේ ඉල්ලීමකට අනුවයි.ඒ ගීතය ඔබේ සංගීත දිවියේ දෙවන උපත ලෙස හැඳින්වූවොත් මා නිවැරදියි නේද?හරියටම හරි. අතිශයෙන්ම ජනප්‍රිය වුණු ඒ දවස් වල හැම රැල්ලකටම අභියෝගයක් වුණු කඳුළ ගීතය එකම එක වාතවයි පටිගත කළේ. ඒ ගීයට මුල්ම ප්‍රතිචාරය ලැබුණෙත් නීලා වික්‍රමසිංහගෙන්. ඇය ඒ ගීතය අහලා "කිර්ති ඔය ගීතය වහාම දෙන්න ඕක මාර හිට් වෙන ගීතයක්" කියලා කිව්වා. ඇය කියු ලෙසම ඒ ගීතය ජනතාව අතරට ගිහින් මට කලින් තිබුණටත් වඩා ජනප්‍රියත්වයක් ආපසු ලැබුණා.ඔබ ඔබේ හඬටම ආවේණිකවු විශේෂත්වයක් ගැන කතා කරනවා?කෙනෙකුගේ කට හඬ සහ ගායනය කියන්නේ දෙකක්. ඔය දෙකම එකතු වෙලා ඇහෙන කොට මිහිරි ළයාන්විත බවක් තිබිය යුතුමයි. ඒ ගීතයේ අර්ථයට අපි දෙන හැගීම හා ජීවය අනුවයි ගීතයේ සාර්ථකත්වය රැඳෙන්නේ. මගේ ගීත ශෛලය තුළ හැගීම්බරව ගායනා කිරීම හා ඉන් කෙනෙකුගේ හදවතට දැනෙන්න කතා කරන්න පුළුවන් යන්න මම අධ්‍යයනය කරලා තියෙන දෙයක් . එය හැමෝටම කරන්න අසිරුයි. ඊට සංගීතය පිළිබඳ හසළ අවබෝධයක් තිබිය යුතුවෙනවා. මිනිසුන්ගේ හදට කතා කර මිහිරි හඬකින් ගායනා කිරීම මෙන්ම ඒ ගීතය තුළ තිබිය යුතු හැඟීම් සහ භාවයන් මම මගේ හැම ගීතයකටම එකතු කරලා තිබෙනවා.'කිර්ති එකොස්ටිකා' ප්‍රසංගය ගැන කතා කරමු?මේ තෙවන ප්‍රසංගය. කලින් ප්‍රසංගය වගේම මේ ප්‍රසංගයේදීත් නැටුම් අංග හා විවිධාකාරවු ආලෝක පද්ධති ප්‍රසංගයට යොදා ගෙන නැහැ.ඔබේ හඬට ආවේණිකවූ විශේෂත්වය මෙවර ප්‍රසංගයේදී හසුරුවන්නේ කොයි අයුරින්ද?සාමාන්‍යයෙන් මම ගීත 26ක් ගායනා කරනවා. කලින් ප්‍රසංගයේදී ගායනා කොකෙරුණු ගීත 10ක් සංගීතයේ යම් යම් වෙනස්කම් කර ඉදිරිපත් කරන්න තෝරා ගෙන තිබෙන අතර තවත් ගීත දෙකක් මෙවර ප්‍රසංගය වෙනුවෙන්ම අලුතින් නිර්මාණය කරලා තියෙනවා.ගිය වර ප්‍රසංගය අසරණ දරුවන් වෙනුවෙනුයි පැවැත්වුණේ. මෙවර ප්‍රසංගයේදිත් ඔබේ යම් අරමුණක් ඇති?මම බොහෝ විට සමාජ සත් ක්‍රියාවන්ට කැපවුණු පුද්ගලයෙක්. සංගීතඥයෙක් විදිහට සංගීතය හරහා සමාජයට දෙන්න පුළුවන් දේවල් මොනවද කියලයි මම හිතුවේ.එතැනදී මම තීරණය කළා මියුසික් තෙරපි කියන වැඩසටහන මෙවර ඉදිරියට ගෙන යන්න. විවිධ රෝගාබාධයන්ට ලක් වූවන්ට සංගීත චිකිත්සාවෙන් 40%ක ලැබෙන මානසික සුවය හරහා රෝග සුව කර ගන්න පුළුවන් යන්න දැන් සොයා ගෙන තිබෙන නිසා සංගීතයෙන් දැනුවත්ව ඉන්න අය විදිහට සංගීතයේ තියෙන මේ හැගීම තුළින් කොහොමද රෝගීන්ගේ මනසට කතා කරලා ඒ ඔස්සේ රෝගයට යම් කිසි නිවාරණයක් දෙන්නේ කියන එක මම අධ්‍යයනය කරලා තියෙනවා. නොමිලේ පවත්වන මේ වැඩසටහන ආරෝග්‍යශාලා, පාසල් වල උසස් අධ්‍යාපන ලබන විභාග ආසන්නයේ සිටින දරුවන්ට සහ මහලු නිවාස වල විවේකි සුවයෙන්තනිවුණු ජීවිත ගත කරනවැඩිහිටියන් සඳහාද ඉලක්ක වෙන අතර ඉන් ඔවුන්ට ලොකු සහනයක් ලබා දිමට හැකි වෙනවා. ඉතින් මගේ මේ ව්‍යාපෘතියෙන් යම් සේවයක් ඉදිරියටම කරගෙන යෑම මෙවර ප්‍රසංගයේ අරමුණයි.ඔබ සමග යුග ගීත ගායනා කළ අය ඔබේ ප්‍රසංගයට එක් කරගෙන නැහැ?කිහිප දෙනෙකුට ආරාධනා කරනවා. අන් අයව අවතක්සේරු කරනවා නොවෙයි. මෙය ඒක පුද්ගල ප්‍රසංගයක් නිසා එය පවත්වන පුද්ගලයාට තමන්ගේ ප්‍රසංගය නරඹන්න එන අයව තමාගේ ගීතවලින් තෘප්තිමත් කිරීමේ හැකියාව තිබිය යුතුයි. එසේ නොවෙනවා නම් ඉන් පැහැදිලි වන්නේ ඔහුගේ යම් අසාර්ථකත්වයක් ඇති බවයි. මගේ ගීත වලින් මට මගේ ප්‍රේක්ෂකයන් පිනවන්නට හැකියි යන විශ්වාසය මා තුළ තිබෙනවා. ඒ නිසා මම ඒ ප්‍රතිපත්තියේම ඉන්න කැමැතියි. මෙතෙක් මා සමග යුග ගී ගායනා කළ අයගේ ප්‍රසංග වලට මට කවදාකවත් ආරාධනා ලැබිලත් නැහැ. ඒ අයට මම වැදගත් නැත්නම් ඇයි මම ඒ අයගේ සහාය පතන්නේ කියන ප්‍රශ්නෙකුත් තියෙනවා. කලාකරුවන් අතර අන්‍යෝන්‍ය සහයෝගයක් තිබිය යුතුයි. නමුත් මෙවැනි ප්‍රසංගයක් පැවැත්වීමේදී එය අපි ප්‍රේක්ෂකයන් සමග කරන ගනුදෙනුවක් නේ.ටානියා මෝසස්ඡායාරූපය - ගයාන් පුෂ්පිකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av1407207</link>
    <topic>අපේ ගෙදරට සමනල කන්ද පෙනෙනවා</topic>
    <author>තුෂාරි නේරංජා වික්‍රමසිංහ</author>
    <content>අපේ ගෙදරට සමනල කන්ද පෙනෙනවාජයන්ත - ශ්‍රීනීසොඳුරු නිවහනට ගොඩවැදෙමුගංගාරාමයේ ඝණ්ඨා නාදය මුසු වූ සිල් සුවඳ බේරේ වැව් තාවුල්ල සිප ගනියි. ඊට එක්වූ මඳ සුළඟ නවම් මාවත ඉහත්තාවෙ සැදුම්ලත් ඒ අපූර්ව ජීවකාගාරය පිස ගනිමින් හමා යයි. ඒ සුවදායී සිහිල් සුළඟ ගතට මෙන් ම සිතටත් එක් කරන්නේ සිසිලසක්. අප මේ සිටින්නේ නවලෝක රෝහලේ මුල් පුටුව හොබවන සෞන්දර්යකාමී හදවතක් ඇති සංවේදී පාලකයා ලෙස කවුරුත් හඳුන්වන ජයන්ත ධර්මදාසයන් ගේ සොඳුරු නිවහනේය.ජයන්තගේත් ඔහු ආදරණීය බිරිය ශ්‍රීනිගේත් මේ සොඳුරු නිවහන සැදුම් ගෙන තිබෙන්නේ අපූර්වත්වයකින් යුතුවූ ස්ථානයකයි. මහල් ගොඩනැගිලි කිහිපයකින් සමන්විත ජීවිකාගාර පරිශ්‍රයේ ඉහළ ම මාලයේ මේ කැදැල්ල ඉදිවී තිබෙයි. ඒ නිවහන පුරාවටම දක්නට ලැබෙන්නේ අතිශය සරල චාම් බවකි. ජයන්ත ධර්මදාස සුපිරි තලයේ ව්‍යාපාර එකොළහකට වැඩි ප්‍රමාණයක පරිපාලනය මෙහෙය වන දැවැන්ත ව්‍යවසායකයකු වුවත් ඔහුගේ නිවහන වෙනස් ස්වරූපයක් උසුලයි. අතිශයින් ම සරල නමුත් අභිමානවත් ලෙස මේ නිවහන ඔහු ගොඩනඟා ඇත්තේ ඒ එයට ගොඩවැදෙන කවරෙකුට වුවද ආදර්ශයක් සපයන්නාසේය.මේ සොඳුරු නිවහනේ අසිරිය ගැන කතාබහ කරන්නට මුලින් ම අප සමඟ එකතු වුණේ ජයන්ත ධර්මදාසයනුයි.“මේ නිවහනට අපි පදිංචියට ආවේ දැනට වසර පහකට පමණ පෙරාතුවයි. මීට පෙර අපි පදිංචිව සිටියේ කොළඹ 07 මලලසේකර මාවතෙයි. දියණියගේ විවාහයෙන් පසුව එම නිවහන ඇයට ලබා දුන්නා. එනිසයි රෝහල් පරිශ්‍රයේ පිහිටි මේ නිවහනට අපි පදිංචියට පැමිණියේ. කාමර දෙකයි, විසිත්ත කාමරයයි, එළිමහන් ගෙඋයනකින් තමයි මේ ගෙදර සැදුම් ගෙන තිබෙන්නේ. මම නම් මේ නිවෙසේ කැමැතිම ස්ථානය තමා මගේ නිදන කාමරය. ගෙය විශාල වූ තරමට නෙමෙයි එහි වැදගත්කම. මම කවදත් සරල බවට කැමැතියි. ඒ වගේ ම මේ ජීවිතය දෙස මම අමුතු විදිහට බලන මනුස්සයෙක් කිව්වත් ඒක හරි. මොකද ලොකු ලොකු දේවල් මගේ ඔළුවේ නැහැ.”ජයන්ත ධර්මදාස පවසන්නේ සතුටිනි. සතුට, ප්‍රීතිය සොම්නස සේම මේ ජීවිතයේ දුක් කම්කටොලු පිරි සිත නිවන එකම කෙම්බිම තම නිවෙසයි. එසේ වූ ජීවිතයේ යථාර්ථය, සැබෑව හඟවන්නට දෝ ජයන්ත - ශ්‍රීනිගේ සොඳුරු නිවහනට ඇතුළු වන තැනම වම්පස දක්නට ඇත්තේ බුදුපිළිම වහන්සේ වැඩ සිටින බුදු කුටියයි. මෙම දර්ශනය නිරතුරුවම සාමාන්‍ය මිනිසෙකුට වඩා ජීවිතය පිළිබඳ බොහෝ දේ අත්විඳින, අත්දකින, ජීවිතයේ යථාවබෝධය වටහාගත් ජයන්ත ධර්මදාසයන් ඇතුළු පවුලේ සැම පසක් කරගෙන ඇති බව මෙහි ගොඩවැදෙන්නෙකුට එක හෙළා දැනේ. බුදුමැදුර පසුකොට නිවෙසට ඇතුළු වන ස්ථානයේ ම වීදුරු කුටියකට මැදිව අලංකාර විශාල නෙළුම් මලක් නිර්මාණය කර ඇත්තේ බුදුන් වහන්සේට පූජෝපහාරයක් වන ලෙසිනි. මේ සියලු දේ විඳ ගනිමින් නිවෙසට ඇතුළු වූ විට දක්නට ලැබෙන්නේ නිවෙසේ වැඩි ඉඩකඩක් වෙන් කර ඇති විසිත්ත කාමරයයි.“විසිත්ත කාමරයට ඕනවට වඩා විසිතුරු බඩු අපි පුරවාගෙන නැහැ. මුළු සාලයටම සෝෆා 2 ක් පමණයි තිබෙන්නේ. මම ටෙලිනාට්‍ය බලන්න ක්‍රිකට් තරග බලන්න කැමැතියි. ඒ වෙනුවෙන් විශාල රූපවාහිනී තිරයක් මෙහි තබා තිබෙනවා. සාමාන්‍යයෙන් උදේ පාන්දර 6 වෙන කොට මමත් බිරිය ශ්‍රීනිත් අවදි වෙනවා.මුලින්ම මම කරන්නේ බුදුන් වැඳලා ජාතික පුවත්පත් කියවන එක. මඟ හැරුණු ටෙලිනාට්‍ය බලන්නත් අමතක කරන්නේ නැහැ. මේ හැමදේම කරන්නේ විසිත්ත කාමරයේ ඉඳගෙනමයි. උදේ 8.00 වන විට මගේ ඔෆිස් කාමරයට යනවා. ඒ රෝහලේ රාජකාරී කටයුතු වෙනුවෙන්. කවදාමත් මම ඔෆිස් එකේ වැඩ නිවෙසටත් නිවෙසේ වැඩ ඔෆිස් එකටත් අරගෙන යන්නේ නැහැ. ගෙදර දොරේ හැම දෙයක් ගැනම සොයා බලන්නේ, ඒ වෙනුවෙන් කැප වී කටයුතු කරන්නේ ශ්‍රීනි. ඇගෙන් මට ලැබෙන සහයෝගය කියා නිම කරන්න බැහැ.” ජයන්ත පවසන්නේ තම ආදර බිරිය ශ්‍රීනි කෙරෙහි වූ සැබෑ සෙනෙහසිනි.ජයන්ත - ශ්‍රීනි නිවහනේ විසිත්ත කාමරය මැදින් කෙළවරට වන්නට ඇත්තේ කෑම කාමරයයි. ඒ සමඟ ම මුළුතැන් ගෙය ද, සේවක සේවිකා ස්ථාන සියල්ල ද නිර්මාණය කර ඇත. විසිත්ත කාමරයට මුහුණලා දකුණු පසින් දක්නට ලැබෙන්නේ තණකොළ සහිත සාමාන්‍ය ප්‍රමාණයේ ගෙමිදුලක් සහිත ගෙවුයනකි. අවශ්‍ය විටක එළිමහන හා සම්බන්ධ විය හැකි ලෙස විසිත්ත කාමරයේ සිට ගෙවුයනට විශාල ප්‍රමාණයේ විදුරු ජනෙල් කවුළු යොදා නිර්මාණය කර ඇත. එයින් හමා එන සිහිල් සුළඟ නිවෙසට සිසිලසක් ගෙන දෙයි.මුළු නිවෙසම වර්ණ ගැන්වී ඇත්තේ සුදු පැහැයෙනි.“ඕනම කෙනෙක් කැමැති පාට තමයි සුදු. ඒ හින්දා අපිත් සුදු වර්ණය නිවෙසට භාවිතා කළා. ඒ වගේම මේ නිවෙස සැලසුම් කළේ ප්‍රවීණ ගෘහ නිර්මාණ ශිල්පිනියක් වන දීපිකා ධර්මදාසයි. පර්චස් 10 ක පමණ වපසරියකින් යුතු ප්‍රදේශයක තමයි නිවෙස ගොඩ නගන්නේ. දහවලේ දී වගේ ම රාත්‍රියේ දීත් අපේ නිවෙසේ වීදුරු තුළින් පෙරී එන හිරු සඳු එළිය නිවෙස අලෝකවත් කරනවා. අලෝකයට පහසුවෙන් ඇතුළු විය හැකි ලෙස බිත්ති වෙනුවට වීදුරු නිවෙසට බහුලව යොදා ගෙන තිබෙනවා. වලාකුළු රහිත පැහැදිලි දිනවලදී අපේ ගෙදරට ශ්‍රීපාද ස්ථානය පවා පෙනෙනවා. ඒ වගේ ම මුළු කොළඹ නගරයම රාත්‍රියටත් දවාලටත් අපූර්වත්වයෙන් යුතුව දිස් වෙනවා.”දහමට ළැදි දිවියක් ගත කරන ජයන්තගේත් ශ්‍රීනිගේත් දරුවන් තිදෙනාම මේ වන විට විවාහකය. දැන් ඔවුන් තිදෙනාටම දූ දරුවෝ සිටිති. ජයන්තටත් ශ්‍රීනිටත් මුනුපුරු මිනිබිරියන් රැසකි. ඔවුන් වෙනුවෙන් වූ විසිතුරු සෙල්ලම් බඩු පිළිවෙළකට නිවෙසේ විසිත්ත කාමරයේ එක් කොණක තබා ඇත. දරු මුනුපුරු මිනිබිරියන් මැද ජයන්තත් ශ්‍රීනිත් ගෙවන ජීවිතය ඔවුනට සැබෑ සතුටකි. මෙනිසාම ඔවුන්ගේ දිවියේ සැබෑ අරුත ‍ෙම් නිවහනට ගොඩවදින කවරෙකුට වුවද පසක් කර ගැනීමට වැඩි කාලයක් අවශ්‍ය වන්නේ නැත.තුෂාරි නේරංජා වික්‍රමසිංහඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av1407208</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාපූජා උමාශංකර් කියු සැණින් රසිකයින් කවුරුත් ඇය හඳුනනවා. මේ දිනවල නිර්මාණය කරනු ලබන දැවැන්ත ටෙලි නාට්‍යයක් වන ‘දස්කොන්’ හි ප්‍රමිලා ලෙස පූජා නැවත රසිකයන් හමුවට පැමිණෙන්නට නියමිතයි. මේ කලා කටයුතු අතරතුර රියැලිටි වැඩසටහනක විනිශ්චයකාර වරියක් විදිහටත් පූජාට ලංකාවේදී ප්‍රථම වරට කටයුතු කරන්නට අවස්ථාව උදාවෙලා. මේ ගැන පූජා ගෙන්ම විමසා බලන්න අපි කටයුතු කළා.“දෙරණ සිටි ඔෆ් ඩාන්ස් වැඩසටහනට විනිශ්චකාරියක ලෙස සහභාගි වෙන්නට මට ඇරියුම් ලැබුණා. මීට පෙරත් මම ඉන්දියාවේදී මෙවැනි රියැලිටි වැඩසටහන් දෙකකට මගේ දායකත්වය මම සපයා තිබෙනවා. ඇත්තටම හරිම සතුටක් දැනෙනවා. විනෝදය, සතුට, හැමදේම මේ හරහා විනිශ්චය කරන අපිටත් තරගකරුවන්ටත් ලැබෙනවා.”ප්‍රවීණ රංගන ශිල්පිනියන් අතර ජයනි සේනානායකව අමතක කරන්න බැහැ. ජයනිව පසුගිය දවස්වල නිතර දෙවේලේ දැක්කත් මේ දවස්වල දකින්නට ලැබුණේ නැහැ. ජයනිගේ නවතම තොරතුරු සොයා බලන්නත් එක්ක අපි ඇයට කතා කළා.“මේ දවස්වල වේදිකා නාට්‍ය දෙකකට මම රංගනයෙන් දායක වෙනවා. තවම ඒ නාට්‍යවල පුහුණු වීම් කටයුතුයි සිදුවන්නේ. ඊට අමතරව ටෙලි නාට්‍ය කිහිපයකටම ඇරියුම් ලැබුණා. මේ කලා වැඩ කටයුතු මධ්‍යයේ හුදෙකලා වෙලා තමයි ඉන්නේ. ජයනි කිව්වේ සුපුරුදු සිනාවෙන්.ගායනය, නර්තනය, රංගනය යන විවිධ කලා හැකියාවන් ගෙන් සන්නද්ධ වුණු කලා ශිල්පියෙක් විදිහට සුරේෂ් ගමගේ හඳුන්වන්න පුළුවන්. සුරේෂ් මේ දවස්වල නවතම ටෙලි නාට්‍යයක රූගත කිරීම් සඳහා ඇමෙරිකාවට ගොස් සිටින බව අපට දැනගන්නට ලැබුණා. සුරේෂ්ගේ අලුත්ම තොරතුරු දැනගන්නත් එක්ක අපි ඔහුට කතා කළා.“මම ඇමෙරිකාවට ආවේ දැනට සති දෙක තුනකට පෙරාතුවයි. ඒ තිස්ස ලියනාරච්චිගේ අලුත්ම ටෙලි නාට්‍ය රූගත කිරීම වෙනුවෙන්. තවමත් මේ ටෙලි නාට්‍යයට නමක් යොදා නැහැ. එහි උප ප්‍රධාන චරිතයක් තමයි මම රඟ දක්වන්නේ. ගීතයක විෂුවල් සඳහාත් මෙහිදී මම පෙනී සිටිනවා.කලා ක්ෂේත්‍රයේ හතළිස් වසරක් කටයුතු කරනවා කියන එක ලෙහෙසි පහසු වැඩක් නෙමෙයි. ඒත් ඒ භාරදූර අභියෝගය ජයගත් ප්‍රේක්ෂකයාගේ ගෞරවාදරයට නිරතුරුවම බඳුන් වන වාසනාවන්ත කලාකරුවෙක් තමයි ජයසේකර අපෝන්සු. අපෝන්සුගේ කලා දිවියට වසර 40 ක් සපිරෙන බව අපිටත් දැනගන්නට ලැබුණා. මේ ගැන අපෝන්සුත් එක්ක අපි කතාබහ කරන්න අමතක කළේ නැහැ.“මම කලා ක්ෂේත්‍රයට එක් වන්නට බලාපොරොත්තුවෙන් කොළඹට ආවේ 1971 වසරේදියි.1973 දී තමයි මගේ අරමුණ ඉටුවුණේ. ඒ ‘සුහද පැතුම’ චිත්‍රපටයේ රංගනයත් සමඟයි. ඒ රංගනයත් එක්ක මම එක රැයින් ජනප්‍රිය වුණා. ඇත්තටම වසර 40 ක් කලා ක්ෂේත්‍රයේ කටයුතු කරනවා කියන්නේ බාධක කම්කටොලු මැද ආ තරගයක්. එය අද මම දිනලා තිබෙනවා කියා හිතෙනවා. මට හිතාගන්න බැහැ මෙච්චර කාලයක් මම කලා ක්ෂේත්‍රයේ කටයුතු කළා කියලා. තවමත් පුදුම හිතෙනවා. මගේ වෘත්තිය මෙය. මේ තුළින් තමයි මම ජීවත් වෙන්නේ. ඒත් වසර 40 ක් කලාවට කැපවෙලා මම කරල තිබෙන වැඩ කොටසේ හැටියට එතරමට මම ධනය උපයලා නැහැ. ඒත් මිනිස්සු මම හම්බ කරලා තියෙනවා. ඒ බව මම මැරුණු දවසට බලාගන්න පුළුවන්.”චිත්‍රපට නිෂ්පාදකවරයෙක් ලෙස නමක් දිනුවෙක් තමයි එච්. එස්. පෙරේරා. මේ දිනවල එච්. එස්. වැඩි වශයෙන්ම වෙහෙස වන්නේ ඔහුගේ නවතම චිත්‍රපටය ප්‍රදර්ශනය කිරීමට බව අපිට දැනගන්න ලැබුණා. මේ ගැන එච්. එස්. ගෙන් විමසා බලන්නත් එක්ක අපි ඔහුට කතා කළා.“මගේ නවතම චිත්‍රපටය තමයි ‘ඇද්ද ලණුව දැම්මා කොඩිය'. ඒත් මේ චිත්‍රපටයට පසුව හදපු චිත්‍රපටත් ප්‍රදර්ශනය වෙද්දී මගේ මේ චිත්‍රපටය දැන් නිර්මාණය කරලා වසර තුනකට වැඩියි. ඒත් රිලීස් කරගන්න දිනයක් නැහැ. ඒ හින්දා මම හරිම කනගාටුවෙන් ඉන්නේ. මේ වගේ දේවල් වෙද්දී සිනමාවට ආදරේ කරන අපි වගේ අයට චිත්‍රපට නිර්මාණය කිරීමට එපා වෙනවා. කොහොම වුණත් මේ චිත්‍රපටය ඉක්මනින්ම රිලීස් කරගන්න මම බලාපොරොත්තු වෙනවා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av1407209</link>
    <topic>වානරයන් ගේ හිමිදිරිය</topic>
    <author>කුමාර සිරිවර්ධන</author>
    <content>වානරයන් ගේ හිමිදිරියDawn of the Planet of the Apes2011 වසරේ දී තිරගත වූ හොලිවුඩයේ විද්‍යා ප්‍රබන්ධ සිනමා පටයක්වූ ‘රයිස් ඔෆ් ද ප්ලැනට් ඔෆ් දි ඒප්ස්’ විචාරකයන්ගේ ප්‍රසාදයට ලක්වූවා පමණක් නොව බොක්ස් ඔෆිස් වාර්තා පිහිටුවීය. එහි දිගුවක් ලෙස ‘ඩෝන් ඔෆ් ද ප්ලැනට් ඔෆ් ද ඒප්ස්’ සිනමා පටය පසුගිය ජූලි 11 දා ඇමෙරික‍ාවේ ප්‍රදර්ශනය ඇරැඹීය. පළමු දිනයේ ඇමෙරිකාව ඇතුළත ප්‍රදර්ශනයෙන් ඩොලර් ලක්ෂ 41ක ආදායමක් උපයමින් සිනමා සඟරා හා පුවත්පත්වල ප්‍රධාන ශීර්ෂ පාඨ අතරට පැමිණෙන්නට උක්ත සිනමා පටයට හැකිවී තිබේ.ට්වෙන්ටියත් සෙන්චරි ෆොක්ස් නිෂ්පාදනයක් වන ‘ඩෝන් ඔෆ් ද ප්ලැනට් ඔෆ් දි ඒප්ස්’ මැට් රීව්ස් ග් අධ්‍යක්ෂණයකි. මාර්ක් බොම්බැක්, රික් ජෆා සහ අමන්දා සිල්වර් එක්ව එහි තිර රචනය ලියා තිබේ.2011 චිත්‍රපටය අවසන් වූයේ මානවයාට සමාන බුද්ධියක් ලබන ‘සීසර්’ නමැති වානරයා සත්වෝද්‍යානයේ සියලු වානරයන් සංවිධාන කරගෙන මිනිසුන්ට පහර දී මුයිර් වනාන්තරයට පලායාමෙනි. මෙවර එහි දිගුව ඊට දස වසරකට පසු කාලය පසුබිම් කරගෙන ඇර‍ෙඹයි. ඒ වන විට මානවයා ශිෂ්ටාචාරය මාරාන්තික වෛරසයකට ගොදුරු වී විනාශ වී ගොසිනි.මුයිර් වනාන්තරයේ වානර ප්‍රජාව සීසර්ගේ යහපාලනය යටතේ කල්ගත කරයි. දිනක් සීසර්ගේ පුතු බ්ලූ අයිස්ටන් රොකට් ගේ පුතු ඇෂ්ටන් හදිසියේ මුණගැසෙන්නේ මිනිසෙකි. වෛරසයෙන් ගැලවී ජීවිත බේරාගත් මිනිස් කණ්ඩායමක අයකු වූ ඔහු උන්ට වෙඩි තබයි. එම වෙඩි පහරින් ඈෂ් තුවාල ලබයි. මානවයා වහා තම පිරිස සන්නද්ධව වනාන්තරයට කැඳවන අතර බ්ලූ අයිස් අනෙක් වානරයන් කැඳවයි. සීසර් පැමිණ මිනිසුන්ට අණ කරන්නේ වහා වනාන්තරයෙන් පිටව යන්නට කියාය.මානවයාට මරු කැඳවූ වෛරසයට ජානමය වශයෙන් ප්‍රතිශක්තිකරණය ඇති කරගත් මානවයන් පිරිසක් නටබුන් වූ සැන් ෆ්‍රැන්සිස‍්කෝ නගරයේ ජීවත් වෙති. සීසර් නගරයට පිවිස මිනිසුන්ට අවවාද කරන්නේ නැවත මුයිර් වනාන්තරයට ඇතුළුව වානරයන්ට බාධා කරන්නට එපා කියාය. එහිදී දෙපාර්ශ්වය අතර සාමයක් ඇතිවන අතර වානරයන් හා මානවයන් එකිනෙකාට උපකාර කර ගනිමින් ජීවත්වීම අරඹතත් දෙපාර්ශ්වයේම සාමයට අකැමැති බල ලෝභී පිරිස් කුමන්ත්‍රණ සඳහා පෙලඹෙති. වානරයන් අතර සිටින කෝබා මානවයන්ට වෛර කරන්නේ සත්වෝද්‍යානයේ දී තමාට සැලකූ ම්ලේච්ඡ ආකාරයන් සිහියේ තබාගෙනය. සීසර් මානවයන් හා සාමයට එළඹීම ගැන නොසතුටින් පසුවන කෝබාගේ අරමුණ වන්නේ වානර සංහතියේ නායකත්වය ලබාගෙන මානවයන් සම්පූර්ණයෙන්ම මිහිමතින් අතුගා දැමීමයි.මානවයෝ වානරයන්ගේ සහ‍යෝගය ද ඇතිව වේල්ලක් ප්‍රතිසංස්කරණය කොට නගරයට විදුලි බලය ලබා ගනිති. ඒ වෙනුවෙන් වානරයන්ගේ ද සහභාගීත්වය ඇතිව උත්සවයක් පැවැත්වෙද්දී පිරිසක් වානර ජනාවාසයට ගිනි තබති. කෝබා අන් කිසිවකුට නොපෙනෙන පරිදි සීසර්ට වෙඩි තබයි. සියල්ලට මානවයන්ට චෝදනා නඟන කෝබා වානරයන්ගේ නායකත්වය ගෙන මානවයන්ට එරෙහිව යුද වදියි. ඊට පෙර ඔහු ‘නිරායුධ මිනිසුන්ට හිරිහැර නොකළ යුතුය’ යන සීසර්ගේ ඉගැන්වීම පිළිපදින සියලු වානරයන් බන්ධනාගාර ගතකරයි. මානවයන්ගේත් වානරයන්ගේත් දුෂ්ට බලවේගවල අවසානය කුමක්ද? සීසර්ට සිය ජීවිතය බේරාගෙන යළි වානරයන්ගේ නායකත්වයට පත්ව මිනිසුන් හා සාමය ඇති කර ගත හැකි වේවිද?ජේසන් ක්ලාර්ක්, ගැරී ඔල්ඩ්මන්, කෙරී රසල්, කෝඩි ස්මිත් මැක්ෆී හා ජේම්ස් ෆ්‍රැන්කෝ වැනි නළු නිළියන් රඟන මෙය ත්‍රිමාන චිත්‍රපටයක් ද වෙයි. බොක්ස් ඔෆිස් වාර්තා පිහිටුවමින් පළමු සතියේ ප්‍රදර්ශනය වූ මෙම චිත්‍රපටය ලතින් ඇමෙරිකානු රටවල ප්‍රදර්ශනය ඇරඹූයේ පසුගිය 18 සිටය.ඒ ලෝක කුසලාන පාපන්දු තරගාවලිය නිමවනතුරු එම රටවල චිත්‍රපටය ප්‍රදර්ශනය ඇරඹීම පමා කිරීමට ගැනුණු තීන්දුව නිසාය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072010</link>
    <topic>මෙසීගේ සිහිනය මරා දැමූ ජර්මනියේ ජයග්‍රහණය</topic>
    <author>ෆවුස් ‍මොහොමඩ්</author>
    <content>මෙසීගේ සිහිනය මරා දැමූ ජර්මනියේ ජයග්‍රහණයජර්මන් ක්‍රීඩක ක්ලෝ්ස් සිය නිවුන් පුතුන් සමඟදකුණු අමෙරිකා භූමියේ ලෝක කුසලාන පාපන්දු තරගමාලාවක් දිනාගත් මුල්ම යුරෝපීය කණ්ඩායම වීමේ වාර්තාව මෙන්ම තවත් වාර්තා ගණනාවක් බිහිකරමින් 2014 ලෝක කුසලාන පාපන්දු තරගමාලාව ජයගත් ජර්මනිය, අමෙරිකා ඩොලර් මිලියන 35ක තෑගි මල්ලක් සමග කුසලානය ගෙදර ගෙන ගියා. බර්ලින් තාප්පය බිඳ එක්සත් ජර්මනිය ගොඩ නැගීමෙන් අනතුරුව ඔවුන් ලෝක පාපන්දු කුසලානය දිනා ගත්තු මුල්ම අවස්ථාව මෙයයි.අවස්ථා තුනකදී ඔවුන් පාපන්දු ලෝක කුසලානය ජයගත්තේ බටහිර ජර්මනිය නමිනුයි. මීට පෙර 1954, 1974 සහ 1990 දී ලෝක පාපන්දු කුසලානය ජයගත් ජර්මනිය 1966, 1982, 1986 සහ 2002 වසරවල දී අනුශූරතාව දිනාගෙනයි සිටියේ. තෝමස් මුලර්ගේ හා මිරොස්ලව් ක්ලොස්ගේ අත්දැකීම් මත ගොඩනැගුණු මෙවර ජර්මානු කණ්ඩායමේ සාර්ථකත්වයට ප්‍රබල හේතුවක් වූයේ ඔවුන්ගේ දැල රකින්නාගේ විශිෂ්ට දස්කම්. ඔහු තරගමාලාව පුරා කැපී පෙනෙන දස්කම් පෑවා මෙන්ම අවස්ථා ගණනාවකදීම ජර්මනිය පරාජයෙන් බේරාගත්තා.කොහොමවුණත් තරගමාලාව ආරම්භයේ දී නම් ජර්මනිය එතරම් අවධානයකට ලක්ව සිටියේ නෑ. රටවල් 32ක් තරග වැදුණු මූලික වටයේ දී ඔවුන් ‘ජී‘ කාණ්ඩය යටතේ පෘතුගාලයත්, අමෙරිකාවත්, ඝානා රාජ්‍යයත් සමග තරග වැදුණා. එහිදී අපරාජිතව සුපිරි 16ට එක්වූ ජර්මනිය වැඩි අවධානයට ලක්වුණේ අර්ධ අවසන් පූර්ව තරගයේ දී ප්‍රංශය පරාජය කිරීමෙන් අනතුරුවයි. පාපන්දු ලෝකය උඩුයටිකුරු කරමින් අවසන් පූර්ව තරගයේ දී ඔවුන් ගෝල 7-1කින් සත්කාරක බ්‍රසීලය පරාජය කිරීමත් සමග ලෝක කුසලානයේ ඊළඟ ශූරයා ජර්මනිය බවටඅනාවැකි පළවෙන්නට පටන්ගත්තා.වසර 84ක ඉතිහාසයකට හිමිකම් කියන ලෝක කුසලාන පාපන්දු තරගමාලාවේ වඩාත්ම අවාසනාවන්ත සිදුවීම බවට පත්වූයේ බ්‍රසිලයේ පරාජයයි. ඔවුන් සිය රටෙහි දෙවැනි වරට පැවැත්වෙන ලෝක කුසලාන පාපන්දු තරගමාලාව ජයගැනීමට ඉමහත් බලාපොරොත්තු ගොඩනගමිනුයි සිටියේ. එහෙත් ඒ බලාපොරොත්තුව එක් රැයකින් බිඳ දැමූ ජර්මනිය මුළු බ්‍රසීලයම මළගමක් බවට පත්කළා. බෙලෝ හොරිසෙන්ටෝ ක්‍රීඩාංගණයේ දී එම තරගය නිමාවට පත්වූයේ දහස් සංඛ්‍යාත කඳුළු, සුසුම් හා වේදනාත්මක විලාප හඬ මැදයි. එය බ්‍රසීලය සිය පාපන්දු තරග ඉතිහාසයේ ලැබූ වඩාත්ම දරුණු පරාජය බවට පත්වුණා. වසර 94කට පසුව ඔවුන් ලැබූ විශාලතම පරාජය ලෙසත් එය වාර්තා පොතට එක්වුණා.අවසන් මහා තරගයේ දී ආජන්ටිනාවට සිදුවූයේ ද ඒ ටිකමය. ලියොනල් මෙසිගේ නායකත්වයෙන් තරග වැදුණු ආජන්ටිනාවේ එකම අරමුණ වූයේ ශූරතාව ජය ගැනීමයි. ලෝක පාපන්දු ක්‍රීඩකයන් අතර මුල් තැන ගත්තු මෙසීගේ එකම බලාපොරොත්තුව වුණෙත් පාපන්දු කුසලානය සිය රටට ලබාදීමටයි. එහෙත් ජර්මානුවන් අභිබවා යාමට ඔවුන් අසමත්වුණා. අවසන් සටනට එක්වුණු මේ දකුණු අමෙරිකානුවන් හා යුරෝපයේ පාපන්දු ශූර ජර්මානුවන් හඳුන්වනු ලැබුවේ ලෝක කුසලාන පාපන්දු පිටියේ සම්ප්‍රදායික පසමිතුරන් ලෙසයි. ඔවුන්ට එවැනි තානාන්තරයක් ලැබී තිබුණේ මීට පෙර දෙවතාවක්ම අවසන් තරගයට එක්වීමේ හේතුවෙන්.1986 මෙක්සිකෝවේ පැවැති තරගමාලාවේ අවසන් මහා තරගයේ දී ගෝල් 3-2කින් ජර්මනිය පරදවා ආජන්ටිනාව කුසලානය රැගෙන ගියා. එහෙත් ඊළඟට 1990 ඉතාලියේ පැවැති තරගමාලාවේ දී ගෝල් 1-0කින් ආජන්ටිනාව පරදවා එකට එක කරන්නට ජර්මනිය සමත්වුණා. ඔවුන් 2002දිත් අවසන් මහා තරගයට පිවිසි අතර එවර බ්‍රසිලය හමුවේ ගෝල 2-0කින් පරාජයට පත්වුණා. පසුගිය තරගමාලා 2දීම තුන්වැනි තැන හිමිවුණෙත් ජර්මනියටයි. ඒ අතින් බැලූවිට ලෝක කුසලාන තරගමාලා ඉතිහාසයේ ජර්මානුවන්ගේ දස්කම් ආජන්ටිනාවට වඩා ඉහළය.එදා රියෝ ද ජැනයිරෝ නුවර මරකානා ක්‍රීඩා පිටියේ පැවැති අවසන් මහා තරගය නැරැඹීමට ජර්මනියේ චාන්සල්වරිය ඇන්ජෙලා මර්කල් ද පැමිණ සිටියා. ඇය කොහොමටත් ජර්මානු පාපන්දු පිලේ උග්‍ර රසිකාවියක් බවයි කියැවෙන්නේ. 2006 ලෝක කුසලාන පාපන්දු තරගමාලාවට සත්කාරකත්වය ලබාදුන්නේ ජර්මනියයි. ඊට පසුව ඇය සිය කණ්ඩායම තරග වදින ඕනෑම තරගයක් නැරැඹීමේ පුරුද්ද ඇතිකර ගත්තා. මෙවර තරගමාලාවේ දී පෘතුගාලය සමග පැවැති පළමු තරගය නැරැඹීමටත් ඇන්ජෙලා බ්‍රසිලයට ගියා. ඇය ජර්මානු ක්‍රීඩකයන්ගේ විවේකාගාරයේ නිත්‍ය සාමාජිකාවක්. එදා අවසන් මහා තරගය ජය ගැනීමෙන් පසුවද ඇය ජර්මානු ක්‍රීඩකයන්ගේ විවේකාගාරයට ගොස් ඇති තරම් ප්‍රිතිය සැමරීමට අමතක කළේ නෑ.මෙවර තරගමාලාවේ ‘රන් සපත්තුව‘ දිනාගනු ඇතැයි ආරම්භයේ සිටම අනාවැකි පළවූ ක්‍රීඩකයන් කීපදෙනකුම සිටියත් අවසානයේ එය හිමිවූයේ කොලොම්බියාවේ ජේම්ස් රොඩ්‍රිගස්ටයි. ඔහු තරගමාලාව පුරා ගෝල් 6ක් වාර්තා කළා. ජර්මනියේ තෝමස් මුලර් ගෝල 5කට හිමිකම් කී අතර මෙසී සහ නේමාර් ගෝල් 4 බැගින් රැස් කළා. අවසන් මහා තරගයේ දී ගෝලයක් වාර්තා කිරීමට මුලර් සමත්වුයේ නම් රන් සපත්තුව දිනා ගැනිමේ අවස්ථාව ඔහුට ලැබෙන්නට ඉඩ තිබුණා. එසේ වූවානම් පිට පිට දෙවැනි වරටත් රන් සපත්තුව දිනූ ලොව එකම ක්‍රීඩකයාගේ විරල වාර්තාව ඔහු සතුවෙනවා. 2010 තරගමාලාවේදි රන් සපත්තුව හිමිවූයේ මුලර්ටයි.දස්කම් අතර සිටි නේමාර් ආබාධයකට ලක්ව තරගාමාලවෙන් ඉවත්වීමත්, පසුගිය වසරේ ශූරයන් වූ ස්පාඤ්ඤයට මූලික වටයෙන්ම පරාජයට පත්ව ගෙදර යාමත් මෙවර තරගමාලාවේ අනපේක්ෂිත සිදුවීම් බවට පත්වුණා. කොහොමවුණත් 2018 වසරේ රුසියාවේ පැවැත්වෙන මීළඟ ලෝක කුසලාන පාපන්දු තරගමාලාවේ දී මීට වඩා වෙනස් සිදුවීම් රැසක් බලාපොරොත්තු විය හැකියි.ලෝක පාපන්දු තරගමාලාවේ විරයාට පිරිනැමෙන රන් පන්දුව සම්මානය දිනාගත් ආජන්ටිනාවේ සුපිරි ක්‍රීඩක ලියොනල් මෙසී ඒ සම්මානය සඳහා සුදුසු නැති බව ආජන්ටිනාවේ හිටපු විශිෂ්ට ක්‍රීඩක ඩියාගෝ මැරඩෝනා කියයි.‘මෙසීටත් ඒ සම්මානය වැඩකට නැති එකක් විදිහටයි බැලූ බැල්මට පෙනෙන්න තිබුණේ. ඔහු ඒ සම්මානය ගන්න ගියේ කැමැත්තෙන් නොවන බව මම දුටුවා.’ මැ‍රඩෝනා මේ අදහස පළ කළේ ඊයේ පෙරේදා පැවැති රූපවාහිනි වැඩසටහනකදීයි.1986 පාපන්දු ලෝක කුසලානය ආජ්න්ටිනාවට දිනා දුන් මැරඩෝනා ද එහි දී රන් පන්දුව සම්මානය දිනා ගත්තේය. නමුත් මැරඩෝනාගේ අදහස වන්නේ මෙවර තරගමාලාවේ මූලික වටයේ ලැබූ ගෝල් 4 හැරෙන්නට තීරණාත්මක තරගවල දී ඔහුගෙන් එවැනි දස්කමක් වාර්තා නොවුණු බවයි. ඔහු‍ගේ අදහස වන්නේ එම සම්මානයත් කොලොම්බියාව වෙනුවෙන් ගෝල් 6ක් වාර්තා කළ ජේම්ස් රොඩ්‍රිගස්ට හිමිවිය යුතු බවයි.මැරඩෝනා මේ අදහස පළ කිරීමට පෙර ලෝක කුසලාන පාපන්දු අවසන් තරගයෙන් දිනකට පසු ලෝක පාපන්දු සම්මේලනයේ සභාපති සෙප් බ්ලැටර් ද එවැනි අදහසක් පළ කර තිබුණා.‘මම ඇත්තම කියන්නම්. රන් පන්දුව සම්මානයට මෙසීගේ නම කියූ විට මම විමතියට පත්වුණා. මොකද ඔහු දස්කම් පෑවේ තරගමාලාවේ ආරම්භයේ දී පමණයි.’ බ්ලැටර් කියයි.මෙවර රන් පන්දුව සඳහා නිර්දේශ ඉදිරිපත් කර තිබ‍ුණේ එම සම්මේලනයේ තාක්ෂණ අධ්‍යයන කමිටුව මගින්.ජර්මනිය මගේ සිහිනය මරා දැම්මා. ‘රන් පන්දුවෙන් මට සතුටක් නෑ’ - මෙසීමේ අතර ‍අවසන් මහා තරගයෙන් ජර්මනිය හමුවේ පරාජයට පත්වීමෙන් අතිශය වේදනාවට පත් ආජන්ටිනා පිලේ නායක ‍ලියොනල් මෙසී මාධ්‍ය වෙත පවසා සිටියේ ඔහුට ‘රන් පන්දුව’සම්මානයෙන් සතුටුවිය නොහැකි බවයි.‘ජර්මනිය මගේ සිහිනය මරා දැම්මා. ඉතින් රන් පන්දුව සම්මානයෙන් මට කිසිම සතුටක් නෑ’ ඔහු එසේ කියා සිටියේ රන් පන්දුව සම්බන්ධව විවිධ මත පළවෙන්නටත් පෙරයි. ලැබූ පරාජයෙන් ඔහු දැඩි කනගාටුවටත්, කෝපයටත් පත්වයි සිටියේ. ආජන්ටිනා ක්‍රීඩාලෝලීන් ඉදිරියේ සිය අභිමානය බිඳ වැටීම ඔහුගේ දැඩි කනස්සල්ලට හේතුවුණා.‘පාපන්දු කුසලානය ආජන්ටිනාවට හිමිකර දීමට නොහැකිවීමෙන් මම දැඩි කනගාටුවට පත්වුණා. ඒ වගේම තරගය පරාජය වූ ආකාරය ගැන මට ඇතිවන්නේ කෝපයක්. අපිට ඒ තරගය ජයගැනීමේ අවස්ථාව තිබුණා.’ මෙසී එසේ පැවසුවා.‘මේ සම්මානය මම කිසිසේත්ම බලාපොරොත්තු වුණේ නෑ. ඔහු කියයි.මෙවර තරගමාලාවේ සම්මානලාභීන්:-රන් සපත්තුව(Golden Boot) - ජේම්ස් රොඩ්‍රිගස් (ගෝල් 6යි), රිදී සපත්තුව - තෝමස් මුලර් (ගෝල් 5යි), ලෝකඩ සපත්තුව - නේමාර් (ගෝල් 4යි)රන් පන්දුව (Golden Ball) - ලියොනල් මෙසී, රිදී පන්දුව - තෝමස් මුලර්, ලෝකඩ පන්දුව - අර්ජෙන් රොබෙන්රන් අත් ආවරණය (Golden Glove)- මැනුවෙල් නියෝර් (ජර්මනිය)නැගී එන ක්‍රීඩකයා - පෝල් පොග්බා (ප්‍රංශය)ක්‍රීඩාවේ ජීවගුණය රැකගත් කණ්ඩායම - කොලොම්බියාවජර්මනියට ජය ගෙනදුන් ගෝලය වාර්තාකළ ගොට්සේට පෙම්වතියගෙන් හාද්දක්ජර්මන් ක්‍රීඩා ලෝලීන්ගේ සතුටජර්මනියේ බැස්ටියන් මෙසී සමඟෆවුස් ‍මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072011</link>
    <topic>මා කැමැතිම කාන්තාවෝ</topic>
    <author>තුෂාරි නේරංජා වික්‍රමසිංහ</author>
    <content>මා කැමැතිම කාන්තාවෝකිංස්ලි රත්නායක‘මා කැමැතිම කාන්තාවෝ’ විශේෂාංගය හැඩ කරන්නට මෙවර එක්වන්නේ මෙරට ගුවන් විදුලි ක්ෂේත්‍රයේ වෙනසක් ඇති කරන්නට සමත් වූ නිවේදකයෙක්, වැඩසටහන් නිෂ්පාදකවරයෙක් මෙන්ම රූපවාහිනී නාළිකා අධ්‍යක්ෂවරයකු ද වන කිංස්ලි රත්නායකයි. මේ ඔහුගේ සොඳුරු මතක වදන්වලට පෙරළූ අයුරුයි.මගේ අම්මා රංජනී ජයවර්ධනමම වැඩියෙන්ම කැමැති කාන්තාව ඇයයි. අද මම මේ රැකියාව කරන්නේ, මගේ කථිකත්වය, ඒ හැකියාව දියුණු කිරීමේ දී අම්මා මගේ පිටුපසම හිටි නිසයි. මට මතකයි මා කථික තරගවලට රැගෙන යමින්, මා සමඟ අම්මත් ගිය අයුරු. අම්මාට මේ දේවල් ගැන ලොකු අවබෝධයක් තියෙන්න නැතිව ඇති. මම කවදාහරි මෙවැනි වෘත්තීමය තත්ත්වයකට පත්වේවි කියලා. නමුත් හැම විටම ඇය තම අවබෝධය තිබෙන මට්ටමට මාව දිරිමත් කරමින් මාව ඉදිරියට ගෙන ගියා.මගේ බිරිය රුවන්මලී වීරසිංහමුල දී ඇය මගේ අසන්නියක්. පසුව ඇය මගේ බිරිය වුණා. රැකියාව පැත්තෙන් වගේම සමාජය පැත්තෙනුත් මගේ ඔරොත්තු දීමේ ශක්තිය වැඩිදියුණු කරන්නේ ඇය. මම මුහුණදෙන ප්‍රශ්නවලදී ඇය මගේ පස්සෙන්ම ඉන්නවා. ඒ වගේම හිටියා. විශේෂයෙන් රැකියාව ඕනවට වැඩිය ඉදිරියට ගිහින් කරන්න ගිහිල්ලා විවිධ තර්ජනවලට මම මුහුණ දුන් අවස්ථා තිබුණා. ඒ අවස්ථාවලදී මාව දිරිමත් කරමින් ඇය මා වෙනුවෙන් ක්‍රියාත්මක වූ හැටි මම දැක්කා. ගෙදර ප්‍රශ්න දරුවන්ගේ දේවල් සියයට සියයක්ම කළමනාකරණය කරගනිමින් මා පිට නොපවරා මට මගේ රැකියාව නිදහසේ කරගන්නට අවශ්‍ය වටපිටාව සකසන්නේ ඇයයි. ඒ නිසා මගේ කැමැත්ත දෙවැනි තැනට හිමිවන කාන්තාව මගේ බිරියයි.මගේ වැඩිමල් දියණිය තුනු ශාක්‍යා රත්නායකඇය තමයි මාව ඉස්සරෝම අප්පච්චි කෙනෙක් කළේ. ජීවිතේ කොයිතරම් වෙනස් වෙනව ද කියන එක තේරුම් කරවන්න ඇගේ ආගමනය සමත් වුණා කිව්වොත් නිවැරැදියි. මගේ ලෝකයට ඇගේ පැමිණීමත් සමඟ මගේ ලෝකය නොහිතපු විදිහට වෙනස් වුණා.පුංචිම දුව කෙමෙන්දි සඳූපමා රත්නායකඇය මට ජීවිතේ සමහර දේවල් අලුතින්ම උගන්වනවා. මට ගෙදර එන්නට බල කරන තව චරිතයක් තමයි මගේ පුංචි කෙමෙන්දි. ජීවිතේම මාධ්‍ය කරගෙන හිටපු කාලයක් තිබුණු මට රැකියාවේත් පෞද්ගලික ජීවිතයේත් සමතුලිතතාව තියාගන්න ඇය උදව් කරනවා.මගේ අක්කා ප්‍රියංගිකා රත්නායකමට ඉන්නේ එක සහෝදරියයි. ඇය වෘත්තියෙන් ගුරුවරියක්. අක්කා ඉස්සර අම්මට මං ගැන කේළාම් කියන තැන සිට අද මේ මොහොත දක්වාම මං වෙනුවෙන් පෙනී සිටිනවා. මං ඇයට හුඟාක්ම ගරු කරන දෙයක් මයි ඇය කොයිම වේලාවකවත් මං මේ සමාජයේ යම් සිවිල් තත්ත්වයක් අත්පත් කරගෙන ඉන්නවානම් එය කොයිම වෙලාවකවත් ඇගේ මට්ටමට එකතු කරගන්න එක හෝ එයින් වරප්‍රසාද ලබන්නට නොයෑම. ඇය තම දරුවනට වගේම අනෙක් දරුවන්ටත් උගන්වන්න මහන්සි වෙන ආකාරය, විශේෂයෙන්ම ආර්ථික ලාභය ගැන නොසලකා ඇය ගෙන යන ඒ උතුම් කාර්යය දුටුවාම ඇතිවන්නේ විශාල සතුටක්.ආචාර්ය ලලිතා සිරිබද්ධන‘මුතුහර’ වැඩසටහනේ එකල නිෂ්පාදිකාව ඇයයි. මම ඇයට කැමැති ජනමාධ්‍ය පිළිබඳ ලොකු අවබෝධයක් නොතිබුණු මම වගේ ආධුනික කෙනෙක්ව සාමාන්‍ය තරගාවලියකින් ඉදිරියට ආවට පස්සේ, වෘත්තිමය තත්ත්වයට පත්වෙන තුරු මට මාධ්‍ය අවබෝධය ලබා දෙමින් රටේ සම්පත් දායකයකු වන්නට තරම් අවස්ථාව ලබා දුන්නා. ඇගේ දරුවන්ටවත් එලෙස අවස්ථාව ලබා නොදී අපි වගේ ආධුනිකයන් රැසකට ‘මුතුහර’ හරහා ඉදිරියට එන්නට ඇය අත දුන්නා.කුමාරි ග්‍රේරුඇය මොහාන් ලාල් ග්‍රේරු ගේ බිරියයි. ලයිසියම් ජාත්‍යන්තර පාසලේ කළමනාකරණය පරිපාලනය ඉතාමත්ම බුද්ධිමත්ව කාර්යක්ෂමව කැපවීමෙන් පිරිසුදුව දක්ෂ ලෙස ඇය කරගෙන යන අයුරු හරිම අපූරුයි. එවන් අධ්‍යාපනික පරිපාලන නිලධාරිනියක්, අධ්‍යක්ෂවරියක් කාන්තාවකට ආදර්ශයක් ලෙස මම දකිනවා.ගජමන් නෝනාසිංහල සාහිත්‍ය ගැන කතා කරත්දී ගජමන් නෝනා අමතක කරන්න බැහැ. අපේ සාහිත්‍ය යුගයක් නිර්මාණය කරපු කාන්තා චරිතය ඇයයි. පොළොවේ පය ගහලා හිටපු, රටේ ලොකු තැනක් ලකුණු කරපු, ගමෙන් නමක් හදාගත් කිවිඳියක් හැටියට ගජමන් නෝනා අපට විශේෂයි. ඇගේ කවිකාර කමටත්, මුඛරිකමටත් හැකියාවටත් මම ගොඩාක් කැමැතියි.මැඩෝනාමැඩෝනා ජනප්‍රිය සංස්කෘතිය කියන දෙය ලෝකයට ගෙන ගියා. ඇය ගායනය, නර්තනය, රංගනය වැනි හුඟාක් පැතිවල කාලයෙන් කාලයට ලෝකයේ අලුත් දේවල් වෙනස් කරමින් යන ප්‍රාසාංගික ශිල්පිනියක් ලෙස මම දකිනවා. ඇය විටෙක රූපයෙන්, රඟපෑමෙන්, විවිධ ඉසව්වලින් ඉදිරියට එනවා. මැඩෝනා අලුත් දේවල් කරන ප්‍රාසාංගික ශිල්පිනියක නිසාම මම ඇයට කැමැතියි.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072012</link>
    <topic> ඩ්‍රීම් ස්ටාර්ස්ලාට ‘චක්‍රවර්ති’ කියලා අපේ තාත්තාට අගෞරව කරන්න එපා</topic>
    <author>ජෝජ් රොබ්සන් ද සිල්වා</author>
    <content> ඩ්‍රීම් ස්ටාර්ස්ලාට ‘චක්‍රවර්ති’ කියලා අපේ තාත්තාට අගෞරව කරන්න එපාබයිලා චක්‍රවර්ති එම්.එස්. ප්‍රනාන්දුගේ පුත් සරත් ප්‍රනාන්දුDerana dream star” පස්වන අදියරේ සුපිරි තරුව ලෙස පසුගියදා අභිසෙස් ලැබුවේ ඇඹිලිපිටියේ එම්.ජී. ධනුෂ්ක යි. අවසාන තරගය පැවති දින වැඩසටහනේදී එම්.ජී. ව “චක්‍රවර්ති” ලෙස හැඳින්වීම හේතුවෙන් බයිලා චක්‍රවර්ති එම්.එස්. ප්‍රනාන්දු ගායකයාණන් හට අපකීර්තියක්, අගෞරවයක් සිදු වී යයි සංගීත ක්ෂේත්‍රයේ කතාබහක් ඇති වී ඇති අතර “සැබැවින්ම අපේ පියා (එම්.එස්. ප්‍රනාන්දු) දශක ගණනාවක් රැගෙන ආ ‘චක්‍රවර්ති’ නාමය reality වැඩසටහනකින් ආ SMS තරුවකට දීලා අපේ පියාට කලා ලොවේ ඉන්න කුහකයින් පිරිසක් මේ කළේ අගෞරවයක්” යයි පවසමින් එම්.එස්. ගේ දරුවෝ ද සිය විරෝධය ප්‍රකාශ කරමින් සිටිති. ඒ පිළිබඳව එම්.එස්. ගේ පුතෙකු වන සරත් ප්‍රනාන්දු “රසඳුන” සමඟ කතාබහකට එක් වුණේ මෙසේ ය.“අපේ පියාගේ වියෝ වීමෙන් පසුව මේ වනතුරුම එතුමාගේ නාමයට හානියක්, අගෞරවයක් වන අයුරින් සංගීත ක්ෂේත්‍රයේ කිසිවෙකු හෝ මේ වගේ දෙයක් කරලා නැහැ. ඇත්ත වශයෙන්ම මේ දේ කරලා තියෙන්නේ අපගේ පියාගේ කීර්ති නාමයට ඊර්ෂ්‍යා කරන කුහක සිත් ඇති තමන් කලාකාරයින් යයි කියා ගන්නා තුට්ටු දෙකේ කලාකරුවන් පිරිසකගේ මෙහෙයවී‍මෙන් කියලයි අපට හිතෙන්නේ. සත්තකින්ම මෙය කුහකකමක්. අපගේ පියා වියෝ වීමෙන් පසුවත් ‘චක්‍රවර්ති’ නමින් හැඳින්වෙමින් ජනප්‍රියත්වයේ රැඳී සිටිමින් එතුමාගේ ගීත රැව් පිළිරැව් දී පවතිනවාට ඊර්ෂ්‍යා කළ ඔය තුට්ටු දෙකේ කුහක කලාකාර පිරිස මාන බලබලා උන්නේ ‘චක්‍රවර්ති’ යන ඔය වටිනා නාමය කාට හෝ දීලා නැතිකර දමන්නයි. ඔය SMS තරුව අපේ පියාගේ ගීත ගායනා කළ හින්දා එම කුහකයින් මේක අවස්ථාවක් කර ගත්තා ඔවුන්ගේ කුහක අරමුණ ඉටු කර ගන්න.”* ඔබේ පියාගේ නමට මෙම “චක්‍රවර්ති” නාමය එක් වූ අයුරු පවසනවා නම්..?“අපේ පියා ‘චක්‍රවර්ති’ නාමය ලබා ගත්තේ ආවට ගියාවට නෙමේ. එතුමා ගීත ගායන කලාවට යොමුවෙලා, පුහුණුවීම් කරලා, වාද බයිලා ක්ෂේත්‍රයේ බලකණු සමඟ තරග කරලා, රන් සහ රිදී කුසලාන 159 ක් දිනා ගනිමින් ඉමහත් කැපවීමක් කරලා තමයි ඔය වටිනා නාමයෙන් පිදුම් ලැබුවේ. එමෙන්ම එතුමා භාෂා පහකින් ගීත ගායනා කළා. රසික ජනතාව ඉදිරියේ ප්‍රසිද්ධ වේදිකාවේ එවලේම දුන් මාතෘකාවට පද බැඳ ගායනා කර ‘චක්‍රවර්ති නාමය සඳහන් රන් බෝ කොළය කරුණාරත්න අබේසේකර කලාකරුවාණන්ගෙන් තමයි ලබා ගත්තේ. මෙම නාමය අපේ පියාට ලැබුණේ එතුමාගේ සුවිශේෂ දක්ෂතාව නිසා මිස ඔය අවිචාරවත් SMS නිසා නෙමේ. ‘චක්‍රවර්ති’ නාමය reality වැඩ සටහනකින් ආපු SMS තරුවකට දීම මෙම ගෞරවනීය නාමයට වගේම අපේ පියාටත්, එතුමාගේ දරුවන් වන අපටත්, එම්.එස්. ප්‍රනාන්දු ගායකයාණන්ට ආදරය කරන එතුමාගේ ගීත වලට ප්‍රිය කරන රසික රසිකාවියන්ටත් කළ අගෞරවයක් ලෙසයි අපි සලකන්නේ.”* ඔබ පැහැදිලිවම පවසන්නේ ‘චක්‍රවර්ති’ ලෙස එම්.ජී. ව හැඳින්වීම හේතුවෙන් මෙම අගෞරවය සිදු වූ බව ද..?“ඔව්. එම නිසා අපේ පවුලේ හැමෝමත්, සංගීත කලාව හොඳින් දන්නා කලාකරුවනුත්, අපේ පියාට ආදරය කරන රසික රසිකාවියනුත් දැඩි අපහසුතාවයකට පත් වුණා. ඒ අවස්ථාවේ සිට මෙතෙක් අපට දුරකථනයෙන්, facebook එකෙන්, e-mail වලින්, skype එකෙන් සහ හමුවීමෙන් අදහස් දක්වන එතෙර මෙතර සිටින රසික හිතවතුන්ගේ ප්‍රතිචාර වලින්ම අපට පැහැදිලිව දැනෙනවා ඔවුන් මොනතරම් නම් අපහසුතාවයකට පත් වීද ඉන්නේ කියන එක. ඔවුන් වත්, අපේ පවුලේ කිසිවෙකු වත් SMS තරුව සමඟ අමනාපයක් නැහැ. මොකද ඔහු නොවේනේ ‘චක්‍රවර්ති’ නාමය දමා ගත්තේ. පැහැදිලිවම මෙවැනි වටිනා නාමයක් ලබන්න තම ජීවිතය කැප කළ එම්.එස්. ප්‍රනාන්දු නම් අග්‍රගණ්‍ය කලාකරුවාට මේ අගෞරවය කළේ අප මුලින් සඳහන් කළ අපේ පියාගේ ජනප්‍රියත්වය ඉවස දරා ගත නොහැකිව සිටින අර තුට්ටු දෙකේ කලාකාර කුහකයින් පිරිසයි. (“තොප්පිය හරි නම් දාගන්න” යයි උපහාස ස්වරයෙන් පවසා හිනැහෙමින්...) ඔවුන් මාන බලමින් උන්නේ කොයි යම් මොහොතක හෝ ‘බයිලා චක්‍රවර්ති එම්.එස්. ප්‍රනාන්දු’ නාමය ඉදිරියට ගෙන එන එතුමන්ගේ දරු පරපුරට ප්‍රහාරයක් එල්ල කරන්නයි. මේ කළේ ඒ කුහක පහර දීමයි.”* එම්.ජී. ට ‘චක්‍රවර්ති’ නමින් හැඳින්වීම නොගැළපෙන බව ද ඔබ තවදුරටත් අදහස් කරන්නේ...?“සංගීත ක්ෂේත්‍රයේ කාට වුණත් ඒ දෙය පැහැදිලිවම තේරෙනවානේ. SMS reality වැඩසටහනින් අපේ පියාගේ ගී ගැයුවාට ඔය SMS ‘චක්‍රවර්ති නාමය කොහෙත්ම ගැළපෙන්නේ නැහැ. වෙනත් ගායන ශිල්පියෙකු අනුකරණය කරමින් අනුන්ගේ ගීත ගයමින් SMS වලින් ආව ඔහුට කොහොමද මේ වටිනා නාමය දෙන්නේ...? මෙය වැරැද්දක්. මීට අපේ පවුලේ බලවත් අප්‍රසාදය අපි පළ කරනවා.”* ඔබ ඇතුළු සහෝදරයින් විසින් ඊට පිළියම් ලෙසින් කිසියම් පියවරක් ගත යුතුයි නේද...?“අපි විමසිල්ලෙන් ඉන්නවා. මොකද ඔය SMS තරුව පවසා තියෙනවානේ තරගයේදී අපේ පියාගේ ගීත ගායනා කළාට ඉන්පසුව ගායනා නොකරන බව. ශ්‍රී ලංකාවේ බයිලා චක්‍රවර්ති එම්.එස්. ප්‍රනාන්දු කියන්නේ අපේ පියාට පමණයි. මේ ලොව පවතින තාක් කල් එය වෙනස් කරන්න කාටවත්ම බැහැ. මේ රටේ බුද්ධිමත් රසික ජනතාව දන්නවා - නියම බයිලා චක්‍රවර්තිගේ ගීත ගායනා කරන්න එතුමාගේ පුතුන් සහ සහෝදරයා (වෝල්ටර් ප්‍රනාන්දු) සිටින බව. මම මේ ප්‍රකාශය කරන්නේ අපේ පවුලේ හැමෝම වෙනුවෙනුයි. කුහකයින් පිරිසකගේ ඕනෑකමට ඔය මොන දේ කළත් ඒවාට අපි සැලෙන්නේ නැහැ. හැමදාටම අපේ පියා එම්.එස්. ප්‍රනාන්දුම ‘බයිලා චක්‍රවර්ති’ මිස අන් කිසිවෙකු චක්‍රවර්ති නොවේ. මේ අවස්ථාවේ අපව දැනුවත් කරමින් අප සමඟ රැඳි සිටින සියලුම රසික හිතවතුන්ට ස්තූතියි.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072013</link>
    <topic>මහා පුදුමෙ මේකනේ තට්ටු දෙකේ බස්ය මේ</topic>
    <author>කුමාර සිරිවර්ධන</author>
    <content>මහා පුදුමෙ මේකනේ තට්ටු දෙකේ බස්ය මේපසුගිය දිනෙක එංගලන්තයේ ලන්ඩන් අගනගරයේ වීදි හරහා ‘ඩබල් ඩෙකර්’ නැතහොත් තට්ටු දෙකේ බස් රථ 130ක් එක පෙළට ඇදෙන්නට වූයේ මඟ දෙපස ‍රොක්ව සිටි ජනතාවගේ ප්‍රීති ඝෝෂා මධ්‍යයේය. එම බස් රථ නිෂ්පාදනයට වසර 60ක් පිරීම සනිටුහන් කරමින් ලන්ඩනයේ වීදි හරහා එම බස් රථ පෙරහර ඇදිණි.1960 දශකයේ පමණ පටන් 1970 දශකයේ මැද භාගය පමණ වන තුරු මෙරට අගනගරයේ මාවත්වල ද තට්ටු දෙකේ බස් රථ ධාවනය වූයේය. තනි තට්ටුවේ ඉසුසු වර්ගයේ බස් රථ තොගයක් එකල ලංකා ගමනාගමන මණ්ඩලය වෙත ගෙන්වා සේවයට යෙදවීමත් සමඟ ක්‍රමයෙන් තට්ටු දෙකේ බස් රථ අග නගරයේ මාවත් වෙතින් ඉවත් වූ බවත් අපේ මතකයේ තිබේ.දැන් ඉඳහිට තට්ටු දෙකේ බස් රථ අගනගරයේ දැකගන්නට ලැබෙන්නේ විශේෂ අවස්ථාවන්හිදී පමණි. පසුගියදා 20 විස්ස ලෝක කුසලාන දිනූ ශ්‍රී ලංකා ක්‍රිකට් කණ්ඩායම කටුනායක සිට කොළඹ ගාලු මුවදොරට කැඳවාගෙන ආයේ ඉහළ තට්ටුව විවෘත ඩබල් ඩෙකර් බස් රථයකිනි.ශ්‍රී ලංකාවේදී තට්ටු දෙකේ බස් හෝ ඩබල් ඩෙකර් යන හැඳින්වීම ලැබූවත් විශේෂයෙන්ම ලන්ඩන් නගරයේ මඟී ප්‍රවාහනය සඳහා නිෂ්පාදනය කෙරුණු මෙම බස් රථ වර්ගය එංගලන්තයේ හැඳින්වූයේ ‘ඒඊසී රූට් මාස්ටර්’ යනුවෙනි. ලන්ඩන් ප්‍රවාහන සේවය නිර්මාණය කළ මෙම බස් රථ වර්ගය නිෂ්පාදනය කළේ අසෝෂියේටඩ් ඉක්විප්මන්ට් (ඒඊසී) සහ පාක් රෝයල් වෙහිකල් යන සමාගම්ය. පළමු තට්ටු දෙකේ බස් රථය 1954 දී නිපැයුණු අතර එම සමාගම් මඟින් අවසන් තට්ටු දෙකේ බස් රිය නිපදවා ලබා දී ඇත්තේ 1968 දීය.ලන්ඩන් ප්‍රවාහන සේවය පළමු ඩබල් ඩෙකරය මඟී ප්‍රවාහනය සඳහා යොදවා ඇත්තේ 1956 පෙබරවාරියේ දී ය. කෙසේ වෙතත් 2005 දෙසැම්බරයේ දී ඔවුන් අවසාන ඩබල් ඩෙකරය ද සේවයෙන් ඉවත් කරගෙන ඇත. ලන්ඩන් ප්‍රවාහන සේවය මේ වන විට සියලුම ඩබල් ඩෙකර් බස් රථ මඟී ප්‍රවාහනයෙන් ඉවත් කරගෙන ඇතත් මධ්‍යම ලන්ඩනයේ ජාතික උරුමය දක්වන වීදි දෙකක පමණක් තවමත් තට්ටු දෙකේ බස් රථ කිහිපයක් ධාවනය කෙරෙයි.ඉහත සඳහන් කළ සමාගම්වලට අමතරව බ්‍රිටිෂ් යුරෝපියන් එයාර්වේස් හා නොදර්න් ජෙනරල් ට්‍රාන්ස්පෝට් යන සමාගම් ද ‘රූට් මාස්ටර්’ බස් රථ සුළු සංඛ්‍යාවක් නිපයා තිබේ. ගතවූ වසර 60 ඇතුළත නිපැයී ඇති තට්ටු දෙකේ බස් රථ සංඛ්‍යාව 2876කි. තවමත් සේව‍ෙය් යෙදවිය හැකි තත්ත්වයේ තට්ටු දෙකේ බස් රථ 1280ක් ලන්ඩනයේ තිබේ.තට්ටු දෙකේ බස් රථ එංගලන්තයෙන් පිටත ධාවනය කෙරුණේ කොළඹ පමණක් නොවේ. ස්කොට්ලන්තය, ජර්මනිය, ප්‍රංශය මෙන්ම ඇමෙරිකාව ද මෙම බස් රථ සුළු ප්‍රමාණ ගෙන්වා ඒ ඒ රටවල ධාවනය කරවා තිබේ.රූට් මාස්ටර් බස් රථ මඟී ප්‍රවාහනයට එක්වීමේ 60 වන සංවත්සරය පසුගිය 13 වන ඉරිදා පැවැත්වූයේ ලන්ඩනයේ ෆින්ස්බරි උද්‍යානය කේන්ද්‍ර කොට ගෙනය. ඊට බස් රථ 130ක් යොදවා තිබූ අතර එංගලන්තයෙන් මුල්වරට විදේශයකට ආනයනය කළ ‘රූට් මාස්ටර්’ බස් රථය ජර්මනියෙන් ආපසු ගෙන්වාගෙන තිබුණේ මෙම උත්සව අවස්ථාවට එක්කරවනු පිණිසය.නගරයන්ට යම් අලංකාරයක් එක් කළ තට්ටු දෙකේ බස් රථ මඟී ප්‍රවාහනයෙන් ඉවත් කිරීමට ලන්ඩන් ප්‍රවාහන සේවය තීරණය කළේ මන්ද, නිෂ්පාදන සමාගම් 1968න් පසු එම බස් රථ නිපැයීම නතර කළේ මන්ද යන්න පැහැදිලි නැත. සමහර විට නිෂ්පාදන සමාගම් එම තීන්දුව ගත්තේ විදෙස් රටවලින් සිතූ තරම් ඇනවුම් නොලැබීම නිසා විය හැකිය. මඟී ආසන 64ක් සහිත “රූට් මාස්ටර්’ බස්රිය සාමාන්‍ය ට්‍රොලි බයකට වඩා ‍ටොන් තුනක් බරින් අඩුව නිපැයුණ බව නිෂ්පාදන සමාගම් පවසයි.මේ වන විට අලුත්ම මෝස්තරයකට නිපැයුණු තට්ටු දෙකේ බස් රථ අටක් ‘නිව් රූට් මාස්ටර්’ යන නමින් හැඳින්වෙමින් 2012 පෙබරවාරියේ සිට ලන්ඩනයේ වීදිවල ධාවනය වෙයි. 2016 වන විට එම බස් රථ සංඛ්‍යාව 600 දක්වා ඉහළ නැංවීමට බලාපොරොත්තු වන බව ප්‍රවාහන සමාගම් පවසතත් එය එසේම වේද යන්න සැක සහිතය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072014</link>
    <topic> ‘මහ ගස් යට’ හැදෙන පරපුරක ලේඛන ප්‍රතිභාව</topic>
    <author>හේමාලි විජේරත්න</author>
    <content> ‘මහ ගස් යට’ හැදෙන පරපුරක ලේඛන ප්‍රතිභාවශ්‍රී ලාංකේය සාහිත්‍ය ලෝකයට නවක ලේඛක ලේඛිකාවන් පිරිසකගේ සම්ප්‍රාප්තිය සනිටුහන් වූ සුවිශේෂී මොහොතක් පසුගිය 17 වැනි දින ‍උදා විණි. මේ නවක ලේඛක ලේඛිකාවන් දොරට වැඩියේ සංහිද මුද්‍රණ සහ ප්‍රකාශන ආයතනයේ පූර්ණ මැදිහත්වීම හා ආශිර්වාදය ඇතුව ය.වටිනා දේ ලියන ලේඛික ලේඛිකාවන් රටකට මහත් සම්පතකි. එවැනි පිරිසක් බිහිකරලීමට අතහිත දෙන්නේ ද මතු පරපුරක අනාගතය උදෙසා මහඟු මෙහෙවරක නියුතු වන්නෝ ය. ලොව පුරා විවිධ ක්ෂේත්‍රයන් හි ඉහළ තලයක වැජඹුණු චරිත ප්‍රස්තුත කරගනිමින් රචනා කරන ලද ග්‍රන්ථ දොළසක් එදින දොරට වැඩියේ ය. ඉංග්‍රීසි සහ සිංහල යන ද්විභාෂාවන්ගෙන් ලියැවී ඇති මෙම ග්‍රන්ථයන් හි එන විරු චරිතයන්ගේ පවුල් ජීවිතය කුටුම්භයේ ඇතිවූ විවිධ ගැටලු හා සබඳතා පිළිබඳ තරුණ දරුවන්ගේ දෘෂ්ටිවාදාත්මක විමසුම් අන්තර්ගත වෙයි.‘චාල්ස් ඩාවින් - පරිණාමවාදයෙන් එහාට’ නම් වූ ග්‍රන්ථය රචනා කර ඇත්තේ නඳුනි දසන්ති ලේඛිකාව විසිනි. ඇය මිලාගිරිය ශාන්ත පාවුළු බාලිකා විද්‍යාලයේ 11 වැනි වසරේ ඉගෙනුම ලබයි. 15 වැනි වියේ පසුවන නඳුනිට මෙම ග්‍රන්ථය රචනා කිරීමට ඇගේ ජීවන අත්දැකීම් ද බෙහෙවින් ම පාදක වී ඇත. එංගලන්තයේ ස්ටැෆඩ‘ෂයර් ප්‍රාන්තයේ ෆෙන්ටන්හි පිහිටි ග්ලිබ් ප්‍රාථමික විද්‍යාලයේ 6 වැනි ශ්‍රේණිය දක්වා අධ්‍යාපනය ලැබූ ඇය එහිදී පැරණිතම ඉංග්‍රීසි ගම්මානවලින් සමන්විත වූ පරිසරයක ජීවත්වූ අතර එහිදී චාල්ස් ඩාවින් පිළිබඳ විශාල දැනුමක් සහ අත්දැකීම් රැසක් ලබාගෙන ඇත.චාල්ස් ඩාවින්ගේ උපන්ගම වන සෲෂ්බරි ප්‍රදේශයක් චාල්ස් ඩාවින්ගේ බිරිය වන එමා ඩාවින් (වෙජ්වුඩ්) ජීවත්ව සිටි මියර් ලොන්ටන් හා ඔවුන්ගේ විවාහ මංගල උත්සවය පැවැත්වූ ශාන්ත ඇග්ලිකන් දේවස්ථානය පිහිටා තිබුණේ ද ස්ටැෆඩ්ෂයර් ප්‍රාන්තයේ ය. එම පරිසරයේ ජීවත්වූ ඇය ලන්ඩනයේ ස්වාභාවික ඉතිහාස විද්‍යා කෞතුකාගාරයේ ඇති ඩාවින් සඳහා වෙන්කරන ලද කොටස මෙන් ම වාර්ෂිකව පවත්වන ලද ඩාවින් සමරු උලෙළ සහ ප්‍රදර්ශනය නැරඹීම ද මෙම ශ්‍රේෂ්ඨ විද්‍යාඥයා පිළිබඳ ලිවීමට උනන්දුවක් ඇති කිරීමට හේතු විය.“නොනිමි නාදය - බොබ් මාර්ලේ” ග්‍රන්ථය චතුපමා පාඨලී අබේවික්‍රම විසින් රචිත ය. ඇය කොළඹ මියුසියස් විද්‍යාලයේ සහ දේවි බාලිකා විද්‍යාලයේ ආදි සිසුවියකි. දැනට කොළඹ විශ්වවිද්‍යාලයේ ශාස්ත්‍ර පීඨයේ ඉගෙනුම ලබයි.‘වින්සන්ට් චර්චිල් - අසහාය සෙවණැල්ල’ ග්‍රන්ථය රචනා කළේ භාග්‍යා දිල්රුක්ෂි වික්‍රමසිංහ ය. මහනුවර මහාමායා බාලිකා විද්‍යාලයේ ආදි සිසුවියක වන ඇය ශ්‍රීමත් ‍ජෝන් කොතලාවල ආරක්ෂක විශ්ව විද්‍යාලයේ නීති පීඨයේ කථිකාචාර්යවරියකි. (පරිවාස) ඇය මීට ප්‍රථම සල්මන් රුෂ්ඩිගේ ‘භරූන් ඇන්ඩ් ද සී ඔෆ් ස්ටෝරිස්’ නම් කෘතියේ සිංහල අනුවර්තනය ද පළ කර ඇත.ඇමෙරිකා එක්සත් ජනපදයේ 16 වැනි ජනාධිපතිවරයා වූ ඒබ්‍රහම් ලින්කන් පිළිබඳ ලියැවුණු ‘ඒබ්‍රහම් ලින්කන් කඳුළින් ලියැවුණු කතාවක්’ ග්‍රන්ථය බුද්ධි ප්‍රභාදිනී දයානන්ද රචනා කර ඇත. ඇය බ/ ලුණුගල මධ්‍ය මහා විද්‍යාලයෙන් ප්‍රාථමික අධ්‍යාපනය ලබා පසුව කොළඹ යසෝදරා බාලිකාවෙන් උසස් අධ්‍යාපනය ලැබුවා ය. දැනට කොළඹ විශ්ව විද්‍යාලයේ ශාස්ත්‍ර පීඨයෙහි, ජාත්‍යන්තර සබඳතා පිළිබඳ විශේෂ උපාධියක් ඉංග්‍රීසි මාධ්‍යයෙන් හදාරති.‘ආලවන්ත සටන් කාමියා - මොහමඩ් අලි’ ග්‍රන්ථය එම්.ටී. චමෝද්‍යා ලක්ෂානි රචනා කර ඇත. චමෝද්‍යා නුගේගොඩ අනුලා විද්‍යාලයේ කලා අංශයෙන් උසස් පෙළ හදාරන සිසුවියකි. සුපිරි බොක්සිං ක්‍රීඩකයකු වුණු මොහමඩ් අලිගේ පෞද්ගලික ජීවිතය, අධ්‍යාපනය ආදී සුවිශේෂි සන්ධිස්ථාන ඇසුරින් මේ ග්‍රන්ථය රචනා කර ඇත.‘එල්විස් ප්‍රෙස්ලි - තරුවක සෙවණැල්ල’ සංගීත ක්ෂේත්‍රයේ සුපිරි තරුවක වූ එල්විස් ප්‍රෙස්ලි සහ ඔහුගේ දියණිය අතර දක්නට ලැබුණු සුවිශේෂත්වය පදනම් කරගෙන මේ ග්‍රන්ථය රචනා වී ඇත. දෞපදී චන්දමිත්තා ජයවීර මෙම ග්‍රන්ථය රචනා කර ඇත. ඇය ලින්ඩ්සේ බාලිකා විද්‍යාලයෙන් සහ සිරිමාවෝ බණ්ඩාරනායක බාලිකා විද්‍යාලයෙන් අධ්‍යාපනය ලැබ දැනට ලන්ඩන් විශ්වවිද්‍යාලයට අනුබද්ධව එල්.එල්.බී. නීතිවේදී උපාධිය හදාරමින් සිටියි.‘සුදු පාට මැන්ඩෙලා’ සචින්ත්‍යා ගඟුලැලි ද සිල්වා විසින් විරචිතය. මිනිසත් බවේ පැවැත්ම තීරණය වනුයේ ලද අයිතිවාසිකම් රැක ගැනීමෙන් හා නොලද අයිතිවාසිකම් දිනා ගැනීමෙනි” යන යථාර්ථය ලොවට පසක් කළ නෙල්සන් මැන්ඩලාගේ චරිතය මේ සඳහා පාදක කරගෙන ඇත. සචින්තා ගම්පහ සිරිකුරුස විද්‍යාලයේ ශිෂ්‍යාවකි.විප්ලවයක දූ පුතුන් - කාල්මාක්ස්’ නම් වූ ග්‍රන්ථය හිරන්‍යාදා දේවසිරි රචනා කොට ඇත. ඇය දැනට කොළඹ විශාඛා විද්‍යාලයේ උසස් පෙළ හදාරන ශිෂ්‍යාවකි. කාල්මාක්ස් ගේ දියණිවරුන් ක්‍රියාකාරී දේශපාලන චරිත වූ අතර ඔවුන්ගේ ක්‍රියාකාරී චරිත ස්වභාව මෙයින් හෙළිදරව් වේ.කෞමදී පුන්සරාදේවි ජයවීර’ විසින් රචිත ‘රෝල්ඩ් ඩාල් - පන්හිඳට මුවාවී’ ග්‍රන්ථය ප්‍රකට ඉංග්‍රීසි ලේඛකයකු වටා ගෙතුණකි. කෞමදී දැනට සිරිමාවෝ බණ්ඩාරනායක විද්‍යාලයේ උසස් පෙළ හදාරන සිසුවියකි.පන්සිළු සන්නස්ගල විසින් රචිත ‘චේ ගෙවාරා - ගරිල්ලා සින්ඩ්‍රෝමය’ ග්‍රන්ථය චේ ‍ෙගවේරාගේ චරිතය ඇසුරින් රචනා වූවකි. පන්සිළු සන්නස්ගල කොළඹ විචර්ලි ජාත්‍යන්තර පාසලෙන් අධ්‍යාපනය ලැබ දැනට මෙල්බර්න් විශ්ව විද්‍යාලයේ උපාධිය හදාරමින් සිටියි.‘මාග්‍රට් තැචර් - නිහඬ ඉකිබිඳුම’ රසාංගි කල්පනා රචනා කර ඇත. විශාකා විද්‍යාලයෙන් සහ නුගේගොඩ ශාන්ත ජෝසප් බාලිකා විද්‍යාලයෙන් අධ්‍යාපනය ලත් ඇය කොළඹ විශ්වවිද්‍යාලයේ නීති පීඨයේ දෙවැනි වසර ශිෂ්‍යාවකි.‘ඇල්බට් අයින්ස්ටයින් - සිඳුමත බිඳු’ ග්‍රන්ථය සවි සත්‍යානි වික්‍රමාරච්චි රචනා කර ඇත. සවි ගම්පහ රත්නාවලී බාලිකා විද්‍යාලයෙන් අධ්‍යාපනය ලැබ දැනට මොරටුව විශ්වවිද්‍යාලයේ ඉංජිනේරු පීඨයේ මෝස්තර නිර්මාණ ශිල්පය සහ නිෂ්පාදන සංවර්ධන පිළිබඳ උපාධිය හදාරමින් සිටී.මහත්මා ගාන්ධි කේන්ද්‍රකොට ගෙන රචනා වූ ‘මොහාන්දාස් කරම්චන්ද් ගාන්ධි - දුරින් හිඳ ඔබ පියාණෙනි’ ග්‍රන්ථයට පාදක වී ඇත්තේ ‍ඔහු සිය වැඩිමල් පුතු වූ හරිලාල් ගාන්ධි සමඟ පවත්වාගෙන ගිය අර්බුදකාරී සම්බන්ධයයි. මෙය රචනා වූයේ සොනාල ගුණවර්ධන අතිනි. සොනාල කොළඹ රාජකීය විද්‍යාලයේ ආදි සිසුවෙකු වන අතර කොළඹ විශ්වවිද්‍යාලයෙන් සහ චීනයේ Acrospace විශ්වවිද්‍යාල‍යෙන් ව්‍යාපාර කළමනාකරණය පිළිබඳ MBA උපාධිය හිමිකර ගත්තෙකි.‘අර්නස්ට් හෙමිංවේ - නොලියූ කතාව’ රචනා කළේ ගීම් වැල්ලවත්ත ය. අර්නස්ට් හෙමිං වේ විසින් ඉටු කරන ලද විශිෂ්ට ක්‍රියාකාරකම් සහ ඔහුගේ විශිෂ්ට ජයග්‍රහණ පිළිබඳ මේ ග්‍රන්ථයට ඇතුළත් වේ. ගීම් කොළඹ විශාඛා විද්‍යාලයේ ආදි ශිෂ්‍යාවකි. ඇය දැනට කොළඹ විශ්වවිද්‍යාලයේ විද්‍යා පීඨයේ උපාධි අපේක්ෂිකාවකි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072015</link>
    <topic>ජනප්‍රිය රැල්ලට හසු නොවී සුභාවිත ගීත උදෙසා පෙනී සිටිනවා</topic>
    <author>රොබ්සන්</author>
    <content>ජනප්‍රිය රැල්ලට හසු නොවී සුභාවිත ගීත උදෙසා පෙනී සිටිනවාපුණ්‍යා ඒකනායකතෝපා වැව් ඉවුරේ හුදකලාවේ බලා හිඳී ප්‍රතාපවත් මිනිසා ත්‍රිභංග ලීලාවෙන්...!(ගැයුම - අමරසිරි පීරිස්)ගායන ශිල්පි අමරසිරි පීරිස්ගේ හඬින් අප අසා පුරුදු ගීත අතරේ වෙනස්ම සංකල්පනාවක් ඇතුළත් “තෝපා වැව් ඉවුරේ” ගීතය ගුවන් තලයේ පාවී එද්දී එම ගී සංකල්පනාවේ හිමිකාරිය වන නව පරපුරේ ගී පද රචිකාවියක සහ නිදහස් මාධ්‍යවේදිනියක ද වන පුණ්‍යා ඒකනායක “රසඳුන” සමඟ කෙටි කතාබහකට එක්වුණා. මේ එම කතාබහයි.“ලස්සන ජනප්‍රිය ගීත බොහෝ ගී පද රචක රචිකාවියන් ලියනවානේ. ඒවා සරල නිසා ඉක්මනින්ම අවබෝධ කරගන්න පහසුයි. ඒත් මම ඒ ජනප්‍රිය රැල්ලේ ගී පද රචිකාවියක් වෙන්න කැමැති නැහැ. මම චන්ද්‍රරත්න මානවසිංහ, ඩෝල්ටන් අල්විස්, ස්වර්ණ ශ්‍රී බණ්ඩාර, මඩවල එස්. රත්නායක වැනි ගී පද රචකයින්ගේ පදමාලා ඇතුළත් ගීත තමයි පුංචි කාලේ ඉඳලම රසවිඳින්න ආසා කළේ. එතුමන්ලාගේ පදමාලා වල අරුත් එකවරම ගීතයක් ඇහෙද්දීම වටහාගන්න ටිකක් අමාරු වුණත් දෙතුන් වතාවක් ඇහෙද්දී පුදුමත් හිතෙන තරම්. අන්තර්ගතයෙන් මෙන්ම වචන වලිනුත් පොහොසත් ඔවුන්ගේ ගී පදමාලා මං අනුගමනය කරන්න කැමැතිත් ඔවුන් ගී පද රචනා ක්ෂේත්‍රයේ ගමන් කළ මඟයි.”* එම ජ්‍යෙෂ්ඨ ගී පද රචකයින්ගෙන් ඔබ විශේෂයෙන්ම අනුගමනය කරන්නේ කවුරුන්වද..?“මගේ ළමා කාලයේදී ස්වර්ණ ශ්‍රී බණ්ඩාර නම් දැවැන්ත නිර්මාණකරුවා මුණගැසීම නිසා තමයි මා ගී පද රචනයට යොමු වුණේ. විශේෂයෙන් අදත් මා ගී පද රචනයෙන් නියැළෙන්නේ එතුමන් අනුගමනය කරමිනුයි. හැබැයි මා නිර්මාණකරණයට යොමු වෙද්දී එතුමන් ජීවතුන් අතර උන්නේ නැහැ. ඒ අඩුව පුරවමින් ගීත ලියන්න මට මඟ පෙන්නුවේ මේ ක්ෂේත්‍රයේ තවත් දැවැන්ත නිර්මාණකරුවෙක් වන ධර්මසිරි ගමගේ මහත්මයා යි. එතුමාත් අද ජීවතුන් අතර නැහැ. ජනප්‍රිය රැල්ලට හසු නොවී එතුමන්ලා ගමන් කළ මාර්ගයේ ගමන් කරමින් සුභාවිත ගී පද රචනයට අද මා කැපවී ඉන්නවා.”* ඔබ පද රචනය කළ විද්‍යුත් මාධ්‍ය වලින් ප්‍රචාරය කෙරෙන ගීත මොනවා ද...?“මම පද රචනය කළ ගීත වැඩි ගණනක් දැනට ගායනා කර තියෙන්නේ අමරසිරි පීරිස්. ඔහු ගයන ‘තෝපා වැව් ඉවුරේ’ - ‘මිහිලොල් ගුමු ගුමු’ - ‘සැලෙන සඳකැන්’ - ‘වැස්ස වලාහක දෙවියෝ’ - එඩ්වඩ් ජයකොඩි ගයන ‘වලාකුළකට හිස තියාගෙන’ - ජගත් වික්‍රමසිංහ ගයන ‘අරුන්දති මගේ මන්දෝදරී’ - සමිතා මුදුන්කොටුව ගයන ‘තුන් හෙළේ උදාර වීර දූ පුතුන්’ - නෙලූ අධිකාරි සමඟ අදීෂ නෙලුම්සර ගයන ‘දඟලන මුහුද වගේ’ - ළමා ගායක ජයතු ප්‍රභාෂ්වර දිසානායක ගයන ‘සුදු ඇඳගෙන කොක්කු ඇවිත්’ වැනි මගේ පදමාලා ඇතුළත් ගීත නිතර විද්‍යුත් මාධ්‍යවලින් ප්‍රචාරය වෙනවා. මගේ මේ ගීත ප්‍රචාරය වෙන්නේ අපි කවුරුත් මුදල් අල්ලස් දීලා නෙමේ වීම තමයි විශේෂයෙන්ම කියන්න ඕනේ. ඇතැම් විද්‍යුත් මාධ්‍ය මඟින් පැකේජ් අනුව මුදල් ගෙවා ගීත ප්‍රචාරය කරගන්න පුළුවන්නේ. මම ඔය කිසිඳු ක්‍රමයකට මගේ ගීත ප්‍රචාරය කරවාගන්නේ නැහැ. ඒ වගේම අද බොහෝ ගී පද රචක රචිකාවියන් ringing tones වලට ගී ලියන්නේ මුදල් මෙන්ම ඉන් ජනප්‍රියත්වයක් ලබන්න හිතාගෙනයි. ඒ රැල්ලට මම නැහැ. සුභාවිත ගීත ලියා මේ ක්ෂේත්‍රයේ දිගටම රැඳී සිටීමේ බලාපොරොත්තුවක් මිස තාවකාලික ජනප්‍රියත්වය උදෙසා ගී ලියන්න මට අවශ්‍ය නැහැ.”* ගී පද රචනයේ දී ඔබ සුභාවිත ගීතය තෝරා ගත්තේ ඇයි..?“මට හිතෙන්නේ සුභාවිත ගීත ලියන්න හැමෝටම බැහැ. ජනප්‍රිය සරල ගී ලියන්න ඕනෑ තරම් ගී පද රචක රචිකාවන් අද ඉන්නවා. ඒත් සුභාවිත ගීත ලියන්න සිංහල භාෂාව, සාහිත්‍යය, වචන පිළිබඳ ප්‍රමාණවත් දැනුමක් නැතුව බැහැ. මොනවා හෝ වචන පේළි ටිකක් තනුවකට ඔබ්බලා සුභාවිත ගීත නිර්මාණය කරන්න බැහැ. සැබෑම සෞන්දර්ය තියෙන්නේ ජනප්‍රිය සරල ගීතයේ නෙමේ, සුභාවිත ගීතයෙයි. සත්‍ය ජීවන අත්දැකීම්, හෙළ ඉතිහාසය, ජාතක කතා, තෙර ගාථා ඇසුරෙන් මා ලියූ සුභාවිත ගී සියල්ලටම වාගේ බුද්ධිමත් ශ්‍රාවකයින්ගෙන් හොඳ ප්‍රතිචාර මට ලැබෙනවා.ඔවුන් මට කියන්නේ සුභාවිත ගීතයෙන් නොමිදෙන ලෙසයි. දැනුත් මා භාෂාවට හා විශ්ව සාහිත්‍ය පිළිබඳ වැඩිදුර අධ්‍යාපනයේ නිරත වෙනවා මම හැමවිටම උත්සාහ කරනවා කවුරුත් නොලියපු වචන යොදා ගෙන වෙනස්ම සංකල්පනා මගේ පදමාලාවන්ට ග්‍රහණය කරගන්න. මගේ සිංහල ගුරුවරයා සිරි තිලකසිරි පඬිතුමා. 70 - 80 දශකයට සීමා වූ සුභාවිත ගීතය නව සහශ්‍රයට රැගෙන යන්න මං ආසයි. ඒ සඳහා කැපවීමට ලැබීම මා ලබන විශාල සතුටක්.”රොබ්සන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072016</link>
    <topic>මගේ ගීත සංග්‍රහය සමීක්ෂණයටවත් අරගෙන නැහැ</topic>
    <author>ජෝජ් රොබ්සන් ද සිල්වා</author>
    <content>මගේ ගීත සංග්‍රහය සමීක්ෂණයටවත් අරගෙන නැහැඅයිරාංගනී මද්දුම බණ්ඩාරසිත්තම් කරමින් මනසේ ඔබේ රුව කවදා හෝ යළි දකින තුරා රැව් පිළි රැව් දී ඇසෙන ඔබේ හඬ යළි මගෙ සවනත වැකෙන තුරා විඳින්න දුන් ජීවිතය අරන් විඳවන්න ද මේ භවය පු‍රා‍‍‍....!  ගැයුම - දයාන් විතාරණ ගීත ශ්‍රාවක සිත් ගත් ‘සිත්තම් කරමින්’ (දයාන් විතාරණ) ගීතය මෙන් ම ‘එක මොහොතක් හැකි ද ඔබට’ (විශාරද දීපිකා ප්‍රියදර්ශනී පීරිස්) “සත් මහ සයුර වගේ” (සේනානායක වේරලියද්ද) - “සඳ මඬලක් වී පායා අවුදින්” (සෝමසිරි මැදගෙදර) - “සිතිජ ඉමයි ඔබ සයුරු අනන්තේ” (විශාරද එඩ්වඩ් ජයකොඩි, චරිතා ප්‍රියදර්ශනී) වැනි රසබර ගීතාවලියක සංකල්පනා හිමිකාරිය අයිරාංගනී මද්දුම බණ්ඩාර ය. සිය කුලුඳුල් ගීත ඇල්බමය වූ ‘සත් මහ සයුර වගේ’ සංයුක්ත තැටිය හා සමගාමීව ‘සඳ මඬලක් වී’ නමින් ගී සංකල්පනා කවි සංකල්පනා ලෙස ප්‍රතිනිර්මාණය කරනු ලැබූ නැවුම් ගීත සහ කාව්‍ය සංග්‍රහයක් ද කලකට ඉහත එළිදැක්වූ අයිරාංගනී පසුගියදා එම නිර්මාණ එකතු යළි සමාජ ගත කිරීමට පියවර ගත්තා ය‍. ඒ නිමිත්තෙන් අප සමඟ කළ මෙම කතා බහේදී අයිරාංගනී මීළඟ රාජ්‍ය සංගීත සම්මාන උලෙළට පෙරවදනක් වශයෙන් පසුගිය රාජ්‍ය සංගීත සම්මාන උලෙළ පිළිබඳ සිය අත්දැකීම් ද එළිදරව් කිරීම විශේෂයකැයි අපි සිතමු.“මගේ කුලුඳුල් සංයුක්ත තැටිය ‘සත් මහ සයුර වගේ’ නමින් එළි දැක්වූවා. එය ප්‍රවීණ ගායන ශිල්පීන්ගේ ගායනයෙන් සහ ප්‍රවීණ සංගීතවේදීන්ගේ තනු නිර්මාණයන්ගෙන් නිමැවූවක්. මවිසින් මෙතෙක් ලියන ලද හොඳම ගීත සහ නවතම ගීතත් මෙයට ඇතුළත් කළා. ඕනෑ ම තරාතිරමක අසන්නෙකුට රස විඳිය හැකි මිහිරි, අරුත්බර, සුභාවිත ගීත 18 කින් මෙය සමන්විත වෙනවා. මගේ සංයුක්ත තැටිය එළිදක්වද්දී ඊට සමගාමීව ‘සඳ මඬලක් වී’ නමින් ගීත සංග්‍රහයක් ද එළි දැක්වූවා. මෙය සුවිශේෂ ග්‍රන්ථයක්. මවිසින් ම ලියන ලද ගීතයන්හි එම අර්ථය ම කුළුගැන්වෙන පරිදි මා මවිසින් ම සිව්පද ආකෘතියට නිමවන ලද කවි පන්ති 35 ක් ද මෙයට ඇතුළත් කළා. මගේ දැනීමේ හැටියට මෙවැනි නිර්මාණ සංග්‍රහයක් බිහි වූ පළමු වතාව මෙයයි. මෙහි මගේ නිර්මාණ 100 ක් අඩංගු වෙනවා. විවිධ වූ ගායන ශිල්පීන් විසින් ගායනා කරන ලද ගීත 49 ක් සහ නවතම ගීත 16 කුත් මෙහි ඇතුළත් වෙනවා.* ඔබ මීට ඉහත වෙනත් නිර්මාණකරුවෙකු නොකළ පරිදි ‘සඳ මඬලක් වී’ වැනි ගීත සහ කාව්‍ය නිර්මාණ සංග්‍රහයක් පළ කිරීමෙන් අපේක්ෂා කළේ කුමක්ද...?“මෙවැන්නක් නිර්මාණය කිරීමෙන් ‍මම අපේක්ෂා කළේ ගීතයේත්, කවියේත් වෙනස හඳුනා ගැනීමට කිසියම් ඉඟියක් පාඨකයා තුළ ජනිත කරලීමයි. ඇතැම් අවස්ථා වලදී එය අසීරු වුණා. ගීතයේ අර්ථයට බාධාවක් නොවන සේ එළිවැට ද රකිමින් නිර්මාණය කළ යුතු වූ නිසා. මට අවැසි වූයේ මෙතෙක් කිසිවකු නොකළ නිර්මාණයක් කිරීමෙන් ලබන ආත්ම තෘප්තිය පූර්ණව විඳ දරා ගැනීමටයි. මෙහිදී මා විවිධ විරිත් භාවිතා කළා. මුල මැද අග යන විවිධ තැන්හි එළිසමය රකිමින් මා එය සාර්ථකව නිමැවූවා කියලා හැඟුණේ එම ග්‍රන්ථයේ පෙරවදන් සැපයූ ප්‍රවීණ ගීත හා කාව්‍ය නිබන්ධක - සුනිල් සරත් පෙරේරා, කාව්‍ය රචනා පිළිබඳ විශේෂ ලිපියක් සැපයූ ප්‍රවීණ මාධ්‍යවේදී සහ කාව්‍ය නිබන්ධක - බුද්ධදාස ගලප්පත්ති සහ පසුවදන සැපයූ ආචාර්ය අජන්තා රණසිංහ යන ප්‍රවීණයින්ගේ අමිල වූ ඇගැයීම් හේතුවෙන්. ඒත් ඒවාට නිසි ඇගැයීමක්වත්, වෙළෙඳ පළක්වත් අපේ රටේ නැහැ.”* ඔබේ නිර්මාණ මෙතෙක් රාජ්‍ය සංගීත හෝ සාහිත්‍ය සම්මාන උලෙළකදී ඇගැයීමකට ලක් වී නැද්ද?“සම්මාන පිරිනමද්දී අපේ නිර්මාණ සමීක්ෂණයටවත් ගන්නේ නෑ. ගීත ක්ෂේත්‍රයට ආ කාන්තාවක් නිසා ද මන්දා. ගියවර රාජ්‍ය සාහිත්‍ය උත්සවයේදීවත්, විද්‍යෝදය සම්මාන උලෙළේදිවත් මගෙ පොත සමීක්ෂණ සඳහාවත් ගෙන තිබුණේ නෑ. එය මා හොඳින් ම දන්නා කරුණක්. ඊට පෙර වසරේ සම්මානයට පාත්‍ර වූ ග්‍රන්ථයේ දෙවන මුද්‍රණයටම එම සම්මානය දී තිබුණා. එය බරපතළ වරදක්. රාජ්‍ය සංගීත සම්මාන උළෙලේ දී ප්‍රශස්තතම ළමා ගායනයට හිමි සම්මානය දිනාගනු ලැබුවේ මගේ ‘සත් මහ සයුර වගේ’ සංයුක්ත තැටියේ ‘ස්වර්ණමාලි සෑ රඳුනේ’ නම් ගීතය ගැයූ මතීෂ ගජනායක නම් වූ ළමා ගායකයා. එදා අනෙක් සම්මානවල හේතු පාඨ කියද්දී ගීතයේ රචකයා, සංගීතඥයා ගැනත් කියවුණා. ඒත්, ම‍ගේ මේ ගීතය මා ලියූ බවවත්, රංජිත් ප්‍රේමවර්ධන සංගීතවත් කළ බවවත් කියවුණේ නෑ. පද මාලාවෙනුයි සංගීතයෙනුයි තොරව ගායනයක් විතරක් බිහි වෙන්නේ කොහොමද කියලා මට නම් තේරෙන්නේ නෑ.”* අදාළ විනිශ්චය මණ්ඩලයේ නිගමනය වූවේ සම්මාන දීමට සුදුසු මට්ටමේ ප්‍රශස්ත ගී පද රචනා නොතිබුණු නිසා සම්මාන ප්‍රදානය නොකළ බව නේද...?“එය විහිළුවක්. එසේ නොමැතිව කොහොමද ප්‍රශස්ත ගායනයක් ඉදිරිපත් වන්නේ. ඒ වගේමයි, ඊට අදාළ අයදුම්පත් කැඳවද්දී පුවත්පත් දැන්වීමේ පළ කර තිබුණා එක් අංශයක් සඳහා ඉදිරිපත් කළ හැක්කේ එක් නිර්මාණයක් පමණයි කියලා. ඒත් ඇතැමුන් නිර්මාණ 3, 4 ඉදිරිපත් කර තිබුණා. ඒවායේ ප්‍රමිතිය කුමක්ද යන ප්‍රශ්නය මෙහිදී මතු වෙනවා. සර්ව සාධාරණ සම්මාන උලෙළක් අපිට බලාපොරොත්තු වෙන්න කොහෙත් ම බ‍ෑ. ඒත් පවතින යම් යම් අඩුපාඩු ඉදිරියේදීවත් මඟහැර ගන්න කටයුතු කළ යුතුව තිබෙනවා.”* ඔබ නිර්මාණකරණයේ යෙදෙන්නේ සම්මාන ඉලක්ක කරගෙනම ද...?“නැහැ. මම නිර්මාණ කරන්නේ සම්මාන ඉලක්ක කරගෙන නොවෙයි. ඒත් මේ ටික කිව යුතුයි. දැන් දැන් සම්මාන උලෙළවල වැඩියෙන් ම සිදුවෙන්නේ සම්මාන පිරිනැමීමකට වඩා සම්මාන බෙදාදීමක් කියලයි මට හිතෙන්නේ. බොහෝ සම්මානලාභීන් කියන්නේ සම්මානයක් දීම නිර්මාණකරණයේ යෙදෙන්නට උත්තේජනයක් කියලා. මමත් ඒක අවිවාදයෙන් ම පිළිගන්නවා. ඒත්, ඒවා පිරිනමද්දී ගළපන නිර්ණායක නිවැරදි නොවන බව දැනෙන කොට එවැනි සම්මාන අනෙක් නිර්මාණකරුවන්ට නිර්වින්දනයක් කියලයි මගේ නම් හැඟීම. සම්මානයක් යනු ඉල්ලල ලබා ගත යුතු එකක්වත්, හිතවතුන් අතරේ බෙදා දෙන එකක්වත් නොවිය යුතුයි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072017</link>
    <topic>රස්සාවක් නැතිව පතිරාජයි මමයි හොර බඩු ජාවාරම් කළා</topic>
    <author/>
    <content>රස්සාවක් නැතිව පතිරාජයි මමයි හොර බඩු ජාවාරම් කළාබර්ටි ගුණසේකරදහසකුත් මල් දකින ඇස් දෙකයි අත් දෙකයි - ඇඟිලි දහයයි ඒ ඇඟිලි සනසන්න මල් පිපෙයිමට ‘හන්තානේ කතාව’ චිත්‍රපටය සිහිපත් වෙයි. පසුගිය දිනක ජීවන්ත දයානන්ද මිතුරා මට ‘හන්තානේ කතාවේ’ ඩී.වී.ඩී. පටයක් ගෙනැවිත් දුන්නේ ය. ‘හන්තානේ කතාව’ අද බැලුවත් නවතාවයකින් යුතුව බැලිය හැකි සිනමා පටයයි. එහි තිරකතාව ලීවේ ආචාර්ය ධර්මසේන පතිරාජ, බර්ටි ජයසේකර හා බර්ටි ගුණසේකර ය.මට බර්ටි ගුණසේකර මතක් වූයේ මේ දිනවල පේ‍රාදෙණි විශ්ව විද්‍යාලයයේ ඔහුගේ ඡායාරූප ප්‍රදර්ශනයක් පැවැත්වෙන නිසා ය. එබඳු පසුබිමක් යටතේ බර්ටිගේ ඡායාරූප කලා දිවිය හාරා අවුස්සා බැලීම කාලෝචිතය; එසේ ම වැදගත් ය.* ඔබ ඡායාරූප කලාවට යොමුවුණේ කොහොමද?අවුරුදු 16 දී. මම කළුතර තිස්ස මහා විද්‍යාලයේ ශිෂ්‍යයකුව ඉද්දියි කැමරාවක් අතට ගත්තේ. ඒක ‘බ්‍රවුනි බොක්ස්’ කැමරාවක්. 1957 දී විතර අපි පාසලේ ඡායාරූප සංගමයක් පටන්ගත්තා. මා දන්නා තරමින් ඒක ලංකාවේ තුන්වැනි පාසල් ඡායාරූප සංගමය. පාසල ඇතුළෙම අපි ‘ඩාක් රූම්’ එ‍කකුත් හදාගත්තා. අපිට උදවු කළේ එල්මෝ ප්‍රනාන්දු ගුරුතුමා.* තිස්ස විදුහලෙන් ඔබ පේ‍රාදෙණි විශ්වවිද්‍යාලයට යනවා.1963 දී මාව විශ්වවිද්‍යාලයට තේරෙනවා. මම මුලින් ම බැ‍ඳෙන්නේ කොළඹ සරසවියට. මගේ සමකාලීනයෝ වුණේ බන්දුල විතානගේ, තිලක් ජයරත්න, ඩබ්. ජයසිරි, සරත් කැල්ලපත, විමල් හලංගොඩ යන අය. පසුව ඊළඟ අවුරුද්දෙයි පේරාදෙණියට යන්නේ. පේරාදෙණියේදී මට තවත් කලා ළැදි තරුණ පිරිසක් මුණ ගැහෙනවා. විශේෂයෙන් ආචාර්ය ධර්මසේන පතිරාජ, මහාචාර්ය මයිකල් ප්‍රනාන්දු, චිත්‍රපට නළු දයා තෙන්නකෝන්, අශෝක කොළඹගේ වගේ. විශ්වවිද්‍යාලයේදීත් මම දිගටම ඡායාරූපකරණයේ යෙදුණා. මම රුපියල් 750 කට වොයිඩ් ලෑන්ඩර් කැමරාවක් මිලදී ගත්තා. එකල විශ්වවිද්‍යාල වාර්ෂික ප්‍රකාශනය වූ ‘පියවර’ සඟරාවේ පිටකවර ඡායාරූපය පවා ගත්තේ මම. ඔය කාලයේ මම ‘මනමේ’ නාට්‍යයේ කෝරස් එකටත් එකතු වුණා. අවුරුදු හතරම මම අත්වැල් ගායනයේ යෙදුණා.* ඔබ ‘හන්තානේ කතාව’ ට සම්බන්ධ වීමේ කතාව මොකද්ද?එකල මට කොළඹ පෙන්වන චිත්‍රපට බලන්න, පවත්වන සම්මන්ත්‍රණ අහන්න පේරාදෙණියේ ඉදින් කොළඹ එන උණක් තිබුණා. 1966 දී පැවැත්වුණු එක්තරා සිනමා සම්මන්ත්‍රණයකදී අධ්‍යක්ෂ කේ.ඒ.ඩබ්ලිව්. පෙරේරායි මායි අතර මත ගැටුමක් ඇතිවුණා. මම ඔහුගේ ‘සැනසුම කොතැනද’ චිත්‍රපටය තදින් ම විවේචනය කළා. සම්මන්ත්‍රණය ඉවරවෙලා එළියට බැහැල යද්දී කෙනෙක් මගේ අත අල්ලගත්තා.* කේ.ඒ.ඩබ්ලිව්?“නැහැ. සුගතපාල සෙනරත් යාපා. මම ඔහු හඳුනන්නේ නැහැ. “මචං උඹේ නම කියපන්, උඹ වගේ එකෙක් තමයි මං හොය හොය හිටියේ” කියලා ඔහු කිව්වා. මං කැම්පස් කො‍ල්ලෙක් කියලා දැනගත්තම යාපා හුඟක් සතුටු වුණා. ඒ දැන හැදුනුම්කම උඩ තමයි ‘හන්තානේ කතාව’ පටන් ගත්තේ. මොකද, යාපා විශ්ව විද්‍යාලයීය පසුබිමකින් ආපු කෙනෙක් නෙමෙයි‍. කැම්පස් භාෂාව ඔහු දන්නේ නැහැ. ඉතිං පතිරාජයි, බර්ටි ජයසේකරයි, මමයි එකතුවෙලා තිර නාටකය ලිව්වා. හැබැයි කතාව යාපාගේ. ‘හන්තානේ කතාව’ රූපගත කරද්දී මං මගේ කැමරාවෙන් නිශ්චල ඡායාරූප ගත්තා.* ඔය කාලේ ම ඔබ සිනමා ලේඛනයේත් යෙදෙනවා?මම මුලින් ම ලිව්වේ ‘චරිත තුනක්’ නවකතාව පිළිබඳ විචාරයක්. ඒක එක්තරා සඟරාවක පළ වුණා. එතකොට මම විශ්වවිද්‍යාලයට ගිහිල්ලත් නැහැ. මම ‘විසිතුර’ පත්තරේටත්, ‘සමීපරූප’, ‘චිත්‍රපට මාධ්‍ය’ වැනි සිනමා සඟරාවලටත් චිත්‍රපට කලාව ගැන ලිපි ලිව්වා.* ‘හන්තානේ කතාවෙන්’ පස්සේ ඔබ තවදුරටත් චිත්‍රපටවලට සම්බන්ධ වුණේ නැද්ද?අමරනාත් ජයතිලකගේ ‘ප්‍රියංගා’ චිත්‍රපටයේ පළමුවැනි සහාය අධ්‍යක්ෂවරයා මම. දෙවැනි සහාය අධ්‍යක්ෂවරයා වුණේ පසුකලෙක ‘සතිපූජා’ චිත්‍රපටය කරපු විමල් රංජිත් ප්‍රනාන්දු. තුන්වැනි සහාය අධ්‍යක්ෂ වුණේ බාලු මහේන්ද්‍ර. ඔහු ඉන්දියාවේ ‘පූනා’ චිත්‍රපට ආයතනයට ගිහිං ආපු අලුත. ඔහු පසුකලෙක ඉන්දියාවට ගිහිං විශිෂ්ට ගණයේ කැමරා ශිල්පියෙක් හා අධ්‍යක්ෂවරයෙක් බවට පත්වෙනවා. (බාලු මේ ළඟදී මිය ගියා) රන්ජිත් පෙ‍රේරාගේ ‘රැයත් දවාලත්’ මි.මී‍. 16 චිත්‍රපටයේ තිරනාටකය ලිව්වේ මම.විශ්වවිද්‍යාලයෙන් අවුට් වෙලා ඔබ මොකද්ද කරපු රස්සාව?අපිට කලින් හිටපු විශ්වවිද්‍යාල පරම්පරාවට රැකියා ප්‍රශ්නයක් ‍ෙනාතිබුණත් අපිට ඒ ප්‍රශ්නය ආවා. අපිට අඩුම ගාණේ ගුරු පත්වීමක්වත් දුන්නේ නැහැ. ඒකට එක්තරා කරුණක් ද බලපෑවා. එවක අධ්‍යාපන ඇමැති වෙලා හිටියේ ඊරියගොල්ල. ඔහු පේරාදෙණියට ඇවිත් කතාවක් පැවැත්ව‍ූවා‍. ඒ කතා‍ෙව්දී ශිෂ්‍යයන් නොයෙක් ප්‍රශ්න ඇහැව්වා. ඒ ප්‍රශ්නවලට ඊරියගොල්ලට කේන්ති ගියා. ඔහු කිව්වා එක්කෙනෙකුටවත් රස්සාවල් දෙන්නෙ නැහැ කියලා. ඒ කිව්ව වගේ අඩුම ගාණේ ගුරු පත්වීමක්වත් අපිට දුන්නෙ නැහැ. ඒ නිසා තමයි 1970 මහ මැතිවරණයේදී අපි කුලියපිටියට ගිහින් ඊරියගොල්ලව පැරැද්දුවේ. විශ්වවිද්‍යාලයෙන් අවුට් වෙලා අපිට ජීවත්වෙන්න විදියක් තිබුණේ නැහැ.ඔයාට කියන්න පතිරාජයි මමයි හොර බඩු ජාවාරම් පවා කළා. හො‍රෙන් පන්නන සීකෝ අත්ඔරලෝසු වික්කා. අපිට එක ඔරලෝසුවකින් රුපියල් පනහක් ලැබුණා. දවසක් මාව මාට්ටු වුණා. බොහෝම අමාරුවෙන් බේරුණේ. මේ සිදුවීම් පතිරාජ ‘අහස් ගව්ව’ චිත්‍රපටයට එකතු කරගෙන තිබෙනවා. මම පෞද්ගලිකව දන්නවා සමහර උපාධිධාරීන් කුලී වැඩ කළා. 71 කැරැල්ලට හුඟක් සම්බන්ධ වුණේ මේ රැකියා නැති තරුණයන්. මොකද ඔවුන්ට හිටියයි කියල හරි මැරුණයි කියල හරි වෙනසක් නැහැ. ඔවුන්ට ගෙදරට යුතුකම් ඉටු කරන්න විදියක් තිබුණේ නැහැ. මට වුණත් ඒකයි වුණේ. මං පවුලේ වැඩිමලා. පස්සේ තමයි මට කොත්මලේ උපදිසාපති කාර්යාලයේ ජොබ් එක ලැබුණේ.* ඔය කාලයේ ඔබ කැමරාව අතහැරියා ද?ඔව්. ඒක ටික කාලයකට අතහැරිලා ගියා. මම චිත්‍රපටයක් අධ්‍යක්ෂණය කරන්න පටන්ගත්තා. ඒ ‘දාහකින් එකෙක්’ කියලා. ප්‍රධාන චරිතයට ගත්තේ විජයව. ඒත් නිෂ්පාදක සමඟ ඇතිවූ ගැටුමක් නිසා චිත්‍රපටයේ වැඩ කාලක් විතර ඉවරවෙද්දී මම අයින් වුණා. ආයේ මං කැමරාව අතට ගත්තේ අවුරුදු 20 කට විතර පස්සේ. ඒ කියන්නේ 1984 දී. ඒක මිනෝල්ටා කැමරාවක්. මගේ හැරවුම් ලක්ෂ්‍යය වුණේ ‘සකුරා ලංකා’ ප්‍රදර්ශනය. ඊට මා ඉදිරිපත් කළ ඡායාරූප කීපයකට සම්මාන ලැබුණා. මම වර්ණ ඡායාරූපකරණයට යොමු වුණේ එතැනින්. මේරියස් පෙරේරා මහතා තමයි එහිදී මට ගුරුහරුකම් දුන්නේ.* ඔබ ජ්‍යෙෂ්ඨ මාධ්‍යවේදී බන්දුල පද්මකුමාර සංස්කරණය කරපු ‘සරසි’ පත්‍රයේ ප්‍රධාන ඡායාරූප ශිල්පියා බවට පත්වෙනවා?බන්දුල මගේ පැරැණි මිත්‍රයෙක්. මම මුලින් ම ගත්තේ අමරසි‍රි කලංසූරියගේ ඡායාරූපයක්. පත්‍රයේ පිටකවරයයි, පසු කවරයයි දෙකම එකට අරන් තනි ඡායාරූපයක් විදියට පළ කිරීමේ සම්ප්‍රදාය පටන්ගත්තේ අපි. ඒක හුඟක් ජනප්‍රිය වුණා.* ඔබ තමයි විජය කුමාරතුංග ගේ හොඳම ඡායාරූප ටික අරන් තියෙන්නෙ?‘හන්තානේ කතාවේ’ ඉඳන් විජය මගේ යාළුවෙක්. ඒ යාළුකම නිසා ම තමයි පස්සෙ කාලෙක මම ශ්‍රී ලංකා මහජන පක්ෂයේ සෙංකඩගල ප්‍රධාන සංවිධායක බවට පත්වෙන්නෙත්. ‘සරසි’ පත්‍රයේ වැඩ කරන කාලයේ මම විජයගේ නිල ඡායාරූප ශිල්පියා වගේ වුණා. කොටින් ම තීරණාත්මක යාපනයේ සංචාර‍යේදී මම තමයි ඒක ආවරණය කළේ.* ඔබේ කැමරාවෙන් ඔබ දුටු ලස්සනම නළුවයි - නිළියයි කවුද?ලස්සනම නළුවා විජය. ආයේ ඒ ගැන කතා කරලා වැඩක් නැහැ‍. ඒක ඉතාම ආකර්ෂණීය මුහුණක්. මොන කෝණයෙන් ගත්තත් ඔහු ඉතාම ලස්සනට ෆොටෝග්‍රාෆ් වෙනවා. ඔහුගේ හැඩතල හරිම ලස්සනයි; නිළිය මාලිනී. හරිම හැඟීම්බර මුහුණක් ඇයට තියෙන්නේ. ඊළඟට ස්වර්ණා.* ඔබ පසුකාලයක ඇඩ්වර්ටයිසිං ෆොටෝ වලට යොමු වෙනවා?ඔව්. මං මගේ ක්ෂේත්‍රය වඩාත් පුළුල් කරගත්තා. 1995 දී මං මගේ ම ස්ටුඩියෝ එකක් පටන් ගන්නවා. අද මං ය‍ටතේ සේවකයන් තිස් දෙනෙක් විතර වැඩ කරනවා.* අවසන් වශයෙන් මේ දිනවල පේරාදෙණියේ පැවැත්වෙන ඔබේ ඡායාරූප ප්‍රදර්ශනය ගැනත් යමක් කියන්න?මේක සෙංකඩගල ඡායාරූප කවයත්, පේ‍රාදෙණි විශ්වවිද්‍යාලයීය ලලිත කලා අධ්‍යයන අංශ‍යත් එක්ව සංවිධානය කරපු ප්‍රදර්ශනයක්. මෙහිදී විශේෂයෙන් කථිකාචාර්ය අතුල සමරකෝන් තමයි හුඟක් ම මහන්සි වුණේ. මේ වෙනුවෙන් ‘අනන්ත වූ දෙරණ සරා’ බර්ටි ගුණසේකර අමිල පුරාවත කියලා ග්‍රන්ථයක් එළි දුටුවා. එය සංස්කරණය කළේ හේමන්ත අරුණසිරි හා අතුල සමරකෝන්.සු‍.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072018</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWS‘දියා ඕර් බාටි හම්’ යනුවෙන් ඉන්දියාවේ ද, ‘ස්වප්නා’ යනුවෙන් ශ්‍රී ලංකාවේ ද විකාශය වන ජනප්‍රිය ටෙලි වෘත්තාන්තයේ එක් අවස්ථාවක එහි ප්‍රධාන නිළිය වන දීපිකා සිං පොලිස් නිලධාරිනියක ලෙසින් ද රඟපා තිබෙනවා. සුරූපී පොලිස් නිලධාරිනියක ලෙස රථවාහන හැසිරවීමේ අවස්ථාවක් තමයි, දීපිකා නිරූපණය කළේ. මෙම රංගනයේ දී ඇය මාර්ග නීති කඩකරන අයට එරෙහිව කටයුතු කරන අයුරු ද කදිමට නිරූපණය වුණා.දීපිකා දැන් සැබෑ ජීවිතයේ ද මාර්ග නීති අකුරටම පිළිපදින්න උනන්දු වෙන බවයි ආරංචි. තමන් මෙන්ම අනෙක් අයට ද ඒ නීති පිළිපදින්න ඇය උපදෙස් දෙනවාලු. විශේෂයෙන්ම ‘දියා ඕර් බාටි හම්’ (‘ස්වප්නා’) ටෙලි වෘත්තාන්තයේ ශිල්පීන්ට ශිල්පිනියන්ට මේ උපදෙස් දෙන්න ඇය උත්සාහ ගන්නවාලු.“අපි හැමෝම මේ රූගත කිරීම්වලට එනකොට මාර්ග නීති කඩ කරන්නෙ නැතුව එන්න වගබලාගන්න කියලයි උපදෙස් ‍ෙදන්නෙ. මෑතකදි දීපිකා අපේ රූගත කිරීම්වලට සහය වෙන රියැදුරෙකුගේ මාර්ග නීති පිළිබඳ දැනුමත් පරීක්ෂා කරලා තිබුණා. සමහර වෙලාවට දීපිකා මාර්ග නීති ගැන ලියවුණ පුංචි පොත් එහෙමත් අපේ රියැදුරු මහත්තුරුන්ට ගෙනත් දෙනවා” එලෙස පැවසුවේ ‘ස්වප්නා’ කණ්ඩායමේ ශිල්පියෙක්.මේ රූගත කිරීම්වලට ඇතැම් ශිල්පීන් පැමිණෙන්නේ යතුරුපැදිවලින්. ඔවුන් ඇතැම් විට හෙල්මට් නොදමා පැමිණියහොත් දීපිකාගෙන් නම් සමාවක් ලැබෙන්නේ නැහැ. ඇගෙන් බැණුම් ඇසීමටයි සිදුවන්නේ. ඇගේ අවවාද නොසලකා හෙල්මට් නැතිව ඔවුන් පැමිණියහොත් ඇය හීන්සීරුවේ ඒ යතුරුපැදිවල යතුරු තමන් සන්තකයෙහි තබාගන්නටත් පැකිළෙන්නේ නැහැ. එවැනි දඬුවමක් ලැබූ ශිල්පීන් නැවතත් ඒ වරද නම් කරන්නේ නැතිලු.“අපි මේ ටෙලිනාට්‍යයේ වැඩ කරන්නෙ එකම පවුලේ අය වගෙයි. අපි රඟපෑමෙන් ප්‍රේක්ෂකයන්ට මාර්ග නීති ගැන අවබෝධයක් දෙනව වගේම අපිත් මාර්ග නීති පිළිපදින්න ඕනෙ. මේ දවස්වල මුම්බායිවල තද වැස්ස නිසා පාරවල්වල ගමන් කිරීම අවදානම්. ඉතින් ඒ නිසයි මම අපේ ස‍හෝදර ශිල්පීන්ට ‘දඬුවම්’ දෙන‍්නෙ” දීපිකා එලෙස කීවේ සුපුරුදු අවිහිංසක සිනහව පාමින්.ඉන්දියාවේ සෞඛ්‍ය ඇමැති හාෂ් වර්ධන්ට ශ්‍රී ලාංකේය බොලිවුඩ් නිළි ජැකලින් ෆර්නැන්ඩස් ගෙන් හා පැටවෙකුගේ හැඩයෙන් නිමකළ කේක් ගෙඩියක් තෑග්ගක් හැටියට ලැබුණා. මේ කේක් ගෙඩියට බිත්තර හෝ වෙනත් කිසිදු මාංශමය කොටසක් මුසුකර තිබුණේ නැහැ. ජැකලින්, මේ කේක් ගෙඩිය මත අයිසින් වලින් සටහනක් තබමින් ඉල්ලා සිටියේ අහිංසක සතුන්ට හානි කරවන අන්දමේ නිෂ්පාදන තහනම් කරන ලෙසයි.ජැකලින්, ඉන්දීය සෞඛ්‍ය ඇමැතිවරයාගෙන් මේ අයුරින් ඉල්ලීමක් කළේ එරට සිදුවන එක්තරා අන්දමක සත්ව හිංසාවක් පිටුදකින්නයි. ඉන්දියාවට ආනයනය කරන විවිධ සුවඳ විලවුන් සහ රූපාලංකාරයට භාවිතා කරන ‍ආලේපන පාරිභෝගිකයන්ට නිකුත් කරන්නට කලින්, ඒවා සතුන්ගේ සිරුරුවල ගල්වා පරීක්ෂා කෙරෙනවා. ඒ සඳහා නීතිමය බලතල ඉන්දියාවේ 1945 වසරේ ස්ථාපිත ඖෂධ සහ විලවුන් පනතින් ලැබී තිබෙනවා. ඒත්, වත්මන් ඉන්දීය රජය තීරණය කර ඇත්තේ මේ පනත සංශෝධනය කර සතුන්ට සිදු කරන එම හිංසනය නවතා දමන්නටයි. එම තීරණය අගය කරන්නටයි, ජැකලින් හා පැටවකුගේ හැඩයෙන් යුතු කේක් ගෙඩිය සෞඛ්‍ය ඇමැතිවරයාට තිළිණ කර ඇත්තේ. කේක් ගෙඩිය සමඟ ලිපියක් ලියා යවන්නටත් ජැකලින් කටයුතු කර තිබුණා.“ඔබතුමා ගේ රජය ගත් මේ තීරණය අපට සතුට දනවන ආරංචියක් වුණා. මම ඉල්ලා සිටිනවා හා පැටවුන් වැනි අහිංසක සතුන් කූඩු කරමින් ඔවුන්ගේ තොල්වල හා ඇස් පිහාටුවල මේ ආලේපන තවරමින් කරන පරීක්ෂණ ද මේ තහනමට අදාළ කරගන්නට කියලා...” ජැකලින් තම ලිපියෙහි එම කරුණ විශේෂයෙන් සටහන් කළා.මහාරාෂ්ට්‍ර ප්‍රාන්තයේ ව්‍යවස්ථාදායක සභාවේ මන්ත්‍රීවරයකු තමයි, බාබා සිද්ධික්. ඔහු ධනවතෙක්. සෑම වසරකම රාමසාන් කාලය අවසානයේ දී ඔහු ‘ඉෆ්තාර්’ උත්සවය පවත්වන්නේ දේශපාලනයේ සහ සිනමාවේ සුපිරි තරු රැසකගේ සහභාගිත්වයෙන්.පසුගිය වසරේ පැවැත්වුණු මේ ඉෆ්තාර් සාදයේ දී බොලිවුඩයේ සුපිරි නළු දෙපළ වන ශාරුක් ඛාන් සහ සල්මන් ඛාන් සමඟි වූයේ යැයි ඉන්දීය මාධ්‍යවල පළවී තිබුණා. කලක් තිස්සේ විරසකව සිටි ශාරුක් සහ සල්මන් සමඟි කළේ බාබා සිද්ධික් යැයි ද ඒ සමඟම සටහන් වූ තවත් ආරංචියක්. මේ සිදුවීම සනාථ කරන්නට විඩියෝ දර්ශනයක් සහ ඡායාරූපයක් ද අන්තර්ජාලයට මුදා හැර තිබුණා.පසුගිය සතියේ නැවතත් දැනගන්නට ලැබුණේ බාබා සිද්ධික් ගේ මේ වසරේ ඉෆ්තාර් සාදයට එක්වූ ශාරුක් සහ සල්මන් එකිනෙකා වැලඳගෙන තම සුහදත්වය තහවුරු කළ බවයි. ඔවුන් දෙදෙනා වැලඳගෙන සිටින ඡායාරූපයක් ද වෙබ් අඩවිවල සටහන් වී තිබුණා. ඒත් එම සිදුවීමෙන් දින කිහිපයකට පසුව පැතිරී ගිය ආරංචියක සටහන් වුණේ ශාරුක් - සල්මන් සමඟිය හුදු මවාපෑමක් පමණක් ‍බවයි. එකිනෙකා වැලඳගත්ත ද ශාරුක් සහ සල්මන් අතර කිසිදු කතාබහක් සිදුවී නැහැ.මෙවර ඉෆ්තාර් සාදය පැවැත්වුණේ බන්ද්‍රා ප්‍රදේශයේ සුපිරි හෝටලයකයි. සන්ධ්‍යා භාගයේ දී පැවති මේ සාදයට සල්මන් පැමිණියේ තම පියා වන සලීම් ඛාන් සහ සහෝදරයන් වන අර්බාස් ඛාන් සහ සොහේල් ඛාන් සමඟයි. තද නිල් පැහැති කමිසයක් සහ කළු පැහැති දිග කලිසමකින් සැරසුණු සල්මන්, හෝටලයේ ප්‍රධාන ශාලාවට ඇතුළු වෙද්දී කවුරුත් ඔහු දෙසට හැරුණා. ඔවුන් සියල්ලන්ම “භායි... සලාම් වලේකුම්” යැයි කියමින් සල්මන්ව පිළිගත්තා. විනාඩි කිහිපයක් ගතවෙද්දී ශාරුක් ද ප්‍රධාන ශාලාවට පිවිසුණේ එහි සිටි බොහෝ දෙනකු සමඟ සුහද සිනාපාමින්. මේ අවස්ථාවට එක්වූ ‍මහාරාෂ්ට්‍ර ප්‍රාන්තයේ මහ ඇමැති ප්‍රීතිවිරාජ් චාවාන් වෙතට ගොස් ඔහුට අතට අත දුන් සල්මන් තවත් කිහිප දෙනකු සමඟ කතාබහ කරන්නට පටන්ගත්තා. ඒ මොහොතේ ශාරුක් ඔහු අසලින්ම පැමිණ ප්‍රධාන මේසය අසල අසුන් ගෙන සිටි මහ ඇමැතිවරයා අසලින් අසුන් ගත්තත් සල්මන් ඔහු දෙස බැලුවේවත් නැහැ. සල්මන් ඒ අසලම සිටගෙන සිටින බව දුටු බාබා සිද්ධික්, වහාම එතැනට ගොස් ශාරුක්ට කීවේ තමන් අසලින් සිටගන්නා ලෙසයි. එවිටම ඔහු සල්මන් සහ ශාරුක්ගේ උරහිස් මත තම දෑත තබද්දී ඡායාරූප ශිල්පීන්ගේ කැමරා ක්‍රියාත්මක වුණා.ඉන්පසුව බොහෝ දෙනා ශාරුක් සහ සල්මන්ගෙන් ඉල්ලා සිටියේ එකිනෙකා වැලඳගෙන සුහදත්වය පළකරන ලෙසයි. ඒත් දෙදෙනාම එය නෑසුණු ගානට සිටිද්දී ඒ ඉල්ලීම දිගින්දිගටම සිදුවුණා. අන්තිමේදී සුළු මොහොතකට සල්මන් - ශාරුක් වැලඳගත්තා. එය ද ‘රංගනයක්’ පමණයි. ඒ සඳහා ගතවූයේ ‘නැනෝ තත්පරයක්’ වැනි කෙටි කාලයක්ලු.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=av14072019</link>
    <topic>කුසලතා සපිරි ළමා නළුවෙක්</topic>
    <author/>
    <content>කුසලතා සපිරි ළමා නළුවෙක්        පසුගිය වෙසක් පුර පසළොස්වක පොහොය නිමිත්තෙන් ‘හිරු’ රූපවාහිනී නාළිකාවෙන් විකාශය වූ අකිල අබේරත්නයන්ගේ ‘ආමිස පූජා’ ටෙලි නාට්‍යයේ කුඩා භික්ෂුවගේ චරිතයෙන් රංගනයට අවතීර්ණ වුණු ඔහු ‘නික්ලෙෂ් සමරසේකරයි.’ශාන්ත පීතර විද්‍යාලයේ සිවුවන වසරේ ඉගෙනුම ලබන නිකලේෂ් ‘ආමිස පූජා’ ටෙලි නාට්‍යයේ ප්‍රවීණ රංගන ශිල්පීන් දෙදෙනෙකු වන සතිස්චන්ද්‍ර එදිරිසිංහ අමරසිරි කලංසූරිය සමඟ රංගනයෙන් දායක වූයේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=am1407201</link>
    <topic>පාකින්සන් හැදුණාට කල්පනා ශක්තිය අඩුවෙන්නේ නෑ</topic>
    <author>සාකච්ඡා කළේ,</author>
    <content>පාකින්සන් හැදුණාට කල්පනා ශක්තිය අඩුවෙන්නේ නෑවයස්ගත වීමත් සමඟ වැඩිහිටියන්ට ඇතිවන අත්පා වෙව්ලීම, ඈලිමෑලි දුබල ගතිය, මලබද්ධය, මුත්‍රා කිරීමේ අපහසුව, ශරීරයේ සමතුලිත බව බිඳී යාම ආදී ලක්ෂණ යම් රෝගයක් නිසා නොව මහලු වියත් සමඟ ඉබේම ඇතිවන ලක්ෂණ,දුර්වලතා ලෙස සැලකීම වැඩිදෙනා ගේ සිරිත ය. තවත් කෙනෙක් ඒ බැරි අමාරුකම් වාත අමාරු ලෙස ද හඳුන්වති. අප අසා පුරුදු, දන්නා හඳුනන නමක් නොවුණ ද, විශේෂයෙන් වයස්ගත වීමත් සමඟ ඇතිවන එම රෝග ලක්ෂණ පාකින්සන් රෝග ලක්ෂණ විය හැකි බව ඔබ දන්නවාද? රෝගය ඇතිවීම වළක්වා ගත නොහැකි වුව ද නිවැරැදි ප්‍රතිකාර මඟින්පාලනය කළ හැකි පාකින්සන් රෝගය පිළිබඳ දැන සිටීම අත්‍යවශ්‍ය වන්නේ එවැනි වැඩිහිටියන්ට වඩාත් හොඳින් ජීවත්වීමට අවශ්‍ය කායික හා මානසික පරිසරය සකසා දීම සඳහාය. වයසට යාම නිසා තමන් දුර්වල වී ඇතැයි, මේ තමන්ගේ අවසාන සමය යැයි මානසිකව පීඩාවට පත්වන ඇතැම් වැඩිහිටියෝ ඒ නිසාම සමාජයෙන් ඈත් වී සිටීමට, මෙන්ම බොහෝ වැඩ කටයුතුවලින් බැහැර වීමට ද පෙලඹෙන අතර කලකිරුණු සිතින් ද පසුවෙති. එමනිසා වැඩිහිටියන් මෙන්ම ඔවුන් රැක බලා ගන්නා අය ද පාකින්සන් රෝගය පිළිබඳ යම් අව‍බෝධයකින් සිටීම වැදගත්ය.අද ඔබ දැනුම්වත් කෙරෙන්නේ පාකින්සන් රෝගය පිළිබඳවයි.* පාකින්සන් රෝගයේ රෝග ලක්ෂණ මොනවාද?ප්‍රධාන වශයෙන් දැකගත හැකි රෝග ලක්ෂණ කිහිපයක් තිබෙනවා. සිරුරේ තද ගතිය, අත් පා වෙවුලීම, ඇඟිලි උපයෝගී කර ගනිමින් කරන සියුම් කටයුතු කිරීමේ හැකියාව නැතිවී යාම, යම් කටයුත්තක් ආරම්භ කිරීමේ දී ඇතිවන අපහසුතාව සහ ශරීරයේ සමතුලිත බව ගිලිහී යාම විශේෂයි.* ඒ රෝග ලක්ෂණ හඳුනාගත හැකි ආකාරය තවදුරටත් විස්තර කළ හැකිද?ඔව්. මේ රෝගයෙන් පෙළෙන අයට කලබලකාරී පරිසරයක වේගයෙන් එහා මෙහා දුව පනිමින් කටයුතු කිරීමට හැකියාවක් නෑ. තමන්ගේ ශරීරය තද වූවා සේ දැනෙන අතර වෙනදා මෙන් අකුරු පහසුවෙන් ලිවීමට නොහැකිය. වේගයෙන් ලිවීමට ද නොහැකිය. ලියවෙන අක්ෂර ද කුඩා වී කුරු වී යයි. ඇවිදින විට සමබරතාව නැති වී ගොස් වැටී අනතුරු සිදුවීමේ ප්‍රවණතාව වැඩිය.විවේකීව සිටින අවස්ථාවක වුව ද අතපය පමණක් නොව හකුපාඩා ද ‍වෙවුලීමට පටන්ගනී. ඒ නිසා කතා කිරීමේ හා ආහාර ගැනීමේ අපහසුතා ඇතිවේ. තමන්ගේ දුක සතුට වැනි හැඟීම් ප්‍රකාශ කිරීමේ හැකියාව ද නැතිව යයි. මුහුණේ හැඟීම් නැති ස්වභාවයක් පෙන්නුම් කරයි.* පාකින්සන් රෝගයේ දී මානසික වෙනස්කම් ඇති වනවාද?ඔව්. මානසික අවපීඩනය, කාන්සාව වැනි රෝග තත්ත්වයන් ඇති විය හැකිය. ඒ වගේම මුත්‍රා පහ කිරීමේ අපහසුව, මළබද්ධය, ඈලිමෑලි දුබල ගතිය සහ නින්දේ දී අපහසුතා ද ඇති විය හැකිය.* මේ රෝගය ඇතිවීමට බලපාන හේතු සාධක මොනවාද?රෝගීන් අතරින් බහුතරයකට රෝගය ඇතිවීමේ හේතුව තවමත් නිවැරැදිව ‍ෙසායාගෙන නැත. එම තත්ත්වය හැඳින්වෙන්නේ ප්‍රාථමික පාකින්සන් රෝගය ලෙසින්. එහෙත් එම රෝගීන් අතරින් සුළු කොටසකට රෝගය ඇතිවීමට බලපාන හේතු කිහිපයක් හඳුනාගෙන තිබෙනවා. විෂ රසායනික වර්ග ශරීරගතවීම, සමහර ඖෂධ වර්ග භාවිතය, (උදාහරණ ලෙස මානසික රෝග සඳහා භාවිත කරනු ලබන ලාගැක්ටිල්, ස්ටෙලසින් වැනි ඖෂධ)‍ මොළයට වැලඳෙන ආසාදන සහ බොක්සින් ක්‍රීඩාවේ දී මෙන් හිසට නිතර තද පහරවල් වැදීම නිසා ද මේ රෝගය ඇතිවිය හැකියි. එවැනි තත්ත්වයක් හැඳින්වෙන්නේ ද්විතීයික පාකින්සන් රෝගය ලෙසයි.කෙසේ වෙතත් පාකින්සන් රෝගය ස්නායු පද්ධතිය හා සම්බන්ධ වූ රෝගයක් ලෙස සඳහන් කළ හැකියි. එහිදී සිදු වන්නේ මොළයේ බේසල් ගැන්ග්ලියා නම් ප්‍රදේශයෙන් නිෂ්පාදනය කරනු ලබන ඩෝපමින් නැමැති ස්නායු සමාප්‍රේශකය සිඳී යාමයි. එම නිෂ්පාදන 60% - 80%ක් පමණ අඩු වන විට ඉහත කී රෝග ලක්ෂණ මතුවෙනවා.* පාකින්සන් රෝගය නිට්ටාවටම සුව කළ නොහැකිද?රෝගය නිට්ටාවටම සුව කළ නොහැකියි. එහෙත් පාලනය කළ හැකියි. ඖෂධ ප්‍රතිකාර මෙන්ම භෞතවේදී චිකිත්සාව, සැත්කම් වැනි බහුවිධ ප්‍රතිකාර ඒ සඳහා භාවිත කළ හැකියි.* පාකින්සන් රෝගයෙන් පෙළෙන අයට ව්‍යායාම නුසුදුසුද?පාකින්සන් රෝගීන් අනිවාර්යයෙන්ම නිතිපතා ව්‍යායාමයේ යෙදිය යුතුයි. එහිදී වෛද්‍ය උපදෙස් ලබාගැනීම අත්‍යවශ්‍යයයි. ව්‍යායාම මඟින් රුධිර සංසරණ පද්ධතිය සෞඛ්‍ය සම්පන්න වන අතර හන්දිපත් රුදාව සහ පේශි විඩාව නැතිවී අතපය හැසිරවීම පහසු වේ. ඒ වගේම මාංශ පේශීන් ශක්තිමත් වේ. සිරුරේ සමබරතාව ද රැකේ.* පාකින්සන් රෝගය ඇති අය වේගයෙන් කතා කිරීම නුසුදුසුයි කියන්නේ ඇත්තද?ඔව්. රෝගීන් වේගයෙන් කතා නො කළ යුතුයි. එක හුස්මකට වචනයක් හෝ දෙකක් පිට කළ යුතුයි. ඒ වගේම එවැනි රෝගීන් ගේ මුහුණෙන් හැඟීම් ප්‍රකාශ නොවන නිසා ප්‍රීතිය හෝ දුක වැනි හැඟීම් හඬනඟා වචනයෙන් ප්‍රකාශ කිරීම වැදගත්. යම් කෙනෙක් සමඟ කතා කරනවා නම් ඒ පුද්ගලයා ඉදිරියට පැමිණ ඔහුගේ මුහුණ දෙස බලාගෙන කතා කිරීමෙන් සාර්ථක පුද්ගලාන්තර සන්නිවේදනයක නිරත විය හැකියි.* ඇවිදීමට අපහසු රෝගීන් කළ යුතු වන්නේ කුමක්ද?සැරයටියක් භාවිත කිරීම වඩාත් සුදුසුයි. එය අපහසු නම් ඇවිදින රාමුවක් භාවිත කිරීමට පුරුදු විය හැකියි. ඒ වගේම යම් කාර්යයක් කිරීමට පෙර සූදානම් ‍වීම වැදගත්. එයින් අදහස් කරන්නේ රෝගියා යම් වැඩක් කිරීමට පෙර එය කරන ආකාරය ගැන සිතින් සැලසුම් කරගත යුතුයි. එවිට අදාළ කාර්යය පහසුවෙන් හා සාර්ථකව කරගත හැකිවෙයි.* පාකින්සන් රෝගය ඇති අය දෛනික වැඩ කටයුතු සැලසුම් කරගත යුතු වන්නේ කෙසේද?රෝගීන් සෑම දෛනික කටයුත්තකදීම සැලකිලිමත් වීම වැදගත්. විශේෂයෙන් ඇඳක වාඩිවන විට හා වාඩි වී සිට නැඟිටින විට හැරමිටියක වාරුවෙන් අත් පා සහ කඳ සෙමෙන් වාර කිහිපයක දී කොටස් වශයෙන් නවා ගනිමින් නැඟිටීමට පුරුදු විය යුතුයි.එමෙන්ම ඇවිදීමේ දී එකවරම හැරීම සුදුසු නොවේ. ටිකෙන් ටික විශාල කවයකින් හැරිම සුදුසුයි. බෑගයක් ගෙන යනවා නම් එය අතේ එලලාගෙන යනවා වෙනුවට පිටේ එල්ලාගෙන යාමට පුරුදු විය යුතුයි.ඇවිදින විට කලිසම් සාක්කුවේ අත් දෙක බහා ගමන් කිරීමෙන් ද වැළකිය යුතුය. ගැළපෙන පාවහන් පමණක් පැලඳිය යුතු අතර උස අඩි පාවහන් ද සුදුසු නොවේ.එවැනි රෝගීන් සාප්පු යනවානන් කලබලකාරී වේලාවන් මඟ හැරීම ඉතා වැදගත්. එහිදී හුරු පුරුදු වෙළෙඳසලකට පමණක් යාමට පුරුදු වීම ද සදුසුයි.* රෝගියා ලේඛකයෙක් නම් ඔහු එම කාර්යය දිගින් දිගටම කරගෙන යාමට අපහසුයි නේද?ඔව්. අකුරු ලිවීම ප්‍රශ්නයක් විය හැකියි. එවැනි අය අකුරු ලියන විට අත් අකුරු සඳහා පමණක් අවධානය යොමු කළ යුතුයි. හොඳින් අතට හසුවෙන කඳගොරෝසු බර පෑනක් භාවිත කරනවා නම් වඩාත් සුදුසුයි.* පාකින්සන් රෝගීන් ආහාරපාන ගැනීමේ දී හා ඇඳුම් පැලඳුම් භාවිතයේ දී සැලකිය යුතු කරුණු මොනවාද?ආහාර ගැනීමේ දී කතා කිරීමෙන් වැළකිය යුතුයි. ඒ සඳහා පමණක් අවධානය යොමු කිරීම ද වැදගත්. ආහාර ගැනීම සඳහා ප්ලාස්ටික් හෝ නොබිඳෙන භාජන භාවිත කිරීම, හොඳින් අල්ලා‍ගත හැකි භාජන භාවිතා කිරීමත් වැදගත්.* පාකින්සන් රෝගීන්ගේ කල්පනා ශක්තිය අඩු ද?නෑ. පාකින්සන් රෝගීන්ගේ බුද්ධිමත් බවේ අඩුවක් නෑ. හොඳ කල්පනා ශක්තිය ඇති බොහෝ පාකින්සන් රෝගගීන් හමු වී තිබෙනවා.* වයස්ගත වීමත් සමඟ හැම වැඩිහිටියකුටම මේ රෝගය ඇතිවෙනවාද?නෑ. හැමෝටම එවැනි අවදානමක් නෑ. ඒ වගේම රෝගීන් අතරින් සමහර කෙනකුට සාමාන්‍ය වශයෙනුත්, තවත් කෙනකුට යන්තමිනුත්, තවත් අයෙකුට වැඩි වශයෙනුත් රෝග ලක්ෂණ දැකගත හැකියි. වඩාත් සුදුසු වන්නේ වෛද්‍යවරයකු වෙත යොමුවී රෝග ලක්ෂණ පරීක්ෂා කොට නිගමනයකට එළඹීමයි.රෝගීන්ගේ ඥාතීන් රෝගියා ගැන හොඳ අවධානයකින් සිටිය යුතුයි. එමෙන්ම රෝගියාට අවශ්‍ය පහසුකම් සලසා දීමට නිතරම කාරුණික විය යුතුයි. විශේෂයෙන් වැසිකිළියට, මුළුතැන්ගෙට සහ සාලයට යන ගමන් මඟ රෝගියාට ගැළපෙන ලෙස ‍පඩි ඉවත්කර සමතලයකට සකස් කර දීම වැදගත්. වැසිකිළි කොමඩය අසල අල්ලා ගැනීමට බට සවිකර තැබීම හා රාත්‍රී කාලයේ නිතර වැසිකිළි යාමට සිදුවේ නම් එහි විදුලි බල්බය දල්වා තැබීම ද සුදුසුයි.පොළොවෙහි ඇති ලිස්සන සුලු පාපිසි සහ කාපට් ඉවත් කර තැබීම, ජීවත්වන පරිසරය හොඳින් ආලෝකවත් කිරීම ආදී දේ මඟින් රෝගියා අනවශ්‍ය ලෙස ඇදවැටීම වළක්වා ගත හැකියි.ඒ වගේම මෙවැනි රෝගීන්ට ස්නානය සඳහා වතුර මලක් සවිකර දීම හා ඒ යට වාඩිවී නෑමට සැලැස්වීම ද සුදුසුයි.සාකච්ඡා කළේ,රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=am1407202</link>
    <topic>පාකින්සන් හැදුණාට කල්පනා ශක්තිය අඩුවෙන්නේ නෑ</topic>
    <author>පෝෂණවේදිනී තිළිණි ජයසිංහ</author>
    <content>පාකින්සන් හැදුණාට කල්පනා ශක්තිය අඩුවෙන්නේ නෑපුද්ගලයකුගේ ආහාර වේල තුළ නිසි පරිදි විටමින් හා ඛනිජ ලවණ අන්තර්ගත නොවීම සැඟවුණු පෝෂණ ඌණතාව සඳහා අතවැනීමකි. මන්දපෝෂණය යනු, කුසගින්නේ සිටීම හෝ ආහාර නොගැනීම පමණක්ම මුල්කර ගනිමින් ඇතිවන්නක් නොවේ. ලොව සෑම පුද්ගලයින් තිදෙනකු ගෙන් ම එක් අයෙක් සැඟවුණු පෝෂණ ඌනතාවයන්ට මුහුණ පා සිටියි. දියුණු වෙමින් පවතින රටවල අඩු ආදායම්ලාභී පවුල්වල කාන්තාවන් හා දරුවන් නිරන්තරයෙන් ඊට ගොදුරු වන බව එහිදී අනාවරණය වී තිබේ.ලොව පුරා පවතින සෞඛ්‍ය ගැටලුවලින් 10% විටමින් හා ඛනිජ ලවණ ඌනතාවය මුල්කර ගනිමින් මතු වූ ඒවාය. විටමින් ඒ, යකඩ, සින්ක් හා අයඩීන් ඌනතාවය සැඟවුණු පෝෂණ ඌනතාවයන් අතර ප්‍රධාන වශයෙන් දක්නට ලැබේ.අයඩීන් ඌනතාව මවු කුස තුළ සිටින දරුවාගේ මොළයේ ආබාධ ඇති කරන අතර ළදරු අවදියේ සිටම මනසේ වර්ධනය හීන වීම කෙරෙහි බලපෑම් එල්ල කරනු ලබයි.යකඩ ඌනතාව දියුණු වෙමින් පවතින මෙන්ම දියුණු රටවල ප්‍රචලිත පෝෂණ ඌනතාවක් ලෙසින් හඳුනාගෙන ඇත. එය නීරක්තිය හෙවත් රක්ත හීනතාවයට ප්‍රධානතම හේතුව වන අතර එය ශාරීරික හා මානසික නිරෝගීමත් වර්ධනය අඩාළ කරමින් ක්‍රියාශීලී බව තුරන් කිරීමට ද හේතු වනු ඇත.සිරුරට අවශ්‍ය ශක්තිය සපයා ගැනීමට ප්‍රමාණවත් කැලරි වලින් ආහාර වේල පොහොසත් වුවත් එය අත්‍යවශ්‍ය විටමින් හා ඛනිජ ලවණ වලින් පොහොසත් නොවිය ‍හැකිය. එම නිසා ක්ෂුද්‍ර පෝෂක සිරුරේ නිරෝගීමත් පැවැත්මට හා වර්ධනයට ප්‍රධාන වශයෙන් බලපාන සාධකයක් බව නිරතුරු මතකයේ තබා ගත යුතුය. විශේෂයෙන්ම දරුවන් ලැබීමට සුදුසු වයසේ පසුවන කාන්තාවෝ, දරුවෝ වයෝවෘද්ධ පුද්ගලයෝ ක්ෂුද්‍ර පෝෂක ඌනතාවයෙන් වැඩි බලපෑම් එල්ල විය හැකි කාණ්ඩ අතරට එක් වෙති.සැඟවුණු පෝෂණ ඌනතා නිසා මානසික වර්ධනය හීනවීම, අයහපත් සෞඛ්‍යය හා ක්‍රියාශීලී බවින් අඩුවීම සඳහා මුල් වේ.තව ද මෙම අත්‍යවශ්‍ය පෝෂක දිගින් දිගටම සිරුරට නොලැබී යාමෙන් නිදන්ගත රෝග හා බෝ නොවන රෝගවලට ලක්වීමේ අවදානමක් ද පවතී. මුල් අවස්ථාවේ දී ඌනතා හඳුනා ගනිමින් ඊට නිසි පෝෂණය ලබා දීමෙන් එය උග්‍ර අතට පත්වීම වළක්වා ගැනීමේ හැකියාව ඇත.පෝෂණවේදිනී තිළිණි ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr1407201</link>
    <topic>බුදුහාමුදුරුවො ළඟට මම අදහන්නෙ ඩේල් කානගීව</topic>
    <author>පීටර් කැනියුට් පෙරේරා</author>
    <content>බුදුහාමුදුරුවො ළඟට මම අදහන්නෙ ඩේල් කානගීවධනාත්මක චින්තනය ප්‍රචලිත වූ මුල් යුගයේදී සෙනට් සභික ජස්ටින් ෙකාතලාවල කියයි.ධනාත්මක චින්තනය පිළිබඳ කෘතින් වර්තමානයෙහි ශ්‍රී ලංකාවේ ඉතා බහුලය. මේ ලිපියෙන් කියවෙන්නේ ධනාත්මක චින්තනය පිළිබඳ කෘතීන් මෙරට පළවීම ආරම්භ වූ හැටිය.ඩේල් කානගී‍එක්දහස් නවසිය පනස්තුනේ අවුරුද්දේ අග්‍රාණ්ඩුකාර කුසලාන සඳහා වන තුරඟ තරගය පැවැත්වුණේ අගෝස්තු අටවැනිදාය. එදින කොළඹ නගර ශාලාවේ ද එක්තරා දේශනයක් පැවැත්වීමට නියමිතව තිබුණි. අග්‍රාණ්ඩුකාර කුසලාන සඳහා වන තුරඟ තරගය එදා තිබුණත් එම කතාව ඇසීමට නගර ශාලාව පිරී ඉතිරී යන තරම් සෙනඟ සිටියහ.කතාව පැවැත්වූයේ එවකට ලෝකයේ ධනාත්මක චින්තනය පිළිබඳ ප්‍රථම ග්‍රන්ථය සහ ප්‍රමුඛ දේශකයා වූ ඩේල් කානගීය.අද මෙන්ම එක්දහස් නවසිය පනස් ගණන්වල ද ධනාත්මක චින්තනය සඳහා මෙරට හොඳ වෙළෙඳ පොළක් විය.‍ඩේල් කානගීගේ ලංකා සංචාරය සංවිධානය කර තිබුණේ කොළඹ මැක්ලම් පොත් සමාගම විසිනි. එයට පාදක වූයේ ඔවුන් විසින් ප්‍රකාශයට පත්කරන ලද “හිත්ගැනීම” යන කෘතිය විය. ඩේල් කානගී‍ෙග් How To Win Friends And Influence People කෘතිය ඇසුරෙන් ‘හිත්ගැනීම’ කෘතිය සිංහලට පරිවර්තනය කරන ලද්දේ ප්‍රකට පුවත්පත් කලාවේදියකු වූ කේ. එම්. සිරිසේන විසිනි.කේ. එම්. සිරිසේනගේ එම ‘හිත්ගැනීම'; ධනාත්මක චින්නය පිළිබඳව ශ්‍රී ලංකාවේ පළවූ ප්‍රථම අංගසම්පූර්ණ කෘතිය විය. කේ. එම්. සිරිසේන විසින්ම ‘භාග්‍යය’ යනුවෙන් එම මාදිලියේම කුඩා කෘතියක් ද හිත්ගැනීමට පෙර පළකර තිබුණි.ඩේල් කානගී How To Win Friends And Influence People ප්‍රථම වරට ප්‍රකාශයට පත් කළේ 1936 ඔක්තෝබර් මාසයේය. ප්‍රථමයෙන්ම මුද්‍රණය කළ පිටපත් 5000 එම මාසයේම අලෙවි වූ අතර, නැවත නොවැම්බර් මාසයේ පිටපත් පන්දාහක් සහ දෙසැම්බර් මාසයේ පිටපත් පන්දාහ බැගින් මුද්‍රණය විය. ඩේල් කානගීගේ එම කෘතියෙහි පිටපත් 30,000,000 මුද්‍රණය වී ඇති අතර විදේශ භාෂා තිහකට පරිවර්තනය වී ඇත. බයිබලය සහ හර් හිට්ලර් ලියූ මෙයින් කාම්ෆ් (මගේ හටන) ඇරුණ විට ඩේල් කානගී ගේ එම කෘතිය එවකට විශාලතම අලෙවියක් තිබූ කෘතිය විය.How To Win Friends And Influence People කෘතියෙන් ඩේල් කානගී අමුතු ඉගැන්වීමක් නොකළේය. ඔහු සිදුකළේ ලොව එතෙක් පහල වූ දාර්ශනිකයින්ගේ සහ බුද්ධිමතුන්ගේ ඉගැන්වීම දිනපතා ජීවිතයේ දී ක්‍රියාවෙහි යොදවන ආකාරය පෙන්වාදීමය. කේ.එම්.සිරිසේන “වෙළඳාම” සඟරාවේ කතුවරයාව සිටියදී, එම කෘතියෙන් කොටස් කීපයක් පළකර තිබුණත් ‘හිත්ගැනීම’ පූර්ණ ග්‍රන්ථයක් ලෙස ප්‍රථම වරට පළවූයේ 1951 පෙබරවාරි මාසයේය. එහි දෙවන මුද්‍රණය 1951 ජූනි මාසයේ ද, තුන්වන මුද්‍රණය 1953 දෙසැම්බර් මාසයේ ද පළ විය. කොළඹ මැකලම් පොත් සමාගම විසින් ප්‍රකාශයට පත්කරන ලද හිත්ගැනීම මුද්‍රණය කරන ලද්දේ කැලණිය විද්‍යාලංකාර මුද්‍රණාලයෙහිය.කේ.එම්.සිරිසේන‍ගේ මෙම ‘හිත්ගැනීම’ කෘතිය එකල කෙතරම් පිළිගැනීමකට ලක්ව තිබුණේ ද කිවහොත්, එවකට සිටි පොලිස්පතිවරයා, වරක් කළුතර පොලිස් අභ්‍යාස විද්‍යාලයේ පොලිස් භටයින් විසිර යාමේ උත්සවයකදී පැවසූයේ, පොලිස් භටයින් මහජනයා සමඟ හොඳ සම්බන්ධතාවයක් ඇතිකර ගැනීම සඳහා ‘හිත්ගැනීම’ කෘතිය කියවිය යුතු බවය.මෙරටට පැමිණි ඩේල් කානගීට ගරු කිරීම සඳහා, හිත් ගැනීම කෘතියෙහි ප්‍රකාශකයන් වූ මැකලම්ස් පොත් සමාගම 1953 අගෝස්තු මස අටවන දින බොල්ගොඩ දැල්තර දූවේ දී රාත්‍රී භෝජන සංග්‍රහයක් පවත්වන ලදී.එයට සහභාගී වූ එවකට ලංකාවේ සුප්‍රකට ව්‍යාපාරිකයකු වූ සෙනට් සභික ජස්ටින් කොතලාවල මහතා පැවසුවේ තමන් බුදුන් වහන්සේගේ ඉගැන්වීම් ළඟට ගෞරව කරන්නේ ඩේල් කානගීගේ ඉගැන්වීම්වලට බවය. ඒ එම ඉගැන්වීම් තම ව්‍යාපාරික කටයුතුවලදී ප්‍රත්‍යක්ෂ කර දැනගෙන සිටි නිසාය.කේ.එම්.සිරිසේන 1951 දී පළ කළ ‘හිත්ගැනීම’ ධනාත්මක චින්තනය ගැන මෙරට පළවුණු ප්‍රථම අංගසම්පූර්ණ කෘතිය වූවත් ඔහුම 1950 දී ධනාත්මක චින්තනය ගැන ලියැවුණු ‘භාග්‍යය’ යන කුඩා පොතක් ප්‍රකාශයට පත්කර තිබුණි. එම කෘතියේ ප්‍රථම මුද්‍රණයේ පිටපතක මිල රුපියල් එක සත පනහක් විය.කේ. එම්. සිරි­සේ­න“ඔබට හරියන නියම රැකියාව තෝරාගන්නා හැටි, ඒ රස්සාවෙන් දියුණු වන හැටි, ඔබගේ විවේක කාලයෙන් ප්‍රයෝජන ගත යුතු ක්‍රමය සහ ජීවිතයේ ඔබේ බලාපොරොත්තු මුදුන්පත් කර ගැනීමේ නියම මඟ කියාදීමට භාග්‍යය කෘතිය ඉදිරිපත් කරන බව “ ඔහු එහි සඳහන් කළේය.“ඔබේ ඉගනීම කඩාකප්පල්වී ගියත්, අනාගතය අරඹා ඔබේ වැඩපිළිවෙළ බලාපොරොත්තු නැති ලෙස බිඳ වැටුණත් එයින් අධෛර්යවත්ව වැතිර නොසිට දියුණුවන මඟ මෙයින් කියයි. ඔබට වඩා කිසි ලෙසකින් වෙනසක් නැති අන්‍යයන් ඔබට හිතාගන්නවත් බැරි තරම් ධනයෙන් බලයෙන් කිත් පැසසුම්වලින් දියුණු වූයේ නම් ඔබට ඔවුන් මෙන් දියුණු වීමට නොහැකි ඇයි? ලෝකයේ නොයෙක් අතින් දියුණු වී සිටින මිනිසුන් ඔබට වඩා කිසි වෙනසක් නැති අය බැවින් ජීවිතයේ කුමන තත්ත්වයක සිටියත් ඔබට ඔවුන් මෙන් දියුණු විය හැක. ඔබට මේ මහා පුදුමයක් සේ පෙනෙන දියුණුවන මාර්ගය ‘භාග්‍යය’ කෘතිය තුළින් කියා දෙයි” යනුවෙන් කේ.ඇම්.සිරිසේන ‘භාග්‍යය’ කෘතිය ගැන විස්තර සඳහනක් කළේය.එයට පසුකාලීනව ජීවිත ජයගන්නා අන්දම කියාදුන් අය අතරින් මෛත්‍රී මූර්තිට හිමිවන්නේ සුවිශේෂ ස්ථානයකි.ශ්‍රී ලංකා ගුවන්විදුලියේ, එවකට පැවැති සන්ධ්‍යා සේවයේ ‘ජීවිතයේ ඇතුල් පැත්ත’ ගුවන්විදුලි වැඩසටහනින් ජීවිතයේ ප්‍රශ්න සහ ගැටලු ජයගන්නා අන්දම කියා දුන්නේය. පසුව මෛත්‍රී මූර්තියේ “ප්‍රීතිමත් ජීවිතයකට”; “ජීවිතයේ ඇතුල් පැත්ත”, “නංගී වෙතටයි” යන කෘතිවලින් ද කියා දුන්නේ ජීවිතයේ ගැටලු ජයගන්නා අන්දම හෙවත් ධනාත්මක සිතුවිලි වර්ධනය කරගන්නා අන්දමය.පසුකාලයක ග්‍රේෂන් සම්මානයෙන් පිදුම් ලත් ජගත් කුමාරසිංහ එක්දහස් නවසිය හැත්තෑගණන්වල මුල් භාගයේ දී ධනාත්මක චින්තනය ඇතුළත් වන කෘතියක් “ධනවත්වීම” යනුවෙන් ප්‍රකාශයට පත්කළේය.ජගත් කුමාරසිංහසුමනදාස සමරසිංහ“පොහොසතුන්ගේ පොහොසත් වීමේ බටහිර පිළිගත් රහස ප්‍රථම වරට මෙම කුඩා ග්‍රන්ථයෙන් සිංහල පාඨකයින් වෙත හෙළිදරව් වෙයි” යනුවෙන් ජගත් කුමාරසිංහ “ධනවත් වීම” කෘතිය හඳුන්වමින් සටහන් කළේය.ග්‍රේෂන් සම්මානලාභී ජගත් කුමාරසිංහ සිය ‘ධනවත් වීම’ කෘතියේ වැඩිදුරටත් මෙසේ සඳහන් කරයි. “මෙය කියවන්නට ලැබෙන සෑම කෙනෙකුගේම ඉෂ්ටාර්ථ සිද්ධියට රුකුල් දීමේ අදහසින් අපට ලැබුණු ඉංග්‍රිසි පත පොත ඇසුරු කොට අපි මෙය සම්පාදනය කළෙමු. විශේෂයෙන් සිංහල පමණක් දත් පාඨකයින්ගේ ලෝකයේ විවිධ විෂයන් පිළිබඳව ලියැවී ඇති පත පොත බොහෝදුරට වෙන්වී ඇති මෙකල මෙබඳු පොතක් කුඩාවට හෝ ‍පළවීම ප්‍රයෝජනවත් බවට සැකයක් නැත. මෙම පොත කියැවීමෙන් ඔබ තුළ නව චිත්ත ධෛර්යයක් හා ආත්ම විශ්වාසයක් ඇතිවන බවට සැකයක් නැත.ධනවත් වීම ග්‍රන්ථය ලිවීම තමන්ට සෙත් කවියක් වූ බව ජගත් කුමාරසිංහ කියයි. 2004 ග්‍රේෂන් සම්මානය ලැබුණේත්, ඇමෙරිකාවේ ජාත්‍යන්තර ලේඛක වැඩසටහන වෙනුවෙන් 2006 වසරේ ශ්‍රී ලංකාව නියෝජනය කරන ලේඛකයා වශයෙන්, ඇමෙරිකානු විශ්වවිද්‍යාලයක ලේඛකත්ව පාඨමාලාවක් හැදෑරීමට ලැබුණේත් “ධනවත්වීම” යන තම කෘතිය පළකිරීමෙන් පසුව බව ඔහු කියයි.ෙමරට සිටි තවත් ප්‍රවීණ ෙල්ඛකයකුවන ලාල් ෙප්‍ර්මනාත් ද මැල් මහතා ද අසූව දශ ක‍ෙය්දී “ධන උල්පත” හා “හිත ගැනීමේ විද්‍යාව” නමින් කෘති දෙකක් ප්‍රකාශයට පත්කර තිබේ.සිංහල ග්‍රන්ථ අතර ධනාත්මක සිතුවිලි අන්තර්ගත පොත් පෙළක්ම සම්පාදනය කිරීමන් සුමනදාස සමරසිංහ ද සුවිශේෂ කාර්යභාරයක් ඉටු කළේය. “මිනිස් හිතේ හාස්කම්” යන කෘති මාලාවේ පළමු කෘතිය ඔහු සම්පාදනය කළේ එක්දහස් නවසිය හැත්තෑ ගණන්වල මැද භාගයේදීය. මිනිස් හිතේ හාස්කම් එක, දෙක යනුවෙන් ඔහු පොත් අටක්ම සම්පාදනය කළේය. “ඔබත් කෝටිපතියකු වෙන්න”; “ප්‍රතිඵල අත් දුටු ස්වයං යෝජනා” යන කෘතීන් ද සුමනදාස සමරසිංහ සම්පාදනය කළේය.මෑත කාලයක සිට විශ්වවිද්‍යාල ආචාර්යවරුන්, වෛද්‍යවරුන්, අධ්‍යාපන ක්ෂේත්‍රයේ නිරත අය වැනි බොහෝ දෙනා ධනාත්මක සිතුවිලි අඩංගු ග්‍රන්ථ නිකුත් කරන්නට වූහ. ඒවා බොහෝ විට ඉංග්‍රීසි ලේඛකයින්ගේ කෘතින්ගේ පරිවර්තන හෝ අනුවාද හෝ විය. මේ නිසා එකම ඉංග්‍රිසි කෘතියේ සිංහල පරිවර්තන තුන හතරක් ද දක්නට හැකි විය.මේ සියල්ලෙන් පැහැදිලි වන්නේ ධනාත්මක චින්තනය අද ඉතාමත් හොඳ අලවි භාණ්ඩයක් බවට පත්ව ඇති බවය.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr1407202</link>
    <topic>දියුණු ඇමෙරිකාව නොදියුණු වියට්කොංවරුන්ගේ විමුක්ති සටනට පැරදුණු හැටි</topic>
    <author>රූපාන්ති බුලත්සිංහල</author>
    <content>දියුණු ඇමෙරිකාව නොදියුණු වියට්කොංවරුන්ගේ විමුක්ති සටනට පැරදුණු හැටිසිංහල සාහිත්‍යයට වියට්නාම උමං සටන ගෙන එන සුජීව දිසානායකසන්ඩේ මීරර් සහ ඩේලි එක්ස්ප්‍රස් ප්‍රවෘත්ති පත්‍රවල වාර්තාකරුවකු ලෙස මුලින් කටයුතු කළ ටොම් මැන්ගෝල්ඩ් අනතුරුව බී.බී.සී. රූපවාහිනියේ ගවේෂණාත්මක වාර්තාකරුවකු හැටියට වසර දහයක් කටයුතු කළේය. තම මාධ්‍ය ජීවිතය බ්‍රිතාන්‍ය ස්වාධීන රූපවාහිනියෙන් ඇරැඹූ ‍ජෝන් පෙනීකේට් ඔක්ස්ෆර්ඩ් සරසවියේ උපාධිධාරියෙකි. වියට්නාම් විමුක්ති සටන පිළිබඳව ඔවුන් දෙදෙනා එක්ව නිර්මාණය කළ The Tunnels of CUCHI කෘතිය සිළුමිණ පුවත්පතේ හිටපු කර්තෘවරයකු වන සුජීව දිසානායක මහතා “වියට්නාම උමං සටන” ලෙස සිංහලයට පරිවර්තනය කර තිබේ. මෙම කෘතිය ලබණ 23 වෙනි බදාදා සවස සවස 3.30 ට පුස්තකාල ප්‍රලේඛන සේවා මණ්ඩල ශාලාවේදී ශ්‍රී ලංකාවේ වියට්නාම තානාපති ටොන් සින් තාන් මහතාගේ ප්‍රධානත්වයෙන් දොරට වැඩීමට නියමිතය.ඔබ පරිවර්තන සාහිත්‍යයට වැඩි අවධානයක් යොමු කර ඇත්තේ ඇයි?මගේ කැමැත්තක් තියෙනවා පරිවර්තනයට. විශ්ව සාහිත්‍ය අධ්‍යයනය කිරීමෙන් දැනුමක් ලැබෙනවා. අපේ සාහිත්‍යයට විශ්ව සාහිත්‍යයෙන් එකතු කරගත යුතු විශ්වීය දැනුම කියලා නිම කරන්න බැහැ. මේ දැනුම අපේ පාඨකයන්ට ග්‍රහණය කරගන්න ක්‍රමවේදයක් ස්ථාපිත කිරීම තමයි පරිවර්තනයකින් කෙරෙන්නේ.සාහිත්‍යකරුවා කියන්නේ දැනුම ගවේෂණය කරන්නෙක්. හිට්ලර් පිළිබඳව, ඉන්දියානු නිදහස් සටන චේගුවේරා පිළිබඳ වත්මන් සාහිත්‍යකරුවා හඳුනාගත යුතුයි. මේ නිර්මාණවලින් වර්තමාන සාහිත්‍යකරුවා වගේම පාඨකයාත්, වෙනත් රටවල ගෝත්‍රික ජනතාව පිළිබඳව, වනජීවීන් පිළිබඳව ඔවුන‍්ගේ සටන් ක්‍රම පිළිබඳව අධ්‍යයනය කිරීමේ හැකියාව ලැබෙනවා. මං හැම රටකම පොත් පරිවර්තනය කරලා තියෙනවා. ගෝත්‍රික සමාජය ප්‍රාථමික වුවත්, ඔවුන් අතර පවතින අන්‍යෝන්‍ය සහ සහසම්බන්ධතාවය ඉතාමත් වැදගත්.වියට්නාම විමුක්ති සටනෙ උමං සටන් වැදගත් වන්නේ කෙසේද?ඇමරිකාව වැනි රටක් වියට්නාමය වැනි නොදියුණු රටක ගෝත්‍රික ජනතාවක් සමඟ සටන් වදිනවා. මේ සටන ඇති වෙන්නේ උමං මාර්ගයක. ඇමෙරිකානුවන්ට මේ උමං මාර්ගයට ඇතුළු වෙන්න අමාරුයි. මේ උමං මාර්ගය තුළ වියට්නාම ජනතාව අනුගමනය කරන්නේ නොදියුණු ශිල්පක්‍රම කියලා හිතුවත්, ඒවා කෙතරම් සාර්ථක ද කියලා පාඨකයාට අවසානයේ ඒත්තු ගන්වනවා.වියට්නාම ජාතිකයෝ සූක්ෂම ශිල්ප ක්‍රම අනුගමනය කරන්නන් කියලා ඇමරිකානුවන්ට අවබෝධ වෙනවද?වියට්නාම උමං සටනෙ රැටි සික්ස් සහ බැට්මෑන් පරිච්ඡේදයෙන් උමංවල සුවිශේෂිත්වය ඇමරිකානුවෝ වටහා ගන්නවා. මේ මෙෙහයුමේදී උමං මීයන් යොදා ගන්නවා. සූක්ෂම ක්‍රමවේද සටන දිනන්න උපකාරි කරගත්තා.ඇත්තට ම මේ පොතේ සඳහන් වෙන වියට්නාම විමුක්ති සටන ඉතාම් ආකර්ෂණීයයි. තාක්ෂණය අතින් දියුණු ඇමරිකානු‍වන් සමඟ පුංචිම පුංචි වියට්නාම මිනිසුන් කරන අගරලයේදී ඔවුන් පාවිච්චි කරන ක්‍රමවේද ඉතාමත් සූක්ෂමයි. වියට්නාමයේ කුචි දිස්ත්‍රික්ක ප්‍රධාන කරගෙන තමයි මේ හමුදා කඳවුර ඇතිවෙලා තියෙන්නෙ. කූචි දිස්ත්‍රික්කය පුරාම භූගතව තමයි වියට්නාමවරුන්ගේ උමං මාර්ගය පිහිටා තිබුණේ. වියට්කොංවරුන්ට තම ජාතිය පිළිබඳ තිබුණ හැඟීම ඒ සඳහා ඔවුන් ගත් ක්‍රියාමාර්ග ප්‍රශංසනීයයි.වියට්නාමවරුන්ගේ යුද්ධය, ටොම් මැන්ගෝල්ඩ් සහ ජෝන් පෙනීකේට් යන ලේඛකයන් තමන්ගේ කරගෙන ඇත්ෙත් කෙ‍ෙස්ද?මේ පොතෙන් විතරක් නෙවෙයි, ඕනෙම පොතක් නිර්මාණය කිරීමේදී එය තමන්ගේ කරගත යුතුයි. ඇත්තටම සොල්දාදුවෙක්ගේ දුක ශෝකය, තීරණ ගැනීමේ ක්ෂණික බව මේ ලේඛකයන් දෙදෙනා පැහැදිලි කරනවා. එක් ස්ථානයක කැරැල්ල මෙහෙයවපු පුද්ගලයා තම බිරිඳගෙන් අහනවා මං මැරෙන එකද හොඳ මේ සටන පාවා දෙන එක ද හොඳ කියලා. එවැනි අවස්ථාවේ බිරිඳ කියන්නේ මෙහෙමයි. ඔබ මොවුන් අතින් මැරුණොත්, මට දුක හිතේවි. ඒ වගේම ඔබ වීරයෙක් වේවි.නමුත් සටන පාවා දුන්නොත්, ඔබ දේශ ද්‍රෝහියෙක් වේවි. ඒ ගැන ඇත්තේ මට කණගාටුවක්. ඒ නිසා ඔබ සටන් කරලා මැරෙන එකට මං සතුටුයි. සෙබළ බිරිඳකගේ අව්‍යාජ සිතුවිලි සමුදාය පාඨකයාට මුදා හැරීමට ලේඛයා තෝරාගෙන ඇත්තේ ප්‍රබල භාෂා මාධ්‍යයක්. මේ ස්වරූපයම මං පරිවර්තනය කළා. මොකද මං කැමැති පොළවේ ජීවත්වෙන මිනිස්සුන්ට. අපි මිනිස්සුන්ට නැත්නම් පාඨකයන්ට කීමට අවශ්‍ය වන්නේ යථාර්ථය.මේ යථාර්ථය සාහිත්‍යයෙන් ග්‍රහණය කර ගැනීමට සුදුසු වටපිටාව කෘතියකින් නිර්මාණය විය යුතුයි. මේ තත්ත්වය The Tunnels of Cuchi ග්‍රන්ථයෙන් නිර්මාණය වෙලා තිබුණා. අවසානයේ වියට්නාමය සහමුලින්ම විනාශයට පත් වෙනවා. ‍ඒත් වියට්නාමවරුන්ගේ ආධ්‍යාත්මික ශක්තිය ගැඹුරුයි. ඔවුන් කවදාවත් තම සටන පාවා දෙන්නෙත් නෑ. වැටි වැටී වුවත් තම ජාතිය වෙනුවෙන් නැගී සිටිවා. කූචී නගරයේ සතුන‍්ගේ ජීවිත පවා උමංවලට අනුගත වෙනවා. ස්වභාව දහම සතා සිවුපාවන් පමණක් නෙවෙයි හැමෝම ක්ෂණිකව මේ උමං සටනට අනුගත වෙනවා.රූපාන්ති බුලත්සිංහලඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr1407203</link>
    <topic>අමරසේකරගේ ආත්මීය විචාරයේ අනතුර</topic>
    <author>සමන් වික්‍රමාරච්චි</author>
    <content>අමරසේකරගේ ආත්මීය විචාරයේ අනතුරඅලියා සහ අන්ධයෝ - ගුණදාස අමරසේකරඅමරසේකර මහතාගේ “අලියා සහ අන්ධයෝ” පළවන්නේ මෙහි පළමු මුද්‍රණයෙන් අවුරුදු පනහකට පමණ පසුවය. ඔහු එම ලිවීම අරඹන්නේ සාහිත්‍ය විචාරය ප්‍රතිනිර්මාණයක් විය යුතු බව කියමිනි. කෙටියෙන් කිවහොත් එය හුදු විවච්ඡේදන ක්‍රමයක් නොවිය යුතු බව කියන විට ඔහු පළ කරන්නේ අද කාලයේ බටහිර ප්‍රචලිතව පවතින ප්‍රවාදවලට පවා ගැලපෙන අදහසකි. අමරසේකර එහිලා විචාරය නිර්මාණාත්මක කාර්යයක් බව පවසමින් බටහිර විචාරයේ පදනම ද එය වී ඇති බව පැහැදිලි කරයි. එහි මෙසේ ලියැවී ඇත.“වර්තමාන ඉංග්‍රිසි සාහිත්‍ය විචාරකයන් තවදුරටත් විචාරවාද ක්‍රම තනා ගැනීමට නොවෙහෙසී, විචාර සිද්ධාන්ත රිසි සේ නිර්මාණාත්මක ලෙස යොදා ගනිමින් සිය කාර්යයෙහි යෙදෙන්නේ ඔවුන් මේ බව වටහා ගත් බැවින් විය යුතුය.” (අලියා සහ අන්ධයෝ 10 පිටුව)සාහිත්‍ය විචාරය නිර්මාණාත්මක විය යුතු බවට අමරසේකර දරන යට කී මතය සමඟ එකඟ නොවී සිටීමට හේතුවක් පෙනී නොයයි. එහෙත් ගැටලුව වන්නේ විචාරය නිර්මාණාත්මක වන්නේ කෙසේද? යන්න පිළිබඳ ඔහුගේ මතය එකී ලිපියේ ඉතිරි අඩ තුළ අර්බුදයට ලක්වීමයි. ප්‍රතිනිර්මාණය (අද කාලයේ වචනවලට පරිවර්තනය කරන්නේ නම් නැවත කියවීම නැතහොත් නැවත ලිවීම) යන්න ඔහු නිර්වචනය කරන්නේ පහත සඳහන් පරිදිය.“සාහිත්‍ය විචාරකයා ප්‍රධාන වශයෙන් ම සහෘදයකු විය යුතුය. කිසියම් නිර්මාණයක් සමඟ එක්ව විසීමේ ශක්තිය ඔහු තුළ තිබිය යුතුය. මෙසේ එක්ව විසීම නිසා ඒ නිර්මාණයේ ගැබ් වූ සියළු රස භාවයෝ කිසිදු අඩු ලුහුඬුවක් නැතිව ඔහු සිත තුළ පිළිසිඳ ගනිති. මුල් නිර්මාණයෙහි ස්වරූපය එලෙසින් ම ඔහුගේ හදවත තුළ පිළිබිඹු වෙයි. සිය ප්‍රති නිර්මාණයට අවශ්‍ය ආභාසය මෙයයි. විචාර කාර්යය ඔහු විසින් කළ යුත්තේ ඉන් ඉක්බිතිවය. එය වූ කලී අන් කිසිවක් නොව සිය හදවත තුළ ඒ රසභාව පිළිසිඳ ගත්තේ කෙසේද යන්න හේතු ප්‍රත්‍යය සහගතව අප වෙත දැක්වීමකි.“මෙසේ කිසියම් නිර්මාණයක් හා එක්ව විසීමේ වාසනා ගුණයෙන් තොරව සහෘද භාවයෙන් විමුක්තව කරන විචාරය ප්‍රති නිර්මාණයක් නොවේ ප්‍රති නිර්මාණය සඳහා අවශ්‍ය ආභාසය විචාරකයා ලබන්නේ ඒ නිර්මාණය හා එක්ව විසීමෙනි.” (11 පිටුව)අමරසේකර යෝජනා කරන මෙම විචාරය නම් කළ යුත්තේ ආත්මීය විචාරයක් වශයෙනි. මේ විචාරකයා වූ කලී කතුවරයාගේ ආධිපත්‍යය හිස්මුදුනින් පිළිගත්තෙකි. කෙටියෙන් කිවහොත් ඔහු මේ සූදානම් වන්නේ කතුවරයාගේ අභිප්‍රාය හඹා යාමටය. මුල් කෘතියෙන් පිළිබිඹු වන රසභාව යනු විචාරකයාගේ ම ෆැන්ටසි විකාර මිස අන් කිසිවක් නොවේ. මුල් නිර්මාණයේ ස්වරූපයන් ඒ ආකාරයෙන් ම දැකීම තුළ ඇත්තේ කවර වූ ප්‍රති නිර්මාණයක්ද?මෙම මතයට ප්‍රතිවිරුද්ධ යමක් කියන්නේ නම් නිර්මාණාත්මක විචාරය යනු මුල් කෘතියෙන් විකේන්ද්‍රීය වූ කිසිවකි. එය වූ කලී මුල් කෘතියේ කතුවරයාගේ අභිප්‍රාය ඉක්මවා යන කියවීමකි. එම විචාරය ලේඛකයාගේ ලිවීම නොව පාඨකයාගේ (විචාරකයා ගේ) කියවීම තුළ නැවත ලියවෙන වෙනම නිර්මාණයක් බවට පත්වන්නකි. ටෙරී ඊගල්ටන් නමැති මාක්ස්වාදී විචාරකයා ඔහු‍ගේ Literarytheory නම් වූ කෘතියෙහි මෙසේ ලියයි. (මම පළමුව එය ඔහුගේ වචන වලින්ම පිටපත් කරමි.)“All literary works, in other words, are “re - written”, it only unconsciously, by the societies which read them: indeed there is no reading of a work which is not also a re-writing.”ඊගල්ටන් මෙහි ලා පවසන්නේ සියළු සාහිත්‍ය නිර්මාණ ඒවා කියවන සමාජ විසින් නැවත ලියන බවය. සැබවින් ම නිර්මාණයක් යළි ලිවීමකින් ද ‍තොර වූ නැවත කියවීමක් නැතැයි යනුවෙන් ඊගල්ටන් එය වර නගයි. (ඊගල්ටන් ට අනුව එය සිදුවන්නේ අවිඥානකවය)රොලන්ඩ් බාත් නමැති ව්‍යුහවාදී විචාරකයා සාහිත්‍ය ලෝකය උඩු යටිකුරු කරවන සුළු සොයා ගැනීමක් කළේය. ඔහු ඉතා සාහසික ලෙස ප්‍රකාශයට පත් ‍කළේ කෘතිය ලියා අවසන් කිරීමෙන් පසු තවදුරටත් කතුවරයා නොපවතින බවය. ඉන්පසු මෙහි අයිතිය හිමි වන්නේ පාඨකයාටය (විචාරකයාටය.) මෙහිදී කතුවරයාගේ මියයාම (the death of the author) යනුවෙන් බාන් සඳහන් කරන්නේ කතුවරයාගේ අභිප්‍රාය මිය යන බවය.අමරසේකර මහතා යෝජනා කරනා විචාරය තුළ පාඨකයා තම ආත්මීය එකඟතාවය ගොඩනගා ගන්නේ එකී අභිප්‍රාය සමඟය. ඒ අනුව එම විචාරකයා කරන්නේ කතුවරයා ලියා ඇති දේ ඒ සැටියෙන් ම ගැනීමයි. යථාර්ථවාදී සාහිත්‍ය විචාරයේ රෝග ලක්ෂණය වන්නේ එයයි. නවකතාකරුවා හෝ කවියා යන දෙදෙනාම උපයුක්ත කර ගන්නා භාෂාව සහ රීතිය සමඟ ඔහු‍ගේ අභිප්‍රාය (intention) ගැට ගසනු ලැබේ. මහාචාර්ය සරච්චන්ද්‍ර පවා ඇදහුයේ යමක් ලියන ලේඛකයා එය ලිවීමෙන් පළ කරන මනෝ භාවය ම අභිප්‍රාය සේ ගිනිය හැකි බවය. (බලන්න සරච්චන්ද්‍ර ගේ සාහිත්‍ය විද්‍යාව)මාර්ටින් වික්‍රමසිංහ පවා හඹා ගියේ නවකතාකරුවා ගේ අභිප්‍රාය ඔස්සේය. ඒ අනුව මළගිය ඇත්තෝ ලිවී‍‍මෙන් සරච්චන්ද්‍ර ගේ අභිප්‍රාය වූයේ ස්වපීඩා කාමුකත්වයෙන් (Masocnism) පෙලෙන පුද්ගලයකුගේ චරිතය නිරූපණය වන නවකතාවක් නිර්මාණය කිරීම බව වික්‍රමසිංහ සොයා ගනී. එහෙත් වික්‍රමසිංහ එකී අභිප්‍රායේ ඇති නොගැඹුරු බවට සහ එකී අභිප්‍රාය නඩත්තු කිරීමට නවකතාකරුවා උපයුක්ත කර ගන්නා රීතියේ සදොස් බවට බැටදෙයි.අමරසේකර මහතා තම කෘතියේ පරිච්ඡේද කීපයක් ම වියදම් කරන්නේ විරාගය, මළගිය ඇත්තෝ සහ යළි උපන්නෙමි යන නවකතා ත්‍රිත්වය ඔහුගේ යටකී ආත්මීය විචාරය යොදා ගනිමින් (apply) විමර්ශනය කිරීමටය. එම කියවීම තුළ ඔහු එම නවකතා හෝ නවකතාකරුවන් නැවත සොයා ගැනීමක් නොකරයි. (යළි උපන්නෙමි අමරසේකර ගේම නවකතාවක් වන බැවින් නවකතාකරුවා‍ෙග් අභිප්‍රාය හඹා යාම ඔහුට පහසු වී ඇත.)කෙසේ වෙතත් අමරසේකර මහතා මෙම කෘතියේ එන “පදුමවෙ නොයෙන අලිප්පමානො” විරාගය විමසීමකි නම් රචනාවේ ලා පිළිගන්නා කරුණක් නම් අරවින්දගේ චරිතය තුළ යම් හිස් තැනක් (Lack) පවතින බවය. (කියවන්න මෙම කෘතියේ 28 පිටුව) කතුවරයා සමඟ (නිවැරදිව කිවහොත් ඔහුගේ අභිප්‍රාය සමඟ) ආත්මීය ගිවිසුමකට එළඹීම ප්‍රතික්ෂේප කරන විචාරකයා තත් කෘතිය ප්‍රති නිර්මාණය කරන්නේ නවකතාවේ එම පරතරය තුළය. එහෙත් එය මග හැර යන අමරසේකර අරවින්දගේ අකර්මන්‍ය බව ඔහු හිසින් ගත් කිසියම් (අ) දේශපාලනික මතවාදයක් සමඟ ගැට ගසයි.අමරසේකර ගේ ආත්මීය විචාරවාදයේ ඇති අනතුර නම් මුල් කෘතියේ කතුවරයා සමඟ ඇති හිතමිත්‍ර කම් තීව්ර කර ගැනීමට එය උපයෝගි කර ගැනීමේ ඇති හැකියාවයි. ලේඛකයකු සහ කවියකු ලෙස ගුණදාස අමරසේකර මහතා සිංහල සාහිත්‍යයට මහත් වූ සම්ප්‍රදානයක් කර ඇති බව ඇත්තය. එහෙත් ඔහුගේ මතකවත නමැති අලුත්ම කවිපොත විශිෂ්ට සාහිත්‍ය නිර්මාණයක් ලෙස හඳුන්වා දෙමින් කර ඇති ඉහත කී වර්ගයේ ආත්මීය විචාර ප්‍රශ්නාකාර්ය. ඒ පිළිබඳ වැඩිදුර විමසීම මම පසුවට කල් තබමි.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr1407204</link>
    <topic>සබැඳියාව</topic>
    <author>ජස්ටින් කොඩිකාර</author>
    <content>සබැඳියාවඅපේ සීයා අම්මගෙ තාත්තා විශ්‍රාමිකයෙක්. රජයේ සේවකයකු වූ ඔහු විශ්‍රාම ගොස් මේ වන විට වසර දහයකට ආසන්නයි. අපේ ගමේ මහගෙදර ජීවත් උණ ආච්චිත් සීයාත් ආච්චී හදිසියේ මිය ගියාට පසු ඒ අයට හිටපු එකම දරුවා වූ අපේ අම්මා ළඟට එයා ආවා. ගමේ නෑයෙකුට ගමේ තිබුණ ගෙවල් දොරවල් බලා කියාගන්න දීලා.කොළඹ කිලෝමීටර් විසිපහක පමණ දුර තවමත් ගැමි පරිසරයකට හුරු අර්ධ නාගරික පරිසරයකයි අපේ ගෙදර තිබුණේ. අපේ අම්මටයි තාත්තටයි හිටියෙත් මා විතරයි.උදේ පාන්දර පහට විතර අවදිවන සීයා හිමිදිරියේ ම අපේ අක්කර භාගයකටත් වැඩි මුළු වත්ත පුරා ඇවිදිනවා. ගහකොළ ගැන හොයලා බලනවා. ඉන් පස්සෙ මූණ කට සෝදගෙන අම්මා හදල දෙන තේ එකත් බීල රෑට ඇඳපු ඇඳුම් මාරු කරගන කඩපළට යනවා. අපේ ගේ ළඟ ඉඳල කඩපලට කිලෝමීටරයක් විතර ඇති. සීයා ව්‍යායාමයට එක්ක ඒ දුර පයින් ම යනවා. එයා පාන්දරම කඩපළට යන්නේ එදිනෙදා පත්තර මිලදී ගන්නයි. සීයට පත්තර නොබලා ඉන්න බැහැ. ඒ මොකද එයැයි තරුණ කාලෙ ඉඳන් ම පත්තර සඟරාවලට ලියල තියෙනව. අදත් සමහර වෙලාවට පත්තර සඟරාවලට ලියනවා.දිනපතා තියෙන පත්තර දෙක තුනම අරගන ගෙදර ඇවිත් අම්මා පිළියෙල කරල දෙන උදේ කෑම ගත්ත ගමන් පත්තර ටිකත් අරගෙන බරාදයේ තියෙන හාන්සි පුටුවට බර උණ ගමන් ඉර මුදුන්වන ජාමෙ වනතුරුම පත්තරවල අකුරක් නෑර බලනවා.දවසක උදේ පත්තර ගේන්න කඩපොළට ගිය සීයා පත්තර ටික කිහිල්ලේ රුවාගන පොඩි බලු පැටියෙකුත් ඔසවාගන ගේට්ටුවෙන් වත්තට ඇතුල් උණා.ඒ දැක්ක ගමන් අම්මා “අනේ තාත්තෙ ඔය බලු පැටියෙක් මොකටද? ඌ බලාගන්නෙ කව්ද ඔය පාර ගේ පුරා වත්ත පුරා ජරා කරන්නත් හිටීවි. කොහෙන්ද මූ උස්සන් ආවෙ.”“දරුවො මන් එනකොට කඩපළේ ඉඳන් ම මූ මගෙ පස්සෙන් ම ආව. බලන්නකො ලස්සන බලු පැටි‍යනෙ. කමක් නැහැ මූ ජරා කළොත් මන් සුද්ද පවිත්‍ර කරන්නම්කො. මටත් ඉතින් වැඩි වැඩක් නැහැනෙ.” සීයා කීවා.බලු පැටියා දිහා විමසිල්ලෙන් බැලූ අම්මා “අපොයි අපොයි ඒ වගෙ යැ මූ බැල්ලියෙක්නෙ. ඒ නිසා කවුරු හරි පාරෙ දාලා යන්න ඇති. කල්මල් යනකොට දිගට හරහට මූ පැටවු ගහන්නත් පටන් ගනීවි.”“ඔයා ඔච්චර හිතන්න එපා. ඒකත් මම බලාගන්නම්කො.” දෙදෙනාගෙ සංවාදය අවසන් උණා. සීයගෙ හිත රිදවන්න බැරි නිසා තව වචනයක්වත් නොදොඩා අම්මා හිමින් සීරුවෙ ගෙට ගියා.දවස් තුන හතර යනකොට සීයා බලුපැටියට කඩපළෙන් කර පටියකුත් ගෙනත් දැම්මා. ඌට වයිට් කියල නමකුත් තිබ්බා. බලු පැටියා ගෙනාවට පස්සෙ සීයගෙ දින චර්යාවත් ටිකක් වෙනස් උණා. වෙනදා පත්තර ටික බලල ඉවර වෙලත් ඔහේ දවල් කෑමට කථා කරනකන් හාන්සි පුටුවට වෙලා අලසව පාර දිහා බලන් ඉන්න සීයා දැන් පත්තර බැලුවට පස්සෙ වැඩි හරියක් කාලය යොදවන්නේ වයිටාට සාත්තු සප්පායම් කරන්නයි.ඒ දකින අම්මා කියන්නේ “අනේ හොඳයි. අර හාන්සි පුටුවට වෙලා බලාගත්තු අතේ කල්පනා කර කර බලන් ඉන්නවට වැඩිය හොඳයි ඔය වගේ වැඩකවත් යෙදෙන එක. නැතිනම් ඔය මනුස්සය නිකරුණේ ලෙඩෙක් වෙනව.” කියායි. ‍‍වයිටාට කන්න බොන්න වෙනම පිඟානක් කෝප්පයක්. ඌව පිසදාන්න පරණ තුවායක් ඌට රෑට නිදියගන්න සීයගෙ කාමරේ සීයගෙ ඇඳ ළඟම පරණ හාල් ගෝනියක් දාල තැනක් පිළියෙල කර තිබුණා.දිනපතා උදේ පත්තර ටික බලල ඉවර වූ ගමන් මිදුලේ තියෙන ටැප් එක ළඟට වයිටා අරන් යන සීයා ඌව හොඳට නාවල නාවන ගමන් පින්චර් එකකින් උගේ ඇ‍ඟේ ඉන්න මැක්කන් කිනිතුල්ලන් අරන් දානව. නාවල ඉවරවෙලා හොඳට උගේ තුවායෙන් පිසදාලා හොඳට අව්ව පායන තැනක ගැට ගහනවා.දහවල් කෑම වෙලාව ආවහම සීයා කෑම කාල එයාගෙ පංගුවෙන් නොවරදවා ඉතිරි කරන කෑම ටිකකට කුස්සියෙන් බෙදා ගන්නා තව බත් මාළු ටිකක් දාල හොඳට අනල උගේ පිඟානට දාල බලු පැටියගෙ හොඳට බඩ පිරෙන්න කන්න දීල වතුර කෝප්පෙට දාල වතුර ටිකක් බොන්න දෙනවා. ඊට පස්සෙ වත්ත පුරා දුවන්න පනින්න ටික වෙලාවක් ඉඩ ඇරල ගෙනවිත් බරාදයේ කණුවක ගැට ගැහුවම ඌ බිම දිග ඇදිල පැයක් සමහරවිට ඊටත් වැඩි කාලයක් නිදාගන්නවා.කාලය ටිකෙන් ටික ගත වෙද්දී වසර තුන හතරක් ගතවන කොට ඌට තිබුණ සැප සාත්තු එක්ක ඌ සුදු දිග ලෝම වැඩුණු නාඹර බැල්ලියක් විදිහට වැඩුණා. කඩපළේ හිටපු පශු වෛද්‍යවරයාට මාසෙකට වරක් දෙකක් ගෙන ගොස් පෙන්වූ වයිටාට වෙනමම රෝග නිශ්චිත පොතකුත් සීයා ළඟ තිබුණා. දැන්නම් ගෙදරට යන එන අය පවා වයිටාගේ පිරිසිදුවට ලස්සනට ලොකු කැමැත්තක් දක්වනවා. වයිටා ගෙන එන කොට එතරම් කැමැත්තක් නොතිබූ අපේ අම්මාත් අද ඌට දක්වන්නේ පුදුම ආදරයක්.වයිටා අරන් එනකොට මම හිටියේ අටවන ශ්‍රේණියේ. ඒ කාලේ මම වයිටත් එක්ක සෙල්ලම් කළා. දැන් මම සාමාන්‍ය පෙළත් සමත් වෙලා උසස් පෙළට පෙනී හිටින්නයි සූදානම් වන්නේ. ඌ එක්ක සෙල්ලම් කරන්න මට දැන් වේලාවක් නැති උණත් ඌ මා දැක්ක ගමන් උඩ පැනල දුවගෙන ඇවිත් මා වටා දැවටෙනවා.“අන්න මම බැල්ලිට පැටවු නහම්බ වෙන්න ඉන්ජෙක්ෂන් කෝස් එකක් පශු වෛද්‍ය මහත්තයට කියල දුන්නා.” සීයා දවසක් අම්මට කියනවා ඇහුණා.වයිටා එන්න එන්න නිරෝගීව ලස්සනට වැඩුණත් සීයාගේ සෞඛ්‍ය තත්වය එන්න එන්න පිරිහුණා සීයා හෘදයාබාධයකින් පෙළෙන්නට උනා. ඒත් සීයා වයිටාට කළ සාත්තු සප්පායම් නම් අතහැරියෙ නැහැ.හිටි ගමන් සීයාගේ රෝගී තත්වය උත්සන්න වුණා. ටවුමෙ රෝහලේ සීයා නතර කරන්න සිද්ධ වුණා. දිනපතා උදේ දහවල් හවස අම්මා සීයා බලන්න රෝහලට ගියා. මටත් තාත්තටත් තිබුණ වැඩ නිසා දවසෙ තුන්වරුවම යන්න බැරි වුණා. මේ නිසා වයිටාට සීයා කළ විදිහට සලකන්නත් බැරි වුණා. නමුත් රෝහලට යන හැම වතාවෙම අමාරුවෙන් හරි සීයා වයිටා ගැන අහලා තිබුණා.දින කිහිපයකට පසු දවසක් හවස අම්මා සීයා බලන්න යන‍කොට රෝගය හිටි ගමන් උත්සන්න වෙලා දැඩි සත්කාර ඒකකයේදි සීයා මිය ගිහිල්ලා සීයගෙ අවසන් කටයුතු කරන්න සියල්ල සූදානම් කළා. දේහය මල් ශාලාවෙන් ගෙනවිත් ගෙදර සාලයේ තැන්පත් කළ වේලවේ සිටම දෙන පාමුල නොකා නොබී ලැග‍ ගෙන සිටි වයිටා මළගෙදරට ආ ගිය කොයි කාගේත් අවධානයට යොමු වුණා.සීයා වයිටා හැදූ වැඩූ ආකරය ගැන දැන සිටි බොහෝ දෙනෙක් ඔය මනුස්සය ඔය සතාව හැදුවෙ දරුවෙක් වගේ නෙ බොහෝ අය පවසනු මට ඇසුණා.සීයාගෙ අවසන් කටයුතු සිදු කෙරී සතියකුත් ගත වුණා. නමුත් කිසිම දෙයක් නොකා නොබී වයිටා බරාඳයේ සීයගෙ හාන්සි පුටුව තිබෙන තැන ලැගල හිටියා. උගේ තත්වයත් එන්ට එන්ට නරක් වුණා. තාත්තා ටවුමෙ පශු වෛද්‍යවරයා එක්ක ආවත් කළ ප්‍රතිකාරවලින් පලක් වුණේ නැහැ.මට එදා උදේ සිරිත් පරිදි පාසල් ගියා. පාසල් යන්න ලැහැස්ති වෙලා මම වයිට ළඟට ගිහින් වයිටට කථා කළා. හරි අපහසුවකින් වගේ කඳුළු පිරි දෙනෙත් හැරල මා දිහා බැලූ ඌ ආපසු දෙනෙත් පියා ගත්තා.මම දහවල් ඉස්කෝලෙ ඇරිල ගෙදර ආ ගමන් වයිට හිටි තැන බැලුවා. වයිටා එතන නැහැ. “අම්මේ අම්මේ වයිට කෝ” මම කෑගහල අම්මගෙන් ඇහුවා.“බලන්න දරුවො ඌ ඔය කොහාට හරි ඇදිල ඇති” අම්මා කීවා.ඒත් වත්ත පුරාමත් සොයා බැලුවත් ඌ පේන තෙක් මානයක නැහැ.අවසානයේ සැකයට වගේ පාළුවට ගිය බාගෙට වසා තිබූ සීයගෙ කාමරේට මුහුණ පොවා බලන කොට සීයා වයිටාට නිදිය ගන්න එලාල තිබිච්ච ගෝනිය උඩ වයිටාගේ නිසල සිරුර වැතිර තිබෙනු දක්නට ලැබුණා.ජස්ටින් කොඩිකාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr1407205</link>
    <topic>මධුමතීට පෙම් බැන්දෙමි</topic>
    <author>මහාචාර්ය</author>
    <content>මධුමතීට පෙම් බැන්දෙමිමගේ ‘හෙවනැලි ඇද මිනිස්සු’ නවකතාව පිළිබඳ ලැබුණු කීර්තිය පිළිබඳ සටහන් කරමින් හිඳ හිටිගමන් ජී.බී.සේනානායකයන්ගේ ඇසුර වෙතට මා ඔබ‍ යොමු කළේ නොදැනුවත්වමය. ‘හෙවනැලි ඇද මිනිස්සු’ නවකතාව කෙතරම් කතාබට ලක්වී ද යත් මා කෙමෙන් ප්‍රසාදයට පත්වන්නකු මෙන්ම ඇතැමෙකුගේ අප්‍රසාදයට ද පත්වන්නකු වූ අයුරු ද සිහිපත් කළ යුතුය.“ඔය නවකතාවෙන් අපූරු චිත්‍රපටයක් හදන්න පුළුවන්යි වතාවක් මට නුගේගොඩ බස් නැවතුම්පොළේ දී මුණගැසුණු තිස්ස අබේසේකර කීය.“තිස්ස කැමැතිනන් හදන්නÓයි මම ඔහුට කීමි. එහෙත් එය ඉටු නොවීය. මේ කාලයේ මම බෙහෙවින් හින්දි සහ ඉංග්‍රීසි චිත්‍රපට නැරඹීමට යොමුවී සිටියෙමි. ශ්‍රී ලංකා විද්‍යාලයේ හවස්වරුවේ ඉගැන්වීමෙන් අනතුරුව මම චිත්‍රපට බලන්නට ගියෙමි. බොහෝවිට මා චිත්‍රපට නැරඹුවේ තනිවමය. එය එක්තරා ආකාරයක නිර්මාණාත්මක අභ්‍යාසයක් ලෙස මට හැඟිණ. මරදානේ නිව් ඔලිම්පියා, කැපිටෝල් සහ බම්බලපිටියේ මැජෙස්ටික් යන සිනමා ශාලාවලට එන හැම චිත්‍රපටයක්ම මම නැරඹීමට පුරුදු වී සිටියෙමි.මට මතක හැටියට මම කැපිටෝල් සිනමා හලේ පෙන්වූ ‘මධුමතී’ චිත්‍රපටය අට වතාවක් නැරඹුවෙමි. ඒ කිනම් කාරණයක් නිසා දැයි මම සිහිකර ගැනීමට වෑයම් කරමි. ‘මධුමති’ චිත්‍රපටයට වස්තු වී ඇත්තේ පුනරුත්පත්තිය පිළිබඳ කතාවක්ය යන හැඟුම මා තුළ නිදන්ගත විය. කුමක් හෝ මට දැන් අමතකව ඇති ඉන්දියානු සඟරාවක පළවූ එක්තරා ලිපියකින් පළවූයේ ‘මධුමති’ චිත්‍රපටය ‘මරණින් මතු’ ආත්මභාවයක් පිළිබඳ සැබෑ පුවතක් අනුව ප්‍රතිනිර්මාණය වී ඇති බවකි. මම ඒ නිමැවුම් දැක්ම සෙව්වෙමි.මගේ ගුරුතුමා වන මහාචාර්ය තිලක් රත්නකාර සමඟ ද මම, මේ පිළිබඳව බෙහෙවින් සාකච්ඡා පැවැත්වීමි. මගේ ප්‍රියතම ඉංග්‍රිසි නාට්‍ය කරුවකු වූ ජේ.බී.ප්‍රිස්ට්ලි (J.B.Priestly) ලියූ Timeplays (කාල නාටක) නමින් හැඳින්වූ නාට්‍ය අතරින් මගේ සිත් ගෙන තිබූ ‘I have been here before’ නමැති නාටකයට ද පසුබිම් වී තිබුණේ ‘මධුමති’ චිත්‍රපටයට වස්තු විෂය වූ කතා වස්තුව හා සමාන මානව අත්දැකීමක් බව මට පසක් වීය. හින්දි චිත්‍රපටයක් වූ ‘මධුමති’ වටහා ගැනීමට හින්දි බස පිළිබඳව ද ප්‍රමාණවත් දැනුමක් අවශ්‍ය වී තිබිණ. මම බොහෝ වෙහෙස ගෙන ඒ කාර්යය ද මා හිතවත් සියඹලාගහරුප්පේ විජිතධම්ම හිමියන් හා ඇසුරින් ලබා ගත්තෙමි. ‘මධුමති’ චිත්‍රපටය නැරඹූ මට එහි රඟපෑ දිලිප් කුමාර් හා වෛජයන්තිමාලා ඉක්මවා වෙනත් අපූර්ව ලෝකයක් මැවිණ.හින්දි චිත්‍රපට නරඹා වටහා ගැනීමට මෙන්ම හින්දි පතපොත කියවා වටහා ගැනීමටත් ප්‍රමාණවත් ලෙස හින්දි බස ප්‍රගුණ කිරීමට මට සහාය වූයේ විද්‍යාලංකාර විශ්වවිද්‍යාලයේ සියඹලාගහරුප්පේ විජිතධම්ම හිමියන්ය. අපි දෙදෙනා එක්වී එවකට හින්දි භාෂා අධ්‍යයන අංශයේ අධ්‍යයන අංශාධිපති පදවිය දැරූ මහා උගතකු වූ ආනන්ද කෞශල්‍යාන හිමියන් සමීපයට ගියෙමු. මම පළමුව නාගරි අක්ෂරය ලිවීම ප්‍රගුණ කළෙමි. ඒ සඳහා දැඩි වෑයමක් දැරීමට සිදුවිය. සංස්කෘත නාගරි අක්ෂරයම හින්දි භාෂාවේ භාවිත වන හේතුවෙන් ප්‍රාථමික හින්දි පත පොත කියවීම අපහසු නොවීය. එහෙත් ඒ සඳහා ප්‍රමාණවත් කාලයක් කැප කිරීමට සිදුවිය. භාරත දේශයෙන් සපැමිණි කෞශල්‍යාන හිමියන් අපට කාරුණික ලෙස හින්දි මුල් පාඩම් කියවා දුන්හ. ඉන් අනතුරුව අපට පැවරී තිබුණ් කෙමෙන් අතිරේක ‍ෙපාත් සොයා කියවීමය.මා නැරඹූ චිත්‍රපට පිළිබඳ මම සටහන් තබාගතිමි. මම මේ සියල්ල බොහෝ විට තිස්ස අබේසේකර මුණගැසුණු අවස්ථාවලදී සාකච්ඡා කළෙමි. ‘මධුමති’ චිත්‍රපටයේ ජීවන අනුභූතිය හා ව්‍යූහය මසිත කෙතරම් දැඩි ලෙස ඇද බැඳ තැබීද යත් ඊට සමාන දේශීය අත්දැකීමක් සැලසුම් කොට චිත්‍රපට පිටපක් ලිවීමට මා මෙහෙයවනු ලැබිණ. එය මවිසින් ලියන ලද ප්‍රථම නවකතාවටත් දෙවැනි නවකතාව වූ “ගුරුවරයකුගේ කතාව” නමැති කෘතියටත් අතරතුර මා අතින් බිහිවිය. මම එය නම් කළේ, “දවසින් දවස” යනුවෙනි. මගේ චිත්‍රපට පිටපත ලියැවී තිබුණේ කිසිදු ගුරුහරුකමක් නොලබාය.“හොඳට ලියැවිලා තිබෙනවා- ඒත් අපිට මේක සිනමා පිටපතක් බවට පත්කරන්න වෙනවාÓයි පවසමින් තිස්ස අබේසේකර මගෙ පිටපත රැගෙන ගියේය. “මම මේක අලුතින් ලියන්න ඕනෑ. ඔහු පැවසීම මට මහත් අස්වැසිල්ලක් විය. මේ අතරවාරයේ මම, අපගේ චිත්‍රපට ව්‍යාපෘතිය සඳහා අර්ථපතියකු හෙවත් නිෂ්පාදකයකු සෙවීමේ නිරතව සිටියෙමි. ශ්‍රී ලංකා විද්‍යාලයේ ඉගෙනුම ලබන එක්තරා සිසුවෙක් එක් දිනක් මා සොයා ආවේය. මොහු හා සමඟ අප තනන්නට යන චිත්‍රපටය පිළිබඳ මේ වන විට කතාබහ කර තිබූ බවක් මට මතකය. ඔහුගේ නම පියදාස බව මට මතකය. ඉතිරි නම දැන් අමතකව ගො‍ස් ඇත්තේය. ඔහුගේ එක් මාමා කෙනෙකුට මාලිගාකන්දේ පොත් සාප්පුවක් අයත්ය. එය විද්‍යාධාර නමින් හැඳින්වී ඇති බව මට මතකය. මාලිගාකන්‍ද පාරේ මඳ දුරක් ගිය විට ඒ කාලයේ ‘පස්ගෝරස’ හලක් වීය. එය පසුකොට ගොඩනැඟිලි දෙකතුනකට එහායින් ඒ පොත් සාප්පුව පිහිටියේය. ඒ කඩසාප්පු පෙළේ අන්තිම පොත් සාප්පුව මේ කාලයේ මෙන්ම ඒ කාලයේ ද හැඳින්වූයේ සමයවර්ධන පොත්හල නමිනි. මගේ සිසුවා මවෙත ගෙන ආවේ සුබ පණිවුඩයකි.“අපේ මාමා හඳුනනවා සමයවර්ධන පොත් සාප්පුවේ වීරමන් මහත්මයාව. ඉතින් අපේ මාමා වීරමන් මහත්මයා සමඟ සර්ගේ චිත්‍රපටය ගැන කතාකරල. වීරමන් මහත්මයා කැමතියි චිත්‍රපටයක් හදනවා නම් සල්ලි දාන්න. අපි ගිහින් මුණගැහෙමුද?ඒ වන විට මා සමයවර්ධන පොත්හලට කීපවිටක්ම ගොස් තිබූ නමුත් එහි අයිතිකාර ආරියදාස වීරමන් මහතා මුණගැසී තිබුණේ නැත. එහෙත් මම පළමුවරට තරමක් වේලා කතාබහ කිරීමට වීරමන් මහතා මුණගැසීමට මගේ සිසුවා සමඟ ගියෙමි. ඉතා කාරුණික ස්වරයෙන් කතා කළ වීරමන් මහතා, අපගේ චිත්‍රපට ව්‍යාපෘතිය සඳහා කෙතරම් මුදලක් වැය කිරීමට සිදුවේද යන්නත්, මෙය කෙබඳු වර්ගයේ චිත්‍රපටයක් බවට පත්වේද යන්නත් පිළිබඳ විමසන්නට විය. මේ වන විට “අඩු මුදලකින් හොඳ චිත්‍රපටයක්” තැනීම පිළිබඳ කාරණා රාශියක් මම තිස්ස මඟින් ඉගෙනගෙන සිටියෙමි. තිරනාටකයේ මුල් හිමිකම් මට ඇති බැවින් ඒ සඳහා ඒ හැටි මුදලක් වැය වන්නේ නැත. චිත්‍රපටය අධ්‍යක්ෂණය කරනු ලබන්නේ තිස්ස විසින්මයි. අප දන්නා හඳුනන නළු නිළියන් රූපණ කාර්යයට යොදාගත හැකිය. තිස්ස විසින් මේ සියල්ල මැනැවින් සැලසුම් කොට තිබිණ. ඉන්පසුව මටත් තිස්සටත් සිදුවූයේ රූපගත කළ යුතු ස්ථානයක් සෙවීමය. ඒ සඳහා ගම්පහ පැත්තේ පාසලක් මම ලකුණු කරගත්තෙමි. ඒ ශ්‍රීබෝධි විද්‍යාලයය‍. අපි දෙදෙනාම එහි ගොස් ඒ ස්ථානය පරීක්ෂා කළෙමු. තිස්ස ඒ ස්ථානයට තම කැමැත්ත පළ කළේය. මේ සියල්ල සඳහා ප්‍රවාහනය සැපයූයේ මගේ සිසුවාය. ඔහුගේ මාමා සතුව මොරිස් ඔක්ස්ෆර්ඩ් වර්ගයේ මෝටර් රථයක් විය.“පිටපත හොඳට ලියැවුණා. ඒ නිසා හැන්දෑවක අපි රෙජීටත් ඇහෙන්නට කියවමුÓයි. තිස්ස යෝජනා කළේය. මෙහි රෙජී යයි කීවේ එකල සුප්‍රකට විචාරකයකු ඉංග්‍රීසි ගුරුවරයකු හා තිරනාටක රචකයකු වූ ඉංග්‍රිසි පුවත්පත්කලාවේදී රෙජී සිරිවර්ධනයන්ය. පිටපත කියවීම සඳහා තිඹිරිගස්යාය පැත්තේ කුඩා නිවසක ඉදිරිපස කාමරය තිස්ස විසින්ම සොයාගෙන තිබිණ. මට සිදුවූයේ එතැනට පැමිණීම පමණකි. රෙජී සිරිවර්ධන ද වෙලාවට පැමිණියේය. මෙය මගේ නිර්මාණයක් බවත් තමන් විසින් කරන ලද්දේ ඒ නිර්මාණය තිරයට ගැළපෙන පරිදි නැවතත් සකස් කිරීම බවත් මුලින්ම ප්‍රකාශ කිරීමට තරම් තිස්ස අබේසේකර නිහතමානී විය. තිස්ස තමන් හමුවේ ලිපි ගොනුවක බහාලූ “දවසින් දවස” තිර නාටකය කියවන්නට පටන්ගත්තේය. රෙජී සිරිවර්ධන මහතා යෝගාවචරයෙකු සේ සියල්ල අසා සිටි අයුරු දැනුත් මගේ සිතේ මැවී යන්නේය. තිස්ස, පිටපත කියවීම අවසන් කොට අපේ මුහුණු දෙස බැලුවේය. “කොහොමද? හොඳද?” යයි අසන්නා සේය.“හොඳට ලියවිලා තියෙනවාÓයි රෙජී සිරිවර්ධන කීය.“මොනවද වෙනස් කරන්නට සුදුසු තැන්?යි තිස්ස අප දෙදෙනාගෙන්ම ඇසීය.“කොහොමටත් වැඩේ කෙරෙන කොට එහෙන් මෙහෙන් වෙනස්කම් සිද්ධ වෙනවානේ?Óයි රෙජී කීය. සියල්ල සමාප්තියකට පැමිණ ඇතැයි යන හැඟුම මා තුළ ඇතිවිය.“ලීඩ් රෝල්ස්වලට කාවද ගන්න බලාපොරොත්තු වන්නේ?” රෙජී ඇසීය.“සුවිනීතාවයි - ටෝනිවයි” තිස්ස කීය.එකල සුවිනීතා වීරසිංහ නමැති නිළිය තිස්ස හා සමඟ විවාහ වී සිටියාය. ඔවුහු රත්තනපිටිය පැත්තේ නිවහනක වාසය කළහ.වාමාංශික දේශපාලන නැඹුරුවක් දැඩි ලෙස තිබූ නමුත්, අප චිත්‍රපටයේ මුහුරත් උලෙළට පෙරාතුව කතරගම දේවාලයේ පූජාවක් පැවැත්විය යුතුය යන හැඟු‍මක් තිස්ස තුළ තිබිණ. අපේ ඒ ගමන සියලු ප්‍රවාහන කටයුතු බාරව සිටි සිසුවාට බාර විණි. මේ වන විට පිටපත ලියා හමාර වී මාසයක් පමණ ගතවී තිබිණැයි සිතමි. මගේ සිසුවා විසින් සම්පාදනය කරන ලද මෝටර් රථයට එක් උදෑසනක තිස්සත්, සුවිනීතාත්, මගේ සිසුවාත්, මාත් ගොඩවීමු. රථය පැදවූයේ මගේ සිසුවාගේ හිතවතාය.බොහෝ දේ ගැන කතාබහ කරමින් අපි කතරගම ගියෙමු. තිස්ස ගායනයේ ද හුරුකම් දැක්වූ හෙයින් ඔහු සුනිල් සාන්තයන්ගේ ගී ගායනා කළේය. ඔහුගේ ප්‍රියතම ගීතයක් වූයේ “මිහිකත නළවාලා” යන්නයි. සෙනසුරාදා දිනක පිටත්වූ අපි කතරගමින් පහුවදා පාන්දර ආපසු එමින් සිටිමු. මගේ ජීවිතයේ කිසිදාක සිදුවූ මහා අනතුරකට අපි භාජනය වීමු.මහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr1407206</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.ඔබේ ප්‍රියතම ප්‍රබන්ධ කෘතිය...ගාමිණී වේරගමගම්පෙරළිය. නවකතාවක තිබෙන ගුණය කලාත්මක හැඩය මා මුලින් ම හඳුනාගත්තේ ගම්පෙරළියෙන්. ඊළඟට ගම්පෙරළියෙන් හදාපු චිත්‍රපටය මට, සිනමා සෞන්දර්යය ඉගැන්වීමේ අත්පොතක්. ඒ නිසා අවුරුද්දට 3 - 4 වතාවක් ඒ චිත්‍රපටය බලන එක මගේ සිරිත.ඒ වගේ ම, අවුරුද්දට දෙතුන් වතාවක් ගම්පෙරළිය පොත කියවන එකත් මගේ පුරුද්දක්. ගම්පෙරළිය කියවන, දකින වාරයක් පාසා මට එහි අලුත් අර්ථ, හැඩතල මතු වෙනවා.ප්‍රබන්ධ නොවන කෘතිය...මා බොහෝ විචාර ග්‍රන්ථවලට කැමැතියි. ඒ අතරින්, මහාචාර්ය විමල් දිසානායකගේ ‘පශ්චාත් නව්‍යවාදය’ ට ඉතාමත් කැමැතියි.මේ දිනවල ඔබ කියවන්නේ...නෝබට් අයගමගේ ‘කාල නදී ගලා බසී'. එය පැරැණි යුගයෙක පාරු කරුවකුගේ ජීවිතය පසුබිම් වෙච්චි රසවත් නවකතාවක්.කෙනකුට කියවන්න යැයි ඔබ නිර්දේශ කරන කෘතීන් තුනක්...තා‍‍ගෝර්තුමාගේ ‘ගෝරා'. එය, අන්තවාදීව තමන්ගේ කුලය, පන්තිය ‍තේරුම් ගන්නා ආකාරය සහ විශාල ගැඹුරු අර්ථයක් ඇතිව ලියැවුණු කෘතියක්. අවසානයේ සියලු දෙනාම මනුෂ්‍යයෝ බව ඔහු එම කෘතියෙන් අපූරුවට කියා පානවා.ඊළඟට, බොරිස් පැස්ටනෙක් ගේ ඩොක්ට ෂිවාගෝ. යුද පසුබිමක වුවත් මිනිසුන්ගේ දුක් කම්කටොළු, ධෛර්යය, ප්‍රේමය, දරා ගැනීම ඔය වගේ බොහෝ දේ එහි අන්තර්ගතයයි.තුන්වැනි පොත තමයි, ඊ.එම්. පෝස්ටර් ගේ ‘පැසේජ් ටු ඉන්ඩියා'. එහි ආකෘතිය, රටාව, ඉදිරිපත් කරන ස්වභාවය ඉතාමත් අපූරුයි.පොතක ඔබ වඩා වැදගත්කොට සලකන්නේ රචනා ශෛලියද... අන්තර්ගතය ද නැතිනම් අවසානයද...සමස්තය. මේ සියල්ල එකතු වුණොත් පමණයි රසවත් හා සාර්ථක කෘතියක් බිහි වන්නේ.ඔබ ළමා කාලයේ කියැවූ හොඳම පොත...ඩබ්.ඒ. සිල්වා සූරීන්ගේ විජයබා කොල්ලය. ඒ තමයි මා පළමු වතාවට කියැවූ නවකතාව. එවිට මා පහේ පන්තියේ. මා තුළ නවකතා කියැවීමේ උන්මාදය ඇරැඹෙන්නේ එතැන් පටන්.ඔබ කියැවීමට කැමැති විශේෂ වර්ගයක ග්‍රන්ථ තිබෙනවාද...ඔව්. සිනමාව පිළිබඳ ලියැවුණු පත පොතටමෙතෙක් කියැවූ පොත්වලින් ජීවිතයට ලැබුණු දේ...නවකතාවක් තුන් ආකාරයකින් අපේ ජීවිතවලට බලපානවා. එක තමයි, ජීවිතය හා මනස නිරවුල් කර ගැනීමට. දෙක, වැරැදීම් අඩු කර ගැනීමට. තුන්වැනි කාරණය තමයි, සමාජ සම්බන්ධතා සඳහා. මේ කියන කාරණා නවකතාවට විතරක් නොවෙයි, සමස්ත පොත් කියැවීමේ පුරුද්දටම අදාළයි. මගේ ජීවිතයට ඔය සියල්ල ලැබුණේ පොත් කියැවීමෙන්.ඔබට අනුව පොතකින් තැණුනු හොඳම චිත්‍රපටය...ඍජුවම මට එහෙම චිත්‍රපටි තුනක් තිබෙනවා. එක ජී.බී. සේනානායකගේ කෙටි කතාවකින් ලෙස්ටර් සූරින් හැදූ නිධානය. දෙක තාගොර්තුම‍ාගේ කෙටිකතාවකින් සත්‍යජිත් රායි හැදූ චාරුලතා. තුන ඩේවිඩ් ලීන් හැදූ ඩොක්ට ෂිවාගෝ.ඔබ ඉහළින් ම අගයන කතුවරයා...හොඳ පොතක්නම් ඒ කතුවරයා මා අගයනවා. නමුත් මාර්ටින් වික්‍රමසිංහ, එදිරිවීර සරච්චන්ද්‍ර හා සයිමන් නවගත්තේගම කියන ලේඛකයින්, කවදත් මා ඉහළින් ම අගයන කතුවරයන් අතර ප්‍රමුඛයි.ඔබේ ප්‍රියතම සම්භාව්‍ය කෘතිය...සම්භාව්‍ය යනු කාලයත් සමඟ ජීවත් වන අර්ථයයි. අපේ වයස හා අත්දැකීම් සමඟ ඒ කෘතීන් ද වැඩෙනවා. පොතක් අවුරුදු 18 දි කියවා ලබන අත්දැකීම හා දකින විදියයි, අවුරුදු 50 දී ඒ කෘතියම කියවන විට දකින හා දැනෙන විදියයි වෙනස්. එහෙම බලද්දි ‘විරාගය’ මට බොහොම සම්භාව්‍ය කෘතියක්.ඔබේ ප්‍රියතම පරිවර්තන කෘතිය...අර්නස්ට් හෙමිං වේ ලියූ, සිරිල් සී. පෙරේරා පරිවර්තනය කළ මහල්ලා සහ මුහුද ඉතාමත් සාර්ථක පරිවර්තනයක්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr1407207</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්කාසියේ වාසියක්‍රීඩා ආරම්භයේ දී විශේෂයෙන් ම ක්‍රිකට් ක්‍රීඩා ආරම්භයේ දී ප්‍රථමයෙන් ක්‍රීඩාවේ යෙදෙන්නේ (ප්‍රථමයෙන් පන්දුවට පහර දෙන්නේ) කවර නම් පක්ෂයක් දැයි තෝරන්නේ කාසියක් උඩ දැමීමෙනි. එය ඉංගිරිසියෙන් හැඳින්වෙනුයේ ‍ෙටාස් (Toss) කිරීම කියා ය.මේ සඳහා මුලදී ම ගන්නා ලද්දේ තඹ සතයකි. ඒ තඹ සතයේ එක් පසෙක රාජ රූපය විය. මුලින් ම මේ රටේ වහරට පැමිණි තඹ සතයේ එක පැත්තක වූයේ එවකට ලංකාව පාලනය කළ එංගලන්තයේ වික්ටෝරියා රැජනගේ මූණත්තහඩුවයි. කාසියේ වාසිය බලන්නට ඒ තඹ සතය මුහුණ පැත්ත හැඳින් වූයේ ‘නෝනා’ යනුවෙනි.වික්ටෝරියා මහ රැජනගෙන් පසු කාසිවලට වැටුණේ පස්වැනි ජෝර්ජ්, හයවැනි ජෝර්ජ් යන රජවරුන්ගේ රූප වුවද ඒවාත් හඳුන්වන ලද්දේ ‘නෝනා’ වශයෙනි. ඉන්පසු රජකමට පත්වූ එලිසබෙත්ට ‘නෝනා’ යන්නට ප්‍රශ්නයක් නො වී ය.සතයේ කාසියේ අනෙක් පැත්තේ වූයේ ඵලබර පොල් ගසෙකි. ඒ පොල් ගස හැඳින්වුණේ ‘පොල්ල’ කියා ය. කාසියේ එක පැත්තක නෝනා! අනෙක් පැත්තේ පොල්ල!ක්‍රිකට් ක්‍රීඩාවේදී කාසියේ වාසිය බලන්නට උඩ දැමීමට පෙර මේ කාසිය උඩට විදීම මෙරට නරක සූදුවක් විය ‘නෝන ද පොල්ලදැ'යි අසා කාසිය උඩ දැමීමේ සූදු ක්‍රීඩාව මුලින් ම හඳුන්වන ලද්දේ ‘බුරුස් දැමීම’ යනුවෙනි.එදා ‘බුරුස් දැමීම’ ඉතා තුච්ඡ සූදුවක් විය. එහෙයින් ‘බුරුස් දැමීම’ යන්න ක්‍රමයෙන් ‘අභාවයට’ ගියේ ය. ඒ වෙනුවට ප්‍රචලිත වූයේ ‘නෝන ද පොල්ල ද’ යන්නයි.අද ඒ නෝනත් නැත. පොල්ලත් නැත. අද ඇත්තේ ‘කාසියේ වාසිය’ බැලීම ය. මේ සඳහා එදා මෙන් තඹ සතයේ කාසිය පමණක් නොව අද ‘නෝනා’ ඉන්නා වෙන වෙනත් කාසි ද උඩ දමනු ලැබේ.පට්ගාලා“පට්ගාලා AD එක POST කරා‍පට්ගාලා DEAL එක CLOSE කරා”මෙය ද පත්තරයක දකින්නට ලැබුණු මහ සිරසෙකි.මේවා දකින විට පැරැන්නන්ගේ හිතට නැ‍ඟෙන ප්‍රශ්නය මෙසේයි: “ඒ ගොන් කවඩි කෝ?”ගොන් කවඩිවැරැදි දේ කරනු දකින විට ඉස්සර මිනිසුන් කීවේ “මුන්ට කොටන්ට ගොන් කවඩිවත් නෑ” කියා ය. මේ කියමනට මුල් වූයේ ඉස්සර කාලේ වැරැදි වැඩ කරන අයට ගොන් කවඩි (මයිනන්) කොටනවා ය යන විශ්වාසයක් පැවැති හෙයිනි.‘ගොන් කවඩි’ කීවේ ‘මයිනා’ නම් පක්ෂියාට ය. මයිනා ගොන් කවඩියා වූයේ ඌ බෙහෙවින් ම වසන්නේ ගවයන් පිට බැවිනි. ඒ කුඩා කෘමීන් සොයා ගන්නට ය.ප්‍රශ්නය‘ප්‍රශ්නය’ යන්න ලියන්නට ඕනෑ ‘මූර්ධජ’ (ණ) කාරය සහිතව යැයි ඇතැම් මාධ්‍යවේදීහු කියති. එය වැරැදි ය. නිවැරැදි වන්නේ ප්‍රශ්නයයි.පොරොන්දම්විවාහය සඳහා ස්ත්‍රී පුරුෂ දෙදෙනාගේ උපන් නැකැත් ආදිය අනුව බලන ගැළපීම් විස්ස පොරොන්දම් නම් වේ.පොරොන්දම් ගැළපීම“පොරොන්දම් ගැළපීම අපෙන්” යන්න පුවත් පතෙක දකින්නට ලැබුණු දැන්වීමෙකි. මෙයින් අදහස් කැරෙන්නේ ජ්‍යෝතිෂකාරයකුට මුදල් ගෙවූ විට පොරොන්දම් ගළපා දිය හැකි බව ය.එසේ පොරොන්දම් “ගළපා” දීම ජ්‍යෝතිෂකාරයකුට කළ හැකි දෙයක් නො වේ. කරනු හැක්කේ ඒ ඒ හඳහනේ පිහිටා ඇති පොරොන්දම් එකිනෙකට ගැළපේ ද නැද්ද යන සසඳා බැලීම පමණි.කංසාසමහරු ගංජා - කංසා දෙකම එකක් සේ සලකති. එහෙත් එය වැරැදි ය.‘කංසා යනු ඒ පැළෑටියේ නම ය. කංසා ගස්වලින් සුරුට්ටුවක් මෙන් සකස් කර ගන්නා දෙය ‘ගංජා’ නම් වන්නේ.ගඟුල බානවාවැසි වහිනවා ය යන්න වෙනුවටත් හරකුන් මුත්‍ර කරනවා යන්න වෙනුවටත් ‘ගඟුල බානවා’ යන්න යෙදේ.ගජනායකරජුගේ ඇත් හල බාර ප්‍රධානියා.ගජබාඇතකුගේ පමණ බාහු බලයක් ඇත්තා - සිංහල රජ කෙනෙක්ගජබින්නලොකු බොරුගජබින්න අලංකාරයගෙතු බොරුවලින් යුක්ත මනඃකල්පිත පොතක්.ගජමිත්‍රඉතා ම හිතවත් යාළුවා - අඹ යාළුවාගජමුතුඇත් දළ තුළ සැදෙන මුතුඩී. එ‍ෆ්. කාරියකරවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr1407208</link>
    <topic>කව් සිළුමිණ</topic>
    <author/>
    <content>කව් සිළුමිණ සංස්කරණය - රත්න ශ්‍රී විජේසිංහ  සට­හන : පර­ම්පරා ගැටුම නැත­හොත් පිය - පුතු ගැටුම නොපි­ළි­ගත් පියකු පිළි­බඳ අපූරු කල්ප­නා­වක් වස්තු කොට ගත් මේ කව, අරු­තට මූලි­ක­ත්වය දෙන්නකි. අලං­කා­රෝක්ති අඩුය. එහෙත් පටි­සෝ­ත­ගා­මීහු ලොව වෙනස් කර­තියි යන්න කාව්‍යෝ­ක්ති­යක් බවට පත් කරනු පිණිස, සිරි­නි­මල් ලක්දු­සිංහ පෙළ­ග­ස්වන ඓති­හා­සික හා සාම­යික පුවත් අලං­කාර බවට පත්වීම විශේ­ෂ­යකි.මට හිටියෙ තාත්තෙක් තිබුණ අද­හස් වෙනස් මා දහම් පාසැලේ සඟරා කලා­ප­යට ලියනු දැක රච­න­යක් “වැඩි­හි­ටි­ය­නට කීක­රු­වීම” යනු එහි මැයයි ඇසූ සැන නැගූ මහ සිනා­වෙන් කෙරූ සංසල මහද තාත්තෙකි හිටියෙ මට ‍ගැමුණු කුම­රුන් එදා පිය රජුට කීක­රුව හිටිය නම් දැයට බුදු­ස­ම­යට ද කුමක් සිදු වනු ඇති ද හැදේ­විද රුව­න්වැලි මහ සෑය මිරි­ස­වැටි චෙත්‍යය ලෝහ මහ ප්‍රාසාදෙ කියා ඇසූ තාත්තෙකි හිටියෙ මට සුදෝ­වුන් රජ­තුමා තනා මැළිග තුනක් රස සැප ම වළ­ඳ­මින් සිටින ලෙස අයැ­දි­යත් හිටියා ද බෝස­තුන් කීක­රුව ඒ බසට හිටිය නම් බුදු­ද­හම කෝ අපට කියා ඇසු තාත්තෙකි හිටියෙ මට තාත්තා කී විලස ලීමි ඒ රච­නාව “අකී­කරු පුත්‍රයෝ ලොව තනති” යන හිසින් හිටියෙ මට තාත්තෙක් තිබුණ අද­හස් වෙනස් අරු­ම­යක් නොව ඉතින් මගෙත් අද­හස් වෙනස්සිරි­නිමල් ලක්දු­සිංහ  “තිස්ස මේ ගස....?” ස්වාමීනි මේ අඹය හරි­ය­ටම නම් රට අඹය කියු­බික් අඩිය දාහට වැඩිය අඹ වුණත් දැන් හරි මිලය ඔබ වහ­න්සේට නම් ටිකක් අඩු කළ හැකිය මොර­ටු­වට ආවො­තින් අර­ටු­වම ගත හැකිය වැට් බද්ද මුවා­කර වැඩි සද්ද­යක් නැතිව මීගො­මු­වෙන් පැට­විය හැකිය වල්ල­පට්ටා ටිකක් නොමි­ලේම දිය හැකියසුදත් නවීන්ද්‍ර  ගිනි කාෂ්ටක දහ­වල උඩ­ව­ළව වැව් තාවුල යනෙ­න­වුන් මඳ­කට නතර කළ අලි­යෙ­කුගෙ හෙවණ යට බඩ ඉරිඟු විකු­ණයි කොළුවා... හැම­දාම කන බඩ ඉරිඟු අලියා නොකන බඩ­ඉ­රිඟු මිළදී රැගෙන දෙන බඩ­ඉ­රිඟු කටින් ගෙන බිම ලා යළි යළිත් විකු­ණන්ට කොලු­වාට දෙයි අලියා තන­න්නට නොව මන්දිර පුර­වන්ට කුස් හත අටක ගින්දර උහු­ල­නට බැරි දිවි බර වැටි වැටී ඇද­ගෙන යන'යුරු දුටු­වාද අලි නැණ­සින් ළතෙත් බව මෙත­රම්..? උනු­න­වුන් වෙත සම­බර නොනි­වෙනා සාගි­න්දර වග වාස­කම් කුම­ටද සෙනෙ­හ­සකි අති සුන්දර..පද්මිණී ශ්‍රියා­ලතා  උණු­හුම දැනේ යන­විට මග උණු­ තාරේ සුදු­වැලි නැති මගේ බොර­ලුය පය­ සීරේ මගෙ­නුත් මල් ගන්න නුඹ­බස මට­ තේරේ මම නුඹ දිටිමි කිරි­වෙ­හෙ­රට යන­ පාරේ නෙළා නෙළු­ම්මල් ගොස් හඳ­ග­ල­ වැ­වට සිහින අරන් නුඹ ළංවෙන සැටි­ ගො­ඩට දනෝ ඉතින වැඩි­පුර නොඑ­නා ­ක­ලට කුමට හඬා වැටු­ණෙද පර­වු­ණු­ ම­ලට සමන් පිච්ච සම­හරු ගෙද­රි­න් ගෙ­නෙතී උන් නුඹ දිහා හොරැ­හින් නොම­ බ­ලතී එහෙත් ඇතැම් දන මල්ග­න්ට­ අ­ක­මැතී මලවි මල්දු­න්නසේ ළඟ කැර­කැ­වෙතී අම්මා ලෙඩින් වැටිලා බෝක­ල් ඇ­ඳට ලොකු අයියා වය­සට යයි ගල් ව­ළට තාත්තා ගොසින් ගිය මහ­වැ­ලි­ ග­මට හසු­නොවී කෝම ඉන්නද ඇස් දෙ­කට?දඹේ­ගොඩ ජින­දාස  නහර විද ලේගෙන පිට කොන්ද සිදුරු කර වතුර ගෙන කටු ගසා රිදවා එක්ස් කිරණ යවා ඇඟ හාරා අහ­ස­ටත් වැඩිය උස වාර්තා කන්දක්ම ළඟ තියා­ගෙන ගෙදර ගෙනි­හින් ඉල්ලන දෙයක් දී සතු­ටෙන් තිය­න්නැයි ඇසෙන නෑසෙන හඬින් කී විට අපේ හිත් අපායේ ලෝදිය හැලි­ය­ටම වැටුණා එළ­වළු මාලු ටික ගන්නට පොළට ගිය තත්පරේ ගෙදර අංකය දුර­ක­ථනේ වැදී හඬන විට පපුව නැව­තෙයි වැසි­කි­ළි­යට ගියත් ඉන්නේ කන් දෙකම හොඳට දික් කර­ගෙන හයි­යෙන් කෑග­සන හඬක් දැන් දැන් ඇසෙයි හිත හිතා වැඩට යන්ටත් බෑ ගිය­වෙලේ ඉඳලා ඉන්නේ වෙවුල වෙවුලා හොර ඇහැ නිතර නැව­තුණා රුදුරු දුර­ක­ථ­නය දැන් හඬයි දැන් හඬයි කියලා එළි­වෙන්නෙ රෑ වෙන්නෙ ගින්ද­රෙන් දොස්ත­රල මොන මොනව කිව්වත් ‍කොහොම අව­සාන දින දුන්නත් ඔය වාර්තා වලට අම්මගේ ආදරේ අහු­වෙන්නෙ නෑ නේද අම්මේ කවුරු මොනවා කිව්වත් අපිව දාලා යන්නේ නෑනේද අම්මේඅජිත් කල්යාණ අම­ර­සිංහ  නෑරම කැටුව විත් පුර­ස­ඳ­ව­ල් අ­නුව හද­ගබ පුරා අම රස විල­ස­ට­ ඉ­නුව රන්තෝ­ඩුව වෙසින් සව­න­ත­ බ­බ­ළ­නුව මොන පිංක­මක් කෙරු­වද පති­නි­ය ­දි­නුව තුසි­තෙහි අමා කිව්වත් ගෙන යන­ මෙ­ලෙ­සින් හොඳ තේරු­මක් ලැබ­ගෙන පව­තී ම විසින් අප අබි­සෙ­සට ඇවැ­සිම දිය­ව­ර­ ර­හ­සින් පති­නිය ඇති­න්නිය ගෙන යන හැටි­ නො­ල­සින් උල්ප­ත­කින් සිලිල රැලි උතු­ර­න­ ලෙ­සට නෙත දිව­ම­තුරු පුර­මින් සුමි­හි­රි­ ළ­යට ළා දිලි­හු­මක් පවරා තම නෙතු­ යු­ගට සඟවා තබනු මොන­වද ඔබ මගෙ­ න­මට වැස්සක් වෙලා මා සිලි සිලි සිසි­ලි­ න­දින් පති­නිය දෙර­ණ­තට දෙන හාදු­වෙ­හි­ හො­ඳින් ඔබ මොන­වට උරා­ගෙන සිසි­ල­සෙ­ම ­තෙ­දින් පතු­ලෙහි නිදන් කර නිව­හනු මැන­වි ­ඉ­දින්ඇම්. අසෝක ද සිල්වා  සඳ නැගෙන විට, ස‍ඳේ තනි­යට සිය ගණන් තරු මැවෙනා නිල් ගුවන් තෙර, අඳුරු මුලු­වල තරු යුවළ පෙම් කර­නවා හිරු නැගෙන විට, සඳට පෙම් කළ තරු එකින් එක ම‍ැකෙ­නවා තරු නැතත්, ලොව එළිය වනු දැක නිරා­මිස සුව විඳි­නවා සඳුට රහසේ, හිරුට පෙම් කළ පහන් තරු­වක් තිබෙ­නවා හිරුගෙ තනි­යට, තව ම ඉඳ­හිට අහස අලු­යම නැගෙ­නවා..නජාත් අක්රම්  ඔබේ ඔය එක ම එක කවි­ය­කුදු එපා මට හකුලා ඔබ සට­හන් කළ එක පද­ය­ක්වත් දිග­හැර අරුත සොයනු පිණිස කවිය වෙහෙස නොවෙමි ඔබෙ හද­වත නොව යුග­නෙත කිය­වනු මිස කිසි­වකු හා ඔබෙ කවි ගැන වද­නක් වත් නොකි­යමි මමකේ.පී.ඩබ්. ප්‍රියන්ත ජය­ලත්වලා­කු­ළක කඳු හෙල්මත තැනි­ත­ලාව හිස හුද­ක­ලාව සැරි සැරු­වෙමි රැගෙන කුරු­ළු­වෙස පුදුම දසුන හදි­සියේ ම නොතු­යුග දැව­ටුණ ඩැප­ඩිල් මල් යායකි රතු­පැ­හැ­යෙන් බබ­ළන විල්තීරේ තුරු­සි­ර­සට පෙනි­පෙනි ගුමු සෙවණේ පෙති සල­මින් රඟන රැඟුම දුටු­වෙමි මඳ පවනේ විහි­දෙන එක­පෙ­ළට දිගට ලස්සන විල්ඉ­වුර දිගේ කිරි­මං­පෙත ගුවන මගේ දිදු­ලන තරු­ව­ලිය වගේ දස දහ­සක කුසු­ම්ව­ලිය හැඩට පෙළට දිග­හැරි නෙත රස'ඳුන ගෙන දුන්නා පිය­කරු නැටු­ම­ක­සරි කවි­සිත අන්දෙස නොහැරි නෙත නැටු­මට යොමු­වුණා මෙවැනි සතුටු සමු­දා­යක් මින්පෙර නැත හමු­වෙලා නෙත රස'ඳුන සිත සන­සන සිහිල ගෙනා දසුනේ අමර සුවය පෙර පින් මහි­ම­ය­කිනි මුණ ගැසුණේ නැටු­මට බට කුසු­ම්ව­ලිය සම­ගින් ඩැෆ­ඩිල් ලේ සතු­ටින් පිරි වරුව ගෙවමි නැවී සැන­සිල්ලේපරි­ව­ර්ත­නය - කලහේ කුමා­ර­දාස ලිය­නගේරච­නය ඉංග්‍රිසි ජාතික කිවි­යර විලි­යම් වර්ඩ්ස්වර්ත්  කන්නෙත් ඉතින් කොළ වූ වල් පල්ම ­ ත­මයි බොන්නෙත් ඉතින් වළ ඇළ දොළ ජල­ය­ ත­මයි ඉන්නෙත් ඉතින් ගේ පිට ඇති ගාලෙ­ ත­මයි යන්නෙත් ඉතින් කුඹු­රෙන් කුඹු­ර­ට­ම­ ත­මයි විය ගහ කරට එයි අලු­යම හත­ වෙද්දී නගු­ලත් පසු­ප­සින් එයි තනි­ය­ට­ පැද්දී ඊටත් පිටු පසින් ගොවියා රජ­ වෙද්දී ‘ජහ ජහ’ ගීය නිම වෙයි ගොම්ම­න් වෙද්දීචන්ද්‍ර­පාල ලේකම්ගේ  මොර­සූ­රන මහ වැස්සේ තුහින වැටෙන මොහො­තක වෙන් කුඩ­බා­ගෙක තෙර­පී­ගෙන මුමුන මුමුන නෙක පෙම්බස් නැවුම් සුවඳ විඳ­ග­නි­මින් මැයි ගස් යට - මල් පෙති මත පිය මං කළ සට­හන් මැද.. මොදුව එන අඩ අඳුරේ තනි­කම දස­තින් වට­කොට බස් නැව­තුම සිටිනා විට - “ඔබ යනවා ඔහු” සම­ඟින් රිය අසූනේ ඉදිරි පසින් දොඩ­මළු වී ඉව­ත­බලා - මොර­සූන මහ වැස්සේ යට­ගි­යාව සෝදා හැර..ගාමිණී චන්ද්‍ර­සේන  මගේ තුඩ'ගින් කුස පුරා ගත් තවත් පර­පු­ටු­වෙකු නොවේ කුරුලු පැටියෝ තුරුල්ලේ උන් පියා­පත් සවිමත් නුඹේ නින­ව්වක ඉම අහිමි මේ නුඹ සර­න්නට අයි­තිය තිබේ වළා පෙත්තක පුළුන් රොත්තක පහස හිත් වදි­නව තමයි වැහි වළා­වත් එතැන මයි තරු තියෙන්නේ රස විඳි­න්නට එපා! අහ­සට අත පොව­න්නට ඉන්ද්‍ර­ජා­ලික යක වැටෙයි හැම තුරක අග රැඳි මිහිරි පල දිවට රස දෙනවා තමයි විස පලත් ඒ වාගෙ­මයි හිරුට නතු­වුණ වියළි ගහ කොළ හති අරි­නවා මේ දවස් වල සතුන් විස­කුරු අතු අගිස් වල හිතට දුක දෙන බැඳුණු දරු පෙම නෙතින් මිරිකා පිය හරිමි මම ඉතින් අව­සර කුරුලු පැටියෝ නුඹෙයි ළා නිල් අහස ඔක්කොම...ජයන්ත නිම­ල්සිරි  කර්තෘ : ශ්‍රියානි අබේ­කෝන් ප්‍රකා­ශ­න­ය : සුරස ප්‍රකා­ශ­න­යකි‘ළහිරු රැස් දහර යට’ ශ්‍රියානි අබේ­කෝන් ගේ පළමු වන කාව්‍ය සංග්‍ර­හය වුවද ඉන් පළ­වන්නේ ආධු­නි­ක­ත්වය ඉක්මවා ගිය ප්‍රති­භා­වකි. ශ්‍රියා­නිගේ කවිය ශාස්ත්‍රීය සම්ප්‍ර­දාය විසින් හික්ම­වන ලද්දකි.සනා­තන මැදුර අබි­යස සුලෝ­හිත අකු­ර­කට බිය වැද කැට­පත් පවුර පාමුල ලියූ කවි මල් බිම වැටී පර­විණ‘උපාධි ධාරි­යාගේ පාපො­ච්චා­ර­ණය’ නමින් ඇය ලියන කවි­යක ඛණ්ඩ­යකි, ඒ. එසේ අභ්‍යාස කර­මින් දිනා­ගන්නා නැණ නුව­ණට ඇත්තේ කවර උප­යෝ­ගී­තා­වක් ද? ඉන් සප්‍ර­යෝ­ජන මෙහෙ­ව­රක් වන්නේ ද?සිඳී සිති­විලි සයුර බිදී අද­හස් පවුර දිග හැරිණි මිට මෙළවු අත හිස් ය එහි නැත සඳුන් කැටශ්‍රියානි අබේ­කෝන් ගේ පරි­ක­ල්ප­නයේ ශක්‍යතා පෙන්වා දෙන අපූරු කවි­යකි, ‘සර­සවි ආ ගං කොමළි’ රච­නය. ගමේදි කෘෂි­කා­ර්මික ජීවි­තය පෝෂ­ණය කළ මහ­වැ­ලිය, කුඹු­රට විත් රන් කරල් පුබු­දුවා ගිය මහ­වැ­ලිය, සර­සවි බිමේදී කථි­කා­වගේ ම ප්‍රක්ෂේ­ප­ණ­යක් වී ඇයට මුණ­ගැසේ.බොළඳ පෙම්ව­ති­යක් ව නුහුරු නුපු­රුදු විලස නෙත් කොණින් මා දෙස බලනතෝරා­ගත් කාව්‍යෝක්ති ගැඹු­රක් වෙත යොමු කරන්නේ නම් ඇගේ කවිය වඩාත් පල­ද­රනු ඇත. ශ්‍රියානි ගේ රූප­කා­ර්ථ­වත් කවි බස ඇගේ කවියේ සංක්ෂි­ප්ත­තාව රැක දෙයි.කඩු­ල්ලෙන් පැන නුඹ දුරු රටක ගිය දින අම්මගේ සො‍ෙහාන ළඟ මා පෙළුන පාළුව ‍ගෙට ඇවිත් වාඩි­වියඅභිනව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr1407209</link>
    <topic>පොත් පුවත්</topic>
    <author/>
    <content>පොත් පුවත්වේවැල්දෙණිය ආරණ්‍ය සේනාසනාධිපති පොල්ගහවෙල මිතභාණි හිමියන් ලියූ “සදහම් ශාන්තිය” (නිවනට මග - 3) බෞද්ධ ග්‍රන්ථය මේ මස 27 ඉරිදා සවස 3.00 ට වේවැල්දෙණිය, පහළaගම වන සෙනසුනේ දී දොරට වඩී.මහරගම, නාවින්න “සාහිත පොත් පියසෙහි” නවතම ප්‍රකාශයක් වන මෙම ග්‍රන්ථයෙන් සෑම දෙනාගේ ම ජීවිත ආලෝකවත් කර ගැනීමට අවැසි වන ධර්ම කාරණා රැසක් ඉතා සරලව විස්තර කර තිබේ.ශ්‍රී ලංකා ශ්වේජින් නිකායේ මහා නායක, පූජ්‍ය ඉඟුරුවත්තේ පියනන්ද නාහිමියන්ගේ ප්‍රධානත්වයෙන් පැවැත්වෙන මෙම උලෙළේ දී හකිරිල්ලේ ධම්මාලංකාර නාහිමිපාණන් ඇතුළු ගිහි පැවිදි විද්වත්හු විශේෂ දෙසුම් පවත්වති. සියලු සැදැහැවතුන්ට විවෘත මෙම උලෙළේ දී විශේෂ අඩු මිලට ග්‍රන්ථය ලබා දීමට ද කටයුතු යොදා තිබේ.ජිතේන්ද්‍රවංශ ද සිල්වා මහතා ලියූ ‘ආනන්දය බැබළ වූ මිණි පහන - පී. ද ඇස්. කුලරත්න චරිතාපදානය’ ග්‍රන්ථය දොරට වැඩීමේ උත්සවය මේ මස 25 වැනිදා සිකුරාදා උදේ 9.00 ට අම්බලන්ගොඩ ධර්මාශෝක විද්‍යාලයීය ශ්‍රවණාගාරයේ දී පැවැත්වේ.දයාවංශ ජයකොඩි සහ සමාගම විසින් ප්‍රකාශයට පත් කරන ලද ග්‍රන්ථය දොරට වැඩීමේ උත්සවයේ ප්‍රධාන දේශනය මහාචාර්ය ජේ.බී. දිසානායක මහතා පවත්වනු ලබන අතර හිටපු රාජ්‍ය ලේඛනාගාර අධ්‍යක්ෂ ආචාර්ය කේ.ඩී.ජී. විමලරත්න මහතා විශේෂ දේශනයක් පවත්වයි.පරිවර්තනය - තිලක කුඩාහෙට්ටිමිල - රු. 250ප්‍රකාශනය - සමුද්‍ර වෙත්තසිංහ ප්‍රකාශනඅජාන් මුන් තෙරුන් වහන්සේ ගේ ඉගැන්වීම් ප්‍රාතිහාර්යාත්මකය. මිනිස් සිත විනිවිද සිටින ක්ලේශයන් මුන් හිමියන්ගේ දේශන ඉදිරියෙහි පලා යන්නේ හිරු දුටු පිනි මෙනි. මේ ග්‍රන්ථය ආචාර්ය මහාබූවා ඤාණ සම්පන්නෝ හිමියන් විසින් විරචිත වනවාසී තායි මහරහතන්වහන්සේගේ කෘතියේ පරිවර්තනයකි. සිත සන්සුන් කරවන ධර්ම ‍දේශන මාලාවකි.වැලි සහ පෙණරු.200සමස්ත ජීවිතයට වැදගත් වන කරුණු රාශියක් මෙහි ඇතුළත්ය. සිංහල පරිවර්තනයට අමතරව ඉංග්‍රීසි හා ප්‍රංස බසින් ද පෙළ ලියැවී තිබීම විශේෂත්වයකි.ඛලීල් ජිබ්රාන් මුනිවරයාරු.350ඛලීල් ජිබ්රාන් ගේ විවිධ ලිපි එකතුවකි. මෙහිද ඉංග්‍රිසි හා ප්‍රංස පෙළ සඳහන් වෙයි.දිවිය දිවිය අමතයි‍මිල රු.150මෙයද කාව්‍යමය සිතුවිලි එකතුවකි.මේ ග්‍රන්ථ ත්‍රිත්වයේ ප්‍රකාශනය සේරි ප්‍රකාශන වෙතිනි.කර්තෘ - ගුණදාස ජයලත් පෙරේරාමිල - රු. 200ප්‍රකාශනය - කර්තෘ ප්‍රකාශනයකිමෙය මෙතෙක් නොගැයුණු එහෙත් නිර්මාණශීලී ගේය පද එකතුවක් ලෙස හැඳින්විය හැකිය. ජීවිත මංපෙ‍ෙත් දුක් කම්කටොලු සතුට ආදරය කැටිකොට ගත් රචනා ජීවිතයේ යථාර්ථය පිළිබිඹු කරයි.පරිවර්තනය - රංජිත් ඉලුප්පිටියමිල - රු. 200ප්‍රකාශනය - නැණිල ප්‍රකාශකයෝහෑන්ස් ක්‍රිස්ටියන් ඇන්ඩර්සන් ගේ The ugly Duekling කෘතියේ පරිවර්තනයයි. ලෝක ළමා සාහිත්‍යයෙන් ඉතා අපූරු කතාවක් සිංහල දරුවන්ට පරිත්‍යාග කිරීමේ සාර්ථක ප්‍රයත්නයකි. අවලස්සන තුළින් ද සතුටක් ලැබිය හැකි බව මෙයින් පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=cr14072010</link>
    <topic>ශ්‍රී ලංකාවට පැමිණිෙය් සැබෑ පශ්චාත් නූතනවාදය ද?</topic>
    <author>සංලාප - රූපාන්ති බුල­ත්සිං­හල</author>
    <content>ශ්‍රී ලංකාවට පැමිණිෙය් සැබෑ පශ්චාත් නූතනවාදය ද?සියල්ල වෙනස් වෙමින් පවතින සමාජයක සාහිත්‍ය විචාරාදී කාලාංගයන් එසේ වෙනස් නොවී සිටීමට නොහැකි අද්‍යතන අවධියේ බොහෝදෙනාගේ විමර්ශනයට හා විශ්ලේෂණයට පාදක වී ඇති පශ්චාත් නූතනවාදය (Post modernism) බටහිරින් මෙරටට ආදේශ වූ නමුත් පෙරදිගයන් කරපින්නා ගත්තේ එහි අඩුපාඩුවක් නැතුවද? අපි මේ සඳහා කතිකාවක් ගොඩනැඟීමට අදහස් කෙළෙමු. විවිධ ක්ෂේත්‍රයන්ගේ බුද්ධිමතුන් දැක්වූ අදහස් ඇසුරෙන් මේ ලිපිය සකස් කර තිබේ.අල්පශ්‍රැතයන්ෙග් පටලවා ගැනීමක්  මහාචාර්ය සුනන්ද මහේන්ද්‍රපශ්චාත් නූතනවාදය කියලා එකක් ලංකාවේ නැහැ. ඒ මන්ද කිවහොත් නූතනවාදයක් නැති බැවිනි. දැනට පවතින්නේ සම්මතවාදයක් හා ‍ඓතිහාසිකව නොවැඩුණු විකල්පවාදයකි. බටහිර චින්තනය වරදවා වටහාගත් සුළු පිරිසක් ඒ චින්තනයේ වරැදි වැටහීම් සහිතව හුවා දැක්වීමට යාම නිසා පශ්චාත් නව්‍යවාදයක් ගැන කථා කරන්න පටන්ගෙන සිටියි. ශ්‍රී ලංකාවේ පවතින්නේ බුදු දහමින් හා ප්‍රචීනවාදයන්ගෙන් සැකසුණු ප්‍රාචීනවාදී සාහිත්‍යයකි. නිදහස් කාව්‍ය සම්ප්‍රදාය පවා විදේශිකයන් ගෙන් ගත් එකක් නොවේ. එහි සුලමුල බුද්ධ භාෂණයෙන් උපුටා දැක්විය හැකිය.සංයුක්ත නිකායේ එන දේව සංයුක්ත හා දේවතා සංයුක්තයේ එන බුදුරජාණන් වහන්සේ හා දෙවිවරුන් අතර හටගන්නා සංවාද මෙවැනි සම්ප්‍රදායකින් ලියවී ඇත. එබැවින් ප්‍රතිචීනවාදී සම්ප්‍රදායක් බලයෙන් රිංගවීමට තැත් කිරීම වටහාගත නොහැක්කකි. ප්‍රංශයේ ජීවත් වූ මිෂෙල් ෆුකෝගේ හෝ ඩෙරිඩාගේ ප්‍රතිපාදන චින්තනය අතිශයෙන් වැරැදි වැටහීමකට යොමු වී පවතී. පෙරදිග ඇදුරන්ගේ සාහිත්‍ය චින්තනය හා විචාරවාදය හැදෑරීමට ඉවසිල්ලක් නොතිබූ අවස්ථාවේදී අල්පශ්‍රැතයෝ ඩෙරිඩාලා ගැනත් ෆුකෝලා ගැනත් මැත දොඩවති. ඔවුන් ගේ මුල් කෘතීන් ද වරදවා ලියා තබති. විසංයෝජනය යනු වැරැදි යෙදුමකි. එය ලියවියයුත්තේ අභිනවගුප්ත ප්‍රකාශ කළ ප්‍රත්‍යුපාදනය යන යෙදුමෙනි. අභිනවගුප්ත හා ක්ෂේමේන්ද්‍ර සියවස් ගණනාවක් ගෙවුණ ද අතිශයෙන් නූතන විචාරකයන් ලෙස සැලැකීමට කිසිදු බාධාවක් නැත.මේ පිළිබඳ මහාචාර්ය හේමපාල විජේවර්ධන හා මහාචාර්ය එදිරිවීර සරච්චන්ද්‍රත්, යක්කඩුවේ ප්‍රඥාරාම හිමිපාණන් ලියා ඇති සටහන් නැවැතත් කියවා බැලිය යුතුය. ඒවා සෙවීමේ නව්‍යවාදී සංකල්ප හා ගවේෂණ රීතීන් අලුතින්ම ගොඩනැඟිමට සිදු වී පවතී. ඒ බව දැන් දැන් ප්‍රතිචීනවාදී උගතුන්ගේ ලේඛනවලින් ද හඳුනා ගත හැකිය. එබැවින් නොදන්නා මලඉලව්වට වඩා දන්නා සැබෑව දැක ගැනීම යහපත්ය.කකුල් පටලවාගත් ෙබාරු නැටුමක්පරාක්‍රම ෙකාඩිතුවක්කුඅසූව දශකයේ ලිබරල් ධනගැති ක්‍රමයක් එක්ක අපේ සමාජයේ දොරවල් ඇරී ලොව නව චින්තන ධාරාවත් වගේම බටහිර කුණු දිය පාරවලුත් ගලාගෙන එන්න පටන් ගත්තා. එක්ස් කණ්ඩායම පශ්චාත් නූතනවාදී සංකල්පය වඩම්මන්න පටන්ගත්තේ ඉතා පරමාදර්ශී විප්ලවවාදී නව සාහිත්‍ය කලා මත වාදයක් හැටියටයි. ඔවුන් සාහිත්‍යයට න්‍යායක් ඇති නිර්මාණාත්මක මිනිසුන් නොවෙයි. තමන් නොදන්නා ඉංශ්‍රීසි ශීල්ප වචන හරඹයක් කරමින්. මිල්ටරි විචාර ක්‍රමයක් දමා ගැසුවා. ඔවුන් තමා තුළම අතරමං වු‍ණේ ඒ නිසායි.කාන්ට් ගේ සිට බාත් දක්වා වර්ධනය වූ මේ දෘෂ්ටි වාදයෙන් සාහිත්‍යයේ යථාර්ථවාදී ගමනට බාධාවක් වූ බව අද බටහිර විචාරකයින් පෙන්වා දෙනවා. යථාර්ථවදයෙන් එහාට ගමනක් ලෙස ආරම්භ වූ පශ්චාත් නූතන සංකල්පයේ නාමයෙන් සිදුවන්නේ මනෝරාජික රීතියේ අසම්පූර්ණ ව්‍යාපෘතිය ඉදිරියට ගෙන යාම බව අද පෙනී ගොස් තිබෙනවා. පුද්ගල මානයක් මිස ඊට ආධ්‍යාත්මික සිද්ධාන්තික පදනමක් නැහැ. අද එය බටහිර සාහිත්‍ය භූමියෙන් ද ඉවත් වෙලා. පවුල පිටු දැකීම, ප්‍රේමය වෙනුවට කාමය, ආගමික සාරධර්ම නොතැකීම, සමාජ මිනිසා ඉවත් කිරීම, සංස්කෘතික විරෝධය, එහි ධනේශ්වර පිළිකාවක්, ඒ වගේම එහි උසස් සංකල්ප තිබෙනවා. සම්මත භාෂාව බිඳ දැමීම, සම්ප්‍රදායෙන් සමුගැනීම, නිදහස් චින්තනය හා ජීවන ශෛලය, සම්මත නීතියට විරෝධය, ඒ වැදගත් අංග ඉන්දියාව පශ්චාත් නූතනවාදය පැනලා බදාගත්තේ නැහැ. අපේ අය සාහිත්‍ය විචාරය වෙනුවට ප්‍රොයිඩ්ගේ යල්පැන ගිය මනෝ විග්‍රහ ලියනවා. මෙහි ඉන්නේ පශ්චාත් නූතනවාදී විචාරකයින් නොව පශ්චාත් නූතනවාදය ගැන විචාරකයින්. මේ නූතන විචාරකයින්, ලේඛකයින් එකතු වී තමන් ගේ කකුල් පටලවා ගත් බොරු නැටුමක් ද කියා බටහිර විචාරීන්ට පෙන්වා දෙන්න පුළුවන්.එමඟින් මෙරටට බිහි වූ නිර්මාණ අසාර්ථකයිමහාචාර්ය කුලතිලක කුමාරසිංහපශ්චාත් නූතනවාදය ලෝකයේ මතු වුණේ පනහ දශකයෙන් පසු කාලය තුළ නමුත් ඇත්තටම පශ්චාත් නූතනවාදය කියන්නේ නූතනයට ප්‍රතිපක්ෂව පැන නැගුණ චින්තාවලියක් ලෙස පශ්චාත් නූතනවාදය සලකනු ලබනවා. නූතනවාදයේ නිර්වචනය ගොඩනැගී තිබෙන්නේ සෞන්දර්යවාදී ධර්මතා අනුසාරයෙන්. මේ ව්‍යවහාරය දළ වශයෙන් විසිවන සියවසේ චිත්‍ර කලාව පිළිබඳව අදහස් අනුසාරයෙන් පැන නැගී තිබෙනවා. 19 වන සියවසේ දී මේ අදහස් ස්වල්ප වශයෙන් දැකිය හැකිය. ඇත්තටම පශ්චාත් නූතනවාදය ඉස්මතු වූයේ ගෘහ නිර්මාණ ශිල්ප අනුසාරයෙන්. පසු කාලයකදී චිත්‍ර කලාව නාට්‍ය කලාව, සිනමාව සන්නිවේදනය , සමාජ විද්‍යාව, මානව විද්‍යාව හා ඉතිහාසය කෙරෙහි පශ්චාත් නූතනවාදය බලපෑවා. ඉහත සඳහන් කළ විෂය ක්ෂේත්‍ර අනුසාරයෙන්. සාහිත්‍යය කෙරෙහි පශ්චාත් නූතනවාදයේ බලපෑම ඊට පසු කාලයකදී සිදු වූවක් ලෙස සලකනු ලබනවා.අපේ රට පශ්චාත් නූතනවාදය ගැන කතා කිරීමට පෙලඹුණේ 2000 වසරෙන් පසුවයි. ඒ වනවිට මෙරට පශ්චාත් නූතනවාදී තත්ත්වයක් උදාවී තිබුණේ නැහැ. යම් පමණකට හෝ එය විද්‍යාමාන වූයේ මෙරට ගෘහ නිර්මාණ ශිල්පය චිත්‍රකලාව සන්නිවේදනය හා ජනමාධ්‍ය යන විෂය ක්ෂේත්‍රවලට . එහෙත් සාහිත්‍ය කෙරෙහි පශ්චාත් නූතනවාදය බලපෑවේයැයි කිව නොහැකියි. ඒ නිසා ඇතැම් සාහිත්‍යකරුවන් ඔවුනගේ නවකතා, කෙටිකතා අනුසාරයෙන් මෙරට ස්ථාපිත නොවූ පශ්චාත් නූතන තත්ත්වයක් ගැන උපකල්පනය කරමින් නිර්මාණකරණයේ යෙදීමට පෙලඹුණා. විශේෂයෙන් ටෙනිසන් පෙරේරා බඳු සාහිත්‍යකරුවකුගේ නිර්මාණවල යම් පමණකට මේ ස්වභාවය දකින්න පුළුවන්. එහෙත් එම සාහිත්‍ය කෘති පවා අව්‍යාජ නිර්මාණ ලෙස සැලැකිය නොහැකි වෙනවා. ඊට හේතුව සමාජයේ විද්‍යමාන නොවුණු පශ්චාත් නූතන තත්ත්වය ව්‍යාජ ලෙස නිර්මාණ අනුසාරයෙන් ඉදිරිපත් කිරීමට පෙලඹුණ නිසා.මෙය ඓතිහාසික විකාශනයක්ටෙනිසන් පෙරේරානව්‍යවාදය අපේ සාහිත්‍යයට එක් වෙන්නේ යුරෝපයෙන්. නව්‍යවාදයට පෙර නූතන සංකල්පය අපේ රටට පැමිණෙනවා. නූතන වාදය හරහා තමයි පශ්චාත් නූතන වාදය අපේ රටට පැමිණයේ. අපි මේ නූතන වාදයට මොඩනිසම් කියලත් කියනවා. මේ නූතනවාදය නම් පරණයි. ඒක යුරෝපීය මතයක්. ඒ මතවාදය තුළ මිනිසාගේ පැවැත්ම ජීවන චර්යාව පිළිබඳ වෙනත් ආකල්පයක් තිබුණා. ආසියාවේ නූතනවාදී එකම ලේඛකයා ලෙස මම සලකන්නේ රබින්ද්‍රනාත් තාගෝර්. ඔහුගේ සමහර නවකතාවලත්, කෙටිකතාවලත්, චිත්‍රවලත්, නූතනවාදී ලක්ෂණ තියෙනවා. අපේ ලංකාවට නූතනවාදී මතවාදයක් ආවේ නැහැ. හේතුව තාගෝර්ගේ කෘති දිහා බැලුවේ නූතනවාදී දෘෂ්ටියකින් නොවේ. එහෙම තිබියෙදී අපි පශ්චාත් නූතන වාදය ගැන කතා කරනවා. යුරෝපයේ දී ඒවා බිහි වුණේ මෙකී න්‍යායික පසුබිම් යටතේය.නූතනවාදය ගත්තත් පශ්චාත් නූතනවාදය ගත්තත් පුද්ගලත්වය කියන සංකල්පය( පුද්ගලයාගේ පැවැත්ම) අවධානයට යොමුවන්නේ මෙයින් පශ්චාත් නූතන වාදයේ ප්‍රධාන ලක්ෂණය පුද්ගලත්වය කියන සංකල්පය නව දෘෂ්ටි කෝණයකින් අවලෝකනය කිරීම. අපි දන්නවා පශ්චාත් නූතනවාදී චින්තකයෝ කියන්නේ පුද්ගලත්වය කියලා. ඒක නිතරම සෙලවීමට භාජනය වෙන සුලුයි. විවිධ සමාජ සංස්කෘතික කතිකාවකට අනුව මේ පුද්ගලභාවය වෙනස් වෙනවා. මේ වෙනස්වීම තමයි පශ්චාත් නූතනවාදයෙන් සලකා බලන්නේ. මිනිසුන් ආචාර ධර්ම, ඥානය සත්‍ය පරම වූවක් ලෙස තමයි සලකන්නේ. නමුත් ඒ කලින් කී සංකල්පය විවිධ සන්දර්භවලදී විවිධ වෙනස්කම්වලට භාජනය වෙනවා. එය සාපේක්ෂභාවයෙන් සිදුවේ. අපි කලාව සහ සංස්කෘතිය විදග්ධ කලාව හා ජනප්‍රිය කලාව ලෙස බෙදා වෙන්කරනවා. පශ්චාත් නූතනවාදීන් එහෙම කතා කරන්නේ නැහැ. ඒකට හේතුව ඔවුන් සංස්කෘතිකවල තියෙන සංකීර්ණ බව පිළිගන්නා නිසයි. අපි එක දෙයක් පිළිගන්න ඕනේ. පශ්චාත් නූතනවාදය කියන්නේ ඓතිහාසික විකාශනයක්.ලංකාවේ ප්‍රබන්ධ සාහිත්‍යයේ, කවියේ, පශ්චාත් නූතන වාදයේ ලක්ෂණ ඇති කෘති බිහිවීම දුර්ලභයි. එයට හේතුව අපිට සංස්කෘතික මනසේ ඇති අසංකීර්ණතාවයි. මේක අපේ නිර්මාණ සාහිත්‍යය යථාර්ථවාදයෙන් ඔබ්බට නොයාම නිසායි. අපට නූතනවාදී ලක්ෂණවලින් අපේ කෘති ජීවමාන කරගැනීමටත්, අපේ සාහිත්‍ය සංකල්ප සංකීර්ණතාවයට පත්කරගැනීමටත් නොහැකි වී තිබෙනවා.පශ්චාත් නූතනවාදය විවිධයිඅාචාර්ය නිර්මාල් රංජිත් ෙද්වසිරිමේ ප්‍රශ්නයේම තියෙනවා ගැටලුවක්. මේකෙන් අදහස් වෙනවා නිවැරැදියි කියලා එකක් තියෙනවා කියන එක . එක්තරා විදිහකට පශ්චාත් නූතනවාදයකට සම්බන්ධ දැනුම් පද්ධතියක් තියෙනවා. ඒ දැනුම් පද්ධතිය පශ්චාත් නූතන නමින් හැඳින්වීම සුදුසු නැහැ. ඒත් ඒ කොන්දේසියට යටත්ව තියෙනවා. බටහිර ලෝකයේ ඇති වුණ ශාස්ත්‍රීය කෘතිවල linguistic term එක අපට කියන්න පුළුවන්. වාග් විද්‍යාත්මක හැරවුමක්. යම් චින්තකයෙක් කියන්නේ දැනුමක් ඉදිරිපත් කරන කෙනෙක් (represent) බටහිර ලෝකයේ පවතින දෙයක් (somthing that is present) එය ‍‍‍‍(represent) කියන දෙයක් නියෝජනය කරනවා.මාෂල් මැකලුහාන් එයාගේ Mediam is the message පොතේ මැද යනුවෙන් නියෝජනය කරනු ලබන නැත්නම් උපකල්පනය කරන ලබන දෙයක් තියෙනවා. එයින් අදහස් වෙන්නේ මැද ක්‍රියාවලියක් තියෙනවා.මෙන්න මෙතන තමයි ගැටලුව තියෙන්නේ. මේ තත්ත්වය වාග් විද්‍යාත්මකයි කියලා හිතමු. මේක සත්‍ය ද? අපි කියන එකේ සත්‍ය විමර්ශනයක් තියෙනවා.පශ්චාත් නූතනවාදය ඇත්ත එක ද ආවේ කියන එකේ විරුද්ධ අදහසක් තියෙනවා. ඒ වගේම සත්‍යයකුත් තියෙනවා. ඒ සත්‍ය අපි සත්‍ය විදිහට ඉදිරිපත් කරනවා. අනෙක් පැත්ත තමයි (post moderncondition) බටහිර ලෝකයේ යම් අංශවල ඇති වුණ තත්ත්වයක් ගෘහ නිර්මාණවලත් යම් යම් වෙනස්කම්, දැනුමෙන් අලුත් තත්ත්වයක්,අපට කියන්න පුළුවන්. පුනරුද කාලයේ වගේ 1500 දී1600 මේක හඳුන්වා දෙනවා. ෆෙඩ්රික් ජෙම්සන් මේ ගැන කතා කරනවා. ලංකාවේ මේ ගැන ගොඩක් කතා කරන අය ඉන්නවා. මේ නිසා ආපු කොයි එක ගැන ද අහන්නේ යන ප්‍රශ්නය ඇති වෙනවා. පශ්චාත් නූතනවාදයේ විවිධත්වයක් තියෙනවා. බටහිර නියම එක තිබුණා කියලා නැහැ. අපේම දෙයක නමක් වෙනස් වීම පමණයි  අනුල ද සිල්වාමං මේ පටලැවිල්ලට කැමැති නැහැ. ඕකෙන් කියන්නේ කතාවක මුල මැද අග පටලවා ගැනීමක් කියලා මට හිතෙනවා. හැබැයි ඕනේ විදියකට ලියන්න පුළුවන්. අන්න ඒ දෙයට නම් මං කැමැතියි. පශ්චාත් නූතන වාදය කියලා අපි මේ අමුතුවෙන් වැලඳ ගත්තාට, මේක මේ අමුතුවෙන් කියන්න තරම් දෙයක් නෙවෙයි.අපි බටහිරට කලින් තමයි මේ දේවල් කරන්න පටන් ගත්තේ . නමකින් විතරක් වෙනස් වුණාට කොහොමත් අපි කරපු දේ කියලා තමයි මං හිතන්නේ. අපි කරපු දේට නැති නම් කර කර හිටිය දේට බටහිරින් ආපු නමක් ඈදුවා විතරයි කියලා මට හිතෙන්නේ.මෙය සමහරු මෝස්තරයක් කරගෙන  සුනිල් සරත් පෙරේරාසිංහල සාහිත්‍යය කෙරෙහි බටහිර චින්තනයේ අභාසය ලැබුණා. විචාරයන් අතර රොමෑන්ටික් වාදය, යථාර්ථවාදය, සංකල්ප රූපවාදය, පශ්චාත් නව්‍යතා වාදය සාහිත්‍ය කෙරෙහි ඍජුවම බලපෑවා. සමහර වෙලාවට බටහිර චින්තකයන්ගෙන් පැමිණි දේවල් අනුකාරකයන් ලෙස අපේ සාහිත්‍යයේ යොදාගත්තා. මෙහිදී ඇතැම් අය වල්මත් වුණා. පශ්චාත් නව්‍යතාවාදය සංකීර්ණයි. පුළුල් දාර්ශනික සංකථන මණ්ඩපවල සාකච්ඡාවට පවා මේවා බඳුන් වුණා.පශ්චාත් නව්‍ය වාදය පිළිබඳ විවිධ ක්ෂේත්‍රයන්ගේ සංකථන ඇති වුණා. පසුගිය දශක කීපය තුළ ලොව පුරා මේ පශ්චාත් නව්‍යතා වාදය පැතිරී ගියා. බටහිර රටවලින් පැමිණි මේ සංකල්පය පෙරදිග ශාස්ත්‍රීය විවිරණයන් තුළ පවා දක්නට ලැබුණා. බොහෝදුරට පශ්චාත් නව්‍යතාවාදය අවිචාරවත් ලෙස අනුකරණය කරන්න පටන් ගත්තා. මේ ආකාරයට විචාරය කරන්න අමාරුයි. පශ්චාත්නව්‍ය වාදය කියලා අපේ රටේ ඇතැම් අය ක‍ළේ නම් දෙඩවිල්ලක් විතරයි. පශ්චාත් නව්‍යතාවාදයේ අංග ලක්ෂණ බොහෝමයක් අනුමත කරන්න බැහැ. එහෙත් ඇතැම් අංග ලක්ෂණ විචාරාත්මකව සලකා බැලුවොත්, සාහිත්‍ය කලාවට දාර්ශනිකව සමාජීයව බුද්ධියේ නිම් වළලු පුළුල් කරන්නක් වෙනවා. අද මෙය වචනයක් බවට පත් වෙලා තියෙනවා. අපේ ‍රටේ ඔහේ නන් දෙඩවිල්ලක් බවට පත්වෙලා.පශ්චාත් නව්‍යතා වාදයේ අංග ලක්ෂණවලින් බොහෝ අංග ලක්ෂණ මම අනුමත කරන්නේ නැහැ. එහෙත් ඇතැම් අංග ලක්ෂණ විචාරාත්මකව සලකා බැලුවොත් සාහිත්‍ය කලාවට දර්ශනයට සමාජයට එක්තරා විදිහක ප්‍රබල බුද්ධි විවරණයක්. මේවා අධ්‍යයනය කිරීමෙන් බුද්ධිය පුළුල් කරගන්න හැකියාව ලැබෙනවා.1950 දී තමයි ඇමෙරිකානු සාහිත්‍යකරුවෝ මෙය පරිහරණය කළේ. ඇමෙරිකානු ජාතික චාල්ස් ඔල්සන් ඇමෙරිකානු පද්‍ය සාහිත්‍යය විවරණය කිරීමේ දී ,පශ්චාත් නව්‍යවාදියෙක්. පශ්චාත් නව්‍යවාදී මිනිසා, වැනි යෙදුම් අඩංගු කර තිබුණා.පශ්චාත් නව්‍යවාදයෙන් මතු වුණ කොටස් දෙකකි. මින් එකක් පශ්චාත් නව්‍යවාදයෙන් පිළිබිඹු කරන සමාජ පරිහානිය, අනිත් එක මානව චින්තනය විකාශනය හා වර්ධනය ලෙස දැක්විය හැකිය. 1970 ගණන් වල සමහර කරුණු ඥන ක්ෂේත්‍රය පුළුල් කරන්න හේතු වෙනවා. වර්ග සංකලනයක් ලෙස පශ්චාත් නව්‍යතාවාදය කලා මාධ්‍යයෙන් මතු වෙනවා. පශ්චාත් නව්‍යතාවාදයේ අනු ප්‍රභේදයන් තියෙනවා.හොලිවුඩ් සිනමාව ගතහොත්, මේ සංකල්පය විවිධ ප්‍රභේදයන් ගෙන් මතු වෙනවා. රහස් පරීක්ෂක කතා, සංගීතය ආදිය ලෙස හුවා දක්වන්න පුළුවන්.පශ්චාත් නව්‍යවාදය අපේ රටේ සමහරු මෝස්තරයක් කරගෙන. මේ මඟින් තමන් ගේ රැඩිකල් බව ඔප නංවාගන්න නැතිනම් සංස්කෘතියක් බවට පත් කරගෙන.මේ තත්ත්වය වැඩිකල් පවත්වා ගන්න බැහැ. මෙය මෝස්තරයක් නොකර පුළුල් අවබෝධයක් ලබාගන්න ක්‍රමවේදයක් බවට පත් කරගන්න හැකි වාතාවරණය අපිම සලසා ගතයුතුයි. එහෙත් මේ සංකල්පය නිසා අපේ රටේ සහිත්‍ය වල්මත් වෙලා. අපේ රටට උරුම වුණ සාහිත්‍ය කලා උරුමයන් තියෙනවා. ඒ මතයේ ඉඳගෙන උරුමය රැක ගැනීම අපේ යුතුකමක්. අපේ පරම්පරාව මේ දේවල් නිසා නොමඟ යවන්න බැහැ. කොළඹ යුගයේ කවියත් අපිට නැති වුණේ එහෙමයි. මේ නිසා අපේ සාහිත්‍ය උරුමය රැකගෙන පශ්චාත් නූතනවාදයෙන් දැනුම පුළුල් කරගැනීම යෝග්‍යයි. මෙය මෝස්තරයක් නොකරගත යුතුයි. මන්ද අපට උරුම වූ සාහිත්‍ය රැක ගැනීමට අවශ්‍ය බැවිනි.පසුව වාදයක් වූ විචාර කලාවක්මහාචාර්ය ෙඩස්මන්ඩ් මල්ලිකාරච්චිඕනෙනම් මේ ප්‍රශ්නයට මට ඔව් කියන්න පුළුවන්. එහෙම නැත්නම් නැහැ කියන්න පුළුවන්. හැබැයි මේ ප්‍රශ්නයට පිළිතුර නැහැ , හෝ ඔව් කියන එක පශ්චාත් නූතන වාදය පිළිබඳවත් ශ්‍රී ලාංකික දේශපාලනය පිළිබඳවත්, ගෝලීය දේශපාලනය පිළිබඳවත් නොදන්නාකම ප්‍රදර්ශනය කිරීමක්. ඇත්තටම මේක විග්‍රහ කළයුතු ප්‍රශ්නයක්. එනම් මෙම ප්‍රශ්නයට විග්‍රහයක් ඉල්ලනවා. මේ ප්‍රශ්නය තව ප්‍රශ්න ගණනාවක මුල. මම දකින ආකාරයට පසුව වාදයක් වූ විචාර කලාවක් පමණකි.1 ගුරුත්වාකර්ෂණය සහ සාපේක්ෂතා වාදය වාදයක් වේ යන අර්ථයෙන් ගත් කල පශ්චාත් නූතන චින්තනය කෙසේ නම් වාදයක් වියහැකිද?2 වාදයක් වුවහොත් එය ද මහා ආඛ්‍යානයක් වන නිසා (‍උදාහරණ ලෙස මාක්ස්වාදය සහ මනෝවිශ්ලේෂණ වාදය) පශ්චාත් නූතන චින්තන‍යේ ප්‍රධාන කුලුනක් කඩා නොවැටෙන්නේ ද?3 පශ්චාත් නූතන චින්තන කලාව යනු ඇත්තටම කුමක්ද?4 අනෙක් අතට සැබෑ පශ්චාත් නූතන චින්තනය යනු කුමක් ද?5 මොකද්ද මේ සැබෑව කියන්නේ?6 ඒ කියන්නේ බොරු පශ්චාත් නූතනවාදයක් තියන බව ද මේ කියන්නේ?7 ඒ කියන්නේ බොරු පශ්චාත් නූතනවාදයෙන් සැබෑ පශ්චාත් නූතන වාදය හඳුනා ගැනීම පහසු ද? ශ්‍රී ලංකාවට පැමිණියේ මේ සැබෑ පශ්චාත් නූතන වාදය ද?8 ශ්‍රී ලංකාවට ඇත්තටම පශ්චාත් නූතනවාදය පැමිණිය යුතුද?9 පීඩිත පන්තිය කියන සමස්ත ලෝකයට වුවද, පශ්චාත් නූතනවාද චින්තනය එන්න ඕනෙද?එය පැමිණිය යුත්තේ නැත. පැමිණියත් පැමිණිය යුත්තේ කොන්දේසි සහිතවය. එනම් පශ්චාත් නූතනවාදී චින්තනය තුළ ඇති ප්‍රගතිශීලී අදහස් පමණක් බද්ධ කර ගැනීමට පමණි.පශ්චාත් නූතනවාදය පරස්පර විරෝධීන් ගේ ඉහළ ප්‍රාකාරයකි.1 පරම සත්‍ය කියා යමක් නැහැ, නමුත් මේ කීම පරම සත්‍යයක් ලෙස ගත යුතුයැයි පශ්චාත් නූතනවාදීන් අප‍ට බල කරනවා.2 පශ්චාත් නූතන වාදයට අනුව නූතන වාදයට වඩා පශ්චාත් නූතන වාදය සුපිරි නමුත් ඔවුන් අදහස් කළ සුපිරිභාවය ප්‍රතික්ෂේප කරනවා.3 ඔවුන් මහා ආඛ්‍යානයට ප්‍රතික්ෂේප කරනවා නමුත් ඔවුන් ඔවුන්ගේ අදහස් චූල ආඛ්‍යාන ලෙස පිළිගැනීමට අකමැතියි.4 ඔවුන්ගේ අධිකාරිය අපමත පටවන නමුත් වෙනත් අයගේ අධිකාරයට කර්තෘත්වය පිළිගැනීම පලක්වෙනවාද?5 පශ්චාත් නූතන විචාර කලාව ආකර්ෂණීය බව සැබෑ නමුත් ඔවුන් සමාජය වෙනස් කිරීම සඳහා දේශපාලනික වැඩපිළිවෙළක් නැත.1968 ප්‍රංශ පිබිදීම ඉදිරියේ දේශපාලනික වශයෙන් අසරණ වූ ප්‍රංශ බුද්ධිමතුන්ගේ අදෝනාවේ ශාස්ත්‍රීය ප්‍රකාශනය පශ්චාත් නූතනවාදයයි. එම නිසා ප්‍රංශ පිබිදීම්වලින් දේශපාලන ප්‍රයෝජනයක් නොගත් පශ්චාත් නූතනවාදීන් සහ ලෝක ආර්ථීක කඩා වැටීම ඉදිරියේ නිසි ප්‍රගතිශීලී දේශපාලනික ආර්ථික න්‍යායක් ඉදිරිපත් නොකළ සහ ප්‍රභූ බුද්ධීමතුන්ගේ සුරතල් මාතෘකාව වූ පශ්චාත් නූතන වාදය එහි සැබෑ රූපයෙන් හෝ ව්‍යාජ රූපයෙන් ලංකාවට පැමිණීම හෝ වෙනත් කිසිම රටකට නොයායුතු ද යන්න මගේ ආස්ථානයයි.සංලාප - රූපාන්ති බුල­ත්සිං­හලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=ay1407201</link>
    <topic>විවාහ නොවුණට මට ප්‍රේම සබඳතාවලින් නම් අඩුපාඩුවක් තිබුණේ නෑ</topic>
    <author>සුනිල් මිහිඳුකුල</author>
    <content>මං කවදාක්වත් තනතුරු බලාගෙන, වැඩි පඩි බලාගෙන වැඩ කළේ නැහැ. දවසක් ඩි. ආර්. විජයවර්ධන මහත්තයා තමන්ගෙ ගෙදරට මට එන්න කියලා තිබුණා. ඒ වන විට ඔහු හිටියේ අසනීපයෙන්. ඔහු කාර්යාලයට ආවේ නැහැ. මම ගියාම ඔහු මට පැවරුමක් දුන්නා. ඒ රන්ජිත් විජයවර්ධනට සිංහල උගන්වන්න. ඊට පස්සේ රන්ජිත් ලේක්හවුස් සභාපති බවට පත්වුණානේ. ඒත් මං කවදාක්වත් ඔහුට ගිහින් කියලා නැහැ මට ලොකු තනතුරක් දෙන්න, පඩි වැඩි කරලා දෙන්න කියලා.ඔබේ සම්පූර්ණ නම?විජේතුංග කරුණාරත්න එඩ්වින් ආරියදාස.එඩ්වින් අපරදිග නමක්, ආරියදාස පෙරදිග නමක්?ඒ කාලේ යටත් විජිත යුගයනේ. අපරදිග නම් දැමීම තමයි පිළිගත් සම්ප්‍රදාය වෙලා තිබුණේ. මම එඩ්වින්. මගේ තාත්තා ඒබ්‍රහම්. තාත්තගේ මල්ලි ෆ්‍රැන්සිස්. තව ඔහුට ඥාති සහෝදරයන් හිටියා, ඇන්ඩෲ, ජෙරමියස්, ආර්ලිස් යනාදි වශයෙන්. ආරියදාස කියන නම මගේ අක්කණ්ඩි දාපු එකක්.ඔබ උපන්නෙ?1922 දෙසැම්බර් 3 වැනිදා.ගම?ගාල්ල උණවටුන. උණවටුන හුඟක් ප්‍රසිද්ධ රූමස්සල කන්ද නිසයි. ඒක ස්වභාවික ආරක්ෂිත කලාපයක්. සුනාමි වෙලාවෙ වුණත් අපේ ගෙවල් විනාශ නොවි බේරුණේ ඒ ආරක්ෂාව හේතුවෙන්.‘උණවටුන’ යන නම රාවණ යුගයටත් සම්බන්ධ බව අප අසා තිබෙනවා.ජනප්‍රවාදයේ තියෙන්නේ එහෙමයි. රාවණාගේ හී සැරයකින් ලක්ෂමන තුවාල වෙනවනේ. වෙද නායකයා කියනවා, හෝරා 24 ක් ඇතුළත හිමාලයෙන් අසුවල් බේත් පැළෑටිය අරන් ආවොත් ඔහුගේ ජීවිතය රැක දෙන්න පුළුවන් කියලා. ඉතිං හනුමන්තා යනවා හිමාලයට. එහිදි ඔහුට බෙහෙත් පැළේ නම අමතක වෙනවා.ඔහු කරන්නේ එක්තරා ප්‍රදේශයක්ම එකෑවර කඩා ගෙන පැමිණීමයි. ඒ ඉතුරු වුණු කොටස බිමට දාපු ප්‍රදේශය ‘උණවටුන’ කියලා කියැවෙනවා. නමුත් ඇත්ත කතාව මේකයි. දඹකොළ පටුන, යාපා පටුන වගේ ‘ඌන පටුන’ කියන එක තමයි උණ වටුන වෙලා තියෙන්නෙ.මෙය පෘථිවියේ කාන්දම් බලයට අසු නොවන කලාපයක් ලෙසත් සැලකෙනවා?ඔව්. ශ්‍රීමත් ආතර් සී. ක්ලාක් එසේ කියනවා. එහි සත්‍යයක් තිබෙනවා. අභ්‍යවකාශ යානාවල ඉන්ධන ඉවර වුණාම ඒවා බිමට වැටෙන්නෙ නැහැ. අහසේ පාවෙන්න පටන් ගන්නවා. ඒ යානා ඇවිල්ලා නතර වෙන්නේ මේ කාන්දම් කලාපයට අසු නොවන ප්‍රදේශයට ඉහළින්.ඔබ පියා ඒබ්‍රහම් කිව්වනේ?ඔව්. ඒබ්‍රහම් අප්පුහාමි.මව?සිසිලියානා හාමිනේ.ඔබේ පවුලේ කී දෙනයි ද?මට අයියණ්ඩිලා තුන්දෙනයි. අක්කණ්ඩිලා දෙන්නයි.ඔබ පාසල් ගියේ?මුලින්ම උණවටුන බෞද්ධ මිශ්‍ර පාඨශාලාවට. ඒ පාසලේ තවමත් මගේ නම අස්සන් කරපු ලේඛනය තියෙනවා. ඔවුන් එය ආරක්ෂා සහිතව තියාගෙන ඉන්නවා. ඊළඟට ඉංග්‍රිසි ඉගෙන ගත්තේ දේවාතුරේ ඉංග්‍රිසි පාසලෙන්. අන්තිමෙට ගියේ ගාල්ලේ මහින්දයට. මහින්දයේ මාත් එක්ක එකට ඉගෙන ගත්තු පස්දෙනෙක්ම පසුකාලයේ විශ්වවිද්‍යාල මහාචාර්යවරුන් බවට පත්වුණා. ඒ පස්දෙනා තමයි සිරි ගුනසිංහ, විනී විතාරණ, නන්දදාස කෝදාගොඩ, සිරිමල් රණවැල්ල හා ධර්මසේන අරම්පත්ත. ඒක පුදුමාකාර දෙයක්.ඔබ මේ හැටි කොහොම ද ඉංග්‍රිසි දන්නෙ?කුඩා කාලයේ මා ඉංග්‍රිසි පතපොත කියෙව්වා. අවුරුදු දොළහ, දහතුන වෙනකොට මං චාල්ස් ඩිකන්ස්ගේ, වෝල්ටර් ස්කොට්ගේ නවකතාත් කියවලා ඉවරයි. ඒ කාලේත් ඉංග්‍රිසි පත්තරවල ප්‍රහේලිකා තිබුණා. ගුරුවරු පවා ඒක පුරවන්නේ මගෙන් අහගෙන.ඔබේ දැනුම පූර්ව ආත්මයක ඉඳන් එන එකක් වෙන්නැති.මගෙ අක්කණ්ඩිලා කියපු දෙයක් තමයි මං ගිය ආත්මේ සුද්දෙක් වෙන්නැති කියන එක. ඒ කෙසේ වෙතත් බෞද්ධයන් වශයෙන් අපි පුනරුත්පත්තිය විශ්වාස කරන්න එපැයි.ඇයි ඔබ විශ්වවිද්‍යාල මහාචාර්යවරයකු නොවී පුවත්පත් කලාවේදියකු වුණේ?එම වෘත්තියේ කිසියම් විභූතියක් තිබෙනු මම දුටුවා. දවසක් ගමේ පාසලේ ගුරුවරයෙක් අපෙන් ඇහැව්වා, වැඩිහිටියකු වුණාම මොකද්ද කරන්න හිතාගෙන ඉන්න රස්සාව කියලා. සමහරු කිව්වා ඩ්‍රයිවර් කෙනෙක් වෙනවා කියලා. ගැහැනු ළමයි කිව්වා ගුරුවරියක් වෙනවා කියලා නැත්නම් නර්ස් නෝනා කෙනෙක් වෙනවයි කියලා. මං කිව්වේ කර්තෘවරයෙක් වෙනවා කියලයි. ළමයි ඔක්කොම හිනාවුණා ඒකට. මොකද; ඒ අයගේ සමාජ ස්ථරයේ ඒ වගේ වෘත්තියක් තිබුණේ නැහැ. මම පත්තර කියවන්න හරි කැමැතියි. සෙනසුරාදා රෑට සත 10 ක් කොට්ටෙ යට තියාගෙන ඉඳලා පහුවදා උදේට මං ‘සිළුමිණ’ පත්තරේ ගන්නවා. මට තවමත් මැවිලා පේනවා, පත්තරකාරයා බයිසිකලයේ නැඟී ගාලු - මාතර පාර දිගේ වංගුවෙන් හැරිලා එන හැටි.ඔබ විශ්වවිද්‍යාලයට ගියේ?1945 දී. ඒ විශ්වවිද්‍යාලය පටන්ගත් අලුත. අපි තමයි මුලින්ම උපාධිය ගත්තේ. මහාචාර්ය පුංචි බණ්ඩාර සන්නස්ගල, ඒ. අමිර්තලිංගම් මගේ සමකාලීනයෝ. මම දකුණෙන් ආවා, අමිර්තලිංගම් උතුරෙන් ආවා. එදා ජාතිවාදි හැඟීම් අපි අතරෙ තිබුණේ නැහැ. අමිර්තලිංගම් මගේ කිට්ටු යාළුවෙක් බවට පත්වුණා.ඔබ මුළුමනින්ම ලේක්හවුස් නිෂ්පාදනයක් විදියටයි අපි දකින්නෙ?ඔව්. මම මගේ වෘත්තිය පුවත්පත් කලාව පටන් ගත්තේ ලේක්හවුස් ආයතනයෙන්. හැබැයි මං ඊට කලින් රක්ෂණ සමාගමක ලේකම්වරයෙක් විදියටත් වැඩ කළා. ඔහේට හිතාගන්නවත් ඇහැකි ද මං වගෙ කෙනෙක් එහෙම රස්සාවක් කළා කියලා. මම 1949 මාර්තු 3 වැනිදා ලේක්හවුස් එකට බැඳුණා. එතකොට ‘දිනමිණ’ කර්තෘ පියසේන නිශ්ශංක. ‘ඩේලි නිවුස්’ එකේ කර්තෘ ජයන්ත පද්මනාභ. බොහෝම ශ්‍රේෂ්ඨ උගතෙක්. ඔහේ දන්නව ද ඒ කවුද කියලා? එයා ආනන්ද කුමාරස්වාමිගේ මුනුපුරා. ලේක්හවුස් ඇවිත් මම දවස් 8 ක් ගියේ නැහැ, ‘දිනමිණ'ට සිනමා විචාරයක් ලිව්වා සර් ලෝරන්ස් ඔලිවියර්ගේ ‘හැම්ලට්’ චිත්‍රපටය ගැන. ‘හැම්ලට් සිංහල චිත්‍රපටකාරයන්ට පාඩමක්’ යන සිරසින් යුතුව එය මාර්තු 11 දින පළවුණා. ඊටත් දවස් කීපයකට පසු (23) ‘යුගාන්තය’ නවකතාව පිළිබඳ මා ලියු විචාරයක් ‘ඩේලි නිවුස්’ පත්‍රයේ පළවුණා.පුවත්පත් කලාවේදියකු වශයෙන් ඔබේ අභිලාෂය වුණේ මොකද්ද?ජනතාවගේ ඥාන මණ්ඩලය පෘථුල කිරීම යැයි කෙටියෙන් කියන්න පුළුවන්. එක කාලයක් මම ‘සිළුමිණ’ පත්තරේ ශාස්ත්‍රීය අතිරේකය සංස්කරණය කළා. මහාචාර්ය සෙනරත් පරණවිතාන වැනි විද්වතුන්ගේ ලිපි තමයි මම පළ කළේ. ඔහු අපේ ගමේ. ඒ වගේ ම ඥාතියෙකුත් වෙනවා. පරණවිතානයන්ගේ ලිපිවල පුදුමාකාර ගැඹුරක් තිබුණා. සාමාන්‍ය පාඨකයන් කියවපු ‘ජනතා’ වගේ පත්තරවලට පවා මම ලිව්වා. සිග්මන්ඩ් ‍ෙෆ්‍රායිඩ්ල වගෙ අය ගැනත් මං ඒකට ලිව්වා. මොකද ඔවුන් දැනුවත් කිරීම යුතුකමක් කොට මා සැලකුවා.ඔබ 1977 දී ‘නව යුගය’ පත්‍රයේ කර්තෘවරයා බවට පත් වෙනවා?‘නවයුගය’ මම පුදුමාකාර කැපවීමෙන් කරපු පත්තරයක්. මං ‘නවයුගය’ භාරගන්න කලින් ඒකෙ අධ්‍යාපන අතිරේක තිබුණා, සිනමා ලිපි තිබුණා, කාන්තා ලිපි තිබුණා. මම ඒ ඔක්කොම අයින් කළා. මොකද ඒවට වෙනම පත්තර තිබෙනවා. අධ්‍යාපන අතිරේක දැම්මම දරුවන්ට පත්තරයක් වදයක් වෙනවා. සමහරු කිව්වා මං මාසයක්වත් පත්තරේ කරන එකක් නැහැ කියලා. ඒත් මට පුළුවන් වුණා, ‘නවයුගය’ ලේක්හවුස් ආයතනයේ ජනප්‍රියම පත්තරයත් බවට පත් කරන්න. මම විද්‍යා ලිපිවලට ප්‍රමුඛ තැනක් දුන්නා. මෑතදී මහාචාර්ය සරත් ගුණපාල කියලා තිබුණා, තමා විද්‍යාඥයකු වුණේ ‘නවයුගයේ’ විද්‍යා ලිපි කියවලා කියලා. ඒක ප්‍රශංසා පූර්වක කියමනක්. ඒ කාලේ නාසා ආයතනයෙන් මට විද්‍යාවේ නව සොයා ගැනීම් ගැන කියැවෙන ලිපි ලැබුණා. ඒවා ලැබුණේ මටත්, ආතර් සී. ක්ලාක්ටත් සමහර තානාපති කාර්යාලවලටත් පමණයි. මම ඒවා මහත් වෙහෙසක් දරලා පරිවර්තනය කොට පළ කළා.ඇයි ඔබට ‘සිළුමිණ’, ‘ඔබ්සර්වර්’ වගෙ පත්‍රයක කර්තෘකම නොලැබුණේ? ඒ සඳහා ඔබට ඕනැවටත් වඩා සුදුසුකම් තිබුණනේ?මං කවදාක්වත් තනතුරු බලාගෙන, වැඩි පඩි බලාගෙන වැඩ කළේ නැහැ. මං ඔහේට හොඳ කතාවක් කියන්නම්. දවසක් ඩි. ආර්. විජයවර්ධන මහත්තයා තමන්ගෙ ගෙදරට මට එන්න කියලා තිබුණා. ඒ වන විට ඔහු හිටියේ අසනීපයෙන්. ඔහු කාර්යාලයට ආවේ නැහැ. මම ගියාම ඔහු මට පැවරුමක් දුන්නා. ඒ රන්ජිත් විජයවර්ධනට සිංහල උගන්වන්න. ඊට පස්සේ රන්ජිත් ලේක්හවුස් සභාපති බවට පත්වුණානේ. ඒත් මං කවදාක්වත් ඔහුට ගිහින් කියලා නැහැ මට ලොකු තනතුරක් දෙන්න, පඩි වැඩි කරලා දෙන්න කියලා. එහෙම කරන එක ඕගොල්ලන්ගෙ වැඩක්.ලේක්හවුස් ආයතනයෙන් විශ්‍රාම ගොස් පඩිපෙළ බැහැල යද්දි ඔබට දැනුණු හැඟීම මොකද්ද?කිසිම හැඟීමක් දැනුණේ නැහැ. මොකද විශ්‍රාම ගියයි කියන හැඟීම කවදාක්වත් මට ඇතිවෙලා නැහැ. ඔහේ දැකලා තියෙනව ද මං විශ්‍රාම ගියයි කියලා පත්තරේ ප්‍රවෘත්තියක් පළවෙලා තියෙනවා. නැහැ. අදටත් මම ‘ඉරිදා ඔබ්සර්වර්’ පත්‍රයට සතිපතා ලිපියක් ලියනවා.අපේ රටට පුවත්පත් කලා පාඨමාලා හඳුන්වා දුන්නේ ඔබ නේද?ඔව්. ඒ 1969 දී. පාඨමාලා පැවැත්වූයේ දෙහිවල කනිෂ්ඨ විශ්ව විද්‍යාලයේ. විශ්ව විද්‍යාලයට යන්න වරම් නොලැබුණු ළමයින්ට වෘත්තිය අධ්‍යාපනයක් දීමේ රජයේ ප්‍රතිපත්තියක්ව තිබුණා. පුවත්පත් කලාවත් වෘත්තියක්නේ. ඒ පුහුණුව අපි ලබා දුන්නා. ඊට පස්සේ කොළඹ සරසවියේ වෘත්තිය පාඨමාලා ආරම්භ කරපු අවස්ථාවේ ඒකටත් ජනසන්නිවේදනය එකතු කළා. එහි නිර්දේශ හදන්න කොමිටියක් පත්කළා.ඒ කොමිටියට ඇතුළත් වුණේ මහාචාර්ය සුනන්ද මහේන්ද්‍ර, මහාචාර්ය කෛලාසපති හා මම. අපි කොටුවේ පැගෝඩා හෝටලයේ ඉඳන් නිර්දේශ හැදුවා. පස්සෙ කාලෙක කොමිටියේ අනෙක් දෙන්නා කිව්වා, අපි තේ බිව්වා, එඩ්වින් නිර්දේශ හැදුවා කියලා.පුවත්පත් නිදහස පිළිබඳ ඔබේ මතවාදය මොකද්ද?පුවත්පත් නිදහස තියෙන රටක් ලෝකයේ කොහේවත් නැහැ. හැම අතින්ම සීමා තියෙනවා. අයිතිකරුගේ චින්තනය, පාඨක රුචිය, භාෂාව, ඉඩකඩ, මෙආදි වශයෙන්. අපි නිදර්ශනයක් ගනිමු. ‘ඇත්ත’ පත්‍රයේ භාෂාවෙන් ‘දිනමිණේ’ ලිපි ලියන්න බැහැනේ. ඒක භාෂාවේ සීමාවක්. අපි අපේ සීමා දැනගන්න ඕනැ. හැබැයි නිර්මාණශීලි පත්‍රකලාවේදියකුට පවතින සීමා ඉක්මවා යන්න බැරිකමක් නැහැ. පෞද්ගලිකව ගත්තොත් මට සමාගම් යුගයේත් (1973 ට පෙර) රාජ්‍ය පාලන යුගයේත් ලේක්හවුස් ආයතනයේදී ලිවීමේ නිදහස තිබුණා. පරිපාලනයේ කවරාකාර දේශපාලනයක් තිබුණත් මං ලියන දේවල්වලට විරෝධතාවයක් මතුවුණේ නැහැ.පුවත්පත් කලාවේ ආචාර ධර්ම ගැන මොනව ද කියන්න පුළුවන්?මං එක් නිදර්ශනයක් කියන්නම්. ඇමෙරිකාවේ හිටපු ජනාධිපතිවරයකු වූ ෆ්‍රැන්ක්ලීන් රූස්වේල්ට් අවසාන කාලයේ හිටියේ රෝද පුටුවක. මොකද ඔහුට පශ්චාත් පෝලියෝ රෝගය තිබුණා. නමුත් ඇමෙරිකානු මාධ්‍ය කිසිදාක ඔහු රෝද පුටුවේ ඉන්න ඡායාරූප පළ කළේ නැහැ. ඒක ඔවුන් අනුගමනය කරපු ආචාර ධර්මයක්. ඇමෙරිකා ජනාධිපතිවරයා රෝද පුටුවක හිටියත් ඔහුගේ ප්‍රේම සම්බන්ධතා තිබුණා. ඒකට රෝද පුටුවක ඉන්න එක බාධාවක් වුණේ නැහැ.පුවත්පත් බස පිළිබඳවත් ඔබේ අදහස් දැනගන්න කැමැතියි?භාෂාව, ව්‍යවහාරය අනුව වර්ධනය වන්නක්. ඒ නිසයි මම හෙළ හවුලට වුණත් විරුද්ධ. භාෂාව කෘත්‍රිම වෙලා වැඩක් නැහැ. ‘අම්මා’ කියන කොට එන හැඟීම ‘මාතෘ’ කියලා කියනකොට එන්නේ නැහැ. භාෂාව හැඟීම් එක්ක පවතින දෙයක්. කුමාරතුංග මුනිදාස හොඳ පඬිවරයෙක්. අනෙක් අය භක්තිය නිසා ඔහු පස්සේ ගියා. මට එහෙම භක්තියක් තිබුණේ නැහැ.ඔබේ දැක්මට අනුව අපේ රටේ බිහිවුණු විශිෂ්ටතම පුවත්පත් කලාවේදියා කවුද?මාර්ටින් වික්‍රමසිංහ. ඔහු තමා මහන්සියෙන් උපයා ගත් දැනුම නිර්ලෝභීව ජන සතු කළ ලේඛකයෙක්. අපි දෙන්නම එක ගම කිට්ටුව වුණත් ඔහේ පුදුම වේවි කවදාක්වත් ගමේදී අපි දෙන්නා මුණගැහිලා නැහැ. විශ්වවිද්‍යාලයට යන කාලේ අපි නැවතිලා හිටියේ ගල්කිස්සේ. අපි කිව්වේ විනී විතාරණ, සිරි ගුනසිංහ, මම. වික්‍රමසිංහයන් හිටියෙත් අපේ බෝඩිමට මඳක් නුදුරින්. ඒ නිසා ඔහු මුණගැසීමට යෑම එකල අපේ සිරිතක්.පුවත්පතේ අනාගතය කොහොම ද?මුළු ලෝකයේම මුද්‍රිත මාධ්‍යයට අනාගතයක් නැහැ. දැනටමත් හුඟක් පත්තර, සඟරා වැහිලා. මාධ්‍ය ලෝකයේ දැවැන්තම ව්‍යාපාරිකයා වන රූපට් මර්ඩොක් ගැන ඔහේ අහලා ඇතිනේ. එයා කියනවා පුවත්පත රැඳී පවතින්නේ දැන්වීම් නමැති රන් ගංගාව නිසා බවත් එය හිඳිලා ගියොත් පුවත්පත් මාධ්‍ය ඉවරයි කියලා. අනාගතයේදී පුවත්පත යල්පැන ගිය මාධ්‍යයක් බවට පත්වෙනවා. දැනටමත් එය සිදුවෙමින් පවතිනවා.අවුරුදු අනූගාණක් වෙලත් ඔබට තිබෙන්නේ පුදුම ස්මරණ ශක්තියක්. ඔබ ඇතැම් දේශනවලදී කොළ කැබැල්ලක්වත් නොබලා නිවැරැදි දත්ත, මතකයෙන් ප්‍රකාශ කරනු අප දැක තිබෙනවා.ඒක රහසක්. කියන්නේ මේකයි. පුංචි කාලේ මම දිනපතාම ගිතෙල් එක්ක මීපැණි කෑවා. එයින් ස්මරණ ශක්තිය වැඩිවෙනවා කියලා ආයුර්වේද මතයක් තිබෙන බව මා දැනගත්තේ පසුකලෙකයි.ඔබ තවමත් ඇස් කන්නාඩි පාවිච්චි කරන්නේ නැහැ.ඒකත් එක්තරා රහසක්. මං පුංචි කාලේ හරියට පලා වර්ග කෑවා. විශේෂයෙන් මුගුණුවැන්න. අපේ අම්මා කියනවා මට මතකයි, දවල්ටත් අහසේ තරු බලන්න නම් පලා වර්ග කන්න ඕනැ කියලා. හැබැයි දවසක් මට දවලුත් තරු පෙනුණා. මම ඉතා සූක්ෂ්මව දවල් අහසේ තරු දිහා බලාගෙන ඉන්නකොට ඈත අහසේ පායලා තියෙන තාරකාවක් දැක්කා. ඔහේ දන්නව ද අනාගත මිනිසා අන්ධ වීමේ තර්ජනයකට මුහුණපාලා තිබෙන බව?නැහැ.ඕසෝන් ස්ථරය තුනී වීම හේතුවෙන් සූර්යයා විසින් විහිදවනු ලබන පාරජම්බුල කිරණ මිනිසා මත පතිත වෙනවා. එහි ප්‍රතිඵලයක් විදියට චර්ම පිළිකා, ඇස් අන්ධ වීම ඇතිවන්න පුළුවන්. දැනටමත් ඕස්ට්‍රේලියාවේ කැන්ගරුන්ට ඔය ප්‍රශ්නය තිබෙනවා. මොකද, කැන්ගරුන්ගේ ඇස් මිනිසුන්ගේ ඇස්වලට වඩා සංවේදියි. මේක දැන් බොහෝම බැරෑරුම් පාරිසරික ප්‍රශ්නයක්.ඔබ විවාහ නොවුණේ ඇයි?ලෝකයේ ගැහැනු ඕනැ තරම් ඉද්දි එක ගැහැනියක් විතරක් අරන් අයින් වෙන එක තේරුමක් නැහැ කියලා මට හිතුණා. ප්‍රේමයෙන් පරාජිතව හිටපු නිසා මං අවිවාහකව ඉන්නව කියලා සමහරු කියනවා. නැහැ, එහෙම දෙයක් නැහැ. මේක එක්තරා ආකාරයක මානසික ස්වභාවයක් නිසා සිදුවූවක්. මනෝ විද්‍යාවේ කියැවෙනවා ‘දීර්ඝ කාලීන ළමා වියක්’ පිළිබඳව. මම අපේ පවුලෙන් පුදුමාකාර ආදරයක් ලැබු දරුවෙක්. කවුරුත් කතා කළේ මල්ලි, හිච්චි, හින්නි, පුංචි යන වදන්වලින්. ඒ නිසා තමන් හැම වෙලේම කුඩා දරුවෙක් ය කියන හැඟීම ඇති වෙනවා. වයසින් වැඩුණට විවාහය වගේ දේවල් එවිට සන්තාන ගත වෙන්නෙ නැහැ.විවාහ නොවුණට ප්‍රේම සම්බන්ධකම් තියෙන්න ඇති?ප්‍රේම සම්බන්ධතායි, විවාහයයි කියන්නේ දෙකක්නේ. ඒවායින් මට අඩුපාඩුවක් තිබුණේ නැහැ.සමහරු කියනවා මහාචාර්ය සිරි ගුනසිංහගේ ‘හෙවණැල්ල’ නවකතාවේ එන ජිනදාස ඔබ කියලා.නැහැ. සිරි ගුනසිංහ මගේ පාසල් මිතුරෙක්. ඔහු මා ගැන හැම දෙයක්ම දන්නවා. මේ චරිත දෙකේ කිසියම් සාම්‍යයක් තිබෙන්න පුළුවන්. ඒත් පැහැදිලිවම එකිනෙකට වෙනස්. ඒ ජිනදාස; මේ ආරියදාස.ඔබ ජීවත්වෙන්නේ හුණ්ඩුවක් වගේ පුංචි තට්ටු නිවාසයක. ගෙයක් දොරක් හදාගන්න ඔබට කවදාක්වත් හිතුණේ නැද්ද?ගමේ මහගෙදර මටයි තිබුණේ. මං ඒක මගේ අක්කණ්ඩිගේ පුතකුට දුන්නා. ගෙවල් දොරවල්වලින් මට ඇති වැඩක් නැහැ.ඔබ ජ්‍යෝතිෂය විශ්වාස කරනව ද?ඒක විශ්වාසය හෝ අවිශ්වාසය නෙමෙයි. ඒක අපේ ජීවිතවලම අංගයක්නේ.ඔබ ලෝකයේ හුඟක් රටවලට ගිහින් තියෙනවා. ඔබ ලෝකයේ දුටු ලස්සනම තැන මොකද්ද?මෙලොව තියෙන දිව්‍ය ලෝකය කියලා කියන්නේ සාමාන්‍යයෙන් හවායි දූපත්වලටනේ. මම එතැනටත් ගිහින් තියෙනවා. හැබැයි මගේ ඇහැට කඳුළක් ආවේ ජපානයේ ඉඳන් ආපහු එද්දි. මොකද, ජපනුන්ගේ තිබෙන මානව ගුණය නිසා. කොහොම වුණත් මං වඩාත්ම කැමැති මගේ ජන්ම භූමියටයි.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=ay1407202</link>
    <topic>‘වැලිගත්තේ’ තරම් තරු පිරි අහසක් මම දැකලා නෑ</topic>
    <author>අරුණි මුතුමලී aruni@silumina.lk</author>
    <content>පාසල් නිවාඩුවට පුංචි ක්ෂණිකා හපුතලේ යහල බැද්ද ගම්පියස බලා තම මවගේ උකුලේ හිඳගෙන පියාත් සොයුරියන් දෙදෙනාත් සමඟ මොරිස් මයිනර් රථයෙන් ගියේ මහත් සතුටිනි. ඒ, ගමේ දී වෙල් යායේ නියර දිගේ දුවන්නටත් කොළඹ කටුක පරිසරයෙන් මිදී ගමේ සිරිය විඳගන්නටත් දින පහක කාලයක් ලැබෙන නිසාය. කොළඹවිශාඛා විදුහලේදී විද්‍යා විෂයන් තෝරා ගත් ඇය කොළඹ විශ්ව විද්‍යාලයෙන් උද්භිද විද්‍යාව පිළිබඳ ප්‍රථම උපාධිය ද පේරාදෙණියෙන්කෘෂි විද්‍යා පර්යේෂණය පිළිබඳ පශ්චාත් උපාධිය ද ලබා ගත්තාය.ආචාර්ය උපාධිය සඳහා බෙල්ජියමේදී කෙසෙල් පිළිබඳ හැදෑරූ මහාචාර්ය ක්ෂණිකා හිරිඹුරේගම මහත්මියගේ ගමන 2008 වසරේදී කොළඹ විශ්ව විද්‍යාලයේ උප කුලපතිනිය බවට පත් වීම දක්වා විහිදිණි.මේ වනවිට ඇය විශ්ව විද්‍යාල ප්‍රතිපාදන කොමිෂන් සභාවේ සභාපතිනිය ලෙස කටයුතු කරයි. රටවල් පනහක පමණ සංචාරය කර ඇති ඇය දුටු ලස්සනම තැන ගැන අපට පැවසුවේ මෙසේය.“මට හැම විටම වගේ අවස්ථාව ලැබුණේ සොබා දහමේ අසිරිය විඳිනවාට වඩා සොබා දහම ගැන පර්යේෂණ කරන්න. ඒත් පුංචි කාලේ ගමේ දි අපට හොඳට පරිසරය සමඟ බැඳෙන්න අවස්ථාව ලැබුණා. ඒ නිසා පරිසරයට ආදරය කරන්න අපි පුරුදු වුණා.”ගෙම්බන් කැරපොත්තන් කපන්නට අකමැති වූ නිසා සත්ත්ව විද්‍යාව අතහැර උද්භිද විද්‍යාව හැදෑරීමට ඇය තීරණය කළාය. ආචාර්ය උපාධිය සඳහා ශිෂ්‍යත්ව දෙකක් ලැබුණද මහාචාර්ය හිරිඹුරේගම මහත්මිය තෝරා ගත්තේ ඉන් එකකි.“ස්කොට්ලන්තයේ පිදුරු පිළීබඳ හැදෑරීමට මට ශිෂ්‍යතවයක් ලැබුණා ඒක අතහැරලා තමයි බෙල්ජියමේ කෙසෙල් පිළිබඳ හැදෑරුවේ‍‍. ඒ දැනුමත් සමඟ මම රාජකාරී සඳහා බොහෝ වෙලාවට රැඳුණේ බුන්දල වනෝද්‍යානයට ආසන්නව පිහිටි ‘වැලි ගත්ත’ ආයතනයේ.”ඇය සිය අතීත රාජකාරී සැමරුම් සමඟ ඒ යුගයට යන්නට වූවාය.“මම මීට වසර දහයකට පමණ පෙර තමයි වැලි ගත්ත කෘෂි පර්යේෂණ හා ග්‍රාමීය විද්‍යායතනයේ සේවය කළේ. කිරින්දෙන් ඇවිත් බූන්දල වනය හරහා එන ගමන අපට හරිම සුන්දර අත්දැකිමක් වුණා. මොකද සමහර දාට රෑ එකොළහට විතරත් අපි කැලේ මැදින් එනවා. ඒ වෙලාවට වනාන්තරවලත් තිබෙන්නේ හරිම සොඳුරු ගුප්ත පෙනුමක්.”“එක දවසක් අපි ඔහොම රෑ එද්දි අලි රංචුවකට මැදි වුණා. මමයි මගේ මහත්තයයි, පුතාලා දෙන්නයි , රියැදුරුයි විතරයි. අපි හැමෝටම වඩා බය වුණේ රියදුරා. ඒත් මගේ හිත කීවා මේ අහිංසක සතුන්ගෙන් අප‍ට කරදරයක් වෙන්න විදිහක් නෑ කියලා. අපි සද්ද නැතිව ටිකක් වෙලා හිටියා. අලි රංචුවත් තමතමන්ගේ රාජකාරී කරගෙන හිමින් හිම්න් ඈත‍ට ගියා. ඇත්තෙන්ම කීවොත් මමත් බය වුණා තමයි. ඒත් උපරිම බයට පත් වුණේ නෑ.”ඇය කීවේ සියුම් සිනහවකින් ද වත සරසාගෙනය.“මහ මාර්ග‍යේ ඉඳන් මිනිත්තු පහක පමණ දුරක් තමයි මේ ආයතනයට තිබෙන්නේ. අවට කටු පතොක්, ලස්සන මල් වර්ග, හාවෝ, මොනරු ඕන තරම් දකින්න පුළුවන්. අපි ඉන්න හරියටත් ඉඳහිට අලියෙක් දෙන්නෙකුත් එනවා. ඒ වෙලාවටත් හිතට පොඩි බයක් දැනුනට කවදාවත් ඒ අය අපට කරදරයක් කළේ නෑ. මම දන්න ඇත්ත තමයි අපි එයාලට කරදයක් කරන්නේ නැත්නම් ඒ අයගෙනුත් අපට කරදරයක් වන්නේ නෑ‍.”“ඒගැන මට අත්දැකීම් තිබෙනවා. දවසක් පාලම කැඩිලා තිබුණා. අපට යන්න සිදුධ වුණේ අත් ට්‍රැන්ටරයක. ඒ වෙලාවෙත් හිතට බයක් දැනුනා අලි එහෙම ආවොත් මොනවා වෙයිද කියලා. ඒත් කැලේ මැදින් අපි ආවේ අලිත් ඕන තරම් ඉන්න ඇති‍. ඒත් අපට අබමල් රේණුවක තරම් වත් හානියක් නෑ.”මහාචාර්ය හිරිඹුරේගම මහත්මිය මේ ආයතනය සමඟ ගමට ගියේ නව තාක්ෂණය හඳුන්වා දීමේ අරමුණෙනි.“මම පිට රට ඉගෙන ගනිද්දි මට දැනුණු දෙයක් තමයි අපටත් ඒ තාක්ෂණය හොඳින් ප්‍රයෝජනයට ගන්න පුළුවන් කියන එක. අනෙක විශ්ව විද්‍යාලවල දැනුම හරියට තිබෙනවාත ඒත් ඒවා එළියට දාගන්න ක්‍රමයක් නැතිව ගුරුවරුන් වගේම සිසුන් පසුතැවෙනවා.”ඇය කෙසෙල් පටක රෝපණය පිළිබඳ පර්යේෂණ කළේ නවගත්තේ දීය. එහිදී සියල්ල සාර්ථක වුවත් තවමත් නොවිසඳුණු ප්‍රශ්නයක් ද ඇයට ඇත.“අපේ වැඩපිළිවෙළ සාර්ථක වුණා. නමුත් අදටත් මට ලොකු ප්‍රශ්නයක් තිබෙනවා විසඳගන්න. ඒ තමයි අපි වගා කළ අළු කෙසෙල්වල පාට. සාමාන්‍ය වත්තක වුණත් අළු කෙසෙල් කැන් තුන හතරක් එන මට්ටමක් තිබුණා. ඒව‍ායේ ඇතුළත් එක වගේ, අනෙක් කාරණා සියල්ලම සමානයි. නමුත් එක පැත්තක් කොළපාටයි. අපි තවම දන්නේ නෑ අළු කෙසෙල්වල අළු පාට හැදන්නේ කොහොමද කියලා. ඒ පිටත ස්තරයේ සෛල මිය යෑම නිසාද නැත්නම් රසායනික ක්‍රියාවලියක්ද කියන්න ලෝකෙම දන්නේ නෑ,”සොබා දහමේ ඇතැම් රහස් සොයා ගන්නට අපට නොහැකි වන්නේ සොබා දහම අපට වඩා ඉදිරියෙන් සිටින නිසාය. මිනිසා නිතර උත්සහ කරන්නේ එය අභිබවා යාමටය. එහෙත් මෙතෙක් සිදු වූයේ මිනිසා කළ සැම දේ ඉවසා සිට බැරිම තැනසොබා දහම පෙරළා මිනිසාට දඬුවම් කිරීමය.“මම විශ්වාස කරන දේ තමයි අපි මොන පර්යේෂණය කළත් මොන සංවර්ධනය කළත් එය සොබාදහමට එකඟව ඒ හා සමගාමීව කළ යුතුයි කියන එක. මගේ පර්යේෂණ කළෙත් එහෙමයි. ”“අපි ඒ ගමේදි කෑව බීව දේ හරිම රසයි. ඒ ගැමියන් සමඟ කරන කතා බහේ වුණත් හරිම වෙනසක්, අව්‍යාජ බවක් තිබෙනවා. ඒ හැමදේටම වඩා ඔවුන්ගේ පරිසරය ඉබේම රැකෙන්න දෙන ආකාරය හරිම ස්වභාවිකයි. ඇත්තෙන්ම ගමේ මිනිස්සු අතින් ඒ කැලෑවලට හානියක් නෑ. වැඩිම වුණොත් දරට දිරච්ච අතු ටිකක් කඩා ගන්නවා විතරයි. එත් පිටින් එන අය තමයි ඒ ගැමි සුන්දරත්වයට වගේම වනාන්තරයට හානි කරන්නේ.”එසේ පැවසූ ඇය තමන් කැමතිම ස්ථානයට ඒතරම් ආකර්ශනය වීමට හේතුව පැහැදිලි කළේය.“වැලිගත්ත ආයතනය පිහිටි ප්‍රදේශයේ අපි දිවා රෑ නැතිව රාජකාරී කළා. හිමිදිරි පාන්දරට ඉර නැඟගෙන එද්දී කුරුල්ලන්ගේ මිහිරි ගී හඬින් තමයි අපි අවදි වන්නේ. පුංචි පුංචි මල් පිපිලා, හාවෝ රෑ ඇවිත් ගිය බවට සලකුණු පේනවා, සමනල්ලු රෑන් පිටින් ඉගිලෙනවා, හරිම සුන්දරයි උදෑසන. පැය කීපයක් ගෙවෙද්දි ඉර මුදුන් වෙනවා. රස්නය දරා ගන්න බැරිතරම්. අව් කාෂ්ඨකේ ඇස් පිච්චෙන්න වගේ. ඔහොම දැඩි වෙන ඉර බැහැගෙන යද්දි අහසේ වලාකුළු හෙමින් හෙමින් ඈත් මෑත් වෙනවා. අඳුර ටිකටික පැතිරෙන්න ගන්නවා. දැන් අර දවාලේ හිටිය දිහා ද කියන්න බැරි තරම් සීතලයි හවස හත අට වෙද්දි. වලාකුළු නැති අහසේ තරු කෝටි ගණනක් පිරිලා. ඒ වගේ රෑ අහසක් මම කවදාවත් කොහේවත් දැකලා නෑ. අපි සමහර තරු වළලු අධ්‍යයනය කරන්න තීරණය කරන්න තරමට මේ තරු අහස අලංකාරයි. ඒ ලස්සන මට කවදාවත් අමතක වන්නේ නැහැ.”මහාචාර්ය ක්ෂණිකා හිරිඹුරේගම මහත්මියගේ වතින් නැඟුණු ප්‍රසන්න සිනහව ඒ රාත්‍රී අහසේ තරු කෙතරම් චමත්කාරයක් ඇයට ගෙන දුන්නාද යන්න අපට පැහැදිලි කළ සාක්ෂියක් බඳුවිය. ඒ සමඟම ඇය මෙවැනි අදහසක් ද ප්‍රකාශ කළේ ඉතා බැරෑරුම් පෙනුමක් ද සමඟිනි.“මම එහෙ නැවතිලා හිටිය කාමරේ ගෙම්බන් පවා හිටියා. ඒත් එ අයව එළවන්න අපට අයිතියක් නෑ. මොකද මේ හැම සතකුම ඒ පරිසරය රැකෙන්න අවශ්‍යයි. අපි අපේ ආගමට ගරු කළ යුතුයි. ඒ වගේම සොබ‍ා දහමත් ආගම සමඟ බැඳිලා තිබෙන්නේ. අපි ජීවිතේ මොන දේ ලැබුවත් අවසානයේ ඒ හැම දෙයකම ආසාව නැතිවෙලා යනවා. ඒ නිසා පරිසරය විනාශ කරගෙන තණ්හාවෙන් යම්යම් දේ තමන්ට නතු කරගත්තට වැඩක් නෑ, එ් සේරම දාලා යන්න වෙනවා. මේ ගැන අවබෝධ කරගෙන අප කළ යුත්තේ අනාගත පරපුර වෙනුවෙන් පරිසරය රැක ගැනීමයි. අපි පරිසරය රකින තාක් පරිසරය අප රකිනවා.”අරුණි මුතුමලී aruni@silumina.lkඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=ay1407203</link>
    <topic>යසෝදරාවෝ දුක්වෙති</topic>
    <author/>
    <content>සඳරැස් කිරණ විහිදී මුළු ලොව බැබළෙයි මල්පල බරින් තුරුලිය අතු රිකිලි නැවෙයි හැම හදවතක් පාසා මුදු සිසිල නැගෙයි ඇසළ පෝය දින මේ සිරි අසිරි පෙනෙයිසව්සත නිතර විඳිනා සසර දුක සොයා යාමට සිතාගත් අප බෝසත් හිමියා සැප සම්පත් සියලු අතහැර දමා පියා සිදුහත් කුමරු රජ මැදුරෙන් පිටව ගියාකෝමළ සුමුදු මුදු ගුණ ඔබ සපුරන්නමි ළාකොළ දලු අතුට බිම නිදියා ගන්නමි දාවල පමණකින් සප්පායන් වෙන්නම් රාහුල පුතු බලා සිත සනසා ගන්නම්අව්වැසි තද සුළං කිසි විට නොමවේවා සිව්පා වන සතුන් බිය සැක දුරු වේවා දෙව්රුත වරන ලැබ තම සිතු ඉටු වේවා සව්සත සෙත පිණිස ඔබ මතු බුදු වේවාසිරිසේන උඩුවරගේබලපිටියඅහස උසට සුවිසල් මන්දිර තිබුණත් අතට පයට දැසි දස්සන් සිටියත් කුස පිරෙන්නට රස ආහාර තිබුණත් නෑ හිත මිතුරන් කොපමණ සිටියත්යස ඉසුරු මිල මුදල් කොපමණ තිබුණත් නිල තල, බල තල නම්බු නාම ලැබුණත් උඩට උඩු වියන්, පයට පාවඩ තිබුණත් මවක් නොමැති ජීවිතයෙන් කිම ද පලක්ධර්මචාරි පාලාගොල්ලපනාගොඩසඳ දිය දෝතින් ඔබ නහවන්නම්. උඩවැඩියා මලකින් හිස සරසන්නම්. කුංකුම තිලකය නළලෙ තබන්නම් ඈතින් සිට ඔබෙ හැඩ නරඹන්නම්.සුජාතා ගුණවර්ධනකඩවතපෙරදා සේ තනිවූ මා නෙතු නැවතුණේ නුඹේ ළඟයි. අහම්බෙන් අප හමුවූ දින නුඹ මා හට සිනා වෙන්නේ එක සිතින් ද නැතිනම් සරදමට ද මං දන්නේ නෑ ඉතිං මං නුඹෙන් අහන්නෙත් නෑ ඒත් ඒ කාලේ මට එක සිතින් පෙම් කළ - නුඹේ ඒ හිතේ තාමත් මං පමණක් ද; ඇහුවාට කමක් නෑ නේද?ජී. ජී. ප්‍රසාදනී නයනමාලීකටුගස්තොටහදවතට එබිකම් කළාට කම් නැත හිනැහුණාට ද කම් නැත ඔබ මා සමඟ දොඩමළු වූවාට ද කම් නැත එනමුත් මා ජීවිතයට එක් වීමටවත් ආදරය කිරීමටවත් ඔබට අවසර නැත ඒ අරමුණක් නැති, බලාපොරොත්තු නැති දුහුල් මා ජීවිතයට ආදරය බරක් නිසාවෙනිඩබ්ලිව්. එම්. අයි. පියුමාලිඅම්බලන්ගොඩසිනා බඳුන, සිසීකඩ සිඳී ගියත්, මම, සිනා සිසී සිටිමිචමෝදි සත්සරා තිලකරත්නනිට්ටඹුවමා ඈ හට දුන් රතු රෝස මල ඈ දී ඇත අද වෙනකෙකුටදමිත් සඳනුවන් කීර්තිගාල්ලනෙත් කෙවෙනි මත කඳුළු බිඳුවක් වන්න පමණයි ඔබ දන්නේ ඔබේ හද තුළ සදා සුවදෙන ඔසු බිඳක් වී සදා ඉන්නයි මා පතන්නේ  ජයන්ත ඒකනායකයක්විල  “මේ ලෝකේ රැඳිලා තියෙන්නේ ‘යාම් - ඒම්’ මත විතරයිලු. හමුවීම් සහ වෙන්වීම් කිසිම දෙයක් සදාතනික නෑලු.” මෙහෙම කිව්වේ මම ගොඩක් ළඟින් ආශ්‍රය කරපු මගේ යාළුවෙක්.ඒ කතාව කවදාවත් මට අමතක වෙන් නෑ. අමතක කරන්නත් බෑ. මේ ලෝකෙ, සමාජය අපි හිතන තරම් ලස්සන තැනක් නෙමේ කියලා එදා නම් මට හොඳටම තේරුණා. ජීවිතය කියන්නේ හරි පුදුම දෙයක්. ජීවිතේ විඳින කෙනෙක්ට වඩා විඳල විඳවන කෙනෙක් ඒ ගැන හරියටම කියයි. ඒත් අමතක කරන්න එපා කවදාවත් ජීවිතය කියන්නේ අපි ඉල්ලන දේවත් අපිට ලැබෙන දේවත් නෙමේ කියලා...ඩි. ලසිනි හිරන්‍යා,හුන්නෙලෙම්බුව  විරහ කවි පද වැලක් ලීවත් නැතේ මගේ නෙතගේ කඳුළු වියළී ළඟින් උන් ඔබ දුරට වී අද ඇයි ද මගේ සිත රවටලා නෙතග කඳුළු බිඳු මට දී ඔබ අන් සතු වෙලා කියන් මගේ ජීවිතේ මදි වුණා‍දෝ මගේ ආදරේ ඔබේ නෙතගින් කියූ ආදරේ කොයිද සැඟවූවේ මටත් නොකියා‍ හඬන මගේ සිත මේ තරම් රිදෙව්වේ ඇයිද ඔබ කියන් ම‍ගේ ජීවිතේකේ.ඩී.කේ.දර්ශනී ජයසිංහපදවි-ශ්‍රීපුරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=ay1407204</link>
    <topic>පැටියා ගොඩ ගන්න බැරිව වැලපෙන ඇතින්නගේ තනපුඩුවලින් කිරි වෑස්සුණා</topic>
    <author>අරුණි මුතුමලී</author>
    <content>අවස්ථාවල තමාගේ දිවි පරදුවට තබා සතාගේ ජීවිතය බේරා ගැනීමට සිදුවන අවස්ථා තිබේ. විශේෂයෙන් අලි පවුල් පිටින් වළවල වැටුණු විට මේ තත්ත්වය උග්‍ර වේ. ජීවිතයක් බේරා ගැනීමේ සතුට මෙන්ම අන්තිම මොහොතේ ජීවිතය අහිමි වන අලින් සහ පැටවුන් ගැන හිටපු වනජීවී නියෝජ්‍ය අධ්‍යක්ෂ වෛද්‍ය නන්දන වළක වැටුණු ලොකු අලියකු බේරා ගැනීමට වඩා අලි පැටවකු බේරාගැනීම අසීරුය.එයට හේතුව බොහෝවිට පැටවා වැටුණු වළ රකිමින් අම්මා වියරු වී සිටීමය. එවැනි අවස්ථාවකදී පළමුව කළ යුත්තේ අම්මා එතැනින් ඉවත් කිරීමය.“මාලිගාවිල ඔක්කම්පිටිය මැණික් පතල් පිරුණු ප්‍රදේශයක්. සමහර මැණික් ගරන්නෝ ඒ වළවල් වහන්නේ නැතුව තමයි අතහැරලා යන්නේ. ඒවා සත්තුන්ට අනතුරුදායකයි.”වෛද්‍ය අතපත්තු කීවේ පතල් නොවසා යාමෙන් ඇති වන මදුරුවන් බෝවීම වැනි අනෙක් ප්‍රශ්න හැරුණු විට වනජීවීන්ට සිදුවන අනතුරු පිළිබඳවය.“දවසක් අපට ආරංචියක් ආවා එහෙම පතලක දවස් දෙකක් විතර තිස්සේ අලි පැටියෙක් වැටිලා ඉන්නවා කියලා. අපි බලන්න යද්දි අනේ! පැටියා වළේ ඉන්නවා. අම්මාට හොඬේ දිග මදි පැටියාව අතගාන්නවත්. ඒ නිසා කෑගගහ හොඬේ ඇතුළට දාගෙන පැටියාව අල්ලන්න උත්සාහ කරමින් ඉන්නවා.”“අම්මා ළඟ ඉන්නවා කියන්නේ පැටියා ජීවතුන් අතර කියන එකයි. ඉතිං අපට සතුටුයි. ඒ නිසා මේ අසරණයා බේරගන්න ඕනා. අම්මා ළඟ ඉද්දි මුකුත්ම කරන්න බෑ. මොකද අපි බේරාගන්න ගියත් එයා හිතන්නේ පැටියාව හොරකම් කරන්න එනවා කියලා. දරු දුකින් වියරු වෙලා ඉද්දි ඇතින්නක් හරි දරුණුයි.අනෙක දරු සෙනෙහස කොයි තරම් ද කීවොත් මේ ඇතින්නගේ තනපුඩුවලින් පැටියාට දෙන්න තිබෙන කිරි බින්දුව බින්දුව වැටෙනවා අපි දැක්කා. ඒ මොහොත මට කවදාවත් අමතක වෙන්නේ නෑ.”“ඒත් පැටියාව බේරගන්න නම් මේ අම්මාව එහාට කරන්න ඕනෑ. අපි එයාට කැලේට යා හැකි පැත්ත බලලා අලි වෙඩි පත්තුකළා. ටිකක් වෙලා ඉවසන් හිටියත් බය වැඩි කමට ඇතින්න කැලේ පැත්තට දිව්වා.”“අපි වළට එබිලා බලද්දි පැටියා ලොකු දැඟිලිල්ලක් නෑ. දවස් දෙකක් විතර කන්න බොන්නත් නැති නිසා සෝමාරි විදිහට කණ්ඩියට හේත්තු වෙලා ඉන්නවා. කලබල කරන කෙනෙක් නොවෙන නිසා අපි වළට බැහැලා පැටියව ගොඩ ගත්තා.“අනේ! ඒ පැටියා කණ්ඩියට හේත්තුවෙලා ඉඳලා තියෙන්නේ මැරිලාමයි. අලි අම්මාට යන්තම් හරි හොඬවැල දිග තිබුණා නම් පැටියාගේ ඇඟට වදින්න ඒ බව දැනගන්නවා. මොකද ඇඟේ උණුසුම අඩුවනවා ඒ වගේම මැක්කන් එහෙම ඇඟෙන් පිටවෙන්න ගන්නවා. ඒත් මේ අම්මට ඒ බව දැනගන්න විදිහක් නැතිව තමයි අර කිරි පුරෝගෙන වළ ළඟට වෙලා බලා හිටියේ”වෛද්‍ය අතපත්තු කීවේ මහත් වේදනාවෙනි. මිනිසුන්ගේ වැරැදි නිසා අහිංසක අලි පැටවකු නිරපරාදේ මිය යනු දැකීම මොනතරම් වේදනාකාරී ද යන්න පැහැදිලි කිරීමට ඔහු වරින් වර වචන සෙව්වේය.එවැනි කනගාටුදායක සිදුවීම් මෙන්ම අලි පැටවුන් හා සම්බන්ධ සතුටුදායක අත්දැකීම් ද වෛද්‍ය අතපත්තු සතුය.“ඔය වගේම ආරංචියක් අපට ආවා මහකනදරාවෙදි 1995 වසරේ. එතැන වැවට පහළින් ගොවීන් ළිඳක් කපලා අතහැර දාලා තිබුණා. අඩි හයක් විතර ගැඹුරු ඕවාලාකාර හැඩැති ළිඳක් ඒක. වැහි කාලෙට වතුර ටිකක් රැ‍ඳෙනවා.”එදා පොසොන් පෝය දිනක් වූ නිසා වෛද්‍ය අතපත්තු ශ්‍රී මහා බෝධීන් වහන්සේ වැඳ පුදා ගැනීමේ චේතනාවෙන් පහන් දොරින්ම ලකලෑස්ති වූයේ අනෙක් පිරිසට ද නිවාඩුව සුදුසු අයුරින් ගත කරන ලෙස දන්වාය. එසේ ලක ලෑස්තිවෙමින් සිටි ‍ෙවෙද්‍ය අතපත්තුට හදිසියේම පණිවුඩයක් ලැබුණේ මහකනදරාව වැව ළඟ ළිඳේ ඇතින්නක් පැටවෙකු සමඟ වැටී සිටින බවටය.ජීවිත දෙකක් බේරා ගැනීම ද පිනක් වූ හෙයින් බෝධිය වැඳීම පසුදිනකට කල්තබා වෛද්‍ය අතපත්තු ඇතුළු පිරිස මේ අම්මාත් පැටවාත් බේරාගැනීමට පිටත් වූහ.“ආරංචියේ හැටියට මේ දෙන්නා වැටිලත් දින කීපයක් වෙනවා. ඒ නිසයි බෝධීන් වහන්සේ වැඳීම කල්දාන්න තීරණය කරලා අපි එතැනට වහාම පිටත්වුණේ. වෙනදා වගේ සිය දහස් ගණන් සෙනඟ පිරිලා හිටියේ නෑ. මොකද ඒ හරිය බොහොම ජනශූන්‍ය ප්‍රදේශයක් නිසා හත් අට ‍ෙදනෙක් වටවෙලා මේ අලි අම්මයි බබයි දිහා බලාගෙන කනගාටුවෙමින් හිටියා.“අපි වළ කිට්ටුවට ගියාම අම්මව පේනවා. නමුත් පැටියෙක් පේන්න නෑ. පස්සේ අපි තවත් උඩට නැඟලා හොඳට බලාගෙන හිටියාම චූටි හොඩ කොටයක් එහෙ මෙහෙ වෙනවා. කැඩිච්ච ට්‍රම්පට් නළාවක් වගේ දුර්වල හඬකුත් ඉඳහිට ඇහෙනවා.”“ඒ කෑගහන්නේ බඩගිනි වුණාම. එතකොට අම්මා කරන්නේ තමන්ගේ ඉස්සරහ කකුල උස්සලා ළි‍ඳේ කණ්ඩිය උඩින් තියනවා. එතකොට පැට්ටා කිරි චුට්ටක් උරා ගන්නවා. ඒත් අම්මට කෑමක් නෑ. අලින්ගේ දරු සෙනෙහස සමහර වෙලාවට මිනිසුන්ටත් වැඩියි. ඒ නිසයි දින ගණනක් බඩගින්නේ ඉඳගෙනත් පැටියාට කිරි දිදී රැකගන්නේ.”“මේ ඇතින්න ගොඩ එන්න දඟලලාම ළි‍ඳේ බිත්ති මැදිලා තිබුණා. මේ තත්ත්වය ඒ කාලේ හිටි ඇමැතිවරයකු වන ද. මු. දසනායක මහත්මයාට කීවාම අපට කීවා ඒ ප්‍රදේශයේ වැඩට යොදවලා තිබෙන බැකෝ යන්ත්‍ර ඕන එකක් අරගෙන අපේ වැඩේට උදව් කරගන්න කියලා. ඒ නිසා අපේ කණ්ඩායමේ කෙනෙක් එතැනට යැව්වාම බැකෝ එකේ රියදුරු කියලා තිබුණා ඇමතිලා කීවට බෑ යන්තරේ අයිතිකාරයා ගෙන් ලිඛිත අවසරයක් ගෙනාවොත් එන්නම් කියලා. ඒකත් එක අතකට හරි ඉතිං. ඒ පාර අපි කණ්ඩායමේ දෙන්නෙක් අවසරේ ගන්න කියලා පුත්තලමට පිටත් කළා.”වෛද්‍ය අතපත්තුගේ මුහුණේ මතු වූ හැඟීම් මාලාවෙන් වචනයෙන් නොකියූ මනුස්සකම පිළිබඳ විස්තරයක් හෙළි වුණා වැනි විය. එහෙත් ඔහු ඒ පිළිබඳ වැඩිදුර කතා කළේ නැත.“ගහක් කොළක්වත් හෙවණට නැති පිටියේ ළිඳකයි. මේ දෙන්නා වැටිලා හිටියේ. අව්වේ කර වෙවී බලා ඉන්නවට වඩා මේ ජීවිත බේරාගන්න ඒ වෙලාවෙනුත් ප්‍රයෝජනයක් ගත හැකියි කියලා හිතලා අපි කැලෙන් තණකොළ මිටි කපලා ඇතින්නට ළඟට විසි කළා. බඩගින්නෙන්, බයෙන්, වියරු වෙලා හිටිය ඇතින්න අපි එහෙම කීප වතාවක් කෑම දෙද්දි තරමක් මෙල්ල වුණා. ඒ කියල නිකන් හිටියේ නෑ. ළඟට ගියොත් හො‍ඬෙන් ගහනවා.”“මේ දුක ඉවසන්න බැරි නිසා බැකෝ යන්ත්‍රය එනකල් ඉන්නේ නැතිව අපි කැලෙන් රිටි කපාගෙන ඇවිත් කණ්ඩිය කඩන්න උත්සාහ කළා. කොහෙද! රිටක් ළං කරද්දිම ඇතින්න ඒක ඇදලා අරගෙන අපටම ගහනවා.”මේ ගැටලුව විසඳීමට ක්‍රමයක් ලෙස වෛද්‍ය අතපත්තු කළේ ඕවලාකාර ළි‍ඳේ දෙපස තිදෙනා බැගින් තබා එක් පසෙකට ඇතින්නගේ අවධානය යොමුකර අනෙක් පසින් රිටි මඟින් කණ්ඩිය කැඩීමය.“ඒ විදිහට ටික වෙලාවක් කරගෙන යද්දි අපට පුළුවන් වුණා ඇතින්නට අඩිය තියලා ගොඩ වෙන්න තරමට බෑවුමක් හදා ගන්න. එහෙම හැදුවා විතරයි අම්මා ගොඩට ආවා. එහෙම ගොඩට එනවා දැක්කා විතරයි අපි පණ එපා කියලා වැව් කණ්ඩිය උඩටම දිව්වා. මොකද බේරගත්තා කියලා නෑ. ගොඩ වුණු ගමන් අපට ගහනවා.“අපි ඈතට වෙලා බලා හිටියා. අම්මා ගොඩ ඉඳන් පුතාව ගොඩ ගන්න හදනවා හො‍ඬේ දාගෙන ඒත් පුළුවන් කමක් නෑ. මෙහෙම උත්සාහ කරල - කරලා අන්තිමට ඇතින්න අපි ඉන්න පැත්ත බැලුවා. බලලා අමුතු විදිහට ශබ්දයක් කළා. ඒක හරියට “මාව ගත්තා වගේ උඹලා මගේ පැටියවත් ගොඩ ගනිල්ලා” කියන්නා වගේ හැඟීමක්. ඊට පස්සේ ඇතින්න කැලේ නොපෙනී ගියා.”වෛද්‍ය අතපත්තු සහ පිරිස ඉන් මඳ වෙලාවකට පසු වටපිට බලා ළිඳ ළඟට කිට්ටු කළේ ඇතින්න කොහේ හෝ සිට ආපසු ඇවිත් පහර දේදැයි සැකයෙනි. එහෙත් ඇතින්නගෙන් හානියක් නැතැයි තහවුරු වූ පසු පැටියා ගොඩ ගැනීමේ කාර්යයට යළිත් වෛද්‍ය අතපත්තු අත ගැසුවේය.“පැටියා ගන්නනම් කවුරුහරි වළට බහින්න ඕන. ඒත් පැටියා වුණත් අලියෙක්නේ. පස් කණ්ඩිවලට තියලා තල්ලු කරනවා. හොඬ කොටෙන් පහර දෙනවා. හුරතල් වෙන්න ආවත් අපව තැළෙනවා. ඒ නිසා කවුරුත් වළට බහින්න කැමැති වුණේ නෑ.ඔහොම ඉද්දි එක පාරටම දසනායක වළට පැන්නා. පැන්න ද? තල්ලු කළා ද? කියන්න මම නම් දන්නේ නෑ. කොහොම හරි පැටියාත් දසනායකව තල්ලු කළා. ඒත් බඩ යටින් කඹ දාලා උස්සලා අමාරුවෙන් උඩට ගත්තා.”“අපි හිතුවේ අම්මගේ ඉවට පැටියා ඒ කැලේ පැත්තට දුවයි කියලා. ඒත් අන්තිමට මෙයත් අපිවම පන්නන්න ගත්තා පොඩිකමට.මෙහි භයානකත්වය පැටියාගේ පහරදීම නොව පැටියාගේ හඬට මව මෙතැනට පැමිණීමය. ඒ නිසා පිරිස වැව් කණ්ඩියට රැස්කර තැබු වෛද්‍ය අතපත්තු සහ තවත් දෙදෙනෙක් අලි පැටියා කෙසේ හෝ කැලය පැත්තට යොමු කිරීමට උපායක් යෙදූහ.“මේ පුංචි පැටියා ඇත්තටම අපට ගහනවා නොවෙයි. අපේ උණුසුම හොයාගෙන ළඟට එනවා. කිරි ඉල්ලනවා බඩගින්නට. පස්සේ ඒකම උපායක් හැටියට යොදාගෙන මගේ ඇඟිලි ටික උරන්න දිදී හෙමින් හෙමින් අම්මා ගිය පාරේ මෙයාවත් අරගෙන අපි තුන්දෙනෙක් කැලේ ඇතුළට ගියා.”“අතු කැඩු පාරවල් ඔස්සේ මීටර හැට හැත්තෑවක් යද්දි අම්මා කන ගමන් ඉඳහිට ශබ්දයක් කරනවා. ඒ සද්දේ ඇහුණා විතරයි මේ ගොන් අලි පැටියා කැඩිච්ච ට්‍රම්පට් එක වගේ කෑමොර දෙන්න පටන් ගත්තා. දැන් ඉතින් කට අල්ලලා නතර කරන්න ද? එපා කියන්න ද? අපට කරන්න දෙයක් නෑ අපි ළඟම තිබෙන උස ගස්වල මුදුණට ගොඩ වුණා. මොකද අම්මා දුවගෙන ආවොත් අපි ඉවරයි.”“ගහේ ඉඳන් අපි බලාගෙන හිටියා චූටි පැටියා මේ පැත්තෙන් දුවගෙන යනවා. අම්මා ඒ පැත්තෙන් දුවගෙන එනවා. හරියට චිත්‍රපටයක අන්තිම දර්ශනය වගේ අන්තිමට අලි අම්මයි පුතයි හමුවුණා. අම්මගේ සතුට දරාගන්න බෑ. හො‍ඬෙන් අතගානවා. එහෙට හරවනවා මෙහෙට හරවනවා. පැට්ටට ඒවායින් වැඩක් නෑ. එයා හොයන්නේ කිරි බොන්න. අන්තිමට මෙච්චර වෙලා බඩගින්නේ හිටිය වාඩුවටත් එක්ක බඩ පිරෙනකල් කුක්කු බිව්ව පුතා හො‍ඬෙන් තුරුල් කරගෙන අලි අම්මා කැලේ ඈතට ඈතට ගියා.”සියල්ල අවසානයේ ප්‍රීතියට පත් වෛද්‍ය අතපත්තු සහ සගයින් දෙදෙනා ආපසු වැව් කණ්ඩියට එන විට පුත්තලමේ බැකෝ අයිතිකරු හමුවීමට ගිය ගෝලයන් දෙදෙනා ආපසු පැමිණ සිටියහ. ඔවුන් ගෙනා පණිවුඩය වූයේ බැකෝ යන්ත්‍රය ලබා දීමට අවසර දිය නොහැකි බව එහි අයිතිකරු පැවසු බවයි.අරුණි මුතුමලීarunni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj1407201</link>
    <topic>පැනසොනික් LED බල්බ වෙළෙඳපළට</topic>
    <author/>
    <content>පැනසොනික් LED බල්බ වෙළෙඳපළටපැනසොනික් කන්සියුමර් මාර්කටින් ඒෂියා පැසිෆික් සමාගම, මෙරට පැනසොනික් විදුලි උපාංග සහ ගෘහෝපකරණ බෙදා හැරීමේ එකම නියෝජිතයන් වන සොෆ්ට්ලොජික් සමඟ අත්වැල් බැඳ ගනිමින් සිය නවතම වියළි කෝෂ බැටරි සහ විදුලි බල්බ පෙළ ශ්‍රී ලංකාවට හඳුන්වා දෙයි. මේ යටතේ මෙරට සෑම වයස් කාණ්ඩයකටම අයත් කා හටත් ‘බලශක්තිය හා ආලෝකය ඔස්සේ නව ජීවනයක් උදා කිරීම’ යන අරමුණ පෙරදැරිව වියළි කෝෂ බැටරි වර්ග 3 ක් (මැන්ගනීස් බැටරි, ඇල්කලයින් බැටරි සහ නැවත ආරෝපණය කළ හැකි බැටරි) සහ විදුලි බල්බ වර්ග දෙකක් (CFL සහ LED) හඳුන්වා දෙන ලදී. කල් පැවැත්ම, දියුණු තාක්ෂණික සැකැස්ම සහ හොඳම අමුද්‍රව්‍ය භාවිත කිරීම යන සාධක අතින් පැනසොනික් බැටරි ඉදිරියෙන්ම සිටී. එමෙන්ම අහිතකර ද්‍රව්‍ය නිකුත් වීම වැළැක්වීමේ තාක්ෂණය භාවිත කරන පැනසොනික් නිෂ්පාදනවල රසදිය, ඊයම් හෝ කැඩ්මියම් වැනි අනතුරුදායක රසායනික ද්‍රව්‍ය අඩංගු නොවේ.පැනසොනික් LED විදුලි බුබුළු නිෂ්පාදනයේදී භාවිත වන බලශක්ති කාර්යක්ෂම තාක්ෂණය නිසා 86% ක් වැඩියෙන් විදුලිය ඉතිරි කිරීමේ හැකියාව එය සතු වේ. මේ නිසා පැනසොනික් LED විදුලි බුබුළ, ආලෝකකරණ නිෂ්පාදන ක්ෂේත්‍රයේ වැඩියෙන්ම බලශක්තිය ඉතිරි කරන, සැහැල්ලු විදුලි බුබුළක් බවට පත්වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj1407202</link>
    <topic>චයිනා මැෂිනරි ඉංජිනියරින් සමාගමෙන් රණවිරු සෙවණට පරිත්‍යාග</topic>
    <author/>
    <content>චයිනා මැෂිනරි ඉංජිනියරින් සමාගමෙන් රණවිරු සෙවණට පරිත්‍යාගරාගම ‘රණවිරු සෙවණෙහි’ නේවාසික රණවිරුවන්ගේ ප්‍රයෝජනය සඳහා භාණ්ඩ තොගයක් පරිත්‍යාග කිරීම පසුගිය දා සිදු කෙරිණි.නොරොච්චෝලේ ලක්විජය විදුලි බලාගාරයේ ඉදිකිරීම් කටයුතු සිදුකරන චයිනා මැෂිනරි එන්ජිනියරින් සමාගම විසින් රුපියල් 200000 වටිනා එම භාණ්ඩ තොගය එහි නේවාසික ආබාධිත රණවිරුවන් සඳහා පරිත්‍යාග කරන ලදි. එම භාණ්ඩ තොගයට කිහිලි කරු, වැසිකිළි ආසන, විදුලි පංකා සහ ඇවිදීමේ ආධාරක ‍ඇතුළත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj1407203</link>
    <topic>දෙහිවල මෙට්‍රොපොලිටන් පාසලෙන් බ්‍රිතාන්‍ය සරසවි උපාධි පාඨමාලා</topic>
    <author>සටහන සහ ඡායාරූපය</author>
    <content>දෙහිවල මෙට්‍රොපොලිටන් පාසලෙන් බ්‍රිතාන්‍ය සරසවි උපාධි පාඨමාලාජාත්‍යන්තරව පිළිගත් උසස් අධ්‍යාපන ආයතන සමඟ එක්ව පශ්චාත් උපාධි පාඨමාලා පවත්වන ශ්‍රී ලංකාවේ ප්‍රධානතම වෘත්තිය අධ්‍යාපන ආයතනයක් වන දෙහිවල මෙට්‍රොපොලිටන් කොලීජිය ශ්‍රී ලාංකිය සිසුන් හට මහා බ්‍රිතාන්‍යයේ Edhat International සරසවි පශ්චාද් උපාධි ලබාගැනීමේ වරම උදාකර දෙයි.මෙට්‍රොපොලිටන් විද්‍යාලයේ 15 වැනි සංවත්සරය නිමිත්තෙන් නව විදුහල් සංකීර්ණය විවෘත කිරීම පසුගිය දා දෙහිවල හිල් වීදියේ අංක 33 සී දරන ස්ථානයේදී සිදු කෙරිණි.නව ගොඩනැඟිල්ලේ සිහිවටන ඵලකය විවෘත කිරීම මැලේසියානු මහ කොමසාරිස් අෂ්මි සෙයිනුදීන් හා මාලදිවයින් වැඩ බලන තානාපති අහමඩ් මුකාබා යන මහත්වරුන් අතින් සිදු කෙරිණි.එම අවස්ථාවට එංගලන්තයේ එම්හැම් ඉන්ටර්නැෂනල් සරසවියේ කථිකාචාරිනී ඈන් ලතීම්, බකිංහැම්ෂයර් සරසවියේ ප්‍රධාන කථිකාචාර්ය ඇලන් තිලාත් හා ශ්‍රී ලංකා නියෝජිත විනයාගමූර්ති ජෙගතන් සහ වෘත්තිය හා තෘතීය අධ්‍යාපන කොමිසමේ හිටපු සභාපති මහාචාර්ය දයන්ත විජේසේකර මහත්වරු ද සහභාගි වූහ.මෙට්‍රොපොලිටන් කොලේජ්හි සභාපති ආචාර්ය මීරාසාහිබ් ෂිරාෂ් මහතා ගතවූ දශක 1 1/2 ක කාලය තුළ ඉහළ දක්ෂතාවයෙන් යුත් ශ්‍රී ලාංකීය සිසුන් විශාල සංඛ්‍යාවකට ගෝලීය රැකියා පද්ධතියට හා උසස් අධ්‍යාපන ක්ෂේත්‍රයට පිවිසීමේ අවකාශය මෙමඟින් උදා කර දී ඇතැයි කීය.සටහන සහ ඡායාරූපයගාමිණී රූපානන්දමෙට්‍රොපොලිටන් කොලේජ් සභාපති ආචාර්ය මීරාසාහිබ් ෂිරාස් මහතා විසින් බ්‍රිතාන්‍යයේ එඩ්හැඩ් ඉන්ටර්නැෂනල්හි ප්‍රධාන කථිකාචාර්ය ඇලන් ක්ලාක් මහතාට සිහිවටන තිළිණයක් පිරිනමමින්. ප්‍රධාන විධායක නිලධාරිනී අෆ්රාස් ෂිරාස් මහත්මිය ද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj1407204</link>
    <topic>ජාතික ඖෂධ ප්‍රතිපත්තිය සඳහා ඖෂධ කර්මාන්ත සංසදයේ සහය</topic>
    <author/>
    <content>ජාතික ඖෂධ ප්‍රතිපත්තිය සඳහා ඖෂධ කර්මාන්ත සංසදයේ සහයජාතික ඖෂධ ප්‍රතිපත්තිය සඳහා ශ්‍රී ලංකා ඖෂධ කර්මාන්ත සංසදයේ පූර්ණ සහය ලබාදෙන බව එහි නව සභාපති කර්නල් චන්ද්‍රා ජයරත්න මහතා ප්‍රකාශ කළේය. සෞඛ්‍ය අමාත්‍ය මෛත්‍රිපාල සිරිසේන මහතාගේ ප්‍රධානත්වයෙන් කොළඹ පැවැති ශ්‍රී ලංකා ඖෂධ කර්මාන්ත සංසදයේ වාර්ෂික සමුළුවේදී අදහස් දක්වමින්, එහි නව සභාපති කර්නල් චන්ද්‍රා ජයරත්න මහතා ප්‍රකාශකර සිටියේ ශ්‍රී ලංකා ඖෂධ කර්මාන්ත සංසදය සෑම අවස්ථාවකදීම ඖෂධ මිල පාලන යන්ත්‍රනය හා පක්ෂව සිටි බවයි.80 සහ 90 දශකයේ පැවති ආකාරයේ මිල පාලන යාන්ත්‍රණයකට තමන් පක්ෂපාතී බව ඒ මහතා ප්‍රකාශ කර සිටියේය. එමෙන් ම පසුගිය වසර 15 ක කාලය තුළ විදුලිය, වැටුප්, ඉන්ධන, ගබඩා පහසුකම් සහ ප්‍රවාහනය යන අංශයන්හි සිදුවූ විශාල මිල ඉහළයාම සැලකිල්ලට ගැනීමටය පාරිභෝගික කටයුතු අධිකාරියට ඉල්ලීමක් සිදු කළ ඒ මහතා තවදුරටත් ඖෂධ පාලන අධිකාරිය විසින් පනවා ඇති ලියාපදිංචි සහ පාලන ගාස්තු අධික බව ද පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj1407205</link>
    <topic>ජෝන් විල්සන් කොමර්ෂල් බැංකුවට</topic>
    <author/>
    <content>ජෝන් විල්සන් කොමර්ෂල් බැංකුවටකොමර්ෂල් බැංකුවේ විධායක නොවන අධ්‍යක්ෂවරයකු ලෙස ජාත්‍යන්තර මූල්‍ය සංස්ථාවේ හි ජෝන් විල්සන් මහතා පත් කර තිබේ. විල්සන් මහතා වර්ධනය වන වෙළෙඳපොළ හා සමාගම් කොටස්වල ආයෝජනය සඳහා උපදේශනාත්මක සේවා සපයන ලෝක බැංකු සමූහයේ ශාඛාවක් වන ජගත් මූල්‍ය සංස්ථාවේ බැංකුකරණ කටයුතු පිළිබඳ ප්‍රධානියා මෙන්ම බැංකුකරණ විශේෂඥයෙක් වේ.ස්වීඩනයේ උප්සලා විශ්ව විද්‍යාලයෙන් ආර්ථික විද්‍යාව හා දේශපාලන විද්‍යාව පිළිබඳ ගෞරව උපාධිධාරියකු සහ රාජ්‍ය පරිපාලනය පිළිබඳ ප්‍රින්ස්ටන් විශ්ව විද්‍යාලයේ ගෞරව උපාධිධාරයකු වන විල්සන් මහතා, කෙන්යාවේ නයිරෝබි නුවර පදිංචි ස්වීඩන් ජාතිකයෙකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj1407206</link>
    <topic>ලොව සිහින්ම ස්මාට්ෆෝනය මෙරට එයි</topic>
    <author/>
    <content>ලොව සිහින්ම ස්මාට්ෆෝනය මෙරට එයිHuawei හි ශ්‍රී ලංකා ශාඛාව වන Huawei ටෙක්නොලොජීස් ලංකා සමාගම සහ Huawei හි ජාතික බෙදාහැරීම්කරු වන සිංගර් (ශ්‍රී ලංකා) සමාගම ලොව සිහින් ම 4G LTE ස්මාර්ට්ෆෝනය වන Huawei “Ascend p 7” පසුගියදා කොළඹ සිනමන් ලේක්සයිඩ් හෝටලයේදී ලාංකීය වෙළෙඳපොළට හඳුන්වා දෙන ලදී‍.Huawei‍ ටෙක්නොලොජීස් ලංකා (පෞද්) සමාගමේ ප්‍රධාන විධායක නිලධාරි ඩැනියෙල් සූන්, සිංගර් ශ්‍රී ලංකා සමූහයේ ප්‍රධාන විධායක නිලධාරි අසෝක පීරිස්, Huawei ටෙක්නොලොජීස් ලංකා සමාගමේ නියෝජ්‍ය ප්‍රධාන විධායක නිලධාරි ජුන් සැන්ග්, සිංගර් ශ්‍රී ලංකා සමාගමේ අලෙවි සහ වාණිජ අධ්‍යක්ෂක මහේෂ් විජේවර්ධන, අග්නිදිග ආසියානු කලාපයේ Huawei කළමනාකරණ අධ්‍යක්ෂක තෝමස් ලියූ සහ අග්නිදිග ආසියානු කලාපයේ සමූහ ප්‍රධාන තාක්ෂණික නිලධාරි මයික් මැක්ඩොනල්ඩ් යන මහත්වරුන්ගේ ප්‍රධානත්වයෙන් Huawei “Ascend p 7” නිල වශයෙන් ශ්‍රී ලංකාවට හඳුන්වා දෙන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj1407207</link>
    <topic>ඉහළ ප්‍රතිලාභ ලැබෙන ආයෝජන අතරට ආගාවුඩ් නිෂ්පාදනය</topic>
    <author/>
    <content>ඉහළ ප්‍රතිලාභ ලැබෙන ආයෝජන අතරට ආගාවුඩ් නිෂ්පාදනයදස වසරකට අධික කාලයක් මුළුල්ලේ ලාංකීය ජනතාවට වාණිජ වන වගාවන් සහ එහි ප්‍රතිලාභ උරුම කර දුන් සදාහරිත වැවිලි සමාගම ලංකාවේ ප්‍රථම වතාවට වාණිජමය වශයෙන් ආගාවුඩ් නිෂ්පාදනය සඳහා ජාත්‍යන්තර පේටන්ට් අයිතිය සහිත දිගුකාලීන ප්‍රශස්ත වැඩපිළිවෙළක් සමඟින් ඵලදායි ආයෝජන සැලැස්මක් හඳුන්වා දී ඇත. මෙම ආයෝජන සැලසුම යටතේ සමාගම විසින් සුරක්ෂිතව රැකබලා ගන්නා අගාවුඩ් වගාව සඳහා එක් විය හැකි අතර ආයෝජනය කරනු ලබන ගස් සංඛ්‍යාව අනුව එම භූමියේ අනූන හිමිකම ආයෝජකයාට ලැබෙයි.ශාක 25 ක අවම ආයෝජනයක සිට ශාක ඕනෑම සංඛ්‍යාවක් සඳහා ආයෝජනය කිරීමට සදාහරිත වැවිලි සමාගම යාන්ත්‍රනයක් සකස් කර ඇත.මෙහිදී ආයෝජනයේ සුරක්ෂිත බව සහතික කරනු පිණිස ශාක රෝපණය කෙරෙන භූමියේ නෛතික හිමිකාරිත්ව අනූන හිමිකම් සහිත ඔප්පුවකින් ආයෝජකයාට පිරිනමන එකම වැවිලි සමාගමත් සදාහරිත වැවිලි සමාගම පමණි.එකවර විශාල ආයෝජනයකට යා නොහැකි එහෙත් ආගාවුඩ් ආයෝජනය සඳහා කැමැත්ත දක්වන ආයෝජකයින් අමතක නොකර ඔවුන්ට ද මේ සඳහා සහභාගි විය හැකි ආයෝජන ක්‍රමවේදයක් සකස් කර ඇත. වාරික වශයෙන් කළ හැකි ආයෝජනය සැලසුම් පවතී.වාණිජමය වශයෙන් උසස්ම ඵලදාවක් ලබා ගත හැකි බවට ඇමෙරිකාවේ මිනසෝටා සරසවිය මගින් තහවුරු කර ඇති ඇක්විලාරියා කුලයට අයත් ඇක්විලාරියා‍ ක්‍රෙස්නා බීජ වියට්නාමයේ කෘෂිකර්ම අමාත්‍යාංශයේ අනුමැතිය සහිතව ශ්‍රී ලංකාවේ රේගුව සහ කෘෂිකර්ම දෙපාර්තමේන්තුවේ ජාතික පැළෑටි නිරෝධායන ඒකකයේ පූර්ණ අධීක්ෂණය යටතේ ආනයනය කරන සදාහරිත සමාගම මෙම පැළෑටි සඳහා ම වෙන්වූ ඉංගිරිය පැළ තවාන හරහා ආගාවුඩ් වෙනුවෙන් ආයෝජනය කිරීමට අපේක්ෂාවෙන් සිටින ආයෝජකයින්ට ලබාදෙයි‍.සමාගමේ සුරක්ෂිත බව සහ අධීක්ෂණයය ය‍ටතේ ක්‍රියාත්මක වන වගාබිම් වලින් ආගාවුඩ් අස්වැන්න ලබා ගැනීම සඳහා හරිත සමාගම විසින් සිදුකරන අතර වගාව සිදුකෙරෙන එක් එක් බිම්කඩ සඳහා අයිතිය පැවරෙන අන‍ූන හිමිකම් සහිත ඔප්පු සමාගම විසින් ආයෝජකයින්ට ලබාදෙයි.සදාහරිත සමාගම පවසන ආකාරයට නාගරික හා ග්‍රාමීය සුළු පරිමාණයේ ආයෝජකයින් විශාල සංඛ්‍යාවක් මෙම නම්‍යශීලී ආයෝජන සැලසුම් වටා ඒකරාශි වී සිටින අතර ග්‍රාමීය ප්‍රජාව ආගාවුඩ් ගොවි සමිති පිහිටුවා ගනිමින් ඉතා සුළු මුදලක් ආයෝජනය කර මෙම වගාව හා සම්බන්ධ වීමට ග්‍රාමීය ජනතාවට අවස්ථාව සලසා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj1407208</link>
    <topic>ජනශක්ති ජීවිත රක්ෂණ මධ්‍යස්ථානය කොල්ලුපිටියේ</topic>
    <author/>
    <content>ජනශක්ති ජීවිත රක්ෂණ මධ්‍යස්ථානය කොල්ලුපිටියේජනශක්ති රක්ෂණ සමාගමේ 20 වැනි සංවත්සරයට සමගාමීව ජීවිත රක්ෂණ සේවා වෙනුවෙන් ම කැපවූ මධ්‍යස්ථානයක් අංක 144, ගාලුපාර, කොළඹ 03 යන ස්ථානයේ දී පසුගියදා විවෘත කෙරිණ.ජන ශක්ති රක්ෂණ සමාගමේ කළමනාකාර අධ්‍යක්ෂ ප්‍රකාශ් ෂාෆ්ටර් මහතා ප්‍රධාන ආරාධිතයා ලෙස මෙම අවස්ථාවට එක් වූ අතර සමාගමේ අධ්‍යක්ෂ/ නියෝජ්‍ය ප්‍රධාන විධායක ජූඩ් ප්‍රනාන්දු මහතා සම්භාවනීය ආරාධිතයා වශයෙන් මෙම උත්සවයට සහභාගි විය. උත්සවයට සමගාමීව ජනශක්ති රක්ෂණ සමාගමේ ජීවිත රක්ෂණ උපායමාර්ගික වැඩසටහන මෙහිදී එළිදැක්විණි.ජීවිත රක්ෂණ අංශයේ පු‍රෝගාමී චරිතය ලෙස සැලකෙන සී.ටී‍.ඒ. ෂාෆ්ටර් මහතා මෙහිදී ඇගයුම් සම්මානයට පාත්‍ර විය. ඔහු වෙනුවෙන් මෙම සම්මානය සමාගමේ කළමනාකාර අධ්‍යක්ෂ ප්‍රකාශ් ෂාෆ්ටර් මහතා සමාගමේ පැරණිම සාමාජිකයින් වූ නිලන්ත අමරසිංහ සහ ටී.අයි. ජමාල්ඩීන් යන මහත්වරුන් අතින් ලබා ගනිමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj1407209</link>
    <topic>මාතෘ මරණ අවම කිරීමට ජැට් සමාජ සත්කාරක ව්‍යාපෘතියක්</topic>
    <author/>
    <content>මාතෘ මරණ අවම කිරීමට ජැට් සමාජ සත්කාරක ව්‍යාපෘතියක්දරු ප්‍රසූතියේ දී සිදුවන මාතෘ මරණ ප්‍රමාණය තවදුරටත් අවම කිරීමේ කර්තව්‍යයට උරදෙමින් රුපියල් මිලියන 30 ක ඇස්තමේන්තුගත වියදමකින් යුතු නවීන තාක්ෂණයෙන් පරිපූර්ණ ජැට් පුහුණු හා සමාකරණ මධ්‍යස්ථානය ගොඩනැංවීම සඳහා ප්‍රධාන අනුග්‍රාහකත්වය ලබා දීමට ජැට් හෝල්ඩිංග්ස් මුල පුරා තිබේ. මෙහිදී ශ්‍රී ලංකා ප්‍රසව හා නාරිවේද විද්‍යායතනයේ ආශිර්වාදය ද ජැට් පුහුණු හා සමාකරණ මධ්‍යස්ථානයට ලැබී ඇත.මේ සම්බන්ධයෙන් කරුණු දැක්වීම සඳහා මාධ්‍ය හමුවක් පසුගියදා පැවැති අතර සෞඛ්‍ය අමාත්‍ය මෛත්‍රිපාල සිරිසේන, ලෝක සෞඛ්‍ය සංවිධානයේ ශ්‍රී ලංකා කාර්යාලයීය ප්‍රධානී ආචාර්ය එෆ්. ආර්. මේතා, ශ්‍රී ලංකා ප්‍රසව හා නාරිවේද විද්‍යායතනයේ සභාපති වෛද්‍ය කපිල ගුණවර්ධන, එම සංගමයේ හිටපු සභාපති සහ මෙම ව්‍යාපෘතිය සඳහා මූලාරම්භය ලබා දුන් මහාචාර්ය හේමන්ත සේනානායක, ජැට් හෝල්ඩිංග්ස් කළමනාකාර අධ්‍යක්ෂ ඒලියන් ගුණවර්ධන, ඉදිකිරීම් කටයුතු භාර ගෘහ නිර්මාණ ශිල්පී මිගාර අලුවිස්, ජැට් හෝල්ඩිංග්ස් අධ්‍යක්ෂ (මෙහෙයුම්) ඉන්දික චන්ද්‍රසේකර සහ ජැට් හෝල්ඩිංග්ස් අධ්‍යක්ෂ (ප්‍රවර්ධන) ජොයිස් ගුණවර්ධන යන මහත්ම මහත්මීහු සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj14072010</link>
    <topic>ඩීමෝ නව Mercedes Benz C-Class මෝටර් රථය හඳුන්වා දෙයි</topic>
    <author/>
    <content>ඩීමෝ නව Mercedes Benz C-Class මෝටර් රථය හඳුන්වා දෙයිනවතම C - Class මෝටර් රථ, මර්සිඩෙස් බෙන්ස් හි සාර්ථකත්වයේ නව පරිච්ඡේදයක් සනිටුහන් කරමින් ඒ හරහා premium mid range class හි නව තත්ත්ව සලකුණු ද පිහිටුවා ඇත.උසස් තත්ත්වයේ lightweight නිර්මාණ සංකල්පයට අනුව නිර්මාණය වී ඇති මෙහි පවතින කිලෝග්‍රෑම් 100ක දක්වා බර පිරිමැසුම්දායී බව, විශිෂ්ට වායු ගතිකය සහ නව පිරිමැසුම්දායී එන්ජිම ආදිය මෙම C - Class මාදිලිය තුළ පිහිටා ඇත.නව ආධාරක පද්ධතීන් සමූහය ඉහළ තත්ත්වයේ ආරක්ෂාවක් ලබා දෙන්නේ නව suspension, විකල්ප එයාර් ස්ප්‍රින් පහසුකම ආදිය හරහා පරිපූර්ණ සහ සැප පහසු පැදයාමක් හා ඉක්මන් හා ජවසම්පන්න හැසිරවීමකට මඟ පාදමිනි. සිය පැහැදිලි සහ සුන්දර නිර්මාණයත් සමඟ ඉතාම ඉහළ බාහිර සහ අභ්‍යන්තර පෙනුමකින් මෙම නව C - Class මෝටර් රථය යුක්තය. තවත් බොහෝ නව අංගයන් සහ අභ්‍යන්තර අලංකරණයන් වලින් පොහොසත් වන මෙම මෝටර් රථය සුව පහසු බවින් සහ නව්‍යකරණය කරන ලද ක්‍රීඩාශීලී පෙනුමෙන් සම්පූර්ණ වී ඇත.ඩීසල් සහ මෝටර් ඉංජිනේරු පොදු සමාගම (ඩීමෝ) මෑතකදී නවතම C - Class හඳුන්වා‍ෙදන්නේ ඩීමෝ 800 හි දී පැවැති උත්කර්ෂවත් මෝටර් රථ ප්‍රදර්ශනයකදීය.ශ්‍රී ලංකාවේ ජර්මානු තානාපති ආචාර්ය ජර්ගන් මෝහාර්ඩ් මෙහි ගෞරවනීය ආරාධිතයා ලෙසින් සහභාගී වූවේය. රන්ජිත් පණ්ඩිතගේ මහතා (සභාපති), ගහනාත් පණ්ඩිතගේ මහතා (ප්‍රධාන විධායක නිලධාරි), ඩීමෝ හි ජ්‍යෙෂ්ඨ කළමනාකාරිත්වය, රජීව් පණ්ඩිතගේ මහතාගේ (විකුණුම් සහ අමතර කොටස් ප්‍රධානී) මූලිකත්වයෙන් යුත් මර්සිඩෙස් බෙන්ස් හි විකුණුම් කණ්ඩායම සහ තරංග ගුණවර්ධන මහතාගේ (සේවා සාමාන්‍යාධිකාරි) මූලිකත්වයෙන් යුත් මර්සිඩෙස් බෙන්ස් සේවා කණ්ඩායම මෙම උලෙළට සහභාගී වූහ.ශ්‍රී ලංකාවේදී ප්‍රථම වරට ත්‍රිමාණ ප්‍රක්ෂේපණ ඉදිරිපත් කිරීමක් බිමක් මත සිදු කරන ලද පළමු අවස්ථාව මෙහිදී සිදුවූ අතර එය උලෙළට පැමිණ සිටි සියල්ල ප්‍රමෝදයට පත්කරමින් එම රාත්‍රිය අමතක නොවනා අත්දැකීමක් බවට පරිවර්තනය කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj14072011</link>
    <topic>ක්ලැරියන් ඉන්ටර්නැෂනල් සූර්යකෝෂ පද්ධති</topic>
    <author/>
    <content>ක්ලැරියන් ඉන්ටර්නැෂනල් සූර්යකෝෂ පද්ධතිවසර 28 ක් පුරා බලශක්ති පිරිමැසුම් හා විදුලි ආරක්ෂණ උපාංග සපයමින් මෙරට ප්‍රමුඛතම සමාගම් හා ආයතන 1000 කට වැඩි ප්‍රමාණයකට රුපියල් බිලියන ගණනක මුදල් ඉතිරියක් ලබාදුන් දේශීය සමාගමක් වන ක්ලැරියන් ඉන්ටර්නැෂනල් සාමාන්‍ය ජනතාවට සැබෑ විදුලි පිරිමැස්මක් ලැබෙන LED බල්බ පෙළක් හා සූර්යකෝෂ පද්ධති මෙරටට හඳුන්වා දී තිබේ.මෙරට ප්‍රමුඛතම සමාගම් හා ආයතනවලට සහතික කළ විදුලි පිරිමැස්මක් හා ආරක්ෂණයක් ලබාදුන් දේශීය සමාගමක් ලෙසින් ක්ලැරියන් ඉන්ටර්නැෂනල් සමාගම එවැනිම විදුලිබල පිරිමැස්මක් සාමාන්‍ය ජනතාව හා කර්මාන්ත ශාලාවලට ලබාදීමේ අරමුණෙන් හඳුන්වා දුන් එම නිෂ්පාදන ලොව පිළිගත් සමාගම්වල නිෂ්පාදන වීම සුවිශේෂත්වයකි.එනම් HIPPO LED බල්බය දකුණු කොරියාවේ අංක එකේ අලෙවිය හිමි LED බල්බය වන අතර එහි සහතික කළ ආයු කාලය පැය 35,000 (දිනකට පැය 5 ක භාවිතයෙන් වසර 19 ක්) කික්ලැරියන් ඉන්ටර්නැෂනල් සමාගමේ කළමනාකාර අධ්‍යක්ෂ, බාන්ස් අබේවර්ධන මහතා විසින් INCO - 2014 ප්‍රදර්ශනයේ දී HIPPO LED බල්බ හා සූර්ය කෝෂ පද්ධති හඳුන්වා දුන් අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj14072012</link>
    <topic>ස්වදේශී කොහොඹ තෑගි නැවක් දෙවැනි පියවර අරඹයි</topic>
    <author/>
    <content>ස්වදේශී කොහොඹ තෑගි නැවක් දෙවැනි පියවර අරඹයිකඳානේ සීමාසහිත ස්වදේශී කර්මාන්තායතනය, තම ප්‍රමුඛතම නිෂ්පාදනයක් වන ‘කොහොඹ ශාකසාර සබන්’ දැඩි විශ්වාසයකින් යුතුව මිලදී ගන්නා පාරිභෝගිකයන්ට නැවත වරක් උපහාර පිදීමක් ලෙසින් ගෘහස්ථ උපකරණ හා කොහොඹ තෑගි පාර්සල් පිරිනැමෙන ‘ස්වදේශී කොහොඹ තෑගි නැවක් - 2’ ප්‍රවර්ධන වැඩසටහන දැන් දියත් කර තිබේ. ප්‍රවර්ධන වැඩසටහනට සහභාගි වන පාරිභෝගිකයන් කළ යුත්තේ ‘ස්වදේශී කොහොඹ ශාකසාර සබන්’ දවටන දෙකක් හෝ ස්වදේශී කොහොඹ 4 in 1 හිස් පැකට්ටුවක් සමඟ නම, ලිපිනය හා දුරකථන අංකය ලියා ‘ස්වදේශී කොහොඹ තෑගි නැවක්’ තැ.පෙ. 4, කඳාන යන ලිපිනයට තැපැල්කිරීම පමණි. එසේ එවන කොහොඹ දවටන සතිපතා දිනුම් ඇදීමට එක්වන අතර ‘ස්වදේශීය කොහොඹ තෑගි නැවක්’ ප්‍රවර්ධන වැඩසටහන අගෝස්තු 30 වනදා අවසන් වේ. මෙම ප්‍රවර්ධන වැඩසටහනේ ජයග්‍රාහකයන් පුවත්පත්, රූපවාහිනිය හා ගුවන් විදුලිය මගින් සතිපතා නිවේදනය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj14072013</link>
    <topic>CDB ප්‍රතිලාභ සපිරි ඉතුරුම් ගිණුමක්</topic>
    <author/>
    <content>CDB ප්‍රතිලාභ සපිරි ඉතුරුම් ගිණුමක්සිටිසන්ස් ඩිවලොප්මන්ට් බිස්නස් ෆිනෑන්ස් (CDB) සමාගම ඉතිරි කිරීමේ යහ පණිවිඩය සමාජය වෙත ගෙන යමින් සිය නව්‍ය වූ ඉතුරුම් ගිණුම පසුගිය දා හඳුන්වා දුන්නේය.සාම්ප්‍රදායික ඉතුරුම් ගිණුම් අතික්‍රමණය කරමින් එකම ගිණුමකින් ප්‍රතිලාභ රැසක් අත්කර ගැනීමට හැකි වීම මෙහි සුවිශේෂත්වය ලෙස දැක්විය හැකි අතර පුංචි තිරය සහ සිනමාව ජය ගත් ප්‍රවීණ රංගන ශිල්පී කමල් අද්දරආරච්චි මහතා එම ගිණුම පිළිබඳ පණිවිඩය පාරිභෝගිකයින් වෙත ගෙන යෑමට එක්ව සිටී.එම ඉතුරුම් ගිණුම මඟින් තැන්පතු සඳහා 7.5% ක උපරිම පොලී අනුපාතයක් සමඟ අන්තර් බැංකු ගෙවුම් පහසුකම්, ජාත්‍යන්තර වීසා ඩෙබිට් කාඩ්පත සමඟින් 600 කට අධික ස්වයංක්‍රීය ටෙලර් යන්ත්‍ර හරහා ගනුදෙනු කිරීමේ හැකියාව ගිණුම් හිමියන්ට ලබා දෙයි. මීට අමතරව ස්ථාවර නියෝග, පුද්ගල ණය පහසුකම් මෙන්ම ලීසිං පහසුකම් මෙමඟින් හිමිවෙන අමතර වාසි ලෙස හැඳින්විය හැක. වඩාත් වැදගත් කරුණ වන්නේ මුදල් ආපසු ගැනීමේ වාර ගණන මත පොලී අනුපාත වෙනස් වීම වැනි කොන්දේසි අදාළ නොවීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj14072014</link>
    <topic>ග්‍රේට් එම් ආර් ඩිබෙට් ජය හේමාස් කණ්ඩායමට</topic>
    <author/>
    <content>ග්‍රේට් එම් ආර් ඩිබෙට් ජය හේමාස් කණ්ඩායමටශ්‍රී ලංකා IPM  ආයතනය ජාතික මානව සම්පත් සම්මන්ත්‍රණයට සමගාමීව පවත්වනු ලැබූ ග්‍රේට් එම් ආර් ඩිබේට් 2014 විවාද තරගාවලියේ ජය හේමාස් සමාගමේ විවාද කණ්ඩායමට හිමි විය.තරගකාරී සමාගම් 4 ක් සමඟ තරග වැදී අවසාන වටයේ ප්‍රතිවාදී එච් එන් බී කණ්ඩායම පරදවා ශූරතාව දිනා ගැනීමට හේමාස් කණ්ඩායම සමත් විය.හේමාස් විවාද කණ්ඩායම ජයග්‍රාහි කුසලානය සමඟ. නායක ඉම්තියාස් අනීෆ්, ඉසුරිනි වික්‍රමනායක, නිමාලි වැලිකල, එරන්දික හෙන්නදිගේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aj14072015</link>
    <topic> මෙරට විශාලතම ක්‍රීඩා භාණ්ඩ ප්‍රදර්ශනාගාරය ඉදිකිරීම ROPA කන්ස්ට්‍රක්ෂන් භාරගනී</topic>
    <author/>
    <content> මෙරට විශාලතම ක්‍රීඩා භාණ්ඩ ප්‍රදර්ශනාගාරය ඉදිකිරීම ROPA කන්ස්ට්‍රක්ෂන් භාරගනීගොඩනැඟිලි ඉදිකිරීම් ක්ෂේත්‍රයේ විශ්වාසනීය හා ජනප්‍රිය නාමයක් දිනා සිටින RO-PA කන්ස්ට්‍රක්ෂන් පසුගියදා ශ්‍රී ලංකාවේ විශාලතම ක්‍රීඩා භාණ්ඩ අලෙවි ප්‍රදර්ශනාගාරය ඉදිකිරීම සඳහා දිලුක් එන්ටර්ප්‍රයිසස් සමඟ අවබෝධතා ගිවිසුමකට එළඹීය. අංක 25, සුනේත්‍රා දේවි පාර, කොහුවල යන ලිපිනයේ මහල් 6 කින් සමන්විතව ඉදිකරන ‍එම ක්‍රීඩා භාණ්ඩ අලෙවි ප්‍රදර්ශනය හරහා සියලුම ක්‍රීඩාවන්ට අදාළ ක්‍රීඩා භාණ්ඩ එකම වහලක් යටින් ඉතා පහසු මිලට අලෙවි කිරීමට සැලසුම් කර ඇත.‘රෝ - පා කන්ස්ට්‍රක්ෂන් වෙත මෙහි ඉදිකිරීම් කටයුතු භාර දුන්නේ ඔවුන් සතුව ඇති විශේෂඥ දැනුම සහ ඔවුන්ගේ නොකැලැල් කීර්ති නාමය නිසා බවද, වසරක් වැනි කෙටි කාලයක ඇතුළත මෙහි සියලු ඉදිකිරීම් කටයුතු නිම වූ පසු ලංකාවේ ඇති විශාලතම මෙන් ම ජාත්‍යන්තර තත්ත්වයෙන් සුපිරි ක්‍රීඩා භාණ්ඩ අලෙවි ප්‍රදර්ශනාගාරය ද මෙය බව ද දිලුක් එන්ටර්ප්‍රයිසස්හි අධිපති සෝභිත ද සිල්වා මහතා කියයි.ROPA කන්ස්ට්‍රක්ෂන්හි අධ්‍යක්ෂ කුමාර පෙරමුණ, දිලුක් එන්ටර්ප්‍රයිසස්හි අධිපති සෝභිත ද සිල්වා මහත්වරු අවබෝධා ගිවිසුම හුවමාරු කරගත් අයුරු. වරලත් සිවිල් ඉංජිනේරු එම්.කේ‍. ඉඳුනිල් කුමාර, ප්‍රදර්ශන කළමනාකාර චන්දන විතානගේ මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>20</day>
    </date>
    <link>http://www.silumina.lk/2014/07/20/_art.asp?fn=aw140720</link>
    <topic>දෙවියෙක් වෙන්න හිතා වුණේ භූතයෙක්</topic>
    <author>මතුගම මහින්ද විජේතිලක</author>
    <content>“මම දෙවියෙක් වෙන්න හිතා ගෙන කොයි තරම් කාලයක් තිස්සේ උදේ හවස දෙවියන්ට පුද පූජා කළා ද? ස්තෝත්‍ර ගායනා කළා ද? ඒත් මගේ ඒ බලාපොරොත්තුව ඉෂ්ට වුණේ නෑ” යි මළගිය ප්‍රාණ කාරයෙක් අඬන්නට වූයේය.“දෙවියන්ට මිනිස්සුන්ගේ කුරවල් වෙච්ච, වස විස බෙහෙත් ගහපු කොමඩු, අඹ, ජම්බලවලින්, කිරිබත්වලින් වැඩක් නෑ. දෙවියෝ ආහාරයට ගත්තේ අමෘතය. දෙවියන්ට වුවමනා සද්ධා බුද්ධි සම්පන්න මිනිසුන් දාන, ශීල, භාවනා කටයුතුවල යෙදී අනුමෝදන් කරන පින්, පුණ්‍ය ශක්තිය, මිනිස්සු අනුන්ගේ යහපත සඳහා දාන මාන පින්කම් කරන කොට පන්සිල්, දස සිල්, ආරක්ෂා කරන කොට ඒ මිනිසුන්ට දෙවියොත් වඳිනවා. ආශීර්වාද කරනවා. මිනිස්සු දාඩිය දාගෙන උඩ පනින නටන දේවාල අස්සට දෙවිවරු වඩින්නේ නෑ. කොණ්ඩය කඩාගෙන, බෙල්ල කරකවමින් විකාර කරන්නේ දෙවියෝ නොවෙයි, මළ පෙරේතයෝ, මෝඩයෝ ඕවාට රැවටෙනවා. ශීල, සමාධි, ප්‍රඥා කියන ප්‍රතිපත්ති පූජාවල යෙදෙන අයට දෙවියෝ ආශීර්වාද කරනවා. එහෙම ආශීර්වාද කළත් නොකළත් ඒ වගේ ගුණ ධර්ම ප්‍රතිපත්ති වඩන අය තුළ දේව ගති වර්ධනය වෙනවා. මරණයෙන් පසු බලසම්පන්න දේවත්ව ලබනවා” යි ඇතුළුකෝට්ටේ ගුප්ත ගවේෂණ මධ්‍යස්ථානය කරා ප්‍රතිකාර ගැනීමට පැමිණි රෝගියෙකුට ආවිෂ්ට වූ භූතාත්මයකට ආධ්‍යාත්මීය ගවේෂකවරයා කරුණු පැහැදිලි කළේය.බලදේව පන්නල ප්‍රදේශයේ පදිංචි හතළිස් හැවිරිදි විවාහකයෙකි. තුන් දරු පියෙකි. ඔහුගේ නිවස තුළ රාත්‍රියට කවුදෝ ඇවිදින අඩි සද්දයක් ඇසෙන්නට විය. උගුර පාදන රැල් බුරුල් අරින හඬ ඇසෙන්නට විය. බුදු පහන හා දෙවියන්ට පහන් දල්වන තැන ඇති භාණ්ඩ සෙලවෙන හඬ ඇසෙන්නට විය. ඔහු හීනෙන් බිය වී කෑ ගසා ගෙන අවදි වෙයි. නිවසේ අඳුරු තැන්වලින් දිස්වෙන ඡායාවල් දැක බියට පත්වෙයි. තම දෑතින් බෙල්ල මිරිකාගෙන කෑ ගසයි. ආහාර අප්‍රියාවෙන් පෙළෙයි. මේ තත්ත්වයෙන් මිදෙන්නට දෙහි කැපීම්, තොවිල් පවිල් ශාන්ති කර්ම සිදු කළත් පලක් නොවීය. ඇදුරන් කෙරෙහි විශ්වාසය තබා මේ වන විට රුපියල් ලක්ෂ පහකට අධික මුදලක් නිශ්ඵලව දිය කර යවා ඇත.මේ කිසි දෙයකින් සුවයක්, සැනසිල්ලක් නොලැබු බලදේව “සිළුමිණ” පත්‍රයේ පළවන ‘පියවි ඇසින් ඔබ්බට’ විශේෂාංගයේ සඳහන් ඇතුළුකෝට්ටේ ගුප්ත ගවේෂණ මධ්‍යස්ථානය සොයා ගෙන බිරිය සමඟ පැමිණියේය. ආධ්‍යාත්මීය ගවේෂකවරයා මුණ ගැසී තමන් පත්ව සිටින හිරිහැර කරදර පිළිබඳ විස්තර කොට ප්‍රතිකාරයක් පැතීය.එදින ගවේෂකවරයා ශක්ති කිරණ එල්ල කරන විට බලදේව ආවිෂ්ට වී අඬන්නට විය. නොනවත්වා එක දිගට අඬන්නට වූ නිසා ගවේෂණය නතර කොට දින විසි එකක් ගමේ පන්සලේදී බෝධි පූජා පවත්වා නැවත එන්නැයි උපදෙස් දුන්නේය.බෝධි පූජා අවසන් කොට නැවත පැමිණි දිනයේ ද බලදේව ප්‍රලය විය. ගවේෂකවරයා ප්‍රශ්න කරන්නට විය.“කවුද මේ ශරීරයට ආවේශ වෙලා ඉන්නෙ?”“මම බලදේවගේ තාත්තා.”“මොකක්ද නම?”“ධර්මරත්න”“ඇයි ධර්මරත්න මේ තරම් අඬන්නෙ?”“මහත්තයා මම දෙවියෙක් වෙන්න බලාපොරොත්තුවෙන් බොහොම දේවල් කළා. ඒත් දෙවියෙක් වෙන්න බැරිවුණා. ඒ දුකටයි අඬන්නෙ.”“ඔබ දෙවියෙක් වෙන්න මොනව ද කළේ?”“මම දෙවියන්ට මල් පහන් පූජා කළා. කැවිලි පලතුරු පූජා කළා.”“ඔබ ඒවා කරලා තියෙන්නේ පගාවක් දෙනවා වගේ, දෙවියෝ ය කියන්නෙ ඉතා පිරිසිදු සියුම් ජීවී කොටසක්, ඒ අයට අපේ කුරවල් වෙච්ච පලතුරු අවශ්‍ය නෑ. ඒ අය සතුට භුක්ති විඳින (ප්‍රීති භක්ෂක) අය. අපි පින් දහම්වල යෙදිලා, දාන, ශීල, භාවනා කටයුතුවල යෙදිල අනුමෝදන් කරන පිනටයි ඒ අය සතුටු. හරි තමුන්ට දෙවියෙක් වෙන්න බැරි වුණා ය කියලා ඇයි මේ බලදේවට හිරිහැර කරන්නෙ?”“මහත්තයා! මම දෙවියන් වෙනුවෙන් ම කැපවෙලා කටයුතු කළ කෙනෙක්. මම මගේ ළමයින්ට නම් දැම්මෙත් එහෙමයි. බලදේව, රණදේව, ජයදේව, දේවිකා, සුරංගනී, වගේ නම් තමයි ළමයින්ට දැම්මෙත්. ඉතින් ළමයි ලවා පින් කරවන්නයි සද්ද බද්ද ඇති කරන්නේ. ඡායාවක් වගේ පෙනෙන්න එන්නේ.”“තමුන්ට තියෙන්නේ දේව මානසිකත්වයක්, දේව ගැතියෙක් වෙලා දෙවියෙක් වෙන්න බෑ. බෞද්ධයෝ දේව ගැත්තෝ නෙමෙයි, දේව ප්‍රියලා. දෙවියන් ප්‍රිය කරන දාන, ශීල, භාවනාවල යෙදෙන අය. හරි තමුන්ට දෙවියෙක් වෙන්න මම උදව් කරන්නම්. හැබැයි මම කියන දේවල් කරන්න ඕනැ.”“හරි හරි මහත්තයා! කියන ඕනැ දෙයක් කරන්නම් මාව දෙවියෙක් කරනවානම්.”“හොඳයි මම මේ බලදේවට ගමේ පන්සලේදී බෝධි පූජා දහ හතරක් තියන්න නියම කරනවා. තමනුත් ඒ බෝධි පූජාවලට යන්න ඕනෑ. බුද්ධරත්නයට, ධර්මරත්නයට, සංඝරත්නයට ඉතාම ගෞරවයෙන් වන්දනා කරන්න ඕනෑ. මේ අය තුන් සූත්‍රය කියන කොට තමනුත් කියන්න ඕනෑ. දෙවියන්ට පින් අනුමෝදන් කරන කොට තමනුත් පින් දෙන්න ඕනෑ. එතකොට සතුටු වෙන්න ඕනෑ. මේ දවස් දහ හතර බෝධීන් වහන්සේ ළඟට වෙලා ඉන්න ඕනෑ. බෝධි පූජාවලට එන අයගෙ දුක් කරදර ඉවත් වී සැප සතුට උදාවෙන්න කියලා ආශීර්වාද කරන්න ඕනෑ. ඒ වගේ ම දැන් තමුන් ඉන්නේ දෙවියෙක් වෙත ආශාවෙන්. තණ්හාවෙන්, ඒ තණ්හාව තියෙනකම් තමුන්ට දෙවියෙක් වෙන්න බෑ. ඒ තණ්හාව අතහැරලා දාන්න. හැම දෙනාට ම සුවපත් වේවා කියා මෛත්‍රී කරන්න. දුකට පත් අය දැක්කා ම කරුණාව උපදවාගෙන නිදුක් වේවා කියා ආශීර්වාද කරන්න. සැපට පත් අය දැක්කා ම ඊර්ෂ්‍යා නොකර අනේ හොඳයි කියලා මුදිතා ගුණයෙන් ආශීර්වාද කරන්නැ” යි කීවේය.තවත් දින දහහතරක් බෝධි පූජා පවත්වා එන්නැයි බලදේවට උපදෙස් දුන්නේය.සති දෙකකට පසු නැවත පැමිණි විට ද බලදේව දිෂ්ටි ගැන්වීය. ඔහු පියාගේ ප්‍රාණකාරයා ආවිෂ්ට විය. ගවේෂකවරයා භූතාත්මය සමඟ කතා කළේය.“කොහොම ද? බෝධි පූජාවට ගියා ද?”“ඔව් ගියා මහත්මයා”“මොකද වුණේ?”“දෙවියෙක් වුණේ නම් නෑ. ඒත් හිතට ලොකු සහනයක් ලැබුණා.”“දෙවියෙක් වෙන්න ත්‍රිහේතුක කුසල කර්ම විපාකයක් ක්‍රියාත්මක වෙන්න ඕනෑ. තණ්හාව කියන්නේ අකුසල මූලයක්. දෙවියෙක් වීම සඳහා හිතේ තියෙන තණ්හාව ඉවත් වෙන තුරු දෙවියෙක් වෙන්න බෑ. ඒ අකුසල සිතුවිල්ල අතහරින්න. සිත පිනට දහමට යොමු කරන්න. ජීවත්ව ඉන්දැද්දි පින් නොකර දැන් කොහොම ද පින් කරන්නෙ? දානමාන දෙන්න බැරි වුණාට මෛත්‍රී, කරුණා, මුදිතා, උපේක්ඛා, සිතුවිලි ගොඩ නඟන්න. අද බෝධීන් වහන්සේලා ළඟට එන්නේ බෝධි පූජා පවත්වන්නේ දුකට පත් වුණ අය. කරදරයකට පත් වුණ අය. ඒ වගේ තැනකට ගිහින් එතැනට එන අයට මෛත්‍රී කරන්න. නිදුක් වේවා, නිරෝගී වේවා, සුවපත් වේවා කියලා නිරතුරුව හිතන්න, ගෙවල් දොරවල් දූ දරුවන් හිතින් අතහැරලා දෙවිවරු ළඟ තියෙන ගුණ පුරුදු කරන්න. දෙවියන් විදිහට හැසිරෙන්න. අසරණ වෙලා පිහිට ඉල්ලා ගෙන එන අයට ආශීර්වාද කරන්න. එතකොට නිකම්ම දේව ගති මතුවෙලා ඒවි.”“හොඳයි මහත්මයා මම එහෙම කරන්නම්. මාව ඒ වගේ තැනකට යවන්නැÓයි භූතාත්මය කීවේය.“තමුන් ජීවිත කාලයෙන් වැඩි හරියක් පොල්තෙල් පත්තු කළා. මල් පූජා කළා. කැවිලි පළතුරු පූජා කළා. කෝ ඒ දෙවිවරු. ඒ දෙවිවරුන්ගේ වරදක් නොවෙයි. තමුන්ගේ මිථ්‍යාව, අවිද්‍යාව, මෝහය, දෙවියෝ ය කියන්නේ කුසල විපාක විඳින පිරිසක්. පගාවට රස්සාවල් ගන්න පුළුවන්, පගාවට උසස්වීම් ගන්න පුළුවන්, පගාවට නීතියෙන් බේරෙන්න පුළුවන්, ඒත් පගාවට උසස් ආධ්‍යාත්මීය තත්ත්වවලට යන්න බෑ. තමන්ගේ ආධ්‍යාත්මය තමන් ම උසස් කැරගෙන ඉහළට යන්න ඕනෑ.”නිවසේ සාංඝික දානයක් දී මියගිය පියාට පින් අනුමෝදන් කරන්නැයි බලදේවට උපදෙස් දුන්නේය. පියාගේ නම කියා පැන් වඩා පින් අත්පත් කරවන ලෙස ද කීවේය.ඒ අනුව කටයුතු කොට නැවත පැමිණෙන විට බලදේවට ආවිෂ්ට වන භූතාත්මය යහපත් තත්ත්වයකට පැමිණ සිටියේය. භූතාත්මය සුදුමල් වට්ටියකට සම්බන්ධ කොට කැලණියට යැව්වේය. බලදේවගේ නිවසේ ඇති සියලු දේවරූප ඉවත් කොට බුදු පිළිම වහන්සේට පමණක් පහන් දල්වන ලෙස උපදෙස් දුන්නේය. දැන් බලදේවගේ නිවසේ තිබූ භූත උවදුරු ඉවත්ව ඇත.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa1407272</link>
    <topic>වැටලීම් 17000කින් කෝටි 40ක දඩ මුදල්</topic>
    <author>දයා ඩි ෆොන්සේකා</author>
    <content>දයා ඩි ෆොන්සේකාමේ වසර ඇතුළත පාරිභෝගික සේවා අධිකාරිය විසින් වැටලීම් 17000ක් පමණ සිදුකොට ඇති බවත් ඒ අනුව කූට වෙ‍ළෙඳුන් රැසකට එරෙහිව නඩු පවරා රුපියල් කෝටි 40කට වැඩි දඩ මුදලක් අය කරගෙන ඇති බවත් පාරිභෝගික සේවා අධිකාරියේ ප්‍රකාශකයෙක් ‘සිළුමිණ'ට පැවසීය.කුණු අල, රටලූනු හා කරවල වැටලීම් සම්බන්ධයෙන් පාරිභෝගික සේවා අධිකාරිය පැවරූ නඩු ප්‍රමාණය විස්සක් පමණ වෙයි.වැඩි මිලට බඩු විකිණීම, භාණ්ඩ පිළිබඳව වැරැදි තොරතුරු දැන්වීම, කල් ඉකුත්වන දින සහ මිල වෙනස් කොට දැන්වීම වැනි සිද්ධීන්වලට සම්බන්ධ වූවන් රැසකට එරෙහිව ද නඩු ඇතැයි කියන පාරිභෝගික සේවා අධිකාරිය කූට වෙළෙඳුන් කොටු කැර ගැනීමට මේ වැටලීම් ඉතා ප්‍රයෝජනවත් වූ බව කියයි.මෙවැනි නීති විරෝධී ක්‍රියා ඇත්නම් 1977 අංකයට වහා දන්වන ලෙස ද මහජනතාවගෙන් ඉල්ලා සිටියි. එම අංකයට අමතරව 0117755481 / 482 / 483 අංකවලට ද මේ තොරතුරු ලබා දිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa1407273</link>
    <topic>විගමනික ඉපැයුම් ඉලක්කය ඩොලර් බිලියන 10 ක්</topic>
    <author/>
    <content>විගමනික සේවක සේවිකාවන් ශ්‍රී ලංකාවට උපයා දෙන විදේශ විනිමය 2017 වසර වන විට ඩොලර් බිලියන 10 ක් දක්වා වැඩිකර ගැනීමට හැකි වනු ඇතැයි විදේශ රැකියා  ප්‍රවර්ධන හා සුබසාධන ඇමැති ඩිලාන් පෙරේරා මහතා විශ්වාසය පළ කරයි.මැදපෙරදිග රටවල මෙන්ම මැලේසියාව, මාලදිවයින යන රාජ්‍යවල සේවයේ නිරත ශ්‍රී ලාංකික ගෘහ පාලන සහායිකාවන් බහුතරයක් සේවා සපයමින් උපයන විනිමය වටිනාකම මේ වන විට ඩොලර් බිලියන 7 ක් පමණ වන ‍ෙවයි.ලබන සැප්තැම්බර් හෝ ඔක්තෝබර් මාසය වන විට මැදපෙරදිග සේවය කරන ගෘහ පාලන සහායිකාවන්ගේ අවම වැටුප ඩොලර් 350 බවට පත්කිරීමට එම රටවල් සමඟ සාකච්ඡා කොට ගත් තීන්දු අනුව මේ විනිමය ප්‍රමාණය ඩොලර් බිලියන 10 දක්වා වැඩි කර ගැනීමේ ඉලක්කය සපුරාගත හැකි වනු ඇතැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa1407274</link>
    <topic>පරිප්පු, කව්පි, මුංඇට, කඩල මිල බසී</topic>
    <author>සුනිල් දයා අල්විස්</author>
    <content>සුනිල් දයා අල්විස්ආනයනික ධාන්‍ය සඳහා වන විශේෂ වෙළෙඳ භාණ්ඩ බද්ද ඊයේ සිට අඩු කැර ඇත. ඒ අනුව ආනයනික පියලි නොකළ මයිසූර් පරිප්පු සඳහා කිලෝ ග්‍රෑමයට රු. 5/= ක්ව පැවැති බද්ද රු. 2 දක්වා ද, පියලි නොකළ හා පියලි කළ වටානා පරිප්පු සඳහා පිළිවෙළින් කිලෝ ග්‍රෑමයට රු. 22/= හා රු.‍ 25/= ක්ව පැවැති බද්ද රු. 15/= හා රු. 18/= දක්වා ද අඩුකර ඇත.තවද මුංඇට සඳහා කිලෝ ග්‍රෑමයට රු. 102/= ක්ව පැවැති බද්ද රු.70/= දක්වා ද කවුපි සඳහා කිලෝ ග්‍රෑමයට රු. 100/= ක්ව පැවැති බද්ද රු. 70/= දක්වා ද, පියලි නොකළ හා පියලි කළ කොණ්ඩ කඩල සඳහා පිළිවෙළින් කිලෝ ග්‍රෑමයට රු. 12/= හා රු. 15/= ක්ව පැවැති බද්ද රු. 7/= හා රු. 10/= දක්වා ද, කුරක්කන් සඳහා කිලෝ ග්‍රෑමයට රු. 100/= ක්ව පැවැති බද්ද රු. 70/= දක්වා ද අඩුකර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa1407275</link>
    <topic>සංචාරක හෝටල් කොටස් මිල ඉහළට</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරටට පැමිණෙන සංචාරකයන්ගේ ප්‍රමාණයේ වර්ධනය නිසා සංචාරක හෝටල්වල කොටස් මිල ද ශීඝ්‍ර ලෙස ඉහළ ගොස් ඇත. පසුගිය බ්‍රහස්පතින්දා වන විට රුපියල් 10 ක නාමික අගයෙන් යුත් නුවරඑළිය හොටෙල්හි කොටසක මිල රුපියල් 1576.80 ක් දක්වා ඉහළ ගොස් තිබුණි.     එසේම ට්‍රාන්ස් ඒෂියා කොටසක මිල රුපියල් 100 ක් දක්වා ඉහළ ගොස් තිබුණි.‘ටැන්ජරීන්’ කොටසක මිල රුපියල් 80.00 ක් දක්වාත් ටාජ් සමුද්‍ර හෝටලයේ කොටසක් රුපියල් 34.00 ක් දක්වා ද ඉහළ ගොස් තිබුණි.එමෙන්ම ඩොල්පින් හොටෙල්හි කොටසක මිල රුපියල් 49.00 ක් දක්වාත් සීගිරිය හොටෙල් කොටසක මිල රුපියල් 80.00 ක් දක්වාත් හුන්නස් ෆෝල්ස් රුපියල් 80.00 ක් දක්වාත් ඉහළ ගොස් තිබුණි.දිවයින පුරා පිහිටි සියලු සංචාරක හෝටල්වල කොටස් මිල මේ අයුරින් ඉහළ යාමට ප්‍රධානම හේතුව සංචාරකයන්ගේ පැමිණීමත් ඔවුන් වැඩි දින ප්‍රමාණයක් හෝටල්හි නවාතැන් ගැනීමත් බව කොටස් වෙළෙඳපොළ ආරංචි මාර්ග පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa1407276</link>
    <topic>දළදා පෙරහරේ කප් සිටුවීම අද</topic>
    <author>රමණි සුබසිංහ සහ අසේල කුරුළුවංශ</author>
    <content>රමණි සුබසිංහ සහ අසේල කුරුළුවංශමහනුවර ඇසළ පෙරහර මංගල්‍යයේ ආරම්භය සනිටුහන් කරමින් කප් සිටුවීමේ මංගල්‍යය අද (27) පෙරවරුවේ යෙදෙන සුබ මොහොතින් දළදා මැදුරු පරිශ්‍රයේ සතර මහා දේවාලයන්හිදී සිදු කෙරේ.නාථ, විෂ්ණු, කතරගම හා පත්තිනි යන සතර මහා දේවාලයන්හිදී අද පෙරවරු 8.00 ට වයඹ දිශාභිමුඛව කප් සිටුවීමට නියමිතය.කප් සිටුවීමෙන් පසු 27 සිට 31 දින දක්වා දේවාල අභ්‍යන්තර පෙරහර පැවැත්වෙයි. ප්‍රථම කුඹල් පෙරහර අගෝස්තු මස 01 දින වීදි සංචාරය කිරීමට නියමිතය. කුඹල් පෙරහර 01 දා සිට 05 දා තෙක් දින 05 ක් වීදි සංචාරය කරන අතර පෙරහරේ විචිත්‍රත්වය ඔප්නංවන රන්දෝලි පෙරහර 06 දා සිට 10 දා තෙක් වීදි සංචාරය කරයි.පෙරහර වීදි සංචාරය අරඹන අගෝස්තු මස 01 සිට දහවල් පෙරහර පවත්වන 11 දා තෙක් මහනුවර නගරයේ සියලුම මත්පැන් හා මස් අලෙවි සල් වසා තැබෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa1407277</link>
    <topic>අලුත් උද්භිද උද්‍යාන 10 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඉදිරි වසර දෙක ඇතුළත අපේ රටේ අලුත් උද්භිද උද්‍යාන 10 ක් ආරම්භ කිරීමට කටයුතු යොදා ඇතැයි ජාතික උද්භිද උද්‍යාන දෙපාර්තමේන්තුවේ අධ්‍යක්ෂ ජනරාල් ආචාර්ය සිරිල් විජේසුන්දර මහතා පවසයි.වසර 137 කට පසුව මෙරට හතරවැනි උද්භිද උද්‍යානය මහින්ද චින්තනය යටතේ මිරිජ්ජවිල ආරම්භ විය.මිරිජ්ජවිල වියළි කලාපීය උද්භිද උද්‍යානය මෙරට විශාලතම උද්භිද උද්‍යානය ලෙස සැලැකේ.අවිස්සාවේල්ලේ තෙත් කලාපීය උද්භිද උද්‍යානය දැන් ඉදිවෙමින් පවතී. එය අක්කර 105 ක් වන අතර අනතුරට පත් තෙත් කලාපීය ශාක සුරැකීම මෙහි ප්‍රධාන අරමුණ වේ.කුරුණෑගල ගනේවත්තේ ඖෂධ උයනක් ද ඉදිකරමින් පවතී. මීට අමතරව ශ්‍රී ලංකාවේ සියලු ශාක ජෛව විවිධත්ව කලාප අනුව එක් උද්භිද උද්‍යානය බැගින් පිහිටවනු ලැබේ.ඉදිරි වසර ඇතුළත නකල්ස්, ශ්‍රීපාදය, හෝර්ටන් තැන්න, සිංහරාජ හා රත්නපුරය, නුවරඑළිය අඹගමුව වැනි ප්‍රදේශවල ද උද්භිද උද්‍යානය පිහිටුවීමට අදහස් කරගෙන ඇතැයි විජේසුන්දර මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa1407278</link>
    <topic>විද්‍යාත්මක පරීක්ෂණ පිළිබඳව අවබෝධයෙන් යුතුව ක්‍රියාකළ යුතුයි</topic>
    <author>- ඇමැති චම්පික රණවක</author>
    <content>- ඇමැති චම්පික රණවකවිද්‍යාත්මක පර්යේෂණ ඇතුළු අනෙකුත් සෑම ක්ෂේත්‍රයක පැනනඟින ගැටලුවලදී ඒ සම්බන්ධව අවබෝධයකින් තොරව මෙන්ම විද්‍යාත්මක විමර්ශනයකින් තොරව මාධ්‍යයට යම් යම් ප්‍රකාශ නිකුත් නොකළ යුතු බවත් එමඟින් මහජනතාව නොමඟ යැවීමට කටයුතු නොකළ යුතු බවත් තාක්ෂණ හා පර්යේෂණ අමාත්‍ය පාඨලී චම්පික රණවක මහතා අවධාරණය කර සිටී.අමාත්‍යවරයා මේ බව සඳහන් කර සිටියේ 24 දහවල් “අයිස්ක්‍රීම්වල DCD පරීක්ෂණ තහවුරු කිරීම උදෙසා” කාර්මික තාක්ෂණ ආයතනයේ (ITI) පැවති විශේෂ මාධ්‍ය සාකච්ඡාවට එක්වෙමිනි.පොසොන් පොහොය සමයේ රටපුරා වැඩි වශයෙන් පැවැත්වූ අයිස්ක්‍රීම් දන්සල්වලදී ලබා දුන් අයිස්ක්‍රීම්වල DCD අඩංගු බවට කාර්මික තාක්ෂණ ආයතනය (ITI) පර්යේෂණ මඟින් තහවුරු කරන ලද අතර එහි ඉදිරි ක්‍රියාමාර්ග වෙනුවෙන් පර්යේෂණ වාර්තා සෞඛ්‍ය අමාත්‍යාංශය වෙත යොමු කොට තිබේ. එම අමාත්‍යාංශය ඒ පිළිබඳව අප සමඟ එක්වී පරීක්ෂණ සිදුකරන අතර එහෙත් යම් යම් සංවිධාන හා යම් යම් වෘත්තියවේදීන් විසින් කාර්මික තාක්ෂණ ආයතනයට DCD පිළිබඳව පරීක්ෂණ සිදු කිරීමට අවශ්‍ය තාක්ෂණය හා පහසුකම් නොමැති බව පවසමින් විවිධ ප්‍රකාශ මාධ්‍ය වෙත නිකුත් කර තිබේ.ජාත්‍යන්තරව පිළිගත් සම්මත ක්‍රමවේදයන්ට අනුව පර්යේෂණ කටයුතු සිදු කරන කාර්මික තාක්ෂණ ආයතනය DCD මෙරටට ඇතුළුවී තිබෙන බව අනාවරණය කරමින් 2013 වර්ෂයේ ජූලි 26 වැනිදා කරුණු දැක්වීය.ආහාර සුරක්ෂිතතාව පිළිබඳව පරීක්ෂා කරන රජය සතු ප්‍රධානම ආයතනය කාර්මික තාක්ෂණ ආයතනය වන අතර ජාත්‍යන්තර සම්මත ක්‍රමවේදයන්ට අනුව පර්යේෂණ සිදු කෙරෙන මෙහි ඒ සඳහා අවශ්‍ය සියලු පසුකම්වලින් පරිපූර්ණ බව තමන් වගකීමෙන් යුක්තව ප්‍රකාශ කරන බව ද අමාත්‍යවරයා සඳහන් කර සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa1407279</link>
    <topic>තලගල ගිරිභණ්ඩ පූජාවට ඔබටත් එක්වීමට අවස්ථාවක්</topic>
    <author/>
    <content>තලගල ශ්‍රී සිද්ධාර්ථ පදනම ශ්‍රී ලංකාවේ දුෂ්කර ප්‍රදේශවල ‍විහාරස්ථාන වෙනුවෙන් පවත්වාගෙන එන ගිරිභණ්ඩ පූජා පිංකම් මාලාවේ හයවැනි පින්කම මොනරාගල දිස්ත්‍රික්කයේ දුෂ්කර ප්‍රදේශවල විහාරස්ථාන 200 ක් වෙනුවෙන් පැවැත්වීමට සියලු කටයුතු යොදා ඇතැයි තලගල ශ්‍රී සිද්ධාර්ථ පදනමේ අධ්‍යක්ෂ ජනරාල් තලගල සුමනරතන හිමිපාණෝ පවසති.මේ යටතේ මොනරාගල ඉහත දුෂ්කර විහාරස්ථානයක් සඳහා රුපියල් 50000 ක් වටිනා අත්‍යවශ්‍ය භාණ්ඩ, පූජා භාණ්ඩ කට්ටල බැගින් රුපියල් කෝටියකට අධික වටිනා පිරිකර කන්දක් පූජා කරන පින්කම සැප්තැම්බර් 4 සිට 14 දක්වා නාවින්නේ නගර සභා පිටියේදී පැවැත්වේ.මේ සුවිශේෂී උතුම් ගිරිභණ්ඩ පූජා පින්කමට එක්වී ඒ දුෂ්කර ප්‍රදේශවල අසරණ ජනතාව වෙත අමිල මෙහෙවරක් කරන උදාර බුද්ධ පුත්‍රයාණන්ගේ සේවය අගයන ලෙස තලගල සුමනරතන නායක හිමියෝ ඉල්ලා සිටිති.මේ සඳහා දායක වීමට කැමැති අයට 0342254334, 0773200628 හෝ 0343449220 යන දුරකථන අංක අමතා ලබාදිය යුතු අවශ්‍ය පිරිකර පිළිබඳව තොරතුරු දැන ගැනීමට පුළුවන.ශ්‍රී සිද්ධාර්ථ පදනම මංගලාරාමය තලගල ගෝනාපොළ හන්දිය යන ලිපිනය මගින් ද විස්තර ලබාගැනීමට හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa14072710</link>
    <topic>ආදරණීය ගුරුතුමිය‍කගේ සමුගැනීම</topic>
    <author/>
    <content>මා ඉපදී හැදි වැඩුණේ කළුතර කටුකුරුන්ද ගමේ ය. සිංහල, බෞද්ධ, කතෝලික, මුස්ලිම් හා ද්‍රවිඩ යන සෑම ආගමකටම ජාතියකටම අයත් ජනතාව එකිනෙකාගේ සංස්කෘතියට හා සභ්‍යත්වයට ගරු කරමින් ජීවත් වූ එහි ජාති, ආගම්, කුල, මල භේද පිළිබඳව අපි කිසි දෙයක් නොදැන සිටියෙමු. අප සියලු දෙනා මනුෂ්‍යයෝ ය යන පදනම මත පිහිටා එකිනෙකා හා ගනුදෙනු කළෙමු.මගේ පියා වාමාංශික දේශපාලනයට සම්බන්ධ වී ප්‍රදේශයේ සමාජ සේවයේ නියැළි සිටි එවකට “ජනතා කමිටු” නමින් ප්‍රචලිත සමාජ සේවා ආයතනයක සභාපතිවරයකු විය. ඔහුගේ කාලයෙන් වැඩි හරියක් සමාජ සේවයට යොදවන ලද අතර මුස්ලිම් ජාතිකයන් පමණක් නොව සෑම ජාතියකටම ආගමකටම අයත් අය ඔහුගෙන් සේවය බලාපොරොත්තු වූහ. ඔහු පෙරළා සිය සේවය කිසිඳු ජාතිකත්ව පදනමකින් තොරව සියල්ලන්ටම ලබා දුන්නේය.මාගේ වැඩිමහල් සහෝදරයා හා සහෝදරිය නගරයේ ප්‍රසිද්ධ පාසල්වලට ඇතුළත් වී ඉගෙනුම ලැබූහ. අපේ ගමේ පාසල වන කළුතර මුස්ලිම් මහ විදුහලේ අධ්‍යාපනය පිළිබඳව ගම්වාසීන් අතර එතරම් පැහැදීමක් සහ උනන්දුවක් නොවීය. ගමේ සමාජ සේවයේ නිරත වූ කිහිප දෙනකු මැදිහත් වී ගමේ පාසල දියුණු කරගත යුතු බවට අදිටන් කරගත් අතර මගේ පියා එහි ප්‍රමුඛයකු විය. තමන්ගේ දරුවා ද එකී පාසලේ ඉගෙන ගන්නා තුරු කැපවීමෙන් ඒ සඳහා උනන්දු වීම පහසු බව වටහා ගත් මගේ පියා, මා ද ගමේ පාසලට ඇතුළත් කළේය. කළුතර මුස්ලිම් මහ විදුහල 98% ක් පමණ මුස්ලිම් සිසුන්ගේ සැදුම්ලත් පාසලක් වන අතර එවකට එහි සිංහල හා දෙමළ බසින් අධ්‍යාපන කටයුතු කෙරුණි.පාසලට එක් වී ටික කලක් යත්ම මා හට අවබෝධ වූයේ එහි අපට අකුරු ඉගැන්වූ සිංහල මුස්ලිම් හා ද්‍රවිඩ ගුරුවරු කිසිඳු භේදයකින් තොරව එක පවුලේ සාමාජිකයන් මෙන් දරුවන්ට අධ්‍යාපනය ලබාදුන් බවය. නගරයේ පාසල් හා සමානව සහ ඇතැම් විට ඊටත් ඔබ්බට ගිය දක්ෂ ගුරුවරු එවක අපේ පාසලේ අකුරු ඉගැන්වූහ.කෙසේ වෙතත් මාගේ වැඩිමහල් සහෝදරයා හා සහෝදරිය සමඟ සැසඳු කල මාගේ සිංහල භාෂා දැනුම හා අවබෝධය එතරම් හොඳ මට්ටමක නොවීය. නව යුගය, මිහිර, සතර හා විජය වැනි ළමා අධ්‍යාපනික පුවත්පත්වලින් ලද කියැවීමෙන් ලද පන්නරය හේතු කොටගෙන පාසලේ ළමයින් අතර මාගේ සිංහල දැනීම කැපී පෙනිණි. මා යන්තම් 5 වන වසරට පා තැබු විගස අලුත් ගුරු මාතාවක් අප විදුහලට පැමිණියා ය. නමින් එල්. එස්. අබේරත්න වූ ඇය අප ආදරයෙන් ‘අබේරත්න මිස්’ යනුවෙන් හැඳින්විය. ඉතා ප්‍රසන්න සිනහවකින් නිතර මුව සරසාගත් අබේරත්න ආචාර්ය තුමිය මා හට වසර 5 ක් සිංහල භාෂාව ඉගැන්විය. අතිශයින් දක්ෂ සිංහල භාෂා ගුරුවරියක වූ එතුමිය සම්පූර්ණයෙන්ම මුස්ලිම් සිසුන් ගෙන් සැදුම්ලත් අප පන්තිය තුළ සිංහල භාෂාව ඉගැන්වූ ආකාරය පිළිබඳව ආපසු හැරි බලද්දී අතිශයින්ම සුන්දරය. මතුගම සිට සැමදා කළුතර නගරයට පැමිණෙන ඇය උදේ 7.30 ට පළමුවන පාඩම සිංහල භාෂාව ඉගැන්වීම සඳහා අපව ගසක් යටට ගෙන ගොස් මනුතාපය, සද්ධර්මරත්නාවලිය, ගුත්තිල කාව්‍යය වටහා දුන් අයුරු සිංහල නුහුරු මුස්ලිම් සිසුන්ට අතිශය රසවත් හා කන්කලු විය.ක්‍රම ක්‍රමයෙන් අපගේ සිංහල භාෂාව පිළිබඳව පැවැති උනන්දුව, කැමැත්ත හා රුචිය වැඩිවන්නට වූ අතර කිසිසේත්ම ඉන් සෑහීමකට පත් නොවූ අබේරත්න ආචාර්ය තුමිය අපව විවිධ දිස්ත්‍රික්ක මට්ටම් හා දීප ව්‍යාප්ත කථික තරගවලට යොමු කොට අපේ කුසලතා ඔප් නැංවීමට කළ මෙහෙය මිල කළ නොහැක. 1984 - 1985 වසරවල කුමාරතුංග මුනිදාස සමරු කථික තරගවලින් සහ නිදහස් දින රචනා තරගවලින් මා සමස්ත ලංකා ශූරතාවය දිනාගත්තේ මගේ හැකියාවට වඩා ඇයගේ මඟ පෙන්වීම හා කැපවීම මත නිසා බව මට දැන් වැටහේ.සාමාන්‍ය පෙළ දක්වා සිංහල භාෂාව අපට ඉගැන්වූ අබේරත්න ගුරුතුමිය වරෙක පාසල් කාලය ඉක්මවා සවස් වරුවේ ද තවත් වරෙක සති අන්තයේ ද අතිරේක පන්ති පවත්වා අපගේ සිංහල භාෂා දැනුම වර්ධනයට කළ මෙහෙය අපමණය. ඒ සඳහා ඇය කිසිඳු මුදලක් අය නොකරන ලද අතර අධ්‍යාපනයට මිලක් මිස වටිනාකමක් නොමැති අද වැනි කාලයක උපකාරක පන්ති පවත්වන ගුරුවරුන් දෙස බැලීමේදී ඇයගේ අපිරිමිත ගුණ සමුදාය වචනයෙන් කියා නිම කිරීමට බැරිය.මාගේ පන්ති භාර ගුරුතුමිය වශයෙන් වසර 4 ක් පමණ කටයුතු කළ එතුමිය අපගේ පන්තියේ දරුවන් සමඟ දැඩි සෙනෙහසකින් බැඳී සිටියාය. දරුවන් හත් දෙනෙකුගේ මවක් වූ ඇය තමන්ගේ දරුවන් හා සමානව අපට එවැනි කැපවීමකින් අකුරු ඉගැන්වූයේ කෙසේදැයි අද ඇති අභියෝග හමුවේ සිතා ගැනීමට පවා අපහසුය. මන්ද පවුල නමැති කුටුම්භයට සිරවී තමන්ගේ දරුවන් පමණක් දරුවන් ලෙස දකින එසේ නැතිනම් තම ආගමට හෝ ජාතියට අයත් දරුවන් පමණක් දරුවන් ලෙස දකින බෙදී වෙන්වී ගිය සමාජයක ඇයගේ ඉහත කී ගුණය සඳහන් කිරීම අවැසි කරුණක් වේ. සවස් වරුවේ හා සති අන්තයේ අතිරේක පන්ති කිසිඳු අය කිරීමකින් තොරව පැවැත්වූ අපගේ ගුරුතුමිය අ.පො.ස. සාමාන්‍ය පෙළ විභාගය නිමවූ පසු අපව ඇයගේ ගෙදරට කැඳවාගෙන ගොස් සම්පූර්ණ දිනක් එහි රඳවා ගෙන උදෑසන හා දහවල් ආහාරය පිස දී සුන්දර මතුගම නගරයේ ඇයගේ දරුවන් සමඟ දිය නෑම සඳහා ඉඩකඩ සලසා දුන්නාය.මාගේ ජීවිතයේ ඇය දෙවැනි වන්නේ මාගේ මවට පමණි. ඇය සැම විටම මාගේ ජීවිතයේ සෑම වැදගත් අවස්ථාවකම මා සමඟ සිටියා ය. දැනට වසර 2 කට පමණ පෙර මා ජනාධිපති නීතිඥවරයකු ලෙස දිවුරුම් දුන් විට ඇය මා සමඟ විය. මා හට නීති ක්ෂේත්‍රය තුළ ඉදිරියට යෑම සඳහා සහ වාද විවාද කිරීම සඳහා ඇය අපට මහත් ශ්‍රමයක් යොදා උගන්වන ලද සිංහල භාෂාව අදට ද ප්‍රයෝජනවත් වේ. අද මා සහ මාගේ සමකාලීන යහළුවන් බොහෝ දෙනෙක් සමාජයේ විවිධ ක්ෂේත්‍රවල ඉහළටම ගොස් සිටිති. නමුත් මාගේ සිංහල ගුරුතුමිය සිය ජීවිත කාලය තුළ කරන ලද එකම ආයෝජනය වූයේ දරුවන් දහස් ගණනකට අධ්‍යාපනය දීම වේ. ඇයගේ ජීවිතයේ ඇය ලැබූ දායාදය ලෙස ඇය දුටුවේ එම දරුවන් සමාජයේ උසස් පුද්ගලයින් වී වැජඹීමයි. තව ද ජාති ආගම් කුලගොත් නමැති සීමාන්තික පටු භේද ඇයගෙන් උගත් දරුවන් වෙතින් ප්‍රදර්ශනය නොවීම ද ඇයගේ පරමාර්ථයක් වන්නට ඇත.පසුගිය සතියේ දිනක ඇයගේ ස්වාමිපුරුෂයා දයා ටී. පැස්කුවෙල් හිටපු මන්ත්‍රීවරයාගේ බාල සහෝදරයකු වන පැස්කුවෙල් මහතා දුරකථනයෙන් මා අමතා අපගේ ගුරුතුමිය සදහටම අප තනි කොට දමා මෙලොවින් සමුගෙන ඇති බව දැනුම් දුන් විට මා හට ඇතිවූ වේදනාව වචනයෙන් කියා නිම කළ නොහැකි විය. ජාති, ආගම්, කුල, මල භේදවලින් තොරව එක මවකගේ දරුවන් ලෙස ජාතික ගීයේ පදවලට පමණක් සීමා නොවී ජීවිතයේ ජීවමානව අපට එකී පාඩම ඉගැන්වූ අපගේ ගුරුතුමිය වැනි උතුම් මිනිසුන් අවැසි යුගයක ඇගේ නික්ම යාම දැරිය නොහැකි වේදනාවක් හා තනිකමක් මගේ හිතට දැනුණි.ඇය කෙතරම් අපගේ ගමේ සිසුන් තුළ ඇයගේ සුවඳ විහිදුවා ඇත්ද යන්න ගමේ පාසලෙන් වෙන් වී ගොස් වසර 25 කට පමණ පසු ඇයගේ අවමඟුලට සිය ගණන් මුස්ලිම් සිසුන් එවකට පැවැති කැලඹිලි ස්වභාවය ද නොතකා වැල නොකැඩී ඇයට අවසන් ගෞරව දැක්වීමට මතුගම නගරයට ගොස් සිටීම මනුෂ්‍යත්වය පමණක් අදහන අප හට මහත් ධෛර්යයක් හා සතුටක් ගෙන දෙන්නක් විය.අප උපදින විට අප හඬමින් උපත ලබයි. දරුවකු හඬන විට දරුවා කුමන ජාතියකට ආගමකට අයත් ද යන්න කිව නොහැක. එහෙත් එකී දරුවාගේ උප්පැන්නයට ජාතියක් ආගමක් ඇතුළත් කර මනුෂ්‍ය ජාතිය වෙනුවට එක් කොට්ඨාසයකට සීමා කිරීම සමාජය විසින් සිදු කරයි. එකී උපදින දරුවා හඬන විට සමාජය සතුටින් සිනාසී සතුට භුක්ති විඳියි. එහෙත් එකී දරුවා සමාජයේ හැදී වැඩි මිය යන අවස්ථාව වන විට සතුටින් සිනාසී මිය යා හැකි පුද්ගලයකු ලෙස ජීවත් වුණේ ද, ඔහු මිය යන විට ඔහුගේ ජීවන විලාසය මුළුමහත් ජීවත්වන සමාජයක් හඬවන්නට සමත් වන්නේ ද යන්න අප සිතිය යුතු කරුණකි. ජාති ආගම් වැනි පටු භේද විසින් සිදුකර ඇත්තේ සිනාසෙමින් මිය යා හැකි මිනිසුන්ව සීමා කිරීමත් මිනිසුන් මියගිය විට සිනාසෙන ජීවත්වන්නන් පිරිසක් බිහි කිරීමත්ය. එහෙත් මාගේ සිංහල ගුරුතුමිය සිනාසෙමින් සිය අවසන් ගමන් යනු මා දුටුවෙමි. මා ඇතුළු ජීවත් වන්නන් රැසක් ඇය වෙනුවෙන් හඬනු මා දුටුවෙමි. ඒ ඇය ජාති ආගම් පටු භේද ඉක්මවූ මනුෂ්‍යයකු වූ නිසාවෙනි.ඇය මියයන අවස්ථාවේදී ද ජීවත්ව සිටියදී ඉගැන්වූ පාඩම් සියල්ල හා සමානව පාඩමක් ඇය ඉගැන්වූ බවත් එනම් සියලුම දරුවන් එකම මනුෂ්‍ය ජාතියක දරුවන් ලෙස දැකිය යුතු ය යන මිල කළ නොහැකි පාඩම ද නිසොල්මන්ව වැතිර ගත් ඇයගේ දේහය අපට අවසන් පාඩම ලෙස අකුරු කළ බව මට හැ‍ඟේ. තව ද දශක තුනකට එහා ඉතිහාසයේ ඇය වැනි ගුරුවරුන් සියයක් බිහිකර සිංහල දරුවන්ට දෙමළ බස ද දෙමළ දරුවන්ට සිංහල බස ද අකුරු කරන්නට පාලකයන්පියවර ගත්තේනම් දහස් ගණනින් සිංහල දමිළ තරුණයින් සිය රුධිරය නිකරුණේ මේ පොළොවට නොහෙළන්නට ඉඩ තිබිණි.එක් පසකින් මිල මුදල්වලට වහල් වී, සියල්ල ලාභය මත තීරණය කරන සමාජයක් ද අනික් පසින් ජාති ආගම් කුල මල භේද වලින් විරසක වී ඇනකොටා ගන්නා යුගයක් ද අබිමුව සිටින මගේ මුවඟට ප්‍රසිද්ධ සිංහල ගීතයක පද පේළි 2 ක් මගේ ගුරුතුමිය සිහි වන විට නිබඳව මතකයට නැ‍ඟේ.“වන සිවුපාවුන් වැනි මිනිසුන් මැද දෙවි දේවතාවුන් වැනි මිනිසුන් ඇත.ඒ දේවතාවන් දිව්‍යාංගනාවන් මනු ලෝ තලයේ වාසනාවන්”අවසාන වශයෙන් ගුරු මෑණියනි ඔබ පෙන්වා දුන් ම‍ඟෙහි අපි දිගටම ගමන් කරමු. මොන බාධා පැමිණිය ද මනුෂ්‍යත්වයේ සුවඳ විහිදුවීමට හැකි පමණ ශක්තියකින් අපි දිවි හිමියෙන් කැප වෙමු. “එක මවකගේ දරු කැළ බැවිනා යමු යමු වී නොපමා” යන්න පද වැලකට සීමා නොකර ජන ජීවිතයේ මනුෂ්‍යත්වය ඔප් නංවා ශ්‍රී ලාංකික දේශයක් ඔප් නැංවීම අප ඔබගේ ලත් පාඩමින් පෙරටත් වඩා අදිටන් කරමින් ඉදිරියට පිය නඟමු. මක්නිසාද යත් ඔබට කළ හැකි උපරීම ගෞරවය එය බවට අප සලකන බැවිනි.නොදුටු නිවනක් වෙනුවෙන් නොව ජීවත්වන කාලය තුළ ජීවිතයේ නිරාමිස සතුට විඳි ඇය සැබෑ නිවන් මඟ දිනාගත් බව පසක් කරන අතර මාගේ ආදරණීය අබේරත්න ගුරු මෑණියනි ඔබ විශ්වාස කළ අයුරින් ඔබතුමියට නිවන් සැප ප්‍රාර්ථනා කරමි.ඔබගේ ආදරණීය කීකරු ශිෂ්‍යඑම්. යූ. එම්. අලි සබ්රිජනාධිපති නීතිඥ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aa14072711</link>
    <topic>මහියංගණය සම්බුද්ධත්ව ප්‍රතිමාව ඉදිකිරීමේ තෙවැනි අදියර ඇරැඹේ</topic>
    <author>ධනුෂ්කා ජයවීරඅජිත් ගංගොඩ (උඩුදුම්බර සමූහ)</author>
    <content>ධනුෂ්කා ජයවීරඅජිත් ගංගොඩ (උඩුදුම්බර සමූහ)මහියංගණ පූජා භූමියේ අසල ඇති විල්ලුව වැව මත සීමා මාලකයේ ආසන්නව ඉදිකරනු ලබන අඩි 84 ක් උසැති 2600 සම්බුද්ධත්ව ජයන්ති ප්‍රතිමාව ලෙස නම් කරන ලද බුද්ධ ප්‍රතිමාවේ ඉදිකිරීම් ක‍ටයුතු තෙවන අදියර ජූලි 23 වැනිදා ආරම්භ විය‍.පිළිමය තැනීමේ කටයුතු සියම් මහ නිකායේ අස්ගිරි විහාර පාර්ශ්වයේ මහානායක ධූරන්දර අග්ග මහා පණ්ඩිත උඩුගම ශ්‍රී බුද්ධරක්ඛිත හිමිපාණන් සහ එම නිකායේ අනුනායක ධුරන්දර අග්ග මහ පණ්ඩිත ගලබඩ ශ්‍රී අත්ථ දස්සි හිමිපාණන්ගේ ආශිර්වාදයෙන් ද මහියංගණ රජමහා විහාරයේ භාරකාර ශ්‍යාමෝපාලිවංශික මහා නිකායේ ජ්‍යෙෂ්ඨ කාරක සංඝ සභික උරුලෑවත්තේ ධම්ම රක්ඛිත හිමිපාන්ගේ අධීක්ෂණය යටතේ ද මෙත් සවිය ප්‍රධාන අනුශාසක මහා අභයදානපති ශ්‍රී ලංකා අමරපුර ධර්මරක්ෂිත නිකායේ ප්‍රධාන අධිකරණ සංඝනායක ප‍ූජ්‍ය අහංගම ආනන්ද නාහිමියන්ගේ සහ සභාපති මහාචාර්ය චන්දන ජයරත්න මහතාගේ අනුශාසකත්වයෙන් ද සිදුවිය.මෙම පුණ්‍ය කටයුත්තට දායක වීමට කිරිබත්ගොඩ ශාඛාවේ 2600 සම්බුද්ධත්ව සමරු ජයන්ති බුද්ධ ප්‍රතිමාව නමින් ඇති 000560001118 ගිණුමට ඔබේ ආධාරය බැර කරන්න. ඔබගේ දායකත්වය www.methsaviya.org, www. methsaviya.lk වෙබ් අඩවිය තුළ සටහන් වනු ඇත. මහියංගණ රජමහා විහාරයට හෝ ශ්‍රී ලංකා විහාරාරාමයේ මෙත් සවිය කාර්යාලයට පැමිණ කරන ආධාර සඳහා සහ ලිපිනය සහිතව ගිණුමට බැර කරන ආධාර ලබාදෙන සියලුම බැතිමතුන් වෙත සිහි වටනයක් ලෙස රාමුකර තැබිය හැකි දර්ශනීය ලදු පතක් ලබා දෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=ab1407271</link>
    <topic>අද රජයට විරුද්ධ වෙන්න ජනතාවකුත් නැහැ විපක්ෂයට කරන්න දේකුත් නැහැ</topic>
    <author>සාකච්ඡා කළේ -</author>
    <content>ආර්ථික සංවර්ධන අමාත්‍ය බැසිල් රෝහණ රාජපක්ෂපසුගිය දිනක ගුවන් විදුලි සංස්ථාවේ සභාපති හඩ්සන් සමරසිංහට ආර්ථික සංවර්ධන ඇමැති බැසිල් රාජපක්ෂ මහතා හමුවිය. එහිදී හඩ්සන් ඇහුවේ  ලංකාවේ විපක්ෂය ඇත්තෙන්ම ප්‍රජාතන්ත්‍රවාදී රටක විපක්ෂයක් වගේ නෙමෙයි නේද හැසිරෙන්නෙ? ඇත්තෙන්ම ලංකාවේ විපක්ෂයක් නෑ නේද? විපක්ෂය දියවෙලා නේද? විපක්ෂය කෑලි කෑලිවලට කැඩිල නේද? යනුවෙනි. එයට පිළිතුරු ලබා දෙමින් බැසිල් රාජපක්ෂ ඇමැතිතුමා ඉතාමත් බුද්ධිමත්ව කරුණු විග්‍රහ ‍ෙකළේ මෙසේය.විපක්ෂයේ රාජකාරිය ගැන කියන්න ඉස්සෙල්ලා මුලින්ම විපක්ෂයක් තියෙනවාද කියන ප්‍රශ්නෙ අපිට හොයා ගන්න ඕන. විපක්ෂයක රාජකාරිය කරන්න මුලින්ම විපක්ෂයක් තියෙන්න ඕන. පළමුවෙන්ම මහින්ද රාජපක්ෂ ජනාධිපතිතුමාට අද වෙනකොට විරුද්ධ වෙන්න විපක්ෂයක් බවට පත් වෙන්න මොනව හරි තියෙනවාද? හේතුවක් තියෙනවාද? එහෙම නැත්නම් හැකියාවක් තියෙනවාද? වුවමනාවක් තියෙනවාද?දැන් හඩ්සන්... කල්පනා කරන්න. මගේ ළමයා විභාගෙට පාඩම් කරන්නෙ කුප්පි ලාම්පුවෙන්. මට පේනවා නගරෙට ගියාම විශාල මන්දිරවල වායුසමන 10 ක් 12 ක් හයි කරගෙන විදුලි බල්බ දාගෙන ඉන්න ළමයි. හැබැයි මගේ ළමයට විභාගෙට පාඩම් කරගන්නවත් ශිෂ්‍යත්වෙට පාඩම් කරගන්නවත් විදුලිය නැහැ.එතකොට මට අනිවාර්යෙන් වෛරයක්, විරුද්ධත්වයක් ඇති වෙනවා. දැන් එහෙම තියනවද? දැන් රතුගල ආදිවාසීන්ගේ ගම්වලටත් විදුලිය ඇවිල්ල. අද විදුලිය නැති ගෙවල් ඉතාම සීමිතයි. ඒ ටිකත් ලැබෙනවා. එතකොට විදුලිය නිසා විරුද්ධ වෙන්න කෙනෙක් නෑනෙ.ඊළඟට පාරක් තියෙනවා. ප්‍රධාන පාරවල් වල හැමෝම ගමන් කරනවානෙ. ඒ නැති වුණත් අද සමාජයේ ඕනම කොටසක් අනිවාර්යයෙන්ම පාවිච්චි කරන දෙයක්නෙ පාර. ලෙඩ වෙලා ඇ‍ඳේ ඉන්න එක්කෙනෙක් හරි, ඇ‍ඳෙන් නැගිටින්න බැරි කෙනෙක් හරි, ඇවිදින්න බැරි, ඉපදිච්ච හැටියෙ කෙනෙක් හරි ඇරෙන්න පාරට බහින්නෙ නැති කෙනෙක් ඉන්නවාද?මහ පාර කවුරුත් පාවිච්චි කරන්නෙ. වෙළට යන්න ගියත් ගොවියා පාරට බැහැලා තමයි යන්නෙ. එයාගෙ අස්වැන්න අදින්නෙත් පාර දිගේ. විකුණන්න මෝලට ගෙනිච්චත් එහෙමයි. ගෙදරට ගේන්නෙත් එහෙමයි. බේත් ටිකක් ගේන්න ලෙඩ වෙලා ඉස්පිරිතාලෙට යන එක්කෙනා පාරට බැහැලනෙ යන්න ඕන.පාසලට ඉස්කෝලෙට, යන ළමයත් පාවිච්චි කරනව පාර. ගුවන් විදුලි සංස්ථාවට එන්න පාර දිගේනෙ ආවේ. අද පාරක් පාවිච්චි නොකරන කෙනෙක් නැහැ. වැඩිම දෙනෙක් පාවිච්චි කරන, පොදු දේපළ තමයි, පොදු ආයතන තමයි පාර. එතකොට මේ පාරවල් නිසා පාලකයට විරුද්ධවීමක් තියෙනවා.පාර හැදුවෙ නැත්නම්, ඒකෙ ගමන් කරන්න බැරි නම්, ඒකෙ වළවල් නම්, පාලමක් නැත්නම්, ඔය විදියට වෙනකොට විපක්ෂයක් ඇති වෙනවා. අද එහෙම වෙන්න හේතුවක් තියෙනවාද? අද එතකොට විපක්ෂයක් පාරවල් නිසා ඇති වෙන්න බැහැ.ඊළඟට පාසල් බලන්න. අධ්‍යාපනය සඳහා ළමයි විරුද්ධ වෙන්න පුළුවන්. මවුපියෝ විරුද්ධ වෙන්න පුළුවන්, ගුරුවරු විරුද්ධ වෙන්න පුළුවන්. අද එහෙම විරුද්ධ වෙන්න හේතුවක් තියෙනවාද? ගුරුවරුන්ගේ අවශ්‍යතාවන් ඉෂ්ට කරලා. විශ්ව විද්‍යාලවලත් එහෙමයි.අද එහෙම බොහොම සුළු දෙයක් තමයි අධ්‍යාපනයේ අවශ්‍යතාවන් ඉෂ්ට නොකරල තියෙන්නෙ. එතකොට අධ්‍යාපනය නිසා විරුද්ධ වෙන්න බැහැ කාටවත්. අධ්‍යාපන හේතු මත අද විපක්ෂයක් නැහැ. සෞඛ්‍යයත් එහෙමයි. අද ගමේ තියෙන මාතෘ සායන එදා තිබුණ සායනවලටත් අම්මලා ආවා.හොඳ පවුල් සෞඛ්‍ය සේවාවක් තිබුණට ඒකට භෞතික සම්පත් නැති නිසා ඒ කාලේ ඉඳගන්න පුටුවක් නැහැ. හදිසියට යන්න වැසිකිළියක් නැහැ. දරුවාගේ බර කිරාගන්න තරාදියක් නැහැ. සෞඛ්‍ය අද ඉහළයි. අද යාපනේ ගියත්, මාතර ගියත්, නුවර ගියත් ඒ අවශ්‍ය සියල්ල අංග සම්පූර්ණයි. රෝහලේ ඉඳල ගමේ තියෙන ළමා හා මාතෘ සායනය දක්වා මේ පහසුකම් සපයනවා. එතකොට සෞඛ්‍ය හින්දා විරුද්ධ වෙන්න පුළුවන්ද? විපක්ෂයක් හැදෙන්න පුළුවන්ද ඒ මත.එතකොට අර තර්ජිත ගම්මානවල හිටපු අය රෑ ගෙදර බුදියනකොට කපල කපල මරල දැම්ම. පොළොවෙ ගහළ ළමයි මැරුවා. එතකොට මේ බියක් සැකක් ඇති නිසා අද ජීවත් වීමේ අයිතිය අහිමි කලයි කියලා විපක්ෂයක් වෙන්න කාටවත් වුවමනාවක් නැහැ. අද ඒ ආරක්ෂාව, ජීවත් වීමේ අයිතිය, ජාති, ආගම්, පන්ති භේදයකින් තොරව, හැමෝටම තියෙන නිසා ඒක නොලැබුණයි කියලා, විරුද්ධ වෙන්න කෙනෙක් නැහැ.බලන්න අනිත් පැත්තෙන් ජනමාධ්‍ය පැත්තෙන් ඉස්සර පත්තර බලධාරියෝ ඉන්නවා. පත්තර තහනම් කරනවා. සීල් තියනවා. ගිනි තියනවා. ඊළඟට පත්තර වාරණ දානවා. අද එහෙම නෙමෙයිනෙ. අද දිනපතා පත්තර තියෙනවා. සතිපතා පත්තර තියෙනවා. කැලෑ පත්තර තියෙනවා.කැලෑ පත්තර වගේ ඒවා තියෙනවා. කැලෑ පත්තර ඉස්සර ලිව්වේ කොලේක ලියලා ගහක හොරෙන් ගහපු එක. අද තියෙන ‘ඉන්ටර්නෙට්’ එකේ. අන්තර්ජාලයේ කැලෑ පත්තර තියෙන්නේ. වෙබ්වල. අද ඊට වැඩිය කැලෑ පත්තර නැහැ. ඒකට විරුද්ධ වෙන්න අයිතියක් නැහැ. කැලෑ පත්තර ගහන එක නැවැත්තුවොත්නෙ ඒකට විරුද්ධ වෙන්න ඕන.දැන් නවත්වන්නෙ නෑනෙ. විරුද්ධ වෙන්න බැහැ. අද පාර්ලිමේන්තුවෙ වුණත් එහෙමනෙ. පාර්ලිමේන්තුවෙ අපි ඉඩ දීල තියෙනවා ඕන තරම් කථා කරන්න, ඕන දෙයක් ගැන. ඉල්ලුවද විවාදයක්. දුන්න. දුන්නම ගන්නෙත් නෑ. ගත්තත් ඒකට එන්නෙ නැහැ. කථා කරන්නෙ නැහැ. මේ ළඟදි විවාදයක් තිබුණා. ඉල්ලල මොර ගහල දවස් දෙකක් ගත්ත.අනේ දෙයියනේ දෙවැනි දවසෙ විවාදෙට කථා කරන්නවත් එක්කෙනෙක් නෑ විපක්ෂයට. ඉතින් අපි ආණ්ඩුවෙ ඉඳගෙන ඉන්නවා විතරයි. එතැන ඉන්න බැරි, හීතල වැඩිකමට එළියටවත් වෙලා ඉන්නවා. එතකොට මෙතන මම කියන්නෙ විපක්ෂය ප්‍රධානම ප්‍රශ්නෙ විපක්ෂයක් විරුද්ධ වෙන්න දෙයක් නැති හන්දා විරුද්ධ පක්ෂයක් ප්‍රබලව ගොඩ නැගෙන්නෙ නැහැ.ඒ පළමුවැනි එක. දෙවැනි එක, මේ ඉන්න කට්ටිය සමහර විට රැලි හදන්න හදනව. සමහර රැලි අපිට පුළුවන්නෙ හදන්න. රැල්ලක් හදනවයි කියන්නෙ විරෝධතා රැල්ලක් හදන්න පුළුවන්නෙ. සමහර වෙලාවට විරෝධය තිබුණත් ඒක මතු කරන රැල්ලක් ගොඩ නගන්න ඕන. දැන් ජනාධිපතිතුමා එදා පාද යාත්‍රාව ගිහිල්ලා ඒ විරෝධය ගොඩනැගුවනෙ.ගමක් ගමක් ගාණෙ ගිහිල්ල ජනතාව දැනුම්වත් කරල, ඒ විරෝධය ගොඩනැගුවනෙ. ඉතින් අද එහෙම තියෙන සුළු විරෝධය හරි, විරුද්ධත්වය හරි, විපක්ෂය හරි සැලසුම් සහගතව හරි සැලසුමක් නැතිව හරි කිසිම ක්‍රියාදාමයකට ඔවුනට යන්න බැහැ. ඊළඟට පක්ෂය තැන් තැන්වල රස්තියාදුවෙ යනවා. ඒක කරදරයක්. ආණ්ඩුවට ආරක්ෂාව පිළිබඳ ප්‍රශ්නයක් මතු වෙනවා.දැන් ඔය සත්ව උද්‍යානෙට මොන එකකට ගියාද එහෙ. මේ බලන්න ඔබතුමා දන්නවද? අද මේ සංචාරක ව්‍යාපාරය නිසා පැහැදිලිවම ඉහළ ආදායම් මාර්ගවලටත්, දියුණුවට පත් වෙච්ච ආයතන කිහිපයක් තියෙනවා. එකක් තමයි මධ්‍යම සංස්කෘතික අරමුදල. ඔය සීගිරිය වගේ ඒවා පාලනය කරනවා. මට හොඳට මතකයි 2006, 2007, 2008, වර්ෂ වෙනකොට සේවකයින්ගෙ පඩි නඩි ගෙවා ගන්න බැරිවෙලා තිබුණා. කිසිම අලුත්වැඩියාවක් ආරම්භ කරලා ප්‍රතිසංස්කරණය කරන්න බැරි වුණා. කවුරුවක්වත් ආවේත් නැහැ.දැන් අද ඉහළම තත්ත්වෙට ඇවිල්ල. අද ආදායම් වැඩි වෙලා. නොයෙක් සංවර්ධන වැඩවලට ඒ සල්ලි යොදෝනවා. ඒ උරුමයන් රැකගන්න. ඊළඟට බලන්න පින්නවල අලි අනාථාගාරය. අද අසීමිත පිරිස් ඇවිල්ලා, ආදායම් වැඩිවෙලා. ඊළඟට තමයි සත්තු උද්‍යානය.ඊළඟට තමයි උද්භිද උද්‍යාන, බොට්නිකල් ගාර්ඩන්ස්, හක්ගල, පේරාදෙණිය, මිරිජ්ජවල, හම්බන්තොට, අනිත් එක එනවා සීතාවක. අර ගම්පහ උද්‍යානයත් හරිම ලස්සනයි. දැන් ආදායම් වැඩියි සෙනඟ එනව. දේශීය විතරක් නෙමෙයි. විදේශීය ජනතාවත් මේ උද්භිද උද්‍යාන, බොට්නිකල් ගාර්ඩන්ස් නරඹන්න එනවා. ඊළඟට සත්තු උද්‍යාන, දැන් මේවට මහ සෙනඟ එනව.ඊළඟට තමයි මේ රටේ හස්ත කර්මාන්තය දියුණු වෙලා. ඒ මඟින් ජීවත් වන අය වගේම ලක්සල දියුණු වෙලා, එළිය වැටිලා. එදා ලක්සලකට ගියාම දැක්කද, තිබුණ තත්ත්වය. තැන තැනවල තිබුණනෙ ලක්සල? මොනතරම් අදුරක් ද තිබුණෙ? ඒවට යන්න හිරිකිතව තිබුණෙ.දැන් බලන්නකො. කවුද යන්නෙ? ප්‍රින්ස් චාල්ස්. ඔය කටුගේ ළඟ තිබිච්ච තැන. එතුමාගෙ උපන් දිනය වෙනුවෙන් ඒ සාදය පවත්වන්න ගත්තෙ එතන ලක්සල භූමියෙ. අපේ ගම්වලට යනකොට මොනතරම් එළියක් තියෙනවාද? විපක්ෂයක් හැටියට අද කිසිම කාර්ය භාරයක් කරන්න ඉතුරු වෙලා නැහැ. ඒ වගේම ඔවුන්ට එහෙම කරන්න විපක්ෂයකුත් නැහැ. විපක්ෂය වෙන්න ජනතාවකුත් නැහැ.සාකච්ඡා කළේ -හඩ්සන් සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=ab1407272</link>
    <topic>ලෝක බැංකුවට අභියෝග කරන්නට හදාගත් බ්‍රික්ස් බැංකුව</topic>
    <author>රෝහණ ආර්යරත්න</author>
    <content>ලෝක බැංකුව සහ අන්තර්ජාතික මූල්‍ය අරමුදලට (IMF) හිස නමමින් මෙතෙක් ඒ පදයට නටන්නට සිදුවූ තුන්වැනි ලෝකයේ රටවලට පසුගියදා ඒ බලපෑමෙන් මිදීමේ නව බලාපොරොත්තුවක් ඇති විය. ලෝක පාපන්දු කුසලාන තරගාවලියේ ජයග්‍රහණය ඔවුන්ගෙන් ගිලිහී ගිය ද ඒ අලුත් බලාපොරොත්තුව පසුගියදා ලෝකයට උදාකර දුන්නේ බ්‍රසීලයයි. බ්‍රසීලයේ ෆෝටලේස් නගරයට රැස්වූ බ්‍රික්ස් සංවිධානයේ සාමාජික රටවල් මේ අලුත් අදහස පිළිබඳව එදා තවදුරටත් කතිකා කරගත්තේ ය.බ්‍රසීලය, රුසියාව, ඉන්දියාව, චීනය හා දකුණු අප්‍රිකාව යන රටවල් එක්ව ඇති කරගත් බ්‍රික්ස් සංවිධානයේ වාර්ෂික සමුළුව බ්‍රසීලයේ පැවැත්වූ අවස්ථාවේ මේ නව විශ්ව ආර්ථික දැක්ම ඉදිරිපත් විය.ආර්ථික වශයෙන් බටහිර ලෝකයේ රටවල් තරම් ආර්ථික ශක්තියක් නොවුණත්, ඔවුන් ගේ පසුපසින් සිටින තුන්වැනි ලෝකයේ රටවලට මෙතෙක් බටහිර දේශපාලන බලවේග සමඟ සබඳතා පැවැත්වීමේ අවශ්‍යතාව අහෝසි කිරීමේ ශක්තියක් පිළිබඳව මෙහිදී අදහස් ඉදිරිපත් වී ඇත්තේ ය.විශේෂයෙන් ම ඇමෙරිකාව, එංගලන්තය, ජර්මනිය හා ප්‍රංසය වැනි රටවල් සමඟ කරට කර සිටීමේ ශක්තියක් මේ බ්‍රික්ස් රටවලින් පෙන්නුම් කර ඇත. මේ ප්‍රවණතාව බටහිර බලවේගවලට තර්ජනයක් වී ඇති අතරම ලෝක බැංකුව හා අයි.එම්.එෆ්. ආයතනය වැනි සංවිධාන සියුම් ලෙස තම පාලනයට නතු කරගෙන සිටින බටහිර බලවේගවලට ද මේ රටවල ආර්ථික ශක්තිය තර්ජනයක් වී ඇති බවක් පෙනේ.යම් දේශපාලන සංසිද්ධියකදී චීනය හා රුසියාව සම්බන්ධ වී ඇත්නම් මේ බටහිර බලවේග ඒ පිළිබඳව ක්‍රියා කරන ආකාරය එම රටවලට මුහුණදීමට තිබෙන ආර්ථික තර්ජනයේ පිළිබිඹුවක් ලෙස පැහැදිලි වන්නේ ය.මෙබඳු දේශපාලන පසුබිමක් යටතේ බ්‍රික්ස් සංවිධානය පසුගියදා පැවැත්වූ වාර්ෂික සමුළුවේදී (ලෝක බැංකුවට සමාන) සංවර්ධන බැංකුවක් හා ආධාර අරමුදලක් ඇති කිරීමට තීරණය කිරීම බටහිර බලවතුන්ගේ ආර්ථික ඒකාධිපතිත්වයට දැක්වූ අභියෝගයක් ලෙස පෙන්විය හැකි ය.මේ සංවර්ධන බැංකුවේ මූලස්ථානය චීනයේ ෂැංහයි නුවර පවත්වා ගැනීමට හා එහි මුල් නායකත්වය ඉන්දියාවට ලබාදීමට තීරණය කිරීම බටහිර ස්ථානගත වී තිබෙන ලෝක බැංකුවටත් අයි.එම්.එෆ් ආයතනයටත් සමාන වූ ආර්ථික බලවේගයක මූලාරම්භයක් ලෙස සැලකේ.නව සංවර්ධන බැංකුව ස්ථාපනයවීමත් සමඟ බ්‍රික්ස් සංවිධානයත් සංවර්ධනය වන දහ වැනි ලෝකයේ රටවලුත් අතර නව සබඳතාවක ආරම්භයක් ඇතිවීම අපේක්ෂා කළ හැකි ය. මෙම නව බැංකුවේ අරමුදල් යොදා ගනිමින් තුන්වැනි ලෝකයේ දියුණුවට මූලික වන යටිතල පහසුකම් පිළිබඳ ව්‍යාපෘතිවලට අතිවිශාල ආර්ථික සහායක් ලබාගැනීම අපේක්ෂා කෙරේ.මෙය දැනට පවතින ‘බ්‍රෙටන් වුඩ්ස්’ සම්මුතියට හිස නැමූ තුන්වැනි ලෝකයේ රටවලට ලැබුණු නැවුම් අවස්ථාවකි. එසේ ම බටහිර බලවේගවලට කප්පම් ගෙවීමේ කාර්ය භාරයට තිත තැබීමේ අවස්ථාවක් ලෙසටත් පෙන්විය හැකි ය.ඒ කෙසේ වෙතත් මෙය තවත් සිහිනයක් පමණි. බූවල්ලෙකුගේ ග්‍රහණයට නතු කරගෙන කටයුතු කරන බටහිර බලවේග තුන්වැනි ලෝකයේ රටවල ආර්ථිකයත් ඇද බැඳගෙන රොඩු බවට පත් කිරීමේ මෙහෙයුම් බිඳගෙන යෑමට මෙම බ්‍රික්ස් සංවර්ධන බැංකුවට හා සංවර්ධන අරමුදලට හැකිවේද යන්න ප්‍රශ්නයකි.‍බ්‍රික්ස් සංවිධානයට ඇත්තේ වසර 5 ක අතීතයක් පමණි. 2009 දී රුසියාවේ පැවති සමුළුවෙන් ඇරඹුණු මේ සංවිධානයේ ශක්තිය කෙතරම් ද යන්න තුන් වැනි ලෝකයේ රටවල මුහුණ පා ඇති ප්‍රශ්නයයි. බටහිර බලවේගවල ග්‍රහණයෙන් මිදීම අත්‍යවශ්‍ය නමුත් මෙම බ්‍රික්ස් සංවිධානයේ කටයුතු හා මෙහෙයුම් ගැන දීර්ඝකාලීන බලාපෙ‍ාරොත්තු තබා ගත හැකිවේද?එවැනි මෙහෙයුම් වලට සහාය දීමෙන් මෙතෙක් බටහිර බලවතුන් සමඟ පැවැත්වූ ඇයි හොඳයිකම් නිසා ඇති වූ ආර්ථික වාසි නැතිවී යා හැකි ද? යන ප්‍රශ්න රැසකට තුන්වැනි ලෝකයේ රටවල අවධානය යොමු වී ඇත.මේ ප්‍රශ්නවලට පිළිතුරු සැපයීමේ දී එම සංවර්ධන බැංකුවේ සංයුතිය ගැන අවබෝධයක් ලබාගැනීම සුදුසු වන්නේ ය. බ්‍රික්ස් බැංකුවේ ප්‍රාග්ධනය ඩොලර් බිලියන 10 ක් වන අතර එක් සාමාජිකයෙකුගෙන් වර්ෂ 7 ක් ඇතුළත දී ඩොලර් බිලියන දෙකක් ලැබෙනු ඇත. එසේ ම ඩොලර් බිලියන අතිරේක මුදලක් ඉල්ලීම අනුව ලබාදීමටත් යෝජනා වී ඇත.මෙම අදහස් පිළිබඳ සාමාජික රටවල් අතර වෙනස් මතිමතාන්තර ඇතිවී ඇතත් ඩොලර් බිලියන 100 ක ශක්තියක් ඇති හදිසි අවස්ථාවලදී ලබාගත හැකි අරමුදලක් පිහිටුවීමටත් යෝජනා වී ඇත. එම අරමුදලට චීනය ඩොලර් බිලියන 41, බ්‍රසීලය, රුසියාව හා ඉන්දියාව ඩොලර් බිලියන 18 ක් හා දකුණු අප්‍රිකාව ඩොලර් බිලියන 5 ක් ලබාදීමටත් එකඟවී තිබේ.යම් රටකට මුහුණදීමට සිදුවන හදිසි ආර්ථික අහේනියකදී මෙම අරමුදලෙන් ආධාර ඉල්ලුම් කළ හැකිවන අතර ලෝක බැංකුව හා අයි.එම්.එෆ්. ආයතන මඟින් එවැනි අවස්ථාවලදී ඉදිරිපත් කරනු ලබන කොන්දේසිවලට වඩා සරල හා පහසු කොන්දේසි මෙහිදී ඉදිරිපත් කිරීමට බලාපොරොත්තුවේ.බ්‍රික්ස් සංවිධානයට බටහිර බලවේග සමඟ මුහුණට මුහුණලා සටන් කළ හැකි අභියෝගාත්මක තත්ත්වයක් තවමත් නැති වුවත් බටහිර බලවේග මගින් පාලනය කරනු ලබන ආර්ථික උගුල්වලින් ගැලවීමට තැත් දරණ තුන්වෙනි ලෝකයේ සංවර්ධනය වෙමින් පවතින රටවලට මේ බ්‍රික්ස් සංවිධානය අලුත් බලාපොරොත්තුවක් වී තිබේ.මේ අතර බ්‍රික්ස් බැංකුව හා සංවර්ධන අරමුදල පිළිබඳ සංකල්පය පදනම් කරගෙන සාර්ක් සංවිධානය තුළ ද එබඳුම ආර්ථික බලමුළුවක් පිහිටුවීමට ඉන්දීය අගමැති නරේන්ද්‍ර මෝදි විසින් යෝජනා කර ඇත. එය ද බටහිර බලවතුන්ගේ ආර්ථික ඒකාධිපතිත්වයට පහරක් වනු ඇතැයි ද පැවසේ.මේ යෝජනාව භූතානයේ පැවැත්වෙන සාර්ක් ඇමැති රුස්වීමේ දී ලන්ඩන් ආර්ථික විද්‍යාලයේ අධ්‍යාපනය හදාරා වර්තමාන ඉන්දියාවේ වානිජ හා කර්මාන්ත ඇමැති ධූරය දරන නිර්මලා සීතාරාමන් විසින් ඉදිරිපත් කරනු ඇත. එය දකුණු ආසියානු සංවර්ධන බැංකුව ලෙස හැඳින්වෙන අතර සාර්ක් කලාපය තුළ වෙළෙඳ කටයුතු පහසුවෙන් හා සියලුම සාර්ක් රටවලට වාසි ලැබෙන ආකාරයෙන් සැලසුම් කිරීම මේ බැංකුවේ සංකල්පය වනු ඇත්තේ ය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=ab1407273</link>
    <topic>අපේ අතුරුදන් වූවන්ගේ කොමිසම ජගත් ප්‍රජාවගේ විශ්වාසය දිනා ගනිවී</topic>
    <author>සංවාද සටහන</author>
    <content>මානව හිමිකම් කොමසාරිස්ආචාර්ය ප්‍රතිභා මහානාමහේවාවිශේෂඥ උපදෙස් ඇතිව සකස් කෙරෙන අතුරුදන් වූවන්ගේ කොමිසමෙන් ලැබෙන පරීක්ෂණ වාර්තාව අපට 2015 මාර්තු ජගත් මානව හිමිකම් සැසිවාරයට වඩා විශ්වසනීය වාර්තාවක් ලෙස ඉදිරිපත් කළ හැකියි. දැනටමත් මේ රටේ ජාතික සංහිඳියාව ඇති කරන්න ක්‍රියාත්මක කෙරෙන ජාතික මානව හිමිකම් සැලැස්ම උගත් පාඩම් කොමිසමේ නිර්දේශ ක්‍රියාත්මක කිරීමට ගෙන ඇති ක්‍රියාමාර්ග විශ්ව කාලාන්තර සමාලෝචන වාර්තාවේ යෝජනා ක්‍රියාත්මක කිරීමට ගෙන ඇති ක්‍රියාමාර්ග ඉතා සතුටුදායකයි.ජගත් මානව හිමිකම් කොමිසම ශ්‍රී ලංකාවට විරුද්ධව ඔවුන් කලින් තීරණය කරගත් සැලසුමක් ජගත් පරීක්ෂණයක් මාර්ගයෙන් ක්‍රියාත්මක කිරීමට උත්සාහ ගන්නා බවට චෝදනා නඟන අවස්ථාවක එක්සත් ජාතීන් ඇතුළු ලොවම පිළිගත් විශේෂඥයන් තිදෙනකු පත්කර අතුරුදන් වූවන්ගේ කොමිසම මාර්ගයෙන් දේශීය පරීක්ෂණයකට ගෙන ඇති වැඩපිළිවෙළ ජගත් ප්‍රජාවගේ ද විශ්වාසය දිනා ගැනීමට සමත් වනු ඇතැයි මානව හිමිකම් කොමසාරිස්, ආචාර්ය ප්‍රතිභා මහානාමහේවා මහතා කියයි.සිළුමිණ සමඟ සම්මුඛ සාකච්ඡාවකට එක්වෙමින් මහානාමහේවා මහතා මේ ප්‍රකාශය කළේය. එම සම්මුඛ සාකච්ඡාවේදී ඇසූ ප්‍රශ්න කීපයකට ආචාර්ය මහානාමහේවා දුන් පිළිතුරු මෙසේ ය.මේ අතුරුදන් වූවන් පිළිබඳ සොයන කොමිසම පත්කළේ උගත් පාඩම් කොමිසම පත්කිරීමෙන් පසු ලබාදුන් නිර්දේශ අනුව ඒ පිළිබඳ කෙරෙන දේශීය පරීක්ෂණ වැඩපිළිවෙළේම ක්‍රියාමාර්ගයක් ලෙසයි. මේ වන විට අතුරුදන් වූවන්ගේ කොමිසමට පැමිණිලි දහනම දහස ඉක්මවා ලැබී තිබෙන අවස්ථාවක එයට තවත් ආලෝකයක් ලැබෙන පරිදි ජාත්‍යන්තර පිළිගැනීමක් ලැබෙන ආකාරයට මේ ජගත් විශේෂඥයන් තිදෙනාගේ සේවය අතුරුදන් වූවන් පිළිබඳ සොයන කොමිසමට ලබා දී තිබෙනවා.එම විශේෂඥයන් තිදෙනා එක්සත් ජාතීන්ගේ සංවිධානය මෙහෙයවූ යුද අපරාධ සෙවීමේ කොමිෂන්වල අධි චෝදනා මෙහෙයවීමෙන් කීර්තියක් ලැබු ලොව පිළිගත් පළමු පෙළේ අය වීම වැදගත්. එම විශේෂඥ මණ්ඩලයේ සභාපති ලෙස පත්කර ඇති රාජ නීතිඥ ඩෙස්මන්ඩ් ද සිල්වා මහතා පළමු පෙළේ බ්‍රිතාන්‍ය නීතිඥයෙකු වන අතරම ඔහු සියරාලියොන්හි යුද අපරාධ සෙවීමට පත්කළ එක්සත් ජාතීන්ගේ යුද අපරාධ කොමිසමේ ප්‍රධාන අධි චෝදක ලෙස කටයුතු කර මහා අත්දැකීම් ලබා ඇති පුද්ගලයෙක්.එම විශේෂඥ මණ්ඩලයට පත්කර ඇති දෙවැන්නා වන මහාචාර්ය ජෙප්රි හයිස් බ්‍රිතාන්‍යයේ බැරිස්ටර්වරයකු වන අතර ඔහුත් සුඩානයේ, කෙන්යාවේ හා ලිබියාවේ පත්කළ අන්තර්ජාතික යුද අපරාධ කොමිෂන්වල කටයුතු කර ඇති අතර සර්බියාවේ ස්ලොබදාන් මෙලොසොවික් විරුද්ධව පත්කළ හේග් හි අන්තර්ජාතික යුද අපරාධ කොමිසමේ ප්‍රධානියා ලෙස කටයුතු කර තිබෙනවා.එම විශේෂඥ මණ්ඩලයේ අනෙක් සාමාජිකයා වන මහාචාර්ය ඩේවිඩ් ක්‍රේන් මහතා ද සියරාලියොන් සම්බන්ධ පත්කළ යුද අපරාධ කොමිසමේ ප්‍රධාන නඩු පැවරීම් නිලධාරියා ලෙස ද කටයුතු කර ඇති අතර ඔහු එක්සත් ජනපද පෙඩරල් රජයේ වසර 30 කට වැඩි අත්දැකීම් ඇති නීති විසාරදයෙක්.අතුරුදන් වූවන් පිළිබඳ සොයන කොමිසමට මේ විශේෂඥයන්ගේ උපදෙස් ලැබෙන අතර ම අන්තර්ජාතික මානුෂික නීතිය හා අන්තර්ජාතික මානව අයිතිවාසිකම් නීතිය කඩවීම පිළිබඳව ද පරීක්ෂා කිරීමට බලතල ද ජනාධිපතිතුමා විසින් මෙයට ලබා දී තිබෙනවා.එල් ටී ටී ඊ ය සාමාන්‍ය සිවිල් වැසියන් ආරක්ෂක පළිහක් ලෙස යුද්ධයේදී යොදා ගැනීම යන්නත් එල් ටී ටී ඊ ය ළමා සොල්දාදුවන් මරාගෙන මැරෙන ප්‍රහාර සඳහා යොදා ගැනීම ගැනත් පරීක්ෂා කිරීමටත් අතුරුදන් වූවන් පිළිබඳ සොයන කොමිසමට බලතල ලැබී තිබෙනවා.දේශීය වශයෙන් පරීක්ෂණ පැවැත්වීමට ඉන්දියාවේ හා දකුණු අප්‍රිකාවේ තව බොහෝ ආසියා අප්‍රිකා රටවලත් සහාය ලැබෙනවා. ශ්‍රී ලංකාව සම්බන්ධයෙන් ජාත්‍යන්තර ඇඟිලි ගැසීම් නොකළ යුතු බවටත් රට තුළ කෙරෙන පරීක්ෂණවලට සහාය දිය යුතු බවත් එම රටවල් දිගටම කිව්වා.දැන් මේ දේශීය ක්‍රියාමාර්ගය අන්තර්ජාතිකව පිළිගත් විශේෂඥයන් තිදෙනාගේ තාක්ෂණික උපදෙස් හා විශේෂඥ උපදෙස් අනුව ලෝකය පිළිගන්නා නිර්නායක අනුව ගෙන යන්න පුළුවන් වෙනවා.එම කමිටුවේ කටයුතු ඒකපාර්ශ්වික වන අතර සාක්ෂිකරුවන් හෙළි කිරීමක් ද වන්නේ නැහැ. ශ්‍රී ලංකාවට පැමිණ මේ කමිටුවට පරීක්ෂණ පැවැත්වීමට ඉඩ නොලැබෙන අතර වඩා වැදගත් හා සාර්ථක ක්‍රියාමාර්ගය වනු ඇත්තේ රට තුළ පරීක්ෂණ පැවැත්වීමයි.ඒ පිළිබඳ ගෙන ඇති දේශීය ක්‍රියාමාර්ගය කාලීන අවශ්‍යතාවයක්. අතුරුදන් වූවන් පිළිබඳ කොමිසමෙන් කෙරෙන පරීක්ෂණ යම් කාල රාමුවක් තුළ සම්පූර්ණ කර ඒ ගන්නා ක්‍රියාමාර්ග පිළිබඳව ඔක්තෝබරයේ පැවැත්වෙන අන්තර්ජාතික මානව හිමිකම් කවුන්සිලයේ සැසි වාරයේ දී සාමාජික රටවල් දැනුම්වත් කරන්න වගේම එම රටවල සහාය ලබාගන්න කටයුතු කිරීමටත් හැකියි.ඉන්දියාව ශ්‍රී ලංකාව සම්බන්ධව කටයුතු කිරීමේදී මුලින්ම වඩා ස්ථාවර ක්‍රියා මාර්ගවලට එළඹ තිබෙනවා. ලංකාවට විරුද්ධව කෙරෙන අන්තර්ජාතික යුද අපරාධ පරීක්ෂණ ඉන්දියාව ප්‍රතික්ෂේප කරනවා පමණක් නෙවෙයි එම යුද අපරාධ පරීක්ෂකයන්ට ඉන්දියාවට ඇතුළු වීමට වීසා ලබාදීම ද ප්‍රතික්ෂේප කර තිබෙනවා.මේ අනුව ලංකාවට විරුද්ධ පරීක්ෂණවලට ඉන්දීය භූමිය යොදාගන්න ලැබෙන්නේ නැහැ. ශ්‍රී ලංකාවට විරුද්ධ යුද අපරාධ පරීක්ෂණ පැවැත්වීමට බල කරමින් සිටින බටහිර සිටින දෙමළ ඩයස්පෝරාවේ වුවමනාවන් මේ අනුව නිෂ්ප්‍රභා වී තිබෙනවා. ඔවුන් උත්සාහ කළේ ලංකාවට නාවත් ඉන්දියාවේ සිට ලංකාවට විරුද්ධ පරීක්ෂණ ඉදිරියට ගෙන යාමට මාර්ගයක් පාදා ගැනීමටයි.ඒ විතරක් නෙවෙයි මේ ලංකාවට විරුද්ධ පරීක්ෂණ සඳහා ඉන්දියාව විතරක් නෙවෙයි දකුණු ආසියාවේ කිසිම රටක් යොදා ගැනීමට හැකි වන්නේ ද නැහැ. පාකිස්තානය, බංගලිදේශය මෙන්ම මාලදිවයින ද ලංකාවට විරුද්ධව අන්තර්ජාතික පරීක්ෂණ පැවැත්වීම ප්‍රතික්ෂේප කර තිබෙනවා.දකුණු ආසියාවේ ඉන්දීය නව නායක මෝදි ලබාදෙන නායකත්වය තුළ මෙතෙක් තමිල්නාඩුවෙන් ලංකාවට එල්ල වූ බලපෑම අවම මට්ටමකට පැමිණ ඇති අතර එහිදී ජයලලිතාගේ බලපෑමට වඩා ඉන්දීය නව ආණ්ඩුවේ මධ්‍යම රජයේ විදේශ ප්‍රතිපත්තිය බලවත් වී තිබෙනවා.ඉන්දීය ආණ්ඩුව ලංකාවට විරුද්ධ අන්තර්ජාතික යුද අපරාධ පරීක්ෂණ එපා කියද්දි එම පරීක්ෂණවලට ඉන්දියාව සහාය දිය යුතු බව කියමින් ජයලලිතා තමිල්නාඩු මහ ඇමැතිනිය ලෙස ගෙන ගිය වැඩපිළිවෙළ මේ වන විට ඇයටම අතහැර දැමීමට සිදුව තිබෙන්නේ නවදිල්ලි මධ්‍යම ආණ්ඩු පාලනය බලවත් වීම නිසයි.බටහිර රටවල හා දෙමළ ඩයස්පෝරාවේ බල කිරීම මත කෙරෙන මේ පරීක්ෂණය ඔවුන් සැලැසුම් කර ඇති පරිදි ඉදිරියට යාවි. දැනටම කියා ඇති දේ අනුව ඔවුන්ගේ පරීක්ෂණවල අරමුණ පැහැදිලියි. දහතුන් දෙනකුගෙන් යුත් පරීක්ෂණ මණ්ඩලයක් ගැන කිව්වත් සාක්ෂි ගැන සඳහනක් නැහැ.සාක්ෂි හෙළි කරන්නේ නැහැ. මේ අනුව සාක්ෂි ගැටලුව මුල ඉඳලම තියනවා. චැනල් 4 කැලම් මැක්රේ හෝ එරික් සොල්හයිම් දෙන සාක්ෂිවලින් මේ පරීක්ෂණ ඉදිරියට ගෙනයන්න බැහැ. කැලම් මැක්රේ ඉදිරිපත් කළ වීඩියෝ පට සැබෑ නොවූ ව්‍යාජ වීඩියෝ පට බව ඒ පිළිබඳ විශේෂඥයන් තහවුරු කර තිබෙනවා.දෙමළ ඩයස්පෝරාව සාක්ෂිකරුවන් ලෙස කීප දෙනකු ශ්‍රී ලංකාවට විරුද්ධව ඉදිරිපත් කළ හැකි නමුත් ඔවුන් කවුරුන් ද යන්න හෙළි නොකිරීම නිසා එම සාක්ෂිවල වලංගු භාවය පිළිගන්න පුළුවන්කමක් නැහැ. ඒ සාක්ෂිවල කිසිම විශ්වසනීයත්වයක් නැහැ.විශේෂඥ උපදෙස් ඇතිව සකස් කෙරෙන අතුරුදන් වූවන්ගේ කොමිසමෙන් ලැබෙන පරීක්ෂණ වාර්තාව අපට 2015 මාර්තු ජගත් මානව හිමිකම් සැසිවාරයට වඩා විශ්වසනීය වාර්තාවක් ලෙස ඉදිරිපත් කළ හැකියි.දැනටමත් මේ රටේ ජාතික සංහිඳියාව ඇති කරන්න ක්‍රියාත්මක කෙරෙන ජාතික මානව හිමිකම් සැලැස්ම උගත් පාඩම් කොමිසමේ නිර්දේශ ක්‍රියාත්මක කිරීමට ගෙන ඇති ක්‍රියාමාර්ග විශ්ව කාලාන්තර සමාලෝචන වාර්තාවේ යෝජනා ක්‍රියාත්මක කිරීමට ගෙන ඇති ක්‍රියාමාර්ග ඉතා සතුටුදායකයි.උගත් පාඩම් කොමිසමේ පස්වැනි නිර්දේශය අනුව සාක්ෂි වින්දිතයන් ආරක්ෂා කිරීමේ පනත තොරතුරු දැන ගැනීමේ පනත ආණ්ඩුව පැත්තෙන් ඉදිරිපත් කිරීමට තිබෙනවා. උගත් පාඩම් කොමිෂන් නිර්දේශ අනුව නඩු පැවරීමට නීතිපති සහාය ලබා ගැනීම වැනි කටයුතුවලදී ඔම්බුඩ්ස්මන්වරයකු පත්කළ යුතුව තිබෙනවා.එම රටවලුත් ලංකාවට විරුද්ධව ජගත් පරීක්ෂණ පැවැත්වීමට අවසර දෙන්නේ නැහැ. එම තත්ත්වය නිසා ජගත් මානව හිමිකම් කවුන්සිලය නිව්යෝර්ක් නුවර හා ජිනීවා සිට පරීක්ෂණ පැවැත්වීමට තීරණය කර තිබෙනවා. ඔවුන් දුරකථන, ෆේස්බුක් හා සාක්ෂි ලබාගැනීමට උත්සාහ කරනවා.ඉන්දියාව එක්සත් ජාතීන් මානව හිමිකම් සමුළුවට ඉදිරිපත් කළ පළමු හා දෙවන යෝජනාවලට සහාය දුන්නත් ලංකාවට විරුද්ධව අන්තර්ජාතික පරීක්ෂණයකට ඉඩ දුන් තෙවන යෝජනාවට සහාය දුන්නේ නැහැ.එක රටකට විරුද්ධව ජගත් පරීක්ෂණ පැවැත්වීමට තමන් විරුද්ධ බව මාර්තු 27 වැනිදා මානව හිමිකම් කවුන්සිලයේදී කියා සිටි එහි ඉන්දීය නිත්‍ය නියෝජිත දිලිප් සිං මහතා එවැනි පරීක්ෂණයක් රට තුළ කරගෙන යන සංහිඳියා වැඩපිළිවෙළට බාධාවක් වන බවත් කියා සිටියා.එම අවස්ථාවේ ඉන්දියාවේ බලයේ සිටියේ කොංග්‍රස් ආණ්ඩුවයි. ශ්‍රී ලංකා රජයේ සහාය නොලැබෙන මෙම පරීක්ෂණය කළ යුතු ආකාරය හා එහි වැඩපිළිවෙළ තීරණය කරන්න මාස තුනක් ගතවුණා.ශ්‍රී ලංකා පාර්ලිමේන්තුව සම්මත කළ යෝජනාවකින් මෙම කමිටුවට ඉඩ නොදෙන්න ලංකා රජය තීරණයක් ගත්තා. ඒ සම්බන්ධව ජනාධිපති මහින්ද රාජපක්ෂ මහතා සුදුසු ආකාරයට කටයුතු කරමින් අතුරුදන් වූවන්ගේ කොමිසමේ විෂය පථය ද අවශ්‍ය ආකාරයට දැන් පුළුල් කර තිබෙනවා.මේ පරීක්ෂණ කොමිසමට දේශීය පරීක්ෂණයක් අනුව මානව හිමිකම් කඩවීමක් යුද සමයේ සිදුවී ද යන්න ගැන දැන් විධිමත් පරීක්ෂණයකට යන්න පුළුවන්.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=ab1407275</link>
    <topic>සර්ගේ සරුංගලයයි මගේ සරුංගලයයි පැටලෙන්න යන්නේ</topic>
    <author>චන්දන බණ්ඩාර</author>
    <content>ඇමැති වාසු ජනපතිට කියයිජාතික සමගිය තේමා කර ගත් ජාතික සරුංගල් සංදර්ශනයක් ගිය සතියේදී කොළඹ ගාලු මුවදොර පිටියේදී ජනාධිපතිතුමාගේ ප්‍රධානත්වයෙන් පැවැත්විණි. සරුංගල් ප්‍රදර්ශනය ආරම්භ වීමට නියමිත වේලාවට පෙර ජනාධිපතිතුමා ගාලු මුවදොර පිටියට පැමිණියේය. එහිදී ජනාධිපතිතුමා පිළිගනු ලැබුයේ ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර විසිනි.මේ ජාතික සමගිය තහවුරු කිරිමේ සරුංගල් ප්‍රදර්ශණයේදී විවිධ ජාතීන්ට අයත් අාහාර වර්ගයන්ගේ එකතුවක්ද තිබිණි. " සර් විවිධ ජාතීන්ට අයත් අහාර වර්ගයන්ගේ ප්‍රදර්ශනයකුත් තිබෙනවා. ඒකත් බලමුද" ඇමැති වාසුදේව ජනාධිපතිතුමාගෙන් විමසා සිටියේය." හරි හරි ඒ්කත් බලමු. නොබලා කොහොමද? " ජනාධිපතිතුමා කීය. ඉන් අනතුරුව ජනාධිපතිතුමා සමග වාසුදේව නානායක්කාර ඇමැතිවරයාද අාහාර ප්‍රදර්ශණය නැරැඹුවේය." සර්. කෑමවල රස ගුණ එහෙමත් බලමුද? " ඇමැති වාසුදේව ජනාධිපතිතුමාට ඇරැයුම් කළේය. ඉන් අනතුරුව ජනාධිපතිතුමා එම කෑම ප්‍රදර්ශනයෙන් මුරුක්කුවක් ගෙන රස බැලුවේය. ඒ සමගම ජනාධිපතිතුමා ඒ අවට සිටි දරුවන්ට ඇරැයුම් කළේ මුරුක්කු කෑමටය. ඒ සමගම ඒ අවට සිටි කුඩා දරුවන්ද රිසි සේ මුරුක්කු රස බැලුහ.ඉන් අනතුරුව ජනාධිපතිතුමා කියා සිටියේ " මේ විවිධ ජාතීන් යවන සරුංගල් ගුවනට මුසු වුණාම ඒකට ජාතිවාදයක් හෝ ආගම්වාදයක් නෑ කියාය.ඉන් අනතුරුව සරුංගල් ප්‍රදර්ශනය විවෘත කරමින් ප්‍රථම සරුංගලය යැවීමට ජනාධිපතිතුමාට ඇමැති වාසුදේව නානායක්කාර ඇරැයුම් කළේය. ඒ සමගම ඇමැති වාසුදේවද ගුවනට සරුංගලයක් මුදා හැරියේය." සර් මීට කලින් ගාලු මුවදොර සරුංගල් යවලා තියෙනවාද?" ඇමැති වාසුදේව නානායක්කාර ජනාධිපතිතුමාගෙන් විමසා සිටියේය. " මං ගාලු මුවදොර නම් සරුංගල් යවලා නෑ. ඒත් මැදමුලන වෙල් ඉපනැල්ලේ නම් සරුංගල් යවලා තියෙනවා. අපිට අගෝස්තු නිවාඩුවට සරුංගල් යවනවට වැඩිය දෙයක් තිබුණේ නෑ. " ජනාධිපතිතුමා කියා සිටියේය.මේ අතරතුර උඩු ගුවනේ දිස් වු සරුංගල් දෙස බැලු ඇමැති වාසුදේව නානායක්කාර කියා සිටියේ " සර් ඔන්න මගේ සරුංගලයයි සර්ගේ සරුංගලයයි පැටලෙන්නයි යන්නේ " කියාය."මං මේවාට හොඳට පුරුදු පුහුණු වෙච්ච කෙනෙක්. පටලවා ගන්නේ නැතිව මේ වැඩේ කරගන්න මං දන්නවා. මං ගානට මිම්මට නුල දාලා තියෙන්නේ" ජනාධිපතිතුමා ඇමැති වාසුදේව නානායක්කාරට කීවේය.පාර්ලිමේන්තුව ගිය අගහරුවාදා රැස් වීය. පාර්ලිමේන්තු රුස්වීම අතරතුර ඇමැතිවරුන් වෙන අනුර ප්‍රියදර්ශන යාපා , ඩිලාන් පෙරේරා , ප්‍රියංකර ජයරත්න , සී.බී රත්නායක , අතුළු මැති ඇමැතිවරු පිරිසක් ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේගේ කාමරයේ කථා බහ කරමින් සිටියේය. ඒ මේ දිනවල සිදු වෙන ශ්‍රී.ල.නි.ප ප්‍රතිසංවිධාන කටයුතු ගැනය." මේ ප්‍රතිසංවිධාන වැඩපිළිවෙළත් එක්කම ගමේ මිනිස්සු උද්යෝගයෙන් නැඟිටින්ඩ පටන් අරගෙන. " ඇමැති ඩිලාන් පෙරේරා කීවේය." මිනිස්සුන්ගේ ප්‍රශ්න කියන්ඩ අපි හරි තැනක් දෙන්ඩ ඕනෑ. ඒ අඩුව දැන් හරි. මේක රට පුරා ගෙනියන්ඩ ඕනේ." ඇමැති සී.බී රත්නායක කීවේය." ඔය වගේ සාර්ථක වැඩක් යනකොට සතුරු බලවේගත් එනවා. හේද භින්න කිරීම් එනවා. මඩ ගහන එක නවතින එකක් නෑ‍. " ලලිත් දිසානායක නියෝජ්‍ය ඇමැතිවරයා කියා සිටියේය." අද මොකද අනුර යාපා අමැතිතුමා නිශ්ශබ්දව ඉන්නේ. තෙල් ප්‍රශ්නයත් එක්කම මුහුදට පනින්ඩද කල්පනාව. " ජනාධිපති පාර්ලිමේන්තු කටයුතු සම්බන්ධීකරණ ලේකම් කුමාරසිරි හෙට්ටිගේ විමසා සිටියේය." ඔව් ඔව් මං ඒ ගැන තමයි මේ කල්පනා කරමින් ඉන්නේ. මේ ප්‍රශ්නය විසඳන්ඩ කියලා සුදුසු අයට බාර දීලා තියෙන්නේ. වැඩේ සාර්ථක වුණේ නැත්නම් මං ඒ අයට කිව්වා මට තනියම මුහුදට පනින්ඩ බැහැ. ඒ අයත් එක්කම තමයි මං මුහුදට පනින්නේ කියලා. ඒ නිසා මං හිතනවා වැඩේ සාර්ථක වේවි කියලා. " ඇමැති අනුර යාපා කීවේ කාගේත් සිනා හඬ මැදය." ඔබතුමා මුහුදට පණිනවා කියපු කතාව තමයි පසුගිය දවස්වල හොඳම ප්‍රවෘත්තියක් වුණේ." එතැනට ආ මාලිනී ෆොන්සේකා මන්ත්‍රීවරිය කියා සිටියේය. " එහෙම තමයි කොච්චර හොඳ දේවල් කිව්වත් කළත් වැඩක් නෑ. මාධ්‍යවල අයට දා ගන්ඩ හොඳ හෙඩ් ලයින් එකකුත් කියන්ඩ ඕනෑ කියලා මට දැන් තමයි හිතෙන්නේ. මේ දවස්වල මගෙන් මාධ්‍යවල අය අහන ප්‍රශ්නය තමයි මං මුහුදට පනින වැඩේ වෙනසක් වෙයිද කියලායි." ඇමැති අනුර යාපා කීවේ සිනා සෙමිනි.මේ අතරතුර ඇමැති ජයරත්න හේරත් ඇමැති බැසිල් රාජපක්ෂ මහතාට පැමිණිල්ලක් ඉදිරිපත් කළේය. එනම් සමහර නිළධාරීන්ගේ වැඩ කටයුතු ගැනය. " සමහර නිලධාරීන් පෙන්වන්ඩ හදන්නේ රාජපක්ෂ පවුලට තියෙන හිතවත්කම් ගැන. හොයා ගෙන ගියාම එහෙම එකකුත් නෑ. " ඇමැති ජයරත්න හේරත් කියා සිටියේ සිදු වීම් කීපයක් ගැනම ඇමැති බැසිල් රාජපක්ෂ මහතා දැනුම්වත් කරමිනි." එහෙම ඒවානම් ඕනෑ තරම් තියෙනවා. අපි අහලත් නැති දැකලත් නැති අය සමාජයේ තැන් තැන්වල පෙනී ඉන්නවා. ඒ වගේ අය කරන්නේ ඩැමේජ් එකක්." ඇමැති බැසිල් රාජපක්ෂ මහතා කියා සිටි‍යේය." අද කාලයේ පරිස්සමෙන් වැඩ කරන්ඩ වෙලා තියෙන්නේ. ‍හොඳ චේතනාවෙන් යමක් කියන්ඩ ගියත් සමහර අය ඒ ගැන හිතන්නේ වැරැදි විදියට. අවංක හිත හොඳ මිනිස්සුන්ට මේ කාලයේ එච්චර හොඳ නෑ. " ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ කියා සිටියේ පසුගිය දිනවල සිදු වු සිදුවීම් කීපයක් පෙන්වා දෙමිනි.ශ්‍රීලංකා නිදහස් පක්ෂයේ තරුණ සංවිධාන ප්‍රතිසංස්කරණ වැඩසටහන යටතේ නිල් බලකායේ ප්‍රතිසංවිධාන කටයුතු ගිය ඉරිදා දිනයේ සිදු වුයේ ගලගෙදර මැතිවරණ කොට්ඨාශයේය. ඒ පාර්ලිමේන්තු මන්ත්‍රී නීතීඥ නාමල් රාජපක්ෂගේ ප්‍රධානත්වයෙනි. ශ්‍රි.ල.නි.ප ගලගෙදර ප්‍රධාන සංවිධායක ඇමැති සරත් අමුණුගම සමග පාර්ලිමේන්තු මන්ත්‍රී දිලුම් අමුණුගම ගලගෙදර ආසනය පුරා නිල් බලකායට ශ්‍රී.ල.නි.ප සාමාජිකයන් බදවා ගැනීමේ වැඩපිළිවෙල ඉතා හොඳින් සංවිධානය කොට තිබිණි. මේ අතරතුර තරුණ පාර්ලිමේන්තු මන්ත්‍රීවරු සමග නිල් බලකායේ තරුණ පරිස් දිවා ආහාරය ගන්නා අතරතුර ජ්‍යෙෂ්ඨ ඇමැති සරත් අමුණුගම තරුණ පාර්ලිමේන්තු මන්ත්‍රීවරුන්ට උපදෙස් ලබා දෙන්නටද අමතක නොකළේය." කොච්චර රාජකාරි බහුල වුණත් කියවීමට දවසේ නිශ්චිත වේලාවක් තියා ගන්ඩ ඕනේ. මං නම් මොන තරම් වැඩ රාජකාරි තිබුණත් දවසේ කියවීමට වේලාවක් වෙන් කරගෙන තියෙනවා." ජ්‍යෙෂ්ඨ ඇමැති සරත් අමුණුගම තරුණ මන්ත්‍රීවරුන් හමුවේ කියා සිටියේය.මේ අතරතුර ගිය බදාදා දිනයේ සවස නිල් බලකායේ කණ්ඩායම කොළඹ ලක්ෂ්මන් කදිර්ගාමර් මධ්‍යස්ථානයට රැස්ව සිටියහ. ඒ විශේෂ අමුත්තන් කීප දෙනෙකුගේ පැමිණීම අපේක්ෂාවෙනි. ශ්‍රී.ල.නි.ප මහ ලේකම් ඇමැති මෛත්‍රීපාල සිරිසේන , ශ්‍රී.ල.නි.ප ජාතික සංවිධායක අර්ථික සංවර්ධන ඇමැති බැසිල් රාජපක්ෂ හා ශ්‍රී.ල.නි.ප ජ්‍යෙෂ්ඨ උප සභාපති නිමල් සිරිපාලද සිල්වාගේ පැමිණීම නිල් බලකායේ තරුණ පිරිස බලාපොරොත්තුවෙන් සිටියහ. ඒ නිල් බලකායේ වත්මන් ප්‍රතිසංවිධාන කටයතුවල ප්‍රගතිය සාකච්ඡා කිරීමටය.ශ්‍රී.ල.නි.ප ජ්‍යෙෂ්ඨයන් ‍තිදෙනාම පාර්ලිමේන්තු මන්ත්‍රී නීතීඥ නාමල් රාජපක්ෂ ඇතුළු තරුණ පාර්ලිමේන්තු මන්ත්‍රී පිරිසට නිල් බලකායේ ප්‍රතිසංවිධාන කටයතුවල ප්‍රගතිය ගැන මුව නොසෑහෙන සේ ස්තුති කළහ. " ශ්‍රී.ල.නි.ප යට ආණ්ඩුවක් තියෙන කාලයක මේ වගේ ශ්‍රී.ල.නි.ප ප්‍රතිසංවිධාන කටයතු සිදු වෙන ප්‍රථම අවස්ථාව තමයි මේ. " ඇමැතිවරු තිදෙනාම පාර්ලිමේන්තු මන්ත්‍රී නාමල් ප්‍රමුඛ තරුණ පාර්ලිමේන්තු මන්ත්‍රීවරුන් කීවේ සතුටිනි. " පක්ෂයේ විනයත් රැකගෙන නිල් බලකාය ඉදිරියට යන්ඩ ඕනේ" ශ්‍රී.ල.නි.ප මහ ලේකම් ඇමැති මෛත්‍රීපාල සිරිසේන කිවේය. ඒ සමගම ශ්‍රී.ල.නි.ප ජාතික සංවිධානය ආර්ථික සංවර්ධන ඇමැති බැසිල් රාජපක්ෂ කියා සිටියේ නිල් බලකායට කලාවත් සම්බන්ධ කරගෙන කලාවද සමගාමීව ගෙන යා යුතු බවය.පුත්තලම සමග ඈදී කියවෙන කකුල් හතරේ සතෙකුගේ නමක් හා බැඳි සිද්ධියක් පසුබිම් කරගනිමින් පසුගිය දා සබරගමුව පළාත් සභාවේ එජාප විපක්ෂ මන්ත්‍රී කණ්ඩායම විනාඩි දහයකට එම සභාව වර්ජනය කළහ. පුත්තලම සමග ඇදී කියවෙන කකුල් හතරේ සතෙකුගේ නමක් හා බැදී පවතින සිදුවීමක් පසුබිම් කරගනිමින් පසුගියදා සබරගමුව පළාත් සභාවේ එ.ජා.ප මන්ත්‍රී කණ්ඩායමත් අතර එජාප මන්ත්‍රී ඉෆ්ලාර් එම්. යෙහියා සහ පළාත් සභාවේ මාර්ග සංවර්ධන සංචාරක කටයුතු සහ යෞවන කටයුතු ක්‍රීඩා අමාත්‍ය අතුල කුමාර රාහුබද්ධ අතර වචන හුවමාරුවක් දුරදිග යාමෙන් පසු මෙම වර්ජනය සිදු විය.වාද විවාද අතරතුර අමාත්‍ය අතුල කුමාර රාහුබද්ධ එක්තරා සිවුපාවෙකුගේ නම සදහන් කරමින් තමන්ට අපහාසයක් සිදු කළේ යැයි එජාපයේ ඉෆ්ලාර් එම්. යෙහියා පළාත් මන්ත්‍රීවරයා දිගින් දිගටම චෝදනා කළ අතර පුත්තලම සමග කියවෙන එකි සතාගේ නමින් මන්ත්‍රීවරයා ආමන්ත්‍රණය කිරීම පිළිබදව කනගාටුව පළ කරමින් එම වචනය ඉල්ලා අස් කරගන්නේ යැයි අතුල කුමාර රාහුබද්ධ මහතා පසුව පැවසීය.කෙසේ වෙතත් මුලසුන හෙබවූ සභාපති කංචන ජයරත්න පුත්තලම සමග කියවෙන එකී සිව්පාවාගේ නම පමණක් නොව එම නමට පෙර කියවුනු පකිස් යන කොටස ද හැන්සාඩ් වාර්තාවෙන් ඉවත් කරන්නැයි ඒ වන විටත් තම කාර්යය මණ්ඩලයට දැනුම් දුන්නේය. සභාව සන්සුන් වී මද වේලාවකට පසු නැගී සිටි විපක්ෂයේ ප්‍රධාන සංවිධායක හසිත මුහන්දිරම් පළාත් සභා මන්ත්‍රීවරයා මේ සිද්ධිය හුවා දක්වමින් සදහන් කළේ තම මන්ත්‍රීවරයෙකුට සිව්පාවකුගේ නමින් ආමන්ත්‍රණය කළ ඇම­ැතිවරයාම එම අවමානය ඉල්ලා අස්කරගන්නාතුරු මුලසුන හෙබවූ සභාපතිවරයා ඒ සදහා මැදිහත් නොවූ බවය.මන්ත්‍රීවරයකුගේ ගෞරවය ආරක්ෂා කිරීමට මුලසුන කටයුතු නොකිරීම පිළිබදව විරෝධය පාමින් විපක්ෂ නායිකාව ඇතුළු තම කණ්ඩායමේ සියලු සාමාජිකයින් සභාව විනාඩි දහයකට සභාව වර්ජනය කරන බව සදහන් කරමින් එජාප මන්ත්‍රීවරු සියල්ලම සභා ගැබින් පිටතට ගියහ. එහෙත් සභා ගැබේ කටයුතු වලට එම නික්ම යාම බාධාවක් කර නොගත් මහ ඇමති මහීපාල හේරත් ඇතුළු පිරිස සභාව සිරිත් පරිදි කරගගෙන යාමට වගබලා ගත්හ.සභාව කල්තබන අවස්ථාවේ පළාත් සභාවේ සභාපති කංචන ජයරත්න සදහන් කළේ තමා හැමවිටම ආණ්ඩු පක්ෂයටත් විපක්ෂයටත් සාධාරණත්වය ඉටු කරන බවය." මහ ඇමැතිතුමා හා ඇමති මණ්ඩලයැයි පක්ෂග්‍රාහී බවක් තමන් තුල නොමැති බවත් එහෙත් තමන් පක්ෂග්‍රාහී හා ඒකාධිපති යැයි හැගෙන පරිදි විපක්ෂ නායකවරිය ඇතුළු විපක්ෂයේ සෙසු මන්ත්‍රීවරු විනාඩි දහයකට හෝ සභාව වර්ජනය කිරීම පිළිබද දැඩි අප්‍රසාදය පළ කරන්නේ යැයි පළාත් සභාවේ සභාපති කාංචන ජයරත්න කීවේය."සභාව වර්ජනය කිරීමට විපක්ෂයේ සියලු මන්ත්‍රීවරුන්ට උවමනාවක් නැති බවත් මම දන්නවා.ඒත් විපක්ෂයේ එක්තරා මන්ත්‍රීවරයෙකු මන්ත්‍රී අසුනක් අසුනක් පාසා යමින් මේ කටයුත්තට ඔවුන් පොලඹවා ගන්නා අයුරු මුලසුනේ සිටි මට දැකගන්නට ලැබුනා." කාංචන ජයරත්න සභාපතිවරයා කියා සිටියේය.ශ්‍රීලනිප යේ දිවයින පුරා මේ දින වල මැතිවරණ කොට්ඨාශ මට්ටමින් සම්මන්ත්‍රණ මාලාවක් පැවැත්වෙයි. මෙවර එම සම්මන්ත්‍රණය රඹුක්කන හා දැදිගම යන මැතිවරණ කොට්ඨාශ වල පැවැත්විණි.පක්ෂයේ මහ ලේකම් අමාත්‍ය මෛත්‍රීපාල සිරිසේන මධ්‍යම පළාත් මහ ඇමති සරත් ඒකනායක ,පාර්ලිමේන්තු මන්ත්‍රීවරුන් වන ජානක වක්කුඹුර සහ මනුෂ නානායක්කාර යන මැති ඇමැතිවරු මේ සම්මන්ත්‍රණවල ප්‍රධාන කතිකයෝ වූහ. රඹුක්කන මැතිවරණ කොට්ඨාශයේ ශ්‍රීලනිප ප්‍රධාන සංවිධායක සබරගමු පළාත් මහ ඇමති මහීපාල හේරත් රඹුක්කන සම්මන්ත්‍රණය සංවිධානය කර තිබිණී.කෑගල්ල දිස්ත්‍රික් පාර්ලිමේන්තු මන්ත්‍රී රඹුක්කන සංවර්ධන කමිටුවේ සභාපති කනක හේරත් රඹුක්කන ශ්‍රී.ල.නි.ප සමුළුව සාර්ථක කර ගැනීම සදහා සති ගණනක් වෙහෙසුණු අතර රඹුක්කන පොළ භූමියේ පැවති එම සමුළුවට අපේක්ෂිත ප්‍රමාණයට වඩා දෙගුණයකටත් වැඩි පිරිසක් සහභාගී වී ඇතැයි පාර්ලිමේන්තු මන්ත්‍රී ජානක වක්කුඹුර සදහන් කළේ ය.මේ එක් එක් ආසන සමුළු සදහා පක්ෂ මූලස්තානයේ අපේක්ෂාව පක්ෂ සාමාජිකයින් 1500ක ගේ සහභාගීත්වයයි. එහෙත් රඹුක්කන සමුළුවට 5000 කට ආසන්න පිරිසක් සහභාගී වී ඇතැයි වක්කුඹුර පළාත් ඇමැතිවරයා මහ ඇමතිවරයා දෙස බලමින් කීය.මැති ඇමතිවරු සතුටු සාමිචියේ යෙදෙන අතරතුර මධ්‍යම පළාත් මහ ඇමති සරත් ඒකනායක මහතා ශ්‍රීලනිප වර්තමාන මහ ලේකම් අමාත්‍ය මෛත්‍රීපාල සිරිසේන සහ එම පක්ෂය අතර ඇති අපුරු සහසම්බන්දතාවය විග්‍රහ කළේ ය."අපේ මහ ලේකම් තුමා මෙලොව එළිය දුටුවේ අපේ පක්ෂය ආරම්භ කළ දවසේමයි. කිසියම් පක්ෂයක ආරම්භයත් එහි මහ ලේකම්වරයාගේ උපතත් එකම දිනයක සිදුව ඇතන්ම් ඒ අපේ පක්ෂයේ ආරම්භක දිනය හා අපේ මහ ලේකම්තුමාගේ උපන්දිනයයි."සරත් ඒකනායක මධ්‍යම පළාත් මහ ඇමැතිවරයා එම අපූරු සබදතාවය රඹුක්කන මෙන්ම දැදිගම පක්ෂ සමුළුවේදී ද සදහන් කළේ ය. දැදිගම ශ්‍රී ලංකා නිදහස් පක්ෂයේ ආසන සංවිධායක ධූරය පිළිබද ගැටළුව ඉතා ඉක්මනින් අවසන් කරන බව වරකාපොළ නගරශාලාවේ පැවති පක්ෂ සම්මේලනයේ දී මහලේකම් මෛත්‍රීපාල සිරිසේන පක්ෂ ක්‍රියාකාරීන් අමතා කීය.ආසන සංවිධායකයෙකු නැතත් දැදිගම ශ්‍රීලනිප සම්මේලනය මහ ඇමති මහීපාල හේරත් ඉතා මැනවින් සංවිධානය කර තිබීම පිළිබදව ස්තූති කළ ශ්‍රී.ල.නි.ප මහ ලේකම්වරයා කීවේ දැදිගම යනු තමාට පෙර පක්ෂ මහ ලේකම්ධූරය හෙබවූ දිවංගත ධර්මසිරි සේනානායක මෙන්ම හිටපු අග්‍රාමාත්‍යවරයෙකු වූ දිවංගත ඩඩ්ලි සේනානායක නියෝජනය කළ ඓතිහාසික මැතිවරණ කොට්ඨාශයක් බවය.ඔබතුමාත් පක්ෂ මූලස්ථානයත් කළ කෙටි දැනුම් දීමකින් මට මෙවන් සාර්ථක සමුළුවක් සංවිධානය කිරීමට හැකි වුණේ මේ මැතිවරණ කොට්ඨාශයේ පක්ෂ සාමාජිකයින්ගේ උපරිම සහයෝගය හා කැපවිම මට ලැබුණු නිසායි. මහීපාල හේරත් මහ ඇමැතිවරයා කීය. මහ ඇමැතිවරයා දැදිගම මැතිවරණ කොට්ඨාශය අයත් වරකාපොල සංවර්ධන කමිටුවේ සභාපතිවරයා ලෙස ජනාධිපතිතුමා විසින් මේ වන විටත් පත්කර තිබේ.ජාතික පෝෂණ කමිටුවේ සබරගමු පළාත් අනු කමිටුව මේ සතියේ මුල්වරට රැස්විය. ළමා මරණ හා මාතෘ මරණ වලට අදාලව ජාතික මට්ටමටත් වඩා ප්‍රශස්ත මට්ටමක් සබරගමු පළාතේ පවත්නා බවට මීට දින කිහිපයකට පෙර රත්නපුර දිස්ත්‍රික් සම්බන්ධීකරණ කමිටු විශේෂ රුස්වීම අමතා ජනාධිපතිතුමා විශේෂ ඇගයීමක් කරමින් සඳහන් කළේය.සබරගමු පළාත් පෝෂණ කමිටු පළමු රැස්වීම කැදවමින් මහ ඇමති මහීපාල හේරත් කීවේ මාතෘ මරණ සහ ළමා මරණ අවම මට්ටමකට ගෙන එමින් එම සංඛ්‍යා ලේඛන වලට අදාලව සබරගමුව දියුණු රටක දර්ශකයන්ට සම වෙතත් ළමා මාතෘ සහ යෞවන පෝෂණයට අදාල පළාතෙන් හමුවන සංඛ්‍යා ලේඛන පිලිබදව සතුටට පත්විය නොහැකි බවය. මෙම සාකච්ඡා සභාවට පැමිණ සිටි ආරාධිතයින්ට සංග්‍රහ කළ ඇතැම් ආහාර වර්ගද මහ ඇමතිවරයාගේ විවේචනයට ලක්විය."පාන් පිටි කන්න එපා කියලා පුන පුනා අපි කියනවා. ඒත් මේ සංග්‍රහයට ගෙනත් තියෙන්නෙ මොනවද? බිස්කට් වර්ගයි චීසුයි. සිරුරට අහිතකර මේ අරුමෝසම් පිටි කෑම,තෙල් කෑම වෙනුවට ඇයි අඩුකරමින් මේ වගේ සංග්‍රහයකටවත් අපේ හැලපයක් හාල්පිටි අග්ගලා ගෙඩියක් යොදා ගන්න බැරි." මහ ඇමැතිවරයා විමසා සිටියේය."හැලප වගේ දෙයක් භාවිත කරනවනම් ඒක සංග්‍රහය බුක්ති විදින අයගේ ශරීර සෞඛ්‍යටත් හොදයි. ඒ වගේ ඇණවුමක් ස්වයං රැකියාවක් කරන අයෙකුට දීලා ඒ අයගේ අතටත් කිසියම් මුදලක් ලබාදීමටත් ඒ හරහා පුළුවන්."මහ ඇමතිවරයා පෝෂණ කටිටුව අමතමින් සදහන් කළේය.පසුව පැවති සබරගමුවේ පළාත් පාලන ආයතන ප්‍රධානීන්ගේ රැස්වීමක් අතරතුර නැගි සිටි වරකාපොළ ප්‍රාදේශීය සභවේ සභාපති කීර්ති ශ්‍රී විජේතුංග සදහන් කලේ වසර ගණනක් සේවා ස්ථිරයක් නොලැබ බලාපොරොත්තු බිදවැටී සිටි පළාත් පාලන සේවකයින් සියගණනකගේ සේවය ස්ථිර කිරිම පිළිබදව සබරගමු පළාතේ සියලුම පළාත් පාලන ආයතන ප්‍රධානීන්ගේ ප්‍රණාමය මහ ඇමතිවරයාට හිමි වන බවය."ඔබතුමා මේ කළේ පිංකමක්" කිර්ති විජේතුංග සභාපතිවරයා මහ ඇමතිවරයා දෙස බලමින් කීය." නෑ.නෑ. සභාපතිතුමා බෞද්ධයෙකු හැටියට ඒ උතුම් අවස්ථා ප්‍රාර්ථනා කිරීම වරදක් නෙමේ. ඒත් මට ඕනි නැවත නැවතත් ඉපිද මිනිස්සුන්ට වැඩ කරන්නයි. ඒ හින්දා මට නිවන් දකින්නට හෝ බුදු වන්නටයැයි ප්‍රාර්ථනා නොකලට කමක් නැහැ." මහීපාල හේරත් මහ ඇමැතිවරයා කිර්ති විජේතුංග සභාපතිවරයාගේ පිටට තට්ටුවක් දමමින් සදහන් කළේ ය.දොඩම්ගස්ලන්ද ප්‍රදේශයේ මුස්ලිම් ප්‍රජාව වෙනුවෙන් “ඉෆ්තාර්” උත්සවයක් කරු ජයසූරිය ගේ ප්‍රධානත්වයෙන් ගෙවී ගිය සතියේ දී පැවැත්විණි. එය දොඩම්ගස්ලන්ද එ.ජා.ප සංවිධායක එම්.එස් පෙරේරා ගේ සංවිධායකත්වයෙන් පැවැත්විණි. එම අවස්ථාවට එක්සත් ජාතික පක්ෂ සභාපති කබිර් හෂීම් එක් වූ අතර, ඊට සහභාගී වූ 800 කට ආසන්න මුස්ලිම් ජනතාව සමග කරු ජයසූරිය සදහන් කළේ මෙරටෙහි සියළු ජාතින් සහ සියළු ආගමිකයන්ට එකට එක්ව එක්සත් ජාතික පක්ෂය සමග කටයුතු කළ හැකි බවය. මහාමාන්‍ය ඩී.එස් සේනානායක මැතිතුමන් එජාපය ගොඩ නැගුවේ මේ අරමුණෙන් බවත්, අදටත් එය නොනැසී පක්ෂයේ ප්‍රතිපත්තියක් ලෙස ක්‍රියාත්මක බවත් කරු ජයසූරිය පෙන්වා දුන්නේය.පශ්චාත් යුද සමයෙහි ශ්‍රි ලංකාවෙහි සියළු ජාතීන් එකිනෙකාට ගරු කරමින් ජිවත්වනවා මිස කුලල් කා ගැනීමේ බලාපොරොත්තුවක නොසිටින නමුත් කරු ජයසූරිය මෙහිදී පෙන්වා දුන්නේය.ගිය සති අන්තයේ දී කරු ජයසූරිය මහියංගනය හා වියළුව ආසනවල ප්‍රතිසංවිධාන කටයුතු සදහා සහභාගී විය. "එක්සත් ජාතික පක්ෂ ජාතික සංවිධායක දයා ගමගේ" පාර්ලිමේන්තු මන්ත්‍රී හරේන් ප්‍රනාන්දු, හිටපු අමාත්‍ය රවී සමරවීර ඇතුළු පක්ෂ ක්‍රියාකාරීන් රැසක් මේ අවස්ථාවට එක් වූහ. මහියංගන ආසන බල මණ්ඩල රැස්වීමට 1000 කට ආසන්න ක්‍රියාකාරීන් සහභාගී වී සිටියහ. ඌව මැතිවරණ ප්‍රතිඵල මේ රටේ දේශපාලන අනාගතයට බලපාන අන්දම පැහැදිලි කළ කරු ජයසූරිය පැහැදිලි කළේය.නායකත්ව මණ්ඩලය මෙවර රැස්වූ අවස්ථාවේ ඉදිරි මැතිවරණ වෙනුවෙන් දීර්ඝ සැලසුම් සකස් කෙරුණු අතර, මොණරාගල දිස්ත්‍රික්කයේ ප්‍රචාරක කටයතු සැකසීම සදහා මොණරාගල දිස්ත්‍රික් සභාපති පාර්ලිමේන්තු මන්ත්‍රී රන්ජිත් මද්දුමබණ්ඩාර සමඟ දීර්ඝ වශයෙන් විවරණයක යෙදිණ. මෙහිදී ආසන හා දිස්ත්‍රික් කලමණාකරුවන්ගේ ක්‍රියාකාරිත්වය ගැන ද සාකච්ඡා කෙරිණි.එජාපයට අනුබද්ධිත තරුණ වෘත්තියවේදීන්ගේ සංගමයේ ප්‍රධාන නිලධාරීන් ගෙවී ගිය සතියේ දී හමු වූ අවස්ථාවේ දී කරු ජයසූරිය සදහන් කළේ රටේ ඉදිරි දේශපාලන රටාව තුල තරුණ වෘත්තියවේදීන්ට විශාල කාර්යභාරයක් පැවරී ඇති බව ය.මාදුළුවාවේ සෝභිත හිමිපාණන්ගේ මූලිකත්වයෙන් ක්‍රියාකාරිවන සාධාරණ සමාජයක් සදහා වූ ජනතා ව්‍යාපාරය විසින් සංවිධානය කරන ලද සම්මන්ත්‍රණයක් කොළඹ නව නගර ශාලාවේ දී ගෙවී ගිය සතියේ දී පැවැත්විණි. විපක්ෂයේ දේශපාලන නායකයින් රැසක් ඊට එක් වූහ."එක්සත් ජාතික පක්ෂයට අනුබද්ධිත වෘත්තියවේදීන්ගේ සංගමයේ වාර්ෂික සමුළුව පසුගිය දා පැවැති අතර, වෘත්තියවේදීන් රැසක් මේ අවස්ථාවට සහභාගී විය. එක්සත් ජාතික පක්ෂය සෑම විටම කටයුතු කළේ දර්ශනයක් හා සැලැස්මක් ඇතිව වෘත්තිමය පසුබිමක් මත බව මෙහිදී සදහන් කළ කරු ජයසූරිය ඉදිරියේදී එක්සත් ජාතික පක්ෂය ගොඩනැගීමේ කාර්යයේ දී වෘත්තියවේදීන්ගේ පූර්ණ සහයෝගය සහ කැපවීම බලාපොරොත්තු වන බව ද සදහන් කළේය"ඩී.එස් සේනානායක ගුණානුස්මරණ කමිටුව කරු ජයසූරිය ගේ සභාපතීත්වයෙන් රැස් වූ අතර, ඔක්තෝම්බර් 20 දාට යෙදෙන අනුස්මරණ රැස්වීම ගාල්ලේ දී පැවැත්වීමට තීරණය කෙරිනි. රටේ පවතින ජාති ආගම්වාදී ගැටුම්වලට ඩී.එස් දර්ශනයේ ඇති වැදගත්කම හා කාලානුරූප බව කරු ජයසූරිය මෙහිදී පැහැදිලි කළේය.ජාතික නිදහස් පෙරමුණේ දේශපාලන මණ්ඩලය පසුගිය සතියේ සඳුදා බත්තරමුල්ලේ පිහිටි එහි ප්‍රධාන කාර්යාලයේදී හදිසියේම රැස්වුයේ පක්ෂ නායක ඇමැති විමල් වීරවංශගේ ප්‍රධානත්වයෙනි. ජානිපෙ දේශපාලන මණ්ඩලය හදිසියේම රැස් වූයේ පසුගිය 15 වැනිදා නිකුත් කර තිබූ අතුරුදන් වූවන් පිළිබඳ ත්‍රීපුද්ගල විමර්ශන කමිටුවේ බල පරාසය පුළුල් කිරීමට සහ විදේශීය නිරීක්‍ෂකයන් පත් කිරීමට අදාළ ගැසට් නිවේදනයෙන් මතුවන කාරණා ගණනාවක් ගැන සාකච්ඡා කිරීමටය.‘‘මේ ගැසට් නිවේදනය මගින් අතුරුදන් වූවන් පිළිබඳ ත්‍රීපුද්ගල විමර්ශන කමිටුවට සුවිශේෂ බලතල ගණනාවක් ලබාදී තිබෙනවා. එමගින් 2009 මැයි 19 දින අවසන් වූ ආයුධ සන්නද්ධ ගැටුම තුළ සිවිල් වැසියන් මරණයට හෝ අතුරුදහන් වීමට හේතු වූ මූලික තොරතුරු සහ තත්ත්වයන් පිළිබඳව සොයා බලා වාර්තා කිරීමේ බලය එම කමිටුවට දී තිබෙනවා.ඒ වගේම ඉහත සිදුවීම්වලට ජාත්‍යන්තර මානව හිමිකම් සහ මානුෂීය නීතිවලට අනුව යම් පුද්ගලයකු, පුද්ගලයන් සමූහයක් හෝ ආයතනයක් සෘජුව හෝ වක්‍රව වගකිව යුතුද, යන්න පිළිබඳව නිර්දේශ ඉදිරිපත් කිරීමේ බලයත් මේ කමිටුවට ලැබෙනවා. සිවිල් වැසියන්ගේ මරණ, යුද්ධයකදී දෙපාර්ශ්වය විසින් යුදමය ඉලක්කවලට පහරදීමේදී සිදු වූ ඒවා බව ජාත්‍යන්තර යුද නීතිවලට අනුව පැහැදිලිව හඳුනාගත හැකිද, යන්න සහ එම අනතුරු හිතාමතා හෝ එසේ නොවන ආකාරයකට යුදමය වාතාවරණයක පිළිගත් නීතිරීති යටතේ සිදුවූවාද යන්න පිළිබඳ මතයක් පළ කිරීමේ බලයද මේ ගැසට් නිවේදනයෙන් ඉහත කමිටුවට ලබා දී තිබෙනවා.එසේම ශ්‍රී ලංකාවේ හමුදා, ඉලක්ක වෙන් කොට හඳුනා ගැනීම, යුදමය අත්‍යවශ්‍යතාව සහ අවශ්‍ය අනුපාතයට බලය පාවිච්චි කිරීම ආදී යුද ගැටුම්වලට අදාළ නීති සහ ජාත්‍යන්තර මානුෂීය නීතිවල මූලධර්මවලට එකගව කටයුතු කළාද, එසේ නැතහොත් ඒවා නොසලකා කටයුතු කළාද, යන්න පිළිබඳව මතයක් ඉදිරිපත් කිරීමේ බලයත් මේ විමර්ශන කමිටුවට ලැබී තිබෙනවා. මේ තමයි එම කමිටුවට ඉහත ගැසට් නිවේදනයෙන් ලැබී ඇති සුවිශේෂී බලතල’’ දේශපාලන මණ්ඩල සභික, හිටපු සංස්කෘතික කටයුතු අමාත්‍ය පියසිරි විජේනායක පෙන්වා දුන්නේය.චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af1407271</link>
    <topic>වන්නි‍යෙත් වැද්දෝ</topic>
    <author>නුවන් ගන්කන්ද - එස්. ප්‍රියන්ත</author>
    <content>මෑත කාලයක් වන තුරු සැලකුණේ මෙරට වැදි ජනතාව සිටින්නේ ඌව පළාතේ ගම්මාන කිහිපයක පමණක් බවය. එහෙත් මීට වසර කිහිපයකට පෙර මඩකලපුව හා ත්‍රිකුණාමලය යන දිස්ත්‍රික්කවලින් ‘මුහුදු වැදි’ ජනතාව හඳුනාගැනීමත් සමඟ එම මතය වෙනස් විය. මෙරට ආදිවාසී අධ්‍යයන ඉතිහාසයේ ප්‍රථම වරට වවුනියාව, කිලිනොච්චි, මන්නාරම හා මුලතිවු දිස්ත්‍රික්ක අයත් වන්නි ප්‍රදේශයේ ආදිවාසී වැදි ජනතාව සිටින්නේද පිළිබඳව ‘සිළුමිණ’ පුවත්පත කළ ගවේෂණයක් පහතින් පළවේ. වන්නියේ ආදිවාසී වැදි ජනතාව පිළිබඳ මෙවැනි අධ්‍යයනයක් මෙරට ආදිවාසී අධ්‍යයන ක්ෂේත්‍රයේ සිදු කරන්නේ ප්‍රථම වතාවටය.වවුනියාවේ සිට උතුරට ඒ-9 මාර්ගය ඔස්සේ ගමන් කළ අපි මෙරට එක් යුගයක දේශසීමාවක් බවට පත්ව තිබූ ඕමන‍්තෙයි පසුකර කිලෝමීටර් විස්සක පමණ දුරක් ගෙවා පුලියන්කුලම වෙත ළඟා වූයෙමු. අනතුරුව පුලියන්කුලම හන්දියෙන් හැරී මුලතිව් මාර්ගයේ ගමන් කළ අපේ ඉලක්කය වූයේ තවත් කිලෝ මීටර් තිහක පමණ දුරින් පිහිටි ඔඩ්ඩුසුඩාන්ය.ඔඩ්ඩුසුඩාන් නගරය හමුවීමට පෙර අපි නෙදුන්කර්නී ප්‍රදේශය පසු කළෙමු. උතුරු පළාතේ වන්නි ප්‍ර‍දේශයට අයත් මේ සෑම ප්‍රදේශයක්ම ඊළමට ඓතිහාසිකව අයත් බවට දෙමළ ඊළාම්වාදීහු අයිතිවාසිකම් කියති. අවසන් වූ දශක තුනක ඊළාම් යුද්ධයේ දී කොටි ත්‍රස්තවාදීන් මේ ප්‍රදේශ පුරා භීෂණයත් රුධිරයත් වැගිරවූයේ දෙමළ නිජබිමක් බව කියමිනි.නෙදුන්කර්නි පසුකර ඔඩ්ඩුසුඩාන් වෙත ළඟාවෙද්දී අපට මාර්ගය දෙපස දක්නට ලැබ‍ුණේ අපූරු දසුනකි. මාර්ගය දෙපස ජනතාව සිය ගණනින් රැස්ව සිටියහ. පිරිමි හැමකෙනකුම අත කොළ අතු මිටියක් තිබුණි. ඇතැම්හු කොළ අතු වලින් සැරසී සිටියේ වැද්දන්‍ සේය.“ඔඩ්ඩුසුඩාන්වල නෙමෙයි දඹානෙ ඉන්නවා වගෙයි දැනෙන්නෙ” මේ වැදි දර්ශනය දුටු අප සමඟ සිටි මිතුරෙක් කීවේය.අපගේ ගමනේ අරමුණ වූයේ ඔඩ්ඩුසුඩාන් හි පිහිටා තිබෙන තාන්තෝන්ඩි ඊශ්වරා කෝවිලය. කොළ අතු රැගත් හා පැලඳගත් ආදිවාසී පෙනුමැති ජනතාව ද ගමන් කළේ එම කෝවිලටමය. මෙම කෝවිල ඔඩ්ඩුසුඩාන් ප්‍රදේශයේ තිබෙන ප්‍රධානම හින්දු කෝවිල ලෙස සැල‍ෙක්. කොළ අතු රැගෙන පැමිණි සියළු දෙනා කෝවිලේ ළි‍ඳෙන් ශරීරය හා කොළ අතු සෝදා ගන්නවාද දැකගත හැකි විය.“ඇයි ඔයාලා කොළ අතු අරගෙන එන්නෙ? ඇයි නාන්නෙ?” අපි ඔවුන්ගෙන් විමසුවෙමු.“අද තමයි වේට්ටෙයි තිරුවෙලා එහෙම නැත්නම් වේදර් තිරුවෙලා දවස. ඒකට අපි සූදානම් වෙනවා.”එම සූදානම ගැන අපගේ විමසුමට පිළිතුරු දුන් ඔවුන් අනතුරුව කෝවිලට මඳක් ඈතින් පිහිටි කැලෑව දෙසට ‍ගොස් එක් තැනකට රැස් වූහ.අනතුරුව තාන්තෝන්ඩි ඊශ්වරා කෝවිල තුළට ගිය අප මුලින්ම හමුවූයේ කෝවිලේ ප්‍රධාන භාරකරු වන නඩරාජා රාජා රාම් කුරුක්කල්තුමාය. කෝවිලේ ඉතිහාස කථාව විමසූ විට කුරුක්කල්තුමාගෙන් ලැබුණේ මෙවන් පිළිතුරකි.“මේ ‍කෝවිලේ ඉතිහාසය අවුරුදු සිය ගණනක් වෙනවා. ඉස්සර මේ පැත්තෙ වැද්දො ඉඳල තියෙනවා. ඒ කාලෙ මේ කෝවිල තියෙන භූමිය කුඹුරු වගාව කරපු බිමක් උනත් එක සැරයක් කුරක්කන් වගා කරලා තියෙනවා. ඊට පස්සෙ අස්වැන්න ගන්න කැපුවත් පහුවෙනිදා වෙද්දි කුරක්කන් වැවිලා තිබිලා.දින කීපයක්ම ඔය විදිහට කපන්න කපන්න නැවත නැවතත් කුරක්කන් වැවිලා. කරන්නම දෙයක් නැති තැන ගිනි තියලා. එහෙම කරලා තියෙන්නෙ වී වගාව කරන්න ඕන නිසා. ගිනි තියලා පහුවෙනිදා ඇවිත් බලද්දි ඔක්කොම ගිනිගත්තත් එක තැනක් විතරක් ගිනි අරගෙන නැතිව කුරක්කන් ඉතිරි වෙලා තිබිලා.ඊට පස්සෙ උදැල්ලක් අරගෙන ඉතිරි වුණ කුරක්කන් පඳුරු ටික උදලු ගාලා ලොකුවට හැදිලා තිබුණ කුරක්කන් පඳුරක් උදුරන්න උදැල්ලෙන් බිමට කොටද්දි ටාං ගාලා ශබ්දයක් ඇවිත්. ඊට පස්සෙ හොඳින් බලද්දි තමයි දැකලා තියෙන්නෙ ‍ෙපාළව යට තියෙන ගල් ප්‍රතිමාවක්.උදළු පාර වැදුණ තැන ගල ටිකක් කැඩිලා. එතිනින් ලේ ඇවිත් තියෙනවා. ඊට පස්සෙ ඒ වගා කටයුතු කරපු වැදි අය මේ ශෛලමය ප්‍රතිමාව ගොඩ අරන් වඳින්න පටන් අර‍ෙගන. පස්සෙ කෝවිලක් හදලා. මෙතන ගොඩක් හාස්කම් තියෙනවා. මිනිස්සුන්ගෙ ගොඩක් ප්‍රශ්නවලට විසඳුම් ලැබෙනවා.” කුරුක්කල්තුමා ‍කෝවිලේ ආරම්භය පැහැදිලි කළේය.වෙනත් හින්දු කෝවිල් මෙන්ම තාන්කෝන්ඩි ඊශ්වරා කෝවිල ද වාර්ෂිකව පවත්වන පූජාවට කියනු ලබන්නේ ‘තිරුවිලා දිනම්’ ලෙසයි. ඔඩ්ඩුසුඩාන් කෝවිලේ දින 16ක් පුරා මෙම පූජා උත්සවය පැවැත්වේ. එම කාලයට ඔඩ්ඩුසුඩාන් ප්‍රදේශයම සැණකෙළි සිරියක් ගනී. දැන් යුරෝපා ආදි රටවලට සංක්‍රමණය වී පදිංචි වී සිටින ඔඩ්ඩුසුඩාන්හි හින්දු භක්තිකයෝ පවුල් පිටින් මේ සමයේ දී සිය නිවාඩුව ගතකිරීම සඳහා ශ්‍රී ලංකාවට පැමිණීම සිරිතක් කරගෙන තිබේ.දින 16ක් පුරා පැවැත්වෙන තිරුවිලා උත්සවයේ 10 වන දිනය නම් කර ඇත්තේ “වේට්ටෙයි තිරුවිලා” හෙවත් “වේදර් තිරුවෙලා” ලෙසය. වේට්ටෙයි හෝ වේදර් යනු “දඩයම හා වැදි යන අර්ථය සහිතය. එසේම මේ උත්සවය පැවැත්වෙන්නේ වැදි සමාජයක් සිහි ගන්වන ආකාරයෙන් වීම විශේෂත්වයකි.“වැදි චාරිත්‍ර ඉටු කරන්න වැදි පවුල් මෙහෙ ඉන්නවාද?” යන අපගේ ප්‍රශ්නයට පිළිතුරු දීමට ඉදිරිපත් වූයේ එස්.නිමලබාලගුරු මහතාය. වෘත්තියෙන් අධ්‍යාපන නිලධාරියෙකු වන ඔහු කෝවිල් භාරකාර මණ්ඩ‍ලයේ සභාපතිවරයා වේ.“ඉස්සර මේ පැත්තෙ ඉඳල තියෙන වැද්දො දවසක් සිව දෙවියන්ව හමු වෙලා ඉල්ලලා තියෙනව කැලේදි තමන්ව වන සතුන්ගෙන් ආරක්ෂා කරල මී පැණි දඩමස් වැඩියෙන් ලබා දෙන්න කියලත් තමන්ගෙ හේන් වන සතුන්ගෙන් ආරක්ෂා කරල දෙන්නත් කියල.ඒ වෙනුවට දෙයියන්ට මී පැණි දඩමස් දෙන්නත් වැද්දො පොරොන්දු වෙලා. දෙයියොත් වැද්දන්ගෙ ඉල්ලීම පිළි අරන් ඉෂඨ කරල දීලා. ඊට පස්සෙ සිව දෙවියො ඒ කාලෙ වරින් වර කැලේට ගිහින් වැද්දො හමුවෙලා මීපැණි පලතුරු එහෙම අරගෙන එනවලු.ඒත් දෙයියන්ගෙ මේ ගමනට දේවිය පුලෝගනී කැමැති වෙලා නැහැ. ඉතින දෙවියො හොරෙන් ගිහින් තියෙන්නෙ. තමන්ගෙ අකමැත්ත පිට ගිය නිසා දෙවියෝ කෝවිලෙන් එළියට ගිය ගමන් දේවිය දොර වහල. වැද්දන්ගෙන් මී පැණි දඩමස් අරගෙන දෙයියො ආවාම දේවිය දොර අරින්නෙ නැහැ.එතකොට සිව දෙවියෝ ගොඩක් කනිපින්දම් කියල බැගෑපත් වෙලා කළ වරදට සමාව ඉල්ලලා තමයි දොර ඇරගෙන තියෙන්නෙ. ඉතින් මේ සිදුවීම වර්තමානයේදීත් වේට්ටෙයි (වේදර්) තිරුවිලා දවසේ චාරිත්‍රයක් විදිහට අපි නැවත රඟදක්වනවා. හැබැයි දැන් මේ පළාතෙ වැද්‍දො නම් නැහැ” නිමලබාලගුරු මහතා පැවසුවේය.වේට්ටෙයි තිරුවිලා දිනය සැමරීම සඳහා සැදී පැහැදී සිටින හින්දු බැතිමතුන් කෝවිල අවට දක්නට ලැබේ. ඔවුහු කැලෑවට වැදී තමන් විසින් රැගෙන එනු ලැබූ කොළ අතුවලින් සැරසී අඟුරු කුඩු ශරීරය පුරා තවරාගෙන වැද්දන් ලෙස සැරසේ. මේ අතර කෝවිල තුළ රැඳී සිටින පිරිස ඊශ්වරා දෙවියෝ කැලෑවට වැඩම කිරීමට සැරසෙති.එනම් අතීතයේ සිව දෙවියන් මී පැණි හා දඩමස් සොයා වැද්දන් හමුවීමට, වනයට ගිය ගමන නැවත නිරූපණය කිරීමටය. මුලින්ම දෙවියන් වෙනුවෙන් සිදු කරන පූජා විධි ඉටු කිරීමෙන් පසු දෙවියෝ වැද්දන් හමුවීමට කැලෑ වදිති.එය නිරූපණය කිරීම සඳහා කෝවිලේ සිටින කුරුක්කල්වරු දෙවියන් සුදු අශ්ව පිළිමයක් මත තබා ඔසවාගෙන කෝවිලෙන් පිටතට රැගෙන යති. අනතුරුව කෝවිල් භූමියෙන් නික්ම ගමන් කරන මේ පෙරහර කැලෑ ප්‍රදේශයක දී නවතයි. අනතුරුව එහි රැස්ව සිටින වැදි ජනතාව දෙවියන්ව භාර ගනී.අනතුරුව වැද්දන් ලෙස සැරසුණු සිය ගණනක් පිරිස අලංකාරව ආවරණය කරන ලද ස්ථානයට දෙවියන් කැඳවාගෙන යති. එහිදී කැලෑවේ සිට රැගෙන එනු ලැබූ මී පැණි දඩමස් හා පලතුරු වැද්දෝ දෙවියන්ට පූජා කරති. ඇතැමුන් හැබෑ දඩමස් වෙනුවට කහ සහ හුනු එක් කර රතුපැහැ වර්ණය හදා ඒවා කපු පුළුන් මත තවරා කෘත්‍රිම දඩමස් සකස් කර පූජා කරයි. ඒවා ලබා ගැනීමෙන් පසු නැවත දෙවියෝ කෝවිල කරා එන්නේ වැද්දන්ගේ කර මතිනි. එහෙත් ඒ එන විට කෝවිලේ ප්‍රධාන දොරටුව වසා ඇත. එබැවින් කෝවිලේ දොරට තට්ටු කරන දෙවියෝ,“දේවිය දොර අරින්න” යැයි ඉල්ලා සිටිති.“මට බැහැ දොර අරින්න මම එපා කියද්දි, මම කියන දේ අහන්නෙ නැතිව ඔහේ කැලේට ගියා. මට බැහැ දොර අරින්න” එහෙත් සිව දෙවියන්ගේ බිරිය සිටින්නේ දෙවියන් වැද්දන් සමඟ යාම පිළිබඳව දැඩි කෝපයෙනි.“මම වැරදි ගමනක් ගියෙ නැහැ. මම පැණි ගේන්න ගියේ. මේ බලන්න මම ඒවත් අර‍ෙගන ආවේ. මට සමාව දීලා දොර අරින්න ආයි මම ඔයා එපා කියද්දි යන්නෙ නැහැ” දොරකඩ සිටින දෙවියෝ බැගෑපත් වෙති.“එහෙනම් අදට සමාව දීලා දොර අරින්නම්. හැබැයි ආයිත් මම එපා කියද්දි යන්න එපා” යැයි කියන දේවිය අනතුරුව කෝවිලේ ප්‍රධාන දොරටුව විවෘත කරන්නීය. ඒ සමඟ දෙවියෝ වැදි ජනතාව ද සමඟ කෝවිල තුළට යති. ඉන්පසු සුපුරුදු ලෙස හින්දු ආගමික වතාවත් සිදු කෙරෙති.අද වන විට වැදි චාරිත්‍රවලට පමණක් සීමා වුවද අතීතයේ දී මෙම ප්‍රදේශයේ ද වැදි ජනාවාස තිබී ඇතැයි කීවේ ප්‍රදේශවාසියෙකු වන එස්.සිවපෙරුමාල් මහතාය. දැනට ජීවිතයේ සැඳෑ සමය ගෙවන ඔහු දන්නා පරිදි මෙහි ඉතිහාසය මෙසේය.ඔඩ්ඩුසුඩාන්වලට නුදුරින් පිහිටි පාවට්ටිවලෙයි නමැති කන්ද (මලෙයි යනු දෙමළ භාෂාවෙන් කන්දයි) වැදි ජනාවාසයක් පැවති ස්ථානයකි. අද එහි ගල්ගුහා හා ශෛලමය නටබුන් ඇතැයි පැවසේ. කන්දේ වාසය කළ වැද්දන්ට දිනක් කන්දෙ යම් තැනක වළ දමා තිබූ නිධානයක් හමුවී තිබේ.එම නිධානයෙන් ලැබෙන මුදලින් ඔවුහු කෝවිල් තුනක් ඉදිකරති. එක් කෝවිලක් වන්නේ පනිනිඩ්‍රාන් අම්මාල් කෝවිලයි. අනෙක සම්මලන්කුලම් පුල්ලෙයාර් කෝවිලයි. තෙවන කෝවිල වන්නේ ඔඩ්ඩුසුඩාන් තාන්කෝන්ඩි ඊශ්වරා කෝවිලයි. වේට්ටෙයි හෙවත් වේදර් තිරුවෙලා උත්සවය නොකඩවා වාර්ෂිකව සිදු කරන්නේ මෙම කෝවිල් සෑදීම සඳහා අතීතයේ වැදි ජනතාව දැක්වූ දායකත්වයට ඔවුන්ගේ අයිතියක් වශයෙනි.මෙම වේට්ටෙයි (වේදර්) තිරුවිලා උත්සවය පැවැත්වුණු අවස්ථාවේ ප්‍රදේශයම කොළ අතු ඇඳගත් වැද්දන්ගේ භූමියක් බවට පත්ව තිබුණි. එවැනි දර්ශනයක් දඹානේදීවත් දකින්නට ලැබෙන්නේ නැත. එහෙත් උත්සවය අවසන් වීමෙන් පසු සිය වැදි සැරසිලි ගලවා දැමූ සිය ගණනක් පිරිස වැදිකමෙන් අත්මිදුනහ.පැරණි ඓතිහාසික මූලාශ්‍රයන්ට අනුව ශ්‍රී ලංකාවේ වන්නි ප්‍රදේශයේ ද (යාපනය හා අනුරාධපුර රාජධානිය අතර ප්‍රදේශය) අතීතයේ වැද්දන් වාසය කර තිබේ. ඔඩ්ඩුසුඩාන් කෝවිලේ ඉහත සඳහන් වාර්ෂික උත්සවය එම ප්‍ර‍දේශයේ අතීතයේ ප්‍රදේශයේ ආදිවාසී වැදි ජනතාව සිටි බවට සාක්ෂියකි.නඩරාජා රාම් කුරුක්කල්තුමා හා නිමල බාලගුරු මහතාඑහෙත් එම උත්සවයට සහභාගි වූ ජනතාවගෙන් වර්මානයේදීත් වැදි ජනතාව හෝ ඔවුන්ගේ පැවතෙන්නන් දැකිය හැකිදැයි විමසූ විට ඔවුන්ගෙන් ලැබුණු පිළිතුර වූයේ එවැන්නන් නොමැති බවය. අතීතයේ දී පමණක් වැද්දන් වාසය කර ඇති බවය.මෙහිදී පැනනඟින ගැටලුව වන්නේ අතීතයේ වැද්දන් ප්‍රදේශයේ ජීවත්ව සිටියා නම් ඔවුන්ට කුමක් වූයේද? යන්නය. ඔවුන්ගෙන් පැවතෙන්නන් නොමැති ද? යන්නය.මෙරට වැද්දන් ජීවත්වන්නේ ඌව පළාතේ දඹාන, රතුගල, හෙන්නානිගල හා පොල්ලෙබැද්ද යන ප්‍රදේශවල පමණක් බව මෙරට මෑත යුගයේ මතය විය. එහෙත් ඒ මතය වෙනස් වූයේ මඩකලපුව හා ත්‍රිකුණාමල දිස්ත්‍රික්කවලින් නැ‍ඟෙනහිර වෙරළබඩ ආදිවාසීන් හෙවත් මුහුදු වැද්දන් හඳුනාගැනීමත් සමඟය.ඓතිහාසික මූලාශ්‍ර අනුව නැ‍ඟෙනහිර වෙරළබඩ ආදිවාසීන් හෙවත් මුහුදු වැද්දන් එම ප්‍රදේශවලින් හඳුනාගත්තේත් ඔවුන් පිළිබඳ දැනුම මෙරටට සමාජගත කිරීමට පුරෝගාමී වූයේ ද මෙම ලේඛකයන් දෙදෙනාමය.මුහුදු වැද්දන් පිළිබඳ අධ්‍යයනයේ දී ද අතීතයේ නැ‍ඟෙනහිර පළාතේ සිටි බවට සඳහන් වැදි ජනතාවට කුමක් වූයේ ද? හා ඔවුන්ගෙන් පැවතෙන්නන් නොමැතිද? යන ගැටලුව මතුවිය.එහිදී අප අධ්‍යයන කටයුතු සිදු කළේ ප්‍රධාන අනුමාන තුනක මතය. එයින් පළමුවැන්න නැ‍ඟෙනහිර පළාතේ අතීතයේ විසූ ආදිවාසී ජනතාව සියලු ‍ෙදනා සමූල ඝාතනයක් මඟින් විනාශ කිරීම නිසා ඔවුන්ගෙන් පැවතෙන්නන් දක්නට නොමැති බවය.දෙවැනි උපකල්පනය වූයේ අතීතයේ විසූ වැදි ජනතාව වසංගතයක් වැනි රෝගී තත්ත්වයක් හේතුවෙන් සහමුලින්ම විනාශ වීම නිසා ඔවුන්ගෙන් පැවතෙන්නන් නොමැති බවය. එහෙත් ශ්‍රී ලංකා ඉතිහාසයේ මානව වර්ගයක් සමූල ඝාතනය කිරීමක් පිළිබඳව සාක්ෂි ලැබෙන්නේ එක් අවස්ථාවක පමණි.එය ද ජනශ්‍රැතියෙනි. කුමන වනයේ වැද්දන් නිට්ටෑහෙල නම් ස්ථානයේ දී එහි සිටි නිට්ටෑවන්ව සමූල ඝාතනය කළ බවට එයින් පැවසේ. ඒ හැර අන් සාධක නොමැති හෙයින් මුල් අනුමානය අත්හරිනු ලැබුවෙමු. දෙවැන්න කිසියම් වසංගත තත්ත්වයක් නිසා නැ‍ඟෙනහිර ආදිවාසී ප්‍රජාව විනාශ වීමයි.එහෙත් එවැනි සාක්ෂි ද නොමැති නිසා එම අනුමානය ද අත හැරීමට සිදුවිය. අප තුන්වන උපකල්පනය ලෙස තෝරාගත්තේ අතීතයේ ජීවත් වූ ආදිවාසීන්ගෙන් පැවතෙන්නන් වර්තමානයේ දී සිය පැරණි සංස්කෘතියෙන් මිදී වෙනත් සංස්කෘතියකට අව‍ශෝෂණය වීම හේතුවෙන් එම ප්‍රජාව වර්තමානයේ දක්නට නොමැති බවය. එම උපකල්පනය මත කටයුතු කළ අපට නැ‍ඟෙනහිර පළාතේ මුහුදු වැද්දන් හඳුනාගැනීමට හැකිවිය. ලබන සතියේ වන්නියේ වැද්දන් සමූල ඝාතනය කරලා ද? වසංගතයකින් විනාශ වී ගිහින්ද?නුවන් ගන්කන්ද - එස්. ප්‍රියන්තඡායාරූප. එස්. ප්‍රියන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af1407272</link>
    <topic>මොනරාගල දැන් පොහොසත්</topic>
    <author>සටහන හා සේයාරූ</author>
    <content>රතුගල විදුලි යෝජනා ක්‍රමය මහින්ද රාජපක්ෂ ජනාධිපතිතුමා අතින් විවෘත කළ අවස්ථාව. විදුලි බල ඇමැතිනි පවිත්‍රා වන්නිආරච්චි හිටපු මහ ඇමැති ශෂීන්ද්‍ර රාජපක්ෂ හා විදුලිබල මණ්ඩලයේ සාමාන්‍යාධිකාරි ශවින්ද්‍රනාත් ප්‍රනාන්දු මහතා ද මෙම අවස්ථාවට එක්වූහ.අපි ජීවත්වෙන්නේ හුඟක් කරදර මැද බිබිල රතුගල ගමේ. මේ ගමට බිබිලෙ ඉඳන් කිලෝ මීටර් 30 ක් දුරයි. මොනරාගලට අපේ ගමේ ඉඳන් කිලෝමීටර් 80 ක් විතර තිබෙනවා.අපේ මේ දුෂ්කර ගමට ලයිට් ලැබෙයි කියලා කවදාවත් හිතුවෙ නැහැ. අපිට විතරක් නෙමෙයි මේ පැත්තේ ගම් 31 කට ලයිට් ලැබුණා. රතුගල අපිට ලයිට් ලැබුණේ අපේ රතුගල ආදි වාසී නායක තුමයි බිබිල රතුගල ශාන්ත පුතයි ජනාධිපතිතුමා හමුවී අපේ දුක කීමේ ප්‍රතිඵලයක් ලෙසයි.මෙහෙම ගමේ සාමාන්‍ය ජනතාව දෙදෙනෙක් කළ ඉල්ලීමට ප්‍රතිචාර ලෙස මේ පැත්තේ ගම් 31 කට ලයිට් දුන්නු එක අපිට අදහා ගන්නත් බැහැ. මේ වගේ දුෂ්කර ගමක දෙන්නෙක් එතුමා හමුවී කළ ඉල්ලීම එතුමා පිළිගත් එක, අපේ සියලු විපක්ෂ නායකයන්ටත් හොඳ ආදර්ශයක්.සමහර නිලධාරීන් මේ ගම්වලට ලයිට් දෙන එක පාඩුයි කියලා මුලදී කියලා තිබුණා. ඒත් පසුව ජනාධිපතිතුමාත් ශෂින්ද්‍ර මහ ඇමැතිතුමාත් උනන්දු වෙලා අපිට ලයිට් දුන්නා. කෝටි 30 ක් වැය කරලා ජනාධිපතිතුමාත් ශෂින්ද්‍ර රාජපක්ෂ මහත්තයත් කරපු ඒ වැඩේට ගම් 31 ක 10000 ක් පමණ දෙනා ඒ දෙපොළට පින් දෙනවා. මේ අදහස අපට පළ කළේ රතුගල ගල්ගමුව ජේ.ඇම්‍. සෙනෙවිරත්න මහතායි.රතුගල ආදිවාසී නායක සුදාලා වන්නිලැත්තන් සමඟ රතුගල ශාන්ත මුදලාලි විදුලිය ලැබුණු ආදිවාසී නායකයාගේ නිවෙස අසලදීදැන් අපිටත් රූපවාහිනි බලන්න පුළුවන් රතුගල දරුවෝ ලොකු සතුටකින්බිබිල - රතුගල ඉඟිනියාගල නව මාර්ගය ඉදිවෙමින්කලක් අපේ රටේ දුප්පත්කම වැඩිම දිස්ත්‍රික්කය කුමක්ද යැයි ඇසුවොත් දුන් උත්තරය වුණේ මොනරාගලයි. නමුත් අද ඒ උත්තරය වැරැදිය. අද මොනරාගල, රටේ සියලු පහසුකම් ඇති ඉහළම යටිතල පහසුකම් ඇති පොහොසත් දිස්ත්‍රික්කයක් බවට පත්වෙමින් තිබේ.ඒ අනුව මොනරාගල දිස්ත්‍රික්කයේ සංවර්ධනයට 2009 සිට 2013 දක්වා කාලයේදී ආයෝජනය කරන ලද මුළු මුදල රුපියල් දස ලක්ෂ 10701 කි.මොනරාගල දිස්ත්‍රික්කයේ මුළු ජනගහනය ලක්ෂ 5 කට ආසන්න ය‍. ප්‍රාදේශීය ලේකම් බල ප්‍රදේශ 11 ක් වන මේ දිස්ත්‍රික්කයේ ගම්මාන සංඛ්‍යාව 1326 කි. එම ගම්මාන සියල්ල සඳහා මේ වනවිට මහින්ද චින්තනය යටතේ හා ඌව උදානය යටතේ විදුලි බලය ලබාදීමට පියවර ගෙන තිබේ.2005 වනවිට‍ මොනරාගල දිස්ත්‍රික්කයේ විදුලිය තිබුණේ මුළු ජනගහනයෙන් සියයට 47 කි. නමුත් 2014 වනවිට මොනරාගල දිස්ත්‍රික්කයේ මුළු ජනගහනයෙන් සියයට 87 කට පමණ විදුලිය ලබාදී ඇත.ඌව උදානය යටතේ මේ වනවිට ඌව පළාතේ හිටපු ප්‍රධාන අමාත්‍ය ශෂින්ද්‍ර රාජපක්ෂ මහතාගේ මෙහෙයවීම යටතේ මොනරාගල හා බදුල්ල දිස්ත්‍රික්කවලට විදුලිය ලබාදීම පිණිස රුපියල් දස ලක්ෂ 7600 ක් වැයකර තිබේ.පසුගිය සමයේ මොනරාගල දිස්ත්‍රික්කයේ ක්‍රියාත්මක වූ විශාලතම විදුලි ව්‍යාපෘතිය වූයේ බිබිල රතුගල විදුලි ව්‍යාපෘතියයි. ඒ සඳහා ඌව උදානය යටතේ වැයකර ඇති මුදල රුපියල් දස ලක්ෂ 306 කි.2010 ඔක්තෝබර් 18 වන දින ජනාධිපති සම්බන්ධීකරණ අධ්‍යක්ෂ අමරසිංහ කුඩගල්ආර මහතාට රතුගල ආදිවාසී නායක සුදාල වන්නිලැත්තන්ගෙන් දුරකථන ඇමතුමක් ලැබුණි.ඔහු තම මිතුරකවූ රතුගල ශාන්ත මුදලාලි සමඟ පැමිණ ඔවුන්ට මහින්ද රාජපක්ෂ ජනාධිපතිතුමා හමුවීමට අවස්ථාව ඉල්ලා සිටියහ. පසුව ඔවුනට ජනාධිපතිතුමා හමුවීමට අවස්ථාව ලැබිණි. එහිදී ඔවුන්ගේ ඉල්ලීම වූයේ මොනරාගල බිබිල රතුගල දුෂ්කර ගම්මාන 31 කට විදුලිය ලබාදෙන ලෙසයි.පසුව ජනාධිපතිතුමාගේ උපදෙස් පරිදි දිගුකලක් විදුලි බල ඇමැතිවරුන්ව සිටි අමාත්‍යවරු හා විදුලිබල මණ්ඩලයේ බලධාරීන් සමඟ සාකච්ඡා කිරීමේ ප්‍රතිඵලයක් ලෙස ඌව හිටපු මහ ඇමැති ශෂීන්ද්‍ර රාජපක්ෂ මහතාගේ අදහසක් පරිදි ක්‍රියාත්මක ‘ඌව ‍උදානය’ යටතේ රතුගල ගම්මාන 31 ට විදුලිය ලබාගැනීමට අවස්ථාව ලැබුණි.‍ඒ අනුව මේ රටේ ආදි වාසීන්ට ප්‍රථම වරට විදුලිය ලබාදෙමින් ඒ රතුගල විදුලි යෝජනා ක්‍රමය 2014 ජ‍ූනි 23 වැනිදා ජනතා අයිතියට පත්විය.එදා මෙදා තුර පැවැති සාකච්ඡා හා ක්‍රියාකිරීම් මත මහින්ද රාජපක්ෂ ජනාධිපතිතුමාගේ උපදෙස් හා මගපෙන්වීම මත ඌව ප්‍රධාන අමාත්‍ය ශෂීන්ද්‍ර රාජපක්ෂ මහතාගේ මෙහෙයවීම යටතේ රතුගල විදුලි ව්‍යාපෘතිය සාර්ථක කර ගැනීමට හැකි විය.අරුල උහන, මුල්ලේගම, රන්පහ අරාව, රත්මල්ගම ඇල්ල, නෙල්ලියද්ද, පේලියගම, බුබුළුයාය, නෙල්ලියද්ද හදබිම - 06, රතුගල ගල්ගමුව, ගල්ගමුව - 02, මීයන්තලාව, නවසිරිපතන, නිල්ගල මල දඹේ, නිල්ගල සේරාව, නිල්ගල, වැද්දාබැඳිහින්න, බුළුපිටිය පේරාණ, පිටකුඹුර දිගුව, කරාඬුගල, හැකලන්දෙනිය, බුළුපිටිය වසම, හමානාව, මැදලන්ද, කරාඬුගල මහගම හා කරාඬුගල පිටවෙල ආදී ගම්මාන 31 ක නිවාස 1391 ක් මහින්ද රාජපක්ෂ ජනාධිපතිතුමා අතින් ජනතා අයිතියට පත් කර විදුලියෙන් ආලෝකවත් වීම ආරම්භ විය.මෙය කෙතරම් බැරෑරුම් අතිශය භාරධූර මෙහෙයක් ද යන වග එහි ඇති දුර ප්‍රමාණයෙන් විද්‍යාමාන වේ. විදුලි යෝජනා ක්‍රම එනම් ට්‍රාන්ස්ෆෝමර් 20 කි. අඩු සැර විදුලි මග කිලෝමීටර් 145 කි. වැඩි සැර විදුලි මග කිලෝමීටර් 52 කි.මෙතෙක් කල් මොනරාගල දිස්ත්‍රික්කයේ සංවර්ධනයට ප්‍රධාන බාධාවක් වූයේ මාර්ග සංවර්ධනයේ දුර්වලතාවයි. නමුත් පසුගිය වසර පහ ඇතුළතදී මොනරාගල දිස්ත්‍රික්කයේ මාර්ග කිලෝමීටර් 365 ක් පුළුල් කර කාපට් අතුරා සංවර්ධනය කර තිබේ.මීට අමතරව මොනරාගල - බිබිල මාර්ගය, මොනරාගල - වැල්ලවාය මාර්ගය, මොනරාගල - සියඹලාන්ඩුව මාර්ගය ආදී ප්‍රධාන මාර්ග ද සංවර්ධනය කර තිබේ. ඊට අමතරව දැන් බිබිල පිටකුඹුර රතුගල නාමල්ඔය ඉගිනියාගල මාර්ගය ද කිලෝ මීටර් 60 ක් දුරට අඩි 40 ක් පළලට සංවර්ධනය කරමින් පවතී.මොනරාගල රෝහලේ නව ගොඩනැඟිල්ලබිබිල රෝහලේ නව ගොඩනැඟිල්ලබිබිල සංස්කෘතික මධ්‍යස්ථානයබිබිල යසෝධරා බාලිකා විද්‍යාලයයගල්ගමුව රතුගල මහින්දෝදය විද්‍යාගාරයමොනරාගල නව දිස්ත්‍රික් මහලේකම් කාර්යාලයමේ සඳහා සම්පූර්ණ වියදම රුපියල් කෝටි 465 කි. මේ නිසා බිබිල රතුගල සිට නාමල්ඔය හරහා ඉගිනියාගල දක්වා පිහිටි ගම්මාන 50 ක පමණ ජනතාවකට ප්‍රවාහන පහසුකම් ලැබේ. මෙහි ආදි වාසී ගම්මාන 31 කට අධික ගණනක ද තිබීම විශේෂත්වයකි. මේ මාර්ගය පිළිබඳව විශේෂත්වය වන්නේ මෙතෙක් කල් අඩි 8 ක් ව තිබූ මාර්ගය පුළුල් වී අඩි 40 ක් පලළ මහ පාරක් බවට පත්වීම රතුගල ආදිවාසීන්ගේ සිහිනයක් සැබෑවීම බවකි.තම ප්‍රදේශයට තිබුණු මාර්ගය නවීකරණය කිරීමත්, ප්‍රදේශයට විදුලි බලය ලැ‍බීමත් පිළිබඳව රතුගල ආදිවාසී නායක සුදාලා වන්නිලැත්තන් සමඟ ආදිවාසී පරපුර මහින්ද රාජපක්ෂ ජනාධිපතිතුමාටත්, ශෂින්ද්‍ර රාජපක්ෂ මහ ඇමැතිතුමාටත් සිය ස්තුතිය පිරිනැමීය.“අපිට කවදාවත් ලයිට් ලැබෙයි කියලා හිතුවේ නැහැ. අපේ බිබිල - ඉඟිනියාගල පාර මේ තරම් ලොකු වෙයි කියලා අපි හිතුවෙත් නැහැ. ඒත් ඒ දෙකම දැන් අපිට ලැබිලා තිබෙනවා. ඒ අපේ ජනාධිපතිතුමාගේ උනන්දුව නිසාමයි.ඒ පිළිබඳව අපේ පරපුරේ සියලු ම දෙනා ජනාධිපතිතුමාට ස්තුතිවන්ත වෙනවා”. රතුගල ආදිවාසී නායක සුදාල වන්නිලැත්තන් ප්‍රමුඛ ආදි වාසී ජනතාව ස්තුතිය පළ කරති. “අපිට කවදාවත් එතුමා කළ මේ උදව්ව අමතක වෙන්නේ නැහැ” ඔවුහු පවසති.මෙම නව විදුලි ව්‍යාපෘතිය රතුගලට ලබාගැනීම සඳහා විශාල මෙහෙයක් කළ රතුගල ශාන්ත මුදලාලි හෙවත් කේ.ඩබ්ලිව්‍. විජේරත්න මහතා ද අද සිටින්නේ ඉතා සතුටිනි.ජනාධිපතිතුමා හම්බ වෙලා අපට විදුලිය ලබාගැනීමට ඉල්ලීම කළේ මමයි රතුගල ආදිවාසී නායකතුමයි පමණයි. අපි එතුමා හම්බවෙන්න ගිහිල්ල රස්තියාදු වුණෙත් න‍ෑ. එතුමා අපිට ‘නැහැ’ ‘බැහැ’ කිව්වේ නැහැ. වැඩේ කෙළින් ම ක්‍රියාත්මක වන්නට අවශ්‍ය අයට උපදෙස් දුන්නා. මෙහෙම නායකයෙක් මේ රටේ පහළ වෙච්ච එක අපිට ලොකු සතුටක්” විජේරත්න මහතා පැවසීය.මේ අතර බිබිල - පිටකුඹුර - රතුගල - මොනරාගල මාර්ගය සෑදීම ද මේ ගම්මානවල අයට ලොකු සෙතකි.මේ පාර ඉස්සර පුංචියට තිබුණේ. අපි ඉස්සර පයින් ම බිබිලට ගියේ. කිලෝමීටර් 20 ක් විතර. අපි ඉස්සර ගල්ගමුව ඉඳන් ඉගිනියාගලට කිලෝමීටර් 30 ක් විතර පයින් ම තමයි බේත් ගන්න ගියේ.”“නමුත් දැන් අපේ පාර බිබිල පිටිකුඹුර රතුගල ඉගිනියාගල දක්වා අඩි 40 ක් පළලට ලොකු වෙනවා. කාපට් කරනවා. අපේ මේ පැත්තේ ඉන්න සමහර ළමයි කාපට් පාරක් දැකලවත් නැහැ. රතුගල ආදිවාසී නායක සුදාලා වන්නියලාඇත්තෝ පැවසීය.මේ අතර බිබිල ප්‍රදේශයේ සංවර්ධනය පිණිස වනජීවී සංරක්ෂණ ඇමැති විජිත් විජයමුණි සොයිසා මහතාගේ හා හිටපු ප්‍රධාන අමාත්‍ය ශෂින්ද්‍ර රාජපක්ෂ මහතාගේ මෙහෙයවීම මත වැඩකටයුතු රැසක් සිදුවී ඇත.ඒ අනුව බිබිල රෝහල ඌව පළාතේ ප්‍රථම විදුලි සෝපානය සහිත රෝහල බවට පත්කර තිබේ. ප්‍රාදේශීය ලේකම් බල ප්‍රදේශ 4 ක ප්‍රදේශයේ ග්‍රාම නිලධාරි වසම් 40 ක ජනතාවට සෙත සලසන මේ රෝහලට මෑතකදී තට්ටු 3 ක නව ගොඩනැඟිල්ලක් හා නව විදුලි සෝපානයක් සමඟ ශල්‍යාගාර හා නවීන වාට්ටු රැසක් ඉදිකර තිබේ. මේ අනුව සතියකට මේ රෝහල වෙතින් රෝගීන් 10000 ක් පමණ බාහිර රෝගී අංශයෙන් ප්‍රතිකාර ලබති. විශේෂඥ වෛද්‍යවරු 25 ක් මෙහි සේවය කරති.මීට අමතරව බිබිල ප්‍රධාන බස් නැවතුම්පළ අලුතින් ඉදිකර ප්‍රදේශයේ ජනතාවට පහසුකම් ලබාදී ඇත. බිබිලට මෙතෙක් බාලිකා විද්‍යාලයක් තිබුණේ නැත. ඒ අඩුව සපුරාලමින් දැන් බිබිලට යශෝධරා බාලිකා විද්‍යාලය නමින් නව බාලිකා විද්‍යාලයක් විවෘත කර තිබේ.මේ විද්‍යාල‍යෙහි දැනට බාලිකාවෝ 500 ක් ඉගෙනුම ලබති. ආචාර්ය මණ්ඩලය 70 කි. මීට අමතරව බිබිලට ප්‍රථමවරට ඉංගිරිසි ගුරු පුහුණු පාසලක් ද ලැබී ඇත. මේ සියලු කටයුතු මගින් මොනරාගල ජනතාවට විශාල සෙතක් ලැබී තිබේ.ආර්ථික සංවර්ධන අමාත්‍යාංශය මගින් එක ගමකට එක වැඩක් යටතේ රුපියල් දස ලක්ෂ 319 ක් වෙන්කර අලුත් ව්‍යාපෘති 319 ක් ක්‍රියාත්මක කර අවසන් කර තිබේ.ජාතික සවිය ගම නැඟුම වැඩසටහන යටතේ ආර්ථික සංවර්ධන අමාත්‍යාංශය පසුගිය වසර පහේදී රුපියල් දස ලක්ෂ 173 ක වියදමින් ග්‍රාමීය මාර්ග සංවර්ධන, වාරිමාර්ග සංවර්ධනය හා ජල සම්පාදන රණවිරු නිවාස සංවර්ධනය සිදුකර ඇතැයි මොනරාගල දිස්ත්‍රික් ලේකම් කාර්යාලීය සැලසුම් අංශය පවසයි.මේ යටතේ ගම නැඟුම යටතේ වැඩ කළ මුදල රුපියල් මිලියන 403 කි. පළාත් නැඟුම් යටතේ රුපියල් මිලියන 554 ක් ව්‍යාපෘති රැසක් මොනරාගල දිස්ත්‍රික්කය පුරා සිදුකර තිබේ.පළාත් මාර්ග කිලෝ මීටර් 166.5 ක් පසුගිය වසර 5 ඇතුළත කාපට් අතුරා සංවර්ධනය කිරීමට ක්‍රියා කර ඇත. ඒ අනුව ඉහත ප්‍රධාන මාර්ග 16 ක් සඳහා රුපියල් දස ලක්ෂ 2773 වැය කර තිබේ.වාරිමාර්ග ක්ෂේත්‍රය සංවර්ධනයට ද පසුගිය සමයේ ව්‍යාපෘතීන් රැසක් සිදුවිය. ඒ යටතේ මුතුකෙලියාව, මල්ලිපොත, සුගලාදේවි යන වාරි කර්මාන්ත දැන් වේගයෙන් ක්‍රියාවට නැංවෙමින් පවතී. මේ යටතේ වාරි කර්මාන්ත 271 ක් 2013 - 2014 වසරවලදී ක්‍රියාවට නංවමින් තිබේ.අධ්‍යාපන සංවර්ධනය යටතේ මොනරාගල දිස්ත්‍රික්කය පුරා මහින්දෝදය තාක්ෂණික විද්‍යාගාර 35 ක් ඉදිකරමින් පවතින බව අධ්‍යාපන අමාත්‍යාංශය පෙන්වා දෙයි. ඉන් එකක් ආදි වාසීන් වෙනුවෙන් ගල්ගමුවේ ඉදිකර තිබේ.ඊට අමතරව ප්‍රාදේශීය පාසල් 78 ක් සංවර්ධනයට පසුගිය වසර පහේදී රුපියල් ලක්ෂ 381 ක් වැය කර ඇත. මේ අතර මෙතෙක් කල් සීමිත ඉඩකඩ හා අපහසුකම් මධ්‍යයේ රාජකාරි කළ මොනරාගල දිස්ත්‍රික් ලේකම් කාර්යාලයේ නිලධාරීන්ට විධිමත්ව රාජකාරි කටයුතු කිරීම පිණිස රුපියල් දස ලක්ෂ 465 ක් වැයකර සියලු පහසුකම්වලින් යුත් අංගසම්පූර්ණ පස්මහල් නව දිස්ත්‍රික් ලේකම් කාර්යාලයක් ඉදිකර ඇත.මීට අමතරව මොනරාගල සිරිගල මූලික රෝහලට මෑතකදී සිව් මහල් වාට්ටු සංකීර්ණයක් ඉදිකර තිබේ. එය නවීන ශල්‍යාගාර, වාට්ටු සංකීර්ණවලින් යුක්තය.පසුගියදා මහින්ද රාජපක්ෂ ජනාධිපතිතුමා විසින් ජනතා අයිතියට පත් කළ මේ වාට්ටු සංකීර්ණයේ සම්පූර්ණ වියදම රුපියල් මිලියන 465 කි.මේ වනවිට මොනරාගල දිස්ත්‍රික්කයේ නියඟයෙන් වගා හානි වූ උක් ගොවීන්ට රුපියල් ලක්ෂ 750 ක් ලබාදීමට මහින්ද රාජපක්ෂ තුමාගේ නියමයෙන් කටයුතු කර තිබේ. මේ පිළිබඳව ඇමැති ලක්ෂ්මන් සෙනෙවිරත්න මහතා සියලු කටයුතු සම්බන්ධීකරණය කරයි.මේ අනුව පසුගිය වසර 7 - 8 ඇතුළතදී මොනරාගල දිස්ත්‍රික් සංවර්ධනයට කළ මෙහෙය ඓතිහාසික ය. ඒ සියල්ල සිදුවූයේ ‘මහින්ද චින්තනය’ හා ‘අපි හදමු අලුත් වෙල්ලස්සක්’ යන වැඩපිළිවෙළ යටතේ බව අප මතක තබා ගත යුතු ය.සටහන හා සේයාරූනිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af1407273</link>
    <topic>මොනවද මේ කුඩු පිළිබඳ A-Z කතාව</topic>
    <author>ගාමිණී සුසන්ත</author>
    <content>මෙතරම් ‘කුඩු’ පිළිබඳව කතා කෙරුණු අවදියක් මීට පෙර නොතිබුණු තරම් ය. ඒ, මේ දිනවල දිගට හරහට මහා පරිමාණයෙන් ආරක්ෂක අංශ මගින් ‘කුඩු’ අත්අඩංගුවට ගන්නා නිසා ය. ඇතැම් විටෙක කුඩු හමුවෙන්නේ කන්ටේනර් තුළ ය. ඇතැම් විටෙක ස‍ූක්ෂ්ම ලෙස ඇසිරූ යන්ත්‍ර සූත්‍රවල කොටස් තුළ ය.එසේත් නැත්නම් සුඛෝපභෝගී වාහන තුළය. ඒ ග්‍රෑම් ගණනින් නොව කිලෝ ග්‍රෑම් ගණනිණි. මේ පිළිබඳ පුවත්, රූපවාහිනියෙත් ගුවන් විදුලියෙන් පුවත්පත් මගින් අසන දකින විට මෙලෙස හමුවන අත්අඩංගුවට ගන්නා ‘කුඩු’, සමාජයට ගියේ නම් කුමකින් කුමක් වේදැයි සිතාගත නොහැකි ය.මුළු මහත් සමාජය ම කුඩු පට්ටම් කිරීමේ හැකියාව ඇති මේ ‘කුඩු’ යනු මොනවාද? කුඩුවලින් ශරීරයට සිදුවන බලපෑම කුමක්ද, කුඩු නිපදවන්නේ කෙසේද?මීට අවුරුදු තිහ හතළිහකට පමණ පෙර ජීවත්වුණු පොල් ලී පැලීම, ගස් කැපීම, ගල්කොරිවල වැඩ කිරීම වැනි කය වෙහෙසා කරන රැකියාවල යෙදුණු ඇතැම් පුද්ගලයින් වෙහෙස නැතිකර ගන්න යැයි කියා ‘අබිං’ ස්වල්පයක් කටේ දමාගන්නට පුරුදු වී සිටියහ.ඇත්තෙන් ම අබිං කෑමෙන් සිදුවන්නේ වෙහෙස දුරුවීම නොව අබිංවලින් මත්වූ විට වෙහෙස අමතක වීම ය; වෙහෙස යටපත් වීම ය‍. අද ‘අබිං’ එතරම් භාවිතා නොවුවද ඒ වෙනුවට විවිධ නම්වලින් හඳුන්වන මත්ද්‍රව්‍ය සමාජයේ ඇත. අබිං සහ ගංජා ආයුර්වේදයේ භාවිතා වන ඉතා අගනා ඖෂධයන් ය. අබිං ඉංග්‍රීසි බසින් හඳුන්වන්නේ Opium ලෙස ය.‘කුඩු’ හෙවත් හෙ‍ෙරායින් (Heroin) වල අඩංගු වන්නේ diamorphine නම් රසායනික ද්‍රව්‍යයයි. diamorphine නිපදවන්නේ morphine රසායනිකව වෙනස් කිරීමෙනි. Morphine යනු Opium හෙවත් අබිං වලින් ලබාගන්නා රසායනික ද්‍රව්‍යයකි. අබිං නිපදවන්නේ ‘පොපි’ නම් ශාකයේ ගෙඩි පළුදු කිරීමෙන් ලබාගන්නා කිරිවලිනි.අබිං අවස්ථා කීපයකදීම පිරිපහදු කළ විට හෙරොයින් ලැබේ. හෙරොයින් කිලෝ 1 ක් සෑදීමට අබිං හෙවත් Opium කිලෝ දහසක් (1000) වත් අවශ්‍යවේ. හෙරොයින් අධිකව මිල වන්නේ ඒ නිසා ය. අබිංවලින් රසායනික ද්‍රව්‍ය 12 ක් පමණ ලබාගත හැකි ය. Morphine, Cocaine, thebain ඒ අතර ප්‍රධාන ඒවාය.1850 ගණන්වල අබිංවලට ඇබ්බැහි වූ පිරිස සමාජයේ වැඩි වීම මුළු ලෝක‍යටම විශේෂයෙන් ම බටහිර රටවලට ගැටලුවක් විය. මෙම ගැටලුවෙන් මිදීම සඳහා පර්යේෂකයින් විසින් Morphine ඉදිරිපත් කෙරිණි. එම පර්යේෂණකයින්ගේ විශ්වාසය වූයේ අබිංවලින් සිදුවන තරමේ හානියක් Morphine වලින් සිදු නොවනු ඇති බව ය.එහෙත් වූයේ අනෙකකි. අබිංවලට වඩා Morphine වලට මිනිසුන් ඇබ්බැහි විය. අබිංවලින් සිදුවූවාට වැඩි හානියක් Morphine වලින් සමාජයට සිදුවන්නට විය. ඉන් වසර කිහිපයකට පසුව එනම් 1898 දී ජර්මනියේ ‘බේයර්’ නැමැති ඖෂධ සමාගම හෙරොයින් නිෂ්පාදනය කළේ ය.ඒ; ක්ෂය රෝගය වැලඳුණු පුද්ගලයින්ට භාවිතා කළ හැකි ඖෂධයක් ලෙස‍ සහ Morphine වලට ඇබ්බැහි වූවන්ට ලබා දිය හැකි විකල්පයක් ලෙසය‍. එහිදීත් බේයර් සම‍ාගමට වැරදිනි. ඒ; Morphine වලට වඩා හෙරෙ‍ායින් වලට මිනිසුන් ඇබ්බැහි වීම නිසාය. හෙ‍රොයින් වලින් මිනිසකුට සිදුවිය හැකි මානසික මෙන් ම කායික හානිය ද Morphine වලට වඩා වැඩිවීමය. ඉන්පසුව හෙරොයින් මුළු ලොවටම බලපෑම් කරන අංක එකේ මත්කුඩු විශේෂය බවට පත් විය‍.හෙරොයින් ලබාගන්නා මුල්ම අමුද්‍රව්‍ය වන පොපි ශාකය හොඳින් වැඩෙන්නේ ඇෆ්ගනිස්ථානය, බලුකිස්ථානය, පාකිස්ථානය වැනි රටවල ය. එම රටවලට අයත් පොපි හොඳින් වැවෙන ප්‍රදේශය හඳුන්වන්නේ ‘රන් ත්‍රිකෝණය’ (golden triangle) යනුවෙනි.‍පොපි ගෙඩි පළුදු කරන ඇෆ්ගනිස්ථාන ජාතිකයෙක්පොපි ලොව පුරා නීත්‍යානුකූල නොවන වගාවකි. ඉහත සඳහන් කළ රටවල්වලට අයත් භූමි ‍ප්‍රදේශවලට අමතරව රන් ත්‍රිකෝණයේ රටවල් අතර දේශසීමාවන් දෙකක් අතර තිබෙන කිසිදු රටකට අයත් නොවන භූමි ප්‍රදේශවල ද මෙම පොපි නීත්‍යානුකූල නොවන අයුරින් වගා කෙරේ.ඇතැම් රටවල් පොපි වගාව නීත්‍යානුකූලව ද සිදු කරනු ලැබේ. ඒ ඉතා වටිනා ඖෂධ නිපදවීමට පොපි ශාකය අවශ්‍ය වන නිසා ය. ඒ සඳහා අන්තර්ජාතික අන්තරායකර ‍ඖෂධ පාලක මණ්ඩලයෙන් (DNCB) අවසර ලබාගත යුතු ය.පොපි ශාකයට අමතරව ගංජා (Indian hemp) කොකා ශාකය (Coca plant) යන ශාක දෙක ද වගා කිරීමට, ළඟ තබා ගැනීමට අවසර ලබාගත යුතු ය. ඒ එම ශාක අන්තර්ජාතික වශයෙන් නීත්‍යානුකූල නොවන වගාවන් ලෙස සැලකෙන බැවිනි.අබිං සහ ගංජා ආයුර්වේද ඖෂධ සඳහා අවශ්‍ය වන බැවින් එම ද්‍රව්‍ය දෙක යම් ප්‍රමාණයක් ලබාගැනීමේ සහ ළඟ තබා ගැනීමේ හැකියාව ලියාපදිංචිය ලත් ආයුර්වේද වෛද්‍යවරුන් සතු ය. අබිං ලබාගැනීම සඳහා අබිං මණ්ඩලයෙන් ලබාගත් අවසර පත්‍රයක් හරහා රජයේ වෛද්‍ය සැපයීම් මණ්ඩලයෙන් ඉල්ලීම් කළ යුතු ය.‍ ආයුර්වේද වෛද්‍යවරුන්ට ගංජා අවශ්‍ය ප්‍රමාණය නිකුත් කරනු ලබන්නේ ආයුර්වේද සංස්ථාවෙනි.නියම හෙරොයින් යනු ඉහළම මට්ටමින් පිරිපහදු කළ අබිං (Opium) ය. එය සුදු පැහැති පවුඩර් විශේෂයකි. නමුත් හෙරොයින් අපට බොහෝ විට හමුවන්නේ රෝස අළු පැහැති, දුඹුරු හෝ කළු පැහැති කුඩු ලෙස ය. එලෙස හෙරොයින්වල පැහැය වෙනස්වන්නේ එය තනුක කිරීමට (සැර බාල කිරීමට) බාහිරින් එක් කරනු ලබන අමතර ද්‍රව්‍යයන් මත ය. බොහෝ විට එම අමතර ද්‍රව්‍ය සීනි හෝ කැෆේන් විය හැකි ය. එසේ නැතිනම් වෙනත් යමක් විය හැකි ය.‘බ්‍රවුන් ෂුගර්’, ‘වයිට් ෂුගර්’ යනු ‍එසේ බාහිරින් යම් යම් ද්‍රව්‍ය මිශ්‍ර කළ හෙරොයින් ය.හෙරොයින් වලට ඇබ්බැහි වූවන් බොහෝ විට එය පාවිච්චි කරන්නේ උරන කුඩක් ලෙස ය. නමුත් ඇතැමුන් මෙය ශරීරයට විද ගන්නා දියරයක් ලෙස ද සකසා ගනී. එය එන්නත් කරගනු ලබන්නේ සිරින්ජර් මාර්ගයෙනි. මෙහිදී හෙරොයින් දිය කිරීමට යොදාගන්නා ද්‍රව්‍ය සමඟ හෙරොයින් හොඳින් මිශ්‍රවන්නේ නැත.හොඳින් දියවන්නේ නැත. මෙලෙස හෙරොයින් ශරීරයට එන්නත් කරගත් විට ඇතැම් විට එමගින් ශරීරයේ රුධිර නාළ අවහිර විය හැකි ය. විශේෂයෙන් ම පෙණහලුවලට, මොළයට, වකුගඩුවලට රුධිරය ගමන් කරන රුධිර නාළ අවහිර විය හැකි ය. එහි ප්‍රතිඵලය වන්නේ ශරීරයට ඉතා වැදගත් මෙහෙයක් සිදු කරනු ලබන එම ඉන්ද්‍රියයන් අඩපණ වීමය; විනාශ වීම ය.හෙරොයින් ශරීරයට ඇතුළු වූවිට එහි Morphine නම් රසායනිකය ශරීරයේ ඇති ග්‍රාහකවල (receptors) වැදේ. එහි ප්‍රතිඵලය වන්නේ ශරීරයේ විවිධ පද්ධතීන්වල, විශේෂයෙන් ම ස්නායු පද්ධතියේ, විවිධ වෙනස්කම් සිදුවීම ය.එවිට මෙම මත්ද්‍රව්‍ය ගනු ලැබූ පුද්ගලයාට දැනෙන එක් ලක්ෂණයක් වන්නේ අහසේ පාවෙන්නාක් මෙන් (euforia) දැනීමය‍. එසේම එහි ප්‍රතිවිරුද්ධ ක්‍රියාව ද සිදුවිය හැකිය. ඒ පහළට යනවාක් මෙන් දැනීමය (Duforia). ඊට අමතරව වේදනාව නැතිවීම, ස්නායුවල ක්‍රියාකාරිත්වය වැඩිවීම වැනි ප්‍රතිඵල ද ඇතිවිය හැකිය.ස්නායු පද්ධතියට අමතරව ශරීරයේ අනෙකුත් පද්ධතීන්වලට ද ප්‍රබල බලපෑමක් ඇති කිරීමට මෙම මත්ද්‍රව්‍ය සමත්ය. එම බලපෑම ශ්වසන පද්ධතියට සිදුවූ විට ඇදුම රෝගය සහිත පුද්ගලයකුට නම් හුස්ම ගැනීමේ අපහසුව ඇතිවේ. එසේම රුධිර සංසරණ පද්ධතියට මෙම Morphine වල බලපෑම ඇතිවූ විට රුධිර කේශනාළිකා පළල් වී ශරීරයේ රුධිර පීඩනය අඩුවේ. මෙම රසායනිකයේ බලපෑම ආහාර ජීර්ණපද්ධතියට ඇති වූ විට මළබද්ධය ඇතිවේ.ඇෆ්ගනිස්ථානයේ පොපි වගාවක්ඖෂධවලට මෙන්ම මත්ද්‍රව්‍ය සඳහා ද බො‍හෝ විට භාවිතා කරන වචනය වන්නේ Drugs යන්නය. මෙය ද පැහැදිලි කරගත යුතු කරුණකි. මිනිස් සිරුරේ ක්‍රියාකාරිත්වයේ කිසියම් වෙනසක් කිරීමට සමත්වන ඕනෑම රසායන ද්‍රව්‍යයක් හැඳින්වීමට ජාත්‍යන්තර වශයෙන් භාවිතා කරන නාමය වන්නේ Drugs යන්නය.මිනිස් සිරුරේ වෙනසක් සිදුකිරීමට සමත්, වෛද්‍ය ක්ෂේත්‍රයේ දී භාවිතා වන එවැනි රසායනික ද්‍රව්‍ය හඳුන්වනු ලබන්නේ Medicine නැති නම් Pharmaceutical යනුවෙනි. එම ඖෂධ පිළිබඳ තීරණ ගැනීමට ඒවා පාලනය කිරීමට සෑම රටකටම නීති පද්ධතියක් ඇත.එසේම ඖෂධ ලෙස භාවිතා කරන රටක සාමාන්‍ය ඖෂධ පිළිබඳ නීතියට අයත් නොවන Drugs (ease drugs) අන්තරායකාරී ඖෂධ (Narcotic drugs) ලෙස හඳුන්වනු ලැබේ. මෙම ඖෂධ පාලනය කිරීමට ද සෑම රටකටම නීතියක් ඇත. ශ්‍රී ලංකාව තුළ එම ඖෂධ පාලනය වන්නේ අන්තරායකාරී ඖෂධ පාලක මණ්ඩලයෙනි.Morphine ලොව පුරා භාවිතා වන අංක එකේ වේදනා නාශකයකි. මෙය විශේෂයෙන්ම දරුණු පිළිකා රෝගීන් සඳහා භාවිතා වේ.පළමු වරට හෙරොයින් පානය කළ විට එම පුද්ගලයාට විශේෂ ලක්ෂණ කීපයක්ම දැනේ. සබකෝලය නැතිවී සමාජයේ අන් අය සමඟ හොඳින් කතාකිරීමට හැකියාව ලැබේ.හෙරොයින්වල ඇති ප්‍රධානතම ලක්ෂණය වන්නේ පුදුම සහගත ලෙස ඒ සඳහා ඇබ්බැහි වීමය. එසේම එම පුද්ගලයාගේ වින්දනය සඳහා අවශ්‍ය හෙරොයින් ප්‍රමාණය දිනෙන් දිනම ඉහළ යාමය. මේ නිසා හෙරොයින්වලට ඇබ්බැහි වූ අයකුට එයින් මිදීම ඉතා අසීරුය.දිගින් දිගටම හෙරොයින් භාවිතා කරන විට එම පුද්ගලයාගේ ප්‍රතිශක්තිකරණ පද්ධතියට සෘජු බලපෑමක් ඇතිවේ.එසේම කෑම අරුචිය, ඔක්කාරයට ඒම වමනය යාම වැනි ලක්ෂණ පහළ වේ. ඊට අමතරව අධික නිදිමත ස්වභාවයක් ද මානසික ඒකාග්‍රතාවය නැතිව යාමක් ද ශරීරයේ උෂ්ණත්වය සාමාන්‍ය ප්‍රමාණයට වඩා පහළ යාමක් ද සිදුවේ. ප්‍රතිශක්තිකරණය දුර්වල වීම නිසා ක්ෂයරෝගයට පහසුවෙන්ම ගොදුරු වීමේ හැකියාව ලැබේ. සරලව පවසතොත් හෙරොයින්වලට ඇබ්බැහිවූ අයකු ටික කලක් ගත වන විට ශාරීරිකව මෙන්ම මානසිකව ද දරුණු ලෙස විනාශයට පත්වේ.මෙම මත්ද්‍රව්‍යවල ක්‍රියාකාරිත්වය ශරීරය තුළ අඩුවන විට නැවත ශරීරය මගින් එම මත්ද්‍රව්‍ය ඉල්ලා සිටී. එසේ නොලැබුණු විට කායිකව මෙන් ම මානසිකව ද විශාල අපහසුතා දැනේ. අධික ලෙස මත්ද්‍රව්‍යවලට ඇබ්බැහිවූවන් උන්මන්තකයින් ලෙස හැසිරෙන්නේ එවිට ය.හෂීස් ලෙස හඳුන්වනු ලබන්නේ ගංජා ශාකයේ කොටස්වල සාරයෙන් ලබාගන්නා ද්‍රව්‍ය කුඩක් බවට පත්කිරීමෙන් නිපදවා ගනු ලබන මත්ද්‍රව්‍යයකි. මරිජුවානා ලෙස හඳුන්වනු ලබන්නේ ගංජා ශාකයේ මල් කුඩු කර සාදාගන්නා මත්ද්‍රව්‍යයකි.ගංජා යොදා ගනිමින් නිපදවන සිගරැට්ටුවක් ආකාරයෙන් උරා බොන ඒවා හැඳින්වීමට රොකට්, සුස්ති වැනි නම් භාවිතා වේ. මත්ද්‍රව්‍ය සඳහා ලෝකය පුරා භාවිතා වන මෙවැනි අන්වර්ත නාමයන් ඇතුළත් කොට සැකසූ ශබ්දකෝෂ ද ලොව පුරා නිර්මාණයකර ඇත. ඒ නීතිමය කටයුතුවලදී භාවිතා කිරීමටය.2007 වසරේ දී ලොව පුරා කරන ලද සමීක්ෂණයකට අනුව එම වසරේදී හෙරොයින් නිපදවීමට ගනු ලැබ ඇති Opium ප්‍රමාණයෙන් 93%ක්ම නිපදවා ඇත්තේ ඇෆ්ගනිස්ථානය තුළය.හෙරොයින් ව්‍යාපාරයේ දී පොපි ගස් වවා Opium නිපදවන පුද්ගලයින්ට ලැබෙන්නේ ඒවා විකිණීමෙන් ලැබෙන මුදලෙන් 1/4කි. ඉතිරි සියලු මුදල් යන්නේ අතරමැදියන් අතටය. කුඩු වෙළෙඳාම ලොව පුරා කළු සල්ලි උපයන මහා ජාවාරමක් බවට පත්වී ඇත්තේ ඒ නිසාය.මේ දිනවල ශ්‍රී ලංකා ආරක්ෂක අංශ මගින් අත්අඩංගුවට ගනු ලබන හෙරොයින් තොගවලට කරන්නේ කුමක්ද යන්න බොහෝ දෙනෙකු තුළ මතුවන පැනයකි. ඒ පිළිබඳව පසුගියදා හෙළි වූ තොරතුරක සඳහන් වූයේ අධිකරණ කටයුතු වලින් පසුව එම කුඩු ජලය දමා දියකර අධිකරණ භූමිය තුළ ම පිහිටි වැසිකිළි වළකට දමා විනාශ කරන බව ය.මෙය සිදුකරනු ලබන්නේ මහේස්ත්‍රාත්වරයකු ඇතුළු රාජ්‍ය නිලධාරීන් කීපදෙනෙකු ඉදිරිපිටදී ය. අත්අඩංගුවට ගන්නා මත්කුඩු ගංගා ජලයේ පා කර හැරීමටත් එසේ නැතිනම් ගින්දර දමා පුළුස්සා දැමීමටත් එසේත් නැතිනම් වළලා දැමීමටත් මින් පෙර යෝජනා වුව ද එම යෝජනා ප්‍රතික්ෂේප වූයේ එම ක්‍රියාමාර්ග මගින් පරිසරයටත් මිනිසුන්ටත් බලපෑම් එල්ල විය හැකි නිසා ය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af1407274</link>
    <topic>මිනිස්කම නොදත් නරුම වෙළෙන්දෝ අපට දහ ජරාව කවන හැටි</topic>
    <author>දයා ඩී. ෆොන්සේකා</author>
    <content>සමහර මිනිස්සු මිනිසුන්ටම වස කවති. වස පොවති. වස කන මිනිස්සු තමන් කන්නේ බොන්නේ වස බව නොදනිති. නොදන්නා කිරිසප්පයන්ට පවා වස කවන වස පොවන මේ මිනිසුන්ව යන්නේ කවරනම් අපායකට ද?මිනිසුන් මිනිසුන්ටම වස විස කැවීමේ අලුත්ම කතාව ආරම්භ වන්නේ කඳානෙනි. මේ සතියේ පාරිභෝගික අධිකාරියට ලැබුණු ඔත්තුවක් අනුව කඳාන බටගම නිවසක් වැටලු පාරිභෝගික අධිකාරියේ නිලධාරීහු එහි තිබු කල් ඉකුත් වූ හා කැලී පොඩිවී ගිය සැමන් ටින් හා සෝයාබීන් කෑන් 32000 ක් පමණ අත්අඩංගුවට ගන්නා ලදී.ගෙහිමියා පාරිභෝගික අධිකාරියේ නිලධාරීන්ට කියා ඇත්තේ මේවා විනාශ කිරීමට යැයි යම් අයකු විසින් තමන් ළඟ තබා තිබු බවයි. ඒ අනුව ගෙහිමියා අත්අඩංගුවට ගත් නිලධාරීහු ඔහු මීගමුව මහේස්ත්‍රාත් වෙත ඉදිරිපත් කළහ.මේ අතර වැල්ලම්පිටිය සේදවත්තේ දී හාල් කුඩු හා ඩයි මිශ්‍ර කළ මිරිස් කුඩු මෙන්ම හාල් කුඩු මිශ්‍ර කළ ගම්මිරිස් කුඩු විශාල ප්‍රමාණයක් සොයා ගැනීමට පාරිභෝගික අධිකාරියේ නිලධාරීහු සමත් වූහ. ඒවායේ වටිනාකම රුපියල් ලක්ෂ 40 කට වැඩි බව පාරිභෝගික අධිකාරිය පවසයි.අප මේ මාෆියාව පිළිබඳව පාරිභෝගික සේවා අධිකාරියේ කොළඹ දිස්ත්‍රික් වැටලීම් නිලධාරී අසේල බණ්ඩාර මහතාගෙන් විමසීමු.“අපි කොළඹ දිස්ත්‍රික්කයේ විතරක් නෙවෙයි හැම තැනම මේ වැනි වැටලීම් සිදු කරනවා. අපේ අධීක්ෂණයෙන් කරන ලද මෙවන් වැටලීම් විශාල ප්‍රමාණයක් මේ වසර සිදුකර තියෙනවා. හැබැයි ජනතාවගෙන් අපට සහයෝගය ලැබෙන්නට ඕනෑ.අපිට ලැබෙන සෑම තොරතුරක් ගැනම අපි පියවර ගන්නවා. මේ සියල්ල කරන්නේ ජනතාවගේ සුබ සිද්ධිය උදෙසාය. අපි ඒ සියලු තොරතුරක් ගැනම සොයා බලා ඒවා වැටලීම් කරලා උසාවි මඟින් නීති කටයුතු කරලා නිසි පියවර ගන්නවා. ඒ සඳහා අපට විශේෂ වැටලීම් අංශ තියෙනවා. ඒ වගේම ලැබෙන තොරතුරු සියල්ලක්ම රහසිගතව අප තබා ගන්නවා.”පසුගිය දා හසුවූ තැලී ගිය කල් ඉකුත් වූ සැමන් ටින් හා සෝයාබින් ආදිය මොවුන් යොදාගත්තේ මොනවාටදැයි අප විමසුවෙමු.මේ සැමන් බොහෝ දුරට හෝටල්වල පරිභෝජනයටයි යොදා ගන්නේ. විනාශ කරන්නට හෝ වළ දමන්නට නියම කෙරෙන මේවා අඩු මිලට ගෙන හෝටල්වල හෝ වෙනත් ආහාර සැකසීමේදී යොදාගන්නට පුළුවන්. ජනතාව ඒවා කල් ඉකුත් වූ නිසා නොගත් තැලුනු ටින් කඩා මහා පරිමාණයේ ආහාර නිෂ්පාදන සඳහා යොදා ගන්නවා.” අසේල බණ්ඩාර මහතා අපට කීය.මේවායින් සමහර විට මාළු පාන් නැතිනම් හෝටල්වල වෙනත් ආහාර සෑදීම සිදුකර ඒවා අන්තිමට විකුණන්නේ ජනතාවටය. ඒවා භුක්ති විඳ ලෙඩ වෙන්නේ ජනතාවයි.ඊළඟට වැල්ලම්පිටියේදී හසුවූ මිරිස් කුඩු ජාවාරම පිළිබඳව ද අපි පාරිභෝගික සේවා අධිකාරියේ නිලධාරීන් ගෙන් විමසුවෙමු.“එතැනදී මිරිස් කුඩුවලට හාල් කුඩු මිශ්‍ර කරලා තිබුණා. ඒවාට පාට ගන්වන්නට රෙදිවලට දමන ඩයි වර්ග යොදා තිබුණා. මේවා ආහාරයට ගත්තොත් මොකද වෙන්නෙ. බොහෝ දුරට මේ ඩයි වර්ග පිළිකා කාරක ද්‍රව්‍යය.ඊළඟට කහ කුඩු නිෂ්පාදනයේදී ඔවුන් කරන්නේ කහවලටත් සිහින් ලෙස ඇඹරූ සිවුරු පඬු පෙවීමට ගන්නා ඩයි යෙදීමය. එසේ සහල් කුඩු හා සිවුරු ඩයි යොදා සකස් කළ මේ කහ කුඩු පැකට් කොට වෙළෙඳපොළට නොයෙකුත් ලේබල් යටතේ යවනවා.”ඇත්තටම මෙය මහා පවුකාර ව්‍යාපාරයකි. මිනිසුන් ලෙඩ කරවන පිළිකා රෝගීන් බවට හෝ සමහරවිට හඳුනාගත නොහැකි භයානක රෝග මිනිසුන්ට වැලඳීමට සලස්වන මේ ව්‍යාපාර වහාම නතර කළ යුතුය.මේ ඩයි යෙදු මිරිස් කුඩු කහ කුඩු කල් ඉකුත් වූ ගම්මිරිස් ආදිය විශේෂයෙන්ම යවන්නේ වතුකරයේ එනම් අවිස්සාවේල්ල, හැටන් වැනි ප්‍රදේශවලටය. මේ වන විට පිළිකා රෝහලේ බොහෝ දුරට රෝහල්ගතව සිටින්නේ වතුකරයේ හා ගම්බද ප්‍රදේශවල ජනතාව වීම ද මේ සඳහා පිළිගත හැකි සාධකයක් වෙයි.පසුගිය දා පාරිභෝගික සේවා අධිකාරියේ නිලධාරීන් හා සෞඛ්‍ය සේවා නිලධාරීන් විසින් කොළඹ පිරිමි පාසල් කැන්ටින් වැටලීමක් ද සිදු කෙරිණ. එහිදී පාසල් දරුවන්ට විකිණීම සඳහා තබා තිබු කල් ඉකුත් වූ බීම වර්ග හා පරිභෝජනයට නුසුදුසු ආහාර විකුණු කැන්ටින් ගණනාවක්ම වසා දැමීමට නියම කරන ලදී.මේ මාෆියාවේ තවත් ක්‍රම කීපයක්ම හඳුනාගෙන ඇත. එනම් කල් ඉකුත් වූ බීම වර්ග යළි දින යොදා සකස් කොට විකිණීමය. මේ කැන්ටින්වල ආහාර සඳහා ද බොහෝ විට යට කී නරක් වූ තැලී ගිය සැමන් ටින්වලින් ගන්නා ලද සැමන් පවා යොදවා තිබෙන්නට පිළිවන.පාරිභෝගික සේවා අධිකාරිය විසින් අත්අඩංගුවට ගන්නට නොහැකි වූ තවත් මෙවන් ආහාර තවමත් රටපුරා සැරිසරමින් මහජනතාව පාසල් දරුවනුත් ලෙඩ කරවන්නට පුළුවන. මේ ගැන ජනතාව දැනුම්වත්ව සිටීම මෙවැනි කල් ඉකුත් වූ ආහාර මෙන්ම නීති විරෝධි ලෙස සකස් කරන විවිධ ආහාර වර්ග පිළිබඳව මහජනතාව නිතරම සෝදිසියෙන් හා අවධානයෙන් සිටීම වැදගත්.එවැනි තොරතුරක් ලද විගසම අපි පාරිභෝගික සේවා අධිකාරිය ක්‍රියාත්මක වෙනවා. විශේෂයෙන් පිටකොටුවේ සිදු කෙරෙන නරක් වූ පලතුරු වෙළෙඳාම ඩයි යෙදු හෝ අක්‍රමවත්ව සැකසු කුළුබඩු වෙළෙඳාම වැනි දේවල් ජනතාවගේ සෞඛ්‍යයට අහිතකරයි. මෙවන් නිෂ්පාදන ගැන මහජනයා අවදියෙන් සිටිය යුතුය. අපි ඒවා ගැන ක්ෂණිකව ක්‍රියාත්මක වීමට සූදානම්.” පාරිභෝගික සේවා අධිකාරියේ වැටලීම් නිලධාරී අසේල බණ්ඩාර මහතා අප සමඟ කීය.“එවන් අවස්ථාවක වහාම දැන්විය යුතු දුරකථන අංකයක් එහෙම තියෙනවා ද?”“ඔව් 1977 අංකයට ඕනෑම වේලාවක මෙවන් අකටයුත්තක් දැනුම් දිය හැකිය. එහෙමත් නැත්නම් 0117755481, 0117755482, 0117755483 යන දුරකථන අංක ඔස්සේ ද මේ පැමිණිලි ලබාදිය හැකිය. සමහර විට මහජනයා අපට මේවා පැමිණිලි කරන්නේ නැහැ. එහෙම කරනවානම් අපි වැටලීම් කරලා ඒවාට නීති මඟින් කටයුතු කරනවා.”මේ සියල්ලටම වඩා තවත් භයානක මාෆියාවක් රට තුළ සිදු කෙරේ. ඒ ඖෂධ මාෆියාවයි. ලාබෙට ගෙන්වූ හෝ විකුණාගත නොහැකි වූ ඖෂධ වර්ග කල් ඉකුත් වන දින වෙනස් කොට වෙළෙඳ‍ පොළට යැවීමයි. මෙය ද අසරණ රෝගීන් අකාලයේ මරු තුරුළට යවනා ජාවාරමකි.මිනිසුන්ගේ ජීවිත පරදුවට තබා කරනු ලබන මෙවන් ජාවාරම්වලින් මුදල් ගසා කන ජාවාරම්කරුවන්ට ඇත්තටම නීතියෙන් ලබාදෙන දඬුවම් ප්‍රමාණවත් දැයි සැකයකි.බොහෝ දුරට සිදුවන්නේ මෙවන් සිද්ධීන් හමුවේ නියම ජාවාරම්කරු හෝ අපරාධකරු සැඟවී ඔහුගේ නියෝජිතයකු ඔහු වෙනුවෙන් දඬුවම් ලැබීමය.මෙවන් හොර ජාවාරම් මැඬලීමට ඇත්ත වශයෙන්ම පාරිභෝගික සේවා අධිකාරියට තනිවම කළ නොහැක්කකි. නිලධාරීන් කීප දෙනකුගේ උනන්දුව මත සිදුවන මේ වැටලීම්වලින් හසුවූ ප්‍රමාණයට වඩා තවත් බොහෝ ජාවාරම්කරුවන් හොර රහසේ ක්‍රියාත්මක වෙමින් සිටින බව ද රහසක් නොවේ.මහජනතාව වශයෙන් අප ද මේ පිළිබඳව අවධානයෙන් සිටීම වැදගත්ය. එම නිසා රටේ සිදුවන මෙවන් අපරාධ පිළිබඳව සෝදිසියෙන් සිටීම සෑම පුරවැසියකුගේම යුතුකමක් වනු ඇත.මිනිසුන් එක්වරම නොමරා ටිකෙන් ටික වේදනා විඳිමින් මැරෙන්නට සලස්වන මේ ජාවාරම් පිළිබඳව එවන් නිෂ්පාදන මිලදී ගැනීමේදී ප්‍රවේසම් වීම ද වැදගත්ය.අපේ ආහාර සකසා ගැනීමේදී ක්ෂණික ආහාර හෝ කඩෙන් ගන්නා මිරිස් තුනපහ කුඩු පැකැට්ටුවට වහල් නොවී ඒවා තමන්ට විශ්වාස තැනකින් ලබාගැනීමට ද අප උත්සාහ කළ යුතුය.දයා ඩී. ෆොන්සේකාඅපට දහ ජරාව කවන අලුත්ම ජාවාරම වී ඇත්තේ කුණු කරෝල ජාවාරමයි මෙම ජාවාරම ඉතා සූක්ෂ්ම ලෙස කාලයක් තිස්සේ ජාත්‍යන්තර මට්ටමින් පවත්වාගෙන ගොස් ඇත.දැනටමත් දිවයි‍නේ ප්‍රදේශ ගණනාවක ව්‍යාපාරිකයෝ කුණු කරවල ජාවාරම රිසිසේ සිදුකැරගෙන යනු ලබන අතර හෙළිවූයේ දඹුල්ලට කුණු කරවල රැගෙන විත් ජනතාවට කන්නට දෙන ජාවාරම් කරු පමණි. සෙසු පිරිස විවිධ ප්‍රදේශවල මහා පරිමාණයෙන් මෙම ජාවාරමෙහි නිරතව ජනතාව ලෙඩ කැරවමින් යහමින් මුදල් උපයාගැනීම් සිදුකරති.මාතලේ පාරිභෝගික අධිකාරි‍ෙය් නිලධාරීන්ට ලැබුණු තොරතුරක් මත දඹුල්ල තිත්තවැල්ගොල්ල ග්‍රාමයේ ඉතා රහසිගත ස්ථානයක පවත්වාගෙන ගිය කුණු කරවල හොඳ කරවල කරන මෙම ස්ථානය පිළිබඳව හෙළිදරව් විය. ජාවාරම්කරු වසරක පමණ කාලයක සිට මෙම ජාවාරම සිදුකැර ඇති බවට තොරතුරු අනාවරණය වී ඇති අතර මෙය හෙළි නොවන්නට ජනතාව අදට ද ජරාව අනුභව කරති.එහි මඩුවක අලුත් හොඳ කරවල පෙට්ටි කීපයක් මෙන්ම කුණු කරවල තොගයක් ද විය. එහෙත් නිවසේ කිසිවකුත් නොවීය. වටපිට සොයා බැලූ අපට නිවස පිටුපස ‍යකඩ ගේට්ටුවක් දමා තිබූ වැටක් නෙත ගැටුණේය. නිවසේ සිට එම දෙසට බටවලින් ජලය ‍රැගෙන ‍ෙගාස් තිබෙන අයුරුත් නිවසේ සිට විදුලිබලය එම ප්‍රදේශයට රැගෙන යන වයර් එලා ඇති අයුරුත් දුටු අප යකඩ ගේට්ටුව විවෘත කැරගෙන එහි වැටී තිබූ මාර්ගය ඔස්සේ ඉදිරියට ගියෙමු.ඉතා සාරවත් වගා බිමක් ඔස්සේ ඉදිරිය කිසිවකුටත් නොපෙනෙන සේ පිහිටා ඇති කුඩා මාර්ගයේ අප මීටර් 150ක් පමණ ගියෙමු. ඒ යන විට දිස් වූයේ කරවල වාඩියකි. පිරිසක් එහි සේවය කරන අයුරු දැක ඉතා ඕනෑකමින් සිදුවන්නේ කුමක්දැයි යන්න අප බලා සිටියෙමු.ඉතා අපිරිසිදු ජරා කුණු කරවල මලුවලින් එළියට ගෙන ඔවුන් වතුර බැරල්වලට දමති. තවත් අයකු ඝන කොසු වර්ගයකින් පෙඟුණු කරවල කූරීන් අතුල්ලමින් ඒවායේ ඇති පුස් වර්ග ඉවත් කරති. තවත් අයකු සෝදා අවසන් කරන කරවල කූරීන් වතුර බසින්න උඩකින් ගොඩ කරනු ලබයි. තවත් අයකු ඊට මඳක් දුරින් පිහිටා ඇති දැල්වලින් වටකැර ඇති විශාල ප්‍රදේශයක බිම එම කරවල වියළමින් සිටිති.මෙම දර්ශන පෙළ බලා සිටි අපට මතක් වූයේ අප කුඩා කාලයේ කරවල වාඩිවලට කුඩා දරුවන් පැහැරගෙන යන තන්නාසි බිල්ලන් පිළිබඳවයි. මන්ද එසේ මතක් වූයේ මේ සියලු දේ දෙස කුඩා දරුවෙකු බලා සිටින අයුරු දුටු විටය.පසුව අප සමඟ ගමනට එක්වූ මාතලේ පාරිභෝගික අධිකාරියේ වැටලීම් අංශ ප්‍රධානී ඒ.එම්.ජේ.සමන්ත මහතා ඇතුළු කණ්ඩායම එකවරම අදාළ ස්ථානයට ගොස් කිසිවකුටත් පිටව නොයන ලෙස දැනුම් දුන්නේය. ඒ වන විටත් විශාල කරවල තොගයක් වෙළෙඳපළට යැවීමට සූදානම් කැර තිබිණි. මෙම ජාවාරම කරන ප්‍රධානියා ද ස්ථානයේ සිටියේය. වැටලීම් ප්‍රධානියා මෙම කුණු ජරාව ජනතාවට කැවීමේ ආදීනව ඔහුට පැහැදිලි කැර දුන්නේය. එමෙන්ම මෙම කුණු කරවල ජාවාරම සිදුකරන ආකාරය පිළිබඳව ප්‍රශ්න කළේය.“මේක අපි විතරක් කරන එකක් නෙමෙයි. මුළු රටේම සිදුවෙනවා. පිට රටවලින් තමයි කොළඹට මේ කුණු කරවල ගේන්නේ. අපි කොළඹින් ගන්නේ කිලෝ එක රුපියල් 50 සිට 150ක් දක්වා මිල ගණන් ගෙවල. අරගෙන ඇවිල්ලා අපි සෝදලා වේළලා සිල්ලරට සහ තොග වශයෙන් විකුණනවා.”“අපිත් අමාරුවෙන් ජීවත්වන අය. හොඳ කරවල කිලෝවක් රුපියල් 600යි. 1000යි. ඉතින් කොහොමද අපි අරගෙන විකුණන්නේ. හොඳ කරවල ටිකක් අරගෙන ඇවිත් මේවා දාලා විකුණනවා. ආයේ මම මේ වැඩේ කරන්නේ නැහැ. අදට සමාවක් දෙන්න. මේ කරවල මම විනාශ කරලා දාන්නම්” ජාවාරම්කරු එසේ නිලධාරීන්ට කීවේය.ඔහු කියන පරිදි විදේශ රටවලින් කරවල ගෙන්වන ව්‍යාපාරිකයන් පිළිබඳවත් කරවල පිළිබඳවත් සොයා බැලිය යුතුව ඇත. එමෙන්ම රට පුරා ඇති මෙවැනි කරවල තොග සොයා වහාම වැටලීම් කළ යුතුව තිබේ. එසේ නොවන්නට අහිංසක ජනතාව මෙම කුණු කරවල ආහාරයට ගෙන හඳුනා නොගත් හා විවිධ බෝ නොවන රෝගවලට ගොදුරු විය හැකිය.මාතලේ දිස්ත්‍රික් පාරිභෝගික අධිකාරියේ ප්‍රධානී ඒ.එම්.ජේ.සමන්ත, වැටලීම් නිලධාරි සී.ඒ.වීරසේකර යන මහත්වරුන් මෙන්ම වැටලීම් නිලධාරිනි ආර්.එම්.ආර්.කේ.රත්නායක මහත්මිය මෙම වැටලීමට එක්වූ අතර සැකකරු හා මෙම කුණු කරවල තොගය අධිකරණයට ඉදිරිපත් කළ ද රටේ ජාවාරම මැඬලීමට ජාතික වැඩපිළිවෙළක අවශ්‍යතාවය ඇත.සටහන හා සේයාරූසීගිරිය විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af1407275</link>
    <topic>මේ ගෙවී ගියේ ගුවන් යානා ඉතිහාසයේ නරකම සතියයි!</topic>
    <author>සේමාලි කැල්ලපත</author>
    <content>නෙදර්ලන්තයේ ගමක් නගරයක් පාසා පසුගිය සිකුරාදා ශෝකී සීනු හඬින් ඇළලී ගියේ මුළු රටම එකසේ වේදනාවෙන් මුසපත් කරවන තවත් ඛේදවාචකයක මතක සටහන් ඉතිරි කරමිනි. ගම්දනව් සිසාරා ශෝකී සීනු නාදය පැතිර යද්දී සුදුවතින් සැරසී එරට අගනුවර වන ඇම්ස්ටර්ඩෑම් නුවරට එක්වූ දහසක් දෙනා සුදු බැලුම් අහසට මුදා හළේ මැඬගත් ‍සුසුම් පොද සමඟිනි.තායිවාන් ගුවන් අනතුරතවත් දහසක් දෙනා රාත්‍රී අඳුරේ අතේ දල්වා ගත් එළියක් ද සමඟින් නිහඬව සිය ශෝකය බෙදා ගත්හ. එරට මෙලෙස රටපුරා අවසන් වරට ශෝකී සීනු රාව පැතිර ගියේ 1962 වසරේදී රටේ ජනතාව එකසේ ආදරය කළ විල්හෙල්මිනා බිසවගේ මරණය සිදුවූ දාය.නැ‍ඟෙනහිර යුක්රේනයේදී පසුගිය දා මිසයිල ප්‍රහාරයකින් විනාශ වූ එම් එච් 70 දරන බෝයිං 777 මැලේසියානු ගුවන් යානයේ සිටි මගීන් හා කාර්ය මණ්ඩලයේ 298 දෙනාම මිය ගියහ. ඉන් බහුතරයක් නෙදර්ලන්ත ජාතිකයෝය. බ්‍රිතාන්‍ය, ඔස්ට්‍රේලියා සහ මැලේසියානු ජාතිකයෝ ද ඒ අතර වූහ.නැ‍ඟෙනහිර යුක්රේනයේ සටන්කාමීන්ට අයත් ප්‍රදේශයකට කඩා වැටුණු යානයේ සුන්බුන් අතර වූ සිරුරු ශීතකරණ සහිත දුම්රියකින් නැ‍ඟෙනහිර යුක්රේනයේ සිට යුක්රේනයේ කාර්කිව් නගරයට ප්‍රවාහනය කෙරිණි. අනතුරුව ගුවන් මඟින් නෙදර්ලන්තය කරා රැගෙන එනු ලැබිණ.මියගිය අයගේ සිරුරු රැගත් ප්‍රථම ගුවන් යානය පසුගිය බ්‍රහස්පතින්දා නෙදර්ලන්තයේ එයින්ඩෝවෙන් ගුවන් තොටුපොළට ළඟා විය. එහි සිරුරු 44 ක් විය. වෙන වෙනම පෙට්ටිවල බහා වෙන වෙනම අවමංගල රථවල තැන්පත් කර ඉතාම ගෞරවාන්විත අයුරින් මේ සිරුරු සහිත පෙට්ටි රැගෙන යද්දී මිනිත්තුවක නිශ්ශබ්දතාවක් පවත්වා මියගියවුන්ට ගෞරව පුද කෙරිණි.ක්‍රමයෙන් අනෙකුත් සිරුරු සහිත පෙට්ටි රැගත් ගුවන් යානා එයින්ඩෝවෙන් කරා ළඟාවූ අතර එතැනින් ඇම්ස්ටර්ඩෑම් නගරයේ සිට කිලෝමීටර් 100 ක් එපිටින් පිහිටි හිල්වර්සම් කරා රැගෙන එනු ලැබූයේ පූර්ණ හමුදා ගෞරවාචාර මධ්‍යයේය.මියගියවුන්ට අවසන් ගෞරව දැක්වීම සඳහා නෙදර්ලන්ත රාජකීයයන් වන විල්හෙල්ම් ඇලෙක්සැන්ඩර් රජු සහ මැක්සිම් බිසව ද පැමිණ සිටියහ. නෙදර්ලන්ත අගමැති මාර්ක් රුට් සහ කැබිනට් ඇමැතිවරු ද කළුවතින් සැරසී ඒ අවස්ථාවට සහභාගි වූහ.සිරුරු හිල්වර්සම් හි යුද හමුදා බැරැක්කයට රැගෙන විත් හඳුනා ගැනීමෙන් පසු පූර්ණ මරණ පරීක්ෂණ සිදු කිරීමට නියමිතය. මියගිය අයගේ සිරුරු හිල්වර්සම් නගරය කරා රැගෙන ඒමට තවත් හේතුවක් වූයේ මියගිය අය අතරින් බහුතරයක් එම නගරයේ වැසියන් වීමය.අවමංගල රථ හමුදා ගෞරව මධ්‍යයේ හිල්වර්සම් කරා රැගෙන එද්දී මඟ දෙපස සුදුවතින් සැරසී සිටි ජනයා මල් විසි කරමින් සිය ශෝකී ආචාරය පුද කළහ. මෙහිදී හිල්වර්සම් හි නගරාධිපතිවරයා කෝපයෙන් ජනතාව අමතා කළ ප්‍රකාශයක් ද විවේචන සමඟින් මාධ්‍ය හරහා වාර්තා විය.“මේ ඛේදවාචකය ඉතාම ශෝකජනකයි. එසේම බියකරුයි. මෙය අපරාධයක්. මෙයට රුසියාවේ පුටින් ද වගකිව යුතුයි. ඔහුගේ දියණිය අපේ රටේ ඉතාම ආරක්ෂිතව සුඛෝපභෝගී දිවියක් ගත කරනවා. මේ කළ දෙයට පළිගැනීමක් ලෙස අප ඇය ද රටින් පිටමං කළ යුතුයි” යනුවෙන් නගරාධිපතිවරයා පවසා තිබිණ.නෙදර්ලන්තයේ විල්හෙල්ම් ඇලෙක්සැන්ඩර් රජු මැක්සිම් බිසව අවසන් ගෞරව දැක්වීමට එක්වෙමින්..ගුවන් තොටුපොළ පුරා මල් ‍පොකුරු තබා ඇති අන්දම.රුසියානු නායක පුටින්ගේ දියණිය ඇගේ නෙදර්ලන්ත සහකරු ද සමඟ වසර දෙකක සිට හේග් නුවර සුඛෝපභෝගී තට්ටු නිවාසයක දිවි ගෙවන්නීය. නගරාධිපතිවරයා පැවසුවේ මේ දියණිය පිටුවහල් කරන ලෙසය. එහෙත් ඔහුගේ මේ ප්‍රකාශයට ඇතැම් මාධ්‍ය පක්ෂව අදහස් පළ කරද්දී බහුතරයක් ප්‍රකාශ කළේ පියා කරන වැරැදිවලට දරුවන් වැරැදි නැති බවයි.ඇතැම් මාධ්‍ය පුටින් දියණිය පදිංචි තට්ටු නිවාසයේ සේයාරූ පළ කරමින් ඒ නිවෙස ඉදිරිපිට උද්ඝෝෂණ සඳහා පෙලඹවීම් කළ ද එවැනි උද්ඝෝෂණ සිදු නොවීය. කෙසේ වුවත් හේග් නුවර පොලීසිය ඒ තට්ටු නිවාසය ඉදිරිපිට ආරක්ෂාව තර කිරීමට කටයුතු යොදා තිබිණ.මේ අතර මේ ගුවන් ඛේදවාචකයෙන් සිය පුතුන් දෙදෙනා අහිමි වූ තිදරු මවක් මාධ්‍ය සම්මුඛ සාකච්ඡාවකදී පවසා තිබුණේ ඇගේ මියගිය පුතකු මේ ඛේදවාචකය ගැන පෙර ඉඟි පළ කළ බවයි.සමීරා කැල්ෆේර් නමැති ඒ මව සිය පුතුන් තිදෙනා බාලි දූපත් කරා පිටත් කළේ මිසයිල ප්‍රහාරයට ලක්වූ යානයේ. බාලි දූපතේ පදිංචි දරුවන්ගේ මිත්තණිය වෙත යැවීමටය. දරුවන් තිදෙනාම ගුවන් තොටුපොළට ඇරලුව ද යානයට නැග්ගේ දරුවන් දෙදෙනෙක් පමණි. අනෙක් පුත්‍රයාට සිදුවූයේ මීළඟ ගුවන් යානයේ යෑම සඳහා නැවතීමටය.ඇගේ පුතුන් දෙදෙනා අතරින් මිගුවේල් 11 වියැතිය. ෂාකා 19 හැවිරිදිය. මේ අතරින් මිගුවෙල් පුතා ගුවනේදී සිය මවට කතා කර “අම්මේ මට ඔයා නැතිවෙයි ද” යනුවෙන් තමාගෙන් විමසූ බව ඒ මව හඬා වැටෙමින් පැවසුවාය.“මගේ පුතාලා මට හරි ආදරෙයි. ප්ලේන් එකට නැග්ග පුතාලා මඟ දිගට මට කතා කරමින් ඇහුවේ මාව නැවත දකින්න ලැබෙයි ද කියලායි. ඔවුන් ඒ බව කියා එස් එම් එස් පණිවුඩ ද එවා තිබුණා. අනේ, ඇත්තටම මෙය හීනයක් ද? මට මගේ පුතාලා නැතිවුණා” සමීරා වැලපෙන්නීය.ඇන්තනි මස්ලීන් හා මරීටේ නොරිස් ඔස්ට්‍රේලියානු ජාතිකයන්. ඔවුන් නෙදර්ලන්තයට ගියේ දරුවන් තිදෙනා ද සමඟය. වයස අවුරුදු 8 සිට 10 දක්වා වයස්වල වූ ඒ දරුවන් සමඟ නිවාඩුව ගත කර මවුපියන් නෙදර්ලන්තයේ නතර වූ අතර දරුවන්ගේ සීයා වූ නික් නොරිස් ඔවුන් කැටිව ඔස්ට්‍රේලියාවේ පර්ත් කරා ආපසු ඒමට එකඟ විය. සීයා ඇතුළු දරු දෙදෙනාම අනතුරින් මියගියහ.“අප දැන් ජීවත්වෙන්නේ අන්තිම අපායක. අපේ පැටව් අප එක්ක දැන් නෑ. අපට සදහටම මේ භයානක මතකයක් සමඟ ජීවත්වෙන්න සිදුවෙලා” යැයි පවසමින් ඔව්හු වැලපෙති.කැමරන් ඩල්සී හෙලිකොප්ටර් යානා නියමුවෙකි. නෙදර්ලන්තයේ පුහුණුවකට ගිය ඔහු ආපසු ආවේ විනාශයට පත් යානයෙනි. ඔහුත් සමඟ මියගිය බ්‍රිතාන්‍ය ජාතිකයන් ගණන දහයකි. මැලේසියාවේ පදිංචි ඔහුගේ බිරිය දැන් සැරසෙන්නේ සිය සැමියාට අයත් ක්‍රෙඩිට් කාඩ්පත අවලංගු කිරීමටය. නැ‍ඟෙනහිර යුක්රේනයේ සටන්කාමීන් අතට පත්ව ඇති කැමරන්ගේ ක්‍රෙඩිට් කාඩ්පත ඔවුන් අයථා ලෙස පරිහරණය කරන්නේ යැයි කැමරන්ගේ බිරිය පවසන්නීය.ගුවන් ඛේදවාචකයෙන් මියගිය අයගේ ඥාතීන් පවසන්නේ සිය සමීපතමයන්ගේ ජංගම දුරකථන ද සටන්කාමීන් අතට පත්ව ඇති බවයි.“අප එම දුරකථනවලට කතා කරද්දී නැ‍ඟෙනහිර යුරෝපානු භාෂාවකින් සැරපරුෂ ලෙස පිළිතුරු දෙනවා” යැයි ඔව්හු පවසති.නෙදර්ලන්තයේ හිල්වර්සම් නගරයේ හමුදා බැරැක්කය වෙත ගෙන ආ සිරුරු පරීක්ෂාව සඳහා පරීක්ෂකයන් 80 ක් යොදවා සිටිති. එම සිරුරු බොහොමයක් කැඩී බිඳී තැලී ඇති නිසා මියගිය අයගේ ඥාතීන් වෙතින් ලද තොරතුරු ඔස්සේ සිරුරුවල පච්චා ලකුණු, උපන් ලප හා කැළැල් වැනි පෞද්ගලික සලකුණු ඔස්සේ එම සිරුරු හඳුනා ගැනීම් සිදු කිරීමට නියමිතය. දන්ත සහ ඩී. එන්. ඒ. වාර්තා ද ඒ සඳහා උපයෝගී කරගනු ඇත.ඇම්ස්ටර්ඩෑම් නුවරට රැස්වූ ජනතාව බැලුම් බෝල ගුවනට මුදා හරිමින්.මේ අතර යානය කඩා වැටුණු තැනදී සිදු කෙරෙන පරීක්ෂණවලට ආයුධ සන්නද්ධ කැරැලිකරුවන් බාධා කරන බව ද වාර්තා වේ. ඔවුන් මේ වෙද්දී යානයේ ඇතැම් අලුමිනියම් කොටස් අබලි ද්‍රව්‍යවලට විකුණා ඇති බව ද පවසයි.“සටන්කාමීන් එතැන සිරුරු එකතු කරන අයට බාධා කරනවා. එපමණක් නොවෙයි ඔවුන් දැනටමත් එහි ඇති සාක්කි විනාශ කරලා” යැයි පරීක්ෂණ කටයුතු සිදුකරන බ්‍රිතාන්‍ය රහස් කාර්යාංශ ප්‍රධානීහු ප්‍රකාශ කරති.2014 වසරේදී ලෝකයම තුෂ්ණිම්භූත කරවමින් සිදුවූ මැලේසියානු ගුවන් යානය අතුරුදන් වීමේ සිද්ධියෙන් පසු එකම සතියක සිදුවූ තවත් ගුවන් අනතුරු දෙකක් නිසා දැන් මුළු මහත් ලෝකයම කම්පාවට පත්ව සිටී.අයහපත් කාලගුණ තත්ත්වයන් නිසා කඩා වැටුණු තායිවාන ගුවන් යානයේ සිටි 48 දෙනාම මිය ගියහ. එහි උණුසුම මැකී යන්නටත් පෙර පසුගිය බ්‍රහස්පතින්දා ඇල්ජීරියානු ගුවන් යානයක් මාලී රාජ්‍යය උතුරු දිග කාන්තාරයට කඩා වැටීමෙන් මගීන් හා කාර්ය මණ්ඩලය ඇතුළු 116 ක් මරුමුවට පත්වූහ.“මෙය මුළු ලෝකයේම ගුවන් යානා ඉතිහාසයේ මා දුටු එකම සතියේ සිදුවූ දරුණුතම ඛේදවාචක තුන” යනුවෙන් ගුවන් යානා විශේෂඥ විලියම් ජේ. මැක්ගී පවසා තිබේ. මෙවැනි සතියක් තම ජීවිතය පුරාවටම අත්විඳ නැතැයි ද ඔහු පවසයි.මේ අතර අනතුරට පත් ඇල්ජිරියානු ගුවන් යානයේ නියමුවාට අයහපත් කාලගුණ තත්ත්වයන් නිසා ගුවන් ගමන් මාර්ගය වෙනස් කරන ලෙස දැනුම් දී තිබූ බව ද වාර්තා විය. එසේම මේ ගුවන් අනතුරත් සමඟම කියුබාව කලබලයට පත්වූයේ කියුබානු නායක රාහුල් කස්ත්‍රෝගේ දියණිය මරියෙලා කස්ත්‍රෝ එම ගුවන් යානයේ සිටි බවට තොරතුරු ලැබීමත් සමඟය. එහෙත් පසුව ඇය එහි නොසිටි බව වාර්තා වී තිබේ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af1407276</link>
    <topic>අපේ රටට බලාපොරොත්තු රැසක්</topic>
    <author/>
    <content>ග්ලාස්ගෝව් ස්කොට්ලන්තයේ විශාලතම නගරය යි.එසේම එක්සත් රාජධානියට අයත් ප්‍රදේශ ගත් විට ඊට අයත් තෙවන විශාලතම නගරය වන්නේද එයයි.මේ මොහොතේ ලෝකයේ විශාල පිරිසකගේ අවධානය ග්ලාස්ගෝව් වෙත යොමුව ඇත්තේ 20 වන පොදු රාජ්‍ය මණ්ඩලීය ක්‍රීඩා උළෙල ඉකුත් 23 වන දා එහි දි ආරම්භ වූ බැවිනි.රටවල් 71 ක ක්‍රීඩක ක්‍රීඩිකාවො ක්‍රීඩා 17 ක් වෙනුවෙන් මේ වන විට ග්ලාස්ගොව් හී රොද බැද සිටින අතර ග්ලාස්ගෝව්, ඒ රටවල් 71 ට අයත් විවිධ හැඩ සහ වර්ණ ගන්නා කොඩි වලට සසැලී,ලෙල දෙන්නට පවන් සලමින් සිටියි.බ්‍රිතාන්‍ය යටත් විජිත ලෙස පැවති රටවල් අතර පැවත්වෙන මෙම තරගාවලියේ ප්‍රධානියා ලෙස අදද සැළකෙන්නේ එංගලන්ත මහ රැජණයි.එංගලන්තයෙන් නිදහස ලැබීමට පෙර යටත් විජිත අතර පැවති තරගාවලියක් ලෙස මෙය 1930 දී බ්‍රිටිස් එම්පයර් ගේම් කැනඩාවේ හැමිල්ටන් නගරය කේන්ද්‍ර කර ගෙන ආරම්භ වී ඇතත්,1911 දී ද යටත් විජිත රාජ්‍යයන් කිහිපයක් යොදා ගෙන එංගලන්තයේ තරගාවලියක් පැවත් වී ඇත.බ්‍රිටිෂ් එම්පයර් ගේම් යන්න 1954 දී බ්‍රිටිෂ් එමපයර් ඇන්ඩ් කොමන්වෙල්ත් ගේම් නමින් ක්‍රියාත්මක වූ අතර නැවත 1970 දී යළි මෙහි නම බ්‍රිටිෂ් කොමන්වෙල්ත් ලෙස නම් වී 1970 දී එයින් එම්පයර් යන්න ඉවත් වී අධිරාජ්‍යවාදී නාමය ගැලවී යනවා.නමුත් 1978 වන තෙක් 1970 සහ 1974 තරගාවලියේදී ද මෙම ක්‍රීඩා උළෙල හා බද්ධව බ්‍රිටිෂ් යන්න ඇලී තිබෙන අතර වර්තමානයේ පවත්වන කොමන්වෙල්ත් ගේම් (පොදු රාජ්‍ය මණ්ඩලීය ක්‍රීඩා තරගාවලිය) යන්න ක්‍රියාත්මක වීම ආරම්භ වන්නේ 1978 දී යි.ඉතිහාසය විමසා බලද්දී මෙම තරගාවලිය 1942 සහ 1946 යන වසර වලදී පැවත්වීමට බාධා මතු වී තිබෙනවා.ඒ දෙවන ලෝක යුද්ධයේ බලපෑම හේතු කර ගෙනයි.සිව් වසරකට වරක් පැවත්වෙන මෙම තරගාවලියට ශ්‍රී ලංකාව පළමු වරට සහභාගි වන්නේ සිලෝන් නම් වූ බ්‍රිතාන්‍ය කොළනියක් ලෙසයි.1938 සිට 1970 දක්වාම පොදු රාජ්‍ය මණ්ඩල තරගාවලිය නියෝජනය කරන ලද ශ්‍රී ලංකාව නම් කර ඇත්තේ සිලෝන් ලෙස ය.1972 දී ජනරජ ව්‍යවස්ථාවත් සමග 1974 සිට වඩාත් පාරිශුද්ධ පෙනුමකින් ශ්‍රී ලංකාව ලෙස පොදු රාජ්‍ය මණ්ඩලීය තරගාවලිය නියෝජනය කිරීමට මෙරට ක්‍රීඩාවන්ට අවස්ථාව හිමි වන අතර මෙවර තරගාවලිය ආරම්භ වන විට පොදු රාජ්‍ය මණ්ඩලීය රටවල දේශපාලන නායකත්වයන් අතරින් තෝරා ගනු ලබන පොදු රාජ්‍ය මණ්ඩල රාජ්‍යයන් අතර සමුළුවේ සභාපතිවරයා වන්නේ ද ශ්‍රී ලංකාවේ ජනාධිපතිවරයා වීමත් පැසසිය යුතුයි.ශ්‍රී ලංකාව මෙම තරගාවලියට සහභාගි වූ පළමු වසරේදීම රන් පදක්කමක් දිනා ගනු ලබනවා.ඒ 1938 දී.එහි හිමිකරු වන්නේ ෆෙදර්වේට් බොක්සිං ඉසව්ව ජයගන්නා බානි හෙන්රික්ස් වන අතර ඒ වෙනුවෙන් ඉහළට නැගුණේ අධිරාජ්‍යවාදය සංකේතවත් කරන ධජයක් මිස සිංහ ධජය නොවිමද විශේෂත්වයක්.නමුත් 1942 සහ 1946 දෙවන ලෝක යුද්ධය නිසා නොපැවත් වූ තරගාවලිය 1950 දී යළි පවත්වන විට 1948 පෙබරවාරි 4 වන දා නිදහස ලද ශ්‍රී ලංකාවට සිංහ ධජය යටතේ තරග වැදීමේ අවස්ථාව හිමි වී තිබූ අතර එහිදී පළමු වරට පොදු රාජ්‍ය මණ්ඩලීය තරගාවලියක සිංහ ධජය ලෙලදවන්නට සමත් වෙනවා.එය අනෙකුත් රාජ්‍යන් අභිබවා ජය සංඛේත ප්‍රදානයකදී පළමු වරට ඉහළට එසැවිය හැකි අවස්ථාවක් නිර්මාණය කරන්නේ ඩන්කන් වයිට් වන අතර හෙතෙම 1950 පොදු රාජ්‍ය මණ්ඩලීය තරගාවලියේ යාර 440 කඩුළු මතින් දිවීමේ තරගාවලියේ ජයග්‍රාහකයා බවට පත් වෙනවා.එසේම කේ එඩ්වින් සහ ඇල්බට් පෙරේරා බොක්සිං ක්‍රීඩාවෙන් ශ්‍රී ලංකාවට රිදි පදක්කම් දිනා දෙන අතර ඇලෙක්ස් ඔබේසේකර බොක්සිං ක්‍රීඩාවෙන් ලෝකඩ පදක්කමක් දිනා ගන්නට සමත් වෙනවා.යළි 1994 වන තෙක් ශ්‍රී ලංකාවට පොදු රාජ්‍ය මණ්ඩලීය ක්‍රීඩා තරගයක පදක්කමක් දිනා ගන්නට අවස්ථාව නොලැබෙන අතර 1994 දී වෙඩි තැබීමේ රයිෆල් අංශයේ තරග වලදී කාන්තා වායු රයිෆල් ඉසව්වෙ (යුගල) රන් පදක්කම ශ්‍රී ලංකාවට දිනා දෙන්නට මාලි වික්‍රමසිංහ සහ පුෂ්පමාලි රාමනායක සමත් වෙනවා.එසේම මාලි එහි කේවල ඉසව්වේ රිදී පදක්කම් ලාභිණියද වන අතර පිරිමි අංශයේ රයිෆල් යුගල තරගයේදී ලක්ෂමන් රාජසිංහ සහ චන්ද්‍රසිරි දොඩන්ගොඩ එක්ව ශ්‍රී ලංකාවට තවත් රිදී පදක්කමක් දිනා දෙන්නට සමත් වෙනවා.අනතුරුව 1998 පැවති පොදු රාජ්‍ය මණ්ඩලයීය තරගාවලියේදී ශ්‍රී ලංකාවේ සුගත් තිලකරත්න මීටර් 400 ඉසව්වෙන් ලෝකඩ පදක්කමක් දිනා ගන්නා අතර ශ්‍රියානි කුලවංශ මීටර් 100 කඩුළු ඉසව්වෙන් රිදී පදක්කම දිනා ගනු ලබනවා.යළි 2006 වසරේදී චින්තන ගීතාල් විදානගේ ශ්‍රී ලංකාව වෙනුවෙන් බර ඉසිලීමේ ඉසව්වෙන් රන් පදක්කමක් දිනා දෙන්නට සමත් වෙනවා.අසල්වැසි ඉන්දියාවේ පැවති 2010 පොදු රාජ්‍ය මණ්ඩලීය ක්‍රීඩා තරගාවලිය ශ්‍රී ලංකාව සම්බන්ධයෙන් විශාල ආන්දෝලනයක් ඇති කළ තරගාවලියක් වූ අතර එහිදී බොක්සිං ක්‍රීඩාවෙන් රන් පදක්කමක් දිනා ගැනීමට මංජු වන්නිආරච්චි ට හැකිවිය.නමුත් මෙම රන් පදක්කම තහනම් උත්තේජන චෝදනා මත මංජු ට අහිමි කරන්නට යෙදුන අතර,නමුත් බොහෝ තාක්ෂණික හිදැස් සහ නෛතික අඩු-පාඩුකම් මත එල්ල වූ එම චෝදනාව සම්බන්ධයෙන් ලංකාවේ ක්‍රීඩා බලධාරීන් දැක් වූ නොසැලකිල්ල නොවුනා නම් මෙම පදක්කම ශ්‍රී ලංකාවට රැක ගන්නට විශාල අවස්ථාවක් තිබිණ.මෙම තරගාවලියේදී චින්තන ගීතාල් විදානගේ සිය දෙවන පොදු රාජ්‍ය මණ්ඩලයීය පදක්කම ලෙස රිදී පදක්කමකට හිමිකම් කී අතර මෙහිදී ඔහුට හිමි වූයේ රිදී පදක්කමය.එකම තරගාවලියකදී මාලි වික්‍රමසිංහ රන් පදක්කමක් සහ රිදී පදක්කමක් දිනා ගෙන ඇති අතර අනතුරුව පොදු රාජ්‍ය මණ්ඩලීය තරගාවලි පදක්කම් දෙකකට හිමි කම් කියන්නා විදානගේය.එසේම 2010 තරගාවලියේදී බර ඉසිලීමේ ඉසව්වෙන් තවත් ලෝකඩ පදක්කමක් ලංකාවට හිමි වූ අතර සුදේෂ් පීරිස් එය දිනා දීමට සමත් විය.මෙවර ක්‍රීඩා උළෙට සහභාගි වන සමස්ත ක්‍රීඩක සංඛ්‍යාව 102 කි.ක්‍රියාත්මක ක්‍රීඩා ඉසව් 17 අතරෙන් ශ්‍රී ලංකාව මලල ක්‍රීඩා,වෙඩි තැබීම,බර එසැවීම,බොක්සිං,මේස පන්දු,බැඩ්මින්ටන්,ජිම්නාස්ටික්,සත් සාමාජික රගර්,මල්ලව පොර,පාපැදි,ස්කොෂ්,ජූඩෝ,පිහිණුම් සහ සවි එසැවීම් යන ඉසව් නියෝජනය කරන අතර මෙවර කණ්ඩායමේ සිටින ජ්‍යෙෂ්ඨතම ක්‍රීඩකයා වන චින්තන ගීතාල් විදානගේ සිය තෙවන පොදු රාජ්‍ය මණ්ඩලීය පදක්කමට පිවිසීමට මෙහිදී විශාල උත්සාහයක් දරනු ඇත.එමෙන්ම සිය අහිමි වූ පදක්කමේ වාඩුව ගන්නට මෙහිදී මංජු වන්නිආරච්චිද උත්සාහ කරනවාට සැක නැත.ඔලිම්පික් සහභාගීත්වය සදහා වරම් ලැබූ අනුරුද්ධ රත්නායක ද මෙවර බොක්සිං තරග සදහා ඉදිරිපත් වන අතර පළපුරුදු අත්දැකීම් ඇති වෙඩ් තැබීමේ ක්‍රීඩිකාවක වන රුවිනි අබේමාන්න ද සිය අත්දැකීම් සමග බලාපො‍ොත්තු තැබිය හැකි ක්‍රීඩිකාවක් බවට පත්ව සිටින්නීය.බැඩ්මින්ටන් ක්‍රීඩාවේදී නිලූක කරුණාරත්න සහ දිනුක කරුණාරත්න දෙසොහොයුරෝ දක්ෂතා අතරින් ඉදිරියෙන් සිටින අතර ඔවුන්ට විශාලත තර්ජනය බවට පත් වනු ඇත්තේ මැලේසියානු සහ ඉන්දීය ක්‍රීඩකයන්ය.මලල ක්‍රීඩා ඉසව් වලදී යම් ජයග්‍රහණයක් විශ්වාස කළ හැකි ක්‍රීඩක ක්‍රීඩිකාවන් අතර නදීකා ලක්මාලි ප්‍රමුඛතාවයක් ගනු ලබන අතර බොහෝ විට ඩබ්ලිව්කේඑල්ඒ නිමාලි මීටර් 800 ඉසව්වේ පදක්කමකට යාමටත් වඩා ශ්‍රී ලංකා වාර්තාව සිය නමට ලියා ගත හැකි දස්කමක් ඉදිරිපත් කරනු ඇත.එය එසේ වුවහොත් එහි ප්‍රතිපලය ලෙස ඇයගේ නම පදක්කම් සටහනට ඇතුළත් වීමට බොහෝ සෙයින් ඉඩ-කඩ පවතියි. හේෂාන් උනම්බුව වැනි පළපුරුදු ක්‍රීඩකයෙක් විදේශීය පුහුණුවකින් පසුව මෙවර පිහිණුම් කණ්ඩායමට එක් වී ඇති අතර ඔහු ද යම් වෙනසක් ඇති කළ හැකි ක්‍රීඩකයෙක් හැදින්වීම අපහසු නැත.එසේම ක්‍රිස්ටීන් සොනාලි මෙරිල් මෙන්ම චන්ද්‍රිකා සුභාෂනී රස්නායක ද අත්දැකීම් විශාල ප්‍රමාණයක් සහිත ක්‍රිඩීකාවො බැවින් ඒ අත්දැකීම සමග සිය ජවය නිවැරැදි කළමනාකරණයකට ලක් කළහොත් මලල ක්‍රීඩාවෙන් ශ්‍රී ලංකාවෙ පදක්කම් පැස බරෙන් ඉහළ යනු ඇත.කෙසේ වුවත් ක්‍රීඩාව තරගකාරීය,තරග මානසික මට්ටමක සිය සිරුරේ නැති ජවයක් උපද්දා ගෙන තරග කිරීමේ අපූරු හැකියාවක් ක්‍රීඩකයන් සතු වීම ක්‍රීඩවේ අපූර්වත්වය වන්නේය. ඒ අපූර්වත්වය සහිත දින 11 ක් පුරා ග්ලාස්ගොව් චමත්කාර සිදුවීම් අතරට ජය සංඛක්ත ප්‍රදානයන්හී දී සිහ ධජයද ඉහළ පහළ යනු දැකීම සියළුම ලාංකිකයන්ගේ මෙන්ම සිළුමිණ පැතුමද වන අතර සමස්ත ශ්‍රී ලංකා ක්‍රීඩක කණ්ඩායමටම සිය උපරිමය විදහා පෙන්වන්නට ශක්තිය හා දිරිය ලැබේවා යන්න සිළුමිණ පැතුමයි.නිෂ්මං රණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af1407277</link>
    <topic>නරේන්ද්‍ර ගෙදරින් යයි</topic>
    <author>සේමාලි කැල්ලපත</author>
    <content>ඒ 1955 තරම් වූ අතීත සිදුවීමකි. වාද්නගර් ගමේ මෝදි පවුලේ වැඩිහිටියෝ කීප දෙනෙක් මෝදි නිවෙසේ පැවැති එම අවස්ථාවට එක්ව සිටියහ. පවුලේ තෙවැනි පුත්‍රයා ඒ වෙද්දී සිටියේ මිදුලේ දුව පනිමිනි.“ඒයි කුමාර්, මෙහෙ එන්න” මව ඔහුට අඬගැසුවාය.කුතුහලයෙන් මව දෙස බැලු කොලුවා මව දෙසට දුව ආවේය.“ඇයි අම්මේ”“මෙහෙ එන්න, මේ මාමලා ඔයාට අඬ ගහනවා”නිවෙසේ කාමරයක වැඩිහිටියන් එකතුව සිටි තැනට මව පුත්‍රයා කැඳවාගෙන ගියාය. කුඩා කොලුවා මෙතැන සිදුවන්නේ කුමක්දැයි නොදැන වික්ෂිප්තව බලා සිටියේය. ඔහු නොහඳුනන අල්ලපු ගමේ වැඩිහිටියෝ කීප දෙනෙක් ද එතැන සිටියහ.තමාට මෙතැන ඇති වැඩක් නැතැයි සිතූ කොලුවාගේ හිත තිබුණේ මෙතෙක් කරමින් සිටි කෙළි සෙල්ලම වෙතය. ඔහු ආපසු හැරී එතැනින් පැන දුවන්නට හැදුවේය.“ඔන්න ඔහොම ඉන්න ටිකක්. එක තැනකට වෙලා”මව ඔහුගේ උරහිසෙන් අල්ලා තද කරගෙන ඔහු නවත්වා ගත්තේය. කිසි දෙයක් නොදත් කොලුවා එතැනට වී ඔහේ බලා සිටියි. එතැන කතාබහ වන්නේ කුමක්දැයි ඔහු නොදනියි.“හරි එහෙනම්, ඒ කාරණේ තීන්දුයි” එතැන සිටි වැඩිහිටියන් අතරින් කෙනෙක් පැවැසීය. කිසිවක් තේරුම්ගත නොහැකිව එතැන මඳක් රැඳී සිටි දරුවා මවගේ අත බුරුල් වූ සැණින් ඉස්පාසුවක් ලද විගසම එතැනින් පැන දිව්වේය. ඔහු නතර වූයේ මිදුලේ සෙල්ලම් කරමින් සිටි කොලු රෑන අතරය.මිදුලේ සෙල්ලම් කරමින් සිටි නරේන්ද්‍ර නොදැන සිටිය ද එදා එතැන දී පවුලේ වැඩිහිටියන් එකතු වී ඔහුගේ අනාගතය ගැන කිසියම් තීරණයක් ගනු ලැබ තිබිණි. අනාගතයේ දී නිසි වයසට එළැඹි පසු සිදුවන විවාහ මංගල්‍යයක් සඳහා පවුල් දෙකක් අතර චාරිත්‍රානුකූලව සිදුවන කිසියම් එකඟතාවකට ඔවුහු එදා එළැඹුණහ. එහෙත්, මේ කිසිවක් කුඩා නරේන්ද්‍ර නොදැන සිටියේය.ඉන්දියානු සමාජයේ බොහෝ කුලයන්හි අවාහ විවාහ කටයුතු සිදුවූයේ එම කුලය ඇතුළතමය. කුලයෙන් පිටත සිදුවන විවාහ ඔව්හු පිටුදැක්කාහ. නරේන්ද්‍ර අයත් ගුජරාට් ගාන්චි කුලයේ සම්ප්‍රදාය වූයේ ද ඉතා කුඩා ළදරු වියේදීම විවාහ පොරොන්දු ස්ථිර කර ගැනීමය.පසුව නිසි කල එළැඹි කල චාරිත්‍රානුකූලව මනාලිය මනාලයාගේ නිවෙසට පැමිණේ. ඇතැම් විට මේ විවාහවලදී මේ කුඩා මනාලයා තමාගේ අනාගත මනාලිය ඇහැටවත් නොදකින්නේය. එම විවාහය සිදුවුවහොත් මනාලයා හා මනාලිය එකිනෙකා දකින්නේ විවාහ උත්සව දිනයේදීය.‍මේ ළදරු විවාහ සම්ප්‍රදාය ගාන්චි කුලයේ තවමත් නොනැසී පවතී. 1950 - 60 අතර කාලයේ එය අදටත් වඩා දැඩි ලෙස ක්‍රියාත්මක විය. නරේන්ද්‍රට ද සිය කුලගොත් චාරිත්‍රවලින් මිදීමට නොහැකි වූයෙන් ඔහුගේ විවාහ ගිවිස ගැනීම සිදු කෙරුණේ ඉතා ළාබාල වියේදීය.ඇතැම්හු මෙය සිදුවූයේ නරේන්ද්‍රට වයස අවුරුදු හතේ දී යැයි ද පවසති. අසල ගමක දැරියක වූ මනාලිය නරේන්ද්‍රට වඩා වසර දෙකකින් බාලය. එසේ නමුත්, ඉතා කුඩා වියේදී සිදුවූ මේ විවාහය ගැන නරේන්ද්‍රට නම් හැඟීමක් නොවීය.1967 වසරේදී පැරැණි සාමාන්‍ය පෙළ විභාගයට පෙනී සිටියදී නරේන්ද්‍රගේ වයස අවුරුදු 17 ක් විය. ඒ අවදියේ නරේන්ද්‍ර ගුජරාට් බෝඩ් පාසලේ ඉගෙනීම ලබමින් සිටියේය. විභාගයෙන් පසු හමුදාවට බැඳීමට උත්සාහ කළ ද පියාගෙන් ඊට අවසර නොලැබුණේ සිය පුත්‍රයා හමුදාවට බැඳීම ගැන පියා කැමැත්තක් නොදැක්වූ බැවිනි.එපමණක් නොව පියාට අවශ්‍ය වූයේ පුතා වාද්නගර්හිම රඳවා ගැනීමටය. තරුණ වියට එළඹෙමින් සිටි පුත්‍රයා වාද්නගර්හි පටු සීමාව තුළම රඳවා ගැනීමට මේ පියාට අවශ්‍ය වුවද නරේන්ද්‍රට අවශ්‍ය වූයේ ඒ සීමා මායිම්වලින් මිදී යෑමටය. ඒ නිසා ඔහුගේ මීළඟ අවධානය යොමු වූයේ ඉන්දීය ශිෂ්‍ය භට බළකා සාමාජිකයකු වීම කෙරෙහිය. එවර ඔහු සිය අභිප්‍රාය ජය ගත්තේය.ස්වාමි විවේකානන්ද තුමාගේ ඉගැන්වීම් කෙරෙහි නරේන්ද්‍රගේ සිත ඇදී ගියේ කුඩා අවදියේ සිටය. තරුණ වියට පිවිසි නරේන්ද්‍රට මෙනිසා රාම ක්‍රිෂ්ණ මීසම කරා ගොස් තවදුරටත් එතුමාගේ මඟ පෙන්වීම් ඔස්සේ සිය ජීවිතය හැඩ ගස්වා ගැනීමට අවශ්‍ය විය.ස්වාමි විවේකානන්දයන් අනුව යමින් සාධුවරයකු ලෙස ජීවිතය ගෙන යෑම ඉන්පසු තරුණ නරේන්ද්‍රගේ සිතට ඇතුළු වූ අදහස විය. නිවෙසේ සිටිය ද ඔහු නිතර ප්‍රයත්න දැරුවේ ඒ ඉගැන්වීම් අනුව කටයුතු කිරීමටය.සන්නාසිවරුන් හා සාධුවරුන් ගැන ඔහු කොතෙකුත් උනන්දු වූවද ගෙදර දොර කටයුතු ගැන ද සොයා බැලුවේය. එහෙත් සිය පුත්‍රයා ගැන හොඳින් දැන සිටි මව හීරාබෙන් ඔහු ගෙදර දොර ගැන දක්වන ඒ උනන්දුව වරදවා වටහා නොගත්තාය. සිය පුත්‍රයාගේ මුරණ්ඩු ස්වභාවයත් දැනුම සොයා යෑමේ පිපාසයත් ගැන හොඳින් දැන සිටි ඕ ඔහු ගැන බිය වූවාය. ඒ නිසාම ඇය සිටියේ ඔහුගේ ඇවතුම් පැවතුම් පිළිබඳ අවදියෙනි.“මේ දරුවා කොයි මොහොතක හරි ගෙදරින් පැනලා යයි කියා මට බයේ බෑ” ඇය දිනක් සිය සැමියා සමඟ පැවසුවාය.“එයා කොහේ යන්න ද?” ඒ ගැන වැඩිමනත් යමක් නොසිතූ පියාගේ පිළිතුර විය.“හැම වෙලේම කියන්නේ වනගත වෙලා සන්නාසියෙක් වෙන්න ඕනෑ කියලයි” මව පැවසුවේ නරේන්ද්‍ර නිතරම පවසන දෙයයි. සිය පුත්‍රයා රටේ උතුරු දිසාවන්හි සංචාරය කිරීමේ නොනිත් ආශාවකින් පසුවන බව ඕ දැන සිටියාය.කුඩා කල සිටම සාධුවරුන්, යෝගීවරුන් හා සන්නාසීන් පිළිබඳව ඔහුගේ සිතේ පැවැති කුතුහලය මේ වෙද්දී සන්සිඳී ඒ වෙනුවට ඔහුට ද එවැනි ජීවිතයකට ඇබ්බැහි වීමේ අවශ්‍යතාව ඔහුගේ සිතේ විය. එනිසා ඔහු එකල ප්‍රචලිතව තිබූ ඇදහීම් අනුගමනය කළ අතර දැඩි ලෙස භාවනාවට ද යොමුව සිටියේය. හින්දු සහ බෞද්ධ ආගමික විශ්වාසයන් අනුගමනය කළ තරුණ නරේන්ද්‍රට මේ අවදියේ දී අවශ්‍ය වූයේ සත්‍ය සොයා නික්ම යෑමටය.පුතුගේ මේ අසහනකාරී හැසිරීම් රටාව දුටු හීරාබෙන් ඔහු විවාහයට කොටුකර දැමීමෙන් රඳවා ගැනීමට සිතුවාය.“මට යෝගියෙක් වෙන්න ඕනෑ” දිනක් නරේන්ද්‍ර පවුලේ උදවිය හා පැවැසීය.‍මේ ප්‍රකාශයෙන් කලබලයට පත් මව වහාම පියා හා කතිකා කළාය.“අපි දැන්ම අර ළමයා ගෙදරට ගෙන්වමු” ඇය මෙහිදී උත්සාහ කළේ නරේන්ද්‍රට ළමාවියේදී තීන්දු කළ දැරිය ගෙදරට ගෙන්වා විවාහය සිදුකර නරේන්ද්‍ර නිවෙසේම රඳවා ගැනීමටය.“මට කුමක්දෝ දෙයක් කිරීමට අවශ්‍යයි. ඒත් ඒ කුමක් ද කියා අදහසක් නෑ” නිවෙසින් නික්ම යෑමේ අදහස පවුලේ අය හා හෙළි කළ අවස්ථාවේ ඒ පිළිබඳව විමසූ කල පවුලේ අයට පැවසූයේ එයයි.“දැන් එහෙම ගෙදරින් යන්න බැහැ. අපි අර පවුලට වචනෙ දීලයි තියෙන්නේ” නරේන්ද්‍රගේ අදහසට විරුද්ධත්වය පළ කරමින් වැඩිහිටියෝ පැවසූහ.“මට ඕනැති කසාදයක් නැහැ. මට ඕනෑ වනගත වෙන්නයි. මං යනවා” නරේන්ද්‍ර සිය අදහස වෙනස් නො‍කළේය.වැඩිහිටියෝ වහා එකතුව ඔහුගේ දෙවැනි විවාහය ලක ලැහැස්ති කළහ.උතුරු ඉන්දියාවේ බොහෝ ප්‍රදේශවල තවමත් සිදු කෙරෙන ළමා විවාහයන්හිදී එම විවාහය සම්පූර්ණ වන්නේ ‘ගවුනා’ ලෙසින් හඳුන්වන චාරිත්‍රය ඉටු කිරීමෙන් පසුය. එය ළදරු විවාහ සම්බන්ධයෙන් දෙවැනි විවාහය ලෙස ද හැඳින්වේ. ගවුනා චාරිත්‍රය සිදුවන්නේ ළදරු කල විවාහ ගිවිස ගැනීමෙන් වසර ගණනාවකට පසු යුවළ නිසි වයසට එළැඹුණු පසුය.එතෙක් සිය මවුපියන්ගේ නිවෙසේ සිටින මනාලිය මනාලයාගේ නිවෙසට චාරිත්‍රානුකූලව කැඳවා ගෙන යෑම මෙහිදී සිදු වේ. එහෙත් දෙදෙනා එක්ව ජීවිතය ගෙන යන අවදිය තීරණය කරනුයේ මනාලයාගේ දෙමවුපියන් විසිනි. එතෙක් ඇය මනාලයාගේ නිවෙසේ නතර වී පවුලේ කෙනකු මෙන් කල්ගත කරන්නීය.ඒ වෙද්දී නරේන්ද්‍රගේ වයස අවුරුදු 18 පසුවූවා පමණය.“අපි හෙට අර දැරිවිගේ ගෙදර යනවා” මව ප්‍රකාශ කළ ද නරේන්ද්‍ර එයට ප්‍රතිචාර දැක්වූයේ මුණිවත රැකීමෙනි.එදා පවුලේ වැඩිහිටියන් සමඟ සියලු දෙනා මනාලියගේ නිවෙසට ගියහ. සළුවකින් මුහුණ වසාගත් දැරිය ලජ්ජාවෙන් ඔවුන් අභියසට පැමිණියාය.“මේ තමයි ඔයාගේ මනමාලී” මව හීරාබෙන් සිය පුත්‍රයාට මනාලිය හඳුන්වා දුන්නාය.නරේන්ද්‍ර සිය මනාලියගේ මුහුණ පළමුවරට දැකගත්තේ එදාය.“මං අකැමැති දේකට මට බල කරන්නේ ඇයි?” ඔහු ඒ මොහොතේ ද සිතෙන් තර්ක කරමින් සිටියේය. එහෙත් ඒ සමඟම දැඩි අදිටනක් ගත්තේය.වැඩිහිටි පිරිස මංගල්‍ය සිදු කෙරෙන ආකාරය ගැන කතාබහ කරද්දී නරේන්ද්‍ර ‍සෘජුවම සිය අදහස හෙළි කළේය.“මට යන්න ඕනෑ”“කොහේද යන්නේ” පුත්‍රයාගේ ප්‍රකාශයෙන් විමතියට පත් පියා විමසීය.“මං රාමක්‍රිෂ්ණා මීසමට යනවා”“එහේ ගිහින් මොනවා ද කරන්න හදන්නෙ” ඔව්හු විමසූහ.“එතැනින් මං හිමාලයාවලට ගිහින් භාවනා කරනවා” නරේන්ද්‍ර පිළිතුරු දුන්නේය.වැඩිහිටියෝ ඔහුට විරුද්ධ වූහ. එහෙත් ඒ කිසිවක් නැසුණාක් මෙන් සිටි නරේන්ද්‍රට ඔවුන්ගේ සිත් රිදවා නිවෙසින් නික්ම යෑමට අවශ්‍ය නොවීය.“අම්මේ, තාත්තේ, මට යන්න ඕනෑ. මට ආශිර්වාද කරන්න” ඔහු සිය මවුපිය දෙපළගෙන් ඉල්ලා සිටියේය.ඔහුගේ අදහස තවදුරටත් ප්‍රතික්ෂේප කිරීමෙන් ඵලක් නොවන බව දත් ඔවුහු අවසානයේ අකැමැත්තෙන් වුවද ඔහුට ආශිර්වාද කළහ.“ඔයාට යන්න ඕනෑම නම් යන්න” පියා පැවැසීය.“හෙට නරේන්ද්‍ර පුතා ගෙදරින් යනවා. ඒ හින්දා අපි අද රසකැවිලි හදන්න ඕනෑ” මව නරේන්ද්‍රගේ සොහොයුරිය ද එක්කර ගනිමින් ‘කන්සාර්’ සෑදීමට පටන් ගත්තාය. කන්සාර් යනු විශේෂ අවස්ථාවකදී ඇතැම් ඉන්දියානු ජන සමාජයන්හි සාදනු ලබන රසකැවිලි විශේෂයකි.නරේන්ද්‍රගේ ගමනට දැඩි සේ විරුද්ධ වූ පවුලේ අය කැමැති කරවා ගැනීමට අවසානයේ ඔහු සමත් විය. ඉතාමත්ම හැඟුම්බරව සිය ගමනට ඔහු ආශිර්වාද පැතුවේ හිතුවක්කාරයකු වී නිවෙසින් බැහැර වීමට තිබූ අකැමැත්ත නිසාය. කෙසේ හෝ ඔහු සිය අදහස මුදුන් පමුණුවා ගත්තේය.පසුදා උදෑසන අවදි වූ නරේන්ද්‍ර ගමනට ලකලැහැස්ති වූයේය. ඔහු රැගෙන යෑමට සූදානම් කරගත්තේ ඇඳුම් කෑලි දෙකක් පමණි.ගමන පිටත්වීමට පෙර දෙමවුපියන්ගේ දෙපා නමදිද්දී මව හීරාබෙන් කඳුළු පිරි දෙනෙතින් යුතුව සිය පුතුට ආශිර්වාද කරමින් ඔහුගේ නළලත තිලකයක් තැබුවාය.එදා නරේන්ද්‍ර ගත් තීරණයෙන් පවුලේ අය තුෂ්ණිම්භූත වුවද ඔහුගේ ජීවිතය වෙනස් කළේ ද එම තීරණයයි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af1407278</link>
    <topic>එදත් අදත් කවදත් ළමා සිත්ගත් අපේ මිහිර පත්‍රය</topic>
    <author>සේමාලි කැල්ලපත</author>
    <content>පළමු 'මිහිර' පත්‍රයඑක්දහස් නවසිය හැට ගණන්වලදී අද මෙන් කඩපිලක් ගානේ එල්ලෙන පත්තර වැල් තිබුණේ නැත. දැනුම් පිපාසයෙන් පෙළෙන කවරකු හෝ ඒ පවස නිවාගත්තේ ගුවන්විදුලිය හෝ මුද්‍රිත මාධ්‍ය මඟිනි. අතළොස්සක් වූ මුද්‍රිත මාධ්‍ය ගොන්නට පුවත්පත් මෙන්ම සඟරා ද අයත් විය.ඒ අතරින් ද අද මෙන් ළමයින් සඳහා සුවිශේෂී වූ පුවත්පත් බිහිව නොතිබිණ. සති අන්ත සහ දිනපතා පුවත්පත්වල වූ ළමා පිටු මඟින් නිර්මාණකරණයේ යෙදෙන දරුවන්ට අත දෙමින් ළමා මනස දැනුමින් පෝෂණය කිරීමේ කාර්ය ඉටු විය.‍ෙල්ක්හවුස් ආයතනය මඟින් මිහිර ළමා පුවත්පත ආරම්භ වූයේ එවන් වකවානුවකය. 1964 ජූලි 27 වැනිදා එලෙසින් ආරම්භ වූ ‘මිහිර’ අද අඩසියවසක් සපුරයි.ළමා ප්‍රකාශන බහුල නොවූ එම හැටේ දශකයේ ළමා පිටු මඟින් ඉටුවූ කාර්යභාරය සුවිශේෂ විය. ඉනුත් සිළුමිණ හා දිනමිණ පුවත්පත්වල ළමා පිටු හරහා ළමා කුසලතා ඔප්නංවමින් ළමා නිර්මාණ බොහෝ සෙයින් එළිදැක්විණ. ඒ අතරම වැඩිහිටියන්ගේ ලිපි මඟින් ළමයින්ගේ දැනුම නංවාලීම සිදුකෙරිණ.එහෙත් වර්තමාන තත්ත්වය මීට ඉඳුරාම වෙනස්ය. අද දරුවන්ට දැනුම ලබාගැනීම සඳහා කෙතරම් වූ ප්‍රකාශන සංඛ්‍යාවක් වෙළෙඳ පොළේ වෙත්ද? කළ යුතු වන්නේ ඉන් ප්‍රශස්ත ප්‍රකාශනය තෝරාගැනීම පමණි. අද මේ සඳහා විද්යුත් මාධ්‍යය ද පෙළ ගැස්වී ඇත්තේය. ළමා දැනුම පෝෂණය සඳහා වෙන්වූ අධ්‍යාපනික වැඩ සටහන් මෙන්ම අධ්‍යාපන නාළිකා ද අද බිහිව තිබේ.ළමා පුවත්පතක් නොතිබූ එකල මුලින්ම ලේක්හවුස් ආයතනයෙන් ළමා පුවත්පතක් බිහිකිරීමේ යෝජනාව මතු කළේ එවකට ආයතනයේ පාලක අධ්‍යක්ෂවරයකු ලෙස කටයුතු කළ ජී.බී.ගෝමස් මහතාය. එතුමාගේ යෝජනාව ඉදිරිපත්වීමට එක් හේතුවක් වූයේ එකල සිළුමිණ පුවත්පතේ ළමා පිටුවේ ජනප්‍රියත්වයයි. කමලක්කා‍ගෙන් අහන්න නමින් එම පිටුවේ ඇරැඹි විශේෂාංගය එකල ඉතා ජනප්‍රිය වූ අතරම කමලා ළමා සමාජය හරහා බිහිවූ ලේඛක ලේඛිකාවෝ ද බොහෝ වූහ.ළමා පුවත්පත සඳහා නමක් සෙවීමේ දී ‘මිහිර’ යන නම ඉදිරිපත් විය. මේ වෙද්දී ප්‍රවීණ පුවත්පත්කලාවේදී ඩී.එෆ්.කාරියකරවන මහතා විසින් ප්‍රකාශයට පත්කරනු ලැබූ ‘මිහිර’ සඟරාවේ ද ප්‍රකාශනය අත්හැර තිබිණි. එහෙයින් කාරියකරවන මහතාගේ ද අවසරය ඇතිව අලුත්ම ළමා පුවත්පත ‘මිහිර’ ලෙසින් නම් කරනු ලැබීය.කෘතහස්ත ලේඛකයකු හා ප්‍රවීණ පුවත්පත්කලාවේදියකු වූ ශ්‍රී ලාල් හික්කඩුව මහතා මිහිර පත්‍රයේ ආරම්භක කර්තෘවරයාය. 1964 ජූලි 27 වැනිදා එළිදැක්වුණු පළමු මිහිර පුවත්පත සඳහා මහින්ද කරුණාරත්න, හරිප්‍රිය ගුණසේකර, නිව්ටන් පින්තු සහ අනුලා ද සිල්වා දායක වූහ. එදා එලෙසින් එළිදුටු පළමු පුවත්පතේ පටන් මිහිර ළමා ළපටින්ට සැබැවින්ම මිහිරක් ගෙන දුන්නේය.ආරම්භක මිහිර පත්‍රයේ මිල සත 25ක් විය. මුල් පිටුව හැඩ වූයේ දළදා පෙරහරේ වර්ණ සිතුවමකිනි. කතුවැකිය පළවූයේ මුල්පිටුවේය. එය කලක් යනතුරුම එසේම විය. වත්මනෙහි පුවත්පතක කතුවැකිය ලියැවෙනුයේ පත්‍රයේ ප්‍රධාන කතුතුමා අතිනි. එහෙත් දෙවැනි මිහිර පත්‍රයේ පටන් මිහිර කතුවැකිය ළමා කතුවැකියක් බවට පත්විය.එම ළමා කතුවැකි ළමා පරපුර යහමඟ යැවීම සඳහා දෙන ඔවදන්වලින් සමන්විත වූයේය. මේ කතුවැකි බොහෝවිට ලියා එවනු ලැබූයේ පාසල්වල ආචාර්යවරුන් විසිනි. එසේම සාමණේර භික්ෂූන් වහන්සේ අතින් මෙන්ම සිසුන් අතින් ද මේ කතුවැකිය හැඩ විය.සිළුමිණ ළමා පිටුවෙන් ආරම්භ වූ ‘කමලක්කාගෙන් අහන්න තීරය’ මෙන්ම මිහිර ආරම්භ කළ කමලා ළමා සමාජය ද ළමයින් අතර බෙහෙවින් ජනප්‍රිය වූයේය. ‘මා ආදරණීය පුතේ’, මුහ‍ුදෙන් එතෙරට, විද්‍යා මාමාගේ විද්‍යා, විද්‍යාගාරය, කැකිල්ලේ රජ්ජුරුවන්ගේ විත්ති, ඉංග්‍රිසි පාඩම යනාදී ලෙසින් මිහිරට එක්වූ විශේෂාංග දරුවන්ගේ දැනුම පෝෂණය සඳහා බෙහෙවින් ඉවහල් විය.ළමා කවි නිර්මාණය සඳහා මුල් පත්‍රයේ සිටම දරුවනට ඉඩහසර සැලසුණු අතර ළමා නිර්මාණ කුසලතා වර්ධනය සඳහා දිරිදෙමින් ළමා රචනා තරග ද මුල්ම පත්‍රයේ සිට ආරම්භ කර තිබිණි. එකල රචනා තරගයේ මුල්ම ත්‍යාගය රුපියල් 75ක් විය.දැනුම දියුණුවට අමතරව දරුවන් සඳහා රසවත් කතා ද වර්ණ පිටු මඟින් සිතුවම් සහිතව ඉදිරිපත් කෙරුණු අතර දරුවන් වෙනුවෙන් වැඩිහිටියන් ලියූ ලිපි ද බොහෝය.මුල සිටම ප්‍රහේලිකාවක් ද, ක්‍රීඩා තොරතුරු, සතුන් ගැන තොරතුරු සහ අපේ රට ගැන දැනුම දෙන ලිපි, ළමා කතා, පාසල් පුවත්, චිත්‍ර ඇඳීමේ පාඩම්, ළමා තරග එකල තිබූ අටවැන්නේ ශිෂ්‍යත්ව විභාගය සඳහා ලිපි පෙළක් ළමා මානසික සංවර්ධනය සඳහා අවශ්‍ය ලිපි යනාදී ලෙසින් කලින් කලට විවිධත්වයෙන් යුත් විශේෂාංග මඟින් මිහිර දරුවන් ආහ්ලාදයට පත් කළේය.ඉතිහාසයක් නොමැතිව අනාගතයක් ගොඩනොනැ‍ඟෙන්නා සේ මිහිර එදා සිටම හෙළ විරුවන් පිළිබඳව ළමා දැනුම පෝෂණයට මිහිර පියවර ගත්තේය.එදා එලෙස ආරම්භ වූ මිහිරේ පළමු පත්‍රයේ පිටපත් ලක්ෂයකට වැඩියෙන් අලෙවි වූ අතර සත විසිපහේ දැනුම කෝෂය යන නම එදා මිහිරට පටබැඳුණේය.ශ්‍රී ලාල් හික්කඩුව මහතා‍ෙගන් පසු බන්දුල සමරසිංහ, එස්.සුබසිංහ, සුමනා සපරමාදු, අනුලා ද සිල්වා, නිව්ටන් පින්තු සහ ඉන්ද්‍රා කුමාරි ගුණතිලක යන මහත්ම මහත්මීහු වරින් වර මිහිර කතුවරු වශයෙන් කටයුතු කළහ. 2004 වස‍ෙර් සිට මිහිර කර්තෘ ධූරය හොබවන්නේ ප්‍රවීණ පුවත්පත් කලාවේදී අජිත් ධර්මසිරි මහතාය. මිහි‍රේ කතුවරුන් වශයෙන් පත්වූ දෙදෙනෙක්ම ආරම්භයේ සිටම එයට දායක වූ අය වීම ද විශේෂයකි. ඒ නිව්ටන් පින්තු මහතා සහ අනුලා ද සිල්වා මහත්මියයි.මින් අඩසිය වසකට පෙර ආරම්භ වී එදා මෙදාතුර නව විශේෂාංග එක්වෙමින් හැඩවෙමින් නව මුහුණුවරක් ගනිමින් ආ මිහිර පත්‍රය අද ළමා පරපුරේ ජනප්‍රියතම පුවත්පත බවට පත්වී ඇත්තේය.සේමාලි කැල්ලපත කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af1407279</link>
    <topic>හාමුදුරුවන්ට වෙඩි වැදුණෙ නෑ ඔළුවට කෙටේරියකින් කෙටුවා</topic>
    <author>උපාලි සමරසිංහ</author>
    <content>පාසල් ගුරු නාලකරත්න කියයිඹුලාගල හාමුදුරුවන් කී පමණින් මුළු සිරිලක්වාසීන්ම හොඳින්ම දන්නා මාතර කිතලගම සීලාලංකාර නාහිමියන් යෝගාවචර හිමි නමකි. 60 දශකයේ මහා කැලෑ මණ්ඩියක්ව තිබූ දිඹුලාගල බිම් පෙදෙස නැවත අපේ බෞද්ධ උරුමයක් ලෙස පාදා දෙන්නට උන්වහන්සේ අප්‍රමාණ මෙහෙයක් කළහ. වැදිපත්තුවේ වැදි ජනයා ද, මුස්ලිම් පෙදෙස්වල ජනයා ද, අහිංසක දුප්පත් සිංහල ජනයා ද නඟාසිටුවීමට උන්වහන්සේ තම ජීවිත කාලයම ගත කළේ නිස්සරණාධ්‍යාසයෙනි.‘පොට්ටනි හාමුදුරුවෝ’ යැයි මුලින් ඒ පෙදෙස්වල වැදි ජනතාව හැඳින්වූ මේ හිමියන් විසින් ඔවුනට ඉගෙනුමට පාසල් විවෘත කැරිණි. දඩයමින් දිවි ගෙවූ හැමට බත් හාල්, එළවුළු කෑමට පුරුදු කළේය. එමතු ද නොව ඔවුන් බුද්ධ ශාසනයට ද ඇතුළු කරගත්තේය.ගොවි බිම් ඇති ක‍ෙළ්ය. හාමුදුරුවන්ගේ මේ ජනපද පිහිටුවීම එල්.ටී.ටී.ඊ. ත්‍රස්තවාදයට මහත් හිසරදයක් වූයේ මේ අතරය. 1996 මැයි 26 වැනිදා උදෑසන හතට පමණ දිඹුලාගල ආරණ්‍යයට කිට්ටු මැණික් ඇළ ප්‍රදේශයේ තමන් වහන්සේ විසින් බලාහදා ගත් කුඹුරු යායකදී මේ හිමියන් ත්‍රස්ත ප්‍රහාරයකින් අපවත් කැරිණ. ඇත්තටම මේ හිමියන් අපවත් කළේ ත්‍රස්තවාදීන් ද? නොඑසේ නම් වෙනත් අදිසි බලවේගයක්ද?උතුරු නැ‍ඟෙනහිර බෞද්ධ උරුමය සොයා උන්වහන්සේ පාදයාත්‍රාවෙන් වැඩි ගමන් අපේ මතකයේ තවමත් නින්නාද නඟයි. මහා කැලෑ මණ්ඩි පීරා සෝමාවතිය නැවත සොයාගැනීමේ ගමනටත්, නීලගිරි චෛත්‍යය සොයා යාමටත් කිතලගම නායක හාමුදුරුවෝ මහත් දායකත්වයක් දුන්හ.කිතලගම සීලාලංකාර නා හිමියන්කිතලගම සීලාලංකාර නා හිමියන් තරුණ වියේදී..මේ ගවේෂණයේදී අපට හමුවන හැම මූලාශ්‍රයක්ම පිරික්සා බලමින් අපි ඒ හිමියන්ගේ අපවත්වීම හා ඉන්පසු කතාව ඔබට ලියන්නට වෙර දරමු.දිඹුලාගල තැපැල්හල ඉදිරිපිට 1F නි‍ෙවසේ පදිංචි වී.ඒ.පී.නාලකරත්න (ආනන්ද) මහතා පාසල්ගුරුවරයෙකි. දැනට වැලිකන්නේ මෛත්‍රීගම පාසලක ඉගැන්වීම් කටයුතු කරන හෙතෙම දිඹුලාගල නාහිමියන්ගේ 36 වැනි ගෝලයාය. උන්වහන්සේ ඇතිකළ වෙහෙර විහාර අසූ ගණනකි.ගෝලයන් වහන්සේලාගේ ප්‍රමාණය 1440ක් ඉක්මවයි. මා නාලකරත්න මහතා ද ගෝලයෙක් බව කීවේ එතුමා මුල් කාලයේ දිඹුලාගල හිමියන් ළඟ පැවිදිව සිට දැන් උපැවිදිව සිටින්නකු බැවිනි. පැවිදි කළ නාහිමියන්ගේ ආරක්ෂකයා ලෙස හිටියේ ද එතුමාය.අපේ නායක හාමුදුරුවෝ මෙහි වඩින්ට පෙර ඉඳලා තියෙන්නෙ පලුගස්දමනෙ කැරකෝප්පුවක. එතැන ඉඳන් උදේට මේ දිඹුලාගල කන්ද අ‍ගේට පේනවා. මුල් කාලෙ ඉඳලම උන්වහන්සේ හරිම ජවසම්පන්නයි. ගිහි කාලෙ විශේෂයෙන් තරුණ කාලෙ කළ කී වැඩ නිසා පොළොන්නරුවෙ මනම්පිටියෙත් ජනප්‍රියයි.යකාටවත් බය නැති කෙනෙක්. මහණ වෙන්ඩ ආසා වෙලා මහණකම ඉල්ලුවාම ඒ කාලෙ පොළොන්නරුවෙ හිටි හාමුදුරුවන් ‘හා හොඳයි’ කිය කියා හිටිය මිසක් මහණකම දීලා නෑ. ඒ නිසා අපේ නායක හාමුදුරුවෝ තමන්ගේ ගම් පළාත මාතරට ගිහින් විල්පිට ආරණ්‍යයේ වැඩ සිටි උඩුපීල්ලෙගොඩ පුඤ්ඤාලංකාර හිමියන් වෙතින් පැවිද්ද ලබාගෙන නැවත මෙහි වැඩලා තියෙනවා.ඒ කාලෙ මේ දිඹුලාගල ඉඳලා තියෙන්නෙ ආණ්ඩුවෙන් වැරැදිවලට අල්ලන්ඩ බලා ඉන්නා වරෙන්තුකාරයො විතරයි. හාමුදුරුවො වඩින විට ග‍ඟෙන් මෙගොඩ දෙමළ ගමක් තිබුණා සොරිවිල කියලා. අදත් ඒ ගම තියෙනවා. මනම්පිටිය පාලම ළඟ තමයි ඒ කාලෙ මඩකලපු මායිම සටහන් කරලා තියෙන්නෙ.හාමුදුරුවො මේ ‘බෝඩ්’ එක ගලවාගෙන ගිහින් ‘පුනානි'වල ගැහුවා. එතැනින් මෙහාට පොළොන්නරු මායිම. එහාට මඩකලපු මායිම කියලා. ඒ පැත්තෙ දෙමළ කට්ටිය හාමුදුරුවන්ට හොරෙන් මේ ‘බෝඩ්’ එක ගලවාගෙන ඇවිත් යළිත් මනම්පිටිය පාලම ළඟ ගහනවා. මේ මායිම් ප්‍රශ්නය හේතුවෙන් අන්තිමට ‘සේවාගම’ නමින් තිබුණ හමුදා ගම්මානයත් සටනට ඇවිත්.ඒ අය හාමුදුරුවන්ට පක්ෂයි. ඒ ගමේ හිටියෙ ලෝක යුද්ධ කාලෙත් බ්‍රිතාන්‍ය රාජකීය හමුදාවෙ හිටපු සිංහල මිනිස්සු. මේ අය කොහොම හරි තමන්ගෙ නියම මායිම තියෙන පුනානිවලටම සීමාව නැවත ගෙනගියා.හාමුදුරුවො දිඹුලාගලට වඩිනවාට මඩකලපු‍ෙවන් මෙහි පැනලා හිටපු සිංහල වරෙන්තුකාරයො විරුද්ධ වුණා. ඒ අය මෙහෙට ඇවිත් තිබුණෙ දිඹුලාගල නිධන් වදුලු ටික හාරන්ඩ. ඒකට උන්වන්සේ ඉඩ දුන්නෙ නෑ. එහෙත් සොරිවිල කියන ගමේ දෙමළ වැසියෝ හාමුදුරුවන්ව ආරක්ෂා කළා.හාමුදුරුවො අපවත් වෙනකම්ම ඒ ගමටත් ආදරය කළා. එගම්වැසියො ආරක්ෂා කළා. ඒ වන විට දිඹුලාගල කන්දෙ ගල්ගුහාවක් තිබුණා. ඒ ගල්ගුහාවෙ තමයි අද දිඹුලාගල බුදු මැදුර පිහිටා තිබෙන්නෙ. මේ ගල්ගුහාවෙ තමන්ගෙ රැහේත් එක්ක ජීවත් වුණේ මිල්ලානා කියන වැදි නායකයා. පසු කාලයක එතුමාව යාපා රජ්ජුරුවො නමින් හැඳින්වෙනවා.මිල්ලානා වැදි රජු (දකුණේ) තම පුත්‍රයා සමඟ.. ඉහළ ඡායාරූපයෙන් පෙනෙන්නේ පැවිදි වූ එම පුතායඅපේ නායක හාමුදුරුවො උදේ රැයින් නැඟිටලා මනම්පිටියෙ පොළොන්නරුවෙ කඩසාප්පු නිවාස අතරට ගිහින් ‍ලොකු පොට්ටනි දෙකකට හාල්, පොල්, තුනපහ, එළවළු ආදිය රැගෙන කඳු වළල්ල උඩින් දිඹුලාගලට වඩිනවා. එහෙම වැඩලා අර මිල්ලානා හා එයාගෙ වැදි රැහැට කියනවා මේකෙ දඩයම් කරන්ට එපා.මේ හාල් පොල් උයාගෙන කන්ඩ කියලා. උයන්ඩත් පුරුදු කරවනවා. ඒ අය මස් පුලුස්සලා හාමුදුරුවන්ට දෙනකොට “අපි බුද්ධ පුත්‍රයො. මේවා කන්නෙ නෑ” කියා අර හාල් පොල් එළවළුවලින් රසවත් ආහාර හදලා පෙන්නලා ඒ අය ශිෂ්ටාචාර මිනිස්සු බවට පත්කළා.මේ දිඹුලාගල ගල වටේට හාමුදුරුවො කරවිල වගා කළා. කුරුතම්පලා හා වෙනත් පලා වර්ග තිබුණා. කරවිල තම්බාගෙන කන්ඩ අපෙ ලොකු හාමුදුරුවෝ පුදුමාකාර කැමැත්තක් දැක්වුවෙ. පස්සෙ මේ වැදි රැහැට ගෙවල් හදලා පවා දුන්නා. ඉස්කෝල දැම්මා. අකුරු කියවන්ඩ ගුරුවරු ගෙනාවා.පුදුමයි කියන්නෙ මිල්ලානා වැදි රජ්ජුරුවො මස්මාංශ අත්හැරියා. දඩයම් අත්හැරියා. බත් කන්ඩ පුරුදු වුණා. පංච ශීලය රැක්කා. එයාගෙ මායියාත් රැහේ අනෙක් කට්ටියත් එහෙම වුණා. පස්සෙ අර ගෙවල්වලට ගිහින් දිඹුලාගල තිබුණු ගල්ගුහා පවා හාමුදුරුවන්ට දුන්නා. ගොවිබිම්, ජනපද පිහිටුවලා දායකයො ඇතිකරලා සුවිශාල සංවර්ධනයක් මේ පළාතට කරගෙන යනකොට එල්.ටී.ටී.ඊ.ය කලබල වුණා.ආර්.ප්‍රේමදාස මහත්මයා හාමුදුරුවන්ට බොහොම ආදරය කළා. උන්වහන්සේත් එහෙමයි. දිඹුලාගල පූජා භූමියක් ලෙස ප්‍රකාශ කළේ ප්‍රේමදාස යුගයේ දී. දෙමළ ජනතාවගේ මළගෙයක් වුණත් හාමුදුරුවො හාල් මිටියක් පොල් ටිකක්වත් ඒ ගෙදරට යවනවාමයි. ඒ නිසා ඒ මිනිස්සුත් ලොකු හාමුදුරුවන්ට ආදරෙයි.සිංහල ජනතාව මෙහි පදිංචි කරවලා ජනපද ඇති කරන කොට විතරක් නොවේ ත්‍රස්ත ප්‍රහාරවලින් අවට ගම්වල ජනතාව සමූහ වශයෙන් මැරෙන කොට හාමුදුරුවො තමයි එතැනට මුලින්ම වඩින්නෙ. උන්වහන්සෙ ඒ වගේ වෙලාවට සමහර තැන්වලට මිනීපෙට්ටි පවා ගෙන ගියා.ජේ.ආර්.ට නම් හොඳටම බැණපු අවස්ථා තියෙනවා. සමහර ප්‍ර‍ාදේශීය සභාපතිලට කුඩ කැඩෙනකම් ගහපු අවස්ථාත් තියෙනවා. හාමුදුරුවන්ට අසනීප වුණාම බෙහෙත් ගත්තෙ මනම්පිටියෙ හිටපු දෙමළ දොස්තර මහත්මයකුගෙන්. එතුමා හාමුදුරුවන්ට විශ්වාසයි. එක දවසක් දියවැඩියාවට ඉන්ජෙක්ෂන් එකක් ගහලා හාමුදුරුවන්ට බරපතළ ලෙස අසනීප වුණා.සමහර විට හාමුදුරුවො අපවත් වෙන්නෙ එදා. මෙහෙ හිටපු (නායක හාමුදුරුවන්ගේ තවත් ගෝල රත්නයන් වූ) සීමාලංකාර හිමියන් හා රත්ගම සුනන්දාලංකාර හිමියන්ගේ ස්ථානෝචිත ප්‍රඥාව නිසා උන්වහන්සේලා ඒ වෙලාවෙම ප්‍රේමදාස මහත්මයාට කෙසේ හෝ කතා කළා. පැය භාගයක් ගියේ නෑ.මනම්පිටිය රෝහල් පරිශ්‍රයට හෙලිකොප්ටරයක් ආවා. ඒකෙ නංවාගෙන ලොකු හාමුදුරුවො කොළඹ ඩර්ඩන්ස් රෝහලට ගෙනැවිත් තිබුණා. දින දෙකකට පස්සෙ උන්වහන්සේව හොඳටම සුව වුණා. ප්‍රතිකාර බිල රුපියල් හතළිස්දාහයි. වනවාසී මේ හාමුදුරුවරුන් කොහොම ඒ මුදල හොයාගන්ඩද? ප්‍රේමදාස මහත්මයා තමන්ගෙ සල්ලිවලින් ඒක ගෙවලා තිබුණා.නාලකරත්නලොකු හාමුදුරුවො ගහක් ගලක් වාගෙ මහ තද පපුවක් තිබුණ කෙනෙක්. ඒත් උන්වහන්සේ ප්‍රේමදාස ජනපති මියගිය දවසෙ පොඩි ළමයෙක් වගේ ඉකිගගහ ඇඬුවා මං දැක්කා. දිඹුලාගල විශ්‍රාම ශාලාවක් හැදුවෙත් එතුමා. 1994 දි චන්ද්‍රිකා ජනපතිනිය හිටිහැටියේ එතෙක් හාමුදුරුවන්ට දීලා තිබුණු හමුදා ආරක්ෂාව ඉවත් කරලා පොලිස් භටයන් 4 - 5 දෙනෙක් පමණක් ඉතිරි කළා.පොලිසියේ වගේ නොවේ හමුදාවේ විනය ඉහළයි. හාමුදුරුවො උදේට ගොවිපළට කැබ් එකෙන් යනකොට ඒ අය කෑම ගනිමින් හිටියත් ඒවා පැත්තක වීසිකරලා හරි දුවලා ගිහින් වාහනයට නඟිනවා. ඒත් පොලිසිය කාලා බීලා එනකම් හාමුදුරුවො ගමන එන්නෙ නැතිව නොවැඩ ඉන්න ඕනෑ. හාමුදුරුවො දරුවන්ට වගේ සැලකුවත් ඒ අය එහෙමයි කටයුතු කළේ.අපේ ලොකු හාමුදුරුවො වෙලාවට වැඩ කරන කෙනෙක්. 1996 මැයි 26 දා උදේ වෙලාවට හාමුදුරුවො ගොවිපළට වඩින්ඩ සූදානම් වුණා. පොලිසියෙ අය කියලා තියෙනවා ටිකක් ඉන්ඩ හාමුදුරුවනේ කියලා. හාමුදුරුවො ඇහුවෙ නෑ. රියැදුරත් ‍ෙවනදා ඉන්න කෙනා නොවේ හිටියෙ. ටැම්පරි හිටපු කෙනෙක් ඇන්ටන් කියලා. එයා තමයි එදා ආවෙ. ගොවිපළට ගිහින් පැය භාගයක් ගියේ නෑ හාමුදුරුවන්ට වෙඩි තැබුවා කියා ආරංචිය ලැව්ගින්නක් වගේ පැතිරිලා ගියා.හාමුදුරුවන්ට ඇත්තටම වෙඩි තැබුවේ කවුද? මම ඇසීමි.ත්‍රස්තවාදීන් හාමුදුරුන්ගෙ වාහනය එන විදිය පිළිබඳව දෙමළ ළමයකුට කියලා සොයා බලලා ඔහුට කියලා තියෙනවා ‘සිග්නල්’ එකක් දෙන්ඩ කියලා. හාමුදුරුවො එදා යන ගමන් බෞද්ධසාර කියලා දන්නා කෙනෙකුත් දාගෙන ගිහින්. ආරංචි වෙච්ච හැටියට ‘L’ හැඩයට ඇම්බුස් දාලා කොටි කුඹුරෙ හිටියෙ.වාහනය මැණික් ඇළ කුඹුරට ළංවූ ගමන් දෙවැනි ගේට්ටුවේදි වෙඩිවරුසා‍වක් එල්ලවෙලා. පිටුපස්සෙ හිටපු බෞද්ධසාරගෙ ඇහැක් දොට්ට පැනලා වෙඩි වැදිලා. ඇන්ටන් හාමුදුරුවන් ඇදගෙන ඇළට පැනලා යන්ඩ හදද්දී කොටි එයාට වෙඩි තිබ්බා.මල්දෙණියේ ජිනාලංකාර නා හිමිමෙච්චර වෙඩි වැදිලා වාහනය හිල්වෙලා තිබියදීත් හාමුදුරුවන්ට එක වෙඩිල්ලක් වැදිලා නෑ. බෞද්ධසාර මැරුණෙ ටික වේලාවකට පස්සෙ නිසා මිනිහා සිද්ධිය එතැනට ආපු කෙනකුට දෙන්නකුට කියලා. මිනිහා මුහුණෙ ලේ ගාගෙන මැරිලා වගේ කොටි යනකම් එතැනම හිටියලු.හාමුදුරුවන්ට වෙඩි තබන්ට බැරි තැන උන් කෙටේරියකින් උන්වහන්සේගේ ඔළුවට කොටලා. “මං මැරෙන්ඩ බය නෑ යකුනේ” කියලා හාමුදුරුවො දෙමළ බසින් උන්ට කිව්වලු අපවත් වෙන්ඩ මොහොතකට කලිනුත්. හාමුදුරුවන්ට වෙඩි නොවැදුණු සිද්ධිය කොටි හොයා බැලුවා.හාමුදුරුවන්ගේ ඉනේ බලගතු සුර කීපයක් තිබුණා. කොටි ඒ සුර සියල්ලමත් අරන් ගිහින්. හාමුදුරුවො අපවත් වෙච්ච ආරංචියට මුළු රටම කලබල වුණා. මාතරින් කිතලගමින් ලොරි පිටින් ආවා මිනිස්සු. මේ පැත්තෙ දෙමළ ගම් වනසන්ට හිතාගෙන. ඒත් හමුදාව මැදිහත් වී ඒවා වැළකුවා.ඇත්තටම ‍සොරිවිල ඒ දෙමළ ගමේ මිනිස්සුත් ඇඬුවා. අදත් හඬන අය ඉන්නවා. ඒ මිනිස්සුන්ගේ ගම මැදින් ත්‍රස්තයො ආවෙ. මිල්ලානා වැදි නායකයා හාමුදුරුවො අපවත් වෙලා ඉතාම ටික කලක් දුකින් ජීවත් වුණා. එයත් මිය ගියේ අපේ හාමුදුරුවො අපවත් කළ අයට හොඳක් වෙන්ට එපා කියලා.දිඹුලාගල වත්මන් ආරණ්‍ය සේනාසනාධිපති යෝගාවචර මල්දෙණියේ ජිනාලංකාර නායක හාමුදුරුවන් සොයාගෙන වත්මන් කතාව විමසීමට මම යත්න දරමි. උන්වහන්සේ විස්මකර්ම කැටයම්කරුවෙකි. සියඹලා බුරුත ආදි ලීවලින් තනිවම කෙටු විශාල ප්‍රමාණයේ බුදු පිළිම දොර කැටයම් විහාරය පුරා ඉහිර තිබේ.උන්වහන්සේගේ විස්කම් වැඩ නිසාම ලොකු හාමුදුරුවන් උන්වහන්සේ ඇමතුවේ ඉංජිනේරු හාමුදුරුවෝ කියාය. දිඹුලාගල ආකාස චෛත්‍යය ද ඒ හිමියන්ගේ කුසලතාවට දෙස් දෙයි. ඉඩහසර බලා මම ඒ කුටියට පිවිස උන්වහන්සේ විමසමි.අපේ නායක හාමුදුරුවො නැති වුණාම අප මෙහෙන් යාවි කියලා කොටි හිතන්ඩ ඇති. එහෙම ගියානම් අපට දිඹුලාගලත් නෑ. මං ඉංජිනේරු විද්‍යාව ඉගෙන ගෙන නෑ. හිතට ආපු අදහස් පුළුවන් විදියට ක්‍රියාත්මක කළා. මේ දවස්වල ලොකු හාමුදුරුවන් හීනෙන් කියාපු ඒ අපූරු චෛත්‍යය නිර්මාණය කරමින් ඉන්නෙ. හාමුදුරුවො අපවත් වුණාට පස්සෙ දවස් 13 ක් මේ පැත්තෙ කිසිම දායකයෙක් ආවෙ නෑ. අපට දානෙ නැති වුණා. අපි ජීවත් වුණේ ලුණු කැඳ බීලා.ලොකු හාමුදුරුවො අපට කියලා දුන්නා අල වලඳන්න. අල නැතිවෙනකොට කොළ වලඳන්න. එහෙම බැරි වුණොත් ලුණු කැඳ වලඳලා හරි ජීවත් වෙන්ඩ. බැරිම වුණොත් බඩගින්නට පොල් කටුවක් බඩට තද කරන් පොළොවේ වැතිරිලා ඉන්ට. අපි ඒ අනුව ඒ දවස් ගත කළා. පස්සෙ ආයිත් දිඹුලාගලට වන්දනා නඩ ආවා. හාමුදුරුවො නැති වුණේ ආරක්ෂාව නැති නිසයි.මිල්ලානේ සිරියා ලංකාර හිමිසොරිවිල කේශාලංකාර හිමිජනාධිපතිතුමා ළඟඳි දිඹුලාගල ආවා. ඇවිත් මා ඉන්නා කුටියට ඉහළින් තියෙන මේ වැසිකිළි කැසිකිළි ගලවලා අලුතින් හදන්ඩ අදාළ අංශවලට නියම කළා. දිඹුලාගල නවෝදයට අත හිත දෙන්ඩ චෛත්‍යයට උදව් කරන්ඩ එතුමා මෙහෙට එව්වෙත් ලොකු හාමුදුරුවන්ගෙ වටිනා සේවය හා ආශිර්වාදයමයි කියලා හිතෙනවා.ලොකු හාමුදුරුවන්ගේ තවත් පන්සලක් වූ නාමල් පොකුණ රජමහා වෙහෙරේ දැන් වැඩ සිටින්නේ එදා මිල්ලානේ වැදි රජුගේ පුත් කුමරා ලෙස සිට පසුව පැවිදි වූ කෙනෙකැයි අපි ඇසීමු. අප ඒ විහාරය සොයා ගියේ එපවත් තවත් හොඳින් විපරම් කරනු පිණිසය. මිල්ලානේ සිරියාලංකාර හිමියන් දැන් මා අබිමුවය.මගේ ගිහි කල පියා තමයි මිල්ලානේ වැදි රජු. පසුව යාපා නමින් හැඳින්වුණේ. මස් කකා ජීවත්වූ අපට පංචශීලය කියා දුන්නෙ ලොකු හාමුදුරුවන්. උන්වහන්සේගේ අපවත් වීම මටනම් අදටත් ප්‍රශ්නයක්. උන්වහන්සේට තරහකාරයො හිටියානම් ඒ කොටි. ඒත් ඒ අයට මේ පළාතේ කවුරුත් උදව් කරන එකක් නෑ.එහෙම දෙයක් කරන්න. කවුද? හාමුදුරුවන්ගේ ආරක්ෂාව ඉවත් කරන්ඩ අණ දුන්නේ. ඒ අය තමයි කාරණාව දන්නෙ. මා ලොකු හාමුදුරුවන්ගේ මඟ පෙන්වීමෙන් පියාගේ ආශිර්වාදයෙන් ශාසනයට ඇතුළු වුණා. මගේ සසර කුසල කර්ම පල දීලයි මට ස්වාමින් වහන්සේ නමක් වෙන්ඩ ලැබුණේ. මේ වගේ මිථ්‍යා ද්‍රෘෂ්ටිගත කට්ටිය බොහොමයක් ලොකු හාමුදුරුවො සුමගට ගත්තා. බුදු මඟ ආලෝකය පෙන්වා දුන්නා.සොරිවිල කේශාලංකාර හිමියන් ද වැඩ වසන්නේ දිඹුලාගලය. උන්වහන්සේ සොරිවිල දෙමළ ගමේ නායකයාගේ ගිහි කල පුත්‍රයාය.මං දෙමළ. අපේ ගමටත් ලොකු හාමුදුරුවො වඩිනවා. අපේ පියා සමඟ කිට්ටුයි. දවසක් ඉල්ලුවා මාව මහණ කරන්ඩ. ඇත්තටම මට මේ වගේ පැවිදි ජීවිතයක් ලැබුණේ ඒ මඟ පෙන්වීමෙන්. අපෙ ලොකු හාමුදුරුවො මතු බුදු වේවි...ඒ හිමියන්ගේ පවුලේ සහෝදරයන් කීපදෙනකුම සිටි බවත් ඔවුන් පසුව ත්‍රස්ත කල්ලිවලට සම්බන්ධ වී හමුදා ප්‍රහාරවලින් මිය ගිය බවත් ඇතැම්හු කියති. ලොකු හාමුදුරුවන්ගේ අපවත් වීමෙන් පසු ආරක්ෂක අංශ මේ ගම් පීරා පරීක්ෂණ පැවැත්වූහ. මිල්ලානේ හා සොරිවිල නම් දෙමළ ගම්වල චූදිතයන් කීප දෙනෙකු අල්ලා හිරකැර වසර ගණනාවක් තබා ගත් බව කියැවේ. සමහරෙක් දැන් නිදහස් වී පැමිණ සිටිති. ඔවුන් සොයා ගන්නට ‍ඒ දෙමළ ගම්වලට යන්නට ද මට සිදුවෙයි.මිල්ලානේ පියදාස ගඩොල් කපා හෝ කාගේ හෝ කුලියක් මලියක් කැර දිටි ගැට ගසා ගන්නෙකි. ඔහු මිල්ලානේ 28 ගෙදර පදිංචිකරුවෙකි. ෂඩේ අම්මා නොහොත් ඔහුගේ බිරිය තෙයිවානි ද මේ හේතුව නිසා ආණ්ඩුවේ බෝඩිමේ බොහෝ කල් සිටියහ.පියදාස මා අල්ලා ගත්තේ කුලී වැඩ බිමකදීය.මහත්තයො, අපි කාටවත් කරදරයක් නැති මිනිස්සු. කොටි කියලා අප දන්නෙ නෑ. උන් මේ ගමට ආවා ගියා. ඒ අයට කන්ඩ බොන්ඩ දුන්නා. පාර පෙන්නුවා කියලා චෝදනා ආවෙ. උන් කියන දේ නොකළොත් අපට උන් ගහනවා. තළනවා. පෙළනවා.ඒවා කළොත් හමුදාවෙන් අපට තළනවා. අපි දෙපැත්තටම නැතිව ජීවත් වුණත් හාමුදුරුවන්ට සමීපයි. උන් වහන්සේ අපේ ගමට උදව් කළා. මළගෙයක් වුණත් පෙට්ටිය පවා අරන් දුන්නා. දානෙට හාල් එව්වා. අප කොහොම ද? උන්වහන්සේ මරන්ඩ ඔත්තු දෙන්නෙ. අවුරුදු ගණනාවක් අපට වධ දීලා කරදර කරලා බැරිම තැන එළියට දැම්මා. මගේ නෝනගෙ මල්ලි තමයි උන්ට එකතු වෙලා හිටියේ. අන්තිමේ එයා රට පැනලා ගියා.ෂඩේ අම්මා සොයා ගිය මට ඇය ද හමුවිය.මාත්තයො මගෙ නම තේවානි. ෂඩේ අම්මා කියන්නෙ ගමේ අය හුරතලයට. සී. අයි. ඩී. එකේ දවස් 45 ක් මං නොවිඳිනා දුක් වින්දා. අපේ මල්ලි උන් එක්ක එකතු වෙලා හිටියා කියන කතාව ගම පුරා ගියා. ඒ මදිවට හාමුදුරුවන්ගෙ වාහනය එළවපු ඇන්ටන් මගේ ලොකු දුව බඳින්ඩ හිටියෙ.අපි ඔත්තු දුන්නා කන්ඩ දුන්නා කියලා අපව අරන් ගියෙ. මගෙ කනේ එක පැත්තකට පෑනක් දාලා ගැහුවා අනෙත් පැත්තෙ කනෙන් එළියට එන්ඩ. ඒත් වාසනාවට ඒක මඟ හිර වුණා. බේත්වත් දැම්මෙ නෑ. මල්ලි හාමුදුරුවො මරන්ඩ යනවා කියලා ළිඳ ළඟදීත් තමුන්ට කීවා නේද?පියදාස                           ෂඩේ අම්මා                       සංජීවකියලා ඇහුවාම මා නැහැ කීවා. ඒ වතාවෙ බෝතලයක් අරන් මගේ රහසඟ ප්‍රදේශයට ඔබන්ඩ සූදානම් වුණා. මා ඒ වෙලාවේ බොරුවට කීවා ඔව් මල්ලි ඒක කිව්වෙ ගේ ඇතුළෙදි කියලා. නැත්නම් ඒකත් කරනවා. මගෙ දරුවො බාල දෙන්නා විතරයි ගෙදර තියන්ඩ පුළුවන් වුණේ. ඒ අය ජීවත්වුණේ අහල පහල ගෙවල්වල බැල මෙහෙකම් කරලා. මාස 18 කට පස්සෙ මාව එව්වත් මගෙ මිනිහා අවුරුදු ගණනක් තියාගත්තා.ෂඩේ අම්මාගේ පුතකු වන සංජීව නම් තරුණයා අපේ කතාව මැදට පැන්නේය.මහත්තයො, මට දැන් අවුරුදු 27 යි. මං එදා අවුරුදු 9 ක පොඩි කොල්ලෙක්. පොඩි කොල්ලෙක් මොනවා දන්නවා ද? කොටි ඇවිත් මට ටොපි බෝතලයකුයි, චොක්ලට් බෝතලයකුයි දීලා කිව්වා, මල්ලි හාමුදුරුවන්ගෙ කැබ් එක එනකොට අතින් සැලියුට් එකක් දාන්ඩ කියලා.මං ඒක කළා නොදන්නාකමට. මං හිතුවෙ නෑ මෙතැන මිනීමැරුමක් වෙනවා කියලා. අද මට ඒකෙන් සිද්ධ වෙච්ච දේ මොකක්ද? මහත්තයො මට එළියට එන්න ලැබුණේ අවුරුදු 15 දී. මාව ළමා නිවාසයකට දැම්මා. හැබැයි! අකුරක් ඉගැන්නුවෙ නෑ.මට ‘අම්මා’ කියලා ලියා ගන්ඩ බෑ. රජයේ රස්සාවක් ගන්ඩ බෑ. සමහරු අදත් හාමුදුරුවො මරන්ඩ උදව් කළ අය කියලා අපව පිළිකුල් කරනවා. පුද්ගලික තැනකවත් මට සලකන්නෙ නෑ. අපි ජීවත්වන්නෙ කොහොම ද? ඔහු මගෙන් අසයි.ඒත් මේ තරම් වටිනා අමිල මෙහෙයක් කළ සඝ පීතෘනමක් මරා දැම්මේ ඇයි ද යන්න මමත් තවමත් අසමි.උපාලි සමරසිංහඡායාරූප -දුෂ්මන්ත මායාදුන්න කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af14072710</link>
    <topic>‘ජේ.ආර්’ හොඬවැල හෙල්ලූ අසූවේ වැඩ වර්ජන ඛේදවාචකය</topic>
    <author>සරත් පෙරේරා</author>
    <content>එක්සත් ජාතික පක්ෂය යහ පාලනය පිළිබඳ අලුත් කතිකාවතක් ඉදිරිපත් කරන්න උත්සාහ කරමින් සිටියදී 1977 එජාප පාලනයේ  බලවත්ම අඳුරු පැතිකඩක් පෙන්වන සිද්ධි දෙකක් පසුගිය සතිය තුළ කතාබහට ලක්වූයේය. ඉන් එක් සිද්ධියක් වූයේ 1983 කළු ජූලියයි. දෙවැන්න රාජ්‍ය  සේවකයන් ලක්ෂයකට වැඩි දෙනකුට එක රැයකින් රැකියා අහිමි කළ 1980 ජූලි වර්ජනයයි.‍කවුරුත් දන්නා පරිදි ප්‍රජාතන්ත්‍රවාදී පාලනයක ඡන්දය තරමටම ජනතාවට ඇති නන්වැදෑරුම් නිදහස සුරක්ෂිත කිරීම ද එකසේ වැදගත් වෙයි.ජනතාවට ඇති භාෂණයේ නිදහස ඇතුළු නන්වැදෑරුම් නිදහස මෙන්ම ප්‍රජාතන්ත්‍රවාදී පාලනයක සේවක පන්තියට ඇති වැඩ කිරීමේ මෙන්ම සේවක පන්තියක් ලෙස සංවිධානය වී වැඩ වර්ජනය කිරීමට ඇති අයිතිය ද රැකිය යුතු වෙයි.ජේ.ආර්. පාලනය ආරම්භයේ දීම 1977 ඡන්ද ජයග්‍රහණය ලබාගැනීමෙන් පසු ජය පැන් බීමට හා විරුද්ධ පාක්ෂිකයන්ගෙන් පළිගැනීමට පොලීසියට සතියක කාලයක් නිවාඩු දී රට තුළ සිදු කළ විලෝපනය නොදන්නා කෙනෙකු නැත. ජේ.ආර්.ගේ ගමන් ම‍ඟේ සුවිශේෂ ලක්ෂණය වූයේ විරුද්ධ පක්ෂයට විරුද්ධව ක්‍රියාත්මක කළ ගල් රෝල් න්‍යායයි.1980 වැඩ වර්ජනයේ දී එජාපය ක්‍රියාත්මක කළ මර්දනය එජාපයටත් අමතක වී ඇති බව ඒ පිළිබඳව පසුගිය බදාදා පාර්ලිමේන්තුවේ දී පැවැති විවාදයේ දී පෙනී ගියේය.1980න් අවුරුදු 34කට පසු එදා එජාප ආණ්ඩුව සිදු කළ දරුණු සේවක මර්දනය යළිත් වරක් පාර්ලිමේන්තු සබා ගැබ තුළ රැව් පිළිරැව් දුන්නේය. එදා එජාප ආණ්ඩුව ක්‍රියාත්මක කළ ඒකාධිපති වැඩ පිළිවෙළ 1978 ව්‍යවස්ථාව සම්මත කිරීමෙන් පසු හොඳින්ම පෙනී ගිය පළමු අවස්ථාව වූයේ 1980 වැඩ වර්ජනයයි.රජයේ සැපයීම් දෙපාර්තමේන්තුව ඉදිරිපිට දී විරෝධතා ව්‍යාපාරයක යෙදුණ ඩී.සෝමපාල සහෝදරයා එජාප දාමරිකයන් විසින් මරා දැමුණ පසුබිම තුළ ජූලි වර්ජකයන්ට මුහුණ දීමට ජේ.ආර්. ගේ ආණ්ඩුව සූදානම් වුණේ යුද්ධයකට සූදානම් වන ආකාරයටය.1948 සිට මේ රටේ ක්‍රියාත්මක කෙරුණ වර්ජනවලදී බලයේ සිටින ආණ්ඩුව වෙනත් රටවල ප්‍රජාතන්ත්‍රවාදී ආණ්ඩු මෙන් ක්‍රියාත්මක කළේ සාකච්ඡාමය ක්‍රියාමාර්ගයයි. එම ක්‍රියාමාර්ගය නිදහස් ලංකාවේ පළමු වරට වෙනස් වුණේ 1980 වැඩ වර්ජනයේදීය. වැඩ වර්ජනයට සෑම අංශයකින්ම ‍සේවකයෝ පෙළගැසෙමින් සිටියහ.වැඩ වර්ජනයට දින නියම කර තිබුණේ 1980 ජූලි 17 වැනි දිනයි. වෘත්තීය සමිති නායකයෝ මේ මහා වැඩ වර්ජනයත් තවත් වර්ජනයක් ලෙස සිතූහ. වැඩ වර්ජන දිනට එළිවන්නට තිබිය දී ආණ්ඩුව හදිසි නීති විධිවිධාන ක්‍රියාත්මක කරමින් මහජන ආරක්ෂක පනත යට‍තේ වර්ජනය කරන සේවකයන් සේවය අතහැර ගියා සේ සලකන්නට තීරණය කළේය. වර්ජනයට ජේවීපීයේ සහාය ලැබුණේ නැත.එසේ තිබිය දී බොහෝ අංශවල වර්ජනය 1980 ජූලි 17 වැනිදා ක්‍රියාත්මක විය. එජාප ආණ්ඩුව ජූලි 17 වැනිදා සේවයට වාර්තා නොකළ වැඩ වර්ජනයේ යෙදුණ කිසිම සේවකයකුට ඊට පසු දින සේවයට වාර්තා කිරීමට ඉඩ දුන්නේ නැත.මේ ලියුම්කරු ද 1980 වැඩ වර්ජනයේ කොටස්කරුවකු වූ අතර ඒ අවස්ථාවේ වැඩ කරමින් සිටියේ නාරාහේන්පිට කම්කරු මහ ලේකම් කාර්යාලයේ දෙවැනි මහලේ පිහිටි මැද කොළඹ දිස්ත්‍රික් කම්කරු කාර්යාලයේයි.එජාප මන්ත්‍රීවරුන් පසුගිය බදාදා පාර්ලිමේන්තුවේදී කියන්නට උත්සහ කළේ 1980 වර්ජනයට ප්‍රජාතන්ත්‍රවාදී ලෙස විසඳුම් ලබා දුන් බවක් කීමටය. 1977 අගමැති ආණ්ඩු ක්‍රමයක ප්‍රධානියා ලෙස පැමිණි ජේ.ආර්.ජයවර්ධන මහතා තමාම හදාගත් විධායක ජනාධිපති ක්‍රමයේ ජනාධිපති වෙමින් එහි විෂකුරු දළ රටට හොඳින්ම පෙන්වා සිටි පළමු අවස්ථාව වූයේ මේ 1980 වැඩ වර්ජනයයි.ජූලි 17 වැනිදා වැඩ වර්ජනය කළ මා හට එජාප ආණ්ඩුව යටතේ යළි කිසිදු දිනක සේවයට වාර්තා කරන්නට ඉඩක් දුන්නේ නැත. එම ගිලටීයනයට හසුවූ සේවකයන් සංඛ්‍යාව ලක්ෂය ඉක්මවීය.යළි සේවය ලබා ගැනීමට හැකි වූයේ එම ආණ්ඩුවේ ඇමැතිවරුන් සොයා ගොස් දනින් වැටී සමාව ඉල්ලා ලිපි ලබාගත් පිරිසට පමණය. වෘත්තීය සමිති සමඟ එදා සිටි නායකයෝ කිසිදු සාකච්ඡාවක් නොපැවැත්වූහ.එම වර්ජනය නීතියට පිටින් නීත්‍යානුකූල නොවන වර්ජනයක් බව රටට කියා සිටිනු ලැබිණි. වර්ජනය ගැන මාධ්‍ය නිහඬ විය. මේ නිසාම පසුව දිවයින පුවත්පත ඇරඹුන මොහො‍තේ වර්ජන ප්‍රශ්නය ගැන කතා කිරීමට වැඩි ඉඩක් වෙන් කළ බව මතකය.වර්ජනය සාකච්ඡා මාර්ගයෙන් නිම කරනු වෙනුවට ජේ.ආර්.ජයවර්ධන මහතා එම සති අන්තයේ කවදත් එජාප ජයග්‍රහණය සමරන මරදාන හන්දියේ මහා රැලියක් සංවිධානය කළේය. එයට වර්ජනයට විරුද්ධ එජාප ජාතික සේවක සංගම් නායකයෝ හවුල් කර ගැනිණි.එම ඓතිහාසික රැලියේ දී ජේ.ආර්.ජයවර්ධන මහතා වර්ජකයන්ගේ රැකියා අහිමි කිරීම ගැන ගුගුලේ අලියා හෙල්ලුවේ හොඬය පමණක් බව කියාය. එජාපය බලය රැකගැනීම සඳහා ඕනෑම දෙයක් කැප කිරීමට සැරසී සිටින බව පෙන්නුවේ වර්ජන සේවකයන් ලක්ෂයකට වැඩි පිරිසකට කඳුළු බීමට සැලැස්වීමෙනි.ප්‍රේමදාස අගමැතිවරයා වර්ජනය නීත්‍යානුකූල එකක් නොවන බව කියා සිටියේ නායකයාගේ තීරණය අනුමත කරමින්ය. එහිදී ලලිත් ඇතුලත්මුදලි වෙළඳ ඇමැතිවරයා කියා සිටියේ වර්ජකයන් කනත්තට දක්කන බවය. ඇත්තටම වර්ජකයන් කනත්තට දැක්කූ අතර වර්ජකයෝ විශාල පිරිසක් ඊට පසු සිය දිවි නසාගත්හ.ගාමිණී දිසානායක මහවැලි සංවර්ධන ඇමැතිවරයා වර්ජකයන් ගැන කීවේ මුහුදු වැල්ලේ සෙල්ලම් කරන කක්කුට්ටන් කලබලයක් වූ විට ආපසු පැමිණ ගුල්වල හැංගෙන බවත් මෙදා වතාවේ කක්කුට්ටන්ට ගුල්වලට රිංගාගත නොහැකි පරිදි ඒ ගුල් වසා දමන බවත්ය.ඇත්තටම මරදාන රැස්වීම වර්ජිත සේවකයන්ට සදාකාලික රැකියා අහිමි බව සපථ කළ රැස්වීමක් විය. එජාප ආණ්ඩුව එම වර්ජිත සේවකයන්ට කිසිම දිනක නැවත රැකියාවට ‍පැමිණීමට අවස්ථාවක් දුන්නේ නැත. ඒ වෙනුවට කළේ වර්ජිත සේවකයන් ආණ්ඩුවේ ලොකු ‍ලොක්කන් ළඟට බඩගෑමට සලස්වා ඉතාම නින්දිත ලෙස එම සේවකයන් පළිගැනීමට ලක්කිරීමය.මේ නිසා පවුල් බර දැරූ සේවකයෝ තම ජීවිකාව ගෙනයාම සඳහා අනන්ත දුක් වින්දාහ. ඇතැමුන් කුලී රස්සාවට වැටුණ අතර තවත් අය කළ හැකි දෙයක් කරමින් ජීවිතය ගැටගසා ගන්නට තැත් දැරූහ.නමුත් තමන්ට අහිමි කළ රැකියාව යළි දීමට නම් පාලකයන්ගේ අවධානය කෙදිනකවත් යොමු නොවීය.ජේ.ආර්. 1980 වර්ජනයට උත්තර දුන්නේ ඉතාම නිර්දය ලෙසය. ඔහු වර්ජනය කරන්නන් ගෙදර අරින්නට කළින්ම තීරණය කර සිටියේය.ජේ.ආර්. බලයට පැමිණියත් රැකියා නැති තරුණයන්ගේ ප්‍රශ්නය විසඳන්නට මඟක් ඔහුට නොවීය. ඔහු එම රජයේ මැති ඇමැතිවරුන් හරහා එක මන්ත්‍රීවරයකුගෙන් දහස බැගින් ඉල්ලුම් පත් ලබාගෙන රැකියා බැංකුව නමින් එකක් ඇති කර තිබිනි.ජූලි වර්ජනයත් සමඟ ජේ.ආර්. කළේ රැකියා අහිමි කළ සේවකයන් වෙනුවට ජොබ් බැංකුවේ තරුණයන්ගෙන් එම රැකියා පිරවීමයි.මේ නිසා දිගින් දිගටම ජේ.ආර්.ආණ්ඩුව යටතේ කියවුණේ ඇබෑර්තු නැති නිසා වර්ජකයන් සේවයට බඳවාගත නොහැකි බවයි.1980 වර්ජනයෙන් අරඹා ඇති කළ භීෂණය 1983 කළු ජූලිය සිරිමා බණ්ඩාරනායක විපක්ෂ නායිකාවගේ ප්‍රජා අයිති අහිමි කිරීම හා 1983 පැවැත්විය යුතු මහ මැතිවරණය වෙනුවට කළගෙඩි ලාම්පු සෙල්ලමේ ජනමතය හරහා ක්‍රියාත්මක විය.ඉතාම නිවැරැදි ලෙස පැවැත්විය යුතු 1983 මහමැතිවරණය පැවැත්වී නම් එදා එජාප ආණ්ඩුව බලයෙන් ඉවතට විසිවන්නට මෙන්ම එම මැතිවරණයෙන් පසුව හිංසනයට යොමු වූ දකුණේ විජේවීර, උතුරේ ප්‍රභාකරන් වැනි අය පාර්ලිමේන්තුවට මන්ත්‍රීවරු ලෙස පත්වී පැමිණීමටත් ඉඩ තිබිණි. ඒ වෙනුවට සිදුවූයේ ඡන්ද අයිතිය අහිමි කිරීමත් සමඟ දකුණේත් උතුරේත් කැරලි දෙකකට පාර කැපීමය.ප්‍රේමදාස මහතා අවසානයේ 1989 බලයට පත්වන මොහොතේත් 1980 වැඩ වර්ජකයන්ගේ රැකියා අහිමි කිරීම එසේම තිබිණි. ප්‍රේමදාස මහතාගේ ක්‍රියාමාර්ග ගැන ද මෙදා පාර්ලිමේන්තුවේ දී කතාබහ කෙරිණි.ඔසී අබේගුණසේකර මහතාගේ මැදිහත්වීම මත කෙරුණ එම සාකච්ඡාවලදී ප්‍රේමදාස මහතා තීරණය කළේ රැකියා ‍ෙනාලැබ සිටි පිරිස රාජ්‍ය විරෝධීන් ලෙස සලකා අනිවාර්ය විශ්‍රාම යැවීමය.අදත් නොවිසඳී ඇති 1980 වර්ජනයේ දී ගත් ක්‍රියාමාර්ග වැරැදි බව අදවත් එජාප නායකයන් පිළිගන්නේ නැත. වැරදි පිළිනොගන්නා නායකයන්ට අනාගතයක් ද නැත.දැන්වත් එජාපය එදා කළ වැරැදි ගැන ස්වයං විවේචනයක යෙදිය යුතුය.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af14072716</link>
    <topic>හතර, හතර සහ හතර</topic>
    <author>කසුරි</author>
    <content>මිත්‍රයන් දෙදෙනෙක් පසුගිය සතියේ දින දෙකකදී ප්‍රශ්න දෙකක් වෙන වෙනම ඇසූහ. එක් මිත්‍රයෙක් ඔහුගේ ප්‍රශ්නය ඇසුවේ තවමත් සාමාන්‍ය පෙළ පන්තියේ ඉගෙනගන්නා සිය දියණිය වෙනුවෙනි. ඒ “නව නළු රස” මොනවාද කියාය. අනෙක් මිත්‍රයා රක්ෂණ ක්ෂේත්‍රයේ විධායක නිලධාරියෙකි. ඔහුට අවශ්‍ය වූයේ “හතර විළිලජ්ජාව” යන්නෙහි සැබෑ අර්ථය දැනගැනීමටය.මේ ප්‍රශ්න දෙකටම මට එක්වරම පිළිතුරු සැපයිය නොහැකි විය. නවනළු රසය පිළිබඳව කරුණු සපයාදීමට පේර‍ාදෙණිය සරසවියේ කථිකාචාර්යවරයකු වූ නිමල් විජේසිරි මිතුරාගේ පිහිට පැතීමි. ඔහු සැකෙවින් එය දක්වා වැඩිදුරටත් කියා සිටියේ භරතමුණි පඬිතුමා විසින් සම්පාදිත ග්‍රන්ථය බලන ලෙසයි.මම මගේ මිත්‍රයාට කරුණු පැහැදිලි කොට “ඕනෑවට වඩා බරපතළ කාරණා පොඩිඋන්ට පටවන්න යන්ඩ එපා” යනුවෙන් උපදේශයක් ද දුනිමි. එහෙත් “නවනළුරස” යන්න මහා බරපතළ කාරණාවක් නොවන බවත් සාහිත්‍යය ඉගෙන ගන්නා කෙනකුට එය සරල කාරණාවක් බවත් පසුව මට තේරුම් ගියේය. විද්‍යා විෂයයන් හැදෑරීමට යාම නිසා මට කෙතරම් නම් දේවල් අහිමිව ගොස් ඇති දැයි ඒ මොහොතෙහිදී ද මට සිතිණි.දෙවැනි මිත්‍රයාගේ ‘හතර විළි ලජ්ජාව’ ප්‍රශ්නයට නම් පිළිතුරු සොයා ගැනීමට කිසිසේත්ම නොහැකි විය. ඇත්තටම හතර විළිලජ්ජාව යනු කුමක්ද? ඒ යෙදුම සඳහා නිශ්චිත අර්ථකථනයක් තිබේද? නැත්නම් එය යුගල පදයක් වැනි යෙදුමක් පමණක් ද? කෙසේ වුවද ලජ්ජා‍ෙව් උපරිමය විළිලජ්ජාව නම් ඊටත් එහා ගිය ලජ්ජාවකට යෙදෙන වචනයක් ද?ජැක්සන් ඇන්තනි මිත්‍රයාගෙන් ඇසූ විට ඔහු සිහිපත් කළේ තුන, හතර, හත වැනි සංඛ්‍යා නාමත් සමඟ ඇති යෙදුම් ගණනාවක් අපේ වහරේ ඇති බවය.“හතර කේන්දරේ පාළුවෙලා” යනුවෙන් ද යෙදුමක් තිබේ. දියුණුව සඳහා බලපාන කිසිදු ග්‍රහයෙක් වේලාපත්කඩෙහි නිසි තැන්වල නොසිටින විට මෙවැන්නක් යෙදේ. අපේ ගෙදරට පැමිණිය යුත්තේ හතරමං හන්දියකින් හැරිලාය. හතරමං හන්දියේ තැපැල් කනුවක් ද තිබේ. එසේම හතරවටේටම ගෙවල්ය.හතරමං හන්දියේ පැත්තක පදිංචිව සිටින බාල නඟා සමහර දිනවලට අපේ ගෙදර එයි. ඒ පේරු දානය පිසින්නටය. අපි ඉහළගම පන්සලේ හතර පේරුවට අයිති දායකයෝ වෙමු. හතර පේරුවට අයත්වන්නේ මවගේ පාර්ශ්වය, පියා‍ගේ පාර්ශ්වය, මාමාගේ පාර්ශ්වය සහ නැන්දාගේ පාර්ශ්වයයි. හතරවරිගේ නෑදෑයන් වන්නේ ද ඔවුන්මය. පැරැණි චාරිත්‍රානුකූලව මංගල කාරණාවක් සිදුවන්නේ හතරවරිගේ නෑදෑයන් ඉදිරිපිටදීය.කොළඹ නුවර පාරේ යක්කල පසුකර යන විට හතර දේවාලය හමුවෙයි. පළාත්වාසීන් විශ්වාස කරන්නේ හතරවරම් දෙවිවරුන් මේ දේවාලයට අරක්ගෙන සිටින බවය. මෙහි පැවැත්වෙන දියකැපීමේ මංගල්‍යය බලන්නට මම ද කුඩා කාලයේ ගොස් ඇත්තෙමි. එහිදී දිය කපන්නේ අත්නගලු ඔයේය.ඒත් හතරවරම් ගහන්නේ නම් හතරවරම් දෙවියන් ‍ෙනාවේ. හතරවරම් ගහන්නේ බොහෝ විට රජයේ නිලධාරීන්ය. ඔවුහු ඊට පසු බොහෝ පොහොසත්තු වෙති. හරියට හදිසියේ හතර මහ නිධානයක් පහළ වූවාක් මෙනි. කපටි කයිරාටිකකම්වලින් ධනය උපයන විට හතරවරම් ගහනවා යැයි කියති.ඇතැම් බක පණ්ඩිතයන් ඇතැම් දේවල් ගැන කියන දේවල්වල මෙලෝ රහක් නැත. මෙලෝ යකෙකුට තේරෙන‍්නේ ද නැත. කොටින්ම ඒවා හතරබීරි කතාවල්ය. එවැනි කතා ගැන පැරැණි ගැමියන් බැලුවේ උපහාසයෙනි. ඇතැම් දේශපාලකයන් ද ඇතැම් දේවල් ගැන කියාපාන්නේ එවැනි හතරබීරි කතාය. ඒවාගේ කතා පත්තරවල හතරවැනි පිටුවේ නොව මුල්පිටු‍වල ද දමනවාය. හයහතර දන්නා ඕනෑම කෙනකුට ඒවා හතරබීරි කතා බව තේරුම් ගන්නට බැරිකමක් නැත.ළමා කාලයේ දී අපි හතරමං හන්දියේ කොටුවක් ඇඳ ජිල්බෝල ගැසුවෙමු. ජිල්බෝල පැරදුණු මම කොල්ලකුගෙන් ජිල්බෝල දහයක් මිලදී ගැනීම සඳහා තාත්තාගේ සාක්කුවෙන් සත දහයක් සොරකම් කළෙමි. මේ බව දැනගත් අම්මා පැවසුවේ තාත්තා දැනගතහොත් “උඹේ හතරහන්දි කඩනවා” යි කියාය.හතරහන්දි කියන්නේ වැලමිටි දෙකට සහ දණහිස් දෙකටය. හතර හන්දි කඩනවා කියන එක කියමනක් මිස කවදාවත් සිදුවන්නක් නොවේ. එසේ වූ‍ෙය් නම් මගේ හතර හන්දි කඩලා බොහෝ කල්ය. තද බල ලෙස දඬුවම් කරනවා යන්න පැවසීමට ගැමියන් යොදාගත් යෙදුමකි.මේ විදියට ‘හතර’ සම්බන්ධ කොට විශාල යෙදුම් සංඛ්‍යාවක් අපේ වහරේ ඇත. විශේෂයෙන් බෞද්ධ දර්ශනය හා බැඳුණු යෙදුම් රාශියකි. ඒවා ඇත්තටම ‘හතර’ නොව ‘සතර’ යනුවෙන් පැවසෙන ඒවාය. “සතර සංග්‍රහ වස්තු.. සතර අපාය.. සතර අගතිය..” ආදී යෙදුම්ය. බෞද්ධ දර්ශනයෙහි සතර අගතිය විස්තර කර ඇත්තේ මෙස්ය.“චන්දා.. දෝෂා.. භයා.. මෝහා ‍යෝ ධම්මං අභිවත්තථි නිහීයනී තස්ස යසො කාළ්‍යකෙම'ව චන්දිමා”යමෙක් චන්ද, ද්වේශ, භය, මෝහ යන සතර සතර අගතියෙන් යුක්ත වේ නම් පුන්සඳ කළුවරෙන් වැසුනාක් මෙන් ඔහුගේ යසස පිරිහීමට ලක් වේ. ඒත් සිප් සතර යනුවෙන් පවසන්නේ නම් ශිල්ප සතරකට නොවේ. ශිල්ප ශාස්ත්‍ර යන්නටය. එතැනදී සතර යනු ශාස්ත්‍රයයි. එසේ වුවද සතර කන් මන්ත්‍රණය යනු ශාස්ත්‍රීය කන් අතර සිදුවන්නා වූ මන්ත්‍රණයක් හෙවත් කතාබහක් නොවේ. කන් සතරක් හෙවත් දෙදෙනෙක් අතර ඇතිවන්නා වූ රහස් කතාබහකි.මේ සියලු යෙදුම් අතර අපූරු යෙදුමක් තිබේ. ඒ හතර හිනාවයි. හතර හිනාව ගැන විමසූ විට මහාචාර්ය සුනන්ද මහේන්ද්‍ර අපූරු කතාවක් කියා පෑවේය.“එක්තරා අඹු සැමි යුවළක් සිටියේලු. ඒ යුවළට දරු සම්පතක් ලැබුණේ ම නැතිලු. බොහෝ කාලයකට පසු දරුවෙක් උපන්නේලු. දවසක් සැමියා දරුවා දෝතට ගත් විට දරුවා සිනාසුණේලු. ඒ සිනාව දුටු සැමියාට ද සිනාවක් ගියාලු. ඒ සිනා දෙකම දුටු බිරියටත් සිනා පහළ වූවාලු. මේ සිනා තුනම දුටු සොර සැමියා‍ගේ මුහුණෙහි හතරවැනි හිනාව පහළ වුණාලු.”හතර පිළිබඳව මේ ඔක්කොම දේවල් දැනගත්තත් “හතර විළි ලජ්ජාව කුමක්දැÓයි මගේ මිත්‍රයා ඇසූ ප්‍රශ්නයට පිළිතුරු සොයා ගැනීමට නොහැකි විය.මෙවර මසිත කියැවූ යම් කෙනෙක් ඒ පිළිබඳව යමක් දන්නේ නම් ලියා එවනු මැනවි. මගේ මිත්‍රයාගේ පමණක් නොව සියලු හුදී ජනයාගේම පහන් සංවේගය උදෙසා එය මසිතෙහි සටහන් කරන්නෙමි. එසේ කරන්නට නොහැකි වුවහොත් “හතර විළිලජ්ජාවයි” යනුවෙන් මසිතම මට පවසන්නට ඉඩ තිබේ.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=af14072715</link>
    <topic>දෙවියන් වරදට දවම් දෙන්නේ ඇයි?</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිතමන් වන්දනාමාන කරන, පේවෙන දෙවියන් පිළිබඳව දැන ඉගෙනීම ද වැදගත් ය. ඒ ඒ දෙවියන් වඩාත් කැමැති අකැමැති දේ, වරදේ දී දෙන දඬුවම්, අපගෙන් බලාපොරොත්තුවන දේ ශක්‍යතාවන් ආදිය එහිදී ප්‍රධාන වේ. ඒ දෙවියන්ට අප මිත්‍ර ව‍ූ තැන් පටන්, යම් මොහොතක අප වෙතින් වරදක් වූයේ නම්, ඇවැතක් වූයේ නම් දෙවියන් සිතන්නේ ඒ මිත්‍ර ධර්මය හානි වූ සේ ය. දේව දඬුවම් ලැබෙන්නේ එහෙයිනි. මිතු දම මතක් කිරීම වෙනුවෙනි.දරුවකු අත්පොත් තබන මොහොතට, එසේත් නැතිනම් දරුවකුට මුල්වරට අකුරු කියවන අවස්ථාවට බෞද්ධ සමාජයේ ඉතා සුවිශේෂී බවක් හිමිවේ. මෙවැනි බොහෝ අවස්ථාවන්හි ගණ දෙවි රූප, සරස්වතී, ශ්‍රී ලක්ෂ්මී රූප තබා පුද පූජා පැවැත්වීමට ද සමහර අය මුල් තැනක් දෙති. මෙසේ දේව ප‍ූජාවන්ට ප්‍රමුඛත්වය දීම අත්‍යවශ්‍ය ද? එය බෞද්ධයාට ගැළපෙන ක්‍රමවේදයක් ද?දේව සංකල්ප ඇති හින්දු ආගමිකයන් සිය විශ්වාසයන් අනුව ගණ දෙවිඳුන්, සරස්වතිය, ශ්‍රී ලක්ෂ්මිය ආදී දේව මණ්ඩලවල ආශිර්වාද ලැබීම සාමාන්‍යය. එහෙත් අප තේරුම් ගත යුතු වන්නේ ලොව්තුරා බුදුරජාණන් වහන්සේ මෙන් ඥාන මණ්ඩලයෙන් ඉහළට ගිය කිසිවෙක් නොමැති බව ය. බුද්ධ රූපයක් ඉදිරියේ බුදු පහන දල්වා අකුරු කියවනවා නම් ඉන් එහා කළ යුතු දෙයක් නැත. මෙවැනි අවස්ථාවකට බුදුරජාණන් වහන්සේ සම්බන්ධ කර නොගන්නේ යැයි සිතමු. එසේ නම් ඒ වෙනුවට බුද්ධ ශ්‍රාවකයන් වහන්සේට මුල් තැන දිය හැකි ය. බුදුරජාණන් වහන්සේට පමණක් දෙවැනි වූ ඥාන මණ්ඩලයෙන් ඉහළ මහ රහතන් වහන්සේ සැරියුත් හිමියන් ය. එමෙන් ම ඛේමා මහ රහත් තෙරණිය ද සුවිශේෂීය. දරුවාට අත්පොත් තබන ඒ සුවිශේෂී මොහොතට සැරියුත් මහ රහතන් වහන්සේට ඛේමා රහත් තෙරණියට ප‍ූජා පවත්වා දරුවාට ආශිර්වාද කළ හැකි ය.වර්තමානයේ පන්සලක දී දරුවාට අකුරු කියවන්නේ නම් සාමාන්‍යයෙන් භික්ෂූන් වහන්සේ නමක් සිදු කරන්නේ බුද්ධ පූජාවෙන් අනතුරුව සැරියුත් මහ රහත් ප්‍රතිමාව ඉදිරිපිට පූජා පැවැත්වීමෙන් පසු දරුවාට අත්පොත් තැබීම ය. ඒ හැර ගණ, ශිව ආදී දෙවියන්ට පූජා තැබීමක් නො කෙරේ.විශේෂයෙන් මෙවැනි අවස්ථාවකට දරුවා සමඟ පැමිණෙන වැඩිහිටියන් සිය කැමැත්ත අනුව පලතුරු වට්ටියක් සහ අග්ගලා ප්‍රමුඛ කැවිලි වර්ග හය හතක් ගෙන ඒම සිරිතකි. පන්සලේ දී ඒ සියල්ල බුද්ධ පූජාවට වෙන් කෙරේ. දේවාශිර්වාදය ප්‍රාර්ථනය කෙරෙන්නේ එම පූජාව තුළිනි. අකුරු කියවන්නේ ගෘහයකදී, ගිහියෙක් නම් ඔහුට හෝ ඇයට ද එම ක්‍රමවේදය අනුගමනය කළ හැකි ය. බුද්ධ ප්‍රතිමා වහන්සේට පූජාව තබා පිරිත් කියා අකුරු කියවනවා නම්, පෙර කී දේව ප්‍රතිමා අවශ්‍ය නැත. අත්‍යවශ්‍යම යැයි හැ‍ෙඟ් නම් පමණක් ඒවා පසෙකින් තබා පූජා පැවැත්වීමේ ද වරදක් නැත. වඩාත් වැදගත් වන්නේ ‘ලොව්තුරා බුදුරදුන් සැරියුත් හිමි, ඛේමා මහ රහත් තෙරණිය වැනි නික්ලේශී උතුමන් ලැබූ ඥාන සම්භාරය, ආධ්‍යාත්මික සංවර්ධනයත් සමඟ මාගේ දරුවාට ලැබේවා’ යි ප්‍රාර්ථනා කිරීම ය. මෙහිදී පිරිත් දේශනා කිරීම, ඇස්වහ, කටවහ, හෝවහ නැසෙන ආකාරයට සහභාගි වීම වැදගත් ය.බුද්ධ, ධම්ම, සංඝ යන ත්‍රිවිධ රත්නය කෙරෙහි විශ්වාසය තබා, හැකි උපරිම අයුරින් ඊට අනුකූලව හැසිරෙනවා නම්, ආධ්‍යාත්මිකව සහ සාමාන්‍ය විෂයය මූලිකව එදිනෙදා ජීවිතයේ සංවර වෙනවා නම්, නරකින් බැහැර වෙනවා නම් අපට ස්වභාවයෙන් ම දේව පිහිට ලැබෙන බව පෙර ලිපියක සඳහන් කළෙමු. එහෙත් අපට ඒ වෙනුවෙන් තවත් දේ කළ හැකි ය. අප දන්නා, සංකල්පමය වශයෙන් ගොඩනැඟී තිබෙන, විෂ්ණු, කතරගම, සුමන සමන්, සත් පත්තිනි, ගම්භාර, අයියනායක, සූනියම් ආදී නම්වලින් කියැවෙන දේව සමූහයක් සිටී. යම් දරුවකුට තුනුරුවන් උදෙසා පහන් දල්වා ඒ එක් දෙවියකු ආශිර්වාදය පිණිස තෝරා ගත හැකි ය. විෂ්ණු දෙවියන් හෝ උත්පලවණ්ණ දෙවිඳුන් තෝරා ගත්තේ යැයි සිතමු‍. ඇතැම් කෙනෙක් මේ දෙවිවරු දෙදෙනාට එක් දෙවියෙක් කොට සලකති. අතීතයේ සිට ම පිළිගැනුණේ උත්පලවණ්ණ දෙවිඳුන් මහා සාගරයට අධිගෘහිත බව ය. එම දෙව්මැදුර මුහුද දෙස බලා සිටින ලෙස ඉදිකර ඇත්තේ ද එනිසා විය හැකි ය. අතීතයේ දෙවිනුවර උත්පලවණ්ණ දෙවොලෙහි ලීයෙන් කරන ලද (දාරුමය) දේව ප්‍රතිමාවක් තිබී ඇත. එය මුහුද දෙසට මුහුණලා තිබූ කල, දේව රූපයේ නේත්‍ර දෘෂ්ටිය වැටෙන මානයෙන් කිසිදු නැවක් හෝ බෝට්ටුවක් යා නොහැකි බවට මතයක් වුණි. පසුව ප්‍රතිමාවෙහි දෙපා කොටසින් කෙටිකර තැබූ බව ද, ටික කලෙකින් ජල ගැල්මකට හසුව එය ගසාගෙන ගොස් දකුණු පළාතේ විහාරස්ථානයක තිබෙන බව ද ජනප්‍රවාදයේ කියැවේ.මෙවැනි දෙවි කෙනෙක් මූලික කරගෙන පහනක් දල්වා “ඔබ වහන්සේ මට ‍උදව් කරන්න. මගේ අධ්‍යාපනයට මට ශක්තියක් දෙන්න.” යැයි ඉල්ලා සිටින්න. අපගේ බෞද්ධ දේව මණ්ඩලයක ඒ දෙවියෝ වැඩ සිටිති. ඒ දෙවියාගෙන් මට ශක්තියක් ලබාදෙන්න යැයි කීවාම ඒ අරමුණ ඔස්සේ ඒ පුද්ගලයා දමනය වේ. වරදෙහි, බුදුරදුන්ගෙන් සමාව ලැබුණ ද දෙවියන්ගෙන් සමාව නොලැබෙන හෙයිනි.අපි මෙසේ සිතමු. දෙවියන්ගෙන් ‍උපකාර පතා යම් දරුවෙක් පහන් දල්වන්නේ ය. එහෙත් හෙතෙම පාඩම් කරන බව පෙන්වමින් මවුපියන් මුළා කරමින් යහළුවන් සමඟ එක්ව මස් මාංශ පුළුස්සා ආහාරයට ගන්නවා නම්, සිනමාපට බලන්නට යනවා නම් අනිවාර්යයෙන් ම දෙවියන් විසින් දඬුවම් ලබා දේ. නිදා සිටින මොහොතකට ඇ‍ඳෙන් බිමට ඇද දැමීම, සයනයට උඩින් කළු බල්ලෙක් පැනීම, ආදී භයානක සිහින දකින තත්ත්වයට පත්වේ. ඊට හේතුව කුමක්ද? පාඩම් පසෙකලා අනවශ්‍ය ‍ගමන් බිමන් යන දරුවකුට විභාගයකින් කිසිසේත් ම ජය ලැබිය නොහැකි ය. එහෙත් තමන් ගේ අයහපත් අමතක කරන දරුවා හෝ දරුවා අයහපතෙහි යෙදෙනු නොදුටු මවුපියන් හෝ අවසානයේ චෝදනා කරන්නේ දෙවියන්ට ය.“අනේ මගේ දරුවා හැමදාම දෙවියන්ට පහන දැල්වුවා. දෙවියන් විශ්වාස කළා‍. ඒත් දෙවියො පිහිට වුණේ නෑ. මේ දෙවියන්ගෙන් කිසි වැඩක් නෑ.” ආදී ලෙසිනි.මෙසේ තමන්ට චෝදනා කරනවාට අපහාස කරනවාට දෙවියන් කැමැති නැත. දරුවා නරක අතට යොමුවනු දුටු තැන එය වැළැක්වීමට දෙවියන් දඬුවම් දෙන්නේ එහෙයිනි.දෙවියන් වෙනුවෙන් පේ වෙන දරුවන් මේ නිසා සංවර වන බවක් පෙනේ‍. දෙවියන් හා දරුවන් සම්බන්ධව පසුගිය ලිපි මාලාව පළවීමෙන් පසු එක් අවස්ථාවක මම හොංකොං දේශය බලා ගියෙමි. තරුණ දරුවන් රැසක් ‍එහිද‍ී මුණ ගැසුණි. ඔවුහු මා සමඟ මෙසේ පැවසූහ“ස්වාමීන් වහන්ස, අපි මේ මේ දෙවියන් උදෙසා පහන් දැල්වීමට පටන් ගත්තෙමු. දැන් අපට වචනයෙන් විස්තර කළ නොහැකි අපූර්ව බලයක් ලැබී ඇත. යම් යහපත් අරමුණක් උදෙසා පවත්වන මොහොතක එය සාර්ථක කර දෙන්නැ’ යි දෙවියන්ගෙන් ඉල්ලා සිටියේ නම් එය සියයට සියයක් ම සාර්ථක වන්නේ ය. ඒ නිසා ම අපි දෙවියන් වෙනුවෙන් පේ වෙමු. කිළිවලින් බැහැරව සිටිමු. ස්වාමීන් වහන්ස! මේ රටවල පුදුමාකාර නිදහසක් තිබේ. මුදල් ඇත්නම් ඕනෑම කාන්තාවක ඇසුරු කළ හැකි ය. එහෙත් එවැනි වරදක් කළ සැණින් දෙවියන් අපට දඬුවම් ලබා දේ. මේ නිසා ම අපි බොහෝ සංවරව සිටිමු.”මේ තරුණ දරුවන් අවංකව ම තම සිතැඟි හෙළි කළේ එලෙස ය. ඔවුන් පවසන ලෙස දෙවියන් දුන් දඬුවම් මෙලෙස ය. එක්කෝ ආයතන ප්‍රධානියා ගේ දෝෂ දර්ශනයට ලක්වීම ය. එක්කෝ වීසා පිළිබඳ ගැටලුවකි‍. තවත් බොහෝ ප්‍රශ්නය. අපකීර්තිය. මේ නිසා මේ තරුණ දරුවන් කරන්නේ දෙවියන් කෙරෙහි විශ්වාසයෙන්, සංවරව තමන්ගේ වැඩ කටයුතු නිවැරැදි මාවතට යොමු කර ගනිමින් උදවු ලබා ගැනීම ය. මෙහිදී බෞද්ධ ද, හින්දු ද යන්න වැදගත් නොවේ. වටිනාකම ඇත්තේ කවර හෝ ඉලක්කයක්, අරමුණක් සිත්හි තබාගෙන තමන් ගේ ඉෂ්ට දේවතාවා වෙනුවෙන් පහනක් දැල්වීම ය. දුර බැහැරක යන වාහනයක පවා පහනක් රැගෙන යන ලෙස මින් පෙර ලිපියක් සඳහන් කළේ එහෙයිනි.තමන්ගේ ඉටු දෙවියන් කවුද? යන ගැටලුව මෙහිදී පැන නඟී. නිවැරැදිව එක් දෙවි කෙනෙක් සඳහන් කළ නො හැකි වුව ද ඒ අප ‍ෙග් දේව මණ්ඩලයට අයත් දෙවියෙකි. අප පහන් දැල්විය යුතු වන්නේ ඒ එක් දෙවිකෙනෙක් සිත් හි තබාගෙන ය. ත්‍රිවිධ රත්නය සරණ ගිය පුද්ගලයාට ඒ තුළ සිට සිත සංවර කරගන්නා පුද්ගලයාට දේව පිහිට ආරක්ෂාව ලැබුණ ද ඉල්ලීමක් කිරීමෙන් වඩාත් ප්‍රබල ප්‍රතිඵල ලැබෙන බව පැහැදිලි ය. එමෙන් ම තමන් වන්දනාමාන කරන, පේවෙන දෙවියන් පිළිබඳව දැන ඉගෙනීම ද වැදගත් ය. ඒ ඒ දෙවියන් වඩාත් කැමැති අකැමැති දේ, වරදේ දී දෙන දඬුවම්, අපගෙන් බලාපොරොත්තුවන දේ ශක්‍යතාවන් ආදිය එහිදී ප්‍රධාන වේ. ඒ දෙවියන්ට අප මිත්‍ර ව‍ූ තැන් පටන්, යම් මොහොතක අප වෙතින් වරදක් වූයේ නම්, ඇවැතක් වූයේ නම් දෙවියන් සිතන්නේ ඒ මිත්‍ර ධර්මය හානි වූ සේ ය. දේව දඬුවම් ලැබෙන්නේ එහෙයිනි. මිතු දම මතක් කිරීම වෙනුවෙනි.දෙවියන් හා විශේෂයෙන් දරුවන් අතර සම්බන්ධය විටෙක පුදුම සහගත ය. මීට වසර ගණනකට පෙර අපි විශ්වවිද්‍යාල අධ්‍යාපනය ලබන ස්වාමීන් වහන්සේ ලෙස දෙවියන් පිළිබඳව විවිධ අත්හදා බැලීම් කළෙමු. අප කණ්ඩායමේ තුනුරුවන් කෙරෙහිම ඉන්නා හිමිවරු සය නමක් විය. ත්‍රිවිධ රත්නයෙහි සිටිය ද දෙවියන් පිළිබඳ, එනම් දේවතා සංකල්පය ප්‍රායෝගික ලෙස අත්හදා බැලීමට කල්පනා කළෙමු.ලබන සතියේශිෂ්‍ය හිමිවරුන්ට දෙවියන්ගෙන් ‍උපකාර ලැබුණේ කෙසේද?රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as1407271</link>
    <topic>කරාපිටියේදී මුණ ගැසුණු ජීවකයා</topic>
    <author>ගාමිණී සුසන්ත</author>
    <content>කරාපිටියේදී මුණ ගැසුණු ජීවකයාමේ මහ පොළොවේ පය ගසා ජීවත්වන සෑම අයකුටම තම ජීවිතය ගැන කෙතරම් නම් හීන තිබෙනවාද? විශේෂයෙන් ම යොවුන් වියේ පසුවන සුන්දර යුවතියකට... තමන් කරන රැකියාවෙන් උසස් තැනකට ඒමට, හොඳ විවාහ ජීවිතයකට ඇතුළුවීමට, තම දෙමවුපියන්ට සහෝදර සහෝදරියන්ට සළකන්නට කෙතරම් නම්, ආශාවක් සිතේ තිබෙනවාද? එලෙස කෙතරම් සිහින මැවුවද, ඒ සිහින අතරේ කෙතරම් ජීවත්වුවද හදිසියේ ම ඒ සිහින මාලිගා සියල්ල කඩා බිඳීයන්නට පුළුවන. ඇතැම් වි‍ෙටක එයට ගතවන්නේ නිමේෂයකි. මහපොළොවේ පය ගසා නැගිටින්නට බැරි තරමටම පාදයකට අනතුරක් සිදු වුවොත්, මුළු ජීවිතයම කඩා වැටෙනවා නොඅනුමානය. යොවුන් වියේ යුවතියකට මෙය සිදුවොත් එය කෙතරම් නම් ශෝචනීය කරුණක් ද? එවන් පහත්ම අඩියකට වැටී නැවත දෙපයින් නැඟී සිටීමට අවස්ථාව ලැබේ නම් එයත් කෙතරම් භාග්‍යයක් ද, වාසනාවක් ද? මේ එවන් කතාවකි.‍ඉතා සුන්දර යුවතියක වූ ප්‍රදීපා නයනා ප්‍රභා කුමාරි ඉපදී හැදී වැඩුණේ අහංගම තිත්තගල්ලේ ය. විසි හත්වෙනි වියේ පසුවූ ප්‍රදීපා රැකියාව කළේ කොළඹට ආසන්න ප්‍රදේශයක ලංකාවේ ප්‍රධාන පෙළේ සමාගමක ය.දින කීපයක් රැකියාවෙන් නිවාඩු ගත් ප්‍රදීපා ගමේ ගියේ වැඩකටයුතු කීපයක් ම සඳහා ය. ඉන් එක් කටයුත්තක් වුණේ ඒ වනවිට සිව්මස් ගැබිනියකව සිටි තම මල්ලිගේ බිරිය වන ස්වර්ණමාලීව ගාල්ල රෝහලේ වෛද්‍ය සායනයකට රැගෙන යාම ය. ප්‍රදීපාට සහෝදර සහෝදරියන් තිදෙනෙකි. ඒ; අයියාත් මල්ලීත් නංගීත් ය. ත්‍රීවීලරයකින් ගාලු යන ඒ ගමනට ප්‍රදීපා ගේ මවත් මල්ලීගේ සිඟිති දියණියත් පුතාත් එක් වූහ. දියණිය සිටියේ ප්‍රදීපාගේ මවගේ ඔඩොක්කුවෙහි ය; පුතා සිටියේ ප්‍රදීපාගේ ඔඩොක්කුවෙහි ය. මල්ලීගේ බිරිය ස්වර්ණමාලී මැද ය. උදෑසන 9.45 ට පමණ නිවසින් පිටත්වූ මොවුන්ට යා හැකි වූයේ කිලෝමීටර් කීපයක් පමණි. අඟුළු ගහ ඇළපහළ මාර්ගයේදී අපරික්ෂාකාරී ලෙස ඉතා වේගයෙන් පැමිණි පුද්ගලික බස් රථයක් ප්‍රදීපා ඇතුළු පිරිස ගමන් ගත් ත්‍රීරෝද රථයේ හැපුණේ මහා හඬක් නංවමිනි. ත්‍රිරෝද රථයේ ගමන් ගත් සියලුම දෙනාට තුවාල සිදුවී තිබිණි. වඩාත් බරපතළ ලෙස තුවාල ලැබුවේ ප්‍රදීපා ය. ත්‍රි‍රෝද රිය කුඩු පට්ටම් වී ගොස් ය. කාපට් දැමූ තාර පාර ලේ වලින් නැහැවී ගොස් ය. මෙම අනතුරින් ප්‍රදීපාගේ දකුණු පාදය කලවා ප්‍රදේශයෙන් දෙකට කැඩී අස්ථි කොටසක් එළියට පැමිණ තිබිණි. එසේ ම එම පාදයේ දණ හිසේ සිට වළලුකර දක්වා කොටසේ මාංශපේශී සියල්ල ගැලවී ගොස් අස්ථි මතුවී තිබිණි. මතු වී තිබූ එම අස්ථි කොටස් ද කැඩී වෙන් වී ගොසිනි. බරපතළ ලෙස තුවාල ලැබූ ප්‍රදීපා වැටී සිටියේ සිහිසුන්වය. එහෙත් වරින්වර ඇයට සිහිය ආවේ ය. මෙම අනතුර සිදුවී විනාඩි කීපයක් ගතවන විට විශාල පිරිසක් එතැනට රැස්ව සිටියහ. ඔවුහු වහා ප්‍රදීපා ඇතුළු පිරිස ගාල්ල කරාපිටිය රෝහලට ගෙන යාමට කටයුතු කළහ. ප්‍රදීපා රැගෙන ගියේ ත්‍රීවීල් රථයකය. එවිට මස් ගැලවී කැඩී තිබුණු ප්‍රදීපාගේ දකුණු පාදය එල්ලෙමින් තිබිණි.කරාපිටිය රෝහලේ හදිසි අනතුරු අංශයට ඇතුළු කරන විට ප්‍රදීපාට යන්තමට සිහිය තිබුණේ ය.“මෙයාව නම් බේර ගන්න බැරිවෙයි” රෝහල් කාර්ය මණ්ඩලයේ අයෙක් පවසනවා ප්‍රදීපාට සිහිනයෙන් මෙන් ඇසුණේ ය. හදිසි ප්‍රතිකාරවලින් අනතුරුව ප්‍රදීපා දැඩි සත්කාර ඒකකයට ඇතුළත් කරනු ලැබීය. දැඩි සත්කාර ඒකකයේ ප්‍රතිකාරවලින් පසුව ප්‍රදීපාට ඇතුළත් කළේ කරාපිටිය රෝහලේ 20 වාට්ටුවට ය. එම වාට්ටුව බාරව සිටියේ අස්ථි සහ විකලාංග රෝග විශේෂඥ වෛද්‍ය වී‍. ස්වර්ණකුමාර් මහතා ය. 20 වාට්ටුවට ඇතුළුවී සති දෙකකට පමණ පසුව විශේෂඥ වෛද්‍ය ස්වර්ණකුමාර් මහතා නිර්දේශ කළේ ප්‍රදීපා ගේ පාදයට ප්ලාස්ටික් සැත්කමක් කළ යුතු බවට ය. ඒ සඳහා අවශ්‍ය පහසුකම් ඒවනවිට කරාපිටිය රෝහලේ නොතිබුණු හෙයින් ඒ සඳහා කොළඹ ජාතික රෝහල වෙත ප්‍රදීපා පිටත් කිරීමට තීරණය විය.ඒ අනුව 2011 සැප්තැම්බර් 08 වැනිදා ප්‍රදීපා ජාතික රෝහලට රැගෙන ආවේ ගිලන් රථයකිනි. පසුදින ප්‍රදීපා පරීක්ෂා කළ ජාතික රෝහලේ වෛද්‍යවරුන්ගේ නිගමනය වූයේ ප්‍රදීපාගේ ජීවිතය බේරාගැනීමට නම්, ඉතාම දරුණු ලෙස විනාශ වී තිබුණු ප්‍රදීපාගේ දකුණු කකුළ වහා කපා ඉවත් කළ යුතු බව ය. එහෙත් එම තීරණයට ප්‍රදීපාත් ඇයගේ මවත් පියාත් එකඟ වූයේ නැත. ප්‍රදීපාගේ මවත් පියාත් හඬා වැලපුණේ තම දියණියට අත්වෙන්නට යන ඉරණම පිළිබඳව සිතා ය. අතපය කොර නොකොට හදා වඩා උස්මහත් කරගත් දියණියගේ පාදයක් තරුණ වියේදීම අහිමිවීම මවකට පියෙකුට දැරිය නොහැකි නිසා ය.ජාතික රෝහලේ කාර්ය මණ්ඩලය ප්‍රදීපාට තවත් කරුණු පැහැදිලි කළේ ය. “ඔයා හරි වැරැද්ද තේරෙන කෙනෙක් හොඳ රැකියාවක් කළ කෙනෙක්්. ඔයාගෙ ජීවිතයට සිදුවෙන අවදානම ගැන තියල කකුල කපන්න කැමැත්ත දෙන්නැයි ඔවුහු පැවසූහ. මොවුන් මෙසේ පවසන්නේ තමන්ගේ ජීවිතයට ඇති ආදරය නිසා බව තේරුම්ගත් ප්‍රදීපා අවසානයේ තීරණයක් ගත්තා ය. ඒ තම පාදය ඉවත් කිරීමට අවසර ලබා දෙන්නට ය. ඒ අනුව ඇය “මාගේ දකුණු පාදයේ දණහිසින් පහළ කොටස කපා ඉවත් කිරීමට කැමැත්ත ප්‍රකාශ කරමි” යි යනුවෙන් රතු පෑනකින් ලියා අත්සන් කළා ය. ඉන්පසුව තම පියාත් දෙස හැරුණු ප්‍රදීපා පැවසුවේ “අම්මේ මගෙ කකුල කැපුවට මම මේ කකුල නිසා ම ජීවිතෙන් නැගිටිනවා. ඒ හින්ද අම්මල අඬන්නේ නැතිව ඉන්න” කියා ය. ප්‍රදීපා තම දෙමවුපියන්ට එසේ පැවසුවද ඔවුන් ඇඳ ළඟින් දුරස් වූ පසුව ඇය කොට්ටය බදාගෙන කොට්ටය තෙමෙන තෙක් හැඬුවේ තම දුක උහුලාගනු බැරි තැන ය.“ප්‍රදීපා හෙට සවස 2 ට ඔයාව ඔපරේෂන් එකට ගන්නවා. ඒ නිසා අද රෑ 12 න් පස්සෙ කන්න එපා” හෙදියක් ඇයට දැන්වූවා ය. ප්‍රදීපා ගේ පාදය ඉවත් කිරීමේ දිනය උදාවිය. ඇය සිටියේ සියල්ලටම සූදානම්වය. ශල්‍යාගාරයට අවශ්‍ය ඇඳුම් ඇඳ‍ෙගන හිස් ආවරණය ද පැලඳ ගත්තා ය.ඒ මොහොතේ ප්‍රදීපාගේ නෑණන්ඩිය වන ස්වර්ණමාලී සිටියේ අනතුරට ලක්වී අත කැඩුණු තම සිඟිති පුතාත් සමඟ කරාපිටිය රෝහලේ ය.එදින දහවල් 11.00 ට පමණ තම වාට්ටුවේ ප්‍රතිකාර ගන්නා රෝගීන් පරීක්ෂා කිරීම සඳහා විශේෂඥ වෛද්‍ය ස්වර්ණකුමාර් මහතා ස්වර්ණමාලී සිටි වාට්ටුවට පැමිණියේ ය. ටික වෙලාවකට පසුව ස්වර්ණකුමාර් මහතා ස්වර්ණමාලි සිටි ස්ථානයට පැමිණියේ ඇයගේ පුතා පරීක්ෂා කිරීමට ය. එවිට ස්වර්ණමාලි “සර් මගෙ මහත්තයාගෙ අක්ක සර්ගෙන් ප්‍රතිකාර ගත්තා. සර් එයාව කොළඹට යැව්වනෙ. තව ටික වේලාවකින් කොළඹදී අක්කගෙ කකුල කපන්න තීරණය කරල තියෙනවා. ඇයි සර් අක්කව කොළඹ යැව්වේ මෙහෙදි එයාගෙ කකුල කපන්න බැරි හින්දද” යනුවෙන් විමසා සිටියාය. එයින් කලබල වූ ස්වර්ණකුමාර් මහතා “මම එයාව කොළඹට‍ යැව්වේ කකුල කපන්න නෙමෙයි. හැබැයි දැන් ප්‍රදීපගෙ කකුල මොන තත්ත්වයක් තියෙනවද දන්නෙ නෑ. කොහොම හරි අපි එයාගෙ කකුල බේරගන්න බලමු. වහාම එයාව ආයෙත් කරාපිටියට එක්කගෙන එන්න කකුල කපන්න දෙන්න එපා” ස්වර්ණමාලිට දන්වා සිටියේ ය.වහා ම ක්‍රියාත්මක වූ ස්වර්ණමාලි මේ හදිසි පණිවිඩය කියන්නට ප්‍රදීපාගේ තාත්තාගේ ජංගම දුරකථනයට ඇමතීය. එහෙත් එයට පිළිතුරක් නොවීය. ඉන්පසුව ඇය කතා කළේ ඒ වනවිට ප්‍රදීපාව බැලීමට කොළඹ පැමිණෙමින් සිටි තම සැමියාට ය. “අක්කගෙ කකුල කපන්නෙ නැතිව ටිකට් කපාගෙන වහාම ආපසු කරාපිටියට එක්කගෙන එන්න කියල ස්වර්ණකුමාර් සර් කිව්වා” ස්වර්ණමාලි පැවසුවා ය. ප්‍රදීපාගේ සොයුරාට මෙම ආරංචිය විශ්වාස කරගත නොහැකි විය. එය විශ්වාස කරගත නොහැකි තැන ඔහු තවදුරටත් ස්වර්ණමාලිගෙන් විමසා සිටියේය. කෙසේ හෝ ප්‍රදීපාගේ සොයුරා පෙරවරු 11.30 වනවිට ජාතික රෝහලේ ප්‍රදීපා සිටි වාට්ටුවට පැමිණියේ ය.තම සොයුරා පැමිණෙනු දුටු ප්‍රදීපා සිතුවේ තමාගේ කකුල කැපීමට පෙර තමා බැලීමට මල්ලී පැමිණ ඇති බව ය. එහෙත් ප්‍රද‍ීපාට තම සොයුරා කියූ කතාවෙන් ඇය නිරුත්තර වූවාය. “අක්කේ ස්වර්ණකුමාර් සර් ඔයාව වහාම එක්කගෙන කරාපිටියට එන්න කිව්ව. කකුල කපන්න දෙන්න එපා කිව්වා” ප්‍රදීපාගේ මල්ලී පැවසුවේ ය. ඉන්පසුව තම අක්කාට මිදි‍ෙගඩි කීපයක් කෑමට දුන් ඔහු වතුර ද පානය කිරීමට දුන්නේ ය‍. මෙය දුටු වාට්ටුවේ හෙදියක පැවසුවේ “ඇයි ඔය ලෙඩාට කන්න දෙන්නෙ තව ටිකකින් එයාව ඔපරේෂන් එකකට ගන්නනේ හදන්නේ” යනුවෙනි. එවිට ප්‍රදීපාගේ සොයුරා පැවසුවේ ‘අපි අක්කව කැමැත්තෙන් ආයෙත් කරාපිටියට එක්ක ගෙන යනවා‘ යනුවෙනි. වහාම වාහනයක් රැගෙන ආ ප්‍රදීපාගේ සොයුරා තම සොයුරියත් මවත් පියාත් රැගෙන නැවත කරාපිටිය රෝහලට පැමිණියේ ය. කරාපිටියේදී කලින් සිටි ඇඳම ප්‍රදීපට ලැබිණි. විශේෂඥ වෛද්‍ය ස්වර්ණකුමාර් මහතා වාට්ටුවට පැමිණ එදිනම රාත්‍රියේදී ප්‍රදීපාට ශල්‍යකර්මයක් සිදුකරන බවත් ඒ සඳහා ඇයව සූදානම් කරන ලෙසත් පැවසුවේ ය. ප්‍රදීපා ශල්‍යකර්මයට ශල්‍යාගාරයට ගත්තේ රාත්‍රි 12 ට ය. එම අවස්ථාවේ ප්‍රදීපා ළඟට පැමිණි ස්වර්ණකුමාර් මහතා“පුතේ මම තමයි ඩොක්ටර් ස්වර්ණකුමාර්. මම ඔයාගෙ කකුල කොහොම හරි බේරල දෙනවා. හැබැයි ඔයාට කාලයක් ඉවසන්න වෙයි; සෑහෙන කැප කිරීමක් කරන්න වෙයි” යැයි පැවසුවේ ය. ‘කමක් නෑ ඩොක්ටර් මම කාලයක් ඉවසගෙන ඉන්නම්; ඩොක්ටර් මගෙ කකුල හොඳ කරල දෙන්න පින් සිද්ද වෙයි” ප්‍රදීපා පැවසුවා ය. එදින ශල්‍යකර්මය සාර්ථක විය. එම ශල්‍යකර්මයෙන් පසුව තවත් ශල්‍යකර්ම රැසකට මුහුණදීමට ප්‍රදීපාට සිදුවිය. ඉන්පසුව ප්‍රදීපාගේ යටිපතුලේ සිට ‍උකුල් ඇටය දක්වාම පැරිස් බදාමයෙන් යොදන ආවරණයක් දමා (pop) ඇයව නිවසට යැවීමට ‍ෛවද්‍ය ස්වර්ණකුමාර් මහතා කටයුතු කළේ ය.ටික දිනක් ගතවූ පසුව ප්‍රදීපා නියමිත දිනයකදී කරාපිටිය රෝහලේ පැවති සායනයට සහභාගි වීමට පැමිණියාය. එහිදී ඇයට දැනගන්නට ලැබුණේ වෛද්‍ය ස්වර්ණකුමාර් මහතා රාගම රෝහලට මාරුවීමක් ලබා ගොස් ඇති බව ය. එම ආරංචිය ඇසූ ප්‍රදීපාගේ සිහින ලෝකය කඩා වැටෙනවා මෙන් ඇයට දැනිණි. තමාව සුවපත් කරන බවට පොරොන්දු වූ වෛද්‍යතුමා රෝහලෙන් ගොස් ඇති බව දැනගත්විට ‘මට දැන් ඉතින් පිහිටවෙන්නේ කවුදැයි‘ ඇය සිතන්නට වූවා ය. ඉන්පසුව හෙදියකගෙන් වෛද්‍ය ස්වර්ණකුමාර්ගේ දුරකථන අංකය ඉල්ලාගත් ප්‍රදීපා ස්වර්ණකුමාර් මහතාට කතා කළා ය. ‍ඩොක්ටර් මගෙ කකුල සනීප කරනව කියල කිව්වනෙ. දැන් ඩොක්ටර් ඉන්නෙ රාගමනෙ. දැන් මම මොනවද‍ ඩොක්ටර් කරන්නේ” යනුවෙන් ප්‍රදීපා වෛද්‍යවරයාගෙන් විමසා සිටියා ය. එයට පිළිතුරු දුන් ස්වර්ණකුමාර් වෛද්‍යතුමන් පවසා සිටියේ ප්‍රදීපා “රාගම කියන්නෙත් ලංකාවම නේද? එන්න ‍ඔයා රාගමට. මම ඔයාගෙ කකුල හොඳ කරන්නම්” යනුවෙනි.ඒ අනුව ප්‍රදීපා දින කීපයකට පසුව රාගම රෝහලේ 27 වාට්ටුවට ඇතුළත් විය. එහිදී සිදුකළ ශල්‍යකර්මවලින් සහ ලැබුණු ප්‍රතිකාරවලින් ප්‍රදීපාගේ පාදය එන්න එන්නම සුව අතට හැරෙන්නට විය. කෙසේ හෝ ශල්‍යකර්ම තිස්තුනකට මුහුණදුන් ප්‍රදීපා මේ වසරේ ජනවාරි 07 වැනිදා වෛද්‍ය උපදෙස් පරිදි තම දකුණු පාදය බිම තැබුවාය. අඩි දෙක තුනක් ඉදිරියට ගියාය.ප්‍රදීපාට දැනුණේ මුළු ලොවම ජය ගත්තාක් වැනි හැඟීමකි. ප්‍රදීපා පොළොවේ පය තබා ඇවිදින විට විශේෂඥ වෛද්‍ය ස්වර්ණකුමාර් මහතා ඒ දස බලා සිටියේ සතුටු සිතිනි. දියණියකගේ මහා ජයග්‍රහණයක් දැක සතුටු වන පියකු ලෙසිනි.ඉන්පසුව ප්‍රදීපා රාගම පුනරුත්ථාපන රෝහලට ඇතුළත් කෙරිණි. සුව වූ පාදය නිවැරැදිව ක්‍රියා කිරීමට එහිදී ප්‍රදීපාට අවශ්‍ය අභ්‍යාස ලබාදීම සිදුවිය.මේ වන විටත් ප්‍රදීපා ප්‍රතිකාර ලබන්නේ රාගම පුනරුත්ථාපන රෝහලේය. “මම හිතුවේ නැහැ මට අ‍ායෙත් කවදාවත් දෙපය තබලා ඇවිදින්න පුළුවන් වෙයි කියලා. ඒ අවස්ථාව මට උදාකරල දුන්නෙ ස්වර්ණකුමාර් සර්. ඒ වගේම කරාපිටියේත්, ‍ෙකාළඹත්, රාගමත් වෛද්‍ය කාර්ය මණ්ඩලයේ විශේෂ කැපවීම නිසයි අද මම දෙපයින් නැගිටලා ඉන්නේ. මගෙ අම්ම තාත්ත මං වෙනුවෙන් කළ කැපකිරීම මට හිතාගන්නවත් බැහැ. කොහොම හරි දෙකට තුනට කැඩුණු කකුලෙන් මම නැවත නැගිට්ටා වගේ කඩා වැටුණු ජීවිතයෙනුත් මම කොහොම හරි නැඟිටිනවා‘. ප්‍රදීපා අප සමඟ පැවසුවේ දැඩි අධිෂ්ඨානයකිනි. වසර 3කට ආසන්න කාලයක් රෝහල් ඇඳන් මත ගත කළ ප්‍රදීපා දැන් බලාපොරොත්තු දල්වාගෙන ඇඟිලි ගනිමින් සිටින්නේ හෙට අනිද්දාම අහංගම තම නිවසට යන්නටය.ගාමිණී සුසන්තඡායාරූප - සුදම් ගුණසිංහඅස්ථි සහ විකලාංග රෝග පිළිබඳ විශේෂඥ වෛද්‍යවී.ස්වර්ණකුමාර්ඉතා දරුණු ලෙස තුවාල ලැබූ ප්‍රදීපා නැවත දෙපයින් නැගී සිටියේ අස්ථි රෝග පිළිබඳ විශේෂඥ වෛද්‍ය වී.ස්වර්ණකුමාර් මහතාගේ දැඩි කැපවීම නිසාය. අනතුරින් පසු ප්‍රදීපාගේ පාදය පැවති තත්ත්වය පිළිබඳවත් එම පාදය ඉවත් කරන්නේ නැතිව සුවපත් කිරීමට ඔහු ක්‍රියා කළ ආකාරය පිළිබඳවත් අපි ස්වර්ණකුමාර් වෛද්‍යතුමන්ගෙන් විමසා සිටියෙමු.“කරාපිටිය රෝහලට ප්‍රදීපව රැගෙන එන විට දකුණු පාදය ඉතාම දරුණු ලෙස තුවාල වෙලයි තිබුණේ. මටත් හිතුණේ පාදය බේරගන්න අපහසු බවයි. නමුත් මම තීරණය කළා උපරිම උත්සාහයක් යොදල බලන්න. ඒ මොකද ප්‍රදීපා තවමත් තරුණ වයසේ පසුවන නිසා. ඇයට ඇයගේ ඉදිරි ජීවිතයට පාදයක් අහිමිවීම විශාල වශයෙන් බලපාන නිසා. කෙසේ හෝ මේක මගේ උත්සාහය මත පමණක් ලැබූ ජයග්‍රහණයක් නෙමෙයි. ප්‍රදීපාව දෙපයින් ඇවිද්දවන්න කරාපිටිය රෝහලේත්, රාගම රෝහලේත්, රාගම පුනරුත්ථාපන රෝහලේත් වෛද්‍ය කාර්ය මණ්ඩලයේ බොහෝ පිරිසක් විශාල වශයෙන් කැපවුණා.මෙවැනි අනතුරකට භාජනය වුණු රෝගියෙක් අපි ළඟට ආවාම ඒ රෝගියාගේ තත්ත්වය අපි විවිධ ආකාරයෙන් සොයල බලනවා. අනතුරට පත්වූ කොටසේ මාංශපේශි විනාශ වෙලා නම්, ස්නායු මැරිල නම්, තුවාල වූ අස්ථිවලට විෂබීජවල බලපෑමක් වෙලා තියෙනවා නම්, ඒ කොටස කොහොමත් ශරීරයෙන් ඉවත් කරන්න වෙනවා. එහෙම නැතිනම් ඒ කොටස බේරාගන්න පුළුවනි. මේ විදියට අතක් හෝ පාදයක් බේරාගන්න දීර්ඝ කාලයක් ගත වෙන්න පුළුවනි. දරුවන් ඉන්න පවුලක් නඩත්තු කරන කෙනෙකුට මෙවැනි අනතුරක් වුණොත් රැකියාවක් නොකර අවුරුදු ගණනාවක් ලෙඩ ඇ‍ඳේ ගත කරන්න අමාරුයි.අපි එවැනි අයට යෝජනා කරනව වඩාත් හොඳයි ඔබ කැඩුණු කකු‍‍ෙලන් නිදහස් වෙලා කෘත්‍රිම පාදයක් දමාගෙන රැකියාවට යන එක කියල. ඒ තීරණය ගත යුත්තේ රෝගියා විසින්. එහෙම නැතිව වෛද්‍යවරයා නෙමෙයි. ප්‍රදීපා විවාහ වෙලා නොසිටි නිසා, එයාට පවුල් බරක් නොතිබුණු නිසා ඒ වගේම ප්‍රදීපාගෙන් යැපෙන්න කවුරුත් නොසිටි නිසා එයාට පාදය නොකපා බේරගන්න හැකියාව කාලය තිබුණා. නමුත් වෙනත් කෙනෙකුගේ තත්ත්වය එහෙම නොවෙන්න පුළුවන්. කොහොම හරි ප්‍රදීපා තමන්ගේ පාදය බේරාගන්න විශාල කැපකිරීමක් කළා. එයාගෙ පාදය බේරාදීල නැවත ඇවිදින්න හැකියාව ලබාදීමට හැකි වීම ගැන මටත් ලොකු සතුටක් දැනෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as1407272</link>
    <topic>බොත්තම්වලින් සිතුවම් මවන ශිල්පියෙක්</topic>
    <author/>
    <content>බොත්තම්වලින් සිතුවම් මවන ශිල්පියෙක්චිත්‍රයක් නිර්මාණය කිරීමේදී අපට අවශ්‍ය වන්නේ විවිධ පාට, පින්සල් සහ නිර්මාණශීලිත්වයයි. පින්සල් නොමැතිව බොත්තම්වලින් අගනා නිර්මාණ කරන මේ චිත්‍ර ශිල්පියා සිටිනුයේ ඇමෙරිකාවේය.ආජන්ටිනාවේ සිට පැමිණ ඇමෙරිකාවේ මියාමි ප්‍රදේශයේ පදිංචි ඔහු ඔගස්ටෝ එක්කිවෙල්ය. ඔහු තම නිර්මාණ සඳහා යොදාගනු ලබන්නේ විවිධ වර්ණ සහිත බොත්තම්ය. ඔහු විවිධ පැහැයෙන් යුතු බොත්තම් එකට එක නූලකින් අමුණා ඔගස්ටෝ විසින් කරනු ලබන නිර්මාණ චිත්‍ර මෙන්ම මූර්ති ලෙසටත් ගත හැකි වේ.“ඇඳුමකට සවි කරනු ලබන බොත්තමක් වැදගැම්මකට නැති දෙයක් වෙන්න පුළුවනි. මගේ ආච්චිගේ මැහුම් පෙට්ටියේ තිබුණු බොත්තම් කලා කෘතියක කොටසක් ලෙස පාවිච්චි කරන්නට ලැබීම කොයිතරම් විශේෂ ද? හරියටම අණුවක පවතින පරමාණුවක් වගේ මේ සෑම බොත්තමක්ම මගේ නිර්මාණයට සම්බන්ධ වෙනවා. මම බොත්තමක් මගේ කනට ළං කරන විට ඔවුන් කථා කරලා මට කියනවා “මට අන්න අතනටයි යන්න ඕනේ කියලා” ඔගස්ටෝ තම චිත්‍ර මූර්ති නිර්මාණය වන ආකාරය පැවසූයේ ඒ අයුරිනි.එක්තරා රටාවකට අනුව බොත්තම් ඇමිණීම ඉතාම අපහසු එසේම කාලය වැය වෙන්නකි. යම්කිසි රූපයක රටාවක් සකසා එම චිත්‍රයට අවශ්‍ය පරිදි නානාවිධ පාට බොත්තම් අමුණා දැමීම ඉතාම සියුම් කටයුත්තකි. ඒ අනුව ඔහු මැවු චිත්‍ර නිර්මාණ අතර සුප්‍රකට හොලිවුඩ් නිළි මාර්ලින් මොන්රෝ හා ඕඩිරි හෙප්බර්න්ගේ මුහුණු කැපී පෙනේ. ඔගස්ටෝගේ මේ බොත්තම් නිර්මාණ ප්‍රදර්ශනයක් පසුගිය දා මියාමි නගරයේ දී පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as1407273</link>
    <topic>බේබද්දාගේ සිහිනය සැබෑවේ</topic>
    <author/>
    <content>බේබද්දාගේ සිහිනය සැබෑවේහන්ගේරියාවේ ගියෝර් නගරයේ වාසය කරන බේබද්දෙකි. ඔහුගේ බේබදුකම නිසාම හිඟන තත්ත්වයට පත්වී සිටී. ඔහුගේ බේබදුකම නිසාම ඔහුගේ බිරිය හා දරුවන් විසින් ඔහු නිවසින් පන්නා දමනු ලැබීය. ඔහු තැන තැන වැටී ඉතාම අසරණ තත්ත්වයකට පත්ව සිටියත් බේබදුකම අත්හැරියේ නැත. කෙසේ හෝ මුදලක් සොයාගෙන මත්පැන් පානය කොට කොහේ හෝ රාත්‍රිය ගතකිරීමට හේ පුරුදුව සිටියේය.55 හැවිරිදි ලැස්ලෝ අන්ද්‍රාස්ෂෙක් එසේ අතිශය අසරණ තත්ත්වයට පත්වූ තැනැත්තායි. වරක් ජීවිතය එපා වී ලණුවක් ආධාරයෙන් සිය දිවි හානි කරගැනීමට පෙලඹුණ ද ඔහුගේ වාසනාවකට ලණුව කැඩී බිම වැටී කකුලක් ද අහිමි වී ජීවිතය බේරිණ.ක්‍රමයෙන් ඔහුගේ ජීවිතය වෙනස් වන්නට විය. ඒ සමඟ ඔහු‍ගේ අනාගත බිරිය ද එහිදී හමුවිය. ඇය ඇනිකෝ. සමාජ සේවයේ නිරත වූ තැනැත්තියක් විය. ඔහු හා ඇනිකෝ විවාහ වී වසර 10ක් ඉතාම දුප්පත් අමාරු ජීවිතයක් ගත කළහ.ඔහු එදා තම බේබදුකම අත්හැරීමේ සායනයට යද්දී ඔහු ළඟ තිබූ අවසන් කාසි කිහිපය වැය කොට ලොතරැයි පතක් මිලදී ගත්තේය.එම ලොතරැයියට ඔහුට ඉලක්කම් හතක් යෙදීමට සිදුවිය. එහෙත් ඔහු ඉලක්කම් හයක් පමණක් දී එතැනින් යාමට සූදානම් වූ විට එතැන කටයුතු කළ කාන්තාව ඔහුට ආපසු කථා කොට තව ඉලක්කමක් අවශ්‍ය බව කීවාය. ඔහු මඳක් නැවතී 24 යැයි කීය.පසුවදා දිනුම් පරීක්ෂා කළ ඔහුට දක්නට ලැබුණේ ලොතරැයියේ ප්‍රථම ත්‍යාගය වන හන්ගේරියානු මුදල් වන ෆ්ලොරින්ට් මිලියන 600ක් (ඇමෙරිකන් ඩොලර් මිලියන 2.70) ඔහු ජයග්‍රහණය කර ඇති බවයි. එහෙත් ඔහු කළේ එම ටිකට්පත පොතක් තුළ දමා සැඟවීමය.“මෙතරම් මුදලක් ලැබුණට මම කිසිදාක වෙනස් වෙන්නේ නෑ. මම පොහොසතෙක් තමයි ඒත් වෙනස් මිනිහෙක් නොවෙයි. මම එදා ඉතාම දුක්ඛිත ජීවිතයක් ගත කළ හැටි අමතක කරන්න බෑ. මං වගේ බොහෝ අය දුකසේ ජීවත්වෙනවා. ඒ අය වෙනුවෙන් නිවාසයක් තැනීමට මේ මුදල යොදවනවායයි ඔහු පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as1407274</link>
    <topic>දියණිය කුමාරියක් කිරීමට රාජධානියක් සොයා ගිය මිනිසෙක්</topic>
    <author/>
    <content>දියණිය කුමාරියක් කිරීමට රාජධානියක් සොයා ගිය මිනිසෙක්ඔහු තම දියණිය කුමාරිකාවක් කිරීම සඳහා රාජධානියක් සොයා ගැනීමට කිසිවකුට අයත් නැති බිම්කඩක් සොයා අන්තර්ජාලය පීරුවේය. අවසානයේ ඔහුට ඒ බිම හමුවිය. ඒ සුඩානයත් ඊජිප්තුවත් අතර පිහිටි කුඩා බිම් තීරුවකි. දෙරටම අයිතිවාසිකම් පවසන මේ බිම් තීරුව ඔහු අවසානයේ සිය රාජධානිය පිහිටුවීම සඳහා තෝරා ගත්තේ දෙරටේම අවසරය ඇතිවය.මගේ දියණියට සිහිනයක් තිබුණා. ඈ හැම විටම මා එක්ක ඒ සිහිනය විස්තර කරනවා. ඒ ඇයට කුමාරිකාවක් බවට පත්වීමයි. ඒ සඳහා මම රජතුමා විය යුතුයි. එවිට ඇය ඉබේම කුමාරියක් වෙනවා. මට රජතුමා වීමට රාජධානියක් අවශ්‍යයි” යනුවෙන් ඇමෙරිකාවේ වර්ජිනියා ප්‍රදේශයේ ඇබිංඩන් නගරයේ පදිංචි පේරමියා හීටන් පැවසුවේ තම දියණිය එමලිගේ සිහිනය කෙසේ හෝ සැබෑ කරලීමේ අරමුණ කෙරේ දැඩි අවධානයක් යොමු කරමිනි.ඔහු සොයා යන රාජධානිය කිසිම රටක ආධිපත්‍යයට යටත් නොවිය යුතුය. එවැනි ඉඩම් ප්‍රමාණයක් ගැන ඔහු අන්තර්ජාලය ඔස්සේ ද සොයා බැලුවේය.අවසානයේ දී කිසිම රටකට අයත් නොවන හතරැස් සැතපුම් 800 ක් පමණ විශාල ඉඩම් ප්‍රමාණයක් ඔහුට අප්‍රිකාවේ කාන්තාරයකින් සොයා ගත හැකි විය. සුඩාන දේශ සීමාවත් රතු මුහුද ඔස්සේ නයිල් නදිය සුඩානයටත් ඊජිප්තුවටත් ගලා බසින ස්ථානයක් අතර පිහිටි මෙම ඉඩම් කොටස සුඩානයත් ඊජිප්තුවත් තමන්ගේ යැයි පවසන නමුත් ඒ රටවලට අයත් වූ එකක් නොවීය.ඊජිප්තු පාලකයින්ගේ අවසරය ගෙන අප්‍රිකාවට ගිය ජෙරමියා තම දියණියගේ උපන් දිනය වන ජුනි 16 වැනිදා මෙම ප්‍රදේශයට ගොස් තම ධජය එහි සිටුවා එය තමාගේ රාජධානිය ලෙස නම් කළේය.පැය 14 ක් තිස්සේ කැරවැන් රථයකින් ගමන් කළ හෙතෙම එහි සිටවූ ධජය ඔහුගේ දරුවන් විසින් නිර්මාණය කළ එකක් විය. නිල් පැහැති ධජය මත තරු හතරක් එහි සටහන් කොට තිබිණ.“බීර් ටවිල්” යනුවෙන් නම්කර ඇති මේ ප්‍රදේශය උතුරු සුඩාන රාජධානිය ලෙස හෙතෙම හඳුන්වා ඇති අතර එම රාජධානියේ අගරජු ලෙස තමාම පත්කරගෙන ඇති අතර ඔහුගේ දියණිය එමලි කුමාරිය ලෙස හැඳින්වේ. එම රාජධානියේ ජනගහනය බිංදුවකි.“මගේ රාජධානිය කාන්තාරයක පිහිටා ඇතත් මෙය හරිම ලස්සන තැනක්. බොහෝ විට බෙඩුවින් ගෝත්‍රිකයින් ඔටුවන් පිටේ ඒ මේ අතර ගමන් කරනවා දකින්න ලැබෙනවා” යනුවෙන් පැවසූ ජෙරමියා තම රාජධානිය නිත්‍යනුකූල කරගැනීම සඳහා අප්‍රිකානු සංගමයේ සහාය ලබා ගැනීමට උත්සාහ දරයි.“ඒ හැමටම පෙර සූඩානය හා ඊජිප්තුවේ මඟින් මගේ රාජධානිය පිළිගැනීම අතිවිශේෂයි” ජෙරමියා රජතුමා අවධාරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as1407275</link>
    <topic>අලුත් මෝස්තරේට විවාහ උලෙළ පැරැණි දේවාලවල</topic>
    <author/>
    <content>අලුත් මෝස්තරේට විවාහ උලෙළ පැරැණි දේවාලවලකාර්තිකේයන් චෙන්නායිහි පෞද්ගලික බැංකු සේවකයෙකි. ඔහුට සිය පෙම්වතිය බ්‍රින්ද්‍රා සමඟ විවාහ වීමට අවශ්‍ය විය. ඇයගේ කරේ මංගල සූත්‍රය බැඳ චාරිත්‍රානුකූලව මංගල්‍යය පැවැත්වීම ඔහුගේ අරමුණයි. එහෙත් බොහෝ අය කරනු ලබන අන්දමට විශේෂ ශාලාවක මංගල්‍යය පැවැත්වීමට ඔහු මෙන්ම ඔහුගේ පෙම්වතිය වන බ්‍රින්ද්‍රාන් ද අකැමැති වූහ.ඔහුටත් බ්‍රින්දාටත් අවශ්‍ය වූයේ සම්ප්‍රදායුනුකූලව මංගල උලෙළ පැරැණි දේවාලයක පැවැත්වීමටයි. ඒ සඳහා ඔවුන් තෝරාගත්තේ මයිලපූර්හි පැවැති බොහෝ දෙනාගේ ගෞරවාදරයට පත්වූ කපලීශ්වර දේවාලයයි.නාදේස්වරම් බෙරහඬ හා කර්ණාට ගී වාදන පසුබිමෙන් ඇසෙද්දී දේවාලයේ පූජකයින් ගායනා කරන මංගල ශ්ලෝක මධ්‍යයේ කාර්තිකේයන් හා බ්‍රින්ද්‍ර අතිනත ගත්හ. දැන් චෙන්නායිහි තරුණ තරුණියන් අතර ජනප්‍රියව ඇත්තේ මේ ආකාරයේ චාම් විවාහ උලෙළය. සුප්‍රකට චිත්‍රපටි අධ්‍යක්ෂ මනිරත්නම්ගේ “අලයිපායුතේ” චිත්‍රපටියේ එන පැරැණි දේවාලයක විවාහ වීමේ දර්ශනය චෙන්නායි තරුණ තරුණියෝ දැන් විලාසිතාවක් සේ අනුගමනය කරති.පල්ලව යුගයට අයත් ශ්‍රී පර්තසාරති ස්වාමි දේවාලයේ අධිපති ජෝති මහලිංගම් පවසන ආකාරයට පැරැණි දේවාලයක විවාහය සිදුවූ විට අනාගතය සරුසාරවත් වනු ඇතැයි වර්තමාන තරුණ පරපුර තරයේ විශ්වාස කරන බව පෙනේ.දේවාලයක් තුළ ආගමානුකූල විවාහයක් සිදු කිරීමට නීතිරීති පවතී. විවාහ වන අයගේ උපන් දින සහතික, ලිපිනය, දෙපැත්තේම පළමු විවාහය බව සහතික කරන නිලධාරියකුගෙන් සහතිකයක්, මෙම විවාහය අනුමත කරන බවට දෙපැත්තේ දෙමාපියන්ගෙන් ලිඛිත සහතික ආදි කරුණු අත්‍යවශ්‍ය වේ.වායු සමීකරණය කළ මණ්ඩපයක විවාහ සිදු කරනවාට වඩා ඈත එපිට ඉතා පැරැණි දේවාලයක තම විවාහය සිදු කිරීමට දැන් බොහෝ දෙනා උත්සුක වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as1407276</link>
    <topic>ලෝක සිතියම පිටේ!</topic>
    <author/>
    <content>ලෝක සිතියම පිටේ!ඇමෙරිකාවේ ලුයිසියානා ජනපදයේ වාසය කරන 59 හැවිරිදි බිල් පාස්මන් ලෝ වටා සංචාරය කිරීම තම ජීවිතයේ කොටසක් බවට පත්කර ගත් අයෙකි. එය ඔහුට එක්තරා උන්මත්තක තත්ත්වයක් ලබා දී ඇතැයි කීව ද වරදක් නැත.ලෝක සංචාරයේ යෙදෙන අයට අත්‍යවශ්‍යම දෙයක් වන්නේ ලෝක සිතියමයි. යන යන තැන් සොයා ගැනීම හා ගිය බවට ලකුණු කර ගැනීමට එවැන්නක් අවශ්‍ය වේ. බිල්ට ඒ සඳහා කිසිඳු සිතියමක් තබා ගැනීමට අවශ්‍ය නොවන්නේය. එයට හේතුව මුළු ලෝක සිතියමම ඔහුගේ පිටේ පච්ච කොටා ඇති බැවිනි.ඔහු එක් අවස්ථාවකදී ඕස්ට්‍රේලියාවට ගියේ නම් එම සංචාරය නිමවා ආපසු පැමිණි විගස පච්ච කොටන අයෙකු හමුවී පිටේ පවතින ලෝක සිතියමේ ඔස්ට්‍රේලියාව පාට කරගනු ලබයි. වෘත්තියෙන් නීතිඥයකු වන බිල්ගේ ප්‍රථම සංචාරය වූයේ ටැන්සානියාවයි. 2010 දී තම වෘත්තියෙන් ඉවත්වූ හෙතෙම පූර්ණ කාලීනව ලෝකය වටා සංචාරය කිරීම ඇරැඹුවේය.ඇන්ටර්ටිකාව ඇතුළු ලෝකයේ මහාද්වීප හතටම ගොස් ඇති හෙතෙම “සංචාරය කිරිමට මා තුළ ඇති දැඩි ආශාව පෙන්වීම සඳහා තමයි මෙම පච්ච කොටාගෙන තියෙන්නේ. මම කොයිතරම් ලස්සන සුන්දර තැන්වලට ගිය බව සදා නොමැකෙන මතකයක් හැටියට මේ පච්ච මඟින් හෙළි වෙනවා” යැයි පවසයි.මේ පච්ච කෙටවීමට ආභාසය ඔහු ලබා ගත්තේ ඇන්ටිගුවා හිදී හමුවූ කාන්තාවකගෙනි. ඇය පච්ච කොටන ස්ථානයකට පැමිණ ඇය සංචාරය කළ ස්ථාන රතු පාටින් කුඩා කවයක හැඩයක් යොදා ඇයගේ පිටේ තිබු ලෝක සිතියමේ කොටා ගත්තාය.බිල් පාස්මන් ද ඇය අනුගමනය කරමින් ලෝක සංචාරය සිහිවීමට තම පිටේ ලෝක සිතියම පච්ච කොටාගෙන ඇත්තේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as1407277</link>
    <topic>අතුරුදන් වෙච්ච මිනිහා ඔය</topic>
    <author/>
    <content>අතුරුදන් වෙච්ච මිනිහා ඔය“තවත් බලං ඉඳල බෑ... මං පොඩ්ඩක් පාර තොටේ බලන්නම්...” යි කී අතුල ගේට්ටුව විවර කළේ ය. නදී ඔහු වෙත එමින් “මාත් එනව බාප්පේ” යි කීවා ය. අමරා ගෙතුළට ගියේ හොද්දක් ළිප තැබීම සඳහා ය.පාන්වත් කමු. මට උයා ගන්නත් අත පය පණ නෑ මේ සිද්ධ වෙන දේවල් දැකලා...”“නෑ... මේ මිනිහා ඔය කඩේකටවත් යන්න ඇති... “ යි අතුල කීවේ ඇය සන්සුන් කරවන අටියෙනි.“මෙච්චර වෙලා‍. දැන් පැය දෙකකටත් වැඩියිනෙ” යි නදී දෙබැම ඉහළ නංවා දෑස අයාගත්තා ය.“ගීත්ගෙ අතුරුදන් වීමයි ඔයයි අතරෙ මොකක්හරි සම්බන්ධයක් තියෙනවද නදී?” අතුල ප්‍රශ්න කළේ අමරා පිටව යෑමෙන් පසුව ය.“අපේක්ෂා නොකළ ඒ ප්‍රශ්නයෙන් තැති ගත් යුවතිය ඈත මෑත බැලුවා ය. පාරේ ගමන් ගන්නා වාහන මතින් ලිස්සා ගිය ඇගේ ද‍ෑස ඒ රුව දුටුවේ ය.“අතුරුදන් වෙලා නෑනෙ... අර එන්නෙ”අතුල සැනසුම් සුසුමක් හෙළුවේ ය.“ඇති යංතං... මං මාර විදිහට බය වුණේ. අර අසරණ කෝසලාටයි සුනිලටයි මොනව කියන්නද කියලයි මං කල්පනා කළේ...”“අනේ බාප්පේ...” යි නදී කෑ ගැසුවේ ඔවුන් වෙත එමින් සිටි තරුණයා ඇද වැටෙන්නට ගිය බැවිනි.“ඇයි? ඇයි හීත්? මොකද වුණේ...?”පෙරට පැන්න අතුල සිය දෙපා මත වැනෙමින් සිටි ගීත් අල්ලා ගත්තේ ය.‍”.බ්...බ්...බා...”ඔහු වෙතින් වහනය වන දුගඳ සියල්ල පහදා දුන් සෙයකි.“ඇයි බාප්පේ... මොකද මේ වෙලා තියෙන්නේ?නදී බියෙන් ද ශෝකයෙන් ද කෑගැසුවා ය‍.“මොනව වෙන්ඩද... මේ මී හරකා බීලා... කෙලිං කටිං ඉන්ඩ බැරි තරමට බීලා...”අතුල බීමතින් අවසඟ වූ තරුණයා වාරු කරගත්තේ කෝපයෙන් පුපුරා හැලෙමිනි.“ෂික්... මදැයි ආපහු යන්න හිතුවා... දැං ඉතිං කොහොම යන්න ද මේ බේබද්දෙක් වත්තන් කරගෙන.”ගීත් ඇඳ මතට ඇද දැමූ අතුල හති ලෑවේ ය.“අමරා නැන්දා මොනව හිතයි ද... මදැයි බෙහෙත් ගන්න ආවා...”“මං මොනව හිතන්නද දරුවෝ.‍.. හිතේ අමාරුවට තමා ඔය මෝඩ වැඩේ කර ගන්න ඇත්තේ” යි කී අමරා දෙහි බෑයක් දිගු කළා ය.“හිත අමාරු කරගන්න දෙයක් නෑනෙ. තේරෙන්න එපැයි ඕන මෝඩයෙකුට එක දවසින් කතා කරගන්න පුළුවන් වෙන්නෙ නැති බව... අවුරුදු අටක් කතා නොකර හිටිය මිනිහට අද ම කතා කරගන්න ඕනෑ වුණා ද... ඩොක්ටර් කීවෙත් අවුරුදු තුන හතරක්වත් බෙහෙත් කරන්න වෙයි කියලා. ඒත් ඉතිං හරියටම සහතික වෙන්න බෑලු...”අතුල කාමරයේ ඒ මේ අත ඇවිද්දේ ය.“ඒ හින්ද වෙන්නැති පුතේ මේ ළමය බොන්න ඇත්තේ. මට පුදුම මේ පාරක් තොටක් නොදන්නා එක්කෙනා බොන්න හොයා ගත්තෙ කොහොමද කියලා...”අමරා අතක් නිකටේ හොවා ගනිමින් කම්පා වූවා ය.“කතා කරගන්න බැරි වුණාට කියවන්න පුළුවන්නෙ. අනික් එක අඩියෙන් අඩිය වයින් ස්ටෝර්ස්... බොන්න හොයාගන්න එක මහ වැඩක් නෙමෙයි අද...”අතුල කාමරයෙන් පිට වූයේ නොඉවසිල්ල දරා ගත නොහැකි තැන ය.මෙවැන්නක් ඔහු කිසිසේත් ම අපේක්ෂා නොකළේ ය.කෙඳිරි ගාන තරුණයා දෙස දුක්මුසු බැල්මක් හෙළු අමරා “ඉන්න හැටි දැක්කම මගෙ බඩ පපුව දනවා...” යි කොඳුළා ය. නදී ගේ ළය ද දැවෙයි. සිහිසුන් වන තරමට මත්පැන් බීමෙන් ඔහු තමාට රිදවී ද? නොඑසේ නම් තමා දිගු වරලස කපා දැමීම නිසා හටගත් සිත් වේදනාව ඉවසා ගත නොහැකි වී ද...?ඇ‍ඳේ අයිනක හිඳගත් අමරා දෙහි බෑය ඔහුගේ හිසේ අතුල්ලන්නට වූවා ය.“ඔයාගෙ සීයා නම් මේ ජරාව ක‍ෙට් තියල නෑ... ඒ වුණාට‍ ඔයාගෙ තාත්තා දවසක් මේ විදියටම බීලා ගෙදර ආවා. එදත් ඔයාගෙ සීයා කේන්තියෙන් කෑගැසුවා... හරියට දැං ඔය අතුල පුතා කෑ ගැසුවා වාගේ. මම තමා දෙහි අතුල්ලලා රෑ තිස්සේ ළඟට වෙලා සාත්තු කළේ...”නදී ජනේලයට හේත්තු වී බලා සිටියේ කිසිවකු මිය ගිය කලෙක මෙන් කම්පා වෙමිනි.“අපේ තාත්තා බොන්නෙ නෑනෙ සුදු ආච්චි...”“ඒ ඔය නිර්මලා එක්ක තිබ්බ සම්බන්දෙට අපි විරුද්ධයි කියල. ඒ ළමය කියල තියෙනවා අම්ම තාත්තාගෙ හිත් රිද්දන් නැතුව වෙන් වෙමු කියල. අනේ අපරාදෙ කියන්න බෑ නිර්මලා හරි ගුණයහපත් ගෑනු ළමයෙක්...”මිත්තණිය මිය ගිය බව සිහිපත් කරන කල නදී ගේ දෑසට කඳුළු නැගිණ.“අම්මේ.‍.. අනේ අම්මේ ඔයා හිටිය නං... මං ‍එහෙනං මේ සේරම ඔයා එක්ක කියනවා. ඔයා නං ගීත්ට අකැමැති වෙන එකක් නෑ අම්මේ”ඇය ගීත් ගේ පය පාමුල හිඳ ගත්තා ය. ඒ ගොරහැඩි වූ දෙපා පිරිමදින්නට නොඉවසිල්ලෙන් ඇගේ දෑත නලියන්නට විය.“මේ ගෑනු ළමයෙකුත් ඉන්න තැන මේ මිනිහා ආවනේ දෙයියෝ සාක්කි මේ ජරාව බීගෙන...”අතුල කාමරයට පිවිසියෙන් නදී පෙරට දිගු කළ දෑත ආපස්සට ඇද ගත්තා ය.ඔය ගොල්ලො උසට මහතට හිටියට මේ පුංචි දුර්වල ගෑනුන්ට තියෙන හයිය නෑ අතුල පුතා. බොහොම ඉක්මනට කඩා වැටෙනවා. ඉතිං පිහිට හොයන්නෙ බෝතලෙන් තමා.”අතුල සිනාවක් නඟාගත්තේ ආයාසයෙනි.“මේ බවක් දන්නව නං මං මේ හාදයා මෙහේ එක්කරගෙන එන්නෙ නෑ නැන්දේ... අනේ මට දහස් වාරයක් සමාවෙන්න ඕනෙ...ඔහුගේ හඬ බැගෑබර ය.‍“මොනවද අතුල පුතා මේ කියන්නේ... මොකද මේ අහිංසකයා පුරුද්දක් විදියට හැමදාම බොන කෙනෙක්ද... පුරුදු නැති නිසා තමා මේ මෙච්චර අමාරු මෙයාට...”අතුල හිස සැළුවේ ය.“ඒක නං ඇත්ත තමා... අමරා නැන්ද ඔහොම කතා කරන කොට මට දැනෙන්නෙ ලොකු සැනසීමක්. වෙන කෙනෙක් නං මෙලහට අපි දෙන්නවම එළියට දාලා. මොකද ආයෙ අපේ මොන න‍ෑ කමක් තිබිල ද... ගීතුයි මායි දෙන්නම පිට මිනිස්සු.‍..”අමරා නැඟී සිටියේ මුව පුරා සිනාසෙමිනි.“ඉස්සර නං මාත් හරියට කලබල වෙනවා පුතා... හැබැයි මේ නදීගේ සීයගෙ ඉවසීමට පිං සිද්ධ වෙන්න මාත් ඉවසන්න පුරුදු වුණා.”රණසිංහගේ ‍උප ශාන්ත වත සිහි කළ නදී “අනේ සීයේ... ඔයත් මාව දාලා ගියේ මට ඕනම කරන වෙලාවෙ” යි කොඳුළා ය.“එක් වරම උස් හඬින් කෙඳිරි ගෑ තරුණයා ඇළයට හැරුණේ ය.“අනේ සුදු ආච්චි” යි නදී බියපත් ව කෑ ගෑවා ය.“නෑ... නෑ... බ‍යවෙන්න එපා... වමනෙ දානවා.. දැං හරි යයි...”අතුල තරුණයා මඳක් කෙළින් කරන්නට වෙහෙසුණේ ය. එහෙත් ඔහු පරඬලා පතක් සේ අප්‍රාණික ය.“මං කෝපි ටිකක්වත් වත් කරන්න ද පුතේ?”අමරා අපමණ සංවේගයෙන් ඇසුවා ය.“කරදරවෙන්න එපා නැන්දේ”වමනය කිරීමෙන් පසු අත්පත් වූ සහනයෙන් යුතුව ගීත් අනෙක් පස හැරුණේ ය.‍දුර්ගන්ධය නොතකා ඇඳ පාමුල පවිත්‍ර කරන්නට නදී වෙහෙසුණා ය.“ඔයා යන්න නදී... මං අස් කරන්නං...”අතුල ගීත් හැඳ සිටින කමිසය ගලවා දමමින් කතා කළේ ය. ඇය ඇස නැ‍ඟෙන කඳුළු ඔහුගෙන් වසන් කරගන්නට වෑයම් කළා ය.“ගීත්... ගීත්...”අතුල තරුණයාගේ දෙවුරින් අල්වා සෙලෙව්වේ ය. ඔහු කෙඳිරි ගෑවා පමණි.“ඩොක්ටර් කෙනෙකුට පෙන්නන්න වෙයි ද බාප්පේ...?”“මා ගාවත් තියෙනවා හොඳ බේතක් නං... නාවලා ගන්නයි තිබ්බෙ අපිට මේ කාලකණ්ණියව...” යි කී අතුල නැඟී සිටියේ ය.“අනේ එහෙම කියන්න එපා බාප්පේ... කාලකණ්ණි ගීත් නෙමේ... ‍මම... මගේ අවාසනාවට තමා මේ අහිංසකයට මෙහෙම දුක් විඳින්න වෙලා තියෙන්නේ” යි පාපොච්චාරණය කරන්නට පවා ඇයට සිතිණ.“රෑ තියා හෙට උදේවත් යන්න පුළුවන් වෙයිද මං දන්නෑ” යි කියමින් අතුල කාමරයෙන් පිට විය.නදී - ඇඳ වෙත ළං වූවා ය. ඔහු වෙත නැඹුරුව “ගීත්... ගීත්...” යි සිහින් සරින් කොඳුළා ය. ඔහුගේ ඇසිපිය සැලිණ.“ගීත්... අනේ ඇස් ඇරල මා දිහා බලන්න ගීත්... මට බයයි...”ඇය ඇ‍ඳේ අයිනක හිඳගනිමින් අයැද්දා ය.“මට සමාවෙන්න ගීත්... මං කොණ්ඩෙ කපාපු එක වැරදියි. ඒත් ආයෙත් මගේ ‍කොණ්ඩෙ වැවෙයි ගීත්... අනේ මෙහෙම බීලා විනාශවෙන්න එපා රත්තරං...”ඔහුගේ දෑස විවර විය. ඇගේ දෑසින් ගිලිහුණ කඳුළක් ඔහුගේ කම්මුලක් මත පතිත විය.ලබන සතියේ තව කොටසක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as1407278</link>
    <topic>සිංහල බසට හපන්කම් පා ශිෂ්‍යත්ව දිනූ සිසුවියෝ</topic>
    <author>ඉනෝකා සමරවික්‍රම</author>
    <content>සිංහල බසට හපන්කම් පා ශිෂ්‍යත්ව දිනූ සිසුවියෝවෛද්‍යවරියන්, ඉංජිනේරුවන්, ගණකාධිකාරිනියන් වීමට දරුවන් පොලඹවනවා හැරෙන්නට කවියෙකු කතාකරුවෙකු හෝ කලාකරුවෙකු වීමට දරුවන්ට යන මාවත පෙන්වීමට බහුතරයක් වූ දෙමාපියෝ අද කැමැති නොවෙති. බොහෝ විට දරුවන්ගේ ද ඉලක්කය එසේමය. එහෙත් බාල වියේ සිටම සිංහල භාෂාව කෙරෙහි ඇල්මකින් කටයුතු කරන්න පෙලෙඹුන දක්ෂ දරුවෝ ද අප අතර නැතිවාම නොවේ.සාමාන්‍ය පෙළ විභාගයේ දී විෂයන් නවයටම ‘ඒ’ සාමාර්ථ නවයක් ගත් සිසුන් අතරින් සිංහල භාෂාවේ විශිෂ්ටයන් වූ සිසු සිසුවියන් ඇගයීම විශේෂයකි. මේ විශේෂිත වූ ඇගයීම අධ්‍යාපන අමාත්‍යාංශය සමඟ එක්ව කරනු ලබන්නේ කුමාරතුංග මුනිදාස සිසුවරම අනුස්මරණ ශිෂ්‍යත්ව ප්‍රදානය මඟිනි.දෙදහස් දහතුන වසරේදී සාමාන්‍ය පෙළ විභාගයේ දී සිංහල භාෂාව සඳහා වැඩිම ලකුණු ලබාගත් ශිෂ්‍යාවන් දෙදෙනාට කුමාරතුංග මුනිදාස සිසුවරම අනුස්මරණ ශිෂ්‍යත්වය ප්‍රදානය කිරීම පසුගියදා සිදුකැරිණි.“කුමාරතුංග මුනිදාස එකසිය විසිපස්වන ගුණ සමරු දවසේ තමයි අපි අධ්‍යාපන අමාත්‍යාංශයේ සහායත් ඇතිව සාමාන්‍ය පෙළ විභාගයෙන් සිංහල භාෂාවට වැඩිම ලකුණු ගත් ශිෂ්‍යාවට හෝ ශිෂ්‍යයාට ශිෂ්‍යත්ව දීම ඇරැඹුවේ.අපි මෙහිදී අරමුණු කළේ මේ දරුවන් උසස් පෙළ සඳහා කුමන විෂය ධාරාවක් හදාරනවා ද කියන එක නොවෙයි. අපට අවශ්‍ය වුණේ මේ දරුවන් සිංහල භාෂාව ඉගෙනීමෙන්, ඉහළම ලකුණු ලබාගැනීමෙන් ඒ පිළිබඳව උනන්දුවීමෙන් ලද කැපවීමත් අගය කිරීමයි. ඒ වගේම ඔවුන් තුළ යම් අභිමානයක් ඇති කිරීමයි.මේ වන විට අප සාමාන්‍ය පෙළ විභාගයේ දී සිංහල විෂය සඳහා ඉහළ ලකුණු ලබාගත් දරුවන් හත්දෙනකු සඳහා අනුස්මරණ ශිෂ්‍යත්ව ප්‍රදානය කර තිබෙනවා. මෙම කටයුත්ත සඳහා අධ්‍යාපන අමාත්‍ය, අද දෙරණ හා ජාතික ඉතිරි කිරීමේ බැංකුව දායකත්වය දරනවා.” යනුවෙන් පවසන්නේ කුමාරතුංග මුනිදාස පදනමේ ගෙවිඳු කුමාරතුංග මහතාය.මේ ශිෂ්‍යත්ව ප්‍රදානයෙන් පළමු වරට එනම් 2012 වසරේදී ජනාධිපති මහින්ද රාජපක්ෂ මහතාගේ අතින් ශිෂ්‍යත්වය ලැබුවේ මීගමුවේ නිවුස්ටඩ් බාලිකා විද්‍යාලයේ අයෝධ්‍යා රත්නායක සිසුවියයි. ඇය දෙදහස් එකොළහ වසරේ සාමාන්‍ය පෙළ විභාගය සඳහා පෙනී සිටියාය.දෙදහස් දහතුනේ දී ‘කුමාරතුංග’ මුනිදාස සිසුවරම’ හිමිරගත් ශිෂ්‍ය ශිෂ්‍යාවන් වන්නේ කොළඹ දේවි බාලිකා විද්‍යාලයේ ප්‍රීතිකා මහීපාල බණ්ඩාරනායක, ගාල්ල ධර්මාශෝක විද්‍යාලයේ තරිඳි උමයංගනා, ගාල්ල බද්දේගම ක්‍රිස්තුදේව බාලිකා විද්‍යාලයේ රන්දුලා උදානි කෝරලගේ හා කොළඹ රාජකීය විද්‍යාලයේ සුදාර රුමල් ගල්ගමුව යන ශිෂ්‍ය ශිෂ්‍යාවෝය.සිංහල භාෂාව වෙනුවෙන් කැපවීමෙන් කටයුතු කළ ඒ පිළිබඳ බොහෝ පොත පත ලියූ විද්‍යාර්ථීන් සඳහා දැනුම ලබාදීමට කටයුතු කළ මහා පඬිරුවනක් වන කුමාරතුංග මුනිදාස මහතා වෙනුවෙන් ඉදිරි පරම්පරාව සඳහා කරනු ලබන මේ සත් කාර්යයේ දී මෙවර ශිෂ්‍යත්ව හිමිකරගත් ශිෂ්‍යාවන් දෙදෙනෙකි.‍ෙකාළඹ දේවි බාලිකා විද්‍යාලයේ ජීව විද්‍යා අංශයෙන් උසස් පෙළ හදාරනු ලබන අදිතා සංදීපනී ඉන් එක් ශිෂ්‍යාවකි.“මම බාලාංශ පන්තියේ ඉඳලා ඉගෙන ගත්තේ ගම්පහ බණ්ඩාරවත්ත පරාක්‍රම මහා විද්‍යාලයේ. ශිෂ්‍යත්ව විභාගයේ දී මම ලකුණු එකසිය අසූවක් ලබාගත්තා. ඊට පස්සේ තමයි මම කොළඹ දේවි බාලිකා විද්‍යාලයට ඇතුළත් වුණේ. මම කැමතියි පුංචි කාලේ ඉඳලම සිංහල පොත්පත් කියවන්න. මගෙ අම්මයි තාත්තයි දෙන්නත් මට ඒ සඳහා හොඳ සහයෝගයක් ලබා දුන්නා. මං හරි කැමතියි පැරැණි කතුවරයන්ගේ පොත්පත් කියවන්න. ඒ වගේම අලුතෙන් ලියැවෙන නවකතා පරිවර්තන පොත් වගේම විවිධ විෂයන් යටතේ ලියැවෙන පොත්පත් කියවන්න කැමැතියි.මම සාමාන්‍ය පෙළ විභාගයේ දී ඒ සාමාර්ථ නවයක් ලබා ගත්තා. සිංහල විෂයෙන් ලංකාවෙන්ම පළවැනියා මම කියල දැනගන්න ලැබුණම මට පුදුම සතුටක් ලැබුණේ. මම සිංහල විෂය ඉගෙනගත්න හරි කැමතියි. මම දැන් ජීව විද්‍යා අංශයෙන් ඉගෙනුම ලබන්නේ. ඒත් විද්‍යා අංශයෙන් ඉගෙනුම ලැබුවා කියලා මම සිංහල විෂය කෙරෙහි තියෙන ඇල්ම ආශාව නැති කරගත්තේ නැහැ. මට මගේ අම්මා තාත්තා වගේම මට උගන්වනු ලැබූ සියලු ගුරුවරු අද මට මේ තැනට එන්න උදව් කර තිබෙනවා. අදටත් මට පාසලේ ගුරුවරුන්ගෙන් හොඳ සහායක් ලැබෙනවා. ඒ වගේම කුමාරතුංග මුනිදාස පදනමෙන් මා සඳහා ශිෂ්‍යත්වයක් ලබාදෙනවා කිව්වම මට විශාල සතුටක් ලැබුණා. එය මගේ මුළු ජීවිතයටම ලැබෙන දිරිමත් කිරීමක් හැටියටයි මම දකින්නේ.”සිංහල රචනා, කෙටිකතා, කවි ලියන සිංහල විෂය ආශ්‍රිත තරග යනාදියට සහභාගි වන සංදීපනී පවසයි.කුමාරතුංග අනුස්මරණ ශිෂ්‍යත්ව වරම දිනූ අනෙක් ශිෂ්‍යාව වන්නේ ගම්පහ රත්නාවලී බාලිකා විද්‍යාලයේ මෙනුෂිකා ජයනි කාරියවසම් ශිෂ්‍යාවයි.මිනුවන්ගොඩ නාලන්දා බාලිකා මධ්‍යම මහා විද්‍යාලයේ මූලික අධ්‍යාපනය ලැබූ මෙනුෂිකා ශිෂ්‍යත්ව විභාගයේ දී ලකුණු එකසිය අසූවක් ලබාගත්තාය.ඉන් අනතුරුව වැඩිදුර අධ්‍යාපනය සඳහා ගම්පහ රත්නාවලි බාලිකා විද්‍යාලයට ඇතුළත් වූ ඇය 2013 වස‍ෙර්දී සාමාන්‍ය පෙළ විභාගයෙන් සියලු විෂයන්ට ඒ සාමාර්ථ ලබාගත්තාය.“මගේ අම්මාත් තාත්තාත් ගුරු වෘත්තියේ නියැළී ඉන්නේ. මගෙ තාත්තා සිංහල විෂය උගන්වන්නේ. මං කුඩා කාලයේ ඉඳලම පොත පත කියවන්න බොහොම කැමැතියි. මට ඒ හුරුව ලැබුණේ ගෙදර පරිසරයෙන්. නවකතා කෙටි කතා පරිවර්තන වගේම විවිධ විෂය ක්ෂේත්‍ර ගැන ලියැවුණ දැනුම වර්ධනය කෙරෙන පොත පත කියවන්න මම ආසයි. මම පාසලේ විවිධ තරගවලට විශේෂයෙන් සිංහල විෂය හා සම්බන්ධ තරගවලට සහභාගි වෙලා සම්මාන සාමාර්ථ ලබා තිබෙනවා. මම ජීව විද්‍යා අංශයෙන් උසස් පෙළ හැදෑරුවත් මං සිංහල විෂයට ආදරෙයි. ලංකාවෙන් පළමුවැනියා වුණ මම සිංහල භාෂාවෙනුත් පළමුවැනියා වීම සතුටක්. මගේ මේ ජයග්‍රහණයන්ට මගේ අම්මා තාත්තා වගේම එදා සිට මේ දක්වා මට ඉගැන්වූ උගන්වන සියලුම ගුරුවරුන්ට මම කෘතඥපූර්වකව ස්තුතිවන්ත වෙනවා. අපි වගේ ඉගෙන ගන්න දක්ෂ දරුවන්ට කුමාරතුංග මුනිදාස පදනමෙන් මේ කරන අනුග්‍රහය අගය කිරීම හුඟක් වටිනවා. එය අපට තවත් ඉදිරියට යාමට දිරි දීමක්.”මෙනුෂිකා තමන් ලැබූ ජයග්‍රහණය පිළිබඳව පවසන්නේ එසේය.එදා කුමරතුඟු සූරීන් තමන් ජීවත්වූ කාලවකවානුව ගැන සිතා පොතපත ලියූව ද අද දක්වාම ඒ පොතපත වලංගු වන්නේය. කාලය වෙනස් වුවද තවමත් විවිධ මතිමතාන්තර මධ්‍යයේ වුව ද සිංහල විෂය කෙරෙහි මේ දියුණු ලෝකයේ ශ්‍රී ලාංකික දරුවන් මෙතරම්ම උනන්දු වීම මෙන්ම, ඔවුන්ව දිරිමත් කරමින් කුමරතුඟු පදනම කරන මෙහෙය ද බොහෝ අගය කළ යුතු වන්නේ නොවේද?ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as1407279</link>
    <topic>ජනප්‍රිය කාන්තා පාසලක් රටට දායාද කළ ‘චූටි කිරියං’</topic>
    <author>රූපාන්ති බුලත්සිංහල</author>
    <content>ජනප්‍රිය කාන්තා පාසලක් රටට දායාද කළ ‘චූටි කිරියං’පියා කරන කියන දේ පිළිබඳ චූටි කිරියං නොවිසිලිමත්ව බැලුවා ය.“කෝ... කෝ... මගේ චූටි කිරියං”තාත්තා අඬ ගැසූ සැණින් ඇය දුවගෙන ආවා ය. බහ තෝරන වයසේ ම චූටි කිරියට ගේ දස්කම් හඳුනාගත් පියා ඇයට නිසි මඟ පෙන්වූවේ ය. පියා හුරුපුරුදු ගොවිතැනේ යෙදෙයි. අම්මා ගේ දොර වැඩපළෙහි යෙදෙයි. වැඩිමහල් සොයුරු සොයුරියන්ගේ සහය ඔවුන්ට නොඅඩුව ලැබෙයි. චූටි කිරියං තවමත් චූටිය දඟකාර රුවැති මේ පුංචි දැරිය කවුරුන් වේද? ඇගේ සිනා හඬ නිසා මුළු නිවසම ආලෝකවත් වෙයි. නිවසට ආගිය සියලු දෙනා ගේ සිත් ගැනීමට ඇයට ගත වූයේ කෙටි කාලයකි. දින දින ගෙවී ගිය දවස් චූටි කිරියං ගේ ජීවිතයට අලුත් දේ එක් කළේ නිරායාසයෙනි.කවුද මේ චූටි කිරියං අපි ඇය සොයා ඇගේ නිවසට ගියෙමු. කාලය කෙතරම් ගෙවී ගොස් ඇත්ද? ඒ චූටි කිරියං දැන් මිත්තණියකි. ඇයට දිරියක් වූ මවුපියන්ගේ සේයාරුව පමණක් ඉතිරිව තිබුණි. කඩිසරව එහාට මෙහාට ගිය ඇය අප අත පොතක් තැබුවා ය.“මේ මොකක්ද?”“ආ... මේ තමයි චූටි කිරියං.”එදා චූටි කිරියං අද කිරිබත්ගොඩ විහාර මහාදේවි බාලිකා විදුහලේ ආරම්භක විදුහල්පති නිසයි. ඇගේ මුවින් නැඟී ආ අතීත මතක සටහන් අප ඔබේ දැන ගැනීමට මෙලෙස ලියමු‍. ඒ ඇය කාන්තාවක් බැවිනි. නෑ බෑ ඇගේ ලෝකයේ නොතිබුණ බැවිනි.“මගේ නම අමරා ආර්යවංශ, මං විවාහ වුණාට පස්සේ තමයි වික්‍රමසිංහ වුණේ. මගේ පවුලේ අයියලා දෙන්නයි අක්කලා දෙන්නයි. මං තමයි බඩපිස්සි තාත්තා ආදරයට කිව්වේ චූටි කිරියං කියලා. එදා ඉඳලා මං චූටි කිරියං වුණා.“මං අක්කලා දෙන්නා යන හින්දා පිටියෙ ගෙදර බාලිකාවට ගියා. එතකොට මගේ වයස සම්පූර්ණ නැහැ. 1929 අගෝස්තු 4 තමයි මං ඉපදුණේ. අක්කලත් එක්ක මං ඉස්කෝලෙ යන කොට මගේ වයස අවුරුදු 3 යි. අයියලා ගියේ බෙම්මුල්ලේ විද්‍යාලයට. දෙහිඕවිට තමයි අපි හිටියේ. පස්සේ තමයි බෙම්මුල්ලට ආවේ. මං සිංහලෙන් ඉගෙන ගත්තට පස්සේ ලෝරන්ස් කොලෙජ් එකේ ඉංග්‍රීසියෙන් ඉගෙන ගත්තා. මං එස්.එස්.සී. කළේ ඉංග්‍රිසියෙන්. එච්.එස්.සී. නැත්නම් විශ්වවිද්‍යාල ප්‍රවේශ විභාගයට ලිව්වා. මං හොඳට පාස් වුණා. මේ අතරතුරේ මං ගුරු සේවයට ඉල්ලුවා. මගේ පළමු පාසල කෑගල්ලේ අරණායක බාලිකා විදුහල. මං ඒ ඉස්කෝලේ ඉංග්‍රීසි ඉගැන්නුවා.1949 ගම්පහ රත්නාවලී විදුහලට ආවා. ඊට පස්සේ ගලපිටමඩ විද්‍යාලයට යන්න අවස්ථාව සැලැසුණා. ඊට පස්සේ වේරහැර පිරිමි විද්‍යාලයට මාරුවුණා. මේ අතරතුර පේරාදෙණිය විශ්වවිද්‍යාලයේ සිංහල ඩිප්ලෝමාවක් කරන්න අවස්ථාව සැලැසුණා. 1955 - 1957 දක්වා පේරාදෙණියේ හිටියා. මට මතකයි මං සරච්චන්ද්‍ර මහත්තයාගේ මනමේ සිංහබාහුවල පවා සිංදු කිව්වා. ආ... මට කියන්න බැරි වුණා. මට තිබුණේ ලන්ඩන් උපාධියක්. අද වගේ ඒකාලේ අයට බහුලව උපාධි තිබුණේ නැහැ” ඇය මතකය අවදි කරයි.මං පේර‍ාදෙණියේ සිංහල ඩිප්ලෝමා එකෙන් පස්සේ දැදිගමුවේ විද්‍යාලයට ඊට පස්සේ දෙහිවල සෙන්ට්‍රල් එකටත් ආවා.”“1958 දී මං විවාහ වුණා. අධ්‍යාපන අමාත්‍යාංශයේ සේවා කමිටුවේ ජ්‍යෙෂ්ඨ සහකාර ලේකම් වීරවංශ වික්‍රමසිංහ මහත්තයා එක්ක. එයාගේ නම වික්‍රමසිංහ, දෙහිවල සෙන්ට්‍රල් එකට ගියේ බෙම්මුල්ලෙ ඉඳලා මේ කාලෙදී ඒ කියන්නේ 1959 දී ලොකු දුව හම්බු වුණා. මට දුවලා තුන් දෙනයි එක පුතයි තමයි මට ඉන්නේ. ඔය අතරෙදි කැලණියේ ගුරු කුලයට මාරුවෙලා ආවා. පස්සේ මට විෂයමාලා මධ්‍යස්ථානයට තේරුණා. මට ප්‍රාථමික අධ්‍යාපන කමිටුවේ තමයි වැඩ කළේ. ලංකාව පුරාම ප්‍රාථමික ඉස්කෝලවලට ගියා. මේ කාලෙ තමයි “මුල් පෙළට පහන්වැට කියන පොත කළේ.”මේ දිනවල තමයි කැලණියට ආර්.එස්. පෙරේරා ඇමැතිතුමා පත්වුණේ. එතුමාගේ අදහසක් තිබුණා. කිරිබත්ගොඩට බාලිකාවක් පිහිටුවන්න. මේ කාලේ පාඨශාලා පරීක්ෂක පියසේන මහත්තයා මේ ගැන උනන්දු වෙනවා. මට හරියටම දිනය මතකයි 1977.02.01 විහාර මහාදේවි බාලිකාව ආරම්භ කළා. එතකොට එතන මඩ ගොහොර.මං හිටියේ අඩි 10, 20 පුංචි කාමරයක. ආර්.‍එස්. පෙ‍ෙර්රා මහත්තයාගේ අදහස තිබුණේ 06 න් ඉහළ ළමයි ඇතුළත් කරගන්න. එතකොට මං ඇහුවා. මල් වගේ පුංචි ළමයි හිටියොත් හොඳ ද? නැද්ද කියලා. ඒ නිසා තමයි ප්‍රාථමිකය ඇති වුණේ.‍ 1977 දරුවන් 105 ක් හිටියා. සුරංගනී තමයි මුලින් ලියාපදිංචි වුණ ළමයා. 1981 දී තමයි අ.පො.ස සා.පෙළ, ශිෂ්‍යත්වය අපේ පාසලේ ආරම්භ කළේ. මේ නිසා විශාල ප්‍රගතියක් තිබුණා.එදා තාත්තාගේ අම්මාගේ හුරතලේට හැදුණු චූටි කිරියං අද රටක් පිළිගත් විශ්‍රාම ගිය විදුහල්පතිනියකි. ඇය කුඩා කල තමන්ගේ අනාගත සිහින වෙනුවෙන් පරිණත වූයේ කෙසේද? කිරිබත්ගොඩ විහාර මහාදේවි විදුහල ආරම්භ කිරීම මෙන් ම තම ජීවිතයේ අපේක්ෂිත ඉසව්වට ගමන් කළේ කුමන ලෙසින් ද යන්න චූටි කිරියං කියවීමෙන් ඔබට අත්දැකිය හැකි ය. ඇය ලියූ පොත මේ මස 29 වෙනිදා උදේ 9.30 කිරිබත්ගොඩ විහාර මහාදේවි විදුහලේදී දොරට වැඩීමට නියමිතය. ප්‍රධාන අමුත්තන් ලෙස ගේට් වේ විදුහලේ විදුහල්පති හර්ෂ අලස් මහතා සහ ප්‍රාථමික අධ්‍යාපන අධ්‍යක්ෂිකා ආචාර්ය කමලා ජේ. පීරිස් මෙනවිය සහභාගි වීමට නියමිතය.චූටි කිරියං කියැවීමෙන් මේ කෘතහස්ත කාන්තාවගේ ජීවිත චරිතයෙන් ඔබටත් කිසියම් වූ ආදර්ශයක් ලබාගත හැකිවනු ඇත.රූපාන්ති බුලත්සිංහලඡායාරූප - සිරිපාල හල්වලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as14072710</link>
    <topic>ගුරු සේවයේ  රස කතා</topic>
    <author/>
    <content>ගුරු සේවයේ  රස කතාඋපගුරු කාලයේ දී නිදහස් කාල ඡේදවල ගුරු කාමරයට වී අල්ලාප සල්ලාපයේ යෙදෙන්නේ පොතක් පතක් බලන්නට හෝ අභ්‍යාස පොත් බලන්නට නැති විටෙක ය. එහෙම වෙලාවට ගුරුවරු හොඳ හොඳ කතා කියති.කිසිම කතාවකට හවුල් නොවන, එමෙන් ම පොතක් පතක් නොබලන, දෙදෙනෙක් වූහ. එක් අයකු ගෘහ නිර්මාණ ශල්පියෙකි. අනෙක් ගුරුවරයා කේන්ද්‍ර බලන්නෙකි. ශිල්පියා හදන ‘ප්ලෑනේ වාස්තු විද්‍යා දෝෂ හරින්නේ කේන්ද්‍ර බලන ගුරුවරයා වන අතර ලණු ගහන්නට දෙදෙනාම යති. නිදහස් වෙලාවට මේ දෙන්නාම එකතු වුවහොත් ‘ප්ලෑන්’ එකක් අඳිනවාම ය.දවසක් මෙහෙම අඳිද්දී අලුත විවාහ වූ ගුරු ලියක් පැමිණියා ය.“මොනවද සර්ලා මේ ඉරි ගගහ කරන්නේ”“අපි ප්ලෑන් එකක් අඳිනවා”“ලොකු සර්ට ද?”‍“එහෙම ප්ලෑන් එකක් නෙවි, ගේකට ප්ලෑන් එකක් අඳිනවා”“‍‍ඔය ප්ලෑන් එක අර මහත්තයටද?” මා පෙන්වා ඇසුවා ය.“එයාට මොකටද ප්ලෑන්, මහ ගෙදරනෙ ඉන්නෙ, අනෙක් එක බඳින්න හිතලවත් නෑනෙ.”“බැන්දම ගෙවල් හදන්න ඕනෙද?”“නැතුව, නැතුව, තමන්ගෙයි කියල ගෙයක් දොරක් හදා ගන්න ඕනෑ තේරුණා ද?”“මාත් ආසයි අපේ ම කියල ගෙයක් හදන්න”“කියන්න මං ප්ලෑන් එක අදින්නම්, නැකැත්වල වැඩ මං කරල දෙන්නම්, සේරම ගාස්තුවලින් නිදහස්, මේ ඉස්කෝලෙ හැමෝටම ගෙවල් ප්ලෑන් කරල, ලණු ගහල දුන්නෙ අපි දෙන්න. හැබැයි යාළුකමට මිසක් ගනු දෙනුවකට නොවේ.”“අපට පොඩි ප්‍රශ්නයක් තියෙනවා, මගේ ගම මාතරනෙ, අපේ අම්මල කියනවා ගෙයක් හදනව නම් මාතර හදන්න කියලා, මහත්තයගෙ ගම පන්නිපිටියෙ නෙ, මහත්තයගෙ අම්මල කියනව පන්නිපිටියෙ හදන්න කියල.”“මිස් මං කියන්නද හොඳ අදහසක්” පසෙක සිටි ගුරුවරයෙක් කීවේ ය.“මිස්... බිත්ති බඳින්න අත්තිවාරම් දාල මාතර , වහල ගහන්න පන්නිපිටියෙ” සියුම් උපහාසාත්මක හිනාවක් දමා කීවේ ඇඟට පතට නොදැනීම ය.ඒ ග්‍රාමීය පාසලේ කොස් ගස්, අඹ ගස්, වෙරළු ගස්, කජු ගස් ඇත.එදා පැරැණි මුල් ගුරුවරු පාසල් වත්ත පාළුවට යා නොදී එළවළු, මල්, පලතුරු ආදිය වැවූහ. මේවා විකිණීමේ න්‍යායන් එදා පාසල්වල නොතිබූ අතර ගුරුන් සිසුන් හා අසල්වැසියන් අතර බෙදා හදා ගැනීමේ පිළිවෙතක් විය.කොස් වාරයට වරකා කන ළමයින් ගුරු කාමරේ ද වරක පිඟානක් කෙසෙල් කොළයකින් වසා තිබීමේ අහිංසක අල්ලසක් දීමේ පුරුද්දක් තිබුණි. දිනක් ලොකු සර් ද ගුරු කාමරයට පැමිණ වරකා මදුලක රස බැලීය.‍මේ වරකාවල ඇට නැත්ද?“සර් ළමයි ඇට අයින් කරල ම තමයි ගේන්නෙ”“මං හිතූ හැටි හරි, වරක කෑවට කමක් නෑ, ළමයි ගස්වලින් වැටුණොත් වග කියන්න වේවි” ඊට පස්සේ වරකා ඇටත් සමඟ ගේන්නට කීවේ ඇට ද ප්‍රයෝජනයට ගන්නට හැකි බැව් විදුහල්පති කීවාට පසුව ය.කෙසේ වෙතත් එදා ගුරුවරුන් ගේ වරකා කෑල්ල සකස් කරන්නට වෙලාවක් නොවුණොත් ළමයින් වහල්ල කපා වරක ඉරුවක් ගෙනැවිත් තැබී ය. වරකාවලට රස වැටුණු නාගරික මුහුදු තීරයේ ගුරුවරයකු ද තවත් ගුරුවරයකු ද වරකා කන්නට පටන් ගත්තේ දෙන්නාට ම නිදහස් කාලඡේදයක් බැවිනි. වරකාවලට කැමැති ගුරුවරයා අනෙක් අය ගෙන් මෙහෙම ප්‍රශ්නයක් ඇසීය.“ළඟ දී මහත්තයගේ අම්මා මළා නේද? මොකක්ද වුණේ.”“හරි වැඩේ වුණේ අම්මා පැරලයිස් වුණා. අපේ ලොකු අක්ක නර්ස් නෙ. එයා හොස්පිටල් එකට ගෙනිච්චා හරි ගියේ නෑ.”“ඉතිං” වරකා මදුලක් ක‍ෙට් දා ගනිමින් හූමිටි තියයි.“ඊළඟට අයියා ආයුර්වේද බෙහෙත් කළා හරි ගියේ නෑ”මොහු දිගින් දිගටම අම්මාගේ රෝගයත්, ප්‍රතිකාරත්, රැක බලා ගත් ආකාරයත්, කියා ගෙන කියාගෙන යයි. අනෙකා වරකා මදුලු ‍කයි. දැන් වරකා මදුලු තුන හතරකට වඩා නැත. කතාව නිම වී ඔහු අනෙකා ගෙන් මෙහෙම ප්‍රශ්නයක් ඇසී ය.“මහත්තයගෙ අම්මා කොහොමද නැති වුණේ”“උණ ගත්තා මළා” යැයි කියා ඔහු ඉතිරි වරකා මදුළු දෙක තුනටත් හනිකට වගකීවේ ය.1998 දී බස්නාහිර පළ‍ාතේ අතිරේක අධ්‍යාපන අධ්‍යක්ෂ විසින් ‘අධ්‍යාපන ප්‍රතිසංස්කරණ’ ගැන සියලු ම පාසල් වල මවුපියන් දැනුම්වත් කිරීමේ වැඩමුළු පවත්වන්නට උපදෙස් දී තිබුණි. මෙය තදින් ම හිතට ගත් මා එවකට විදුහල්පතිව සිටි පාසලේ මවුපියන්ට වැඩ මුළුවක් පැවැත්වීමට ලිපි යැවීමි. නව අධ්‍යාපන ප්‍රතිසංස්කරණවල ව්‍යුහාත්මක වෙනස්කම්, විෂය මාලාවේ වෙනස්කම්, ප්‍රාථමික, ද්විතියික සහ උසස් පෙළ වෙනස්කම් ගැන මාපියන්ගේ හා ගුරුවරුන්ගේ කාර්ය භාරය ගැන ද පැය දෙක හමාරක දේශනයක් සකස් කර මමම එය මෙහෙය වූයෙමි. වැඩමුළු‍වේ සාර්ථකභාවය ඇගැයීම සඳහා ප්‍රශ්නාවලියක් ද සූදානම් කළෙමි. මෙය න්‍යායාත්මකව හරියටම කරන්නට සිතාගත් බැවින් වැඩිමනත් කටයුතු සකස් කළේ සෙනසුරාදා උදේ 9 සිට 12.30 දක්වා පැවැත්වීමට ය. 12.30 සිට ප්‍රශ්නාවලියට පිළිතුරු ලියන්නට සූදානම් කළෙමි.සිකුරාදා උදය රැස්වීමේ දී මේ ගැන සිසුන් මගින් යළි සිහිපත් කරවන්නට සිතුවෙමි‍.“ළමයි හෙට උදේ මවුපියන්ට එන්නට කිව්වද?”“ඔව්” මහ හඬින් කියති.“හෙට මම අම්මල තාත්තලට ප්‍රශ්න පත්තරේකුත් දෙනවා, ඒක නිසා පෑනක් හරි පැන්සලක් හරි ගේන්න ඕනේ.”සෙනසුරාදාට උදා විය. දැන් වෙලාව දහයටත් කිට්ටු විය. වෙනදා ශාලාවේ පිරෙන මවුපියෝ අද අවම වූහ. ශාලාවේ බාගයක්වත් පැමිණ නැත.මම හැකි අයුරින් වැඩ මුළුව පවත්වා අවසානයේ දී ඇගැයීම පත්‍රිකාව දී එහි පිළිතුරු පත් නියෝජ්‍ය විදුහල්පතිනියට දෙන්නට උපදෙස් දුන්නෙමි.සඳුදා මා හමු වන්නට මවුපියවරු දහයක් පහළොවක් පමණ කාර්යාලයට පැමිණියහ.“අද මොකද? රංචු පිටින්”“සර්... පොඩි වැරදීමක් වුණානේ”“අපේ ළමයි කිව්ව විභාගයක් තියෙනවයි කියල, දැන් අපට මොනව ලියන්න පුළුවන්ද?“ඉතින් ඒ නිසා අපි සෙනසුරාදා රැස්වීමට ආවේ නෑ”“ළමයි කිව්වෙ විභාගයක් කියල ද?”“ඔව් සර්”“හා කමක් න‍ෑ ඊළඟ සුමානෙ එදා නොපැමිණි අයට රැස්වීමක් තියෙනවා, හැබැයි විභාගයක් නෑ.”නොපැමිණි සියල්ලෝ ම එදින පැමිණ සහභාගි වූහ. සන්නිවේදනයේ අඩුපාඩුව ප්‍රායෝගිකව ම මම අත් වින්දෙමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=as14072711</link>
    <topic>නෙළුම් විල</topic>
    <author/>
    <content>නෙළුම් විලදවස් දෙක තුනක සිට ම‍ෙග් සිරුරට පණ නැති ගතියක් දැනෙමින් තිබිණි.දිනක් රෑ මා වෙව්ලන්නට ගත්තේ ය. මුළු ඇඳ ම ‘ගඩ ගඩ ගා වෙව්ලන්නට වූයෙන් මම ඇ‍ඳේ බඳ මිරිකා ගතිමි. එවර ඇඳ ද සෙලවෙන්නට වූයේ ය. බිරිය හා දරුවා ද බිය වී ඇහැරෙනු ඇතැයි සිතූ මම හෙමිහිට බිමට ලිස්සා ගියෙමි.පාන්දර වන විට වෙව්ලීම අඩු විය. යළි මම ඇඳට නැග්ගෙමි.යාන්තම් අරුණලු වැටෙන විට මා මිතුරකුට වූ පොරොන්දුවක් මට සිහිපත් විය. ඒ අනුව මා කිලෝ මීටර් දෙකක් පමණ දුරින් වසන අයකු සොයා ගොස් මිතුරා ගේ පණිවුඩය කිව යුතු ය.ඇඟට පතට අමාරුවක් දැනුණ ද මම විසිවෙමින් ගොස් මූණකට හෝදාගෙන යතුරු පැදියේ නැඟී ගමන පිටත්වීමි.මගේ සිරුර ම හිරිවැටී ඇති සේ ය. මම හිත තදකරගෙන ගමන ගියෙමි.ආපසු එන විට මගේ ශක්තිය ගිලිහෙමින් තිබිණ.මගේ නිවෙස පිහිටියේ ප්‍රධාන පාරට මුහුණ ලා ය. ‍ගේ ළඟ දී යතුරු පැදිය හැරවීමට පෙර මම කණ්ණාඩියෙන් පිටුපස බැලීමි. ඈත රියක් එනු පෙනිණ. ළඟපාතක යමක් නොවී ය. එහෙත් වඩාත් ස්ථිර කරගනු පිණිස මම හැරී පිටුපස බැලුවෙමි. කණ්ණාඩියෙන් දුටු දේ සැබෑව ම විය. මම හැරවීමි.එකෙණෙහිම පිටුපසින් ආ යතුරු පැදියක් ‘දඩාස්’ හඬින් මගේ යතුරු පැදියේ හැපිණ. පැදි දෙක ම ඇදවැටිණි.ඇඟට පතට දැඩි වේදනාවක් දැනුණ ද මම නැඟිට ගතිමි.මා හැප්පූ යතුරුපැදිකරු නැඟිට ගත නොහැකි ව දඟලමින් සිටියේ ය. කබායකින් උඩුකය වසාගෙන හුන් ඔහු වෙත මම ගියෙමි.“මොකක්ද ඔයා මේ කෙරුවෙ?” නැඟුණේ ගැහැනු හඬකි. පිරිමින් පදින වර්ගයක ලොකු යතුරු පැදිය පදවාගෙනැවිත් තිබුණේ කාන්තාවකි.මම ඇයට නැඟිට ගන්නට අත දුනිමි. නැඟිටගත් ඇය මට බණින්නට ගත්තාය.ඒ වන විට පාර දෙපැත්තේ ම වාහන නතර කර තිබිණි. අප නිසා පාර ඇහිරී ගොසිනි.මම ඇගේ යතුරු පැදිය කෙළින් කර පාරේ අයිනකට කළෙමි. පුදුමයකට මෙන් මගේ යතුරු පැදිය එසවීමට මට හයියක් නොවීය. මම ඒ සඳහා ත්‍රිරෝද රියැදුරු තරුණයෙකුගේ පිහිට පැතීමි. ඔහු මගේ ඉල්ලීම ඉටු කළේ ය.පාරේ වාහන ගමනාගමනය යථා තත්ත්වයට පත්විය. ත්‍රිරෝද රථ දෙක තුනක් පමණක් යන ගමන නවත්වා විමසිලිමත් ව සිටියේ කාන්තාවක කරදරයට පත්ව සිටි නිසා විය යුතු ය.ඇගේ පයක් යාන්තමින් තුවාල වී තිබිණ. බිම ඇනුණු මගේ දකුණත වේදනා දුන්නේ ය.කාන්තාව දිගට ම මට බැන්නාය. ත්‍රිරෝද රියැදුරෝ ද මට දොස් කීහ. මා ගොළුවත රැක්කේ විටින් විට සිරුර අප්‍රාණික වන බව දැනුණ නිසා ය.“නෝන මහත්තයො කෑගහල වැඩක් නෑ. ඔයාගෙ තුවාලවලට බේත් දාගන්ඩ ඕනැනේ. මටත් හරි අමාරුයි. අපි දැන් බයිසිකල් දෙක අපේ ගෙදර දාල ත්‍රීවීලර් එකක නැඟල ඉස්පිරිතාලෙට යං” මම යෝජනා කළෙමි.ඇය මගේ කතාව තඹ දොයිතුවකටවත් ගණන් නොගෙන යතුරුපැදියේ සුළු සීරීමක් පිරිමදින්නට වූවා ය.“බලන්ඩ ඔයා කරපු දේ! මං මේ බයිසිකලේ මලක් වගේ තියන් ඉන්නෙ. මගෙ මහත්තයටවත් මං මේක අල්ලන්ඩ දෙන්නෑ” ඇය නාහෙන් අඬමින් සීරුම පිරිමදින්නට වූවා ය.මේ කතාවෙන් ත්‍රිරෝද රථ රියැදුරෝ වෙනස් වූහ.“මහත්තයටවත් බයිසිකලේ අල්ලන්ඩ දෙන්නැහැල්ලු! පුදුම ගෑනියෙක්නේ! වරෙං බං යන්ඩ!” ඔවුහු යන්නට ගියහ.“මොකද ඔයා කියන්නෙ? මම ඉස්පිරිතාලෙ යනව. ඔයා එනවද?” මම ඇසීමි.“නෑ මං ගිහින් බේත් දාගන්නං” ඇය යතුරුපැදියට නැංගා ය.මට සිදුවූ කිසිවක් මා බිරිය නොදත්තා ය. ඇය සිටියේ දරුවා පාසල් යැවීමට සූදානම් කරමිනි.පාසල් වෑන් රිය ආවේ ය. අපි දරුවා එහි නැංවීමු.මට සිදුවූ කරදරය ගැන කියූ විට බිරිය පුදුම වූවාය. අනතුරුව මා සිරුර පිරික්සමින් ප්‍රථමාධාර කරන්නට වූවා ය.ඇඳෙහි ඇලවූ මට දැනුණේ මා කඩා වැටුණු සෙයකි. ත්‍රිරෝද රියක් ගෙන්වා ගත් අපි වෛද්‍යවරයා සොයා ගියෙමු. රුධිර පරීක්ෂණයක් කළ යුතු ව ඇතැයි ඔහු කීවේ ය. ළඟපාත එබඳු තැනක් විය. අපි එහි ගියෙමු.හෙදියට ලේ ගැනීමට මම අත දිගු කළෙමි.“මේ මොකද?”ඇගේ ප්‍රශ්නයෙන් කලබල වූ මම මගේ දෑත පිරික්සීමි. ඒවායේ පලු නැ‍ඟෙමින් තිබිණ. දෑත්ල ද රතු වී ගොසිනි.“ආ මේ බෙල්ලෙත් තියනව” බිරිය ද කීවා ය.පිරික්සුම සඳහා ලේ ගත් හෙදිය කීවේ සිරුරේ නැඟී ඇති පලු ඩෙංගු ලකුණු විය හැකි බැවින් වහා ම රජයේ රෝහලකට යෑම සුදුසු බව ය.අපි රෝහලට ගියෙමු.මා පිරික්සූ වෛද්‍යවරයා ‍රෝද පුටුවක් ගෙන්වා මා එහි නැංවී ය.“මහන්සි වෙන්ඩ එපා!යි මට කී ඔහු “මෙයාව දහතුනේ වාට්ටුවට එක්කරගෙන යන්නÓයි සේවකයාට කීවේ ය.වාට්ටුව භාරව සිටියේ වෛද්‍යවරියකි. ඇය දිගින් දිගට ම මා හා කතාකරමින් රෝග නිධානය සොයන්නට වූවා ය.අවසානයේ මට ඇඳක් පෙන්වූ ඇය උපදෙස් මාලාවක් ද දුන්නා ය.“ඇ‍‍ඳෙන් බහින්ඩ එපා! වැසිකිළියට යනව නං රෝද පුටුවකින් යන්ඩ. නියම කරන වතුර ප්‍රමාණය අනිවාර්යයෙන් ම බොන්ඩ. මුත්‍රා ටිකත් මැනල සටහන් කරගන්ඩ. ඒවට අදාළ පත්‍රිකා ඔයාට ලැබේවි. උදව්වට කවුරු හරි කෙනෙක් ළඟ තියාගන්ඩ!”“ඩොක්ටර් මට ඩෙංගුද?”“එහෙමයි කියල සැක කරනව”එතැන් සිට මා වාට්ටුවේ ගත කළ කෙටි කාලය සිහි වන විට මට බියක් දැනේ.දිනෙන් දින මගේ ගත අප්‍රාණික විය. අහර ගැනීම තබා දිය පොදක් බීම ද හිරිහැරයක් විය. මට අවශ්‍ය වූයේ ඔහේ වැතිරී සිටීමට ය.මගේ රුධිර පට්ටිකාවල තත්ත්වය දිගින් දිගටම පහත බැස්සේ ය. මුත්‍රා පවා යාන්තමින් රත් පැහැ ගත්තේ ය. දිවට ලේ රස දැනිණ.මා බිරිය මා වෙනුවෙන් හොඳ ම උවටැන්කරුවකු සොයා දුන්නා ය. අප ඔහුට ‍ෙලාකු මුදලක් ගෙවුව ද ඔහු ඒ දින කිහිපයේ මා වෙනුවෙන් කැප වූ කැපවීම අතිමහත් ය. හෙද සේවාවේ කලින් සිටියකු වූ ඔහුට සියල්ල ගැන හොඳ අවබෝධයක් තිබිණ. මා අවදි කොට නිසි ජල ප්‍රමාණය පෙව් ඔහු මුත්‍රා ප්‍රමාණය ද මැන්නේ ය. ඒ සියල්ල මුද්‍රිත කඩදාසියේ නිවැරැදි ව සටහන් කළේය.බිරිය ගේ වේදනාබර මුහුණ මට ඉහිලිය නොහැකි විය. ඥාතීන් හා මිතුරන් පැමිණීම මා නොරිස්සුවේ ඔවුන් හා දෙඩීමට පවා ශක්තියක් මට නොවූ නිසාය.වියපත් ‍රෝගියකු හෝ දෙන්නෙක් මියගියහ. මට ද මරණ බිය දැනිණ. මියගිය රෝගියකු ගේ ඥාතියෙක් අප වෛද්‍යවරියට නොසෑහෙන්නට බැණවැදුණා ය. ඇය ගොළුවත රැක්කා ය. ඇගේ දෑසින් වැටෙන කඳුළ මම දිටිමි. දුක දරාගත නොහැකි ව මම අඩපණ වීමි.නින්ද මා අද්භූත ලෝකවල ගෙන ගියේ ය.සුදු කොඩි ඔසවා තිබේ. මා මිය ගොසිනි. සෙනඟ මා බැලීමට එති. ‘අපරාදෙ හොඳ මනුස්සය! ඩෙංගුලු නේද?’ ඔවුහු කියති.මට නොරිස්සූ ලොකු ම දෙය වූයේ අහර ගිලීම ය. බත් කටක් තියා දිය උගුරක් ද උගුරින් පහළට නොයයි. මම කාටත් අකීකරුව ඔහේ වැතිර සිටියෙමි.දිනක් මා නින්දෙන් ඇහැරෙන විට කිසියම් කලබලයක් සිදුවෙමින් තිබිණි. මට යාබද ඇඳක මා මෙන් වැතිර සිටි තරුණයකු වටකරගත් පිරිසක් ඔහුට තර්ජනය කරති.“කාපිය! තෝ මැරෙන්ඩද හදන්නෙ? නොකා හිටියම ලේ වමනෙ දාල ම‍ැරෙන බව තෝ දන්නැද්ද? ඒකද තොට කරගන්ඩ ඕනෑ? අපිව අසරණ කරන්ඩ ද තොට ඕනෑ?”මම ඒ බැණුම තේරුම් ගැනීමට උත්සාහ කළෙමි. ඔවුන් සිය මිතුරාට බැණවැදී ඇත්තේ ආදරයට ය. ඔහු ද මා මෙන් අහර ‍ෙනාගන්නෙකි. එනිසා ම දුර්වල වූවෙකි. මරණයේ දොරකඩ සිටින්නෙකි. එනිසා බැණවැදී හෝ ඔහුට කැවිය යුතු යැයි ඔවුන් සිතන්නට ඇත.මා මිය යනු ඇතැයි මට මහත් බියක් ඇතිවිණි. මා කෙසේ මිය යම් ද? මට සිටින්නේ කුඩා දරුවෙකි. බිරිය කණවැන්දුම් කිරීමට මට හැකි ද?මම හිතට හයිය ගෙන බිරිය ගෙනා අහර ගිලින්නට වීමි. එය නම් කිසිසේත් කළ නොහැකි ය. ගිලින ගිලින බත් කට ආපසු එයි.සාමාන්‍යයෙන් මම මස්, මාළු නොකන්නෙක්මි. බත් පතේ වූ ලොකු මාළු කෑල්ලක් කා දැමිය යුතු යැයි මම සිතුවෙමි. හිතට වෙර ගෙන, ඇඟ පාලනය කරගෙන මාළු කෑල්ල ගිල දැමූවෙමි. ඊළඟ කෑල්ල ද ගිල දමා දිය උගුරක් බීමි.පුදුමයකි. පසුදා මගේ ප්ලේට්ලට් නැග්ගේ ය. එදින ද මම මාළු ගිල දැම්මෙමි. ප්ලේට්ලට් තවත් නැග්ගේය. ඊළඟ දවසේ තවත් කෑවෙමි. ප්ලේට්ලට් තව තවත් නැග්ගේ ය.වෛද්‍යවරියගේ මුහුණේ සිනහව මම දුටුවෙමි. බිරියගේ හිතේ සැනසුම මට පෙනිණි.“අන්තිමේ මහත්තය ගොඩ ආව” මගේ සත්කාරකයා ද මගේ දෑත අල්ලාගෙන හිනැහුණේ ය.මට ලෝකය දැනෙන්ට විය. වාට්ටුවෙන් එහා ගසක ලේනුන් ටිං ටිං ගානු මට ඇසෙයි. ලෙඩුන් බැලීමට එන අය අතරින් මිදී හිනැහීගෙන මවෙත එන බිරියත්, දරුවාත්, නෑයිනුත් මට පෙනෙයි.මට යළි ජීවිතය ලැබී ඇත.මා එළවුළු පමණක් අහර ගත්තෙකි. නමුත් රුධිර පට්ටිකා දැඩි ලෙස පහත වැටුණු කළ ඒවා නැංවීමට මාංශ අවශ්‍ය ය. අපේ සිත් සාන්තුවරයන් වුව ද අපේ ගත සත්වයෙකි.මට එය පසක් විය.  අනන්‍යතාව සඟවා සිටීමට කැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.නෙළුම්විල සිළුමිණලේක්හවුස් කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av1407272</link>
    <topic>තමන්ට තමන්වත් නැති වෙනකොට අනුන් ගැන කොහොම විශ්වාස කරන්නද?</topic>
    <author>හේමාලි විජේරත්න</author>
    <content>තමන්ට තමන්වත් නැති වෙනකොට අනුන් ගැන කොහොම විශ්වාස කරන්නද?ජයසේකර අපොන්සු යනු මෙරට කලා ක්ෂේත්‍රයේ විවිධ ඉසව් නි‍යෝජනය කරමින් පැමිණි ජනප්‍රිය කලා ශිල්පියෙකි. වේදිකා නාට්‍ය නළුවෙකු මෙන්ම නාට්‍ය නිෂ්පාදකවරයෙකු ලෙසින් ද චිත්‍රපට හා ටෙලි නාට්‍ය නළුවෙකු හා අධ්‍යක්ෂවරයෙකු ලෙසින් ද මෙරට කලාව තුළ ඔහු ගේ මැදිහත් වීම සුවිශේෂි විය. මේ වන විට ඔහු ගෙවනුයේ සිය කලා දිවියේ හතළිස්වැනි වියය. කලාකරුවකුගේ කලා ජීවිතේට වසර 40 ක් සපුරනවා යනු සුවිශේෂී සිද්ධියකි. විවිධ වූ අත්දැකීම් ඔස්සේ පැමිණි මේ ගමන්මඟ පිළිබඳ යළි අතීතාවර්ජනයක යෙදෙන්නට මෙවර අපත් සමඟ එක්වූයේ ප්‍රවීණ රංගන ශිල්පී ජයසේකර අපොන්සුය.* ඔබේ කලා ජීවිතේට වසර 40 ක් සම්පූර්ණ වෙනවා. ඒ නිමිත්තෙන් විශේෂ යමක් කරනවද?කලාවේම ඉපදිලා කලාවෙම ජීවත් වුණු මම මේ සමරු අවස්ථාව වෙනුවෙන් කරන්නෙත් තවත් කලා කටයුත්තක්. මම අලුතින් නිෂ්පාදනය කළ ‘තරුව විකිණේ’ නාට්‍යය අද (27) රංග ගත කරන්න සූදානම් කරලා තිබෙනවා.* නළුවෙක් වෙන්න ආපු ගමන හරි දුෂ්කර එකක් වෙන්න ඇති නේද?අපොයි ඔව්. බොහෝ දුක් කම්කටොලු අත් වින්ඳා. ඒ වුණාට දැන් මතක් කරනකොට ඒ අතීතය මිහිරි මතකයක්. නළුවෙක් වීම වෙනුවෙන් මට මගේ අම්මගේ තාත්තගේ ආශිර්වාදය උපරිමයෙන් ලැබුණා. ඒ වගේම තමයි මගේ මාමා එඩ්වින් පීරිස් ගෙන් ලැබුණු සහයෝගය. ඔහු තමයි ම‍ෙග් කලා ජීවිතේ මුල්ම ගුරුවරයා.* ඔබ කලාවට ආදරේ කරන්න ගත්තේ කොයි කාලේ ඉඳලද?මම හිතන්නේ මට කලාවට ඉස්සරලම කැමැත්තක්, ආදරයක් ඇතිවුණේ අවුරුදු 3 - 4 කුඩා දරුවෙක්ව ඉන්න කාලේ. මට මතකයි අපේ වැඩිහිටියෝ කියනවා පුංචි කාලේ මම නින්දෙන් නැගිටලා ‘බයිස්කෝප්’ කියාගෙන එළියට දුවගෙන යනවලු. ඒ වෙනකොට කවදාවත් චිත්‍රපටයක් දැකලා තිබුණෙ නැති මම මේ වචනේ දැනගත්තේ කොහොමද කියලා අම්මලා පුදුම වුණාලු. ඒ ක‍ා‍ෙල් අපි පදිංචිවෙලා ඉඳලා තියෙන්නේ රත්මලානේ. ඊට පස්සේ අපේ අම්මයි තාත්තයි දෙන්නා මාත් අරගෙන රත්මලානේ ‘විජිත’ හෝල් එකට ගිහින් මට චිත්‍රපටයක් පෙන්වල තිබෙනවා. හින්දි චිත්‍රපටයක් තමයි බලලා තියෙන්නේ. මම බො‍ෙහාම ආසාවෙන් අත්පුඩි ගහ ගහ බැලුවලු.* අපි දන්නේ ඔබ නුවරඑළියේ කෙනෙක් විදියට?ඔව්. ඊට පස්සේ මම පුංචි කාලෙදිම අම්මල තාත්තල නුවරඑළියේ පදිංචියට ගිහින් තිබෙනවා. මුලින්ම මම වලපනේ නිල්දණ්ඩාහින්න සුමංගල විද්‍යාලයෙන් අධ්‍යාපනය ලබල තිබෙනවා. ඊට පස්සේ මොරටුව අඟුලාන පන්සල් ඉස්කෝලෙ, දෙහිවල කරගම්පිටිය විද්‍යාලයේ, තිබ්බටුගොඩ වැරැල්ල විද්‍යාලයේ වැනි පාසල්වල ඉගෙනගෙන අන්තිමට තමයි නුවරඑළිය ගාමිණී විද්‍යාලයට ගියේ.* පාසලේදීත් ඔබ කලා කටයුතුවලට සම්බන්ධ වෙන්න ඇති නේද?අවස්ථාවක් ලැබුණේ කොතැනකදීද ඒ හැම තැනකදීම කලාවට සම්බන්ධ වුණා. මට මතකයි මම පුංචි කොල්ලෙක් වෙලා ඉන්න කාලේ මහේන්ද්‍ර සේනාරත්න කියල සර් කෙනෙක් මාව ගුවන් විදුලි නාට්‍යයකට සම්බන්ධ කරගත්තා. වයස අවු. 16 - 17 කොලු ගැටයෙක් කාලේ නුවරඑළියේ තොරන් ඉස්සරහා නාට්‍යවල එහෙම හිටියා. ඒ කාලේ නුවරඑළිය කියන්නේ චිත්‍රපටවල ෂූටිං කෙළවරක් නැතුව තිබුණ පළාතක් නේ. ආරංචියක් ආවොත් මමත් යනවා බලන්න. ගාමිණී ‍ෆොන්සේකව දැක ගත්තේ එහෙම තමයි. ඊට පස්සේ මමත් ඉතින් දුෂ්කර ගමනක නිර‍තවෙලා කලාවට ආවා.* මේ අතීතය දිහා ආපස්සට හැරිලා බලත්දි මොකද හිතෙන්නේ?සතුටක් සමඟ දුකකුත් තිබෙනවා. ජනප්‍රියත්වය අතින් බැලුවම ඉහළම පේළියේ ඉන්න නළුවෙකුගේ තත්වය මට තිබෙනවා. මගේ රංගන ජීවිතේ එක් පැතිකඩක් වන වේදිකාව දිහාට ගියොත් මට උපරිමයෙන් තෘප්තිමත් වෙන්න පුළුවන්. රාජ්‍ය සම්මාන දිනාගත් නළුවෙක් බවට මට පත්වෙන්න පුළුවන්කම තිබුණා. අනිත් පැත්තෙන් මගේ සිනමා ජීවිතේ දිහාට හැරුණොත් දුකකුත් තිබෙනවා. චිත්‍රපට නළුවෙක් විදියට චිත්‍රපට 100 ට වැඩිය මම රඟපාලා තිබෙනවා. නමුත් සිනමාවේ හොඳම නළුවා කියන තැනට මට එන්න ලැබුණේ නෑ. ඒ ගැන මට පොඩි කනගාටුවක් තිබෙනවා.* ඇයි කනගාටුවෙන්නේ. ඔබ තාමත් රංගනයේ යෙදිලා ඉන්න නළුවෙක්නේ. ඉදිරියේදි ඔබට ඒ අවස්ථාව හිමිකරගන්න බැරිවෙයිද?ඔව්. ඒකත් ඇත්ත තමයි. තාමත් මම රඟපානවා. තාමත් මට රඟපාන්න පුළුවන්. ඔබ කියන විදියට අනාගතේ ඒකට ළඟා වෙන්නත් පුළුවන් වේවි.* ඔබ නළුවෙක් වගේම චිත්‍රපට අධ්‍යක්ෂවරයෙක්, නිෂ්පාදකවරයෙක් විදියටත් අප හඳුනාගත්තා. චිත්‍රපට වෙනුවෙන් ඔබ ඔබේ පෞද්ගලික ඉඩකඩම් පවා අහිමිකරගත් කෙනෙක් නේද?ඔව්. ‘රූ රෑ’ කරන්න ගිහින් මට මගේ ගෙවල් දොරවල් පවා අහිමි වුණා. ඒ චිත්‍රපටය නිදහස් වුණේ අවාසනාවන්තම කාලෙක. කොහොම වුණත් ඒවා සිනමාව වෙනුවෙන් මට අහිමි වුණා කියලා මගේ හිතේ කනගාටුවක් නෑ. මේ අවුරුදු 40 පුරාම මගේ ජීවිතේ තප්තිමත් වුණාට සිනමාව තුළ මට මොකක් දෝ අඩුවක් දැනෙනවා.* ඔබේ පෞද්ගලික ජීවිතය ගැන ඔබ තෘප්තිමත් ද?ජීවිතේ හරි පුදුම දෙයක්. යම් යම් කාලවලදි යම් යම් බැඳීම් ඇතිවෙනවා. මේ බැඳීම් කියන දේ ඇත්ත වශයෙන් ම දුකක් විදියටයි දැන් මට දැනෙන්නේ. බුදු දහමේ වුණත් කියලා තිබෙන්නේ එහෙම නේ. මේ බැඳීම් එක්ක හරි දුකක් තිබුණා. දැන් මම අවබෝධ කරගෙන ඉන්නවා තමන්ට තමන්වත් නැති කොට අනුන් ගැන කොහොම විශ්වාස කරන්නද කියලා. දැන් මම නිදහසේ පියාසර කරන කුරුල්ලෙක් වගේ. පුරවැසියෙක් වශයෙන් කිසිකෙනෙකුට බැඳීමක් නැතුව මැරෙන තුරු ජීවත්වීම තමයි දැන් මගේ බලාපොරොත්තුව.* ඉදිරි කලා කටයුතු කොයි වගේ ද?අද සවස 3.30 ට සහ 6.30 ට නාමෙල් - මාලිනි පුංචි තියටර් එකේ මගේ අලුත් ම නාට්‍යය ‘තරුව විකිණේ’ වේදිකාගත වෙනවා. මම 1971 දී කරපු ළමා නාට්‍යයක් වන ‘සමනල්ලු’ නාට්‍යය ආයෙත් කරන්න බලාපොරොත්තු වෙනවා. ඉස්සර ඔය නාට්‍යය ඉඳහිට මම කරමින් හිටියේ. ඒත් අධ්‍යාපන අමාත්‍යාංශයේ පාසල්වල නාට්‍ය පෙන්වීම තහනම් කරලා චක්‍ර ලේඛයක් එව්ව දවසේ ඉඳලා මම මේ නාට්‍යය කළේ නෑ. ‘තරු සොබා’ කියලා චිත්‍රපටයක් කරලා තිබෙනවා. මේ චිත්‍රපටය මගේ ඉදිරි අනාගතය සකස්කරාවි කියලා විශ්වාස කරනවා.හේමාලි විජේරත්නඡායාරුපය - සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av1407273</link>
    <topic>අවුරුදු ගාණක් ආදරය කරලා අපි වෙන් වුණා</topic>
    <author>ටානියා මෝසස්</author>
    <content>අවුරුදු ගාණක් ආදරය කරලා අපි වෙන් වුණාතම ජිවිතයේ යථාර්ථය සඟවා ගනිමින් ජීවත් වෙන කෙටි කාලයේදී තම සිතැඟි සියල්ල කෙසේ හෝ සපුරා ගැනීමට වෙර දැරු ‘අනිත්‍යා‘ හි දඩබ්බර කෞෂිත් සොරු රැළක් හා එක්ව තම පියාගේම මුදල් කොල්ල කන්නට මෙහෙයවන ‘කොස්තාපල් පුඤ්ඤසෝම‘ හි ශානිකාත් සිනමාවේ අපට හමු වූ එකිනෙකට වෙනස් චරිත ‍දෙකකි. සිනමාවේ මේ චරිත දෙකටම පණ පෙවු මැණික් විජේවර්ධන නම් වූ ඇය සිය කුලුඳුල් රංගනයෙන්ම බොහෝ දෙනාගේ කතා බහට ලක් වූවාය. මැණික් ගේ රංගන කුසලතාව මෙවර දැක ගත හැක්කේ මේ දිනවල පුංචි තිරයෙන් ඔබේ ආලින්දයට එන ‘ෆේස් බුක්‘ ටෙලි සිත්තම ඔස්සේ ය.මම ඔබට තිලංකා කියලා කතා කළොත්?පාසල් කාලේ යාළුවෝ ගොඩක් මාව දන්නේ තිලංකා කියලා තමයි. තිලංකා ලක්මිණි කියන්නේ මගේ උප්පැන්නේ තියෙන නම නිසා ඒ නමින් කතා කළාට කිසි ප්‍රශ්නෙකුත් නෑ.ගම රත්නපුරේ නිසාද නම මැණික් වුණේ?ඒ මගේ නික් නේම් එක. පොඩි කාලේ ඉඳලා මට මැණික් කියලා තමයි ගෙදර හැමෝම කතා කරන්නේ.නහයට අහන්නේ නැති කොල්ලෝ ගැන නම් අපි අහලා තියෙනවා. ඒත් මැණික් කියන්නේ නහයට අහන්නේ නැති කෙල්ලෙක් ලූ නේද?එහෙම නැහැ. ඉස්සර ටිකක් දඩබ්බරයි. ඒත් වයසින් මුහුකුරා යද්දි හොඳ නරක තේරුම් අරන් ඒ අඩුපාඩු හදා ගන්නවා. මමත් දැන් හොඳ නරක තේරුම් අරන් හැදිලා ඉන්නේ.මැණික් ගේ ප්‍රතිපත්ති කාලෙන් කාලෙට වෙනස් වෙනවා නේ?මගේ ජීවිතේ ගොඩක් ප්‍රතිපත්ති නැහැ. හැබැයි බොරුවට අකැමැති කෙළින් කතා කරන ප්‍රතිපත්ති නම් මා ගාව තියෙනවා. ඒ දේවල් වෙනස් වෙයි කියලා හිතන්නත් බෑ.එහෙනම් ඔය අපුරුවට පහුගිය දවස් වල ප්‍රතිපත්ති වෙනස් වුණේ?ඒ මොනවද...?ටෙලි නාට්‍ය රඟ නොපානවායි කියපු ප්‍රතිපත්තිය?ඒක මම පිළිගන්නවා. නාලක විතානගේ කියන්නේ මාව කලාවට හඳුන්වා දුන් දිගු කාලයක් එකට වැඩ කළ අධ්‍යක්ෂවරයෙක්. ඉතින් ඔහුගේ ඉල්ලීම මට අහක දාන්න බැරි වුණා. මගේ පළමු චිත්‍රපටිය ජනප්‍රිය වුණු කාලේ ටෙලි නාට්‍ය වලට බෙහෝ ආරාධනා ලැබුණත් ටෙලි නාට්‍ය රඟනොපාන්න තිබුණ ප්‍රතිපත්ති නිසා බාර ගන්තේ නැහැ. නාලක මේ නාට්‍යය බාර ගන්න එක් හේතුවක්. අනෙක නාට්‍යයට පසු බිම් වූ සංකල්පය. දැන් තියෙන නාට්‍ය හා වෙනස් වුණු, තාරුණ්‍ය පදනම් වු නාට්‍යයක්.එයද ඔබ නාලකගේ සෑම නිර්මාණයකටම දායක වීමේ විශේෂත්වය?නාලක අධ්‍යක්ෂවරයෙක් විදිහට හඳුනා ගත්තට ඔහු දැන් සහෝදරයෙක් වගේ අපේ පවුලට ගොඩාක් සමීපයි. ඒත් ඔහුගේ හැම නිර්මාණයකටම නෙමෙයි මම චරිතයක් භාර ගන්නේ කැරැක්ටර් එක හොඳයි නම් ඒ චරිතයට සාධාරණයක් ඉෂ්ඨ කරන්න පුළුවන් කියලා හිතුණොත් විතරයි.ඔබ වඩාත් කැමැති ‘අනිත්‍යා‘ හි කෞෂිට ද ? ‘කොස්තාපල් පුඤ්ඤසෝම‘ හී ශානිකාටද?මම කෞෂිට ගොඩක් කැමැතියි. ඒ කෞෂි මේ සමාජයේ ජීවත් වෙන චරිතයක් නිසයි.ඔබේ ස්වරූපය ඔබව එකම රාමුවකට කොටු කරාවි යැයි හිතෙන්නේ නැද්ද?නැහැ. එහෙම වෙන එකක් නැහැ. ‘අනිත්‍යා‘ට වඩා ‘රූපාන්තර‘ මගේ චරිතය වෙනස්. ඊටත් වඩා ‘කොස්තාපල් පුඤ්ඤසෝම‘ හී ශානිකා වෙනස්.නැහැ. මම අදහස් කළේ ඔබේ බාහිර ස්වරූපය?ආ.. ඒක ඇත්ත. ‘අනිත්‍යා‘ චිත්‍රපටයෙන් පසු ගොඩක් ආරාධනා ලැබුණේ ඒ වගේ නාගරික චරිත වලටමයි. මගේ ප්‍රතිරූපය කොටු කරගන්න ඹ්නේ නැති නිසා ඒ චරිත භාර ගන්න මම කැමැති වුණේ නැහැ. දැනට මම භාර ගත් චිත්‍රපට තුනෙන් එකක් ගැමි චරිතයක්. මේ දවස් වල ගොඩක් ඒ ගැන ස්ටඩි කරමිනුයි ඉන්නේ.ලැබෙන චරිත වෙනුවෙන් තම ස්වරුපය ඕනෑම විදිහකට වෙනස් කරගන්න කැමැතිද?කැමැතියි.මැණික් හරිම අලස කෙනෙක් කියන්නේ ඇත්තද?ම්ම්ම්......ඔව් ඔව්. මම ඒක පිළිගන්නම්කො. මේක මගේ වෘත්තිය කර ගන්නේ නැති නිසා අලස කම ලොකු බාධාවක් වෙයි කියලා හිතන්න බැහැ. වැඩක් නැති වුණාම පාන්දර තුන හතර වෙනකම් ෆිල්ම්ස් බලනවා. ඊට පස්සේ ඉතින් මුළු උදේ වරුවම නිදි.ආදරයට ආදරය කරන අය අතර මැණික් ආදරයට වෛර කරන කෙනෙක් වුණේ ඇයි?අනේ මම එහෙම දෙයක් කිව්වේ නැහැ. අපි ආදරය කරනවා නොගැළපීම් ඇති වෙනවා. මමයි එයයි අවුරුදු ගාණක් ආදරය කළා. විවාහ වෙන්නත් බලාපොරොත්තුවෙන් හිටියේ. නමුත් නොගැළපීම් අතරට වටේ හිටපු අයගේ කේලම් බොරු එකතු වුණු නිසයි අන්තිමට අපිට වෙන් වෙන්න සිද්ද වුණේ. අදටත් අපි අතර කිසිම තරහක් නැහැ. හොඳට කතා බහ කරනවා. නමුත් අක්කේ මම තව එක දෙයක් කියන්නම්. මේක විශේෂයෙන්ම කියන්න ඕනේ. ගැහැනියෙක් තමයි තවත් ගැහැනියෙක්ව විනාශ කරන්නේ. මම විශ්වාස කරන දෙයක් තියෙනවා. ඒ වපුරන දේ තමයි අපි නෙළා ගන්නේ කියන ඇත්ත. ඉතින් කෙනෙකුට හොඳක් කළොත් තමන්ටත් ඒ හොඳ ලැබෙයි. නරකක් කළොත් ඒ කෙනාට නෙළා ගන්න වෙන්නෙත් නරකම දේ තමයි.ටානියා මෝසස්ඡායාරූප - ගයාන් පුෂ්පිකහැඩගැන්වීම - සැලොන් ඩිග්‍රීන්ස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av1407274</link>
    <topic>හිත ගාව ගාවලා හීන පාරා ගත් ෆාතිමා</topic>
    <author>තුෂාරි</author>
    <content>හිත ගාව ගාවලා හීන පාරා ගත් ෆාතිමාහිත ගාව ගාවලා...මගෙ හීන පාරලා...මේ ගී පද අද දවසේ විද්‍යුත් මාධ්‍ය නාළිකා කීපයකින් ම අපේ දෙසවන වැකෙන්නේ මිහිරි විරහ ගී හඬක් සමඟයි. එහි ඇති අපූර්වත්වයට අපේ හීනත් අවදිවන්නේ නිරායාසයෙන්. මේ ගීතයේ හිමිකාරිය ගැන කවුරුත් මේ දවස්වල කතාබහ කරනවා. ඇය ෆාතිමා රම්සිනා ජෆාර්. මුස්ලිම් යුවතියක වුණත් ඇගේ සිංහල හැසිරවීම, ගීත ගායනය ඉතාම සුන්දරයි. ෆාතිමා ඇගේ ගායන දිවිය ගැන අපිත් එක්ක කතා කළේ මේ විදිහටයි.“මම මේ වෙනකොට ගීත පහක් පමණ ගායන ක්ෂේත්‍රයට තිළිණ කර තිබෙනවා. ඒ සෑම එකකටම වගේ රූප රචනාත් නිර්මාණය කර තිබෙනවා. ඒ ගීත සමුච්චයෙන් මේ වෙනකොට හුඟක් ජනප්‍රිය ශ්‍රාවකයින් ආදරයෙන් පිළිගත් ගීත කීපයක්ම තියෙනවා. ඒ විදිහට මම ගායනා කළ මගේම ගීතයක් තමයි ‘හිත ගාව...’ ගීතය. එය ලක්හඬ ගුවන් විදුලි ගීත දර්ශකයේ පළමු තැනට පැමිණියා. මේ ගීතය රචනා කළේ ධනුෂ්ක කුමාරතුංග. එයට රූප රචනා කළේ උදය ප්‍රියන්ත කංකානම්ගේ.මෙහි සියල්ල රූගත කළේ කුවේට්වල. අරාබි විදිහට තනුව නිර්මාණය කළේ මම. Face Book හරහා තමයි මේ ගීතයේ පද රචනාව මට ලැබුණේ. එය ඇත්තටම විශේෂත්වයක්. ඊළඟට ‘පෙම්වතා ඔබ’ නමින් ගීතයක් කළා. ‘මේ පුංචි මගෙ හිතට’ තවත් ඒ ලෙසම ජනප්‍රිය වූ ගීතයක්. මේ දවස්වල කරපු අලුත්ම ගීත නිර්මාණය තමයි ‘හීන කුමරු’ ගීතය. මේ ගීතය රචනා කළේ අලෝක බණ්ඩාර. සංගීතය ටෝනි එම්. ගේ. මේ ගීතයේ තනුව මගේයි. මේ ‘හීන කුමරු’ ගීතයේ විශේෂත්වය තමයි ‘ආදරේ හදවත් තුළ දරාගෙන ආදරේ ප්‍රකාශ කර ගන්න බැරුව ළතවෙන මිතුරෙක් හා මිතුරියක් ගැන මේ ගීතයෙන් කියැවීම. ඒ හින්දම මම මේ ගීතයට හුඟාක් කැමැතියි. එය අලුත් ම ආකාරයේ තේමාවකින් ගැයෙන ගීතයක්.පුංචි දවස්වල ඉඳලම සංගීතය අපේ ජීවිත හා බද්ධව තිබුණු දෙයක්. මම දැනගෙන හිටියෙ නැහැ මට ගීත ගයන්න හැකියාව තියෙනවා කියලා. පාසලේ පස්වැනි ශ්‍රේණියේ පැවරුමකට ගීත අවශ්‍ය නිසා පන්තිභාර ගුරුතුමියගේ ඉල්ලීමකට මම ගීතයක් ලස්සනට ගායනා කළා. එතැනදී තමයි මගේ ගායන සංගීත හැකියාව හඳුනාගත්තේ එතැන් පටන් සංගීතය හරහා මට ඉදිරියටම එන්නට හැකි වුණා. මම මගේ නැන්දා ජී.එස්.බී. රාණි පෙරේරා සමඟ ගුවන් විදුලියේ ගීත ගායනා කරන්න ගියා. මම දැනටත් ගුවන් විදුලියේ ‘බී’ ශ්‍රේණියේ ගායිකාවක්.පාසලේදී සමස්ත ලංකා ශාස්ත්‍රීය ගායන තරග නියෝජනය කරලා ප්‍රථම ස්ථානය බවට පත්වෙන්නට මට හැකි වුණා. ඒ වගේ ම අද වන විට මම වෘත්තියෙන් සිවිල් ආරක්ෂක හමුදා සංගීත කණ්ඩායමේ ගායිකාවක ලෙස මම කටයුතු කරනවා. මගේ මවුපියන්, යහළු යෙහෙළියන් මට ලබා දෙන සහයෝගය ඉතාම විශාලයි. ඉදිරියේදී සංගීතය හරහා රසිකයන්ට තව තවත් ගීත රසවිඳීමට අවස්ථාව උදාකර දීම මගේ බලාපොරොත්තුවයි. මඟතොටේදී ඔවුන්ගෙන් ලැබෙන ප්‍රතිචාර ගැන මම හුඟාක් සතුටු වෙනවා.”තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av1407275</link>
    <topic>පාරට බැස්ස ගැහැනිය</topic>
    <author>කුමාර සිරිවර්ධන</author>
    <content>පාරට බැස්ස ගැහැනියදින 38කට පසු බන්ධනාගාරයෙන් පිටතට පැමිණ තම නිවෙසට ආපසු යන ටැමී දකින්නේ තම සැමියා හා ඔහුගේ අලුත් පෙම්වතිය එක්ව තමාගේ බඩුමුට්ටු නිවෙසින් පිටතට ඇද දමන ආකාරයයි. සැමියාගෙන්දික්කසාද වීමට තීරණය කරන ටැමී යළි සිය මිත්තණිය සොයාගෙන යද්දී වටහා ගන්නේ ඇයට නවපෙම්වතකු හමුවී ඇති බවය. යළි මඟට බසින ටැමී ඉදිරියේ ගැටලු රැසකි. මහලු මිත්තණියට ද ආදරවන්තයකු සොයාගත හැකි නම් තමාට පෙම්වතකු සොයාගත නොහැක්කේ මන්ද?ජීවිතයට කරදර ළඟාවන්නේ කලින් දැනුම් දීම් කර නොවේ. ඇමෙරිකාවේ ඉලිනොයිස් ප්‍රාන්තයේ මර්ෆිස්බොරෝ හී විසූ විවාහක කාන්තාවක වූ ටැමී එදින ද නිවෙසින් පිටව යන්නේ තම රැකියාව සඳහාය. කාර්යාලයට ප්‍රමාද වී ගිය ඇය දැනගත්තේ දිගින්දිගටම ප්‍රමාද වී කාර්යාලයට පැමිණීමේ වරදට ඇය රැකියාවෙන් නෙරපා ඇති බවය. ආපසු නිවෙසට එන ටැමී ගේ මෝටර් රථය අතරමඟදී ක්‍රියාවිරහිත වෙයි. විඩාපත් කයින් හා මනසින් යුතුව අවන්හලකට ගොඩවදින ඇය දකින්නේ තම සැමියා ‍ෙග්‍රග් අසල්වැසි කාන්තාවක හා පෙම්බස් දොඩමින් එම අවන්හලට වී ආහාර ගන්නා ආකාරයයි.මහත් කලකිරීමට පත්වන ටැමී තීන්දු කරන්නේ සියල්ල අතැර පාරට බසින්නටය. ඊට පෙර තම න‍ිවෙස ආසන්නයේම වෙසෙන තම මවුපියන්ගේ නිවෙසට යන ටැමී සිදුවූ සියල්ල තම මව වන ඩෙබ්ට පවසයි. සියල්ල අතහැර තමන් වෙනත් පළාතකට යන බව පවසන ඇය ඒ සඳහා ඉල්ලා සිටින්නේ සිය මිත්තණිය වන පර්ල්ගේ මෝටර් රථයයි.පර්ල් මෝටර් රථය ටැමීට දීමට කැමැතිවන්නේ එක් කොන්දේසියක් මතය. ඒ යන ඕනෑම තැනකට තමාව ද කැඳවාගෙන යා යුතුය යන කොන්දේසිය යටතේය. දෙදෙනා ගමන් අරඹති. මිත්තනිය පර්ල් මෝටර් රථයට නැ‍ඟෙන්නේ තමා සතුව තිබූ සියලු මුදල් ද අරගෙනය. ජීවිතය සතුටින් ගතකළ යුතු යැයි සිතා ඔවුහු පළමු රැයේ ඇතිතරම් බීර පානය කරති. පසුදා අවදිවන පර්ල් හා ටැමී වටහා ගන්නේ තමන් මෝටර් රථය තුළ පෙරදා රැයේ නිදා සිට ඇති බවය. මෝටර් රථය නවතා ඇත්තේ උද්‍යානයක් ඇතුළත බව ද ඔවුහු වටහා ගනිති. දෙදෙනා එක්ව තීන්දු කරන්නේ නයගරා දියඇල්ල නැරඹීමට යා යුතුය කියායි.දෙදෙන ඒ සඳහා ගමන් අරඹති. අතරමඟදී ඔවුන් වටහාගන්නේ තමන් අත වූ මුදල් සියල්ල අවසන් බවය. පර්ල් යෝජනා කරන්නේ අවන්හලක් කොල්ල කා මුදල් සොයා ගන්නටය. ටැමී ඊට අදිමදි කළත් පර්ල් පවසන්නේ ඒ හැර වෙනත් විකල්පයක් නොමැති බවය. ඔවුන් අවන්හලක් කොල්ල කනු ඇත්ද? නීතිය ටැමී බන්ධනාගාර ගත කරවන්නේ එම වරදටද?දින 38කට පසු බන්ධනාගාරයෙන් පිටතට පැමිණ තම නිවෙසට ආපසු යන ටැමී දකින්නේ තම සැමියා හා ඔහුගේ අලුත් පෙම්වතිය එක්ව තමාගේ බඩුමුට්ටු නිවෙසින් පිටතට ඇද දමන ආකාරයයි. සැමියාගෙන් දික්කසාද වීමට තීරණය කරන ටැමී යළි සිය මිත්තණිය සොයාගෙන යද්දී වටහා ගන්නේ ඇයට නව පෙම්වතකු හමුවී ඇති බවය. යළි මඟට බසින ටැමී ඉදිරියේ ගැටලු රැසකි. මහලු මිත්තණියට ද ආදරවන්තයකු සොයාගත හැකි නම් තමාට පෙම්වතකු සොයාගත නොහැක්කේ මන්ද? හේතුව තම තරබාරු සිරුරද? සැමදා ප්‍රමාද වී කාර්යාලයට යාමට සිදුවූයේ, රැකියාව අහිමිව ගි‍ෙය් තරබාරු සිරුර නිසාද? මිත්තණිය සිය පෙම්වතා හා ටැමී එක්ව යළි නයගරා දියඇල්ල වෙත ගමන් අරඹති. එම ගමනේ දී හෝ ඇයට පෙම්වතකු හමුවේවිද?‘ටැමී’ හොලිවුඩයෙන් නිකුත් වූ නවතම ප්‍රහසනමය චිත්‍රපටයකි. බෙන් ෆැල්කන් ගේ අධ්‍යක්ෂණයක් වූ එහි සුසාන් සැරන්ඩොන්, ඇලිසන් ජැනී, ටෝනි කොලට්, කැතී බේට්ස්, ගැරී කෝල් ආදී නළු නිළියෝ රැසක් රඟපාති. පසුගිය 17 දා ලොව පුරා ප්‍රදර්ශනය ඇරඹූ ‘ටැමී’ විචාරකයන්ගේ නිර්දය ප්‍රහාරයන්ට ලක්වූයේය.ඔවුන් එය ඉතා දුර්වල සිනමාපටයක් ලෙස හැඳින්වුවද ප්‍රේක්ෂකයෝ ‘ටැමී’ ආදරයෙන් වැලඳ ගත්හ. ඊට හේතුව පැහැදිලි නැතත් ප්‍රේක්ෂක ආකර්ෂණය ‘ටැමී’ වෙත ඇති බවට හොඳම සාධකය බොක්ස් ඔෆිස් වාර්තාය. දැන් ප්‍රදර්ශනය වන චිත්‍රපට අතරින් හොඳම ආදායම් වාර්තා තබා ඇති චිත්‍රපට ලැයිස්තුවේ තෙවන ස්ථානය ‘ටැමී’ හිමි කරගෙන සිටියි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av1407276</link>
    <topic>යාත්‍රා</topic>
    <author/>
    <content>යාත්‍රා‘හිතට වහල්වීම්’ ‘ගැහැනු ළමයි’ ටෙලිනාට්‍යවලත් මේ දිනවල විකාශය වන ටෙලිනාට්‍ය කිහිපයකත් චරිත නිරූපණය කරන නව පරපුරේ ජනප්‍රිය නිළියක් තමයි රශ්මි පුෂ්පිකා. රශ්මි පසුගිය දවසක ටෙලිනාට්‍ය මුහුරත් උලෙළකට සහභාගි වෙලා හිදිද්දී සිදුවුණු අකරතැබ්බයක් ගැන අපිටත් ආරංචි වුණා. මේ ගැන රශ්මිගෙන් ම අහල බලන්න අපි කටයුතු කළා.“මේ දවස්වල මම සුරංග ද අල්විස් ගේ ‘My name is බන්දු’ චිත්‍රපටයට රංගනයෙන් දායක වෙනවා. පසුගිය දවසක එක්තරා ටෙලිනාට්‍යයක මුහුරත් උලෙළකට මම සහභාගි වුණා. ඒ අවස්ථාවට මම සැරසිලා ගියේ මගේ මිතුරෙක් විදේශ රටක සිට එවූ වර්ණවත් ඇඳුමින්. මාව දුටු හැමෝම ඒ ගැන වර්ණනා කළා.කොහොමින් හෝ මම මුහුරත් උලෙළට යන විට මගේ අත්බෑගයේ පුංචි කැමරාවකුත් තිබුණා‍. මම දුටුවා මේ අවස්ථාවට ක්ෂේත්‍රයේ ප්‍රවීණ ඡායාරූප ශිල්පියකුත් ඇවිත් ඉන්න වග. ඒත් ඔහු ඒ අවස්ථාවට එක් වුණේ ඡායාරූප ගැනීමෙන් නෙවෙයි. කවුරුත් ඡායාරූප ගත්තේ නැහැ. මම ඔහු අතට මගේ කැමරාව දීලා මගේ ඡායාරූපයක් ලබාගන්න කියා ඉල්ලීමක් කළා. ඒ තැන ඡායාරූපයක් ලබාගන්න තරමක් සුදුසු ආලෝක තත්ත්වයක් තිබුණෙ නැහැ.එනිසා අපි එළිමහනට ගොස් ඡායාරූප ලබාගන්න හිතුවා. මුහුරත් උලෙළ පැවැත්වූ ස්ථානයේ අලංකාර ලෙස දිස්වෙන කුඹුරක් තිබුණා. කුඹුර මැද මැටි ගෙයක් තිබුණා. එතැන පින්තූර ගන්න කියාපු තැන. ඉතින් මමත් දාගෙන ඉන්න සපත්තුත් ගලවගෙන මඩේ බැහැගෙන මේ ප්‍රවීණ ඡායාරූප ශිල්පියත් එක්ක එතැනට බොහොම අමාරුවෙන් ගියා. ඡායාරූප ශිල්පියා පින්තූර ගන්න කැමරා එක අතට ගත්තා විතරයි එහි ‘බැටරි ලෝ’ යනුවෙන් සටහන් වෙන්න පටන් ගත්තා. අනේ ඉතින් මඩේ වතුරේ බැහැල මදැයි පින්තූර ගන්න ආවා. ආපහු මඩේ බැහැගෙනම මුහුරත් උලෙළ පැවැත්වෙන තැනටම අපිට යන්න සිද්ධ වුණා. ඒ සිද්ධිය මතක් වෙන කොට තවමත් මට හිනා යනවා.”අලුත් පරම්පරාවේ අලුත් අධ්‍යක්ෂකවරයෙක් විදිහට දේවින්ද කෝන්ගහගේ හඳුන්වන්න පුළුවන්. දේවින්ද එකම තේමාවක් යටතේ චිත්‍රපටයක් වගේ ම ටෙලිනාට්‍යයක් ද නිර්මාණය කරමින් හා හා පුරා කියා අධ්‍යක්ෂවරයෙක් විදිහට කල එළි බසින්න සූදානම් වෙනවා.මේ ටෙලිනාට්‍ය හා සිනමා නිර්මාණ දෙක ම හඳුන්වා තිබෙන්නේ ‘භව තරණ’ නමින්. මෙයින් සිනමා නිර්මාණය ප්‍රේක්ෂකයන් වෙත ගෙන එන්නට මේ දිනවල දේවින්ද වෙහෙසෙනවා. මේ ගැන ඔහුගෙන් ම විමසා බලන්නට අපි කටයුතු කළා.‘භවතරණ’ චිත්‍රපටයේ සියලු වැඩකටයුතු නිමා කරලා තිබෙන්නේ. නමුත් ටෙලිනාට්‍යයේ තව වැඩකටයුතු යම් ප්‍රමාණයක් තිබෙනවා. මම මේ චිත්‍රපට නිර්මාණයෙන් මූලිකවම බලාපොරොත්තු වුණේ ඉතිහාස කතාවක් නිර්මාණය කිරීම නෙවෙයි.මතු පරම්පරාවේ සිනමාව කොයිබට ද යා යුත්තේ කියන දෙය විමසුමට ලක් කිරීම මේ චිත්‍රපට නිර්මාණයේ ප්‍රධාන අරමුණක් වුණා. ඒ වගේ ම මේ චිත්‍රපටයට තේමාව වන්නේ 1760 දී ලංකාවේ සිදුවූ සත්‍ය සිදුවීමක්.එයට වර්තමානය එක්කර මෙය නිර්මාණය වෙනවා. මේ හරහා බුදු දහමෙහි දේශපාලනයෙහි තිබෙන සමීප සම්බන්ධතාව වගේ ම බුදු දහමෙන් දේශපාලනය යැපුණට බුදු දහමට බෑ එහි අතකොළුවක් වෙන්න කියන දේ කතා බහට බඳුන් කරනවා. බුදුන්ගේ කාලෙත් මේ දෙය එහෙමයි අදත් එහෙමයි. ඒත් දැන් ඒ ගනුදෙනුව වෙනස් බව මෙයින් ගම්‍ය කරන්නට මම උත්සාහ ගන්නවා.සුපර් ස්ටාර් වැනි රියැලිටි වැඩසටහන් ඔස්සේ ගීත ක්ෂේත්‍රයට එක් වූ දක්ෂතා පිරිපුන් ගායක ගායිකාවන් බො‍හෝ පිරිසක් ඉන්නවා. එලෙස සුපර් ස්ටාර් නමක් හදාගත් ගායිකාවක් ලෙස නව පරපුරේ ඉදිරියෙන් ම ඉන්න ‘දුෂ්‍යන්ති නදීෂා’ හඳුන්වන්න පුළුවන්. දුෂ්‍යන්ති ගේ අලුත්ම ගීතයක් මේ දවස්වල නිර්මාණය වෙමින් පවතින බව අපිට දැනගන්නට ලැබුණා.ඒ ගැන ඇය අපිත් එක්ක කතා බහ කළා". මම ඉරාජ් වීරරත්න සමඟ ගායනා කළ ‘පිරිමි මංකඩ’ ගීතය විශාල ජනප්‍රියත්වයක් ලැබුවා. එය සුපර් ස්ටාර් චාර්ට් ෂෝ එකේ දෙවන තැනට විකාශය වුණා. මගේ අලුත් ම ගීතය ‘මතු දිනක යළිත්’ මේ දිනවල ගුවන් විදුලි නාළිකාවල ප්‍රචාරය වෙනවා.මේ ගීතය රචනා කළේ අජන්තා රණසිංහ. සංගීතවත් කළේ නවරත්න ගමගේ. මීගමුව ආශ්‍රිතව මේ දිනවල එහි රූප රචනා සඳහා වීඩියෝ ගත කිරීම් සිදුවෙනවා. තව දින කීපයකින් ම රූපවාහිනිය හරහාත් මෙය ප්‍රේක්ෂකයන්ට දැකගන්නට ලැබේවි".කලා ලොවේ ජනප්‍රිය රංගන ශිල්පිනියන් අතර අනුරුද්ධිකා පාදුක්කගේ අමතක කරන්න බැහැ. පසුගිය දිනවල අනුරුද්ධිකා ටෙලිනාට්‍ය කිහිපයකින් ම තම රංගන කුසලතා ප්‍රේක්ෂක හමුවට ගෙන ආවත් මේ දිනවල වැඩි වශයෙන් අනුරුද්ධිකා ටෙලිනාට්‍ය හරහා දක්නට නොමැති නිසාම ඇගේ රංගන කටයුතු ගැන සොයා බලන්න අපි ඇයට කතා කළා.“මම පසුගිය දවස්වල ටෙලිනාට්‍යවලට එක දිගට සම්බන්ධ වුණා. මේ දවස්වල සංතුස ලියනගේ ගේ අලුත් ම ටෙලි චිත්‍රපට දෙකකට රංගනයෙන් දායක වෙනවා. පුංචි පුතාටත් දැන් අවුරුදු දෙක හමාරක්.පුතාගෙ වැඩ කටයුතු නිසා ඒ වෙනුවෙනුත් කාලය වෙන්කරගෙන රංගන කටයුතුත් සමබරව පවත්වාගෙන යනවා.”සිංහල ගීත කලාවේ තමාටම ආවේණික ගීත කලාවක් ගොඩනඟා ගත් ප්‍රවීණ සංගීතවේදියෙක් තමයි රොහාන් ශාන්ත බුලේගොඩ. රොහාන් ගැයූ ගීත රස විඳිනට තවමත් රසිකයින් දක්වන්නේ ආශාවක්. මේ දවස්වල ‍ෙරාහාන් ගෙන් අලුත් ගීතයක් නෑසුණු තරම්. මේ ගැන හොයා බලන්නත් එක්කම අපි රොහාන් ශාන්ත බුලේගොඩට කතා කළා.“මේ දවස්වල නම් මගේ අතින් අලුත් ගීත නිර්මාණය නොකෙරුණු තරම්. ඒත් මේ දවස්වල කළයුතු අතිශයින් වැදගත් වැඩ සටහනකට මා ඇතුළු සහෝදර කලාකරුවන් රැසක් දායක වී සිටිනවා. ඒ තමයි අපි අතරින් මීට මාස කීපයකට පෙරාතුව වියෝ වූ ප්‍රවීණ මාධ්‍යවේදී ගීත රචක විපුල ධර්මප්‍රිය ජයසේකර වෙනුවෙන් අනුස්මරණ ගී ප්‍රසංගයක් පැවැත්වීම.ඒ ඔස්සේ ඔහු වෙනුවෙන් ඔහුගේ පවුලේ සාමාජිකයින් වෙනුවෙන් අරමුදලක් පිහිටුවීම. විපුල් කියන්නේ මේ ගීත කෙත ආලෝකවත් කළ ගීත රචකයෙක් ‘සුළ‍ඟේ ලෙළෙනා...” වැනි අතිශය ජනප්‍රිය ගීත රැසක් ඔහු රචනා කළා. ඔහුගෙන් අපිට ලැබුණු ආලෝකය විශාලයි. ඒ වගේ ම ගීත කෙත පෝෂණය කරන්නට ඔහුගේ ගේය පද රචනා ඉවහල් වුණා.ඒ බව අපි කෘතවේදීව සිහිපත් කළ යුතුයි. ඔහු වෙනුවෙන් සුළ‍ඟේ ලෙළෙනා’ නමින් ගීත ප්‍රසංගයක් සැප්තැම්බර් මස 12 වනදා සවස 7.00 ට මහරගම ජාතික තරුණසේවා සභාවේදී ප්‍රවීණ ගායක ගායිකාවන් රැසකගේ සහභාගිත්වයෙන් පවත්වන්නට අපි කටයුතු සූදානම් කර තිබෙනවා. එයට ඔහුට ආදරේ කළ හැම දෙනාගේම උදව් උපකාර ලැබේවා කියා මම විපුල වෙනුවෙන් ප්‍රාර්ථනා කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av1407277</link>
    <topic>රැවුලත් ක්‍රීඩාවත් මට එක වගෙයි</topic>
    <author>ෆවුස් මොහොමඩ්</author>
    <content>රැවුලත් ක්‍රීඩාවත් මට එක වගෙයිඅඩියකට ආසන්න දිගට වැවූ රැවුලත්, සම්පූර්ණයෙන්ම බූ ගෑ හිසත් හෂීම් අම්ලාගේ අනන්‍යතාව කියා පාන්නකි. ශ්‍රී ලංකාව සමග දැන් පැවැත්වෙන ටෙස්ට් තරගමාලා‍වේදි දකුණු අප්‍රිකානුවන්ට නායකත්වය දෙන්නේ ඔහුය.වසර සියයකට අධික දීර්ඝ ක්‍රිකට් ඉතිහාසයකට උරුමකම් කියන දකුණු අප්‍රිකා ක්‍රිකට් ක්‍රීඩාව 70 දශකයේ හා 80 දශකයේ දී එරට ඇතිවූ වර්ණභේදවාදය හේතුවෙන් දැඩි පසුබෑමකට ලක්විය. එහෙත් 90 දශකයේ දී නැවත ජාත්‍යන්තර ක්‍රිකට් පිටියට පිවිසි දකුණු අප්‍රිකා ක්‍රිකට් පිලට සුදු ජාතිකයන් මෙන්ම කළු ජාතිකයෝ ද හරි හරියට ක්‍රීඩා කරති. ජාතිභේදය මෙන්ම ආගම් භේදයත් මේ වනවිට දකුණු අප්‍රිකාවෙන් තුරන්වී ගොසිනි.හෂීම් අම්ලා, ඉම්රාන් තාහීර් වැනි මුස්ලිම් ජාතිකයන්ට ද දකුණු අප්‍රිකානු ක්‍රිකට් පිලේ දොරටු විවර වන්නේ ඒ අනුවය. ලෝක ක්‍රිකට් පිටියේ ප්‍රබලතම පිතිකරුවකු බවට පත්වූ හෂීම් අම්ලා එරට ටෙස්ට් පිලේ නායකත්වයට පත්වූයේ මෑතකදීය. එහෙත් ඊට පෙර ඔහු වසර ගණනාවක්ම ජාතික කණ්ඩායම නියෝජනය කර තිබිණි.එරට පළමුපෙළ ක්‍රිකට් පිටියේ දස්කම් පාන හෂීම්ගේ සොයුරු අහමඩ් අම්ලාට නම් එවැනි රැවුලක් නැත. හෂීම්ට වඩා අවුරුදු 4ක් වැඩිමල් අහමඩ් කියන පරිදි ඔවුන් දෙදෙනා ක්‍රීඩාවට එක්වී ඇත්තේ කුඩාවියේදිමය. දකුණු අප්‍රිකාවේ ඩර්බන් නුවරින් කිලෝමීටර් 40ක් ඈතට පිහිටි ටොන්ගාඩ් පළාතේ සිය කුඩා විය ගෙවුණු සමයේ දී ඔවුහු ක්‍රිකට්, ටෙනිස්, පාපන්දු මෙන්ම තවත් බොහෝ ක්‍රීඩාවලට දස්කම් දැක්වූහ. ඉන්දියා සම්භවයක් සහිත අම්ලා සොයුරන්ගේ පියා ආචාර්ය මොහොමඩ් අම්ලා විවෘත මනසකින් යුතු පුද්ගලයෙක් විය. ඔහු සිය පුතුන්ට දකුණු අප්‍රිකානු සංස්කෘතියට හැඩගැසීමේ අවස්ථාව උදාකර දුන්නේය. දැඩි ලෙස ඉස්ලාම් දහමට කැපවී සිටියේ ඔවුන්ගේ මවය. ක්‍රීඩාවට කැමැත්තක් නොදැක්වූවත් ඇය සිය පුතුන්ට හරස් කැපුවේ නැත. අවසානයේ හෂීම් නතරවුයේ ජාතික කණ්ඩායමේය.හෂීම් ජාතික කණ්ඩායමට එක්වන විට 21 වන වියේ පසුවිය. ඒ මීට වසර 10කට පෙරය. එහෙත් ඒ වනවිටත් දැඩි ඉස්ලාම් භක්තිකයකු වූ ඔහුට ජාතික කණ්ඩායමට එක්විමේ දී තිබූ විශාලතම බාධාව වූයේ ජාතික ක්‍රිකට් පිල ‘කාස්ල්‘ බියර් සමාගමේ අනුග්‍රහකත්වය යටතේ ක්‍රීඩා කිරීමය. ජාතික පිලේ සියලුම ක්‍රීඩකයන්ගේ නිල ඇඳුමට කාස්ල් බීර ලාංඡනය ද එක්වී තිබිණි.එහෙත් හෂීම් අම්ලා ජාතික ක්‍රිකට් පිල නියෝජනය කිරීමේ අවස්ථාව දෙවරක් සිතා බැලුවේය. ඉස්ලාම් දහමට අනුව මත්පැන් තහනම්ය. එබැවින් බීර වෙළෙඳ ලාංඡනය ප්‍රවර්ධනය කිරීමට ඔහුට නොහැකිය. ඔහු ඒ බව දකුණු අප්‍රිකානු ක්‍රිකට් බලධාරීන්ට දන්වා සිටියේය. වඩාත් නම්‍යශීලීව හා උපේක්ෂාවෙන් මේ ගැටලුව දෙස බැලූ එරට ක්‍රිකට් බලධාරීන් බීර ලාංඡනයට වඩා අවධානය යොමු කළේ අම්ලාගේ ක්‍රීඩා හැකියාව කෙරෙහිය. ඒ අනුව දකුණු අප්‍රිකානු ක්‍රිකට් ඉතිහාසයේ පළමු වරට ක්‍රීඩකයකුට විශේෂත්වයක් සිදු විය. අම්ලා කණ්ඩායමට බඳවා ගැනීමටත්, ඔහුගේ නිල ඇඳුමට බීර ලාංඡනය එකතු නොකිරීමටත් පියවර ගනු ලැබීය. අදටත් අම්ලාගේ ක්‍රීඩා ඇඳුම් කට්ටලයේ කාස්ල් බීර ලාංඡනය නොමැත.හෂීම් අම්ලාගේ ක්‍රිකට් ජීවිතය ඉතා සැහැල්ලු හා සාමකාමී එකකි. ඔහුට ලොව පුරා රසික රසිකාවියන් දහස් ගණනකි. එහෙත් ඔහුගේ පවුලේ ඥාතීන්ට නම් ක්‍රිකට් ක්‍රීඩාව එතරම් දෙයක් නොවීය.2012 වසරේ එංගලන්තයේ දී ඔහු වාර්තාගත ටෙස්ට් ත්‍රිත්ව ශතකය රැස් කළ මොහො‍තේ ඔහුගේ බිරිය සුමෙයියා සහ පුතු අබ්දුල්ලා සිටියේ ද ලන්ඩනයේය. එහෙත් ඔවුන් ක්‍රීඩා පිටියට පැමිණියේ ඔහු ත්‍රිත්ව ශතකය වාර්තා කිරීමෙන් පසුවය. සම්පූර්ණයෙන්ම සිරුර වසාගත් සුමෙයියා සම්ප්‍රදායික මුස්ලිම් කාන්තාවකි. දෙදෙනා එක්වූයේ යෝජිත විවාහයකිනි. ඒ වනවිට ගුරුවරියක ලෙස සේවය කළ සුමෙයියා විවාහයෙන් පසුව රැකියාවට සමුදුන්නේය.මුහුණපුරා වවාගත් රැවුලත්, මුස්ලිම් ජාතිකයකු වන ‍නිසාත් ඔහු අපහසුතාවට පත්වූ අවස්ථා ද නැත්තේ නොවේ. 2006 වසරේ දකුණු අප්‍රිකානු කණ්ඩායමේ ශ්‍රී ලංකා සංචාරය අතරතුර ජාත්‍යන්තර විස්තර විචාරකයකු ලෙස කටයුතු කළ ඔස්ට්‍රේලියාවේ ඩීන් ජෝන්ස් කළ ප්‍රකාශයක් හේතුවෙන් ලෝක ක්‍රිකට් පිටිය එහෙම පිටින්ම ගිනි ගත්තේය. එම සංචාරය අතරතුර කොළඹ පැවැති ටෙස්ට් තරගයේ දී ශොන් පො‍ලොක්ගේ පන්දුවකට කුමාර් සංගක්කාර දවාලීමට ඔහු අති විශිෂ්ට උඩපන්දුවක් රැක ගත්තේය. ඒ මොහොතේ ‍ඩීන් ජෝන්ස් කියා සිටියේ ‘ත්‍රස්තවාදියා තවත් කඩුල්ලක් ඩැහැ ගත්තා’ යනුවෙනි. සජීවිව ලොව පුරා ඒ ප්‍රකාශය පැතිර ගිය අතර ලෝක ක්‍රිකට් ප්‍රජාවගේ දැඩි අප්‍රසාදයට ‍එය හේතුවක් විය. දකුණු අප්‍රිකානු ක්‍රිකට් බලධාරීන් මෙන්ම එරට ක්‍රීඩාලෝලින් ද සමස්ත ක්‍රිකට් ප්‍රජාව ද ජාති භේදයකින් තොරව ඩීන් ජෝන්ස්ගේ ඒ ප්‍රකාශය හෙළා දුටුවේය. එම අවස්ථාවේ මයික්‍රෆෝනය ක්‍රියාත්මක වෙමින් පැවැති බව ඩීන් ජෝන්ස් දැනගත්තේ පසුවය. හෙතෙම කලබලයට පත්විය. ඔහු වහා අම්ලාගෙන් සමාව අයැද සිටියේය.‘ඩීන් මා වෙත ඔහුගේ කනගාටුව ප්‍රකාශ කළා. ඉස්ලාම් දහමට අනුව කිසිවකු හෝ ඔබගෙන් සමාව අයැද සිටියොත් ඔහුට සමාව දිය යුතුයි. මා ඒ සිදුවීම ඒ මොහොතේම අමතක කළා.’ පසුව එංගලන්තයේ ගාඩියන් පුවත්පතට සම්මුඛ සාකච්ඡාවක් ලබාදෙමින් අම්ලා කියා සිටි‍යේය.‘ඇතැමුන් සිතන්නේ රැවුල වවාගත් මුස්ලිම්වරුන් සියල්ලම අල් කයිඩා ත්‍රස්ත සංවිධානයේ සාමාජිකයන් බවයි.’ අම්ලා සිනාසෙමින් එසේ කියයි.‘කිසිවකු ඉස්ලාම් දහම හෝ මගේ රැවුල ගැන හෝ විමසීම සතුටක්. මා සතු දැනුම තව කෙනෙක් සමග බෙදා හදා ගැනීමත් මගේ සතුටට හේතුවක්. එංගලන්තයේ දී ඇතැමුන් මගේ රැවුල ඩබ්.ජි.ග්‍රේස්ගේ රැවුලට සමාන කළා. ඒත් ඔහුගේ රැවුල මට ව‍ඩා දිගින් වැඩියි. මුහුණ පුරා වැවුණු රැවුල ඔහුට ප්‍රතාපවත් පෙනුමක් ලබාදී තිබුණා. එය ඔහුගේ දස්කම් මිනිස්සු අතරට යාමටත් අතිරේක වාසියක් වුණා. රැවුලත්, ක්‍රිඩාවත් මට එක වගේ වැදගත්. ‘ අම්ලා කියයි.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av1407278</link>
    <topic>ඇය සමඟ විවාහ වෙන්න නම් ලක්ෂ 20ක් බැංකුවේ තැන්පත් කරන්න කිව්වා</topic>
    <author>තුෂාරි නේරංජා වික්‍රමසිංහ</author>
    <content>ඇය සමඟ විවාහ වෙන්න නම් ලක්ෂ 20ක් බැංකුවේ තැන්පත් කරන්න කිව්වානව පරපුරේ කැපී පෙනෙන දක්ෂ රංගන ශිල්පියෙක් ලෙස ජනප්‍රියත්වයට පත් ශෂිරංග වික්‍රමසේකර මේ දිනවල විකාශය වන ටෙලිනාට්‍ය රැසකින් ප්‍රේක්ෂක නෙතු මානයට පැමිණෙයි. ශෂිරංගගේ නවතම කලා තොරතුරු මෙන්ම පෞද්ගලික ජීවිතයේ තොරතුරු විමසා බලන්නට අපි කටයුතු කළා.* මේ දවස්වල ඔබේ අලුත්ම තොරතරු මොනවාද?මේ දවස්වල ‘ස්වර්ණපාලි’ විකාශය වෙනවා. ඊට අමතරව ‘වෙද මුදියන්සේ’, ‘අඳුරෙන් එළියට’, ‘රණමොනරු’ ටෙලිනාට්‍යවල වැඩ කරගෙන යනවා.* ‘ස්වර්ණපාලි’ ඓතිහාසික කතා පුවතක් රැගත් ටෙලිනාට්‍යයක් නේද?ඔව්. ඒ කාලේ ලංකාවේ ජීවත්වුණු වීර චරිතයක් වන ‘සූරිය බණ්ඩාර’ කියන චරිතය තමයි මම නිරූපණය කරන්නේ. සුද්දො මේ රට අල්ලගත්තට පස්සේ රට ජාතිය වෙනුවෙන් නැඟී සිටිය, කැරැල්ල ගෙන ගිය නායකයෙක් ඔහු. කාලෙකට පස්සේ ඒ වගේ චරිතයක් මං කළේ. මේ චරිතය ගැන ප්‍රේක්ෂකයන් හුඟදෙනෙක්ගේ කතාබහට ලක්වෙනවා.* කෙටි කාලයකදී ඔබ ජනප්‍රිය නළුවෙක් බවට පත්වුණා නේද?කෙටි කාලයකදී කියන එකට මම එකඟ නැහැ. මම 2001 වසරේ ළමා පුවත් නිවේදකයෙක් විදිහට ජාතික රූපවාහිනියට සම්බන්ධ වුණා. අද ඔබ දකින මේ ජනප්‍රිය චරිතය හැදෙන්න මම ගොඩක් දුක්වින්දා. මම ක්ෂෙත්‍රයට ආවේ ඕපපාතිකව නෙවෙයි. එක රැයින් අද ‍ක්ෂේත්‍රයේ ජනප්‍රිය වෙන අය ඕන තරම් ඉන්නවා. මම එයට මුකුත්ම කියන්නේ නැහැ. නමුත් මම ආ ගමන බොහොම දුෂ්කර, කට්ට කාගෙන ආපු එකක්. ස්වර්ණවාහිනියේ සහාය නිෂ්පාදකවරයෙක් විදිහට කටයුතු කරලා, තිර පරීක්ෂණවලට ඉඳලා සුළු සුළු චරිත රඟපාලා අද ප්‍රධාන තලයේ ජනප්‍රිය චරිතවලට දායක වෙනවා. ලොකු කාලයක් ක්ෂේත්‍රයේ ඉඳලා තමයි මෙතැනට ආවේ. ‍ෙලාකු අතීතයක් තුළ පුංචි වර්තමානයක් තුළ මගේ ජනප්‍රිය බව සැකසී තිබෙනවා කියා හිතෙනවා.* අද වෙනකොට ඔබ අලුත්ම වෘත්තියක අලුත්ම නිලයක් දරනවා නේද?මම ඒ ගැන මාධ්‍යයට කියන්න හිතාගෙන හිටියෙ නැහැ. දුමින්ද සිල්වා මන්ත්‍රීතුමා ගේ මාධ්‍ය ලේකම් ලෙස මා කටයුතු කරනවා. රංගනයත් මාධ්‍ය ලේකම් රැකියාවත් කරගෙන යෑමයි අරමුණ.* දේශපාලනය කරන්න අදහසක් ති‍බෙනවාද?එහෙම අදහසක් කොහෙත්ම නැහැ. මෙතැනදීත් මම මාධ්‍ය ලේකම් තනතුර ‍තෝරාගත්තේ මට මාධ්‍ය තුළ යමක් කරන්න වුවමනාවක් තිබුණු නිසයි. මම ජනප්‍රිය නැති කා‍ලයේත් මාව කවුරුත් නොදන්නා කාලයේත් මට ඉදිරියට එන්න දුමින්ද සිල්වා මන්ත්‍රීතුමා සෑහෙන උපකාර කළා. එයට කෘතගුණ සැලකීමක් ලෙසයි මේ වෘත්තිය තෝරාගත්තේ.* ආදරේ ගැන මොකද හිතෙන්නේ?මේ දවස්වල මගෙන් හැමෝම ආදරේ ගැන අහනවා. එයට හේතුවක් තිබෙනවා. ඔය වටින්ගොඩින් අහන්නේ මගේ තිබුණු ආදර සම්බන්ධතාව ගැනනේ. ආදරේ කරද්දී මම ඇත්තටම ඇයට ආදරේ කළා. අපි ආදරේ කරන කාලෙදිත් අපිට විවිධ මාධ්‍ය ඔස්සේ ඇත්තටම ප්‍රචාරයක් ලබා දුන්නා. ඒත් ආදර සබඳතාව බිඳවැටී ගියාට පසුව ලැබෙන මේ තරම් ප්‍රචාරයක් ඒ කාලේ අපි දෙන්නටම ලැබුණෙ නැහැ.* අද ක්ෂේත්‍රයේ ආදර සබඳතා ගැන ප්‍රේක්ෂක අවධානය දැඩි ලෙස යොමු වෙනවා නේද?රංගන ශිල්පීන් විදිහට ආදරයක් ඇතිවුණාම ඒක ජනතාවට ඉක්මනටම සම්ප්‍රේෂණය වෙනවා. නමුත් රංගන ශිල්පීන් නොවන සමාජයේ බොහෝ දෙනාගේ පවුල් ජීවිතවලත් මේ වගේ අර්බුද තිබෙනවා. ජනප්‍රිය වීම තුළ තමයි මේ දේ තියෙන්නේ. එක පැත්තකින් එය අපේ පෞද්ගලික ජීවිතවලට ප්‍රශ්නයක්. නමුත් ඉතින් ආදරවන්තයෙක් විදිහට ගත්තම අවංකව ආදරේ කළා කියන තැන මම අදටත් ඉන්නවා.* වසර තුනක පෙම්කතාව නිමා කළේ ඔබද ඇයද?ඇයයි මේ තීරණය ගත්තේ, අපේ සම්බන්ධය නතර කරන්න. එයට ඇය විවිධ හේතු කියනවා. අවංකවම අදටත් මම දන්නේ නැහැ ඇය මේ සම්බන්ධය බිඳ දමන්න හේතුව.* වසර තුනක පමණ ප්‍රේමයක් බිඳීයාම දරාගන්න අපහසු අත්දැකීමක් නේද?ඒ ගැන අදටත් මට මොකුත් කියන්න බැහැ. ඇය මට එක එක චෝදනා එල්ල කරනවා. අවුරුදු 3ක් කියන්නේ ලොකු කාලයක්. මම ආදරේ සෙල්ලමට කළා නම් මට ඇයට පෙර මේ සම්බන්ධතාව නතර කර දමන්න හේතු තිබුණා. ඇය මං ගැන කියන දේවල් මට හිතාගන්න බැහැ. ඇයට හුඟාක් අය කියනවලු මේ සම්බන්ධය නතර කරපු එක හොඳයි කියලා. ඇයට විතරක් නෙමෙයි මටත් එහෙම කියනවා. එහෙම කිව්වා. මම ඇයට ආදරය ප්‍රකාශ කළ දවසෙම කලා ක්ෂේත්‍රයේ ප්‍රවීණ රංගන ශිල්පිනියක් කතාකරල කිව්වා ‘මල්ලී මේ සම්බන්ධෙ නතර කරන්න’ කියලා. අදටත් ඒ අය හමුවුණාම අහනවා “උඹට එදා කිව්ව දේ ඇහුව නම් අද මෙහෙම වෙන්නේ නැහැ නේද?” කියලා.* කලා ක්ෂේත්‍රයේ ආදරයක් බිඳ වැටුණාම දෙදෙනා දෙපැත්තකට වෙලා එක එක්කෙනාට චෝදනා කර ගන්නවා නේද? ඒ ගැන මොකද හිතෙන්නේ?එය වැරදි දෙයක්. ඒත් ඇය මට කරන චෝදනාවලට මා පිළිතුරු දිය යුතුයි. ඇගේ නිවෙසින් අපේ සම්බන්දෙට අකැමැති වුණා. මාව ප්‍රතික්ෂේප කරන කොටත් අපි දෙන්නා වෙන්වෙන්නේ නැතිව හිටියා. ඇය ආදරේදී මට වඩා කැපකිරීම් කළ අවස්ථා තිබුණා. ඒ ආදරේ නිසා. ඇය මාධ්‍යයට කිව්වේ ඇය ආදරේ කරන්නේ ඇගේ පියා වගේ ගතිගුණ තිබෙන කෙනෙක්ට කියලා. මං එයාට ගොඩක් ආදරෙයි. මනුස්සකම උතුරන කෙනෙක් මං කියලා එයා මාධ්‍යයට එහෙම කිව්වා. අද ඒ කටින්ම ඒ දේවල්වල අනික් පැත්තයි ඇය කියන්නේ. සමහර කාලවලදී සමහර අයට ජීවිතේ තරම් වටින කෙනෙක්, ප්‍රිය කරන කෙනෙක් නැහැ කියල කියන අයට ඒ දේවල් නැතිවුණාට පසුව මගේ ජීවිතේ එපාම කරපු මට වද දීපු මාව විනාශ කරපු නැති කරපු කෙනා එයා කියලා හඳුන්වනවා.* ඔබ සල්ලිවලට ආදරය මායිම් කළ බවටත් ඇය චෝදනා කරනවා.එය බොරුවක්. මේ වසරේ අපි විවාහ වෙන්නයි හිටියේ. ඇය අපේ සම්බන්ධය නතර කළ විටත් මම ඇය අත්හැරියේ නැහැ. මම මාස තුනක් පුරාවට මේ දේවල් විසඳගන්න ඇයත් සමඟ කතා කළා. ඒත් ඇය පැවසුවේ ලක්ෂ විස්සක් ඇගේ ගිණුමේ තැන්පත් කරනවා නම් මාත් සමඟ විවාහ වෙන්න ඇය සූදානම් ‍බවයි. ඇය වගේ මම සල්ලි බලල ඇයට කවදාවත්ම ආදරේ කළේ නැහැ.* විවාහය දක්වා දුරක් ආ මේ සම්බන්ධය බිඳවැටීම ගැන ඔබ අද දුක් වෙනවාද? සතුටු වෙනවාද?සතුටු වෙනවා. මොකද විවාහ වෙලා ඇය මේ විදිහට තීරණයක් ගත්තා නම් මමත් ඇයත් දෙදෙනාම අසරණ වෙනවා. මොකද මම ඇයට සෙල්ලමට ආදරේ නොකළ නිසා.* මේ ආකාරයට මාධ්‍ය හරහා ඔබ දෙදෙනා එකිනෙකාගේ අදහස් උදහස් ගැළපීම් නොගැළපීම් ගැන කතා කිරීම ඔබ දෙදෙනාටම හානියක් කියා හිතෙන්නේ නැත්ද?මම කවදාවත් කිසිම තැනක ඇයට හානියක් වෙන දෙයක් ප්‍රකාශ කරලා නැහැ. ප්‍රකාශ කරන්නෙත් නැහැ. මම ඇයට මඩ ගහන්නේ නැහැ.* ඔබ යළිත් පෙම්වතෙක් වේවිද?කියන්න බැහැ ඉතින්.* ආයෙත් පෙම්වතෙක් වුණොත් පෙම්වතියගෙන් බලාපොරොත්තු වන්නේ කුමක්ද?මනුස්සකම. ප්‍රශ්නවලදි දාල ගියාට කමක් නැහැ. ආර්ථිකමය වශයෙන් වැටෙන කොට එක රැයකට ලක්ෂයක් දෙකක් වියදම් කරන්න බැරි කොට දාල යන පෙම්වතියක් නම් මට එපා.* යොවුන් නිළියන්ගෙන් ප්‍රේමාරාධනා ලැබෙන්නේ නැත්ද?අපෝ නෑ. ශෂිරංග එක්ක රඟපානව කිව්වොත් හුඟක් නිළියන් කැමැතියි. මොකද මම කාටවත් කුකුල් පාට් දාන්න ගිහිල්ල නෑ. කාගෙන්වත් ගුටි කාල නැහැ. ඇක්ෂන් කියද්දි ආදරෙයි කිව්වත් කට් කියද්දි ඇත්තටම ඒ දේ මගෙ ඔළුවෙන් යනවා.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av1407279</link>
    <topic>රියැලිටි වැඩසටහන්වලින් තරුණයන් ගොනාට අන්දනවා</topic>
    <author>අසංක දේවමිත්‍ර පෙරේරා</author>
    <content>රියැලිටි වැඩසටහන්වලින් තරුණයන් ගොනාට අන්දනවාපනස් වසක් මුළුල්ලේ සහෘද හද මඬල අරා පුරසඳක් සේ බැබළෙන මහා ගාන්ධර්වයා ඔහුය. සිය භාවමය හඬ මාධුර්යයෙන් මෙන්ම අපූර්ව නාද සිත්තමෙන් ද දේශීය සංගීත කලාවට සදාකාලික තාරුණ්‍යයක් එක්කළ මේ සොඳුරු මිනිසා ගැන කියන්නට අටුවා ටීකා අවැසි නැත.ඒ ඔහු ආචාර්ය වික්ටර් රත්නායක වන බැවිනි. සුකිරි බටිල්ලන් හිටි පිනුම්, බඩ පිනුම් ගසනා වත්මන් සංගීත ලොවේ වික්ටර් වැනි ශිල්පියකුගේ විශිෂ්ටත්වය වඩාත් ඉහළ අගයක් ගන්නා බැව් නොකිව මනාය. ඇත්ත යුත්ත කාට වුව නොපැකිළව ප්‍රකාශ කිරීමේ අභීත පිළිවෙත ද වික්ටර් සතු වෙසෙස්ගුණාංගයක් සේ මම දකිමි. මේ ඔහු බොහෝ දෙනා නොකියන බොහෝ දෑ බොහෝ සේ විවෘතව අප හා පැවසූ අයුරුය.පසුගිය දිනෙක ඔබ චීන සංචාරයක නියැළුණා. මුලින්ම ඒ පිළිබඳ යමක් පැවසුවොත්...?ඇත්තෙන්ම මීට පෙර මම චීනයට ගිහින් තිබුණා. නමුත් ඒ හොංකොං නගරයට විතරයි. ඒ මගේ “ස” ප්‍රසංගය ඉදිරිපත් කරන්න. මතක හැටියට මීට වසර පහකට පමණ ඉහතදී. නමුත් පසුගිය දා මම ගියේ බෙයිජිං අග නුවරට. ඒ චීන ගුවන් විදුලියේ සිංහල සේවයේ ආරාධනාවකට අනුව. ප්‍රවීණ ගීත රචක බණ්ඩාර ඇහැලියගොඩත් මා එක්ක මේ සංචාරයට සහභාගි වුණා. අප දෙදෙනා එකතුව “මුවරද සුවඳ - ගී පිළිසඳර” නමින් වැඩ සටහනක් ඉදිරිපත් කළා.මේක මම හිතන්නෙ එක්තරා විදිහක නැවුම් අත්දැකීමක් වෙන්නට ඇති...?මේ කටයුත්ත අප සාර්ථකව ඉටුකළා කියා හිතෙනවා. මම ගීත ගායනා කරමින් හා ඊට අදාළ කරුණු ගෙන හැර පාමින් මේ වැඩ සටහනට දායක වුණා. බණ්ඩාර ඒක මෙහෙයවන්න කටයුතු කළා. චීන ගුවන් විදුලියේ සිංහල සේවා අධ්‍යක්ෂිකා ෂෙන් ලී, එහි සිංහල සේවා උපදේශක චන්දන තිලකරත්නගෙන් අපට ලොකු සහයෝගයක් ලැබුණා. චීනයේ ශ්‍රී ලංකා තානාපති රංජිත් උයන්ගොඩ සහ ශ්‍රී ලංකන් එයාර් ලයින් ආයතනයේ දිමුතු තෙන්නකෝන් සහෘද හිතවතුන්වත් මේ වෙලාවේ ආදරයෙන් සිහිපත් කරනවා. ඇත්තෙන්ම බණ්ඩාර ඇහැලියගොඩයන් සමඟ මා මෙවර ගියේ සංස්කෘතික දූත ගමනක් නොවුණට මම හිතනවා ඒක ඒ විදිහෙ බැඳීමකට තුඩු දෙන කාරණයක් වුණා කියලා. අපේ ජන ගීතය, ජන ශ්‍රැතිය පිළිබඳ කතා කරමින් අපේ ගීත සාහිත්‍ය එහි ගුණාත්මක පැත්ත ගැන අපි විවරණය කළා.චීන ජාතිකයන් පවා මේ වැඩ සටහනට ආසක්ත වුණා කියලා දැනගන්න ලැබුණා...?ඔව්... සමහර චීන ජාතිකයන් අද සිංහල බස කතා කරන තත්ත්වයට ඇවිල්ලා. ඒ නාළිකාවේත් සේවය කරනවා සිංහල කතා කරන්න පුළුවන්, සිංහල අපේ රට ගැන දන්න පිරිස්. මොකද ඒ අය මෙහෙ ඇවිත් සිංහල භාෂාව, සාහිත්‍ය හදාරලා අපේ සරසවිවල අධ්‍යාපනය ලබපු උදවිය. ඔවුන් ඉතා උසස් විදිහට මේ රස වින්දනාත්මක පැත්ත දියුණු කර ගත් පිරිසක් බව මා අත්දුටුවා. තානාපති තුමාගේ නිවෙසේ තිබූ සාදයකදී එතනට ඇවිත් හිටපු චීන ජාතික තරුණ දූ පුතුන් අපේ සිංහල ගීත ගායනා කළා. මාව පිළිගනිමින් මට උපහාරයක් හැටියට එදා ඔවුන් “නංගියේ - මල්ලියේ” ගීතය ගායනා කළා. “ආදරයේ උල්පත වූ අම්මා” වැනි උත්කෘෂ්ට මවු ගුණ ගීතයක් ගායනා කරන්නටත් එදා ඔවුන් පෙලඹුණා. ඇත්තටම එය ඉතා සතුට දනවන අවස්ථාවක් වූ බව කිව යුතුයි. මෙවැනි අත්දැකීමක් ඉන් පෙර මා ලබා තිබුණේ නැහැ.විශාරද නන්දා මාලිනිය හා ඔබ සමඟ “සිරස” ආරම්භ කළ “රම්‍ය තීර්ථය” ප්‍රසංගයට ඉතා හොඳ රසික ප්‍රසාදයක් හිමි වුණා. නමුත් එය එක දිගට පැවැත්වුණේ නැහැ...?අප දෙදෙනාටම තිබුණ විදෙස් ප්‍රසංග නිසා “රම්‍ය තීර්ථය” තරමක් අඩාල වුණා. අද මේ රටේ එෆ්. එම්. නාළිකා සංඛ්‍යාව පනහකට වැඩියි. මේ නාළිකා එකා පරයා එකා තම තමාගේ ප්‍රසිද්ධිය, ජනප්‍රියත්වය කීර්තිය වැඩිදියුණු කරගන්නට කරන වැඩ සටහන් දිහා බලපුවාම ඒවා බොහොම අවර ගණයේ දේවල්.‘සිරස’ එහෙම නෑ කියලනේ ඔය ඔබ කියන්න හදන්නෙ...?‘සිරස’ කියන්නෙත් අවර ගණයේ වැඩ සටහන් අනේකවිධ ලෙස ඉදිරිපත් කරන නාළිකාවක් තමයි. නමුත් ‘සිරස’ උත්සාහ කරනවා ඒ අතර වාරයේ ඉතාම සුබවාදී, ඉතාම බරසාර, ඉතාම යහපත්, රසාලිප්ත වැඩ සටහන් ඉදිරිපත් කරන්න. අපේ ගුණ සුවඳ, අපේ හෘද ස්පන්දනය තිබෙන වැඩ සටහනක් මෙහෙම පවත්වාගෙන යන්නටත් යුහුසුලු වූ අවස්ථා අප දැක තිබෙනවා. තනි ප්‍රසංගයක් හැටියට ඔවුන් නන්දා මාලිනියගේ “ශ්වේත රාත්‍රිය” ඉදිරිපත් කළා. එය ඉතා සාර්ථක ප්‍රසංගයක් වුණා. ඉතිං ඒ වගේ දෙයක් කරන කොට අපි ඒකට ස්තුතිවන්ත වෙන්න ඕනැ. අපි එය අගය කරන්නට ඕනෑ. ඒක ආවැඩීමක් නෙවෙයි.ඒත් කවුරුහරි කිව්වොත් නෑ ඒක ආවැඩීමක් කියලා...?නෑ හොඳ වැඩ සටහනක්, බරසාර වැඩ සටහනක් කරනවානම් එය අනිවාර්යයෙන්ම අපි අගය කරන්න ඕනැ. ඒ වගේම තමයි ඊට පටහැනිව යමි, අවර ගණයේ දේවල් කරන අවස්ථාවල අපි ඊට දොස් කියන්න පසුබට වෙන්නෙ නෑ. අද බොහෝ නාළිකාවලින් කරන්නේ තරගෙට වැරැදි දේම කරන එක.ඉතිහාසයේ අන් කවර කලකටත් වඩා නවක ගායක, ගායිකාවන් ක්ෂේත්‍රයට එක්වෙන යුගයක් මේ. “සුපිරි තරු” ගායන තරගාවලි හරහා තමයි මේ ප්‍රවණතාව වඩාත් ඉස්මතු වෙන්නේ. මේ තත්ත්වය පිළිබඳ ඔබ එතරම් ප්‍රසාදයකින් නෙවෙයි පසුවන්නෙ...?වර්තමානයේ මම දකින්නේ ගායක, ගායිකාවන් හෝ ශිල්ප, ශිල්පිනියන් බිහි වෙනවා කියන තත්ත්වය නෙවෙයි අසංක. මොකද බොහෝ දෙනෙක් අනුන්ගේ ගීත ගයන අයනේ. තව කෙනෙකුගෙන් යැපෙන කවුරුන් හෝ ඉන්නවානම්, අනුන්ගේ දෙයකින් කීර්තිධර වෙන්න හදන කෙනෙක් ඉන්නවානම් ඔහුට අපි කියන්නේ පරපෝෂිතයා කියලා.පරපුටුවා...?ඔව්... තමන්ගේ අලංකාරය වඩවා ගන්න, ජනප්‍රිය වෙන්න, නමක් හදාගන්න හදන්නේ තව කෙනකුගේ නිර්මාණයකට අවනත වෙලා. යහපත්, ස්වතන්ත්‍ර නිර්මාණයකට අනුගත වෙන්නට ඔහුට බෑ. ඒක නිසා පෙත්තප්පු කෙනෙක් වෙලා. ‘පෙත්තෝ’ කියනකොට එයත් ‘පෙත්තෝ’ කියනවා. ‘බත් කෑව ද’ ඇහුවම එයත් ‘බත් කෑව ද’ කියනවා. අන්න ඒ වගේ මේ අනුන්ගෙන් යැපෙන්න හදන තාක් කල් ඔහු ආධුනිකයෙක් මිස ශිල්පියෙක් නොවේ.එහෙම තමයි ඔබේ පිළිගැනීම සහ තක්සේරුව...?ආධුනිකයිනේ. ඒ නිසා තමයි අනුන්ගෙන් යැපෙන්නේ. අනුන්ගෙන් යැපෙන නිසා තමයි පරපෝෂිතයෝ වෙන්නේ. තමන්ගේ දෙයක් කරගෙන එන කෙනකුට පමණයි අපි ශිල්පීය තත්ත්වය පුදන්නේ. ශිල්පියෙක් කියන්නේ කවුරු හෝ ශ්‍රී ලාංකේය නිර්මාණකරුවකු නිර්මාණය කළ ගීතයක් ගයන හෝ තමාම නිර්මාණය කරගෙන හෝ ගීත ගයන කෙනාට.වික්ටර් රත්නායක, හැම විටම තරුණ පරපුරට දොස් නඟන, ඔවුන් විවේචනය කරන කෙනෙක් හැටියටත් සමහරු ඔබ හඳුන්වනවා...?වෙන්නට ඇති. තරුණ පරපුර හරි මඟට ගන්නට මිසක් ඔවුන්ට වැරැදි අදහසක් දෙන්න මම උත්සාහ කරන්නේ නැහැ. තාරුණ්‍යය කියන්නේ රටේ ජීවනාලිය. එය යහපත් දේටයි අපි යොදවන්න ඕනෑ. දැන් ඔය රූපවාහිනි නාළිකාවල කොයිතරම් වට ගණනක් සුපිරි තරු තරගාවලි පැවැත්තුවා ද? එහෙමනම් මුළු ලංකාවම ආවරණය වෙන විදිහට ගායක ගායිකාවෝ බිහිවෙලා ඉන්න එපැයි. කෝ... කවුරුත් නෑ.සමහරු අද උන්න ද, මළා ද කියලා නැහැ...?අන්න. ඇයි ඒ...? ඔහු ශිල්පියකු නොවුණ නිසයි. ශිල්පියානම් මිනිස්සුන්ගේ හදවතේ රැ‍ඳෙනවා. ඔය වගේ තරගවලට මේගොල්ල නමකුත් යොදලා තියෙනවානේ රියැලිටි ප්‍රෝග්‍රෑම් කියලා. රියැලිටි කියන්නේ යථාර්ථය, සත්‍ය කියන එකනේ. එතකොට ඔය වගේ හිස්, පුහු වැඩ සටහනකට රියැලිටි කිව්වාම තරුණයෝ මොන විදිහේ ගොනාට ඇන්දවීමක් ද කරන්නෙ මේ නාළිකාවලින්. ඇයි රජය මේකට ඉඩ දෙන්නේ. සංස්කෘතික දෙපාර්තමේන්තුවක් රටකට තිබෙන්නේ එවැනි අකටයුතු දෑවලට වැට බඳින්නයි.දැන් බොහෝ විට ඔවැනි රියැලිටි ප්‍රසංගවල විනිශ්චය සිදු කරන්නේ අපේ ප්‍රවීණ සංගීත ශිල්පීන්. ඔවුන් මේ තරුණ, තරුණියන්ගේ ගායන­ා අතිශයෝක්තියෙන් වර්ණනා කරන අවස්ථා බොහොමයි. මේ විදිහේ කමෙන්ට්ස්වලින් අර තරගකරුවා, තරගකාරිය තමා පිළිබඳ අධිතක්සේරුවක් ඇතිකර ගන්නට පුළුවන්. ප්‍රවීණයන් මේ කරන්නේ වැරැද්දක් නේද...?සහතිකයෙන්ම වැරැද්දක්. මම ඒක පිළිගන්නවා, ඒ කවුද කියා නාමිකව මම නොකියනවා විතරයි. ඒ ගොල්ල තරුණයන්ව එහෙම මෝඩයන්ට ඇන්දවීම වැරැදියි. දැන් මේ ආධුනිකයන් සිදුකරන දෙයක් තමයි අපේ පැරැණි ජනප්‍රිය ගීත වර්ණවත් කරනවා කියලා ඒ ගායන ක්‍රම වෙනස් කර, අලුතෙන් කෑලි එකතු කරලා ගයන එක. අමරදේවයන් ගේ ගීතයක් එතුමා ගායනා කර තිබෙන්නේ උපරීමයෙන්. ඒවා වෙනස් කරන්න කවුරුහරි යනවානම් ඒක මෝඩකමක්. ඒක විකෘතියක්. ඒ විකෘතිය කරන අතරේ එයාට පුළුවන්නම් තමන්ගේ නිර්මාණයක් කරන්න අන්න ඒක අගය කරනවා අපි.ඔබ නිර්මාණය කළ ගීයකට එබඳු විකෘතියක් කළොත් මම හිතන්නේ නිර්මාණකරුවා හැටියට ඔබට කිසියම් ආවේගයක්, කලකිරීමක් ඇති වෙන්නට පුළුවන්...?දැඩි කම්පනයට පත් වෙනවා. අපි නිතරම පෞරාණික දේ ඒ විදිහට රකින්න ඕනැ. කෞතුකාගාර තියෙන්නේ ඒ පැරැණි දේ ඒ විදිහටම සංරක්ෂණය කළ යුතු නිසයි. තාරුණ්‍යය මීට වඩා බුද්ධිමත් වෙන්න ඕනෑ, නිර්මාණශීලී වෙන්න ඕනෑ. දැන් අමරදේව තුමා එදා මාව අගය කළා. අදත් එහෙමයි. සුනිල් සාන්තයන් වරෙක ගුවන් විදුලි සාකච්ඡාවකදී සුභාවිත ගීතය ඉදිරියට ගෙන යා හැකි තරුණයකු ලෙස මාව හඳුන්වා දී තිබුණා. එතකොට එතුමා මට හමුවෙලාවත් නෑ. නමුත් ඒ ආශිර්වාදාත්මක පැතුම, ප්‍රකාශය. ඒවා කොයිතරම් වටිනව ද? ඔබෙන් පසු සුභාවිත ගීතය ඉදිරියට ගෙන යා හැකි අය ඉන්නව ද කියා අහපු බොහෝ අවස්ථාවල අමරදේව තුමාගේ පිළිතුර වුණේ ඇයි මේ වික්ටර් රත්නායක වගේ ශිල්පීන් ඉන්නෙ කියන එකයි.එහෙම සහතිකයක් දෙන්න පුළුවන් අය අද නෑ...?අන්න ඒකනේ කියන්නේ.අසංක දේවමිත්‍ර පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av14072710</link>
    <topic>සිනාකතා</topic>
    <author>එඩ්වඩ් චන්ද්‍රසිරි</author>
    <content>සිනාකතා‘පුඤ්ඤසෝම’ නමින් තිරයට අලුතින් පැමිණෙන චිත්‍රපටය පිළිබඳ පුවත්පතකින් කියැවූ පුඤ්ඤසෝම මහතා එය නරඹනු රිසිව, එහි කුඩා චරිතයක් රඟපෑ තම ඥාති පුත්‍රයකු සමඟ එහි විශේෂ දර්ශනයක් නැරඹීම සඳහා තරංගනී සිනමා ශාලාව වෙත ගියේ දැඩි උද්දාමයකිනි. චිත්‍රපටය නරඹා එළියට පැමිණි හේ, එහි සිටි චිත්‍රපටයේ අධ්‍යක්ෂවරයා වෙත ගොස්, මුහුණ නරක්කර ගනිමින් මෙසේ කීවේ ය.“මහත්තයො මම පුඤ්ඤසෝම. මේකට පුඤ්ඤසෝම කියල නම දාලා තිබුණට මේකෙ මං ගැන කිසිම දෙයක් නැහැනෙ.”“ඒක වෙන්ඩ පුළුවන්. දැන් බලන්ඩ මම කලින් හැදුවා ‘ගිනිකෙළි’ කියල චිත්‍රපටයක්. කෝ ඒකෙ රතිඤ්ඤා ගැන කිසිම දෙයක් තිබුණෙ නැහැනෙ.’ අධ්‍යක්ෂවරයා තම කණ්ණාඩිය සකස් කරමින් කීවේ ය.  ‘මහබඹා හුඟක් ගෑනුන්ව ලස්සනට මවනවා මිසක් මොළේ දෙන්නෙ බොහොම කලාතුරකින් ගෑනියෙකුට තමයි. එක හුස්මට තම අරක්කු වීදුරුව හිස් කළ වීරකෝන් කට පිසඳා ගනිමින් තමා ඉදිරිපිට වාඩි වී සිටින අජිත් හට කීවේ ය.“නෑ... මහබඹා උඹට එහෙම කිව්වද...” අජිත් වඩේ කෑල්ලක් හපමින් පුදුම වෙමින් ඇසී ය.“මහබඹා එක්ක ඔය වගෙ දේවල් කතා කරන්ඩ යන්නෙ නැහැ බං, මම. නිකමට හිතලා බලපංකො, උඹලා අපි හැමෝම කසාද බදිද්දී ගෑනුන්ගෙ ලස්සන බැලුවා මිසක් මොළේ ගැන හිතුවද? නැහැනෙ.” වීරකෝන් කීවේ ය.  සිනමා තාරකාවන් තමන්ගෙ විවාහ ජීවිතය ගත කරන්ඩ ඕනෙ හරියට තාරාවන් වගෙ” ඉතා කෙටි කලකදී ජනාදරයට පත්වූ නිළියකගේ විවාහ මංගල්‍යයකදී කතාවක් කළ මහාචාර්යවරයා කීවේ ය. ඔහු නව යුවළට සුබ පැතීමේදී ඔහුගේ පැමිණීමට ස්තුති කරමින් මනාලිය ඔහුගෙන් මෙසේ ඇසුවා ය.“විවාහ ජීවිතේ ගත කරන්ඩ ඕනෙ තාරාවෙක් වගෙ කියල සර් කිව්වේ මොකක් හින්ද ද?”“තාරාවා වතුර යටදී මොන තරම් කැතට බකල ගගහා පීනුවත්, ඌ වතුර මතුපිට ඉන්නෙ කොයිතරම් සන්සුන් විදියට ද? එතකොට ඌව අපිට පේන්නේ හරිම සුන්දර විදියටනෙ. ඒකයි එහෙම කිව්වේ.” මහාචාර්යවරයා පැහැදිලි කළේ ය.  “රෝමය ගොඩනැඟුණේ කොහොමද? කුමාරි තම පන්තියේ සිසුන්ගෙන් ඇසුවේ ඉතිහාස පාඩමේදී ය.“අපෝ, ඒකට හුඟක් දවස් ගියා ටීචර්” පන්තියේ සිසුවකු වන රොෂාන් පිළිතුරු දුන්නේ ය.“මොනවා! කවුද ඔය ළමයට එහෙම කිව්වේ?” කුමාරි ටීචර් ඇසුවේ තම කෝපය යටපත් කර ගනිමිනි.“ඇයි ටීචර්මනෙ දවසක් දා ඉතිහාස පාඩමේදී කිව්වේ, ‘රෝමය එක දවසකින් ගොඩනැඟුණු නගරයක් නෙමෙයි කියල.’ රොෂාන් කීවේය.  පල්ලියේ සීනුව නාද කිරීම තම රැකියාව කරගත් ගෝමස් අකුරු කියැවීමට සහ ලිවීමට නොදත් නූගතෙකි. පල්ලිය භාරව පැමිණි අලුත් පූජකතුමා අකුරු බැරි අය පල්ලියේ සේවයෙන් ඉවත් කිරීමට ගත් තීරණය මත ඔහුට ඉන් ඉවත් වීමට සිදු විය.ගෝමස් ජීවිකාව උදෙසා පල්ලිය ඉදිරිපිට තේ කඩයක් දමා ගත් අතර ඔහුගේ උත්සාහය නිසා එය බලා සිටිද්දීම දියුණු වූයේ ය. ඉන් නොනැවතුණු හේ නගරයේ ජනාකීර්ණ වීදියක විශාල හෝටලයක් ඇරඹීය. වසර තුනක් ගෙවෙද්දී ඔහු හෝටල් පහක අයිතිකරුවා වී සිටියේ ය.එක් ඉරිදාවක පල්ලියට ගිය හේ පල්ලියේ දියුණුව උදෙසා රුපියල් ලක්ෂයක මුදලක් පරිත්‍යාග කළේ ය. ඔහුගේ පරිත්‍යාගය සන්තෝෂයෙන් භාරගත් පියතුමා එම මුදල වෙනුවෙන් රිසිට් පතක් ලියා එහි ඔහුගේ අත්සන තබන ලෙස ඉල්ලා සිටියේ ය.“අත්සන් කරන්ඩ මම අකුරු දන්න එකක්යැ. එහෙම දැනගෙන හිටියනං මං තාම පල්ලියේ සීනුව නාද කරන්නා නෙ” ගෝමස් කීවේ ය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av14072711</link>
    <topic>උපන් දිනය දා ඇවිදින කුමාරයා</topic>
    <author>කුමාර සිරිවර්ධන</author>
    <content>උපන් දිනය දා ඇවිදින කුමාරයාපසුගිය ජූලි 22 අඟහරුවාදා ජෝර්ජ් කුමරුගේ පළමු උපන් දින සාදය පැවැත්විණි. ඊට සහභාගි වීමට ඇරැයුම් ලැබ සිටියේ රජ පවුලට ඉතාමත් සමීප සීමිත පිරිසක් පමණි. චාල්ස් කුමරු, රැජන, හැරී කුමරු ඇතුළු පිරිසක් ඊට ඇතුළත් වූ අතර කුමරුගේ උපන්දින කේක් ගෙඩිය කේට් කුමරිය අතින්ම තැනුණු බව ද මාධ්‍යයන්හි සඳහන් විය.බ්‍රිතාන්‍ය රජ පවුලේ අමුතු පිළිවෙත් තිබේ. රජ කුමරුවකු උපන් විට, එම කුමරු සිය මව හා පියා සමඟ රෝහලෙන් පිටව යද්දී ඡායාරූප ගැනෙන අතර ඒවා නිල වශයෙන් මාධ්‍ය වෙත නිකුත් කෙරෙයි.නැවත එම රජ කුමරුගේ ඡායාරූප නිල වශයෙන් නිකුත් කෙරෙන්නේ කුමරුට වයස අවුරුද්දක් වෙද්දී ඔහු ඇවිද යනු දැක්වෙන සේයාරුවක් ලෙසිනි.ඒ අතරමැද වසරක කාලය ඇතුළත රජ කුමරකුගේ සේයාරූ නිල වශයෙන් රාජකීය පවුල වෙතින් නිකුත් කෙරෙන්නේ නැත.එසේ වුව කුමරු තම මවුපියන් හා කිසියම් උත්සව අවස්ථාවකට සහභාගි වෙද්දී හෝ විදේශ සංචාරයක යෙදෙද්දී මාධ්‍යවේදීන් කුමරුගේ සේයාරූ ගන්නට ඉඩ ඇතත් ඒවා නිල සේයා රූ ලෙස සැලකෙන්නේ නැත.එම ප්‍රතිපත්තිය ක්‍රියාවට නැංවෙන්නේ 1970 දශකයේ සිටය. ඒ අනුව චාල්ස් - ඩයනා යුවළගේ පුතුන් දෙදෙනා ඇවිද යනු දැක්වෙන ‍සේයාරූ නිල වශයෙන් නිකුත් වූයේ ඔවුන්ගේ පළමු උපන් දිනය සැමරීමට ආසන්න කාලයන්හීය.විලියම් - කේට් යුවළගේ පුත් ජෝර්ජ් කුමරු සිය පළමු උපන් දිනය පසුගිය ජූලි 22 අඟහරුවාදා කෙන්සින්ටන් මාලිගයේ දී සැමරීය.නිල්පැහැ ඇඳුමකින් සැරසුණු ජෝර්ජ කුමරු ඇවිද යන අන්දම දැක්වෙන නිල ඡායාරූපය බකිංහැම් මාලිගයේ ප්‍රතිපත්තිවලට අනුව පසුගිය ජූලි 20 වැනි ඉරිදා මාධ්‍ය වෙත නිකුත් කෙරිණි.ඊට වසරකට පෙර 2013 ජූලි 22 දා ලන්ඩනයේ ශාන්ත මේරි රෝහලේ ඉදිරිපස දොරටුව වෙත බ්‍රිතාන්‍ය ජාතිකයන් බහුරයකගේ නෙත් යොමුවී තිබුණේ කේම්බ්‍රිජ් ආදිපාද යුවළ විලියම් හා කේට් ගේ අලුත උපන් කුමරු දැකගනු පිණිසය.කුමරු ඇවිද යනු දැක්වෙන නිල සේයාරුව දැකගන්නට බ්‍රිතාන්‍ය වැසියන් බහුතරය අතර තිබුණේ ද ඒ හා සමාන උනන්දුවකි.ජෝර්ජ් කුමරු කිසිවකුගේ ආධාර රහිතව සිටගෙන සිටිනු මාලිගයෙන් පිටත පිරිස් පළමු වතාවට දැකගත්තේ එම සේයාරුවෙනි. සේයාරුවේ කුමරු සැරසී සිටින ඇඳුමට සමාන ඇඳුම් වහ වහා බ්‍රිතාන්‍ය වෙළෙඳ පො‍ළට එක්වූ අතර එම ඇඳුම් කට්ටලයක මිල පවුම් 75ක් පමණ වූයේය.බ්‍රිතාන්‍ය වෙබ් අඩවි කිහිපයක්ම එම ඇඳුම මසාගන්නා ආකාරය ද, ඊට යොදාගෙන තිබූ රෙදි වර්ග පිළිබඳ විස්තර ද පළ කර තිබිණි.පසුගිය ජූලි 22 අඟහරුවාදා ජෝර්ජ් කුමරුගේ පළමු උපන් දින සාදය පැවැත්විණි. ඊට සහභාගි වීමට ඇරැයුම් ලැබ සිටියේ රජ පවුලට ඉතාමත් සමීප සීමිත පිරිසක් පමණි.චාල්ස් කුමරු, රැජන, හැරී කුමරු ඇතුළු පිරිසක් ඊට ඇතුළත් වූ අතර කුමරුගේ උපන්දින කේක් ගෙඩිය කේට් කුමරිය අතින්ම තැනුණු බව ද මාධ්‍යයන්හි සඳහන් විය.“විලියම් - කේට් යුවළ බොහෝ දේ කරන්නේ වැඩි සද්ද බද්ද නැතිව සාමාන්‍ය අය වගේ” බකිංහැම් මාලිගයේ අයකු මාධ්‍ය වෙත පවසා තිබිණි. “ඒ දෙන්නාම එලිසබෙත් රැජන ගේ අවවාද ඒ ආකාරයටම පිළිපදින බවක් පෙනෙන්නට ති‍ෙබනවා.”කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av14072712</link>
    <topic>ළමයින්ට දැනුම විනෝදය ගෙන එන ‘මිහිර’ ට 50යි</topic>
    <author>වසන්ත ජයසිංහ ආරච්චි</author>
    <content>ළමයින්ට දැනුම විනෝදය ගෙන එන ‘මිහිර’ ට 50යිඅද (27) ‘මිහිර’ ළමා පුවත්පතේ 50 වැනි උපන් දිනයයි. එස්. ඒ. දිසානායක ‘මිහිර’ ආරම්භයේ සිටම ඊට චිත්‍රකතා අඳින ප්‍රවීණ ශිල්පියෙකි. ‘ඔන්න බබෝ’, ‘යෝධයා’, ‘ඕලු’ ඔහුගේ ජනප්‍රිය චිත්‍රකතා නිර්මාණය. (බූ, බබා, තුල්සි, බටකොළ ආච්චි වැනි ළමා පරපුර අතර ආදරය දිනු චරිත ඇතුළත් වූයේ ඔන්න බබෝ චිත්‍රකතාවේය.) එස්. ඒ. දිසානායක අදටත් ‘මිහිර’ පත්‍රයට චිත්‍රකතා අඳි. මේ ඔහුගේ කලා දිවිය තුළ ‘මිහිරේ’ අත්දැකීම් අප හා මිහිරිව බෙදා ගත් ආකාරයයි.ඔබ පුවත්පත් චිත්‍රකතා ක්ෂේත්‍රයට පිවිසියේ කොහොම ද?“මං මුලින්ම ‘ලංකාදීප’ පත්‍රයේ ‘ළපටි පෙළ'ට චිත්‍ර යැව්වා. ඒවා එහි පළවුණා. ඊළඟට මා එම පත්‍රයේම ලියුම් කියුම් තීරයට ලිපි ලියන්නට පටන් ගත්තා. මා වෘත්තීය චිත්‍ර ශිල්පියකු වන්නට දැරූ වෑයම සාර්ථක වුණේ නෑ. අවසාන කාලයේ කොළඹ වෙළෙඳ ලිපිකරුවකු ලෙස කටයුතු කරද්දී හඳුනාගත් තැනක චිත්‍ර වැඩ වගයක් ලැබුණා.එතැන කළ ලිපිකරු රැකියාවෙන් ද අස්වී චිත්‍ර වැඩ බලාපොරොත්තුවෙන් එතැනට ගියා. එතැනින් වැඩ ගත්තා මිස ගෙවීම් කළේ එපා වෙන තැනට. අවසානයේ එහි අයිතිකරු මා දෙමළ වාණිජ චිත්‍ර ශිල්පියකුට භාර කළා.දෙමළ චිත්‍ර කරුවා වෑන් රථයක් පින්තාරු කිරීමට මා හවුල් කර ගත්තා. දිනපතා ඔහු මගේ මහන්සියට ගෙවීම් කළා. වැඩය අවසානයේ ඔහු මට මෙහෙම කිව්වා.“මල්ලි ඔයා චිත්‍ර වැඩ සොයමින් කොළඹ රස්තියාදු වෙන්න එපා! මල්ලිට හොඳ අනාගතයක් තියෙනවා! මල්ලි ගෙදර ගිහින් තනියම අඳින්න!” ඔහු කී වචන තදින්ම මගෙ හිතේ කා වැදුණා.මම ගෙදර ඇවිත් චිත්‍ර කතාවක් අඳින්න පටන් ගත්තා. ඒක ඇන්දේ ‘නවයුගය’ සඟරාව අරමුණු කරගෙන. මොකද අපේ ගෙදරට ‘නවයුගය’ සඟරාව ගන්නව. කතාවෙ නම ‘රාජකාරිය'. හුඟක් මහන්සි වෙලා ඒක ඇන්දෙ. මම ඒකත් අරන් ‘නවයුගය’ කාර්යාලයට ඇතුළු වුණා. ලිපි ගොඩගැසුණු මේසයක් ඉදිරියෙහි වාඩිවී සිටි කෙසඟ සිරුරක් ඇති මහතා මා දුටු සැණින් කරමින් සිටි කටයුත්ත නවත්වා ඉදිරි ආසනය මට පිළිගැන්වූවා.මං වාගේ වටිනාකම නොපෙනෙන ගැටයෙකුට මෙතරම් සැලකිල්ලක් දැක්වීම ගැන පුදුම වෙමින් මම වහා ගෙන ගිය චිත්‍ර කතාව එතුමාට පිළිගැන්වූවා. එය දෝතින්ම පිළිගත් එතුමා කතාව එක හුස්මට කියවාගෙන ගියා. ඔහු තමයි ශ්‍රීලාල් හික්කඩුව ලියනගේ මහතා.“මේ කතාව හොඳයි. චිත්‍රත් හොඳයි. ඒත් අපට ඕනෑ ළමා කතා. මේ කතාව ‘දිනමිණ’ ‘ලංකාදීප’ වාගේ පත්‍රයකට හොඳයි. ඔයාට පුළුවන්නම් ළමා කතාවක් කරගෙන එන්න!”“ළමා කතාවක් කරගෙන එන්න!” ලියනගේ මහතාගේ ඒ වචන ටික තමා මට මෙතෙක් දුර එන්නට ජීවය දුන්නේ! මා එතෙක් ඇසු මිහිරි සුන්දරම වචන ටික! මා ගෙදර ආවේ බසයේදීම කතාව තනාගෙන. ගෙදර ආ විගස කතාව අඳින්නට පටන් ගත්තා.1961 ජනවාරි 26 ‘නවයුගය’ කලාපය අතට ගත් මම පුදුම වුණා. ආධුනික මට මේතරම් තැනක් දී තිබෙන්නේ ඇයි? සඟරා කවරයෙහි විශේෂාංග හැඳින්වීමෙහි ‘රත්තරන් පුතා - එස්. ඒ. දිසානායක’ යන්න සඳහන් වී තිබුණා.ඉන් පසුව ගෙන ගිය චිත්‍ර කතාව ද බාරගත් ලියනගේ මහතා ‘නවයුගය’ සඟරාවේ පිටු හතරක් සඳහා ළමා කතාවක් නිර්මාණය කිරීම භාර කළා. එය පිටුව පුරා විහිදෙන ලොකු පින්තූර හා ඉතුරු ඉඩේ කතාව අත් අකුරින් ලිවිය යුතු වුණා. එය චිත්‍ර කතාවක් අඳිනවාට වඩා පහසුයි. රසවත්.එබඳු කතාවලට මා ළඟ බොහෝ අමුද්‍රව්‍ය තිබුණා. මේ අතර ‘නවයුගය’ සඟරාවේ පළවන කෙටිකතා, කවි හා කොටස් වශයෙන් පළවන කතා ආදියට අවශ්‍ය චිත්‍ර ද මා ලවා කරවා ගත්තා.“දිසානායක වැඩිහිටියන්ට බලා රස විඳිය හැකි කාටුනයක් අවශ්‍යයි.” දිනක් ලියනගේ මහතා කීවා. ඒ අනුව මා ‘පඬිතුමා’ කාටුනය ඉදිරිපත් කළා.‘මිහිර’ පත්‍රය පටන් ගන්නට අවුරුද්දකට හෝ මාස ගණනකට පෙර ලියනගේ මහතා මට කීවා, අපි ළමා පත්‍රයක් පටන් ගන්න යනවා. ඒකට එක පිටුවක් පිරෙන්න ළමා කාටුනයක් ඕනෑ! එයින් කීපයක් (කොටස්) ඇඳගෙන එන්නට යයි කියා. මා එවකට හිටියේ අලුත්කඩේ උසාවිය පැත්තේ හෝටලේක කාමරයක.ළමා කාටුනයට අවශ්‍ය අමුද්‍රව්‍ය තිබුණත් කොනක් අල්ල ගන්නට බැරිව කල්පනා කළා. කාමරයේ ජනේලයෙන් බිම බැලුවාම පෙනුණේ හෝටලයේ කුස්සිය. ඈත බැලුවාම පෙනුණේ කයිමන් දොරකඩ හරිය.ඉතින් මං මගේ ළමා කාලය ගැන සිතුවා. අම්මා “ඔන්න බබෝ ඇතින්නියා” කියලා දරු නැළවිල්ල කියන කොට මගේ සිතේ මැවෙන සිතුවිල්ල සිහියට ආවා. අපේ ගෙය පිටි පස්සෙ දොළ පාරක් තිබුණා. දොළ පාරෙන් එහා තිබුණේ කැලෑවක්. දොළ පාරෙ තිබුණා ලොකු වටකුරු ගල්. “ගලින් ගලට පනින්නියා” කියනකොට අර ගල් උඩින් පැන යන බෝල අලියෙක් මැවී පෙනෙනවා. ඒ බෝල අලියාගෙන් තමා ‘බූ’ නිර්මාණය වුණේ. බබා, බූගේ යහළුවා වුණා. කතාවෙ නම ‘ඔන්න ‍බබෝ’ වුණා.පසුව තුල්සි, බටකොළ ආච්චි ආදි නොයෙක් චරිත එක්වුණා. මං ‘ඔන්න බබො’ කතා කොටස් කීපයක් ඇඳ ලියනගේ මහතාට ගිහින් දුන්නා.එතුමා ඒවා බලලා පරිස්සමෙන් කබඩ් එකක දමා කිව්වා “දිසානායක ළමා පත්‍රයකට සුදුසු කාටුන් වාගේ තවත් දේ විවේක ඇති විටදී කරලා ගෙනත් දෙන්න ය කියලා. එහෙම ගෙනැත් දීපු කාටුනයක් තමා ‘හොඳ පාඩමක් උගන්වනවා’ කියලා මුල්ම ‘මිහිරේ’ මුල් පිටුවේ පළවී තිබෙන්නේ.‘මිහිර’ චිත්‍රකතා ශිල්පියෙකු වශයෙන් ඔබ ලැබු අත්දැකීම් මොනවා ද?එදා ‘මිහිර’ කියවූ දරුවන් අද වැඩිහිටියන් වී සිටිනවා. ඔවුන් මා හඳුනාගත් විට දක්වන ප්‍රතිචාරය සම්මානවලට වඩා ජීවමය බලයක් ලබා දෙනවා. ලියනගේ මහතාගේ කාලයේ දී ‘තිනකරන්’ පත්‍රයේ කතුතුමා මගෙන් අවසරය ලබාගෙන ‘ඔන්න බබෝ’ චිත්‍ර කතාව දෙමළ භාෂාවෙන් පරිවර්තනය කර ‘තිනකරන්’ පත්‍රයේ ළමා පිටුවේ කලක් පළ කළා. ඊට ගෙවීම් ද කළා. ළමා චිත්‍රකතාවලින් ඔබ සමාජයට පණිවුඩයකුත් දුන්නා නේද?බටකොළ ආච්චිට මායා බලය තිබුණත් ‘බූ - බබා’, ‘තුල්සි’ වැනි ළමයින්ගේ ඥානය හා දිනන්නට ඇයට බැහැ. යෝධයා, පඬිතුමා ගැටුමෙන් යෝධයා ජයගත්තේ කාය ශක්තියෙන් නොවේ ඥාන ශක්තියෙන්. එහි ඇති පණිවුඩය එයයි.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av14072713</link>
    <topic>තවමත් ඔබ අප අතරය</topic>
    <author>ඉනෝකා සමරවික්‍රම</author>
    <content>තවමත් ඔබ අප අතරයප්‍රේමකීර්ති ගේය පද රචකයෙකි. අතිදක්ෂ ගුවන් විදුලි රූපවාහිනි සන්නිවේදකයෙකි. පිටපත් රචකයෙකි. වැඩසටහන් සම්පාදකවරයෙකි.ඔහු පිළිබඳව කතා කරද්දී මේ සුවහසක් නිර්මාණ පිළිබඳව අපට කොයිතරම් දෑ කතා කිරීමට ඇද්ද? අවුරුදු 42 කදී 84 ක් ජීවත් වූ කෙනෙකුට කරන්නට තබා හිතන්නවත් නොහැකි තරම් නිර්මාණ සම්භාරයක් ඔහු අපට තබා ගොස් ඇත. අද අප ඔහු ගැන කතා කරන්නේ ඒ නිසා ය.”පාසල් වියේ සිටම මම ඒ හඬට ආකර්ෂණය වීමි. එනිසා ම ඔහුගේ වැඩ සටහන්වලට සවන් දීමෙන් ලද දැනුම අපමණ ය.විටෙක ඔහු ගුවනින් අප වෙත ගෙන ආ ලණු ද ගිල දැමූ අවස්ථා ඇත්තේ ය. ඔහු මිය ගියේ අකාලයේ ය. නැත. ඔහු මිය ගියා නොව මේ අසහාය නිවේදකයා ප්‍රවීණ ගීත රචකයා මිය ගියේ නන්නාඳුනන තුවක්කු කරුවකුගේ ඉලක්කයකිනි. කාලය ගෙවී ගියේ ය. ගෙවුණ විසි පස් වසර පු‍රා ම අපි ඒ හඬට, ඔහු ලියූ ගීත නිර්මාණවලට ආදරය කෙරුවෙමු. එනිසා ම ඔහු වෙනුවෙන් කෙරෙන කවර කටයුත්තකදී වුව ද ඒ පිළිබඳව මදකට හෝ විමසිලිමත් වීමු. ආදරණීය ප්‍රේමකීර්ති ද අල්විස් නම් වූ ඒ සොඳුරු නිවේදකයා, ගීත රචකයා ලේඛකයා පිළිබඳව පොතක් කිරීමට අදහස් කරන බව ගීතනාත් කුඩලිගම මා සමඟ පැවසුවේ කවදා දැයි හරියටම දින වකවානු මතක නැත. එහෙත් ඔහු ඒ කාර්යය ආරම්භ කළ දා සිට ඉඩ ලැබෙන විට මා ඒ ගැන විමසුවා මතක ය. ඉකුත් වසරේ ප්‍රේමකීර්ති සමරු දිනය එළැඹෙන විට ද මා ප්‍රේමකීර්ති චරිතාප්‍රදානය ලියා අවසන් දැයි ඔහුගෙන් ඇසුවා මතකය.“ලබන අවුරුද්දේ ප්‍රේමකීර්ති විසි පස් වන ගුණසමරුව දාට පොත එළිදක්වනවා” ඔහු කීවේ ය.එදා ඔහු කී දෙය අද සැබෑවක් වී ඇත. මා පමණක් නොව ප්‍රේමකීර්ති ද අල්විස් ට ආදරය කරන බොහෝ රසිකයන් ආසාවෙන් බලා සිටි ඒ පොත ‘සසර සැරිසරණ තෙක් ප්‍රේමකීර්ති නැවත කියවමු” ග්‍රන්ථය ් මේ තිස් වැනිදා සැදෑවේ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැත්වෙන උත්සවයේදී එළිදැක්වෙනු ඇත.“අසාමාන්‍ය හැකියාවන් රැසක් ජන්මයෙන් උරුම කොටගත් ප්‍රේමකීර්ති අකාලයේ මිය ගොස් (කුරිරු ලෙස ඝාතනය කොට) මෙම 31 වැනිදාට වසර 25 ක් ගතවෙයි. සියවස් කාලයක් යනු ඉතා දිගු කාල පරාසයකි. ඔහු මිය ගිය 1989 දී උපන් ළදරුවකු අද වනවිට පස් විසි විය සපිරූ භද්‍ර යෞවනයෙක් ය... ප්‍රේමකීර්ති ගේය පද රචකයෙකි. අතිදක්ෂ ගුවන් විදුලි රූපවාහිනි සන්නිවේදකයෙකි. පිටපත් රචකයෙකි. වැඩසටහන් සම්පාදකවරයෙකි. ඔහු පිළිබඳව කතා කරද්දී මේ සුවහසක් නිර්මාණ පිළිබඳව අපට කොයිතරම් දෑ කතා කිරීමට ඇද්ද? අවුරුදු 42 කදී 84 ක් ජීවත් වූ කෙනෙකුට කරන්නට තබා හිතන්නවත් නොහැකි තරම් නිර්මාණ සම්භාරයක් ඔහු අපට තබා ගොස් ඇත. අද අප ඔහු ගැන කතා කරන්නේ ඒ නිසා ය.”“සසර සැරිසරණ තෙක් ප්‍රේමකීර්ති නැවත කියවමු’ ග්‍රන්ථයේ පෙරවදනෙහි කුඩලිගමයන් එසේ පවසා ඇත්තේ ය. වසරකටත් වැඩි කාලයක් පුරා ඔහු මේ කාර්යය සාර්ථක කර ගැනීමට අප්‍රමාණ වෙහෙසක් වින්දේ ය. ඒ අප්‍රමාණ වෙහෙස වීමේදී, එනම් තොරතුරු සෙවීමේ දී පුද්ගල හමුවීම්වලදී ඔහු ප්‍රේමකීර්ති පිළිබඳව මින් පෙර නො ඇසූ නොදැන සිටි බොහෝ කරුණු සොයා ගත්තේ ය.“ප්‍රේමකීර්ති පිළිබඳව පොතක් ලිවීමේ කාර්යය මාහට පැවැරුවේ ඕස්ට්‍රේලියාවේ මෙල්බර්න් නුවර වෙසෙන ගාමිණී කරව්දෙණිය සොයුරා. ඔහු මේ සඳහා මා තෝරාගෙන තිබෙන්නේ මා සංස්කරණය කළ ‘මාරුතයේ මියුරු සර’ වික්ටර් රත්නායක චරිතාපදානය කෘතිය කියවීමෙන් ගොඩනැඟුණු විශ්වාසය මතයි. මම මුලදී මේ කාර්යයට අත ගැසුවේ ටිකක් කම්මැළිකමින්. නමුත් ප්‍රේමකීර්ති පිළිබඳව තොරතුරු සොයාගෙන යාමේදී ඒ පිළිබඳව ගවේෂණය කිරීමේදී තමයි මට දැනුණේ මං මේ කරන්නේ කොයිතරම් නම් වටිනා වැඩක් ද කියලා. මේ පොත ලියලා අවසාන වෙද්දී මට දැනුණු දෙයක් තමයි ප්‍රේමකීර්ති කියන නාමයට අපේ රටේ තවමත් හොඳ තැනක් තිබෙන බව.ප්‍රේමකීර්ති ගැන තොරතුරු සෙවීමට ගීතනාත් ගත් වෙහෙස අපමණ ය. ඔහුට මේ කෘතිය සැබවින් ම අභියෝගයක් වූ හැඩ ය‍.“ඇත්තෙන් ම මේ පොත මට හරි අභියෝගයක්. ප්‍රේමකීර්ති කියන්නේ එක්කෙනෙකුට දෙන්නෙකුට අයිති කෙනෙක් නෙමෙයි. ඔහු මේ රටටම අයිති කෙනෙක්. ඔහු මේ රටේ පොදු වස්තුවක්.ඉතින් ඔහු පිළිබඳව ලියන තොරතුරු සියල්ල නිවැරැදි විය යුතු යි. ප්‍රේම් ලියූ ගුවන් විදුලි ගීතවල නාමාවලියක් මෙහි තියෙනවා. ඔහු ලියූ චිත්‍රපට ගීත සෙවීම අසීරු කටයුත්තක් වුණා. මම චිත්‍රපට අධ්‍යක්ෂවරු හමුවුණා... අවසානයේ දී චිත්‍රපට සියයක විතර දත්ත සොයා ගැනීමට ලැබුණා.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av14072714</link>
    <topic>බාලදක්ෂ ජම්බෝරියකදි මිසක් වෙන තැන්වල සින්දු කිව්වේ නෑ</topic>
    <author>අරුණි මුතුමලී</author>
    <content>බාලදක්ෂ ජම්බෝරියකදි මිසක් වෙන තැන්වල සින්දු කිව්වේ නෑදේශපාලනය තම ජීවිතය කරගත් අපේ දේශපාලනඥයන් අතරින් කැපී පෙනෙන චරිතයකි ඇමැති නිමල් සිරිපාල ද සිල්වා. ඌව පළාතෙන් කට ඇති පුතෙකු ලෙස බිහිවී මේ වන විට පාර්ලිමේන්තුවේ සභානායක ධූරය ද, ශ්‍රී ලංකා නිදහස් පක්ෂ‍යේ ජ්‍යෙෂ්ඨ උප සභාපතිධූරය ද හොබවන ඔහු, වාරි මාර්ග හා ජල සම්පත් කළමනාකරණ අමාත්‍යවරයා ලෙස ද ජනතා සේවයට කැප වී ඇත. එවන් කාර්යබහුල දේශපාලනයක නිරත වන අතරද කලාව වෙනුවෙන් සංවේදී වන නිමල් සිරිපාල ද සිල්වා ඇමැතිවරයාගේ කලාකාමී සිතිවිලි පිළිබඳ අපට හෙළි කළේ මෙස්ය.ඔබ කලාකරුවන් ලෙස හඳුන්වන්නේ කෙබඳු අයද?ඒ ගැන විවිධ අර්ථ කථන ශබ්ද කෝෂවල තිබෙනවා. නමුත් සමාජ සම්මතය අනුව ගත්තොත් සෞන්දර්යාත්මක කටයුතුවල නිරත වන, ඒවා ප්‍රගුණ කළ, ඒ සඳහා කැප වුණු, විශේෂිත පුද්ගලයන් කලාකරුවන් හැටියට හඳුන්වන්න පුළුවන්. හැබැයි හැමෝටම කලාකරුවන් වන්නත් බෑ.ඔබ යම් සෞන්දර්ය විෂයයක් හදාරා තිබෙනවාද?මම හිතාගෙන හිටියේ ඉංජිනේරුවෙක් වෙන්න. ඒත් දෛවය මාව නීතිඥයකු කරලා දේශපාලනඥයකු කළා. පාසල් මට්ටමේ දී හැරෙන්න මම වෙනම විෂයක් හැටියට සෞන්දර්ය විෂයන් හදාරලා නෑ. ඒත් 'මිහිර' වගේ පුවත් පත්වලට ලිපි ලියලා තිබෙනවා.මොන වගේ ලිපිද?'මිහිර' පත්තරේට ලීවේ විද්‍යා ලිපි. මම බදුල්ලෙන් ඇවිත් නාලන්දා විද්‍යාලයේ ඉගෙන ගනිද්දී වනාත මුල්ලේ තමයි බෝඩ් වෙලා හිටියේ. ඒ නිසා අපි පාඩම් කළේ පුස්තකාලේ. එහිදී මට ක්‍රිෂ්ණමුර්තිගේ දර්ශනය පිළිබඳ ලියැවුණු පොත් කියවන්න ලැබුණා. විද්‍ය‍ා අංශයෙන් ඉගෙන ගත්තත් අපේ සඟරාවට මම ලීවේ ඒ ගැන. මගේ ගුරුවරුන් පවා ඒ ගැන හොඳ කීවා. මට හරි ආඩම්බරයි. ඒ නිසා මම ක්‍රිෂ්ණමූර්ති සහ ඔහුගේ දර්ශනය කියා ලියූ ඒ වාර්ෂික සඟරාව තවමත් ළඟ තියාගෙන ඉන්නවා. ඒ වගේම බුද්ධදාස බෝධිනායක, තුසිත මලලසේකර වගේ අය එක්ව විද්‍යා සඟරාවක් කළා. මම එකේ සහාය සංස්කාරක. ඒ සඟරාවටත් මම ප්‍රබන්ධයක් කළා 'අඟහරු ලොවට ගිය සිංහලයෝ' කියලා. ඒ සඟරාවත් අදටත් මගේ ළඟ තිබෙනවා.ඔබ ලේඛනයට හිතැති නිසා පොත් එහෙමත් කියවනවා ඇති‍?ඔව්. ඒත් මම වැඩියෙන්ම පොත් කියෙව්වේ පාසල් යන කාලේ. අපේ තාත්තා දුෂ්කර පළාතක පාසලක විදුහල්පතිවරයෙක්. ‍කොයි තරම් දුෂ්කර වුණත් තාත්තා ඒ පුස්තකාලෙටත් පොත් ගෙනත් දැම්මා. ඒ ව‍ගේ පසුබිමක් තිබු නිසා 'මීනා', 'කැලෑ හඳ', 'කලි යුගය', 'යුගාන්තය' වගේම 'මඩොල් දූව', 'විලම්භීත' වගේ පොත් හරියට කියෙව්වා. ඒ කාලේ මම ආසම පොත 'ගොළු හදවත'.නව කතා විතරද කියෙව්වේ?නෑ. මම කොහොමත් වාමාංශික දේශපාලනයෙන් පන්නරය ලැබුව කෙනෙක්. අපි නාලන්දෙට යන කාලේ නැගෙනහිර ජර්මනියේ තානාපති කාර්යාලය එජාප රජයෙන් පිළිගත්තේ නෑ. නමුත් අපි ඒ සම්බන්ධයෙන් කටයුතු කළා, ජර්මන් භාෂා පන්තිවලට පවා සහභාගී වෙලා අපි වාමාංශික දේශපාලනයේ පන්නරය ලබා ගත්තා. හැබැයි ප්‍රායෝගිකව ක්‍රියාකාරී දේශපාලනය කළේ ශ්‍රී ලංකා නිදහස් පක්ෂයෙන්. ඒ නිසා අපි බණ්ඩාරනායක් මහතාගේ චරිතාපදානය, කාල් මාක්ස්, ලෙනින්, මාවෝ සේතුං වැනි අයගේ චරිත අධ්‍යයනය කළා. ඒවා අපේ හදවතට හුඟක් සමීප වුණා.චිත්‍රපට, නාට්‍ය, ගායනය, නර්තනය, චිත්‍ර වගේ දේවල් ජීවිතයට ළං කරන්නේම නැද්ද?ඇයි නැත්තෙ? ඉස්සර අපි ශත 55ට ගැලරියේ චිත්‍රපටි බැලුවා. මම 'සිංහබාහු', 'මනමේ', 'නරි බෑනා', 'හුණුවටයේ කතාව' වගේ නාට්‍ය නරඹලා තිබෙනවා. ‘හුණු වටයේ කතාවේ‘ හැදූ මවත් වැඩූ මවත් අතර ඝට්ඨනය පිළිබද ගැඹුරු ජීවන දර්ශනයක් තිබෙනවා.ශත 55 ට බැලුව චිත්‍රපට ගැනත් තිබෙන්නේ ඒ නාට්‍යවලට වගේම ඇගැයීමක්ද?ඔව්. හැබැයි මොකක්ද මන්දා මම ඉස්සර ඉඳන්ම වැඩියෙන් කැමැති දෙවැනි ලෝක යුද්ධයෙන් පසු ඒ යුද ජයග්‍රහණය ගැන ඒවායේ උපක්‍රම ගැන හැදුණු චිත්‍රපට බලන්න. ඒ වගේම 'සත් සමුදුර', 'පරසතු මල්', 'ධීවරයෝ', 'සිරි මැදුර' වගේ චිත්‍රපටවලට මම හරි කැමතියි.'ස්ලම් ඩෝග් මිලියනයර්' මම පිට රටදි නැරඹුවා. දැනුම කියන්නේ පාසල් , විශ්ව විද්‍යාල වගේ තැන්වලින් පමණක් ලැබෙන දෙයක් නොවේ කියන දෙය ඒ චිත්‍රපටයෙන් හොඳින් කියැවෙනවා. ඉන්දියානු සිනමාකරු සත්‍යජිත් රායිගේ චිත්‍රපටත් බොහොම ලස්සනයි.අර්ථවත්. ඒ වගේම 'මධුමතී' හින්දි චිත්‍රපටයට මම හරිම ආසයි. මොකද එයින් ඉන්දියානු කාන්තාවන්ගේ පතිවත හා ආත්ම ශක්තිය ගැන ගැඹූරු පණිවුඩයක් දෙනවා. එහි ගීතවලටත් මම හරිම කැමැතියි.ඒ කියන්නේ සංගීතයට ළැදියි?‍අපොයි ඔව්. අපි දේශපාලනඥයන් ‍හැටියට බදුල්ලේ ඉඳන් කොළඹට එද්දි රස විඳින්නේ එක එක නාළිකාවලින් ඇහෙන ගීත.ඒ කාලේ අපි කැමැති සීටී ප්‍රනාන්දුගේ 'මී අඹ වනයේ', ට්‍රිප් යද්දි 'සිරිපාදේ සම‍නොළ කන්ද පෙනේ' වගේ සින්දුවලට. නන්දා මාලනීයගේ දේශාභිමානී ගීත, ගුණදාස කපු‍ගේගේ 'දවසක් පැල නැති හේනේ', කරුණාරත්න දිවුල්ගනේගේ 'සුළඟ නුඹ වගේ' ගීත වගේම 'හුදෙකලා විරාමයේදි හමුවෙමුද ටිකක්' ගීතයත් මම හරි කැමැත්තෙන් අහනවා.ඒ වගේම මම බෙංගාලි ගීතවලටත් හරිම ආසයි. ළඟදිත් එංගලන්තයට ගිය වෙලාවක බෙංගාලි මිතුරකු සමඟ ඔවුන්ගේ සංගීත සැඳෑවක් නරඹන්න ගියා.එදා සහ අද අපේ රටේ සංගීතයේ වෙනස ගැන මොකද හිතන්නේ?ඒ වෙනසට අපි විරුද්ධ වෙලා වැඩක් නෑ. එක එක පුද්ගලයාගේ රස වින්දනය වෙනස්. ඒ නිසා අප‍ට ඒ ඒ අයගේ රස වින්දනයට සීමා දාන්න බැහැ.කලින් කලට පුද්ගලයාගේ වගේම සමාජයේ රස වින්දනය වෙනස් වෙනවා. එක කාලයකදී ප්‍රිය කරන දේවලට වඩා ප්‍රමුඛව වෙනත් දෙයක් තව කාලයකදී හදවත් තුළට එන්න පුළුවන්.ඔබ සින්දු කියන්නේ නැද්ද?මට ඉතිං හොඳ ඔපවත් කටහඬක් නෑනේ. ඒ නිසා ඔය ට්‍රිප් එකකදි, බාල දක්ෂ ජම්බෝරියකදි වගේ ඇරුණාම තනිවම සින්දු කියන්න ගියේ නෑ.ඒත් මගේ දුව ජාන විද්‍යාව පිළිබඳ මහාචාර්යවරියක් වුණාට නන්දා මාලනියගෙන් විශාරද විභාගය දක්වා සංගීතය හැදෑරුවා. ඒ වගේම කථකලි නර්තනයටත් දුව දක්ෂයි. නව දිල්ලියේ මහාරාෂ්ඨ ශිල්පායතනයෙන් ඇය නර්තනය ප්‍රගුණ කළා. මගේ බිරිඳට හොඳට සින්දු කියන්න පුළුවන් මම හිතන්නේ දුවට එන්න ඇත්තේ ඒ ආභාසය වෙන්න ඇති.පුංචි කාලේ වත් රගපාලා නැද්ද?නීති විද්‍යාලයේදි පසු කාලිනව පාර්ලිමේන්තු මන්ත්‍රීවරයකු වුණු අශෝක වඩිගමංගාව වගේ අය සමඟ සිංහල සංගමයේ නාට්‍යයක වතු කම්කරුවකුගේ පොඩි චරිතයක් කළා. එකේ වර්ජනයක ගීතමය ආකාරයට පිරිමි කියනවා 'අපි පොල් කඩන්නේ නෑ', එතකොට ගැහැනු කියනවා 'අපි ලෙලි තලන්නේ නෑ' ආදී වශයෙන්. ඒ තමයි රඟපෑම.වඩා බලවත් දේශපාලනයද? කලාවද?දේශපාලනය කියන්නේ මෙහෙයවීමේ බලය සමඟ යන ගමනක්. එයින් ලැබෙන් පන්නරයෙන් ජනතා ප්‍රශ්න විසඳන්න පුළුවන්.කලාව ඊට වඩා ජීවිතය හා බද්ධයි. සමහර විට දේශපාලනඥයෙක් පැය ගාණක් කතා කරලා තේරුම් කරවන්න බැරි දේ නාට්‍යයකින්, සින්දුවකින්, විනාඩි ගානෙන් කියන්න පුළුවන්. නමුත් ඒ දෙක ධාරා දෙකක්.දේශපාලනඥයන් කලාවත්, කලාකරුවන් දේශපාලනයත් කිරීම හොදඳ?ප්‍රජාතන්ත්‍රවාදී රටක ඕන කෙනෙකුට කැමැති දෙයක් තෝරගන්න නිදහස තිබිය යුතුයි. නමුත් මේ දෙගොල්ලන් භූමිකා වෙනස් කරද්දි ජනතාව බලනවා පුදගලයාගේ හැකියාව කුමක්ද කියලා. කලාකරුවකු දේශපාලනයට එද්දී ජනතාව තක්සේරුකර බලනවා ඔහුට හෝ ඇයට ඒ සඳහා හැකියාවක් තිබෙනවාද කියලා. අවසාන තීරණය ගන්නේ ජනතාව.සෞන්දර්යය, කලාව මිනිසකුට අත්‍යවශ්‍යද?හිනාව, කඳුළ, සතුට, දුක විඳින්න, විඳගන්න සමබර කරගන්න කලාව අත්‍යවශ්‍යයි. කලාවක් නැත්නම් ඒ මනුස්සයා රොබෝ කෙනෙක් වෙනවා‍නේ.ඔබ කලාකරුවෙක්ද?මැතිවරණ හයකින්ම විශිෂ්ටව ජය ගෙන තේරී පත් වුණේ මම දේශපාලන කලාව හොඳින් හැදෑරූ නිසා. ඒ නිසා මම දේශපාලන කලාවේ කලාකරුවෙක්.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av14072715</link>
    <topic>ජෝති ගැයූ අවසාන චිත්‍රපට ගීත මා ළඟ තිබෙනවා</topic>
    <author>ජෝජ් රොබ්සන් ද සිල්වා</author>
    <content>ජෝති ගැයූ අවසාන චිත්‍රපට ගීත මා ළඟ තිබෙනවා‘මෙල්රෝයි ධර්මරත්න’ කලාකරුවා අප වැඩි දෙනකු දන්නේ හඳුනන්නේ ‘ධර්මරත්න සහෝදරයෝ’ සංගීත කණ්ඩායමේ එක් සාමාජිකයකු මෙන්ම ජනප්‍රිය සංගීතඥයකු සහ ගී පද රචකයකු ලෙසින් ය. එහෙත් ඊට අමතරව නාට්‍යකරුවකු ද, පත්‍ර කලාවේදියකු, නවකතාකරුවකු ලෙසින් ද විෂය ක්ෂේත්‍ර ගණනාවක කටයුතු කර ඇති මෙල්රෝයිගේ කලා දිවියට හරියටම වසර 50 ක් දැන් සැපිරී ඇති අතර ඒ නිමිත්තෙන් අද(27) සවස 3.00 ට කෝට්ටේ ශාන්ත තෝමස් මුනිඳුන්ගේ දෙව් මැදුරේ ජුබිලි ශාලාවේදී ඔහු ලියූ නවතම නවකතාව වන ‘පව් සහ පින්’ එළිදැක්වීමට නියමිතය. මෙල්රෝයි දශක පහක් සපිරුණු සිය සෞන්දර්ය චාරිකාව පිළිබඳ අප සමඟ කළ කතාබහකි මේ.“මගේ කලා දිවියට අවුරුදු 50 ක් පිරීම සමරමින් මා ලියූ නවකතා පොතක් (පව් සහ පින්) එළිදක්වන්න යොදා ගත්තේ මා තුළ ජීවත් වන ලේඛකයාට විශේෂත්වයක් කරන්නයි. මා තුළ සිටින සංගීත නිර්මාණකරුවා වෙනුවෙන් ඕනෑ තරම් අවස්ථා ලැබී තිබෙනවා. ඒත් ලේඛකයා සැඟවී ඉන්නවා වගේනේ. ඉතින් වෙනසකුත් සමඟ මෙම සමරු උත්සවය ලේඛකයාව ප්‍රමුඛ කරගෙන පවත්වනවා. මෙහි ප්‍රධාන දේශනය ආචාර්ය එඩ්වින් ආරියදාස සූරීන් විසින් පවත්වනු ලබන අතර ප්‍රධාන ආරාධිතයා වන්නේ ප්‍රවීණ ගායිකා විශාරද නන්දා මාලිනියයි. “මගේ ලේඛන කලා දිවියට මුලින්ම අතහිත දුන් ආරියරත්න කහවිට මහත්මයාගේ 20 වැනි අනුස්මරණයත් යෙදී තිබෙන්නේ මේ මාසයේමයි. මම මේ සැමරුමට විශේෂයෙන් කහවිට මහත්මියටත් ආරාධනා කරනවා.“මගේ කලා ජීවිතේ මුලින්ම ඇරැඹුණේ 1964 පෙබරවාරි මාසේදී කියා තමයි මම විශ්වාස කරන්නේ. හැබැයි ඒ ලේඛකයකු ලෙසයි. එවකට පළ වූ ආරියරත්න කහවිට මහත්මයා කර්තෘ ධූරය දැරූ ‘කලා’ සඟරාවේ තමයි මුල්ම ලිපිය (අක්කේ ඇයි මට අවසර) පළ වුණේ. එතැනින් පටන් ගත්ත මගේ ප්‍රසිද්ධ කලා ජීවිතයට ගෙවී ගිය මේ අවුරුදු පනහක කාලය පුරාම මං ලේඛන කලාව නොකඩවා කරගෙන ආවා. ඒ නිසාමයි මගේ කලා දිවියට අවුරුදු 50 ක් සැපිරීමේ මෙම සැමරුමේදී මා ලියූ අලුත්ම නවකතාව දොරට වැඩීම කරන්න සිතුවේ. ලේඛන කලාව මං ඉතා ආසාවෙන් නියැළෙන ක්ෂේත්‍රයක්.”. එහෙත් මෙල්රෝයි ධර්මරත්න කියූ පමණින් මේ රටේ වැඩි දෙනකු හට සිහිපත් වෙන්නේ සංගීත ක්ෂේත්‍රයේ මෙල්රෝයි ධර්මරත්නව නොවේ ද...?“ඔව්. දෙවනුව සංගීත ක්ෂේත්‍රයට යොමු වුණත් ඉන් වැඩි ජනප්‍රියත්වයක් හිමි වුණා. කොහොම හරි ඇතැම් අය හිතාගෙන ඉන්නේ තවමත් සංගීතඥ මෙල්රෝයි කියන්නෙයි ලේඛක මෙල්රෝයි කියන්නෙයි දෙදෙනකුට කියලයි. නිදහස් මාධ්‍යවේදියකු ලෙස මම මේ රටේ ජාතික, කාන්තා, ළමා, සිනමා කලා පත්‍ර සඟරා රැසකටම ලිපි, නවකතා, චිත්‍රකතා ලියා තිබෙනවා. ඒවා අතර ලෙස්ටර් ජේම්ස් පීරිස්, සුමිත්‍රා පීරිස්, ගාමිණී ෆොන්සේකා වැනි දැවැන්තයින් සමඟ සාකච්ඡා කර සකස් කළ ලිපි, විජය කුමාරතුංගගේ ජීවිත කතාව ඇසුරෙන් මා ලියූ ‘පහන් තරුව’ නවකතාව, (විජය මගේ පාසල් මිතුරෙක්ව උන්නානේ යයි සිහිපත් කරමින් ද) ආදිය විශේෂයි කියා මං හිතනවා.. නවකතාකරුවකු ලෙසින් ඔබ ආ මාවත...?මුද්‍රණයෙන් පළ කළ මගේ පළමු නවකතාව වන ‘මළවුන්ගේ කතාවක්’ පළ වූවේ 1971 දීයි. හැබැයි මෙය ඊට ඉහත 1970 දී ‘මායා’ නමින් මමම කරපු නාට්‍යයක්. එහි විශේෂත්වයක් වුණේ මේ තමයි ලංකාවේ ප්‍රථම වරට එකම නළුවෙක් පමණක් රඟපෑ නාට්‍යය. ඉන්පසු පුවත්පත් වලට කොටස් වශයෙන් නවකතා කීපයක්ම ලිව්වා. මගේ දෙවැනි නවකතාව ‘පරෙවි ධේනුව’ මං පළ කෙරුවේ පළමු පොත පළ කරලා අවුරුදු විසි පහකට පසුව 1997 දී. එයින් පසු මා ලියූ ‘සස්වාමික හා අස්වාමික’ (1999) - ‘ආදර දෙවොල’ (2002) - ‘විනීතා රතීශා’ සහ ‘ප්‍රේමය වෙරය’ (2005) නවකතා පළ වුණා. ආර්. කේ. නාරායන්ගේ Dark room ඇසුරෙන් මා ලියූ ‘සඳ බැස ගියා’ (2005) මගේ පළමු පරිවර්තනයයි. 2013 දී ආගමික නැඹුරුවක් ඇති සාර සංග්‍රහයක් ලෙස මා ලියූ ‘සිතුවිලි’ පළ කළා. මගේ මේ හැම කෘතියකටම වාගේ හොඳ පාඨක ප්‍රතිචාර ලැබුණා.. ඔබේ නවකතා කීපයක්ම චිත්‍රපට සහ ටෙලි නාට්‍ය බවට පත් වුණා නේද...?මගේ ‘මළවුන‍්ගේ කතාවක්’ නවකතාව ඇසුරෙන් තමයි ‘කවුළුව’ චිත්‍රපටය හැදුවේ. තව ‘පතිනි’ චිත්‍රපටයටත් එම නවකතාව දායක වුණා. ‘සඳ නැති ලොව’ ටෙලි නාට්‍යයේ කතාව මගේ ‘පරෙවි ධේනුව’ නවකතාවයි. මගේ ‘සස්වාමික හා අස්වාමික’ නවකතාව ඇසුරෙන් ‘සඳ සාවිය’ නමින් ටෙලි නාට්‍යයක් තැනුවත් එය පිටරටවල විකාශය කෙරුණත් ලංකාවේ විකාශය කෙරුණේ නැහැ.. වේදිකා නාට්‍ය කලාවට ඔබේ ඇති සම්බන්ධය කුමක් ද...?මා නිර්මාණය කළ ප්‍රසිද්ධ නාට්‍යයක් තමයි ‘සිවිල් යුද්දේ’ කියන නාට්‍යය. පසුව මා ‘සාතන්’ නමින් කළ නාට්‍යය 1987 සාම නාට්‍ය උලෙළේ දී පූර්ව අවසාන වටයට තේරුණා. 1977 දී දීප ව්‍යාප්ත කෙටි නාට්‍ය තරගයෙන් මගේ ‘සත් ගුණවත්’ නාට්‍ය හොඳම නිෂ්පාදනය. හොඳම නළුවා, හොඳම වෙස් ගැන්වීම සම්මාන තුන දිනුවා. ඊට පස්සේ මා අනුවර්තනය කළ දයාරත්න රටගෙදරගේ ‘ගරු ලිසී’ නාට්‍ය දර්ශන වාර සියයකට වඩා ප්‍රදර්ශනය කළා.”. ‘මෙල්රෝයි ධර්මරත්න’ නම් සංගීතඥයාගේ මතුවීම සිදු වුණේ කෙසේ ද...?“කොටහේනේ ශාන්ත ලුසියා දෙව් මැදුරේ ගීතිකා කණ්ඩායම ඔස්සේ තමයි මා තුළ සංගීතඥයකු මතුවීම ආරම්භ වුණේ. 1967 දී මගේ සහෝදරයන් වන ක්‍රිස්ටි, මැක්ස්වල් හා රොනල්ඩ් සමඟ ‘ධර්මරත්න සහෝදරයෝ’ සංගීත කණ්ඩායම පිහිටුවා ගැනීමත් මේ මතුවීමේදී විශේෂයක් වුණා. අපි ගායනා කළ ‘වැස්ස වහිනවා’ - ‘පුංචි හුරතලා’ - ‘කඳුකරේ’ - ‘නොණ්ඩි කිරා’ - ‘වාසිටි කෙල්ලෝ’ - ‘කලකට පෙර ඒ බෙත්ලෙහෙමේ’ - ‘රාජ කුමාරි’ වැනි ගීතත් මගේ සහෝදරියගේ දියණිය ශිරෝමී ප්‍රනාන්දු ගායනා කළ ‘අම්මා පෙම්බර අම්මා’ - ‘කොන්ද නමාගෙන’ - ‘සකල බුජං’ වැනි ළමා ගීතත් ජනප්‍රිය වීම මගේ මතුවීමට බෙහෙවින්ම ඉවහල් වුණා. මොකද එම ගීතවල පද රචනා සහ තනු නිර්මාණ කළේ මා නිසා. ඒ සමඟම මට එච්. ආර්. ජෝතිපාල වෙනුවෙන් ගී තනු නිර්මාණය කිරීමට සුවිශේෂ අවස්ථාවක් ලැබුණා. ජෝති ගායනා කළ ‘ඔබ නිදන්න’ - ‘ගංගාවයි මහ මුහුදයි’ - ‘දුරකතනයකින්’ - ‘බලන්න ආවේ’ - ‘මල් එතනෝ’ - ‘මලින් පිරී ගිය විසල් වනේ’ සහ ‘ආයුබෝවන් සයොනාරා’ වැනි ගීත තවදුරටත් මාව සංගීතඥයකු ලෙස අපේ සංගීත ක්ෂේත්‍රයේ මතු කළා. ‘ආයුබෝවන් සයොනාරා’ ගීතයේ පද රචනය කළේත් ම'විසින්මයි.”. ඔබ නිර්මාණය කළ වෙනත් ජනප්‍රිය ගීත මොනවා ද...?මා පද රචනා කළ ගීත අතර ආචාර්ය වික්ටර් රත්නායක සමඟ ‘දුර ඈත අතීතේ’ - ‘සුළ‍ඟේ සෙලවෙන නා දල්ලයි’ - ජේ. ඒ. මිල්ටන් පෙරේරා ගැයූ ‘වෙහෙසට සෙවණක් දුන්න ගසේ’ - ටී. එම්. ජයරත්න ගයන ‘සීලවතී’ - සුජාතා අත්තනායක ගයන ‘අහස ගෑවෙන සිතු විමනේ’ - රාජ් සෙනෙවිරත්න ගයන ‘මල් මී වසන්තේ’ සමන් ද සිල්වා සමඟ උපාලි පෙරේරා ගයන ‘සුරූපී විරූපී’ - ඩෙස්මන් ද සිල්වා ගයන ‘කොමලි පණේ’ සහ ‘කරාටේ ශූරයා’ ගීතත්, මා තනු නිර්මාණය කර ජනප්‍රිය වූ ගීත අතර ‘සුළං රැල්ල ලෙස හමා එමී’ (පිලික්ස් ඇන්ටන්) - ‘එගොඩ ගොඩේ මල් නෙළනා මල් එතනෝ’ (පෝල් ප්‍රනාන්දු) - ‘මේ මැයි ගහ යට දවසක් දා’ සහ ‘රන්මුදු රන්මුදු’ (මිල්ටන් මල්ලවආරච්චි) වැනි ගීතත් තියෙනවා. මේ හැම ගීතයකටම එදා මෙන්ම අදත් ගීත රසිකයන්ගේ ආදරය හිමි වී තිබීම ලොකු සතුටක්.”. ඔබ සංගීත අධ්‍යක්ෂණයෙන් දායක වූවේ ‘පතිනි’ සහ ‘වෙස් වළා ගත් තරුණිය’ යන චිත්‍රපට දෙක සඳහා පමණයි. එහෙත් තිරගත නොවුණු එම චිත්‍රපට දෙකම අපේ සංගීත ක්ෂේත්‍රයට විශේෂිත වූ ගීත දෙකක් එක් කළා නේද...?“ඔව්. ‘පතිනි’ චිත්‍රපටයේදී කලාසූරි ලතා වල්පොල සමඟ මිල්ටන් මල්ලවආරච්චි පළමු වරට යුග ගීතයක් (කුලරත්න ආරියවංශ ලියූ “සඳුන් අඳුන් නඳුන් දනව්වක”) ගායනා කිරීමත් ‘වෙස් වළා ගත් තරුණිය’ චිත්‍රපටයේ එච්. ආර්. ජෝතිපාල ගායනා කළ අවසාන යුග ගීතය (ජෝර්ජ් ලෙස්ලි රණසිංහ ලියූ “අඳුරු ලොවට හිරු උදාවෙලා” / ලතා සමඟ) ඇතුළත් වීමත්, ජෝති ප්‍රථම වතාවටත් අවසාන වතාවටත් නිළියක් (අනෝජා වීරසිංහ) වෙනුවෙන් ගැයූ ඔහුගේ අවසාන චිත්‍රපට පසුබිම් ගීතය (ශ්‍රී නිහාල් ජයසිංහ ලියූ “මිනිස් ගුණය පාදා රුවන් විමන් සාදා”) ඇතුළත් වීමත් විශේෂයක් කියා මං හිතනවා. මේ ගීත අදත් මා සතුව සුරක්ෂිතව තිබෙනවා.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av14072716</link>
    <topic>සයිගාල්ගේ පැසසුමට ලක්වූ ගායක තරුව මොහමඩ් රාෆි</topic>
    <author>හැරී විමලසේන</author>
    <content>සයිගාල්ගේ පැසසුමට ලක්වූ ගායක තරුව මොහමඩ් රාෆිභාරතයේ මහා ගායන ශිල්පි මොහමඩ් රාෆි අපෙන් වියෝ වූයේ 1980 ජූලි 31 දින දීය. ලාහෝර්හි සිටි ගුලාම් අලි ඛාන් නම් මහා සංගීතඥයාණන්ගේ වැඩිමහල් සොහොයුරු බරකත් අලි ඛාන් තුමා වෙතින් රාෆි ශාස්ත්‍රීය සංගීතය උගත්තේ වයස අවු. 12 දීය. අබ්දුල් වගීඩ් ඛාන් සහ පණ්ඩිත් ජීවන් ලාල් මිතු යන සංගීතඥයන් ගෙන් ද ඔහු සංගීතය උගත්තේය.ලාහෝර් ගුවන් විදුලියේ ගසල් ගායනයක් ඉදිරිපත් කිරීමට රාෆිට අවස්ථාව ලැබුණේ වයස අවු. 14 දීය. එවකට ඔහුගේ ජනප්‍රිය ගායකයාව සිටියේ කේ. එල්. සයිගාල් ය. රාෆි වරක් සයිගාල් ගේ ගීත ප්‍රසංගයක් පැවැත්වීමට කටයුතු සූදානම් කළේය. ප්‍රසංගය ආරම්භ කිරීමට ඔන්න මෙන්න කියා තිබියදී ශබ්ද විකාශන යන්ත්‍ර ක්‍රියා විරහිතව ගියේය. ශාලාවේ රැස්ව සිටි පිරිස මහත් නොසන්සුන්තාවකට පත්ව සිටින බැව් දැනගත් රාෆිගේ සහෝදරයා රාෆිව වහා වේදිකාවට කැඳවාගෙන ගොස් තමන් දන්නා ගීත කිහිපයක් ගායනා කරන ලෙස ඔහුට දන්වා සිටියේය. රාෆි ද ජනතා අත්පොළසන් මැද තම ගීත ගායනය ඉදිරිපත් කළේය. ශබ්ද විකාශන යන්ත්‍රය නැවත ක්‍රියාත්මක කළ පසුව ද ඔහු තම ගීත ගායනය නැවැත්වූයේ නැත්තේ ජනතාව ඒ තරමට ඔහුගේ ගායනයට වශීව සිටි බැවිනි. මේ අතර වේදිකාවට පැමිණි සයිගාල්, රාෆිගේ ගායනා විලාසය ගැන මහත් ප්‍රීතියට පත්ව “පුතා ඔබ කවදාහරි මහා ගායකයෙක් වෙන එක ඒකාන්තයි” කියමින් ඔහුට සුබ පැතීය. සයිගාල් සමඟ ගීයක් ගැයීමේ රාෆිගේ සිහිනය සැබෑ වූයේ 1946 තිරගත වූ නෞෂාඩ් අලි සංගීතය සැපයූ ‘ෂහජෙහාන්’ චිත්‍රපටයෙනි.චිත්‍රපට පසුබිම් ගායකයකු ලෙස ඔහු මුලින්ම ගීයක් ගායනා කළේ ඔහුට වයස අවු. 16 දී එනම් 1941 පෙබ. 28 දාය. සංගීත අධ්‍යක්ෂ ශ්‍යාම් සුන්දර් සංගීතය සැපයු ‘ගුල් බාලෝච්’ නම් පන්ජාබ් චිත්‍රපටය සඳහා ගායිකා සීනත් බේගම් සමඟය.හින්දි චිත්‍රපට පසුබිම් ගායකයකු වීමේ සිහිනය ඔහු සැබෑ කරගත්තේ මහා සංගීතඥ නෞෂාඩ් අලි මුණ ගැසීමෙන් පසුවය. ඒ ‘පැහෙලේ ආප්’ චිත්‍රපටය සඳහා සමූහ ගීයක් ගායනා කිරීමෙනි. රාෆි 1941 සිට 1980 දක්වා අවුරුදු 40 ක කාලය තුළ චිත්‍රපට ගී ඇතුළුව ගීත 4973 ක් ගයා ඇත. විවිධ භාෂා 12 කින් ඔහු ගීත ගායනා කළේය.නෞෂාඩ් හා ගීත රචක ශකිල් බදායුනි සහ රාෆි සුසංයෝගයෙන් බිහිවූ කන්කලු ගී රැගත් ෂබාබ්, දුලාරි, ඩීඩාර්, අමර්, මෝගල් ඊ අසාම්, කොහිනූර්, ගංගා ජමුනා, ලීඩර්, මෙහෙබුබ්, පල්කි, සංග්ග්‍රාෂ් අති සාර්ථක චිත්‍රපට වේ. ‘සාස් ඕර් ආවාස්’ චිත්‍රපටයේ ගීත ද අතිශයින් ජනප්‍රියත්වයට පත් වූයේය.රාෆි රෝගාතුර වීමෙන් පසු වෛද්‍යවරුන් කණ්ඩායමක් මෙම ලෝක පූජිත අසාහය ගායකයාණන් ගේ ජීවිතය බේරා ගැනීමට මහත් සටනක යෙදී සිටියහ. 1980 ජූලි 31 දා රාත්‍රී 10.10 ට ඔහු භාරතයේ පමණක් නොව ඔහුගේ ගායනයෙන් මුසපත් වූ ලෝකවාසී සංගීත ලෝලී ජනතාවගෙන් සදහටම සමුගත්තේය. එහෙත් මෙම සදාදරණීය අසහාය ගායකයාණන්ගේ මිහිරි හඬ තවමත් රසික සිත් සතන්හි නිරතුරුවම දෝංකාරය වෙමින් පවතිනු ඇත.හැරී විමලසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av14072717</link>
    <topic>කේමදාස මාස්ටර්ට ප්‍රතිකාර කිරීම මා ලැබූ භාග්‍යයක්</topic>
    <author>ගාමිණී සුසන්ත</author>
    <content>කේමදාස මාස්ටර්ට ප්‍රතිකාර කිරීම මා ලැබූ භාග්‍යයක්මාතර කැකණදුර නම් සුන්දර ගමේ ඉපදුණු ඔහු පුංචි අවදිය ගත කළේ ගහ‍කොළ, ඇළදොළ, වෙල්යාය ඇසුරු කරමිනි. ඔහුගේ මවත් පියාත් දෙදෙනාම පාසල් ගුරුවරු වුවද කුඹුරු වැඩ කරන කාලයේදී සුළු වැඩක හෝ යෙදෙන්නට තම පියාත් සමඟ කුඹුරට යන්නට ඔහු දැක්වූයේ දැඩි ආශාවකි. ගමේ යහළුවන් සමඟ නිතර සෙල්ලම් කළ ඔහු විටෙක ඇළට බැස හබරල කොළ වලට මාළු ඇල්ලුවේය, දිය බුං ගසා නෑවේය. තවත් දිනෙක, කුරුලු කූඩුවල තිබුණු කුරුලු බිත්තර කලිසම් සාක්කුවේ දමා ගෙන ගෙදර පැමිණ අම්මාගෙන් හොඳ හැටි බැනුම් ද ඇසුවේය. ඔහු වඩාත් ප්‍රිය කළේ වෙල්යායේ ගොයම් කැපූ විට ඉපනැලි අතර දුවමින් සරුංගල් යවන්නටය. කොළඹින් ඉතා ඈත සුන්දර ගමක සුන්දර ළමා කාලයක් ගත කළ ඔහු අද රටම හඳුනන වකුගඩු රෝග පිළිබඳ විශේෂඥ වෛද්‍යවරයෙකි. රටට ඉතා වැඩදායී පුද්ගලයෙකි. ඔහු වකුගඩු රෝග පිළිබඳ විශේෂඥ වෛද්‍ය අනුර ප්‍රියන්ත හේවාගීගන මහතාය. අද “ඉසිවර වරුණ” විශේෂාංගයට අප කැඳවා ගත්තේ ඔහුය.“මම පළමුවැනි ශ්‍රේණියට ගියේ කැකුණදුර ගමේ ශ්‍රී සද්ධාතිස්ස කනිෂ්ඨ විද්‍යාලයට. දෙවැනි ශ්‍රේණියේ ඉඳල තමයි මාතර සාන්ත ක්ෂේවියර් විද්‍යාලයට ගියේ. මට ඉන්නෙ මල්ලිල දෙන්නයි, එක නංගි කෙනෙකුයි. ඉතාම සුන්දර ළමා කාලයක් තමයි මම ගමේ ගත කළේ. ඒ අතීතය මතක් කරන්නත් හරිම ආසයි. පාසලේදි අධ්‍යාපනයට වගේම විෂය බාහිර ක්‍රියාකාරකම් රැසකම මම නිරත වුණා.කලාකටයුතුවලට පාසලේදි විශේෂයෙන් යොමු නොවුණත් පාසලෙන් පැවැත්වුණු චිත්‍ර තරගවලට මම චිත්‍ර ඉදිරිපත් කළා. ශංකර් චිත්‍ර තරගයටත් චිත්‍ර ඉදිරිපත් කරල ජයග්‍රහණ ලබාගෙන තියෙනවා.”ක්‍රිකට් ක්‍රීඩක සනත් ජයසූරිය ඉගෙන ගන්තෙ මගෙ මල්ලිගෙ පන්තියෙ. මට සනත්ව හොඳට මතකයි. සෑම සඳුදා දවසකම සනත්ගේ නම පාසලේ ප්‍රධාන රැස්වීමේදී කියවෙනවා. “ඒ සතිඅන්තයේ තිබුණු ක්‍රිකට් මැච් එකකදී සනත් ලකුණු විශාල ගණනක් සහ විකට් කීපයක්ම ගත්තා කියන ආරංචියත් එක්කයි.”“මගේ ජීවිතය හැඩ ගස්සවා ගන්න දහම් පාසල් අධ්‍යාපනය මට ගොඩක් උපකාර වුණා. දහම් පාසලේදි නාට්‍ය කීපයකම රඟපාලා තියෙනවා. ඒ හැරෙන්න ප්‍රසිද්ධ වේදිකාවේ රඟපාන්න මම යොමු වුණේ නෑ.”“උසස් පෙළ සමත්වෙලා මම ඇතුළත් වුණේ ගාල්ල කරාපිටිය වෛද්‍ය විද්‍යාලයට. වෛද්‍ය විද්‍යාලයේ ගත කළ කාලය හරිම සුන්දරයි. එක අවුරුද්දක විශ්ව විද්‍යාලයේ නාට්‍ය තරගයක් තිබුණා. ඒකට අපේ බැජ් එකෙනුත් නාට්‍යයක් ඉදිරිපත් කළා. එහි මමත් රඟපෑවා. ඒ නාට්‍ය තරගය විනිශ්චය කරන්න ඇවිත් හිටියා ප්‍රවීණ කලාකරුවකු වන රත්න ශ්‍රී විජේසිංහයන්. නාට්‍ය තරගය අවසානයේදී රත්න ශ්‍රී මහත්මය මගේ රංගනය ගැන ප්‍රසාදයෙන් කතා කළා මට මතකයි.”“විශ්ව විද්‍යාලය වහල තිබුණු කාලෙදි අපි අශෝක හඳගමගේ ‘හෙණ’ වේදිකා නාට්‍යයත් “සංකල්පනා” නමින් සංගීත ප්‍රසංගයකුත් සංවිධානය කළා මට මතකයි. ඒ ප්‍රසංගයේ ගීත ගායනා කළේ දීපිකා ප්‍රියදර්ශනී, සුනිල් එදිරිසිංහ, ගුණදාස කපුගේ වැනි ප්‍රවීණයන්.”“මගේ බිරිය ලලනි බියන්විල. ඇය මාත් එක්ක ඉගෙන ගත්ත වෛද්‍යවරයකුගේ නැගණිය. මට ඉන්නෙ පුතාලම දෙන්නෙක්. එක පුතෙක් හත වසරේ. අනෙක් පුතා හතර වසරේ.“වෛද්‍යවරයෙක් වීම ගැන මට දැනෙන්නේ විශාල සතුටක්. මේක මම පුංචි කාලෙ ඉඳලම බලාපොරොත්තු වුණු දෙයක්. රෝහලේ වැඩ වැඩිවුණු දවසට තරමක් වෙහෙසක් දැනුණත් ම‍ගේ ප්‍රතිකාරවලින් සුවපත් වුණු රෝගීන් දකින විට මට විශාල සතුටක් දැනෙනවා. දවසේ වැඩ ඉවරවෙලා නිවෙසට ගියාම විශාල තෘප්තියක් දැනෙනවා. බෞද්ධයෙක් හැටියට මම පුනර්භවය විශ්වාස කරන කෙනෙක්. මම වෛද්‍යවරයෙක් වුණේ මේ ආත්මයේ ඉපදිලා ලබාගත් හැකියාවකින් නෙමෙයි. ඒක සාංසාරික පුරුද්දක් හැටියට මට ලැබුණු දෙයක් කියලයි මම විශ්වාස කරන්නේ.”“පුංචි අවධියේ ඉඳලම මම ආගමට ළැදියි. ඒ කාලෙ පසළොස්වක පෝයට මම සිල් සමාදන් වෙනවා. දැන් මේ අවිවේකී ජීවිතය ගෙවන විට ආගම දහමේ අගය වඩාත් හොඳින් දැනෙනවා.”“පුංචි විවේකයක් ලැබුණාම හිස සැහැල්ලු කරගන්න සංගීතයට සවන්දීම, කියවීම වැනි දේවල් කරනවා. නිසදැස් ලියන්න මට තරමක හැකියාවක් තියෙනවා. විශ්ව විද්‍යාලයේ ඉන්න විට මම ‘රාවය’ පුවත්පත්වලට නිර්මාණ ඉදිරිපත් කරල ඒව පළ වෙලා තියෙනවා. නන්දා මාලිනිගේ අමරදේවයන්ගේ ගීත තමයි මම අහන්න වඩාත් කැමැති. අමරදේවයන්ගේ “පාළොස්වක සඳ පායනු වැන්නේ...” ගීතයට මගේ දැඩි ඇල්මක් තියෙනවා.”ඒ වගේම ඉඩ ලැබුණු වෙලාවට චිත්‍රපට නැරඹීම මගේ ප්‍රියතම විනෝදාංශයක්. මෑතදී තිරගත වුණු ‘සිරි දළදා ගමනය’, ‘මහින්දාගමනය’ වගේ චිත්‍රපට අපි නැරඹුවා. මම මෙතෙක් නරඹා ඇති චිත්‍රපට අතරින් ජයන්ත චන්ද්‍රසිරි අධ්‍යක්ෂණය කළ “ගරිල්ලා මාකටින්” චිත්‍රපටය මගේ සිතේ තාම ඇඳිල තියෙනවා. “ගරිල්ලා මාකටින්” චිත්‍රපටය සංගීතවත් කළේ කේමදාස මාස්ටර්. කේමදාස මාස්ටර්ගේ වකුගඩු රෝගයට ශ්‍රී ජයවර්ධනපුර රෝහලේදීත් මහනුවර රෝහලේදීත් ප්‍රතිකාර කිරීමේ අවස්ථාව මට ලැබුණා. ඒ දවස්වල තමයි කේමදාස මාස්ටර් මට ‘ගරිල්ලා මාකටින්’ චිත්‍රපටයේ ආරාධිත දර්ශනයක් නරඹන්න පාස් එකක් දුන්නේ. එයින් තමයි මම චිත්‍රපටය නැරඹුවේ. කේමදාස මාස්ටර් වැනි ලංකාවේ සංගීත ක්ෂේත්‍රයේ දැවැන්තයකුට ප්‍රතිකාර කරන්න ලැබීම ගැන මට සතුටක් දැනෙනවා. ඒ කාලය තුළ මට ඔහුව ළඟින් ඇසුරු කරන්න ලැබුණා. එහිදී මම ඔහුගෙන් බොහෝ දේවල් ඉගෙන ගත්තා. අවංකව, නිහතමානීව හැසිරෙන්නේ කොහොමද, සමාජයේ මිනිසුන් එක්ක ගනුදෙනු කරන්නේ කොහොමද කියලත් මම ඔහුගෙන් ඉගෙන ගත්තා. සංගීතය පිළිබඳව විශේෂ හැකියාවක් දැනුමක් මට නොතිබුණාට හොඳ සංගීතය රස විඳීමේ හැකියාවක් මට තියෙනවා.”ගාමිණී සුසන්තඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=av14072718</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWSමේ දිනවල ඉන්දියාවේ ප්‍රසිද්ධ ස්ථාන කිහිපයක ‘මේරි කොම්’ නම් වූ අලුත්ම චිත්‍රපටයේ පෝස්ටරය ප්‍රදර්ශනය කෙරෙනවා. එහි තිබෙන ඡායාරූපයේ සිටින්නේ කවුරුන්දැයි බොහෝ දෙනෙකුට එක්වරම හඳුනාගන්නට හැකිවුණේ නැහැ. බොක්සිං ක්‍රීඩිකාවක ලෙස එක්තරා අවස්ථාවක් නිරූපණය කරමින් එහි පෙනී සිටින්නේ ප්‍රියංකා චොප්රායි.ඉන්දීය ජාතික තරුණියක වන ඔලිම්පික් පදක්කම්ලාභී මේරි කොම් ගේ ජීවිතය ඇසුරින් නිර්මාණය වී ඇති මේ චිත්‍රපටයේ ඇගේ චරිතය රඟන්නේ ප්‍රියංකායි.මේරි කොම්ගේ චරිතය රඟපෑමට පෙර ප්‍රියංකා මේ ක්‍රීඩිකාව උපන් ගම වන මනිපූර් වෙත ගොස් ඇගේ ජීවන අත්දැකීම් අධ්‍යයනය කළා. ඒ විතරක් නොවෙයි. බොක්සිං ක්‍රීඩාව දින 10ක් තිස්සේ පුහුණු වුණා. චිත්‍රපටයේ පෝස්ටරයේ සිටින ප්‍රියංකාගේ උරහිස් සහ දෑත් කිසිසේත්ම සියුමැලි නැහැ. ඒවා සැබැවින්ම බොක්සිං ක්‍රීඩකයෙකුගේ මාං‍ශපේශිවලට සමානයි. මෑතකදී ප්‍රියංකා මුම්බායි හි පැවැත්වුණු උත්සවයකට සහභාගි වුණා.එතැන සිටි බොහෝ දෙනා ඈ දෙස උනන්දුවෙන් බැලුවේ පෝස්ටරයේ දකින්නට තිබූ රළු, හැඩිදැඩි දෑත් සහ උරහිස් සැබැවින්ම බලන්නයි. ඒත් එවැන්නක් ඇ‍ෙගන් පෙනෙන්න තිබුණේ නම් නැහැ! ඒ ගැන විමසූ අයට ප්‍රියංකා කීවේ අවුරුදු දෙකක් තිස්සේ චරිතයට අදාළව ව්‍යායාම් කළ නිසා තමන්ට එවැනි සිරුරක් හදාගන්නට හැකිවුණාය කියලයි.‘මේරි කොම්’ චිත්‍රපටයේ රූගත කිරීම් ඇරඹුණේ 2013 ජූනි 17දායි. ඒ දිනවල ප්‍රියංකාගේ ආදරණීය පියාණන් ජීවත්ව සිටියා. ඔහු වරින් වර රෝගාතුර වීම නිසා චිත්‍රපටයේ රූගත කිරීම් කිහිප වතාවක්ම නවතා දමන්න සිදුවුණා.මේ චිත්‍රපටය වෙනුවෙන් ප්‍රියංකා දැඩි කැපවීමක් කර තිබෙනවා. එක් අවස්ථාවක තවත් නළුවෙකු සමඟ ‍ෙබාක්සිං ක්‍රීඩාවේ යෙදී සිටින රංගනයක් ඉදිරිපත් කරද්දී ප්‍රියංකා බිම ඇදවැටිලා. තවත් අවස්ථාවකදී ප්‍රතිවාදියාගේ පහරක් නිසා ඇගේ මුහුණ තුවාල වී තිබෙනවා. එහි කැළල අර ‍පෝස්ටරයේත් දකින්න තිබෙනවා.කවුරුත් නිතර ඇසූ ප්‍රශ්න දෙක තුනකට උත්තර නොදී කට්ටි පනිමින් සිටි රාණි මුඛර්ජි නම් වූ සුපිරි තරුව පසුගියදා ඒ ප්‍රශ්නවලට උත්තර දුන්නා. බොහෝ දෙනා ඇගෙන් විමසුවේ ඇය සහ චිත්‍රපට අධ්‍යක්ෂ ආදිත්‍ය චොප්රා අතර පැවැති පෙම් සබඳතාව සහ ඔවුන් දෙදෙනාගේ විවාහය ගැනයි. දැන් ඒ වගතුග හංගන්න ඕනෙ නැහැ. ආදිත්‍ය - රාණි දැන් විවාහ වෙලා. ඒ නිසයි රාණි ඇගේ පෙම් කතාවත් විවාහය ගැනත් නොසඟවා කරුණු හෙළි කළේ‍...“හුඟ දෙනෙක් මගෙන් ඇහුවා, ආදිත්‍ය ගැන විවාහය ගැන කරුණු හැංගුවේ ඇයි කියලා. ඒවා නොකීවෙ මගේ ආරක්ෂාවට. ඕනෑම තරුණියක් ඕවා එළිපිට කියන්නෙ නැහැ. ප්‍රේම සම්බන්ධය ගැන විස්තර කියන්න ගිහින් මගේ දෙමව්පියන් අපහසු තත්ත්වයකට පත්වෙයි කියන බයත් තිබුණා. ඒ වගේම මගෙයි ආදිත්‍යගෙයි ආදරයට බාධාවක් වේවිය කියලත් හිතුවා. මම හිතාගත්තෙ විවාහයෙන් පස්සෙ අපේ ආදරය ගැන ඕනෑ තරම් කතා කරනව කියලයි. සමහරු කිව්වා මමයි ආදිත්‍යයි අතරෙ සම්බන්ධයක් ඇතිවෙලා අවුරුදු දහයක් වෙනවා කියලා. ඒක බොරුවක්. අපේ සම්බන්ධය ඇතිවුණේ මීට අවුරුදු තුනකට කලින්.” රාණි මුඛර්ජි මුල්ම වතාවට ‘නිල වශයෙන්’ එලෙස කරුණු හෙළි කළා.“මම ආදිත්‍යව හඳුනාගත්තෙ චිත්‍රපට අධ්‍යක්ෂ කරන් ජොහාර් ගේ මාර්ගයෙන්. එත‍කොට මම ‘කුච් කුච් හෝතා හේ’ චිත්‍රපටයේ රඟපානවා. මම මුලින්ම රඟපාපු ‘රාජා කි ආයෙගි බාරාට්’ චිත්‍රපටය ආදිත්‍ය බලලා තියෙනවා. ඉන්පස්සෙ එයා කරන් ජොහාර් ට මං ගැන මෙහෙම කියලා තියෙනවා.“මං හිතන්නෙ මේ කෙල්ලව ඔයාගෙ චිත්‍රපටයට ගත්තොත් හොඳයි. එයා අනාගතේ සුපිරි තරුවක් වේවි”. ඒ කාලේ මම ආදිත්‍යව දැනගෙන හිටියට සමීප ආශ්‍රයක් තිබුණෙ නැහැ.හැබැයි, ටික කාලයක් ගතවෙද්දි හිතවත්කමක් ඇතිවුණත් ආදරයක් ඇතිවුණේ නැහැ. ආදිත්‍ය , එයාගෙ කලින් බිරියගෙන් දික්කසාද වුණායින් පස්සෙයි මට ආදරය කළේ. මුලින්ම ආදරය ප්‍රකාශ කළේ ආදිත්‍ය. ඉන්පස්සෙ එයා අපේ දෙමව්පියන්ට ‍මේ ගැන කිව්වා. අපි දැන් හරිම සතුටින් ඉන්නවා”. එලෙස පැවසූ රාණි තවත් කාරණයක් ඊට පසු දිනයකදී කියා තිබුණා.“....මට ඕනෙ දැන් අම්මා ‍කෙනෙකු වෙන්නයි. මේ කාරණය මගේ යහළු යෙහෙළියෝත් කියලා තියෙනවා. දැන් ඒ ගැන හිතන්න ඕනෙ. ප්‍රමාද වෙන්නෙ නැතුවම මම මවු පදවිය ලබනවා”නවක නිළි ශ්‍රද්ධා කපූර් ඡායාරූප ශිල්පීන්ට ආඩම්බරකම් පෙන්වන්න ගිය නිසා ඇය ඔවුන්ගෙන් පාඩමක් ඉගෙනගත් හැටි පසුගිය සතියක මෙහි සටහන් වුණා.ඇගේ ඡායාරූප ගැනීමෙන් වැළකී සිටින්න ඡායාරූප ශිල්පීන් තීරණය කළ නිසා ඇය පසුබැස්සා. පසුගිය සතියේ දැනගන්නට ලැබුණේ එක්තරා උත්සවයකට සහභාගි වූ ශ්‍රද්ධා, තමන්ගේ උඩඟුකම් පැත්තක තබා ඡායාරූප ශිල්පීන් සමඟ හොඳින් සිනාසුණු බවයි.මෙවැනිම වර්ජනයකට සුපිරි නළු සල්මන් ඛාන්ටත් පසුගියදාක මුහුණ ‍දෙන්නට සිදුවුණා. ඒ, ඔහු සහ ඡායාරූප ශිල්පීන් කිහිපදෙනකු අතර සිදුවූ මත ගැටුමක් හේතුවෙන්. ‘කික්’ නම් වූ අලුත්ම චිත්‍රපටය තිරගත කිරීමට කලින් පැවති ප්‍රවර්ධන වැඩසටහනකදීයි මේ ගැටුම හට‍ෙගන ඇත්තේ. මෙහිදී ඡායාරූප ශිල්පීන් සල්මන්ගෙන් ඉල්ලා ඇත්තේ ඔවුන්ට ඡායාරූප ගන්නට පහසු ආකාරයකින් සිටින ලෙසයි. ඒත් සල්මන් ඊට එකඟ වී නැහැ.මේ වන විට වේලාව රාත්‍රි 10.30 පමණ වී තිබුණා. සල්මන් සහ ඡායාරූප ශිල්පීන් අතර මේ ගැන උණුසුම් කතාබහක් ඇතිවෙද්දී ඒ අතරට කඩාවැදුණු ඔහුගේ ආරක්ෂකයන් කිහිප දෙනකු ඡායාරූප ශිල්පීන්ට හිරිහැර කර තිබෙනවා. මේ නිසා එතැනින් නික්ම ගිය ඡායාරූප ශිල්පීන් මේ සිද්ධිය තමන් නියෝජනය කරන මුම්බායි ප්‍රවෘත්ති ඡායාරූප ශිල්පී සංගමයට දැන්වූවා.පසුදා එම සංගමය තීරණය ක‍ෙළ් සල්මන් සහභාගි වන උත්සව වර්ජනය කරන්නැයි තම සාමාජිකයන්ට දැන්වීමටයි. ඒ අනුව සල්මන් සහභාගි වන උත්සව වර්ජනය කරන්නටත් ඔහුගේ කිසිදු ඡායාරූපයක් නොගැනීමටත් ඔවුන් එකහෙළා තීරණය කරලා.මේ පිළිබඳ ප්‍රතිචාර දැක්වූ සල්මන් පැවසුවේ පැපරාසි ඡායාරූප ශිල්පීන් තමන්ව වර්ජනය කිරීම ගැන සතුටු වන බවයි. මුම්බායි ප්‍රවෘත්ති ඡායාරූප ශිල්පී සංගමය පවසන්නේ සල්මන් මෙම ඡායාරූප ශිල්පීන්ගෙන් සමාව ගන්නා තුරු ‘තහනම’ ක්‍රියාත්මක වන බවයි.මේ පිළිබඳ අදහස් දැක්වූ ‘කික්’ චිත්‍රපටයේ ශිල්පියකු පැවසුවේ ඡායාරූප ශිල්පීන්ට හිරිහැර කළේ සල්මන් නොවන නිසා ඔහු කිසිවෙකුගෙන් හෝ සමාව ගැනීමට අවශ්‍ය නැති බවයි. කොහොම වෙතත් මේ ‘තහනම’ තවමත් ඉවත් කර ගෙන නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=am1407271</link>
    <topic>අපස්මාරය යක්ෂ-භූත බලපෑමක් නොවේ</topic>
    <author>සාකච්ඡා කළේ,</author>
    <content>අපස්මාරය යක්ෂ-භූත බලපෑමක් නොවේඋණ වලිප්පුව හා අපස්මාරය යනු පැහැදිලිවම එකිනෙකට වෙනස් රෝගී තත්ත්ව දෙකක්. එහෙත් උණවලිප්පුව ඇතිවන සමහර රෝගීන් එනම් සියයට 15 -20 ක් පමණ අනාගතයේ දීඅපස්මාර රෝගීන් බවට පත්විය හැකියි‍. ‘අපස්මාරය’ හෙවත් ‘මීමැස්මොරය’ නම කී සැණින් බොහෝ දෙනකුට බිය ගෙන දෙන රෝගී තත්ත්වයක්. සුලබ නොවුණ ද ජනගහනයෙන් සියයට එකක් පෙළෙන මීමැස්මොරය පිළිබඳ අවබෝධයකින් සිටීම වැදගත් වන්නේ එවැනි රෝගීන් අනතුරුදායක තත්ත්වයන් ගෙන් බේරා ගැනීමට පහසු වන නිසයි.  අපස්මාරය, වස්මොරය, වලිප්පුව ආදි නම්වලින් හැඳින්වෙන මේ රෝගය නිට්ටාවට සුවකළ හැකි ද? යකඩ කැබැල්ලක් අතට දීමෙන් රෝගියා ප්‍රකෘතියට පැමිණේ ද? නිතර නිතර වලිප්පුව හැදෙන දරුවන්ට අපස්මාරය වැලඳීමේ ඉඩ වැඩි ද? අපස්මාරය හා වලිප්පුව අතර සම්බන්ධයක් තිබේ ද? අද ඔබ දැනුම්වත් කෙරෙන්නේ ඒ පිළිබඳවයි.අපස්මාරය, මීමැස්මොර, වස්මොර ආදි ලෙසින් හැඳින්වෙන්නේ එකම රෝගී තත්ත්වයක් ද?ඔව්. මෙම නම් සියල්ලෙන්ම හැඳින්වෙන්නේ එකම රෝගී තත්ත්වයක්. එය ප්‍රදේශයෙන් ප්‍රදේශයට වෙනස් විය හැකියි. කෙසේ වෙතත් අපස්මාරය නොයෙකුත් මිථ්‍යාවන් හා බැඳී පවතින රෝගයක්. එහෙත් එය යක්ෂ හෝ භූත බලපෑමකින් සිදුවන්නක් නොවේ. ප්‍රතිකාරවලින් පාලනය කරගත හැකි රෝගයකි.සිහිය නැතිවීම, දත් යතුරු වැටීම, සිරුර දැඩි ගතියට පත්වීම සහ අත් පා ක්‍රමික ආකාරයට ගැස්සීම, කටින් පෙණ දැමීම, නොදැනීම මුත්‍රා පිටවීම අපස්මාර රෝගයේ ප්‍රධාන රෝග ලක්ෂණයන්. මේ රෝග ලකුණු අවසානයේ රෝගියාට නිදිබර ගතියක් ඇතිවිය හැකියි.මේ රෝගය ඇතිවීමට බලපාන ප්‍රධාන හේතුව කුමක් ද?මේ රෝගයට හේතුව මොළයේ සෛල තුළ ක්‍රියාත්මක වන ක්‍රමවත් විදත් තරංග හිටිවනම විකෘති තත්ත්වයකට පත්වීමයි. එසේත් නැතිනම් අක්‍රමවත්ව ක්‍රියා කිරීමට පටන් ගැනීමයි. සරලව හඳුන්වා දෙනවානම් එම තත්ත්වය හරියට නිශ්චලව තිබෙන දිය මතුපිට ටික වේලාවකට තරංග ඇතිව ගොස් ජලය නිශ්චල තත්ත්වයට පත්වන ආකාරයට මොළයේ විකෘති විදත් තරංග රැලි ද නැතිව ගොස් නිශ්චල තත්ත්වයට පත්වීමයි.අපස්මාරය නිසා සිරුරේ ඇතිවන අස්වාභාවික චලනයන් ද ක්‍රමයෙන් අඩු වී යන්නේ පෙර කී ලෙස ජලයේ නැඟුණ දිය රැලි ක්‍රමයෙන් පහවී යන ආකාරයටයි.මොළයේ සෛල තුළ ඇතිවන මේ විදත් ක්‍රියාකාරීත්වයට හේතුව කුමක් ද?බොහෝ විට අපස්මාර රෝගීන් ගෙන් සියයට හැටකට පමණ එම රෝගය ඇතිවීමට හේතුව සොයා ගත නොහැකියි. එහෙත්, අපස්මාරය හේතුවක් ඇතිව ද සිදුවිය හැකියි. කුඩා කාලයේ ඇතිවන මොළයේ උණ, උපතේ දී මොළයට සිදුවන හානියක්, මොළයේ ඇතිවන ගෙඩියක්, හිසට සිදුවන අනතුරක් ආදිය උදාහරණ ලෙස දැක්වීමට පුළුවන්. ඒ රෝග ලක්ෂණ දක්නට ලැබෙන්නේ ග්‍රෑන්ඩ්මාල් නමින් හැඳින්වෙන අපස්මාර තත්ත්වයේදීයි.පෙටීමාල් අපස්මාරය ලෙස හැඳින්වෙන්නේ කුමක් ද?එනමින් හැඳින්වෙන අපස්මාර රෝගී තත්ත්වයන් ද තිබෙනවා. එම රෝගයේ දී ඇස් උඩ යාම හෝ ඇඟ ගැස්සීමක් සිදු නොවේ. එහෙත් තත්ත්පරයකට දෙකකට හිටිවනම සිහිය නැතිවී යාමක් සිදුවේ. එම කාලය තුළ දී අදාළ රෝගියාට කිසිවක් නො පෙනේ. නො ඇසේ. තමන්ට සිදුවූයේ කුමක්දැයි රෝගියාට එකවර වටහා ගැනීමට ද නොහැකියි. මෙය දවල් සිහින දැකීමක් ලෙස ද සමහරු හඳුන්වති.පෙටීමාල් අපස්මාරය බරපතළ රෝගී තත්ත්වයක් ද?පෙටීමාල් අපස්මාරය රෝගී තත්ත්වයක් ලෙස පෙනී යන්නේ එය නිතර නිතර සිදුවනවා නම් පමණයි. එවැනි රෝග තත්ත්වයකින් පෙළෙන දරුවන් බයිසිකල් පැදීමේ දී, එසේත් නැතිනම් යම් වැඩක් කරන විට දී රෝගය නිසා තත්ත්පරයකට දෙකකට එය නතර වන බැවින් අනතුරට ලක්වීමට ද පුළුවන.පොදුවේ ගත් කල අපස්මාරය හෙවත් මීමැස්මොර මාරාන්තික රෝග තත්ත්වයක් ද?සාමාන්‍යයෙන් එසේ කිව නොහැකියි. එනම් අපස්මාරය නිසාම කෙනෙක් මරණයට පත් නොවෙයි. අන්තරාදායක වන්නේ රෝගය හට ගන්නා අවස්ථාවේ රෝගියා සිටින පාරිසරික සාධක අනුවයි. උදාහරණ ලෙස අපස්මාරය හැදෙන අවස්ථාවේ අදාළ පුද්ගලයා උඩක සිට පහළට වැටුණේ නම්, වාහනයක ගියේ නම්, දියේ ගිලුණේ නම්, ගින්නකට වැටුණේ නම් අනතුරුදායක තත්ත්වයක් ඇතිවිය හැකියි.තමන්ට රෝගය වැලඳීමට ආසන්න බව රෝගියාට දැනගත හැකි ක්‍රමයක් තිබෙනවා ද?ඔව්. සමහර රෝගීන්ට අපස්මාරය හැදෙන්නට ප්‍රථම අමුතු සංවේද, අමුතු ගඳ, පෙනීමේ වෙනස්වීම් සහ බඩේ පෙරළෙන ගතිය වැනි අමුතු දේ දැනෙන්නට පුළුවන්. එවැනි පෙරනිමිති ඕරා නමින් ඉංග්‍රිසි බසින් හැඳින්වෙනවා. එම රෝග ලක්ෂණ පිළිබඳව සෑම අපස්මාර රෝගියකුම දැනුම්වත් කිරීම මඟින් රෝගියාට විය හැකි හදිසි අනතුරු බොහෝ දුරට අඩු කරගත හැකියි.අපස්මාරය සැදී බිම වැටි දඟලන රෝගියකුට දිය හැකි ප්‍රථමාධාර මොනවා ද?එවැනි රෝගියකු දුටුවොත් අනතුරුදායක තැනක් නම් (මහ පාරක් වැනි) වහාම රෝගියා ඉවතට ගත යුතුයි. රෝගියා පැතලි තලයක තබා දකුණු ඇළයට හරවා කටින් සෙම පිටවන සේ පහසු ඉරියව්වකින් තැබිය යුතුයි. රෝගියා හිස පහත් මට්ටමකින් තැබීම ද වැදගත්. හිස කෙළින් තැබීමෙන් කටෙන් පිටවන සෙම පෙණහලු තුළට ගලා යාමට ඉඩ තිබීම ඊට හේතුවයි. එමෙන් ම රෝගියාගේ මුව තුළ බොරු දත් ආදිය වේ නම් ඉවත් කිරීම ද වැදගත්.නින්දේ දී හෝ ආහාර ගැනීමේ දී රෝගය ඇති වූයේ නම්,නින්දේ දී රෝගී වී නාසය කොට්ටයට තද වීමෙන් රෝගියා අනතුරට පත්විය හැකි නිසා එම රෝගීන් පිළිබඳව සැලකිල්ලෙන් සිටිය යුතුයි. ඒ වගේ ම ආහාර ගැනීමක දී, රෝගී වුවහොත් ආහාර සිරවීම, පෙණහලු තුළට යාමට ඉඩ ඇති නිසා විශේෂයෙන් මුලින් කී රෝගයට පෙර දැනෙන ලකුණු පිළිබඳව රෝගියා දැනුම්වත් වීම වැදගත්.මීමැස්මොර රෝගය සෑදී කටින් සෙම පිට කරන රෝගියකු ගේ අතට යකඩ කැබැල්ලක් රැඳවීම සාර්ථක ප්‍රථමාධාරයක් ද?නෑ. අපස්මාරය හා එම ක්‍රමය අතර කිසිදු සම්බන්ධතාවක් නෑ. සමහර අය රෝගීන් ගේ දත් ඇඳි පූට්ටු වනවාට තේ හැඳි වැනි උපකරණ කටට ඇතුළු කරනවා. එය රෝගියාට අනතුරුදායක විය හැකියි. එම නිසා කිසිදු අවස්ථාවක රෝගියා ගේ මුවට විවිධ දේ දැමීමෙන් වැළකිය යුතුයි.කුඩා දරුවන්ට වැලඳෙන වලිප්පුව හා මීමැස්මොරය අතර සම්බන්ධතාවක් තිබෙනවා ද?උණ වලිප්පුව හා අපස්මාරය යනු පැහැදිලිවම එකිනෙකට වෙනස් රෝගී තත්ත්ව දෙකක්. එහෙත් උණවලිප්පුව ඇතිවන සමහර රෝගීන් එනම් සියයට 15 -20 ක් පමණ අනාගතයේ දී අපස්මාර රෝගීන් බවට පත්විය හැකියි‍. එහිදී දරුවන්ට නිතර නිතර උණ වලිප්පුව ඇතිවීමෙන් වළක්වා ගැනීම වැදගත්. මුල සිටම එම තත්ත්වය වළක්වා ගත්තේ නම් අපස්මාරය ඇතිවීමෙන් ද වැළකී සිටිය හැකියි‍.අපස්මාරය පරම්පරාවෙන් පරම්පරාවට එනවාද?එය ප්‍රබල සාධකයක් වන බව තවමත් ඔප්පු වී නෑ.අපස්මාර රෝගීන් වෛද්‍ය ප්‍රතිකාර සඳහා යොමුවීම අනිවාර්යය ද?ඔව්. ඉහත දැක්වූ රෝග ලක්ෂණ පෙන්වන ඕනෑම අයකු සුදුසුකම්ලත් වෛද්‍යවරයකුට පෙන්වීම අනිවාර්යයෙන් ම කළ යුතුයි. විශේෂයෙන් මෙහිදී රෝගියාගේ භාරකරුවන්ට හිමිවන්නේ සුවිශේෂී තැනක්. ඊට හේතුව අපස්මාරය වැලඳුණ අවස්ථාවේ දී රෝගියා පෙන්වූ රෝග ලක්ෂණ පිළිබඳව තොරතුරු වෛද්‍යවරයා විසින් බාරකරුගෙන් සවිස්තරව විමසීමයි. වෛද්‍යවරයා බොහෝ විට රෝග විනිශ්චය කරනු ලබන්නේ සිදුවූ දෙය දැක සිටි අය සපයන සාක්ෂි ද ඇතුළත්වයි.ඒ වගේ ම නිතර නිතර රෝගය වැලදෙන අයකු නම් වෛද්‍යවරයා විසින් ඔහු රෝහල්වල පවත්වන අපස්මාර සායනයක් වෙත යොමු කරනු ලැබේ. කැල්සියම් සහ ග්ලූකෝස් සඳහා රුධිර පරීක්ෂණ, මොළයේ විද්‍යුත් තරංග සටහන් කරන පරීක්ෂණ (EEG), මොළය තුළ ඇතිවිය හැකි අස්වාභාවික තත්ත්වයන් හඳුනා ගැනීමට අදාළ පරීක්ෂණ ද එවැනි රෝගීන් සඳහා සිදු කළ හැකි ය.අපස්මාරය නිට්ටාවට සුවකළ හැකි ද?අපස්මාරය නිට්ටාවට සුව කිරීම සඳහා ඖෂධ වර්ග නවීන විද්‍යාව මඟින් මෙතෙක් නිපදවා නෑ. වෛද්‍ය ප්‍රතිකාර මඟින් කෙරෙන්නේ රෝගය හැදෙන වාර ගණන අඩු කිරීම පමණයි. මෙහිදී වෛද්‍යවරයා නියම කරන ලද ඖෂධ නොකඩවා දිගටම ගැනීම ඉතා වැදගත්. එවිට නැවත රෝගය ඇති නොවීමටද පුළුවන. ඒ වගේ ම නියමිත සායනයන්ට නොකඩවා සහභාගි වීම ද වැදගත්. ඒ වගේ ම එවැනි රෝගීන් සඳහා දෙන ඖෂධ වෛද්‍ය උපදෙස් නැතිව හිතු මනාපයට නැවැත්වීම කිසිසේත් ම නොකළ යුතු ය. එය රෝගය පෙරට වඩා දැඩිව හා දිගු වේලාවක් පවතින අයුරින් ඇති වීමට හේතුවිය හැකි යි. එය ඉතා භයානක දෙයක්.අපස්මාර රෝගියකු ගේ වැඩිහිටියන් පිළිපැදිය යුතු උපදෙස් මොනවාද?එවැනි රෝගීන් ගේ බාරකරුවන්ට සුවිශේෂී කාර්ය භාරයක් පැවරෙනවා. විශේෂයෙන් පෙටීමාල් අපස්මාරය සැදුණු අවස්ථාවන් සහ වාර ගණන දින පොතක සටහන් කර තැබීම වෛද්‍යවරයාට ප්‍රතිකාර නියම කිරීමේදී ප්‍රයෝජනවත් වනවා. ඒ වගේ ම ප්‍රතිකාර ගන්නා අය ගේ සිරුරෙහි සහ හැසිරීමේ ඇතිවන වෙනස්කම් පිළිබඳව ද විමසිලිමත්විය යුතුයි. එයට හේතුව ඔහු ගන්නා ඖෂධ විය හැකියි. ඒ නිසා ඒ පිළිබඳව ද අමතක නොකර වෛද්‍යවරයාට පැවසිය යුතුයි.අපස්මාර රෝගියකු රැකබලා ගත යුතු වන්නේ කෙසේද?රෝගීන් රැකබලා ගැනීමේදී ප්‍රමුඛතාව දිය යුතු කරුණු රැසක් තිබෙනවා. රෝගියකු වලිප්පුව හැදී ගැස්සෙන අවස්ථාවක අතපය වැදී සිදුවන තුවාල වැළැක්වීමට අසල ඇති උපකරණ හා ගෘහ භාණ්ඩ වහාම ඉවත් කළ යුතුයි. රෝගියාගේ ගෙල හා පපුව ප්‍රදේශයේ තද වී ඇති ඇඳුම් බුරුල් කිරීම, මීමැස්මොරය අවසන් වන තුරු ම රෝගියා අසල රැඳී සිටීම, රෝගියාගේ ගැස්ම අවසන් වූ වහාම ඔහු නිදි කරවා හිස පැත්තකට හරවා තැබීම වැදගත්.රෝගියාගේ දත් යතුරු වැටී ඇත්නම් කළ යුත්තේ කුමක්ද?රෝගියාගේ දත් යතුරු වැටී තිබේ නම් මුවට හැඳි මිට වැනි දේ බලහත්කාරයෙන් ඇතුළු නොකළ යුතුයි. දිවට අනතුරක් සිදුවෙනවා නම් එය අපස්මාරය සැදී මුල් අවස්ථාවේදී ම සිදුවන බැවින් පසුව දත් අතරට විවිධ දේ ඇතුළු කිරීමෙන් පලක් නොවේ. එමෙන් ම රෝගියාගේ කටට ඔබගේ ඇඟිලි දැමීම ද නොකළ යුතු වන්නේ ඒවා තුවාල වීමට ඉඩ ඇති නිසයි.අපස්මාර රෝගීන් පිළිබඳ සමාජයේ දැක්ම කෙබඳු විය යුතු ද?එවැනි රෝගීන් දුටුවිට කලබලයට හා බියට පත් නොවිය යුතුයි. එවැනි රෝගීන් ද සාමාන්‍ය අය ලෙස සැලකීම වැදගත්. ඒ වගේ ම අනවශ්‍ය ලෙස එවැනි අයට (රෝගී නොවන අවස්ථාවන්හි) අවධානය යොමු කරන බව පෙන්වීම ද සුදුසු නොවේ. එහෙත් ඔහුට වැලදී ඇති රෝගය පිළිබඳව පාසල් ගුරුවරුන්ට, යහළුවන්ට හා ඥාතීන්ට දන්වා තිබීම වැදගත්. යම් අයුරකින් ඔවුන් අතරේදී ඔබගේ දරුවාට අපස්මාරය හැදුණේ නම් ඔවුන් බිය නොවී ඔහුට උදව් කරනු ඇත.සංවර්ධිත ඇතැම් රටවල නම් එවැනි රෝගීන් හඳුනා ගැනීම සඳහාත්, රෝගය සැදුණවිට කළ යුතු දෙය, දැන්විය යුතු අය ගේ ලිපිනය සහිත කාඩ්පත්, වළලු වැනි දේ රෝගීන්ට ලබා දී තිබෙනවා. නිවසින් පිටතට යන හැම විටම ඔවුන් එය පැලඳ හෝ රැගෙන යන අතර හිටි හැටියේ රෝගී වුවහොත් ඔහුට උදවුවට එන අයට එම කාඩ්පත ප්‍රයෝජනවත් වනු ඇත. එවැනි විධිමත් ක්‍රමවේදයක් නැතත් අඩුම තරමේ රෝගියාගේ විස්තර ඇතුළත් කාඩ්පතක් හෝ ළඟ තබා ගැනීමට සැලැස්වීම මෙවැනි අවස්ථාවක ප්‍රයෝජනවත් විය හැකියි.විශේෂඥ වෛද්‍ය ආරියසේන යූ. ගමගේසාකච්ඡා කළේ,රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=cr1407271</link>
    <topic>අඩ සියවසක් කවි රස බෙදූ කවිකාර ජෝඩුව</topic>
    <author>ඉනෝකා සමරවික්‍රම</author>
    <content>අඩ සියවසක් කවි රස බෙදූ කවිකාර ජෝඩුවකොක්මාදූවේ සෝමා පතිරණ හා ගොරකවෙල ප්‍රේමදාස පතිරණඇය දැන් හැත්තෑහත් හැවිරිදිය. ඔහු අසූපස් හැවිරිදිය. විවාහ වී මේ ගෙවෙන්නේ පනස් වැනි අවුරුද්දයි. දියණියන් විවාහකය. මුනුපුරු මිනිබිරියෝ ද සිටිති. එමෙන්ම විවාහ වීමට පෙර ඔවුන් විසින් ඇරැඹි රාහුල සිළිල සඟරා ද දැන් පනස් තුන් හැවිරිදිය. විරසකකම් නැතිව යුතුකම් ඉටුකිරීමත් ලෙස සිතා මේ යුගයේ ද ඔවුහු සමාජ මෙහෙවරක යෙදෙති. සඳැස් කවියෝ බිහි කරති. කවි ලියන්නන්ට අත දෙති. ඒ ඔවුන්ගේ හැටිය. කවි ලියන කවි කියන මේ යුවළ කොක්මාදූවේ සෝමා පතිරණ හා ගොරකවෙල ප්‍රේමදාස පතිරණ ය.“අපි විවාහ වුණ දවසෙ තමයි ලේක්හවුසියෙන් මිහිර ළමා පත්තරය පිටවුණේ. අපි එදා ඉඳලම මිහිර පත්තරය ගත්තා. තවමත් අපේ ගෙදරට මිහිර පත්තරය ගන්නවා. අපි ඒ කාලේ වගේම අදත් ලේක්හවුසියට ‘සිළුමිණ’ පුවත්පතට ‘දිනමිණ’ පුවත්පතට තවමත් කැමැතියි.”දෙදෙනාම පවසන්නේ කාමරයක ඇති පත්තර ගොන්න පෙන්වමිනි. ඔවුන්ට සුන්දර අතීතයක් ඇත. අතීතය පමණක් නොව ගෙවීයන වර්තමානය ද ඔවුන්ට සුන්දරය. මේ වියපත් යුවළ පිළිබඳව ඔබ ඇතැම් විට දන්නවා වන්නට ඇත. ඇතැම් විට නොදන්නවාත් ඇත. කෙසේ වෙතත් ඔවුන්ටත් වඩා සිළිල, රාහුල කියූ විට එය මතකයේ රැඳී ඇතිවාට සැකයක් නැත.කවියට, හිටිවන කවියට අදට වඩා එදා සමාජයේ හොඳ තැනක් හිමිව තිබිණි. එනිසාම එකල කවි පොත්, කවි සඟරා, මෙන්ම කවි කොළකාරයන් ද එමට සිටියහ. එක්දහස් නවසිය හැට එක අවුරුද්දේ ඇරැඹි ‘සිළිල’ හා ‘රාහුල’ කවි සඟරා එකල බෙහෙවින් ජනප්‍රිය විය. මේ වන විට වසර පනස් තුනක් වන කවි සඟරා දෙක තවමත් කවි රස විඳින කවි ලියන ජනතාව අතරට පත්වීම අරුමයකි. සිළිල අයිති සෝමා පතිරණට ය. රාහුල අයිති ප්‍රේමදාස පතිරණට ය. එකම නිවෙසින් බිහිවන රාහුල හා සිළිල කවි සඟරාවල රසවත්ම කතාවක් ඇතැයි අපට මුලින්ම කීවේ රූපවාහිනි සංස්ථාවේ සභාපති විමල් රූබසිංහ මහතාය.“මමත් ඒ කාලේ රාහුල - සිළිලට කවි ලිව්වා. අදත් ලියනවා. මේ කවි සඟරා දෙකේ විශේෂත්වය තමයි ප්‍රේමදාස කවියා හා සෝමා කිවිඳිය වසර පනස් තුනක් තිස්සෙම කිසිම ලාබ ප්‍රයෝජනයක් නැතිව තමන්ගේ මුදල් කාලය වැය කරමින් සඟරා පළ කිරීමයි.”අපි රාහුල - සිළිල හිමිකරුවන් සොයා ඉකුත් දිනෙක කඹුරුගමුවට ගියෙමු. හැරමිටි වාරුවෙන් අප පිළිගැනීමට ආවේ සෝමා කිවිඳියයි. ඇය අසලින්ම ප්‍රේමදාස කවියා ද විය.“මගෙ ගම ගොරකවෙල. මං ඉගෙන ගත්තේ පිටබැද්දර මහා විද්‍යාලයේ. ඒ කාලේ ගොරකවෙල ඉඳලා පිටබැද්දර ඉස්කෝලෙට හැතැප්ම දෙකක් පයින් එනවා. අපේ තාත්තට ඒ කාලේ කඩයක් තිබුණා. ඒකට කිව්වේ ‘පතිරණ කඩේ’ කියලා. මම අවුරුදු පහළොවක් කාලේ වගේ ඉඳලා කවි ලිව්වා. තවමත් කවි ලියනවා. කලක් මම තැපැල් දෙපාර්තමේන්තුවේ සහකාර තැපැල් ස්ථානාධිපති හැටියට සේවය කළා. නමුත් එක්දහස් නවසිය හැත්තෑ ගණන්වල දේශපාලන ප්‍රශ්න නිසා ඒකත් නැතිවුණා.” ප්‍රේමදාස අතීතය සිහිපත් කරන්නේ එකල සිදුවූ ඇතැම් දේ ගැන හිනැහෙමිනි. ඔහු එක්දහස් නවසිය හැට ගණන්වලදී තැපැල් මාර්ගිකව පුස්තකාලයක් ද පවත්වාගෙන ගියේය.‘ඒ කාලේ දිනමිණ, ලංකාදීප පත්තරවල පුංචි දැන්වීමක් දාන්න මහ ලොකු ගාණක් යන්නේ නැහැ. අපිට පාඨකයෝ ඉන්නවා. තැපෑලෙන් ඔවුන් නවකතා පොත ගෙන්වා ගෙන බලලා ආයෙත් අපට පොත එවනවා. පොත් නැති වුණේ නැහැ. ඒ කාලේ තැපැල් ගාස්තුව ශත තුනයි. බොහෝම ලස්සනට ඒ වැඩේ කෙරුණා. තැපැල් මාර්ගිකව පැවැත්වූ පුස්තකාලය පිළිබඳව රාහුල කවි සඟරාවේ පළකර තිබුණේ මෙවැනි දැන්වීමකි.“ඔබ කැමති ද පොත් බලන්න මට පුළුවනි ගෙනැත් දෙන්න මුද්දරයක් ලියුමෙ දමා ඒ ගැන විස්තර අහන්න හැම දෙන කියවන වී රුති හෙළ බසයෙන් පළවී ඇති ඕනෑ පොතක් ලබා ගන්න රාහුලයේ තබලා ඇති”තැපැල් පුස්තකාලය කරන අතරේම කවි ලියන අතරේම ප්‍රේමදාස තවත් කටයුත්තකට මුල පිරුවේය. ඒ කවි සඟරාවක් කිරීමටය. ඔහු රාහුල කවි සඟරාව මුද්‍රණය කිරීම සඳහා අකුරැස්සේ විජේසේකර අච්චු කන්තෝරුවට ගියේය. ඒ රාහුල තුන්වැනි කලාපය මුද්‍රණය කිරීමටය. එදා එතැනට තරුණියක් පැමිණ සිටියාය. ඇය පැමිණ සිටියේ ඇගේ පියා සමඟය. මේ හැඩකාර තරුණිය පිළිබඳව හිත ඇදීගිය නිසා ප්‍රේමදාස ඇය පිළිබඳව මුද්‍රණාලයේ හිමිකරුගෙන් විමසුවේය.“ආ... ඒ ‘සිළිල’ කවි සඟරාවේ සංස්කාරක සෝමා.” ඒ ලැබුණ පිළිතුර ඔහුට හොඳටම ප්‍රමාණවත් වූයේය. ඔහු සිළිල සඟරාවේ තිබූ ලිපිනයට කවි ලීවේය. දෙදෙනා අතර කවි හුවමාරු විය. ඒ සඟරාවේ පළ කිරීම සඳහාය.“සෝමා මට කවි පෙළක් එවලා තිබුණා. එක අකුරක්වත් වෙනස් නොකර පළ කරන්න කියලා. මමත් ඒ විදිහටම පළ කළා. මම සිළිලට ලිව්වා. අපි යාළු වුණේ එයාගේ ගෙදර තිබුණ දානයකට ගිහිල්ලා. දෙපැත්තෙන්ම අකමැත්තක් තිබුණේ නැහැ.” ප්‍රේමදාස කියන විට සෝමා අතීතය සිහිපත් කරමින් සිනාසෙයි.“මෙයා මට ලියනවා. අපි යාළු වුණා. ඒ කාලේ මෙයා මගෙන් කේන්දරය ඉල්ලුවා. ඒත් ගැළපේවි ද දන්නෙ නැති නිසා කේන්දරය දුන්නේ නැහැ. විවාහ වුණාට පස්සේ තමයි කේන්දරය බැලුවේ. එතකොට නම් හොඳට ගැළපෙනවා. අපි විවාහ වුණේ එක්දහස් නවසිය හැට හතර අවුරුද්දේ. මට මතකයි දවසක් මෙයා මට කවියක් එව්වා. එයා එහෙම ලිව්වේ මම තරහා වෙලා හිටපු නිසා.පිදු ආදරය රැකගන්නම් ලෙසට පණ නොදුවා ගුණ දමින් කිසි විට ඉවත පැන සඳු රාජිණි ලෙස පවතින සොඳුරු ගුණ බුදු හාමිනේ මට ලියුමක් එවනු මැන“මං ඔය කවිය ලිව්වේ ඉස්සර සෝමා තරහා වුණාම ලියුම් එවන්නේ නැහැ. එතකොට මට දුකයි.” පතිරණ කියයි.අද ද ඔවුහු එකම මඟක සිය ජීවන ගමන යති. සෝමා සිළිල පටන් ගත්තේ එක්දහස් නවසිය හැට එක වසරේ ජනවාරි පළමු වැනිදාය. ඇය ඊට පෙර තම මිතුරියක හා එක්ව ‘මෙත්සිළිල’ කළාය.ප්‍රේමදාස සෝමා යුවළ“ඥානවතී සූරියආරච්චි එක්ක තමයි ‘මෙත්සිළිල’ කළේ. ඇය රණවක සූරියආරච්චි මහතාගේ බිරිඳ. ඉස්සර අපේ කවි පොත්වලට බොහෝ කවියෝ ලියනවා. දෙවිනුවර පැන්ටිස් රණවක කවියා තමයි මට කිව්වේ සිළිල කරන්න කියලා. මගෙ තාත්තාට හොඳට කවි කියන්න පුළුවන්. තාත්තා මාව පොඩි කාලේ පාපැදියේ නංවාගෙන යන ගමන් කවි කියනවා. ඒ කවි අහලම තමයි මට කවිය ගැන ආශාවක් ඇති වුණේ. කවිය නිසා හමුවුණ අපි මේ කවි පොත් එක්කම ජීවිතේ දිගු ගමනක් ආවා.”සෝමා පවසන්නේ හිනැහෙමිනි. ඇය දැන් කොන්දේ ආබාධයකින් පෙළෙන්නීය. එහෙත් ඇය හා ඔහු සියල්ල අතහැර දමා පසෙකට වී හිඳින්නේ නැත. දියණියන් දෙදෙනාම දැන් විවාහකය. ඔවුන් අද ඉන්නේ දියණියගේ ගෙදරය. කුමන බාධක තිබුණ ද ඔවුන් තවමත් රාහුල - සිළිල සමඟ දිවි ගෙවති. දිනපතා ඔවුන්ට තැපෑලෙන් කවි ලැබෙන්නේය. ඇතැම් කවි සිළිලටය. ඇතැම් කවි රාහුලටය. ප්‍රේමදාස හිමිදිරියේම අවදි වී මාතර බෝධිය වඳින්නට යයි. ඉන් පසුව තෙලිජ්ජවිල පිහිටි තම ජ්‍යොතිෂ කාර්යාලයට යයි. උදේ කාලයේ එහි වැඩ කරන ඔහු දහවලේ නිවෙසට පැමිණෙයි. ඉන් පසුව ඔහුත් ඇයත් එක්ව රාහුල සිළිල කවි සඟරාවේ සංස්කරණ කටයුතුවල යෙදෙති. දැන් ඔවුන්ගේ දවස ගෙවෙන්නේ එලෙසිනි. සෝමා පතිරණ විවාහ වීමට පෙර කවි ලීවේ කොක්මාදූවේ සෝමා ගමගේ නමිනි. ඔහු ජී. එච්. ප්‍රේමදාස පතිරණ විය.“මම මගේ පවුලේ වැඩිමලී. මට බාල මල්ලිලා තුන්දෙනයි. ඉගෙන ගත්තේ හල්ලල ජ්‍යෙෂ්ඨ මිශ්‍ර පාසලේ එස් එස් සී දක්වා ඉගෙන ගත්ත මම මුල්ම කවිය ලිව්වේ තුන්වැනි පන්තියේ ඉන්දැද්දි. ඒ කවිය ලිව්වේ සුළග ගැන ලියපු රචනාවේ අවසානයට.එම්බා සුළඟ සොළවා තුරු රිකිලි අතු පියවර නගන මුදු නොව කිසිවකුට නතු පැනයක් අසන්නෙමි පිළිතුරු ලැබිය යුතු කොතනින් නතර වේවි ද ඔය ගමන මිතුඇයත් ඔහුත් අදත් කවියට හපන්නුය. එකල මෙකල දිවයිනේ ප්‍රසිද්ධ සිවුපද කවියෝ තවමත් ඔවුන්ට ලියති. ඇතැම් කවියන් බිහිව ඇත්තේ රාහුල ය නිසා ය. එහෙමත් නැත්නම් සිළිල නිසා ය.“අපි මේ කරන දෙයින් ලබන ආර්ථික වාසියක් නැහැ. අපි හිතනවා මේක අපේ වගකීමක් යුතුකමක් කියලා. තවමත් අපේ හිත හයියයි. එනිසයි මේ පොත් දෙක අවුරුදු පනස් තුනක් වෙලත් තවමත් නිකුත් කරන්නේ.”සෝමා හා ප්‍රේමදාස යුවළ බොහෝ සම්මාන ලබා ඇත. ඔවුන් දෙදෙනාම කිවිපති, කලාභූෂණ ආදි ගෞරව නාම සම්මාන ඇගැයීම් ආදියට ලක්ව හිඳිති. දෙදෙනා විටෙක අතීතය සිහිපත් කරති. ඇතැම් කවියක් මතක් කරන සෝමා ඒ පිළිබඳ කතාව කියමින් හිනැහෙන්නීය.“මට මේ කවිය හැම වෙසක් කාලෙකටම මතක් වෙනවා. මේ මම බඳින්න ඉස්සෙල්ලා සුදු (ප්‍රේමදාස) මට එවපු කවියක්.අපි හරිම දුප්පත් ඒ නිසා නැහැ වෙසක් පත් මම ඔබට කියන්නේ පන්සලක් ගානේ යන්නයි දන්සලක් නෑර කන්නයි”මේ දෙන්නා දෙමහල්ලෝ අදටත් එකිනෙකාට ආදරයෙන් උදව්කර ගනිමින් සහයෝගයෙන් කල් හරිති. ඒ බව අපට වඩාත් ඒත්තු ගියේ සියලු කතා නිමා වී එන්නට පිටත් වූ මොහොතේය. අප පිළිගැනීමට පෙර ගමන් පැමිණි ඔවුහු අප එන විට පසු ගමන් ද ආහ. එවිට ඈ අත හැරමිටිය පෙනෙන්නට නොතිබිණි.“ඇවිදින්න අමාරුයි. ඒත් මෙයැයි ඉන්න කොට මට හැරමිටි ඕන නැහැ.” ඇගේ දෑස දීප්තියෙන් දිලිසිණි.මං ප්‍රාර්ථනා කරන්නේ මෙච්චරයි.“එකෙකුගේ ඇසේ නොනැ‍ඟෙන්නට කඳුළු බිඳු අපි දෙන්නාම එක දවසක මැරෙමු සුදු”ඇය කියන විට ඔහු ද එය සිනහවකින් අනුමත කළා සේය.ඉනෝකා සමරවික්‍රමඡායාරූප -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=cr1407272</link>
    <topic>“දවසින් දවස” චිත්‍රපටය අතීතයේ සැඟවෙයි</topic>
    <author>මහාචාර්ය</author>
    <content>“දවසින් දවස” චිත්‍රපටය අතීතයේ සැඟවෙයිමෝටර් රථයේ ගමන් කරමින් සිටි අපට මුහුණ දීමට සිදුවූයේ තුන්සිතකින්වත් සිතිය නොහැකි තත්ත්වයකටය. වේගයෙන් ධාවනය වූ මෝටර් රථයේ පිටුපස රෝදය ඇක්සලයෙන් කැඩී වෙන්වී ඈතට ඈතට වීසි වී වසා තිබූ කඩයක ලෑලි දොරක් ද කඩා දැමීමට හේතු විය. රෝද තුනකින් යුතුව සෑහෙන දුරක් රථය පාර හාරමින් දිවෙන්නට විය. රථය නොපෙරලී බේරී ඇත්තේ යම්තමිනි. මහා ඝෝෂාවක් ඇසෙන්නට විය. මිනිස්සු නිදිකඩමින් රථය නතර වූ තැනට ආහ. අපි රථයේ දොරවල් ඇරගෙන එළියට බැස්සෙමු. රථයේ ගමන් කළ අප දෙස මහා විශාල වරදක් කළ අය දෙස බලන්නා සේ රැස්වූ මිනිස්සු නෙත් ‍ෙහලූහ.“මම කොහොම හරි කරලා කොළඹින් වාහනයක් ගෙන්න ගන්නම්යි මගේ සිසුවා, අප හැම අස්වසාලන අයුරින් කීය.මේ සිද්ධිය වූයේ වැලිගම හරියේදී විය යුතු යැයි මට මතක ඇත. ඒත් නිශ්චිත වශයෙන් කිව නොහැකිය.“ප්‍රශ්නයක් නෑ අපි මේ පැත්තෙන්ම කුලී රථයක් හයර් කරගෙන කොළඹ යමුයි තිස්ස යෝජනා කළේය. ඊට අප කාගේත් අනුමැතිය ලැබිණ. අප හමුවට පැමිණි එක්තරා තරුණයෙක් අපේ උපකාරයකු වශයෙන් පෙනී සිටි බව මට මතකය. ඔහු වරෙක සුවිනීතා දෙසත් වරක් තිස්ස දෙසත් බැලුවේ ඔවුන්ට හිතවත් බවක් හඟවමිනි. මීට එක් හේතුවක් වන්නට ඇතැයි මා අනුමාන කළේ ඔවුන්ගේ ‘පෙම්කතාව’ එක්තරා සිනමා පුවත්පතක ‍කොටස් වශයෙන් පළවීමය. කෙමෙන් හිරු නැ‍ඟෙත්ම පාතරාසය ගැනීම සඳහා අපි අසල කඩයකට ගොඩවැදුනෙමු‍.උදෑසන ආහාරය ගැනීමෙන් පසුව අපි එක්තැනකට වී අපේ ආපසු ගමන එළඹෙන තුරු පුටුවල හිඳගෙන සිටියෙමු. ඒ හා සමඟම තවත් අපූරු සිදුවීමක් විය. ඒ කුමක්ද? බයිසිකලයක පත්තර විකුණන කොලුවෙක් ‘දිනමිණ’ පුවත්පත් කීපයක් කඩයට බාර දී ගියේය. මම ඉන් එකක් නිකමට පෙරළා බැලුවෙමි. මුල් පිටුවේ පහළ කොනක පළවී තිබූ කුඩා පුවතකි. ඉන් පළවුණේ මවිසින් ලියන ලද ‘හෙවනැලි ඇද මිනිස්සු’ නවකතාවට සාහිත්‍ය සම්මානයක් නිර්දේශ වී ඇති බවත් රජයේ සාහිත්‍ය උත්සවය එවර කෑගල්ලේ පැවැත්වෙන බවත්ය. මා තුළ කිසියම් ප්‍රමෝදයක් ඇතිවූ බව අමුතුවෙන් කිව යුතු නොවේ. “මම නම් හිතුවා ඔය ටික” තිස්ස පවසනු මට ඇසිණ. මම පත්තරයක් මිලදී ගත්තෙමි.කතරගම සිට‍ කොළඹ එන විට සිදුවූ අනතුර ගැන මම අම්මාටත් තාත්තාටත් පැවසුවෙමි.“ඔයින් බේරුණා ඇතියි තාත්තා කීය.“වස්දොස් දුරු වුණා කියලයි මට හිතෙන්නේයි අම්මා කීවාය.‘දවසින් දවස’ චිත්‍රපටයේ වැඩ කටයුතු දවසින් දවසම පමාවන්නට විය. අන්තිමට අප හැම කෙනකුටම ඒ සියල්ල අතීතයට ගිය ජවනිකා බවට පත්විය.‘හෙවනැලි ඇද මිනිස්සු’ නවකතාව සමඟ තවත් නවකතාවකට ද සම්මානය බෙදී ගොස් තිබිණ.‘කාශ්‍යප’ නමැති ආරූඪ නාමයකින් ලියන ලද ‘බවදුක’ නමින් එය හැඳින්වී තිබිණි. ‘කාශ්‍යප’ නමින් ‘බවදුක’ ලියුවේ කේ.ඒ.එස්. පෙරේරා නමැති දිනමිණ පුවත්පත් කලාවේදියකු බව මම පසුව හඳුනාගත්තෙමි.“සම්මානයක් දෙකට කඩලා දෙන එක වටින්නේ නෑ. ඒ නිසා අපි දෙන්නම සම්මානය නොගන්න තීරණය කරමුද?යි පෙරේරා මහතා මගෙන් ඇසීය.“අපි දෙන්නම එකට ගිහිල්ල ගනිමුයි මම යෝජනා කළෙමි. එහෙත් ‍ඊට පෙරේරා මහතාගෙන් අනුකූලතාවක් නොදැක්විණි. මෙහි යටිතලයේ කිසියම් ගුරුකුල ප්‍රශ්නයක් ඇති බව මම අනුමාන කළෙමි. මම කිසිදු ගුරුකුලයකට සම්බන්ධ නොවීමි. එහෙත් මගේ නවකතාව මහැදුරු සරච්චන්ද්‍ර විසින් ඉහල් කොට තබන ලද හෙයින් සමහරු මා එක් ගුරුකුලයකට තල්ලු කර දැමූහ. එහෙත් මා දන්නා පමණින් නම් මහැදුරු සරච්චන්ද්‍ර මා දැන හැඳින සිටියේ මගේ කෘතින්වලින්මය. ඊට පසුව ද මවිසින් එංගලන්තයේ සිටිය දී ලියන ලද ‘උඩගෙදර මහත්මියගේ වස්තුව’ නමැති නවකතාව පිළිබඳව ද මහැදුරු සරච්චන්ද්‍ර අපූරු සටහනක් පුවත්පතකට සැපයුවේය. එය විමලසිරි පෙරේරා මහතා සංස්කරණය කළ ‘නවයුගය’ හෝ ‘සිළුමිණ’ පුවත්පතේ විය යුතුය. ඒ සටහන ම‍ගෙ ළඟ දැන් නැත. ඇති කෙනකුන් ද සොයාගත නොහැකි විය. බාගදා වේයන්ට බිලි වන්නට ඇත.මේ කාලයේ දී (1964 -65) මහැදුරු සරච්චන්ද්‍ර හා මාර්ටින් වික්‍රමසිංහ මහතා අතර සාහිත්‍ය කලා සංවාදයක් හටගෙන තිබිණ. වික්‍රමසිංහයන්ගේ ප්‍රකාශනය වූයේ සරච්චන්ද්‍ර විසින් දියත් කරනු ලබන ‘ජපන් කාමකතා’ වශයෙන් හැඳින්විය යුතු කතා විශේෂය මඟින් නවකතාකරණයේ අවතක්සේරුවක් ඇතිවී ඇති බවය. ඊට එක් ප්‍රධාන හේතුවක් වශයෙන් සාමාන්‍ය පාඨක ජනයා දැකගත්තේ සරච්චන්ද්‍රයන් තම ජපන් චාරිකාවලදී ලද නිර්මාණ ආභාසයයි. වික්‍රමසිංහ එකදිගටම, සරච්චන්ද්‍රයන්ගේ නිර්මාණාත්මක චින්තනයට අභියෝග මතුකළේය. ඒවා මුලින් පළවූයේ ඉරිදා ලංකාදීප පුවත්පතේ ලිපි මාලාවක් වශයෙනි. පසුව ඒ ලිපි මාලාව එකතුකොට ‘ජපන් කාමකතා හෙවනැල්ල’ යනුවෙන් වික්‍රමසිංහ පොතක් පළ කළේය. එය ආන්දෝලනාත්මක කෘතියක් විය.මම, එක්තරා හැන්දෑවරුවක මා මිත්‍ර කරුණාරත්න අමරසිංහයන් සමඟ පයින්ම ඇවිද ගොස් වික්‍රමසිංහ මහතා මුණගැසුණෙමි. මා මිත්‍ර අමරසිංහ, වික්‍රමසිංහයන්ට ඉතා ළෙන්ගතුව සිටියේය. මම, ‘හෙවනැලි ඇද මිනිස්සු’ නවකතාවෙන් පිටපතක් වික්‍රමසිංහ මහතාට තෑගි කළෙමි. මගේ වෑයම පිළිබඳ වික්‍රමසිංහ දැරුවේ සරච්චන්ද්‍රට වඩා හාත්පසින්ම වෙනස් මතයකි. මට ද නවකතාව ලිවීමේ දී ජපන් කාමකතාවල බලපෑම ලැබී ඇති බවක් මගේ නවකතාවේ නිරූපණය වන කතානායකයා ස්වදේශිකත්වයට නැඹුරු නොවූ මුල් ඉදිරුණු කෙනකු ලෙසත් වික්‍රමසිංහ දුටුවේය. ඒ බව සඳහන් වන ලිපියක් ද යට කී ඉරිදා ලංකාදීප ලිපි පෙළට එක්විය. මා ඒ වන විට නොකියවූ ඇමෙරිකන් නවකතාකරුවකු වූ ජේ.ඩී.සැලින්ජර්ගේ ආභාසය මට ලැබී ඇති බවක් ද ප්‍රකාශ වී තිබිණ. එහි ප්‍රතිඵලයක් වශයෙන් සැලින්ජර්ගේ නවකතා සොයාගෙන කියවීමට මම පටන්ගතිමි. සැලින්ජර්ගේ කෘති කියවීමට මට අනුබලයක් වූයේ එවකට අප සමීප ලෙස ඇසුරු කළ හේමරත්න ලියනආරච්චි මඟිනි. ඔහු සැලින්ජර්ගේ නවකතා කියවා ඒවා පිළිබඳ පැහැදීමකින් සිටියේය. මට කිසිසේත්ම සැලින්ජර්ගේ නවකතා බලපා නැති බව ඔහු කියාපෑවේය. එහෙත් මේ සම්බන්ධයෙන් අප අතර විනා ඉන් පිටත කිසිදු විදග්ධ සංවාදයක් නොපැවැත්විණ.වික්‍රමසිංහ මහතා පවසන්නේ කුමක්දැයි වටහාගැනීමට මම වෑයම් කළෙමි. ඔහු සිංහල සංස්කෘතියේ මුල් සෙවීම මෙන්ම තත්කාලීන සමාජයේ උගතුන් මුල් සිඳුණු අය ලෙස හැදින්වීමත් යන සාධක දෙක කෙරෙහි මම කෙමෙන් අවධානය යොමු කරන්නට පටන් ගත්තෙමි. ජේ.ඩී.සැලින්ජර් විසින් ලියන ලද නවකතා හා කෙටිකතා සංග්‍රහ දෙකක්ම මෑතක් වනතුරුත් මා සමීපයේ තිබිණ. ඒවා නම් Franny and Zooey සහ Esme withlove කෘතින්ය. මේ නවකතාකරුවාගේ වඩාත් ජනප්‍රිය වූ නවකතාව වූයේ ‘Catcher in the Rye’ යන්නය. ඒ නවකතාව මා කියවූයේ ‘හෙවනැලි ඇද මිනිස්සු’ ලිවීමෙන් වසර දෙකකට පමණ පසුවය. එහි මා දුටුවේ පුදුමාකාර අභව්‍ය සිදුවීමකි. මගේ නවකතාවේ එන ප්‍රධාන කථකයාට සමාන කතා නායකයකු ‍සැලින්ජර්ගේ නවකතාවේ ද නිරූපණය වී තිබිණ. එක හා සමාන අදහස් දරන කතුවරුන් දෙදෙනකු සංස්කෘතීන් දෙකකට අයත් විය හැක්කේ කිනම් සාධක මතද යන්න මට පසු කල කෙමෙන් අවබෝධ විය. ඒ සඳහා සමාජ සාධක සොයාගත හැක්කේ මානව විද්‍යාව හැදෑරීමෙන් බව මට වටහා දුන්නේ පසුකල මා ඉගෙනුම ලත් මහාචාර්යවරයකු මඟිනි.‘හෙවනැලි ඇද මිනිස්සු’ නවකතාව මගේ ජීවිතයේ සන්ධිස්ථානයක් වූ බව සැබෑය. එහි මුද්‍රණ කීපයක්ම නිකුත් වූ නමුත් දැන් මා තුළ පවතින්නේ නිර්මාණාත්මක ගැටලුවකි. මම එබඳු නවකතා නොලියමි. මා දැන් ලියන්නේ ඊට වඩා වෙනස් මඟක් ගත් නිර්මාණයන්ය. මේ කෘතිය චිත්‍රපටයක් වශයෙන් බිහිකිරීමට මඟපෑදුවේ මගේ හිතවතකු වූ පරාක්‍රම ද සිල්වාය. එහෙත් ඒ අදහස ඔහු තුළ රෝපණය කරන්නට ඇත්තේ තිස්ස අබේසේකර විය යුතු යයි මම අනුමාන කරමි. තිස්ස අබේසේකරගේත් මගේත් සිනමා ව්‍යාපෘතිය කෙමෙන් යටපත්වී ගියේ කවරාකාර සාධක හේතුවෙන් දැයි මට එකල වටහාගත නොහැකි විය.මහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=cr1407273</link>
    <topic>දුර්භික්ෂයේ සොඳුරිය</topic>
    <author>සුනන්ද එරංග පෙරේරා</author>
    <content>දුර්භික්ෂයේ සොඳුරියමක්සිම් ගෝර්කිගේ සුන්දර නතාෂා කෙටිකතාව ඇසුරෙනි.දාහත් හැවිරිදි මම සරත් සමයේ වැසි සහිත හැන්දෑවක ධීවර තොටුපළක් වූ උස්තීනයට පැමිණියෙමි. වැස්සත් සීතලත් ඔරොත්තු නො දෙන තරම් විය. ගණැති හිම මංමාවත් වසා තිබුණි. යුද්ධය සහ දුර්භික්ෂය තොටුපළක් ඒ සමීපයේ පිහිටි කඩ මණ්ඩියත් පණ ඇති හැම දෙනාගෙන්ම හිස්කර තිබුණි. දෙදිනක් නිරාහාරව සිටි මට කෑමට මොනවා හෝ යමක් එහි කසළ ගොඩකින් හෝ හමුවිය හැකි යැයි මම සිතුවෙමි.ආහාර අහේනියෙන් ගම්මානවලින් පන්නා දමනු ලැබු ජනතාව අතර මම පූර්ණ අනාථයකු වී සිටියෙමි. මගේ මවත් පියාත් මියගොස් සිටි අතර මගේ අනෙක් නෑදැයන් කොහේදැයි සොයන්නට මට අවකාශයක් නොවීය. මා හදාවඩා ගත් නපුරු සීයා කොහේ හෝ මියැදෙන්නට ඇත. මා සන්තකව තිබූ නොවැදගත් සියල්ල කල්තබා මා විකුණා දමා තිබූ හෙයින් අන්ත අසරණකම මම පූර්ණව විඳිමින් සිටියෙමි.මේ වන විටත් වයසට ඔරොත්තු නොදෙන තරම් පොත් පත් කියවා තිබූ මම අනෙක් බොහෝ දෙනා කළා සේ දිවිනසා ගැනීමේ සිතිවිල්ලෙන් බැහැර වී සිටියෙමි. මිනිසා විසින් නිර්මාණය කරන ලද යුද්ධයත් දුර්භික්ෂයත් ඉක්මවා යහපත් සමාජයක් මම පැතුවෙමි. මේ සියල්ලේම කිසියම් පටලැවිල්ලක් තිබෙන්නට ඇත. සැඟවුණු එහෙත් ශක්තිමත් අරමුණක් මා තුළ විය.හදිසියේම මා විස්මයට පත් කරවමින් කාන්තා ඇඳුමකින් යුතු කිසිවෙකු වසා දමා තිබූ ආපන ශාලාවක් ඉදිරිපස දිගැද්දී හිම අහුරු ඉවත් කරනවා මම දුටුවෙමි.කාන්තා ඇඳුම් පොදිය පිටුපසින් ගිය මම කතා කළෙමි.“මොනව ද හොයන්නෙ?”තැතිගත් විශාල දෙනෙත් ඇති මගේම වයසින් යුතු යුවතියක් කෑ ගසමින් වාඩි වී මා දෙස බැලුවාය. සැබවින් ම ඇය සුන්දර ය. හැර නොගිය සොඳුරු රුවැති යෞවනය වසා වැසි දිය වැටුණි.එහෙත් ඇගේ මුහුණේ නිල් පැහැති පැල්ලම් තුනක් විය. එයින් දෙකක් ඇගේ ඇස් යට තිබුණු අතර අනෙක තිබුණේ නළලේ ය. සර්වබලධාරී දෙවියන් වහන්සේ හැම දෙයක්ම පරිපූර්ණව නොදෙන බව මම දැන සිටියෙමි. එය සහජ හැකියාවක් ඇති චිත්‍ර ශිල්පියෙකු සුන්දර යුවතියක සිතුවම් කර ඒ රූපය මඳක් වෙනස් කළා වැනි ය එහෙත් ඇය පියකරුය.“ඔහෙත් කෑම හොයාගෙන යනව ද?” ඇය ඇසුවාය.“ඔව්. දවස් දෙකකින් කෑමක් නෑ.” කුසගින්න ඉහිලිය නොහැකි මම කීවෙමි.“පේන්නැද්ද ඔක්කොම දුර්භික්ෂයෙන් හේදිල.”“ඉතින් ඔය මොනව ද කරන්නෙ?”“මේ කඩේ ළඟක් වෙනකං තිබුණ. මෙතැනින් පහළට තියෙන ලී තරප්පුව පාදා ගත්තොත් බිම්ගෙයි ගබඩා කාමරයට ගෙහුං මොනවහරි කන්න හොයාගන්න පුළුවං.”ඔළුවේ බැඳ තිබූ කපු ලේන්සුව ගලවා ඇය එහි වැසි දිය මිරිකා යළි බැඳ ගත්තාය. ඇගේ දෙනෙත්වල තිබුණේ සැක කටයුතු බැල්මකි.“උඹ හොරෙක් පාදඩයෙක් නෙවෙයි නේද?”“දුර්භික්ෂයකදී ඕනෑම කෙනෙක් එක්කො හොරෙක් වෙනව. නැත්නම් පාදඩයෙක් වෙනව” මම කීවෙමි.ඇය සිනාසුණාය. ඇය සිනාසෙන විට දෙකම්මුල් වළ ගැසේ.අපි දෙදෙනාම පොළොව හාරන්නට වූයෙමු. කුසගින්න වෙනුවෙන් අප දෙදෙනා තුළම පොදු එකඟතාවයක් සාමූහික බවක් ඇති වී තිබුණි.“මෙන්න පඩි පෙළ” ඇය කෑගෑවාය.අපි දෙදෙනාම පඩි පෙළ දිගේ දුවගොස් බිම් ගෙයට රිංගා ගතිමු. වගුතුවක නැති පෙට්ටි මළු අතර යමක් සොයන ඇය යළිත් ප්‍රීතිමත් ලෙස කෑ ගෑවාය.“මෙන්න පාන් ගෙඩියක්”දින හත අටක් පරණ වී පුස් බැඳී තිබූ පාන් ගෙඩිය ඇය මට පිරිනැමුවාය. මම එයින් කැබෙල්ලක් කඩා හිම අහුරක් සමඟ උගුරෙන් පහළට තල්ලු කළෙමි.වැසි දියත් හිම කැටිත් සමඟ අඳුර බිම්ගෙය තුළට ඇද වැටේ.“අපි ගඟ ගාව ඔරුවක් යටට යමු.” මේ නගරය ඇයට ආගන්තුක නැත.අඳුරත් සුළඟත් වැස්සත් වැඩිය. වැසි දියෙන් බේරීමට අපි දෙදෙනා ළංව වාඩි වී ඉතා ප්‍රණීත යැයි පිළිගත් පාන් බුදින්නට වූයෙමු.“ඔයා කවුද?” සමීප හැඟීමෙන් මම ඇසුවෙමි.“මම නතාෂා.”“ඔයාට කවුරුහරි ගැහුව ද?” ඇගේ තඩිස්සි වූ මුහුණ මට දැකගත හැකිය.මොහොතකට පසු ඇය කතා කළේ කෝපයෙන්ය.“පිරිමි. මට උන් පෙන්නන්න බෑ. කාලකණ්ණි හැත්ත. ඇඹලයො වාගෙ ගෑනු ගාව වැටිල ඇති තරම් හප කරල ඉන් පස්සෙ සුද්දවන්තයො වාගෙ පැනල යනව.”නතාෂා ජනගහනය අඩු එහා නගරයේ අභිසාරිකාවකි. අවුරුදු පහළොවේ සිට ඇයව සමාගමට බඳවාගත් මැඩම් සොල්දාදුවන්ටත් ගොරෝසු මිනිසුන්ටත් ඇයව විකුණා දැමීය. එයින් බොහෝ දෙනෙකු මැදි වයස ඉක්මවූවන් විය. ඇයට ලැබුණේ සොච්චම් මුදලකි.කඩවසම් බක්කර තරුණයෙකු වූ පාෂා ඇයට හමුවන්නේ මේ අතරතුරේදීයි. එකෝඩියන් වාදනයේ හපනෙකු වූ ඔහු සුරා සොඩෙකි. හමු වූ ප්‍රථම දිනයේ දී මිනිත්තු පහක වාදනයක් ඉදිරිපත් කර ළයාන්විත ස්වරූපයෙන් කතා කර ඔහු ඇගේ ආදරවන්තයා විය. ආදරය පිරිනමා ඇගේ පහස නොමිලයේ ලබාගත් ඔහු අවසානයේදී ආදරයේ නාමයෙන් ඇගෙන් මුදල් ණයට ගෙන සුරා බොන්නටත් අනෙක් ගැහැනුන්ගේ පහස සොයා යන්නටත් විය. හිටි ගමන් ඔහු අතුරුදහන් විය.අන්තිමේ දී නතාෂා තම පෙම්වතා සොයා ඔහුගේ ගමට ගියාය. ඔහු ඇය ඉදිරියේදීම වෙනත් ගැහැනියක සමඟ සිටි අතර ඇයට තුච්ඡ සහ නින්දිත ලෙස අපහාස කළේය. එයින් නොනැවතී ඇය සන්තක සියල්ල පැහැරගෙන ඇඳුම් ඉරා දමා ඇයව පලවා හැරියේ ය.“පිරිමි නීචයි කිව්වෙ මං ඒකයි. අතේ සතයක්වත් නැතිව ඉරිච්ච ඇඳුම් ඇඳගෙන මං ඔහේ ඉබාගාතෙ ඇවිදගෙන ආවා. දැන් කොහොම ද මං මැඩම් ගාවට යන්නෙ?”නතාෂාගේ වතේ ඇත්තේ විඩාපත් කාංසියකි. පැහැබර යෞවනයේ දී ඇය ජීවිතයේ අතරමංව ඇත. ගැඹුරින් සිතිය යුතු මේ හැම දෙයක්ම බොළඳ ලෙස මගේ සිතට ඇතුළු වී මගේ දෙනෙතින් කඳුළු ගලා ගියේය.“මෙන්න බොලේ වැඩක්. ඉතින් උඹ අඬනව.” නාතාෂා මගේ අතින් අල්වා ගත්තාය. ඇය කලබල වූවාය.“හත් දෙයියනේ උඹ ඉන්නෙ හීතලෙන්. හෙට උදේ වෙනකොට උඹ මැරේවි ඒ පාර මට කොල්ලෙක්ගෙ පණ කෙන්ද ආරක්ෂා කරන්නත් වෙලා.”මොහොතක් ඔරු කඳ දෙස බලා ඇය එය සොලවා බැලීය.“මං කියන්න වැඩක්. මේ ඔරු කඳ යට ඒතරම් තෙමිල නෑ. උඹ උඩබැලි අතට නිදාගනිං.”මම උඩබැලි අතට නිදා ගත්තෙමි. නතාෂා මගේ සිරුර මත මුනින් තලා වූවාය.“දැන් හරි මාව බදාගනිං ඒ උණුසුම හොඳටම ඇති උඹට පුළුවන්නං අපි වැහෙන්න ඔරුව පෙරළපං.”මම මගේ ජීවිතය ගැන අලුතින් සිතන්නට වූයෙමි. මවුපියන් නැතිව දරුණු සීයා ළග හැදී වැඩුණු මගේ දෛවය මෙතෙක් මට සලකා තිබුණේ නීච ලෙසය. දැන් මා මිය යා නොදී මට උණුසුම ලබා දෙන්නේ මෙලෝ වගතුවකට නැති අබිසරු යුවතියකි. එහෙත් එහි තිබූ දයාර්ද්‍ර බව කියා නිමකළ නොහැකිය.“මාව ඉඹපං ඇති තරම්. හීතල අමතක කරල ජීවත්වෙන්න අවශ්‍ය ශක්තිය ලබා ගනිං.”නතාෂා එළිවෙන තෙක් මට බොහෝ කතා කියා දුන්නාය. දවස් දෙකක් කුස ගින්නේ සිටි මට පුස් බැඳුණු පාන් කෑල්ලකින් ජීවිතය රැක ගන්නා අයුරු ඇය වටහා දුන්නාය.අරුණෝදයේම අප වෙන්වීම මැනවයි නතාෂා කීවේ මට තවත් බොහෝ දුරක් යා යුතු හෙයිනි.දීප්තිමත් අහසක් හා මනා හිරු එළියක් සහිත උදෑසන මට නතාෂා වඩාත් සුන්දරව හැඟුණි. වෙහෙසින් යුතු මගේ දෑසේ ඇය තිගැස්සෙනසුලු හැඟීමක් වී දැයි මම නොදනිමි. එහෙත් ඇගේ හඬ ස්ථිර විය.“ඉතින් කොල්ලො මං උඹෙන් වෙන් වෙනව. ඉබාගාතෙ ගියත් මට වගේ නෙවි උඹට අරමුණක් තියෙනව. උඹට එතැනට යන්න පුළුවං.”නතාෂා මගෙන් වෙන්වී ගියේ පසුපස යළි නොබලාය. යුතුකමක් ඉටුකළ ඇයට පෙරදා රාත්‍රිය බාගදා තවත් එක් රාත්‍රියක් වූවා විය හැකිය.අවුරුදු හත අටකින් හැම දෙයක්ම වෙනස් විය. දුර්භික්ෂයත් යුද්ධයත් අවසන් වී සෝවියට් දේශය වඩාත් යහපත් විය. මගේ ජීවිතයත් සම්මානිත විය.ඉන්පසු මම මොස්කව් නගරයේ සිට මෝටර් රියකින් උස්තීනයටත් යාබද නගරවලටත් පැමිණ හැම වෛශ්‍යා නිවාසයක් ගානේ නතාෂා සොයමින් ගියෙමි. බාගදා ඇය දුර්භික්ෂයෙන් මිය ගියා වත් ද? නැත්නම් ඇගේ සුරා සොඬ සල්ලාල පෙම්වතා ඇයව මරා දැමුවේ ද? එසේත් නැත්නම් කිසිවෙකු ඇය දුර බැහැර ගමකට කැටුව ගියේ ද?දුර්භික්ෂයේ දී මා ජීවත් කරවූ මගේ සුන්දර නතාෂා යළි කිසි දිනෙක මට හමු නොවීය.සුනන්ද එරංග පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=cr1407274</link>
    <topic>බස ඉස්සරහටද? වල පල්ලටද?</topic>
    <author/>
    <content>බස ඉස්සරහටද? වල පල්ලටද?දිලිනී ආරියවංශට පිළිතුරක්අජිත් තිලකසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=cr1407275</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්ඉංගිරිසිසිංහල පත්තරවල ‘ඉංගිරිසි වසංගතය’ තව තවත් උග්‍රවීගෙන යනු පෙනේ.පටන් ගත්තේ ඉංගිරිසි වචන සිංහල අකුරෙන් දැක්වීමෙනි. ඉන්පසු සිරස්තලයන්හි යම් යම් වචන ඉංගිරිසි අකුරෙන් දක්වන ලදී. ඉන්පසු මුළු සිරසම ඉංගිරිසි අකුරෙන් දක්වන්නට විණි.තව ටික කලක් පසුවන විට සිංහල, පත්තරේ යම් යම් පුවත්වල සිරස පමණක් නොව බඳ ද ඉංගිරිසියෙන් ම වී.මේවා නො නිසි පළ කිරීම් නොවේ ද? මේ සිංහල ‍පත්තර විනාශ කැර දැමීමක් නොවේ ද?සවස හතේ සිට“සවස 7 ඉඳන් රෑ 10 වෙනකන්” යන්නක් පුංචි තිරයෙහි දකින්නට ලැබිණි. මේවා ප්‍රදර්ශනය කිරීමට ඉඩ දිය යුතු ද? මේවා නො නිසි පළකිරීම් නොවේ ද?“සවස 7 සිට රෑ 10 දක්වා” යි කියන්නට බැරි ඇයි?දේදුනු‘දේදුණු’ යන්න ද පුංචි තිරයෙහි නිතර දකින්නට ලැබේ. දුන්නට මූර්ධජ නැත. නිවැරැදි වන්නේ ‘දුනු’ හා ‘දුන්න’ යන වදන් ය. එහෙයින් ‘දේදුනු’ මිස ‘දේදුණු’ නොවේ.පිරිසුදු‘පිරිසිදු පොල්තෙල්’ යන්න ද පුංචි තිරයෙහි නිතොර දිස්වේ.‘පිරිසිදු’ වැරැදියි. මේ වෙනුවට තව ඇතැමුන් ලියන ‘පිරිසිඳු’ ද වැරැදියි.නිවැරැදි වදන ‘පිරිසුදු’ ම වේ.වැනිදාදිනයක් ගැන සඳහන් කිරීමේදී ඇතැම් පත්තර වචන හා ඉලක්කම් යන දෙවගය ම එක් කොට වැහැරීමේදී දකින්නට ලැබෙන වරදකි “12 දා” යන්න. (මේහා සමාන යෙදුම් බොහෝ ය)‘12 දා’ යන්න ඇත්ත වශයෙන් ම කියැවෙන්නේ ‘දොළහ දා’ යනුවෙනි.මෙය ‘දොළහ දා’ නොව ‘දොළොස් වැනිදා’ හෝ දොළොස් වන දා ය. ‘වැනිදා’ හා ‘වන දා’ යන දෙක ම හරි ය. එහෙත් ‘වෙනිදා’ වැරැදි ය.‘වෙනි’ යන්න තල්ලු වී බොහෝ කාලයක් ගෙවී ඇත. ‘වෙනි’ යනු වලිගය ය. දින වකවානු සඳහන් කිරීමේදීත් ‘පන්ති සඳහන් කිරීමේදීත්’ ‘වෙනි’ යන්න නොගත මනා ය.ඉලක්කම් සමඟ හෝ ඉලක්කම් නැතිව හෝ ‘වෙනි’ යන්න නො යෙදවිය යුතු ය.“තෙවරප්පෙරුමගේ අස්වීමේ ලිපිය මන්ත්‍රීවරු උදුරා ගනීමෙය ද එක්තරා පත්‍රයෙක මුල් පිටුවේ දකින්නට ලැබුණු සිරසෙකි.“මන්ත්‍රීවරු උදුරා ගනී” යන්න “නිවැරැදි කරන්නැ'යි තුන් වැනි පන්තියේ සිසුවකුට දෙන්නට සුදුසු වැකියක් නොවේ ද?අස්වෙන කතා‍‘පොලිස්පති ඉල්ලා අස්වන්නේ නැත්නම් තමා මන්ත්‍රී ධූරයෙන් ඉල්ලා අස්වන්නේ යැ'යි කට මැත දෙඩූ තෙවරප්පෙරුම මන්ත්‍රීවරයා දැන් පස්ස ගහනවාලු.‘තෙවරප්පෙරුම පස්ස ගහයි’ යන්න ගිය සතියේ මහ සිරසෙකි. එය ඉතා හොඳ සිරස් ත‍ලයෙකි.ක්‍රමවේදය“අලෙවි කිරීමේ ක්‍රමවේදයේ කිසිම වෙනසක් නෑ” යන්න ද ගිය සතියේ පත්‍රයෙක දකින්නට ලැබිණි.‘අලෙවි කිරීමේ’ යි කීවාට පසු ‘ක්‍රමවේදයේ’ යන්න අනවශ්‍යයි.කිතුනු‘කිතුනු’ යනු ‘ක්‍රිස්තියානි’ යන්න ය. මෙය ‘කිතුණු’ යනුවෙන් ලියනු වැරැදි ය.දෙවියන්“දෙවියන් වරද නිවරද කරයි” යන්න පුවත්පතෙක පළ වී තිබිණි.“‍දෙවියන් කරයි” යන්න මහ වරදෙකි. දෙවියන් යනු අනුක්ත පදයෙකි. මෙය උක්ත වන්නේ ‘දෙවියෝ’ යනුවෙනි. මෙය ගෞරවාර්ථයේ බහු රූපයක් බැවින් ආඛ්‍යාතය ද බහු විය යුතු ය. ‘කරති’ යනුවෙන් නිවැරැදි විය යුතු ය.“නිවරද කරයි” යන්න ද වඩා යෝග්‍ය වන්නේ “නිවැරැදි කරති” යනුවෙනි.‘දින පහේ ම’සතියේ දිනවල දින පහ යනු සඳුදා, අඟහරුවාදා, බදාදා, බ්‍රහස්පතින්දා හා සිකුරාදා ය.සති අන්තය වන්නේ සෙනසුරාදා හා ඉරිදා ය.‘දින පහේ ම’ යන්න සමහරුන් ලියන්නේ ‘දින 5 හේ ම’ යනුවෙනි.මෙසේ ලියූ කල්හි එය හරියට කියැවිය යුත්තේ ‘දින පහ හේම’ යනුවෙන් නො වේද? එය අපබ්බ්‍රංසයකි.ඩී. එ‍ෆ්. කාරියකරවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=cr1407276</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.ආරියවංශ රණවීරඔබේ ප්‍රියතම ප්‍රබන්ධ කෘතිය...ලියෝ ‍ටෝල්ස්ටෝයිගේ ‘War and Peace’ එය ආකෘතිය අතින්, කාව්‍යමය ලක්ෂණ අතින් ඉතා පොහොසත් කෘතියක්. එසේ ම, මනුෂ්‍යාගේ පැවැත්මත් ඉතිහාසයත් සංසන්දනය කරමින්, ඉතිහාසය තුළ වූ මනුෂ්‍ය සබඳතා නැවුම් ආකෘතියකින් ඉදිරිපත් කරන අපූරු කෘතියක් එය.ප්‍රබන්ධ නොවන කෘතිය...අයි.ඒ. රිචඩ් ගේ ‘භාවිත විචාරය’ කාව්‍ය යනු කුමක්ද... කවියා යනු කිමෙක් ද යන්න ඉතා සාර්ථක ලෙස ඉදිරිපත් කළ මේ කෘතිය මා දකින්නේ, කාව්‍ය පිළිබඳ සමස්ත අන්තර්ගතයම අඩංගු කෘතියක් ලෙසයි.මේ දිනවල ඔබ කියවන්නේ...හුඟක් කියවනවා. ඒ අතරින් සිත්ගත් එකක් තමයි, ‘බටහිර දර්ශනය'. සොක්‍රටීස්ගේ පටන් වත්මන් දාර්ශනිකයන්ගේ දක්වා, දර්ශනය පිළිබඳ ගැඹුරින් කතා කරන කෘතියක් එය.කෙනකුට කියවන්න යැයි ඔබ නිර්දේශ කරන කෘතීන් තුනක්.... විරාගය - එය මා සලකන්නේ නවකතාවේ කූඨය ලෙසයි.. රන් රෝස - එය මගේ ම කෘතියක්. බොහෝ අය නිර්මාණකරණයේ අත්පොතක් ලෙසයි රන් ‍‍රෝස සලකන්නේ.. War and Peace - මෙය ඉතිහාසයත් මනුෂ්‍යත්වයත් පිළිබඳ සංසන්දනාත්මක හා ගැඹුරු අවබෝධයක් ලබාගත හැකි කෘතියක්.පොතක ඔබ වඩා වැදගත්කොට සලකන්නේ රචනා ශෛලිය ද... අන්තර්ගතය ද නැතිනම් අවසානය ද...ඒක මට නම් මහා මෝඩ ප්‍රශ්නයක්...පොතක අන්තර්ගතය හෝ ආකෘතිය කඩා වෙන්කරන්න පුළුවන්ද? එය ගහට පොත්ත මෙන් බැඳී පවතින්නක්.ඔබ ළමා කාලයේ කියැවූ හොඳම පොත...ගුත්තිලය. මාව කවියට කැ‍ඳෙව්වේ ගුත්තිලය. පරිපූර්ණ කාව්‍යයක් ලෙස අදත් මා දකින්නේ මෙයයි. අන්තර්ගතය සහ ආකෘතිය එකට බැඳුණු සාර්ථකම කෘතියකට හොඳම උදාහරණයත් එයයි.ඔබ කියැවීමට කැමැති විශේෂ වර්ගයක පොත් තිබෙනවාද...ඔව්. බටහිර සහ පෙරදිග දර්ශනය පිළිබඳ ලියැවුණු පත පොත.මෙතෙක් කියැවූ පොත්වලින් ජීවිතයට ලැබුණු දේවචන කිහිපයකින් කොහොමද ඒකට උත්තර දෙන්නේ. මනුෂ්‍යයකුට තමන්ගේ ජීවිත කාලයේදී අත්දකින්නට නොලැබෙන දේත් මෙන් ම ළඟාකර ගත නොහැකි බොහෝ දැනුම, ප්‍රධාන වශයෙන් ලැබෙන්නේ පොත් කියැවීමෙන්. තව විදියකට කිව්වොත් ජීවත්වීමෙන් පමණක් දැනගන්නට නොලැබෙන දැනුම හා අත්දැකීම් ළඟා කරගන්න පුළුවන් ප්‍රධාන මාර්ගය එයයි. හැම මනුෂ්‍යයකුම වගේ මාත් ලබාගත්තේ ඒ දේමයි.ඔබට අනුව පොතකින් තැනුණු හොඳම චිත්‍රපටය.‍..ඩොක්ට ෂිවාගෝ...ඔබ ඉහළින් ම අගයන කතුවරයා...‍ලියෝ ටෝල්ස්ටෝයි. මනුෂ්‍යත්වය ඉතා ගැඹුරින් ස්පර්ශ කළ ලේඛකයෙක් ඔහු.ඔබේ ප්‍රියතම සම්භාව්‍ය කෘතිය...‘වෝ ඇන්ඩ් පීස්'.ඔබේ ප්‍රියතම පරිවර්තන කෘතිය...සිංහල සාහිත්‍යයේ නමක් තැබූ, වාග් විද්‍යාඥයකු වන ම.ව. සුගතපාල ද සිල්වාගේ ‘මේඝ දූතය’ සිංහල පරිවර්තනය.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=cr1407277</link>
    <topic>කව් සිළුමිණ</topic>
    <author/>
    <content>කව් සිළුමිණ සංස්කරණය - රත්න ශ්‍රී විජේසිංහසට­හන : සාම්ප්‍ර­දා­යික කව් මග අනු­ග­තව රචිත මේ කව, එකී සාම්ප්‍ර­දා­යික චින්ත­න­යෙන් මිදී නව පරි­ක­ල්ප­න­යක් වෙත යොමු වූවකි. සීගි­රියේ අප්සරා රුවක් අර­මුණු කර ගනි­මින්, සෙසු කතුන් පිදු­රං­ගල වඳි­න්නට යද්දී, ඔහු - හෙවත් කසුප් එතැයි මඟ බල­න්නි­යක මේ කවි­යාට හමුවේ. රජ ඉසුරු නොතකා, හිමි වෙනු­වෙන් තැවෙන ඕ හුදෙ­කලා වූවක. තබ්බෝවේ වික්‍රම, විටෙක අරු­තට මුල් තැන දී දෙපද එළි වැට­කින් සෑහී­මට පත්ව­න්නට ද සූදා­නම්ය.පිරි­වර කතුන් පිදු­රං­ග­ල­ ව­ඳින්න යද්දී නො ලැබ ඒ පින අත් වි­දින්න ඈ ගිරි­හි­සෙහි හිඳ නෙතු­කැ­න් ස­ලන්නී දැන් දැන් ඔහු එතැයි පෙර­ම­ඟ­ බ­ලන්නී රෑන පිට රෑන බිඟු රෑන ළංවෙතී මූණ දැක ඇයගෙ අනු­රාග ගුම් දෙතී මාන කොකුන් ගොදු­රට වඩින පින් ඇතී පාන නුරා බැල්මෙන් ඇයට කම් නැතී ළසො­වින් දැවෙනු දැන කස්සප රදු­න් හද පිටු පෑ නො හෙන්නිය මොන­වා­ ක­ර­න්නද? ‍ඇවිළෙයි ළය­ම­ඬල බොඳ වෙයි නුව­න් මිණී ගිරි බෙය­දෙහි ම දැව­ටෙයි උහු­ල­මි­න් ගිනී දිය කෙළි­ය­කට මලු­ය­න­ක­ට­ නො­ය­න්නියා දිය නෙතු සලා දුක් වෙණ තත්ව­ය­න් නියා නෙක රූ අතර හිමි රන්රු­ව­ සො­ය­න්නියා ගීතය විරහ හද පතු­ලි­න් ග­ය­න්නියා කීමට සැදී පැහැදී හද පිරු­ණු­ සෙනේ සිටිය ද නො ආයෙන් කස්සප කුම­රු­ අනේ! කට්රොල් කුසුම පිපි කැට­පත් පවු­රු­ කොනේ බිතු සිතු­ව­මක් වී තව මඟ බල­නු­ පෙනේතබ්බෝවේ වික්‍රම  මිදුලෙ කොස් ගහ යට කළු කුමරු හිනැ­හෙන විට ගැස්සෙන මගෙ හිතට පිරිත් පැන් පමණි පිහි­ටට අක්කගෙ පොඩි බඩට කුලු­ඳුලේ තෙමස පිරු­ණට මස්සිනා යස රඟට ගැබ්බර වෙලා මවෙ­තට ගොරක මද ඇස් එළි­යට ඔන්න මෙන්නයි පැනු­මට උයන ගෙට රිංගන කොට පිළි­කුල දැනෙයි තද­ටම පෙති නොගැ­ව්වොත් හොඳට නෑ තැම්බෙන‍්නෙ පද­මට මන්නේ ගෙන'තට බලා ඔහු දෙස කෙටුවා මං කොස් ගෙඩි­යට පැටි­වියේ අපි තර­ගෙට කොස් කොළ ඔටුණු හැදු­වට උඹ කපපු කැට­ය­මයි අක්කෙ මට සුන්ද­ර­තම කොහොල්ලෑ බැඳුණු හිත­කට ළං වුණොත් පෙර පව­කට හෙණ වදියි ස්තිරෙ­ටම පැණි වරකා ගහ­කට වුවයනූෂා ලක්මාලි  වන­පෙත මැදින් සර සර අඩි තියන වර­ලැ­සිය යටැ­සින් නො බලන්න මා දෙස සුගත් සිවු­රෙන් වට සේව­ටු­ව­කුව මම මුනිඳු සුත­නන් ගාව බදැ­ඳි­ලිව පින් සොයම් අවා­පුර දොර­කඩ පිනි දැලින් වට කළ ගිරි­හිස පිපුණු මල් අත් පසු­රෙ­කින් නෙළ­නුයේ කෙලෙස මංඑච්.ඒ.සී. නිශ්ශංක  ගඟ ගලයි ගිරි සිඛර ගල් පර අත­රින් ගං ඉවුරු ඉඩ නොදෙයි ගලා යන්නට හිතේ හැටි­යට ඒත් ගඟ ගලන අපූ­රුව වඩා­ගෙන දෑළ මල් තුටු සිනා පුබු­ද­මින් ඉවුරු දෙකො­පුල් සිඹින ලස්සන ජීවිතේ ආබාධ ජය­ගන්න හැටි කියන ලෝ දනන් සිත් නිවන සෙනෙ­හසේ සිලිල ඇර­ගෙන ගඟ ගලයි මර බියෙන් ළදරු මල් නෙත් වසා මං මුළා­කර අඳුර බෝ කර ඉසි කොවින් දැවි දැවී හිරු පලා ගිය සැනින රිදී වනින් සිනා මලින් මග පිය­විලි අතුරා හාදු පිනි වැස්ස­කින් කොඳ බිලි­ඳුන් සනහා තරු කැකුළු පිරි­වරා ගලන ගඟ පිළි­ගන්න හඳ මෙන්න ඇවිල්ලා අරු­ම­යක හැටි බලන්! කර බා ගෙන ගඟ තාමත් ගලා බසින හැඩධර්ම­පාල පති­රණ  වැස්ස අහ­සින් බැස කන්දක් දිය කළා කන්ද පල්ලම් බැස පවු­ලක් නිධන් කළාරත්න­සිරි අලුත්ගේ  ‘ගව් දොළොස්’ ගෙවා දුර සිව් දෙසේ විහඟ කැල සෙව් සෙවණ තිළිණ කළ කව් වනේ වන­ස්පති ඇට්ටේ­රියා සුවඳ තුර තුරක කඳු­ළට තැවෙන දුරක අතු මත ගැයෙන කුරුලු සෝ ගී රාව පුරුදු මන් පෙත දිගේ සරණු, දැව­ටෙනු පෙනේ ගසා දා ‘කර සුවඳ’ වසා මුඳු අතු­ප­තර කිසා­ගෝ­තමී වදන් අසා යළි ලිය­ලන්න තුරට නෙක පැතු­මන්යආර්.එම්. රත්නා­යක  කුස ගිනි වැඩි­ක­මට දන් දී ළපටි කෙස් රොද ආවෙ මා බෝ සෙව­ණට පාළු නොවු­වද සතර කොණ ළපටි බෝ දලු වැඩෙන විට රහ­සේම ඉගි­ලෙන සිත නව­ත්වා­ලනු නොහැ­කිව හීර­ළු­වෙක් වීමි මම අදඋවිඳු ඉසංක ජය­සිංහ  මහා අදි­රද පියෙකු හිටි­යත් රාජ පවු­ලක උපත ලැබු­වත් වෙස්ස ගිරියේ ගල් ලෙනක් තුළ කොහොම කල් ගෙවු­වාද සමි­ඳුණි!සිරි­සේන පල්ලෙ­වත්ත  මහ දුකක් විඳ තනා නිම­කළ මන්දිරේ කැණි මඬල ඇවි­ළුණි මහ මෙරක් සේ හිතේ තෙර­පුනු සොයුරු දම් උන් හදින් ගිලි­හුණි එකට තුරු­ළුව ගෙවු අතී­තයෙ සොඳුරු බව කිසි­වෙ­කුට නොදැ­නුණි අහිමි ලෝකෙන් දුරස් වී ගොස් දෛව­යට ඉඩ­දෙන්න සිදු­වුණි පෑරි පෑරී රිදෙන නෙතු අග ගලා ගිය උණු කඳුළු වියැ­ළුණි භවෙන් භව­යට පතා­ගෙන ආ පැතුම් උඩු ගුව­නේම විසි­රුණි බිඳී ගිය සිත් දුරස් කර­වන කුණා­ටුව මහ හඬින් නද දුණි යළිත් හිනැ­හෙනු නොහැකි විල­සින් මහ පොළොව ගුගු­රුවා වැලැ­පුණි උසින් වැඩි තුරු හිස් සොයා­ගොස් උන්ගෙ සුන්දර කැදලි ඉදි­වුණි පුංචි පැට­වුන් එකා දෙන්නා හඬන හඬ දෙස­වනේ පැති­රුණි මද සුළඟ හා ගලා ඇවි­දින් කිරි සුවඳ හද­වතේ තැව­රුණි සිප­ගන්න මට වරම් නැති­මුත් ආද­රෙයි මං කුරුලු පැට­වුනිනදීරා රෝෂිණී නල්ල­පෙ­රුම  වැහි කළු සිත් අහ­සෙහි දුටු විදු­ලිය, උඹයි මගේ සුදු සුහා­සිනී මුව­ට­ගත්තු මේ රොටී කෑල්ලෙන් පොඩ්ඩක් ලෙවකා සිනා­සුනී මගේ දෙපා­ළඟ හිඳ දැව­ටී­ගෙන හල­න­වාද සිත් කළේ පැනී කවු­රු­වත්ම නැති මගෙ ජීවි­ත­යට උඹ­වත් හිට­පන් විලා­සිනී කර­ග­හ­ගෙන ආ පොදියේ බර­වැඩි නිසා පිටේ කුද­යක් ආවා පොදිය ලිහා බැලු­වෙමි, කැර­පො­ත්තන් විසුළු ලෙසින් හැම­තැන දීවා පිළුණු බතක් ඇත ළිප ළඟ ඉති­රිව, බල්ලන්ගේ කෙඳි­රිය කීවා උන්කුස පුර­වනු කෙලෙ­සද නොද­නිමි, හී සැර මෙන් වැහි දිය ගෑවා සීතල වැහි බිඳු මැද්දේ විදු­ලිය මොන මොන­වද හෙමි­හිට කීවේ පොර­ව­න්නට කම්බිලි මට දැන් නැත කඩ­මලු වී ඇත හද රාවේ පෙර­දින ලත් සෙනෙ­හ­සෙහි පහන් බව සිහි­නෙන් ගෑ සුව­ඳක් වූවේ සර­ස්ව­තියෙ ඇයි දොර­කඩ ඉන්නේ, නැද්ද දෙයක් අර­ගෙන ආවේ? උඹ එන බව ඇසු ලක්ෂ්මි ඊයේ යන්න ගියා මට ඔර වාලා යළි නොඑනා බව කලින් කීව නම් යන්න නොදෙ­න්නෙමි මා දාලා දෙන්නම නැති තැන කොහො­මද ඉන්නේ පාළු ගෙදර මං තනි වීලා කාට කිය­න්නද දැන් මේ අව­නඩු, බහි­ර­ව­යොත් මට පිටු පාලා ලබා ගත්තු දේ සොයා ගත්තු දේ සේරම දොළ පාරේ යන්නේ අතේ සතේ නැති මට කොහො­මද හත් පාට සොයන්නේ දේ දුන්නේ දත්ටික වැටිලා කෙස්ටික පැහිලා හැර­මිටි වාරු­වෙ­නුයි ඉන්නේ උණු­සුම ගෙන එන පෝර­ණ­යක් වත් හදල දියන් ගේ පිළි කන්නේ! විලා­සිනී උඩ ‘ඤාව්’ කියන කොට සත්සර නාදය මතු වෙනවා ෂිංගියි වෝනයි පාළඟ දැවටී රබන් ගැසූ හැටි සිහි වෙනවා උන් දෙන්නා පර­ලොව ගිය හින්දා උඹ දැන් මා ළඟ ළතැ වෙනවා මාත් එහේ ගිය­දාට විලා­සි­නියේ උඹ මේ ගෙයි තනි වෙනවාචිත්‍රා අයි. පෙරේරා  ඔහු රන්රු­වන් ආකර සුදු කැන් මැද බැබළි බැබළි සෙස්සන් එහි කැඳ­වා­ලති! හස­රැලි මැද සත­ප­න්නට පෙන බුබු­ළක ගොඩ­නැං­වුණු ලෝකෙක සරුව පිත්ත­ලෙන් දිලිහී - දිලිහී දෙදෙනා දෙහ­ද­වත් පිරි­මැද මැද අපි සිටි­යෙමු! කල­කට පෙර අඩ නින්දෙක පුංචි ලොවක මගෙ දෑසෙහි ගුලි­වුණු දිව රෑ දෙකෙ­හිම රැජයූ සිහි­නය ඔබ විය! ඔබ­විය! ඔබ­විය!! මිහි­රිය! මා එද­වස හුර­තල් කිරි දරු­වෙකි! අඳුරු අහු­මුලු එළිය වී ඇත නවා ලෝකය දිලේ! මී මත ඉරී වැර­හැලි ගැහුනු මේ! පොත තබමු! අයු­කල මිනී­වළ මත!අයම්-විතර විය­තක් වුණු ලෝකය බිඳ­ද­මමු! අතී­ත­යෙන් අනා­ග­තය වෙත පිය­ව­ර­ත­බමු!(දහ­සය වැනි සිය­වසේ එංග­ල­න්තයේ ජීවත් වූ ජෝන් ඩන් කවි­යාගේ ‘The good morrow” කාව්‍යයේ අනු­වා­දය)මාදම්පේ ඊබට් ෂෙල්ටන්ජෝන් ඩන්ගතා­නු­ග­ති­ක­ත්ව­යට හැම විටම එරෙ­හි­වුනු “ජෝන් ඩන්” කවියා සම්මත කාව්‍ය සිරිත් කවියේ අරු­තට උචිත වන පරිදි නොබි­යව වෙනස් කෙළේය. වාර්තා ස්වරූ­පය පිටු දැක ස්වකීය කාව්‍යා­නු­භූ­තිය විෂය බද්ධව (Doomatic Stress) නාට්‍ය­මය විලා­ස­යෙන් ඉදි­රි­පත් කිරීම සඳහා පද්‍ය පාද­ව­ලට වැඩි­පුර මාත්‍රා ගණ­නක් යෙදු­වේය.කර්තෘ : මාතලේ ආනන්ද අබේ­වි­ක්‍රම ප්‍රකා­ශ­න­ය : කර්තෘ ප්‍රකා­ශ­න­යකිගේය කාව්‍ය, ළමා සාහිත්‍ය කෘති හා විචාර ග්‍රන්ථ ද කිහි­ප­යක් ම රචනා කළ ආනන්ද අබේ­වි­ක්‍රම එළි දක්වන පළ­මු­වන කාව්‍ය සංග්‍ර­හ­යයි, ‘කඩ­තිර හැර බලත'. සෙසු නිර්මා­ණ­ව­ලදී ඊට සහ­යෝ­ග­යෙන් පෙනී සිටි ඔහුගේ කවි­ත්වය පළ­මු­ව­රට ස්වාධී­නව පෙනී සිටින්නේ මේ කෘති­යෙ­හිය. ආන­න්දගේ කවි­යෙහි කැපී පෙනෙන ගුණ­යක් වන්නේ ඔහු චිර­න්තන සම්ප්‍ර­දාය ඇසු­රෙහි නූත­න­ත්වය විව­ර­ණය කර­න්නට දරන උත්සා­හ­යයි. පැරණි සංකල්ප රූප­වල ඉඟි­ලෑම් උද­ව්වට ගනි­මින් හෙතෙම වර්ත­මා­නය උත්ප්‍රා­ස­වත්ව චිත්‍ර­ණය කරයි. ‘නූතන සන්දේශ කවි­යෙන් දුටු­ගම’ වැනි රචනා ඊට නිද­සුන්ය.කුළින් කුළ ම සිහි­ලඹ පිරි දිය­ ක­ඳුරු ගමෙන් සැඟව බොර­දිය සපි­රු­ණු­ අ­යුරු තැනින් තැන නොවේ නිල් වන­රො­ද­ සො­ඳුරු තුටින් නොව දුකෙන් ගම වට බල­ මි­තුරුඑමෙන් ම කාව්‍ය ශේඛ­රයේ දිසා­පා­මොක් ගේ අධ්‍ය­යන පරි­ස­රය ද අද මෙසේ වෙනස් වී ඇත්තේය.ටියු­ට­රි­යට පැමිණ සිල්ප ලද හැක යහ­මින නොප­වසා අඟ­වන කච්ඡ­පු­ටලා ලබා අද තැනආනන්ද, ජන කවි­යෙන් ලබා ගන්නා සම්පත් වඩාත් නිර්මා­ණා­ත්මක ලෙස නව අත්දැ­කීම් කිය­න්නට යොදා ගන්නට ද සමත් වෙයි. දරු­වන් නැති සොවින් දිවි තොර­කර ගත් කතක ගේ පුවත යසෝ­ද­රා­වතේ රුවෙන් ඔප­වෙයි.දෙනෝ­ද­හක් අඟනෝ මට මල් නෙ­ළනා අනෝ­තත්ත විල මැද යහ­න­ක ­නි­දනා සිරි යහ­නට රෑ සුදු ඇත් පුතු ­ව­ඩනා පැතූ සුබ සිහින හිමි මහ මඟ­ දැ­වුණා‘අකු­රට යාම’ නමින් ආනන්ද ලියන කවි­පෙ­ළද, පාසල් ගේට්ටුව ළඟ හිඳින මෙහෙ­කා­රි­ය­කගේ වග වැනු­මට ගත් උත්ප්‍රා­ස­වත් රච­න­යකි.අල්ලට නොසිඟා ම රස ආහ­ර­ නො­පතා කල්ගිය රෙදි ම හැඳ පව­ස­මි­න් ර­ස­කතා ඇල්මෙන් පාස­ලට පැමි­ණි­ය­ද­ දි­න­පතා බාලි­කාවෙ දොර­ටුව වැසෙ­යි­ එ­න්සිනාඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=cr1407278</link>
    <topic>පොත් පුවත්</topic>
    <author/>
    <content>පොත් පුවත්ජෝ. ඇන්ටන් ප්‍රනාන්දු ලියූ අලුත්ම නවකතාව ‘අවතක්සේරුව’ මේ මස 29 වැනිදා අඟහරුවාදා උදේ 10.00 ට කොළඹ මරදානේ, දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේ දී දොරට වඩී.‘අවතක්සේරුව’ නවකතාවෙන් කියැවෙන්නේ සියලු අභියෝග, ආදරය මානුෂික හැඟීම් මෙන්ම මානුෂික අවශ්‍යතා අතර අතරමං වූවත් තමන්ගේ ආත්ම ගෞරවය සහ පති භක්ති‍යත් පතිවතත් දිවි හිමියෙන් රකිනා ශ්‍රේෂ්ඨ ගැහැනියක පිළිබඳවය.කර්තෘ - ඒ.බී. ආරියරත්නමිල - රු. 225ප්‍රකාශනය - නැණිල ප්‍රකාශකයෝපාසල්වල 5 ශ්‍රේණිය දරුවන් ඉලක්ක කර සැකැසී ඇති මෙම කෘතිය දරුවන්ට පහසුවෙන් තේරුම් ගත හැකි ලෙසට වැදගත් මෙන් ම පහසුවෙන් සපයාගත නොහැකි විෂයය කරුණු රැසක් ඇතුළත් කර ඇත. විජයකුමරුගේ පැමිණීමේ සිට මේ දක්වා ජාතික වීරයන් පිළිබඳ තතු කෙටියෙන් සංග්‍රහකොට තිබීම විශේෂයකි.පරිවර්තනය - සාලිය ගුණවර්ධනමිල - රු. 250විදෙස් කෙටිකතාකරුවන් කීපදෙනෙකුගේ කෙටිකතා කීපයක පරිවර්තන කෘතියකි. මැක්සිම් ගෝර්කි, රස්කින් බොන්ඩ්, චිත්‍රා අමීබේ, ගී ද මෝපසාං ආදීන්ගේ කෙටිකතා මෙයට ඇතුළත්වීම විශේෂයකි.කර්තෘ - ඒ.වී. ආරියරත්නමිල - රු. 300ප්‍රකාශනය - නැණිල ප්‍රකාශන6 වැනි ශ්‍රේණිය සඳහා ඉතිහාසය ඉගෙන ගන්නා දරුවන්ට එහි විෂය නිර්දේශය ආවරණය වන පරිදි ‍ෙම් කෘතිය නව ආරකින් ලියා ඇත. කෙටි ප්‍රශ්න හා කෙටි පිළිතුරු, හිස්තැන් පිරවීම්, ප්‍රහේලිකා, සුදුසු පද තේරීම් හා යා කිරීම් මෙන්ම ඓතිහාසික සිතියම් අන්තර්ගත කොට තිබීම විශේෂයකි.කර්තෘ - ශාන්ත කුමාර විතානමිල - රු. 200ප්‍රකාශනය - සාහිත පොත් පියස ප්‍රකාශනයක්බෝ සෙවණක, බුදු සිරිපතුල අබියස ගෙවීයන එකම එක මිනිත්තුවක් වුව මොනතරම් සන්සුන් වේද? මේ කෘතිය එවන් සිත නිවන පින් බිම් කරා ඔබ ගෙනයන ඔබ සිතින් වන්දනා කරවන ගවේෂණාත්මක චාරිකාවකි. මෙය එවන් ගවේෂණාත්මක පොත් පෙළෙහි පළමුවැන්නයි.කර්තෘ - ආශිංශනී සදිනිකා ඉහළමුල්ලමිල - රු. 200ප්‍රකාශනය - නැණිල ප්‍රකාශනයකිකතුවරිය ර/ ඇහැළියගොඩ ජාතික පාසලේ 7 වැනි ශ්‍රේණියෙහි ඉගෙනුම ලබන ශිෂ්‍යාවකි.සුරංගනා ලෝකයකට කුඩා දරුවන් ගෙනයන මෙවන් සුරංගනා කතාවක් මඟින් වුවද පුංචි කතුවරියගේ හපන්කම් කැපී පෙනේ.කර්තෘ - අසංක උදය කුමාරමිල - රු. 100ප්‍රකාශනය - කර්තෘ ප්‍රකාශනයකිවත්මන් සමාජයේ දරු පරපුරෙන් ගිලිහී යන සමාජ සාරධර්ම සිරිත් විරිත් නැවත දරු පරපුර වෙනුවෙන් ළඟාකර දීමට ගන්නා ලද උත්සාහයකි. මෙය ළමා පරපුරට පමණක් නොව දෙමාපියන්ට ද පරිශීලනය කළ හැකි කෘතියකි.කර්තෘ - ටීමන් රත්නායකමිල - රු. 120ප්‍රකාශනය - කර්තෘ ප්‍රකාශනයකි.ඉතා විරල මාතෘකා කීපයක් යටතේ නිර්මාණය වූ කාව්‍ය නිර්මාණ කීපයකින් සමන්විත මේ කෘතිය පුවත්පත්වල පළවූ හා ගුවන්විදුලියේ ප්‍රචාරය වූ මෙහි ඇති බොහෝ නිර්මාණ ජීවිතයේ යථාර්ථය පසක් කරවයි. සමාජයේ විවිධ අහුමුළු ඔස්සේ යන රචකයා කවියට ඇවැසි මාතෘකා සොයා ගනියි.කර්තෘ - එම්. සිරිසේනමිල - රු. 250ප්‍රකාශනය - ගොඩගේ සහ සහෝදරයෝමෙය කතුවරයා විසින් ම පළ කරන ලද Boomrang නම් ඉංග්‍රීසි කෙටිකතා පොතේ සිංහල සමාන්තර නිර්මාණයයි. මේ කෙටිකතා සංග්‍රහය තවත් කෙටිකතා පොතක් නොව කියවා රසවිඳිය හැකි විරල ගණයේ කෙටිකතා පොතකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=cr1407279</link>
    <topic>ඔබ නැතුව ඔබ එක්ක...</topic>
    <author>සංවාද සටහන - සරත් අානන්ද</author>
    <content>ඔබ නැතුව ඔබ එක්ක...ප්‍රසන්න විතානගේ අධ්‍යක්ෂණය කළ නවතම සිනමා කෘතිය වන ඔබ නැතුව ඔබ එක්ක මේ දිනවල දෙමළ සමාජයෙහි සිනමා කලාව ආශ්‍රිත බහුලව සංවාදයට ලක් වෙනවා. යුරෝපීය රටවල සහ දකුණු ඉන්දියාවේ මෙම සිනමා කෘතියෙහි විශේෂ තිරගත කිරීමක් පැවැත්වීම එයට හේතු වුණා. යුරෝපීය රටවල පැවැත්වෙන සිනමා උත්සව ආශ්‍රිතව සිංහල චිත්‍රපට ප්‍රදර්ශනය කිරීමත් ඒ පිළිබඳව සංවාදයන් මතු වීමත් සාමාන්‍ය දෙයක් වුණත් මෙහිදී විශේෂ දෙයක් වන්නේ දකුණු ඉන්දියාවෙහි මෙම සිනමා කෘතිය තිරගත කිරීමත් ඒ තුළින් ඇති වූ සංවාදයත් පිළිබඳව අවධානය යොමු කිරීමයි.මට යාපනයේදී මෙම සිනමා කෘතිය නැරැඹීමට අවස්ථාව ලැබුණත් මෙහිදී මම උත්සාහ කරන්නේ එම සිනමා කෘතිය පිළිබඳව විචාරයක් ඉදිරිපත් කිරීමට නොවෙයි. එයට වෙනස්ව යමින් මෙම සිනමා කෘතිය දෙමළ සමාජය තුළ සංවාදයක් ඇති කිරීමට සමත් වීම තුළින් මතු කෙරෙන සමාජ සංවාදයෙහි වැදගත්කම පිළිබඳව අවධාරණය කිරීමයි.බොහෝ දෙනෙක් දන්නා පරිදි මේ වන විට ලංකාවේ දෙමළ ජනයාගේ ජාතික ප්‍රශ්නය සහ ඒ ආශ්‍රිත දේශපාලනය ජාත්‍යන්තරකරණය වෙලා. ඒ නිසා ලංකාවේ ජනවාර්ගික ප්‍රශ්නය පිළිබඳ සංවාදයත් ලංකාව කියන භූගෝලිය සීමාවෙන් ඔබ්බට ගිහිල්ලා. තමිල්නාඩු සාධකය යන්න මේ වන විටත් ලංකාවේ දෙමළ ජනයාගේ දේශපාලනය කෙරෙහි අසීමිත බලපෑමක් ඇති කරන තත්ත්වයකයි පවතින්නේ. ඒ නිසා ශ්‍රී ලංකා විරෝධය දකුණු ඉන්දියාව තුළ ඉතාමත් බලවත්ව පවතිනවා.ඉන්දීය රජයෙහි දේශපාලනික ක්‍රියා මාර්ග කෙරෙහි හෝ නැතහොත් ඉන්දීය විදේශීය ප්‍රතිපත්තිය කෙරෙහි හෝ මෙම දකුණු ඉන්දීය ආවේගාත්මක රැල්ලට කළ හැකි බලපෑම පිළිබඳව සැක සංකා පැවතුණත් තමිල්නාඩුව තුළ ක්‍රියාත්මක ආවේගාත්මක දේශපාලන රැල්ලක් වශයෙන් එහි පවතින බලය ප්‍රතික්ෂේප කළ නොහැකියි. ප්‍රසන්න විතානගේ අධ්‍යක්ෂණය කළ මෙම සිනමා කෘතිය ඉන්දීය භූමිය තුළ ප්‍රදර්ශනය කිරීම යන කාරණය වැදගත් වන්නේ මෙම පසුබිම තුළයි.ප්‍රසන්න විතානගේ අධ්‍යක්ෂණය කළ බොහෝ සිනමා කෘතිවලට මෙන් ම මෙම සිනමා කෘතියටත් දකුණු ඉන්දීය සිනමා කර්මාන්තය ආශ්‍රිතව ලැබුණු ‍ශිල්පීය සහ පිරිස් දායකත්වය වැදගත් තැනක් ගන්නවා. එයට අමතරව මෙම සිනමා කෘතිය බොහෝ සෙයින්ම දෙරට අතර ඒකාබද්ධ නිපයුමක් හැටියටත් සඳහන් කළ හැකියි.අපේක්ෂා කළ හැකි අයුරින්ම ලංකාවේ සිංහල සිනමා කෘතියක් තමිල්නාඩුවේ තිරගත කිරීමට එරෙහිව මෙයට ඉහතින් සඳහන් කළ පිරිස්වල විරෝධය මතු වුණා. නමුත් එම විරෝධය ඇත්තෙන්ම යහපත් ප්‍රතිඵල ගෙන දීමට සමත් අවසානයක් කරා ගමන් කළා. එයට හේතුව නම් ලංකාවේ ලෝක සිනමාව පිළිබඳව හා සාර්ථක සිනමා කෘතියක මූලික ලක්ෂණ පිළිබඳව අවබෝධයක් සහ සංවාදයක් ඇති කිරීමට ප්‍රසන්න විතානගේ මෙම උත්සාහය හේතු වීමයි. දෙමළ සමාජයෙහි සිටින සිනමා කලාව පිළිබඳ ප්‍රශස්ත දැනුමකින් යුතු ලේඛක සහ විචාරක පිරිස්වල නොමඳ ප්‍රශංසාවට මෙම සිනමා කෘතිය ලක්වීම එයට හොඳ සාක්ෂියක්.චාරු නිවේදිතා කියන්නේ මගේ සාහිත්‍ය කලා දැනුම කෙරෙහි අතිශයින්ම පුළුල් බලපෑමක් කළ සහ කරමින් සිටින ලේඛකයෙක්. ලෝක සිනමාව පිළිබඳව බොහෝ කරුණු මම දැනගත්තේ ඔහුගේ ලිපි ලේඛන මඟින්. සිනමා කලාව පිළිබඳව ඔහු ලියා ඇති ග්‍රන්ථ සහ ලිපි ප්‍රමාණය විශාලයි. ඒ අතර සිනමා අලෛන්දුතිරිබවනින් කලෛ (සිනමාව රස්තියාදුකාරයාගේ කලාව) කියන පොත ඉතාමත් වැදගත්.අන්තර්ජාලයට පිවිසෙන හැම මොහොතකම ඔහුගේ වෙබ් අඩවියට නිකමට හෝ පිවිසීම මගේ පුරුද්දක්. තමිල්නාඩුවෙහි මෙම සිනමා කෘතියෙහි විශේෂ දර්ශනයක් පැවැත්වෙන බව දැන ගැනීමට ලැබුණ මොහොතේම ‍මම ඔහුගේ වෙබ් අඩවියට පිවිසුණා. හෙට දිනයෙහි මෙම විශේෂ දර්ශනය පැවැත්වෙන බවත් සිනමාවට ළැදි අය මෙම අවස්ථාවට සහභාගි වෙන ලෙසත් ඔහු තම වෙබ් අඩවිය තුළ සඳහන් කර තිබුණා.මම පසු දින ඔහුගේ වෙබ් අඩවියට පිවිසුණා. ඒ සිනමා කෘතිය පිළිබඳව ඔහුගේ අදහස දැන ගැනීමේ කුතුහලය සමඟිනුයි. චාරු නිවේදිතා ලියා තිබුණු සටහනේ මාතෘකාව, ප්‍රසන්න ඩොස්ටොයොවුස්කි අතික්‍රමණය කළ කෙනෙක් යන අදහසයි. (ප්‍රසන්න විතානගේ අධ්‍යක්ෂණය කර ඇති මෙම සිනමා කෘතියට පාදක වී ඇත්තේ ඩොස්ටොයොවුස්කිගේ සාහිත්‍ය කෘතියකි).මෙය විශාල ජයග්‍රහණයක් වන්නේ කලාකරුවෙකුට සමාජය කෙරෙහි කළ හැකි බලපෑම පිළිබඳව හොඳ නිදසුනක් සපයන නිසා පමණක්ම නොවෙයි. කලා කෘතියක සමාජ බලපෑම දේශපාලනික අන්තවාදයට පිළිතුරු සැපයීමේදී දක්වන නිර්භීත බව පිළිබඳව මනා සාක්ෂියක් වශයෙනුයි.ප්‍රවීණ පරිවර්තක එස්. සිවගුරුනාදන්සිංහල, දෙමළ, ඉංග්‍රීසි වශයෙන් ප්‍රධාන භාෂා 03 ක් භාවිත වන අප රටේ එම එක් එක් භාෂාවන් භාවිත කරන ජන කොටස් අතර සම්බන්ධීකරණය පවත්වා ගැනීම සඳහා භාෂා පරිවර්තනය අත්‍යවශ්‍ය අංගයකි. එහෙත් මෙම භාෂා 03 ම පරිවර්තනය කළ හැකි පරිවර්තකයින් මෙරට දුලබය. එයිනුත් භාෂණ පරිවර්තකයින් (interpreters) සිටිනුයේ අත‍ළොස්සකි. එස්. සිවගුරුනාදන් මහතා ද එවන් දුලබ පුද්ගලයකු ලෙස හඳුන්වාදිය හැකිය.අප රටේ ප්‍රධාන ජන වර්ග දෙක වන සිංහල සහ දෙමළ ජනතාව සම්බන්ධ වන සම්මන්ත්‍රණ, උත්සව, පොත් දොරට වැඩීම්, උපහාර හෝ ගුණ සැමරුම් ආදී අවස්ථාවලදී ඒවායේ සංවිධායකයින්ට සිවගුරුනාදන් මහතා නැතුවම බැරි පුද්ගලයෙකි. මෙවන් බොහෝ අවස්ථාවල සිය සේවාව වෙනුවෙන් කිසිදු මුදලක් හෝ ප්‍රතිලාභයක් නොලබා එය ඉටුකර දීමට ඔහු ඉදිරිපත් වෙයි. ඒ සිවගුරුනාදන් මහතාගේ හැටිය. මෙම වෘත්තියෙහි නියැළෙන ඇතැම්හු දේශපාලන බලවතුන් සමඟ එක්වී විවිධ වරප්‍රසාද ලබා යහතින් වැජඹෙද්දී සිවගුරුනාදන් මහතා තම කුඩා යතුරු පැදියෙන් අගනුවර වීදි පුරා සැරිසරමින් රටේ ජනවාර්ගික සාමය වර්ධනය කිරීම වෙනුවෙන් කරන කැප කිරීම ඇගැයීමකට ලක් නොවීම කනගාටුවට කරුණකි. මේ වන විට ඔහුගේ සේවාව දශක හතරක් ද ඉක්මවා ඇත.එස්. සිවගුරුනාදන් හෙවත් සබාපති සිවගුරුනාදන් මහතා උපන්නේ 1944 සැප්. 03 දින බදුල්ලේ දී ය. ඔහුගේ පියා එවකට බදුල්ල රෝහලේ රියැදුරකු වශයෙන් සේවය කළ ආරුමුගම් සබාපතිය. මව සිංහල - බෞද්ධ කාන්තාවක වූ ලොකු බාලසූරිය මහත්මියයි. දමිළ - හින්දු සහ සිංහල - බෞද්ධ යන සංස්කෘතීන් දෙකම ඔහුට උපතින්ම දායාද වූයේ එම දෙමාපිය උරුමයෙනි. පියාට සේවා ස්ථාන මාරුවක් ලැබීම නිසා ඔහුට පාසල් අධ්‍යාපනය ලබන්නට සිදුවූයේ කොළඹ හින්දු විද්‍යාලයෙනි. ඒ අතරම මවගේ ආභාසය නිසා දහම් පාසල් අධ්‍යාපනය ද ලැබුවේය.ලිපිකරු විභාගය සමත්ව එය තම මුල්ම රැකියාව කරගත් සිවගුරුනාදන් මහතා රැකියාවේ නියැළෙන අතරම කොළඹ විශ්ව විද්‍යාලයේ උසස් අධ්‍යාපනය ද හැදෑරීය. එහිදී ඔහු සිංහල මාධ්‍යයෙන් කම්කරු නීතියට අදාළ ශාස්ත්‍රවේදී උපාධිය ලබාගත්තේය.වාමාංශික දේශපාලනයට සම්බන්ධ වීම නිසා එක්තරා අවස්ථාවක සිරබත් කෑමට ද සිවගුරුනාදන් මහතාට සිදුවිය. ඒ වන විට ඔහු චීන කොමියුනිස්ට් පක්ෂයට සම්බන්ධව එයට අනුබද්ධ ‘පෙරදිග සුළඟ’ සංවිධානයේ සාමාජිකත්වය දැරීය. 1974 දී හදිසි නීති රෙගුලාසි යටතේ කුඩා දේශපාලන පක්ෂ තහනම් කිරීමත් සමඟ ඔහුට ද කිසිදු චෝදනාවක් නොමැතිව වසර 2 ක් මැගසින් බන්ධනාගාරයේ ගත කිරීමට සිදුවිය. එසේම 1980 වැඩ වර්ජනය හේතුවෙන් වසර 06 ක් දක්වා ඔහුට රැකියාව අහිමිව සිටීමට සිදුවිය. එසේ වුවත් සිවගුරුනාදන් මහතා වර්තමානයේ පවා නියැළී සිටින්නේ වාමාංශික දේශපාලන දර්ශනයකය.පුද්ගලිකව කෙතරම් අවාසි සහගත වූවත් ඔහු කිසි දිනක සිය ප්‍රතිපත්ති පාවා නොදෙන ස්ථාවරයක සිටින්ෙන්ය.භාෂණ පරිවර්තන වෘත්තියට සිවගුරුනාදන් මහතා අවතීර්ණ වන්නේ එවකට කොමියුනිස්ට් පක්ෂයේ චීන පිලේ නායකයා වූ එන්. ෂන්මුගනාදන් මහතාගේ කතා පරිවර්තකයා වශයෙන් එක්වෙමිනි. පසුව ලිපිකරු වෘත්තියේ සිටිමින්ම ශ්‍රී ලංකා පාර්ලිමේන්තුවේ සහන කතා පරිවර්තකයකු ලෙස කටයුතු කිරීමට ද ඔහුට අවස්ථාව ලැබුණි.රණසිංහ ප්‍රේමදාස ජනාධිපතිවරයාගේ නිල කතා පරිවර්තක ලෙස ද සිවගුරුනාදන් මහතා කලක් කටයුතු කළේය.සිවගුරුනාදන් මහතා ලේඛන පරිවර්තනය තුළින් සාහිත්‍ය ක්ෂේත්‍රයට ද අවතීර්ණ වූවෙකි. මාධ්‍යවේදිනී සීතා රංජනී මහත්මිය සමඟ ‘යක්කු’ නමින් දෙමළ කෙටිකතා එකතුවක් ද, එම්. කේ. රාහුලන් මහතා සමඟ ‘ප්‍රේම චාරිකාවක්’ නමින් දෙමළ කෙටිකතා එකතුවක් ද සිංහල පාඨකයන්ට තිළිණ කළ ඔහු විවිධ රාජ්‍ය නොවන සංවිධාන මඟින් ප්‍රකාශිත ජනවාර්ගික අර්බුදය, සාමය, ආදී තේමාවන් සම්බන්ධ කෘති විශාල සංඛ්‍යාවක් දෙමළ බසින් සිංහල බසට පරිවර්තනය කළේය.භාෂණ පරිවර්තන ක්ෂේත්‍රයට එක්වන නවකයින්ට සිවගුරුනාදන් මහතා ලබා දෙන්නේ මෙබඳු උපදේශයකි.“.... ලේඛන පරිවර්තකයකුට තියෙන නිදහස කතා පරිවර්තකයකුට නෑ. ඔහු ක්ෂණිකව ක්‍රියාත්මක විය යුතුයි. එම නිසා මවු බස වගේම දෙවන බස පිළිබඳවත් පූර්ණ දැනුමක් ඔහු සතුව තිබිය යුතුයි. ඒ ඒ භාෂා භාවිත කරන ජන කණ්ඩායම්වල සංස්කෘතිය ගැන ඔහුට හදාරන්න වෙනව. නිතර පොත පත කියවමින් දැනුම අලුත් කරගන්න වෙනව. එදිනෙදා සිදුවන සමාජ, ආර්ථික, දේශපාලන ක්‍රියාවලීන් පිළිබඳ අවබෝධයෙන් සිටින්න වෙනව. කාල කළමනාකරණය ගැනත් සැලකිල්ල යොමුකරගන්න වෙනව. ඒ වගේ කැපකිරීමක් කළොත් විතරයි සාර්ථක කථා පරිවර්තකයෙක් වෙන්න පුළුවන්...”සබාපති සිවගුරුනාදන් නම් මෙම උතුම් මිනිසාට, නිදුක් නිරෝගීව තවත් බොහෝ කලක් ජීවත්වීමට වාසනාව ලැබේවායි ‘පාලම’ පිටුව ඔස්සේ අපි ඔහු වෙනුවෙන් ප්‍රාර්ථනා කරමු.සංවාද සටහන - සරත් අානන්දඤඤ්ඤ ගැයූ කන්ද කෝපි පැළ සිටවූ කන්ද අය්යාව (ජීවිතෙන්) පැරද වූ කන්ද ආං පේනවා බං කෝපි ඉදී ඇත ගෙන යන්නට දිනය පැමිණ ඇත පිටරට මහත්වරු සිනාසෙති ජනේලෙන් පලතුරු ඇත්තේ ගෝනියේ බලාගනින් පරිස්සමින් හරි සුවඳ ලු කෝපිවල කෝපි නෙළන්නට පමා වී ඇත කංකාණි (කෝපි) කැලෑව ඇතුළේ කණ්ඩක්ටර් මහත්තයා පාරේ කොලුවෙක් කෝපි නෙළලා සිදු වූයේ නම් නපුරක් මැයි පලතුරු (කෝපි) නෙළුවේ නැත හීල් බත වැළඳුවෙත් නැත නිවෙසට ගියෙත් නැත දැවේ මහත්මයාණෙනි ම සිත ඉනේ දවටගෙන සේලයක් දෙපැත්තෙහිම කෝපි ගස් හදිසියෙන් කෝපි නෙළයි අල්ලපු ගෙදර රාමායි කෝපි බීවාලු අශ්වයා පිට නැංගාලු පච්චක්කාඩු (තේ වත්ත) වටේ යන්න යන්නේ විනාඩි දහයලු ඒ විනාඩි දහයට පලතුරු නෙළන වෙලාවේ සමච්චල් කර කර නොවෙද පවුමක් දුන්නේ අතට මේක දැකපු කළු කෙල්ල කණක්කපුල්ලෙට කීවෙ නැතැයි දෙමළ ජන කවියපරිවර්තනය - හේමචන්ද්‍ර පතිරණසංස්කෘතික සටහන්ජාතික සමගිය ඔපවත් කළ නීතිඥයන්ගේ ඉෆ්තාර් වැඩසටහනශ්‍රී ලංකා‍වේ අධිකරණ ක්ෂේත්‍රයේ යුක්තිය පසිඳන විනිසුරුවන් වැඩි පිරිසකගේ සහ බෞද්ධ, කතෝලික නීතිඥයන්ගේ සහභාගිත්වයෙන් මුස්ලිම් නීතිඥවරුන්හට ආරාධනා කොට ඔවුන්ගේ රාමසාන් උපවාසය අවසන් කර ආහාර අනුභව කරන ඉෆ්තාර් වැඩසටහනක් කොළඹ මහාධිකරණයේ දී පැවැත්විණි. කොළඹ විනිසුරු සලීම් මර්සූක් මහතා මෙහිදී රාමසාන් උපවාසයෙහි වැදගත්කම, ඉස්ලාමීය ජීවන රටාව සහ ඉස්ලාමීය ඉගැන්වීම් ඇතුළත් හදීස් පිළිබඳව පැහැදිලි කරමින් දේශනයක් පැවැත්වීය. මෙම ඉෆ්තාර් වැඩසටහන් දෙමළ නීතිඥයන් එක්ව දෙමළ සංස්කෘතික අංග ඇතුළත් කොට සංවිධානය කර තිබීම විශේෂ ලක්ෂණයක් විය. කොළඹ අලුත්කඩේ උසාවිවල සේවය කරන විනිසුරුවන් 9 දෙනෙකු සහ සිංහල දෙමළ සහ මුස්ලිම් නීතිඥයන් 150ක් පමණ මෙම උත්සවයට සහභාගි වූහ. ඒ සමඟම ජනාධිපති නීතිඥ සිබ්ලි අසීස්, පායිස් මුස්තාපා සහ එම්.එම්. සුහෛර් ද මෙම අවස්ථාවට එක් වූ අතර මෙය ජනවාර්ගික සමඟිය ඔප් නැංවූ මහඟු අවස්ථාවක් විය.ජාතික භාෂා මධ්‍යස්ථානදීප ව්‍යාප්ත කෙරෙයිජාතික භාෂා ප්‍රතිපත්තිය රට තුළ නිවැරැදිව ක්‍රියාත්මක කිරීම, ජාතීන් අතර ඇතිවන නොසන්සුන්තාවයන් සමනය කිරීම ඇතුළු ජාතික භාෂා හා සමාජ ඒකාබද්ධතා අමාත්‍යාංශයේ සේවාවන් විධිමත්ව ජනතාවට ලබා දීම පිණිස දීප ව්‍යාප්තව ශාඛා මධ්‍යස්ථාන පිහිටුවීමට අමාත්‍යාංශය තීරණය කර ඇති බැව් අමාත්‍ය වාසුදේව නානායක්කාර මහතා පවසයි. මෙම වැඩ පිළිවෙළේ පළමුවැන්න පසුගිය 15 වැනිදා කිලිනොච්චියේදීත්, දෙවැන්න 18 වනදා කුරුවිටදීත් විවෘත විය.ඩොමිනික් ජීවාටකැනඩාවෙන් සම්මානයක්ශ්‍රී ලාංකික දෙමළ සාහිත්‍යය හා වාර්ගික සුහදත්වය වෙනුවෙන් මහඟු සේවාවක් ඉටුකැර ඇති ප්‍රවීණ ලේඛක ඩොමිනික් ජීවාට කැනඩාවේ “තමිල් ඉලක්කිය කෝට්ටම්” සංවිධානය මඟින් වාර්ෂිකව එක් අයකුට පමණක් පිරිනමන ‘ඉයල්’ දිවමන් ප්‍රණාම සම්මානය පිරිනමා ඇත. සම්මාන ප්‍රදාන උලෙළ පසුගිය 17 වැනිදා වැල්ලවත්ත දෙමළ සංගම් ශාලාවේ දී ලේඛක ලේඛිකාවන් රැසකගේ සහභාගිත්වයෙන් පැවැත්විණි.හේමචන්ද්‍ර පතිරණපාලමට ලියන්නසෑම දෙසතියකටම වරක් පළවන පාලමට ඔබේ අදහස්, යෝජනා හා නිර්මාණ ද යොමු කරන මෙන් ඇරියුම් කරමු.සංස්කාරක - ‘පාලම’, සිළුමිණ, ලේක්හවුස්, කොළඹ 10.FAX-2429260 Email- malkap@yahoo.comසංස්කරණය - කමල් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=ay1407271</link>
    <topic>තාවකාලිකව පැවිදි වුණේ ජීවිතය බේරා ගන්නයි</topic>
    <author>සුනිල් මිහිඳුකුල</author>
    <content>ඔබේ සම්පූර්ණ නම?ජී (ගම්මන්පිල) අයි. (ඉමියාගේ) ඩී (දොන්) ධර්මසේකර. හැබැයි අපේ තාත්තා මට දාපු නම ඩොනල්ඩ් අප්පුහාමි. අම්මා සමාජවාදි අදහස් තියෙන, ඒ වගේම අනගාරික ධර්මපාල තුමාගේ දේශන අහපු කෙනෙක්. ඒ නිසා අම්මා කිව්වා, ඩොනල්ඩ් කියන නම පුතාට ගැළපෙන්නෙ නැහැ උන්නැහේ, (අම්මා තාත්තට කතා කළේ උන්නැහේ කියලා) ඒ නිසා මං දානවා ‘ධර්මසේකර’ කියලා. උඹට ඕනැ එකක් දා ගනින් කියල තාත්තා දොට්ට බැහැල ගිහින් තියෙනවා. ආයේ දවස් තුනකට පස්සේ තමයි ගෙදර ඇවිත් තියෙන්නේ. හැබැයි මං ලොකු වෙනකම්ම වගෙ තාත්තා මට කතා කළේ ‘ඩොනල්ඩ්’ කියලා.ඔබ උපන්නෙ?1942 පෙබරවාරි 19 වැනිදා.ගම?බේරුවල මාලේවන කුට්ටිවැලිගොඩ.පියා?ඩේවිඩ් අප්පුහාමි. ගම් සභාවේ උප සභාපති. තාත්තා බොහෝම එඩිතර මනුස්සයෙක්. යකෙකුටවත් බය නැහැ. ඉඩකඩම් තිබුණා. අක්කර පහ, හය කුඹුරු තිබුණා. ඒත් වගා කළේ නැහැ. ඒවා නිකම්ම පාළු වෙලා ගියා. තාත්තගේ එකම වැරැද්ද බුරුවා ගහන එක. අපි කිව්වා තාත්තට ගම් සභාවෙන් අයින් වෙන්න, මොකද ඒ සල්ලි වලිනුත් බුරුවා ගැහැව්වොත් වෙන්නෙ අවනම්බුව කියලා. තාත්තා ගත කළේ නාස්තිකාර ජීවිතයක්.මව?ගම්ලක්ෂගේ දෝන මැගි නෝනා සෙනෙවිරත්න. ගුරුවරියක්. ඊට අමතරව පැදුරු විව්වා. ඇත්තටම අම්මා අපිව හැදුවේ පැදුරු වියලා ඒවා පොළට ගෙනහින් විකුණලයි.පවුලේ කී දෙනයි ද?හත්දෙනයි.ඔබ පාසල් ගියේ?මුලින්ම නාකන්දලගොඩ පිරිමි පාසලට ගියා. (දැන් ඒක හඳුන්වන්නේ මාලේවන ඥානිස්සර විදුහල නමින්) ඊට පස්සේ කළුතර තිස්ස විද්‍යාලයට ගියා.ඔබ විශ්ව විද්‍යාලයට ඇතුළු වුණේ?1963 දී. ඒ විද්‍යාලංකාර (දැන් කැලණිය) විශ්ව විද්‍යාලයට.දේශපාලනය ගැන උනන්දුවක් මුලින්ම ඇතිවුණේ විශ්ව විද්‍යාලයේදී ද?නැහැ. ගමේ ඉද්දිත් තිබුණා. ගමේදී මං මහජන එක්සත් පෙරමුණේ ආධාරකරුවෙක්. පිලිප් ගුණවර්ධන අපේ ඉස්කෝලේට ආපු දවසේ පිළිගැනීමේ කතාව කළේ මම. පිලිප් ගැන මගේ විශේෂ පැහැදීමක් තිබුණා. අදත් තියෙනවා. විශ්ව විද්‍යාලයේදීත් මම මුලින්ම එම්. පී. ඊ. කාරයෙක් (මහජන එක්සත් පෙරමුණ) ඊට පස්සේ මම කොමියුනිස්ට් පක්ෂයට බැඳුණා. ශිෂ්‍ය සංගමයේ සභාපතිකමට ඉල්ලුවෙත් සෝවියට් පිලෙන්. මට ඡන්ද 986 ක් ලැබුණා. යූ. එන්. පී. අපේක්ෂකයාට ඡන්ද 50 යි. ශ්‍රී ලංකා අපේක්ෂකයාට ඡන්ද 49 යි. ඒ වාර්තාව අදත් ගිහින් බලන්න පුළුවන්.ඔබ ‘සමස්ත ලංකා උපාධිධාරින්ගේ සංගමය’ නමින් අලුත් සංවිධානයක් ‍පිහිටුවන්ට පුරෝගාමි වෙනවා.ඔව්. ඒ වන විට රැකියා නැති උපාධිධාරීන් තුන්දාහක් විතර හිටියා. ඒ අය එකතු කරගෙන තමයි සංගමය පිහිටෙව්වේ.උපාධිධාරින්ගේ රැකියා හිඟයක් එක පාරටම ඇතිවුණේ කොහොම ද?එක පැත්තකින් කලා උපාධිධාරින්ගේ සංඛ්‍යාව ක්‍රමයෙන් වැඩිවෙන්න පටන්ගත්තා. මේ අධ්‍යාපන ක්‍රමය අපේ රටට ගැළපුණු එකක් නෙමෙයිනේ. අනෙක් පැත්තෙන් අගමැති ඩඩ්ලි සේනානායක රාජ්‍ය අංශය ගැන ඒ තරම් හිතුවේ නැහැ. ඒ නිසා ඒක වර්ධනය වුණේ නැහැ. පිලිප් කර්මාන්ත ඇමැති වෙලා හිටපු නිසා කර්මාන්ත ටික විතරක් රැකුණා. රැකියා අර්බුදය වසරින් වසර උග්‍ර වෙන්න පටන්ගත්තා.ඔබ ජේ. වී. පී. එකට සම්බන්ධ වෙන්නේ කොහොම ද?කොමියුනිස්ට් පක්ෂය දෙකට කැඩුණනේ මොස්කව් පිල හා චීන පිල විදියට. අපි චීන පිලට එකතු වුණා. අපි මාඕ චින්තනයට නැඹුරු වෙන්න පටන් ගත්තා. ඔය කාලේ මං කොමියුනිස්ට් පක්ෂය ගැන කලකිරීමකින් හිටියේ. මිතුරකුගේ මාර්ගයෙන් මට විජේවීර මුණ ගැහුණා. ඔහුව මගේ බෝඩිමට එක්ක ආවා. අපි රෑ එළිවෙනකම් කතා කළා. ඒ කියන්නේ රෑ දහයේ ඉඳන් පහුවදා පාන්දර පහ වෙනකම් සාකච්ඡා කළා. විජේවීර එහෙම දස්සකමක් තිබුණු කෙනෙක්. ඔහු කෙළින් මිනිහෙක් කියලා මට හිතුණා. මං අවුරුදු තුනක් ජේ. වී. පී. එකත් එක්ක හිටියා.ඔබ ජේ. වී. පී. එකෙන් අයින් වෙන්නේ (1970 ජනවාරි) මොන, මොන හේතු මත ද?හේතු කීපයක්ම තිබුණා. එකක් අපේ ඉතිහාසය හා සංස්කෘතිය පිළිබඳ ඔවුන් තුළ තිබුණු වැරැදි දැක්ම. උදාහරණයක් විදියට දුටුගැමුණු වහල් යුගයේ නායකයෙක්, රදල යුගයේ නායකයෙක් කියලා ඔවුන් කිව්වා. අපේ රට බ‍ටහිර අනුකාරකවාදීන් කියන විදියට වහල් ශ්‍රමයෙන් වැඩ ගත් රටක් නෙමෙයි. අපේ රජවරු චෛත්‍ය හැදුවේ වහල් ශ්‍රමයෙන් කියන එක සම්පූර්ණ මිථ්‍යාවක්. ඔවුන්ට හොඳ වැටුප් ගෙවලා තියෙනවා.ජාතික සංස්කෘතිය පිළිබඳ ඔවුන්ට තිබුණේ වැරැදි ආකල්පයක්. අපි ගමේ දහම් පාසල් ගිය ළමයි. පන්සලත් එක්ක බොහෝම කිට්ටුවෙන් හැදුණු වැඩුණු අය. ධර්මසේකරගේ සිංහල - බෞද්ධවාදයෙන් පරෙස්සම් වෙන්න කියලා විජේවීර තම සාමාජිකයන්ට කියලා තිබුණා. අනෙක වැරැදි වෙලාවක සන්නද්ධ අරගලය කිරීම. මැතිනියගේ කැබිනට් එක 14 යි. එයින් හත්දෙනෙක් වමේ නායකයෝ. අනෙක් අයත් ජාතිද්‍රෝහින් නෙමෙයි. ප්‍රශ්නයක් තිබුණනම් ඒ ෆීලික්ස් ඩයස් සම්බන්ධයෙන් විතරයි. කාලයක් දීලා බලමු කියන ස්ථාවරයේ මං හිටියේ. මං සන්නද්ධ අරගලය පිළිගන්නවා. ඒත් ඒ වෙලාවේ කිරීම වැරැදියි කියලයි මං කිව්වේ. එතකොට විජේවීර කිව්වේ මං විප්ලවය දිය කරන්න හදනවා කියලයි, ඒකාධිපතිත්වය තහවුරු කරන්න හදනවා කියලයි. විජේවීරගේ ලොකුම වැරැද්ද ඔහු උග්‍ර බලකාමියි. ඔහු අසාමාන්‍ය දක්ෂයෙක්. ඒ වගේම අප්‍රමාණ කැපවීමක් තිබුණා. නමුත් ඔහුගේ දේශපාලනය වැරැදියි.විජේවීර සී අයි ඒ කාරයෙක් කියන චෝදනාව ඔබ එකල ඔහුට එල්ල කළා.ඔව්. කළා. නැහැ නෙමෙයි. ඒත් අවංකවම බැලුවොත් ඒ චෝදනාව වැරැදියි. ඔහු සී. අයි. ඒ. කාරයෙක් නෙමෙයි.ඔබ විජේවීරව මරන්නත් කුමන්ත්‍රණය කළ බවටත් කතාවක් තියෙනවා. (බිත්තර වෙළෙන්දෙක් විදියට කෙනකු වෙස් ගන්වා)ඒක තනිකර බොරුවක්. වීරයෝ ගොඩනඟන්න කරපු ප්‍රබන්ධයක්.ඔබ ‘මාතෘභූමි ආරක්ෂක සංගමය’ පිහිටුවා ගත්තේ ජේ. වී. පී. එකෙන් කැඩිල ද?අපේ සංවිධාන දෙකක් තිබුණා. එකක් ඕක. අනෙක මාඕවාදි තරුණ පෙරමුණ. අපේ අරමුණ වුණේ මවුබිම සුරැකීම. ඇමෙරිකානු තානාපති කාර්යාලයට පහර දුන්නේ (1971 මාර්තු 6) අපේ මාඕවාදි තරුණ පෙරමුණ.එතැනදි ඔබේ බලපැවැත්වුණු අරමුණ මොකද්ද?වියට්නාම් යුද්ධය පිළිබඳ නඩුවක් ඇහැව්වා ප්‍රංශයේ ජාත්‍යන්තර සාම අධිකරණය. ඒකට හිටියේ බර්ට්‍රන්ඩ් රසල්, ශොන් පෝල් සාත්‍රේ, පැබ්ලෝ නෙරුඩා වගෙ අය. එයින් තීන්දු වුණා ඇමෙරිකාව යුද අපරාධකාරයෙක් ය කියන එක. එහි ප්‍රතිඵලයක් විදියට රටවල් විසි ගාණක ඇමෙරිකානු තානාපති කාර්යාලවලට පහර දීමක් සිද්ධ වුණා. ඒ අනුව අපිත් පහර දුන්නා. අපි එසේ පහර දුන් 27 වැනි රට. වියට්නාමය එක පැත්තකින් බෞද්ධ රටක්. අනෙක් පැත්තෙන් එහි හිටියේ කොමියුනිස්ට්වාදින්. ඉතිං ඔවුන් වෙනුවෙන් පෙනී සිටීම අපේ යුතුකමක් කොට සැලකුවා.ඒ ප්‍රහාරයෙදි ඕ. අයි. සී. කෙනෙක් ඝාතනය වුණා නේද?ඔව්. ඒ වගෙ සිද්ධියක් වුණා.විජේවීර කොහොම ද මේ ප්‍රහාරය අර්ථ දැක්වූයේ?ඔවුන් මේක වැරැදි කොනින් අල්ල ගත්තා. තමන්ගේ වැඩපිළිවෙළ අවුල් කරන්න කළා කියලයි ඔවුන් කිව්වේ. ඒත් අපේ තුන් හිතකවත් එහෙම චේතනාවක් තිබ්බෙ නැහැ.ඔබව අත්අඩංගුවට ගැනුණේ කොහොම ද?කැරැල්ල වෙලාවේදි මාව අල්ලගන්න හම්බ වුණේ නැහැ. මං අවුරුදු දෙකක් හැංගිලා හිටියා. 1973 දී ඔක්කම්පිටියේ හේනක ගොවියෙක් විදියට වෙස් වළාගෙන ඉද්දි තමයි මාව අත්අඩංගුවට ගත්තේ. විජේවීරට විරුද්ධව සාක්කි දෙන්න කියලා පොලීසිය මට බල කළා. නමුත් මං ඒ පාවාදීම නොකර පොලීසියෙන් හොඳට ගුටි කෑවා.1977 මහ මැතිවරණයේදී ඔබ පාර්ලිමේන්තු සම්ප්‍රදාය පිළිගන්න සූදානම් වෙනවා?ඔව්. ‘ප්‍රජාතන්ත්‍රවාදි ජාතික පෙරමුණ’ කියලා පක්ෂයක් පිහිටුවගෙන මං ඡන්දය ඉල්ලුවා. ඒ බේරුවලින්. ඡන්ද දහතුන්දාහක් ලැබුණා.ඔබ කිසිම දවසක රැකියාවක් කරලා නැද්ද?මම ටික කලක් පැපිලියානේ සුනේත්‍රා දේවි පිරිවෙනේ ඉගැන්වූවා. ඒ හැරුණුකොට වෙනත් රස්සාවක් කරලා නැහැ. මගේ මුළු ජීවිතයම කැපවුණේ දේශපාලනයට.71 කැරැල්ල ගැන පොත් කීපයක් ලියැවිලා තියෙනවනේ. ඒ පොත් ගැන මොකද ඔබ හිතන්න?ඒ. සී. අලස්ගේ පොත නම් පක්ෂපාති විග්‍රහයක් විදියටයි මම දකින්නේ. මාව නොදකපු අලස් මට විරුද්ධවයි ලියලා තියෙන්නේ. වික්ටර් අයිවන් නම් බොහෝම සාධාරණ විග්‍රහයක් කරලා තියෙනවා.88 - 89 භීෂණ වෙලාවේදී ජේ. වී. පී. එක ඔබව මරන්න ආවේ නැද්ද?ආවා. ඇවිල්ලා මට වෙඩි 18 ක් තිබ්බා. මං බේරිලා ගිහින් හැංගුණා. ඒ හැංගිලා ගිහින් තමයි කැලණිය ධම්මානන්ද නමින් මහණ වෙලා හිටියේ. ඒ වාරියපොළ වැල්ලාගල පන්සලේ මං මාස හයක් මහණ වෙලා හිටියා. ඒ මාස හයට ධර්ම දේශනා 53 කුත් කළා.ඔබ විවාහ වෙලා හිටියෙ නැද්ද?හිටියා. මගේ බිරියගේ නම කරුණා හොරණවිතාන. මම ඇයට කියන්නේ ‘සුදු හාමිනේ’ කියලා. අපේ අම්මගේ උකුලු ඇටේ බිඳිලා ඇවිදගන්න බැරිව හිටියා. ඉතිං මට ඕනැ කළේ අම්මට සාත්තු කරන්න පුළුවන් කාන්තාවක්. මං සුදු හාමිනේට ඇත්තම කියලා විවාහ වෙන්න කැමැති ද කියලා ඇහැව්වා. ඉතිං කැමැති වුණා.ඔබේ දරුවන්?මගේ බිරිය දරුවන් ලැබෙන වයසක හිටපු කෙනෙක් නෙමේ.තරුණ කාලයේ ඔබ බොහෝම කඩවසම්නේ. ඉතිං විශ්ව විද්‍යාලයේදී ඔබට ප්‍රේම සම්බන්ධකම් එහෙම තිබුණේ නැද්ද?නැහැ. කෙල්ලෝ කීප දෙනෙක් ආවා මාත්තෙක්ක යාළු වෙන්න. ඒත් මං කැපවෙලා හිටියේ දේශපාලනයටනේ. ගමෙන් ආපු කොල්ලෝ අන්තිම දුක් විඳිනවා මං දැක්කා. ඒ අය ගොඩගැනීම තමයි මගේ යුතුකම කියලා මං හිතුවා.ජනතා විමුක්ති පෙරමුණේ දේශපාලනය තුළ ප්‍රේම සම්බන්ධතා තහනම් ක්‍රියාවක් වෙලා තිබ්බ නේද?ඔව්. ඒක නම් තේරුමක් ඇති දෙයක් නෙමේ. විප්ලවවාදින් ප්‍රේම කළාම ඇති වැරැද්ද මොකෝ? ලෙනින් ප්‍රේම කළේ නැද්ද? මා ඕ සේතුං ප්‍රේම කළේ නැද්ද? චේ ප්‍රේම කළේ නැද්ද? විකාර.ඔබ අනගාරික ජීවිතයකට යොමු වුණේ කොහොම ද?ඒකට බලපෑවේ අර හැංගිලා ඉද්දි තාවකාලිකව මහණ වීමෙන් ලබපු අත්දැකීම්. මට දේශපාලනය ගැනත් කිසියම් කලකිරීමක් ඇතිවුණා. අවංක මිනිසුන්ට දේශපාලනය ගැළපෙනව ද කියන ප්‍රශ්නය මට මතු වුණා. මට අනගාරික වෙන්න කිව්වේ අතුරලියෙ රතන හාමුදුරුවෝ. එක්කෝ අනගාරික ජීවිතයක් ගත කරන්න නැත්නම් තමන්ගේ පක්ෂයට එකතු වෙලා වැඩ කරන්න කියලා උන්වහන්සේ කිව්වා. ඉතිං මං මේ ජීවිතය තෝරගත්තා.‍බෞද්ධ භික්ෂුව හා දේශපාලනය ගැන ඔබ දරන මතය මොකද්ද?දේශපාලනය කළාට කමක් නැහැ. ඒත් පාර්ලිමේන්තුවට යන එක වැරැදියි. ඒක පරිහානියේ ලක්ෂණයක්. මොකද, සියලු චෝදනා උන්වහන්සේලාටත් එනවනේ. මම නම් අගමැතිකම දෙනව කිව්වත් යන්නේ නැහැ. ඒ තරමටම අද මට දේශපාලනය පිළිකුල්.නමුත් අපේ ජනාධිපතිතුමා ගැන ඔබ බොහෝම විශ්වාසයකින් යුතුව කතා කරන කෙනෙක්.ජනාධිපති තුමා එක්ක මං කතරගමට ගිය පා ගමනට (‘පාද යාත්‍රා'වට) පවා ගිය කෙනෙක්. එතුමා ගැන ලොකු ගෞරවයක් මේ රටේ ජනතාව තුළ තියෙනවා. යුද්ධයත් එක්ක එතුමා ජාතික වීරයෙක් වුණා. හමුදාව ගැනත් අපි මෙතැනදි ඉහළින්ම කතා කරන්න ඕනැ. ඉතිහාසය තුළ අපි ආක්‍රමණ 16 කට මුහුණ දී තිබෙනවා. අහල තියෙනවා නේද පෘතුගීසින් අපිට පැරදුණු හැටි. මුල්ලේරියා සටනේදී 1600 ක් අපි මරලා දැම්මා. මාස 22 ක් තිස්සේ අපි කොළඹ කොටුව අල්ලගෙන හිටියා. බළල් මසුත් ගිනි ගණන් වුණේ ඒ කාලේ තමයි. ඕවා මං නෙමෙයි කියන්නේ පෘතුගිසිකාරයෙක් වුණු ක්වේරෝස් පියතුමා. ජනාධිපතිතුමා රටේ ජනතාවගේ ගෞරවය දිනාගෙන ඉන්නවා.අනගාරික ජීවිතය තුළ ඔබ මොනව ද කරන්නෙ?මට දේශන පවත්වන්න ආරාධනා ලැබෙනවා. මං දැනට ලංකාව පුරා දේශන 6500 ක් පවත්වා තිබෙනවා. මේ ආශ්‍රමය හදා ගන්න මට ඉඩම දුන්නේ චන්ද්‍රිකා මැතිනිය. විවෘත කළේ ජනාධිපතිතුමා. සුනාමි දවසෙත් මං හිටියේ මෙතැන. මං ලොකු වැටකෙයා පඳුරක් බදාගෙන ඉඳලා ජීවිතේ බේරගත්තා. ඒ නිසා මං පස්සෙ ඊට කෘතගුණ සැලකීමක් වශයෙන් ආශ්‍රමය වටේට වැටකෙයා ගස් 500 ක් හිටෙව්වා. මෙතැන රෑට මොන ජගතෙකුටවත් ඉන්න පුළුවන් තැනක් නෙමේ. මේ වත්තෙ තමයි සුනාමියෙන් මියගිය මිනිස්සු සීය - දෙසීය වැළලුවේ. රෑට හුළඟට මේ කස ගස් ඇඹරිලා එනවා. අනෙක පැත්තෙන් මුහුදේ රළ හඬ. එයින් ඇහෙන්නේ විලාප තියන හඬක්. මම තනියම මෙතැන ඉන්නේ. මුල් මාස තුන ලයිට් නැතුව හිටියේ. හිතේ බය, මරණ බය නැතුව නෙමෙයි. මොකද, මං මරණ බය පරාජය කරලා නැහැ. බුදුගුණ සිහි කරගෙන, භාවනා කරගෙන ඉන්නවා.ඔබ කන්නෙ බොන්නෙ කොහොම ද?අහල පහළ උදවිය මට කෑම ගෙනත් දෙනවා. වතුර නම් මේ කළු ග‍ඟෙන් තමයි අරගෙන උණු කරලා බොන්නේ. ලංකාවේ ගංගාවලින් තවමත් දූෂිත නොවී පවතින්නේ කළු ගඟ. කැලණි ගඟ (අඹ‍තලෙන් පල්ලෙහාට), මහවැලි ගඟ අන්තිමෙටම දූෂණය වෙලා. විද්වත් පිළිගැනීමට අනුව මේ කළු ග‍ඟේ ජල ක‍ඳෙන් ලංකාවේ ජනගහණය වගේ දොළොස් ගුණයකට පානීය ජලය දෙන්න පුළුවන්. නමුත් නිකරුණේ මුහුදට ගලාගෙන යනවා. හොඳම පිරිසුදු ජලය. සමනළ කන්දෙන් පටන් අරන් සිංහරාජ අඩවිය ඔස්සේ ගලාගෙන එනවා.ජීවිතයේ ඔබේ මොකක් හරි බලාපොරොත්තුවක් තවදුරටත් ඉතිරි වෙලා තියෙනව ද?දැන් මගේ තියෙන්නේ එකම අරමුණයි. ඒ ලංකාව උද්‍යාන දේශයක් කිරීම. ලෝකයේ පැරණිම උද්‍යානය මහමෙවුනාව. දන්නවනේ මුටසිව රජතුමා හැදුවේ. එතකොට බුද්ධදාස රජතුමා ඖෂධ උයන් හැදුවා. මං කියන්නේ ලොකුවට ගෙවල් හදන්න එපා. ඒක වැලි ජාවාරම්කාරයන්ට, කැලෑවේ හොරෙන් ලී කපන අයට, ගල් පර්වත පුපුරන අයට උදව්වක්. පොඩි ගෙයක් හදලා, ලොකු ගෙවත්තක් හදන්න. වැටකොලු, පතෝල නෙමෙයි. හොඳ කොස් ගහක් හිටුවන්න. මං දෙන්නම් කොස් පැළ. මං ලංකාව පුරා කොස් පැළ 78 දාහක් බෙදලා තියෙනවා. මං ආණ්ඩුවෙන් ඉල්ලා හිටින්නේ එකම එක දෙයයි. ඒ මගේ ගම් පළාතෙන් මට ඉඩමක් දෙන්න. මං ආදර්ශ උද්‍යානයක් ඉදිකරලා රටටම පෙන්වන්නම්.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=ay1407272</link>
    <topic>කූරගල කන්ද උඩදී දැනෙන්නේ දිව්‍ය ලෝකයේ ඉන්නවා වගේ</topic>
    <author>අරුණි මුතුමලී</author>
    <content>තමන් උපන් ගමේ නම වාසගමට හිමි වන්නේ අතළොස්සක් දෙනාටය. ඒ අතරින් එක් අයෙකි මතුගම සෙනෙවිරුවන් මහතා. ගම පුරා මෙන්ම ගමෙන් පිටතද පා පැදියෙන් යමින් සොබ‍ා දහමේ චමත්කාරය පිළිබඳ සොයන්නට කුඩා කල සිට ඔහු පුරුදු විය.  පරිසරය රැක ගැනීමට ඔහුගේ දායකත්වයට මූලාරම්භය එයයි. කාබනික කෘෂිකර්මය, චන්ද්‍ර මාස ක්‍රමය හඳුන්වා දීම ආදියේ පුරෝගාමියකු වූ ඔහු විසින් සම්පාදිත පොත් ගණන දහහතරකි.1980 දී පමණ ‘ගඟ පිටාර ගලයි’ කවි පොතෙන් ඇරඹූ ඔහුගේ ලේඛන කලාවේ පළමුවැනි ග්‍රන්ථය වූයේ ‘බිත්තර වී ශිල්පය’යි.  ‘වස විසට එරෙහි පාරිසරික නව නිපැයුම්’, වැනි පරිසර හිතකාමී ශිල්පීය ක්‍රම පිළිබඳ මෙන්ම පසුගියදා එළි දැක් වූ ‘සිංහල බෞද්ධ රාජ්‍ය සමප්‍රදාය’ වැනි ක්ෂෙත්‍රවලටද ඔහුගේ ලේඛනය පුළුල් විය.සිරිලක බොහෝ සිරි නරඹා ඇති ඔහු දුටු ලස්සනම තැන පිළිබඳමතුගම සෙනෙවිරුවන් මහතා පවසන්නේ මෙසේය.“මම රාජකාරී කළේ ගොඩනැඟිලි දෙපාර්තමේන්තුවේ. අපට යන්න සිදු වුණා බළංගොඩ. එහිදී ගොවි මහත්වරු හමුවෙලා විවිධ දැනුම්වත් කිරීම්වලට සහභාගී වුණා. එයින් තමයි මගේ පරිසර කටයුතු ඇරඹුණේ.“සිය පරිසරලෝලී කටයුතුවල මූලාරම්භය එසේ සඳහන් කරමින් ඔහු දුටු ලස්සනම තැන ගැන සෙනෙවිරුවන් මහතා කතාව ඇරැඹීය.“මුලින්ම මම කූරගල ගියේ පුරාවිද්‍යාත්මක සිද්ධස්ථාන නරඹන්න. ඒත් එහිදී හපුතලේ කඳු වැටියේ සිට උඩවලව දක්වා පේන්න ගත්තාම මේ තරම් ලස්සන තැනක් තවත් නෑ නේද කියලා මට හිතුණා. අපි ගියේ ලුණු දිය පොකුණ බලන්න. හරිම දුෂ්කර ගමනක්. එය පිහිටා තිබෙන්නේ පර්වත බෑවුමේ.ඖෂධීය ජලය වෑස්සෙන පර්වතය අස්සේ තිබෙන පොඩි තැනක්. ඒ ගමන හරිම දුෂ්කරයි. අපි බෑවුම දිගේ යද්දි වතාවක් ලෙස්සලා ගියා. ඒ වෙලාවේ නම් බයක් දැනුණා. ඒත් ගමන අතහැරියේ නෑ.“අපි කුරගල කන්දෙන් පහළට බහිද්දි හරියට දැනෙන්නේ දිව්‍ය ලෝකයේ ඉඳන් මනුස්ස ලෝකයට බහිනවා වගේ. වළවේ ගඟ ඉස්මත්තේ කල්තොට ජනපදය පේනවා. කඳු වැටි දෙක පේන්නේ හරියට අඩ හඳක් වගේ. ඒ නිසා වෙන්න ඇති පැරැන්නන් මේ කන්දට හඳගිරිය කියන්න ඇත්තේ. එසේ කියූ ඔහු ඉන් පසු එහි ඉතිහාසයටද මදක් එබිකම් කළේය.“මේ කන්දේ සිරිපතුල් ලාංඡන තිබුණු බව කියනවා. මහින්දාගමනයට පෙර බුදු දහම අපේ රටේ පැවැතුණු බවට මහාචාර්ය සෝම දේව මහත්මයා කළ පර්යේෂණ මඟින් තහවුරු වී තිබෙනවා.බුදු හිමියන් පළමුවරට වැඩි අවස්ථාවේ මෙතැන තැබූ පා සලකුණු තමයි ඒ කඩා බිඳ දමා තිබෙන්නේ කියලයි විශ්වාස කරන්නේ. ඒ අතින් බැලුවාම මෙතැන වන්දනා මාන කරන්න අනුරාධපුර පොලොන්නරුව වගෙ ම වටින තැනක්.මෙතැනට බුදුගල පැරණි සිද්ධස්ථානය පේනවා. රහතුන් වහන්සේ වැඩසිටි ගල් ලෙන් 300ක් පමණ ඒ කන්ද ඇතුළේ පිහිටා තිබෙනවා. ජනප්‍රවාදයක් තිබෙනවා ඒ කැලේ අතරමං වුණාම විශාල බුදු පිළිමයක් රැස් විහිදෙමින් තිබෙනවා දකින්න පුළුවන් කියලා. ඒත් ගමේ අය එක්ක ගියාම ඒක පේන්නේ නැතිලු.රාවණ රජුගේ ලංකා පබ්බත විහාරය පිහිටියේත් මේ කැලේ කියලයි කියන්නේ. කුරගල කන්ද වටේ විනාඩි හතළිස් පහක් විතර යන ගමන විනාඩි 10න් යන්න පුළුවන් පඩි පෙළක් තිබිලා තියනවා. ඒකේ නටබුන් විතරයි දැන් පෙනෙන්නේ. ඒ අතින් බලද්දිත් මේ පරිසරය ගුප්ත වගේම පරිසර ලෝලියකුට ඉතාම වැදගත් ස්ථානයක්.“සබරගමු බිම්තැන්න කියලත් මේ හරියට කියනවා. වලවේ ගඟ හැරි හැරී යන ලස්සන මෙතැනට පේනවා. එහි පැරණි අමුණ වන නීල මහ යෝධයා කළ බව කියන නීල බැම්ම සොයාගෙන අපි දවසක් ගියා.වැව් පද්ධතියම මෙතැනට පේනවා කුඹුරු අස්සෙන්. එල්ලංගා පද්ධතිය කියලා හදුන්වන මහ වැව හා එයට බැඳුණු කුඩා වැව් පද්ධතිය සමඟ ඊට පහළින් කුඹුරු පෙනෙද්දී අපේ මුතුන් මිත්තන් ගැන ඇති වන්නේ අභිමානය මුසු ගෞරවයක්.“බෙල්ලන් බැඳි පැළැස්සේ බළංගොඩ මානවයාගේ අවශේෂ තැන්පත් වී තිබෙන්නේත් මේ කන්දේ.ඒ එක්කම අපි ගියා මහාචාර්ය රාජ් සෝමදේව මහත්මයා සමඟ දියඉනි ඇල්ල බලන්න. වැහි කාලෙට ලොකු ඇල්ලක්. වතුර හිඟ කාලෙට ඉන්නක් වගේ දිය පාරක් වැටෙන්නේ. ඒ ගමන ගියේ ඉතාම අබලන් වැල් පාලමක් දිගේ. හරිම අවදානම් භයානක ගමනක් ඒක. ඒත් හරිම සුන්දරයි.“ බෙල්ලන්ගල රක්ෂිතයේ ඉතා වටිනා ඖෂධිය ශාක වර්ග තිබෙනවා. මට දවසක් කුකුරුමුවන් කියන ශාකය එහිදි හමුවුණා. මෙය ජල පොෂක ප්‍රදේශයක්. එහි විවිධ කුඩා සතුන් ශාක වර්ග දකින්නට ලැබෙනවා. වැලි මුවන්, හාවුන් වගේ අය තමයි වැඩිපුර ඉන්නේ.පාන්දරට කුරුල්ලන්ගේ නාදය අහගෙන ඉන්න ලස්සනයි. හිමිදිරියෙන් ම කුරුගල නඟිද්දී වැහි බීරුම් වෙලාවට අපට පෙනෙන්නේ හරියට සිරිපාදේ ඉර සේවය කරනවා වගෙයි.එසේ කුරුගල වටිනාකමත්, චමත්කාරයත් විස්තර කළ ඔහු එය නැරඹිය යුතු ආකාරය ගැන පැවසුවේ මෙසේය.“මේ දක්ෂිණ වේදිකාව බලන්න තරම් අපේ දෑස් පිංකර තිබෙනවා නම් හොඳයි. ඒත් මේ වෙද්දි ලුණු දිය පොකුණ ළඟ එහෙමත් බෝතල් ආදිය විසි කර තිබෙන හැටි පේනකොට කනගාටුයි. අපේ ඉතිහාසයේ ප්‍රෞඪත්වය අපට උරුම කරන මේ වගේ තැන්වලට අපි යන්න ඕනේ. හැබැයි ගියත් නොගියා වගේ එන්න ඕන.අරුණි මුතුමලීaruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=ay1407273</link>
    <topic>තුවාල අලින්ගේ ජීවිත බේරෙන්නේ දියහෙදියන් නිසයි</topic>
    <author>අරුණි මුතුමලී</author>
    <content>මිනිසුන් කුලවලට බෙදා වෙන් කළත් හැම මිනිසකුම වෛද්‍ය විද්‍යාත්මකව ගත්තාම එකවගේ. අලිත් එහෙමමයි. සමහර වෙලාවට අපට අලියකු ළඟට ගියාම පොඩි පොඩි වෙනස්කම් දකින්න පුළුවන් වෙනවා. හො‍ඬේ, වලිගය,ලිඟුව, කකුල් හතර කියන අංග බිම ගෑවෙනවා නම් හත් පොළයා කියනවා. ඒ වගේ පොඩි පොඩි වෙනස්කම් අපිම සොයාගෙන අපි අලින්ගේ කුල වෙන් කරනවා. ඒත් කුල අනුව අලින් කොටන් අදින්නයි, පෙරහරේ යන්නයි වෙන් කරනවාට මම විරුද්ධයි.”වෛද්‍ය අතපත්තු පැවසුවේ දැඩි ස්ථාවරකිනි. එහෙත් සාහිත්‍යකරුවන් පවා අලි කුල විශ්වාස කළ බව මෙන්ම ඒවා වෙනත් භාෂාවන්ට පරිවර්තනය වූ බව ද වෛද්‍ය අතපත්තු පවසන්නේ සාක්ෂි සහිතවය.“ගෝමරවල වෙනස්කම් අනුව පවා මේ අලින් වෙනස් වූ බව ගැමියන් අතර මතයක් තිබෙනවා. ‘වළවේ ගඟට බැස්සයි ගෝමර ඇත්තූ’ කියලා කවි හැදුණේ ඒ නිසානේ‍. එක එක්කෙනාගේ ජවය වගේ දේවල් අනුව සමහර අලින් වැඩට හොඳයි. සමහරු යුද්දෙට හොඳයි. සමහරු පෙරහර වගේ සංදර්ශනවලට හොඳයි.‍ එහෙම වෙන් කිරීම අසාධාරණ නැතත් එයට කුලය ගෑවීමයි ප්‍රශ්නය. මොකද සමහර කුලවල අලි අයිතිකරුට හොඳ නෑ කියනවා. ඒ වගේ මනඃකල්පිත විශ්වාස නිසා අලින්ට අසාධාරණකම් සිදු ‍ෙවනවා‍.”“සද්ධන්ත කියා අපි හඳුන්වන්නේ රාජකීය අලින්. එයාලා සේවය කරන්නේ රජ්ජුරුවන්ට. ඒ අයගේ නියපොත්ත වෙනස්. ඉබි කට්ටක් වගේ. මේ සද්දන්ත කියන වචනයේ හරි උච්චාරණය තමයි චද්දන්ත. 550 ජාතකයේත් මේ කුලයට බෝධිසත්ත්වයන් අයිති කියලා තමයි නිතරම සාහිත්‍යකරුවා කීවේ. මෙය සමහරවිට හින්දු විශ්වාසයන් හා බැඳුණාද කියන්න මම දන්නේ නෑ. කොහොම වුණත් මේ කුල මල කතා හරියට තේරුම් නොගත් යුරෝපියයන් මේ ජාතක කතා තවතවත් වෙනස් කරමින් ලියා තිබෙන හැටි මම දැකලා තිබෙනවා.”එසේ කියූ වෛද්‍ය අතපත්තු චද්දන්ත කුලේ ඇත් රජකුව සිටි බොසතාණන් වහන්සේ පිළිබඳ ඉංග්‍රීසියට පරිවර්තනය කළ කතාවක් ද පැවසුවේය.“චද්දන්ත කියන යෝධ හස්තියකු තම බිරින්දෑවරුන් දෙදෙනකු සමඟ හිමාලඅඩවිය පාමුල ජීවත් වුණා කියලා තමයි ඒ පරිවර්තකයා ලියා තිබුණේ. ඒත් බෝධිසත්ත්වයන්ගේ නම චද්දන්ත නෙවෙයිනේ? කොහොම හරි කතාවේ ඉතිරි ටික මෙහෙමයි.”“මේ ඇතින්නන් දෙදෙනාගෙන් එක්කෙනෙක් ආසාවෙන් හිටියලු රජ බිසවක් වන්න. ඒ නිසා හිමාල අඩවියේ සිටි ඍෂිවරයකුට ඇප උපස්ථාන කළාලු. ඒ ඍෂිවරයා ඇතින්නට වරයක් දුන්නාලු. ඒ අනුව ඇතින්න ඊළඟ ආත්මේ රජ බිසවක් වෙලා ඉපදුණාලු. ඒ රජු ඇත් දළවලට ආසයිලු.බිසවට මතක් වුණාලු පෙර ආත්මේ තමන්ගේ සැමියාට විශාල ඇත්දළ යුගලක් තිබුණා නේද කියලා. ඒ පාර දඩයක්කරුවෙකු යැව්වලු ඇතා මරා දළ කපාගෙන එන්න කියලා. දඩයක්කරුව‍ා දින හතක් පුරා සොයල‍ා රත්තරන් කන්ද ළගදි ඇතා දැකලා ඊතල විද්දට මරන්න බැරි වුණාලු. ඇතා ඇහුවලු දඩයක්කරුගෙන් ඇයි මේ විදිහට හිරිහැර කරන්නේ කියලා. ඒ පාර දඩයක්කරු කීවාලු මරලා දළ දෙක ගන්න කියලා. ඒ ඇයි ඇහුවාම බිසවගේ විස්තරය කීවාලු. පස්සේ ඇතා කීවාලු මම දණ ගහගෙන ඉන්නම් දළ දෙක කපාගෙන යන්න කියලා. ඒත් කපාගන්න බැරි තරම් දැවැන්ත දළ දෙකක්ලු. කොහොමහරි දළ දෙක කපා ගන්න දීලා ඇතා මිය ගියාලු. ඒ කතාව අහලා බිසවටත් තමන් කළ දේ ගැන දුක දරා ගන්න බැරුව ළය පැළී මැරී වැටුණලු‍.”“ඒ තරම් සද්දන්ත අලි හිටියා කියන එක නම් විශ්වාස කරන්න බැරි කමක් නෑ. ඒත් මම දන්න අලි සාස්තරේ අනුව අලියා කියන සතාගේ පිරිමි සතුන් හැසිරෙන්නේ තනිවමයි. ජීවිතකාලෙම බිරියක් හෝ දෙන්නෙක් එක්ක වාසය කරන්නේ නෑ. ඒ නිසා සාහිත්‍ය කරුවා ඒ බව දැනගෙන ඉන්න නැතිව ඇති කියලා තමයි මට හිතෙන්නෙ. අනෙක ඒ කතා ඉංග්‍රීසියට පෙරැළෙද්දී තවත් වෙනස්කම් වෙන්න ඇති.”එසේ කියූ වෛද්‍ය අතපත්තු ඊළඟට පැවසුවේ තවත් හිත කීරි ගැසෙන කතාවකි. ඒ අලි නිල පිළිබඳවයි.“සද්දන්ත කුලේ වේවා මොන කුලයක් හෝ වේවා අලියකු මෙල්ල කරන්නට මිනිසුන් යොදා ගන්නේ නිල. මේ නිල එදා ඉඳන්ම ඇත් ගොව්වන් දැනගෙන හිටියා. ඒවගේම කටු චිකිත්සාව උපන් චීනයේ ඒ නිල ගැන පර්යේෂණ කරන්න යොදා ගත්තේ හීලෑ අලින්වයි. මේ මඟින් මිනිසුන්ගේ ලෙඩ සුව කරන්නත් පුළුවන් වුණා‍ට ඒ වෙනුවෙන් අලි සෑහෙන්න මිය ගියා. අලියකු පාලනය කරන්න, අවුස්සා සැර කරන්න, මරන්න වුණත් මේ නිල ‍යොදගන්න පුළුවන් කියන දේ අවබෝධ වෙද්දි ඒ වෙනුවෙන් බොහෝ හීලෑ අලි ඇතුන් ජීවිත පූජා කර ඉවරයි.”“මේ ක්‍රමයේදි කටුව ගැසිය යුතු ක්‍රමයක්, ගැඹුරක්, ස්ථානයක් හා හැඩයක් තිබෙනවා. මෙය පසු කලෙක චීනයෙන් අග්නිදිග ආසියාව පුරා පැතිරුණා‍. එහි බෙදී යෑමක් හැටියට තමයි අලි පාලනයට හෙණ්ඩුව නිර්මාණය වුණේ. හෙණ්ඩුවේ දිග දැව රිටක් හා කෙළවර යකඩෙන් හැදූ කෙළින් උලක්, ඊට පහළින් බිලි කොක්කක් වගේ හැඩැති පහළට නැමුණු තුඩක් තිබෙනවා.”“ඒ කොක්ක භේරුඬ පක්ෂියාගේ නියපොත්තේ හැඩයට තමයි හදන්නේ. එය ඇත්කඳ ළිහිනියා කියන මනඃකල්පිත පක්ෂියාට කියන තවත් නමක්.හෙණ්ඩු විශේෂ කීපයක් තිබෙනවා. යුද්දෙදි භාවිත කරන්නේ මිට වඩා දිග හෙණ්ඩුවක්. සාමාන්‍ය හෙණ්ඩුව මිනිසකු‍ගේ හිසට වඩා තරමක් උසය‍ි.ආසියාතික රටවල් හැරුණාම වෙනත්රටවල සත්ත්‍වෝද්‍යානවල භාවිත වන්නේ අඩියක් දෙකක් පමණක් කෙටි හෙණ්ඩු. දැව ගෑවිලාවත් නෑ. ක්‍රෝමියම් ආලේපිතයි. කොහොම වුණත් කොයි රටේ වුණත් හෙණ්ඩුවේ හැඩය එකයි.”“මේ හෙණ්ඩුවෙන් තමයි නිලවලට අනින්නේ. නිල කියන්නේ ස්නායු මධ්‍යස්ථාන. අපේ ශරීරයේ විවිධ ස්ථානවල මර්මස්ථාන තිබෙනවා. අලින්ගේත් එහෙමයි. හමට කිට්ටුව වගේම ගැඹුරින් තිබෙන මේ ස්ථාන අනුව හෙණ්ඩුවෙන් අනින ගැඹුරත් වෙනස් වෙනවා.මේ නිල 100 කට වඩා අලියකුගේ සිරුරේ තිබෙනවා. කකුල්, වලිගය, හොඬ, කන්, උරහිස, උරකුහරය හා උදරය වගේම හිසේත් මේ නිල ති‍බෙනවා. මේ නිල බලලයි ඇත් ගොව්වන් අනින්නේ.අපට හම අකුලන්න බැරි වුණාට, අලින්ට පුළුවන්. එහෙම කරලා තමන්ගේ මර්මස්ථාන වසා ගන්නවා. ඒ වෙලාවට අඟල් හයක් පමණ යටට පවා හෙණ්ඩුවෙන් අනින්න සිදුවෙනවා. එය මහ කෲර අමානුෂික පාලන ක්‍රියාවක්. මේ නිලවලින් අලියකු මෙල්ල කරනවා ගේම කුපිත කරන්නත්මරන්නත් පුළුවන්.සමහර ඇත්ගොව්වන් අයිතිකරු සමඟ තරහ වුණාම රස්සාව අතහැරලා යන්නේ අලියාගේ බෙල්ල හරියේ නිලයකට කට්ටක් ඇනලා. එතකොට සක්කරයාටවත් අලියා පාලනය කරන්න බෑ. අපහසුවෙන්, වේදනාවෙන් සිටින නිසා කුපිතවෙලයි ඉන්නේ. ඒ නිසා අලි හිමියාට සිදුවෙනවා පරණ ඇත් ගොව්වාම වැඩි පඩි ආදී පහසුකම් දීලා ආපසු වැඩට ගන්න.”වෛද්‍ය අතපත්තු පවසන ආකාරයට නිර්වින්දනයේදීද මේ නිල වැදගත් වේ. හිස, පපුව, වැනි ස්ථානවලට නිර්වින්දන ඖෂධ විදින්නේ නැත. එමෙන්ම එකවර අලියකු මැරීම‍ට නම් වෙඩි තැබිය යුතු නිල ද තිබේ. එසේ නිලවලට වැදී එකවර මිය නොගිය අලි ඇතුන්ට උණ්ඩ නිසා විඳවන්නට සිදුවන අවස්ථාද ඇත.“අලියකුට අලියකු වෙඩි පහර වැදීගෙන දිව්වත් කවදා හෝ ඒ අලියාගේ මරණයට ඒ වෙඩි පහර හේතුවක් වනවා. උණ්ඩය නිසා තුවාලය පැසවනවා. ඒ තුවාලයේ මැස්සන් නිසා ඉහඳ පණුවන් ඇති වනවා. උන් ඇඟ ඇතුළට කාගෙන ගියාම තුවාලය ඔඩු දුවනවා. මාස ගණනකට පස්සේ අලියා මිය යන්නේ ඒ පණු විස නිසා ඇතිවන ටොක්සීමියා කියන රෝගයෙන්. එහෙම නැත්නම් ඒ නිසා ම ඇතිවන සෙප්ටිසීමියා කියන ලෙඩෙන්. මෙයට ප්‍රතිජීවක ඖෂධ මඟින් ප්‍රතිකාර නොලැබුණොත් අලියා මැරෙනවා. වසරකට අලි 250ක් පමණ මැරෙනවා.ඉන් 200ක් පමණම මේ හේතුව නිසා මිය යන අය.”කෙසේ වෙතත් සොබා දහම මේ දේවල් තුලනය කරන්නේ පුදුමාකාර අයුරින්ය. සහජීවනය, ජෛව පාලනය වැනි වචන යොද‍ා අප අවබෝධ කරගන්නට උත්සහ දරන්නේ මේ සොබා දහමේ අපූර්වත්වයයි.“අලියාගේ ශරීරයේ කවර ස්ථානයක තුවාලයක් වුණත් මැස්සන්ගෙන් බේරුමක් නෑ‍. ඉහඳ පණුවන් දානවාමයි. කකුලේ මේ තුවාලයක් හැදුණාම අලියා ඒ ඉහඳ පණුවන් හො‍ඬෙන් අල්ලල‍ා දාන්න හදනවා. ඒත් හරියන්නේ නෑ. මේකට විසඳුමක් හැටියට අලියා කරන්නේ දිය හෙදියන්ගේ සහාය පැතීම. ඕනෑම වතුර වළක, දිය පහරක මේ අය ඉන්නවා. ඉහඳ පණුවාගේ ලක්ෂණය තමයි හුස්ම ගන්න එක තුවාලයෙන් එළියට ඔළුව දාගෙන ඉන්න එක. අලියා කුවාලය සහිත කකුල වතුරට දැම්මාම මේ දිය හෙදියන් කියන කඩා මසුන් වර්ගය ලේසියෙන්ම මේ ඉහඳ පණුවන් කා දමනවා. මාළුවාට ආහාරයත්, අලියාට සුවයත් ලැබෙනවා. ඒ තමයි සත්ත්ව ලොකයේ සහජීවනය.”වෛද්‍ය අතපත්තු කීවේ සොබා දහමේ අපූරුව පිළිබඳ ගෞරවය මුසු ස්වරයකිනි‍. මේ ක්‍රමය පිළිබඳ දැනගන්නා මිනිසුන්, අලි වෙදුන් හීලෑ අලින්ගේ තුවාල සුව කර ගැනීමටද අලින් විසින් සොයාගත් මෙවැනි ක්‍රම භාවිත කරන්නේ අලින්ටත් රහසිනි.අරුණි මුතුමලීaruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=ay1407274</link>
    <topic>හුදෙකලාව</topic>
    <author/>
    <content>ඔය නෙතඟ මා සිතැඟි අතරමං වූ පසුයි වැටහුණේ මට කලාවක් බව හුදෙකලාවත්ශ්‍රී ජයවර්ධනපුර විශ්වවිද්‍යාලයකසුන් වර්ණකුලසූරියඇතුල්වෙලා පෙරදා ඔබ මගෙ හදවත තුළට දුන් සෙනෙහස හැමදාමත් සිහිවෙනවා මෙමට තුරුල් කරන් කුරුලු පිහාටුවක් ලෙසින් ළයට කවි ලියනවා මම තාමත් මගෙ ආදර සුදුටහේනෙ පැලේ කවි කිව්වා මතකයි වැහි පින්නේ පෙති ගෝමර ගැන කියන්න කවුරුද අද ඉන්නේ මිහිරි හඬින් මිහිරි තෙපුල් කාටද පවසන්නේ දුරස් වෙන්න ඔබෙ හදවත කොහොමද ඉඩ දුන්නේකවි කියමින් ඔන්චිල්ලා පැද්දේ අපි එකටයි කජු පුහුලන්, අඹ, නාරන් ඇහින්දෙ තරගයටයි කඩල ගොටුව දෙකට බෙදන් කෑ හැටි තව මතකයි ඔබ ගියදා හැඬුවෙ නැතත් අද මට හරි ශෝකයිහිඟුරල, පුවක්පිටියපියසෝම රුද්‍රිගුසහස් මල් පිපී අතු අග සියොතුන් ගයයි බැති ගී මුමුනමින් සෙමින් බුදුබණ ‍බෝ පතුත් සැලේ පවනටපොසොන් සඳ රැසින් නෑවී දිදුලන මිස්සක පව්වේ අරලියා මලුත් සිල්ගත් උවැසියන් වගේඅවිදු අන්ධකාරයෙ ගිලී දනා ඉන් මුදා කී බණ අදත් ඇසෙනවා මිහිරට මිහින්තලාවේපුදා සුවඳ මල් සුපිපුණු අසා බුදු බණත් බැතියෙන සමිඳු පා කමල් වඳිනට අපිත් යමු පොසොන් පෝ දින මිහින්තලාවේ.... තිඹිරිගස්කටුවේස්වර්ණා ද සිල්වානිතරම දයාවයි හදවත තුළ රැඳුනේ ගුණ යහපත් කමට මිනිසුන් නිති රැඳුනේ සිනහව මයි නිතරම මැවි මැවි පෙනුනේ ඔබ ඉන්නා බවයි තවමත් මට දැනුනේනිසොල්මනේ රෝහල් ඇඳ මත නිදන ඔබ‍ෙග් හද ගැස්ම යන්තරයෙන් වදින රූ සටහනක් පමණයි නිරතුරු පෙනුන දැනුනා ගොසින් ඇති බව සොයනා නිවනමාකොළකුලරත්න ජයතිලක  පැතුම් පොකුරු මල් වියන් තනාලා ඇහි තටු අද්දර රටා මවනවා තාලෙට හෙමිහිට රහස් කියන හද අහස් ගඟට නෙත් කැලුම් හෙලනවාපුංචි කුරුලු ඇස් නිදා වැටෙනකොට සඳ පිනි තැවරී යළි ඇහැරෙනවා සිත් විල සරසන විකසිත මල්පෙති කෝඩු හිතට පෙම් සුවඳ ඉසිනවාසොඳුරු අහිංසක අලු නෙතු විදහා මදහස පා කවි ගී මුමුනනවා සිහිනෙන් වත් නුඹ එනතුරු නිරතුරු සමනල හදවත පෙරුම් පුරනවාබොරලැස්ගමුවඑරංගි කරුණාරත්නනුඹ මගේ විතරක් නම් නුඹට ම‍ගේම වෙන්න තිබුණා මා නුඹේම විතරක් නම් මට නුඹේම වෙන්න තිබුණාඅපි අපේම විතරක් නම් අපිට කෙදිනක හෝ එකතු වෙන්න තිබුණා නුඹේ හිත මගේ හිතේ නතර නොවුණ හින්දා අපි අපේ ලෝකෙම අතරමං වුණාකටුගස්තොටජී.ජී.ප්‍රසාදනී නයනමාලිනුඹ ඇවිත් ගියදා‍ මගේ හද මැදුරට තිබුණා දමා ගොස් මල් මිටක් දෙනෙත් විවර කළේ මා හද රිදුම් දුන් නිසා එවිටයි වැටහුණේ දමා ගිය මල් පොකුර තුත්තිරි මල් කියාඅනුරාධපුරමිථිලා පාඨලීනිවි නිවි දැල්වුන තරුව නුඹම විය ඒ දිවි අහසින් සදහට වෙන්වකඩා වැටි ගිය ධාරිකා සුහර්ෂි මිනුවන්ගොඩ ඇත්ත එයයිසතුට - අසතුට සිනහව කටුක බව සියල්ල බැඳුනත් හුයකින් සිත කියයිඇත්තටම ඔහුට - මා ආදරය කළ බව.කඩවතසුජාතා ගුණවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj1407271</link>
    <topic>මෙරට ප්‍රථම නිර්දේශ වෛද්‍ය පර්යේෂණාගාරය ලංකා හොස්පිට්ල්ස් ඩයග්නෝස්ටික්ස්</topic>
    <author/>
    <content>මෙරට ප්‍රථම නිර්දේශ වෛද්‍ය පර්යේෂණාගාරය ලංකා හොස්පිට්ල්ස් ඩයග්නෝස්ටික්ස්‘ලංකා හොස්පිට්ල්ස් ඩයග්නෝස්ටික්ස්’ නමින් මෙරට ප්‍රථම නිර්දේශ වෛද්‍ය පර්යේෂණාගාරය පසුගිය දා විවෘත කෙළේය.වෛද්‍ය පරීක්ෂණ 300 ක් සිදුකළ හැකි නවීනතම පහසුකම්වලින් සමන්විත මේ පර්යේෂණාගාරය විවෘත කරන ලද්දේ මහින්ද රාජපක්ෂ ජනාධිපතිතුමා අතිනි. එම අවස්ථාවට ලංකා හෝස්පිට්ල්ස් සභාපති රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා ද සහභාගි විය.නව වෛද්‍ය පරීක්ෂණාගාරයේ රක්තවේද, අණුක ජිව, විද්‍යා, ක්ෂුද්‍ර ජීව විද්‍යා, ගැලීම් සෛලමිති, සෛල ප්‍රවේණි විද්‍යා, පටක ව්‍යාධිවේද, ප්‍රතිශක්ති විද්‍යා, ද්‍රවමුල සෛල විද්‍යා සහ ජීව රසායන විද්‍යා යන අංශ 9 ට අධික සංඛ්‍යාවක් පිහිටුවා තිබේ. ඉතා ඉහළ ප්‍රමිතියෙන් යුත් මෙහි විශේෂඥ ව්‍යාධිවේදීන් හය දෙනෙකු පූර්ණකාලීනව සේවයේ යෙදී සිටිති.මෙම නව වෛද්‍ය පර්යේෂණාගාරය නිසා මෙතෙක් පිටරට යවා සිදුකළ යුතු සාම්පල පරීක්ෂාවන් පිටරටට යැවීමේ අවශ්‍යතාවයක් ද මතු නොවනු ඇත.ලංකා හොස්පිට්ල්ස් ඩයග්නෝස්ටික්ස් ආයතනයේ ප්‍රධාන විධායක වෛද්‍ය විමල් කරඳගොඩ මහතා පැවසුවේ නව වෛද්‍ය පර්යේෂණාගාරය දියුණුතම තාක්ෂණයෙන් හා සියලු පහසුකම්වලින් සමන්විත බවය. එසේම ලංකා හෝස්පිට්ල්ස්හි රටපුරා විසිරී තිබෙන සාම්පල එකතු කිරීමේ මධ්‍යස්ථාන 250 නව පර්යේෂණාගාරය පුළුල් සේවාවක් හා පහසුවක් සලසා දෙනු ඇතැයි ද වෛද්‍ය කරඳගොඩ මහතා කීය. ලංකා හොස්පිට්ල්ස් ඩයග්නෝස්ටික්ස් ආයතනයෙන් සිදු කරන පර්යේෂණාගාර සේවාවල වාර්තා එම වෙබ් අඩවියට පිවිස ලබා ගත හැකි පහසුකම් ද සලසා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj1407272</link>
    <topic>ආර්පිකෝ දියුණුතම තාක්ෂණය සමඟින් නව ‘හයිබ්‍රිඩ්’ ජල ටැංකිය හඳුන්වා දෙයි</topic>
    <author/>
    <content>ආර්පිකෝ දියුණුතම තාක්ෂණය සමඟින් නව ‘හයිබ්‍රිඩ්’ ජල ටැංකිය හඳුන්වා දෙයිආර්පිකෝ ‘හයිබ්‍රිඩ්’ ජල ටැංකිය රිචඩ් පීරිස් සහ සමාගම විසින් පසුගිය දා එළිදක්වන ලදී.‘මොනකියු ඩයගනල්’ ආකාරයේ විශිෂ්ට නිමාවෙන් යුත් මේ ජල ටැංකිය සවි ශක්තිය අතින් ද උපරීම මට්ටමක පවතී. මනාව ඇතුළතින් වැසිය හැකි ‘ස්ක්‍රෑ ටයිප්’ උඩු පියන නිසා එය කෘමීන් හා දුහුවිලි කුණු ආදියෙන් සුරක්ෂිත ය. එමෙන්ම වඩාත්ම පුළුල් විවරයක් සහ ශක්තිමත්ම පතුලක් ඇති නිසා එහි ඇතුළත හොඳින් පිරිසිදු කළ හැකිය. ශක්තිමත් දෙපස ආධාරක එය එසැවීම හා රැඳවීම ද පහසු කරයි. ඒරොඩයිනැමික් හැඩය නිසා ‘හයිබ්‍රිඩ්’ ටැංකිය සුළඟට ඔරොත්තු දෙන අතර සිසිල් බව ද සුරකියි. මල්ටි ලේයර් තාක්ෂණය පාදක කර ගනිමින් ලේයර කිහිපයක් සහිතව නිර්මාණය කර ඇති ආර්පිකෝ ට්‍රිපල් ලේයර් ටැංකිය උසස්ම තත්ත්වයෙන් යුතුව ජලය ගබඩා කිරීමට ඇති හොඳම විසඳුමක් වේ. එක් එක් ලේයරය මඟින් එකිනෙකට වෙනස් කාර්යයන් සිදුවීම මෙහිදී විශේෂයෙන් සඳහන් කළ යුතු ය. එහි ඇතුළතම ඇති සුදු ලේයරය නිසා ජලයේ නැවුම් බව සහ පිරිසුදු බව පැහැදිලිව පෙනෙයි. මැද ලේයරය ජලය රත්වීම අවම කරන අතර ඇල්ගී හට ගැනීම නවත්වයි. පිටත ලේයරය හිරුගෙන් නිකුත් වන අහිතකර පාරජම්බූල කිරණවලින් ජලයට හානි වීමේ ඉඩකඩ වළක්වයි.ක්ෂේත්‍රයේ වසර 20 කට වැඩි අත්දැකීම් සහිත ආර්පිකෝ වතුර ටැංකි ශ්‍රී ලංකාවට ලේයර 3 කින් යුත් ජල ටැංකි හඳුන්වා දීමේ පුරෝගාමියා ලෙස සැලැකේ. ජල නළ, ජල පොම්ප සහ ටැංකි ඇතුළුව ජල සැපයුමට අවශ්‍ය වන සියලුම නිෂ්පාදන හා විසඳුම් හඳුන්වා දීමට ආර්පිකෝ මේ වන විට කටයුතු කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj1407273</link>
    <topic>මැරතන් රේඩියල් ට්‍රක්’ පෙරසවි ටයරය වෙළෙඳපොළට</topic>
    <author/>
    <content>මැරතන් රේඩියල් ට්‍රක්’ පෙරසවි ටයරය වෙළෙඳපොළට‘මැරතන් රේඩියල් ට්‍රක්’ පෙරසවි ටයරය මෙරට වෙළෙඳපොළට හඳුන්වාදුන් අවස්ථාව. වමේ සිට දකුණට - ඇසෝසියේටඩ් මෝටර්වේස් සමාගමේ අධ්‍යක්ෂ / නිෂ්පාදන පුෂ්පික ජනධීර, සමූහ කළමනාකාර අධ්‍යක්ෂ, සමන්ත රාජපක්ෂ ජ්‍යෙෂ්ඨ කළමනාකරු (අලෙවි හා විකුණුම්) නිමල් එස්. රත්නායක මහත්වරු.ඇසෝසියේටඩ් මෝටර්වේස් සමාගමේ නවතම පෙරසවි ටයරය වන ‘මැරතන් රේඩියල් ට්‍රක්’ පසුගිය දා මෙරට වෙළෙඳපොළට හඳුන්වා දුන්නේය.සමාගමේ ව්‍යාපාරික මූලෝපායයෙහි ප්‍රමුඛතම අංශයක් වන නිෂ්පාදන ධාරිතාව වර්ධනය කිරීම යටතේ හඳුන්වා දුන් මෙම නවතම ‘මැරතන් රේඩියල් ට්‍රක්’ පෙරසවි ටයරය ශීඝ්‍රයෙන් ඉහළ යන පෙරසවි රේඩියල් ටයර් වෙළෙඳපොළෙහි ඉල්ලුම ප්‍රමිතියෙන් උසස් ටයරයකින් සපුරාලීමකි.සමාගමේ ජ්‍යෙෂ්ඨ කළමනාකරු (අලෙවි හා විකුණුම්) නිමල් එස්. රත්නායක මහතා පැවසුවේ ‘මැරතන් රේඩියල් ට්‍රක්’ පෙරසවි ටයරය හඳුන්වා දීම මෙරට ප්‍රමුඛතම පෙරසවි ටයර් නිපදවීමේ සමාගම ලෙසින් අපට බොහෝ සුවිශේෂී වූවක්.මන්ද මෙය ශීඝ්‍ර වර්ධනයක් පෙන්නුම් කරන පෙරසවි අංශයෙහි වෙළෙඳපොළට සරිලන ලෙසින් අපේ ව්‍යාපාරය පුළුල් කිරීමේ මූලෝපායයෙහි තවත් වැදගත් සංධිස්ථානයක්. එමෙන්ම අති නූතන යන්ත්‍රානුසාරයෙන් නිපදවෙන ‘මැරතන් රේඩියල් ට්‍රක්’ පෙරසවි ටයරය වැඩිම දුරක් ධාවනය කළ හැකි, ඕනෑම මාර්ගයකට ගැළපෙන කට්ට රටාවක් හා බරක් ඉසිලිය හැකි තරගකාරී මිලකට සැපයෙන්නක්. එහෙයින් දේශීය ටයර් කර්මාන්ත ක්ෂේත්‍රයේ විශිෂ්ටතම රේඩියල් ට්‍රක් පෙරසවි ටයරය ලෙසින් මෙය හඳුන්වා දිය හැකියි’ යන්නය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj1407274</link>
    <topic>වෘත්තීය පුහුණු පාඨමාලා සඳහා නේචර්ස් සීක්‍රට්ස් අතහිත</topic>
    <author/>
    <content>වෘත්තීය පුහුණු පාඨමාලා සඳහා නේචර්ස් සීක්‍රට්ස් අතහිතනේචර්ස් සීක්‍රට්ස් වෙළෙඳ අරමුණුවලින් ඔබ්බට ගොස් සමාජ සත්කාර වැඩසටහන් රැසක් ඔස්සේ මෙරට සංවර්ධන ක්‍රියාවලියට දායක වී ඇත. වෘත්තීය නිපුණතාවකින් යුත් තරුණ පරපුරක් බිහිකිරීම සඳහා ක්‍රියාත්මක කෙරෙන වැඩසටහන් රැසකටම නේචර්ස් සීක්‍රට්ස් දායක වී තිබේ.ශ්‍රී ලංකා වෘත්තීය පුහුණු අධිකාරිය විසින් දිවයින පුරා සංවිධානය කරනු ලබන වෘත්තීය රූපලාවණ්‍ය පාඨමාලාවන්හි ප්‍රායෝගික පුහුණුවීම්වලට අවශ්‍ය රූපලාවණ්‍ය නිෂ්පාදන, වසර ගණනාවක සිට නේචර්ස් සීක්‍රට්ස් නිෂ්පාදනය කර බෙදාහරින නේචර්ස් බියුටි ක්‍රියේෂන්ස් ආයතනය විසින් සපයනු ලබයි. තරුණ තරුණියන් දහස් සංඛ්‍යාවක් නිපුණතාවයෙන් සන්නද්ධ වෘත්තිකයන් ලෙස ව්‍යාපාරික ලෝකයට ප්‍රවිෂ්ට කිරීමට නේචර්ස් බියුටි ක්‍රියේෂන්ස් ආයතනය හා ශ්‍රී ලංකා වෘත්තීය පුහුණු අධිකාරියට හැකි වී තිබේ.නේචර්ස් බියුටි ක්‍රියේෂන්ස් ආයතනයේ සභාපති/ කළමනාකාර අධ්‍යක්ෂ සමන්ත කුමාරසිංහ මහතා සහ ශ්‍රී ලංකා වෘත්තීය පුහුණු අධිකාරියේ සභාපති කර්නල් එස්.ආර්.පී. රත්නායක මහතා අවබෝධතා ගිවිසුමට අස්සන් තැබූහ.වෘත්තීය පුහුණු අධිකාරියේ අධ්‍යක්ෂ ජනරාල් චූලාංගනී පෙරේරා, නේචර්ස් සීක්‍රට්ස් මහජන සබඳතා කළමනාකරු නලීන් අලුත්ගේ, අධිකාරියේ නියෝජ්‍ය අධ්‍යක්ෂ සරත් ආනන්ද මහත්ම මහත්මීහු ද ඒ අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj1407275</link>
    <topic>ANC සම්මාන රාත්‍රියේදි 300කට උපාධි</topic>
    <author/>
    <content>ANC සම්මාන රාත්‍රියේදි 300කට උපාධිANC අධ්‍යාපන ආයතනයේදී සිය අධ්‍යන සාර්ථකත්වය ළඟා කර ගත් සිසු සිසුවියන්ගේ කැපවීම සහ උත්සාහය ඇගයුමට පාත්‍ර කිරීම උදෙසා සම්මාන රාත්‍රිය - 2014 පැවැත්වූයේ විද්වතුන් රැසකගේ සහභාගීත්වයෙනි. සභාපති ආචාර්ය ජගත් අල්විස්, ප්‍රධාන විධායක නිලධාරි / විධායක අධ්‍යක්ෂ වෛද්‍ය පුනර්ජීව කරුණානායක, ශ්‍රී ලංකා සුරැකුම්පත් හා විනිමය කොමිසමේ සභාපති ආචාර්ය නාලක ගොඩහේවා, ඇමරිකා එක්සත් ජනපද තානාපති කාර්යාලයේ සංස්කෘතික සබඳතා නිලධාරිනී ඩෝන් සුනී මහත්මිය, ජෝන් එෆ් කෙනඩි විශ්ව විද්‍යාලයේ සභාපති මහාචාර්ය මැක් පොවෙල්, ජාත්‍යන්තර වැඩසටහන් පීඨාධිපති මැමිකෝ රිව්ස් මහත්මිය, මෙල්බෝර්න් මොනෑෂ් ඩිප්ලෝමා විදුහලේ අධ්‍යක්ෂ ආචාර්ය සැලී ඈන් - විල්කින්ස්, මොනෑෂ් විශ්ව විද්‍යාලයේ පදනම් වසර අධ්‍යක්ෂිකා ඈන් බ්‍රියිට් මහත්මිය, එක් එක් විශ්ව විද්‍යාලයන් හි සහ ANC හි නියෝජිතයෝ සිසුහු ශීඝ්‍රයෙන් මෙම අවස්ථාවට සහභාගී වූහ. මෙහිදී සිසුන් 300 ක් පමණ සිය උපාධි ලබා ගැන්මට සහ වෙනත් විශ්ව විද්‍යාලයන්ට ඇතුළත් වීමට සුදුසුකම් ලැබූ අතර ඉහළ ලකුණු ලැබූ 100 කට අධික සිසුන් පිරිසක් ඔස්ට්‍රේලියාවේ, ඇමරිකා එක්සත් ජනපදයේ, එක්සත් රාජධානියේ, කැනඩාවේ සහ මැලේසියාවේ විශ්ව විද්‍යාලයන් වෙත ඇතුළත් වී උපාධි අධ්‍යාපනය සම්පූර්ණ කිරීමට සුදුසුකම් ලැබූහ.මෙම වසරේ සම්මාන රාත්‍රියේ විශේෂත්වය වූයේ එක්සත් රාජධානියේ වෙස්ට් ලන්ඩන් විශ්ව විද්‍යාලය සමඟින් එක්ව සිදු කළ එල්.එල්.එම්. වැඩසටහනේ පළමු කණ්ඩායමෙහි උපාධි ප්‍රදානෝත්සවයයි. මෙහිදී සිසුන්ගේ ජයග්‍රහණයන් පිළිබඳව අදහස් දක්වමින් ANC හි ප්‍රධාන විධායක නිලධාරී/විධායක අධ්‍යක්ෂ වෛද්‍ය පුනර්ජීව කරුණානායක පවසා සිටියේ “උපාධිධාරී ඔබ සඳහා ලෝකය අභියෝගාත්මක නමුත් සාර්ථකත්වය කරා ළඟා වීමට බොහෝ අවස්ථාවන් ද ඇති ස්ථානයක්. එහෙත් සාර්ථකත්වයට කෙටි මාර්ග නැහැ. ඔබේ චින්තනය හැකිතාක් විශ්ලේෂණාත්මක කරගන්න. එසේම අපි ඔබට ලබා දුන් දැනුම රැකියාවේදී සහ එදිනෙදා ජීවිතයේදී භාවිත කරන්න. කිසිදාක ඉගෙනුම් ක්‍රියාවලිය නතර කරන්න එපා” යනුවෙනි.පුද්ගලික අධ්‍යාපන ක්ෂේත්‍රයේ දශකයකට වැඩි අත්දැකීම් ඇති ANC වසර ගණනාවක් තිස්සේ වර්ධනය වෙමින් පැමිණ ඇති අතර මේ වනවිට ඇමරිකා එක්සත් ජනපද තානාපති කාර්යාලය සමඟ ඉතා හොඳ දිගුකාලීන සබඳතාවයක් ගොඩනංවා ගෙන ඇත. ඒ හරහා විවිධ රටවල්වල විශ්ව විද්‍යාලවලට සිය සිසුන් ඇතුළත් කිරීමේ අවස්ථාව ANC වෙත ලැබී ඇත. මෙම රාත්‍රියේදී තානාපති කාර්යාලය නියෝජනය කරමින් සහභාගී වූ ඩෝන් සුනී මහත්මිය පවසා සිටියේ තම අධ්‍යාපන කටයුතු සම්පූර්ණ කිරීමට ඇමරිකාවට පැමිණෙන ජාත්‍යන්තර සිසුන්ව උණුසුමින් පිළිගන්නා බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj1407276</link>
    <topic>පිළියන්දල මැදිමහ විදුහලට මහජන බැංකු ඒකකයක්</topic>
    <author/>
    <content>පිළියන්දල මැදිමහ විදුහලට මහජන බැංකු ඒකකයක්මහජන බැංකුවේ කොළඹ දකුණ කලාපයේ ‘සිසු උදාන’ ඉතිරුම් තැන්පතු වර්ධනය කිරීමේ 2014 වැඩසටහන පිළියන්දල මහජන බැංකු ශාඛාවේ මෙහෙයවීමෙන් පිළියන්දල මැදි මහ විදුහලේදී සිදුකෙරිණි‍.එහිදී පාසලේ නව බැංකු ඒකකයක් විවෘත කරමින් ශාඛා කළමනාකාරිනී තුෂාරි හේවාවසම් මහත්මිය සිසු දරු දැරියන් ඇමතූ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj1407277</link>
    <topic>ඩී. බී. ජයසිංහ පයිලින් සමාගමෙන් සමාජ සත්කාරක ව්‍යාපෘතියක්</topic>
    <author/>
    <content>ඩී. බී. ජයසිංහ පයිලින් සමාගමෙන් සමාජ සත්කාරක ව්‍යාපෘතියක්සීමාසහිත ඩී. පී. ජයසිංහ පයිලින් පුද්ගලික සමාගමේ සභාපති උපාලි ජයසිංහ මහතා මෑතකදී ඉතා අගනා සද්කාර්යයක නියුතු වූයේ හිටපු එල් ටී ටී ඊ සාමාජිකාවක වන ජයවඩනී හට කිලිනොච්චියේ නිවසක් ලබා දීම සඳහා අවශ්‍ය සමස්ත මූල්‍ය පහසුකම් සපයා දෙමිනි.මේ නිවසට අවශ්‍ය ඉඩම පිරිනැමීම සහ නිවස ගොඩනැඟීම මේජර් ජනරාල් සුදන්ත රණසිංහගේ මඟපෙන්වීම යටතේ ශ්‍රී ලංකා යුද හමුදාව විසින් සිදුකළ අතර මෙම ව්‍යාපෘතිය සඳහා වැය වූ සමස්ත වියදම වන රුපියල් මිලියන 1.2 ක ප්‍රමාණය පිරිනමන ලද්දේ සබීතා පෙරේරා මහත්මිය සහ උපාලි ජයසිංහ මහතා විසිනි.මානුෂීය මෙහෙයුමේ අවසන් කාලයන් හිදී එල් ටී ටී ඊ සාමාජිකාවක ලෙසින් ජයවඩනී ලැබූ අත්දැකීම් අළලා සකස් වුණු වාර්තා චිත්‍රපටයක් හරහා ඇගේ අනුවේදනීය කතාව ලොවට විවර විය. එම චිත්‍රපටය, ශ්‍රී ලංකා ත්‍රිවිධ හමුදාව විසින් ත්‍රස්තවාදයෙන් රට නිදහස් කරගැනීමට දැක්වූ දායකත්වයේ සැබෑ ස්වරූපය ලොවට ගෙන යාමට උපකාරී විය.සබීතා පෙරේරා මහත්මිය උපාලි ජයසිංහ මහතා පැවසුවේ ජයවඩනී පිළිබඳව පළමුව දැන ගනු ලැබුවේ චිත්‍රපටය තිරගත වූ අවස්ථාවේ බවය. “මෙම දර්ශනය අවස්ථාවේදී ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා සහ අනෙක් යුද හමුදා නිලධාරීන් ඇය රට වෙනුවෙන් කර ඇති සේවය හඳුනා ගනිමින් ඇයට සහයෝගය ලබා දිය හැකි ආකාරයන් පිළිබඳව සාකච්ඡා කර තිබෙනවා. මෙම නිවස සෑදීමට යෝජනා කර ඇත්තේ එහිදී වන අතර ඒ අවස්ථාවේදී මගේ සැමියා අවශ්‍ය මූල්‍ය අරමුදල් ලබා දීමට කැමැත්ත ලබා දී තිබෙනවා” යනුවෙන් ඇය වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj1407278</link>
    <topic>කැලණි ටියුබ් බල්බ් වෙළෙඳපොළට</topic>
    <author/>
    <content>කැලණි ටියුබ් බල්බ් වෙළෙඳපොළටකැලණි කේබල්ස් සමාගම මෑතකදී හඳුන්වා දුන් විදුලි බල්බ පෙළ තවදුරටත් පුළුල් කරමින් පසුගිය දා ‘කැලණි ටියුබ් බල්බ්’ වෙළෙඳපොළට හඳුන්වා දුන්නේය. අඩි 2 හා 4 යන ප්‍රමාණවලින් මිලදී ගත හැකි ‘කැලණි ටියුබ් බල්බ්’ මෙරට වෙළෙඳපොළට හඳුන්වා දුන්නේ කැලණි කේබල්ස් සමාගම මෑතකදී තම නවතම නිෂ්පාදනය ලෙසින් හඳුන්වා දුන් CFL හා GLS බල්බ පෙළ කදිම ඉල්ලුමක් සහිතව වෙළෙඳපොළෙහි අතිශයින් සාර්ථකත්වයට පත්වීමෙන් අංග සම්පූර්ණ විදුලි ආලෝකකරණ නිෂ්පාදන පෙළක් හඳුන්වා දීමේ වැඩසටහනෙහි තවත් පියවරක් ලෙසිනි.සමාගමේ සාමාන්‍යාධිකාරී (අලෙවි), අනිල් මුණසිංහ මහතා පැවසුවේ, ‘සය මසක් වැනි කෙටි කලක් තුළදී’ කැලණි CFL බල්බ’ මෙරට පාරිභෝගික විශ්වාසයදිනා ගැනීම අප සමාගමට සාඩම්බරයක් මෙන්ම දිරි ගැන්වීමක්. කැලණි කේබල්ස් සමාගම සතු විශේෂඥ දැනුම උපයෝගී කර ගනිමින් මෙරට විදුලි සැපයුම් පද්ධතියට වඩාත් ගැළපෙන අයුරෙන් අංග සම්පූර්ණ විදුලි ආලෝකකරණ විසඳුම් පෙළක් වෙළෙඳපොළට හඳුන්වා දීමට අප සැලසුම් කර ඇත්තේ සහතික කළ විදුලි පිරිමැස්මක් මෙරට පාරිභෝගිකයන්ට ලබාදීමේ ජාතික මෙහෙවරක් ලෙසින් මෙන්ම ගෙවුණු සය මස තුළදී ‘කැලණි CFL බල්බයේ’ තාක්ෂණික දෝෂ සම්බන්ධයෙන් පාරිභෝගික පැමිණිලි කිසිවක් නොලැබීමෙන් අපේ නිෂ්පාදන සාර්ථකත්වය පැහැදිලි වූවා සේම එය තවත් අනගි නිෂ්පාදන පෙළක් වෙළෙඳපොළට හඳුන්වා දීම දිරිමත් කරන්නක්” යන්නය.වෙළෙඳනාම ප්‍රවර්ධන කළමනාකරු චන්න ජයසිංහ සාමාන්‍යාධිකාරී (අලෙවි) අනිල් මුණසිංහ කේ ඇන්ඩ් ඩී ඩිස්ට්‍රිබියුටර්ස්හි ගාමිණි ද සිල්වා මහත්වරු.   සෙලින්කෝ ලයිෆ් කළමනාකාර අධ්‍යක්ෂ සහ ප්‍රධාන විධායක නිලධාරි, ආර්. රෙන්ගනාදන් මහතා ගල්කිස්ස නව ශාඛාව උත්සවාකාරයෙන් විවෘත කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj1407279</link>
    <topic>කොමර්ෂල් 140 වැනි පරිගණක මධ්‍යස්ථානය නිකවැරටියට</topic>
    <author/>
    <content>කොමර්ෂල් 140 වැනි පරිගණක මධ්‍යස්ථානය නිකවැරටියටජාතික මට්ටමින් ක්‍රියාත්මක කොමර්ෂල් බැංකුවේ තොරතුරු තාක්ෂණ අධ්‍යාපන වැඩසටහන යටතේ නිකවැරටිය ප්‍රදේශයේ පාසලකට බැංකුවේ සමාජ සත්කාරක භාරය විසින් අංග සම්පූර්ණ පරිගණක මධ්‍යස්ථානයක් පරිත්‍යාග කරන ලදී.බැංකුව විසින් පරිත්‍යාග කරන ලද 140 වැනි පරිගණක මධ්‍යස්ථානය වන මෙය ශිෂ්‍ය ශිෂ්‍යාවන් 200 දෙනෙකු ගෙන් යුත් නිකවැරටිය මහමිතාව ප්‍රාථමික පාසලට ලැබිණි. නව පරිගණක මධ්‍යස්ථානය නිල වශයෙන් විවෘත කිරීම කොමර්ෂල් බැංකුවේ කළමනාකාර අධ්‍යක්ෂ හා ප්‍රධාන විධායක නිලධාරී රවී ඩයස් මහතා අතින් සිදුවිය.බැංකුවේ සමාජ සත්කාරක භාරය විසින් ලබාදෙන සියලුම පරිගණක පුහුණු මධ්‍යස්ථානවලට හිමි වන්නේ බලපත්‍රලාභී මෘදුකාංගවලින් සමන්විත නවීන පරිගණකයි. මීට අමතරව බැංකුව විසින් පාසල් සඳහා පරිගණක මේස පුටු, මුද්‍රණ යන්ත්‍ර ඇතුළු පරිත්‍යාගයන් ද සිදුකරන අතර මෙවැනි පරිගණක මධ්‍යස්ථාන අනාගතයේ වැඩි සිසුන් පිරිසකගේ භාවිතය වෙනුවෙන් සුරැකීම සඳහා ඒවා නඩත්තු කිරීම හා වැඩි දියුණු කිරීම සඳහා ද බැංකුව සහයෝගය ලබා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj14072710</link>
    <topic>සෙලින්කෝ ලයිෆ් ගල්කිස්ස ශාඛාව ඇරේ</topic>
    <author/>
    <content>සෙලින්කෝ ලයිෆ් ගල්කිස්ස ශාඛාව ඇරේසෙලින්කෝ ලයිෆ් රක්ෂණ සමාගමේ ශාඛාවක් ගල්කිස්ස නගරයේ ප්‍රමුඛ ස්ථානයක විවෘත කර ඇති අතර මේ තුළින් ගල්කිස්සේ මෙන් ම ආසන්න නගරවල ගනුදෙනුකරුවන් වෙනුවෙන් අගනා සේවාවක් ලබාදීමට ඉලක්ක කර තිබේ.නව ශාඛාව පිහිට‍ා තිබෙන්නේ සමාගම විසින් මිලදී ගත් දැකුම්කලු සාම්ප්‍රදායික ශ්‍රී ලාංකේය නිවසක වන අතර එහි ලිපිනය අංක 615, ගාලු පාර, ගල්කිස්ස වේ. සමාගම පවසන්නේ දෙහිවල, ගල්කිස්ස, රත්මලාන සහ අත්තිඩිය ප්‍රදේශවල ජනතාවගේ ජීවිත රක්ෂණ අවශ්‍යතාවයන් සපුරා ලීමට කැපවුණු 40 දෙනෙකුගෙන් යුතු කාර්ය මණ්ඩලයකින් මෙම නව ශාඛාව සැදුම්ලත් බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj14072711</link>
    <topic>ඉතා පැහැදිලි ඡායා පිටපත් රිකෝ පිටපත් යන්ත්‍ර මඟින්</topic>
    <author/>
    <content>ඉතා පැහැදිලි ඡායා පිටපත් රිකෝ පිටපත් යන්ත්‍ර මඟින්රිකෝ ඡායා පිටපත් යන්ත්‍ර නිපදවන ජපානයේ රිකෝ සමාගමේ ජ්‍යෙෂ්ඨ සාමාන්‍යාධිකාරී ක්යෝජි ටොකුහිරෝ, ස්ට්‍රැටජික් මාකටින් ආයතනයේ කළමනාකරු ක්‍රිස් තෑම් e-wis ආයතනයේ අධ්‍යක්ෂ අජිත් අමරසේකර මහත්වරු ද මෙහි වෙති. ඡායාරූපය - විමල් කරුණාතිලකතොරතුරු තාක්ෂණයේ නව මං සොයා යන ජපානයේ රිකෝ සමාගම නිෂ්පාදනය කරන කළු සුදු හා වර්ණ ඡායා පිටපත් යන්ත්‍ර හඳුන්වා දීමේ මාධ්‍ය හමුවක් පසුගියදා පැවැත්විණි.රිකෝ සමාගමේ ජ්‍යෙෂ්ඨ සාමාන්‍යාධිකාරි ක්යෝජි ටොකුහිරෝ පරිසර හිතකාමි අයුරින් නිෂ්පාදනය කරන රිකෝ ඡායා පිටපත් යන්ත්‍ර මගින් ඉතා පැහැදිලි ලෙස ඡායාපිටපත් ලබා ගැනීමේ ගැටලු විස‍ඳෙන බව පෙන්වා දුන්නේය. එම ඡායාපිටපත් යන්ත්‍ර උසස් තාක්ෂණය උපයෝගී කැරගෙන නිෂ්පාදනය කරන බවත් පාරිභෝගික අවශ්‍යතා වලට මුල්තැන දෙමින් අමතර කොටස් මෙන් ම නඩත්තුව ගැනද විශේෂ සැලකිල්ලක් දක්වන බවද පෙන්වා දුන්නේය. රිකෝ ආයතනය‍ ලෝකයේ ඡායා පිටපත් යන්ත්‍ර නිපදවන සමාගම් අතර මුල් තැන ගන්නා අතර මේ නිෂ්පාදන ශ්‍රී ලංකාවේ බෙදා හරින ස්ට්‍රැජික් මාකටින් සමාගම මගින් මෙරට පාරිභෝගික අවශ්‍යතා සපිරෙන පරිදි උපරිම සේවාවක් ලබාදීමට කටයුතු යොදන බව ද සඳහන් කෙළේය. රිකෝ ආයතනයේ අරමුණ ශ්‍රී ලාංකික පාරිභෝගිකයන්ට කාර්මික අතින් ඉහළ නිෂ්පාදන ලබාදීමෙන් නිෂ්පාදන බෙදා හරින ආයතනයේ සේවා ඉහළ තත්ත්වයකට ගෙන ඒමත් බව කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj14072712</link>
    <topic>ජාතික විදත් අපද්‍රව්‍ය කළමනාකරණ සතිය සාර්ථකව නිමාව දකී</topic>
    <author/>
    <content>ජාතික විදත් අපද්‍රව්‍ය කළමනාකරණ සතිය සාර්ථකව නිමාව දකීජාතික විදත් අපද්‍රව්‍ය කළමනාකරණ සතිය සඳහා මොබිටෙල් දැක්වූ දායකත්වය වෙනුවෙන් මධ්‍යම පරිසර අධිකාරියේ අධ්‍යක්ෂ ජෙනරාල් වෛද්‍ය සාරංග අලහප්පෙරුම මහතා, මොබිටෙල් සමාගමේ ජ්‍යෙෂ්ඨ සාමාන්‍යාධිකාරි - අලෙවිකරණ, නලින් පෙරේරා මහතා වෙත කෘතවේදීත්වයේ සමරු තිළිණයක් පිරිනැම‍ූ අවස්ථාව.මොබිටෙල්, මධ්‍යම පරිසර අධිකාරිය සහ තවත් පාර්ශ්වකරුවන් රැසක් සමඟ අත්වැල් බැඳගනිමින් මෙරට ජනතාව සහ පරිසරය වෙනුවෙන් සුවිශේෂී ප්‍රයත්නයක යෙදුණේය.‘ජාතික විදත් අපද්‍රව්‍ය කළමනාකරණ සතිය’ ලෙස නම් කර තිබ‍ූ මෙම වැඩසටහන යටතේ ජනතාව ඉවතලන ඉලෙක්ට්‍රොනික් අපද්‍රව්‍ය එකතු කිරී‍ම සිදුකරන ලදී. එහිදී එක්රැස් කරන ලද අපද්‍රව්‍ය ප්‍රමාණය මෙට්‍රික් ටොන් 312 කට ආසන්න විය.එහිදී මහනුවර පිහිටි තම එකතු කිරීම් මධ්‍යස්ථානය හරහා ඉවතලන විදත් අපද්‍රව්‍ය එකතු කරමින් ඊට සක්‍රිය ලෙස දායක වන්නට මොබිටෙල් පියවර ගත්තේ ය.ඒ අනුව මොබිටෙල් සමාගම, ජාතික විදත් අපද්‍රව්‍ය කළමනාකරණ සතිය තුළ වැඩියෙන් ම අපද්‍රව්‍ය රැස්කරපු පාර්ශ්වකරුවන් අතරින් එකක් බවට පත්විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>27</day>
    </date>
    <link>http://www.silumina.lk/2014/07/27/_art.asp?fn=aj14072713</link>
    <topic>වෙළෙඳ පොළට හොඳ කලක්</topic>
    <author>තාරක වික්‍රමසේකර</author>
    <content>වෙළෙඳ පොළට හොඳ කලක්සතිය ආරම්භක සඳුදා වෙළෙඳ පොළ ගනුදෙනු සැලකිය යුතු ලෙසින් ඉහළ ගියේය. පෙර සතියේ සිකුරාදා ගනුදෙනු 7710 ක් වූ වෙළෙඳ පොළ සඳුදා දින ගනුදෙනු 9159 ක් දක්වා වැඩි විය. දිනයේ සමාගම් 5 ක කොටස් මිලියනය ඉක්මවා ගියේය. එම සමාගම් අතර ඩී එෆ් සී සී බෑන්ක් (1020985), සන්ෂයින් හෝල්ඩින්ග්ස් (1503080), සී අයි එෆ් එල් (3407564), පී සීඑච් හෝල්ඩින්ග්ස් (1553966) එසේ මිලියනය ඉක්මවා කොටස් අලෙවි වූ සමාගම්ය.දිනයේ මිල ඉහළ ගිය සමාගම් අතර ලයන් බෲවරි (26.00), නුවර එළිය (50.00), එසේ මිල ඉහළ ගිය සමාගම්ය.මිල පහළ ගිය සමාගම් අතර කැපී පෙනුණේ ඒ එම් එෆ් කොම්පැණි ලිමිටඩ් (43.00) යි. කොමර්ෂපල් ඩෙව්. සමාගමේද රුලියල් 10.50 කින් මිල අඩු විය.ජූලි 22 වැනිදා අඟහරුවාදා ගනුදෙනු යළි ඉහළ ගියේය. ගනුදෙනු සංඛ්‍යාව දැක්වුණේ 9976 ක් ලෙසිනි. දිනයේ මිලියනය ඉක්මවා කොටස් අලෙවි වූ සමාගම් අතර ජනශක්ති ඉන්ෂුවරන්ස් (2194157), ජේ.කේ.එච් (1087072), එස්එම්බී ලීසිං (ඡන්ද බලය රහිත) - 1086057, සී අයිඑෆ් එල් (1237092), පී සී ෂර්මා (1041620), කැපී පෙනුණි.දිනයේ මිල ඉහළ ගිය සමාගම් අතර සෙලින්කෝ ඉන්ෂුවරන්ස් කාර්සන්ස් (2.00), ( 80.00), හුයිජේ (11.20), ඩිමෝ (25.00), නුවරඑළිය (53.10) සමාගම් කැපී පෙනුණු අතර මිල පහළ යාම් අතුරින් කැපී පෙනුණේ නෙස්ලේ (9.10) ඉන්ඩස්ට්‍රියල් ඒ එස් පී එච් (8.50) සමාගම්ය.බදාදා වෙළෙඳ පොළ ගනුදෙනු 11047 ක් දක්වා ඉහළ ගියේය. දිනයේ සමාගම් 11 ක කොටස් මිලියනය ඉක්මවා අලෙවි විය. එම සමාගම් අතර බ්ලූ ඩයමන්ඩ් (2578880), ඩයලොග් (1796094), ලාෆ් ගෑස් (1581796), රේණුකා ඇග්‍රි (1284915), රේණුකා ෂෝ - ඡන්ද බලය රහිත- (1316721), ටෙක්ස්ටර්ඩ් ජර්සි (1176019), ඇලුමෙක්ස් පී එල් සී (1147129), සී අයිඑෆ් එල් (2100406), පී සී ෂර්මා (1293657), සමාගම් දැක්වුණි.දිනයේ මිල ඉහළ ගිය සමාගම් අතර නුවරඑළිය හොටෙල් (97.90) කැපී පෙනුණි. සෙලින්කෝ ඉන්ෂුවරන්ස් (73.50) ලයන් බෲවරි (15.90) මිල පහළ යාමෙන් කැපී පෙනුණි.සති කිහිපයක් තිස්සේ වෙළෙඳ පොළ තිබූ ප්‍රබෝධය ඉදිරියටත් පවත්වාගෙන යාමට කොළඹ කොටස් වෙළෙඳ පොළ මූලිකව වගකිව යුතු පිරිස් විසින් කටයතු කළ හොත් එය රටේ සංවර්ධනයට වඩාත් ඵලදායී වනු ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa1408031</link>
    <topic>ඉන්දියාව දෙමළ සන්ධානයෙන් සහතිකයක් ඉල්ලයි</topic>
    <author>ටී. චන්ද්‍රසේකර</author>
    <content>ටී. චන්ද්‍රසේකරඋතුරේ අර්බුදය ජාත්‍යන්තරයට ගෙන නොයන බවට දෙමළ ජාතික සන්ධානයෙන් සහතිකයක් ලබාගැනීම පිළිබඳව ඉන්දීය භාරතිය ජනතා පක්ෂ රජයේ අවධානය යොමු වී ඇත. ශ්‍රී ලංකාවේ අභ්‍යන්තර ගැටලුවට ජාත්‍යන්තරය මැදිහත්වීම අනුමත නොකරන ප්‍රතිපත්තියක සිටින ඉන්දියාව උතුරේ අර්බුදය සම්බන්ධයෙන් මෙවැනි සහතිකයක් දෙමළ ජාතික සන්ධානයෙන් ලබාගත යුතු බවට භාරතීය ජනතා පක්ෂයේ ජ්‍යෙෂ්ඨයින් කණ්ඩායමක් කරන ලද ඉල්ලීමකට අනුව ඉන්දීය ආණ්ඩුව මෙවැන්නකට අවධානය යොමුකර ඇතැයි එහි ආරංචි මාර්ග සඳහන් කරයි. ශ්‍රී ලංකාවේ දින දෙකක සංචාරයක නිරතවූ ආචාර්ය සුබ්‍රමණියම් ස්වාමි, භාරතීය ජනතා පක්ෂයේ විධායක සභික ෂේශාස්ත්‍රි සාරි ඇතුළු කණ්ඩායම විසින් පක්ෂ නායකත්වයට මෙම යෝජනාව ඉදිරිපත් කර තිබේ.දෙමළ ජාතික සන්ධානයේ නායක ආර්. සම්බන්ධන් ඇතුළු කණ්ඩායමක් හා උතුරු පළාත් සභා ප්‍රධාන අමාත්‍ය සී.වී. විග්නේශ්වරන් ඇතුළු කණ්ඩායමත් ඉන්දීය අගමැති නරේන්ද්‍ර මෝදි හමුවීමට කරන ලද ඉල්ලීමට ප්‍රතිචාර දක්වමින් ඔවුන් මේ මාසය තුළ නවදිල්ලියට කැඳවීමට නියමිත ය.එම සංචාරයේදී ශ්‍රී ලංකාවේ දෙමළ ප්‍රශ්නය ජාත්‍යන්තරයට ගෙන නොයන බවට සහතිකයක් ලබා ගැනීමට නියමිත බව භාරතීය ජනතා පක්ෂයේ අභ්‍යන්තර ආරංචි මාර්ග උපුටා දක්වමින් ඉන්දීය මාධ්‍ය වාර්තා කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa1408032</link>
    <topic>නියඟයෙන් පීඩාවූවන්ට රුපියල් කෝටි 132ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරනියඟය නිසා අපහසුතාවට පත් ජනතාවට සහන සැලසීමට රුපියල් කෝටි 132ක පමණ මුදලක් වෙන්කර ඇතැයි මුදල් හා ක්‍රමසම්පාදන අමාත්‍යාංශය පවසයි.මේ වන විටත් නියඟය නිසා අපහසුවට පත්වූවන්ට රුපියල් මිලියන 394.4ක මුදලක් වැය කර සහන සලසා ඇති අතර තවත් මිලියන 920ක මුදලක් අතිරේකව ඒ සඳහා වෙන් කර ඇතැයි ද අමාත්‍යාංශය පවසයි. මෙයින් වැඩිම මුදලක් දැනට වැය කර ඇත්තේ අනුරාධපුර දිස්ත්‍රික්කයටයි. අනුරාධපුර දිස්ත්‍රික්කයට මිලියන 75ක් ද වවුනියාව හා මන්නාරමට රුපියල් මිලියන 50 බැගින් ද ත්‍රිකුණාමලය දිස්ත්‍රික්කයට මිලියන 52.5ක් ද වැය කර ඇත. ඉතිරි සියලු දිස්ත්‍රික්කවලට ද අවශ්‍ය පරිදි මුදල් වෙන්කර ඇතැයි එම අමාත්‍යාංශය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa1408033</link>
    <topic>විභාග කාලසීමාවේ රැස්වීම් - ශබ්ද විකාශන බෑ</topic>
    <author>සුනිල් දයා අල්විස්</author>
    <content>සුනිල් දයා අල්විස්ඌව පළාත් සභාවට අයත් මොනරාගල හා බදුල්ල දිස්ත්‍රික්කවල උස්ස පෙළ විභාගය සහ පහේ ශිෂ්‍යත්ව විභාගය පවත්වන විභාග මධ්‍යස්ථාන හා පාසල් අසල මෙම විභාග පැවැත්වෙන කාල වකවානුව තුළ දේශපාලන ප්‍රචාරක රැස්වීම් සඳහා ශබ්ද විකාශන යන්ත්‍ර යොදා ගැනීම හෝ රැස්වීම් පෙළපාළි යාම සපුරා තහනම් බව මැතිවරණ කොමසාරිස් දෙපාර්තමේන්තුව පවසයි.මේ නීතිරීති කඩකරන අයට එරෙහිව නීතිය තදින් ක්‍රියාත්මක කරන්නැයි මැතිවරණ කොමසාරිස් දෙපාර්තමේන්තුව පොලීසියට උපදෙස් දී තිබේ.ලබන 6 වැනිදා දහවල් 12න් පසු ඌව පළාත් සභා මැතිවරණය සඳහා නාමයෝජනා බාරගැනීම අවසන් වන අතර මේ වන විට ස්වාධීන කණ්ඩායම් කිහිපයක් නාමයෝජනා බාරදීම මොනරාගල දිස්ත්‍රික් ලේකම් කාර්යාලයේදී ඉකුත් දෙදින තුළ සිදු කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa1408034</link>
    <topic>පසුගිය වසර 10 ඇතුළත තොරතුරු තාක්ෂණයේ මහා පෙරළියක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහපසුගිය වසර 10 ක කාලයක් ඇතුළත මහින්ද චින්තනය යටතේ රටේ තොරතුරු තාක්ෂණ සාක්ෂරතාව දස ගුණයකින් වැඩිවී ඇතැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ (ICTA) ප්‍රධාන විධායක නිලධාරි රෙෂාන් දේවපුර මහතා පවසයි.2005 වසරේදි ‍රටේ තොරතුරු තාක්ෂණ සාක්ෂරතාව සියයට 5 කි. අද වන විට මෙම සාක්ෂරතාව සියයට 50 ක් බවට පත්වී තිබෙන බව හෙතෙම පවසයි.මෙම අංශයෙන් මේ වසරේ රුපියල් කෝටි 12000ක විදේශ විනිමයක් අපේක්ෂා කරන අතර ලබන වසරේ රුපියල් කෝටි 13,000 ක විදේශ විනිමයක් ලැබීමට නියමිත බවත් දැනට විදේශ විනිමය ලැබීම අතින් පස්වැනි ස්ථානයේ ඇත්තේ තොරතුරු තාක්ෂණය බවත් දේවපුර මහතා පෙන්වා දෙයි.2005 දි ‍තොරතුරු තාක්ෂණයෙන් ලැබුණු ආදායම රුපියල් කෝටි 1300 ක්ව තිබිණි.පසුගිය වසර 10 ඇතුළත ශ්‍රී ලංකාවේ සිටින තොරතුරු තාක්ෂණ ශ්‍රම බළකාය ද අට ගුණයකින් වැඩි වී තිබේ. 2005 මෙරට තොරතුරු තාක්ෂණ ක්ෂේත්‍රයේ වෘත්තීය ශ්‍රම බළකාය පුද්ගලයන් 12,000 කි. අද වන විට එම බළකායේ පුද්ගලයන් 90,000 දක්වා වැඩිවී ඇති බවද අයිසීටීඒ ආයතනය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa1408036</link>
    <topic>කොළ නැති ගහේ යන්න 1007ක් පෝලිමේ</topic>
    <author>ඉනෝකා සමරවික්‍රම</author>
    <content>ඉනෝකා සමරවික්‍රමදිනෙන් දින විභාග වන අපරාධ නඩු සඳහා මරණ දඬුවම නියම කිරීමත් සමඟ දැනට එල්ලුම් ගහට නියමව සිටින සිරකරුවන් පිරිස 1007කැයි බන්ධනාගාර ආරංචි මාර්ග පවසයි. මේ පිරිසෙන් පන්සිය පනහකට ආසන්න පිරිසක් එල්ලුම් ගහ ස්ථිර වූ අය වන අතර ඉතිරි පිරිස අභියාචනා අයදුම් කර සිටින්නෝ ෙවති.මරණීය දඬුවම නියම කළ සිරකරුවන් මීට පෙර වැලිකඩ හා බෝගම්බර පමණක් රඳවා තැබුණ අතර බෝගම්බර බන්ධනාගාරය වසා දැමීමෙන් පසුව මරණීය දණ්ඩනය නියම වූ සිරකරුවන් මේ වන විට වැලිකඩ, දුම්බර, මහර, බදුල්ල මෙන්ම මැගසින් බන්ධනාගාරයේ ද රඳවා ඇති බව එම ආරංචි මාර්ග සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa1408037</link>
    <topic>උසස් පෙළ අඟහරුවාදා සිට</topic>
    <author>සුභාෂිණී ජයරත්න</author>
    <content>සුභාෂිණී ජයරත්නඅයැදුම්කරුවන් 296313ක් පෙනී සිටින උසස් පෙළ විභාගය 05 වැනිදා ආරම්භ වෙයි. එය 29 දක්වා පැවැත්වෙන අතර මින් 234192ක් පාසල් අයදුම්කරුවන් වන අතර පෞද්ගලික අයදුම්කරුවන් සංඛ්‍යාව 62,116කි.දිවයින පුරා විභාග මධ්‍යස්ථාන 2120ක හා සම්බන්ධීකරණ මධ්‍යස්ථාන 295ක මේ විභාගය පැවැත්වීමට සියලු කටයුතු සූදානම් කර ඇත. උසස් පෙළ උත්තර පත්‍ර ඇගැයීම් පළමු අදියර අගෝස්තු 30 වැනිදා ඇරැඹෙයි.විභාග වංචා අනාවරණය කර ගැනීමේ විශේෂ වැඩ පිළිවෙළක් ක්‍රියාත්මක කිරීමට ද කටයුතු යොදා ඇති බව විභාග කොමසාරිස් ජනරාල් ඩබ්ලිව්.එම්.එන්.ජේ.පුෂ්පකුමාර මහතා සිළුමිණට පැවැසීය. තොරතුරු ලබාගැනීමේ මෙහෙයුම් මැදිරියක් විභාගය පැවැත්වෙන කාල සීමාව තුළ විභාග දෙපාර්තමේන්තුවේ ස්ථාපිත කර ඇත. 1911, 0112784208, 011 2784537 දුරකථන අංකවලට විභාග වංචා ගැන දැනුම් දිය හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa1408038</link>
    <topic>විදුනැණ ශිෂ්‍යත්ව වැඩමුළුව අද හාලි ඇළදී</topic>
    <author/>
    <content>ලේක්හවුස් ප්‍රකාශනයක් වන විදුනැණ පුවත්පත මඟින් මහින්ද රාජපක්ෂ ජනාධිපතිතුමාගේ ‘මහින්ද චින්තන’ ඉදිරි දැක්ම යථාර්ථයක් කර ගැනීම සඳහා ලේක්හවුස් සභාපති හා ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ උපදෙස් පරිදි ශිෂ්‍යත්වයට පෙනී සිටින සිසු සිසුවියන් හා ඔවුන්ගේ මවුපියන් සඳහා සංවිධානය කරන වැඩමුළුවක් අද (3) පෙරවරු 9 සිට බදුල්ල හාලිඇල ජාතික පාසලේදී පැවැත්වේ.මෙහි දේශන සඳහා ප්‍රවීණ දේශක මඬුල්ලක් සහභාගි වන අතර සිසුන්ට ඇතුළුවීම නොමිලේ ය. විදුනැණ ශිෂ්‍යත්ව ප්‍රශ්නෝත්තර පොත ද එදින සහන මිලට ලබාගත හැකි ය.මේ සම්මන්ත්‍රණයට සහභාගි වන සියලුම සිසුන් පාසල් නිල ඇඳුමින් සැරැසී පැමිණිය යුතු ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa1408039</link>
    <topic>උතුරේ දරුවන්ටත් මහින්දෝදය තාක්ෂණික විද්‍යාගාර 92 ක්</topic>
    <author/>
    <content>දැනුම කේන්ද්‍රීය සංවර්ධන අරමුණු සාක්ෂාත් කරගනිමින් රජයේ ප්‍රධාන ජාතික සංවර්ධන ව්‍යාපෘතියක් වන මහින්දෝදය ද්විතීයක පාසල් දහසක් ප්‍රතිනිර්මාණය කිරීමේ ජාතික වැඩපිළිවෙළ යටතේ උතුරු පළාත සඳහා මහින්දෝදය තාක්ෂණික විද්‍යාගාර 92 ක් සංවර්ධනය කර තිබෙන අතර එම පාසල් රැසක් විවෘත කිරීම අධ්‍යාපන අමාත්‍ය බන්දුල ගුණවර්ධන මහතා අතින් පසුගිය දෙදින තුළ සිදු විය.යුද්ධයෙන් පීඩාවට පත්ව සිටි උතුරේ දරුවන් වෙනුවෙන් යුද්ධය නිම වීමෙන් පසු සිදු කරන පාසල් සංවර්ධනය පිළිබඳ ප්‍රසාදය පළ කරමින් අධ්‍යාපන අමාත්‍යවරයා වෙත තිළිණ රැසක් ප්‍රදානය කළේය.කිලි/කෝනාවිල් රජයේ දෙමළ මිශ්‍ර විද්‍යාලය, කිලි/ධර්මපුරම් මහා විද්‍යාලය, කිලි/පීරමන්තතාරු විද්‍යාලය ඇතුළු පාසල් 13 ක රුපියල් මිලියන 500 ක කොරියන් රජයේ ආධාර යටතේ ඉඳිකළ නව පාසල් ගොඩනැගිලි හා ගුරු නිවාස විවෘත කිරීම ද අමාත්‍යතුමා අතින් සිදු විය.මුරුගානන්ද විද්‍යාලයේ හා භාරති විද්‍යාලයේ මහින්දෝදය තාක්ෂණික විද්‍යාගාර සිසු අයිතියට පත් කළ අතර කි‍ලිනොච්චියේ වරණී විද්‍යාලය, කි‍ලිනොච්චිය මධ්‍ය මහා විද්‍යාලය යන පාසල්වල ඉදි කළ නව තෙමහල් ගොඩනැගිලි විවෘත කරමින් මහින්දෝදය ද්විතීයක පාසල් ලෙස සිසු අයිතියට පත් කිරීම ද පසුගියදා සිදු විය.පරිගණක 40 කින් යුත් පරිගණකාගාර, පරිගණක 20 කින් යුත් භාෂාගාර, ගණිතාගාර, විද්‍යාගාර හා දුරස්ථ අධ්‍යාපනය සඳහා නැණස ඒකක යන අංගයන්ගෙන් සමන්විතව මහින්දෝදය තාක්ෂණික විද්‍යාගාර රුපියල් ලක්ෂ 16,560 ක් වැඩි මුදලක් වැය කර ස්ථාපිත කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa14080310</link>
    <topic>ශ්‍රී ලංකා කර්තෘ සංසදයේ දිරිය සේවා සම්මානලාභීහු</topic>
    <author/>
    <content>ශ්‍රී ලංකා කර්තෘ සංසදයේ පසලොස්වැනි වසරටත් මෙවර පවත්වන පුවත්පත් කලාවේදී සම්මාන විශිෂ්ටතා සම්මාන උලළේ දී ජ්‍යෙෂ්ඨ පුවත්පත්කලාවේදීහු පස්දෙනෙක් පුවත්පත් කලා දීර්ඝ සේවා සම්මානයෙන් පුද ලබති. සම්මානලාභීන් පස්දෙනා අතර ජ්‍යෙෂ්ඨ ඡායාරූප මාධ්‍යවේදියෙක් ද සිංහල පුවත්පත්කලාවේදීහු තිදෙනෙක් ද දෙමළ මාධ්‍ය පුවත්පත්කලාවේදියෙක් සහ ඉංග්‍රීසි මාධ්‍ය පුවත්පත්කලාවේදියෙක් ද වෙති.මෙවර සම්මානලාභීහු මෙසේය.ඈන් අබේසේකර මහත්මිය ‘සිලෝන් ඩේලි නිවුස්’ පත්‍රයේ කර්තෘව සිටි එච්.ඒ.ජේ.හුලුගල්ල හා ‘සන්ඩේ ඔබ්සර්වර්’ හා ‘ඩේලි ඔබ්සර්වර්’ පුවත්පත්වල කර්තෘව සිටි එච්.ඩී.ජෑන්ස් යන විශිෂ්ටයන් දෙදෙනා යටතේ වෘත්තීය ජීවිතය ආරම්භ ක‍ෙළ් මීට හැට වසරකට ඉහත දී ය. ඇය එම ආයතනයේ පුවත්පත් දෙකේම කාන්තා පිටුව සම්පාදනය කළාය.අබේසේකර මහත්මිය 1951 දී ලේක්හවුස් ආයතනයෙන් ඉවත් වූ නමුත් නිදහස් පුවත්පත් කලාවේදිනියක වශයෙන් නොකඩවා පුවත්පත්වලට ලිපි සැපයූවාය. පසු කාලයේදී ඇය සන්ඩේ ටයිම්ස් පත්‍රයට ‘ඕල්ඩ්’ යනුවෙන් ඇයම හැඳින්වූ තීරු ලිපියක් සැපයූවාය.අබේසේකර මහත්මිය පුහුණුව ලැබූ පවුල් උපදේශිකාවක් ද වූ හෙයින්, 1984 පෙබරවාරියේ දී ප්‍රකාශයට පත් ‘ලංකා වුමන්’ පත්‍රයේ ප්‍රථම කලාපයේ සිටම පාඨක විමසීම්වලට පිළිතුරු සැපයූ අතර ඒ නිසාම ඇය ‘ඇගනි ආන්ටි’ (දුක්ගන්නා නැන්දා) යනුවෙන් හැඳින්වුණාය. මේ වන විට 89 වැනි වියට එළැඹ සිටී.ඩී.සොලමන් මහතා 1954 දී පුවත්පත් කලාවේදියකු වශයෙන් වෘත්තිය ආරම්භ කළේ දිනමිණ පත්‍රයෙනි. ඔහු සිළුමිණ, ජනතා හා ඩේලිනිව්ස් පත්‍රවල කර්තෘ මණ්ඩලවල ද සේවය කළේය.ලේක්හවුස් ආයතනයේ සේවයෙන් පසු රණසිංහ මහතා ‘තිරමිණ’ නමින් ඔහුගේම පත්‍රයක් ආරම්භ කළ නමුත් නොවැළැක්විය හැකි හේතු නිසා එම පුවත්පත අතර මඟ නතර විය.කොළඹ කේරි විද්‍යාලයේ ආදි ශිෂ්‍යයකු වන සොලමන් රණසිංහ මහතා මාධ්‍යවේදීන් පුහුණු කරන සහ පුවත්පත් කලාවේදීන් වෙනුවෙන් වැඩමුළු සංවිධානය කරන ‘හෙඩ්ලයින්’ මාධ්‍ය ආයතනයේ අධ්‍යක්ෂවරයෙකි.කොඩිකාර මහතා දිනමිණ, ලංකාදීප, දිවයින හා ලක්බිම යන පුවත්පත්වල ක්‍රියාකාරී ඡායාරූප මාධ්‍යවේදියකු වශයෙන් වසර 48ක කාලයක් සපුරා ඇත. ඔහු එම පුවත්පත්වල සේයාරූ කර්තෘ වශයෙන් ද සේවය කළේය.පාණදුරේ සිරිල් ජෑන්ස් විද්‍යාලයෙහි මුල් අධ්‍යාපනය ලැබූ කොඩිකාර මහතා, 1960 දී දවස ආයතනයට සම්බන්ධ වී ටිකිරි ළමා පත්‍රයෙහි සේවය කරමින් පුවත්පත්කලාව හැදෑරූ අතර ඉන් අනතුරුව ලේක්හවුස් ආයතනයෙන් ප්‍රකාශිත සරසවිය සිනමා සඟරාවට බැඳුණේය.1966 ‍දී ලේක්හවුස් ආයතනයේ ප්‍රධාන සේයාරූ කර්තෘ වශයෙන් උසස් වීමක් ලැබිණි. 1980 දී ඔහු විජය පුවත්පත් ආයතනයේ ප්‍රධාන ඡායාරූප ශිල්පී වශයෙන් බැඳුණි.1984 ඔහු සේයාරූ කර්තෘ වශයෙන් උපාලි පුවත්පත් ආයතනයට බැඳී දිවයින පත්‍රයේ සේවය කළේය. 2008දී සේයා රූ කර්තෘ වශයෙන් සුමති සමූහ ව්‍යාපාරයට බැඳුණු කොඩිකාර මහතා ලක්බිම පුවත්පතෙහි කලක් සේවය කළේය.කුරුණෑගල උපන් රණසිංහ මහතා ටික කලක් ගමේ පාසලේ උගෙනීමෙන් පසු නුගේගොඩ පැමිණ සාන්ත ජෝන් විද්‍යාලයෙහි අධ්‍යාපනය ලැබුවේය. පාසල් වියේදීම ලේඛන කලාවට පැමිණි ඔහු සිළුමිණ හා පෙරමුණ පුවත්පත්හි ළමා පිටුවලට පැදි හා කෙටි කතා ලිව්වේය.1965 දී මාණ්ඩලික වාර්තාකරුවකු වශයෙන් දිනමිණ පත්‍රයට බැඳුණු හෙතෙම උප කර්තෘ, ප්‍රාදේශීය ප්‍රවෘත්ති කර්තෘ, ප්‍රධාන උප කර්තෘ සහ විශේෂාංග කර්තෘ යන තනතුරු හෙබවීය. රණසිංහ මහතා කලක් නවයුගය පුවත් පතේ කර්තෘ පදවිය ද හෙබවීය.සම්මානයට පාත්‍ර වූ ගීත රචකයකු ද වන රණසිංහ මහතා වසරේ හොඳම ගීත රචක වශයෙන් ජනාධිපති සම්මානය තුන් වතාවක් ද තවත් සම්මාන කීපයක් සහ රාජ්‍ය සාහිත්‍ය සම්මානය ද හිමි කරගත්තේය.1971 දී පුවත්පත් කලාවට පිවිසි රාසයියා සෙල්වරාජා මහතා 1977 දී නිදහස් ප්‍රවෘත්ති පත්‍ර සමූහය විසින් ප්‍රකාශිත දිනපතා හා චින්තාමණි පුවත්පත්වලට එක්වූයේය. 1983 දී එම පුවත්පත් දෙකේම සහකාර ප්‍රවෘත්ති කර්තෘ හා ප්‍රාදේශීය ප්‍රවෘත්ති කර්තෘ තනතුරුවලට පත් කෙරුණු ඒ මහතා, 1990 දී එම පුවත්පත් ආයතනය වැසෙන තෙක්ම එහි සේවය කළේය.එම වසරේදීම වීරකේසරී පත්‍රයට බැඳුණු සෙල්වරාජා මහතා ආරක්ෂක කටයුතු පිළිබඳ වාර්තාකරු වශයෙන් අට වසරක් එහි සේවය කළේය.1998 ජූනියේ දී මහාරාජා සංවිධානයට බැඳුණු හෙතෙම ශක්ති එෆ්එම් ගුවන්විදුලි සේවයේ සංස්කාරක වශයෙන් සේවය කළේය. ශක්ති දෙමළ ප්‍රවෘත්ති සේවය ද ආරම්භ කළ සෙල්වරාජා මහතා, 2008 දී යළිත් වීරකේසරී පත්‍රයට බැඳී 2011 වන තෙක් එහි සේවය කළේය.2011 දී කඳුරට සංස්කෘතික හා කලා සංගමයෙන් සෙල්වරාජා මහතාට ‘රත්නදීප’ සම්මානය පිරිනැමූ අතර 2003 අගෝස්තුවේ දී ශ්‍රී ලංකා දෙමළ මාධ්‍ය මණ්ඩපය ඔහුට ‘හොඳම මාධ්‍යවේදි’ සම්මානය පිරිනැමුවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=aa14080311</link>
    <topic>මීගලෑවේ දී පැහැරගත් සිඟිත්තා ගල්ගමුවෙන් සොයාගනී</topic>
    <author>රක්ෂණ ශ්‍රියන්ත, උපාලි කරුණාරත්න</author>
    <content>රක්ෂණ ශ්‍රියන්ත, උපාලි කරුණාරත්නමීගලෑව, කටුගම්පළගම ප්‍රදේශයේ දී පැහැර ගැනීමට ලක් වූ දමිදු යසේන් ඒකනායක සිව්හැවිරිදි දරුවා ඊයේ(1) රාත්‍රී ගල්ගමුව ප්‍රදේශයේ දී සොයාගත් බව පොලස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහන මහතා සිළුමිණට පැවසීය. මෙම දරුවා සොයා පොලිස් කණ්ඩායම් 5ක් පරීක්ෂණ ආරම්භ කර තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=ab1408031</link>
    <topic>පණ්ඩිතයෙක් වෙන්න තියෙන ලේසිම ක්‍රමය ථෙරවාදයට පහර ගැහීමයි</topic>
    <author/>
    <content>- මහාචාර්ය නලින් ද සිල්වාඕනෑම සංස්කෘතියක් යම් ධර්මයක් මත පදනම් වෙනවා. අපේ රටේ බෞද්ධ සංස්කෘතියත් පදනම් වී තියෙන්නේ ථේරවාදී බුද්ධාගම මතයි. දැන් ලංකාවේ වෙලා තියෙන දේ තමයි පණ්ඩිතයන් කියල කියන අය ථේරවාදයට පහර දීම. දැන් පණ්ඩිතයන් වෙන්න තියෙන ලේසිම ක්‍රමය ථේරවාදයට පහර දීමයි. අද ථේරවාදයට යම් කෙනෙක් පහර දුන්නොත් ඒ පුද්ගලයා හෙට උදේ වෙනකොට පණ්ඩිතයෙක් වෙලා.ථේරවාදයට, සිංහල බෞද්ධ සංස්කෘතියට පහර දෙන අයගේ ඇතැම් ලිපි ඉංග්‍රිසි පත්තරවල පළවෙනවා. ඒවයේ සිංහල පරිවර්තනත් සුළු පාඨක පිරිසක් සිටින ඇතැම් සිංහල පත්තරවල පළවෙනවා.මේ අයට මහවංශය පේන්න බැහැ. දුටුගැමුණු රජතුමා පට්ටාගහනවා. මේ අය තවමත් ප්‍රසිද්ධියේ විවේචනය නොකරන්නේ මහනායක හිමිවරුන් පමණයි.මේ අයට යම් වෙලාවක සෝභිත හිමියන්වත් ඕනැ වෙයි. මේ පිරිස බොදු බල සේනා හාමුදුරුවරුන් අන්තවාදීන් ලෙස හඳුන්වනවා.ඇතැම් උදවිය කියන්නේ මහවංශය සිංහල බෞද්ධයන් 4වැනි පිටකය විදියට සලකනවා කියලයි. ඇත්තටම එහෙම එකක් නැහැ.ප්‍රශ්නය මහාවංශය මොකක්ද රටට දුන්නේ කියන එකයි. එතෙන්ට එන්න පෙර මේ රටේ තිබුණ හෙළ බුද්ධාගම ගැන කතා කරන්න ඕන. ඒ තමයි මිහිඳු හිමියන් මේ රටට වැඩම කරන්න පෙර මේ රටේ තිබුණේ හෙළ බුද්ධාගම. ඒ හෙළ බුද්ධාගමේ තිබුණ සංස්කෘතිය අනෙකුත් සංස්කෘතීන් සියල්ලටම ඉඩ දුන් යහපත් සංස්කෘතියක්. එය කරුණාව, මෛත්‍රිය මත පදනම් වුණ හැම සංස්කෘතියකටම ඉඩ දුන් සංස්කෘතියක්. පණ්ඩුකාභය රජතුමාගේ කාලය ගන්න. අර ආගමට මේ ආගමට ඉඩ දුන්නා කියන ඒ යුගය සර්ව සාධාරණය කොහොම වෙතත් ඉතා ඉහළින්ම සාධාරණය ඉටුවුණ යුගයක්.මේ යුගයේ තමයි විජය ඇතුළු පිරිස මේ රටට ගොඩබැස්සේ. මේ යුගය ගැන වරිග පූර්ණිකාව කියන පොතේ සඳහන් වෙනවා.මානෑවේ විමලරතන හාමුදුරුවෝ මේ පොතේ කොටස් යක්ෂ ගෝත්‍රිකයන් ගැන කියවෙන තොරතුරු අරගෙන අප දැන් භාවිත කරන භාෂාවෙන් ලියා තියනවා.යක්ෂ කෞරාන භාෂා සංස්කෘතිය ඒ යුගයේ තිබුණේ. අපි දැනුත් භාවිතා කරන හොඳ වචන ඒ භාෂාවේ තිබුණා. අපි දැනුත් පාවිච්චි කරන සෙප්පඩවිජ්ජාව වගේ වචන ඒ භාෂාවෙන් ගත් වචන ලෙසයි සැලකෙන්නේ. ඒ වගේ ඒ යුගයේ තිබුණ වචන හුඟක් අද තියන අපේ භාෂාවටත් එකතු වෙලා තියෙනවා.ඒ යුගයේ තමයි විජය මේ රටට එන්නේ. මේ යුගයේ මේ රටේ බුද්ධාගම තිබුණ විතරක් නෙවෙයි ඒ ඇතැම් අය රහත් භාවය ලබාගෙනත් තිබෙනවා.ඒ යුගයේ ඒ මිනිස්සු හුඟක් සානුකම්පිත මිනිස්සු. කුවේණි වුණත් විජයට සමාව දුන්නය කියලයි කියන්නේ. කුවේණිගේ අම්මා තමයි රත්නවල්ලි කියන්නේ. රත්නවල්ලි කියන්නේ මෙහෙණින් වහන්සේ නමක්. රහත් වූ කාන්තාවක්. ඇය සිටියේ අද රුවන්වැලිසෑය පිහිටි භූමියේ.මහාවංශය රත්නවල්ලි ‍දේවතාවියක කරනවා. ඉතිහාසය අපි ලියන්නේ අපට ඕනෑ විදියට. පසුගිය අවුරුදු කීපයේ ඉතිහාසය වුණත් අපි ලියන්නේ අපට ඕනෑ විදියට.විජයගෙන් පස්සේ යකුකෞරාණික සංස්කෘතියේ නැති දෙයක් වෙනසක් පොඩි ආක්‍රමණශීලීභාවයක් ආව. ඒකට ආත්මාරක්ෂාව කියලත් කියන්න පුළුවන්. ඒක අර ඊට පැරණි සංස්කෘතියේ තිබුණේ නැහැ.විජයගෙන් පස්සේ මේ රටේ ඇතිවුණ සංස්කෘතියේ වැදගත්කම ඒකයි. පිටරටවලින් ඇතිවුණ ආක්‍රමණවලදී නොසැලී සිටීම, දකුණු ඉන්දියාවෙන් මොනතරම් ආක්‍රමණ මේ රටට එල්ල වුණාද කාලිංග මාඝගේ ඉඳන් සේන ගුත්තික, එළාර මේ සියලු ආක්‍රමණවලදී අරගුණය නිසා අපි නොසැලී සිටියා. නැත්නම් අපි වෛදික හින්දු සංස්කෘතියට යට වෙන්න තිබුණා.මිහිඳු හාමුදුරුවන් මේ රටට වැඩිය පසු උන්වහන්සේ ගෙනාපු තුන්වැනි සංඝායනාවේ බුද්ධාගමේ තිබුණ එක්තරා අන්දමක ආත්මවාදී ස්වරූපය තියාගන්න අර මේ රටේ තිබුණ ආත්මාරක්ෂාව උපකාරයක් වුණා. අපෙන් තොරව යමක් තියනවා කියන එක උඩ ආත්මාරක්ෂාව ඕන. හින්දු ක්‍රිස්තියානි ආගම්වල වගේ දැඩිව නැතිවුණාට ළාවට මිහිඳු හාමුදුරුවන් ගෙනා බුද්ධාගමේ මේ ගුණය තිබුණා. හින්දු, ක්‍රිස්තියානි, මුස්ලිම්, යුදෙව් ආගම්වල දැඩිව තියන ආත්මවාදය උඩ ආක්‍රමණශීලිත්වය තිබෙනවා.මිහිඳු හාමුදුරුවන් බුද්ධාගම මේ රටට ගෙනාවම මේ ගුණාංග ලක්ෂණ තිබුණා. දැනුමේ ලක්ෂණ තිබුණා. මුහුණ දෙන්න ඕන කියන ගුණාංගය. ධර්මවාදය පිහිට වුණා. විජයගෙන් පස්සේ මේ ආත්මාරක්ෂක ගුණාංගය යම්කිසි ආකාරයකට ප්‍රයෝජනවත් වුණා. මහවංශය ලිව්වේ 5 වැනි සියවසේ. එතකොට ක්‍රිස්තියානි සංස්කෘතිය ගලා එන්න පටන් අරන්.මහසෙන් රජු හෙළ බෞද්ධ රජකු ලෙස මහ විහාරය, සමතලා කර උඳු වැපුරුවා. මහසෙන් රජතුමාගේ දේශපාලන පරාජයත් සමඟ සිංහල බෞද්ධ ථේරවාදය ස්ථාවර වුණා. එහි පෙර තිබුණ හෙළ බෞද්ධ සංස්කෘතියේ අංගත් තිබුණා.සිංහල බෞද්ධ සංස්කෘතියේ සියයට 75 - 80 ක් හෙළ බෞද්ධ සංස්කෘතියේ ලක්ෂණ තිබුණා. අර ආක්‍රමණශීලී ආත්මාරක්ෂක ගුණාංගත් තිබුණා. දැන් මේ පඬියන් වගේ පෙනී සිටින අයට මේක ඉවසන්න බැහැ.පෘතුගීසීන් රට ආක්‍රමණය කළත් මේ සංස්කෘතික ගුණාංග නැති කරන්න ඔවුන්ට බැරිවුණා. ලන්දේසින්ට බැරිවුණා. ඉංග්‍රීසීන්ටත් බැරිවුණා මේ ගුණාංගය නිසා.මෙතැනදි කියවෙනවා මුස්ලිම්වරු මේ රටට ආවේ 9 වැනි සියවසේ කියලා. මේක පට්ටපල් බොරුවක්. අරාබිවරු මුස්ලිම් වෙන්න පෙරත් මෙරටට ඇවිත් තියනවා. ඊජිප්තුවෙනුත් ඇවිල්ල තියනවා.ඔවුන් වෙළෙඳ කටයුතු ඉගෙනීම වගේ දේ සඳහා මේ රටට ඇවිල්ල තියෙන්නේ. ඇත්තටම මේ රට අධ්‍යාපන කේන්ද්‍රස්ථානයක් වෙලා තියෙන්නේ නාලන්දා තක්ෂිලා විශ්වවිද්‍යාල ඇති කරන්නත් පෙර. ඒ සමහරු මේ රටට ඇවිල්ලා ඇතැම් අය මේ රටේම පදිංචි වුණා. චීන ජාතිකයනුත් සේද මාර්ගයේ මේ රටට ආව. ඒ සේද මාර්ගයේ චීන - අරාබි බඩු හුවමාරු වුණේ මේ රටේදි. මේ රටට ආපු අරාබි ජාතිකයන් එහෙන් කාන්තාවෝ ගෙනාවේ නැහැ. ඔවුන් විවාහ කරගත්තේ මේ රටේ සිංහල කාන්තාවන්. ඔවුන් සිංහල කතාවට හුරු වුණා. ඔවුන්ගේ ආච්චිලා, නැන්දලා ඔක්කොම සිංහලෙන් කතා කළේ. ඔවුන්ට දෙමළ කතා කරන්න විදියක් නැහැ.මුස්ලිම් මිනිස්සු ඊට පස්සෙත් 13 වැනි සියවසේ දකුණු ඉන්දියාවෙන් දෙමළ කතාකරන මුස්ලිම් අය මේ රටට ඇවිල්ලා තියෙනවා. ඒ වගේම එවැනි පිරිස් මියන්මාරයටත් තායිලන්තයටත් ගිහිල්ලා තියනවා. මේ මිනිස්සුයි ඉස්සෙල්ලා මේ රටට ආ මුස්ලිම් මිනිස්සුයි අතර වෙනසක් තිබුණා.මේ විදියට මේ රටට මුස්ලිම් සංක්‍රමණ ප්‍රධාන වශයෙන් දෙවතාවක වෙලා තියෙනවා. මේ මුස්ලිම්වරුන්ගේ ඉතිහාසය ශ්‍රී ලංකාවේ මුස්ලිම්වරු කියල පොතක් ලියපු ලෝනා දේවරාජා කියන ඉතිහාස ගුරුවරියට තේරෙන්නේ නැහැ කරුණු පෙළ ගස්වන්නවත් විශ‍්ලේෂණයටවත් ඇයට හැකියාවක් තිබිලා නැහැ.මේ දකුණු ඉන්දියාවෙන් ආ මුස්ලිම්වරු කලින් අරාබියෙන් ඇවිත් සිංහල කාන්තාවන් විවාහ කරගත් සිංහල කතා කළ මුස්ලිම් වරුන්ට වඩා වෙනස් වුණා.ඉන්දියාවේ පැවැති තත්ත්වයන් නිසා 13 සියවසේ ලංකාවට පැමිණි මේ මුස්ලිම් පිරිස සංස්කෘතික ආධිපත්‍යයක් පවත්වා ගත්තා. මේ නිසා වුණේ කලින් සිංහල කතා කළ මුස්ලිම්වරු ඔක්කොම දෙමළ කතා කරන අය බවට පත්වුණා.ඒ අය වෙළෙඳාම් කරගෙන හිටියේ. ඒ අයට සිංහලයන් වෙන්නවත් බෞද්ධාගම වැලඳගන්නවත් කවදාවත් බලපෑමක් තිබුණේ නැහැ.සිංහල බෞද්ධයන්ට විරුද්ධ ඇමෙරිකාව එංගලන්තය වගේ බටහිර රටවල් උපක්‍රමශීලීව මුස්ලිම්වරු සිංහල මිනිසුන්ට විරුද්ධව යොදාගන්න බලනවා. ඒ උඩ මේ ප්‍රශ්නය දැන් මුස්ලිම් වරුන්ට විරුද්ධ සිංහල බෞද්ධ ආක්‍රමණයක් ලෙස පෙන්වන්න උත්සාහ කරමින් සිටිනවා. ඒක වැරැදි අර්ථකථනයක් විදියටයි මා දකින්නේ.”එක් පත්තරයක තිබුණා ලංකාවේ පන්සල් 253ක් වැහිල කියලා. මේ ගැන කතා කරන්නේ කවුද? ඉස්කෝල වැහුණම කතා කරනවා.ඉස්කෝල වැහෙන්නේ ගමේ මිනිස්සු ළමයින් නගරයේ පාසල් වලට යැවීම නිසයි. පන්සල් වැසීයාමට වෙනස් කාරණා බලපානවා. පන්සල් 253ක් වැහිල කියන්නේ සිංහල බෞද්ධයන්ට තිබුණ අර ආත්මාරක්ෂාව නැතිව යමින් තියෙන්නේ.‍හැබැයි මුස්ලිම් පල්ලි, ක්‍රිස්තියානි පල්ලි අලුතෙන් හැදෙනවා. මේ ක්‍රිස්තියානි පල්ලිත් සම්ප්‍රදායික කතෝලික, ඇන්ග්ලිකන් නැතිනම් මෙතෝදිස්ත පල්ලි නෙවෙයි. හතු පිපෙන්න වගේ ඇතිවන ඇමෙරිකානු ක්‍රිස්තියානි පල්ලි. මේ විදියට පල්ලි ඇතිවෙනකොට පන්සල් වැහෙනවා නම් එතන මොකක් හරි ප්‍රශ්නයක් තියනවා. ගමක් ගානේ නැතත් ගම් කීපයකටවත් මුස්ලිම් පල්ලි ඇතිවෙනවා.දැන් බෞද්ධයෝ මොකද කරන්නේ. බෞද්ධයන්ගේ ආත්මාරක්ෂක ගුණය තමයි මහානාම හාමුදුරුවෝ මහාවංශය ලියල ඇතිකරන්න තහවුරු කරන්න උත්සාහ කළේ. මෙහෙම පන්සල් ටික වැහිලා යන්න ඉඩ හැරියොත් අන්තිමේ ඔය ප්‍රසිද්ධ පන්සල් ටික විතරක් අපට ඉතුරු වෙයි. ‍ගමේ පන්සල් ආරක්ෂා කරගැනීම වැදගත්.මියන්මාරය, තායිලන්තය, ලාඕසය වගේ රටවල ථේරවාද බුදුදහම ආරක්ෂා වෙලා තියෙන්නේ ශ්‍රී ලංකාවෙන් බුදුදහම ඒ රටවලට ගෙන ගිය නිසයි. ලංකා රජවරු ආක්‍රමණ කරල නෙමෙයි ඒ රටවල මේ ථේරවාද බෞද්ධාගම ප්‍රචාරය වුණේ. පෘතුගීසීන් මේ රටේ කතෝලික දහම ඇති කළා වගේ බලහත්කාරයකින් නෙවෙයි ඒ රටවල බෞද්ධාගම ප්‍රචාරය වුණේ. අපේ ථේරවාද බුද්ධාගමේ තිබුණ මහාවංශයෙන් ස්ථාවර කළ ආත්මාරක්ෂාව නිසා තමයි ථේරවාදය මේ රටේ ඉතුරු වුණෙත් ලෝකයේ ථේරවාදය ඉතුරු වුණෙත්.මම බොදු බල සේනාවෙ සාමාජිකයෙක් නෙවෙයි. නමුත් මම පිළිගන්නේ නැහැ බොදු බල සේනාව අන්තවාදියි කියලා. බෞද්ධයන්ට තියෙන ආත්මාරක්ෂාව අනුව බෞද්ධාගම ආරක්ෂා කරගන්න හඬක් නඟනවා. එසේ කිරීම අන්තවාදයක්වත් ජාතිවාදයක්වත් නෙවෙයි. අපේ මහවංශය නැතිනම් ලෝකෙත් ථේරවාදය නැහැ.සිංහල බෞද්ධ සංස්කෘතිය මේ රටේ රැකගන්නේ නැති නම් කොහෙද රැකෙන්නේ කියලයි අහන්න ඕන.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=ab1408032</link>
    <topic>දිනෙන් දින රත්වන ඌව පළාත් සභා ඡන්ද සටන</topic>
    <author>ටී. චන්ද්‍රසේකර</author>
    <content>ව පළාත් සභා මැතිවරණය සඳහා නාම යෝජනා භාර ගැනීම පසුගිය 30 වැනිදා ආරම්භ වූ අතර එය අවසන් වන්නේ ලබන හයවැනිදා ය. මෙම පළාත් සභාවට තවත් මැතිවරණයක් පැවැත්වීම සඳහා නාම යෝජනා කැඳවනු ලබන්නේ පළාත් සභා ක්‍රමයන් ඇති කිරීමට ඉවහල් වූ ඉන්දු - ලංකා ගිවිසුමට වසර 27 ක් සපිරෙන දිනක ය.මේ පළාත් සභාව සඳහා බදුල්ල දිස්ත්‍රික්කයෙන් ඡන්දදායකයින් 609966 දෙනකු හා මොනරාගල දිස්ත්‍රික්කයෙන් ඡන්දදායකයින් 3,32,764 දෙනකු ද ඡන්දය ප්‍රකාශ කිරීම සඳහා සුදුසුකම් ලබා ඇත.ඌව පළාත් සභාව සඳහා බදුල්ල හා මොනරාගල දිස්ත්‍රික්කවලින් මන්ත්‍රීවරුන් 32 ක් ඡන්දයෙන් තෝරා පත්කර ගන්නා අතර ප්‍රසාද මන්ත්‍රීධූර දෙකක් ද හිමිවීමෙන් මන්ත්‍රීවරුන් 34 දෙනකු නියෝජනය කරනු ඇත.මීට පෙර ඌව පළාත් සභාව සඳහා මැතිවරණයක් පවත්වා ඇත්තේ 2009 වසරේදී ය. එහිදී එක්සත් ජනතා නිදහස් සන්ධානය මන්ත්‍රීධූර 25 ක් ද එක්සත් ජාතික පක්ෂය මන්ත්‍රීධූර 7 ක් ද ජනතා විමුක්ති පෙරමුණ හා කඳුරට ජනතා පෙරමුණ එක් මන්ත්‍රී ධූරය බැගින් ද හිමිකරගෙන තිබිණි.‍උඩරට වතුකරයේ ප්‍රබලම වතු කම්කරු වෘත්තිය සමිතිය ලෙස සැලකෙන අමාත්‍ය ආරුමුගම් තොන්ඩමන් මහතාගේ නායකත්වයෙන් යුත් ලංකා කම්කරු කොංග්‍රසය පසුගිය පළාත් සභා මැතිවරණයේදී එක්සත් ජනතා නිදහස් සන්ධානය සමඟ එක්ව තරග කළ අතර එහිදී මන්ත්‍රීවරයකු ලෙස තේරී පත්වූ සෙන්දිල් තොණ්ඩමන් මහතාට අමාත්‍ය ධූරයක් ද ලැබී තිබිණි.අධිරාජ්‍යවාදී කාලයේ පටන් පසුබෑමට ලක්වූ ඌව පළාත දියුණු කිරීම සිහිනයක්ව පැවැති කාල වකවානුවක 2009 වසරේ පැවැති පළාත් සභා මැතිවරණයට නායකත්වය දුන්නේ ශෂීන්ද්‍ර රාජපක්ෂ මහතායි. පළාතේ ජනතාවට ඒ නායකත්වය පිළිබඳ විශාල විශ්වාසයක් ගොඩනැඟිණි.ඒ විශ්වාසය මත ඌව පළාත් මන්ත්‍රීවරයෙක් ලබාගත් ඉහළම මනාප ඡන්ද ප්‍රමාණය ලබාගෙන ශෂීන්ද්‍ර රාජපක්ෂ මහතා මහ ඇමැති ධූරයට පත්විය.බදුල්ලේ දිස්ත්‍රික්කයට දිගින් දිගටම හිමිව තිබූ මහ ඇමැති ධූරය මොනරාගල දිස්ත්‍රික්කයට හිමිවීම පිළිබඳව බදුල්ල දිස්ත්‍රික් ජනතාව තුළ වැඩි කැමැත්තක් නොතිබුණ ද, ජනතාව තුළ කිසිදු සැකයක්, ජනතාවට කිසිදු අඩුවක් ඇති නොවන ආකා‍රයෙන් සම්පත් සමානව බෙදා හරිමින් සිදුකරන ලද සේවාව නිසා ජනතාව දැඩි උනන්දුවකින් මේ පළාත් සභා මැතිවරණයට ඡන්දය දීම සඳහා සූදානම් වෙමින් සිටින බවත් පෙනෙන්නට ඇත.අප ඌව පළාතේ කරන ලද සංචාරයකදී පෙනී ගියේ විවිධාකාර සටන් පාඨ ඇතුළත් පෝස්ටර් ගණනාවකි. එක්සත් ජනතා නිදහස් සන්ධානයේ හිටපු මැති ඇමැතිවරුන්ගේ මෙන් ම එක්සත් ජාතික පක්ෂයේ ජනතා විමුක්ති පෙරමුණ හා ප්‍රජාතන්ත්‍රවාදී පක්ෂයේ පෝස්ටර් කිහිපයක් ම දක්නට ලැබිණි.මෙවර පළාත් සභාව සඳහා ශ්‍රී ලංකා මුස්ලිම් කොංග්‍රසය රිසාද් බදුර්දින්ගේ නායකත්වයෙන් යුත් සමස්ත ලංකා මුස්ලිම් කොංග්‍රසය, ශ්‍රී ලංකා මුස්ලිම් කොංග්‍රසය සමඟ එක්ව තරග කිරීමට යයි.මේ අතර පසුගිය පළාත් සභා මැතිවරණයේදී එක්සත් ජනතා නිදහස් සන්ධානය හා එක්ව තරග කර ආසන දෙකක් හිමිකර ගෙන සිටි අමාත්‍ය විමල් වීරවංශ මහතාගේ ජනතා නිදහස් පෙරමුණ මෙවර තනිවම තරග කිරීමට නියමිත ය‍.එහෙත් ඌවේ ජනතාව පවසන අන්දමට ජනතා නිදහස් පෙරමුණ වෙනම තරග කළහොත් එක් මන්ත්‍රී ධූරයක් හෝ ලබා ගැනීමට හැකියාවක් නොලැබෙනු ඇති බවයි.‍උඩරට වතුකරය නියෝජනය කරන ලංකා කම්කරු කොංග්‍රසය, කම්කරු ජනතා සංගමය එක්සත් ජනතා නිදහස් සන්ධානය හා එක්ව තරග කරන අතර තවත් වෘත්තිය සමිති ගණනාවක් ආණ්ඩුවට සහාය දෙනු ඇත.එක්සත් ජනතා නිදහස් සන්ධානයයේ මෙවර ද මහ ඇමැති ධූර අපේක්ෂකයා වන්නේ හිටපු මහ ඇමැති ශෂින්ද්‍ර රාජපක්ෂ මහතා වන අතර එක්සත් ජාතික පක්ෂයේ මහ ඇමැති ධූර අපේක්ෂකයා වන්නේ හරින් ප්‍රනාන්දු මහතා ය. ජනතා විමුක්ති පෙරමුණේ මහ ඇමැති ධූර අපේක්ෂක ලෙස කිසිවකු ඍජුව නම්කර නැතත් හිටපු නියෝජ්‍ය අමාත්‍යවරයකු වූ සමන්ත විද්‍යාරත්න මහතාගේ පින්තූරය සහිත පෝස්ටර් ඌව පළාත පුර‍ාවට අලවා තිබෙනු දක්නට ලැබිණි.ප්‍රජාතන්ත්‍රවාදී පක්ෂයේ මහ ඇමැති ධූර අපේක්ෂකයෙකු ගැන සඳහනක් නැත.ඌව පළාත් සභාව පසුගිය කාල වකවානුව තුළ සිදුකර ඇති සංවර්ධන ව්‍යාපෘතිවල ප්‍රගතියට අනුව ඒ හා ලංවීමට තවත් පක්ෂයකට ඉඩ ප්‍රස්ථා නැති තරම් ය.ඌවේ මාර්ග, අධ්‍යාපන, සෞඛ්‍ය වෙනුවෙන් විශාල මුදලක් වැය කරමින් සිදුකරන ලද සංවර්ධන ව්‍යාපෘතිවල ප්‍රතිලාභ මේ වනවිට ජනතාව භුක්ති විඳිමින් සිටිමි.එක්සත් ජනතා නිදහස් සන්ධාන ආණ්ඩුව හරහා ඌවේ තරුණ තරුණියන් දහස් ගණනකට රජයේ රැකියා අවස්ථා ලබාදී ඇති අතර උපාධිධාරීන්ට රැකියා ලබාගැනීම සඳහා උද්ඝෝෂණ උපවාස සිදුකිරීමට අවශ්‍ය වූයේ ම නැත.මෙවැනි සංවර්ධනයේ ප්‍රතිලාභ නිසා එක්සත් ජනතා නිදහස් සන්ධානයට අභියෝග කිරීමට තවත් පක්ෂයකට නොහැකි ය.එහෙත් ‍එක්සත් ජාතික පක්ෂය හරින් ප්‍රනාන්දු හරහා සන්ධානයට අභියෝග කිරීමට දැඩි උත්සාහයක නිරතව සිටියි.එක්සත් ජාතික පක්ෂය වෙනුවෙන් බදුල්ලේ ජාතික දේශපාලන තලයේ සිටියේ හරින් ප්‍රනාන්දු මන්ත්‍රීවරයා පමණි. ඒ හැර වෙනත් කිසිවෙකු එහි නැත. 1994 පොදුජන එක්සත් පෙරමුණ අතිවිශිෂ්ට ජයග්‍රහණයක් ලබා ආණ්ඩුව පිහිටුවනවිට එක්සත් ජාතික පක්ෂයට මුළු මහත් ශ්‍රී ලංකාවෙන් ම දිනාගත හැකි වූයේ එකම එක ආසනයක් පමණි.ඒ මහියංගණය ආසනයයි. එම ආසනයේ නියමුවා ලෙස කටයුතු කළ ලක්ෂ්මන් සෙනෙවිරත්න මහතා ද අද සිටින්නේ ආණ්ඩුවේ ය. හපුතලේ ආසනයේ නියමුවා වූ වි.ජ.මු. ලොකුබණ්ඩාර අද සබරගමුවේ ආණ්ඩුකාරවරයා වෙයි. එම ආසනයේ එක්සත් ජනතා නිදහස් සන්ධාන නියමුවා වන්නේ ඔහුගේ පුත් උදිත ලොකු බණ්ඩාර ය. මේ ආකාරයෙන් අද එක්සත් ජාතික පක්ෂය ඉදිරියට ගෙන යාමට ශක්තිමත් නියමුවෙක් ඌව පළාතේ නැතිවීම විශාල අඩුවකි.මේ අතර උඩරට වතුකරය නියෝජනය කරමින් පස්සර ආසනය සඳහා හිටපු නියෝජ්‍ය අමාත්‍ය වඩිවෙල් සුරේෂ් ලංකා කම්කරු කොංග්‍රසය නියෝජනය කරමින් ඌව පළාත් සභාවේ අමාත්‍යවරයකු ලෙස කටයුතු කළ සෙන්දිල් තොන්ඩමන් ආණ්ඩුව වෙනුවෙන් කටයුතු කරන විට හිටපු අධ්‍යාපන නියෝජ්‍ය අමාත්‍යවරයකු වූ එම්. සච්චිතානන්දන් එක්සත් ජාතික පක්ෂය යටතේ ඌව පළාත් සභාවට තරග කරයි.මේ අනුව ඌව පළාත් සභා මැතිවරණය මෙවර දේශපාලන පක්ෂ අතර තියුණු සටනක් ගෙන දෙන අතර ලංකා කම්කරු කොංග්‍රසයේ ප්‍රකාශකයෙක් කියා සිටියේ “අපේ පක්ෂය පරදින අශ්වයින් අල්ලන්නේ නැහැ” කියාය. එයින් ඔහු අදහස් කළේ ඌවේ ජයග්‍රහණය එක්සත් ජනතා නිදහස් සන්ධානයට නියත වශයෙන් ම හිමිවන නිසාම තමන් එම පක්ෂය හා එක්ව තරග කරන බවය.මේ අතර ඌවේ වෙසෙන මුස්ලිම් ඡන්දදායකයින් ඉලක්ක කරගෙන ශ්‍රී ලංකා මුස්ලිම් කොංග්‍රසය, සමස්ත ලංකා මුස්ලිම් කොංග්‍රසය එක්ව තරග කළත් එක්සත් ජනතා නිදහස් සන්ධානය මෙන් ම එක්සත් ජාතික පක්ෂය හා ජනතා විමුක්ති පෙරමුණ ද අපේක්ෂකයින් ඉදිරිපත් කිරීමෙන් මුස්ලිම් කොංග්‍රසයේ සිහිනය බොඳවී යන ලකුණු පෙනෙන්නට ඇත.එක්සත් ජනතා නිදහස් සන්ධාන ආණ්ඩුව යටතේ ඌවේ මුස්ලිම් ප්‍රජාව වෙනුවෙන් විශාල වැඩ කොටසක් සිදු කර තිබේ. පළාතේ මුස්ලිම් පාසල් දියුණු කළා පමණක් නොව බදුල්ලේ මුස්ලිම් ජනතාවගේ දිගුකාලීන සිහිනයක්ව පැවැති මුස්ලිම් බාලිකා විදුහලක් ආරම්භ කර දීමට පියවර ගෙන තිබුණි.එමෙන් ම මධ්‍යම රජය හා පළාත් සභාව තුළින් රැකියා අවස්ථා ලබාදීමේදී සිංහල, දෙමළ, මුස්ලිම් යන භේදයකින් තොරව සියලු ජන කොටස් වෙනුවෙන් රැකියා අවස්ථා සමබරව බෙදී යන ආකාරයෙන් ලබාදීමට දේශපාලන අධිකාරිය පියවර ගෙන තිබීම එම ජනතාවගේ ප්‍රසාදයට හේතු වී ඇත.ටී. චන්ද්‍රසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=ab1408033</link>
    <topic>ඔබතුමිය ශ්‍රීලනිප යට ලොකු ශක්තියක් වුණා</topic>
    <author> චන්දන බණ්ඩාර</author>
    <content>අගමැති, මිලිනාට කියයිසබරගමු හා මධ්‍යම යන පළාත් දෙකේ මාර්ග සංවර්ධන කටයුතු ආයතනය ඉදිරිපත්වූයේ ජනාධිපති මහින්ද රාජපක්ෂ ගේ නිර්දේශයක ප්‍රතිඵලයක් වශයෙනි. මේ යටතේ සබගමු පළාතේ අති බහුතරයක් මාර්ග කාපට් අතුරා පැති කාණූ සකස් කොට නවීන මාර්ග බවට පත් කොට අවසන් ය. එම මාර්ග පද්ධතිය නඩත්තු කිරීම සදහා ට්‍රක් රථ 08ක් ඇතුළු විශාල උපකරණ තොගයක් සබරගමුවටත් මධ්‍යම පළාතටත් ප්‍රදානය කිරීමට ජපානය නැවත වරක් ඉදිරිපත් වූයේ ද ජනාධිපතිතුමා විසින් තවදුරටත් එවන් උපකාර ලබාදෙන්නැයි ජපානයෙන් කළ ඉල්ලීමක ප්‍රතිඵලයක් වශයෙනි.මේ උපකරණ තොගය නිල වශයෙන් විධායක ඉංජිනේරු කාර්යයාල අතර බෙදා දීම අද (30) මහ ඇමති මහීපාල හේරත් අතින් සිදු විය. ඒ කුරුවිට යන්ත්‍රෝපකරණ අධිකාරි කාර්යයාල භූමියේ දීය. එක පෙළට ගාල් කර තිබූ ට්‍රක් රථ හා සෙසු උපකරණ තොගය පිරික්සමින් ප්‍රබෝධයට පත් මහ ඇමතිවරයා පළාත් ප්‍රධාන ලේකම් එච්.පී.කුලරත්න අමතමින් කීවේ"මේ හැම ට්‍රක් රථයකම, හැම උපකරණයකම මේ සම්පත් අපිට ලබාදුන් ජනාධිපති මහින්ද රාජපක්ෂ මැතිතුමාගේ මැදිහත් වීම සදහන් කළ යුතුයි." කියාය."මේවා අහසින් පාත් වුණේ නෑ.සබරගමුවේ අපිටයි මධ්‍යම පළාතටයි මේ දැවැන්ත උපකරණ තොගය ලැබුණේ ජනාධිපතිතුමාට පින්සිද්ධ වෙන්නයි.""මේ තමයි සබරගමුව මධ්‍යම වගේ ඓතිහාසික වශයෙන් බරපතළ අසාධාරණයන්ට ලක්වූ පළාත් යළි ගොඩගන්න ජනාධිපතිතුමා පෞද්ගලිකව දරන වෑයම. මේ හැම වාහනයකම මහින්ද චින්තනය යටතේ මේවා සබරගමුවට ලැබුණු බව සදහන් කරන්න ඕනි."මහ ඇමතිවරයා කීය."මම ඊයේ උදේම ජනාධිපතිතුමා මුණ ගැහෙන්ඩ ගියා. එතුමා ඒ වන විටත් මොණරාගල හම්බන්තොට ඇතුව දිස්ත්‍රික් කිහිපයක නියඟයෙන් පීඩා විඳින ජනතාවට සහන ලබාදීමේ කටයුතු සැලසුම් කරමිනුයි හිටියේ. එතුමා නියඟයෙන් පීඩා විඳින දුෂ්කර ගම්මාන වලට ජලය බෙදාදීමට ඒ ඒ දිස්ත්‍රික්ක වලට වතුර බවුසර ලබාදීමේ කටයුත්තටයි මේ දවස්වල ප්‍රමුඛත්වය ලබාදෙමින් ඉන්නේ""ජනාධිපතිතුමාගේ ඒ අවශ්‍යතාවය දුටු මම සබරගමු පළාතේ පළාත් පාලන ආයතන සතු වතුරු බවුසර තොගයක් හම්බන්තොට ඇතුළු නියඟයෙන් බැට කන ප්‍රදේශ වලට අද හෙට යැවීමට ජනාධිපතිතුමාට පොරොන්දු වුණා. සුනාමි විපත්වලින් හම්බන්තොට මාතර යන දිස්ත්‍රික්කයන් හි විපතට පත් ජනතාවට සියල්ලට පෙර ඇප උපකාර කිරීමට ගියේ සබරගමුවේ අපි බව අපේ ජනාධිපතිතුමා මට සිහිපත් කළා.එතුමා එතකොට රටේ අගමැතිවරයයි. සබරගමුවේ අපි විපතට පත් ඕනෑම මොහොතකම රුහුණෙ, ඌවේ ,වෙල්ලස්සෙ ජනතාව අපේ උපකාරයට වහ වහා ඉදිරිපත්වන බව අපිට රහසක් නෙමෙයි."අපේ ජනාධිපතිතුමා කියන්නේ දවසේ විසිහතර පැයම ජනතාව පිළිබදව අවධියෙන් සිටින මේ රටේ සංවේදීම නායකයා. උදෑසනම, රටේ මේ නියගය හමුවේ එතුමා කෙතරම් සංවේදිව ඒ කටයුත්තට මැදිහත් වනවාද යන්න මං දැක්කා." මහීපාල හේරත් කීය.රත්නපුර දිස්ත්‍රික්කයේ කුඩා තේවතු හිමියන් සදහා සහනාධාර බෙදා දීම පසුගිය දා සබරගමු පළාත් සභා ශ්‍රවණාගාරයේ දී පැවැත්විණිි. වැවිළි කර්මාන්ත අමාත්‍ය මහින්ද සමරසිංහ ගේ ඇරයුමින් එම අවස්ථාවට ප්‍රධාන ආරාධිතයින් ලෙස ආර්ථික සංවර්ධන අමාත්‍ය බැසිල් රාජපක්ෂ, සබරගමු මහ ඇමති මහීපාල හේරත් සහ විදුලිබල අමාත්‍ය පවිත්‍රා වන්නිආරච්චි යන මහත්ම මහත්මීහු ඊට එක්වූහ. රත්නපුර දිස්ත්‍රික්කයේ අනූ හත් දහසක් කුඩා තේවතු හිමියෝ වෙති.උත්සවය අතරතුර ඇමැති බැසිල් රාජපක්ෂ මහතා කීවේ "කුඩා තේවතු හිමියන් ලෙස හැදින්වුවද එම පිරිස රටේ ආර්ථිකය සදහා ලොකු වැඩ කොටසක් ඉටුකරන රටේ ආර්ථිකයට මහත් ශක්තියක් ලබා දෙන පිරිසක් බවය." මේ රටේ සමස්ත තේ නිෂ්පාදනයෙන් 72%ක් නිපදවන්නේ කුඩා තේවතු හිමියන්. දැන් තේ වලට හොද මිලක් ලැබෙනවා. මට නම් තේ ගැන එච්චර දැනුමක් නෑ. හැබැයි පවිත්‍රා ඇමතිතුමිය නම් තේ කර්මාන්තය ගැන හොදින් දන්න කෙනෙක්. එක එක අය කියනවා අපිට අතන මෙතන වතුපිටි තියෙනවා කියලා. තාත්තගෙන් උරුම වෙච්චි පොල් ගහක් දෙකක් නම් අපිට තියෙනවා." බැසිල් රාජපක්ෂ ඇමැතිවයා කීය." අක්කරේකට පොල් ගස් 92ක් සාමාන්‍ය යෙන් තියෙන්න ඕනි. ඒ වුණාට අපේ පොල් පර්යේෂණායතනය පිහිටි පොල් ඉඩම් වලවත් ඒ පොල් ගස් ගණන තියෙනවාදැයි මට සැකයි."බැසිල් රාජපක්ෂ ඇමැතිවරයා සිය අදහස් දැක්වීමේදී කීය." අපේ ලොකුම තේ ගැණුම්කරුවෝ ඉරානයයි. ඉරාකයි. අපේ රටට ලෙඩ පිට ලෙඩ දාන එක්තරා බලගතු රටක් රටවල් දෙකටම අංචි ඇද්දා. එක්සත් ජාතීන්ගේ සංවර්ධන වැඩපිළිවෙල මෑත ප්‍රකාශයට පත්කර තිබුණා ආර්ථික සංවර්ධනයට අදාළව අපි ලෝකේ 73 වන ස්ථානයේ සිටින බවට.ඒ දර්ශකයට අනුව දකුණු ආසියාවේ ඉහළින්ම සිටින්නෙ අපි. අපිට ආසන්න අනෙක් දකුණු ආසියාතික රට ඒ ලැයිස්තුවේ 146 වෙනියා. අපිට සංහිදියාව උගන්වන්න ඉදිරිපත්වූ සමහර රටවල් වලට වඩා අපි ඉදිරියෙන් ඉන්නේ. මේ සංඛ්‍යා ලේඛන දත්ත,අපි ඉදිරිපත් කරන ඒවා නෙමෙයි. එක්සත් ජාතීන්ගේ සංවර්ධන වැඩපිළිවෙලයි අපිට ඒ සහතිකය ලබාදී තිබෙන්නේ." ඇමැති බැසිල් රාජපක්ෂ මහතා කීය.උත්සවය නිමවූ සැණින් ලහිලහියේ කොළඹ ඒමට සූදානම් වූ බැසිල් රාජපක්ෂ ඇමැතිවරයා ප්‍රමුඛ ආරාධිතයින්ට මහ ඇමති මහීපාල හේරත් තේ පැන් සංග්‍රහයක් ද සූදානම් කර තිබිණි."මහ ඇමතිතුමා ඇවිත් මෙතනින් වාඩි වෙන්න. "සංග්‍රහය බුක්ති විදින අතරතුර බැසිල් රාජපක්ෂ මහතා මහ ඇමතිවරයාට තමා අසළින් අසුන් ගන්නැයි ඇරයුම් කළේ ය. ඒ වන විටත් මහ ඇමතිවරයා පසුවූයේ තම කාර්යයාලයට පැමිණි සෙසු අමුත්තන්ට සංග්‍රහ කිරීමට යුහුසුළු වෙමිනි." මහ ඇමතිතුමා ඉතින් බැසිල් ඇමතිතුමා සම්පූර්ණයෙන් අයිති කරගෙන ඉන්නේ." තමා පසෙක හිදවාගෙන කුමක්දෝ කරුණක් මහ ඇමතිවරයාගෙන් විමසමින් සිටි බැසිල් රාජපක්ෂ ඇමැතිවරයා දෙස බලමින් පවිත්‍රා වන්නි ආරච්චි ඇමැතිවරිය නෝක්කඩු කීවාය.ඔවුන් අතර කතාබහ මේ දිනවල රට පුරා පැවැත්වෙන ශ්‍රීලනිපයේ ආසන බල මණ්ඩල සම්මන්ත්‍රණ මාලාව තෙක් ඇදී ගියේ ය. ඊට පෙර දින රත්තොට මැතිවරණ කොට්ඨාශයේ එම සම්මන්ත්‍රණයට අදාළව ඇතැම් පුවත්පත්වල හා ඇතැම් විද්‍යුත් මාධ්‍ය වල පළ වූ පුවත ඔවුන්ගේ කතාබහට නිමිත්ත විය. මේ සම්මන්ත්‍රණ මාලාව රට පුරා අති සාර්ථකව පැවැත්වෙයි.ඒත් සමහර මාධ්‍යට ඕනි ඉතාම සුළු සිද්ධියක් හුවා දක්වමින් අසුභවාදීව මේ සම්මන්ත්‍රණමාලාව පිළිබදව රටට පණිවිඩයක් ගෙන යන්න. කතාබහ අතර මැති ඇමතිවරු බැසිල් රාජපක්ෂ ඇමැතිතුමාට කීහ.අනතුරුව බැසිල් රාජපක්ෂ ඇමැතිවරයා පැමිණි ගුවන් යානයේම සබරගමු මහ ඇමති මහීපාල හේරත් ඇතුළු පිරිස කොළඹ බලා පිටත් වූයේ සබරගමු පළාත් සභා මන්ත්‍රී ආනන්ද මිල්ලංගොඩගේ දියණියගේ විවාහ උත්සවයට සහභාගී වීම සදහාය.ශ්‍රී.ල.නි.ප තරුණ සංවිධානය බල ගැන්වීමේ වැඩසටහන යටතේ නිල් බලකායේ ප්‍රතිසංවිධාන කටයුතු මේ දිනවල පාර්ලිමේන්තු මන්ත්‍රී නීතීඥ නාමල් රාජපක්ෂගේ ප්‍රධානත්වයෙන් සිදු වෙයි. ඒ අනුව ගිය සතියේ නිල් බලකායේ ප්‍රතිසංවිධාන කටයතු සිදු වුයේ නාත්තන්ඩිය, හාරිස්පත්තුව, ගම්පොල , ජා ඇල, යන ආසනයන්හිදීය. තරුණ සංවිධාන ප්‍රතිසංවිධාන කටයතු සඳහා එරික් වීරවර්ධන , සුසාර දිනාල් , දිලුම් අමුණුගම, සමන්මලී සකලසුරිය, කනක හේරත් , තාරානාත් බස්නායක ඇතුළු පාර්ලිමේන්තු සහ පළාත් සභා මැති ඇමැතිවරු එක්ව සිටියහ.අම්බලන්ගොඩ ශ්‍රී.ල.නි.ප කාන්තා සම්මේලනය බලගැන්වීමේ වැඩසටහනක් ගිය සතියේ අම්බලන්ගොඩ නගර ශාලාවේදී පැවැත්විණි. ඒ අම්බලන්ගොඩ ශ්‍රී.ල.නි.ප ආසන සංවිධායක දකුණු පළාත් මහ ඇමැති ශාන් විජයලාල්ද සිල්වාගේ සහභාගීත්වයෙනි. මේ සම්මේලනයේ ප්‍රධාන ආරාධිතයා වු‍යේ දකුණු පළාත් ආණ්ඩුකාර කුමාරි බාලසුරියයි. පාර්ලිමේන්තු මන්ත්‍රී සුදර්ශනී ප්‍රනාන්දු පුල්ලේ සහ පාර්ලිමේන්තු මන්ත්‍රී කමලා රණතුංගද මේ කාන්තා බලමණ්ඩල රැස්වීමට එක්ව සිටියහ.මේ බලමණ්ඩල රැස්විමේදී අම්බලන්ගොඩ ශ්‍රී.ල.නි.ප කාන්තා බලමණ්ඩල රැස්වීමේ න්‍යාය පත්‍රයට අනුව පිළිගැනීමේ කථාව ලබා දී තිබුණේ අම්බලන්ගොඩ ශ්‍රී.ල.නි.ප ආසන සංවිධායක මහ ඇමැති ශාන් විජයලාල්ද සිල්වාටය. නමුත් මහ ඇමැතිවරයා එම පිළිගැනීමේ කථාවද අම්බලන්ගොඩ කාන්තා බලමණ්ඩලයේ සභාපතිනියටම ලබා දුන්නේය.බලමණ්ඩලයේ උද්වේගකර කථා කීපයකට පසුව සභාව විචිත්‍රවත් කිරීමට පැමිණියේ නර්තන කණ්ඩායමකි. එම තරුණියන් පිරිස මොහිදින් බෙග් නම් වුගායකයා විසින් ගායනා කරනු ලබන "අන්න සුදෝ සුදු පාට වලා රන් සන්ධ්‍යාවේ " ගීතයට නැටුමක් ඉදිරිපත් කළහ. මේ ගීතයෙන් කුල්මත් වු අම්බලන්ගොඩ කාන්තා සංවිධානයේ සාමාජිකාවෝ ශාලාවේ අසුන්ගෙන සිටි එකම පිරිමියා වු මහ ඇමැති ශාන් විජයලාල්ද සිල්වා වටකරගෙන නටන්නට පටන් ගත්හ. මෙය පැමිණ සිටි ආරාධිතයන්ගේ මවිතයට හේතු වීය. මේ අතරතුර සභාවේ රංගනයේ යෙදෙමින් සිටි පිරිසට වේදිකාවේ සිටි නිවේදිකාව පැවැසුයේ වේදිකාවට පැමිණ රංගනයේ යෙදෙන ලෙසටය. ඒ අනුව වේදිකාවට ගොඩ වු පිරිස නර්තනයේ යෙදුණ තරුණියන් හා හරි හරියට නර්තනයේ යෙදුණහ." මගේ ආසනයේ කාන්තාවන් කවදත් මං වෙනුවෙන් එහෙම තමයි. " මේ කාන්තාවන්ගේ රැඟුම් අතරතුර මහ ඇමැති ශාන් විජයලාල්ද සිල්වා පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේගේ කනට කොට කීවේය.මේ අතරතුර තරුණ තරුණියන් රංගනයෙන් එක්වු ගීතය නිමා වෙනවාත් සමගම මහ ඇමැතිවරයා උත්සවය මෙහෙයවු නිවේදිකාවට කීවේ ඊළඟ අංගයට යොමු වෙන ලෙසටය. හරවත් දේශන, විචිත්‍ර රැඟුම් වැයුම් , හිටිවන කවි සංවාද නිසා එදින මුළු සවස් භාගයම අම්බලන්ගොඩ නගර ශාලාව කාන්තා පාලනයට නතුවී තිබිණි.මෙරට කීර්තිමත් ව්‍යාපාරික පවුලක් වෙන සුමතිපාල පවුලේ දියණියකගේ විවාහ මංගල උත්සවයක් ගිය සතියේ පැවැත්විණි. ඒ කොළඹ තරු පංතියේ හෝටලයකදීය. මනාලිය වුයේ බෞද්ධ මහා සම්මේලනයේ සභාපති ජගත් සුමතිපාලගේ දියණිය වෙන පෘතුලා සුමතිපාලය. විවාහයේ මනාලයාගේ පාර්ශවයෙන් අස්සන් තැබුයේ ජනාධිපතිතුමාය‍‍. මනාලිය වු පෘතුලා සුමතිපාල වෙනුවෙන් අස්සන් තැබුයේ මිලීනා සුමතිපාල මහත්මියය.මේ විවාහ මංගල උත්සවයට ජනාධිපතිතුමා සමගින් ජනාධිපති ආර්යා ශිරන්ති රාජපක්ෂ මැතිනිය , අගමැති දි. මු ජයරත්න මහතා , ආර්ථික සංවර්ධන ඇමැති බැසිල් රාජපක්ෂ මහතා , කථානායක චමල් රාජපක්ෂ , අරක්ෂක ලේකම් ගෝඨාභය රාජපක්ෂ , ඇතුළු සම්භාවනීය අමුත්තන් රැසක් එක්ව සිටියහ.මීට අමතරව එ.ජා.ප ජාතික සංවිධායක නැගෙනහිර පළාත් සභාවේ විපක්ෂ නායක දයා ගමගේ , ඇමැති ගාමිණී ලොකු‍ගේ සහ දෙහිවල ශ්‍රී.ල.නි.ප සංවිධායක සහ දෙහිවල ගල්කිස්ස නගරාධිපති ධනසිරි අමරතුංග ඇතුළු දේශපාලඥයන් පිරිසක්ද මේ විවාහ මංගල උත්සවයට එක්ව සිටියහ.ජනාධිපතිතුමා සහ ජනාධිපති අර්යාව විවාහ මංගල උත්සවය පැවිති ශාලාවට පැමිණෙනවිට පාර්ලිමේන්තු මන්ත්‍රී තිලංග සුමතිපාල , ජගත් සුමතිපාල සහ මිලීනා සුමතිපාල ඇතුළු සුමතිපාල පවුලේ අය පිළිගත්හ. ජනාධිපතිතුමා සුමතිපාල පවුලේ අය සමග කථා බහ කරමින් සිටින අතරතුර කියා සිටියේ " පෘතුලා මං පොඩි කාලයේ ඉදලාම දන්නවා.එයා ටැලන්ටඩ් ගර්ල් කෙනෙක්. අනික මේ විවාහ මංගල උත්සවයට ආවාම අපිට දැනෙන්නේ පවුලේ ඥාතියෙක්ගේ විවාහ මංගල උත්සවයකට ආවා වගෙයි කියලා. " ජනාධිපතිතුමා අතීතයද සිහිපත් කරමින් මිලීනා සුමතිපාල සහ ජගත් සුමතිපාල ඇතුළු පිරිසට කියා සිටි‍යේය.ජනාධිපතිතුමා විවාහ මංගල උත්සවය පැවැති ශාලාවේ මේසයක අසුන්‍ ගත් පුසුව අවට මේසවල සිටින අය දෙස විමසිලිමත්ව බැලීය‍. ඒ සමගම ජනාධිපතිතුමා දුටුවේ දෙහිවල ගල්කිස්ස නගරාධිපති ධනසිරි අමරතුංගය. ජනාධිපතිතුමා ධනසිරි දුටු පසුව ධනසිරි නගරාධිපතිවරයාට ජනාධිපතිතුමා සිටි මේසය වෙත පැමිණියේය." කොහොමද ධනසිරි. තනිවමද අවේ. කෝ දුවලා දෙන්නා අවේ නැද්ද " ජනාධිපතිතුමා විමසා සිටියේය. " ඉන් අනතුරුව ජනාධිපතිතුමා විමසා සිටියේ ධනසිරි අමරතුංග සහ ජගත් සුමතිපාල අතර තිබෙන සම්බන්දය ගැනය. " සර් මං පොඩි කාලයේ ඉදලාම ජගත්ව අඳුරනවා. සුමතිපාල පවුලේ අය මගේ යාළුවෝ. " ධනසිරි ජනාධිපතිතුමාට කීවේය." මටත් සුමතිපාල පවුල එක්ක ලොකු සම්බන්දයක් තියෙනවා. සුමතිපාල පවුල වාමාංශික පවුලක්. ජගත් සුමතිපාල කියන්නේ එදා ඉදලා වාමාංශිකයෙක්. අපිටත් උදව් කරලා තියෙනවා. තිලංගත් මට එක්තරා අවස්ථාවක ලොකු බලවේගයක් හදාගෙන උදව් කරලා තියෙනවා. " ජනාධිපතිතුමා ධනසිරි අමරතුංග සමග කියා සිටියේය.ඉන් අනතුරුව ජනාධිපතිතුමා කියා සිටියේ " ධනසිරි කෝ මේ දේශපාලනඥයෝ නම් අඩුයි නේද " කියාය. " සර් මෙතැනට එන්ඩ ඕනේ නායකයෝ ඔක්කොම ඇවිත් ඉන්නවානේ. ඒ නිසා තවත් දේශපාලඥයෝ නැති වුණාට ඒ අඩුව පිරෙනවා" ධනසිරි නගරාධිපතිවරයා කියා සිටියේය.ජනාධිපතිතුමා විවාහ මංගල උත්සවයේ මනාල යුවළ වෙනුවෙන් අස්සන් තැබීමෙන් අනතුරුව විවාහ මංගල උත්සවයට පැමිණ සිටි අමුත්තන් සමග කථා බහ කරමින් සිට හදිසි වැඩකටයුතු කීපයක් සඳහා පිටව ගියේය.මේ අතරතුර මේ විවාහ මංගල උත්සවයේදී එකම මේසයක අසුන් ගෙන සිටියේ කථානායක චමල් රාජපක්ෂ , අගමැති දි.මු ජයරත්න , ජගත් සුමතිපාල සහ මිලිනා සුමතිපාල ඇතුළු පිරිසකි. " සුමතිපාල පවුල කියන්නේ අපිට බොහෝම සමීප පවුලක්. මෙතුමියගේ පවුලේ අය මේ රටේ බෞද්ධාගමට ලොකු මෙහෙයක් කරනවා. ඒ නිසා අපේ ඉහළම ගෞරවයක් මේ පවුලට තියෙනවා. මේ පවුලේ අය බෞද්ධයන් වෙනුවෙන් හඩ නගන පවුලක්" කථා බහ කරමින් සිටින අතරතුර කථානායක චමල් රාජපක්ෂ මහතා මිලීනා සුමතිපාල මහත්මියට කියා සිටියේය.ඉන් අනතුරුව අගමැති දි.මු ජයරත්න මහතා මිලීනා සුමතිපාල මහත්මියගේ අතින් අල්ලාගෙන කියා සිටියේ " ඔබතුමිය එදා අපේ ශ්‍රී.ල.නි.ප යට මහා ශක්තියක් වුණා. එදා අපිට මතකයි ඔබතුමිය සිරිමාවෝ බණ්ඩාරනායක අගමැතිතුමිය එක්ක එකතුවෙලා මේ පක්ෂයට ඉන්ඩ වහලක් නැති වෙලාවේ ඉන්ඩ වහලක් දුන්නා. එදා කොළඹ නගරයේ ශ්‍රී.ල.නි.ප යට හිතවත් සිංහල බෞද්ධ ව්‍යාපාරිකයෝ හිටියේ නෑ‍. එදා කොළඹ නගරයේ හිටියේ යු.ඇන්.පී යට හිතවත් ව්‍යාපාරිකයෝ. එහෙව් ශ්‍රී.ල.නි.ප යට ශක්තියක් වුණේ ඔබතුමියයි. ඒ නිසා ශ්‍රී.ල.නි.ප යට කරපු උදව් වෙනුවෙන් ගෞරවය පුද කරන්ඩයි අපි මෙතැනට ආවේ " අගමැති දි.මු ජයරත්න මිලීනා සුමතිපාලට කියා සිටි‍යේය.මිනුවන්ගොඩ ගල්කන්ද සිරිනිකේත පිරිවෙන් මූල මහා විහාරස්ථානයේ පිරිවෙන් ශාලාව විවෘත කිරිම ගිය සතියේ එ.ජා.ප නායකත්ව මණ්ඩල සභාපති කරු ජයසුරියගේ ප්‍රධානත්වයෙන් සිදු වීය. ඉන් පසුව ආගමික වැඩ සටහන් කිපයකට ද කරු ජයසූරිය එක් වීය. . ගෙවී ගිය සතියේදී එ.ජා.ප නාමයෝජනා මණ්ඩලය කරු ජයසූරියගේ සභාපතිත්වයෙන් අවස්ථා කීපයදී රැස් විය. වෙනදා නොදුටු උනන්දුවක් ඌව පළාතේ අපේක්ෂකත්ව ලබා ගැනීම සදහා පැවැති අතර මෙවර ඌව මැතිවරණය වෙනුවෙන් ශක්තිමත් අංග සම්පූර්ණ අපේක්ෂක කණ්ඩායමක් ඉදිරිපත් කිරිමට හැකි වීම ගැන නාමයෝජනා මණ්ඩලයසෑහීමකට පත්ව තිබිණ.ශ්‍රී ලංකා වාණිජ මණ්ඩලයට වසර 175 ක් පිරිම නිමිත්තෙන් පැවැත්වූ උත්සවයට හා භෝජන සංග්‍රහයටද එ.ජා.ප නායකත්ව මණ්ඩල සභාපතිවරයාට ඇරැයුම් කොට තිබිණි. ඔහු ඊට සහභාගී වූයේ වසර 32ක් පෞද්ගලික අංශයේ කටයුතු කළ ප්‍රධාන පෙළේ ක්‍රියාකාරීකයෙකු වශයෙනි. මේ අවස්ථාවට ජනාධිපතිතුමා සහ ,විපක්ෂ නායක රනිල් වික්‍රමසිංහ ද එක්ව සිටියහ‍. එමෙන්ම පෞද්ගලික අංශයේ දැවැන්ත ව්‍යාපාරිකයන් රැසක්ද මේ අවස්ථාවට එක්ව සිටියහ. මෙහිදී ඔවුන් සමග වර්ථමාන ආර්ථික හා දේශපාලන පසුබිම ගැන පුද්ගලිකව අදහස් හුවමාරු කර ගැනීමේ අවස්ථාව ද කරු ජයසූරියට ලැබිණ.ඩිලාන් පෙරේරා, අනුර ප්‍රියදර්ශන යාපා, ජේ.ආර්.පී, සූරියප්පෙරුම, ලොහාන් රත්වත්තේ යන මැති ඇමැතිවරුන් සමඟ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ කතා බහ කරමින් සිටියේ සාමය මිත්‍රත්වය කැඩීමට සමහරක් දරන උත්සාහය ගැනය.“බොදු බල සේනාවෙන් දැන් ඩිලාන් පෙරේරා ඇමැතිතුමාට ප්‍රශ්නයක් නෑ වගේ.” හෙට්ටිගේ ඇසුවේය.“ප්‍රශ්නයක් වෙන්න මං මොනවද කරල තියෙන්නෙ. මම වරදක් කළේ නෑ. මට හාමුදුරුවන් වහන්සේ නමක් දෝෂාරෝපණයක් කළා. ඒකට කලබල නොවී ආගමික වත් පිළිවෙත්වලින් පිළිතුරු දුන්නා. මම හිතනව මම හරි කියල.” අමාත්‍ය ඩිලාන් පෙරේරා කීවේය.ගොඩක් ප්‍රශ්න ඇතිවෙන්නෙ සැකය නිසා. සැකය එක්ක මොන දෙයක්වත් කරන්න බැහැ. ඒකෙන් වෙන්නෙ ප්‍රශ්න විස‍ඳෙනවාට වඩා දිග් ගැස්සෙන එක. මිනිස්සු හැම දෙනා ම එක වගේ ම නෑනේ.” අමාත්‍ය අනුර යාපා කීවේය.“රට දියුණු කරන්න පුළුවන්. හැබැයි මිනිස්සුන්ගෙ සිතුවිලි දියුණු කරන්න ලෙහෙසි නෑ, සමහර අය වෙනස් වෙන හැටි හරි පුදුමයි. ඒ දවස්වල අපි එක්ක හිටිය සමහර අය හිතාගන්න බැරි විදියට වෙනස් වෙලා. ඒ අය හිනා වෙන්නෙත් කතා කරන්නෙත් කෘතීම විදියටනේ.” හෙට්ටිගේ කියද්දී“ඒ වගේ අය කොච්චර ඉන්නවද? ගොඩක් වෙලාවට ඒ අය ඊර්ෂ්‍යාව කුහකකම එක්ක ජීවත් වෙන අය. ඒ ගැන වැඩිය හිතන්න හොඳ නෑ.” ඩිලාන් පෙරේරා අමාත්‍යවරයා කීවේය.“එකමුතුකම සාමය කඩන්න බලන අය හැමතැනම ඉන්නව. හැම පක්ෂයකමත් ඉන්නව.” ලොහාන් රත්වත්තේ කීවේය.“ඔබතුමා ඔහොම කියන කොට මට ඊසොප්ගෙ උපමා කතාවක් මතක් වෙනවා. එක තණබිමක ගවයන් තුන් දෙන්නෙක් තණ කමින් හිටිය. මේක දැකපු සිංහයෙක් උන් මරා කන්න කෑදරකමකින් හිටිය. ගවයන් තුන්දෙනා එකමුතුව ඉන්නකම් ඒ වැඩේ හරියන්නෙ නෑ කියල හිතපු සිංහයා කළේ උන් තුන්දෙනා අතර ඊර්ෂ්‍යාව, අවිශ්වාසය ඇති වන බොරු කතා ගෙතීමයි. ඒ උපාය සාර්ථක වුණා. ගොනුන් තුන්දෙනා වෙන වෙන ම තණ කෑම පටන් ගත්තා. අන්තිමේදී සිංහයා ගවයන් මරා කෑම ආරම්භ කළා.” හෙට්ටිගේ කීවේ එතැන සිටි කාටත් යමක් සිතන්නට ඉතිරි කරමිනි.ජාතික නිදහස් පෙරමුණේ දේශපාලන මණ්ඩලය පසුගිය සතියේදී බත්තරමුල්ලේ පිහිටි පක්‍ෂ ප්‍රධාන කාර්යාලයේදී පක්‍ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ සහ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙන් රැස්විණි.එහිදී මූලික වශයෙන් සාකච්ඡා වූයේ ඌව පළාත් සභා මැතිවරණයට තරග වැදීය යුතු අන්දම පිළිබඳවය. ‘‘අපට ඕනෙ වුණේ ආණ්ඩුවේ ගමනේ යහපත් අංශ රැක ගනිමින්, සමාජයේ පුළුල් ලෙස කතිකාවට ලක්වන දුබලතා අත් හරවමින්, යුද්ධයෙන් පස්සේ මේ රට අපේක්‍ෂා කරන ඉදිරි පියවරයන් සඳහා ආණ්ඩුව යොමු කරවීම.ලබා ගත් සාමය මත ඉඳලා ඊළගට ගොඩනගන නව රාජ්‍යයේ නව න්‍යාය පත‍්‍රය, එහි ආණ්ඩුක‍්‍රම ව්‍යවස්ථාව, ආර්ථික ගමනේ ඇති කරන වෙනස්කම් මොනවාද? සමාජ දේහය සුවපත් කිරීම සඳහා ගනු ලබන පියවර මොනවාද? මේ විදියේ කරුණු පිළිබඳව දැඩි ලෙස අවධානයට ලක් කෙරෙන වෙනස්වීමක් ආණ්ඩුවෙන් මේ රට ඉල්ලා සිටිනවා.ඒ ඉල්ලීම තමයි අපි ආණ්ඩුවේ පාර්ශ්වකරුවකු ලෙස සංකේතාත්මකව අපේ යෝජනාවලියෙන් නියෝජනය කරනු ලැබුවේ. ආණ්ඩුවට කැමති මිනිස්සුන්ගේ ඉල්ලීම. ඒ වගේම මධ්‍යස්ථව සිටිමින් මේ රටට යහපතක් සිදුවිය යුතුයි කියා හිතන මිනිස්සුන්ගේ ඉල්ලීම.අපි ඒ ඉල්ලීම අපට කළ හැකි උපරිම දේශපාලනික අවධාරණය කිරීම් සහිතව ජාතිය ඉදිරිපිටට ගෙනාවා. සන්ධානයේ අවංක පාර්ශ්වකරුවකුට යුතුකමක් හා වගකීමක් තිබෙනවා ඒ යුතුකම හා වගකීම අපි ඉටු කරනු ලැබුවා.’’ හිටපු සංස්කෘතික අමාත්‍ය, පියසිරි විජේනායක පෙන්වා දුන්නේය.‘‘දේශපාලන පක්‍ෂයක් ලෙස අපි අද කුඩා වෙන්න පුළුවන්. හෙට විශාල වෙන්න පුළුවන්. ඒ මොනවා වුණත් අපි දේශපාලන පක්‍ෂයක් ලෙස රටත් ජනතාවත් වෙනුවෙන් අපට සිදු වන අවදානම ගැන නොතකා සෑම විටම තීන්දු තීරණ ගෙන තිබෙනවා. අපේ දේශපාලන අතීතය හොඳින් පිරික්සා බැලූවොත් පෙනෙනවා ‘අපි සැමවිටම තීරණ අරගෙන තිබෙන්නේ පෞද්ගලිකව අපට සිදු වන්නේ කුමක්ද?, කියන එක තක්සේරු කරලා නොවෙයි’ කියා.1988 අපි බොහෝ දෙනකු ජවිපෙට ගියේ සන්නද්ධ ගැටුමක් තිබෙන අවස්ථාවක. ආයුධවලින් ගැටුම නිර්මාණය වී තිබුණු වෙලාවක. ජවිපෙ මර්දනය කරන වෙලාවක. 1988 අග හෝ 1989 මුල හෝ මේ අපි බොහෝ දෙනකු ජවිපෙට ගියේ අපට සිදු වන දේ ගැන හිතලා නොවෙයි.ගියාම හමුදාවෙන් අල්ලයිද? එල්ලලා මරයිද? කටු කම්බි දාලා ගහයිද? කියලා අපි බැලූවේ නැහැ. එදා අපි හිතුවා රටේ තත්ත්වය අනුව අපි මේ රටේ නියම මිනිස්සු නම් ඒක කරන්න ඕනෙ කියලා. ඒ අනුව අපි ජවිපෙ සමග එකතු වුණා. ඒ පක්‍ෂය 1989 දී විනාශ කළා. අපට ඕනෙ නම් තිබුණා ගෙදර එන්න. ඇවිල්ලා අපේම අනාගතයක් ගැන වූ සිහිනයක් පිටුපස ලූහුබඳින්න. එහෙම ගියා ගොඩක් අය. අපිත් සමග හිටපු අයත් එහෙම ගියා.නමුත් අපි ගියේ නැහැ. අපි පක්‍ෂය යළි හදන්න කැප වුණා. එදා 1994 මහ මැතිවරණයේදී නාම යෝජනා දෙන්න මිනිස්සු නැති වුණු වෙලාවේ, ඇතැමුන් ‘ආයේ මැරෙන්න වෙනවා’ කියලා නාමයෝජනා නොදීපු වෙලාවේ, අපි නාමයෝජනා දුන්නා. ඒ තීරණය ගත්තෙත් ‘පෙරළා අපට කුමන ඉරණමක් අත්වෙයිද?’ කියා නොදැන. ඒ යුතුකම ඉටු කළ යුතුයි කියන විශ්වාසයයි අපට තිබුණේ. ඇමැති විමල් කියා සිටියේය. චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>03</day>
    </date>
    <link>http://www.silumina.lk/2014/08/03/_art.asp?fn=af1408031</link>
    <topic>ගහකොළ සුරකින්න වසර 137 කට පසු අලුත් උද්භිද උද්‍යාන 10 ක්</topic>
    <author>විස්තර හා සේයාරූ - නිහාල් පී. අබේසිංහ</author>
    <content>රටක් සංවර්ධනය කරන විට මාර්ග පාලම්, වාරි හා විදුලි ව්‍යාපෘති හා දැවැන්ත ගොඩනැඟිලි පමණක් නොව පාරිසරික සංරක්ෂණය හා පාරිසරික සමතුලිත බව පිළිබඳව ද සිතිය යුතු ය. අද අපේ රටේ සංවර්ධන ක්‍රියාදාමයේ දී මහින්ද චින්තනය අනුව කවරදාවත් නැති අයුරින් අපේ රටේ තිබෙන පරිසර පද්ධති සංරක්ෂණයටත් ඒ මගින් රටේ ජනතාවට වින්දනයක් හා අධ්‍යාපනයක් හා සුන්දරත්වයක් ලබාගැනීමටත් අවස්ථාව සලසා තිබේ.මිරිජ්ජවිල උද්‍යානයේ සිත ගිය තැන්.මිරිජ්ජවිල වියළි කලාපීය උද්භිද උද්‍යානයේ මහින්ද රාජපක්ෂ ජනාධිපතිතුමා අතින් විවෘත කළ අවස්ථාව‍.උද්භිද උද්‍යාන හා පොදු පහසුකම් ඇමැති ජයරත්න හේරත්, අමාත්‍යාංශ ලේකම් ආචාර්ය විලී ගමගේ හා උද්භිද උද්‍යාන දෙපාර්තමේන්තුවේ අධ්‍යක්ෂ ජනරාල් ආචාර්ය සිරිල් විජේසුන්දර යන මහත්වරු ද මෙහි සිටිති. සේයාරුව-සුදත් සිල්වාමේ සඳහා උද්භිද විද්‍යානුකූලව ප්‍රධාන ලෙස ක්‍රියා කරන්නේ අපේ උද්භිද උද්‍යාන ක්ෂේත්‍රයයි. සරලව මල් වත්තක් ලෙස හැඳින්වූවත් උද්භිද උද්‍යාන යනු මල්වත්තක් පමණක් නොවෙයි.‍උද්භිද උද්‍යාන දෙපාර්තමේන්තුවේ අධ්‍යක්ෂ ජනරාල් ආචාර්ය සිරිල් විජේසුන්දර මහතා පවසන පරිදි උද්භිද උද්‍යානයක් යනු විද්‍යාත්මක පරීක්ෂණ, සංරක්ෂණය, ප්‍රදර්ශනය හා අධ්‍යාපනය පිණිස උද්‍යාන විද්‍යාත්මකව නම් කර වවා ඇති සජීවී වගා එකතුවකි.ක්‍රි.ව. 1876 න් පසු අපේ රටේ උද්භිද උද්‍යාන පිළිබඳව 2005 වසර වනතෙක් කිසිම රජයක් උනන්දුවක් දක්වා තිබුණේ නැත. ර‍ටේ ‍පාරිසරික හා අධ්‍යාපනික ක්ෂේත්‍ර සඳහා උද්භිද උද්‍යානවල වැදගත්කම අවබෝධ කරගත් මහින්ද රාජපක්ෂ ජනාධිපතිතුමා මුලින් ම ක‍ළේ 1912 වර්ෂයේ සිට කෘෂිකර්ම දෙපාර්තමේන්තුව යටතේ තිබුණු උද්භිද උද්‍යාන සියල්ල 2006 දී ජාතික උද්භිද උද්‍යාන දෙපාර්තමේන්තුව නමින් වෙනම දෙපාර්තමේන්තුවක් යටතට පත් කිරීමයි. ඒ දෙපාර්තමේන්තුව යටතේ ර‍ෙට් උද්භිද උද්‍යාන සංවර්ධනයට පසුගිය වසර 8 ක කාලය ‍ඇතුළත විශාල වැඩ කොටසක් කෙරී ඇත.එසේ පිහිටවූ ජාතික උද්භිද උද්‍යාන දෙපාර්තමේන්තුව ප්‍රථම අධ්‍යක්ෂ ජනරාල්වරයා වන ආචාර්ය සිරිල් විජේසුන්දර මහතා පවසන පරිදි මහින්ද චින්තන වැඩපිළිවෙළ අනුව ශ්‍රී ලංකාවේ දස අවුරුදු සංවර්ධන වැඩසටහන ද වන ‘නව ශ්‍රී ලංකා’ මගින් අපේ රටේ මෙතෙක් තිබූ උද්භිද උද්‍යාන තුන 2016 වනවිට උද්භිද උද්‍යාන 10 ක් දක්වා වැඩි කිරීමට සැලසුම් කර ‍ඇත.මේ සියලු කටයුතු මෙහෙයවන්නේ ජාතික උද්භිද උද්‍යාන දෙපාර්තමේන්තුවයි.අද ජාතික උද්භිද උද්‍යාන දෙපාර්තමේන්තුවේ ප්‍රධාන අරමුණු වන්නේ ශ්‍රී ලංකාවේ ශාක විතැන් සංරක්ෂණය (ex situ conservation), ශාක සම්බන්ධව පර්යේෂණ කිරීම, නිවැරැදි තොරතුරු හා තාක්ෂණික දැනුම ලබාදීම, පාරිසරික සංචාරක කර්මාන්තය නගා සිටුවමින් උද්භිද උද්‍යාන උසස් ලෙස නඩත්තුව, නව උද්භිද උද්‍යාන පිහිටුවීම, ඓතිහාසික වටිනාකමකින් යුතු ශාක සංරක්ෂණය කිරීම හා ශ්‍රී ලංකාවේ මල් වගා කර්මාන්තය දියුණු කිරීම පිණිස කටයුතු කිරිමයි.ආචාර්ය සිරිල් විජේසුන්දර මහතා පවසන ආකාරයට අලුතින් හඳුන්වා දුන් නව උඩවැඩියා ප්‍රභේද ප්‍රචාරණය සඳහා ලංකාවේ ප්‍රථම පටක රෝපණ විද්‍යාගාරය පිහිටෙව්වෙත් පේරාදෙණිය රාජකීය උද්භිද උද්‍යානයේ.නව ප්‍රභේද නිෂ්පාදනය, ශෂ්‍ය විද්‍යා, ව්‍යාධි විද්‍යා, හා පසු අස්වනු ක්‍රම ආදිය ගැන පර්යේෂණ, මෙන් ම තාක්ෂණ දැනුම ලබාදීම ද උද්භිද උද්‍යානවල මල් වගා අංශයෙන් කෙරෙනවා.මේ රටේ සියලුම ශාක නාමකරණය කර ග්‍රන්ථාරූඩ කිරීම ද පේරාදෙණිය උද්භිද උද්‍යානය පිහිටවූ දින සිට ම උද්භිද උද්‍යානවලින් කෙරෙන ඉතා වැදගත් කටයුත්තක්, ශ්‍රී ලංකාවෙන් මේ දක්වා වාර්තා වී ඇති විවෘත බීජ, ආවෘත බීජ, මීවන හා පර්ණාංග ශාක සියල්ලම වෙලුම් 16 කින් සමන්විත ශාක සංග්‍රහයක් මගින් දැනටමත් ප්‍රකාශයට පත් කරලා අවසානයි.ජාතික ශාකාගාරය පේරාදෙණියේ ඇති වැදගත් ස්ථානයකි. එහිදී ශාක සංගණන හා අදාළ පර්යේෂණ මගින් ශ්‍රී ලංකාවේ දැනට වාර්තාවී ඇති සියලුම ශාක ගැන නිවැරදි තොරතුරු ලබා ගත හැකි ය. මේ ක්‍රියාවලියේ දී එකතු කරන ලද ශාක නිදර්ශක 148000 ට අධික සංඛ්‍යාවක් පේරාදෙණියේ රාජකීය උද්භිද උද්‍යානය තුළ පිහිටුවා ඇති ජාතික ශාකාගාරයේ තැන්පත් කර තිබෙනවා.හක්ගල මල්වත්තේ මල් උයන.හක්ගල වීදුරු ගෘහය ඇතුළත.මේ පේරාදෙණියේ සුන්දරත්වයයි.පේරාදෙණියේ උණ උයන.මෙම ශාක ගවේෂණ කටයුතුවලට අමතරව ශ්‍රී ලංකාවේ දේශීය ශාක පිළිබඳ රතු දත්ත පොත සැකසීම ද ජාතික ශාකාගාරය කේන්ද්‍රකොට ගෙන සිදුවෙනවා. මෙයට පරිසර අමාත්‍යාංශය මූල්‍යමය දායකත්වය සපයනවා. මේ රටට ආවේණික ශාක වර්ග කිහිපයක් අද මිහිපිට දකින්නට ලැබෙන්නේ පේරාදෙණියේ උද්භිද උද්‍යානයේ විතරයි. (extinct in the wild) මේවා උද්භිද උද්‍යානයට ගෙනැවිත් විතැන් සංරක්ෂණයට අනුව වවා නොතිබුණා නම් අද ඒවා මේ මිහිපිට නැති වෙන්න තිබුණා.ඉතින් විතැන් සංරක්ෂණය මගින් අපේ රටේ ශාක සංරක්ෂණය කරන්න නම් අලුතින් තවත් උද්භිද උද්‍යාන පිහිට‍ුවීමට අවශ්‍යයි. හේතුව මේ රටේ විවිධාකාර දේශගුණ කලාප වල විවිධ ශාක දක්නට ලැබෙන නිසා හම්බන්තොට, අනුරාධපුර පැති වල ඇති ශාක හක්ගල වවන්න යන එක වත් මස්කෙලියේ තියෙන ශාක ගම්පහ වවන්න යන එක වත් ඥානාන්විත නැහැ. මේ රටේ බහුතර ජනතාව විසින් අනුමත කර ඇති රාජ්‍ය ප්‍රතිපත්තියට හා මේ රජයේ දස අවුරුදු සැලැස්මට අනුව 2016 වනවිට උද්භිද උද්‍යාන දහයක් ආරම්භ කරන්නට තීරණය කර ඇත්තේ මේ නිසායි.පේරාදෙණිය විශ්ව විද්‍යාලයේ මහාචාර්ය ගුණතිලක යුවළට අනුව මේ රට විවිධ ශාක කලාප(floral regions) 15 ක‍ට බෙදන්න පුළුවන්. අලුතින් උද්භිද උද්‍යාන ඇති කිරීමේ දී මෙම‍ කලාප නියෝජනය වෙන පරිදි ඒවාට සුදුසු ස්ථාන තෝරා ගැනීමටයි අදහස.ලංකාවේ ශුෂ්කම වියළි කලාපය නියෝජනය කරන්න හම්බන්තොට තෝරා ගත්තා. මේ අනුව හම්බන්තොට ආසන්න මිරිජ්ජවිල ප්‍රදේශයේ නව උද්භිද උද්‍යානයක් පිහිට‍ුවීමේ වැඩකටයුතු 2006 වසරේ දී ආරම්භ වෙලා 2013 නොවැම්බර් මස විවෘත කරන්න යෙදුණා.එය නිදහසින් පසු ආරම්භ කරන ලද ප්‍රථම උද්භිද උද්‍යානයයි. ශ්‍රී ලංකාවේ වියළි කලාපයට හා අර්ධ ශුෂ්ක වියළි කලාපයට ආවේණික ශාක රැක ගැනීමේ අරමුණු පෙරදැරිව අක්කර 300 ක භූමි භාගයක ආරම්භ කරන ලද මෙය‍ ලංකාවේ විශාලතම උද්භිද උද්‍යානයත් වන බව ආචාර්ය සිරිල් විජේසුන්දර මහතා පවසයි.අපේ රටේ උද්භිද උද්‍යානවල ඉතිහාසය අනුව අපේ මුල් ම ජාතික උද්භිද උද්‍යානය වන්නේ 1821 දී ආරම්භ කළ පේරාදෙණිය රාජකීය උද්භිද උද්‍යානයයි.ඉන්පසුව සින්කෝනා වගාව රටේ ජනප්‍රිය කරවීමට 1861 දී හක්ගල උද්‍යානය ආරම්භ කර තිබේ. පසුව 1876 දී රබර් වගාව හඳුන්වා දීමට ගම්පහ හෙනරත්ගොඩ උද්භිද උද්‍යානයත් බ්‍රිතාන්‍ය යටත් විජිත කාලයේදී ආරම්භ කර ඇත.ඉන්පසුව 2006 වනතෙක් අපේ රටේ සිටි කිසිම රජයක් උද්භිද උද්‍යානයක් ඇරඹීම කෙරෙහි කිසිම උනන්දුවක් දක්වා නැත. 2005 දී මහින්ද චින්තනය යටතේ මහින්ද රාජපක්ෂ ජනාධිපතිතුමා ප්‍රමුඛ කැබිනට් මණ්ඩලය ගත් තීරණයක් අනුව වසර 137 කට පසු හම්බන්තොට මිරිජ්ජවිලදී මෙ‍රට ප්‍රථම වියළි කලාපීය ජාතික උද්භිද උද්‍යානය ආරම්භ කළේ ය. එය 2013 නොවැම්බර් 7 වැනිදා ජනාධිපතිතුමා අතින් ජනතා අයිතියට පත්විය. දැන් එය නැරැඹීමට එතෙර මෙතෙර සියලු ජනතාවට විවෘතය.මේ අනුව මිරිජ්ජවිල ‍උද්භිද උද්‍යානය අපේ රටට අතිශයින් වැදගත් උද්‍යානයකි. එය වසර 137 කට පසු මෙරට ඉදිකළ ප්‍රථම උද්භිද උද්‍යානය ද මෙරට නිදහසින් පසු ඉදිකළ ප්‍රථම උද්භිද උද්‍යානය ද වේ. එපමණක් නොව මෙය මහින්ද චින්තනය යටතේ මෙරට ඉදිකළ ප්‍රථම උද්භිද උද්‍යානයට පමණක් නොව මෙරට විශාලතම උද්භිද ‍උද්‍යානය වන්නේ ද මිරිජ්ජවිලයි.මෙම නව උද්‍යානයේ ප්‍රමුඛතම අරමුණ වන්නේ ශ්‍රී ලංකාවේ වියළි කලාපීය හා ශුෂ්ක කලාපීය ශාක පරිබාහිර ලෙස සංරක්ෂණය කිරීම බව ආචාර්ය සිරිල් විජේසුන්දර පවසයි.මෙවැනි උද්‍යානයක් ඇති කිරීම මගින් දේශීය වශයෙන් රැකියා අවස්ථා හා පුහුණු පාඨමාලා සඳහා අවස්ථා ද ඇතිවේ. එසේ ම උද්‍යානය ක්‍රමයෙන් අලංකාර ලෙස සංවර්ධනය කිරීමත් සමඟ උද්‍යානය වෙත විශාල ප්‍රමාණයෙන් ඇදී එන මහජනතාවගේ අවශ්‍යතා සපුරාලීම උදෙසා නිෂ්පාදන හා සේවාවන් සඳහා ඇති ඉල්ලුම ද වැඩි වනු ඇත‍. පොදු මහජනතාවගේ කුසලතා සංවර්ධනය මඟින් දේශීය වෙළෙඳ පොළ ආර්ථිකය සියලු ආකාරවලින් වර්ධනය වීම හරහා මෙම ප්‍රදේශයේ දේශීය ආර්ථිකය ද ප්‍රවර්ධනය වේ.නව උද්භිද උද්‍යානය ප්‍රාථමික අධ්‍යාපනයේ සිට උසස් අධ්‍යාපනය දක්වා සියලු ම මට්ටමේ අධ්‍යාපන ආයතන සඳහා මහඟු සම්පතකි. තවද මෙම උද්‍යානය ශාකසාර හා මල් වගාව ආශ්‍රිත කර්මාන්ත සඳහා අවශ්‍ය වන පරිදි සකසන ලද විධිමත් ඩිප්ලෝමා ආදී විවිධ පාඨමාලා පැවැත්වීම සඳහා ප්‍රවීණතම මධ්‍යස්ථානය වේ.මෙම ජාතික ‍සම්පත අනාගතයේදී ‍ජෛව විවිධත්ව සංරක්ෂණය අරමුණු කරගත් පාඨමාලා සඳහා ද , දේශීය මෙන් ම විදේශීය වශයෙන් විවිධ වැඩසටහන් සඳහා ස්වේච්ඡාවෙන් ඉදිරිපත් වන ශිෂ්‍යයින් සඳහා ඉතා යෝග්‍ය ස්ථානයක් ලෙස ද පර්යේෂණ ව්‍යාපෘති සඳහා ස්ථානයක් ලෙස ද වැදගත් වනු ඇත.ශ්‍රී ලංකාවේ වැදගත්ම හා ශාක විශේෂ රැසකින් යුතු ඝන වනාන්තර පිහිටා ඇත්තේ දිවයිනේ පහත රට තෙත් කලාපයේ ය. තෙත් සදාහරිත වනාන්තර හා පහතරට වැසි වනාන්තර වලින් ගහනව ඇති ශ්‍රී ලංකාවේ තෙත් කලාපය තුළ දැනට පවත්නා ස්වාභාවික වෘක්ෂලතාදිය කුඩා කොටස් ලෙස විසිරී පවතින අතර, ජනගහනය වැඩිවීම නිසාත් එමගින් ඇතිවන කෘෂිකාර්මික ව්‍යාප්තිය ඇතුළුව සංවර්ධන ක්‍රියාකාරකම් නිසා ශීඝ්‍රයෙන් විනාශ මුඛයට ලක් වී ඇත.ශ්‍රී ලංකාවේ පහතරට වඳ වී යන වෘක්ෂලතා අතර වැඩි ප්‍රමාණයක් දිවයිනේ වෙනත් ‍ප්‍රදේශවල සාර්ථකව වැවීම ඉතාමත් දුෂ්කර වේ. එබැවින් අභියෝගයට ලක්ව ඇති වෘක්ෂලතා අනාගත පරපුර සඳහා සැලකිය යුතු අන්දමින් සංරක්ෂණය කිරීමට හැකිවනු පිණිස තෙත් පහත් බිම් කලාප තුළ සුරැකීමේ ස්ථාන ඇති කිරීම අත්‍යවශ්‍ය වී ඇත.මහින්ද චින්තනය යටතේ උක්ත කරුණු අවධානයට ලක්කර, ශ්‍රී ලංකාවේ බස්නාහිර පළාතේ අවිස්සාවේල්ලට ආසන්නව ඉළුක්ඕවිට ප්‍රදේශයේ නව උද්භිද උද්‍යානයක් ඇති කිරීම පිණිස භූමිය සැකසීම 2008 වසරේදී ආරම්භ කෙරිණි. ව්‍යාපෘති භූමිය අක්කර 105 කි.මෙය මෙරට තෙත් කලාපීය උද්භිද උද්‍යානය ලෙස හැඳින්වෙයි. මෙම නව උද්භිද උද්‍යානය ඇරඹීමේ ප්‍රධාන පරමාර්ථය වන්නේ අනතුරට ලක්වී ඇති පහතරට තෙත් කලාපීය ශාක විතැන් සංරක්ෂණයයි.එමගින් මෙම ප්‍රදේශයේ පරිසර විද්‍යාත්මක හා ආර්ථික වර්ධනයක් ඇති කිරීමටත් තෙත් කලාපීය පරිසර පද්ධති වැඩි දියුණු කරලීමේ ආදර්ශයක් ඇති කිරීමේ අවස්ථාව උදාකර දේ‍.‍දිගුකාලීන වශයෙන් ගත් කල, පළමු වසර 3 - 5 අතර කාලයේදී තෙත් කලාපයේ වැඩි ප්‍රසිද්ධියක් නැති හා ඌන උපයෝජිත ශාක වර්ග දැක බලා ගැනීමටත්, ඖෂධීය ශාක කර්මාන්තය වර්ධනය කිරීමටත් හා තෙත් කලාපය තුළ උද්භිද විද්‍යාව හා මල් වගාව පිළිබඳ අධ්‍යාපනය හා පුහුණුව ලබාදීම සඳහා අවකාශ ලැබේ.අවිස්සාවේල්ල ඉළුක්ඕවිට උද්භිද උද්‍යානය ඉදිරි මාස 2 - 3 ඇතුළත ජනතා අයිතියට පත් කිරීමට නියමිත ය.මෙම නව උද්භිද උද්‍යානයෙන් ප්‍රදේශවාසී ජනතාවම මූලික ලෙස ප්‍රතිලාභ රැසක් ලැබේ. ඊට අමතරව සංචාරක කර්මාන්තයටත්, මල් වගාවටත්, අධ්‍යාපනික අංශයටත් මින් ප්‍රතිලාභ ලැබෙන බව උද්භිද උද්‍යාන හා පොදු විනෝදාත්මක කටයුතු පිළිබඳ ඇමැති ජයරත්න හේරත් මහතා පවසයි. මේ සියලු කටයුතු සඳහා අමාත්‍යාංශයේ ලේකම් ආචාර්ය විලී ගමගේ මහතාගේ ද උදව් ලැබේ.මීට අමතරව මහින්ද චින්තනය යටතේ කුරුණෑගල ගනේවත්ත ප්‍රදේශයේ වන ඖෂධ උද්‍යානයක් ඉදිකරමින් පවතී. වදවී යන තර්ජනයට පත්වී ඇති දේශීය ඖෂධ පැළෑටි සංරක්ෂණය කිරීම මෙහි මූලික අරමුණ වේ‍.ඊට අමතරව පර්යේෂණාත්මක හා අධ්‍යාපනික කටයුතු සඳහා මෙම ඖෂධ උයන සංවර්ධනය කිරීමට කටයුතු කෙරෙන බව ඇමැති ජයරත්න හේරත් මහතා පවසයි.මීට අමතරව මහින්ද චින්තනය යටතේ පේරාදෙණිය රාජකීය උද්භිද උද්‍යානයත් හක්ගල හා ගම්පහ උද්භිද උද්‍යානත් ඇතුළත සංවර්ධන හා සංරක්ෂණ වැඩකටයුතු රැසක් සිදු කෙරී ඇත.ඒ යටතේ දැන් ප්‍රධාන ලෙස පේරාදෙණියේ උද්භිද උද්‍යානයේ නරඹන්නන්ට නව විදුලි මෝටර් රථ සේවාවක් ලබාදී තිබේ. අලුත් ම නවීනතම වැසිකිලි පද්ධති 3 ක් ඉදිවී ඇති අතර උද්‍යානයේ පිවිසුම නවීකරණය කර තිබේ. නව පර්යේෂණාත්මක හා අධ්‍යාපනික වැඩසටහන් රැසක් එහි ක්‍රියාත්මක කර ඇත.‍ගම්පහ ‘මල්වත්ත’ නවීකරණය කිරීමෙන් පසුපේරාදෙණිය උද්‍යානයේ විදුලි කාර් මගින් රවුමක් යමු ද?හක්ගල උද්භිද උද්‍යානයේ පිවිසුම නවීකරණය කිරීමට සැලසුම් කර තිබෙන අතර එහි රෝස උයනට නව රෝස ප්‍රභේද රැසක් එක්කර තිබේ. නුවරඑළියේ සිට කිලෝමීටර් 10 ක් පමණ බදුල්ල දෙසට වන්නට පිහිටා ඇති මෙහි ඇති පැරැණිම සින්කෝනා ගස, මීවන උයන, රෝස උයන සුවිශේෂී ස්ථාන ලෙස පෙන්වා දිය හැකි ය.ට අමතරව එහි ඇති රෝස උයන් තුනේ රෝස ප්‍රභේද, 200 කට අධික ගණනක් තිබේ. අගෝස්තු මාසයේ ඒ රෝස උයන ඉතාම මනරම්ව තැබීමට උද්‍යානයේ සේවකයෝ කටයුතු යොදමින් සිටිති.විරල දුර්ලභ විවිධ ශාක ප්‍රභේද මෙහි ඇති අතර පැරැණි තේ වගාව හා ශාක උයන ද වීදුරු ගෘහය ද උද්‍යානයේ සිත්ගන්නා සුලු බව හා වටිනාකම තවත් වැඩි කරයි.කොළඹට ආසන්නයේ දැනට තිබෙන ජාතික උද්භිද උද්‍යානය වන ගම්පහ හෙණරත්ගොඩ උද්භිද උද්‍යානය සංවර්ධනයට ආර්ථික සංවර්ධන අමාත්‍යාංශය ආධාර ඇතිව වැඩපිළිවෙළ රැසක් ක්‍රියාවට නංවා තිබේ. ඒ අනුව ඉදිරියේ දී ගම්පහ නගරයේ සිට කෙළින් ම උද්‍යානයට නව පිවිසුම් මාර්ගයක් ඉදිවේ.නව ජලාශයක් හා බෝට්ටු සේවාවක් ඇති කර නව වැසිකිළි සංකීර්ණයක් හා ජාඇළ - ගම්පහ මාර්ගයෙන් නව පිවිසුමක් උද්‍යානයට ලබාදී තිබේ. ඉදිරියේදී මහජනතාව වෙනුවෙන් නව ඕකිඩ් ගෘහයක් හා පටක රෝපණ මධ්‍යස්ථානයක් සකස් කෙරෙන බව උද්‍යාන අධිකාරීහු පවසතිමෙවන් අයුරින් මහින්ද චින්තනය යටතේ අපේ උද්භිද උද්‍යාන සංවර්ධනයක් හා සංරක්ෂණය කර ඇති නිසා ම ඒවා නැරඹීමට ඒවා පිළිබඳ පර්යේෂණ කිරීමට පැමිණෙන ජනතාව ද වැඩි වී තිබේ.අලුත් ම සංඛ්‍යා ලේඛන අනුව පසුගිය මාස 18 ඇතුළත මෙරට උද්භිද උද්‍යාන නැරඹූ අය පමණක් රුපියල් දස ලක්ෂ 660 ක ආදායමක් ලබා තිබේ. මීට අමතරව පැළ විකිණීම පුහුණු පාඨමාලා ආදිය මගින් ද ඒවාට තවත් ආදායම් ලැබේ. ඒ යටතේ පුද්ගලයන් 52000 කට මල්වගා පුහුණුව හා අලෙවි උපදෙස් ලබාදී ඇත.මේ අනුව මහින්ද චින්තනය යටතේ මේ උද්භිද උද්‍යාන සංවර්ධනය හා සංරක්ෂණය කිරීම මගින් රටේත් මුළු ලෝකයේත් ශාක හා පරිසර පද්ධති සංරක්ෂණයට, නිපුණතා සංවර්ධනයට මෙන් ම රටේ ආර්ථික ප්‍රවර්ධනයට ද ප්‍රබල හේතුවක් වේ.විස්තර හා සේයාරූ - නිහාල් පී. අබේසිංහ කර්තෘට ලියන්න | මුද්‍රණය සඳහා</content>
  </post></root>