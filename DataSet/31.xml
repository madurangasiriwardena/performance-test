<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n1012211</link>
    <topic>කොටින්ගෙන් සුපිරි වාහන අරන්අංක වෙනස් කර අඩු මිලට විකුණලා</topic>
    <author>ඉන්දික පොල්කොටුව</author>
    <content>ඉතා වටිනා වාහන එල්. ටී. ටී. ඊ. සංවිධානයෙන් අඩු මිලට ලබාගෙන පසුව ඒවායේ චැසි අංක, ඇන්ජින් අංක වෙනස් කැර අලෙවි කළ සංවිධානාත්මක ජාවාරමක් හෙළි වෙයි. මීට සම්බන්ධ සැකකරුවන් නවදෙනකු වෑන් රථ දොළහක් ඇතුළු වාහන 17ක් සමඟ නුවරඑළිය විශේෂ කාර්යාංශය මඟින් අත්අඩංගුවට ගෙන තිබේ.අනතුරට ලක්ව යළි ධාවනයට නුසුදුසු තත්ත්වයේ පවතින බොහෝ වාහනවල ඇන්ජින් අංක, චැසි අංක එල්. ටී. ටී. ඊයෙන් ලබාගත් මේ වාහන සඳහා යොදා අදාළ වාහන අඩු මිලට අලෙවි කැර ඇතැයි පොලිස් පරීක්ෂණවලින් අනාවරණය වේ.නුවරඑළිය විශේෂ කාර්යංශයට ලද තොරතුරක් මත එහි ස්ථානාධිපති පොලිස් පරීක්‍ෂක සුදත් ෆොන්සේකා මහතා ඇතුළු නිලධාරීහු පිරිසක් වාලච්චේන වෝටමාවඩි, කැකිරාව, මිහින්තලේ, මඩකළපුව, එරාවුර් හා කදුරුවෙල ප්‍රදේශවලදී මෙම වාහන සමඟ සැකකරුවන් අත්අඩංගුවට ගනු ලැබූහ.ඩොල්ෆින් වර්ගයේ වෑන් රථ 11ක්, ටවුන්–ඒස් වර්ගයේ වෑන් රථයක්, යතුරු පැදි 04ක් හා ත්‍රිරෝද රථයක් මෙහිදී සොයාගෙන ඇත. මෙම වාහන එල්. ටී. ටී. ඊ. ය විසින් විවිධ ප්‍රදේශයන්හිදී පැහැරගත් වාහන බවට පොලිසිය සැකකරන අතර ඒ පිළිබඳ සොයා විශේෂ පරීක්‍ෂණයක් ආරම්භ කැර තිබේ.අදාළ වාහන ලක්ෂ 5, 5 1/2, 07 ආදී අඩු මිල ගණන්වලට අලෙවි කැර ඇතැයි අනාවරණය වේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නුවරඑළිය නියෝජ්‍ය පොලිස්පති ලකී පීරිස්, ජ්‍යෙෂ්ඨ පොලිස් අධිකාරී ගාමිණී මතුරට, සහකාර පොලිස් අධිකාරී සී. රාජපක්ෂ මහත්වරුන්ගේ උපදෙස් මත නුවරඑළිය විශේෂ කාර්යාංශයේ ස්ථානාධිපති පොලිස් පරීක්‍ෂක සුදත් ෆොන්සේකා, උප පොලිස් පරීක්‍ෂක වජිර යන මහත්වරු ඇතුළු නිලධාරීහු පිරිසක් මෙහි පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n1012212</link>
    <topic>ඉන්දු-ලංකා මගී යාත්‍රා සේවයඉදිරි දෙමස ඇතුළත</topic>
    <author>මහින්ද අලුත්ගෙදර</author>
    <content>ශ්‍රී ලංකාව හා ඉන්දියාව අතර මගී යාත්‍රා සේවය ඉදිරි මාස දෙක ඇතුළත ආරම්භ කිරීමට පියවර ගන්නා බව ඉන්දීය රජය පවසයි.මේ මගී යාත්‍රා සේවයේ ආරම්භක පියවර වශයෙන් කොළඹ සිට ඉන්දියාවේ ටියුටිකොරින් වරාය දක්වා ආරම්භ කරන අතර ඉන් අනතුරුව තලෙයිමන්නාරම සිට රාමේෂ්වරම් දක්වා යාත්‍රා සේවය ක්‍රියාත්මක කරයි.මේ මඟී යාත්‍රා සේවය ආරම්භ කිරීමට අදාළ අවබෝධතා ගිවිසුමක් සඳහා අත්සන් කිරීමට නියමිතව ඇති අතර ඒ සඳහා දෙරටේ අමාත්‍ය මණ්ඩල අනුමැතිය ද හිමිව තිබේ. ශ්‍රී ලංකාවේ අමාත්‍ය මණ්ඩල අනුමැතිය සඳහා අදාළ යෝජනාව ඉදිරිපත් කර ඇත්තේ ජනාධිපති මහින්ද රාජපක්ෂ මහතා විසිනි.මෙම මගී යාත්‍රා සේවය ආරම්භ කිරීමට ප්‍රථම ඉන්දීය රුපියල් කෝටි 3686 ක වියදමින් ටියුටිකොරින් හා චෙන්නායි වරායන් සංවර්ධනය කිරීමට නියමිත අතර මේ සම්බන්ධයෙන් සාකච්ඡා කිරීම සඳහා ඉන්දියාවේ ආගමන විගමන නිලධාරීන්, රේගු නිලධාරීන්, වෙරළාරක්ෂක නිලධාරීන්, නාවික හමුදාව, පොලිසිය හා බුද්ධි අංශ අතර විශේෂ හමුවක් පසුගියදා පැවැති බව වාර්තා වෙයි.මේ මගී යාත්‍රා සේවය ආරම්භ කිරීමත් සම¼ඟ ශ්‍රී ලංකාවේ මෙන් ම ඉන්දියාවේ ව්‍යාපාරිකයන්, සංචාරකයන්, වන්දනාකරුවන්, අධ්‍යාපන කටයුතුවල නියැළි පුද්ගලයන් ඇතුළු සියලු දෙනාටම විශාල පහසුවක් වන බව ශ්‍රී ලංකා රජය සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n1012213</link>
    <topic>ප්‍රධාන සැකකරුගේ නිවසෙන් අවි ආයුධ තොගයක් සොයා ගනී</topic>
    <author>ගලහිටියාව සමූහ එච්. කේ. එස්. වික්‍රමනායක</author>
    <content>රුපියල් කෝටි 7 එච්. එස්. බී. සී. බැංකු මංකොල්ලයේ ප්‍රධාන සැකකරු ඊයේ (20) ගණේමුල්ල සුමේද මාවතේ නිවෙසකට රැගෙන ආ විශේෂ පොලිස් කණ්ඩායමක් විසින් එම නිවෙස හා අවට ප්‍ර‍්‍රදේශය සෝදිසි කිරීමේ දී ගෙවත්තේ වළලා තිබූ අවි ආයුධ කීපයක් සොයා ගෙන තිබේ.මේ කොල්ලය සම්බන්ධයෙන් පොලීසියට මේ වන විට සැකකරුවන් සිවුදෙනකුට වැඩි පිරිසක් අත්අඩංගුවට ගෙන ඇති අතර තවත් සැකකරුවන් කීපදෙනකු අත්අඩංගුවට ගැනීමට නියමිතය. පසුගිය සැප්තැම්බර් 24 වැනිදා වනවාසල දී මේ මංකොල්ලය සිදුකළ අතර දැනට මේ සම්බන්ධයෙන් අත්අඩංගුවට ගෙන ඇති සැකකරුවන් අතර පොලිස් කොස්තාපල්වරයකු හා හමුදාවෙන් පළා ආ සෙබළුන් පිරිසක් ද සිටිතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n1012214</link>
    <topic>පොල්ගස් කැපීම නවත්වන්නඅති විශේෂ ගැසට් නිවේදනයක්</topic>
    <author>උපාලි කරුණාරත්න</author>
    <content>පොල්ගස් කැපීම නැවැත්වීම සඳහා නව නීති ඇතුළත් අති විශේෂ ගැසට් නිවේදනයක් ළඟදී නිකුත් කෙරේ. මේ ගැසට් පත්‍රය මේ වනවිටත් මුද්‍රණයට යවා ඇති බව පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා ඊයේ (20) නාරාහේන්පිට ප්‍රවෘත්ති දෙපාර්තමේන්තු ශ්‍රවණාගාරයේ පැවැති මාධ්‍ය හමුවකදී පැවැසීය.1971 අංක 46 දරන පොල් සංවර්ධන පනත අනුව පොල්ගස්කැපීම නැවැත්වීමට පියවර ගන්නා බවද ප්‍රකාශ කළ ඇමැතිවරයා ඒ අනුව පොල් වගා කිරීමේ මණ්ඩලයේ ප්‍රාදේශීය කළමනාකරුවකුගේ අවසරයක් නොමැතිව ඉදිරියේදී පොල් ගස් කැපීම තහනම් බවද ප්‍රකාශ කළේය. ලබන වර්ෂයේ පොල් පැළ ලක්ෂ හතළිහක් වගා කිරීමේ වැඩ සටහන ආරම්භ කෙරේ.අධික මිල ගණන්වලට තිබූ පොල්මිල මේ වනවිට අඩුවෙමින් තිබේ. 2008 - 2009 සහ මේ වර්ෂයේ (2010) තිබූ අයහපත් කාලගුණික තත්ත්වයන් පොල් ඵලදාව අඩුවීමට බලපෑ බව ප්‍රකාශ කළ ඇමැතිවරයා සහනදායී මිලට ජනතාවට පොල් ලබාදීමේ වැඩපිළිවෙළ ඉදිරියටත් ක්‍රියාත්මක කරණ බවද ප්‍රකාශ කළේය.මේවනවිට සුපිරි වෙළෙඳ සැල්වලද පොල්මිල අඩුවී ඇති බවත් සහන මිලට පොල් ලබා දීමට පොල් වගා කරුවන්ගේ සංවිධානය ප්‍රතිඥා දී තිබෙන බවත් පැවැසූ ඇමැතිවරයා ඉදිරි දිනවලදී වෙළෙඳපොළට නිකුත් කරන බවද කීය.පොල් වගා කිරීමේ වැඩසටහන යටතේ සමෘද්ධි ලාභී පවුලකට පොල් පැළ පහක්, රණවිරු පවුලකට පොල්පැළ පහක්, හය වසරෙන් ඉහළ පාසල් ශිෂ්‍යයෙකුට පොල්පැළ 4 - 5 ක් සිටුවීමට ලබා දෙන බව කී ඇමැතිවරයා පොල්පැළ හොඳීන් රැක ගත් පාසල් ශිෂ්‍යායාට උසස් පෙළ ඉගෙනීම සඳහා ශිෂ්‍යත්වයක්ද ලබා දීමටද බලාපොරොත්තු වන බවද කීය.ආනයනය කරන පෙල් ගබඩා කිරීම සඳහා මේ වන විට ගබඩා සූදානම් කර \;බ්. ඒ වගේම පොල් තෙල් ආනයනය සම්බන්ධයෙන් අතීත තොරතුරු එක් රැස් කරමින් තීරණ ගනිමින් සිටි ජනාධිපතිතුමා පොල්වගාව සංවර්ධනය කිරීම සඳහා සහන මිලට පොහොර ලබාදීමේ වැඩපිළිවෙළක් සකස් කරන බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n1012215</link>
    <topic>දකුණු කොරියාවේ සිටින ශ්‍රී ලාංකිකයන් ආරක්ෂිතයි</topic>
    <author>මහින්ද අලුත්ගෙදර</author>
    <content>දකුණු කොරියාවේ සිටින සියලු ශ්‍රී ලාංකිකයන්ගේ ආරක්ෂාව තහවුරු කිරීමට අවශ්‍ය සෑම පියවරක් ම ගෙන ඇතැයි එරට ශ්‍රී ලංකා තානාපති කාර්යාලය පවසයි.උතුරු කොරියාව හා දකුණු කොරියාව අතර යළිත් වරක් හටගෙන තිබෙන අර්බුදකාරී තත්ත්වය හේතුවෙන් මේ පියවර කඩිනමින් ගත් බව දකුණු කොරියාවේ ශ්‍රී ලංකා තානාපති ලක්ෂිත හෙට්ටිආරච්චි මහතා පවසයි.උතුරු කොරියාවේ අනතුරු ඇඟවීම් නොතකා දකුණු කොරියාව යොගේෂියොංග් දිවයිනේ යුද අභ්‍යාසයක නිරතව ඇති අතර උතුරු කොරියාව ප්‍රකාශ කර ඇත්තේ එවැනි යුද අභ්‍යාසයක් ආරම්භ කරන්නේ නම්  දකුණු කොරියාවට යළි ප්‍රහාර එල්ල කරන බවයි.කෙසේ වෙතත් මේ දක්වා උතුරු කොරියාවෙන් දකුණු කොරියාවට කිසිඳු ප්‍රහාරයක් එල්ල වී නොමැති බවත් එම යුද අභ්‍යාසය සිදුකළ ප්‍රදේශයේ හෝ ඒ අවට ශ්‍රී ලාංකිකයන් නොමැති බවත් ශශ්‍රී‍්‍ර ලංකා තානාපතිවරයා ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n1012216</link>
    <topic>හොර වීසා-පාස්පෝට් හදනමහා පරිමාණ ජාවාරමක්</topic>
    <author>වෙල්ලස්සේ බණ්ඩාර</author>
    <content>ඉතාලියට යෑමට ව්‍යාජ ගමන් බලපත් හා ව්‍යාජ වීසා සකස්කිරීමේ තවත් කූඨ ව්‍යාපාරයක් හෙළිදරව් කර ගැනීමට අපරාධ පරීක්ෂණ දෙපාර්තමේන්තුව සමත් වී තිබේ .ව්‍යාජ වීසා හා ගමන් බලපත් සකස් කිරීමේ චෝදනාව යටතේ පෙරේදා (19) දෙදෙනකු අත්අඩංගුවට ගත් බවත්, ඔවුන් දෙදෙනාම ලබන 30වැනිදින දක්වා රක්ෂිත බන්ධනාගාරගත කෙරුණු බවත් අපරාධ පරීක්ෂණ දෙපාර්තමේන්තුවේ අධ්‍යක්ෂ ජ්‍යෙෂ්ඨ පොලිස් අධිකාරී විජය අමරසිංහ මහතා පැවැසීය.මෙසේ ව්‍යාජ ගමන් බලපත්වලින් හා ව්‍යාජ වීසාවලින් ඉතාලියට යෑමට ආගමන විගමන දෙපාර්තමේන්තුවේ නිලධාරීහු පිරිසක්ද සම්බන්ධ වී ඇත් දැයි දැනගැනීමට වැඩිදුර පරීක්ෂණ සිදුකෙරෙන බවද අධ්‍යක්ෂවරයා සඳහන් කළේය.ගල්කිස්ස ප්‍රදේශයේ කුලීනිවෙසක පදිංචිව සිටි යාපනේ පදිංචි කරුවකු වන පංජාතමේ වසන්තම් නමැති අය ව්‍යාජ වීසා හා ගමන් බලපත් සකස්කිරීමේ චෝදනාව යටතේ ද, යාපනේ පදිංචි කරුවකු වන සුගුණරාසා රමේෂ් නමැති අය ව්‍යාජ වීසා මඟින් ඉතාලි යෑමට තැත්කිරීමේ චෝදනාව යටතේ ද අත්අඩංගුවට ගෙන ඇත.වසන්තම් නැමැති අය සතුව තිබී ගමන් බලපත් 7ක ඡායාපිටපත් ද බැංකුවලට මුදල් තැන්පත් කළ රිසිට්පත් විශාල ප්‍රමාණයක්ද අත්අඩංගුවට ගැනීමට හැකිවී තිබේ.මෙයට අමතරව වෙනත් නම්වලින් විදේශ ගමන් බලපත් හා වීසා ලබාගෙන ඉතාලියේ මිලානෝ නගරයට ගොස් සිටි කාන්තාවක් සහ තවත් අයකුද පෙරේදා (19) අලුයම අපරාධ පරීක්ෂණ දෙපාර්තමේන්තුව භාරයට ගෙන වැඩිදුර පරීක්ෂණ සිදු කෙරේ.මේ දෙදෙනාට ව්‍යාජ වීසා හා ව්‍යාජ ගමන් බලපත් සකස් කරදුන් අයකු සම්බන්ධයෙන් ද අපරාධ පරීක්ෂණ දෙපාර්තමේන්තුව විශේෂ පරීක්ෂණයක් සිදුකරන බව එහි අධ්‍යක්ෂවරයා ‘දිනමිණ’ට පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n10122115</link>
    <topic>කෙඩෙට් නිලධාරී විසිර යාම උලෙළජනපති ප්‍රධානත්වයෙන්</topic>
    <author>භක්ති ධර්මපි‍්‍රය මෙන්ඩිස්, ධනුෂ්ක ගොඩකුඹුර දියතලාවේ සිට...</author>
    <content>දියතලාව යුද හමුදා පුහුණු පාසලේ පුහුණුව ලැබූ කෙඩෙට් නිලධාරීන් සහ නිලධාරිනියන් 253 දෙනකු විසිරයාමේ උත්සවය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අද (21 දා) උදෑසන පැවැත්වේ.දියතලාව යුද හමුදා පුහුණු පාසලේ පුහුණු පාඨමාලා නවයක් යටතේ පුහුණුව ලැබූ මේ කෙඩෙට් නිලධාරීන් අධිකාරීවරුන් බවට පත්කිරීම ද ජනාධිපතිවරයාගේ ප්‍රධානත්වයෙන් සිදුකෙරේ.ත්‍රිවිධ හමුදාපතිවරුන් සහ ආරක්ෂක අංශයේ උසස් නිලධාරීන් රැසක් ද සහභාගි වන මෙම උළෙලට විසිර යන කෙඩෙට් නිලධාරීන්ගේ මවුපියවරු හා ඥාතීහු ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n10122116</link>
    <topic>වසරේ අවසන්චන්ද්‍රග්‍රහණය අදශ්‍රී ලංකාවට දිස්වන්නේ නෑ</topic>
    <author>උපාලි කරුණාරත්න</author>
    <content>මෙම වසරේ (2010) අවසන් චන්ද්‍රග්‍රහණය අද (21) සිදුවූවත් එය ශ්‍රී ලංකාවාසීන්ට දිස් නොවේ. එය පූර්ණ චන්ද්‍රග්‍රහණයක් වන අතර ග්‍රහණය ආරම්භය ශ්‍රී ලංකාවේ වේලාවෙන් පෙරවරු 10.59 ට සිදුවන අතර ග්‍රහණ මධ්‍යය පස්වරු 1.47 ටද ග්‍රහණ අවසානය පස්වරු 4.35 ටද සිදුවේ.අමෙරිකාව, අයිස්ලන්තය, බටහිර යුරෝපය, චීනය, ජපානය වැනි රටවලටද දිස්වන මෙම චන්ද්‍රග්‍රහණය ශ්‍රී ලංකා වේලාවෙන් දහවල් කාලයේදී සිදුවන නිසා අපට දිස්නොවන බව ආචාර්ය චන්දන ජයරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n1012217</link>
    <topic>කොටි සමඟ හවුල් වීඉන්දියාව හෙල්ලූපාතාල කෙරුමා අල්ලයි</topic>
    <author>මහින්ද අලුත්ගෙදර</author>
    <content>ඉන්දියාවේ ඩාවුඩ් ඉබ්‍රහිම් පාතාල කල්ලියේ ප්‍රබල සාමාජිකයකුගෙන් මුම්බායි ත්‍රස්ත විමර්ශන අංශය ප්‍රශ්න කරගෙන යයි. එල්. ටී. ටී. ඊ. සංවිධානය සමඟ සබඳතා පවත්වමින් ඉන්දියාවේ ත්‍රස්ත කටයුතු මෙහෙයවීම හා අවි ආයුධ සැපයීම ආදිය මේ සැකකරුට එරෙහිව එල්ල වූ ප්‍රධානම චෝදනාව වන අතර මිෂ්රා මොහිදීන් බෙග් නම් එම සැකකරු හඳුනාගෙන ඇතැයි තානාපති ආරංචි මාර්ග පවසයි.ශ්‍රී ලංකාව, තායිලන්තය, නේපාලය හා පාකිස්තානය ආදී රටවලට අවි ආයුධ සැපයූ බවට මේ පාතාල කල්ලියේ සාමාජිකයාට චෝදනා එල්ල වී තිබෙන අතර අධිකරණ නියෝග මත තවදුරටත් රඳවා ගනිමින් ඔහුගෙන් ප්‍රශ්න කරගෙන යන බව වාර්තා වෙයි.ඉන්දියාවේ සිදු වූ ත්‍රස්ත ක්‍රියා සම්බන්ධයෙන් හා එක් එක් රටවල ත්‍රස්ත සංවිධාන අවි ආයුධ සැපයීම පිළිබඳව ඔහුගෙන් තවදුරටත් ප්‍රශ්න කරගෙන යන බව ඉන්දීය පොලිසියේ අතිරේක අධ්‍යක්ෂ ජනරාල් රාකේෂ් මරියා පවසා ඇත.මිෂ්රා මොහිදීන් බෙග් නමැති සැකකරු මීට ප්‍රථම පසුගිය 2009 වසරේ මැයි මස 8 වැනිදා කොළඹ දී අත්අඩංගුවට පත්ව තිබෙන අතර පසුව ඉන්දියාවට පිටුවහල් කිරීමට ශ්‍රී ලංකා ආරක්ෂක අංශ පියවර ගත්තේ ය. මේ පුද්ගලයා අත්අඩංගුවට ගන්නා ලද අවස්ථාවේදී පිස්තෝල තුනක් හා මැගසින් 18ක් ද පොලිසිය විසින් සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n1012218</link>
    <topic>බාල බෙහෙත් ගෙනා සමාගම්වලින්රු. මිලියන 160ක් අය කරගනී</topic>
    <author>සුභාෂිනී සේනානායක සහ සන්ධ්‍යා කරුණාරත්න</author>
    <content>පසුගිය වසර හතරේදී තත්ත්වයෙන් බාල ඖෂධ වර්ග 138ක් සෞඛ්‍ය අමාත්‍යාංශයට සැපයූ ආයතනවලින් රුපියල් මිලියන 160.81ක මුදලක් අයකර ගැනීමට වෛද්‍ය සැපයීම් අංශය පියවර ගෙන තිබේ.මේ අනුව 2007 වසරේ තත්ත්වය අසමත් වූ අයිතම වර්ග 7ක් සඳහා රුපියල් ලක්ෂ 54ක්ද, 2008 වසරේ අයිතම 31 ක් සඳහා රුපියල් ලක්ෂ 63ක්ද, 2009 වසරේ අයිතම 48ක් සඳහා රුපියල් ලක්ෂ 91 ක්ද සහ 2010 වසරේ අයිතම 52ක් සඳහා රුපියල් දසලක්ෂ 89.8ක්ද අයකරගෙන ඇත. වෛද්‍ය සැපයීම් අංශය සෞඛ්‍ය අමාත්‍යාංශයට බාරදුන් වාර්තාවක මේ බව සඳහන් වේ.මෙරටට ගෙන්වීමේදී කැඩීබිදී ගිය ඖෂධ සහ තත්ත්වයෙන් බාල බවට වෛද්‍ය මණ්ඩලයක් මගින් සනාථ කරන ලද මෙම ඖෂධ වර්ග 138ක් සඳහා මෙම මුදල අයකරගෙන තිබේ.එම සමාගම් සමග තිබෙන එකඟතාවන්ට අනුව භාවිතයෙන් ඉවත්කරන ලද ඖෂධ සඳහා වැයකළ මුළු මුදල අයකරගත් බව පවසන සෞඛ්‍ය අමාත්‍යාංශය මෙරටට ගෙන්වන ඖෂධ විද්වත් මණ්ඩලයක් මගින් නිරන්තර පරීක්ෂාවට ලක්කරන බවත් කිසියම් ඖෂධයක් මහජන පාරිභෝජනයට නුසුදුසු බවට ඔවුන් තහවුරු කරන්නේ නම් එම ඖෂධ කණ්ඩායම භාවිතයෙන් ඉවත් කරන බවත් පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n1012219</link>
    <topic>විනෝද චාරිකාවේ ගියමීරිගම තරුණයාගේමරණය අභිරහසක්</topic>
    <author>සුභාෂිනී සේනානායක සහ චන්දන ජයවීර</author>
    <content>විනෝද චාරිකාවක් සඳහා සහභාගි වූ මීරිගම ප්‍රදේශයේ තරුණයකු බගවන්තලාවේ රොන්හිල්වතුයායේ නවාතැන් ගත් ස්ථානයේ ජනේලයකින් ඇඳ වැටී පෙරේදා (19) අලුයම 4.30ට පමණ අභිරහස් ලෙස මිය ගොස් තිබේ. ගම්පහ ප්‍රදේශයේ මිතුරන් 11 දෙනෙකු සමඟ විනෝද චාරිකාවක් සඳහා සහභාගි වූ මීරිගම පදිංචි 35 හැවිරිදි අනුර ප්‍රියංකර ජයතිලක නමැති තරුණයා කොළඹ වරාය වාප්පු අංශයේ සේවය කළ අයෙකි. 35 හැවිරිදි මීරිගම පදිංචිව සිටියේය.මෙම චාරිකාවට එක් වූ පිරිස බගවන්තලාව ප්‍රදේශයේ රොබිගිල් වතුයායේ ලොක් කැබින් නිවාඩු නිකේතනය තෝරාගෙන ඇති බවත් ඉතාම අනාරක්ෂිත ලී දඬුවලින් ආවරණය කළ ස්ථානයක නැවතී ඔවුන් මත්පැන් පානය කොට ඇති බවට මෙතෙක් ක්‍රියාකළ පරීක්ෂණ තහවුරු වී ඇති බවත් බගවන්තලාව පොලිස් ස්ථානාධිපති රෝහිත වනිගසේකර මහතා පවසයි.මත්පැන් පානය කළ පුද්ගලයා මිය යාමට පෙර රාත්‍රී 11.30ට පමණ මීරිගම නිවසට දුරකථනයෙන් කථාකොට තමා මරාදැමීමට සූදානම් වනබවත් පවසා ඇති බවට තොරතුරු ඇතැයි පවසන බගවන්තලාව පොලිස් ස්ථානාධිපතිවරයා අලුයම 4.30ට පමණ ලොබ්හිල් වතුයායට යාබද ඇල්ල අසල මේ පුද්ගලයා තුවාල ලබා මිය ගොස් සිට ඇතැයි පවසති.සිද්ධිය පිළිබඳ මහේස්ත්‍රාත් පරීක්ෂණය ඊයේ (20) පැවැත්විණි. මියගිය පුද්ගලයන්ගේ මිතුරන් 10 දෙනා රක්ෂිත බන්ධනාගාර ගත කිරීමට හැටන් වැඩබලන මහේස්ත්‍රාත් රාජේන්ද්‍රන් මහතා නියෝග කොට තිබේ.මරණ පරීක්ෂණය ඊයේ (20) හැටන් මහරෝහලේදී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n10122110</link>
    <topic>තමාගේ ජීවිතේට අනතුරක් වුණොත්වගකිවයුතු 4 දෙනකුගේ නම් පුතා කියා තිබුණා</topic>
    <author>කල්එළිය සමූහ – එම්. මදනායක සහ මීරිගම සමූහ - නිමල් විජයරත්න</author>
    <content>මගේ රත්තරන් පුතා දියේ ගිලි මිය ගියා යැයි කීම මම පිළිගන්නේ නැහැ. මගේ පුතාගේ මරණය අභිරහසක් මේ ගැන සොයා බලා සාධාරණයක් ඉටු කර දෙන්නැයි හැටන් බොගවන්තලාව රොබහිල් වත්තේ නිවාඩු නිකේතනයේ දී සිදුවූවා යැයි කියන හදිසි අනතුරකින් මිය ගිය තරුණයාගේ මව වන නාවාන පුවක්වත්තේ රංජනී සේනාධීර (58) මහත්මිය හැඩූ කඳුලින් පැවැසුවාය.සුපර් ෂයින් ෂිපින් කාගෝ සමාගමේ වාප්පු ලිපිකරුවකු ලෙස සේවය කළ අනු ප්‍රියංකර ජයතිලක (35) මහතා සිය රැකියාවේදී දැන හඳුනා ගත් බව කියන දහතුන් දෙනෙකුගෙන් යුත් මිතුරු පිරිසක් සමඟ පසුගිය සෙනසුරාදා (18) සති අන්ත විනෝද චාරිකාවක යෙදී සිටිය දී හදිසියේ මිය ගොස් තිබිණි.යුද හමුදාවේ විශ්‍රාමික එම්. ඒ. ජයතිලක (65) මහතා අනුරගේ පියාය. නදීකා එකම නැගණියයි. එකම සොයුරා චන්දන රෝෂාන්ය. ඔහු හොරයිසන් සංගීත කණ්ඩායමේ සාමාජිකයෙකි. මීරිගම ඩඩ්ලි. සේනානායක විදුහලින් මූලික අධ්‍යාපනය ලද අනුර අනතුරුව ගම්පහ බණ්ඩාරනායක විදුහලින් උසස් පෙළ දක්වා හැදැරීය. උසස් අධ්‍යාපනය හමාර කළ ඔහු රේගු කටයුතුවලට සම්බන්ධව රැකියාවේ යෙදුණේ ඉතා සතුටින් ය. ඔහු මේ රැකියාවට ගොස් අට වසරකි.ගත වූ කාලය හෙතෙම ගමට නැතිවම බැරි චරිතයක් වූ බව ගමේ පිරිස් අප හා කීහ.එමෙන් ම අනුර දනට පිනට දැක්වූයේ ද මහත් ආසාවකි. ඒ නිසාම ඔහු කාගේත් ආදරයට ගෞරවයට පාත්‍රව සිටියේ ය. හැම මාසයකම විනෝද චාරිකාවක යෙදීම ඔහු ගේ සිරිත විය.ඒ හැම ගමනක් ම යෙදුණේ පවුලේ, නෑදැයින් මෙන් ම ගමේ මිතුරන් සමඟය. ඔහු බාහිර පිරිසක් සම¼ඟ සංචාරයක යෙදුණු පළමු ගමන මෙය බව මිතුරෝ පැවැසුවේ කඳුළු වගුරවමිනි.අනුරගේ ආදරණීය මව මෙසේ ද කීවාය.මගේ පුතා ගේ මිය යාම මට මහත් අභිරහසක්. එයා කවදාවත් ම වතුරට පනින්නේ නැහැ. පුතාට පීනන්නත් බැහැ. දැන් එක එක කතා කියනවා. ඒ වුණාට පුතා එදා රෑ 12.00ට විතර කතා කරලා දුවට කියලා තිබුණා එයාව බැදලා තබලා කරදර කරනවා කියලා. මගේ ජීවිතෙත් විශ්වාස නැහැ. මට මොකුත් වුණොත් මේ අය වග කියන්න ඕනෑ කියා හතර දෙනකුගේ නම් කී බව දුව කිව්වා. එහෙම කියලා පැය හතරක් යද්දී පුතා දියේ ගිලී මිය ගියා කීම අදහන්න බැහැ.මේ සිද්ධිය පිළිබඳව කෙරෙන පරීක්ෂණ කෙරෙහි විශ්වාසය තබා ඉවසීමෙන් සිටින බවත් අසාධාරණයක් වීමට ඉඩ නොදෙන බවත් ගම්වාසීන් පැවසුවේ දැඩි ආවේගයෙන් යුතුවය. ඔවුන් මේ මරණය එක හෙළාම හදිසි අනතුරක් හෝ අහම්බයක් ලෙස පිළිගන්නට ද සූදානම් නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n10122111</link>
    <topic>ෆීජි රටේ අධිකරණ වැඩට ශ්‍රී ලංකා රජයේ සහාය</topic>
    <author/>
    <content>ෆීජි රාජ්‍යයේ අධිකරණ ක්ෂේත්‍රයේ වර්ධනයට සහාය ලබාදීම සඳහා ශ්‍රී ලංකා රජය පියවර ගෙන ඇත.ශ්‍රී ලංකාවේ නීති ක්ෂේත්‍රයේ පළපුරුදු නිලධාරින්ගේ සහාය මේ සඳහා ලබා ගැනීමේ වැඩපිළිවෙළක් ක්‍රියාත්මක කිරීමට දෙරටේ අවධානය යොමුව තිබේ.ශ්‍රී ලංකාවට පැමිණ සිටින ෆීජි අගවිනිසුරු ඇන්තනී හැරල්ඩ් ගඩාස් මහතා අරලියගහ මන්දිරයේ දී ඊයේ (20) ජනාධිපති මහින්ද රාජපක්ෂ මහතා හමුවී පැවැති සාකච්ඡාවේදී මේ තොරතුරු අනාවරණය විය.අගවිනිසුරුවරයා හා නීතිපතිවරයාගේ සෘජු මැදිහත්වීමෙන් පළපුරුදු දක්ෂ නිලධාරින් මේ සඳහා යෙදවීම වඩා සුදුසු බවත් දෙරටටම ප්‍රතිලාභ ලබාගත හැකි පරිදි ඒ වැඩපිළිවෙළ සකස් කළ යුතු බවත් ජනාධිපති රාජපක්ෂ මහතා මෙහිදී පැවැසීය.මෙහිදී අදහස් දැක්වූ ෆීජි රාජ්‍යයේ අගවිනිසුරුවරයා ප්‍රකාශ කළේ ශ්‍රී ලාංකික විනිසුරුවන් හා නීතිඥයන් පිරිසක් තම රටේ නීති ක්ෂේත්‍රයේ කටයුතු කරන බවත් අපරාධ අධිකරණයේ ඉහළම තනතුර හොබවන්නේ ශ්‍රී ලාංකික කාන්තාවක් බවත්ය.දෙරටේ සහයෝගිතාව තවදුරටත් පුළුල් කර ගැනීම කෙරෙහිද මේ සාකච්ඡාවේදී අවධානය යොමු කෙරිණි.විදේශ කටයුතු ඇමැති මහාචාර්ය ජී. එල්. පීරිස්, විදේශ කටයුතු අමාත්‍යාංශයේ ලේකම් රොමේෂ් ජයසිංහ, අධිකරණ අමාත්‍යාංශයේ ලේකම් සුහද ගම්ලත් මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n10122112</link>
    <topic>පාදුක්කේ ගෙවල් බින්දපහේ කල්ලිය දැලේ</topic>
    <author>බණ්ඩාරගම සමූහ – විමල් එස්. ජයසිංහ</author>
    <content>පාදුක්ක හා මොරගහහේන පොලිස් වසම්වල වෙළෙඳසල් හා නිවාසවලට ඇතුළුවී දේපළ සොරකමේ යෙදුණු පස් දෙනාගේ කල්ලියේ සිව් දෙනකු ත්‍රිරෝද රථයක් සමඟ අත්අඩංගුවට ගත් බව නුගේගොඩ පොලිස් හදිසි ඇමතුම් අංශය කියයි.අත්අඩංගුවට පත්වූවන් අතර හමුදාවෙන් පැනආ සෙබළෙක් හා එකම පවුලේ සහෝදරයන් දෙදෙනකු ද වන බව පොලිසිය කියයි.පාදුක්ක – මලගල - මොරගහහේන - කොස්හේන – මිල්ලෑව ආදී ප්‍රදේශවල වෙළෙඳසල් හතරකට හා නිවාස දෙකකට ඇතුළුවී ලක්‍ෂ ගණනාවක දේපළ සොරාගත් කණ්ඩායම මොවුන් බව පොලිසිය සඳහන් කරයි. සැකකරුවන් වෙළෙඳසල්වලින් සොරාගත් ආහාර වර්ග ඔවුන්ගේ ප්‍රයෝජනයට ගෙන ඇති බව පොලිස් පරීක්‍ෂණවලදී හෙළිවී ඇති අතර ඔවුන් පාදුක්ක හා මොරගහහේන ප්‍රදේශවල පදිංචි වයස අවුරුදු 36ත් 43ත් අතර පසුවන්නන් බව පොලිසිය පවසයි.අත්අඩංගුවට ගත් සැකකරුවන් අවිස්සාවේල්ල අධිකරණයෙන් ලබාගත් රැඳවුම් නියෝග මත ප්‍රශ්න කරන බව පොලිසිය වැඩිදුරටත් සඳහන් කළේය.නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහතාගේ අධීක්‍ෂණය යටතේ නුගේගොඩ පොලිස් හදිසි ඇමතුම් අංශයේ ස්ථානාධිපති පොලිස් පරීක්‍ෂක භාතිය ජයසිංහ මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n10122113</link>
    <topic>ජාතික වනෝද්‍යාන 5ක් ජාත්‍යන්තර තලයට</topic>
    <author>නුවන් කොඩිකාර සහ පොළොන්නරුව දිසා සමූහ - එම්.පී. සරත් ගිරිතලේ සිට...</author>
    <content>යාල, විල්පත්තුව, හෝර්ටන් තැන්න ඇතුළු ජාතික වනෝද්‍යාන පහක් ජාත්‍යන්තර වනෝද්‍යාන මට්ටමට කඩිනමින් පත් කරන බව ගොවිජන සේවා හා වනජීවි ඇමැති එස්. එම්. චන්ද්‍රසේන මහතා පැවසීය.විදේශීය සංචාරකයන්ගේ ආකර්ෂණය දිනා ගැනීමත්, වැඩි විදේශ විනිමයක් ඉපයීමත් මෙහි මූලික අරමුණ බව හෙතෙම කීවේ ගිරිතලේ ස්ථාපිත ශ්‍රී ලංකාවේ පළමු වනජීවී කෞතුකාගාරය ඊයේ (16) විවෘත කරමින් ඇමැතිවරයා එසේ ප්‍රකාශ කළේ ය.ස්වභාවික පරිසරයට හෝ වන ජීවින්ට හානි කරන පිරිස් හට දැඩි දඬුවම් පමුණුවන බව පැවසූ ඇමැතිවරයා දැනට පවතින නීති රීති ලිහිල් වැඩි නම් එය සංශෝධනය කිරීමට පසුබට නොවන බවද සඳහන් කළේ ය.ශ්‍රී ලංකා භූමි ප්‍රමාණයෙන් සියයට 14ක් වනජීවි සංරක්ෂණ දෙපාර්තමේන්තුව සතු බවත් , ඉන් බිම් අඟලක් හෝ අඩු කිරීමට තමන් ඉඩ නොදෙන බවත් චන්ද්‍රසේන මහතා පැවසීය.සත්ත්ව ලෝකයේ දියුණුම සත්ත්වයා මිනිසා බව පෙන්වා දුන් හෙතෙම ඔවුන් අනෙක් සත්ත්වයින්ට ආදරය , කරුණාව , දැක්වුවහොත් ස්වභාවික පරිසරයත්, වනජීවීන් ආරක්ෂා කර ගැනීමත් පහසු කාර්යයක් බවද සඳහන් කළේ ය.වනජීවී සංරක්ෂණ දෙපාර්තමේන්තුව උපයන ආදායමට වඩා තුන් ගුණයක් වියදම් කරන බවත්, ලබන වසරේ දෙසැම්බර් මස අවසාන වීමට පෙර එම තත්ත්වය වෙනස් කර ආදායම් ලබන ආයතනයක් බවට පත් කිරීමට කටයුතු කරන බවත් ගොවිජන සේවා හා වනජීවී ඇමැතිවරයා සඳහන් කළේ ය.යම් විෂයක් බාර ගැනීමේදී එය නොදන්නා බව පවසා මඟ හැර යාම නොව එය අභියෝගයක් ලෙස ගෙන ජය ගැනීමට සෑම මනුෂ්‍යයකුටම හැකි විය යුතු බවද ඇමැතිවරයා ප්‍රකාශ කළේ ය.තමන්ට යම් විෂයක් පැවරූ විට ඒ පිළිබඳ න්‍යායික මෙන්ම ප්‍රායෝගික අධ්‍යයනයක් කර දැනුම ලබාගතහොත් කිසිදු චකිතයක් නොමැතිව වැඩට බැස කරට කර වැඩ කළ හැකි බව චන්ද්‍රසේන මහතා කීවේ ය.මේ රට පවතින අමාත්‍යාංශ හා දෙපාර්තමේන්තුවලට වඩා සිය දෙපාර්තමේන්තුව පිළිබඳ ජනමාධ්‍ය තියුණු ඇසක් යොමුකර සිටින බවත්, එය අවබෝධ කර ගෙන සිය රාජකාරි නිවැරැදිව කරන ලෙසත් ඇමැතිවරයා නිලධාරින්ගෙන් ඉල්ලා සිටියේ ය.අලි - මිනිස් ගැටුම ඇතුළු බොහෝ අර්බුදයන් තේරුම් ගත් වත්මන් නායකවරයා එය අවම කිරීමේ අරමුණින් වන ජීවීන් සඳහා වෙනම අමාත්‍යාංශයක් ඇති කළ බව චන්ද්‍රසේන මහතා කීවේ ය.ජනාධිපති මහින්ද රාජපක්ෂ මහතා තමන්ට බාර දුන් කාර්යය නොපිරිහෙලා ඉටු කරන බව හෙතෙම පැවසීය.ගොවිජන සේවා හා වනජීවී අමාත්‍යාංශයේ ලේකම් උදේනි වික්‍රමසිංහ, පළාත් සභා ඇමැති ඒ.එච්. නන්දසේන, වනජීවි සංරක්ෂණ දෙපාර්තමේන්තුවේ අධ්‍යක්ෂ ජනරාල් වෛද්‍ය, චන්ද්‍රවංශ පතිරාජ මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=n10122114</link>
    <topic>සුළි සුළඟට හසු වී මුහුදේ අතරමං වූඉන්දීය ධීවරයන්ට ලාංකික ධීවරයන්ගේ පිහිට</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>සුළි සුළඟකට හසු වීමෙන් මහ මුහුදේ දී අතරමං වූ ඉන්දීය ධීවර කාර්මිකයන් හතර දෙනෙකු බේරාගත් ශ්‍රී ලාංකික ධීවර පිරිසක් (17) නාවික හමුදාවට භාර දීමෙන් පසුව වැඩිදුර පරීක්ෂණ සඳහා ත්‍රිකුණාමලය වරාය පොලිසියට භාර දෙනු ලැබීය.වරාය පොලිසියේ දී මෙම ධිවර පිරිසට ආහාර පානවලින් සංග්‍රහ කළ පොලිස් නිලධාරීන් ඔවුන්ට අවශ්‍ය පහසුකම් සැලැසීය. ඉන්දියාවේ චෙන්නායි, ඉන්ද්‍රනගර්, කාසිමේඩු පදිංචිකරුවන් වන මෙම ධීවර පිරිස වන්නේ ගජේන්ද්‍රන් රමේෂ් (35), සෙල්වම් රාජේෂ් (26) පාණ්ඩියන් දාසප්පන් (26) රාජී ජෙයකුමාර් (34) මොවුන් ඉකුත් 04 දා චෙන්නායි වරායෙන් මුහුදු ගිය අතර දින කිහිපයකට පසුව තමන්ගේ යාත්‍රාව සුළි කුණාටුවකට අසු වී එන්ජීම ගැල වී විසි වී තිබේ.පසුව නැංගුරම ද දමා ඇතත් එය කැඩී දින ගණනාවක් පාවෙමින් තිබිය දී ඉකුත් 13 දා ත්‍රිකුණාමලය ධීවර වරායෙන් මුහුදු ගිය මීගමුවේ සයින් ධ්ධ් යාත්‍රාවට මෙම පිරිස හමු වී බේරා ගෙන ඇතැයි පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=r1012211</link>
    <topic>බොල්ගොඩ කනිටු විදුහලේසංවර්ධනයට සැලසුම් නෑ</topic>
    <author>කළුතර දිසා සමූහ දයාරත්න කුමාරසිංහ</author>
    <content>හැට හත් වසරක් සපුරා ඇති බොල්ගොඩ කනිෂ්ඨ විදුහල අසුවේ දශකය දක්වා අ. පො. ස. සාමාන්‍ය පෙළ දක්වා පන්ති පැවති දියුණු විදුහලක් බවට පත්ව තිබුණි. නමුත් අද පරිහානියට පත්ව ඇත.විදුහල ඉදිකිරීමට ඉඩම පරිත්‍යාග කර ඇත්තේ විල්මට් පෙරේරා මහතාණන්ගේ බිරිය වූ ලිලියන් පෙරේරා මහත්මියයි. විදුහල් ගොඩනැගිල්ල ඉදි කළේ විල්මට් ඒ පෙරේරා මහතායි. විදුහල ආරම්භයේදී සිසු දරුවන් අසුවක් විදුහලට ඇතුළත් වී ඇති අතර ආචාර්ය මණ්ඩලයේ දහ දෙනෙක් සේවය කර ඇති බවද පැරැණි ලේඛනවල සඳහන් වනවා.1990 වසරේදී පාසල් ප්‍රතිව්‍යුහගත කිරීමේ වැඩ සටහන යටතේ අ. පො. ස. සාමාන්‍ය පෙළ දක්වා පැවති පන්ති සංඛ්‍යාව හත්වැනි ශ්‍රේණිය දක්වා අඩු කළා. 1993 වසරේදී නැවත අට වැනි ශ්‍රේණිය දක්වා පන්ති පැවැත්වීමට අනුමත කළා.ශිෂ්‍ය සංඛ්‍යාව ක්‍රමයෙන් අඩුවීමෙන් පරිහානියට පත්ව තිබූ විදුහල යළිත් ප්‍රතිවි්‍යුහගත කර 2003 වසරේදී පස්වැනි ශ්‍රේණිය දක්වා පන්ති පැවැත්වෙන ප්‍රාථමික විදුහලක් බවට පත් කළා. 2003 වසරේදී මා විදුහල්පතිනිය ලෙස වැඩ බාර ගන්නා විට විදුහලේ සිටියේ සිසු දරුවන් එකොළොස් දෙනකු පමණයි.ප්‍රදේශවාසීන්ගේ සහාය ඇතිව සුළු කාලයක් තුළදී ශිෂ්‍ය සංඛ්‍යාව විසිපහ දක්වා වැඩි කරන්නට මට හැකි වුණා. ශිෂ්‍ය සංඛ්‍යාව වැඩි කර විදුහල දියුණු කිරීමට මහ බෙල්ලන ප්‍රාථමික විදුහල මෙම විදුහලට ඒකා බද්ධ කිරීමේ වැඩසටහනක් ක්‍රියාත්මක කර පන්ති පැවැත්වීමට නව ගොඩනැගිල්ලක්ද විදුහල් භූමියේ ඉදි කළා. නමුත් ඒකාබද්ධ කිරීමේ වැඩසටහන අතරමග නතර වුණා.බොල්ගොඩ කනිෂ්ඨ විදුහල් භූමියේ පැරණි ගොඩනැගිලි දෙකක් හා අලුතින් ඉදිකළ ගොඩනැගිල්ලක් ඇත. ක්‍රීඩා පිටිය ඇතුළුව විදුහල් භූමිය වල් බිහි වෙමින් පවතී.මෙම කනිටු විදුහල වැසෙන්නට නොදී රැක ගැනීමට නම් අතර මග නතර වී ඇති පාසල් ඒකාබද්ධ කිරීමේ වැඩසටහන යළිත් ක්‍රියාත්මක කිරීමට අධ්‍යාපන දෙපාර්තමේන්තුවේ වගකිවයුත්තන්ගේ අවධානය යොමු විය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=r1012212</link>
    <topic>227 වැනි ලක් සතොසසීදූවේදී විවෘත වෙයි</topic>
    <author>සීදූව සමූහ – නිශ්ශංක පියරත්න</author>
    <content>ඒ මහත්මිය එසේ පැවැසුයේ ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තියට සමගාමීව ලංකා සතොස ආයතනයේ 227වැනි සතොස වෙළෙඳ ආයතනය කටුනායක - සීදූව වෙළඳ සංකීර්ණයේ විවෘත කිරීමේ උත්සවයේදීය.වසාදැමූ සතොස නැවත ලංකා සතොස නාමය යටතේ අපේ රටේ ජනතාව වෙනුවෙන් සාධාරණ මිලට අත්‍යවශ්‍ය බඩු භාණ්ඩ ලබාදීමට කටයුතු කළේ මහින්ද රාජපක්‍ෂ ජනාධිපතිතුමාගේ සංකල්පය යටතේ ජෙයරාජ් ප්‍රනාන්දුපුල්ලේ එවකට සිටි වෙළෙඳ ඇමැතිවරයා බව මම මතක් කරනවා.අද කටාන ආසනයේ මේ විවෘත කළේ හයවැනි සතොස වෙළෙඳ ආයතනයයි. සුදර්ශිනී ප්‍රනාන්දුපුල්ලේ මහත්මිය වැඩිදුරටත් කීවාය.බස්නාහිර පළාත් සභා මන්ත්‍රී ලලිත් වනිගරත්න, කටුනායක සීදූව නගර සභාපති ඩිනල් පෙරේරා, ලංකා සතොස සභාපති නලින් ප්‍රනාන්දු යන මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=r1012213</link>
    <topic>රණවිරු පවුල්වලට දුන් ඉඩම්වල ඔප්පු ඉල්ලති</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>දොඹගොඩ ‘රණවිරුගම’ රණවිරු ගම්මානයේ වෙසෙන රණවිරු පවුල් 101 කට සිය ඉඩම් කට්ටි සඳහා ඔප්පු ලබාදී නැත. මෙම ගම්මානයේ ඉඩම් ලබාදී ඇත්තේ මිය ගිය රණවිරුවන්ගේ බිරියන්ට, දෙමාපියන්ට සහ ආබාධිත රණවිරුවන්ටය.එක් අයකුට ලබාදී ඇති භූමි ප්‍රමාණය පර්චස් 15 ක ප්‍රමාණයකි. ඉඩම් සඳහා ඔප්පු ලබාදීමට වැය වන වියදම වශයෙන් රු. 15000 ක පමණ මුදලක් ඉඩම් හිමියන්ගෙන් මිල්ලනිය ප්‍රා. ලේ. කාර්යාලය මගින් ලබගෙන ඇතත් ඔප්පු ලබාදීමට පියවර ගෙන නැතැයි පදිංචිකරුවෝ කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=r1012214</link>
    <topic>රඹුක්කන රෝහලේ අබලි ද්‍රව්‍යරෝගීන්ගේ ඇඳන් අසල ගොඩ ගහලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන දිසා රෝහලේ වාට්ටු අංක 1 හි ගබඩාකර ඇති අබලි ද්‍රව්‍ය හේතුවෙන් රෝගීන් මෙන්ම රෝගීන් බැලීමට එන පිරිස් ගැටලු රැසකට මුහුණ පා සිටිති.වාට්ටුවට ඇතුළත් වන දොරටුව අසල දිරාගිය ලී පොලු දමා ඇති ඇඳ ද ප්‍රයෝජනයට නොගන්නා අල් මාරි 3 ක්ද දැක ගැනීමට හැක. වාට්ටුවේ කොරිඩෝවේ ජල කරාමය අසල ප්‍රයෝජනයට නොගන්නා ඇදන් මෙට්ට ගොඩ ගසා තිබේ. ඒ ආසන්නයේ ඇඳක රෝගීහු සිටිති.මේ අබලි ද්‍රව්‍ය මාස ගණනාවක් තිස්සේ ගොඩ ගසා තිබෙන ඒවාය. මෙහි දූවිලි පිරී පවතී. නේවාසික රෝගීන්ගේ සෞඛ්‍ය තත්වය ඉහළ මට්ටමක තැබීමට රෝහලේ මේ වාට්ටුවේ හෙදි නිලධාරින් සේවකයන් කොතෙක් උත්සාහ කළත් මේ අබලි ද්‍රව්‍ය නිසා වාට්ටුවද ක්‍රමානුකූලව පවත්වාගෙන යෑමට නොහැකි තත්ත්වයක් උද්ගතව පවතී.රෝහලේ අංක 1 වාට්ටුවේ රෝගීන් 24 දෙනෙකුට නේවාසිකව ප්‍රතිකාර ගැනීමට ඇඳන් 24 කි. ඒ සඳහා සෑම ඇඳකටම මැසි මදුරුවන්ගෙන් ආරක්ෂාවීම සඳහා නෙට් (මදුරුදැල්) යොදා තිබේ. ඇතැම් දිනයන්හි එක් ඇඳක රෝගීන් දෙදෙනා බැගින් ප්‍රතිකාර ගැනීමට සිදුව තිබේ. මේ අබලි ද්‍රව්‍ය ඉවත් කිරීමෙන් තවත් ඇදන් කීපයක් යොදවාලීමට හැකියාව පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=r1012215</link>
    <topic>බදුරලිය රෝහලේදී මියගිය කල්හාරිගේ මරණය ගැන විවෘත තීන්දුවක්</topic>
    <author>මතුගම සංචාරක</author>
    <content>උණ වමනය රෝගී තත්ත්වයට ප්‍රතිකාර ලබා ගැනීමට බදුරලිය රෝහලට ඇතුළත් කර සිටියදී මියගිය පාසල් ශිෂ්‍යාවගේ හදිසි මරණය සම්බන්ධයෙන් පැවති පශ්චාත් මරණ පරීක්ෂණයේ දී විවෘත තීන්දුවක් ප්‍රකාශ කොට සිරුරේ කොටස් හා ලේ සාම්පල් රජයේ රස පරීක්ෂකවරයා වෙත යැවීමට පියවර ගෙන තිබේ.බදුරලිය ලත්පදුර පන්තිමුල්ලේ පදිංචිව සිටි දහනව හැවිරිදි කේ. ඩී. කල්හාරි පාසල් ශිෂ්‍යාව මෙසේ හදිසියේ මියගොස් ඇත.බදුරලිය ප්‍රදේශයේ හදිසි මරණ පරීක්ෂක එච්. සී. ගුණසේකර මහතා විසින් බදුරලිය රෝහලේදී මරණ පරීක්ෂණය පවත්වන ලදී.මියගිය ශිෂ්‍යාවට රෝහලේ දී උවටැන් කළ පොතුවිලගේ පද්මසීලි මහත්මිය මෙසේ සාක්කි දුන්නාය. මියගොස් ඇත්තේ මගේ ඥාති දුවක් ඇයගේ අම්මා අසනීප වෙලා නාගොඩ රෝහලේ ප්‍රතිකාර ලැබුවා මම ඇයට උපස්ථාන කරලා සනීප නිසා ගෙදර ආවා.එවිට මට කීවා දුව අසනීප වෙලා බදුරලිය රෝහලේ නතර කළා ටිකක් අමාරුයි එයා ළඟ නවතින්න කියලා මම රෝහලට ආවා ඇයට උපස්ථාන කළා.දුවගේ රෝගී තත්ත්වය උස්සන්න වුණා ඇඳේ දඟලන්න පටන් ගත්තා මම වාට්ටුවේ සිටිය මිසීලට කීවා දුවට අමාරුයි කියලා. දුවට අමාරු වෙන කොට රාත්‍රී 7.30 විතර ඇති රාත්‍රී 9 විතර වෛද්‍යවරියක් ඇවිත් ටිකක් එහායින් ඉඳගෙන ළමයාට නිව්මෝනියාව වගේ නාගොඩ යවන්න පහසුකම් නැහැ ඔයගොල්ලෝ කැමැත්තෙන් අත්සන් කරලා අරන් යන්න කීවා.රාත්‍රීයේ තවත් අමාරු වුණා කෙදිරිගාමින් දඟලන්න වුණා. මම දුරකථනයෙන් නිවෙසට දැනුම් දුන්නා වහාම එන්න කියලා.ළමයාගේ පියා හා සහෝදරයා ආවා ඇවිත් ළමයාට අමාරු නිසා නාගොඩ ගෙනියන්න ඕනෑ කීවා මිසී ඇවිත් අස්සන් කරලා අරන් යන්න කීවා ඒ ලියුම් හදන්න වෙලාවක් ගත වුණා පියා ඇඟට අත තියලා දුවට සීතල බව කීවා. එවිට වෛද්‍යවරියක් ඇවිත් පරීක්ෂා කරලා ඇය මියගොස් ඇති බව ච්වා.මේ ළමයාට කඩිනමින් ප්‍රතිකාර ලැබුණේ් නැහැ හරියට සැලකුවේ නැහැ. වහාම නාගොඩ රෝහලට ගෙන ගියා නම් ජීවිතය බේරාගන්න තිබුණා.මියගිය ශිෂ්‍යාවගේ පියා වන කේ. ඩී. ලයනල් යන අය මෙසේ පැවැසීය. රාත්‍රී අපට දුරකථන පණිවිඩයක් ලැබුණා දුවට අමාරුයි කියලා මමත් පුතාත් වහාම රෝහල වෙත ආවා. දුව අමාරුවෙන් දඟලමින් කෙඳිරිගාමින් සිටියා. ටික ෙවිලාවක් ගත වුණා මම දුව ළඟට ගිහිල්ලා බලන විට ඇඟ සීතල වෙලා තිබුණා ඒ වෙලාවේ වෛද්‍යවරියක් ඇවිත් ඇයව පරීක්ෂා කොට මියගොස් ඇති බව කීවා.මට මේ වෙලාවේ දැඩි වේදනාවක් ඇති වුණා නිසි ලෙස ප්‍රතිකාර ලැබිලා නැහැ කඩිනමින් නාගොඩ රෝහලට ගෙනියන්න ලැබුණේ නැහැ. මගේ දුවගේ ජීවිතය අකාලයේ විනාශ වුණා.නාගොඩ රෝහලේ අධිකරණ වෛද්‍ය නිලධාරි එල්. බී. එච්. ප්‍රනාන්දු මහතා පශ්චාත් මරණ පරීක්ෂණ පවත්වා විවෘත තීන්දුවක් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=r1012216</link>
    <topic>අලුත්නුවර දැඩිමුණ්ඩ දේවාලයේරන් පියස්ස සවි කිරීමේ වැඩ මේ දිනවල</topic>
    <author/>
    <content>මාවනැල්ල, අලුත්නුවර ඓතිහාසික ශ්‍රී දැඩිමුණ්ඩ මහා දේවාලයේ දේව මාලිගාව සඳහා රන් පියස්සක් සවි කිරීමේ කටයුතු මේ දිනවල සිදුකෙරේ. මේ සඳහා රන් ආලේපිත තඹ උළු සෙවිලි කෙරෙන අතර, එයට යාබද ගම්බාර දේවාලය සහ පත්තිරිප්පුව යන කොටස්වල වහළවල් සඳහා ද තඹ උළු සෙවිලි කිරීමට සූදානම් කර තිබේ.මේ සඳහා රුපියල් ලක්ෂ පනහකට අධික මුදලක් වැය වන බව ග්‍රාම සංවර්ධන කටයුතු භාර ජ්‍යෙෂ්ඨ ඇමැති අතාවුද සෙනෙවිරත්න මහතා විසින් ජනාධිපති මහින්ද රාජපක්ෂ මහතාගෙන් කරන ලද විශේෂ ඉල්ලීමකට අනුව මේ සඳහා අවශ්‍ය තඹ තහඩු සියල්ල මහා භාරකාර දෙපාර්තමේන්තුව මාර්ගයෙන් ලබා දුන් බවත් මහනුවර ශ්‍රී මහා විෂ්ණු දේවාලයේ සහ එයට අනුබද්ධ අලුත්නුවර ශ්‍රී දැඩිමුණ්ඩ දේවාලයේ බස්නායක නිලමේ මොහාන් පානබොක්කේ මහතා පැවසීය.මාවනැල්ල, ඒදඬුවාවේ පෞද්ගලික ආයතනයේ ජී. ඒ. එස්. කුලරත්න මහතා විසින් නිර්මාණය කරන ලද විශේෂ යන්ත්‍රයක් මගින් අවශ්‍ය තඹ උළු සාදාදීම නොමිලේ සිදුකර ඇති අතර රන් පියස්ස සවි කිරීම සඳහා සම්පූර්ණ වැඩ කුලිය පෞද්ගලික ආයතනයක් මඟින් ලබාදුන් බවත් පානබොක්කේ මහතා වැඩිදුරටත් පැවසීය.අලුත්නුවර දේවාලය ඉදිරිපිට ඇති ඓතිහාසික කීර්ති ශ්‍රී රජමහා විහාරයේ බෝධිය වටා රන් වැටක් ඉදිකිරීම, දේවාල මළුවේ ලෝහමය විදුලි ලාම්පු කණු සවි කිරීම සහ හිඟුලේ සිට අලුත්නුවර පුදබිම දක්වා ඇති ප්‍රධාන මාර්ගය කාපට් අතුරා පිළිසකර කිරීම ආදී සංවර්ධන කටයුතු රැසක් මේ වන විට සිදුවෙමින් පවතින අතර අලුත්නුවර දේවාලයේ ඉදිරි සංවර්ධන කටයුතු කරගෙන යෑම සඳහා පසුගියදා අරලියගහ මන්දිරයේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් මහා භාරකාර දෙපාර්තමේන්තුව යටතේ විශේෂ සංවර්ධන භාරයක්ද පිහිටුවා තිබේ.ලබන වසර මුලදී නිම කිරීමට අපේක්ෂිත මේ සංවර්ධන කටයුතු ඇමැති අතාවුද සෙනෙවිරත්න මහතාගේ ආරාධනය පරිදි ජනාධිපති මහින්ද රාජපක්ෂ මහතා විසින් විවෘත කිරීමට නියමිත බව අලුත්නුවර දේවාල සංවර්ධන භාරයේ ප්‍රධාන සම්බන්ධීකාරක චූලනී කිරිඇල්ල මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=s1012211</link>
    <topic>ජාතික ස්නුකර් සූරතාව සුසන්ත බොතේජු දිනයි</topic>
    <author>ප්‍රින්ස් ගුණසේකර</author>
    <content>ජාතික ස්නුකර් සූරතාව 14 වැනි වරට සුසන්ත බොතේජු දිනා ගත්තේය. ඔහු වෙතින් අවසන් තරගයේ දී පරාජයට පත්වූයේ රයන් සෝමරත්නය. 58 වැනි වරට පැවැති ජාතික ස්නුකර් සූරතාවලියේදී සුසන්ත බොතේජු වෙතින් රයන් සෝමරත්න පරාජයට පත්වූයේ තරග වට 7 – 1 ක් ලෙසය.රීඩ් මාවත බිලියඩ් හා ස්නුකර් සංගම් ක්‍රීඩාගාරයේදී පැවැති මේ තරගාවලියට මුල් පෙළේ ක්‍රීඩකයෝ 16 ක් සහභාගි වූහ.අවසන් පූර්ව වටයේදී සුසන්ත බොතේජු වෙතින් ෂහීර් ජෆාර් පරාජය වූ අතර රයන් සෝමරත්න වෙතින් භාරත සිරිවර්ධන පරාජයට පත්විය. තරගාවලියේ තෙවැනි ස්ථානය තේරීම සඳහා වූ තරගයේ දී ෂහීර් ජෆාර් වෙතින් භාරත සිරිවර්ධන පරාජයට පත්විය. ජාතික ස්නුකර් සූරතාව දිනාගත් සුසන්ත බොතේජු තරුණ ක්‍රිස්තියානි ක්‍රීඩා සමාජය නියෝජනය කළ අතර අනුසූරතාව දිනාගත් රයන් සෝමරත්න ඔටර්ස් ක්‍රීඩා සමාජය නියෝජනය කළේය.වසර 1996 සිට ජාතික ස්නුකර් සූරතාව දිනා ගැනීමට සමත්වූ සුසන්ත බොතේජු හිටපු ජාතික ස්නුකර් සුර හෙන්රි බොතේජු මහතාගේ පුතෙකි. සුසන්ත බොතේජු ආසියානු හා ලෝක සූරතා ස්නුකර් තරගවලට සහභාගි වී ජාත්‍යන්තර තත්ත්වයේ කුසලතා සහතික දිනා ඇත. අවසන් වරට ඉන්දියාවේදී පැවැති ලෝක සූරතා ස්නුකර් තරගාවලියටද ඔහු සහභාගි විය.එමෙන්ම අනුසූරතාව දිනාගත් රයන් සෝමරත්න ද එම තරගාවලියට සහභාගි වී අත්දැකීම් ලැබූ ක්‍රීඩකයෙකි.ජාතික ස්නුකර් සූරතාවලියේ ජයග්‍රහකයන්ට ඉදිරි සති කිහිපය තුල තිළිණ ප්‍රදානය කරන බව බිලියඩ් හා ස්නුකර් සංගමයේ නිලධාරියකු ‘දිනමිණ’ට පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=s1012212</link>
    <topic>මාස්-ජනශක්ති-සම්පත් බැංකුවවෙළඳ සේවා ක්‍රිකට් ජය ලබති</topic>
    <author>ෆවුස් මොහොමඩ්</author>
    <content>මුතු මුදලිගේ පුෂ්ප කුමාර, තිලකරත්න ඩිල්ෂාන් සහ චරිත බුද්ධිකගේ විශිෂ්ට තුන් ඉරියව් දස්කම් හේතුවෙන් වෙළෙඳ සේවා ක්‍රිකට් තරගාවලියේ ආරම්භක දිනයේ දී ජය ලබා ගැනීමට ජන ශක්ති , මාස් යුනිචෙලා සහ සම්පත් බැංකු කණ්ඩායම් සමත් විය.සෙලාන් බැංකු පිල සමඟ සරවනමුත්තු ක්‍රීඩා පිටියේදී තරග වැදුණු ජනශක්ති කණ්ඩායම කඩුලු 4කින් එම තරගයේ ජය අත්කර ගත් අතර මුතුමුදලිගේ පුෂ්පකුමාර ලකුණු 78ක් රැස් කරමින් සිය කණ්ඩායම ජයග්‍රහණය සඳහා මෙහෙය විය.ඔහුට අනගි සහයක් ලබා දුන් සචිත්‍ර සේනානායක ලකුණු 67 ක් රැස් කළේ ය.පළමුව පන්දුවට පහර දුන් සෙලාන් බැංකු පිල ඕවර 50 අවසානයේ කඩුලු 9කට ලකුණු 244 ක් වාර්තා කළේ ය. නායක චානක විජේසිංහ ලකුණු 66 ක් ද, හර්ෂ විතාන ලකුණු 50 ක් ද සිය කණ්ඩායමට එක් කළහ.මුතුමුදලිගේ පුෂ්ප කුමාර ලකුණු 39කට කඩුලු 3ක් ද සචිත්‍ර සේරසිංහ ලකුණු 44කට කඩුලු 2ක් ද දවා ගත්හ. ජෝන් කීල්ස් කණ්ඩායම සමඟ කෝල්ට්ස් පිටියේදී තරග වැදුණු මාස් යුනිචෙලා පිල පළමුව පන්දුවට පහර දී ඕවර 49.1 කට ලකුණු 277 ක් රැස් කළේ ය.මහේල උඩවත්ත ලකුණු 73ක් රැස් කළ අතර මලින්ත වර්ණපුර ලකුණු 52 ක් ලබා ගත්තේ ය. ශ්‍රී ලංකා පිලේ ප්‍රහාරාත්මක පිතිකරු තිලකරත්න ඩිල්ෂාන් වේගවත් ලකුණු 42ක් සිය කණ්ඩායමට එක් කිරීමට සමත් විය. පන්දු යැවීමේදී තිසර පෙරේරා ලකුණු 70 කට කඩුලු 4ක් බිඳ දැමුවේ ය.පිළිතුරු ඉනිම ක්‍රීඩා කළ ජෝන් කීල්ස් පිල ඕවර 43.1 කදී ලකුණු 224 කට දවාලමින් ලකුණු 53 ක ජයක් තම කණ්ඩායමට අත් කර දීමට ඩිල්ෂාන් ප්‍රමුඛ යුනිචෙලා පිලේ පන්දු යවන්නන් සමත් වූහ. ඩිල්ෂාන් ලකුණු 39 කට කඩුලු 4ක් දවාලීය. ජෝන් කීල්ස් පිලේ මයිකල් වැන්ඩොට් ලකුණු 75ක් ලබාගත් අතර තුන් ඉරියව් ක්‍රීඩක තිසර පෙරේරා ලකුණු 49ක් රැස් කිරීමට සමත් විය. මේ අතර හැටන් නැෂනල් බැංකු පිල සමඟ බී. ආර්.සී. පිටියේදී පැවැති තරගයෙන් ලකුණු 62 ක ජයක් වාර්තා කිරීමට සම්පත් බැංකු පිල සමත් විය.මුලින්ම පන්දුවට පහර දුන් සම්පත් බැංකුව ඕවර 40.5 කදී ලකුණු 179 ක් රැස් කළ අතර චරිත බුද්ධික නොදැවී ලකුණු 41ක් ද තිළිණ කණ්ඩම්බි ලකුණු 35ක් ද ලබා ගත්හ. පන්දු යැවීමේදී චින්තක ජයසිංහ සහ ඩන්කන් ආනොල්ඩා අතර කඩුලු 3 බැගින් බෙදී ගියේ ය.පිළිතුරු ඉනිම ක්‍රීඩා කළ හැටන් නැෂනල් බැංකු පිලට රැස් කරගත හැකිවූයේ ඕවර 28.2 කදී ලකුණු 117ක් පමණි. රංගන හේරත් ලකුණු 17 කට කඩුලු 4ක් දවාලු අතර චරිත බුද්ධික ලකුණු 26 කට කඩුලු 3ක් දවා ගත්තේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=s1012213</link>
    <topic>සා. පීතර් පිල අවසන් පූර්ව වටයට</topic>
    <author>ෆවුස් මොහොමඩ්</author>
    <content>විශිෂ්ට පිතිහරඹයක නිරත වූ සාන්ත පීතර විදුහල් “බී” කණ්ඩායමේ නවිෂ්ක ගුණවර්ධන සහ ඩිනාල් ජයකොඩි පිළිවෙළින් ලකුණු 62ක් සහ නොදැවී ලකුණු 64ක් රැස් කරමින් අන්තර් පාසල් 13න් පහළ දෙවැනි කොටසේ ක්‍රිකට් තරගමාලාවේ අර්ධ අවසන් පූර්ව වටයේ දී වැල්ලවායේ මල්වත්තාවල ජාතික පාසල් පිල ලකුණු 191කින් පරාජය කොට අවසන් පූර්ව වටයට සුදුසුකම් ලබා ගැනීමට සිය කණ්ඩායමට සුවිශේෂ දායකත්වයක් සැපයූහ.පළමුව පන්දුවට පහර දුන් පීතර විදුහල් “බී” පිල ඕවර 50 අවසානයේ ලකුණු 263ක් රැස් කිරීමට සමත් වූ අතර මල්වත්තාවල විදුහලට ලබා ගත හැකි වුයේ ඕවර 28.3 කදී ලකුණු 72ක් පමණි. දිනූජ පීරිස් ලකුණු 16කට කඩුලු 3ක් දවාලීය.මේ අතර ගාල්ල සාන්ත ඇලෝෂියස් විදුහල පරාජයට පත් කළ සඳලංකාව මැදි විදුහල ද අවසන් පූර්ව වටයට සුදුසුකම් ලබා ගත්තේ ය. ශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනු ලබන 13න් පහළ රන් කැකුළු කුසලාන ක්‍රිකට් තරගාවලියේ දෙවැනි කොටසේ අවසන් පූර්ව වටයේ දී සාන්ත පීතර “බී” පිල සඳලංකාව මැදි විදුහල සමඟ තරග කරනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=s1012214</link>
    <topic>තහනම් උත්තේජන පරීක්ෂණයකසාක්ෂිවලට රහසිගත කැමරා</topic>
    <author>නිව්යෝර්ක් (ඒ. එෆ්. පී)</author>
    <content>තහනම් උත්තේජන භාවිතා කිරීමේ චෝදනාවන්ට හසුවී සිටින අමෙරිකානු පා පැදි සූර ෆ්ලොයිඩ් ලැන්ඩිස් පා පැදි ක්ෂේත්‍රයේ සිදු වූ තහනම් උත්තේජන පරිහරණ පිළිබඳව අමෙරිකානු ෆෙඩරල් තහනම් උත්තේජන විරෝධී ඒජන්සියකට සාක්ෂි එක් රැස් කිරීම සඳහා රහසිගත කැමරා උපයෝගි කරගත් බව නිව්යෝක් ඩේලි නිව්ස් පුවත්පත වාර්තා කෙළේ ය.නිර්නාමික වාර්තාවක් උපුටා දක්වමින් එම පුවත්පත ප්‍රකාශ කෙළේ මේ වසරේ මුල් භාගයේ දී ලාන්ස් ඇම්ස්ට්‍රෝංගේ කණ්ඩායමේ සාමාජිකයන් අයත්වන රොක් රේසිං කණ්ඩායමේ හිමිකරු වන මයිකල් බෝල් සමඟ පැවැති සාකච්ඡා පටිගත කිරීම සඳහා ලැන්ඩිස් විසින් මේ උපකරණ භාවිතා කරනු ලැබූ බවය.ආම්ස්ට්‍රෝං සහ ඔහුගේ කණ්ඩායමේ සෙසු සගයන්ගේ තහනම් උත්තේජන භාවිතයට එරෙහිව දියත් වන මහ පරිමාණයේ පරීක්ෂණ කටයුතු සඳහා ලැන්ඩිස් විසින් මේ කරුණු එක් රැස් කරනු ලැබුවේ ය.2006 වසරේ ප්‍රංශ සවාරිය ජයගත් ලැන්ඩිස් තහනම් උත්තේජන භාවිතා කරනු ලැබූ බව තහවුරු වීමෙන් අනතුරුව එම කිරුළ ඔහුගෙන් යළි ලබා ගැනීමට පියවර ගෙන තිබිණි.කෙසේ වෙතත් තමාට එරෙහිව නැඟුණු චෝදනා ලැන්ඩිස් විසින් ප්‍රතික්ෂේප කරනු ලැබූ අතර ආම්ස්ට්‍රෝං ද සිය චෝදනා ප්‍රතික්ෂේප කරනු ලැබුවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=s1012215</link>
    <topic>නවසීලන්ත පුහුණුකරුජෝන් රයිට්</topic>
    <author>වෙලිංටෙන් (ඒ. එෆ්. පී)</author>
    <content>එළැඹෙන ලෝක කුසලාන ක්‍රිකට් තරගමාලාව ඉලක්ක කර ගනිමින් නවසීලන්ත පිලේ පුහුණුකරු ලෙස හිටපු ටෙස්ට් නායක ජෝන් රයිට් පත් කොට ඇත.හිටපු පුහුණුකරු මාක් ගෙ‍්‍රට්බැච් යටතේ එක දිගට එක්දින තරග 11ක් පරාජය වීමට සිදුවීමෙන් මානසික ඇඳ වැටී සිටින නවසීලන්ත පිල ගොඩ නැඟීමට රයිට් සමත් වනු ඇතැයි එරට ක්‍රිකට් බලධාරීහු විශ්වාස කරති. 56 හැවිරිදි ජෝන් රයිට් හිටපු ආරම්භක පිතිකරුවකු වන අතර 2000 – 2005 කාලය තුළ ඉන්දියා පිලේ පුහුණුකරු ලෙස සාර්ථකව කටයුතු කරමින් ඉන්දීය පිලේ වත්මන් සාර්ථකත්වයට පදනම සැකසීමට සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=s1012216</link>
    <topic>රුහුණු ගුවන් විදුලිය පරදා තරුණ සේවා ජය ලබයි</topic>
    <author>ගන්දර සමූහ ජයසිරි පේදුරුආරච්චි</author>
    <content>රුහුණු ගුවන් විදුලි කණ්ඩායම හා ජාතික තරුණ සේවා සභා මාතර දිස්ත්‍රික් කාර්යාල කණ්ඩායම අතර පැවති සීමිත පන්දු වාර සැහැල්ලු පන්දු ක්‍රිකට් තරගයේ සූරතාව ජාතික තරුණ සේවා දිස්ත්‍රික් කාර්යාල කණ්ඩායම දිනා ගැනීමට සමත්විය. කාසියේ වාසිය දිනා පළමුවෙන් පන්දුවට පහර දුන් අමිත් කරුණාරත්නගේ නායකත්වයෙන් යුත් රුහුණු සේවා කණ්ඩායම නියමිත පන්දු වාර 20 තුලදී සියලුදෙනා දැවී ලකුණු 119 ක් ලබාගත්තේය. එහිදී ගාමිණි ජයරත්න 37, ඉන්දික කඹුරුගමුව 28 වාර්තා කළහ.පිළිතුරු ඉනිම ක්‍රීඩා කළ තරුණ සේවා කණ්ඩායම පන්දු වාර 11 ක් තුල කඩුලු 3 ක් පමණ දැවී තිබියදී ලකුණු 120 ක් ලබා ගනිමින් කඩුලු 7 ක විශිෂ්ඨ ජයක් ලබා ගත්හ. එහිදී කේ. පී. කපිල 54 හා ටී. කේ. මහින්ද 27 වශයෙන් ලකුණු ලබාගත්හ. තරගයේ වීරයින් වූයේ කේ. පී. කපිල හා ගාමිණි ජයරත්නයි. කාන්තා තරගයේ ජය රුහුණු ගුවන් විදුලියට හිමිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=s1012217</link>
    <topic>දිවයිනේ සෑම මහ රෝහලකටක්‍රීඩා වෛද්‍ය ඒකකයක්</topic>
    <author>සුභාෂිනී සේනානායක</author>
    <content>දිවයින පුරා පිහිටි සෑම මහ රෝහලකම ක්‍රීඩා වෛද්‍ය ඒකකයක් 2011 වසරේ දී ස්ථාපිත කරන බව සෞඛ්‍ය අමාත්‍යාංශය පවසයි. මේ අනුව පළමු ඒකක දෙක පොළොන්නරුව සහ අනුරාධපුර රෝහල් දෙකෙහි ස්ථාපනය කිරීමට ඉදිරි මාස කිහිපය තුළ පියවර ගන්නා බව සෞඛ්‍ය අමාත්‍ය මෛත්‍රීපාල සිරිසේන මහතා දිනමිණ ට පැවසීය.ක්‍රීඩා ක්ෂේත්‍රයට අදාළ වෛද්‍යවරුන්ට වෙනම ඒකකයක් නොමැති බවට තොරතුරු ලැබී ඇති බැවින් මෙම තීරණය ගත් බව පැවසූ අමාත්‍යවරයා ක්‍රීඩා ක්ෂේත්‍රය ද දේශපාලන ක්ෂේත්‍රය මෙන් විවිධ කැපිලි කෙටිලිවලට පත්වන බවද කියයි. මෙවර ආසියානු තරඟාවලියේ දී එක් පදක්කමක් හෝ ශ්‍රී ලංකාවට නොලැබීම දැඩි විවේචනයට ලක්වූ බව පවසන අමාත්‍යවරයා ක්‍රීඩා ක්ෂේත්‍රයේ සුදුස්සාට සුදුසු තැන නොලැබීම සහ අවශ්‍ය පහසුකම් ලබානොදීම මෙම තත්ත්වයට හේතු වී ඇතැයි පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=s1012218</link>
    <topic>සචින්ගේ පිත්තෙන්ටෙස්ට් ශතක 50ක්</topic>
    <author>සෙන්චූරියන් (ඒ. එෆ්. පී)</author>
    <content>දකුණු අපි‍්‍රකාව සමඟ පැවැත්වෙන පළමු ටෙස්ට් තරගයේ සිවුවැනි දිනයේ දී ශතකයක් රැස් කළ ඉන්දීය පිලේ සුපිරි පිතිකරු සචින් තෙන්ඩුල්කාර් ජගත් ටෙස්ට් පිටියේ ශතක 50ක් වාර්තා කළ පළමු පිතිකරු බවට පත් විය.37 හැවිරිදි තෙන්ඩුල්කාර් මේ වාර්තාව තැබුවේ සිවුවැනි දිනයේ තේ පානයෙන් පසුව වේග පන්දු යවන ක්‍රීඩක ඩෙල් ස්ටේන්ට්ට හතරේ පහරක් එල්ල කරමින් ය. ඔහුගේ ශතකයට පන්දු 197ක් වැය වූ අතර මිනිත්තු 258ක් ගත වීය.මේ දක්වා ටෙස්ට් පිටියේ කිසිදු පිතිකරුවකු ශතක 39කට වඩා රැස් කිරීමට අපොහොසත් වී සිටින බැවින් තෙන්ඩුල්කාර්ගේ ශතක වාර්තාව බොහෝ කලකට නොබිඳී පවතිනු ඇත.වසර 21ක් ජාත්‍යන්තර ක්‍රිකට් පිටියේ රැඳී සිටින තෙන්ඩුල්කාර් ටෙස්ට් ක්‍රීඩාවේ නියුතු සෑම රටකට එරෙහිවම ශතක වාර්තා කර ඇත.සචින්ගේ ශතක 50 අතර ඔස්ට්‍රේලියාවට එරෙහිව ශතක 11ක් ද, ශ්‍රී ලංකාවට එරෙහිව 9ක් ද, එංගලන්තයට එරෙහිව 7 ක් ද, දකුණු අපි‍්‍රකාවට එරෙහිව 6ක් ද, බංග්ලාදේශයට එරෙහිව 5ක් ද නවසීලන්තයට එරෙහිව 4ක් ද, කොදෙව් පිලට සහ සිම්බාබ්වේ පිලට එරෙහිව 3ක් ද පාකිස්තානයට එරෙහිව 2ක් ද ඇතුළත් ය.සිවුවැනි දිනය නිමාවන විට ඉන්දියාව සිය දෙවැනි ඉනිමට කඩුලු 8ක් දැවී ලකුණු 454ක් වාර්තා කොට තිබිණි.තෙන්ඩුල්කාර් වාර්තාගත නොදැවී ලකුණු 107 සමඟ නායක මහේන්ද්‍ර සිං දෝනි ලකුණු 90ක් ද ඉන්දීය පිලට එක් කෙළේ ය. දෝනි හා තෙන්ඩුල්කාර් අතර 7 වැනි කඩුල්ල සඳහා ලකුණු 172ක සම්බන්ධතාවයක් ගොඩ නැඟිනි.ඉන්දීය ඉනිමට එක් වූ තවත් වාර්තාවක් වූයේ රාහුල් ඩ්‍රාවිඩ් ටෙස්ට් ලකුණු 12,000 සීමාව පසු කිරීමය. සිය කණ්ඩායම් සගයා වන තෙන්ඩුල්කාර් සහ ඔස්ට්‍රේලියානු නායක රිකී පොන්ටින්ට පසු ටෙස්ට් ලකුණු 12,000 සීමාව පසුකළ තුන්වැනි පිතිකරු බවට ඩ්‍රාවිඩ් වාර්තා පොතට එක් විය.සිවුවැනි දිනය නිමාවන විට දකුණු අප්‍රිකානු පළමු ඉනිමට වඩා කඩුලු 2ක් අතැතිව ලකුණු 30ක් පසුපසින් සිටි ඉන්දියාව පස්වැනි දිනය වූ ඊයේ උදෑසනම ලකුණු 459කට දැවී ගියේ දකුනු අප්‍රිකාවට ඉනිමක හා ලකුණු 25ක ජයක් අත්කර දෙමිනි. තෙන්ඩුල්කාර් නොදැවී ලකුණු 111ක් රැස් කළේය.පන්දු යැවීමේ දී ස්ටේන් කඩුලු 4ක් ද හැරිස් කඩුලු 2ක් ද බිඳ දැමූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=f1012211</link>
    <topic>සංවර්ධනයේ පියගැට නඟින්න කලා කෙත අස්වද්දන්න ඕනෑ</topic>
    <author>සාකච්ඡා කෙළේ උදිත ගුණවර්ධන</author>
    <content>* සංස්කෘතික හා කලා කටයුතු අමාත්‍යාංශයේ ඉදිරි කාර්යය භාරය පිළිබඳ පැහැදිලි කිරීමක් සිදුකළ හැකි ද ?රටක සංස්කෘතිය හා කලා කටයුතු පිළිබඳ අධ්‍යයනය යොමු කරද්දී එයට විශාල වැඩ කොටසක් තිබෙනවා. රටක ආර්ථික හා සමාජීය විදිහට දියුණු වෙද්දී එයට සමගාමීව සංස්කෘතික හා කලාව පැත්තෙන් ද දියුණුවක් ලැබිය යුතුයි. එසේ නොවී සෙසු පාර්ශ්වයන්ගෙන් පමණක් දියුණුවක් ලැබුවා කියා එම සංවර්ධනයේ ප්‍රතිඵලයක් නැහැ. සංස්කෘතියේ බැබලීමත් සමඟ රටේ සංවර්ධනයත් අතිශය බැබැලෙන තැනකට පත් වෙනවා.ආශ්චාර්යමත් ලංකාවට සංස්කෘතියෙන් හා කලාවෙන් විශාල ශක්තියක් ලබාගත හැකියි. අද අප අමාත්‍යාංශය මේ සඳහා තමයි වැඩ කටයුතු සැලැසුම් කරමින් ඉන්නේ. ජනාධිපතිතුමාගේ සහයෝගය හා උපදේශය අපට ඒ සඳහා ඉතාමත් හොඳින් ලැබෙමින් තිබෙනවා.* මේ සැලැසුම් පිළිබඳ වැඩිදුර පැහැදිලි කිරීමක් කළ හැකි ද ?අපේ රටට උරුම වූ සම්ප්‍රදායික කලා උරුමයන් රාශියක් තිබෙනවා එම උරුමයන් ආරක්ෂා කර ගැනීමට කටයුතු කිරීමක් සිදු කළ යුතුයි. විදේශ සංචාරකයන් ආකර්ශනය කර ගැනීමටත් අවශ්‍ය සැලැසුම් ඇති කරනවා. සංස්කෘතිය ජනප්‍රිය දෙයක් බවට පත් කළ යුතුයි. එදා බොහෝ අය මේ පිළිබඳ අවධානය යොමු කෙළේ නැහැ. ඒත් අද මහින්ද රාජපක්ෂ ජනාධිපතිතුමාගේ පාලන යුගය තුළ මේ තත්ත්වය සංස්කෘතිය කේන්ද්‍රගත සංස්කෘතික මධ්‍යස්ථාන පිහිටුවීමේ සම්ප්‍රදාය ඇති කරනවා. ඒ සඳහා අවශ්‍ය පහසුකම් ගොඩනඟලා තිබෙනවා. ගිලිහී ගිය සංස්කෘතික අංගයන් ජනප්‍රිය කරවීම පමණක් නොව බාල පරපුර මේ පිළිබඳ අවධානය යොමුකරවීමත් මෙහි තවත් අරමුණක් විදිහට සඳහන් කළ හැකියි.* සංස්කෘතිය ජනප්‍රිය විෂයක් බවට පත් කරවීම සාර්ථක දෙයක් වේ යැයි ඔබ විශ්වාස කරනවා ද ?ජනතාවට සංස්කෘතිය කලාව පිළිබඳ හැඟීමක් ඇතිකර ගැනීමට නම් ඔවුන්ට හැගී යන්න ඕනෑ රජයේ අනුග්‍රහය රාජ්‍ය පාලකයාගේ අනුග්‍රහය කලාවට ලැබෙනවා කියලා. එමඟින් පමණයි අපට සංස්කෘතිය හා කලා විෂයන් රටේ ජනප්‍රිය දේවල් බවට පත් කරගත හැක්කේ. මෙතැනදී මූර්ති කලාව පැරැණි රූකඩ ශිල්පීන්ට නාඩගම් ගී ශිල්පීන්ට අවශ්‍ය ආධාර වගේම ඔවුන්ට අවශ්‍ය පිළිගැනීම ලබාදීමට කටයුතු කළ යුතුයි. එයට අවශ්‍ය කරන මධ්‍යස්ථාන පළාත් මට්ටමින් දිස්ත්‍රික් මට්ටමින් අප ඇති කිරීමට සැලැසුම් කර තිබෙනවා.* අපට අතීතයේ දී ඉතාමත් ජනප්‍රිය නාට්‍ය ශෛලීන් තිබුණා. එම පැරැණි නාට්‍ය සම්ප්‍රදායන් යළිත් සමාජගත කිරීමටත් සමාජ ආකර්ශණයක් දිනා ගැනීමටත් සංස්කෘතික අමාත්‍යාංශයට වැඩපිළිවෙළක් නැද්ද ?ඔබේ ප්‍රශ්නය ඉතාමත් වැදගත්. සංස්කෘතික අමාත්‍යාංශය විදිහට ජනප්‍රිය නාට්‍ය යළිත් නිෂ්පාදනය කිරීමට අප සැලැසුම් කර තිබෙනවා. විදුර, සිරිසඟබෝ, වෙස්සන්තර, ඇතුළු නාට්‍ය යළි ප්‍රදර්ශනය ඉතාමත් මෑතකදී ආරම්භ කරනවා. එයින් දේශීය රසඥතාවය ඉහළ යන විදිහට තමයි මේ නාට්‍ය යළි ප්‍රදර්ශනයට ආරම්භ කිරීම සැලැසුම් කර තිබෙන්නේ. මේ නාට්‍ය ප්‍රදර්ශනය සඳහා වෙළෙඳ අනුග්‍රහයන් ලබා ගැනීමටත් අප කටයුතු කර තිබෙනවා.එපමණක් නොවෙයි රාජ්‍ය නාට්‍ය කණ්ඩායම් රාජ්‍ය නැටුම් කණ්ඩායම්, රාජ්‍ය සංගීත කණ්ඩායම් ජාත්‍යන්තරය වෙත රැගෙන යාමටත් අප අමාත්‍යාංශය විසින් සැලැසුම් කර තිබෙනවා.* ජාතීන් අතර සමඟිය ගොඩනැඟීමටත් සංස්කෘතික හා කලා කටයුතු උපයෝගි කර ගත හැකියි. මේ පිළිබඳ විෂයභාර ඇමැතිවරයා විදිහට ඔබේ අදහස මොකක්ද ?ඔබ කියූ විදිහටම බෙදි ගිය ජාතීන් අතර සමගිය තහවුරු කිරීමට සංස්කෘතියට කලාවට හොඳ හැකියාවක් හා ශක්තියක් තිබනෙවා. ඒ නිසා අපි සිංහල, දෙමළ බේදයක් නැතිව ඔවුන්ගේ සංස්කෘතික අංග ඉහළ දැමීමට ආරක්ෂා කිරීමට කටයුතුª කරනවා. අපගේ අරමුණ වෙලා තිබෙන්නේ සියලු ජන කොටස් අතර සමඟිය ගොඩනඟන පාලමක් බවට සංස්කෘතිය හා කලාව පත් කිරීමයි.* පුරා විද්‍යා ගවේෂණ සංරක්ෂණය සඳහා රජය අලුතින් මොන විදිහේ සැලැසුමක් ද ඇති කර තිබෙන්නේ ?දැනට සිදුවන ගවේෂණ හා සංරක්ෂණ කටයුතුවලට අමතරව වයඹ පළාතේ් යාපහුව, දඹදෙණිය, කුරුණෑගල, පඬුවස්නුවර පුරාණ රාජධානි මුල්කර ගෙන සංස්කෘතික චතුරස්‍රයක් ඇරැඹීමටත් එම සංස්කෘතික චතුරස්‍රය තුළ අවශ්‍ය ගවේෂණ, සංරක්ෂණ සිදු කිරීමටත් කටයුතු කර තිබෙනවා. මෙම ව්‍යාපෘතිය එළඹෙන 2011 දී ආරම්භ කිරීමට නියමිතයි. මේ සඳහා රුපියල් මිලියන ගණනක් වැය කිරීමට නියමිතයි. මෙයින් වයඹ පළාතේ සැඟව ගිය උරුමයන් යළි මතුකර ගැනීමට පුළුවන්කම ලැබෙනවා.* අප දැන් ඔබේ විෂයෙන් පරිබාහිර දේශපාලන කරුණු පිළිබඳ විමසා බලමු. මේ වන විට ජාත්‍යන්තරයෙන් ශ්‍රී ලංකාවට විවිධ බලපෑම් එල්ල වෙනවා. මේ තත්ත්වය පිළිබඳ ඔබේ විග්‍රහය මොකක් ද ?සමස්ත ජාත්‍යන්තරයම කීවොත් එය වැරැදියි. ඇතැම් රටවල ඇතැම් අය තමයි ශ්‍රී ලංකාවට විරුද්ධව මතයක් අරගෙන යාමට උත්සාහ කරන්නේ අද මෙය තමයි අපට ජාත්‍යන්තරයෙන් එල්ල වන බලෑමක් විදිහට සමහරු විග්‍රහ කරන්නේ. ඒත් අද වන විට ශ්‍රී ලංකාව පිළිබඳ ජාත්‍යන්තරය තුළ වැරැදි විග්‍රහයක් තිබුණා නම් වැරැදි චිත්‍රයක් ඇදී තිබුණා නම් එය අද වන විට කෙමෙක් යථා තත්ත්වයට පත් වෙමින් තිබෙනවා. නොමඟ ගිය අය වැරැදි වැටහීම් ඇති කරගත් අය මේ වෙද්දී යථාර්ථය අවබෝධ කරගෙන ඉන්නවා. ඇතැමුන් විග්‍රහ කරන විදිහට මෙරට නරක රටක් නම් මෙතරම් සංචාරකයන් ප්‍රමාණයක් ආයෝජකයන් ප්‍රමාණයක් මෙරටට ඇදී එන්නේ නැහැනේ. මේ වෙද්දී සංචාරකයෝ ලක්ෂ හයක් මේ අවුරුද්ද තුළ මෙරටට ඇවිල්ලා තිබෙනවා.හැබැයි මේ රටෙන් පෝෂණය වූ පිරිසක් තමයි රටට එරෙහිව විදේශයන් හි විකාර මත පැතිර වීමට උත්සාහ කරන්නේ. ඔවුන්ගේ මේ උත්සාහයට අපේ සමහර දේශපාලනඥයන් දේශපාලන පක්ෂත් එකතු වී සිටීම කණගාටුවට හේතුවක් විදිහට සලකන්න පුළුවන්.* මෙවැනි තත්ත්වයක් කළමනාකරණය කර ගැනීමට ආණ්ඩුවට තියෙන්නේ මොන විදිහේ වැඩපිළිවෙළක් ද ?මෑත යුගයේ තිබූ ආණ්ඩුවලින් රාජ්‍ය තාන්ත්‍රික කටයුතු සහ තානාපති සේවය ඉතාමත් සාර්ථක හා හොඳ සේවාවක් බවට පත් කළා නම් ඒ මහින්ද රාජපක්ෂ මහතාගේ යුගයේ දීයි. එම සාර්ථක ප්‍රතිපත්ති හා සැලැසුම් නිසා තමයි යුද්ධයේ අභියෝගය පවා ජය ගැනීමට පුළුවන් වුණේ. මෙහි දී අපට කලාපීය බලවත් රටවල සහයෝගය වගේම බටහිර රටවල අභියෝගත් ජය ගැනීමට හැකියාව ලැබුණා. ඒ සියල්ලටම මුල් වුණේ මේ රජයේ රාජ්‍ය තාන්ත්‍රික උපක්‍රමවල තිබූ සාර්ථක භාවයයි.මේ තත්ත්වය තුළ එල්ල වී ඇති අලුත් තත්ත්වයන් ද සමනය කර ගැනීමට ආණ්ඩුවට පුළුවන් කමක් තිබෙනවා. ඒ නිසා අප රටක් විදිහට අනාගතයට මුහුණ දෙන්නේ මහත් වූ විශ්වාසයකින් යුතුවයි.* එදිනෙදා සිදුවීම් පිළිබඳ විකෘති ප්‍රවෘත්ති මවමින් ආණ්ඩුව රටේ සැබෑ ප්‍රශ්න වසන් කිරීමට ප්‍රයත්නයක නියැලෙන බවට විපක්ෂය චෝදනා එල්ල කරනවා. මේ අදහස්වලට පදනමක් තිබෙනවා ද ?අපට එහෙම එදිනෙදා යැපීමට හේතුවක් නැහැ. මොකද මහින්ද රාජපක්ෂ මහතාගේ ආණ්ඩුව රටට දැනෙන විදිහේ මහා සේවයක් ඉෂ්ට කළ ආණ්ඩුවක්. යුද්ධය නිමා කර රටට සාමය උදා කෙළේ මේ ආණ්ඩුව. ඒ විතරක් නොවෙයි රටට විශාල සංවර්ධන යුගයක් ඇති කළෙත් මේ රජයමයි. ඒ විදිහේ විශාල කාර්යයක් ඉටු කළ ආණ්ඩුවකට ජනතාව අතර පදනමක් තිබෙනවා. ඒ නිසා අපට එදිනෙදා ගැට ගසා ගැනීම් සිදුකළ යුතු නැහැ. හැබැයි ජනතාව විසින් දිගින් දිගටම ප්‍රතික්ෂේප කළ විපක්ෂයකට නම් එදිනෙදා දේශපාලනය සිදු කිරීමට විශාල මහන්සියක් ගැනීමට සිදු වෙනවා.ජනාධිපතිතුමා සියලු ජන කොටස් අතර විශාල පදනමක් ඇතිකර ගත් නායකයෙක්. එතුමාට අභියෝග කළ හැකි තරම් නායකයකු මෙතෙක් දේශපාලන කරළියට පැමිණ නැහැ.* එජාපයේ වාර්ෂික සම්මේලනය පසුගියදා පැවැත්වුණා. මෙම සම්මේලනය සමඟ එජාපය ශක්තිමත් වී ආණ්ඩුව පරාජය කරන තැනට එම ශක්තිය යොදවන බවට එජාපය සඳහන් කරනවා. මෙවැනි අභියෝගයක් ආණ්ඩුව මොන විදිහට ද භාර ගන්නේ ?මේ අය තනියෙන් කල්පනා කරලා තනියෙන්ම මොකක්දෝ වින්දනයක් ගන්නවා. ඒ හැර මෙතන කිසිදු වෙනත් දෙයක් නැහැ. එජාප සමුළුව නිසා එජාපයවත් විපක්ෂයවත් කිසිම විදිහකින් ශක්තිමත් වුණේ නැහැ. සමුළුවට කලින් එජාපයේ ප්‍රශ්න තිබුණේ ඇතුළත. ගිනිගනිමින් තිබූ ප්‍රශ්න අද ප්‍රසිද්ධ මාධ්‍යට පැමිණ තිබෙනවා. රනිල් වික්‍රමසිංහ මහතා මාධ්‍ය හමුවක් තියද්දී සජිත් පේ‍්‍රමදාස මහතා තවත් තැනක තවත් මාධ්‍ය සාකච්ඡාවක්. මෙතැනින්ම එජාපයේ සමගිය සමාදානය දෙදරා ගිහින් කියලා තහවුරු වෙනවානේ.ඉතින් මේ විදිහේ බෙදුණ දේශපාලන පක්ෂයකට පුළුවන්ද ආණ්ඩුවට අභියෝගයක් එල්ල කරන්න. මේ තත්ත්වය තුළ ඉදිරියටත් එජාපයට උරුම වී තිබෙන්නේ කා කොටා ගැනීම පමණයි.මේ නිසා ඉදිරියේ දී සිදු වන්නේ එජාපයේ සෙසු සාමාජිකයොත් පාක්ෂිකයොත් ආණ්ඩුවට එකතු වීමයි. මහින්ද රාජපක්ෂ ජනාධිපතිතුමාටවත් මේ ආණ්ඩුවටවත් පෙනෙනතෙක් මානයක අභියෝගයක් නැහැ කියන කාරණය තමයි මට අවසාන වශයෙන් කීමට ඇත්තේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=f1012212</link>
    <topic>ආචාර්ය සී. ඩබ්ලිව්. ඩබ්ලිව්. කන්නන්ගර මහතාගේ එකසිය විසි හය වැනි ජන්ම දිනය</topic>
    <author/>
    <content>අගෝස්තු 28 වැනි දිනට නිදහස් අධ්‍යාපන ක්‍රමය පිළිබඳ යෝජනාව රාජ්‍ය මන්ත්‍රණ සභාව විසින් අනුමත කොට පුරා හැටපස් වසරක් ගතව ඇත. 1945 ඔක්තෝබර් 1 වැනි දින බාලාංශයෙන් පටන් විශ්වවිද්‍යාලය දක්වා මේ රට අධ්‍යාපනය නිදහස් විය. ඔක්තෝබර් 13 වැනි දිනට ආචාර්ය සී. ඩබ්ලිව්. ඩබ්ලිව්. කන්නන්ගර මහතාගේ එකසිය විසි හය වැනි (126) ජන්ම දිනය යෙදිණි.නිදහස් අධ්‍යාපනයේ වරප්‍රසාදය ශිෂ්‍ය පරම්පරාව විසින් දැනට භුක්ති විඳී. ලංකා ජාතික අධ්‍යාපන පරිණාමයෙහි ලා ඉමහත් පරිවර්තනයකට තුඩු දුන් පියවරක් ගැනීමෙහි පුරෝගාමී ව ක්‍රියා කළ මේ වෘද්ධ දේශපාලනඥයා ගේ සිත් තුළ එදා බල පැවැත් වූ ප්‍රාර්ථනා අද කොතෙක් දුරට සඵල වී ඇද්දැයි විමසනු වස් කරන ලද මේ සාකච්ඡාව 1965 ඔක්තෝබර් මස අධ්‍යාපන දෙපාර්තමේන්තුව ප්‍රකාශයට පත් කළ ‘අධ්‍යාපන සඟරාවෙන්’ උපුටා ගැනුණකි.* කෙනෙකු ගේ ප්‍රසිද්ධ ජීවිතය හැඩගස්වන ප්‍රබල හැඟීම්වල මුල් දක්නට ලැබෙන්නේ ඔහුගේ බාල කාලයේ ය. අලුත් පරම්පාරවේ අය ගේ දැන ගැන්ම සඳහා ඔබේ පෞද්ගලික හා පොදු ජීවිතයේ පසුබිම ගැන යමක් කිය හැකි ද ?මා කළුතර ප්‍රදේශයේ පැරැණි පවුලකට අයත් ව උපන් කෙනෙක්, මගේ පියා ඩෙපියුටි පිස්කල් නිලධාරියෙක්. මගේ මව ගුරුවරියක්. ඇංග්ලිකන් මිෂනාරි පාසලෙක ගුරුවරියක්. මා ඉගෙන ගත්තේ ගාල්ලේ රිච්මන්ඩ් විද්‍යාලයේ. එහි වයස 13න් පහළ දක්ෂ ශිෂ්‍යයා උදෙසා පිහිටුවා තිබූ විවෘත ශිෂ්‍යත්වයක් වයස 12 දී මට දිනා ගන්නට පුළුවන් වුණා. මේ අනුව විද්‍යාල ජීවිතය මුළුල්ලේ නේවාසික පහසුකම් සහිත ගාස්තු නො ගෙවා ඉගෙන ගැනීමේ භාග්‍යය මට ලැබුණා. විද්‍යාලයයේ අවුරුදු පතා පැවැත්වෙන තෑගි උත්සවවල දී වැඩි හරියක් තෑගි දිනා ගැනීමට ද මට පුළුවන් වුණා.කේම්බ්‍රිජ් විභාගයේ දී අංක ගණිතයෙන් ගෞරව සාමාර්ථයකුත් ගණිතයෙන් විශිෂ්ට සාමාර්ථ්‍යයකුත් ලබාගත් බව මට මතකයි. පත - පොතේ වැඩට පමණක් නොව ක්‍රීඩාවලට ද මා උනන්දුවක් දැක් වුවා. ක්‍රිකට් කණ්ඩායමේ නායකත්වය ද පාපන්දු ක්‍රීඩාවෙන් විශිෂ්ට ගෞරව ද මට වරෙක හිමි වූවා.විශ්වවිද්‍යාලයේ ගණිත ශිෂ්‍යත්වයක් උදෙසා තරග කිරීමෙන් පසු ව රිච්මන්ඩ් විද්‍යාලයයේ ම ඉහළ පන්තිවල ගණිතය ඉගැන්වීමට ගුරුවරයකු වශයෙන් පත් කරනු ලැබුවා.කලකට පසු නීති ශිෂ්‍යයකු වශයෙන් නීති විද්‍යාලයයට බැඳුණු අතර මොරටුවේ වේල්ස් කුමර විද්‍යාලයයේ ගණිත ගුරුවරයකු වශයෙන් පත්ව ගියා. ඉන් පසුව නීතිය ඉගෙන ගනිමින් ම වෙස්ලි කොලීජියේ ඉගැන්වීමට පත් වුණා. මේ කාලයේ මගෙන් ගණිතය ඉගෙන ගත් එක ශිෂ්‍යයෙක් ඔලිවර් ගුණතිලක.නීතිඥයකු වශයෙන් සමත් වූවාට පසුව ගාල්ලේ පදිංචියට ගියා. එහෙත් මගේ ලොකු ම ආසාව වූයේ පළාතේ දුප්පතුන් වෙනුවෙන් යම් කිසි සේවයක් කිරීම ය. එ හෙයින් පළාතේ් දේශපාලන හා සමාජ කටයුතුවලට සහභාගිවන්නට පටන් ගත්තා. ගාලු දිස්ත්‍රික්කයේ ප්‍රථම දේශපාලන සංගමයත් අමද්‍යප සංගමයත් ආරම්භ වූයේ මා අතින්.1917 පටන් ඒ දේශපාලන කටයුතුවලට එක එල්ලේ ම මැදිහත් වූ මා 1923 දී ගාලු දිස්ත්‍රික්කය වෙනුවෙන් ව්‍යවස්ථාදායක මන්ත්‍රණ සභාවට පත් කරනු ලැබුවා. 1931 දී ලංකා ජාතික සංගමයේ සභාපති තනතුරටද පත් කරගනු ලැබුවා.* අධ්‍යාපනය පිළිබඳ විශේෂ ලැදියාවක් ඔබ තුළ බලපවත්වන්නට වූයේ කෙසේ ද ?මුලින් ම මා සිත් තුළ බලපැවැත් වූයේ ගුරුවරුන් කෙරෙහි අනුකම්පාවයි. ගුරුවරුන් ගේ දුක් ගැහැට පිළිබඳව ම මට පෞද්ගලික දැනීමක් තිබුණා. මට බොහෝ විට දක්නට ලැබුණා මිෂනාරි පාසල්වලටත් වෙනත් පෞද්ගලික පාසල්වලත් ගුරුවරුන් හට විදින්නට තිබූ කරදර හා පීඩා මගේ සිතේ නිතර රැඟුම් පෑ දර්ශනයක්. මේ හය මාසයකට වරක් පමණ රජයේ ආධාර මුදල් රැගෙන මැනේජර් උන්නාන්සේ පාසලට පැමිණෙනවා.එදා පාසලට විශේෂ දවසක්. පූජකවරයකු වූ මැනේජර් උන්නාන්සේ සියලු සංග්‍රහ විඳ සතුටු වූවාට පසු පාසලේ ප්‍රධානචාර්යවරයා ඒත් පාදිලිවරයෙක්, දනින් වැටී යාඥා කොට මැනේජර් උන්නාන්සේට ආශිර්වාද කරයි. මේ අතර ප්‍රධානාචාර්යවරයාගේ් නම මුලින් ම ලියා ඊට ඉදිරියෙන් යම් කිසි මුදලක් සඳහන් කොට ආධාර ලැයිස්තුවක් ද ගුරුවරුන් අතින් අතට යැවෙයි.මෙයින් පසුවයි පාසලට ලැබිය යුතු මුදල මැනේජර් උන්නාන්සේ විසින් ප්‍රධානාචාර්යවරයා අතට දෙනු ලබන්නේ. මේ පාරිතෝෂිකය නැතහොත් සන්තෝසම මැනේජර්ට නො දී පාසලෙක සේවය කරන්නට සමත් ගුරුවරුන් එදා සිටියේ නෑ. මේ තත්ත්වය නැති කිරීමට මගේ ලොකු ඕනෑ කමක් තිබුණා.* ඒ තත්ත්වය වෙනස් කිරීමට ඔබ ගත් පියවර කිමෙක් ද ?රජයෙන් ආධාර ලැබූ පාසල්වල ගුරුවරුන්හට මෙන් ම එක එල්ලේ පඩි ගෙවීමේ ක්‍රමය අනුමත කරවා ගත්තා. ඒකටත් හතුරකු සිටියා. පෝස්ට් මාස්ටර් ජනරාල් තැන පවා විරුද්ධ වුණා. තැපැල් කාර්යාල මඟින් මේ වැඩය කරන්නට බැරිය කියා කෙසේ හෝ ඒ සටනින් ද මා ජය ගත්තා. ආත්ම ගෞරවයක් ඇති පොදු ජන සේවක පිරිසක් හැටියට මේ ගුරු පිරිසට හිස ඔසවා සිටින්නට පුළුවන්කම ලැබුණේ මේ කාලයේ සිට ය. මැනේජර්වරුන්ගේ බලය ක්‍රම ක්‍රමයෙන් මෙතැන් සිට පිරිහෙන්නට පටන් ගත්තා.* අවුරුදු තිහකට ඉහත මේ රට අධ්‍යාපනය සම්බන්ධයෙන් තිබූ වෙනත් අඩු පාඩුකම් මොනවා ද ?අධ්‍යාපන ක්‍රමය උඩ ගොඩනැඟුණු අමුතු කුල භේදයකුත් එදා තිබුණා. ඉංගිරිසිය උගත් කුලය හා ඉංගිරිසිය නූගත් කුලය අතර විශාල පරතරයක් තිබුණා. හය ලක්ෂයක් පමණ ළමයින් පහත් ස්වභාෂා කුලයේ පාසල්වල ඉගෙන ගත් අතර අසූ දහසක් පමණ ළමයින් ඉහළ ඉංගිරිසි කුලයේ පාසල්වල ඉගෙන ගත්තා. මේ දෙගොල්ල හැදුණේ එක ම රටේ ජාති දෙකෙක මිනිසුන් හැටියටයි. උසස් පෙළේ ඉංග්‍රීසි ඉගැනුම ලබාගත් අය දක්ෂයෝ, පොහොසත්තු, නම්බුකාරයෝ. සිංහල දෙමළ ඉගැනුම ලබාගත් අය අදක්ෂයෝ, හිඟන්නෝ ය යන පිළිගැනීම සමජයේ මුල් බැස ගන්නට සැලැස්සුවා.උගන්වන භාෂාව අනුව තිබූ උස් පහත් භේදය හැර අධ්‍යාපන ක්‍රමයේ රටේ ඕනෑ එපා කම්වලට ගැළැපෙන පරිදි විවිධත්වයක් තිබුණේ නැහැ. එක ම විධියේ අධ්‍යාපනයක් රටේ තිබුණේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=f1012213</link>
    <topic>ආච්චිවයලින් ගහන්නඑපා කිව්වා</topic>
    <author>චතුරිකා ගමගේ</author>
    <content>පිස්සු පූසා, සෝරෝ, වලස් මාමා, දොස්තර හොඳ හිත වැනි කාටූන්වල ගීත අදටත් ලොකු පොඩි කා අතරත් ජනපි‍්‍රය ය. එම ගීතවල තනු නිර්මාපකයා වන්නේ ප්‍රවීණ සංගීතවේදී සෝමසිරි ඉලේසිංහයන්ය. ඔහු සිය සංගීත දිවියේ මතකය මෙසේ ආවර්ජනය කළේය.“මගේ ගමනට මූලික අඩිතාලම වැටුණේ බද්දේගම ක්‍රයිස්ට් චර්ච් විද්‍යාලයෙන්. එහි සිටියා ඇල්. කේ. එස්. ගුණසිරි කියලා සර් කෙනෙක්. ඔහු සිංහල ගුරුවරයෙක්. සංගීතයට හරිම ලැදියි. ඒ නිසා ඔහු නිතරම සිංදු ලියනවා. ඒ වගේ සංගීතයට ලැදි සර්ලා ඇතැම් පංතිවල ඉන්න දක්‍ෂ ශිෂ්‍යයෝ දැක්කහම ඒ අයත් එක්ක ගොඩාක් සමීප වෙනවා. ඔහු මට සමීප වුණෙත් ඒ විදිහටයි. ඕන දේකට මට කතා කරනවා. මට හරිම ආදරෙයි.ඉස්කෝලේ මොනවා හරි වැඩසටහනක් තියෙනවා නම් මට තමයි කියන්නේ. සෝමා ඉස්කෝලේ මේ වගේ වැඩක් තියෙනවා මම සින්දුව හදලා දෙන්නම් ඔයා ඒ සින්දුව කියන්න කියනවා. ඔහු තනු හදන්න දන්නෙ නැහැ. කලින් තියෙන සින්දුවක හඬට තමයි ඒ සින්දුව හදන්නේ.සින්දුව හදලා මේ සින්දුව අර අසවල් සින්දුවේ යන හඬට කියන්න කියනවා. ඔය විදිහට සින්දු කිය කිය ඉන්න අතරතුර ඔහු පිළිගැනීමේ උත්සව හෝ ගමේ මොනයම් ආකාරයක හෝ උත්සවයක් තියෙනවා නම් සින්දු කියන්න එක්කගෙන යන්නේ මාව. ඒ හින්දා මම ඉස්කෝලේ සංගීතයට හරිම ප්‍රසිද්ධයි.අපේ තාත්තත් සංගීතඥයෙක්. ඔහු නාඩගම් පුරුදු පුහුණු කළා. අපේ ගෙදර හැම අවුරුද්දකම වෙසක් එකට හෝ පොසොන් එකට කැරොල් තිබුණා. මම දන්න දවසේ ඉඳන්ම මට අසන්න දකින්න ලැබුණේ ඒවා. ඒවයේ ආභාසය මටත් ලැබුණා. අපේ ගෙදර නිතරම හැන්දෑ වෙනකොට උයලා පිහලා ඉවර වෙලා ගෙදර ඔක්කොම සාලෙට ඇවිත් සින්දු කියනවා. තාත්තා වයලින් ගහනවා. පොඩි අයියට තබ්ලා ගහන්න පුළුවන්. ලොකු අයියයි, අක්කයි ඒකට එකතු වෙනවා.එල්. කේ. එස්. ගුණසිරි ගුරුතුමා පත්තරයක් ගෙනල්ලා මට කිව්වා රජයේ ලලිත කලායතනය කියලා එකක් පටන් ගන්නවා. ඔයා සංගීත කරන නිසා තාත්තගෙන් අහලා යනවා නම් හොඳයි කිව්වා. ඒ වගේම ඒකෙන් සංගීතය ඉගෙන ගන්නත් පුළුවන්, කාලෙකට ඉන්දියාවට යන්නත් පුළුවන් කියලා ඔහු කිව්වා. මම ඒකට කැමති වෙලා සර්ගෙන් ඇහුවා කොහොමද? ඒකට යන්නේ කියලා. එතකොට මම එන්නම්කො තාත්තා හම්බවෙන්න කියලා සර් දවසක් අපේ ගෙදර ඇවිත් තාත්තත් එක්ක කතා කළා. ඔහු තාත්තාට විස්තරේ කිව්වා.ඒ දවස්වල ලයනල් එදිරිසිංහ ශූරීන් අපේ තාත්තත් එක්ක හරි හිතවත්. ඔහු අපේ තාත්තාට කතා කළේ පීටර් අයියා කියලා. ඔහු රිච්මන්ඩ් විද්‍යාලයේ ඉගෙන ගන්න කාලේ තාත්තගෙන් මද්දල ගහන්න ඉගෙන ගෙන තිබුණා. ඒ හිතවත්කම නිසා ඔහු ඉන්දියාවේ ඉඳලා ලංකාවට ආවට පස්සේ සංගීතය උගන්වන්න ළමයෙක් හොයලා දෙන්න කියලා අපේ තාත්තට කියලා තිබුණා.එතකොට සංගීතය කරපු අය බොහොම අඩුයි. රූපසිංහ මාස්ටර්, සාදිරිස් මාස්ටර්, ඇම්. කේ. විල්සන්, ඇඩී මාස්ටර්, වගේ අය තමයි හිටියේ. එතකොට තමයි තාත්තා දැනගත්තේ රජයේ ලලිත කලායතනය කරන්නෙත් ලයනල් එදිරිසිංහ ශූ®රීන් බව.ඊට පස්සේ මම ඒකට යන්න කැමතිද කියලා තාත්තා ඇහුවා. කැමතියි කිව්වහම කිව්වා යන්න, මම මට පුළුවන් විදිහට උදව් කරනවා, හැබැයි ගිහින් මට කරන්න බැහැ කියලා ආපහු එන්න නම් එපා කිව්වා. මගේ පුරුද්දක් තියෙනවා එදා ඉඳන් වැඩක් භාරගත්තොත් ඒක ඉවර වෙනකල් කොහොම හරි කරනවා.ඒ අනුව මම 1953 අවුරුද්දේ අග භාගයේදී තාත්තත් එක්ක කොළඹ ආවා. ඇවිත් අපේ නෑ ගෙදරක නැවතිලා පහුවෙනිදා සම්මුඛ පරීක්‍ෂණයට ආවා. ඒක තිබුණේ දැනට තිබෙන සෞන්දර්ය විශ්වවිද්‍යාලයේ චිත්‍ර හා මුර්ති අංශයේ. ඒ පරීක්‍ෂණය සඳහා ළමයි ගොඩක් හිටියා. පරීක්‍ෂකවරු ලෙස හිටියේ එදිරිසිංහ මාස්ටර්, පණිභාරත මහත්තයා සහ තවත් එක් මහත්තයෙක්. මට ඔහුව හරියට මතක නැහැ. ඒ පරීක්‍ෂණයේදී මට සින්දුවක් කියන්න කිව්වා.ඉස්සර සංගීතය පිළිබඳ සිංහල පොතක් ලියලා තිබුණේ ඇම්. ජී. පෙරේරා මාස්ටර්. ඔහුගේ “නිත්‍ය පරම සුඛදායී සුමධුර වානී” කියන සින්දුව තාත්තා මට පුරුදු කරලා තිබුණා. මම ඒ සින්දුව කිව්වා. අන්තරා කොටසේ එක පේළියක් කියනකොට ඇති කිව්වා. හොඳයි කියලා. එදිරිසිංහ මාස්ටර් කිව්වා එයා කියන ස්වර මට කියන්න කියලා. ඒ වන විට මම ස්වර කියලා තිබුණේ නැහැ. ඒත් මම ඔහු කියපු විදිහට ආරෝහණ, අවරෝහණ කිව්වා. ඊට පස්සේ මාව තෝරාගත් බව දන්වලා ගෙදරට ලියුමක් ආවා. එතනින් තමයි මගේ සංගීත දිවිය ආරම්භ වුණේ. එදා පටන් මම රාගධාරී සංගීතය අධ්‍යයනය ආරම්භ කළා.මම ඉගෙන ගන්න ගොඩක් දුක් වින්දා. පහසුකම් තිබුණේ නැහැ. අඩුම තරමින් ඉන්න තැනක්වත් තිබුණේ් නැහැ. රාජගිරියේ බෙරගහ හන්දියේ අපේ ආච්චි කෙනෙක් හිටියා. තාත්තා මාව මුලින්ම එක්කගෙන ගියේ ඒ ගෙදරට. සීයයි, ආච්චි අම්මයි, ඒ ආච්චි අම්මගේ බැඳපු නැති අක්ක කෙනෙකුයි විතරයි එහෙ හිටියේ. ආච්චි අම්මලාගේ ගෙදර හිටියට තාත්තා රුපියල් 40ක් දුන්නා.මට අතේ තියාගන්න රුපියල් 15ක් දීලා තිබුණා. ඉස්සර මම වැඩිපුර යන්නේ පයින්. තාත්තයි, මමයි ලලිත කලායතනයට පයින් යනකොට මඟදි කාර් එකක් අපි ළඟ නැවැත්තුවා. නවත්තලා කොහෙටද යන්නේ කියලා ඇහුවා. රාජගිරියේ බෝගහ ගාවට යන්නේ කිව්වහම අපිව ඒකේ දාගෙන ගියා. එදා මම ඒ කාර් එකේ ආවේ හරි ආසාවෙන්. තාත්තා කාර් එකේ කුලිය හැටියට සත 25ක් දුන්නා.තාත්තා දීපු සල්ලි සාක්කුවේ තියාගෙන මම හැමදාම ආච්චිලාගේ ගෙදර ඉඳන් කලායතනයට පයින්ම ගියා. ආච්චිලාගේ ගෙදරදීත් මම ගොඩක් දුක් වින්දා. සංගීතය කරනවට ලොකු ආච්චි කැමති වුණේ නැහැ. හැන්දෑවට වයලින් එක ගහන්න ගත්තු ගමන් අපේ ගෙදර ඕවා ගහන්න එපා යක්කු එනවා කියනවා.ඕවා ගෙවල්වල කරන ඒවා නෙමෙයි. උඹව කොළඹ එවලා තියෙන්නේ ඉගෙන ගන්න, ඕවා කරන්න නෙමෙයි කියනවා. ඒත් අනිත් ආච්චි ඒකට විරුද්ධ වුණා. ඒ ළමයගේ කැමැත්තට ඉඩ දෙන්න කියලා ආච්චි නිතරම කිව්වා.වයලින් ගහනවට ලොකු ආච්චි අකමැති නිසා මම පැත්තකට වෙලා ස, සරිස, සරිගරිස, සරිගමගරිස, සරිගමපමගරිස කියන්න පටන් ගත්තා. එතකොට ආච්චි ඇහුවා උඹ මොනවද මේ බරි බරි ගාන්නේ, උඹට පිස්සුද ඇහුවා. ඉතින් ඒ ගෙදරදි මට සංගීතය පුරුදු වෙන්න බැරි වුණා. ඊට පස්සේ මම උදේ පහට අවදිවෙලා උදේ හයවෙනකොට කලායතනයට ගිහින් උදේ අට වෙනකල් වයලින් වාදනය පුරුදු වුණා. ඒකට මට කලායතනයේ සේවය කළ පිරිස් ගොඩක් උදව් කළා. මම මේ කලායතනයේ අවුරුදු හයක් ඉගෙන ගත්තා.අපි ඉගෙන ගන්න කාලේ විශ්වවිද්‍යාලයේ ලයිට් නැහැ. වතුර නැහැ. වාඩිවෙන්න කාපට් තිබුණේ නැහැ. ලණු පැදුරුවල තමයි වාඩිවුණේ. අපි ඉගෙන ගත්තේ මේ තරම් දුෂ්කරතා රැසක් මධ්‍යයේයි. මම විශ්වවිද්‍යාලයේ හිටපු අවුරුදු හය තුළ උපරිම කැපවීමෙන් සංගීතය හැදෑරුවා. ඒ නිසා රජයේ ලලිත කලායතනයේ ඉතාමත් දක්‍ෂ කැපී පෙනෙන ශිෂ්‍යයෙකු වශයෙන් මට මහත් ජනපි‍්‍රයත්වයක් ලැබුණා. ඒ වගේම එහි හය අවුරුදු ඩිප්ලෝමා විභාගයෙන් දෙවන පෙළ ඉහළ පංති සාමාර්ථයක් ලබාගන්නත් මට හැකි වුණා.ඒ දවස්වල ගාන්ධර්ව විභාගය පාස් වුණු අයට පත්වීම් ලබා දුන්නා. නමුත් රජයේ සංගීත විශ්වවිද්‍යාලයෙන් පිටවන ළමයින්ට පත්වීම් ලබා දෙන්න ක්‍රමවේදයක් තිබුණේ නැහැ. ඒ නිසා අපි 1950 ගණන්වල ඒ වෙනුවෙන් සාමකාමී උද්ඝෝෂණයක් කළා. එවකට අධ්‍යාපන ඇමැතිවරයාව සිටියේ විජයානන්ද දහනායක මහත්තයා. ඔහු මේ උද්ඝෝෂණය නවත්වන්න මැදිහත් වුණා. ඔහු මැලේ වීදියේ රැස්වීමක් තියලා සතියක් ඇතුළත මේ ශිෂ්‍යයන්ගේ පත්වීම් සකස් කර දීමට කටයුතු නොකළහොත් මේ ශාලාවේ යට ලීයේ එල්ලිලා මැරෙනවා කිව්වා. එය මගේ ජීවිතයේ අමතක නොවන සිදුවීමක්.ඩිප්ලෝමාව ලබාගැනීමෙන් පස්සේ මාතර රාහුල මහා විද්‍යාලයේ සංගීත විෂය සඳහා ගුරුවරයෙකු අවශ්‍ය බවට තිබුණු පුවත්පත් දැන්වීම දැකලා ඒකට ඉල්ලුම් කළා. ඒ අනුව 1960 අවුරුද්දේ ජනවාරි 01 වෙනිදා සිට මට එම පාසලේ සංගීත විෂය භාර ආචාර්යවරයා ලෙස සේවය කරන්න අවස්ථාව උදාවුණා. ඒ කාලයේදීම මට වැඩිදුර අධ්‍යාපනය සඳහා ඉන්දියාවට යන්න ශිෂ්‍යත්වයක් ලැබුණා. ඒත් නිවාඩු අනුමත කරගන්න බැරිවුණ නිසා මම එම රස්සාවෙන් අස්වෙලා 1962 ජනවාරි මාසයේ ඉන්දියාවට ගියා. එහෙදි මට මහාචාර්ය ගෝපිනාත් ගොස්වාමි ගුරුතුමා යටතේ වයලින් වාදනය ඉගෙන ගන්න අවස්ථාව ලැබුණා.1967 අවුරුද්දේ මම විවාහ දිවියට එළඹුණා. මට මේ තත්ත්වයට එන්න ඇය ලොකු ශක්තියක් වුණා. 1965 අවුරුද්දේ දී මම ගුවන් විදුලියේ ඔකෙස්ට්‍රා එකට බැඳුණා. 60 දශකයේ මගේ වැටුප වුණේ මිනිත්තු පහළොවට රුපියල් 4.50 යි. මිනිත්තු තිහට 7.50 යි. ඒ ඉන්න කාලෙදි මාව රු. 225 කොන්ත්‍රාත් පදනමට බඳවා ගත්තා. 1969 අවුරුද්දේ වසරේ පළමු ශ්‍රේණියේ වාදන තනතුර සඳහා ස්ථිර සේවයට බඳවා ගත්තා. 1976 මම ගුවන් විදුලි නිෂ්පාදකවරයකු ලෙසත් කටයුතු කළා.1980 අවුරුද්දේ රූපවාහිනිය ආරම්භ කරන්න සූදානම් වන විට ශිල්පීන් නොමැති නිසා 1981 අවුරුද්දේ දෙසැම්බර් 14 වෙනිදා මාව ගුවන් විදුලියෙන් රූපවාහිනියට මාරු කළා. එහිදී මම රූපවාහිනියේ ආරම්භක සංගීත අංශයේ නිෂ්පාදකවරයා ලෙස පත්වුණා. 1984 අවුරුද්දේ ටවර් හෝල් හි පැවැත්වූ “පණ්ඩුකාභය” නාට්‍යයේ සංගීත නිර්මාණය සහ අධ්‍යක්‍ෂ කටයුතු භාරව වැඩ කළා. එහි තිබුණු ගීත හතළිකට විතර මම සංගීතය නිර්මාණය කළා.ඒ වගේම “බෝනික්කී” මුද්‍රා නාට්‍යයටත් සංගීත නිර්මාණයෙන් දායක වුණා. මට මද්දල වාදනය කිරීමේ හැකියාවත් තිබුණා. ඒ අනුව මම රජයේ ලලිත කලායතනයේ පැවැත්වූ “හස්තිකාන්ත මන්තරේ” නාට්‍යයට මද්දල වාදනය කිරීමට සහභාගි වුණා. මම මේ වන විට බෞද්ධ ගීත, සරල ගීත බොහොමයකට සංගීත තනු නිර්මාණය කරලා තියෙනවා.ලෝරන්ස් මාර්ටින්ගේ “අනුරාධපුරයේ මහමෙවුනාවේ”, “රජරටින් බත් රුහුණේ කිරී”, “භාවනා භාවනා කරම්ද” ලතා වල්පොල ගැයූ “රංග රංග මාලා”, රූපා ඉන්දුමතීගේ ඇතැම් ගීතවලට තනු නිර්මාණය කළා. ඒවගේම වික්ටර් රත්නායකගේ “ගණ අඳුරේ කල්පනා සඳැල්ලේ” ආදී ගීතවලට තනු නිර්මාණය කරමින් සරල ගී ක්‍ෂේත්‍රයටත් දායක වුණා. මම කාලයක් අපේ රටේ චිත්‍රපට ක්‍ෂේත්‍රයේ දක්‍ෂ සංගීත අධ්‍යක්‍ෂවරුන් වන ආර්. මුත්තුසාමි, සෝමදාස ඇල්විටිගල, තිලක් කරුණාරත්න, මොහොමඩ් සාලි, සරත් දසනායක, ෂෙල්ටන් ප්‍රේමරත්න, පී. එල්. ඒ. සෝමපාල, සුනිල් ශාන්ත යටතේ වාදක මණ්ඩලයේ සාමාජිකයෙකු ලෙස කටයුතු කළා.රූපවාහිනී සංස්ථාවේ සේවය කරද්දී මෙරට උසස්ම ශ්‍රේණිවල ශිල්පීන් යොදාගනිමින් පැය භාගයක වැඩසටහනක් ලෙස සති දෙකකට වරක් “ගීතවානී” වැඩසටහන විකාශය කළා. ඒ වගේම සංඛ පද්ම, රස දහර, සම්මානි, රිද්ම රටා, සප්ත ස්වර, සරසවි පෙරහැර, ප්‍රබුද්ධ ගී ආදී වැඩසටහන්වලට මගේ දායකත්වය ලබා දුන්නා.මම මන්දාකිණි, ගීත චාරිකා, ආධුනික ගී ආදී වැඩසටහන් ප්‍රචාරයටත් කටයුතු සකස් කළා. ඒ කාලයේදීම ටයිටස් තොටවත්තයන්ගේ “රන් කහවනු” ටෙලිනාට්‍යයේ සංගීත අධ්‍යක්‍ෂණය සහ සංගීත නිර්මාණය කිරීමටත් මට අවස්ථාව උදා වුණා. 1992 අවුරුද්දෙ උන්ඩා අභිනන්දන සම්මානය සහ 1996 අවුරුද්දේ සුමති සම්මානය දිනාගත් “මනෝහාරී” සහ “ස්ව සංගීත” වැඩසටහනුත් මගේ නිර්මාණ.1993 අවුරුද්දේ වර්ෂයේ නිෂ්පාදනය කෙරුණු “මියුරුසර” සංගීත වැඩසටහන සඳහා ගෝල්ඩන් “ක්ලෙෆ්ට් සම්මානය” හොඳම සංගීත වැඩසටහන වෙනුවෙන් දිනාගන්නත් මට හැකි වුණා. රූපවාහිනියේ ප්‍රවෘත්ති ලෝගෝ සඳහා ප්‍රවෘත්ති තේමා සංගීතය සකස් කළෙත් මම. ඒ වගේම මම ටයිටස් තොටවත්තයන්ගේ කාටුන් වැඩසටහන් බොහොමයකට සංගීතය නිර්මාණය කළා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=f1012214</link>
    <topic>කලාත්මක විචාරයටහසු නොවූ තාරකාව</topic>
    <author>තුසිත ජයසුන්දර</author>
    <content>1960 දසකයේ තාරුණ්‍ය 1970 දසකය කරා ගෙන ආ ප්‍රමුඛතම සිනමාපටයක් වන රන්ජිත් ලාල් අධ්‍යක්‍ෂණය කළ ‘නිම් වළල්ල’ ට නොබෝදා වසර 40ක් සපිරුණි. ඒ නිමිති කොට ගෙන රචිත ලිපි කිහිපයක්ම මෙහිදී සිහියට නැඟේ. ඒවායේදී වැඩි අවධානයකට ලක්වූයේ ‘නිම් වළල්ල’ ට දායක වූ තරුණ පිරිස පසුකාලීනව කලා හා මාධ්‍ය ක්‍ෂේත්‍ර තුළ මැදිහත් වූ ආකාරය යි. එතැන ශාස්ත්‍රීය, අර්ථ සම්පන්න හා ගැඹුරු මැදිහත්වීම් ද වූ බව නොරහසකි. කෙසේ වතුදු ‘නිම් වළල්ල’ ට රංගනයෙන් දායක වූ තිස්ස විජේසුරේන්ද්‍ර පසුකාලීනව ප්‍රකට කළේ එබඳු මැදිහත්වීමක් නම් නොවේ.‘නිම් වළල්ල’ හා සුගතපාල සෙනරත් යාපා අධ්‍යක්‍ෂණය කළ ‘හන්තානේ කතාව‘ සැලකෙන්නේ 1970 දසකයේ දී ගොඩනැඟුණු සමාජ - දේශපාලන යථාර්ථයන් විනිවිද දුටු චිත්‍රපට සමුච්චයට පසුබිම සැකසූ අවස්ථා ද්විත්වයක් ලෙසිනි. ‘නිම් වළල්ල’ ට හා ‘හත්තානේ් කතාව‘ ට දායක වූවන්ගේ ද සහභාගීත්වයෙන් මේ නැඹුරුව පෝෂණය විය. එහෙත් තිස්ස විජේසුරේන්ද්‍ර මුළුමතින්ම වාගේ ඒ පාර්ශ්වයට එක් නොවුණි. ඔහු අවතීර්ණ වූයේ 1970 දසකය පුරාම වාගේ ජය කෙහෙළි නැංවූ සරල විනෝදාත්මක සිනමා භාවිතයට යි.මේ තිස්සට උරුම වූ තත්ත්වයක් ද, නො එසේ නම් උරුම කරගත් තත්ත්වයක් ද යන්න විමසීම වැදගත් ය. එහෙත් ආපසු හැරී බලද්දී සියල්ල පරයා පෙනී යන්නේ දෙවරක් නොසිතාම තිස්ස 1970 දසකයේදී පෑයූ සුපිරි තාරකාවක් වන බවයි.ඇතැම් විට කලාත්මක ගුණාංග මුල්කරගත් සිනමාපට සමඟ එක්වූයේ නම් තිස්සට මෙපමණ ජනපි‍්‍රයත්වයක් ලබා ගත නොහැකි වන්නට ද ඉඩ තිබිණ. සිනමා තාරකා පායන්නේ විනෝදාත්මක සිනමා අඹෙර්ය. තිස්ස ඔහුගේ හොඳම සමකාලීනයන් මෙන් නොව, එහෙම පිටින්ම විනෝදාත්මක සිනමා අඹරේ පෑයූ තාරකාවක් ම වේ. තිස්සගේ හොඳම සමකාලීනයන් වන්නේ විජය කුමාරතුංග, ගාමිණී ෆොන්සේකා හා ටෝනි රණසිංහ යි.ටෝනි කෙසේ වතුදු විජය හා ගාමිණී සැලකෙන්නේ 1970 දසකයේ විනෝදාත්මක සිනමාව සතු සුපිරිම තාරකා වශයෙනි. යසපාලිත නානායක්කාර හා කේ. ඒ. ඩබ්ලිව්. පෙරේරාගේ පළමුවැනි තෝරාගැනීම වූයේ විජය යි. ලෙනින් මොරායස්, නීල් රූපසිංහ හා සේන සමරසිංහගේ පළමු වැනි තෝරා ගැනීම වූයේ ගාමිණී යි. ඒ අතරම ඔවුහු ධර්මසේන පතිරාජ, ලෙස්ටර් ජේම්ස් පීරිස්, වසන්ත ඔබේසේකර, සුනිල් ආරියරත්න වැන්නන්ගේ සිනමාපට සමඟින් ද එක්ව සිටියහ. ටෝනි ගැන කිවහැක්කේ ද එම කරුණමයි.තිස්සව වැඩිපුරම තෝරා ගත් සිනමාකරුවා වන්නේ කිංස්ලි රාජපක්ෂයි. යසපාලිත, නීල් හා ලෙනින්ගේත්, කේ. ඒ. ඩබ්ලිව්. හා සේන සමරසිංහගේත් යෝධ සෙවණැලි නිසා කිංස්ලි රාජපක්ෂ සැඟවී ගියේ යැයි විටෙක සිතේ. එසේ වුවද, කිංස්ලිගේ සිනමාපට වන ‘සුහද පැතුම’, ‘සිනාවයි ඉනාවයි’, ‘සුදු පරෙවියෝ’ 1970 දසකයේ විනෝදාත්මක සිනමාව සවිමත් කළ බව අමතක නොකළ යුතුය.තිස්සගේ රංගන කාර්යය අරබයා යම් විමසුමක නිරත වීමට විචාර පාර්ශ්ව දක්වන මැළිකම ගැන පුදුම විය යුතු නැත. මන්ද පොදුවේ විචාර පාර්ශ්ව අපේක්ෂා කරන්නේ කලාත්මක ගුණාංගම අන්තර්ගත සිනමාපට වන හෙයිනි. සිනමාවේ සමස්ත රූපය ඔවුනට විෂය වන්නේ කලාතුරකිනි. සම්මාන පිරිනැමීම් ද සැලකෙන්නේ විචාර කාර්යයේ ම අංගයක් විදියට ය.සිනමාව විවිධත්වයකින් යුතුª ප්‍රකාශන මාධ්‍යයක් සේ දකින්නට විචාර පාර්ශ්ව උත්සුක වන ප්‍රමාණයට තිස්ස විජේසූරේන්ද්‍ර වැන්නන් ජනගත වූ ආකාරය හා ප්‍රමාණය ගැන ඵලදායී සංවාදයක් නිර්මාණය කළ හැකිවේ. විනෝදාත්මක සිනමාවට ලැදි රසිකයන්ගේ නොමද ආදරයට තිස්ස පාත්‍ර වන්නේ විකල්ප නොමැති පසුබිමක නොවන බවද මෙතැනදි අමතක නොකළ යුත්තකි.1970 දසකය ගෙවී යාමෙන් අනතුරුව ද තිස්ස හා සිනමාව අතර සබඳතා තිබිණ. එහෙත් මේ ලාංකේය සිනමාවේ කර්මාන්තමය පදනමට තීරණාත්මක අභියෝග එල්ලවූ සමයක් බව සිහිකටයුතුය. එය සෘජුවම විනෝදාත්මක සිනමාවේ සුපුරුදු පැවැත්ම අර්බුදයකට යැවූ බවද පෙනේ. මෙසමයේදී තිස්ස රංගනයෙන් දායක වූ විනෝදාත්මක සිනමාපට ද අත්පත් කරගන්නේ එම ඉරණමමයි.ඇත්තෙන්ම එය තිස්ස බඳු රංගන ශිල්ප ශිල්පිනියන් මත පැටවිය යුතු වරදක් නොවේ. වරද ඇත්තේ නොවෙනස්ව සිටීම තුළ සාර්ථකවීම් අපේක්‍ෂා කළ කණ්ඩායම් අතය. විනෝදාත්මක සිනමාවේ පැවැත්ම කෙරෙහි බලපාන වැදගත් සාධකයක් වන්නේ තාරකා දායකත්වය යි. අද දීප්තිමත් තාරකා පිළිබඳ යම් ගැටලුවක් ද පවතී. තිස්ස වැනි 1970 දසකයේ සුපිරි තාරකා නිතර සිහිපත් වන්නේ ඒ කරුණද නිසාවෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=f1012215</link>
    <topic>ලෝකයේ හොඳම කජුතියෙන්නේ ශ්‍රී ලංකාවේ</topic>
    <author>සංවාද සටහන අයන්ති විතාන ඡායාරූප -සමන් ශ්‍රී වෙදගේ</author>
    <content>ලොකු කුඩා බාල මහලු කවුරුත් කජු කන්න රුසියෝයි. කිසිවෙක් කජු කෑම ප්‍රතික්ෂේප කරන්නේ නැත. ශ්‍රී ලංකාවේ ජනතාව වසරකට පරිභෝජනය කරන කජු ප්‍රමාණය මෙට්‍රික් ටොන් විසිදහසකි. එහෙත් එයින් භාගයක්වත් මෙරට නිපදවා ගැනීම අපහසු වී ඇත. යුද්ධය අවසන් වීමෙන් පසු කජු වගාවට නැවත හොඳ කාලයක් උදා වී ඇත. උතුරු නැගෙනහිර ප්‍රදේශවලත් කජු වගාව ආරම්භ වී ඇත. කජු වගාවේ ඉදිරිය පිළිබඳත් කජු සංස්ථාවේ වර්තමාන තත්ත්වය පිළිබඳවත් එහි සභාපති සනත් වීරකෝන් මහතා දැක්වූ අදහස් මෙසේය.* කජු සංස්ථාවේ ඉතිහාසය ගැන විස්තර කොහොමද ?කජු සංස්ථාව ආරම්භ කළේ 1973. දැන් වසර 37ක් වෙනවා. ආරම්භයේ දී වියළි කලාපයේ අක්කර තිස් දාහක කජු වගාව සිදු කළා. කජු පැළයක් අවුරුදු 4ක් 4 1/2ක් විතර වෙනකොට අස්වැන්න ගන්න පුළුවන්.1990 දක්වාම කජු වගාව මන්නාරම, පුත්තලම, හම්බන්තොට, මඩකලපුව, අම්පාර, වව්නියාව, අනුරාධපුරය, යන දිස්ත්‍රික්කවල සාර්ථකව සිදු කළා. 90න් පස්සේ යුද්ධය නිසා කජු අක්කර පනස්දහසක් විතර අපට අහිමි වුණා. මේ ප්‍රශ්නය නිසා කජු සංස්ථාව අලාභ ලබන තත්ත්වයට පත් වුණා. නමුත් 2009 දී යුද්ධය නිම වුණාට පස්සෙ කජු වගාව සාර්ථකව ඉදිරියට ගෙන යන්න අපට අවස්ථාව ලැබුණා.යුද්ධය නිමවුණු ගමන් ම කජු වගාව ආරම්භ කරන්න හැකි වුණේ නැහැ. කජු වගා කරන කාලයක් තියෙනවා. නොවැම්බර් මාසයේ සිට ජනවාරි දක්වා කාලයේ තමයි වගා කරන්නේ. ඊසාන දිග මෝසම් වර්ෂාවත් සමග වියළි කලාපයේ කජු වගාව සිදු කරනවා.උතුරු නැගෙනහිර වයඹ වැනි පළාත්වලට වර්ෂාව ලැබෙන්නේ ඒ කාලයේ දී යි. යුද්ධය ඉවර වුණු ගමන් කජු පැළ හිටවන්න අවශ්‍ය තවාන් \බුණෙත් නැහැ. දැන් අලුත් ම ක්‍රමයට බද්ධ කජු පැළ තමයි අපි වගා කරන්නේ. මොකද අවුරුදු තුනහමාරෙන් ඵලදාව ලැබෙනවා. ඒ පැළයකින් බීජ පැළයකට වඩා හතර පස් ගුණයක පලදාවක් ලැබෙනවා.මේ වසරේ නොවැම්බර් මාසයේ දී අක්කර 8000ක කජු වගා කරන්න සූදානම් කළා. ඒකෙන් අක්කර 2500ක වගා කළා. දෙසැම්බර් මාසයේ තවත් අක්කර 4000ක වගා කටයුතු අවසන් කරනවා.* ඔබ සභාපති පදවියට පත් වූ පසුව ආරම්භ කළ නව වැඩපිළිවෙළ කොහොමද ?මම කජු සංස්ථාවේ සභාපති වුණේ 2010 මැයි මාසයේ දී. දැනට මාස හයකට ප්‍රථමයි. මම භාරගන්නකොට කජු සංස්ථාව ඉතාම අලාභ තත්ත්වයකයි පැවතියේ. භාණ්ඩාගාරයෙන් යැපෙන තත්ත්වයකයි තිබුණේ.මම සභාපති වුණාට පස්සේ විශේෂ සැලසුම් සකස් කළා. කැලේට වැහිලා තිබුණු කජුවතු ශුද්ධ කරලා නැවත වගා කිරීමේ වැඩපිළිවෙළක් ආරම්භ කළා. මුදල් ප්‍රශ්න නිසා පොහොර ගන්නත් බැරිවෙලා තිබුණේ. නමුත් මම වතුවලට පොහොර ලබා දුන්නා. 2011 වන විට අපේ වතුවලින් ලොකු අස්වැන්නක් ලැබෙන්න ඕනෑ. ප්‍රාදේශීය කජු වතුවල කළමනාකරුවන් ගෙන්වල අපේ අලුත් වැඩපිළිවෙළ ගැන පහදලා දුන්නා. කජු ගෙවතු වගාවක් ලෙස කරන්නත් පුළුවන්. මඩකලපුව ප්‍රදේශයේ ගොවියන් කැමැති බීජ පැළ වගා කරන්නයි. ඒ පැළේ ශක්තිය වැඩියි. වියළි කාලයක් ආවොත් බඩ් පැළය මැරෙන්න පුළුවන්.2010 මැයි මාසයේ වැඩ භාර ගත්තට පස්සෙ මට තේරුණා ප්‍රධාන කාර්යාලය තියෙන ස්ථානය සංස්ථාවට හෝ කජු අළෙවියට සුදුසු නැහැ කියලා. මොකද වාහනයක්වත් එතැන නවත්වන්න බැහැ. පසුව අපි රාජගිරියට ආවා.ඊට පසු අපි දර්ශණීය කජු අළෙවිසැලක් විවෘත කළා. ඇත්තට ම කජු තියෙනවානම් ඕනෑ තරම් අළෙවි කරන්න පුළුවන්. සමහර දවසට ලක්ෂ දෙකක ආදායමක් තියෙනවා.කොල්ලුපිටියේ මැක්ඩොනල්ඩ් එක ළඟත් අළෙවි සැලක් විවෘත කළා. මේ දිනවල කජු හිඟයි. අස්වැන්න අඩු නිසා සමහර වෙළෙන්දෝ කජු ගබඩා කරගෙන ඉඳලා මේ කාලයේ නිකුත් කරනවා වැඩි මිලට. දැන් මාස හයක් ඇතුළත කජු සංස්ථාව ලාභ ලබන තත්ත්වයට පත් වීමට ඉතා ආසන්නයි. අලාභය මිලියන ගණනින් අඩු කළා. මේ වසර අවසානයේ ලාභ පෙන්වන්න පුළුවන්. කජු සංස්ථාව ආදර්ශමත් රාජ්‍ය සංස්ථාවක් කරන්නයි මට අවශ්‍ය.* ලංකාවේ කජු පරිභෝජනය කොහොම ද ?දැනට නිෂ්පාදනය අඩුවෙලා තියෙන හින්දා නිපදවන කජු ප්‍රමාණය ලංකාවේ පරිභෝජනයටත් මදි. 2010 කජු නිෂ්පාදිත ප්‍රමාණය මෙට්‍රික් ටොන් අටදාහයි. මේ වසරේ ඵලදාව අඩුයි. 2010 වසරේ මුල්මාසවල වර්ෂාව වැඩි වූ නිසා ඵලදාව අඩු වුණා. වාර්ෂිකව කජු මෙට්‍රික් ටොන් විසිදාහක ඉල්ලුමක් තියෙනවා. ඒ නිසා අපේ නිෂ්පාදනය දේශීය වෙළෙඳපොළටත් මදි.* කජු කොපමණ ප්‍රමාණයක් පිටරටින් ආනයනය කරනවද ?මේ වසරේ දී මෙට්‍රික්ටොන් පන්සියයක් ගෙන්වන්න ආනයනය බලපත්‍ර නිකුත් කළා. කජු ක්ෂේත්‍රයේ රැකියාවල නිරතවන අයගේ රැකියා සුරක්ෂිත වෙන්න ලෙලි කජු අවශ්‍යයි. ඒ නිසා අපි ලෙලි කජු ගේන්න ආනයන බලපත්‍ර නිකුත් කළා.කජු ගෙන්වන්නේ පෞද්ගලික අංශයයි. අපේ නිර්දේශය යටතේ ඉන්දියාව, ඉන්දුනීසියාව, ටැන්සානියාව, නයිජීරියාව, ගිනිබිසව්, අයිවරිකෝට්, වියට්නාමය, තායිලන්තය යන රටවලින් කජු ගෙන්වනවා. නමුත් ලෝකයේ ඉතා ම රසවත් කජු තියෙන්නේ ලංකාවේ. ඒක පර්යේෂණවලිනුත් ඔප්පු වෙලා තියෙනවා. ලෝකයත් පිළිඅරගෙන තියෙනවා. අපේ රට දූපතක් නිසා මේ තත්වය ඇතිවෙලා තියෙන්නේ. මගේ බලාපොරොත්තුව ඉදිරියේ දී කජු ගෙන්විම සම්පූර්ණයෙන් ම නතර කරලා රටට අවශ්‍ය කජු අපිම නිපදවන්නයි. මේ වසරේ දී හිටවපු කජු පැළවල අස්වැන්න ලැබෙන්නේ 2013 දී අවුරුදු තුනක් ඇතුළත කජුවලින් රට ස්වයංපෝෂිත කරන්නයි මගේ බලාපොරොත්තුව. මම කජු සංස්ථාවේ දිගට ම හිටියොත් ඒක කරනවා.* මන්නාරම කොටි පාලන ප්‍රදේශයේ පැවති විශාල කජු වගාව නැවත ආරම්භ කළා නේද ?කොන්ඩච්චිහි කජු අක්කර 6500ක් තියෙනවා. එක කන්නයක දී කජු ටොන් 620ක් ගන්න පුළුවන්. ලංකාවේ හොඳ ම කජු වතු තියෙන්නේ මන්නාරමේ හා / පුත්තලමේ.මන්නාරමේ කජු වගාවට හොඳ සාරවත් පසක් තියෙනවා. දේශගුණයත් හොඳයි. කජු සංස්ථාවට තිබුණු හොඳ ම වතු තමයි කොන්ඩච්චි මඩු, පුත්තලම, වනාතවිල්ලුවේ තිබුණු කජු වතු.කොටි ග්‍රහණයට හසුවෙලා බිම්බෝම්බ වැළලුවාම මේවාට යන්න බැරි වුණා. ඒ නිසා පසුගිය වසර විසිපහේ දී මේ වතුවල කැලෑව වැවුණා.මම ආරක්ෂක ලේකම්තුමාත් එක්ක සාකච්ඡා කරලා සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් එක්කත් කතා කරලා මේ වතු නැවත වගා කරලා දෙන්න කියලා ඉල්ලුවා. ඒ අය මේක සතුටින් භාරගත්තා. කොන්ඩච්චි වතුයාය වගා කිරීම සඳහා සිවිල් ආරක්ෂක දෙපාර්තමේන්තුවට භාරදීලා තියෙන්නේ.දැන් අක්කර දාහක් වගාකරලා තියෙන්නේ. ඉදිරියේ දී ඉතිරි අක්කර පන්දහස් පන්සියයත් වගා කරනවා. මේක කජු සංස්ථාවට තනිය ම කරන්න බැහැ. කොන්ඩච්චි කජු වත්තේ තිබුණු පැරැණි ගස් යුද්ධය නිසා විනාශ වෙලා. ඒවායේ ආයු කාලයත් ඉවරයි.* කජු ලියන්ගේ හා සුළු පරිමාණ කජු වගාකරන්නන්ගේ ජීවිකාව වැඩි දියුණු කරන්න ගෙන ඇති පියවර මොනවාද ?දීප ව්‍යාප්ත කජු වගා කිරීමේ වැඩපිළිවෙළක් ආරම්භ කරල තියෙනවා. මේ යටතේ අක්කරයක බද්ධ කජු වගා කරන ගොවියකුට රුපියල් 9500 ක් ගෙවනවා. බීජ කජු වගාකරන අයෙකුට 3500ක් දෙනවා. පොහොර සහනාධාරය දෙනවා. තාක්ෂණික දැනුම දෙනවා. කජු ඵළදාව සම්පූර්ණයෙන් ම අපිම මිල දී ගන්නවා. කජු පැළය මාසහයක් අවුරුද්දක් පමණ බලා ගත්තට පස්සේ වැඩි සාත්තුවක් අවශ්‍ය නැහැ. පොහොර දැමීම විතරයි කළ යුත්තේ. කජු ලියන්ටත් වගාවට අවශ්‍ය දැනුම ලබාදෙනවා.පුනරීන්වල එල්.ටී.ටී.ඊ.ය කජු වත්තක් වගා කරලා පාලනය කළා. මෑතක දී ඒක අපි බලන්න ගියා. ඉතාමත් හොඳට ලස්සනට වගා කරලා තියෙනවා. ලබන අපේ‍්‍රල් මාසයේ දී ඒකෙ ඵදාව ගන්න පුළුවන්. දැන් ඒ වත්ත හමුදාව බලා ගන්නවා.* කජු පුහුලන්වලින් මොකද කරන්නේ ?කජු සංස්ථාව හොඳින් තිබුණු කාලයේ කජු වයින් කියලා වයින් එකක් හැදුවා.* අගය එකතු කළ කජු සම්බන්ධයෙන් සංස්ථාව අවධානය යොමු කරලා නැද්ද ?ඒ සදහා අපේ අවධානය යොමු වෙලා තියෙන්නේ. පිටරට ගෙනියන්න අවශ්‍ය නම් වෙනම බෝතල් පැකට් හදලා තියෙනවා. ස්පයිස් සෝල්ට්. අමු කජු යනුවෙන් වර්ග තුනක්තියෙනවා. අපි පළමුවෙන් ම උනන්දු වෙන්නේ කජු වගාව දියුණු කරන්නයි. රටේ අවශ්‍ය ප්‍රමාණය නිපදවන්නයි.ලබන අවුරුද්දේ දී අගය එකතු කළ නිෂ්පාදන හඳුන්වා දෙනවා. ඉදිරියේ දී භාණ්ඩාගාරයෙන් ආධාර නොගෙන භාණ්ඩාගාරයට ආධාරයක් දෙන්නයි මගේ බලාපොරොත්තුව.* සේවකයන්ට සහනදායී ලෙස කජු ගන්න පුළුවන්ද?කජු සංස්ථාව ලාභ ලබන කාලයේ සේවකයකුට කජු කිලෝ තුනක් නොමිලයේ දුන්නා. දැන් කජු කිලෝ එකත් නොමිලයේ දෙනවා. දැනට කජු සංස්ථාවේ ආදායම ඉහළ ගොස් ඇති නිසා ඉදිරි වසරේ දී කජු කිලෝ දෙකක් දෙන්න පුළුවන් වෙයි. සේවකයන් කජු ගන්නෙත් උත්සව කාලෙදි. මෙතන ස්ථිර සේවකයන් 200ක් හා කොන්ත්‍රාත් සේවකයන් 400 ක් පමණ ඉන්නවා. ඒ කාලයේ දී කජු දෙන්න ගියා ම යම් දුෂ්කරතා මතු වෙනවා. ඒ නිසා ම සෑම සේවකයකුගේ ම උපන් දිනයේ දී කජු කිලෝ එක බැගින් දෙන්න මම තීරණය කරලා තියෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>21</day>
    </date>
    <link>http://www.dinamina.lk/2010/12/21/_art.asp?fn=f1012216</link>
    <topic>කෘෂිකර්ම ක්ෂේත්‍රයේ නව නැම්මක්</topic>
    <author>කේ.බී. ගුණරත්න සහකාර කෘෂිකර්ම අධ්‍යක්ෂ</author>
    <content>ලෝකයේ කලින් කලට විවිධ වූ අර්බුද පැන නැඟීම ස්වභාවයකි. පසුගිය කාලයේ බලශක්ති අර්බුද, මූල්‍ය අර්බුද, දේශගුණික අර්බුද ඇතිවිය. මේ සියල්ත හමුවේ කිසිවෙක් ඉවසිය නොහැකි ආහාර අර්බුදය ද ලෝකයේ සමහර රටවල් වෙලා ගත්තේය. එසේ වුවද වාසනාවකට මෙන් ශ්‍රී ලංකාවේ ආහාර අර්බුදය බලවත් ලෙස බලපෑවේ නැත. 2007 සැප්තැම්බර් 03 වන දා අපි වවමු රට නඟමු දේශීය ආහාර නිෂ්පාදනය ජාතික මෙහෙයුම ආරම්භ කෙරිණ. මෙම වැඩසටහන යටතේ ගොවි ජනතාවට මෙන්ම සාමාන්‍ය ජනතාව ද තම ගෙවත්තේ මොනයම් හෝ දෙයක් සිටුවීමටත් ඵල නෙළා ගැනීමටත් උනන්දු විය. ඒ අනුව කෘෂිකර්ම ක්ෂේත්‍රයේ වර්ධන වේගය ක්‍රමයෙන් ඉහළ ගිය අතර ශ්‍රී ලංකාව ආහාර අහේනියකට බරපතළ ලෙස මුහුණ දුන්නේ නැත.සංවර්ධිත රටවල ආහාර නිෂ්පාදනය කිරීම පහසුවෙන් කළ හැකි වුවද වෙනත් කාර්මික කටයුතුවලට යෙදවීමෙන් වෙනත් රටවල කෘෂි නිෂ්පාදන ආනයනය කිරීම සිදු කරනු ලැබේ. එසේම සංවර්ධිත රටවල ආහාර පරිභෝජනය ද නිසි රටාවක් නැති අතර ආහාර අපතේ යාම ද විශාල වශයෙන් සිදු වේ. මේ නිසා ශ්‍රී ලංකාව කල්යල් බලා දේශීය ආහාර දිරි ගැන්වීමේ ජාතික වැඩ සටහනක් ආරම්භකර ප්‍රතිඵල නෙළා ගැනීමට සමත්වී තිබීම සතුටට කරුණකි.වර්තමාන රජය විසින් පොහොර සහනාධාරයක් ගොවීන්ට හඳුන්වා දීම තුළින් විශාල ප්‍රතිලාභයක් ගොවි ජනතාවට අත්වී තිබෙනවා මෙන්ම කෘෂිකර්මාන්තයේ ප්‍රගතියට එය හේතු වී තිබේ.පොහොර සහනාධාරය ලබා දීම නිසා ඇති වූ ප්‍රතිඵල අතර වගා කිරීමේ වියදම් හා එමඟින් නිෂ්පාදන වියදම අඩුවී වගාව ලාබදායී ව්‍යවසායක් බවට පත් විම විශේෂිතයි. පුරන් වී ඇති කුඹුරු ක්‍රමයෙන් වී වගාවට යොදාගෙන ඇත. කෘෂිකර්මයෙන් බැහැර වී සිටි ඇතැම් ගොවීන් වී වගාවට නැවත නැඹුරු වී ඇත. ඒකීය භූ®මි ප්‍රමාණයකින් ලැබෙන අස්වනු හා නිෂ්පාදන වැඩි වී ඇත. සමස්තයක් වශයෙන් ගත්කළ සමාජ හා ආර්ථික ධනාත්මක වෙනස් ඇති වීමට මෙම පොහොර සහනාධාරය සමත් වී ඇත.විශේෂයෙන්ම සඳහන් කළ යුත්තේ ගෙවතු වගාව කිසි කලෙකත් නොමැති අයුරින් වර්ධනය වි තිබීමයි. පාසැල් මට්ටමින් පාසැල් සිසුන් අතර ද, කාර්යාල අතර ද, ගෘහණියන් අතර ද, දේශපාලඥයන් අතර හා පෞද්ගලික අංශයෙන් ද විශාල උනන්දුවක් ඇති විය. කෘෂිකර්ම පර්යේෂණ හා නිෂ්පාදන සහකාරවරුන්ගේ බල ප්‍රදේශය තුළ එක් ආදර්ශ ගෙවත්තක් පත්වාගෙන යාමත් ඒ අනුසාරයෙන් කන්නයෙන් කන්නය විශාල ගෙවතු සංඛ්‍යාවක් ඇති කිරීමට ද පියවර ගැනිණ. ඒ අනුව ග්‍රාමීය ප්‍රදේශවල මෙන්ම නාගරික ප්‍රදේශවල විශාල පිබිදීමක් ඇති වී ගෙවතු විශාල සංඛ්‍යාවක් බිහිවිය. මෙහි ප්‍රතිඵලය වූයේ දේශීය ආහාර නිෂ්පාදනය වැඩි දියුණු වීමත් එළවළු ආදියේ නිෂ්පාදනය ඉහළ යාමත් ය.තවද , විශේෂයෙන් බෝග 36 ක් හඳුනාගෙන ඒ ඒ බෝග සඳහා විශේෂඥ නිලධාරීන් පත්කොට ඒ ඒ බෝගවල ප්‍රවර්ධනයක් ඇති කිරීමට පියවර ගැනිණ. පසුගිය වසර තුන ඉතා සාර්ථක ප්‍රගතියක් අත්පත් කරගත් අතර, ජාතික අවශ්‍යතාවට ප්‍රමාණවත් තරම් නිෂ්පාදන ඇති කිරීමට සමහර බෝග සමත් වී තිබේ. මේ නිසා ඉදිරි කාලයේ දී සමහර බෝග ආනයනය සීමා කිරීමට හැකියාව ලැබේ. දැනටමත් බඩඉරිඟු කුරක්කන් වැනි බෝග මේ තත්ත්වයට පත් වී තිබේ.වර්තමානයේ රාජ්‍ය ආර්ථිකය ශක්තිමත් කිරීම සඳහා කෘෂිකර්ම අංශයෙන් ලබා දෙන්නා වූ දායකත්වය ක්‍රමික අඩු වීමක් දශක ගණනාවක සිට පෙන්නුම් කරයි. 1950 දශකයේ දී කෘෂිකර්භම ක්ෂේත්‍රයෙන් දළ දේශීය නිෂ්පාදිතයට 40%ක පමණ දායකත්වයක් ලබාදුන් අතර, 1975 දී එය 32.4 ක් 2004 දී එය 17.9 ක් පසුබෑමට ලක්ව 2008 වන විට 12%ක් දක්වා පහත බැස ඇත. එබැවින් අපි වවමු රට නඟමු දේශීය ආහාර නිෂ්පාදනය දිරි ගැන්වීමේ ජාතික මෙහෙයුම වැනි ඵලදායි ව්‍යාපෘති ක්‍රියාත්මක කිරීම ඉතා ඵලදායී වී තිබේ.2008 වසරට සාපේක්ෂව 2009 වසරේ දී බඩඉරිඟු ආනයනය බොහෝ සෙයින් පහත බැස ඇත. කව්පි, සෝයා බෝංචි, උඳු, රටකජු, රතුළූණු, ලොකු ළූණු ආදී බෝග වල ආනයන ප්‍රමාණයක් ද පහත බැස ඇත. වෙනත් ක්ෂේත්‍ර බෝග අංශය මෙන්ම පලතුරු ක්ෂේත්‍රයේ ද සැලකිය යුතු ප්‍රගතියක් ඇත. විශේෂයෙන්ම 2010 වසරේ වී හෙක්ටයාර 7,80,000 ක් වගාකළ අතර, මෙට්‍රික් ටොන් මිලියන 4.18ක අස්වැන්නක් ලැබින. දළ වශයෙන් හෙක්ටයාරයකට මෙ. ටො 4.3 ක සාමාන්‍ය අස්වැන්නක් ලබාගෙන තිබේ. මෙය ඉතා සතුටුදායක ප්‍රවණතාවයකි. 2020 වසර දක්වා ගණන් බලා ඇති ආකාරයට සහල් නිෂ්පාදනය වසරින් වසර ප්‍රගතිය කරා ගමන් කරන අතර, සහල්වලින් වෙනත් ප්‍රයෝජන ලබා ගැනීමට විකල්ප මාර්ග සොයා බලමින් පවතී. එහි ප්‍රතිඵලයක් ලෙස සහල් පිටි නිපදවීමේ කර්මාන්ත ශාලා කීපයක් මෙරට විවිධ පළාත්වල පිහිටුවීමට පියවර ගෙන තිබේ. ප්‍රධාන වශයෙන් හම්බන්තොට පිහිටුවීමට නියමිත සහල් පිටි නිපදවීමේ කර්මාන්ත ශාලාවෙන් සහල් පිටි නිපදවා ඉදිරි මාස හය ඇතුළත වෙළඳපලට නිකුත් කිරීමට නියමිතය. බේකරි නිෂ්පාදනවලට සහල් මිශ්‍ර කිරීමේ වැඩසටහන දැනටමත් ආරම්භ කර ඇති අතර දැනට බේකරි 30 ක පමණ සහල් පිටි මිශ්‍ර බේකරි නිෂ්පාදන ආරම්භ කර ඇත.බොහෝ බෝගයන්ගෙන් ලංකාවේ ජාතික අවශ්‍යතාවයෙන් වැඩි ප්‍රතිශතයක් පිරි මසන අතර, යම් ප්‍රමාණවලින් ආනයනය කිරීම සිදු කෙරේ. අපි වවමු රටට නඟමු ජාතික වැඩපිළිවෙළ 2013 දක්වා දීර්ඝකර ඇති අතර, අපගේ අවශ්‍යතාවන් බොහෝ දුරට සපුරා ගැනීම සඳහා අප ක්‍රියාකළ යුතුය. දේශීය චින්තනයක් තුළින් ආසියාවේ ඓශ්චර්ය කරා යන ගමන් මඟට කෘෂිකර්ම සංවර්ධනය දායක කර ගැනීමට ඇති හොඳම උපාය මාර්ගය වන්නේ අපි වවමු රට නඟමු දේශීය ආහාර දිරි ගැන්වීමේ වැඩසටහන තව තවත් ශක්තිමත් කර ඉදිරියට ගෙන යාමයි.වර්තමානයේ දී කෘෂිකර්මය එසේත් නැතිනම් ගොවිතැන යන්න ආදායම් ඉපයිය නොහැකි අලාභ ව්‍යාපාරයක් ලෙස සමහරු සිතුව ද ක්‍රමානුකූලව කටයුතු කරමින් කෘෂිකර්මාන්තය තුළින්ම ජීවිතයේ යසඉසුරු උපයාගත් අය බොහෝය. එසේ හෙයින් ශ්‍රී ලංකාවේ දරිද්‍රතාවය පිටු දැකීමට රැකියා වියුක්තිය අවම කිරීමට ගොවි ජනතාව සවිබල ගැන්වීමට සාර්ථකම ක්‍රියාදාමය වන්නේ දේශීය ආහාර නිෂ්පාදනය දිරි ගැන්වීමේ මෙහෙයුමයි. මේ සඳහා අවශ්‍ය උපාය මාර්ග තාක්ෂණය, ශිල්පීය ක්‍රම, දැනුම හුරුව කෘෂිකර්ම දෙපාර්තමේන්තුව ඇතුළු විවිධ ආයතනවලින් ලබාදෙන අතර, එම පහසුකම් ලබා ගැනීමට මහජනතාව ද තව තවත් උනන්දු විය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n1012221</link>
    <topic>පරාජිත ත්‍රස්තවාදයට එරෙහි ජාත්‍යන්තර සටන ඇරැඹුවා</topic>
    <author>ධනුෂ්ක ගොඩකුඹුර සහ භක්ති ධර්මපි‍්‍රය මෙන්ඩිස් දියතලාවේ සිට</author>
    <content>ශ්‍රී ලංකාව අපකීර්තියට පත් කිරීමේ අරමුණින් රණවිරුවන්ට යුද අපරාධ චෝදනා එල්ල කරන්නට විදේශයන්හි පොදිබැඳගෙන සිටින පරාජිත ත්‍රස්තවාදී කණ්ඩායම්වලට එරෙහිව ජාත්‍යන්තර වශයෙන් සටනක් මේ වනවිට ආරම්භ කර තිබෙන බව ජනාධිපති මහින්ද රාජපක්ෂ මහතා අවධාරණය කරයි.අපට ත්‍රස්තවාදයෙන් රට රැක ගැනීමට හැකි වූයේ රණවිරුවන් විනය ගරුක නිසා බව පෙන්වා දුන් ජනාධිපතිවරයා හමුදා නිලධාරියා හැමවිටම සිවිල් නීතියටත් හමුදා නීතියටත් යටත් බව සිහියේ තබා ගතයුතු යැයිද කීය.වෙල්ලමුල්ලිවයික්කාල් වලින් ත්‍රස්තවාදය අතුගා දැමූ පමණින් මානුෂීය මෙහෙයුම අවසන් නැතැයි ප්‍රකාශ කරන ජනාධිපතිතුමා උතුරු නැඟෙනහිර ජනතාවගේ සිත්වලින් ත්‍රස්තවාදයේ අමිහිරි මතකයත් බෙදුම්වාදය පිළිබඳ හැඟීමත් පහව යන තුරු මානුෂීය මෙහෙයුම ඉදිරියටම යන බවද පැවසීය.දියතලාව යුද හමුදා විද්‍යා පීඨයේ පුහුණුව ලැබූ කෙඩෙට් නිලධාරින් 253 දෙනකු අධිකාරී ලබා විසිර යාමේ උළෙලට එක් වෙමින් ජනාධිපතිතුමා එම අදහස් පළ කළේ ය.මවුබිමත්, ජනතාවත් ත්‍රස්තවාදයෙන් මුදාගත් අපි අද ඒ ප්‍රදේශවල ජනතාවගේ හදවත් දිනා ගැනීමේ මෙහෙයුමක නිරතව සිටින්නෙමු. ඒ අනුව මානුෂීය මෙහෙයුම සුවිශේෂී අදියරකට පැමිණ තිබෙන බවද ජනාධිපතිතුමා කීය.යුද්ධයක් කළා නම් ත්‍රස්තවාදී නායකයා මියගිය පසු යුද්ධය නතර කරනවා. එහෙත් අප කළේ ත්‍රස්තවාදය නැතත් මානුෂීය මෙහෙයුම ඉදිරියට ගෙනයාම බවද ජනාධිපතිවරයා සඳහන් කළේ ය.හමුදා නිලධාරින් පුහුණුව ලබා විසිර යන්නේ තවමත් නොනිමි ඒ ශ්‍රේෂ්ඨ මානුෂීය මෙහෙයුමට දායක වන්නට බව පැවැසූ ජනාධිපතිවරයා සියලු ;දනා තමන්ගේ මවට මෙන්ම මාතෘභූමියටත් ආදරය කළ යුතු බවත් මවුබිමට ආදරය කරන්නා විශිෂ්ටත්වයට පත්වන බවත් සඳහන් කෙළේ ය.ත්‍රස්තවාදයෙන් වසර තිහක් බැට කමින් සිට මානුෂීය මෙහෙයුමට අති දැවැන්ත සහයෝගයක් දුන් ජනතාවට කළ හැකි ලොකුම ගෞරවය වන්නේ යළිත් වතාවක් මේ මවුබිමේ ත්‍රස්තවාදය හිස එසවීමට නොදීම යැයි ද ජනාධිපතිවරයා පැවැසීය.ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, යුද හමුදාපති ලුතිනන් ජෙනරාල් ජගත් ජයසූරිය මහත්වරුන් උසස් හමුදා නිලධාරීන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n1012222</link>
    <topic>බන් කී මූන්ගේ කමිටුවේශ්‍රී ලංකා සංචාරය අවිනිශ්චිතයි</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මහ ලේකම් බන් කී මූන්ගේ ත්‍රිපුද්ගල කමිටුව ශ්‍රී ලංකාවේ සංචාරය කිරීම අවිනිශ්චිත බව එක්සත් ජාතීන්ගේ සංවිධානය පවසයි.උගත් පාඩම් හා ප්‍රතිසන්ධාන කොමිසම හමුවට පැමිණීමේ අරමුණින් සිටිය ද මේ දක්වා කිසිදු තීරණයක් ගෙන නැතැයි බන් කී මූන්ගේ මාධ්‍ය ප්‍රකාශක ෆර්හන් හක් නිව්යෝර්ක් නුවරදී මාධ්‍ය වෙත ප්‍රකාශ කර ඇත.තවදුරටත් මේ පිළිබඳව සාකච්ඡා කරන බව පවසා ඇති එම ප්‍රකාශකයා එක්සත් ජාතීන්ගේ මහ ලේකම්වරයාට ශ්‍රී ලංකාව සම්බන්ධයෙන් උපදෙස් ලබාදීම සඳහා පත් කළ මේ ත්‍රිපුද්ගල කමිටුව ශ්‍රී ලංකාවට පැමිණීම සඳහා අවස්ථාව සැලසීම පිළිබඳව මහ ලේකම්වරයා සතුටු වන බවද ප්‍රකාශ කර ඇතැයි තානාපති ආරංචි මාර්ග පවසයි.ඉන්දුනීසියාවේ හිටපු නීතිපති මර්සුකි දරුස්මාන්ගේ සභාපතිත්වයෙන් යුතුව මේ ත්‍රිපුද්ගල කමිටුව නිල වශයෙන් වැඩ ආරම්භ කළේ පසුගිය සැප්තැම්බර් මාසයේදී බවද එක්සත් ජාතීන්ගේ සංවිධානය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n1012223</link>
    <topic>කෙඩෙට් නිලධාරීහු 253ක්දියතලාවේ දී විසිර යති</topic>
    <author>භක්ති ධර්මප්‍රිය මෙන්ඩිස් සහ ධනුෂ්ක ගොඩකුඹුර දියතලාවේ සිට</author>
    <content>ශ්‍රී ලංකා යුද හමුදා විද්‍යාපීඨයේ වසර දෙකහමාරක කාලයක් පුහුණුව ලැබූ කෙඩෙට් නිලධාරිහු 253 දෙනෙක් ජනාධිපති මහින්ද රාජපක්ෂ මහතා අතින් අධිකාරිවරුන් බවට පත්වෙමින් ඊයේ (21) පෙරවරුවේ විසිර ගියහ.මේ වෙනුවෙන් දියතලාව හමුදා විද්‍යා පීඨයේ පැවැති අලංකාර උත්සවය සඳහා ආරක්ෂක ලේකම් ගෝඨාභය රාජපක්ෂ, ජනාධිපති ලේකම් ලලිත් වීරතුංග, යුද හමුදාපති ලුතිනන් ජනරාල් ජගත් ජයසූරිය මහත්වරුද එක්ව සිටියහ.ජනාධිපති මහින්ද රාජපක්ෂ, යුද හමුදාපති ලුතිනන් ජනරාල් ජගත් ජයසූරිය සහ යුද හමුදා විද්‍යා පීඨයේ සේනා විධායක බ්‍රිගේඩියර් ජේ. ආර්. කුලතුංග මහත්වරු හමුදා උත්තමාචාර මැද උත්සව සභාවට පැමිණීමත් සමඟ විසිර යාමේ උත්සවය ආරම්භ විය. යුද හමුදා විද්‍යා පීඨයේ සරඹ භූමියට ජනාධිපතිවරයා කැඳවාගෙන යාම යුද හමුදාපතිවරයා විසින් සිදුකළ අතර විසිර යන කෙඩෙට් නිලධාරින් සහ නිලධාරිනියන් පරීක්ෂා කර බැලීම අනතුරුව සිදුකෙරිණි.ජනාධිපතිවරයා ප්‍රධාන පීඨිකාව වෙත පැමිණීමෙන් පසු විසිර යන කෙඩෙට් නිලධාරින් අතර දක්ෂතා දැක් වූ කෙඩෙට් නිලධාරින්ට සම්මාන පුදකරනු ලැබීය. විසිර යන කෙඩෙට් නිලධාරින් අධිකාරිවරුන් ලෙස පත් කරමින් ඔවුන්ට අසිපත ලබාදීම ජනාධිපති මහින්ද රාජපක්ෂ මහතා අතින් සිදුකෙරුනු අතර ජනාධිපති ලේකම් සහ ආරක්ෂක ලේකම්වරයාද මේ සඳහා සහභාගි වූහ.අසිපත ලබාගත් පසු දෙවැනි ලුතිනන් තනතුරට පත් මේ නිලධාරින් ජනාධිපති මහින්ද රාජපක්ෂ මහතාට උත්තමාචාර පුද කරමින් අලංකාර ලෙස පෙළපාළියකින් ගමන් ගත්හ. ඉන් අනතුරුව මේ පිරිස අමතා ජනාධිපතිවරයා දේශනයක් පැවැත්වීය.එහිදී රටේ අනාගතය සහ හමුදා නිලධාරියකුගේ වගකීම පිළිබඳව ජනාධිපති මහින්ද රාජපක්ෂ මහතා මේ නිලධාරින්ට කරුණු පැහැදිලි කළේය.මේ අවස්ථාව සඳහා විසිර ගිය දෙවැනි ලුතිනන්වරුන්ගේ මවුපියන් සහ ඥාතින් දහසකට වැඩි පිරිසක් සහභාගි වූ අතර යුද හමුදාවේ උසස් නිලධාරින් රැසක්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n1012224</link>
    <topic>ගුරු සේවයට එක්වන සැමටවසරක ඉගැන්වීමේ පුහුණුවක්</topic>
    <author>දයා පෙරේරා</author>
    <content>ගුරු සේවයට මින් ඉදිරියට බඳවා ගන්නා සියලු දෙනාම වසරක ඉගැන්වීම් පුහුණුවකින් තොරව පාසලේ සේවයට නොයොදවන ලෙස ජනාධිපති මහින්ද රාජපක්‍ෂ මහතා අධ්‍යාපන ඇමැති බන්දුල ගුණවර්ධන මහතාට උපදෙස් දී ඇත.ඒ අනුව ලබන වසරේ සිට ගුරු සේවයට බඳවා ගැනෙන කවරකු වුවත් අවම වශයෙන් අවුරුද්දක කාලයක් ඉගැන්වීමේ පුහුණුවක් ලැබීම ප්‍රතිපත්තියක් බවට පත් කිරීමට බලාපොරොත්තු වන බව ඇමැතිවරයා කියයි.ඉංගී‍්‍රසි මාධ්‍ය උපාධිධාරීන් බඳවා ගැනීම සඳහා ඉකුත්දා පැවැති විභාගයෙන් සමත්ව සම්මුඛ පරීක්‍ෂණවලින් පසුව පාසල්වලට පත්කරනු ලැබූ 554 දෙනාගෙන් බොහෝ දෙනකුට ඉංගී‍්‍රසි භාෂාවෙන් ඉගැන්විය නොහැකි බවට සිසුන් හා විදුහල්පතින්ගෙන් ලද පැමිණිලි හා මැසිවිලි නිසා ජනාධිපතිවරයා මෙම උපදෙස් ලබාදුන්නේ යැයි ඇමැතිවරයා පැවැසීය.ඉංගී‍්‍රසි උපාධිධාරි ගුරුවරුන් බඳවා ගැනීමේ විභාගයට අටදහසක් පෙනී සිටි බවත් ඔවුන්ගෙන් හාරදහසකට වැඩි පිරිසක් සමත් වූ බවත් සම්මුඛ පරීක්‍ෂණවලින් ඔවුන් අතරින් 554 දෙනෙකු තෝරාගෙන පාසල්වලට යවන ලද බවත් පැවැසූ ඇමැතිවරයා ඔවුන්ගෙන් බොහෝ දෙනා ඉගැන්විය නොහැකි බව පවසා පත්වීම්ලිපි ආපසු බාර දුන් බවත් සඳහන් කෙළේය.කොළඹ අවට ජනපි‍්‍රය යැයි සම්මත ඇතැම් පාසල්වලට පත්කරන ලද එම උපාධිධාරි ගුරුවරුන්ට එම පාසලේ මූලිකත්වයෙන් කොළඹ විශ්වවිද්‍යාලය මගින් ඉගැන්වීම පිළිබඳ අතිරේක පුහුණුවක් ලබා දෙන බවද ඇමැතිවරයා අනාවරණය කෙළේය.ඇමැතිවරයා එසේ සඳහන් කළේ විද්‍යාපීඨ ඩිප්ලෝමාධාරීන් හා මෞලවි ගුරුවරුන් පිරිසකට පත්වීම් ලිපි ප්‍රදානය පිණිස අධ්‍යාපන අමාත්‍යාංශ ශ්‍රවණාගාරයේ ඊයේ (21) පැවැති උත්සවයේදී ය.මෙහිදී විද්‍යාපීඨ ඩිප්ලෝමාධාරිහු 364 ක්, පොලිස් සේවයෙන් ගුරු සේවයට එක්වූ 18ක් සහ මෞලවි ගුරුවරු 21 ක් ද පත්වීම් ලිපි ලබා ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n1012225</link>
    <topic>උතුරුමැද- ඌව වකුගඩු රෝගයට හේතුව ඇල්ගී</topic>
    <author>සන්ධ්‍යා කරුණාරත්න</author>
    <content>උතුරුමැද හා ඌව පළාත්වල බහුලව පවතින වකුගඩු රෝගය පැතිර යෑමට නීල හරිත ඇල්ගී විශේෂය හේතු වී ඇතැයි පේරාදෙණිය විශ්වවිද්‍යාලයේ වෛද්‍ය පීඨය සිදුකළ පර්යේෂණයකින් අනාවරණය කරගෙන තිබේ.මේ නීලහරිත ඇල්ගී ශාකය මඟින් නිකුත් කෙරෙන විස ද්‍රව්‍යයක් නිසා පුද්ගලයන්ගේ වකුගඩුවලට හානි පැමිණෙන බව සොයාගෙන ඇත.මේ ප්‍රදේශවල වැව් හා ඇළ මාර්ග ආශ්‍රිතව මේ ශාකය ව්‍යාප්තව පවතින අතර, ජල මාර්ගවලින් ලබාගන්නා ජලය උණුකර පානයට ගැනීම සිදුකළත් අධික තාපයට ද මේ විස විනාශ කළ නොහැකි බව පර්යේෂණ ඇසුරෙන් සොයාගෙන තිබෙන බව පේරාදෙණිය විශ්වවිද්‍යාලයේ වෛද්‍ය පීඨයේ ජ්‍යෙෂ්ඨ කථිකාචාරිණි විශේෂඥ වෛද්‍ය ධම්මිකා මැණිකේ දිසානායක මහත්මිය ප්‍රකාශ කළාය.කොළඹ නිපෝන් හෝටලයේ පැවැති මාධ්‍ය හමුවකදී ඇය මේ බව ඊයේ (21 දා) අනාවරණය කළාය. මේ පළාත්වල ළිංවල ජලයට ද මේ විස පැතිරයාම නිසා එම ජලය ද පානයට නුසුදුසු තත්ත්වයේ පවතියි. වැසි ජලය එක් කර බීමට ගැනීම මේ රෝගය වළක්වා ගැනීමට හැකි එකම විසඳුම බව ද ඇය අනාවරණය කළාය.වයස අවුරුදු 40 ත් 60 ත් අතර බොහෝ වෙහෙස මහන්සි වී වැඩකරන පිරිමි අය මේ රෝගයට වැඩි වශයෙන්ම ගොදුරු වී සිටී.උතුරුමැද පළාතට අයත් මැදවච්චිය, පදවිය, කැබිතිගොල්ලෑව, මැදිරිගිරිය වැනි ප්‍රදේශවලත් ඌව පළාතේ ගිරාඳුරුකෝට්ටේ, මහියංගණය වැනි ප්‍රදේශවලත් මේ රෝගය දැනට ව්‍යාප්තව පවතියි. රෝගීන් 11,600 කගෙන් පමණ තොරතුරු ලබාගෙන මේ රෝගයට හේතු සාධකය සොයා ගැනීමට මේ පර්යේෂණ කණ්ඩායම පර්යේෂණ ගණනාවක්ම සිදුකර තිබේ.මේ ප්‍රදේශවල හඳුනානොගත් වකුගඩු රෝගීන්ගේ රෝගයට හේතුව සොයා ගැනීමේ පර්යේෂණ තවදුරටත් ක්‍රියාත්මක කරන බවත් තව වසර එක හමාරක් පමණ ගත වනවිට මේ රෝගයට නිශ්චිතවම හේතුකාරක සොයාගෙන රෝගය වළක්වා ගැනීමේ ප්‍රතිකාර ද හඳුන්වාදීමට හැකි බවත් ධම්මිකා මහත්මිය ප්‍රකාශ කළාය.මේ වෛද්‍ය පර්යේෂණය සිදුකිරීම සඳහා විවිධ විද්වතුන්ගෙන් ද, පේරාදෙණිය සම සෞඛ්‍ය පීඨයේ සිසුන් 20කගෙන් පමණද සහය ලබාගෙන ඇත.පේරාදෙණිය සිරිමාවෝ බණ්ඩාරනායක විශේෂිත ළමා රෝහලේ ව්‍යාධිවේදඥ වෛද්‍ය පාලිත රත්නායක, මහවැලි අධිකාරියේ විශ්ලේෂක එස්. බී. අධිකාරි, අනුරාධපුරය කලාප වාරිමාර්ග අධ්‍යක්ෂ ඩබ්. බී. පලුගස්වැව, පේරාදෙණිය විශ්වවිද්‍යාලයේ වෛද්‍ය පීඨයේ පශ්චාත් උපාධි අපේක්ෂක කිත්සිරි ජයසේකර මහත්වරුද මේ මාධ්‍ය සාකච්ඡාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n1012226</link>
    <topic>ත්‍රිපුද්ගල උපදේශන කමිටුවේ කාල සීමාව දීර්ඝ කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් උපදෙස් ලබා ගැනීම සඳහා එක්සත් ජාතීන්ගේ මහ ලේකම්වරයා පත් කළ උපදේශන කමිටුවේ කාල සීමාව දීර්ඝ කර ඇත. මේ වසර අවසානය තෙක් අදාළ කමිටුවේ නිල කාලය දීර්ඝ කිරීමට එක්සත් ජාතීන්ගේ මහ ලේකම් බන් කී මූන් පියවර ගත් බව ඔහුගේ මාධ්‍ය ප්‍රකාශක ෆර්හන් හක් සඳහන් කර තිබේ.නිව්යෝර්ක් නුවර පිහිටි එක්සත් ජාතීන්ගේ මූලස්ථානයේ දී පැවැති සාකච්ඡාවක දී ඔහු මේ බව සඳහන් කර ඇතැයි තානාපති ආරංචි මාර්ග පවසයි. තවද මේ කාලය තුළ උපදේශන කමිටුවේ වාර්තාව ඉදිරිපත් කිරීමට බලාපොරොත්තු වන බවද එම ප්‍රකාශකයා පවසා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n1012227</link>
    <topic>බන් කී මූන්ගේ උපදේශක කමිටුවටකොන්දේසිවලට යටත්ව සාක්කි දිය හැකියි</topic>
    <author>නෙල්කා මැදගෙදර</author>
    <content>ශ්‍රී ලංකාවේ මානව හිමිකම් තත්ත්වය සොයා බැලීම සඳහා එක්සත් ජාතීන්ගේ මහලේකම්වරයා පත් කළ උපදේශක කමිටුවෙහි සාමාජිකයන් ශ්‍රී ලංකාවට පැමිණ සාක්කි දීමට ඉදිරිපත් වන්නේ නම් කොමිසමෙහි කොන්දේසි වලට යටත්ව එම සාක්කි ලබා ගැනීමට සූදානම් බව උගත් පාඩම් සහ ප්‍රතිසංධාන කොමිසම පවසයි. එලෙස සාක්කි ලබා ගැනීමේ දී වෙනත් සාක්කිකරුවන්ගේ සාක්කි ලබා ගැනීම සඳහා මෙතෙක් අනුගමනය කළ ක්‍රමවේදයම අනුගමනය කිරීමට කොමිසම තීරණය කර ඇත.එහිදී සාක්කි දෙනු ලබන පුද්ගලයන්ගේ ප්‍රකාශ සටහන් කරගන්නා අතර ඔවුන්ගෙන් ප්‍රශ්න විමසීමේ හැකියාව කොමිසමෙහි සාමාජිකයන්ට පමණක් ලැබේ.එහෙත් සාක්කි දෙනු ලබන පුද්ගලයන්ට කොමිසම වෙත ප්‍රශ්න ඉදිරිපත් කිරීමට හෝ කොමිසම සමඟ සංවාද පැවැත්වීමේ හැකියාවක් නැත. මේ කොන්දේසි එම උපදේශක කමිටුවෙහි සාමාජිකයන්ට ද බලපානු ඇත.කෙසේ වෙතත් එක්සත් ජාතීන්ගේ සංවිධානයෙහි සභාපතිවරයා ගේ උපදේශක කමිටුවෙහි සාමාජිකයන් ශ්‍රී ලංකාවට රැගෙන ඒමේ හෝ ඔවුන්ට පහසුකම් සැලසීමේ තීරණය ගත යුත්තේ ශ්‍රී ලංකා රජය විසින් බව එම කොමිසමෙහි ජ්‍යෙෂ්ඨ ප්‍රකාශකයෙක් “දිනමිණ”ට කීය. ඔවුන් සාක්කි දීම සඳහා කැඳවීමට රජය තීරණය කළහොත් සාක්කි ලබා ගැනීමේ කටයුතු කොමිසම විසින් සිදු කරනු ඇත.ශ්‍රී ලංකාවෙහි මානව හිමිකම් තත්ත්වය සොයා බැලීමට පත් කළ කමිටුවට දැන් ශ්‍රී ලංකාවට යා හැකි බවත් ඔවුන්ට උගත් පාඩම් කොමිසම හමුවෙහි සාක්කි ලබා දිය හැකි බවටත් එක්සත් ජාතීන්ගේ මහ ලේකම් බෑන් කී මූන් මහතා ඉකුත් (17) වැනිදා මාධ්‍ය හමුවක දී ප්‍රකාශ කර තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n1012228</link>
    <topic>ජල මණ්ඩලයටත්බෝනස් 24දා ගෙවනවා</topic>
    <author>අනූෂා ගුරුසිංහ</author>
    <content>ජාතික ජල සම්පාදන හා ජලාපවාහන මණ්ඩලයේ සියලුම සේවකයින්ට වාර්ෂික ප්‍රසාද දීමනා ලබන 24 දිනට ප්‍රථම ගෙවීමට තීරණය කර තිබේ.ඒ අනුව පසුගිය වසරේ ගෙවූ ප්‍රසාද දීමනාව වන රු. 23500 මුදල මේ වසරේද ලැබෙනු ඇත. මාණ්ඩලික සේවකයින්ට රු. 12500 ක ප්‍රසාද දීමනාවක්ද, රු. 10500 ක ඵලදායිතා දීමනාවක්ද, සේවා කාලය හා වැටුප් වර්ධක අගය පදනම් කරගෙන රු. 500 ක අවමයකට යටත්ව ගෙවන ඵලදායිතා දීමනාවද මෙම 23500 ප්‍රසාද දීමනාවට ඇතුළත් වේ.මණ්ඩලයේ අනියම් සේවකයන්ට ඔහු ලබන වැටුප අනුව සම්පූර්ණ ප්‍රසාද දීමනාව රු. 10500 ක ඵලදායිතා දීමනාව පමණක් ගෙවනු ඇත. මෙසේ ප්‍රසාද දීමනා ගෙවීම සම්බන්ධයෙන් නිවේදනයක් නිකුත් කෙරෙන ශ්‍රී ලංකා නිදහස් සේවක සංගමයේ සංවිධායක ජේ. ආර්. සිල්වා මහතා ජල සම්පාදන මණ්ඩලයේ සභාපති අධ්‍යක්ෂ මණ්ඩලයට ස්තුතිය පුද කරයි.මණ්ඩලයේ ඇතැම් වෘත්තීය සමිති නායකයින් තමන්ගේ දේශපාලන බංකොළොත්භාවය පෙන්නුම් කරමින් ප්‍රසාද දීමනා නොගෙවන බවට ප්‍රචාර කරන බවද සිල්වා මහතා දන්වා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n1012229</link>
    <topic>නිවාස ව්‍යාපෘතිලබන වසරේ</topic>
    <author>චන්දිමා එදිරිමාන්න</author>
    <content>සෑම ප්‍රාදේශීය ලේකම් කොට්ඨාසයකින්ම තෝරාගත් ප්‍රදේශවල “ව්‍යාපෘති නිවාස” වැඩසටහන ලබන වසරේ ක්‍රියාත්මක වේ.මේ නිවාස ව්‍යාපෘති සඳහා සුදුසු ස්ථාන ජාතික නිවාස සංවර්ධන අධිකාරියේ දිස්ත්‍රික් කළමනාකරුවන් හඳුනාගෙන ඇති බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා කියයි.දිස්ත්‍රික්කයකට අඩුම වශයෙන් ව්‍යාපෘති පහක් ක්‍රියාත්මක කළ හැකි බවද ඒ මහතා කියයි.නිවාස දස ලක්ෂයේ සංවර්ධන මෙහෙයුමට ආරම්භයක් ලෙස ව්‍යාපෘති නිවාස ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122210</link>
    <topic>හොර පාරෙන් කැනඩා ගිය ශ්‍රී ලාංකික ද්‍රවිඩ කතගේ කොටි හාදකම් හෙළිවේ</topic>
    <author/>
    <content>එම්.වී. සන් සී නෞකාවෙන් නීති විරෝධී ලෙස කැනඩාවට සංක්‍රමණය වූ ශ්‍රී ලාංකික ද්‍රවිඩ කාන්තාවක එල්ටීටීඊ ත්‍රස්තවාදීන් සමඟ සබඳතා පැවැත්වූ බවට කැනේඩියානු දේශ සීමා ආරක්ෂක නියෝජිතායතනය තහවුරු කරගෙන ඇත.එල්ටීටීඊ සංවිධානය වෙත බඳවා ගැනීමේ දී ලබා දෙන විශේෂ ලාංඡනයක් ඇය සතුව තිබී සොයා ගැනීමත් සමඟ එම කාන්තාව එල්ටීටීඊ සංවිධානය සමඟ සබඳතා පැවැති බවට තහවුරු වී ඇතැයි වාර්තා වෙයි.ශ්‍රී ලාංකික ද්‍රවිඩ සරණාගතයන් 492ක් රැගත් මේ නෞකාව පසුගිය අගෝස්තු මාසයේ දී කැනඩාවට ළඟා වූ අතර ඉන් අනතුරුව ප්‍රශ්න කිරීම සඳහා ඔවුන් තාවකාලික කඳවුරුවල රඳවා තිබිණි.මේ පිරිස සරණාගතයන් ලෙස නොසලකා රටේ ආරක්ෂාව වෙනුවෙන් තවදුරටත් ප්‍රශ්න කිරීම සඳහා රඳවා තබා ගන්නා ලෙස කැනේඩියානු දේශ සීමා ආරක්ෂක නියෝජිතායතනය එරට සරණාගත මණ්ඩලයෙන් ඉල්ලා ඇතැයි ද තානාපති ආරංචි මාර්ග පවසයි. මේ කාන්තාව ශ්‍රී ලංකාවේ දී පුස්තකාලයක සේවය කර ඇති බවට තොරතුරු අනාවරණය කරගෙන ඇති අතර සෙසු සරණාගතයන් සම්බන්ධයෙන් ද පුළුල් පරීක්ෂණ ක්‍රියාත්මක බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122211</link>
    <topic>මද්‍යසාර භාවිතයෙන් රෝහල්ගතවන අයගේ බිල අයකර ගැනීම ජනවාරියේ සිට</topic>
    <author>සන්ධ්‍යා කරුණාරත්න</author>
    <content>බීමත්ව රෝගී තත්ත්වයෙන් රෝහල්ගත වන අයගේ බෙහෙත් බිල රෝගියාගෙන්ම අය කර ගැනීමේ ක්‍රමය ලබන ජනවාරි 01 වැනිදා සිට අනිවාර්යයෙන්ම ක්‍රියාත්මක කරන බව සෞඛ්‍ය අමාත්‍යාංශය පවසයි.රෝගියාට ප්‍රතිකාර කරන වෛද්‍යවරයා රෝගයට හේතුව මධ්‍යසාර භාවිතය බව නිගමනය කළහොත් මේ ක්‍රමය අනිවාර්යයෙන්ම ක්‍රියාත්මක කිරීමට සූදානම් වෙයි.සෞඛ්‍ය අමාත්‍යාංශය විසින් මෙවැනි තීරණයක් ගැනීමට හේතුව මුදල් අයකර ගැනීම පමණක් නොව එම පුද්ගලයන්ගේ මධ්‍යසාර භාවිතය අඩු කිරීම බව ද අමාත්‍යාංශය ප්‍රකාශ කරයි.අධික ලෙස මධ්‍යසාර බීමත්කම නිසා ලෙඩ වීම පමණක් නොව ආර්ථික, සමාජයීය මට්ටමෙන් පහළ තත්ත්වයකට වැටීම ද සිදු වන බව අමාත්‍යාංශය අවධාරණය කරයි.බෝ නොවන රෝගවලින් සියයට 90 ක්ම වැළඳීමට ප්‍රධාන හේතුව මධ්‍යසාර භාවිතයයි. ඒවා ස්වාභාවික රෝග නොව හිතාමතාම හදා ගන්නා රෝග නිසා ඔවුන්ට ප්‍රතිකාර කරන බෙහෙත් බිල ඔවුන්ගෙන් අයකර ගැනීම සිදු කෙරේ.බෝ නොවන රෝග නිසා දිනකට පුද්ගලයන් 350 දෙනෙක් පමණ මියයයි. හෘදයාබාධ, අධිරුධිර පීඩනය, දියවැඩියාව, පිලිකා ඒ අතර වේ. හෘදයාබාධ හේතුවෙන් රෝහල් පද්ධතිය තුළ දිනකදී සැත්කම් 300 ක් පමණ සිදුකෙරේ.මේ හෘදයාබාධ ඇති වීමට වක්‍රාකාරයෙන් මධ්‍යසාර භාවිතය ද හේතුවන බව සොයාගෙන ඇත.මෙවැනි බෝ නොවන රෝගවලට ගොදුරු වන පුද්ගලයන්ගෙන් සියයට 80 ක් පමණදෙනා වයස අවරුදු 40 ත් 55 ත් අතර පුද්ගලයන් වීම බරපතළ ගැටලුවකි. මේ වයස් කාණ්ඩයේ පුද්ගලයන් පවුලකට හා රටට අත්‍යවශ්‍යයෙන්ම අවශ්‍ය කෙරෙන පිරිසක් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122212</link>
    <topic>කොළඹ වරායේ වැඩිම බහලුම් මෙහෙයවීම මේ වසරේ</topic>
    <author>ජයසිරි මුණසිංහ, මහින්ද අලුත්ගෙදර</author>
    <content>වසරක් තුළ වැඩිම බහලුම් ඒකක ප්‍රමාණයක් (මිලියන 4 ක්) මෙහෙයවීමට කොළඹ වරාය සමත්ව ඇතැයි ශ්‍රී ලංකා වරාය අධිකාරිය පවසයි.මේ වසර අවසන් වීමට දින කිහිපයක් ඉතිරිව තිබියදී කොළඹ වරාය මේ අවස්ථාව ළඟා කරගෙන ඇති අතර එම්.එම්.සී. සමාගමට අයත් නෞකාවක් මගින් රැගෙන ආ බහලුමක් මෙහෙයවමින් අදාළ වාර්තාව කරා පැමිණි බව ශ්‍රී ලංකා වරාය අධිකාරියේ කළමනාකාර අධ්‍යක්ෂ කපිතාන් නිහාල් කැප්පෙටිපොළ මහතා පවසයි.පසුගිය මාසයේ දී කොළඹ වරායේ ජේ.සී.ටී. පර්යන්තය මිලියන 2ක බහලුම් මෙහෙයවීමේ කඩඉම පසුකරන ලද අතර මේ ජයග්‍රහණය ලබා ගැනීම තුළ රාජ්‍ය හා පෞද්ගලික අංශයේ දායකත්වය ලබාගන්නා ආයතනයක් ලෙස දක්වන සමත්කම පැහැදිලි වන බවද ඒ මහතා ප්‍රකාශ කරයි.පසුගිය වර්ෂයට සාපේක්ෂව මේ වසරේදී කොළඹ වරායේ මෙහෙයුම් ධාරිතාවයේ වර්ධනය සියයට 20 ක් වන අතර දේශීය ආනයන, අපනයන බහලුම් මෙහෙයුම් වර්ධනය සියයට 25 ක් වේ. තවද ප්‍රතිනැව්ගත බහලු මෙහෙයුම් වර්ධනය සියයට 18 ක්ද මේ තත්ත්වය තුළ බහලු මෙහෙයවීමේදී කොටස් 59.41 ක ප්‍රමාණයක් කොළඹ වරාය මගින් දරා ඇතැයි ශ්‍රී ලංකා වරාය අධිකාරිය කියයි.මෙවැනි ජයග්‍රහණයක් කරා ගමන් කිරීමේදී වරායේ යටිතල පහසුකම් සංවර්ධනය වෙනුවෙන් විශාල මුදලක් වැයකර තිබෙන අතර පරිගණක පද්ධතිය ස්ථාපිත කිරීම වෙනුවෙන් රුපියල් මිලියන 800 ක් වැයකර ඇත. ඊට අමතරව සන්නිවේදන පද්ධතිය ස්ථාපිත කිරීමටද පියවර ගෙන තිබෙන බව වරාය අධිකාරිය පවසයි.තවද ජයබහලු පර්යන්තය වෙත අත්‍යවශ්‍යව පැවැති ග්‍රැන්ට්‍රි දොඹකර 6ක්, ජංගම දොඹකර 30ක්, පර්යන්ත ට්‍රැක්ටර් 50ක් මිලදී ගැනීමට අමෙරිකන් ඩොලර් මිලියන 150 ක් වැයකර ඇතැයි පවසන කපිතාන් නිහාල් කැප්පෙටිපොල මහතා මේ සියල්ලකින්ම අපේක්ෂා කරන්නේ කොළඹ වරාය කලාපීය වරායක් ලෙස සංවර්ධනය කිරීම බවද කියා සිටී.මේ අතර කොළඹ වරායේ භාණ්ඩ ප්‍රවාහනය සඳහා පහසුකම් සැලසීම වෙනුවෙන් අමෙරිකානු ඩොලර් බිලියන 1.5 ක මුදලක් යොදා තිබෙන අතර පුද්ගලික අංශය සඳහාද ව්‍යාපෘති සාර්ථකව ක්‍රියාත්මක කිරීමට අවශ්‍ය සහයෝගය ලබා දෙයි. මේ ඓතිහාසික අවස්ථාව සැමරීම ඊයේ (21) සිදුකෙරුණු අතර එම අවස්ථාවට ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම, කළමනාකාර අධ්‍යක්ෂ කපිතාන් නිහාල් කැප්පෙටිපොල, අධ්‍යක්ෂ (මෙහෙයුම්) ජී. ඒ. තලගල, අධ්‍යක්ෂ (මුදල්) ශිරානි වන්නිආරච්චි, අධ්‍යක්ෂ (මානව සම්පත්) නෝමන් වීරරත්න, ප්‍රධාන කළමනාකරු ජයන්ත පෙරේරා මහත්ම මහත්මීහු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122219</link>
    <topic>අපේ හමුදා ලොව අනභිභවනීය වුණේජීවිත පරිත්‍යාගයෙන් කළ කැප කිරීම් නිසයි</topic>
    <author>ධනුෂ්ක ගොඩකුඹුර සහ භක්ති ධර්මපි‍්‍රය මෙන්ඩිස් දියතලාව සිට...</author>
    <content>ශ්‍රී ලංකාවේ හමුදා සේවය ලෝකයේ ගෞරවය ලබා අනභිභවනීය තත්ත්වයට පත් වුණේ රට වෙනුවෙන් ජීවිත පරිත්‍යාග කළ අභීත රණවිරුවන්ගේ කැපකිරීම් නිසා බව ජනාධිපති මහින්ද රාජපක්‍ෂ මහතා පැවැසීය.රට වෙනුවෙන් අවසන් ලේ බිඳුව දක්වා සටන් වැදුණු ඒ විරුවන්ට කිසි විටෙක අපහාස නොකළ යුතු බව කී ජනාධිපතිවරයා ඔවුන්ට ඒ කැපකිරීම් කරන්නට ශක්තිය ලැබුණේ රට වෙනුවෙන් ඇති ආදරය නිසා බවත්, රටට ආදරය නැති අයකුට කොතරම් දක්‍ෂතා තිබුණත් විශිෂ්ටයකු විය නොහැකි බවත් සඳහන් කෙළේය.ජනාධිපතිවරයා මේ අදහස් පළකෙළේ දියතලාව යුද හමුදා විද්‍යා පීඨයේ පුහුණුව ලැබූ කෙඩෙට් නිලධාරීන් අධිකාරි ලබා විසිර යාමේ උළෙලට ඊයේ (21) එක්වෙමිනි.ජනාධිපතිවරයා එහිදී වැඩිදුරටත් මෙසේ ද ප්‍රකාශ කෙළේය.රට වෙනුවෙන් කැපවීමේ බලාපොරොත්තුවෙන් පුහුණුව ලබලා අද විසිර යන සියලුම නිලධාරීන්ට මාගේ හෘදයාංගම සුබ පැතුම් මේ අවස්ථාවේ පිරිනමනවා. මේ තරුණ දරුවෝ නිලධාරීන් වශයෙන් පුහුණුව ලබන්න ඇතුළුවුණේ ත්‍රස්තවාදීන්ට එරෙහිව හමුදාව අසමසම සටනක යෙදිලා ඉන්න වකවානුවක. ඒ වාගේ තීරණාත්මක යුගයක තමන්ගේ දරුවා හමුදා සේවයට පරිත්‍යාග කළ මාපියන් මේ අවස්ථාවට සහභාගි වෙලා ඉන්නවා. ඒ පරිත්‍යාගය කළ මාපියන්ටත් මේ අවස්ථාවේ ජාතියේ ගෞරවය ස්තූතිය පිරිනමන්න ඕනෑ.ඔබ පුහුණුව ලබපු මේ දියතලාව පුහුණු කඳවුර මේ රටේ ඉතාම සුවිශේෂී ස්ථානයක්. අපේ මාතෘ භූ®මියේ ආරක්‍ෂාව වෙනුවෙන් විශාල දායකත්වයක් ලබා දීපු ස්ථානයක්. මේ වෙනකොට මේ කඳවුරෙන් පුහුණුව ලබපු නිලධාරීන් අතරින් හමුදාපතිවරු තුන්දෙනෙක් වාගේම ආරක්‍ෂක ලේකම්වරයෙක් බිහිවෙලා තියෙනවා.වසර තිහක් තිස්සේ තිබුණ ලෝකයේ දරුණුම ත්‍රස්තවාදය අවසන් කරන්නට අපි අණ දුන්නේ ඒ අයටයි. ඒ නිසා මේ දියතලාවේ හමුදා පුහුණු කඳවුරෙන් ඔබ ලබපු පුහුණුව ඉතා විශිෂ්ට වූ එකක් බව මම ප්‍රකාශ කරන්න ඕනෑ.ඔබගේ විසිර යෑමේ පෙළපාළිය පිළිගන්න මේ ස්ථානයට ඒමට පෙරාතුව, රට වෙනුවෙන් ජීවිතය පරිත්‍යාග කළ රණවිරුවන්ට උත්තමාචාරය පළකරන්නට මට අවස්ථාව ලැබුණා. අපේ ගෞරවය ලබපු ඒ විරුවන් නිසා තමයි ඔබ අද එකතුවෙන හමුදා සේවය මේ තරම් අනභිභවනීයත්වයට පත් වෙලා ලෝකයේ ගෞරවයට පාත්‍ර වුණේ. ඔබගේ නිල ඇඳුමට ගෞරවයක් එකතු කරලා, ඔබ එකතු වෙන හමුදා සේවය ගෞරවණීය තැනක් බවට පත්වුණේ ඔවුන් කළ අසමසම කැප කිරීම නිසා බව අමතක කරන්න බැහැ.ඒ නිසා පුහුණුව ලබලා අද විසිර යන ඔබ සතු සදාකාලික යුතුකමක් තිබෙනවා. ඒ ඔබ වාගේම ත්‍රිවිධ හමුදා සේවයට එකතු වෙලා එදා රට වෙනුවෙන් ජීවිත පරිත්‍යාග කළ ඔබගේ පූර්වගාමී රණවිරුවන්ව සදාකාලික මතකයේ තබා ගෙන ගෞරවය පුදකිරීම.ඒ වාගේම ඔබ තුළ ඔවුන් කළ අසමසම කැපකිරීම් පිළිබඳව වැටහීමක් තිබෙන්න ඕනෑ. ඔවුන්ට මේ කැපකිරීම් කරන්නට අවශ්‍ය ශක්තිය ලැබුණේ රට පිළිබඳව ඔවුන් තුළ තිබූ ආදරයයි.රටට ආදරය නැති කෙනෙකුට කෙතරම් දක්‍ෂතා තිබුණත්, දැනුම තිබුණත් විශිෂ්ටයෙකු වෙන්න බැහැ.ඔබ විශිෂ්ටත්වයට පත්වෙන්න නම් ඔබ තුළ පැවතිය යුතු වැදගත්ම දෙය වන්නේ උපන් රට පිළිබඳව ඔබ තුළ තිබෙන ආදරයයි.තමන්ගේ අම්මාට ආදරය කරන කවුරුත් මාතෘ භූමියට ආදරය කරන්න ඕනෑ. “වැදූ මවත්, දිනූ බිමත් ස්වර්ගයට සමානයි.” ඔබ රටට කෙතරම් ආදරය කරනවාද, ඔබ ඒ තරමටම බබළනවා, විශිෂ්ටත්වයට පත් කෙරෙනවා.එදා වෙල්ලමුල්ලිවයික්කාල් වලදී ශ්‍රී ලංකාවේ ත්‍රස්තවාදය අතුගාලා දමන්න අපට පුළුවන් වුණා. නමුත් ඒ සඳහා 2006 දී අපි ආරම්භ කළ මානුෂික මෙහෙයුම තවමත් අවසන් නැති බව මතක තබා ගන්න ඕනෑ. අපි එදා කිව්වා අපි මේ රටේ කිසිම ජන කොටසකට එරෙහිව යුද්ධයක් කරන්නේ නෑ කියලා. අපි යුද්ධයක් කළා නම් ත්‍රස්තවාදී නායකයා මිය ගිය පසු ඒ මෙහෙයුම් නතර කෙරෙනවා. නමුත් අපි කළේ මානුෂික මෙහෙයුමක් නිසා එය ත්‍රස්තවාදය නැතත් තවමත් ඉදිරියට යනවා.අද මානුෂික මෙහෙයුමේ ඉතා සුවිශේෂී අදියරකට අපි ඇවිත් ඉන්නවා. භූමියත්, ජනතාවත් ත්‍රස්තවාදීන්ගෙන් මුදාගැනීමේ යෙදුන අපි, අද ඒ ප්‍රදේශවල ජනතාවගේ හිතත්, හදවතත් දිනාගැනීමේ මෙහෙයුමේ යෙදෙනවා. ඒ ප්‍රදේශවල බිම් බෝම්බ ඉවත් කිරීමේ ඉඳන්, ජනතාව පදිංචි කිරීමේ ඉඳන්, ඔවුන්ට පහසුකම් සපයා රැකගැනීම දක්වා මේ සෑම දෙයක්ම මානුෂික මෙහෙයුමට අයිතියි. උතුරු පළාතෙත්, නැඟෙනහිර පළාතෙත් ඉටු කරන සෑම ක්‍රියාවලියක්ම නොනවතින මානුෂික මෙහෙයුමට අයිතියි.එම පළාත්වල ජනතාවගේ හිතෙත් ත්‍රස්තවාදයේ අමිහිරි මතකය ඉවත් වෙලා බෙදුම්වාදය පිළිබඳ හැඟීම හදවතින් පහව යනතුරු මේ මානුෂික මෙහෙයුම නතර කෙරෙන්නේ නෑ. ඒ නිසා අද විසිර යන ඔබ පිටව යන්නෙත් ඒ ශ්‍රේෂ්ඨ මානුෂික මෙහෙයුමට දායක වන්නයි.ඒ මානුෂික මෙහෙයුමට පිටත් වෙලා යන ඔබ මතක තබා ගත යුතු කරුණු ගණනාවක් තිබෙනවා. තවමත් මේ මොහොත වන විටත්, විදේශ රාජ්‍යයන් ගණනාවක පරාජිත ත්‍රස්තවාදී කණ්ඩායම් කඳවුරු බැඳගෙන සිටිනවා.ශ්‍රී ලංකාව අපකීර්තියට පත් කිරීම, අපේ රණවිරුවන් නිරායුධ ජනතාව ඝාතනය කළා යැයි චෝදනා කරන එක තමයි මේ අයගේ නවීනතම ආයුධය.ඔවුන්ට එරෙහිව සටන ජාත්‍යන්තර ක්ෂේත්‍රයේදී අපි මේ වෙනකොටත් ආරම්භ කරලා දිගටම කරගෙන යන බව කියන්න ඕනෑ.අපි මානුෂික මෙහෙයුම සඳහා පෙළගැස්සවූයේ ත්‍රිවිධ හමුදාව පමණක් නොවෙයි. මේ රටේ ජනතාවත් අපි ත්‍රස්තවාදයට එරෙහිව පෙළගැස්සුවා. වසර තිහක් තිස්සේ ජනතාව ත්‍රස්තවාදයෙන් බැට කකා ඒත් නොසැලී හිටියා.රජය මානුෂික මෙහෙයුම ක්‍රියාත්මක කරන කොට අති දැවැන්ත සහයෝගයක් ජනතාව අපිට ලබා දුන්නා. ආයෙත් වතාවක් මේ මාතෘ භූමියේ ත්‍රස්තවාදය හිස එසවීමට ඉඩ නොදීම පමණයි ඔවුන්ට කළ හැකි ලොකුම ගෞරවය.ඒවගේම ඔබ ඔබගේ නිල ඇඳුමේ ගෞරවය රටේ ගෞරවය දිවි දෙවෙනි කොට සුරකින්න ඕනේ. ඔබ අවංක හා සත්‍යවාදී වෙන්න ඕනෑ. කණ්ඩායමේ වගකීම තමන් භාර ගන්නවා මිස පහළ නිලධාරීන් කිසි විටෙක පාවා දෙන්න එපා.අන්තිම ලේ බිඳුව දක්වා සටන් වැදුන විරුවන්ට කිසි විටෙක අවමන් කරන්න එපා. නිලධාරියා පළමුව ආදර්ශවත් වෙන්න ඕනෑ. තමන් නිවැරදි, අවංක හා පිරිසුදු කෙනෙක් හැටියට දෙන නියෝගය පහළ නිලයන් සහ සෙබළුන් භාර ගන්නේ ආදරයෙන්. නියෝගය නිකම්ම අණ දීමක් නොවේ. එහි අවංකකම, සත්‍යවාදී බව වගේම ආදරයත් තියෙන්න ඕනෑ. පළිගැනීමේ චේතනාවෙන් දෙන දඬුවම් නිලයට, මනුෂ්‍යත්වයට ගැළපෙන්නේ නැති බව ඔබ මතක තබාගන්න ඕනෑ.බෙදුම්වාදය පරාද කරන්න යන ඔබ අතීතයෙන් ඉගෙන ගන්න ඕනෑ. බෙදුම්වාදය මතුවුණ 60 දශකය, ත්‍රස්තවාදය මතුවුණ 70 දශකය තුළ ඉතිහාසයේ සිදුවූ සිදුවීම් ගැන ඔබ හොඳට වටහා ගන්න ඕනෑ. ඒ ගැන දැනුමක් ඔබට තියෙන්න ඕනෑ. රට වෙනුවෙන් හදවත වගේම, බුද්ධියත් උපරිම ලෙස ඔබ යොදවා ගන්න ඕනෑ.ඔබගේ දක්‍ෂතා, කුසලතා නිරන්තරයෙන් වැඩිදියුණු කරගන්න ඕනෑ. නොයෙක් විෂයයන් වාගේම දෙමළ බස ඇතුළු භාෂාවන් ගැන වැටහීමක් ඔබට තිබෙන්න ඕනෑ. නොයෙක් ශිල්ප කලාවන් අනාගත රණවිරුවාට අත්‍යවශ්‍යයි.විනය තමයි හමුදාවේ පැවැත්ම. ඒ වගේම මේ රටේ පැවැත්මත් විනය මත ඝරණය වන බව ඔබ මතක තබා ගන්න ඕනෑ. අපේ රට දීර්ඝ කාලයක් තිස්සේ ප්‍රජාතන්ත්‍රවාදය පවත්වාගෙන ගිය ආසියාවේ තිබෙන විශිෂ්ට ප්‍රජාතන්ත්‍රවාදී රටක්. අපට ඒ ප්‍රජාතන්ත්‍රවාදය රැකගන්න පුළුවන් වුණේ ත්‍රිවිධ හමුදාව තුළ තිබුණ විනය නිසයි. ඒ වාගේම ත්‍රස්තවාදයෙන් රට රැකගන්න ලැබුණෙත් ත්‍රිවිධ හමුදාව තුළ තිබුණ විනය ගරුක බව නිසායි.ඔබගේ මාපියන්ගේ, සහෝදර සහෝදරියන්ගේ ඉඳන් මුළු රටේම ජනතාවගේ ජීවිත රැකුණේ ත්‍රිවිධ හමුදාවේ තිබුණු විනයගරුක බව නිසයි. ඒ නිසා ඔබත් ඉතාම විනය ගරුක නිලධාරියෙකු බවට පත්වෙන්න ඕනෑ. විනය විසින් විශිෂ්ටයෙකු ගොඩ නඟන බව මතක තබාගන්න.රටේ සම්ප්‍රදාය, සංස්කෘතිය රැකගැනීමට ඔබට වගකීමක් තියනවා. ඔබේ මාපියන්ට, සහෝදර සහෝදරියන්ට ඔබ ගැන ආඩම්බර වෙන්න පුළුවන් විදිහට, ඔවුන්ගේ බලාපොරොත්තු ඉටු කරන්න ඔබ විශිෂ්ටයෙකු බවට පත්වෙන්න ඕන. ඔවුන්ගේ බලාපොරොත්තු කඩ කරන්න එපා. ඔබ මේ රට ගොඩනැඟීමේ කාර්ය භාරයට උර දෙන්න සූදානම් වෙන්න.අද විසිර යන ඔබ රට රැකගැනීමට වගේම ගොඩනැඟීමේ සුවිශේෂී කාර්ය භාරය භාර ගත් අය. එහිදී මට පළමුව වටින්නේ මාගේ මවුබිමයි. ඔබටත් එය එසේ විය යුතුයි.ජනාධිපති ලේකම් ලලිත් වීරතුංග, ආරක්‍ෂක ලේකම් ගෝඨාභය රාජපක්‍ෂ, යුද හමුදාපති ලුතිනන් ජෙනරාල් ජගත් ජයසූරිය මහත්වරු ඇතුළු උසස් හමුදා නිලධාරීහු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122213</link>
    <topic>රෝල්ස්වල සඟවා රැඳවියකුටහෙරොයින් ගෙන ගොස් දැලේ</topic>
    <author>චන්ද්‍රිකා පෙරේරා, බුද්ධිකා ඉඹුලාන</author>
    <content>අල සමඟ හෙරොයින් පැකැට්ටුව දමා ‘රෝල්ස්’ සකසා තෙලෙන් බැද රැඳවියෙකුට ගෙනයමින් සිටි පුද්ගලයෙක් ඊයේ (21) බොරැල්ල පොලිසිය විසින් අත්අඩංගුවට ගෙන තිබේ. උදේ ආහාරයට රෝල්ස් රැගෙන යන මුවාවෙන් ග්‍රෑම් හතරක් හා මිලිග්‍රෑම් 170ක් සහිත හෙරොයින් පැකට්ටු පහක් සැකකරු රෝල්ස් තුළ සඟවාගෙන රැගෙන ගොස් ඇත.බොරැල්ල මැගසින් බන්ධනාගාරයේ රඳවා සිටින තම යහළුවෙකුට මේවා රැගෙන ගිය බව සැකකරු පොලිසියට පවසා ඇත.බොරැල්ල පොලිසියේ දූෂණ මර්දන අංශයට ලැබුණු තොරතුරක් අනුව සැකකරු හා හෙරොයින් සහිත ‘රෝල්ස්’ මැගසින් පාරේදී අත්අඩංගුවට ගත් බව පොලිසිය පවසයි. සැකකරු ග්‍රෑන්ඩ්පාස් ප්‍රදේශයේ පදිංචිකරුවෙකි. එම දූෂණ මර්දන අංශයේ ස්ථානාධිපති පොලිස් පරීක්ෂක කේ. ජේ. සී. පෙරේරා මහතාගේ මෙහෙයවීමෙන් පොලිස් සැරයන් 49294 අමල්, කොස්තාපල්වරුන් වන 20796 ජනක, 71977 කුමාර, 71982 ප්‍රදීප් හා 23538 කේ. සරත් නිලධාරීන් මේ වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122214</link>
    <topic>දුරකථන අස්සේ මත්කුඩු:සැක 03ක් කොටුවෙති</topic>
    <author>හැටන් සමූහ – චන්දන ජයවීර, අසේල කුරුළුවංශ</author>
    <content>හැටන් සමනලගම ප්‍රදේශයේ නිවෙසක අලෙවි කිරීම සඳහා සඟවාගෙන සිටි මත්කුඩු පැකට් 14ක් සමඟ සැකකරුවන් 3ක් හැටන් පොලිසිය අත්අඩංගුවට ගෙන ඇත.හැටන් සමනලගම ප්‍රදේශයේ නිවෙසක ස්ථාවර දුරකතනය හා ජංගම දුරකතනයක් තුළ සඟවාගෙන රහසිගතව අලෙවි කිරීමට තබාගෙන සිටියදී හැටන් පොලිසියේ විශේෂ කාර්යයාංශය වෙත ලැබුණු තොරතුරකට අනුව මත්කුඩු පැකට් 14 සමඟ සැකකරුවන් 03 දෙනා අත්අඩංගුවට ගෙන තිබේ.මේ සැකකරුවන්ගෙන් එක් අයකු කොළඹ ප්‍රදේශයේ පදිංචි කරුවකු වන අතර අනෙක් දෙදෙනා හැටන් සමනලගම ප්‍රදේශයේ පදිංචි කරුවන්ය.පොලීසිය භාරයට ගත් මත්කුඩු වැඩිදුර පරීක්‍ෂණ සඳහා පොලිස් මත්ද්‍රව්‍ය කාර්යාංශයට සැකකරුවන් හැටන් දිසා මහේස්ත්‍රාත්වරයාටත් ඉදිරිපත් කිරීමට නියමිත බව හැටන් පොලීසිය කීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122215</link>
    <topic>පුත්තලම් දුම්රියටඅයෙක් බිලි</topic>
    <author>වෙල්ලස්සේ බණ්ඩාර</author>
    <content>දෙමටගොඩදී ඊයේ (21) උදේ දුම්රියකට යටවීමෙන් එක් අයකු මියගියේය.කොළඹ කොටුව දුම්රිය ස්ථානයෙන් ඊයේ (21) පෙ.ව. 11.25 ට ගමන් අරඹා පුත්තලම දක්වා ධාවනය කෙරුණු දුම්රිය දෙමටගොඩ දුම්රිය ස්ථානයේදී නැවැත්වීමට යද්දී මෙම අනතුර සිදු විය.මෙසේ මිය අයගේ මළ සිරුර කොළඹ රෝහල් මෘත ශරීරාගාරයේ තැන්පත්කර ඇති බවත්, දෙමටගොඩ පොලිසිය විසින් මියගිය අයගේ මෘතදේහය ගෙනැවිත් භාරදී ඇති බවත්, ඊයේ සවස් භාගය වෙනතුරු ඔහු හඳුනාගැනීමට නොහැකි වූ බවත් කොළඹ මහ රෝහල් පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122216</link>
    <topic>නොච්චියාගමදී යකා නැටූපොලිස් ලොක්කාගේ වැඩ තහනම්</topic>
    <author>අනුරාධපුර මධ්‍යම විශේෂ</author>
    <content>රාජකාරි ගිනි අවිය භාවිත කරමින් කළහකාරී ලෙස හැසිරුණු නොච්චියාගම පොලිස්ථානයේ අපරාධ විමර්ශන අංශයේ ස්ථානාධිපතිවරයාගේ වැඩ තහනමට ලක් කර ඇත. ඉකුත් 19 වනදා රාත්‍රියේ ඔහුගේ නිවෙසට යාබදව ඇති රාත්‍රි ආපනශාලාවකට ගොස් ඔහුට නිකුත් කර තිබූ රාජකාරි ගිනි අවියෙන් අහසට වෙඩි තබා එහි සිටි පුද්ගලයන් බිය ගැන්වීම හේතුවෙන් මෙසේ ඔහුගේ වැඩ තහනම් කර ඇත.වැඩ තහනමට ලක්ව ඇත්තේ නොච්චියාගම පොලිස් ස්ථානයට අනුයුක්තව සේවය කළ අපරාධ විමර්ශන අංශයේ ස්ථානාධිපති උප පොලිස් පරීක්‍ෂක එම්. කේ. ධර්මසේන මහතාය.මේ සිද්ධිය සම්බන්ධයෙන් වැඩිදුරටත් පරීක්‍ෂණ සිදු කෙරෙන අතර ඔහු සම්බන්ධයෙන් විනය පරීක්‍ෂණයක් ද සිදු කෙරෙන බව උසස් පොලිස් නිලධාරියකු පැවැසීය.උතුරු මැද දිසාව භාර ජ්‍යෙෂ්ඨ නියෝජ්‍ය පොලිස්පති ජයන්ත ගමගේ, අනුරාධපුර දිසාව භාර නියෝජ්‍ය පොලිස්පති කිත්සිරි දයානන්ද, ජ්‍යෙෂ්ඨ පොලිස් අධිකාරි මර්වින් ජේ. කරුණාරත්න මහත්වරුන්ගේ උපදෙස් මත තඹුත්තේගම සහකාර පොලිස් අධිකාරි එන්. ඒ. ජයශාන්ත මහතා මේ සම්බන්ධයෙන් පරීක්‍ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122217</link>
    <topic>බන්ධනාගාර අධිකාරී ඉදිරිපිට දීඋසස් නිලධාරියකුට පහර දීලා</topic>
    <author>සුරන්ජිත් පෙරේරා</author>
    <content>කොළඹ මැගසින් බන්ධනාගාර අධිකාරීවරයා ඉදිරිපිට දී බන්ධනාගාර නියාමකවරයෙකු විසින් උසස් නිලධාරියෙකුට පහර දී බරපතළ තුවාල සිදු කිරීම සම්බන්ධයෙන් පහර දුන් නියාමකවරයාට විරුද්ධව මෙතෙක් කිසිම නීතිමය ක්‍රියාමාර්ගයක් ගෙන නොමැති බව බන්ධනාගාර නියාමකයෝ පවසති.පසුගිය 17 වැනි සිකුරාදා ගල්කිස්ස අධිකරණයට රැගෙන ආ සැකකරුවන් පිරිසකගේ ආරක්ෂාව සම්බන්ධයෙන් ඇති වූ බහින්බස් වීමකදී මෙම සැකකාර නියාමකවරයා කාර්යබාර නිලධාරිවරයාට අමානුෂික ලෙස පහර දී අඩි 4ක් පමණ ගැඹුරැති කාණුවකට තල්ලුකර දමා ඇති අතර එම අවස්ථාවේ මැගසින් බන්ධනාගාර අධිකාරීවරයාද සිද්ධිය බලාගෙන සිටි බව එම නියාමකයෝ පවසති.පහර දීමෙන් වම් අතට බරපතල හානි වී ඇති අතර අත දෙකට කැඩී ඇති බවත් කොළඹ ජාතික රෝහලෙන් ප්‍රතිකාර ගන්නා ඒ මහතාට සැත්කමක් සිදුකිරීමට නියමිත බවද එම නියාමකයෝ පවසති.තමාට පහර දීම සම්බන්ධයෙන් බොරැල්ල පොලිසියට පැමිණිල්ලක් කළද ඒ සම්බන්ධයෙන් සැකකරු මෙතෙක් අත්අඩංගුවට ගෙන නොමැති බවද, ඒ මහතා පැවසූ බවද මෙම නියාමකයෝ වැඩිදුරටත් කියති.පහරදීමට සම්බන්ධ සැකකාර නියාමකයා ඊයේ වන තෙක් රැකියාවට වාර්තාකර නොමැති බවත් වාර්තා වේ.මෙම සිද්ධියෙන් බේරීම සඳහා සැකකාර නියාමකයා මානසික රෝගියෙකු ලෙස රෝහල් ගතවීමේ සැලසුමක් මේ වනවිට ක්‍රියාත්මක බව මැගසින් බන්ධනාගාර ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122218</link>
    <topic>‘ගණන්කාරයා මායි’ පිටට තට්ටුවක් දැම්මාට කෝප වී බෙල්ල කපලා</topic>
    <author>සබරගමුව සමූහ</author>
    <content>බීමතින් සිගරට් ගැනීමට කඩයට පැමිණි 38 හැවිරිදි අවිවාහකයෙක් ගණන්කාරයා මමයි කියා එහි සිටි අයෙකුට පිටට පහර දෙද්දී කෝපයට පත් අයෙක් ඉනේ තිබූ මල්කපන පිහියෙන් බෙල්ලට කෙටීම නිසා බීමත් පුද්ගලයා එතනම මිය යාමේ සිද්ධියක් දැරණියගල පොලිස් වසමේ පොත්තකන්ද ගම්මානයෙන් වාර්තාවෙයි.මේ සිද්ධියෙන් මිය ගොස් ඇත්තේ එම ගම පදිංචි වතුගෙදර ගමරාලලාගේ උපාලි චන්ද්‍රතිලක (38) අයෙකි. මියගිය අයගේ බෙල්ල පෙදෙසට වැදී තිබූ මේ පිහිපාර අගල් 3 ක් ගැඹුරට හා අඟල් 7 ක් පමණ දුරට විහිදුණු කැපුම් තුවාලයක් සිදුකරමින් තුවාල කරු එතනම මියගොස් තිබුණි.ස්ථානය පරීක්‍ෂාවට ගිය රුවන්වැල්ල අධිකරණයේ වැඩබලන මහේස්ත්‍රාත් ඩී. ජී. ජයතිලක මහතා සැකකරු අත්අඩංගුවට ගෙන අධිකරණයට ඉදිරිපත් කිරීමට ද පොලිසියට උපදෙස් දී ඇත.වැඩිදුර පරීක්‍ෂණ පවත්වන දැරණියගල පොලිසියේ ස්ථානාධිපති පොලිස් පරීක්‍ෂක අජිත් ප්‍රසන්න, උප පොලිස් පරීක්‍ෂක අධිකාරම්, සැරයන් විජේතිලක කොස්තාපල් ගුණතිලක යන නිලධාරින් බදුවත්ත මාලිම්බඩ ප්‍රදේශයේ ඩබ්ලිව්. ජී. ආර්. අමරසිංහ නැමැති සැකකරු අත්අඩංගුවට ගෙන රුවන්වැල්ල අධිකරණයට ඉදිරිපත් කිරීමෙන් පසු රක්‍ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=n10122220</link>
    <topic>කැස්බෑව-කොටුව 120පුද්ගලික බස් වර්ජනය අවසන්</topic>
    <author>බණ්ඩාරගම සමූහ පිළියන්දල විශේෂ</author>
    <content>මාර්ග අංක 120 පුද්ගලික බස්රථ සේවකයකුගේ වැඩ තහනමට එරෙහිව ඊයේ (21) උදේ මාර්ග අංක 120 කැස්බෑව පිටකොටුව හා අතුරු මාර්ග ගණනාවක පැවැති බස්රථ වර්ජනය බස්නාහිර පළාත් ප්‍රවාහන ඇමැති උපාලි කොඩිකාර මහතාගේ මැදිහත්වීමෙන් සමථයකට පත්වී ඇත.දැනට දින කිහිපයකට පෙර මගියකු හා බස්රථ සේවකයකු අතර පිළියන්දල නගරයේ දී ඇතිවූ ආරවුලක් දුරදිග යෑමෙන් අනතුරුව එම සේවකයා පහරදුන් බවට මගියා මාර්ගස්ථ ප්‍රවාහන අධිකාරියට පැමිණිලි කිරීමෙන් පසු බස් සේවකයාගේ වැඩ තහනමට ලක් කිරීම මේ බස් වර්ජනයට හේතුවී තිබේ.මාර්ග අංක 120, 162, 157, 139 යන පුද්ගලික බස්රථ ඊයේ උදේ සිට අදාළ මාර්ගවල ධාවනයෙන් ඉවත් වී විරෝධය පළ කළහ.මේ සම්බන්ධයෙන් පළාත් ඇමැතිවරයා විශේෂ සාකච්ඡාවක් අද (22) එම අමාත්‍යාංශයේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r1012227</link>
    <topic>කතුන් තිදෙනෙක් සමඟ හොරෙන් පවුල් කාලා රහස හෙළිවුණේ මියගිය පසුවයි</topic>
    <author>හෝමාගම සංචාරක මංජුල හිරිපිටිය</author>
    <content>විවාහ තුනක් සිදු කර ගනිමින් වෙන් වෙන්ව රහසේ පවුල් කෑ පුද්ගලයකු මිය යාමෙන් අනතුරුව බිරියන් තිදෙනාම මෘත දේහය භාර නොගැනීමේ සිද්ධියක් හෝමාගම මූලික රෝහලේදී පසුගියදා පැවැති මරණ පරීක්‍ෂණයකදී සිදුවිණි.මියගොස් ඇත්තේ කඩුවෙල ප්‍රදේශයේ පදිංචි හැටතුන් හැවිරිදි සාමාන්‍ය ව්‍යාපාරයක් පවත්වාගෙන ගිය අයෙකි.මොහු පසුගිය දිනක කිසියම් කටයුත්තක් සඳහා හෝමාගම ප්‍රදේශයට පැමිණි අවස්ථාවේ දී ක්‍ෂණිකව හටගත් රෝගයක් උත්සන්නවීමෙන් මියගොස් තිබේ.අනතුරුව මේ පිළිබඳ මරණ පරීක්‍ෂණය හේවාගම් කෝරළයේ හදිසි මරණ පරීක්‍ෂක බී. එච්. කේ. චින්තක උදය කුමාර මහතා විසින් පවත්වන ලදී.එහිදී මරණකරු වෙනුවෙන් බිරියන් තිදෙනකු දරුවන් සමඟ ඉදිරිපත් වන්නට විය. අනතුරුව මරණ පරීක්‍ෂකවරයා කරුණු විමසූ විටදී ප්‍රථමයෙන් බලංගොඩ ප්‍රදේශයේ කාන්තාවක් විවාහ කරගෙන ඇති අතර, එම විවාහයෙන් දරුවන් හතර දෙනකු සිටින බවත්, දෙවන විවාහය පනාගොඩ ප්‍රදේශයෙන් කරගෙන තිබේ.එම විවාහයෙන් දරුවන් දෙදෙනකු සිටී. තුන්වැනි විවාහය හෝකන්දර ප්‍රදේශයෙන් මෑතකදී සිදුකරගෙන තිබේ. බිරියන් තිදෙනාගේම කැමැත්ත පරිදි හෝමාගම පොදු සුසාන භූමියේ දී දේහය මිහිදන් කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r1012221</link>
    <topic>මහරගම ළමා සභාවෙන් හම්බන්තොට රන්මුදු වැව විදුහලට සද්කාර</topic>
    <author>මහරගම විශේෂ වේහැල්ලේ පියතිලක</author>
    <content>මහරගම ප්‍රාදේශීය ළමා සභාව හම්බන්තොට සූරියවැව රන්මුදුවැව කණිෂ්ඨ විදුහලේ දරු දැරියන්ට අධ්‍යාපන උපකරණ ලබා දීමට ඉදිරිපත් වූහ. ළමා සභාව ක්‍රියාත්මක කරනු ලබන දුෂ්කර පාසල මිතුරු හමුව යටතේ මේ ශිෂ්‍ය ප්‍රජා සද්කාරය කර ඇත.සිසුන්ගේ පෝෂණ ව්‍යාපෘතියට අවශ්‍ය උපකරණ හා ඔවුන්ට අවශ්‍ය පොත් සපයන ලෙස විදුහල්පති ඩී. ඒ. සේමසිරි මහතා කරන ලද ඉල්ලීමකට අනුව මේ සද්කාරයට මහරගම ළමා සභාව ඉදිරිපත්ව ඇත.මහරගම ප්‍රාදේශීය ලේකම් බල ප්‍රදේශයේ සියලුම පාසල් නියෝජනය කරනු ලබන මේ ළමා සභාව ළමා හිමිකම් ප්‍රවර්ධන නිලධාරී කේ. ප්‍රතාපගේ මහතාගේ අධීක්ෂණය යටතේ මහරගම ප්‍රාදේශීය මහ ලේකම් චන්ද්‍රරත්න පල්ලේගම සහ සහකාර ප්‍රාදේශීය ලේකම් නිර්මලී කුමාරගේ යන මහත්ම මහත්මීන්ගේ උපදෙස් අනුව ක්‍රියාත්මක වේ.කුඩා කල සිටම දරුවන්ට එකිනෙකාට උපකාර කිරීම හා සහජීවනය පුරුදු පුහුණු කිරීම මේ ළමා සභාව මඟින් කෙරේ.ළමා සභාවේ නිලධාරීන් ඇතුළු දරු දැරියන් 50 දෙනෙක් සහකාර ප්‍රාදේශීය ලේකම් නිර්මලී කුමාරගේ ගණකාධිකාරී නිලන්ති ප්‍රනාන්දු ළමා හිමිකම් ප්‍රවර්ධන නිලධාරීන් ප්‍රතාපගේ සහ මවුපියන් ඇතුළු 75 දෙනකුගෙන් සමන්විත පිරිසක් මේ නෑදෑගමනට සහභාගි වූහ.මගරගම ළමා සභාවෙන් පැමිණ පිරිස රන්මුදු වැව විදුහලේ දරු දැරියන් ගුරු භවතුන්ගේ හා ගම්වාසීන් බුලත් හුරුළු දී පිළිගත් හ.පාසලේ පෝෂණ ව්‍යාපෘතිය සඳහා අවශ්‍ය රුපියල් 25,000ක් පමණ වටිනා උපකරණ පාසලට පිරිනමනු ලැබිණි. පාසලට අඩු පාඩුවක්ව තිබුණ රුපියල් 15,000ක් පමණ වටිනා ක්‍රීඩා උපකරණ බෙදාදීම හා මේ නෑදෑ ගමන සිහිවීමට රුක් රෝපණ ව්‍යාපෘතියක් ද සිදු කෙරිණි.සියලුම සිසුන්ට අභ්‍යාස පොත් චිත්‍ර පොත් පාට පෙට්ටි, පෑන්, පැන්සල්, මකන කෑලි අඩිරූල් කවකටු පෙට්ටි ඇතුළත් පාසල් පොත්පත් උපකරණ කට්ටලය බැගින් පිරිනැමිණි. මේ සඳහා රුපියල් 225,000ක පමණ වටිනා උපකරණ පරිත්‍යාග කළ බව ළමා හිමිකම් ප්‍රවර්ධන නිලධාරි කේ. ප්‍රතාපගේ මහතා පැවැසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r1012222</link>
    <topic>මොරගොඩ අසරණ පවුලකට නව නිවෙසක්</topic>
    <author>ගම්පහ සංචාරක නිමල් ජයසිංහ</author>
    <content>පදිංචියට හරිහැටි නිවසක් නොතිබූ කුඩා පැල්පතක දුකසේ කල් ගෙවූ දෙදරු වැන්දඹු මවක ජල විදුලි පහසුකම් සහිත නව නිවසක් ඉදිකර දීමට බස්නාහිර පළාත් සභාවේ සභාපති සුනිල් විජේරත්න මහතා කටයුතු කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r1012223</link>
    <topic>සීදූව මාර්ගයේ වෙළෙඳාම් එපා</topic>
    <author>සීදූව සමූහ</author>
    <content>සීදූව කොටුගොඩ මාර්ගය අසල සීදූව නගර සභාව ආසන්නයේ පවත්වන ඉරුදින පොළ නිසා මාර්ගයේ ධාවනය වන වාහනවලට මෙන්ම පාගමනින් යන එන අයට මහත් බාධාවක් වී ඇත.පොළ භූමියේ ඉඩකඩ කොතරම් තිබුනත් මාර්ගය අසල වෙළඳාම් කිරීමෙන් තදබදය වැඩි නිසා එය නවත්වන ලෙස නගර සභාව ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r1012224</link>
    <topic>කළුතර සායනයේ වැසිකිළි අබලන්</topic>
    <author>වාද්දුව සමූහ එස්. ආර්. පියදාස</author>
    <content>කළුතර ප්‍රාදේශීය සභාවේ කුඩා වස්කඩුව මාතෘ හා ළමා සායනයේ වැසිකිළි පද්ධතිය අබලන්වී තිබෙන බව එම ප්‍රාදේශීය සභාවේ පොතුපිටිය මහජන සෞඛ්‍ය පරීක්ෂක ගාමිණි ගුණතිලක මහතා ප්‍රාදේශීය සභාවට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r1012225</link>
    <topic>මොනරාගල ලගිනගල පාසලට වේල්ස් කුමරි විදුහලෙන් උපකරණ</topic>
    <author/>
    <content>දැයට කිරුළ වැඩසටහනට සමගාමීව ක්‍රියාත්මක කරන කැපකරු පාසල් ක්‍රමය යටතේ මොනරාගල දිස්ත්‍රික්කයේ අවම පහසුකම් සහිත පාසලක් වන ලගිනගල කනිෂ්ඨ විදුහලට මොරටුව වේල්ස් කුමරි විදුහලේ සිසුවියෝ පසුගියදා නෑගම් ගියහ.ඔවුන් මෙසේ ලගිනිගල කනිෂ්ඨ විදුහලට නෑගම් ගියේ විශාල වටිනාකමකින් යුතු භාණ්ඩ හා උපකරණ තොගයක්ද රැගෙනයි. එම උපකරණ රැස් කිරීමට වේල්ස් කුමරි විදුහලේ සෑම සිසුවියක්ම තම මුල්‍යමය දායකත්වය ලබා දී තිබුණි.ලගිනිගල පාසල් සිසුන්ට චිත්‍ර පොත්, පාට පෙට්ටි, ගම් බෝතල්, අභ්‍යාස පොත්, කවකටු පෙට්ටි, පාට පැන්සල්, මේස්, සපත්තු, පාවහන්, පාසල් බෑග් හා කෘෂි උපකරණ ආදිය එම තෑගි අතර විය.තවද ලගිනගල විදුහලට අඩුපාඩුවක්ව පැවැති සීනු කුළුන සකස් කර දීමටත් පාසල වටා කම්බි වැටක් ගැසීමටත් වේල්ස් කුමරි සිසුවියෝ ඉදිරිපත් වූහ.රෝනියෝ යන්ත්‍රයක් හා ක්‍රීඩා උපකරණ, මුලුතැන්ගෙයි උපකරණ හා තූර්ය වාදක ඇඳුම් කට්ටලද රැගෙන ගියහ.මේ ගමනට විදුහල්පතිනි ඩී. එස්. එන්. ජයතුංග හා නියෝජ්‍ය විදුහල්පතිනි පී. ආර්. කාරියවසම් හා ආචාර්ය මණ්ඩලය, ශිෂ්‍ය නායිකාවෝ, මවුපියවරු සහභාගි වූහ.අති දුෂ්කර පාසලකට සත්කාර කිරීමට ලැබීම වේල්ස් කුමරියන් ලද ලොකුම භාග්‍යයක් බවත් මේ සද් කාර්යයට උරදුන් සියලු දෙනාටම ස්තුතිවන්ත වන බව වේල්ස් කුමරි විදුහල්පතිනි ඩී. එස්. එන්. ජයතුංග මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r1012226</link>
    <topic>මනුකියවීම් නිසිලෙස නෑ:විදුලිය බිලේ ගැටලු</topic>
    <author>රඹුක්කන සමූහ පද්මසේකර නිශ්ශංක</author>
    <content>කෑගල්ල විදුලි ඉංජිනේරු බලප්‍රදේශයේ මනුකියවන්නන් වෘත්තිමය අයිතිවාසිකම් ඉල්ලා පසුගිය මාසයේ වැඩ වර්ජනයක නිරතවීම නිසා මනු කියවීම් නිසි පරිදි සිදුනොවන බවත් මේ නිසා තම විදුලිබිල වැඩිවීමට ඉඩ ඇති බවත් විදුලිය පාරිභෝගිකයෝ කියතිි.එක් මසක් මනුකියවන්නන් විසින් මනුකියවීම අතපසු කළහොත් ඔවුන්ගේ සාමාන්‍ය විදුලිබිල අයකරගැනීමේ පිළිවෙත වන්නේ මනු නොකියවූ මාසයට පෙර මාසයේ විදුලිබිලත් සමඟ සසඳා ඊට සමාන මුදලක් විදුලිබිල්පතේ සටහන් කිරීමය.මෙවැනි අකාර්යක්ෂමතා මත යම් විදුලි පාරිභෝගිකයෙක් ඒකක 90ට වඩා අඩුවෙන් විදුලිය පරිභෝජනය කර තිබුණත් ඔහුට ලැබීමට නියමිත සහන කිසිවක් නොලැබී යාමට බොහෝවිට ඉඩකඩ තිබෙන බවද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r1012228</link>
    <topic>මවයි පියයි ගොළුයි බිහිරියිබහ තෝරන පුංචි පුතුටකතාවට කෙනෙක් නෑ</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>ගොළු බිහිරි පවුලක උපන් තනිවූ කුඩා දරුවකු පිළිබඳ කථාපුවතකි මේ.ඔබරගල යටපාත තුෂාර සම්පත් අමරසිංහ නමැති අය උපතින්ම ගොළු බිහිරි අයෙකි. දැනට තිස්හතරවැනි වියේ පසුවන ඔහු මීට වසර පහකට පමණ පෙර ගොළු බිහිරි තරුණියක් වූ දමාලි නිරෝෂණී (අවු: 33) සමඟ විවාහ ගිවිස ගෙන තිබේ.විවාහයෙන් පසුව චාමික සුරේෂ් නමැති දරුවෙකු ලැබී ඇත. දැනට එම දරුවාගේ වයස අවුරුදු තුනහමාරකි. දරුවාට කථා කරන්නට හැකිවුවත් ඔහු සමඟ කථාකරන්නට කිසිවෙක් නැත. නිවෙසට කවුරුත් එන්නේ නැත.ඔහුගේ ඥාතින් පැමිණ ඔහු ළදරු පාසලට ඇතුළත් කරන ලදී. ඒත් ඔහු කථාබහක් නැත. ළදරු පාසලේ කියාදෙන පාඩම් කියාදීමට ද කෙනෙක් නැත.මෙම ගොළු බිහිරි පවුල ජීවත්වෙනුයේ ඔවුන්ගේ මවුපියන් ඉදිකර දුන් නිවෙසකයි. ඔහු පවුල නඩත්තු කරන්නේ කුලී වැඩ කරමින්ය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r1012229</link>
    <topic>අනුරාධපුර නගරයේ අඩුපාඩු රැසක්</topic>
    <author/>
    <content>අනුරාධපුර නගරයේ අඩුපාඩු රැසකි. තද වැසිවලින් නගරයේ සියලුම මාර්ග කැඩී බිඳී විශාල වළවල් හෑරී ඇත. ප්‍රසිද්ධ නව බස්නැවතුම්පළ එකම මඩ වගුරකි. නගරයේ ප්‍රධාන මාර්ග ලෙස සැලැකෙන මෛත්‍රීපාල සේනානායක මාවත, ධර්මපාල මාවත, බණ්ඩාරනායක මාවත, ඩී. එස්. සේනානායක මාවත, ප්‍රීමන් මාවත, ගොඩගේ මාවත, අනගාරික ධර්මපාල මාවත, ගුවන්තොටුපළ පාර, හරිස්චන්ද්‍ර මාවත ආදී මාවත් බරපතළ ලෙස අබලන් වී ඇති අයුරු මේ දිනවල දැකගත හැක. අලුතින් ඉදිකරන ලද ගුවන්තොටුපළ කවරක්කුලම ප්‍රධාන මාර්ගය මාස තුනක් ගතවීමට පෙර අබලන්වී තිබේ.මේ පිළිබඳ අදහස් දැක්වූ අනුරාධපුර නගරයේ වෙළෙඳ ව්‍යාපාරිකයකු ශාන්ත එම්. පඬිවිට මහතා. නගරයේ පාරවල් පමණක් නොවෙයි කාණු පද්ධති සියල්ලම අබලන් වෙලා. අනවසර ඉදිකිරීම් එන්න එන්න වැඩිවෙලා. බස් නැවතුම් පළ පමණක් නොවෙයි දහස් සංඛ්‍යාත ජනකායක් ගැවසෙන මහජන පොළේ තත්ත්වයද ඉතාම ඛේදජනකයි.ලලිත් විජයකුමාර මහතා. මහ රෝහල ඉදිරිපිට පාරවල් ගන්නම දෙයක් නැහැ. මේ නිසා ප්‍රතිකාර ගැනීමට එන රෝගීන් මහත් අසීරුතාවකට පත් වෙනවා. පාරවල්වල හෑරී ඇති වතුර වළවල්වල වාහන වැටෙන කොට මඩවතුර විසිරී පාසල් දරුවන් පත්වන අපහසුතා ඉතාම කනගාටු දායකයි. අනුරාධපුරයේ අයාලේ යන ගවයින්ගෙන් මගී ජනතාව විඳින්නේ මහත් අපහසුතාවක්.රාත්‍රී කාලයට නගරයේ මන්සන්ධි ගවගාල් බවට පත්වෙලා. එපමණක් නොවෙයි නගරය ආසන්නයේ සංරක්ෂණය කර ඇති පුරාණ නටඹුන්වලට ගවයින්ගෙන් සිදු වන හානිය අති විශාලයි යැයි පුරා විද්‍යා නිලධාරීහු පෙන්වා දෙති.ලොතරැයි අලෙවි කරන්නෙක් වූ බී. කුසුම්සිරි මහතා. දැන් මාර්ගවල යන්න බැහැ. හැමතැනම වළවල්. අපි වගේ ආබාධිතයෝ මේ වළවල්වල වැටි වැටී වෙළෙඳාම් කරන්නේ කොහොමද?නගරයේ මාර්ග, කාණු පද්ධති හා ඉදිකිරීම් ආදී කටයුතු වලදී දැඩි අධීක්ෂණයක් පැවැතිය යුතු යැයි නගර වාසීහු පවසති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=r10122210</link>
    <topic>හාලිඇළකොහොලාන ඇළ අබලන්</topic>
    <author> </author>
    <content>හාලිඇළ ප්‍රාදේශීය ලේකම් කොට්ඨාසයට අයත් දෙහිවින්න ග්‍රාම නිලධාරී වසමේ මිරහල්ගමුව කොහොලාන ඇළ කඩා වැටී වසමේ කුඹුරු අක්කර 13ක් මේ වන විට පුරන් වෙමින් පවතී.මේ ඇළ කැඩී යාමට හේතුව වී ඇත්තේ බදුල්ල - නුවරඑළිය මහා මාර්ගය සංවර්ධනය කිරීමේදී ඇළ අසල කන්ද කැපීමේදී පස් බුරුල් වී නාය යෑමයි.මේ හේතුවෙන් 2009 / 2010 මහ කන්නයේ වගා කර තිබූ කුඹුරු වතුර ගැනීමට නොහැකිවීමෙන් විනාශ වී ඇති අතර මෙවර යල කන්නයද වගා කිරීමට ගොවි ජනතාවට නොහැකි විය.දෙහිවින්න කලාපයේ සශි‍්‍රකව අර්තාපල් වගාව සිදු කෙරෙන මේ යායේ වගා පාලුවෙන් ගොවිහු දැඩි අසීරුතාවට පත්ව සිටිති.මේ පිළිබඳව අදහස් දැක්වූ කේ. ඇම්. ගුණතිලක මහතා මිරහල්ගමුව යායේ කුඹුරු අක්කර 13ක් විතර තියෙනවා. මගේ කුඹුරු ඉඩම තියෙන්නේ මේ යායේ. අපිට දැන් කන්න දෙකක්ම වගාවක් කරගන්න බැරිවුණා. ගෑනු දරුවන්ගේ අත කර උගස් තියලා සල්ලි හොයා ගෙනයි අපි වගාවක් කරන්නේ. මේ කන්න දෙකම මේ යායේ ගොවීන්ට රුපියල් ලක්‍ෂ 25ක් 30ක් විතර පාඩුවෙලා තියෙනවා. අදාල නිලධාරීන්ට - බලධාරීන්ට අපේ දුක කීවා. ඇළ හදලා දෙන්නවත් - වගා පාලුවකට වන්දියක්වත් තාම අපිට ලැබෙන පාටක්වත් නැහැ.කොහොලාන යායේ එස්. ජී. සමරසිංහ ගොවි මහතා මගේ අප්පච්චි, සීයා, සියගේ අප්පච්චි පවා මේ යායේ පාරම්පාරික වගා කළ ගොවියෝ. මේ ඇළ අපි දන්නා කාලෙක කැඩිලා නැහැ. පාර කපන්න පටන් ගත්තාට පස්සේ කන්ද නායගියා. ඇළ කැඩුණා. ඒ සමාගමෙන් ඇළ හැදුවා.ඒත් ආපහු නාය ගියා. මේ මහ කන්නයත් අපිට වැඩ කරගන්න බැරිවෙන පාටයි.දෙහිවින්න වසමේ කෘෂිකර්ම පර්යේෂණ හා නිෂ්පාදන සහකාර රංජිත් විලේගොඩ මහතා කොහොලාන යාය මේ කලාපයේ සශි‍්‍රකම යායක්. හොඳට අර්තාපල් වී එළවලු වැවෙනවා. දැන් කන්න තුනක්ම ගොවීන්ට ජලය නැහැ වගා කරන්න. මේ නාය යෑම නතර වෙන පාටකුත් නැහැ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=s1012226</link>
    <topic>වයස්ගත බොක්සිං සූරයා වීමේඅවස්ථාව හොප්කින්ස්ට මඟ හැරෙයි</topic>
    <author>මොන්ට්‍රියෙල් (ඒ. එෆ්. පී)</author>
    <content>හයිටි සම්භවයක් සහිත කැනඩා බොක්සිං සූර ජීන් පැස්කල් සමඟ ලෝක බොක්සිං කවුන්සිලයේ ලයිට් හෙවිවේට් කිරුළ සඳහා පැවැති තරගය තීරකවරුන් දෙදෙනකු විසින් ජය පරාජයෙන් තොරව නිමාකිරීමට තීරණය කිරීම හේතුවෙන් බොක්සිං ඉතිහාසයේ මේ කිරුළ දිනූ වයස්ගතම බොක්සිං ක්‍රීඩකයා වීමේ අවස්ථාව අමෙරිකානු ප්‍රවීණ ක්‍රීඩක බර්නාඩ් හොප්කින්ස් වෙතින් මගහැරී ගියේය.45 හැවිරිදි මේ ප්‍රවීණ අමෙරිකානු බොක්සිං සූරයාට පක්‍ෂව ලකුණු තිබුණේ තීරකවරුන් තිදෙනාගෙන් එක් අයෙකුගෙන් පමණි.“තරගයේ ජයග්‍රාහකයා මම බව මං දන්නවා” තරගය නිමාවීමෙන් අනතුරුව හොප්කින්ස් පැවැසීය.තරගය ජය පරාජයෙන් තොරව නිමාවට පත්වීම හේතුවෙන් ලයිට් හෙව්වේට් කිරුළ තවදුරටත් පැස්කල් සතුවිය.කෙසේ වුවත් වසර 16 කට පසුව පළමු වතාවට හොප්කින්ස් බිම හෙලීමට අවස්ථා දෙකකදීම පැස්කල් සමත් විය.ලයිට් හෙවිවේට් කිරුළ සඳහා යළි තරග කිරීමට පැස්කල් එකඟ වුවද ඒ තරගය නැවත හොප්කින්ස් සමඟ නොව අමෙරිකාවේ තවත් බොක්සිං සූරයකු වූ චැඩ් ඩෝසන් සමඟ පවත්වන්නට ඔහු තීරණය කර ඇත.පැස්කල් ලයිට් හෙවිවේට් කිරුළ ජයගත්තේ පසුගිය අගෝස්තුවේදී ඩෝසන් පරාජයට පත් කරමින්ය.“45 හැවිරිදි වයස්ගත ක්‍රීඩකයකුට පරාජය වීමට පැස්කල් අකමැති බව මට විශ්වාසයි” තමා සමඟ යළි තරග කිරීම ප්‍රතික්‍ෂේප කළ පැස්කල් පිළිබඳව හොප්කින්ස් එසේ ප්‍රකාශ කළේය.“පැස්කල්ට පිට කොන්දක් තිබේනම් ඔහු කළ යුත්තේ නැවත මා සමඟ තරග වැදීමයි. ඔහු ගත් මේ තීරණය බොක්සිං ක්‍රීඩාවට කැළලක්. ඔහුගේ රටට (කැනඩාව) කැළලක්.” කෝපයට පත් හොප්කින්ස් වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=s1012221</link>
    <topic>මහේලට-ඩිල්ෂාන්ට ඉහළම මිලක්</topic>
    <author/>
    <content>ශ්‍රී ලංකා පිලේ ප්‍රබල පිතිකරුවන් වන උප නායක මහේල ජයවර්ධන සහ ආරම්භක පිතිකරු තිලකරත්න ඩිල්ෂාන් ඉන්දීය ප්‍රිමියර් ලීග් තරගමාලාව සඳහා වන ක්‍රීඩක වෙන්දේසියේ අමෙරිකානු ඩොලර් ලක්‍ෂ 4ක මුදලකට වෙන්කරනු ලැබූ ක්‍රීඩකයෝ 21 දෙනා අතරට එක්වී සිටිති.ලබන ජනවාරි 8, 9 දෙදින ඉන්දියාවේ බැංග්ලෝර් නුවර පැවැත්වීමට නියමිත ක්‍රීඩක වෙන්දේසියේ මහේල සමඟ කිංග්ස් පන්ජාබ් පිල නියෝජනය කළ සෙසු ක්‍රීඩකයන් වන බ්‍රෙට් ලී සහ ෂෝන් මාෂ් ද ඩොලර් ලක්‍ෂ 4 කට මිල කොට තිබෙන අතර, පසුගිය අයි. පී. එල්. තරගාවලි තුළ දස්කම් දැක්වූ ඩිල්ෂාන් සහ ඩැනියෙල් වෙටෝරි, බ්‍රෙන්ඩන් මැකලම්, රෝස් ටේලර්, ග්‍රෙහැම් ස්මිත්, ඒ. බී. ඩිවිලියර්ස් සමඟ ක්‍රිස් ගේල් ද එම මිලටම වෙන් කර ඇත.පසුගිය සිවුවසර පුරාවටම ක්‍රීඩාවෙන් ඈත්වී සිටි කොදෙව් පිලේ හිටපු සුපිරි පිතිකරු බ්‍රයන් ලාරා ද අමෙරිකානු ඩොලර් ලක්‍ෂ 4 ඉහළ මුදලකට වෙන්කරනු ලැබීම විශේෂ සිදුවීමකි.ඕස්ට්‍රේලියාවේ හිටපු කඩුලු රකින ක්‍රීඩක ඇඩම් ගිල්ක්‍රිස්ට්, එංගලන්තයේ කෙවින් පීටර්සන්, ඉන්දියාවේ අනිල් කුම්බ්ලේ, රාහුල් ඩ්‍රාවිඩ්, යුවරාජ් සිං සමඟ පළමු වතාවට අයි. පී. එල්. තරගාවලියට ආරාධනා ලැබ සිටින එංගලන්තයේ ස්ටුවර්ට් බ්‍රෝඩ්, ජේම්ස් ඇන්ඩර්සන්, ග්‍රෙහැම් ස්මිත්, මයිකල් යාඩි සහ ලූක් රයිට් ද ඉහළ මුදලේ ක්‍රීඩකයන් ගොන්නට ඇතුළත් වෙති.පකිස්තානු ක්‍රීඩකයන්ට අමතරව 2011 අයි. පී. එල්. තරගාවලියෙන් ප්‍රබල ක්‍රීඩකයන් රැසක් ඉවතට විසිවී සිටිති. ඒ අතර ඕස්ට්‍රේලියානු නායක රිකී පොන්ටින්, මයිකල් ක්ලාක් සහ මිචේල් ජොන්සන් ද වෙති. ක්‍රීඩාවෙන් සමුගෙන සිටින එංගලන්ත තුන් ඉරියව් ක්‍රීඩක ඇන්ඩෲ ෆ්ලින්ටොෆ්, ඕස්ට්‍රේලියාවේ හිටපු ආරම්භක පිතිකරු මැතිව් හේඩ්න්, ග්ලෙන් මැග්‍රාත් ද 2011 තරගාවලියට ඇතුළත් වී නොමැත.පසුගිය තරගාවලි 3දී චෙන්නායි පිලට ක්‍රීඩා කළ සුපිරි දඟ පන්දු යවන්නා වන මුත්තයියා මුරලිදරන් සහ රෝයල් චැලන්ජර්ස් බැංග්ලෝර් පිලට ක්‍රීඩා කළ ජැක් කලිස් අමෙරිකානු ඩොලර් ලක්‍ෂ 3 ක මුදලකට වෙන් කොට ඇත. ඉන්දියාවේ සහීර් ඛාන්, යූසුෆ් පතාන්, ඇන්ඩෲ සිමන්ස් සහ ෂෝන් ටේට් ද ඒ අතර වෙති.පසුගිය තරගවාරයේ දී කිංග්ස් පන්ජාබ් පිලේ නායකත්වය දැරූ ශ්‍රී ලංකා පිලේ නායක කුමාර් සංගක්කාර සහ තුන් ඉරියව් ක්‍රීඩක ඇන්ජලෝ මැතිව්ස් ද ඩොලර් ලක්‍ෂ 3ක මුදලකට වෙන් කළ ක්‍රීඩකයන් වෙති.පසුගිය තරගාවලි තුළදී මුම්බායි පිලට ක්‍රීඩා කළ ශ්‍රී ලංකා පිලේ හිටපු නායක සනත් ජයසූරිය, අමෙරිකානු ඩොලර් ලක්‍ෂ 2ක මුදලකට වෙන් කර ඇත.කොල්කටා නයිට්රයිඩර්ස් පිලේ හිටපු නායක සව්රව් ගංගුලි, ඕස්ට්‍රේලියාවේ මයිකල් හසී, ඩෝ බොලිංගර්, ඉන්දියාවේ ගෞතම් ගාම්භීර්, රොබින් උත්තප්පා, ඩර්ක් නැහිස් සහ ඔයින් මෝහන් ද ඒ අතර වෙති.මීට අමතරව තවත් ක්‍රීඩකයන් 87 දෙනකු අමෙරිකානු ඩොලර් ලක්‍ෂයක මූලික මුදලකට වෙන් කරනු ලැබ සිටිති.කෙසේ වෙතත් ක්‍රීඩකයන්ට වෙන්කරනු ලැබූ මූලික මුදල ඒ ක්‍රීඩකයන්ගේ අවසන් ලංසුව නොවන බැව් පසුගිය තරගාවලි තුළදී දැකගත හැකි විය. උදාහරණයක් ලෙස පසුගිය තරගාවලියේදී ඉෂාන්ත් ෂර්මා අමෙරිකානු ඩොලර් ලක්‍ෂ එකහමාරකට වෙන් කරනු ලැබූව ද වෙන්දේසියේදී කොල්කටා පිලේ හිමිකරුවන් විසින් ඔහු මිලට ගනු ලැබූවේ අමෙරිකානු ඩොලර් ලක්‍ෂ 9 1/2 කටය.2011 තරගවාරයෙන් ඇරැඹෙන නව ගිවිසුම සඳහා පැරැණි ගිවිසුමේ දීර්ඝ කිරීමට ඇතුළත් වූයේ ක්‍රීඩකයන් 12 දෙනකු පමණි. ඒ අනුව වෙන්දේසියකින් තොරවම සිය පැරැණි කණ්ඩායම් සඳහා යළි ක්‍රීඩා කිරීමට ඒ ක්‍රීඩකයන්ට අවස්ථාව ලැබේ. ඒ අවස්ථාව හිමිවූ එකම ශ්‍රී ලාංකික ක්‍රීඩකයා වන්නේ ලසිත් මාලිංගය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=s1012222</link>
    <topic>සචින් තෙන්ඩුල්කාර් යළි එක්දින පිටියට</topic>
    <author/>
    <content>ඉන්දීය සුපිරි පිතිකරු සචින් තෙන්ඩුල්කාර්ගේ ජාත්‍යන්තර එක්දින පිටියේ මාස 10 ක ස්වයං පාලන තහනම නිමාවට පත්කරමින් දකුණු අපි‍්‍රකාව සමඟ පැවැත්වෙන තරග 5 කින් සමන්විත එක්දින තරගමාලාවට නම් කර ඇත. පසුගිය පෙබරවාරියේ දකුණු අපි‍්‍රකාවට එරෙහිව ජගත් එක්දින පිටියේ ප්‍රථම ද්විත්ව ශතකය වාර්තා කිරීමෙන් අනතුරුව එක්දින පිටියෙන් විවේක ගැනීමට 37 හැවිරිදි තෙන්ඩුල්කාර් තීරණය කර තිබුණි.ඔහුගේ ස්වයං පාලන තහනම හේතුවෙන් මේ වසරේදී ඉන්දීය පිල සහභාගි වූ එක්දින තරග 22 ක් ඔහුට මඟහැරී ගියේය.ජනවාරි 06 වෙනිදා අවසන් වන ඉන්දීය – දකුණු අපි‍්‍රකා ටෙස්ට් තරග මාලාවෙන් අනතුරුව ඇරැඹෙන එක්දින තරග මාලාවට මහේන්ද්‍ර සිං දෝනිගේ නායකත්වයෙන් යුතුව 16 දෙනෙකුගෙන් යුතු කණ්ඩායමක් නම් කොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=s1012223</link>
    <topic>ෂේන් ශිලිංෆෝඩ්ට ජාත්‍යන්තර ක්‍රිකට් තහනමක්</topic>
    <author/>
    <content>නීති විරෝධි ඉරියව් හේතුවෙන් බටහිර ඉන්දීය කොදෙව් පිලේ පිට දඟ පන්දු යවන ක්‍රීඩක ෂේන් ශිලිංෆෝඩ්ට ජාත්‍යන්තර ක්‍රිකට් තහනමක් පැනවූ බව අයි. සී. සී. ය ප්‍රකාශ කළේය.ජාත්‍යන්තර ක්‍රිකට් කවුන්සලයේ මානව සම්පත් විශේෂඥ කමිටුවේ සාමාජිකයකු වන බෲස් එලියට් විසින් කරනු ලැබූ ස්වාධීන විශ්ලේෂණයක් මගින් ශිලිංෆෝඩ්ගේ පන්දු යැවීමේ ඉරියව් නීති විරෝධි බව තහවුරු වී ඇත.අයි. සී. සී. යේ ජාත්‍යන්තර ප්‍රමිතියට අනුව පන්දු යවන්නකුට සිය වැලමිට අංශක 15 දක්වා දිගු කිරීමට අවසර ලැබී තිබෙන අතර එලියට්ගේ වාර්තාවට අනුව ශිලිංෆෝඩ්ගේ වැලමිට අංශක 17 ක් දක්වා දිගු වෙන බව හෙළිදරව් වී යැයි අයි. සී. සී. ය නිවේදනයක් නිකුත් කරමින් සඳහන් කරයි.”මේ සඳහා අභියාචනයක් ඉදිරිපත් කිරීමට වාර්තාව ලැබී දින 14 ක කාලයක් තුළ ශිලිංෆෝඩ්ට අවස්ථාව ඇතැයි” එම වාර්තාවෙන් වැඩිදුරටත් අයි. සී. සී. ය ප්‍රකාශ කළේය.පසුගිය මස ශ්‍රී ලංකාව සමග ගාල්ලේ දී පැවැති ටෙස්ට් තරගය අතරතුර ශිලිංෆෝඩ්ගේ පන්දු යැවීමේ ඉරියව් සැක සහිත බවට තරග බලධාරීහු වාර්තා කොට තිබුණි.කෙසේ වුවත් ටෙස්ට් තරග 5 කට ක්‍රීඩා කර ඇති ශිලිංෆෝඩ් එහිදී කඩුලු 14 ක් දවාගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=s1012224</link>
    <topic>සුවිනි-ශෂිකලා මේරියන්ස් පිලට ජය ගෙනෙති</topic>
    <author>ෆවුස් මොහොමඩ්</author>
    <content>සුවිනි ද අල්විස් සහ ශෂිකලා සිරිවර්ධනගේ තුන් ඉරියව් දස්කම් හේතුවෙන් අන්තර් සමාජ කාන්තා ඕවර විස්සයි 20 ක්‍රිකට් තරගාවලිය යටතේ ඊයේ (21) කෝල්ට්ස් පිටියේදී ශ්‍රී ලංකා ක්‍රිකට් ඒකාබද්ධ පිලට එරෙහිව ලකුණු 43 ක ජයක් වාර්තා කිරීමට මේරියන්ස් කාන්තා පිල සමත්විය. පළමුව පන්දුවට පහර දුන් මේරියන්ස් පිල ඕවර 20 අවසානයේ කඩුලු 8කට ලකුණු 129 ක් රැස්කළ අතර තුන් ඉරියව් ක්‍රීඩිකා සුවිනි ද අල්විස් හතරේ පහර 2 ක් සමඟ ලකුණු 58 ක් වාර්තා කළාය.ශෂිකලා සිරිවර්ධන හයේ පහරක් සහ හතරේ පහර 3 ක් සමඟ වේගවත් ලකුණු 32 ක් ලබා ගැනීමට සමත්වූවාය.පන්දු යැවීමේදී චමරි පොල්ගම්පොල ලකුණු 18 කට කඩුලු 4 ක් දවාලූ අතර චමරි අතපත්තු ලකුණු 28 කට කඩුලු 2ක් බිඳ දැමුවාය. පිළිතුරු ඉනිම ක්‍රීඩා කළ ශ්‍රී ලංකා ක්‍රිකට් ඒකාබද්ධ පිල ඕවර 19.3 කදී ලකුණු 86 කට දැවී ගියේය. සුමුදු ප්‍රනාන්දු ලකුණු 21 ක්ද චමරි අතපත්තු ලකුණු 19 ක්ද ශ්‍රී ලංකා ක්‍රිකට් ඒකාබද්ධ පිලට එක්කළහ.පන්දු යැවීමේදී සුවිනි ද අල්විස් ලකුණු 11 කට කඩුලු 2 ක්ද, ශෂිකලා සිරිවර්ධන ලකුණු 13 කට කඩුලු 2 ක්ද දවාලූහ.මේ අතර කුරුණෑගල ක්‍රීඩා සමාජය සමඟ ඊයේ පැවැති අනෙක් තරගය ඩන්කර්න් ලුවිස් ක්‍රමය යටතේ ලකුණු 3කින් ජය ගැනීමට සදර්න් ලේඩිස් පිල සමත්විය.පළමුව පන්දුවර පහර දුන් කුරුණෑගල පිල ඕවර 20 අවසානයේ කඩුලු 7 කට ලකුණු 69 ක් රැස් කළේය.සරිකා සඳමාලි වැඩිම ලකුණුලාභිනිය ලෙස ලකුණු 23 ක් වාර්තා කළ අතර චන්දිමා ගුණරත්න ලකුණු 9 කට කඩුලු 2 ක්ද, ලක්ෂිද සිල්වා ලකුණු 15 කට කඩුලු 2ක්ද දවා ගත්හ. සදර්න් ලේඩිස් පිල ඕවර 12.1 කදී කඩුලු 3 කට ලකුණු 44 ක් ලබා සිටි අතර පිටිය පුරා පැතිරී ගිය වැසි අඳුර හේතුවෙන් ඇතිවූ ආලෝක තත්ත්වය අඩුවීමෙන් ඩක්වර්ත් ලුවිස් ක්‍රමය යටතේ ලකුණු 3 ක ජයක් සදර්න් ලේඩිස් පිලට හිමිවිය.සදර්න් ලේඩිස් පිල වෙනුවෙන් චන්දිමා ගුණරත්න නොදැවී ලකුණු 20 ක් ලබාගත් අතර රෝෂිණි දමිත්‍රි ලකුණු 19 ක් රැස් කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=s1012225</link>
    <topic>මීගමුව සා.පීතර විදුහල කැලණි විදුහලට පරදී</topic>
    <author>කැලණිය සමූහ එඩ්වඩ් වීරසිංහ</author>
    <content>මීගමුව ශාන්ත පීතර විදුහල් පිල පරදවා කැලණියේ කැලණි මහ විදුහල 13 න් පහළ රන්කැකුළු කුසලාන ක්‍රිකට් තරගාවලියේදී පහසු ජයක් අත්කර ගනී. මුලින්ම පන්දුවට පහර දුන් කැලණි මහ විදුහල් පිල ලකුණු 193 ක් ලබා ගැනීමට සමත් වූ අතර නායක හර්ෂ තාරක අගනා ලකුණු 73 ක් වාර්තා කිරීමට සමත්විය. මීගමුව ශාන්ත පීතර විදුහල් පිලට ලබා ගැනීමට හැකිවූයේ සියලු දෙනා දැවී ලකුණු 147 ක් පමණි.කැලණි විදුහල් පිල ලකුණු 193 - හර්ෂ තාරක ලකුණු 73 , හර්ෂ තරංග ලකුණු 20 ( එස්. විමල් 51/4)මීගමුව සා.පීතර පිල ලකුණු 147- සුධීර ලකුණු 48 , ජනිත් ලකුණු 20 ( රවිදු සුපුන් 41/4 , හර්ෂ තරංග 23/2 , හර්ෂ තාරක 9/2 ).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=f1012221</link>
    <topic>ලොව හොඳම තැපෑල අපි බිහි කරනවා</topic>
    <author>සංවාද සටහන චමීර ඇල්ලදෙණිය ඡායාරූප දුෂ්මන්ත මායාදුන්නේ</author>
    <content>තැපෑල නගාසිටුවීම සඳහා ගන්නා ක්‍රියාමාර්ග, මුද්දර කාර්යංශය එකතුකිරීමට කරන වැඩපිළිවෙල ජ්‍යෙෂ්ඨ ඇමතිවරුන් සම්බන්ධයෙන් විපක්ෂය නගන චෝදනා, ඇමති මණ්ඩලය වැඩිවීම පිළිබඳ තැපැල් සේවා ඇමැති ජීවන් කුමාරතුංග මහතා සමග ‘දිනමිණ’ කළ සාකච්ඡාවකි මේ.* තැපැල් දෙපාර්තමේන්තුව ඉදිරියට ගෙනයාම සඳහා තැපැල් කටයුතු පිළිබද ඇමතිවරයා වශයෙන් ගන්නා ක්‍රියාමාර්ග පැහැදිලි කළ හැකි ද?අපේ තැපැල් දෙපාර්තමේන්තුව වසර 207ක් පැරැණියි එය ඉතාම ශක්තිමත්ව ඉදිරියට ගෙනයාමට මහින්ද චින්තනය තුළින් කටයුතු කරනවා. දැනට වසර පහකට හයකට විතර එහා සිට තැපෑල ගැන කාගෙන් හරි ඇහුවොත් එය හරිම ඈලිමැලි ගතියෙන් තිබෙන කාර්යාලයක් බවටයි කියන්නේ නමුත් වත්මන් රජයේ දස අවුරුදු සැලැස්ම යටතේ එම තත්ත්වය නැතිකර තැපෑල කාර්යක්ෂම කිරීමට පියවර ගත්තා. දිවයින පුරා ප්‍රධාන තැපැල් කාර්යාල 465ක් තිබෙනවා ඒවා සියල්ල එකම ජාලයකට ගෙන ඒමේ වැඩපිළිවෙළක් අපි ක්‍රියාත්මක කරනවා.එම ජාල ගත කිරීම මගින් නවීන තාක්ෂණය එකතු කරමින් පාරිභෝගිකයා තැපෑලට ලියුමක් භාරදී නගරය පුරා නම් එක් දිනකදි, වෙනත් නරගයක් නම් දින දෙකකදී, දිවයින පුරාම දින තුනක් ඇතුළත බෙදාදීමට සැලසුම් කරලා තිබෙනවා. එහි දී පාරිභෝගිකයාට දැනට ලියුම තිබෙන ස්ථානය පවා නිරීක්ෂණය කරගැනීමට ක්‍රමවේදයක් සකස්කර තිබෙනවා. එමගින් ලියුම් අස්ථානගතවීම්, ප්‍රමාදවීම් මගහරවා ගැනීමට පුළුවන්.එමෙන් ම තැපෑල මගින් ලියුම් බෙදීම පමණක් සීමා නොකර වෙනත් සේවාවන් 17ක් සැපයීමට කටයුතු කරනවා. ඒ පිළිබඳව ජනතාව දැනුවත් කිරීමේ වැඩපිළිවෙළක් ක්‍රියාත්මක කිරීමට අප බලාපොරොත්තු වෙනවා. විද්යුත් මුදල් යැවීම, සියලු බිල්පත් ගෙවීම, සියලුම බැංකු කටයුතු, වෛද්‍ය චැනල් සේවා, භාණ්ඩ ගෙන්වා ගැනීම්, ඊමේල් ලිපි යැවීම වැනි නව සේවාවන් එකම වහලක් යටින් කර ගැනීමට මහජනතාවට ඉටුකර ගැනීමට තැපෑල මේ වන විට සුදානම් වෙලා තිබෙනවා.දෙවන අදියර වශයෙන් දිවයින පුරා තිබෙන උපතැපැල් කාර්යාල 4000ක ප්‍රමාණය ජාලගත කිරීම ලබන වසරේ ආරම්භ කරනවා එමගින් දිවයිනේ ඕනෑම තැපැල් කාර්යාලයක සිදුවන සිදුවීම් එක තැපැල් කාර්යාලයක සිට නිරීක්ෂණය කිරිමේ හැකියාව පවතිනවා. තැපෑලට නව ජීවයක් ලබාදෙන්න නව ආදායම් රැස්කරන ක්‍රමවේදයක් අප ක්‍රියාත්මක කරනවා. ජනාධිපතිතුමාගේ මහින්ද චින්තනය යටතේ තැපෑල තව වසර කිහිපයකින් ආසියාවේ පමණක් නොව ලෝකයේ ම හොඳම තැපෑල බවට පත්වෙනවා.* නමුත් ප්‍රධාන වශයෙන් කියැවෙන දෙයක් තමයි සේවකයන් 23,000ක් පමණ තැපෑලට අවශ්‍ය බව නමුත් සිටින්නේ 17,000ක ප්‍රමාණයක් එයින් තැපැල් ක්ෂේත්‍රයේ කාර්යක්ෂමතාව අඩුවීමක් සිදුවී තිබෙන්න පුළුවන් ද?විසිතුන් දහසක සේවක පිරිසක් අවශ්‍ය වුනත් අපට සිටින සියලුම මානව සම්පත් කළමණාකරනය කරමින් කාර්යක්ෂම සේවාවක් සැපයීමට කටයුතු කර තිබෙනවා. ඉදිරියේ දී නව තාක්ෂණය සමඟ තරුණ ජීවය තැපෑලට අවශ්‍යයි. ඒ අනුව තරුණ තරුණියන් බඳවා ගෙන තැපෑලට නව තරුණ ජවයක් ලබාදීමට අප කටයුතු කරනවා. ඉහත කී සේවාවන් ජනතාවට සැපයීමත් සමග තැපෑල ක්‍රමයෙන් ලාභ ලබන තත්ත්වයකට ගෙන ඒමට අපට හැකියාව තිබෙනවා.ඉදිරියේ දී මහ භාණ්ඩාගාරයෙන් යැපෙන්නේ නැති ආයතනයක් බවට පත්කිරීමට අප කටයුතු කරනවා. ඉන් අනතුරුව නව සේවකයන් බඳවාගෙන තැපෑලට නව ජවයක් ලබාදෙමින් ඉදිරියට ගෙන ඒමට කටයුතු කරනවා. දැනට සිටින සේවක පිරිසට නව තාක්ෂණ දැනුම ලබාදෙමින් තාක්ෂණය සමග තැපෑල ඉදිරියට ගෙනයාමට අප කටයුතු කරනවා.* තැපෑලට ප්‍රධාන වශයෙන් ආදායම් ලැබෙන මාර්ගය තමයි මුද්දර කාර්යාංශය නමුත් පසුගිය කාලයේ දී මුද්දර කාර්යංශය සී සී කඩ වී තිබුණා. එවැනි තත්ත්වයක් මත තැපෑල නගාසිටුවන්නේ කොහොමද?මම මේ අමාත්‍යංශය භාරගෙන දැනට මාස හතක් පමණ වෙන්නේ. මේක භාරගන්න කොට මුද්දර කාර්යංශය ස්ථාන කිහිපයක තිබුණේ. නැවත එය එක් ස්ථානයක ස්ථාපිත කිරීමට අවශ්‍ය පියවර ගෙන තිබෙනවා. ඒ වගේ ම විවිධ වැඩසටහන් ඔස්සේ. මේ මුද්දර එකතු කරන්නන් තුළ උනන්දුවක් ඇතිවන ආකාරයට මුද්දර ප්‍රදර්ශන පොළවල්, මුද්දර සමාජ පාසල් මට්ටමින් පිහිටුවීමට අප සැලසුම් කරලා තිබෙනවා. ඒ පිළිබඳ අප මාධ්‍ය තුළින් ද දැන්වීම් පළකර තිබෙනවා.දහසකට වැඩි මුද්දර එකතු කරන්නන් පිරිසක් දැනටමත් අප ආයතනයේ ලියාපදිංචිවෙලා තිබෙනවා. ඒ අනුව මුද්දර කාර්යංශය බොහොම විධිමත් කාර්යභාරයක් ඉටුකරන ස්ථානයක් බවට පත්වෙලා තිබෙනවා. මුද්දර කාර්යංශය විධිමත් ව කරගෙනයාමට අපට හොඳ ප්‍රධානියෙක්, අධ්‍යක්ෂවරයෙක් අවශ්‍යයයි. ඒ පුද්ගලයා අපි දැනටමත් හඳුනාගෙන මෙතැනට ගෙනඒමට කටයුතු කරමින් තිබෙන්නේ. ඔහු හරහා මුද්දර කාර්යංශයේ අඩුපාඩුකම් හදාගෙන එම ආයතනය කාර්යක්ෂම තැනක් කිරීම අපගේ අරමුණයි.* මේ දිනවල නිරන්තරයෙන් මාධ්‍ය තුළ ඇසෙන ප්‍රශ්නයක් තමයි තැපැල් දෙපාර්තමේන්තුවේ සේවකයන්ගේ ගැටලු පවතින බව හා සිය ඉල්ලීම් දිනාගන්න ඔවුන් වෘත්තීය ක්‍රියාමාර්ග ගන්නා බව. ඔය කියන විදිහට තැපෑල නගාසිටුවන්න ප්‍රධාන වශයෙන් සේවක ගැටලු විසඳිය යුතුයි නේද?ඇත්ත වශයෙන් ම අපි එය දන්නවා. මම තැපෑල භාර ගන්න දවසෙ ඉදලා මේ දෙපාර්තමේන්තුවේ සේවක ගැටලු සේවකයන් සම¼ඟ සාකච්ඡා කරලා විසඳුම් ලබාදීලා තිබෙනවා. සේවකයින්ගේ සේවක ගැටලු සාකච්ඡා කිරීමට මගේ කාර්යාලයේ දොර නිරන්තරයෙන් විවෘත වෙලා තිබෙනවා. මම දන්න ආකාරයට තැපැලේ සේවකයින් අප සමඟ සාකච්ඡා කරලා තමන්ගේ ගැටලු විසඳා ගත්තා. ඒක නිසා ඔවුන්ට වෘත්තීය ක්‍රියාමාර්ගවලට යන්න අවශ්‍ය වෙන එකක් නැහැ.ඔය සමහර දේශපාලන වෘත්තීය සමිති ඔවුන්ට දේශපාලන වේදිකාවේ මාතෘකා නැතිවුණා ම මාතෘකා ගොඩනගන්න වෘත්තීය ක්‍රියාමාර්ග ගන්නවා කියලා කියනවා ඇති. නමුත් තැපැලේ සේවකයන්ගේ සුබ සාධනය සඳහා මා කැපවීමෙන් කටයුතු කරන බව කිවයුතුයි. තැපැලේ ඉහළ නිලධාරියාගේ සිට පහළ නිලධාරියා දක්වා සේවක ගැටලුවලට විසඳුම් ලබාදීමට මා කටයුතු කර තිබෙනවා.* ජ්‍යෙෂ්ඨ ඇමතිවරු සම්බන්ධයෙන් විපක්ෂය චෝදනා රජයට කරමින් සිටිනවා. ඔවුන්ගේ දේශපාලන ගමන අවසන් කරන්න රජයගත් ක්‍රියාමාර්ගයක් බවට ඔවුන් පෙන්වා දෙනවා. කැබිනට් ඇමතිවරයකු වශයෙන් ඔබගේ අදහස කුමක් ද?ඇත්තෙන් ම එහෙම දෙයක් නැහැ. ඒ සියලු ඇමතිවරුන් දේශපාලනයේ ඉතාම පරිනත අයයි. ඔවුන්ගෙන් අපට බොහෝ දේ ගත හැකියි. ඒක නිසා ඔවුන්ට ජ්‍යෙෂ්ඨ ඇමතිකම් ලබා දී විෂයන් බෙදා දී තිබෙනවා. ඔවුන්ගේ අධීක්ෂණය යටතේ කැබිනට් ඇමතිවරුන්ට තමන්ගේ රාජකාරි ඉතාම සාර්ථකත්වයෙන් ඉදිරියට ගෙනයන්න පුළුවන්, විපක්ෂය ඔය කියන දෙයක් රජය තුළ නැහැ.ඔවුන්ගේ දේශපාලන බංකොළොත්භාවය වසා ගන්න අද ජ්‍යෙෂ්ඨ ඇමතිවරු මාතෘකාව කරලියට ගෙනවිත් තිබෙනවා. අද එජාපයට ජ්‍යෙෂ්ඨ නායකයන් පවා අහිමිවෙලා තිබෙනවා. එජාපය ඉදිරියට ගෙන ඒමට නායකයෙක් තෝරා ගන්න බැරි විපක්ෂය රජයේ ජ්‍යෙෂ්ඨ ඇමතිවරුන් වෙනුවෙන් කිඹුල් කඳුළු හෙලනවා. එමගින් වෙන්නේ එජාපයේ දවසින් දවස දේශපාලන කරලියෙන් ඉවත් වෙන එකයි.එජාපයේ සාමාජිකයින් ටික පවා හරියට පාලනය කරන්න බැරිව ජ්‍යෙෂ්ඨ ඇමතිවරු පිළිබඳ විපක්ෂය කරන්නේ එක්තරා දේශපාලන විහිලුවක් විතරයි.* මෙවර ඇමති මණ්ඩල සංශෝධනයෙන් පසුව ඇමතිවරුන් 60 දක්වා වැඩිවුණා. නමුත් බඩුමිලත් ඉහළ ගිය වෙලාවක ඇමතිවරුන්ගේ බරත් ජනතාවට දරන්න ගියහම ජනතාව අන්තයට ම වැටෙනවා කියලා විපක්ෂය කියනවා. ඒ පිළිබඳ ඔබේ අදහස කුමක් ද?මේ රටේ දශක තුනක් තිස්සේ පැවති යුද්ධය නිමා කළාට පසුව මේ රටට සංවර්ධනය ප්‍රමාදවෙලා තිබෙන්නේ ඒක නිසා තමයි ජනාධිපතිතුමා සංවර්ධනය වේගවත් කිරීමට පියවර ගත්තේ.මේ වේගවත් සංවර්ධන ක්‍රියාන්විතය කරගෙන යාමට එක්කෙනෙකුට දෙන්නෙකුට පුළුවන් වැඩක් නොවෙයි. ඒක නිසා සංවර්ධන ක්‍රියාන්විතයේ තිබෙන දේවල් බෙදා ගෙන කිරීම තුළින් එය ඉතාම සාර්ථක ලෙසත්, වේගවත් ලෙසත් ඉටුකළ හැකියි. ඒ නිසයි ඇමති මණ්ඩලය හැට දක්වා වැඩි කිරීමට රජයට සිදු වුණේ.නමුත් එය විපක්ෂය කියන තරම් දෙයක් නොවෙයි රජය වේගවත් සංවර්ධනයක් කරගෙන යන ගමන් ම ජනතාවගේ ජීවන තත්ත්වය නංවාලීමට කටයුතු කර තිබෙනවා. වේගවත් සංවර්ධනයත් සමඟ තරුණ තරුණියන්ට නව රැකියා අවස්ථා බිහිවෙනවා.මෙතෙක් කල් රජය කළ සෑම දෙයකට ම විපක්ෂය විරුද්ධ වුණා. කොටියා රට දෙකඩකරමින් සිටින වෙලාවේ රජය කොටියට එරෙහිව යුද්ධය කරද්දිත් ඒකටත් විපක්ෂය විරුද්ධ වුණා. එහෙම විපක්ෂයක් ගැන තවත් මොන කතා ද?.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=f1012222</link>
    <topic>මහජන සේවයෙන් සතුට ඉපයීමමගේ අභිලාෂයයි</topic>
    <author>සටහන හා ඡායාරූප නිලුකා ඩී. තිලකරත්න</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ ඉදිකිරීම්, ඉංජිනේරුසේවා නිවාස හා පොදු පහසුකම් අමාත්‍යංශයේ ලේකම් ගෝඨාභය ජයරත්න මහතාගෙනි.* වවුනියා සිංහල පත්තුවේ මඩුකන්දෙහි උපන් ඔබ ?සුබසිංහ මුදියන්සේලාගේ ගෝඨාභය ජයරත්න* මඩුකන්ද ඓතිහාසික වටිනාකමින් හෙබි ගම් ප්‍රදේශයක් ?දළදා වහන්සේ ලංකාවට වැඩම කළ ගමනේ දී හේමමාලා දන්ත කුමරුවන්ට පළමු නවාතැන වූයේ මඩුකන්දයි. අද මඩුකන්ද රජමහා විහාරස්ථානය පිහිටියේ එතැනයි. ලෝකයේ පොලී ක්‍රමය ගැන ලියැවුණු ඓතිහාසික තෝනිගල සෙල්ලිපිය පිහිටා තිබෙන්නෙත් මෙම ප්‍රදේශයේයි.* මේ සියල්ලෙන් වට වූ ඔබේ ළමා කාලය ?අපේ පවුල සාමාජික සංඛ්‍යාවෙන් දොළොස් දෙනෙක්. විශාල කණ්ඩායමක් සමඟ ඇලේ, දොළේ, පැනලා හේනේ පිටියෙ වැඩ කටයුතුත්, අධ්‍යාපන කටයුතුත් අතර ගෙවී ගිය සුන්දර ළමා කාලයක්. මඩුකන්ද කියන්නේ කන්දක්. වැවයි, පන්සලයි, වෙල්යායයි, අනුරාධපුර හොරොව්පොතාන මහා මාර්ගයයි අපේ ජීවිත වටා වෙළී ගත්තා. අම්මා අප්පච්චිගේ එදිනෙදා ජීවන කාර්යයන් සමඟ අපේ ජීවිතත් දෝලනය වුණා.* අම්මා අප්පච්චි පිළිබඳ සඳහන් කළොත් ?අප්පච්චි සුබසිංහ මුදියන්සේලාගේ ටිකිරාලගේ පියසේන. එතුමා ගම්සභාපති. අම්මා සුබසිංහ මුදියන්සේලාගේ ටිකිරිහාමි. ඒ අය සමාජ පරිචයෙන් ලත් දැනුම අපව අධ්‍යාපන කටයුතු කෙරෙහි නැඹුරු කළා කීවොත් නිවැරදියි.* ඔබ මූලික අධ්‍යාපනය ලැබුවෙ.......?මඩුකන්ද මහා විද්‍යාලයෙන්. ඒත් මම හිතන්නේ අපි මූලික අධ්‍යාපනය ලැබුවෙ කුරහන් හේනෙන්. පැල් රැකල අල්ලපු වැටේ තිබුණු ඉස්කෝලෙට උදෙන්ම දුවපු දවස් අදත් සිහිකරන්නේ සුන්දරත්වයකින්. මොනයම් හෝ හේතුවකට ඉස්කෝලේ ටීචර් ගැහුවොත් එදාට ගෙදරින් අම්මත් ගහනවා. දෙවැනිව මම ගියේ වවුනියාව ගාමිණී මහ විද්‍යාලයට. එදා බස් ගාස්තුව වුණේ සත 10 යි. සමහර දිනවල ඒ සත දහයට තෝසේ කාල ගෙදර එන්නෙ පයින්.* 73, 74 දී එම පළාතට ඇතිවූ නියඟ තත්ත්වය ඔබට අමතක නැතුව ඇති. ?හරිම දුෂ්කර කාලයක්. විශාල පවුලක් නඩත්තු කිරීමේ ප්‍රශ්න තිබුණත් අම්මා අපි අතර ශක්තියේ පාලම තැණුවා. දාඩිය මහන්සියෙන් වැපිරූ දැ පැල් නොගිය දා රෑට අලින්ට අයිති වුණා.* දුෂ්කරතා මැද්දෙ ඔබ සරසවි ප්‍රවිශ්ටය ලබන පාසල ?අනුරාධපුර මධ්‍ය මහා විද්‍යාලය. කිලෝමීටර් 65 දුරින් පිහිටි ඉස්කෝලෙට ගියේ බෝඩිං වෙලා. අනුරාධපුර මධ්‍යමහා විද්‍යාලය කියන්නෙ නුවරකලාවියේ දරුවන්ට යා හැකි හොඳම පාසලයි. ඒ වකවානුවේ හාල්පොලු මිරිස්පොලු ඇතිව තිබුණා. අපිත් ළඟ පාන්දර හතරේ සිට සල්ගාදු බේකරියේ පාන් පෝලිමට එක්ව සිටියා. බාටා දෙක දාගෙන පාසල් ගිය දවසක එක් ගුරුවරියක් බාටා දාන්නෙ වැසිකිලියට බව කිව්වම ඉස්කෝලෙ ගියේ සැබෑ ලෙසම පයින්. ඕ.පී. ඒකනායක මහතා අපිට උසස් පෙළ විෂයයන් උගැන්වූ ගුරුවරයායි. ඔහුම කාලෙකදි මගේ දුවගේත් ගුරුවරයා වීම විශේෂයි. ධර්මබන්ධු ඉලංගසිංහ රාජරත්න වැනි ගුරුවරුන් අදත් මගේ හැම පියවරකදීම ආශිර්වාද කරනවා.* සරසවියේ ගෙවුණු මතකයන් අවදි කළොත් ?වානිජ විද්‍යා විෂයයන් හදාරලා 76 අවුරුද්දෙ මම විශ්වවිද්‍යාල වරම් ලැබුවේ යාපනය විශ්වවිද්‍යාලයට. ඒ එක්කම ඇරඹෙන කලබල කාලය නිසා කැලණිය විශ්වවිද්‍යාලයට ඇතුළුවුණා.* මහපොළව සමඟ හැපී උගත් ඔබ සරසවි වරම් ලැබූ දා, දැණුනු හැඟීම ?‘මහන්සිවෙලා ඉගෙන ගනිල්ලායි’ නිතර දෙවේලේ මිමිණු අම්මාගේ බලාපොරොත්තු ඉටුකළායි පිරුණු හැඟීමක් ඇතිවුණා. එකවර මමයි පොඩි අයියයි දෙන්නම සරසවි වරම් ලැබුවත් එක්වර උගැන්මට යන වියදම, කඩුල්ලක් අටවා ගත්තා. රුපියල් 2000ක උගසට තැබුණු ඉඩම අපි දෙදෙනාටම ඇඳුම් අරගෙන දුන්නා. ඒ වගේම බැංකුවෙන් ලැබුණු ණය මුදලත් අපේ අඩුපාඩු පිරිමසා දුන්නා. මගේ විශ්වවිද්‍යාල ජීවිතය කාරණා කිහිපයක් නිසා සුවිශේෂයි.* ඒ පිළිබඳ සඳහන් කළොත්..?පළමු වැන්න වාණිජ විෂයන් හැදෑරූ ශිෂ්‍යයන් විදිහට අපිට සරසවියේදී ඉගෙන ගන්න ලැබුණෙ ආර්ථික විද්‍යාව. අපි ඒ වෙනුවෙන් අරගල කළා. ඒ අනුව පළමු වාණිජවිද්‍යාවේදී කණ්ඩායමටයි මම අයිතිවන්නෙ. දෙවැන්න මගේ ප්‍රථම ප්‍රේමයට පාර කියන්නෙත් මේ සරසවි බිමමයි. දකණෙන් සරසවිය දිනූ ඇගේ නම කල්‍යාණි ජයරත්න. ඇය මේ වන විට කිරිබත්ගොඩ විහාර මහා දේවි විද්‍යාලයේ ගුරුවරියක්.* උතුර දකුණ යා වෙන්නෙ කිසිදු බාධාකයකින් තොරවද ?ඇත්තටම, වවුනියාවෙ ඉදල ඉන්දියාවට තියෙන්නෙ කිලෝමීටර් 100යි. ඒත් මාතරට කිලෝමීටර් 600ක් තියෙනවා. ඉතින් මේ සම්බන්ධය දැනගත් දා ගෙදර ඈයො කිව්වෙ “ඔයිට හොඳයි ඉන්දියාවෙන් කෙනෙක් කසාද බැන්ද නම් කියල. ඒ කොහොම වුණත් අවුරුදු දහයක ආදර කතාව නවතින්නේ විවාහයෙන්. ඒ 1987 වසරේදී.* ඔබ ලැබූ පළමු පත්වීම ?මා වරලත් ගණකාධිකාරි විභාගය හදාරමින් සිටි අවධියේ තාවකාලික ගිණුම් ලිපිකරු තනතුරක් හෙබවූවා. ඒ සම්භාණ්ඩ සංයුක්ත මණ්ඩලයේ. මගේ දිනක වැටුප රු. 15යි. ඒත් ඒ වැටුප් ප්‍රමාණය මදි නිසා ආපහු ගමට ගියා.* රැකියාවක් නොමැතිව ගමට ගිය දා ඔබට ලැබුණු ප්‍රතිචාර ?බොහොම දරුණුයි. විශේෂයෙන් වටාපිටාවෙ අය පවා ඇහුවෙ ඇයි විභාගෙ හොඳට පාස් වුණේ නැද්ද කියලා. ඒ කාලය තුළ මම සම්මුඛ පරීක්ෂණ 34කට මුහුණ දුන්නා. පුද්ගලික පංති කරමින් හා හේන් ගොවිතැන් කරමින් සිටින අතරතුරයි පරිපාලන සේවා විභාග ප්‍රතිඵල නිකුත් කෙරුණේ. ඒ අනුව සහකාර කම්කරු කොමසාරිස් ලෙස මා කම්කරු දෙපාර්තමේන්තුවට පත් වනවා. ඒ එක්කම කල්‍යාණිට ගුරුවරියක් ලෙස පත්වීමක් ලැබෙනවා. මේ කාලෙ කොටි කලබල අවධි වෙමින් තිබුණා.* ඔබට එය සුවිශේෂී මතකයක් වනවාට සැක නැහැ.ඒ නිසාම මම අනුරාධපුර කච්චේරියට මාරුවනවා. ඒ ක්‍රම සම්පාදන සහකාර අධ්‍යක්ෂක හැටියට. ඒ වනවිට ජේ්‍යෂ්ඨ පරිපාලන නිලධාරියෙක් වන ටී.කේ. දසනායක මහත්මා දිසාපති ලෙස කටයුතු කළා. ත්‍රස්ත උවදුරින් ගම්බිම් හා මිනිසුන් බේරා ගැනීමට අපි නිරන්තර අරගලයක යෙදී සිටියා. නායක හිමිවරුන් ත්‍රිවිධ හමුදාවන් අපට ශක්තියක්ව සිටි බව සිහි කළ යුතුයි. වරෙක වැලිඔය ජනපදයේ මිනිසුන් පදිංචි කිරීමට යද්දි එතැන 85 දෙනකු එල්.ටී.ටී.ඊ.ය විසින් ඝාතනය කොට තිබුණා.* ජීවිත අවදානමට ලක් වූ අවස්ථාවන් ඔබට ඇති ?කිහිපයක්ම තියෙනවා. ඒ දිනවල කිසිවකුට යා නොහැකි ප්‍රදේශවල අසරණ මිනිසුන් සොයා ගෙන දිසාපතිතුමාත් මමත් යනවා. එවන් දිනක අපේ වාහනයට ඉදිරියෙන් ගිය වාහනේ පිපිරෙන සද්දෙට අපි මඟ නතර වුණා. ඉදිරියට ගියා නම් ඊළඟ තුරුම්බුව වුණේ අපියි. ඇතැම් දිනවල මිනි ආදාහන කරල ආහම දවස පුරාම මිනී ගඳ තිබුණා. තවත් දිනකදී පදවි යන්න ගිය අතරමඟ කහටගොල්ලෑව පාලම පුපුරවලා තිබුණා. ආ ගමන යන ස්ථිර අධිෂ්ඨානය නිසාම කැඩිච්ච පාලමේ කොන්ක්‍රීට් කැබැලිවලටත් මා නැග්ගා. අපිට පිටුපසින් ආ වාහනයේ රියදුරු තැන ඒ කොන්ක්‍රීට් තට්ටුවට නැග්ගම මොහොතකින් බට්ටෙක් පුපුරලා ඔහුගේ පාදයක කොටසක් අහිමි වුණා. ඒ ලේ අපේ ඇඟ පුරාම පැතිරී ගියා.* මේ ගමනේ වේදනාකාරී අත්දැකීම සඳහන් කළොත් ?කිහිපයක් තියෙනවා. එකක් ඉන්දියානු හමුදාවනගේ ආගමනය. උපන් ගමට යාගන්නන් ඔවුන්ගෙන් අවසර ගන්න වුණා. එහෙත් හරිම අපහසුතා මැද්දෙ. මේ කාලය රාජකාරිමය වශයෙන් වගේම පෞද්ගලිකවත් මා බෙහෙවින් පිං රැස්කරගත් කාලයක්. මගේ රාජකාරි ජීවිතය වෙනුවෙන් බිරිඳ විශාල කැපකිරීම් සම්භාරයක් සිදුකළා. ඇගේ උසස් අධ්‍යාපනය පවා නැවත්තුවා. ඇගේ හෙවනැල්ල අදත් මට ශක්තියක්.* ආරම්භක පළාත් සභා මැතිවරණය උතුරු මැද පළාතට අභියෝගයක් වුණා නේද?බොහොමයක් දුෂ්කරතා මැද්දේ ජයගත් අවස්ථාවක්. තැන තැන බෝම්බ පිපිරෙද්දී මැතිවරණ රාජකාරියට නියමව සිටි නිලධාරීන්ට පවා වෙඩි තැබූ මොහොතක්. ජංගම දුරකථන නැති යුගයක ගෙදරට පණිවුඩයක් ගිහින් තිබ්බා ගෝඨාභයට වෙඩි තියලා කියලා. මේ වෙද්දී මගේ දුව ඉපදිලා.* ඇගේ නම?දිනිති යශෝධරා ජයරත්න. ඇය දැනට කැලණිය විශ්වවිද්‍යාලයේ මානව සම්පත් කළමනාකරණය හදාරණ ශිෂ්‍යාවක්.* ඔබේ විදේශ පුහුණුවීම් සම්බන්ධ සඳහන් කළොත් ?ඒ අවස්ථාවත් මගේ ජීවිතයේ සුවිශේෂී මොහොතක්. ප්‍රාදේශීය සැලසුම්කරණය පිළිබඳ පශ්චාත් උපාධි පාඨමාලාව සඳහා මට තායිලන්තයට ශිෂ්‍යත්වයක් ලැබුණා. ඒ සඳහා දින නියමව තිබුණෙ 1990 මැයි 08. බිරියට පුතා ලැබෙන්න දින නියමව තිබුණෙ මැයි 25. මම යන දවසෙ මගෙ අම්මා කිවූ දෙය අදටත් මගේ මතකයට සියුම් රිදුමක් අරගෙන එනවා. සිද්ධාර්ථ කුමාරයා යන්න ගියෙත් ළමයගෙ මූණ බලලා. ඒත් උඹ යන්නේ ඒකත් නොකර.* පුතාගෙ නම?මම විදෙස් ගත වෙද්දී ඔහුට නම තියලයි ගියේ. සුනෙත් කාශ්‍යප. ඔහු ඉංජිනේරු විද්‍යා පීඨයට ඇතුළුවීමේ සරසවි වරම් ලබා සිටිනවා.* විදෙස් අධ්‍යාපනයෙන් පස්සෙ ඔබේ රාජකාරී කටයුතු යොමු වන්නෙ?සැලසුම් ක්‍රියාත්මක කිරීමේ අමාත්‍යාංශයේ නියෝජ්‍ය අධ්‍යක්ෂක හැටියටයි. එතැනින් ආසියානු සංවර්ධන බැංකුවේ ආධාර ලැබූ පළාත් කලමනාකරණ ව්‍යාපෘතියේ උතුරුමැද පළාත් කළමනාකරණ උපදේශක ලෙස කටයුතු කළා. ඒ වසර දෙක ඉකුත් වෙද්දී මා අනුරාධපුර අතිරේක දිසාපති වශයෙන් පත්වෙනවා.* ප්‍රාදේශීය ලේකම් කොට්ඨාශ ගණනාවක් අයිති දිස්ත්‍රික් ලේකම් කාර්යාලයක් ?ප්‍රධාන පරිපාලන ඒකකයක් ලෙස අනුරාධපුරට ප්‍රාදේශීය ලේකම් කාර්යාල 21 ක් අයත්. භූ®මිය විෂයෙහි වුව ද විශාලත්වයක් උසුලන ප්‍රදේශයක්. එසේ ම ඓතිහාසික වටිනාකමින් හෙබි ප්‍රදේශයක්.* ත්‍රස්ත උවදුරු හා ගොවිතැනින් ජීවිකා ව කරගන්න දුෂ්කර ජීවන රටාවන් ඇති ප්‍රදේශයන්ට ඔබ අතින් වූ සේවයමිනිසුන්ගෙ මිනිසෙක් ලෙස තාන්න මාන්න පසෙක ලා ගම් දනව් අතරට ගොසින් දුප්පත්කම තුරන් කිරීමට විශාල වැඩකොටසක් සිදු කළා. ඒ වෙනුවෙන් දිස්ත්‍රික් ලේකම් කාර්යාලය පූර්ණ සුබ සාධන මධ්‍යස්ථානයක් පත් කළා. ඒ වගේ ම එල්ටීටීඊයේ දරුණු අපරාධයන්ට මුහුණ දෙන්නට අපට සිදු වුණා.* එවැනි අවස්ථාවක් පිළිබඳ මතකය අවධි කළ හැකි ද?හාරොව්පොතාන, දුටුවැව ත්‍රස්ත ප්‍රහාරයට ලක් වූ අවස්ථාවේ දී අපි එතැනට යද්දි ගෙවල්වල දොරවල් වහල ගිනි තියලා තිබුණා. අපි ඒවා පරීක්ෂා කරලා බලද්දී දැක්කෙ මගේ ජීවිතේ අවාසනාවන්තම සිදුවීම් පෙළක්. එවැන්නක් මේ මිහිපිට කිසිවකුට දකින්න නොලැබේවායි මා ප්‍රාර්ථනා කරනවා. ගර්භනී මවුවරුන්ට සියදරුවන් භාගෙට ලැබෙමින් සිටිය දී ඔවුන් ඒ ගින්නෙන් දැවී ගොස් තිබුණා.ඒ නිසා අද දවස ගැන අපි හදවතින් සතුටු විය යුතුයි. එවැනි කෲර, මිලේච්ඡ ත්‍රස්තයන්ගෙන් මේ බිම මුදාගත්තාට ජනාධිපතිතුමන්ට ස්තූති කළ යුතුයි. එහි වැඩිම ප්‍රතිලාභ ලැබුණෙ අනුරාධපුර ජනතාවට බවත් මතක් කළ යුතුයි.* උතුරු මැද පළාත් ප්‍රධාන අමාත්‍යාංශ ලේකම්වරයා (2000 – 2005) ලෙස ඔබේ භූ®මිකාව සිහි කළොත්?ඒ යටතේ අධ්‍යාපන, සෞඛ්‍ය, පළාත්පාලන, වාරිමාර්ග, මහාමාර්ග, පරිසර, සංස්කෘතික, හා ක්‍රීඩා යන ක්ෂේත්‍ර පැවතියා. අධ්‍යාපන විෂය ක්ෂේත්‍රය සම්බන්ධ අපේ අමාත්‍යාංශ තේමාව වුණේ උතුරු මැද පළාතේ දරුවන්ට අධ්‍යාපනයෙන් තොර අනාගතයක් නැත’ යන්නයි. ඒ තුළ සියලු දේශපාලන බලවේග, ගුරු දෙගුරුන්, ඒකාග්‍රතාවයකට යොමු කළ හැකි වුණා. ජාතික වැඩසටහන්වල දී තේමා සහිත උපාය මාර්ගික වැඩසටහන් සාර්ථක වන බව මගේ අදහසයි.* නුවර කලාවිය කියන්නේ කලා කෙතක්.පැහැදිලිව ම ලේඛකයෝ, ගීත රචකයෝ, නාට්‍ය ශිල්පීන්, විශාල වශයෙන් බිහිවන පළාතක්. මේ කාලයේ දී විශාල වශයෙන් ගී රස වින්දන (මහින්ද දිසාසේකරයන් වර්ධනය කළ) වැඩසටහන් විවිධ කලාපවලට ගෙන ගියා. ඒ ඔස්සේ ආනන්දයෙන් ප්‍රඥාව කරා මෙහෙයවන ඉසව් හදුන්වා දීමට අපට හැකියාව ලැබුණා. මේ අතරතුර කාලයේ දී සුනාමි විශේෂිත නියෝජිතයෙක් ලෙස ත්‍රිකුණාමලයට මා පත් කර තිබුණා.* ඔබේ රාජකාරි ජීවිතයේ ඊළඟ යොමුව කෙබඳුද?අවුරුදු පහකට වඩා එකතැන නොඉඳී ම මගේ ස්වරූපයයි. ඒ නිසා ඊළඟට මා රාජ්‍ය පරිපාලන අමාතංශයේ සංචිතයේ හිටියා. එය මගේ ජීවිතයේ සංක්‍රාන්ති සමය ලෙසයි මා සලකන්නෙ. හේතුව මම උදේ වැඩට ගිහින් අස්සන් කරල හවසට ගෙදර එනවා. ඒ කාලය තුළ මම ග්‍රාමීය සංවර්ධනය පිළිබඳ පර්යේෂණයක් සිදු කළා. ඒ වගේ ම වනජීවි කළමනාකරණය පිළිබඳත් හැදෑරුවා. එහි සිටිය දී ශ්‍රී ලංකා උසස් තාක්ෂණ ආයතනයේ අධ්‍යක්ෂ ජනරාල් ලෙස පත්වීමක් ලැබුවා. එම තනතුරට ශ්‍රී ලංකා රාජ්‍ය පරිපාලන සේවයෙන් පත් වූ පළමු අධ්‍යක්ෂ ජනරාල්වරයා මමයි. ඒ වන විට වසර 10ක් උපාධි ප්‍රදානෝත්සව පවා පවත්වා තිබුණෙ නෑ. මා ඒ සියල්ලට ඍජුව මැදිහත්ව කටයුතු කළා. මහනුවර දිසාපති ලෙස මා පත්වන්නේ ඉන් අනතුරුවයි.* දිසාපති තනතුරු අතර මහනුවර දිසාපති තනතුර කරුණු කාරණා බොහොමයක් නිසා විශේෂ තැනක් ගන්නවා.දිස්ත්‍රික්කයේ සාමානය සිවිල් පරිපාලන වගකීම් වලට අමතරව අති පූජ්‍ය මල්වතු අස්ගිරි මහනායක හාමුදුරුවන් වහන්සේලාගෙන් පැවැතෙන මාලිගාව හා බැඳුණු චිරාගත ආගමිග පරිපාලනය නිසා දිසාපතිවරයා ඒ කටයුතු සම්බන්ධයෙන් වගකිව යුත්තෙක් වනවා. මහනුවර දිස්ත්‍රික්කය තුළ ඉංග්‍රිසින්ගෙන් ඇරඹි වතු පරිපාලනයටත් ඔහු මැදි හත් විය යුතුයි.* ඒ වටිනාකම් පිළිබඳ සඳහනක් කළොත්?මේ කාලය තුළ මා පෙරහැර 5ක් කළා. දන්ත ධාතු ප්‍රදර්ශනයක් සිදු කළා. ඒ වගේ ම රාජ්‍ය නායකයින් වැඩි වශයෙන් ඉන්නේ නුවර. ඒ සියලු වගකීම් ඉටු කරන ගමන් දුෂ්කර ගම්මාන නඟා සිටුවීම කෙරේ විශේෂ අවධානය යොමු වුණා. ලංකාවේ අති දුෂ්කර ප්‍රදේශ සලකා බැලුවහොත් මහනුවර දිස්ත්‍රික්කය ඉන් ප්‍රධානයි. මහනුවර හුන්නස්ගිරි කඳු වළල්ලෙන් එහා උඩගල දෙබොක්ක ගලමුදුන ගම්මානවල වැසියන් ජීවිතේට බසයක නැඟලා නුවර ගිහින් නෑ. මම නිලධාරීන් සමඟ ඒ ගමට ගියේ කිලෝමීටර් අටක් පයින්. ඒ අය දිසාපතිවරයෙක් දුටු පළමු වතාව. ඔවුන් මගෙන් ඉල්ලූ එකම දේ පාලමක්. ඒ ඉල්ලුවෙ නාට්‍යානුසාරයෙන්. මාස 06ක් ඇතුළත තැණුනු ඒ පාලමට ඔවුන් නම දැම්මේ ‘දිසාපති පාලම’ ලෙසටයි. මම ඒ දරුවන්ට දළදාව, පේරාදෙණිය මල්වත්ත, විශ්වවිද්‍යාලය පෙන්නුවා.* ඒකාලයේ දී ගතානුගතික කච්චේරික්‍රමය නඟා සිටුවීමට ඔබ කළ මෙහෙය?ලිපිගොනු පිරුණ, වයසක නිලධාරීන් පිරුණු, මකුළු දැල් බැදුණු කච්චේරි ක්‍රමයට අපි තිත තිබ්බා. නව තාක්ෂණය මුසු කරමින් එක දිගට වසර තුනක් ජාත්‍යන්තර තත්ත්ව සහතිකය දිනා ගන්නට මහනුවර ප්‍රාදේශීය ලේකම් කාර්යාලයට හැකිවුණා. මේ සියල්ල දියත් වෙමින් තිබූ අතරතුර යුද්ධයෙන් මුදාගත් අය නැවත පදිංචි කිරීමේ කටයුත්තක් මාවෙත පැවරුණා.* නිදහස පතාගෙන ආ අපේ ම මිනිසුන්ට ඔබ පිහිට වූ මොහොත මතකයට නැඟුවොත්?සෙට්ටිකුලම්හි මැණික්ෆාම් වෙත ආ අවතැන් වූ ජනතාව ලක්ෂ දෙකහමාරක් පමණ වුණා. අක්කර 13000 ක එක් රැයකදී තාවකාලිකව කුටි 16000ක් ගැහුවා. ගස්යට ඉඳගෙන රෑ දවල් නොබලා රාජකාරියේ නියුතු වුණා. එහිදි මුහුණ දුන් සමහර අවස්ථා හරිම වේදනාකාරියි. බඩගින්නේ කාලයක් හිටි අය වතුර කෝප්පයක් වැටුණු ගමන් මැරී වැටුණා.* අමාත්‍යංශ ලේකම්වරයෙක් වශයෙන් ප්‍රථම පත්වීම ලැබූ ඔබට උපන් හැඟීම.මේ තනතුර රාජ්‍ය සේවකයකුට ලැබෙන ඉහළම ගෞරවයක්. මේ අමාත්‍යංශය යටතේ ආයතන 12ක් තියෙනවා. 2011 වසර හොඳම සංවර්ධන වර්ෂය ලෙස ඉදිකිරීම් හා නගර සංවර්ධනය සම්බන්ධයෙන් විශාල වගකීම් හා කාර්යභාරයන් රැසක් අපට තිබෙනවා. ඒ අතුරින් දුප්පත්කම පිටුදැකීම සඳහා නිවාස සහ එළඹෙන පස් අවුරුද්ද තුළ නිවාස දස ලක්ෂයේ සැලැස්මත් අපට අභියෝගික ඉලක්කයන්. ඒ සියල්ල පැහැදිලි දැක්මකින් යෑමට අපේක්ෂිතයි. ඒ වෙනුවෙන් අමාත්‍ය විමල් වීරවංශ මහතා සහ නියෝජ්‍ය අමාත්‍ය ලසන්ත අලගියවන්න ඇමැතිතුමා දේශපාලන නායකත්වය ලබා දෙනවා.* කාර්යය බහුල ජීවිතයක් ඇති ඔබේ හෙට දවස ගැන සිතිවිලි අවදි කළොත්?සියල්ලේ දී පහළට කාන්දු වන්නා වූ සංවර්ධනයකට කැපවිය යුතු බව මගේ හැඟීමයි. එසේ ම ගතානුගතිකත්වයෙන් මිදීමත් වැදගත්. මේ සියල්ලෙහි අවසානය සතුට නම් වූ පරම ධනය උපයා ගැනීම නම් මගේ අපේක්ෂාවත් එයමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=f1012223</link>
    <topic/>
    <author>මනෝලි සුබසිංහ</author>
    <content>* ඔබගේ මුල්ම කෘතිය වුණෙත් කවි පොතක්. ආයෙමත් වසර ගණනාවකට පසු කවි පොතක් ගෙනත්. මේවායේ අත්දැකීම් ගැන කතා කළොත්?මගේ මුල්ම කවි පොත 2003 වසරේදී 'තිසර පෝතකයෝ ඉගිළෙති' යන්නෙන් ප්‍රකාශයට පත්වෙද්දී මං සරසවියේ පළමු වසර සිසුවෙක්. ඒ වෙද්දී ගමෙන් කොළඹ ගෙනා පුංචි අත්දැකීම් ටිකක් විතරයි මට තිබුණේ. ඒත් ගෙවී ගිය කාලය දිහා ආපහු හැරී බැලුවාම මට අතහැරුණු. මග හැරුණු මෙන්ම කොළඹ සමාජය තේරුම් ගන්න මං දරපු උත්සාහය, ගම සහ නගරය අතර ගෙවමින් සිටින ගන්දබ්බ ජීවිතය වගේම මට අහන්න දකින්න විඳින්න, විඳවන්න ලැබුණු දේ අති විශාලයි. ඒ දේවල් ටික පිළිවෙළකට ගලාගන්න දරපු උත්සාහය තමයි ‘කම්පනයට වෙන්න ඇති’ යන්නෙන් එළිදකින්නේ.* මේ කෘතියෙ කාව්‍ය නිර්මාණ ඔබ හඳුන්වා දෙන්නේ කවි - නොකවි වියමන් හැටියටයි. ඒ ඇයි?සාමාන්‍යයෙන් බොහෝ දේවල්වලට අපේ රටේ නම් පොදුයි කියන දේවල්වලට පවා අයිතිකාරයින් ඉන්නවා. උදාහරණයක් හැටියට සාමාන්‍යයෙන් අපි මාධ්‍යවේදය ඉගෙන ගනිද්දී මුද්‍රිත හා විද්‍යුත් මාධ්‍යවලට සාපේක්‍ෂව අන්තර් ජාලය පොදු අවකාශයක් හැටියට ඉගෙන ගත්තා. අපට එහෙම උගන්නපු අය අද අන්තර් ජාලය පවා අවහිර කරමින් ඉන්නවා. ඒකෙ තේරුම ඒකට අයිතිකාරයින් ඉන්නවා කියන එකයි.කවියටත් එහෙමයි. ඉතිං ඒ කවියේ අයිතිකාරයින් එක එක කාලෙට මෙන්න මේවා තමයි කවි කියලා ඔසවා තියනවා. ඉතිරි ඒවා මේවා මොන කවිද කියලා පැත්තකට දානවා. කවි නොකවි කියලා නම් කළාම මේ ඕන කෙනෙකුට ඕන දෙයක් කියන්න පුළුවන්. කවි කීවත් අදාළයි.. කවි නෙවෙයි කීවත් අදාළයි.* කවියට වෙළෙඳපොළක් නෑ කියන මතය ගැන මොකද හිතෙන්නේ?ඒක අර්ධ සත්‍යයක්'. 'කවියට වෙළඳපොළක් නෑ' කියනවාට වැඩියෙන් 'කවියේ වෙළඳපොළ හඳුනාගෙන නෑ' කියල හිතන්න මං කැමැතියි.* ඒ අදහස ටිකක් පැහැදිලි කළොත්?කවි පොතක් කරන්න ප්‍රකාශකයෙක් බාරගන්නවා නම් ඒක ගලෙන් පට්ටයක් ගන්නවා වගේ වැඩක්. මේ සැරේ රාජ්‍ය සාහිත්‍ය උළෙලේ සම්මාන දිනපු කවියා නන්දන වීරසිංහ ප්‍රසිද්ධියේ කියලා තිබුණා තමන්ගේ කවි පොතෙන් මුද්‍රණය කර තිබුණේ පිටපත් සීයයි කියලා. ඒක එක් පැති කඩක්. අනෙක් පැත්ත නම් මේ ඔක්කෝමත් එක්ක මේ වසරේ කවි පොත් සෑහෙන ප්‍රමාණයක් ලියැවී ප්‍රකාශයට පත්වුණා.ප්‍රවීණ කවියන් වන අජිත් තිලකසේන, රත්න ශ්‍රී බර්ටි බී, වැන්නන්ගේ සිට ලක්ෂාන් මධුරංග, නදුන් යසිත, ප්‍රසාද් මස්ඉඹුල, චින්තක රණසිංහ,, කුමාරි කුමාර ගමගේ, ඉන්දික ගුණවර්ධන, ක යන්න වි යන්න කට්ටිය, ආදීනගේ කාව්‍ය පොත් 12 - 15 ත් අතර ප්‍රමාණයක් දොරට වැඩියා. මේ කවුරුවත් තමන්ගේ කවි පොත් නිදා ගනිද්දී කොට්ටෙ යටින් තියා ගන්න කැමැත්තෙන් ලීවා යයි මං හිතන්නේ නෑ. ඉතිං මෙතැනම පුංචි පරස්පරයක් තියෙනවා. අනෙක් අතට අද කවිය පත්ඉරුවෙන් සයිබර් අවකාශ ගතවෙලා. ඒ තත්ත්වය තේරුම් ගන්න එකත් හරි වැදගත්.* ඔබ මීට පෙරාතුව කෘති තුනක් ලියා පළ කරන්නට යෙදුනත්'නෑ ඒ අම්මා නෙවෙයි' කියන්නේ ඔබේ කුළුඳුල් යොවුන් කතාවයි.?ප්‍රධාන වශයෙන් කාරණා දෙකක් නිසයි එකක් අතිශයින් පුද්ගලිකයි. අනෙක් කාරණය තරමක් සමාජීයයි. සමාජීය කාරණය නම් සිංහල සාහිත්‍යයේ 'යොවුන් නව කතාව' කියන්නේ පුංචි අයට දරන්න බැරි වගකීම් පටවන එයාලා රහස් පරීක්‍ෂකයින් කරන පරිවර්තන සාහිත්‍යය. අනෙක් පසින් දකින්නට තියෙන්නේ දඟවැඩක් හෝ නරක වැඩක් කරලා යම් හේතුවක් නිසා ඒක තේරුම් අරන් හොඳ ළමයි වෙන දේශීය සාහිත්‍යය. එතන දී ජාතක කතා පොත පට්ට ගැසීමෙන් එහාට ගිහින් තියෙනවා නම් ඒ ඉතා කලාතුරකින් ඉතා අතළොස්සක් පමණයි.මාර්ටින් වික්‍රමසිංහලා, මුනිදාස කුමාරතුංගලා, කුලසේන ෆොන්සේකලා යොවුන් සාහිත්‍යයට කළ සාධනීය මැදිහත්වීම හැරුණු කොටගෙන මෑත කාලීන ඉතිහාසයේ මං අර මුලින් කීව අච්චු දෙකෙන් එහාට ගිය යොවුන් සාහිත්‍යයක් නෑ. දැන් ලංකාවේ නව කතාවට යම් යම් සම්මාන ප්‍රදානොත්සවයන් එක්ක මහා තරගයක් තියෙන නිසා යොවුන් සාහිත්‍යය පෝෂණය කරන්නට යම් උනන්දුවක් තිබුණු අය පවා නව කතාව පස්සෙන් පමණක් පන්නනවා. මේ හේතුව නිසා යොවුන් සාහිත්‍යය කියන්නේ අපට මේ මොහොතේ මගහැරුණු එහෙමත් නැත්නම් මගහැලුණු සාහිත්‍යාංගයක්. ඉතිං මට ඒ මඟහැලුණු සාහිත්‍යාංගයට තට්ටු කර බලන්නට ඕනවුණා. මං ඒක කළා. සාර්ථකද අසාර්ථකද කියන්න දන්නේ නෑ. ඒක පාඨක පිරිස් තීරණය කරයි.* මේ මොහොතේ සාහිත්‍යය කලාව පිළිබඳ පවත්නා කතිකාව ගැන ඔබ දරන්නේ මොන වගේ අදහසක් ද..?ඒක ප්‍රධාන ධාරාවන් තුනක් ඔස්සේ දකින්න පුළුවන්. පළමුවැන්න මුද්‍රිත මාධ්‍ය හරහා එදා සිට පැවත ආ සම්ප්‍රදාය. එසේම ගුවන් විදුලිය, ටෙලිවිෂනය වැඩේ අතෑරලා බොහෝ කාලයක් ගෙවුණත් 80 දශකයේ අග භාගයේ පරම්පරාව වගේම වැඩේ අත් නොහැරපු කුඩා අනු කුඩා කණ්ඩායම් ගස් යට, වහලා දාලා ඇති බිල්ඩිංවල, බෝක්කු පාලම් උඩ, අම්බලම්වල යළිත් සාහිත්‍යය කලා හා දේශපාලන සංවාදයක් ආරම්භ කර තියෙනවා. මේවායේ අගතීන්ට කොන්දේසි විරහිතව මං විරුද්ධ වුණත් ජීවිතය අතහැරපු මිනිසුන් ජීවත්වන මේ යුගයේ මේ සියලු දෙනාම පාහේ ජීවිතයට අලුත් බලාපොරොත්තුවක් ගේනවා. ඒක දෙවෙන සම්ප්‍රදායයි. තුන් වෙනි සම්ප්‍රදාය නම් සාහිත්‍යය කලාව පත් ඉරුවලින් සයිබර් අවකාශ ගත කළ පරම්පරාවයි.* එහෙත් ප්‍රවීණයන්ගේ අදහස නම් අද සාහිත්‍යයක් කලාවක් නෑ කියන එකයි..?'වර්තමානයේ සාහිත්‍යයක් නෑ. කලාවක් නෑ. එදා තමයි ස්වර්ණමය යුගය' කියන අයට කියන්න තියෙන්නේ සයිබර් අවකාශ ගත වූ මේ ප්‍රවණතාව දකින්නට හා කියවන්නට අලුත් ඇහැක් ඕන කියලයි. අලුත් පරම්පරාවන්ගේ නිර්මාණ ගැන අවතක්සේරුවෙන් බලන පැරණි පරම්පරාව අලුත් පරම්පරාවේ පොතක් පතක් කියවන්නේ නෑ. නාට්‍යයක් කෙටි නාට්‍යයක් නරඹන්නේ නෑ. කෙටි චිත්‍රපටයක්, ගීතයක රූප රචනයක් බලන්නේ නෑ.ඒ බව ඒ අයගෙන් ඇහුවම විලිලැජ්ජාවක් නැති නිසාම 'ඔව් .. අපි බලන්නේ නෑ. අපට ඕව බලන්න තරම් වෙලාවකුත් නෑ. ඕවයේ බලන්න තරම් දෙයක් ඇත්තෙත් නෑ". කියනවා. ඇත්තටම ලෝකයට ඉදිරියට ගියේ අලුත් අලුත් දේ එක්ක. ඉතිං සාහිත්‍ය කලාව, විචාරය, දේශපාලන කතිකාව, දිහා බලන්නත් අලුත් ඇහැක් ඕන." අලුත් ඇසකට ඇබෑර්තු තිබේ' කියලා අවසාන වශයෙන් කියන්න පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=f1012224</link>
    <topic/>
    <author>බුද්ධික සමන් ගුණවර්ධන</author>
    <content>“පීදෙන පැලය නොදැක, පැල මදය බුදින්නට ගිජුව, මන්නෙකින් බිඳ දෙපලු විය අප දෙදෙන, පිරිමි පොල් බෑය මම, නාඬන්න දැන් සොඳුර”සක්වාලිහිණි (ජනපි‍්‍රය ගී ඇල්බමය) සඳරැස් ඇඟිලි තුඩු (ගී) තටු බිඳුණු හදවතක් (ගී) ඔරායන්ගේ ප්‍රේම සක්මන (කෙටි කතා) ඇතුළුව ළමා කෘති ගණනාවක් ද රචනා කළ අමිල තේනුවර අපේ සහෘදයාගේ නවතම ගී කෘතිය වන “අත් අකුරු මල්වඩම” කෘතියේ එන කවියකි ඔබ ඉහත කියැවූයේ. අමිලගේ “අත් අකුරු මල්වඩම” සහ ප්‍රාර්ථනා සම්මානි විජේසිංහගේ කෙටිකතා එකතුවක් දෙසැම්බර් 23 දා ජාතික පුස්තකාල හා ප්‍රලේඛන සේවා මණ්ඩලීය ශ්‍රවණාගාරයේදී සවස 4.00 ට දොරට වැඩීමට නියමිතයි. ඒ නිමිති කොටගෙන අමිල තේනුවර සහෘදයා අප සමඟ පිළිසඳරකට එකතු විය.මම දකින විදියට අපේ කලාවේ තියන වියවුල තමයි තම තමන් අනුදත් ප්‍රවීණයන් අනුකරණයට යාම. කලාව සහ කලාවේ රිද්මය විද්‍යාවක් වගේ විග්‍රහ කරන්න බැහැ. කලාව කියන්නේ එකිනෙකාට අනන්‍ය වූ ආධ්‍යාත්මික පරම ප්‍රකාශනයක්. තමා විසින් හදාරණ ලද තමාගේ ම දර්ශනයක පිහිටීමට ස්වීකරණය කියනවා. එය එක රැයකින් ලබාගත හැකි දෙයක් නෙවෙයි.ඒ සඳහා සහෘදත්වය ප්‍රගුණ කරන්න ඕනෑ. සහෘදත්වය නැති නිසයි අනුකාරකයන් බිහිවෙන්නේ. ඒ නිසයි කලාවේ විකාශනයක් නොවෙන්නේ. අපි කලාව පිළිබඳ කොච්චර කතා කළත් අපට නැත්තෙත් කලාවම තමයි. අපේ කලාවේ තියෙන්නේ දෘෂ්ටිවාද සහ වානිජ මෝස්තර විතරයි. ඒක නිසයි කලාවේ රිද්මයෙන් තොර රටා පමණක් අපට දැකගන්න ලැබෙන්නේ.* ඔබ උත්සාහ දරන්නේ කලාව මිනිසා වෙනුවෙන් නොවෙයි කලාව කලාව වෙනුවෙන්ය කියන තැනට එන්නද?කලාව කලාව වෙනුවෙන් ද, මිනිසා වෙනුවෙන් ද කියන තැන තියෙන්නෙත් දෘෂ්ටිවාදනෙ. ඒ එකක්වත් වැඩක් නෑ. කලාව කවදාවත් දර්ශනයකින් ලියන්න බෑ, ඒක සබුද්ධිකව ලියන්න බෑ. එය ආධ්‍යාත්මික ප්‍රකාශනයක් ලෙසයි ලියන්න ඕනෑ. ඒ හරහා දර්ශනය මතුවෙන්න, විප්ලව කරන්න හෝ පණිවිඩ දෙන්න නෙවෙයි කලාව තියෙන්නේ. දර්ශනය ලියූ ගමන් රස නිෂ්පත්තිය අන්තර්ධාන වෙනවා. ඒක ප්‍රෙහේලිකා ස්වභාවයක් ගන්නවා.* ඔබ අනුමත කරන්නේ රොමැන්ටික්වාදය ද?රොමැන්ටික් කියන්නේ සත්‍යයට ළං නොවූ දෙයක්. ඒත් ඒක මම ප්‍රතික්‍ෂේප කරන්නෑ. යථාර්ථවාදී සාහිත්‍යය තරම් එය උසස් යයි හිතන්නේත් නෑ. හැබැයි රොමැන්ටික් හා යථාර්ථවාදී සාහිත්‍යයන්හි බෙදුම් රේඛාව කුමක්ද කියල මට ප්‍රශ්නයක් තියනවා. මගේ ගීතවලත් මා රොමැන්ටික් වූ අවස්ථා තිබෙනවා. මොකද ගීතයකට උත්තරීතර මනුෂ්‍යත්වය අවදි කරන්න බැහැ. මගේ කලාව දකින්න නම් මගේ කවිය, කෙටිකතාව කියවිය යුතුයි.* කලාව දෘෂ්ටිගත හෝ දර්ශන ගතවුවොත් එය ප්‍රෙහේලිකා ස්වභාවයක් ගන්නා බව ඔබ පවසනවා. එහෙත් ඔබේ “අත් අකුරු මල්වඩම්” කෘතියේ නම පවා ප්‍රෙහේලිකා ස්වභාවයක් ගන්නවා නේද?ඒ වචනයේ තිබෙන්නේ උත්ප්‍රාසයක්. කියන දේත් ධ්වනිත වන දේත් අතර තිබෙන අන්තරයයි ඔබ මේ ප්‍රෙහේලිකාවක් ලෙස දකින්නේ. අපි මේ ඉන්නේ පශ්චාත් යුද සමයකයි. වසර තිහක් තිස්සේ තිබූ දරුණු යුද්ධයෙන් සිංහල, දෙමළ, සිංහල පිරිසක් මරණයට පත්වීමත් සමඟ අපේ අධ්‍යාත්මවල යම් පිරිහීමක් තිබෙනවා යයි මම විශ්වාස කරනවා. ලෝකයේ ඕනෑම රටක බැලුවත් කලාකරුවා මේ වාතාවරණය තුළ කලාව ඉදිරියට ගෙනත් තිබෙනවා. ඒ කලාකරුවා සාමාන්‍ය මිනිසුන්ට වඩා ඉදිරියෙන් සිටින නිසායි. ලංකාවේ මෑත කාලීන ඇතැම් නිර්මාණ හරහා යම් බලාපොරොත්තුවක් තබාගත හැකි වුවත් බහුතර පිරිසකගේ කලා කෘතිවල තිබෙන්නේ යටි අරමුණුයි.* ඒ කියන්නේ කලාවේ අනන්‍යතා ලක්ෂණ බිඳවැටීමක් පිළිබඳ ඔබ විශ්වාස කරනවා?අනන්‍යතා ලක්ෂණ කිව්වාම කවිය ගත්තොත් එය එළිවැට ධ්වනිවාදය වැනි අංගවලින් හිරකිරීම නෙවෙයි, එහෙම හිරකරල නවත්වන්නත් බෑ. එය මහා සමුද්‍රයක් සේ අසීමාන්තිකයි. අපේ කලාවේ තිබෙන ආසියාතික හර පද්ධතිය කියන අපේ කලාවේ ලකුණු අප හඳුනාගත යුතුයි. එහෙම නැත්නම් එය උත්තරාරෝපිත ගතියක්, බලහත්කාරයෙන් පැටවූ ගතියක් පෙන්වනවා. ඒ නිර්මාණ සාමාන්‍ය රසිකයන් සුඛාස්වාදනයට පත්වී වැළඳ ගත්තත් කලෙකදි ඒවා ප්‍රතික්‍ෂේප වෙනවා. අපේ කලාවේ ලකුණ තිබෙන කලාකෘති කවදාවත් මේ භූමියෙන් ප්‍රතික්‍ෂේප වෙන්නේ නෑ.* මෙරට සාහිත්‍යයේ ස්වර්ණමය යුගයන්හි තිබූ අලංකාරවාද ධ්වනිවාද වැනි චිරන්තන සාහිත්‍යයේ රටාවන් හැර දමා ආධ්‍යාත්මික හරය පමණක් උකහා ගත යුතුය යන මතයේ ඔබ සිටින බවයි මට හැඟෙන්නේ.මේ සියල්ල ප්‍රතික්‍ෂේප කරන්න යයි මා කියන්නේ නැහැ. ධ්වනිය, අලංකාරය, විරිත් ක්‍රම, පුරවහර, කටවහර කියන කොයි දේත් අවශ්‍යයි. ඇල්බෙයාර් කැමෝ කියනවා සමාජයේ පවතින ගැටුම්මය සාරය කලා නිර්මාණවලින් ප්‍රකාශමාන කරන්න බැරි නම් එවැනි කලා නිර්මාණවලින් පලක් නෑ කියලා. අපි දැන් ඒ ඔබ කියූ නිර්මාණ ඈඳගෙන ඒ පරණ ගඩොල්වලින් අලුත් ගෙවල් හදන්න ඕනෑ.* ඔබ නිර්මාණකරණයේ යෙදෙන්නේ එබඳු මතයක පිහිටාගෙනද?අපි පය ගහල ඉන්න මේ සමාජයේ ගැටුම් එකට හප්පලයි මම කලාව හදාගන්නේ. ඒ කලාව මගේ අධ්‍යාත්මයෙන් නිරායාසයෙන් මතුවන තුරු මා ඉන්නවා. මගේ මීට පෙර කෘතිය වූ “තටු බිඳුණු හදවතක්” කෘතිය පළවී වසර ගණනකින් තමයි මේ කෘතිය එළි දැක්වෙන්නේ. මම කාලෙකින් කවි ලියුවේ නෑ. කවි ලියන්න වගේම නොලියා ඉන්නත් සංයමයක් තියෙන්න ඕනෑ. සතත අභ්‍යාසය කියන්නේ නිතර කවි කුරුටු ගෑම නෙවෙයි. කලාව කියන්නේ මගේ ආධ්‍යාත්මික ප්‍රකාශනයයි. අත් අකුරු මල්වඩමෙන් මගේ පරිකල්පනය හෙළිවුණත් මේවාගේ අයිතිකරුවන් වෙන්නේ මට ආදරය කළ නින්දා අපහාස කළ, වෛර කළ ගෑනු මිනිස්සුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>22</day>
    </date>
    <link>http://www.dinamina.lk/2010/12/22/_art.asp?fn=f1012225</link>
    <topic/>
    <author>නදීෂානී ප්‍රියංගිකා</author>
    <content>ඔහු ලේඛන කලාවට ප්‍රවේශ වූයේ අද ඊයේක නොවේ. තමාට සහජයෙන් උරුම වූ අපූර්ව පරිකල්පන ශක්තිය තුළින් ස්වකීය අත්දැකීම් පරාසයන් පුළුල් කර ගත් ඔහු සැබැවින්ම දැනුම සොයා යන්නෙකි. නිදහස් මාධ්‍යවේදියෙකු ලෙස සන්නිවේදන ක්ෂේත්‍රයට පිවිසි ඔහු, නමින් චමිල ලියනගේ ය. කැලණිය විශ්වවිද්‍යාලයෙන් ප්‍රථම උපාධියත්, ශ්‍රාස්ත්‍රපති උපාධියත් ලබාගත් ඔහු, ආර්ථික සංවර්ධනය විෂයට අදාළව කොළඹ විශ්වවිද්‍යාලයෙන් පශ්චාත් උපාධි ඩිප්ලෝමාව ලබාගති. එපමණක් නොව මේ වන විට ඔහු සංවර්ධන සන්නිවේදන විෂයට අදාළව ඉන්දියාවේ හයිද්‍රාබාද් විශ්වවිද්‍යාලයෙන් ආචාර්ය උපාධිය හදාරිමින් සිටී. මේ ඔහු විසින් රචිත නවතම කෘති පිළිබඳ විමසුමකි.* ඔබ ලේඛන කලාවට ප්‍රවේශ වන්නේ කොයි විදියහට ද ?මම අධ්‍යාපනය ලැබුවේ මතුගම කන්නංගර මධ්‍ය මහා විද්‍යාලයේ යි. පුංචි කාලේ ඉඳලම ලේඛන කලාව පිළිබඳ මගෙ ලොකු ඇල්මක් තිබුණා. 2002 දී මම “නාඬන් බිරිඳ” නමින් පද්‍ය සංග්‍රහයකුත්, 2007 දී “විලාසිනියාකගේ හෘද සාක්ෂිය” නමින් කෘතියකුත් පළ කළා. ඒ හැරෙන්නට ජාත්‍යන්තර සඟරා පොත්වල “ග්‍රාමීය ප්‍රජා පාලනය පිළිබඳ ලිපි, ග්‍රාමීය සංවර්ධනය හා සන්නිවේදන තාක්ෂණය පිළිබඳ ලිපි පළ වුණා.විශේෂයෙන් ම ලේඛන කලාවට ප්‍රවේශ වීමේ දී ඇත්දැකීම් මට ගොඩක් ඉවහල් වුණා. මම විශ්වාස කරපු දෙයක් තමයි “ලේඛකයෙක් ගේ හිතේ වගේම අතෙත් කරගැට තියෙන්න ඕනෙ කියලා” මොකද අපේ මහන්සිය තරමට තමයි, පෙර අභ්‍යාසය තරමටයි ලේඛන කලාව දියුණු කර ගත හැකි වන්නේ.* ඔබේ ලේඛන ජීවිතේ සුවිශේෂී කඩ ඉමක් විදියට “අලුත් ඉස්කෝලේ හාමිනේ” නවකතාව සහ “කෘෂිකාර්මික සංවර්ධනය හා ප්‍රාදේශීය ගුවන් විදුලිය” නමින් පර්යේෂණ කෘතියක් එළි දැක්වූවා. ඒ පිළිබඳ සඳහන් කළොත් ?“අලුත් ඉස්කෝලේ හාමිනේ” නව කතාව ගැන සඳහන් කළොත් ඒක මගේ ගුරු ජීවිතේටත් සම්බන්ධයි. මම වෘත්තිමය ජීවිතය ආරම්භ කෙළේ ගුරුවරයෙක් විදිහට. ඒ නිසායි මම කිව්වේ ඒක මටත් සම්බන්ධයි කියලා. මේ නවකතාව වසර 6ක් තිස්සේ මම දරපු මහන්සියක ප්‍රතිඵලයක්. මේ නවකාතවට වස්තු බීජය සපයා ගැනීම සහ එහි දෝලනය වීමට කාලයක් ගත වුණා.මේ කතාව මම රචනා කෙළේ සමාජ සත්තා යථාර්ථවාදී රීතියට අනුවයි. මේ කතාව තුළ මම දකින ආකාරයට අනුවේදනීය පුවතක්, තවත් වෙලාවක ලොමු ඩැහැගන්නා පුවතක්, දේශපාලනික ක්‍රියාවලිය නිරූපණය වෙනවා.එළි දැක්වුණු අනිත් කෘතිය තමයි “කෘෂිකාර්මික සංවර්ධනය හා ප්‍රාදේශීය ගුවන් විදුලිය” පර්යේෂණ කෘතිය. මේ වගේ පොතක් ලියන්න මම අදහස් කෙළේ කරුණු කීපයක් හින්දයි. විශේෂයෙන්ම ලංකාවේ සන්නිවේදන ක්ෂේත්‍රය තුළ ඒ ක්ෂේත්‍රය පිළිබඳව සිදුවන පර්යේෂණ හිඟයි. ඒ වගේ ම පර්යේෂණවල ගුණාත්මක බවත් සාපේක්ෂව අඩුයි.මම මේ කෘතිය ලිවීමට පාදක කර ගත්තේ ශ්‍රී ලංකා ගුවන් විදුලියට අනුබද්ධිත රජරට සේවය ඇසුරු කරගෙනයි.මට අවශ්‍ය වුණේ අනුරාධපුරය කියන්නේ කෘෂිකාර්මික ප්‍රදේශයක් නිසා කෘෂිකාර්මික ප්‍රදේශයක් තුළ මාධ්‍යක් තොරතුරු සන්නිවේදනය සිදු කිරීම සඳහා මොනවගේ දායකත්වයක් ද ලබා දෙන්නේ කියන එක රජරට සේවය ආශ්‍රය කරගෙන සොයා බලන එක. මේ සඳහා මට ජනතාවත් එක්ක කාලයක් ආශ්‍රය කරන්න වුණා. පර්යේෂණ සිදු කළා. ඒකේ ප්‍රතිඵලයක් විදිහට තමයි මේ කෘතිය බිහි වෙන්නේ.මම මේ වගේ කෘතියක් බිහි කිරීමෙන් අපේක්ෂා කළේ විශේෂයෙන්ම ඒ සම්බන්ධව හදාරන විද්‍යාර්ථීන්ට දැනුමක් ලබා දීමයි.* විශාල කාලයක් වැය කරලා, අත්දැකීම් ලබා ගනිමින් පාඨකයා අතට පත් කෙරුණු මේ කෘති දෙකට ලැබුණු පාඨක ප්‍රතිචාරය ගැන සඳහන් කළොත් ?“අලුත් ඉස්කෝලේ හාමිනේ” පොතට ගොඩක් පාඨක ප්‍රතිචාර ලැබුණා. මට දැන ගන්න ලැබුණු විදිහට එක කලාප අධ්‍යාපන අධ්‍යක්ෂවරයෙකු කියලා තිබුණාලු මේ පොත දුෂ්කර සේවයේ ඉන්න ගුරුවරු අනිවාර්යයෙන් කියවිය යුතුයි කියලා. ඒ වගේ ම මම මේ පොත දුෂ්කර ප්‍රදේශ කිහිපයක කලාප අධ්‍යාපන අධ්‍යක්ෂවරුන්ට, විදුහල්පතිවරුන්ට, ගුරුවරුන්ට නොමිලේ ලබා දුන්නා. හැමෝගෙන්ම මේ කෘති දෙකට ඉහළම ප්‍රතිචාර ලැබුණා.පාඨකයින් නව අත්දැකීමක්, ක්ෂේත්‍රයක් කරා යොමු කරවන්නට ස්වකීය පෑන සහ බුද්ධිය මෙහෙය වූ චමිල ලියනගේ නම් වූ ඔහු දැනට කොළඹ විශ්වවිද්‍යාලයේත්, කැලණිය විශ්වවිද්‍යාලයේත් ජන සන්නිවේදන අධ්‍යනාංශයේ බාහිර කථිකාචාර්යවරයෙකු ලෙස ද සේවය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n1012231</link>
    <topic>ඒකක 90ට අඩු නම්විදුලි බිල වැඩි නොවේ</topic>
    <author>නුවන් කොඩිකාර</author>
    <content>ඒකක 90ට වඩා වැඩියෙන් විදුලිය භාවිතා කරන පාරිභෝගිකයන්ගෙන් මිස ඊට වඩා අඩුවෙන් භාවිතා කරන කිසිවකුගේ විදුලි බිල කිසිසේත්ම වැඩි නොකරන බව ලංකා විදුලිබල මණ්ඩලය පවසයි.මහජන උපයෝගිතා කොමිසම විදුලි ඒකක 60 ඉක්මවන සියල්ලන්ගෙන් 8% ක වැඩි වීමක් නිර්දේශ කර තිබුණද, එය වහාම නතර කර ඒකක 90ට වඩා භාවිතය වැඩි අයගෙන් අය කර ගන්නා ලෙස ජනාධිපති මහින්ද රාජපක්ෂ මහතා නියෝග කළ බව ලංකා විදුලිබල මණ්ඩලය නිවේදනයක් නිකුත් කරමින් කියා සිටී.ඒ අනුව මහජන උපයෝගිතා කොමිසම ඊට අනුරූපිව නව විදුලි ගාස්තු ක්‍රමය සකසා මේ මස අවසන් වීමට පෙර මහජනතාවට ප්‍රකාශ කරන බව විදුලි බල මණ්ඩලය ප්‍රකාශ කළේය.ශ්‍රී ලංකාවේ සමස්ත විදුලි පාරිභෝගික සංඛ්‍යාව ලක්ෂ 46 ක් වන අතර ඉන් ඒකක 90ට අඩුවෙන් විදුලිය පරහරණය කරන පාරිභෝගික සංඛ්‍යාව 78% කි. එනම් ලක්ෂ 35 ක් පමණ බවද මණ්ඩලය සඳහන් කරයි.එම නිවේදනයේ මෙසේ ද සඳහන් වේ.විදුලි බිල වැඩිවීම පිළිබඳව මහජනයාගේ වැරැදි මතයන් ගොඩනගමින් පවතී. අසත්‍ය තොරතුරු මහජනයා වෙත විවිධ මාධ්‍ය ඔස්සේ මේ දිනවල ව්‍යාප්ත වේ.විදුලිබල මණ්ඩලය පැවති මූල්‍ය අර්බුදයෙන් ගොඩගැනීම වෙනුවෙන් දිනෙන් දින ඉතා සක්‍රියව ගෙනයන වැඩපිළිවෙළ කඩාකප්පල් කිරීමේ මාෆියාවක් ඉතා දැඩිව හිස ඔසවමින් සිටින අතර කිසිදු මාෆියාවකට හෝ බලවේගයකට ගොඩනැගෙන සාර්ථකත්වය බිඳ දැමිය නොහැකි බව ඇමැති පාඨලි චම්පික රණවක මහතා අවධාරණය කළේය.විදුලිබල මණ්ඩලයට ආර්ථික පාඩු සිදුකරන්නේ් ජාතික පද්ධතියට 35%ක් 40%ක් තාප විදුලිය සපයා ඒ සඳහා සමස්ත ආදායමෙන් 70% - 75%ක් ලබාගන්නා පුද්ගලික තාප විදුලි බලාගාරයි.ඒ සඳහා වගකිව යුත්තේ 1990 සිට 2005 කාලයේ රජයේ අරමුදල් වලින් අඩු වියදම් විදුලි බලාගාර ඉදිකිරීමට කටයුතු නොකොට, පුද්ගලික අංශයෙන් අධික මුදලකට තාප විදුලිය ලබාගැනීමට කටයුතු කළ ප්‍රේමදාස, චන්ද්‍රිකා සහ රනිල් පාලනයයි.අද ඔවුන්ගේ පව්වලට කරගැසීමට සිදුව ඇත්තේ මණ්ඩලයට පමණක් නොව සමස්ත මහජනතාවටම බවද ඇමැතිවරයා වැඩිදුරටත් කීය.එහෙත් අද වන විට ලංවිම ඇතුළු විදුලිබල හා බලශක්ති අමාත්‍යාංශයට අනුයුක්තව පවතින සියලුම ආයතනවල මූල්‍ය විනයක් ඇතිකරමින් ක්‍රමක්‍රමයෙන් සෑම අංශයන්ගෙන්ම ස්ථාවර තත්ත්වයකට පත්කිරීම සඳහා අවශ්‍ය සෑම පියවරක්ම සෑම මොහොතකම ගන්නා බවද වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122318</link>
    <topic>ශ්‍රී ලංකා ආර්ථිකය වර්ධනයටජපානය සමඟ සබඳතා ශක්තිමත් කරනවා</topic>
    <author/>
    <content>ශ්‍රී ලංකාවේ ආර්ථික වර්ධනය වේගවත් කිරීම සඳහා ශ්‍රී ලංකාව හා ජපානය අතර ආර්ථික සබඳතා ශක්තිමත් කිරීම කෙරෙහි රජයේ අවධානය යොමුව ඇත.දෙරට අතර පැවැති ආගමික හා සංස්කෘතික සබඳතා නව මඟකට යොමු කරමින් දෙරටේ ආර්ථික සබඳතා ශක්තිමත් කිරීමට අවශ්‍ය බව ජනාධිපති මහින්ද රාජපක්ෂ මහතා අවධාරණය කරයි.ඒ මහතා මෙම අදහස් පළ කළේ අරලියගහ මන්දිරයේ දී ඊයේ (22) පැවති ජපන් ශ්‍රී ලංකා මිත්‍රත්ව පාර්ලිමේන්තු කණ්ඩායම සමඟ පැවති හමුවකදී ය. ජපාන නව රජය නියෝජනය කරමින් පාර්ලිමේන්තු මන්ත්‍රී කණ්ඩායමක් මෙම අවස්ථාවට එක්ව සිටියහ.විශේෂයෙන් ශ්‍රී ලංකාව ශීඝ්‍ර ආර්ථික පිම්මකට සූදානම් වන බව පෙන්වා දුන් ජනාධිපති මහින්ද රාජපක්ෂ මහතා අභිනවයෙන් සංවර්ධනය වෙමින් පවතින වරායන් ආශි‍්‍රතව නව ජපන් ආයෝජන කලාපයන් පිහිටුවීම පිළිබඳව ද මෙහිදී සාකච්ඡාවට ලක් විය.ශ්‍රී ලංකා සංවර්ධන උපාය මාර්ග පිළිබඳව හා දේශපාලන ස්ථාවරභාවය පිළිබඳව ජපන් නියෝජිතයිනගේ ප්‍රසාදයට ලක් වූ අතර, සංචාරක හා ආයෝජන ක්ෂේත්‍රවලදී තවදුරටත් ශ්‍රී ලංකාවට සහය දැක්වීමට ජපානය අපේක්ෂා කරන බවද ඔවුන් පෙන්වා දුන්හ.ජපාන නව අග්‍රාමාත්‍යවරයා ප්‍රමුඛ රජයේ ඉහළ පෙළේ නියෝජිතයින්ට ශ්‍රී ලංකාවට පැමිණෙන ලෙස ආරාධනා කළ ජනාධිපතිවරයා ශ්‍රී ලංකාවේ සංවර්ධන කටයුතුවලදී ජපානයෙන් ලැබෙන සහාය අගය කළේය.මෙම අවස්ථාවට පූජ්‍ය සුදුහුම්පල විමලසාර හිමි, ජපන් ශ්‍රී ලංකා මිත්‍රත්ව සංගමයේ සභාපති හොරොෆුම් හිරානෝ ඇතුළු පාර්ලිමේන්තු කණ්ඩායම, ශ්‍රී ලංකාවේ ජපාන තානාපති කුනියෝ තකහාෂි යන මහත්ම මහත්මීන්, ශ්‍රී ලංකා ජපන් මිත්‍රත්ව සංගමයේ සාමාජිකයින්, අමාත්‍යවරුන් වන ජී. එල්. පීරිස්, නිමල් සිරිපාල ද සිල්වා, පි‍්‍රයංකර ජයරත්න, ජනාධිපති ලේකම් ලලිත් වීරතුªංග යන මහත්වරුන් සහ විදේශ අමාත්‍යාංශයේ නිලධාරීන් ඇතුළු පිරිසක් ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n1012232</link>
    <topic>චීනයේ සිට එන පොහොර නැවගොඩබෑමට ඉඩ දෙන්නේ නෑ</topic>
    <author>නුවන් කොඩිකාර</author>
    <content>ජාතික පොහොර ලේකම් කාර්යාලයේ අවසරය නොමැතිව චීනයේ සිට මෙරටට පැමිණෙමින් තිබෙන පොහොර නැව ගොඩබෑමට ඉඩ නොදෙන බව ගොවිජන සේවා හා වනජීවි ඇමැති එස්. එම්. චන්ද්‍රසේන මහතා ‘දිනමිණ’ට පැවසීය.පෞද්ගලික ආයතනයක් පොහොර නැවක් ගෙන්වමින් තිබෙන බවට තොරතුරු ලැබී ඇති බවත්, මේ වන විට ඒ පිළිබඳ පරීක්ෂණ ආරම්භකර ඇති බවත් හෙතෙම කීවේ ය.ඕනෑම පුද්ගලයකු හෝ ආයතනයක් විදේශ රටකින් පොහොර ගෙන්වීමේ දී අනිවාර්යෙන් ම පොහොර ලේකම් කාර්යාලයේ අනුමැතිය ලබා ගත යුතු බව ඒ මහතා කීවේ ය.චයිනා ජයෙන්සු එවර්ග්‍රීන් කම්පැනියෙන්, පොල්ගස්ඕවිට, මත්තේගොඩ ලිපිනයේ හි පිහිටි නැචුරල් එන්වයර්මන්ට් පොටෙක්ෂන් ප්‍රයිවට් ලිමිටඩ් ආයතනය පොහොර ඇණවුම් කර ඇති බවට තොරතුරු හෙළිවෙමින් තිබෙන බව ඇමැතිවරයා ප්‍රකාශ කළේ ය.ශ්‍රී ලංකාවේ සංවර්ධනය අඩාල කිරීමේ අරමුණින් ඇතැම් පිරිස් විවිධ කුමන්ත්‍රණවලයෙදී සිටින බවත්, පොහොර නැව් ගෙන්වීම එහි කොටසක් දැයි සැකයක් පැන නැගී ඇති බව එස්. එම්. චන්ද්‍රසේන මහතා අවධාරණය කළේය.වංචාකාරීලෙස පොහොර ගෙන්වා තිබේනම්, ඊට අදාළ ආයතනයට එරෙහි ව නීතිය ක්‍රියාත්මක කිරීමට පසුබට නොවන බව ගොවිජන සේවා හා වනජීවි ඇමැතිවරයා කීවේ ය.ඇතැම් පොහොර සම¼ඟ විවිධ ලෙඩ රෝග පැමිණිය හැකි බැවින් කිසිදු පරීක්ෂාවකින් තොරව පොහොර බෑමට ඉඩ නැති බව හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122319</link>
    <topic>උත්සව සමයේ අත්‍යාවශ්‍ය ද්‍රව්‍ය ඇතිතරම් වෙළෙඳ පොළේ</topic>
    <author>විජයානී එදිරිසිංහ</author>
    <content>උත්සව සමයේදී පාරිභෝගිකයාට අත්‍යාවශ්‍ය සියලුම ද්‍රව්‍යවලින් වෙළෙඳ පොළ පිරවීමට රජය පියවර ගෙන තිබේ.රජයේ ස.තො.ස. සහ වෙනත් ආයතන වලින් පමණක් නොව පෞද්ගලික වෙළෙඳුන්ටද මේ අත්‍යාවශ්‍ය පාරිභෝගික ද්‍රව්‍ය ලබාදීමට කටයුතු කරගෙන යන බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවැසීය.මේ වන විටත් බී ලූනු, අල, පොල්, පරිප්පු, බිත්තර ඇතුලු ද්‍රව්‍ය රැසක් රැගත් නැව් කොළඹ වරායට පැමිණ තිබේ. ඉදිරි දින කීපය තුළ මේවා වෙළෙඳ පොළට සැපයේ.උත්සව සමයේදී පාරිභෝගිකයාට අත්‍යාවශ්‍ය ද්‍රව්‍ය හිඟයකින් තොරව ලබාදීමට වහාම පියවර ගන්නා ලෙස ජනාධිපති මහින්ද රාජපක්ෂ මහතා ඇමැති ජොන්ස්ටන් ප්‍රනාන්දු මහතාට උපදෙස් දී තිබේ. ආනයනය කරන ලද පොල් පෞද්ගලික වෙළෙඳුන්ට ද රුපියල් 30 ට විකිණීමට හැකිවන පරිදි සැපයීම සිදු කෙරේ.බිත්තර රුපියල් 11 –12 අතර ප්‍රමාණයට ලබාගත හැකිය. සහල් පාලන මිලට යටත්ව ලබාගත හැකිය. කුකුළුමස් 300 – 350 අතරට සැපයේ. මීට අමතර එළවලු, මාලු ඇතුලු සෙසු ආහාර ද්‍රව්‍ය අඩු මිලට ලබාදීමට අදාළ අංශ සමඟ සාකච්ඡා කර පියවර ගෙන ඇත.ලංකා ධීවර සංස්ථාව ඔවුන්ගේ් මාළු මිල අද (23) සිටම ක්‍රියාත්මක වන පරිදි අඩුකර තිබේ.ඒ අනුව බලයා කිලෝව රුපියල් 360, කෙලවල්ලා 430, කොප්පරා 530, තලපත් 480 සහ සාලයා රුපියල් 100 ට ලබාගැනීමට අවස්ථාව සලසා දී ඇත.උත්සව සමයේදී වෙළෙඳ පළ තුළ භාණ්ඩ හිඟයක් ඇති බව පෙන්වන කූට වෙළෙඳුන් සමඟ රජයට එරෙහිව විපක්ෂය දියත් කිරීමට උත්සාහ කරන කුමන්ත්‍රණයට නොරැවටෙන්නැයි පාරිභෝගිකයාගෙන් ඉල්ලා සිටින බවද අමාත්‍ය ජොන්ස්ටන් ප්‍රනාන්දු මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n1012233</link>
    <topic>කල්පිටිය කළපුවේ ජල මට්ටමඅසාමාන්‍ය අයුරින් ඉහළ යයි</topic>
    <author>කල්පිටිය සමූහ</author>
    <content>කල්පිටිය කළපුවේ ජල මට්ටම ඊයේ (22) අසාමාන්‍ය ලෙස ඉහළ යාම නිසා අඩි දෙක හමාරක් පමණ උස ජල කඳකින් ප්‍රධාන මාර්ගය යට වී පැවතිණි.මේ නිසා මාර්ගයේ ගමනාගමනයට බාධා පැමිණිනි.මේ ජල කඳ පැය දෙකක් පමණ පැවැති ඇති අතර මින් පෙරද කලපුවේ ජල ගැලීම් වාර්තා වී ඇති බව ධීවරයෝ පැවසූහ.පුත්තලම ආපදා කළමනාකරණ මධ්‍යස්ථානයේ හිටපු සම්බන්ධීකාරක මේජර් එම්. මුදන්නායක මහතා මේ පිළිබඳව අදහස් දක්වමින් කල්පිටිය කළපුව ආශි‍්‍රතව ස්වාභාවිකව පිහිටා ඇති ජලය බැස යන ඉඩම්වල ඉස්සන්, පොකුණු වගේම අනවසර නිවාස ගොඩනැඟිලි ඉදිකර තිබෙන බවත් ඒ නිසා කළපුවේ ජල මට්ටම ඉහළ ගිය විට මෙවැනි ජල ගැලීම් තත්ත්වයන් ඇති වන බවත් කීය.ඉදිරියේදී ඇතිවන පාරිසරික තත්ත්වයන් අනුව මුහුදේ හෝ කළපුවේ ජල මට්ටම ඉහළ යා හැකි බවද ඒ මහතා පැවසීය.මීට විකල්පයක් ලෙස ප්‍රධාන මාර්ගය උස්කොට තැනිය යුතු බවද මුදන්නායක මහතා පෙන්වා දුන්නේය. මේ අසාමාන්‍ය ජල ගැල්ම පිළිබද අදහස් දැක්වූ ධීවරයෝ ප්‍රකාශ කළේ. අධික වැසි සහිත කාලගුණ තත්ත්වයකදී පවා මෙවැනි ජලගැලීමක් සිදුනොවු බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n1012234</link>
    <topic>පරෙවි දූපතට යන සංචාරකයන්ටපොදු උපදෙස් මාලාවක්</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>නිලාවේලි පරෙවි දූපතට යන සංචාරකයන්ට හා බෝට්ටු පදවන්නන්ට පොදු උපදෙස් මාලාවක් නිකුත්කර බෝට්ටු ප්‍රවාහන සේවය විධිමත් කළ බව වනජීවී සංරක්‍ෂණ දෙපාර්තමේන්තුවේ පරෙවි දූපත ජාතික වනෝද්‍යානයේ වනජීවී අඩවි සහකාර පී. ඩී. ලලිත් විජිතානන්ද මහතා පැවැසීය.බෝට්ටු පදවන්නන්ට වැඩමුළු තුළින් මේ පොදු උපදෙස් මාලාව හඳුන්වා දුන් අතර සංචාරකයන් පිළිපැදිය යුතු උපදෙස් මාලාව බෝට්ටු ඇතුළත භාෂා තුනෙන්ම ප්‍රදර්ශනය වනසේ සවිකළ යුතු බව අඩවි සහකාරවරයා කීය.දූපතේ කොරල් කැඩීම, දූපත අපවිත්‍ර කිරීම, මත්පැන් පානය සම්බන්ධයෙන් වූ නීතිරීති සංචාරකයන්ගේ හා බෝට්ටු පදවන්නන්ගේ අවධානයට ලක්කිරීම මෙහි අරමුණ වේ.වනජීවී අඩවි සහකාරවරුන් වන අයි. බී. සේනාරත්න බණ්ඩාර, කේ. ඩබ්. ඩී. ජයලාල්, වනජීවී නියාමක කේ. ඒ. ජී. ජී. එන්. කුමාර යන මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n1012235</link>
    <topic>විභාග මධ්‍යස්ථානවල</topic>
    <author>දයා පෙරේරා, නිරූෂි විමලවීර හා චන්ද්‍රිකා පෙරේරා</author>
    <content>අධ්‍යයන පොදු සහතිකපත්‍ර සාමාන්‍ය පෙළ විභාග මධ්‍යස්ථානවල කළහකාරී ලෙස හැසිරෙන සිසුන්ගේ තරාතිරම නොබලා ප්‍රතිඵල අත්හිටුවන බව, විභාග කොමසාරිස් ජෙනරාල් අනුර එදිරිසිංහ මහතා ප්‍රකාශ කෙළේය.කළහකාරී ලෙස හැසිරෙන සිසුන් පිළිබඳ පරීක්ෂණ පවත්වා වැදිකරුවන්වන සිසුන්ගේ ප්‍රතිඵල තහනම් කිරීමට පියවර ගන්නා බව ද ඒ මහතා අවධාරණය කෙළේය.විභාග ශාලාවලදී කලහකාරී ලෙස හැසිරී රජයේ දේපළට හානි කරන සිසුන්ගෙන් නිත්‍යානුකූලව අලාභ අයකර ගන්නා බවත්, විභාග ප්‍රතිඵල නිකුත් කිරීම හෝ තහනම් කිරීම ඉන් අනතුරුව සලකා බලන බවත් එදිරිසිංහ මහතා කීය.බතීගම මහා විද්‍යාලයේ සිසුන් විභාගය සඳහා දික්වැල්ල මධ්‍යම මහා විද්‍යාලය විභාග ශාලාවට පැමිණි අවස්ථාවේ දී දික්වැල්ල සිසුන් පහර දීමේ සිද්ධියක් ද අටලුගම මහා විද්‍යාලයට විභාගය සඳහා පැමිණි සුසිලෝදය පිරිවෙනේ සිසුන්ට පහර දීමේ සිද්ධියක් පිළිබඳ පැමිණිලි ලැබී ඇති බවත් දැනට එම ප්‍රදේශවල පොලිස් පරීක්ෂණ සිදු කරන බවත් කොමසාරිස්වරයා කීය.මේ වන විට දික්වැල්ල විජිත මධ්‍ය මහා විද්‍යාලයට හා අටලුගම මහා විද්‍යාලයට පොලිස් ආරක්ෂාවද යෙදවීමට ක්‍රියා කළ බව ද ඒ මහතා පැවසීය.සාමාන්‍ය පෙළ විභාගය අවසන් වන අද (23) විභාගය ලියා අවසන්වීමෙන් පසු සාමකාමීව තම නිවෙස්වලට යන ලෙස සිසුන්ගෙන් කොළඹ නියෝජ්‍ය පොලිස්පති අනුර සේනානායක මහතා ඉල්ලීමක් කරයි.යම් නීති විරෝධී හෝ සාමය කඩකිරීමේ ක්‍රියාවකට එක්වුවහොත් ඔවුන්ට එරෙහි ව තදින් ම නීතිය ක්‍රියාත්මක කරන බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122320</link>
    <topic>වසරේ හොඳම ළමා නාට්‍යකිංස්වුඩ් විදුහලේ ‘මං වාගේ මං’</topic>
    <author>ප්‍රාර්ථනා වීරසිංහ</author>
    <content>මෙවර රාජ්‍ය ළමා නාට්‍ය උළෙලේ වසරේ හොඳම ළමා නාට්‍ය ලෙස සීමිත අංශයෙන් මහනුවර කිංස්වුඩ් විද්‍යාලය ඉදිරිපත් කළ ‘මං වාගේ මං’ නාට්‍ය විවෘත අංශයෙන් සමන් චන්දනගේ ඉදිරිපත් කළ ‘රාමන්ට රජ තෑග්ගක්’ නාට්‍යයට සම්මාන හිමි වී ඇත.එහිදී හොඳම ළමා නළුවා ලෙස මං වාගේ මං නාට්‍යයේ සාලින්ද සමරකෝන් (සීමිත), රාමන්ට රජ තෑග්ගක් නාට්‍යයේ සුදර්ශ ක්‍රිෂාන්ත ශිෂ්‍යයන්ද, හොඳම ළමා නිළිය ලෙස “තරු සෙල්ලම” නාට්‍යයේ හිරුණි නවෝදා (සීමිත), “හංසි බබා” නාට්‍යයේ දිලිනි රසන්ති ප්‍රනාන්දු (විවෘත) යන ශිෂ්‍යාවෝද සම්මානයට පාත්‍ර වූහ.සංස්කෘතික හා කලා කටයුතු ඇමැති ටී. බී. ඒකනායක මහතාගේ ප්‍රධානත්වයෙන් කොළඹ ජෝන් ද සිල්වා සමරු රඟහලේ ඊයේ (22) පස්වරුවේ මෙම සම්මාන ප්‍රදානය සිදුකෙරිණි.2010 රාජ්‍ය ළමා නාට්‍ය උළෙලට ඉදිරිපත් කරන ලද ළමා නාට්‍ය අතුරින් සීමිත හා විවෘත අංශවලින් හොඳම පිටපත් රචනය වෙනුවෙන් අමිතා රබ්බිඩිගල සහ සමන් චන්දන, හොඳම සංගීත නිර්මාණය තුසිත ධනංජය, රන්ජිත් සිල්වා, හොඳම වේදිකා පරිපාලනය ඩබ්ලිව්. ජී. එල්. ගුණවර්ධන, සාලින්ද ගුණවර්ධන, අසංක ආටිගල ද වසරේ හොඳම අංගරචනය වෙනුවෙන් ජගත් පද්මසිරි සහ හසාන් සුසන්ත යන මහත්වරුද සම්මාන ලදහ.මෙම අවස්ථාවට අධ්‍යාපන ඇමැති බන්දුල ගුණවර්ධන, අමාත්‍යාංශ ලේකම් විමල් රූබසිංහ ඇතුළු විද්වතුන්, කලාකරුවන් පාසල් ගුරුවරුන් මවුපියන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n1012236</link>
    <topic>විශ්වවිද්‍යාල ප්‍රවේශයේ දී උසස් පෙළට පෙනී සිටි විෂයට අදාළ සියලු පාඨමාලාවන්ට අයැදුම් කරන්න</topic>
    <author>සමන්මලී පි‍්‍රයශාන්ති</author>
    <content>විශ්වවිද්‍යාලවලට ඇතුළත් වීම සඳහා උසස් පෙළට පෙනී සිටි විෂය යටතේ ඉල්ලුම් කළ හැකි සියලු පාඨමාලාවලට ඉල්ලුම් කරන ලෙස විශ්වවිද්‍යාල ප්‍රතිපාදන කොමිසම සිසුන්ට දන්වා සිටියි.බොහෝ සිසුන් වෛද්‍ය පීඨයට පමණක් ඉල්ලුම් කර ඒ සඳහා ඇතුළත් වීමට නොහැකි වුවහොත් කඩඉම් ලකුණු ද රැගෙන කොමිසන් සභාවට පැමිණ ඒ පිළිබඳව විමසීම් කරන බවත් නමුත් ඔවුන් ඉල්ලුම්පතින් දන්ත වෛද්‍ය පීඨය හෝ වෙනත් පීඨයක් ඉල්ලා නැති බවත් විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහතා කීය.විශ්වවිද්‍යාල සඳහා ඇතුළත් වීමේ අයඳුම්පත් ජනවාරි 14ට පෙර විශ්වවිද්‍යාල ප්‍රතිපාදන කොමිසමට එවිය යුතු බව පවසන සභාපතිවරයා ඕනෑම සිසුවකුට තමාගේ අයඳුම්පතෙහි වෙනසක් සිදු කළ යුතු නම් ඒ සඳහා මාසයක කාලසීමාවක් ලබාදෙන බව ද කීවේ ය.උසස් පෙළ ප්‍රතිඵල නැවත සමීක්‍ෂණ කටයුතු අවසන්වී සති 2කට පසු විශ්වවිද්‍යාල සඳහා වූ කඩඉම් ලකුණු නිකුත් කරන බවද සමරනායක මහතා ප්‍රකාශ කළේ ය.ඉකුත් වසරේ දී විශ්වවිද්‍යාල සඳහා සිසුන් 21500 ක් බඳවා ගත් අතර මෙවර උතුරු නැඟෙනහිර විශ්වවිද්‍යාල ආවරණය වන පරිදි සිසුන් 22500ක් බඳවා ගැනීමට නියමිත බවත් ඒ මහතා සඳහන් කළේ ය.බොහෝ සිසුන් උතුරු නැඟෙනහිර විශ්වවිද්‍යාලවලට ඇතුළත් වීම ප්‍රතික්‍ෂේප කරන නමුත් ඔවුන් විශ්වවිද්‍යාලවලට ඇතුළත් වන්නේ ඔවුන්ගේ කුසලතා මත යැයි ද පැවසී ය.යුද්ධය අවසන් නිසා අද මේ රටේ ඕනෑම විශ්වවිද්‍යාලයක අධ්‍යාපනය ලැබීමට සිසුන්ට අවස්ථාව තිබෙන බවත් සභාපතිවරයා වැඩිදුරටත් ප්‍රකාශ කළේ ය.එසේම විශ්වවිද්‍යාල සඳහා නවක සිසුන් බඳවා ගැනීමෙන් පසු ඔවුන්ගේ අධ්‍යයන කටයුතු එකම මාසයක ආරම්භ කරන ලෙස සියලු විශ්වවිද්‍යාලවලට උපදෙස් දී ඇතැයි ද මහාචාර්ය ගාමිණි සමරනායක කීය.සියලු විශ්වවිද්‍යාල එකම මාසයක දී ආරම්භ නොවීම නිසා පුරප්පාඩු පිරවීමේ දී විශ්වවිද්‍යාල ප්‍රතිපාදන කොමිසන් සභාවට ගැටලු රැසකට මුහුණපෑමට සිදුව තිබෙන ඒ මහතා කියා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n1012237</link>
    <topic>හොර කච්චේරියක් වටලාසැක 6ක් අත්අඩංගුවට</topic>
    <author>වවුනියාව උතුර සමූහ - වවුනියාව මධ්‍යම විශේෂ</author>
    <content>වවුනියාව බස් නැවතුම්පළ වෙළඳ සංකීර්ණයේ කලක සිට පත්වාගෙන ගිය ව්‍යාජ කච්චේරියක් වටලා එහි තිබූ උපකරණ ව්‍යාජ ලිපි ලේඛන ඇතුළු සැකකරුවන් හය (06) දෙනකු අත්අඩංගුවට ගෙන තිබේ.වවුනියාව පොලිසියේ අපරාධ විමර්ශන ඒකකය ඊයේ (22) උදෑසන මේ වැටලීම සිදුකර ඇති අතර එහිදී ලක්ෂ ගණනක් වටිනා තාක්ෂණික උපකරණ, ආරක්ෂක අමාත්‍යංශය, පොලිසිය හා වෙනත් රජයේ ආයතනවල ව්‍යාජ ලිපි ලේඛන, සී. ඩී. තැටි හා රබර් සීල් විශාල ප්‍රමාණයක් සොයාගෙන ඇත.සැකකරුවන් හා උපකරණ අධිකරණයට ඉදිරිපත් කිරීමට නියමිත අතර වැඩිදුර පරීක්ෂණ කටයුතු වවුනියාව ජ්‍යෙෂ්ඨ පොලිස් අධිකාරි අමරසිරි සේනාරත්න මහතාගේ උපදෙස් පරිදි පොලිස් අපරාධ විමර්ශන ඒකකය සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n1012238</link>
    <topic>විශ්‍රාමික රජයේ සේවකයන්ටඅලුත් රක්ෂණ ක්‍රමයක්</topic>
    <author>චින්තා රණසිංහ හා විචිත්‍ර චින්තක ගුණසේකර</author>
    <content>විශ්‍රාමික රාජ්‍ය සේවකයන් සඳහා එළඹෙන වසරේදී නවතම රක්ෂණ ක්‍රමවේදයක් හඳුන්වා දීමට ජාතික රක්ෂණ භාර අරමුදල කටයුතු කරයි.මේ යටතේ අර්ධ රාජ්‍ය ආයතනයන්හි විශ්‍රාමික රාජ්‍ය සේවකයන් සඳහා ද මේ රක්‍ෂණ ක්‍රමවේදයට දායක විය හැකි අතර, රුපියල් 75ක් වැනි සුළු මුදලකට රාජ්‍ය සේවකයන් සඳහා රක්ෂණ ක්‍රමයක් හඳුන්වා දුන් එකම ආයතනය ජාතික රක්ෂණ භාර අරමුදලයි.ජනාධිපති මහින්ද රාජපක්‍ෂ මහතා ඉදිරි වසරේදී නවතම ජීවිත රක්‍ෂණ ක්‍රමයක් ඔවුන්ට හඳුන්වාදෙන ලෙස තමාට උපදෙස් දුන් බවත් එම අරමුදලේ සභාපති සේනක අබේගුණසේකර මහතා පැවැසීය.රාජ්‍ය සේවකයන්ට සෙත සලසන අග්‍රහාර රක්ෂණ ක්‍රමය තරම් වටිනා රක්ෂණ ක්‍රමයක් මෙතෙක් අරම්භ වී නොමැති බවත් ජාතික රක්ෂණ භාර අරමුදල 2011 වසර වන විට අග්‍රහාර රාජ්‍ය සේවකයන්ගේ දරුවන් සඳහා ශිෂ්‍යත්ව ලබාදීම කෙරෙහි අවධානය යොමු කර ඇතැයි ද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n1012239</link>
    <topic>වෛද්‍ය හිරන්ති ජගත් ළමා අයිතීන් කමිටුවට</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ ළමා අයිතීන් පිළිබඳ කමිටුවට ශ්‍රී ලංකාව නියෝජනය කළ වෛද්‍ය නිරන්ති විජේමාන්න මහත්මිය තේරීපත්ව ඇතැයි විදේශ කටයුතු අමාත්‍යාංශය පවසයි.අට දෙනකුගෙන් සමන්විත මේ කමිටුව සඳහා අපේක්ෂක අපේක්ෂිකාවන් 24 දෙනකු ඉදිරිපත්ව ඇති අතර ළමා අයිතීන් පිළිබඳ සම්මුතියට ඇතුළත් රාජ්‍යයන් අතර පෙරේදා (21) පැවැති 13 වැනි සමුළුවේදී ඒ මහත්මිය තේරීපත් වූ බව විදේශ කටයුතු අමාත්‍යාංශයේ ප්‍රකාශිකාවක් “දිනමිණ”ට පැවැසුවාය.එහිදී රහස් ඡන්ද විමසීමක් පැවැති අතර එම ඡන්ද විමසීමෙන් වෛද්‍ය හිරන්ති විජේමාන්න මහත්මිය ඡන්ද 97ක් ලබා තිබෙන බවත් එම කමිටුවට තේරී පත් වීම සඳහා අවශ්‍යව ඇත්තේ ඡන්ද 91 ක් බවත් විදේශ කටයුතු අමාත්‍යාංශය අවධාරණය කරයි.එක්සත් ජාතීන්ගේ ළමා අයිතීන් පිළිබඳ කමිටුවේ නිල කාලය වසර 4 ක් වන අතර දැනට එම කමිටුව නියෝජනය කරන සාමාජිකයන්ගේ සේවය ලබන 2011 වසරේ පෙබරවාරි මස 28 දායින් අවසන් වීමට නියමිතව තිබේ.වෛද්‍ය හිරත්නි විජේමාන්න මහත්මිය ළමා සුබ සාධන කටයුතු පිළිබඳව විශේෂඥ වරියක් මෙන්ම පළපුරුදු ලත් කාන්තාවක් බව එක්සත් ජාතීන්ගේ නිත්‍ය නියෝජිත ආචාර්ය පාලිත කොහොන මහතා පවසයි.කොළඹ විශ්වවිද්‍යාලයෙන් වෛද්‍ය උපාධියක්ද, අමෙරිකාවේ බොස්ටන්හි මහජන සෞඛ්‍ය පිළිබඳ හාවඩ් විද්‍යාපීඨයේ ශාස්ත්‍රපති උපාධියද ලබා ඇති ඒ මහත්මිය දැනට ජාතික ළමා ආරක්ෂක අධිකාරියේ උපදේශිකාවක් ලෙස සේවය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122310</link>
    <topic>සැමියාගෙන් කප්පම් ගන්නබිරිය පැහැරගෙන ගිහින්</topic>
    <author>ඉන්දික පොල්කොටුව</author>
    <content>දඹුල්ල නගරයේ පිහිටි ෆාමසියක හිමිකරුවකුගේ බිරියක් පැහැරගෙන ගොස් ඇය මුදාහැරීම සඳහා රුපියල් ලක්ෂ දෙකක මුදලක් ඉල්ලා සිටීමේ සිද්ධියක් සම්බන්ධයෙන් දඹුල්ල මූලස්ථාන පොලිසිය පුළුල් පරීක්ෂණ ආරම්භ කැර ඇත.තිදරු මවක වන අදාළ කාන්තාව දඹුල්ල සුමංගල මාවතේ පිහිටි නිවසේ සිටියදී පෙරේදා (21) සිට අතුරුදන්ව ඇති බව පොලිසියට පැමිණිලි ලැබී තිබේ.පැහැරගෙන ගොස් ඇති බවට සැකකරන මේ කාන්තාව මුදාහැරීම සඳහා රුපියල් ලක්ෂ දෙකක මුදලක් අවශ්‍ය බවට ඇගේ සැමියාට ලැබුණු බව කියන දුරකථන ඇමතුම් ඔස්සේ දඹුල්ල මූලස්ථාන පොලිසිය පරීක්ෂණ ආරම්භ කැර ඇත.සිද්ධිය සම්බන්ධයෙන් පුළුල් පරීක්ෂණ පැවැත්වීම සඳහා විශේෂ පොලිස් කණ්ඩායමක් යොමු කර ඇතැයි ද දඹුල්ල මූලස්ථාන ප්‍රධාන පොලිස් පරීක්ෂක ජනිත් වීරසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122311</link>
    <topic>මත්ද්‍රව්‍ය විකිණූ පුද්ගලයෝ රැසක්මුතූ®ර්වලින් අත්අඩංගුවට</topic>
    <author>මුතූර් විශේෂ – ආර්. ආර්. ජේ. රාජසිංහ</author>
    <content>ජනාධිපතිවරයාගේ “මතට තිත” වැඩසටහන යටතේ රට පුරා ක්‍රියාත්මක වන මත්ද්‍රව්‍ය තුරන් කිරීමේ මෙහෙයුම්වලට සමගාමීව පසුගිය මස 01 දා සිට 31 දින දක්වා සිදුකරන ලද වැටලීම්වලදී මත්ද්‍රව්‍ය අලෙවි කළ හා ළඟ තබා ගත් පුද්ගලයන් රැසක් අත්අඩංගුවට ගැනීමට මුතූර් පොලිසිය සමත් වී තිබේ.මේ අනුව ගංජා ළඟ තබා ගත් පුද්ගලයන් 15 දෙනකුද ගංජා අලෙවි කළ අයවළුන් දෙදෙනෙක් ද නීතිවිරෝධී මත්පැන් අලෙවි කළ හා ළඟ තබා ගත් පුද්ගලයන් 26 දෙනෙක්ද ගෝඩා ළඟ තබා ගත් පුද්ගලයන් 07 දෙනෙක්ද බලපත්‍ර නොමැතිව මත්පැන් අලෙවි කළ පුද්ගලයන් 08 දෙනෙක් හා රා ළඟ තබා ගත් පුද්ගලයන් දෙදෙනකු අත්අඩංගුවට ගැනීමට හැකි වී තිබේ.මේ අනුව පසුගිය මස තුළ පමණක් මුතූර් පොලීසිය මගින් මත්ද්‍රව්‍ය පිළිබඳ වැරැදි 60 ක් සඳහා මුතූර් අධිකරණයේ නඩු පවරා තිබූ අතර, ඒ සඳහා පනවා තිබූ දඩ මුදල රු. 201000.00 (රුපියල් දෙලක්‍ෂ එක්දහසක්) වන බව මුතූර් පොලිසිය පවසයි.මුතූ®ර් පොලිසියේ පොලිස් ස්ථානාධිපති ප්‍රධාන පොලිස් පරීක්‍ෂක එච්. එම්. අබේරත්න බණ්ඩාර මහතාගේ මෙහෙයවීම යටතේ, පොලිස් පරීක්‍ෂක සුනෙත් පාලමකුඹුුර, පොලිස් පරීක්‍ෂක ශ්‍රීකාන්ත, උප පොලිස් පරීක්‍ෂක මහින්ද, පො. සැ. 17919 බණ්ඩාර, 39238 පො. කො. ජයරත්න යන මහත්වරුන් මේ වැටලීම් සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122312</link>
    <topic>මොනරාගල පාසල් විස්සකපළමු වාරය 27දා ඇරැඹේ</topic>
    <author>විජිත රත්නායක - මොනරාගල දිස්ත්‍රික් සමූහ</author>
    <content>මොනරාගල දිස්ත්‍රික්කයේ මොනරාගල, බුත්තල හා වැල්ලවාය අධ්‍යාපන කොට්ඨාස තුනේ පාසල් 20ක් 2011 පළමු වාරය සඳහා මෙම මස 27 ආරම්භ කෙරෙන බව ඌව පළාත් අධ්‍යාපන අධ්‍යක්‍ෂ ආර්. එම්. පී. රත්නායක මහතා ප්‍රකාශ කරයි. 2011 පෙබරවාරි 4 සිට 10 දක්වා බුත්තලදී පැවැත්වීමට නියමිත ‘දැයට කිරුළ’ ප්‍රදර්ශනයට උපයෝගී කරගැනීමට බලාපොරොත්තු වන පාසල් මෙලෙස පළමු වාරය ආරම්භ වීමට නියමිත දිනට සතියකට කලින් ආරම්භ වේ.වැල්ලවාය අධ්‍යාපන කලාපයේ රන්ජන් විජේරත්න ම. වි, කුකුරම්පොල ම. වි, බුදුරුවගල ම. වි, යාලබෝව ක. වි, උණවටුන ක. වි, යුධගනාව ම. වි, හොරබොක්ක සිද්ධාර්ථ, මහගොඩයාය ම. වි, කතරගම දෙටගමුව, විද්‍යාලය, සෙල්ලකතරගම විද්‍යාලය, ගෝතමීගම විද්‍යාලය, කතරගම ජනාධිපති විද්‍යාලය, වැල්ලවාය මල්ලත්තාවෙල ම. ම. වි, පැල්වත්ත ම. වි, බුත්තල දුටුගැමුණු ම. ම. වි හා මොනරාගල විපුලානන්ද දෙමළ ම. වි, රාජකීය විද්‍යාලය 27දා ඇරැඹේ. එහෙත් මොනරාගල මහානාම ම. ම. වි, විභාග ඇගයීම් මධ්‍යස්ථානයක් බැවින් එදිනට ආරම්භ නොකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122313</link>
    <topic>සියලු පෙළ පොත්නිකුත්කර අවසන්</topic>
    <author/>
    <content>ව සර 2011 සඳහා පාසල් සිසුන්ට අවශ්‍ය සියලුම පෙළපොත් මේ වන විට නිකුත් කොට ඇතැයි, අධ්‍යාපන ප්‍රකාශන දෙපාර්තමේන්තුව සඳහන් කරයි.එක, දෙක, තුන, හතර, පහ, දහය හා එකොළොස් වැනි ශ්‍රේණිවල ඉගෙන ගන්නා සියලු ම සිසුන්ට 2011 වසර සඳහා අළුත්ම පෙළ පොත්මේවන විට නිකුත් කොට අවසන් බව අධ්‍යාපන ප්‍රකාශන කොමාරිස් ජෙනරාල් ඩබ්ලිව්. එම්. එන්. ජේ. පුෂ්පකුමාර මහතා ‘දිනමිණ’ ට ප්‍රකාශ කෙළේය.හය, හත, අට හා නව වැනි ශ්‍රේණිවල සිසුන්ට පමණක් අළුත් පෙළපොත්වලට අමතරව භාවිතා කළ පෙළ පොත් 2011 වසර සඳහා නිකුත් කර ඇති බව කී ඒ මහතා එහෙත් භාවිතා කළ පෙළ පොත් ද පාවිච්චි කළ හැකි ආකාරයේ ඉතා හොඳ මට්ටමක තිබිය යුතු බව කීය.පිටු ගැලවී, ඉරී ගිය කිසිදු පොතක් කිසිඳු පාසල් දරුවෙක් සඳහා නිකුත් කළ යුතු නැති බවත්, අලුත් පොත් අවශ්‍ය නම් තවදුරටත් ඉල්ලීම් කිරීමට විදුහල්පතිවරුන්ට අවස්ථාව තිබෙන බවත්, ඉල්ලීම් අනුව පෙළපොත් කඩිනමින් නිකුත් කිරීමට දෙපාර්තමේන්තුව සුදානම් බවත් ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122314</link>
    <topic>බොරතෙල් මිල ඉහළට</topic>
    <author>සුභාෂිනී සේනානායක</author>
    <content>බොරතෙල් බැරලයක මිල අමෙරිකන් ඩොලර් 91 දක්වා ලෝක වෙළඳපොළෙහි ඉහළ ගොස් තිබේ.කලින් මිල ඇමරිකානු ඩොලර් 83 කි. එමෙන්ම ඩීසල් බැරලයක මිල අමෙරිකානු ඩොලර් 93 සිට ඩොලර් 102 දක්වා ඉහළ ගොස් තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122315</link>
    <topic>මරණ පරීක්‍ෂණය කර නොදුන්නැයි උඩුවාවලවෛද්‍යවරයෙක් ගම්පොළ රෝහලේ යකා නටයි</topic>
    <author>ගම්පොළ සමූහ</author>
    <content>ගසින් වැටී මිය ගිය අයෙකුගේ මරණ පරීක්‍ෂණයක් ගම්පොළ රෝහලේදී (අවේලාවේදී) සිදුකර නොදුන්නැයි උරණ වූ උඩුවාවල රෝහලේ වෛද්‍යවරයෙකු ගම්පොළ රෝහලේ බලධාරීන්ට බැණ වැදී රාත්‍රී බලහත්කාරයෙන් මෘත ශරීරය රැගෙන යමින් සිටියදී ගම්පොළ පොලීසිය මැදිහත් වී එම මෘත ශරීරය නැවත රෝහලට රැගෙන් විත් තිබේ.සිද්ධියට සම්බන්ධ යැයි කියනා වෛද්‍යවරයා සැඟ වී ඇති බවත් ඔහු අත් අඩංගුවට ගැනීමට පරීක්‍ෂණ ආරම්භ කර ඇති බවත් ගම්පොළ පොලිසිය කියයි.හදිසි මරණ පරීක්‍ෂකවරයාට අල්ලස් දීමට තැත් කිරීම හා අපහාස කිරීම,අධිකරණ වෛද්‍ය නිලධාරිවරයාට බැණ වැදී අපකීර්තියට පත් කිරීම, රෝහල් ආරක්‍ෂක නිලධාරින්ට බැණ වැදී පහර දීමට තැත් කිරීම හා මෘත ශරීරය බලෙන් රැගෙන යාම යන චෝදනාව සම්බන්ධව ලැබී ඇති පැමිණිලි සඳහා මෙසේ ගම්පොළ පොලීසිය පරීක්‍ෂණ ආරම්භ කර තිබේ.සිද්ධිය මෙසේය.ගම්පොළ උලපනේ නැඹිලිගල අයෙකු ගසින් වැටී මෙසේ මරණයට පත්ව ඇති අතර සවස 6 ට පමණ ගම්පොළ රෝහල වෙත පැමිණ ඇති එම මියගිය අයගේ ඥාතියකු වන උඩුවාවල රෝහලේ වෛද්‍යවරයකු මරණ පරීක්‍ෂණය වහාම කළ යුතු බව රෝහල් බලධාරීන්ට දන්වා ඇත.එම වෛද්‍යවරයාද දන්නා නීතිය අනුව අවේලාවේ මරණ පරීක්‍ෂණ සිදු කළ නොහැකි බව ප්‍රකාශ කිරීම නිසා එයින් උරණ වූ වෛද්‍යවරයා රෝහල් බලධාරින්ට බැණ වැදී ඉහළ දේශපාලනඥයන්ට දන්වා මෘත ශරීරය රැගෙන යාමට උත්සාහ දරා ඇත. පසුව රෝහලේ ආරක්‍ෂක අංශයේ අයටද බැණ වැදී පහරදීමට සූදානම් වූ මෙම වෛද්‍යවරයාට රෝහල් අධ්‍යක්‍ෂ වීර බණ්ඩාර මහතාද කරුණු පහදා දුන් නමුදු එයින් පලක්වී නොමැත.ඉන් පසු මෙම වෛද්‍යවරයා ඇතුළු කණ්ඩායම රාත්‍රි 9 ට පමණ මෘත ශරීරාගාරයේ තිබූ සිරුර බලෙන්ම රැගෙන යමින් සිටියදී ගම්පොළ පොලීසිය මැදිහත් වී නැවත මළ සිරුර රෝහලට රැගෙන විත් තිබේ.පසුදා උදෑසන මරණ පරීක්‍ෂණය පැවැත්වීම සඳහා සුදානම වූ හදිසි මරණ පරීක්‍ෂණ අනුලා කුමාරිහාමි මහත්මිය වෙත පැමිණ ඇති වෛද්‍යවරයා රුපියල් 5000 ක අල්ලස් ලබාදීමට සුදානම් වී ඇති අතර එය ප්‍රතික්ෂේප කිරීම නිසා ඇයට බැණ වැදී ඇත. පශ්චාත් මරණ පරීක්‍ෂණය පැවැත්වීමට සුදානම් වූ අධිකරණ වෛද්‍ය නිලාධාරි මුදිත හපුආරච්චි මහතාටද ඔහු බැණ වැදී අපහාස කොට තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122316</link>
    <topic>වාහන ලියාපදිංචි කිරීමේදීමහා පරිමාණ වංචා සිදු වෙලා</topic>
    <author>විජයානි එදිරිසිංහ</author>
    <content>නාරාහේන්පිට මෝටර් රථ ලියාපදිංචි කිරීමේ දෙපාර්තමේන්තුවේදී බඩ් වාහන ලියාපදිංචි කිරීමේ මහා පරිමාණ ජාවාරමකින් සිදුවී ඇති රේගු බදු පාඩුව පමණක් රුපියල් කෝටි හතර හමාරක් පමණ වන බව සොයාගෙන තිබේ.විදේශ රටවලින් හොර රහසේ ගෙන්වන ලද එම වාහන කොටස් ‘බඩ්’ කර ලියාපදිංචිය සිදුකර තිබෙන්නේ පසුගිය ජුනි මාසයේදී බව ඒ පිළිබඳ පරීක්ෂණ කරන අංශ මගින් හෙළි කරගෙන ඇත.ප්‍රාඩෝ, පැජරෝ ඇතුලු ඉහළ වටිනාකමින් යුත් වාහන 7 ක් දින දෙක තුනක් ඇතුළත ඉතාමත් වංචනික ආකාරයෙන් ලියාපදිංචි කර ඇත.රේගු බදු මගින් රජයට ඉන් සිදුවී ඇති පාඩුව කෝටි හතර හමාරක් වුවත්, වාහන ලියාපදිංචි ගාස්තු ඇතුලු වාහනයක් ලියාපදිංචි කිරීම දක්වා රජයට අය විය යුතු තවත් විශාල ආදායමක් ඉන් අහිමිව ගොස් ඇත.අති නවීන වර්ගයේ එම වාහනවලට යොදා ලියාපදිංචි කර තිබෙන්නේ භාවිතයෙන් ඉවත් කළ පරණ වාහනවල අංකයි.තීරු බදු දැලට හොරෙන් මෙරටට වාහන ගෙන්වන කල්ලියක් මගින් වාහන ගෙන්වා එම දෙපාර්තමේන්තුවේ හිටපු ජ්‍යෙෂ්ඨ නිලධාරීන් කිහිප දෙනකුගේ ද සහාය ඇතිව වාහන ලියාපදිංචි කර තිබේ. ඒ සඳහා ඔවුන්ට වාහන කල්ලි මගින් ලක්ෂ ගණනින් මුදල් ගෙවා ඇතැයි පරීක්ෂණ අංශ විශ්වාස කරයි.මීට අමතරව “බඩ් වාහනවලට” යොදා ගැනීම සඳහා සූදානම් කර පරිගණක ජාලයට සූක්ෂම ලෙස යොදා තිබූ තවත් වාහන 182 ක චැසි අංකද අදාල පරිමාණ අංශය මගින් සොයාගෙන තිබේ.විශේෂ පරීක්ෂණ කණ්ඩායමක් මේ සම්බන්ධව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122317</link>
    <topic>මීටරය වෙනස්කර වතුර ගත්තාටරුපියල් ලක්ෂ දහයක දඩයක්</topic>
    <author>සුරංජිත් පෙරේරා</author>
    <content>කඩුවෙල ඉහළ බෝමිරියේ පිහිටි සුපිරි වෙළෙඳ සංකීර්ණයකට ජල සම්පාදන මණ්ඩලය විසින් සපයා ඇති ජල සම්බන්ධතාවේ ජල මීටරය වෙනස්කර රුපියල් ලක්ෂ 10 කට අධික ජලය වංචාවෙන් ලබාගත් කෝටිපති ව්‍යාපාරිකයකුට රුපියල් ලක්ෂ 10 ක දඩ නියම කළ බව මොරටුව ජල සම්පාදන මණ්ඩලයේ වැටලීම් ඒකකය පැවසීය.ජල සම්පාදන මණ්ඩලයේ සභාපති කරුණාසේන හෙට්ටිආරච්චි මහතාට ලැබුණු තොරතුරක් මත සිදුකළ පරීක්ෂණවලදී අදාළ ජලබිල්පත් පරීක්ෂා කිරීමෙන් පසු මේ ජල වංචාව හෙළිකරගෙන ඇත.2006 වසර දක්වා යුනිට් 150 ක් වශයෙන් දැක්වුණු ජල බිල්පත් වල 2010 වසර ආරම්භයේ සිටම යුනිට් 10 කට ආසන්න සංඛ්‍යාවකට ජල බිල්පත් සටහන්වීම ගැන පරීක්ෂා කිරීමේදී මෙම සුපිරි වෙළෙඳ සංකීර්ණය වසර 4 ක් තිස්සේ ජලය වංචාවෙන් ලබාගෙන ඇති බව හෙළිකරගත හැකි වූ බව ජලසම්පාදන මණ්ඩලයේ වැටලීම් අංශය භාර නිලධාරි සරත් මුණසිංහ මහතා පැවැසීය.මත්පැන් අලෙවි සැලක්, සුපිරි කෑම සපයන ආපන ශාලාවක්, සයිවර් ආහාර සපයන ආපන ශාලාවක්, ටයර් කඩයක් හා කොණ්ඩ කපන ස්ථානයක් මේ ගොඩනැගිල්ලේ පිහිටා තිබූ බවත්, වරද පිළිගත් සුපිරි ව්‍යාපාරිකයා අද දඩ මුදල ගෙවීමට එකඟවීම මත අධිකරණ ක්‍රියාමාර්ග වෙත යොමු නොකළ බව ද මොරටුව වැටලීම් ඒකකය පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122321</link>
    <topic>ශ්‍රී ලංකාවේ ළමා අයිතිවාසිකම්ජගත් සංවිධානයේදී ඉහළ ඇගයීමකට</topic>
    <author>සුභාෂිනි සේනානායක</author>
    <content>ශ්‍රී ලංකාවේ ළමා අයිතිවාසිකම් සුරැකීම ජගත් සංවිධානයේ ඉහළ ඇගයීමකට ලක්ව තිබේ.එක්සත් ජාතීන්ගේ ළදරු අයිතිවාසිකම් පිළිබඳ මහා මණ්ඩලයේ සිදුකළ ඡන්ද විමසීමකදී ශ්‍රී ලංකාව ඉදිරිපත් කළ වෛද්‍ය හිරන්ති විජේමාන්න මහත්මිය රටවල් 20 ක් අතර පැවති ඡන්ද විමසීමකදී තේරීපත්වී තිබෙන බව එක්සත් ජාතීන්ගේ ශ්‍රී ලංකා නිත්‍ය නියෝජිත ආචාර්ය පාලිත කොහොන මහතා පැවැසීය.මුළු එක්සත් ජාතින්ගේ මණ්ඩලයම මේ ඡන්දය සඳහා ඡන්දය ප්‍රකාශ කළ බවද පැවැසූ ආචාර්ය කොහොන මහතා ඉන් 9 දෙනෙක් පමණ තේරීපත් වූ බවද එම නව දෙනා අතරට වෛද්‍ය හිරන්ති විජේමාන්න මහත්මිය පත්වීම ශ්‍රී ලංකාව ලද ජයග්‍රහණයක් බවද දිනමිණට ප්‍රකාශ කළේය.මේ සඳහා තේරීපත් වූ රටවල් 9 ට ඡන්ද විමසීම සඳහා විශාල වශයෙන් වියදම් කළ බව පැවසූ ආචාර්ය කොහොන මහතා.ලංකාව ළමුන්ගේ අයිතිවාසිකම් සහ සුබසාධනය සම්බන්ධයෙන් ගෙන තිබෙන පියවර ජාත්‍යන්තරයේ සිදුකළ ඇගයීමක් වශයෙන් මේ පත්වීම සඳහන් කළ හැකි බව වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122322</link>
    <topic>සතුන්ගෙන් මිනිසුන්ට බෝවන රෝග 70% කින් ඉහළට</topic>
    <author>සන්ධ්‍යා කරුණාරත්න</author>
    <content>සතුන් ආශ්‍රයෙන් මිනිසුන්ට බෝවන රෝග ප්‍රමාණය සියයට 70 කින් පමණ ඉහළ ගොස් ඇති බවට සමීක්ෂණ වාර්තාවලින් අනාවරණය කරගෙන ඇත. මේ නිසා පශු වෛද්‍ය සහ වෛද්‍ය යන ක්ෂේත්‍ර දෙකෙහි වෛද්‍ය විශේෂඥයන් එක්ව රෝග පාලනය, රෝග ආවේක්ෂණය (සොයා බැලීම), ප්‍රතිකාර ක්‍රම සොයා ගැනීම යුගයේ අවශ්‍යතාවක් වී තිබේ. සතුන් ආශ්‍රයෙන් මිනිසුන්ට බෝවන රෝග පිළිබඳව වර්තමානයේ දී ලෝකයේම අවධානය යොමුව තිබේ.ඒ අනුව ශ්‍රී ලංකාව, ඇෆ්ගනිස්තානය, පකිස්තානය, බංග්ලාදේශය, ඉන්දියාව, නේපාලය යනාදී දකුණු ආසියානු රටවල් එක්ව මේ රෝග පාලනය කිරීම සඳහා වූ ප්‍රථම වැඩසටහන ක්‍රියාත්මක කරයි.ලෝක බැංකුවේ ආධාර ඇතිව මේ වැඩසටහන් සිදුකෙරේ.මීයන්, මුගටියන්, ලේනුන් වැනි සතුන් ආශ්‍රයෙන් ලෙප්ටොස්පයිරෝසිස්, වවුලන්ගෙන් නිපා වෛරසයද, ගවයන්ගෙන් උමතු ගව රෝගයද, කුරුල්ලන්ගෙන් කුරුලු උණද, වඳුරන්ගෙන් ඊබෝලා ද, ඌරන් ඇසුරෙන් නව ඉන්ෆ්ලුවෙන්සා එච් 1 එන් 1 රෝගය ද බෝවේ.කෘෂිකර්ම කටයුතු වැඩිදියුණු වීමත්, කැලෑ කිට්ටුව මිනිසුන් පදිංචි වීමේ ප්‍රමාණය වැඩිවීමත්, සතුන්ගේ වසුරුවලින් රෝග බෝවීමත් යනාදී කාරණා හේතුවෙන් සතුන්ගෙන් මිනිසුන්ට රෝග බෝවීමේ ප්‍රවණතාව ඉහළ ගොස් තිබේ.සතුන් ආශ්‍රයෙන් බෝවන රෝග මෙරට ජනතාවටද වැළදීමේ ප්‍රවණතාව වැඩිවීමට පෙර පශු වෛද්‍යවරුන් සහ වෛද්‍ය විශේෂඥයන් එක්ව පවතින සම්පත්වලින් රෝග පාලනය කිරීමට වැඩසටහන් ක්‍රියාත්මක කිරීමේ කාලය එළැඹ ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=n10122323</link>
    <topic>මිල පහත දැමීමට පකිස්තානයෙන්ලොකුලූනු ගෙන්වයි</topic>
    <author>වෙල්ලස්සේ බණ්ඩාර, උපාලි කරුනාරත්න</author>
    <content>වෙළෙඳ පොළේ ලොකු ලූනු (බීළූණු) මිල පහත හෙළීම සඳහා වහාම ක්‍රියාත්මක වන පරිදි පාකිස්තානයෙන් ලූනු ආනයනය කිරීමට රජය ඊයේ (27) තීරණය කෙළේය.ජනාධිපති මහින්ද රාජපක්ෂ මහතා සමඟ පැවැති සාකච්ඡාවකින් පසුව උත්සව සමයට අඩු මිලට ලොකු ලූනු සැපයීම සඳහා මෙසේ පකිස්තානයෙන් ලොකු ලූනු ගෙන්වීමට තීරණය කළ බව සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා දිනමිණට පැවසීය.පසුගිය කාලයේ පැවැති අධික වර්ෂාව නිසා දේශීය ලොකු ලූනු නිෂ්පාදනයෙන් 35% සිට 40% පමණ විනාශ වූ නිසා ඉන්දියාවෙන් ලොකුලූනු ආනයනය කළ බවත්, මෑතකදී ඉන්දියාවද ලොකු ලූනු අපනයනය අත්හිටුවීම නිසා පාරිභෝගිකයන්ට සිදුවන අපහසුතාවය වැළැක්වීමට රජය කඩිනමින් පකිස්තානයෙන් ලොකු ලූනු ගෙන්වන බවත් ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r1012231</link>
    <topic>තැන තැන දිවි ගෙවු නැතිබැරි පවුලකට නිවෙසක් හදා දීලා</topic>
    <author>මතුගම සංචාරක</author>
    <content>මතුගම ප්‍රාදේශීය ලේකම් කොට්ඨාසයේ වලගෙදර උතුර ග්‍රාම සේවා වසමේ වසර තිහ හතළිහක් තිස්සේ මහත් අපහසුතා මැද හිසට නිවහනක් නොමැතිව ජීවත් වූ අඩු ආදායම්ලාභී පවුලක් වෙනුවෙන් නිවෙසක් ඉදිකර දීමට මතුගම පෞද්ගලික බැංකු ශාඛාවක් පියවර ගෙන ඇත.වලගෙදර විමලාවතී ජයසිංහ (64), ලීලාවතී ජයසිංහ (75), පියරත්න කොතලාවල (42) යන සහෝදර සහෝදරියෝ අවිවාහක ය. ඔවුන්ට ස්ථිර නිවසක් නැත.එබැවින් තම ඥාතීන්ගේ නිවෙස්වල සති මාස ගණන් නැවතී සිටිමින් දවස ගෙවන්නට ඔවුනට සිදු විය.වලගෙදර උතුර ග්‍රාම නිලධාරී උපුල් සෙන්දනායක වැඩිහිටි සංවිධානයේ එච්. ගුණසිරි යන මහත්වරු මේ තිදෙනාගේ ජීවිතයේ කදුළු කතාව මතුගම එම බැංකු ශාඛාවේ කළමනාකාරිනී චන්දිමා දිසානායක මහත්මියට කීවාය.ඇය බැංකුවේ සුබසාධන සංගමය හා කාර්ය මණ්ඩලය සමඟ සාකච්ඡා කොට නිවෙසක් ඉදිකර දීමට තීරණය කළාය.මතුගම ප්‍රාදේශීය සභාව, වැලිපැන්න පොලිසිය, ප්‍රාදේශීය ලේකම් කාර්යාලය සමඟ සාකච්ඡා කොට නිවෙස ඉදිකිරීමේ කටයුතුවලදී ඔවුන් ගේ පූර්ණ සහාය ලබා ගත්තේ ය.මුල්‍යමය දායකත්වය බැංකුවෙන් ලැබුණි.වලගෙදර සිරි නිවාස පිරිවෙනේ විහාරාධිපති ඌරගහ සිරිධම්ම හිමියන් ගේ ප්‍රධානත්වයෙන් ආගමික වතාවත් සිදුකොට නව නිවසේ යතුර බාරදීම සිදුවුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r1012232</link>
    <topic>දරු පවුලක් රකින්නටකිරිගොටු වියන දිරිය මිනිසෙක්</topic>
    <author>ඉංගිරිය මධ්‍යම සමූහප්‍රියදර්ශනී කහවල</author>
    <content>නූතන තාක්‍ෂණ දියුණුව සමඟ මුළුතැන්ගෙයි තිබුු බොහෝ භාණ්ඩ භාවිතයෙන් ඉවතට ගොස් ඇති අතර කිරිගොට්ට ද එසේ ක්‍රමයෙන් ඉවතට යන භාණ්ඩයකි.කිරි ගොටු සාදා දිවි රැක ගන්නා පවුලක් ඉංගිරිය ඉමගිර ගම්මානයට මායිමේ විදෙස් මිතුගමේ වෙසෙති. ඔහු නමින් එස්. ඩී. සරත් උපාලි ය.තමන් සාදන කිරිගොටු සියල්ලම නගරයේ ව්‍යාපාරිකයකුට බාර දෙන බවත් ඔහු ඒවා රැගෙන ගොස් නුවර මාර්ගයේ බටලීය වැනි ප්‍රදේශවල අලෙවි කරන බවත් සරත් උපාලි කීවේය.සරත් මෙසේද කීය. ගොටු විවීමට ගන්නා බට මෙන්ම ඒවාට ගැටි දැමීමට යොදා ගන්නා බෝම්බු ලී ද දැන් හිඟයි.ඉස්සර වගේ නෙමෙයි දැන් කැලෑ එළි කරලා කෝටු කපා ගන්න තැනක් නැහැ. දැන් කාලේ අය ප්ලාස්ටික් ගොටුවලට හුරු වෙලා. අපි වියන කිරිගොටුවලට වඩා අඩු මිලට ඒවා ගන්න පුළුවන්.මේ රැකියාවෙන් දිනකට රුපියල් 500ක් පමණ උපයන්න පුළුවන්. මට වඩුවැඩ හොඳට පුළුවන්. ලී ගාන මැෂිමක් අරන් දුන්නොත් ලොකු උදවුවක්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r1012233</link>
    <topic>කටුනායක - සීදූව පාසල් දරුවන්ටනොමිලේ පොත් පරිත්‍යාගයක්</topic>
    <author>ඡායාරූපය - සීදූව සමූහ නිශ්ශංක පියරත්න</author>
    <content>කටුනායක සීදූව නගර සභාව මගින් නගර සභා බල ප්‍රදේශයේ පාසල්වල ඉගෙනුම ලබන සිසු සිසුවියන් සඳහා අභ්‍යාස පොත් නොමිලේ බෙදා දීමේ උත්සවයක් පසුගියදා එම නගර සභා රැස්වීම් ශාලාවේදී පැවැත්විණ.සීදූව දවිසමර විදුහලේ සිසුවියකට එම අවස්ථාවේදී කටුනායක සීදූව නගර සභාවේ සභාපති ඩිනල් පෙරේරා මහතා විසින් සීදූව දවිසමර විදුහලේ සිසුවියකට පොත් කට්ටලයක් ලබා දෙනු ලැබූ අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r1012234</link>
    <topic>මහරගම මධ්‍යම සිංහ සමාජයෙන්ලේ දන්දීමේ කඳවුරක්</topic>
    <author>මහරගම විශේෂ - වේහැල්ලේ පියතිලක</author>
    <content>අපවත් වී වදාළ ගංගොඩවිල සෝම හිමියන්ට පිං පිණිස මහරගම මධ්‍යම සිංහ සමාජය විසින් පවත්වනු ලැබූ ලේ දන්දීමේ පිංකම ඉකුත් දා මහරගම ජාතික තරුණ මධ්‍යස්ථානයේදී පැවැත්විණ.2004 සිට මේ ලේ දන්දීමේ පින්කම ක්‍රියාත්මක වෙයි. මේ වන විට ලේ බැංකුවට මේ සිංහ සමාජය විසින් ලේ පයින්ට් 9200ක් පමණ ලබා දී තිබේ.වත්මන් සිංහාධිපති තිලක් පෙරේරා මහතා සහ මහරගම නගර සභාපතිනි කාන්ති කොඩිකාර මහත්මියගේ ප්‍රධානත්වයෙන් පැවැති මේ ප්‍රජා සත්කාරයේදී ඇස් කණ්ණාඩි 250ක් බෙදා දී තිබේ.කාන්තාවන්ගේ ගැබ් ගෙල පිළිකා පූර්ව පරීක්‍ෂණ 620ක්ද සිදු කරන ලදී.පාසල් දරුවන් 300කට පාසල් උපකරණ පරිත්‍යාග කිරීමක් ද මෙහිදී සිදු කෙරිණි.එක් ආයතනයක් මගින් නොකඩවා වසර 7ක් ඇතුළත ලේ බැංකුවට වැඩිම ලේ ප්‍රමාණයක් ලබා දී ඇත්තේ මහරගම මධ්‍යම සිංහ සමාජය බව ලේ බැංකුවේ අයෙක් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r1012235</link>
    <topic>ඇළමාර්ග ගොඩවෙලා:නයිමුල්ල වෙල්යාය පුරන්</topic>
    <author>හල්තොට සමූහ විනීතා මානෙල් ගමගේ</author>
    <content>මදුරාවල ගොවිජනසේවා බල ප්‍රදේශයට අයත් මදුරාවල නැඟෙනහිර වසමේ නයිමුල්ල වෙල්යාය වැවක් බවට පත්ව ඇතත් බලධාරීන්ට ඒ බව නොපෙනෙන්නේ මන්දැයි මදුරාවල ගොවිජනතාව විමසති.බෙරු, හිරි, ඕලු ආදී ජලජ පැළෑටිවලින් පොහොසත්ව වසර 15ක පමණ සිට වගාකළ නොහැකිව අත්හැර දමා ඇති මේ වෙල් යාය ගොවිපවුල් 25කට පමණ අයත් අක්කර 40ක පමණ වපසරියක් පුරා පැතිරී ඇත.එක් පසෙකින් කළු ගඟත් අනෙක් පසින් හොරණ මතුගම මාර්ගයටත් මායිම්ව ඇති නයිමුල්ල වෙල්යායට ජලය ලබා ගත් යාල ඇළ මාර්ගය ඇහිරී ගොඩවීමත් වෙල්යාය මැදින් ගලා ගිය දෙපා ඇළ ගොඩවීමත් නිසා ගොවීන්ට කුඹුරු අත්හැර දැමීමට සිදු වූ බව ඔවුහු පවසති.ඩී.ඥානපාල මහතා - අපි එදා ඉදල හොඳට බත් කාපු කුඹුරු මේව. නයිමුල්ල යායට කෑබෙල්ල කුඹුර, ඉංගිරිය කුඹුර පිටමුල්ල, ගොලුබෙල්ල, හේනාධිර කුඹුර වාගෙ කුඹුරු රාශියක් තියෙනවා.දැනට අවුරුදු 15කට වැඩියි මේව අත් හැරල කළුගඟේ ඉදල එන යාල ඇළ වෙල් යාය අයිනෙන් රබර් වත්ත මැද්දෙන් ගලා ගෙන ඇවිත් ප්‍රධාන පාර ළඟින් ගඟට වැටෙනවා.පාරෙ ඉදල එන පළවෙනි බෝක්කුව ළඟ ඇහිරිලා ඇළ ගොඩ වෙලා. අනිත් පැත්තෙනුත් ඒ විදියයි. පහුගිය ගංවතුරට බෙරු ගාලක් ඇවිත් සම්පූර්ණයෙන්ම අයින ගොඩ වෙලා ගියා.දැන් කුඹුර මැද්දෙ විශාල වතුර වළක්. ඒ මදිවට ඕලු මලුත් පිරිල එහෙම්පිටින්ම වැවක් වෙලා.මේව කිව්වට වැඩක් නෑ. අපි බලා ඉන්නව විතරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r1012236</link>
    <topic>මදුරු දැල හා පාපිසි මසාදිවි සරු කරගත් දිරිය කතක්</topic>
    <author>උඩුගම්පල බර්ටි ලයනල්</author>
    <content>ස්වයං රැකියාවක් ලෙස මදුරු දැල් හා රෙදි පාපිසි නිෂ්පාදනය කරමින් සිය පවුල රැක ගන්නා මිනුවන්ගොඩ පදිංචි විනීතා මහත්මිය සැබවින්ම දිරිය කතකි.සංවිධානයක් වශයෙන් සර්වෝදය සංවිධානය මගින් ක්‍රියාත්මක කර ඇති සූරියකාන්තා කාන්තා සංවිධානය මිනුවන්ගොඩ ප්‍රාදේශීය ලේකම් කාර්යාලයීය මට්ටමෙන් මෙම සංවිධානය කාන්තාවන් හා අත්වැල් බැඳ ගනිමින් ඔවුන් විවිධවූ ස්වයං රැකියාවන්ට යොමුකර හුරුකර ණය පහසුකම් ලබාදෙමින් ඒ රැකියා තුළින් ඇගේ දිවිමග සරුසාර කර ගැනීමට ද නිරතුරුව මග පාදා ඇත.ඇය මෙසේ අදහස් දැක්වීය.මම ස්කෝලෙ ගිහින් ගෙදර හිටිය කාලෙ රැකියාවක් හොයන්න උනන්දු වුණේ නෑ. මම තීරණය කළා කවද හරි ගෙදර ඉඳන් කරන රැකියාවක්ම කරන්න ඕනෑ කියලා.එහෙම හිතල මම කොරස සංස්කෘතික මධ්‍යස්ථානයෙන් තලකොල නිෂ්පාදනයත් මැහුම් ගෙතුම් වලින් ගමේ අයගේ ඇඳුම් මහල දීල මුදල් උපය ගත්තා.ඊට පස්සෙ අපේ සූරියකාන්ත සංවිධානය හරහා මදුරු දැල් නිෂ්පාදනය කිරීමට හුරු වුණා. මිල ටිකක් අඩුව ප්‍රමිතියකට අනුව මම මදුරු දැල් හරිගස්සන නිසා මදුරු දැල් ඉල්ලුම එන්න එන්නම වැඩිවෙන්න පටන් ගත්තා.දැන් ඒ නිෂ්පාදන වලින් සතුටුදායක මුදලක් උපයා ගන්න මාර්ගය පෑදිලා තියනවා. හුඟ දෙනෙක් ගෙදරටම ඇවිත් බඩු ගෙනියන්න හුරු වෙලයි ඉන්නෙ. ඒ නිසා තැන් තැන්වලට අරන් යන්නෙ නෑ. මගෙ දුවලත් රජයේ රැකියාවලට වඩා ස්වයං රැකියාවලට යොමු කිරීම මගෙ අදහසයි.මදුරු දැල් නිෂ්පාදනයට අවශ්‍ය මූල ද්‍රව්‍යවල මිල ස්ථාවරයක පවතින්නේ නෑ. ඒ වුණත් අපේ නිෂ්පාදන සාධාරණ මිල ගණන් වලට අලෙවි කරන්න වග බලා ගන්නවා.ස්වයං රැකියාවන්ට යහපත් අනාගතයක් වත්මන් රජයෙන් ලබාදෙනවා කීම ගැන අපි සතුටු වෙනවා.අපේ නිෂ්පාදනයන් සාධාරණ මිලකට අලෙවි කර ගැනීමේ හොඳ වෙළඳපළක් ලබාදෙනවා නම් අගේ කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r1012237</link>
    <topic>සිංහපුරගේ පදනමින් පොල් පැළ</topic>
    <author>අලුත්නුවර සමූහ ඒ. ඇම්. ටිකිරි බණ්ඩා</author>
    <content>‘අපි වවමු රට නගමු’ වැඩපිළිවෙළ යටතේ ‘චතුර සිංහපුරගේ පදනම’ මගින් කෑගල්ල දිස්ත්‍රික්කයේ ජනතාවට පොල් පැළ ලක්ෂයක් බෙදා දීමේ වැඩ පිළිවෙළක් ආරම්භ කර ඇත.මේ අනුව දැනට පොල් පැළ 7000 /- ක් බෙදාදී ඇත. පොල් පැළ අදියරයෙන් අදියර ගම් දනව් පුරා බෙදාදීමට කටයුතු යොදා ඇති බව චතුර සිංහපුරගේ පදනමේ නිර්මාතෘ චතුර සිංහපුරගේ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r1012238</link>
    <topic>ආබාධය බාධාවක් කර නොගත් මිනිසෙක්</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>පාදයක් අහිමි වුවත් උත්සාහයෙන් දිවි මඟ සරු කර ගන්න වෙර දරන දෙදෙරු පියෙක් වන මිලාන් වෝල්ටර් ප්‍රනාන්දු (43) අපට මුණ ගැසුනේ ජා-ඇළ වෑවල ප්‍රදේශයේදීය.වයස අවුරුදු 7 දී සිය දකුණු පාදයට විෂ බීජයක් ඇතුළුවීම නිසා කොළඹ මහ රෝහලේදී සිදු කළ වෛද්‍ය පරීක්ෂණයකට අනුව මොහුගේ් පාදය මුලින්ම ඉවත් කිරීමට සිදු විය.වෑවල සාන්ත සේවියර් මහා විද්‍යාලයේ අ. පො. ස. (සා. පෙ.) දක්වා අධ්‍යාපනය ලැබූ මිලාන්ට ආර්ථික අපහසුතාව නිසා පාසල් දොර වැහුණද පසුව ඔහුට ඉලෙක්ට්‍රික් වැඩ ඉගෙන ගැනීමේ වාසනාව උදා විය.පාදයක් අහිමි වුවත් විවාහයට එය බාධාවක් කර නොගත් මිලාන් ශිරෝමී ප්‍රියංගිකා (36) සමග විවාහ විය. ඉන් ඉක්බිතිව ඔවුන් නිවසේම පැත්තක පුංචි සිල්ලර කඩයක් ආරම්භ කර ජීවන ගමනට පිවිසියේය.දෙදෙරු පියකු වූ මිලාන් දිවා රෑ නොතකා සිය වෘත්තියේ නියලුනේය.පාපැදියෙන් ඔහු දරුවන් පාසල් ඇරලවයි. කඩේට අවශ්‍ය බඩු මුට්ටු පාපැදියෙන්ම ගෙනවිත් ඔහු සිය බිරියට පුංචි සිල්ලර කඩය දියුණු කර දීමට උරදෙයි.ඔහු කිහිලි කරුවේ ආධාරයෙන් සිය පාපැදියේ ගමන් කරමින් නිවෙස්වල තීන්ත ගෑම් - විදුලි රැහැන් ඇදීම රූපවාහිනි - කැසට් රේඩියෝ යන්ත්‍ර අලුත් වැඩියා කිරීම් සිදු කරයි. ඔහු දෙමහල් නිවාස ඇතුළු ගෙවල් 200 කටත් වඩා වයරින් කර ඇත.රෝද හතරේ යතුරු පැදියක් ලබා දීමට ඉදිරිපත් වන්නේ නම් මම මගේ දරු දෙදෙනා සහ බිරිය වෙනුවෙන් ඊට ණයගැතිවෙමි.මේ උදව්ව කරන ඔබට පිං. මිලාන් පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r1012239</link>
    <topic>ගායකයාට උපහාර</topic>
    <author>ඡායාරූපය – බුලත්සිංහල විශේෂ මිල්ටන් ධර්මසිංහ</author>
    <content>ප්‍රවීණ ගායක කලාශූරී වීරසේන ගුණතිලක මහතා සංගීත ක්‍ෂේත්‍රයට කළ ඇගැයීම් හා එතුමාට උපහාර දැක්වීමේ සමරු උලෙළක් හොරණ ශ්‍රිපාලි රඟහලේදී යහපාලනය හා යටිතල පහසුකම් පිළිබඳ ජ්‍යෙෂ්ඨ ඇමැති රත්නසිරි වික්‍රමනායක මහතාගේ සහභාගීත්වයෙන් සිදු විණි.මෙහිදී කලාශූරී වීරසේන ගුණතිලක මහතා විසින් ලියන ලද කෘතියේ ප්‍රථම පිටපත අමාත්‍ය රත්නසිරි වික්‍රමනායක මහතාට ප්‍රදානය කරන අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r10122310</link>
    <topic>කිරිමැටිදමන ප්‍රාථමික විදුහල වසර ගණනාවක සිට වහලා</topic>
    <author>ලංකාපුර සමූහ – එල්. පී. ආර්. බණ්ඩාර</author>
    <content>ලංකාපුර කිරිමැටිදමන ප්‍රාථමික විද්‍යාලය වසර 15ක පමණ කාලයක සිට වසා දමා තිබේ.මේ හේතුවෙන් අක්කර 5ක පමණ භූමි භාගයක පිහිටි මේ පාසලේ ගුරු නිවාසය, ක්‍රීඩා පිටිය, බුදුමැදුර, අඹ වගාව ඇතුළු ගොඩනැඟිලි වල් බිහිවී විනාශ වෙමින් පවතී.මේ පාසල වසා දමා තිබීම නිසා ගම්වාසීන් පාසල් බිම ගව පාලනය සඳහා යොදා ගෙන ඇති අතර ගුරු නිවාසය හා පාසල් ගොඩනැඟිලි විවිධ දුරාචාර සඳහා යොදා ගන්නා බවත්, ඒ මගින් අසල් වැසි නිවැසියන්ට විවිධ ප්‍රශ්න වලට මූණ දීමට සිදුවන බවත් පවසති.කිලෝ මීටරයකටත් අඩු දුරකින් පිහිටි පුලස්තිගම විජිත මධ්‍ය මහා විද්‍යාලයේ ප්‍රාථමික අංශයේ වාර්ෂිකව ඇතිවන තද බදයට හොඳම පිළියම මේ පාසල විජිත මධ්‍ය මහා විද්‍යාලයේ ප්‍රාථමික අංශය බවට පත් කිරීම බව ගම්වාසීහු පවසති.එවිට රජය සතු කෝටි ගණනක දේපළ අපතේ යෑම වැළැක්වීමද ලබන වසරේදී තවත් දරුවන් රැසකට පාසල් වරම් ලැබීමටද පිටු වහලක් වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=r10122311</link>
    <topic>මේ අසරණ දරු පවුලටඔබේ උපකාරය අවශ්‍යයි</topic>
    <author>මහඔය විශේෂ – ඇල්. එච්. චන්ද්‍රරත්න</author>
    <content>කාලයක් තිස්සේ භීතිය ත්‍රාසය දුක වේදනාව උරුම කොටගත් මහඔය පෙදෙසෙන් දැන් කොටි උවදුරෙන් නැගෙන මරණයේ ගිනි දැල් ඇසෙන්නට නැත.එහෙත් කාලයක් තිස්සේ පැවති දුගී දුප්පත්කම නූගත්කම නැති බැරිකම නිසා මතුවන රෝදුක් වේදනාවන් ගෙන් පෙළෙන අන්ත අසරණයන්ගේ දුක් අඳෙීනාවන් අනන්තය.මහඔය ප්‍රාදේශීය ලේකම් කොට්ඨාසයේ ඇල්ලේගොඩ ගම්මානයෙන් එවැනි දුක් අඳෙීනාවක් අපට අසන්නට ලැබුණි.එච්. එම්. සුමනාවතීටත් ඇගේ සැමියාටත් නියමිත රැකියාවක් නැත. ඔවුන්ගේ අභාග්‍ය උදාවුණේ සමිදු චතුරංග අවු: 14 අසනීප වීමත් සමඟයි.ඇල්ලේගොඩ පාසලේ හය වසර දක්වා පාසල් ගිය ඔහුගේ එක කකුලක් පණ නැති වී ඇද වැටීමෙන් ඇතිවුණ අසනීප තත්ත්වය මාස හයක් ඇතුළත දරුණුවී කකුල් දෙකම පණ නැති වී සම්පූර්ණයෙන් ම ආබාධිත විය. දැන් ඔහුගේ මුළු සිරුරම අප්‍රාණික නිසා තනිවාරුවෙන් නැගී සිටිය නොහැකියි.දිනපතා මේ දරුවාට උදේ සවස දෙවරක් ම ඉන්සියුලින් විදින අතර මාසයකට වරක් කොළඹ මහ රෝහලට ගෙනයෑමට සිදුවී ඇත. රැකියාවක් නොමැති ඔවුනට රුපියල් දෙතුන් දහසක ගමන් ගාස්තුව සොයා ගැනීමත් ප්‍රශ්නයක් වී ඇත.ආබාධිත තත්ත්වය නිසා අධ්‍යාපනය ද කඩාකප්පල් වී ඇති සමිඳු චතුරංග දරුවාගේ එකම සහෝදරයා තිළිණ මධුසංඛ (අවු: 12) ඉගෙන ගත්තේ ද තුන වසර දක්වා පමණකි.තිළිණ මධුසංඛ ද තැලසීමියා රෝගයෙන් පෙළෙන දරුවෙකි. ඔහුට වයස අවුරුදු දෙකේ සිට ලේ දීම සිදුකෙරෙන අතර මේ සඳහා ද සුමනාවතිලාගේ පවුලට සෑහෙන වියදමක් දැරීමට සිදු වී ඇත.සමෘද්ධි සහනාධාරය ද නොලබන මේ රෝගී දරුවන් දෙදෙනා රකින දිරිය මව හා පියා දුගී දුප්පතුන් ය. දරු දුක නිසා ජීවත්වෙන මව දරුවන් රැගෙන මහඔය රෝහලට පැමිණි අවස්ථාවේ දී ඇය ද බිම ඇද වැටී අසනීප තත්ත්වයට පත්ව ඇත.ඇගේ දෙපා ද පණ නැති බවට පත් වෙමින් තිබෙන හෙයින් බදුල්ල මහ රෝහලේ ස්නායු වෛද්‍ය අංශය වෙත යවා ප්‍රතිකාර ලබා දෙමින් සිටී.මේ අසරණ දරු පවුල දානපතියන්ගේ සහාය පතයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s1012231</link>
    <topic>‘ෆයිව් නේෂන්ස්’ ජාත්‍යන්තර රගර් සූරතාවලිය හේතුවෙන්</topic>
    <author>ෆවුස් මොහොමඩ්</author>
    <content>ලබන වසරේ අප්‍රේල් මාසයේ ආරම්භ වීමට නියමිතව තිබූ අන්තර් සමාජ පළමු කොටසේ ලීග් රගර් තරගමාලාව ජූනි මස පළමු සතියට කල්දැමීමට සිදුවූ බැව් ශ්‍රී ලංකා රගර් සංගමයේ ලේකම් ෂේන් දුල්ලෑව මහතා “දිනමිණ” ට පැවැසීය.ශ්‍රී ලංකාව ඇතුළු රටවල් 5 තරග වදින “ෆයිව් නේෂන්ස්” ජාත්‍යන්තර රගර් තරගාවලිය අප්‍රේල් මාසයේදී ආරම්භ වීමේ හේතුවෙන් අන්තර් සමාජ පළමු කොටසේ ලීග් තරගමාලාව මෙසේ කල් දැමීමට සිදුවී තිබේ.ශ්‍රී ලංකාව, එක්සත් අරාබි එමීර් රාජ්‍යය, කසකස්තානය, හොංකොං සහ ජපානය තරග වදින “ෆයිව් නේෂන්ස්” ජාත්‍යන්තර රගර් තරගමාලාව ලබන වසරේ අප්‍රේල් සහ මැයි මාසයේදී පැවැත්වේ.මෙහිදී ශශ්‍රී‍්‍ර ලංකාව සහභාගි වන තරග 2 ක් ලංකාවේදී ද පැවැත්වීමට නියමිතය.අප්‍රේල් 23 දා එක්සත් අරාබි එමීර් රාජ්‍යය සමඟත් මැයි 7 දා හොංකොං පිල සමඟත් තරග මෙසේ ශ්‍රී ලංකාවේදී පවත්වනු ලබන අතර මැයි 14 දා කසකස්තානය සමඟත්, මැයි 21 දා ජපානය සමඟත් ශ්‍රී ලංකා පිල එතෙරදී තරග වැදීමට නියමිතය.මේ අතර අන්තර් සමාජ පළමු කොටසේ ලීග් තරගමාලාවේ දෙවැනි වටයේ තරග මුහුණුවර වෙනස් කිරීමට ක්‍රීඩා සමාජ කර ඇති ඉල්ලීම පිළිබඳව ඉදිරියේදී පැවැත්වීමට නියමිත සාකච්ඡාවකදී තීරණයකට එළැඹෙන බව දුල්ලෑව මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s1012232</link>
    <topic>පාකිස්තාන ක්‍රිකට් ක්‍රීඩකයින්ට Face Book තහනම්</topic>
    <author>ලාහෝර් (ඒ. එෆ්. පී.)</author>
    <content>සමාජීය සම්බන්ධතා ජාල වෙබ් අඩවි වන ෆේස් බුක් සහ ට්විටර් වෙබ් අඩවි පරිහරණය කිරීම පාකිස්තානය විසින් එරට ක්‍රිකට් ක්‍රීඩකයන්ට තහනම් කරනු ලැබුවේය.පසුගිය මාසයේදී පාකිස්තාන පිලේ හිටපු කඩුලු රකින ක්‍රීඩක සුල්කර්නයින් හයිදර් තම කණ්ඩායම හැර දමා ලන්ඩනයට පළා යාමෙන් අනතුරුව ෆේස් බුක් වෙබ් අඩවිය භාවිතා කොට සිය විශ්‍රාම යාම නිවේදනය කිරීම හේතුවෙන් කණ්ඩායමට සිදුවූ අපකීර්තියත්, සිය ක්‍රීඩකයන්ගේ විනය පවත්වා ගැනීමේ අවශ්‍යතාවත් මත මේ තීරණයට එළඹි බව කණ්ඩායම් කළමනාකරු ඉන්තිකාබ් අලාම් ප්‍රකාශ කළේය.”කිසිදු ක්‍රීඩකයකුට ෆේස් බුක් සහ ට්වුටර් වෙබ් අඩවි උපයෝගි කොටගෙන ක්‍රිකට් පිළිබඳ මත පළකිරීමට අවස්ථාවක් ලබා දෙන්නේ නැහැ.ක්‍රීඩකයන්ගේ ගිවිසුම අනුව ඔවුන් ඒ සඳහා බැඳී සිටිනවා” අලාම් වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s1012233</link>
    <topic>ජාත්‍යන්තර විවෘත කරාටේ තරගාවලියේදී ශ්‍රී ලංකාවට රන් පදක්කම් 5ක්</topic>
    <author>පඩුවස්නුවර මධ්‍යම සමූහ යූ. ඒ. පේ‍්‍රමදාස</author>
    <content>ඉන්දියාවේ බැංගලෝර් නගරයේ පැවැති ජාත්‍යන්තර විවෘත කරාටේ සූරතා තරගාවලියේදී ශ්‍රී ලංකාව රන්පදක්කම් 5ක් රිදී පදක්කම් 03ක් ලෝකඩ පදක්කම් 05ක් දිනාගත්තේය.රන් පදක්කම්, යූ. බී. දිසානායක, කේ. ඒ. චාමර සදුන් ජයසූරිය, හිමාෂා නදිශාන්, ගයාත්‍රී සධානා සමරකෝන්, ශෂිකලා සෙව්වන්දි පේ‍්‍රමරත්න යන ක්‍රීඩක ක්‍රීඩිකාවන් දිනාගන ඇත. රිදී පදක්කම්, ගයාත්‍රී සධානා සමරකෝන්, සුරක්ෂිත සදරුවන්, ඩබ්. පී. පියතිස්ස යන ක්‍රීඩක ක්‍රීඩිකාවන්ද, ලෝකඩ පදක්කම්, එම්. එල්. අයි. මාපිටිය, දමිත් තිලංග බණ්ඩාර අතාවුද, එන්. එම්. අජිත් සංජීව, සුරේෂ් විජේසිංහ සහ ශෂිකලා සෙව්වන්දි පේ‍්‍රමරත්න යන ක්‍රීඩක ක්‍රීඩිකාවන් විසින් දිනාගත්හ. මෙම තරගාවලියට ජපානය, ඉන්දියාව, බංගලිදේශය, නේපාලය සහ ශ්‍රී ලංකාව යන රටවලින් ක්‍රීඩක ක්‍රීඩිකාවන් 1100ක් පමණ සහභාගි විය.ජාත්‍යන්තර ෂොටෝ කරටේ සම්මේලනයේ ඉන්දියාවේ ශාඛාව විසින් මෙම තරගාවලිය සංවිධානය කරන ලදී. මෙම තරගාවලියට ශශ්‍රී ලංකාව නියෝජනය කරමින් ජාත්‍යන්තර ගොඩ්රිච් කරාටේ සම්මේලනයේ ශ්‍රී ලංකා චිරත්ත, ෂොටෝ කරාටේ සංවිධානයේ ක්‍රීඩක ක්‍රීඩිකාවන් සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s1012234</link>
    <topic>වෙරෝනිකා කැම්බල් නැවත පිටියට</topic>
    <author>නිව්යෝක් (ඒ.එෆ්.පී)</author>
    <content>මීටර් 200 ඉසව්වේ හිටපු ඔලිම්පික් සූරිය ජැමෙයිකාවේ වෙරෝනිකා කැම්බල් බ්‍රවුන් ලබන මස මිල්රෝස් ක්‍රීඩා උළෙලේ ඇමරිකා, ජැමෙයිකා අභියෝගතා තරගයට සහභාගි වන බව සංවිධාකයෝ පවසති.2008 බීජිං ඔලිම්පික් උළෙලේ දී ජැමෙයිකානු කෙටි දුර ධාවන ක්‍රීඩක ක්‍රීඩිකාවන් වෙතින් ලැබූ පරජය මකා දැමීමට මෙවර මිල්රෝස් ක්‍රීඩා උළෙලේ දී ඇමරිකාව උත්සාහ ගනු ඇත.දෙවතාවකදීම මීටර් 200 ඉසව්ව වෙනුවෙන් ඔලිම්පික් රන් පදක්කම් දිනූ වෙරෝනිකා මීටර් 60 ගෘහස්ත ක්‍රීඩා ලෝක සූරියද වන්නීය. 2007 වසරේ මීටර් 100 ලෝක සූරිය වීමට ද ඇය සමත් වූවා ය.මිල්රෝස් ක්‍රීඩා උළෙලේ දී ඇමෙරිකානු ධාවන සූරියන් තිදෙනකු හා ජැමෙයිකානු ධාවන සූරියන් තිදෙනකු අභියෝගතා කුසලානය සඳහා තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s1012235</link>
    <topic>ඉසිපතන රගර් පිලට ජාත්‍යන්තර ජයක්</topic>
    <author/>
    <content>බැංකොක්හි පැවැති එත් සාමාජික ආරාධිත රගර් තරගාවලියේ බෝල් සූරතාව දිනා ගැනීමට ඉසිපතන විදුහල් පිල සමත්විය.බැංකොක්නුවර වජිරවුද් විද්‍යාලයට වසර 100 ක් පිරීම නිමිත්තෙන් සංවිධානය කරනු ලැබූ මේ තරගාවලිියේ බෝල් සූරතා අවසන් මහා තරගයෙන් කොළඹ හිෂාමි ආබ්ඩීන් රගර් ඇකඩමියේ 18න් පහළ කණ්ඩායම ලකුණු 31 – 24 ක් ලෙස පරාජය කිරීමට ඉසිපතන විදුහල් පිල සමත්විය.ඉසිපතන පිල බෝල් සූරතාවේ අවසන් පූර්ව තරගයේ දී වජිරවුද් විදුහල් පිල පරාජය කොට අවසන් තරගය සඳහා සුදුසුකම් ලැබුවේය. මෑත ඉතිහාසයේ පාසල් කණ්ඩායමක් ලැබූ එකම ජාත්‍යන්තර සූරතාව ද මෙය වේ.මේ තරගාවලියේ සූරතාව නවසීලන්තයට හිමිවූ අතර ප්ලේට් සූරතාව වජිරවුද් විදුහල් පිලට හිමිවිය. ජයග්‍රාහී ඉසිපතන විදුහල් පිල ප්‍රභාත් අත්තනායක විසින් මෙහෙයවනු ලැබූ අතර ෂෙනාල් ඩයස් උපනායක ලෙස කටයුතු කළේය.ගුමේන්ද්‍ර ධර්මදාස, තමිඳු කොස්තා, මලිත් ගෝමස්, එරන්ද දිසානායක, සිතුම් චතුශිංක, මානක සදාල, චතුරංග ප්‍රනාන්දු අශාන් ගෝවින්ද, අරූන් කුමාර්, සහන් ශ්‍රී ප්‍රභාෂන් සහ ඉසංග පංචම කණ්ඩායමේ සෙසු ක්‍රීඩකයන් වූහ.ශාමින් සරත්චන්ද්‍ර හා වසන්ත කුමාර මහත්වරුන් කණ්ඩායම් භාර නිලධාරීහු ලෙස කටයුතු කළ අතර පුහුණුකරු වූයේ තුෂාර බණ්ඩාර මහතාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s1012236</link>
    <topic>රිටි පැනීමෙන්ශ්‍රී ලංකාවට ලෝකඩ පදක්කමක්</topic>
    <author>අනුරාධපුර මධ්‍යම විශේෂ</author>
    <content>මැලේසියාවේ, ක්වාලාලම්පූර් අගනුවර “බුකිත් ජලීල්” ක්‍රීඩාංගනයේ පැවති 16 වැනි ආසියානු ප්‍රවීණයන්ගේ මලල ක්‍රීඩා තරගාවලියේ දී රිටි පැනීමේ ඉසව්වෙන් ලෝකඩ පදක්කමක් ශ්‍රී ලංකාවට හිමිකර දීමට අනුරාධපුර දිස්ත්‍රික්කයේ එන්. ඩබ්ලිව්. ඒ. චන්ද්‍රපාල ද සිල්වා සමත් විය.මැලේසියාවේ ක්වාලාලම්පූර් අගනුවර පැවති මේ තරගාවලිය සඳහා චීනය, ජපානය, දකුණු කොරියාව, ඉන්දියාව, පකිස්තානය, මැලේසියාව, කසකස්තානය වැනි ආසියාවේ ප්‍රබල රටවල් 18 ක් සහභාගි විය.පසුගියදා පැවැති මේ තරගාවලියට රිටි පැනීමේ ඉසව්ව සඳහා ක්‍රීඩකයන් 36 දෙනෙකු සහභාගි වූහ. එහිදී මීටර 2.50 උසක් පැනීමෙන් චන්ද්‍රපාල මෙම ජයග්‍රහණය වාර්තා කළේය.මේ ඉසව්වෙන් ප්‍රථම ස්ථානය හිමි වූයේ කසකස්තානයට ය. (රන් පදක්කම), දෙවන ස්ථානය (රිදී පදක්කම) මලයාසියාවට හිමිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s1012237</link>
    <topic>ටිකිරි කොබ්බෑකඩුව සූරතාවොලිබෝල් තරගාවලිය 25දා</topic>
    <author>මහනුවර දකුණ විශේෂආර්.එම්. රත්නායක</author>
    <content>පේරාදෙනියේ ගොරකදෙනිය සුහද ක්‍රීඩා සමාජය වාර්ෂිකව පවත්වාගෙන එනු ලබන ටිකිරි කොබ්බෑකඩුව සූරතා වොලිබෝල් තරගාවලිය මේ මස 25 දා පෙරවරු 8.00ට ගන්නෝරුව ක්‍රීඩාංගණයේදී පැවැත්වේ.4වැනි වරටත් පැවැත්වෙන මේ තරගය සඳහා යටිනුවර, උඩුනුවර හා හාරිස්පත්තුව ප්‍රාදේශීය ලේකම් කොට්ඨාසවල ක්‍රීඩා කණ්ඩායම්වලට ඉදිරිපත් විය හැකිය.මේ තරගයේ ජයග්‍රාහී කණ්ඩායම් හි 1 ස්ථානය සඳහා රුපියල් 7500ක් සමග කුසලානයද 2 ස්ථානය සඳහා රුපියල් 5000 ක් සමග කුසලානය ද 3 ස්ථානය සඳහා රුපියල් 3000ක් සමග කුසලානය ද ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s1012238</link>
    <topic>ෆෙඩරර්ට ජය</topic>
    <author>සූරිච් (ඒ. එෆ්. පී.)</author>
    <content>ස්විට්සර්ලන්තයේ අගනුවර වන සූරිච් හි පැවැති ප්‍රදර්ශනාත්මක ටෙනිස් තරගයකින් වට 2 – 1 ක් ලෙස රෆායල් නඩාල් පරාජය කිරීමට රොජර් ෆෙඩරර් සමත් විය.පළමු වටයේදී ලකුණු 4 – 6 ක් ලෙස පරාජය වීමෙන් අනතුරුව ටෙනිස් පිටියේ අංක 1 ස්ථානයේ පසුවන නඩාල්ට එරෙහිව දෙවැනි වටයේදී හා තෙවැනි වටයේදී ලකුණු 6 – 3 ක් හා 6 – 3 ක් ලෙස ජය හිමිකර ගැනීමට ෆෙඩරර්ට හැකි විය.“Match for Africa” නමින් හඳුන්වනු ලැබූ මේ ප්‍රදර්ශනාත්මක තරගය නැරඹීම සඳහා ප්‍රේක්‍ෂකයන් 10500 කට අධික පිරිසක් සහභාගි වී සිටියහ.ජාත්‍යන්තර ටෙනිස් පිටියේ ඉදිරියෙන්ම පසුවන ක්‍රීඩකයන් දෙදෙනා වන නඩාල් සහ ෆෙඩරර් අතර මේ තරගය සංවිධානය කරනු ලැබුවේ ද ෆෙඩරර් විසිනි.අපි‍්‍රකානු දරුවන්ගේ අධ්‍යාපන හා කශ්‍රීඩා කටයුතු නගාසිටුවීමේ ව්‍යාපෘතීන් සඳහා ආධාර ලබාදීමට සහාය වන ෆෙඩරර් පදනම මේ තරගය මගින් අමෙරිකානු ඩොලර් මිලියනයක් උපයා ගැනීමට හැකි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s1012239</link>
    <topic>ක්‍රීඩා සමාජ ලෝක පාපන්දුසූරතාව ඉන්ටර්මිලාන් පිලට</topic>
    <author>අබුඩාබි (ඒ. එෆ්. පී.)</author>
    <content>ගෝල 3 – 0 ක් වශයෙන් අප්‍රිකානු කලාපයේ් සූරයන් වන කොංගෝ රාජ්‍යයේ ටී. පී. මසෙම්බේ කණ්ඩායම පරාජය කළ යුරෝපීය කලාපයේ සූරයන් වූ ඉන්ටර් මිලාන් පිල ක්‍රීඩා සමාජ ලෝක කුසලාන (club world cup)  පාපන්දු සූරතාව දිනා ගැනීමට සමත් විය.එක්සත් අරාබි එමීර් රාජ්‍යයේ අබුඩාබි නුවර පැවැති මේ තරගාවලියේ වසර 10 ක ඉතිහාසයේ විමතිය දනවන සුලු සිදුවීම වූයේ අවසන් පූර්ව තරගයේදී බ්‍රසීල කොපා ලිබටරෝස් සූරයන් වන ඉන්ටර්නැෂනල් පිල ගෝල 2 – 0 ක් ලෙස පරාජය කිරීමට මසෙම්බේ පිල සමත් වීමය.අප්‍රිකානු කණ්ඩායමක් ක්‍රීඩා සමාජ ලෝක කුසලාන පාපන්දු තරගාවලියේ අවසන් තරගයකට සුදුසුකම් ලැබූ ප්‍රථම අවස්ථාව ද එය විය.මසෙම්බේ පිල පසුගිය දශකයේදී ප්‍රධාන පෙළේ පාපන්දු ලීග් සූරතා 5 ක් ජය ගැනීමට සමත් වූ කණ්ඩායමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s10122310</link>
    <topic>කහවත්ත පාපැදි තරගය මෙවරත්</topic>
    <author/>
    <content>කහවත්ත සෆයර් ක්‍රීඩා සමාජය සංවිධානය කරනු ලබන පාපැදි තරගයක් මේ මස 25 වන දින කහවත්තේදී පැවැත්වේ. දිවයිනේ ඕනෑම තරගකරුවකුට මේ තරගයට සහභාගි විය හැකියි.පසුගියදා ප්‍රතිසංවිධානය කළ සෆයර් ක්‍රීඩා සමාජයේ සභාපති ලෙස ජිනදාස ගුරුගේ මහතා තේරිපත් විය. සෙසු නිලධාරි මඩුල්ල මෙසේය.උප සභාපතිවරු - පි‍්‍රයන්ත ගමගේ, ඩබ්ලිව්. දිනේෂ්, ලේකම් - සෙනරත් වංශපාල, උප ලේකම් – පී. ජී. ගාමිණී, භාණ්ඩාගාරික – ලලිත් කුරේ, උප භාණ්ඩාගාරික – ඒ. ඒ. උපාලි, ප්‍රධාන සංවිධායක – ආනන්ද ජයසූරිය, කමිටු සාමාජිකයන් – ගයාන් ගුරුගේ, ඒ. ඒ. ජයවර්ධන තේරී පත්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s10122311</link>
    <topic>හිල්ටන් රෙසිඩන්ස් ෆන් රන් ප්‍රදර්ශනාත්මක මැරතන් තරගය</topic>
    <author>ඡායාරූපය -හර්බට් පෙරේරා</author>
    <content>කොළඹ හිල්ටන් රෙසිඩන්ස් විසින් වාර්ෂිකව සංවිධානය කරන ශ්‍රී ලංකා ටෙලිකොම් මොබිටෙල් ආයතනය විසින් අනුග්‍රහය දක්වන හිල්ටන් රෙසිඩන්ස් ෆන් රන් ප්‍රදර්ශනාත්මක මැරතන් තරගය පසුගියදා පැවැත්විණ.එහිදි අවුරුදු 15න් පහළ සිට අවුරුදු 45න් ඉහළ දක්වා වයස් කාණ්ඩවල තරගකරුවන් අතර සහ අවුරුදු 4ක කුඩා දරුවන් අතරත් තරඟ පැවැත්විණි. ශ්‍රී ලාංකික තරගකරුවනට අමතරව විදේශ රටවලින් විවේකය ගත කිරීමට ශ්‍රී ලංකාවට පැමිණ සිටි විදේශීය තරගකරුවන් ද මේ තරගයට සහභාගි වූහ. හිල්ටන් රෙසිඩන්ස් අසලින් තරගය ආරම්භ වූ අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=s10122312</link>
    <topic>ස්කොෂ් තරගාවලියේ ප්‍රථම ස්ථානය දිනාගත් සිරිමාවෝ බණ්ඩාරනායක බාලිකා විදුහල් පිල</topic>
    <author/>
    <content>ගල්කිස්ස සාන්ත තෝමස් විද්‍යාලයීය ගෘහස්ථ ක්‍රීඩාංගණයේ දී පැවැති අන්තර් පාසල් ස්කොෂ් තරගාවලියේ ප්‍රථම ස්ථානය දිනා ගැනීමට සමත් වූ සිරිමාවෝ බණ්ඩාරනායක බාලිකා විදුහල් පිල (වමේ සිට) රවීනා සුමතිපාල, මිහිලිය මෙත්සරණි, අංශභාර ආචාර්ය මල්කාන්ති මිය, මහේෂ් චන්දන (පුහුණුකරු) දෙව්මිණි චමින්ද්‍රිකා, කාමිනි අමරසේකර, ලස්නි කුලතුංග සහ හෂිනි වසුන්දරා.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=f1012231</link>
    <topic>එජාපය අධිරාජ්‍යවාදීන්ගේබළල් අතක්</topic>
    <author>සාකච්ඡා කළේ චන්දන ජයවීර</author>
    <content>ජ්‍යෙෂ්ඨ අමාත්‍ය ක්‍රමය ලංකාවට අලුත් වූවද අනෙකුත් රටවල් එම ක්‍රමය භාවිතය තුළින් සාර්ථක ප්‍රතිඵල ලබාගෙන ඇති බව පවසන ජ්‍යෙෂ්ඨ අමාත්‍ය මහාචාර්ය තිස්ස විතාරණ මාධ්‍ය මඟින් එම ක්‍රමයේ දක්වා ඇති සමහර තොරතුරුවල සත්‍ය අසත්‍යතාව මෙලෙස හෙළිදරව් කළේය.ඔබ විසින් ගෙන එන ලද තාක්ෂණික හා පර්යේෂන පස් අවුරුදු ජාතික සැලැස්මේ අරමුණ කුමක් ද?අපේ කෘෂි හා වැවිලි නිෂ්පාදන බොහොමයක් අපනයනය කරන්නේ අමුද්‍රව්‍යය වශයෙන්. ඒ වගේම අනෙකුත් ක්ෂේත්‍රවල නිමි භාණ්ඩ අපනයනයක් සිදුවූවත් ඒවා සඳහා පාවිච්චි කෙරෙන්නේ ප්‍රාථමික මට්ටමේ තාක්ෂණයක්.ප්‍රාථමික තාක්ෂණය යොදා ගැනීම නිසා එක් පැත්තකින් අපට දියුණු නිෂ්පාදන භාණ්ඩයක් වෙළෙඳපළට ඉදිරිපත් කළ නොහැකියි. ලෝක වෙළෙඳපලේ තරඟකාරිත්වයට මුහුණ දීමේදී අපිට මේ ප්‍රශ්නය නිතර බලපෑවා.අනික් අතට අමුද්‍රව්‍ය අපනයනය කිරීම නිසා අපට ලැබෙන අපනයන ආදායම පහළ ගොස් තිබෙනවා. පස් අවුරුදු සැලැස්ම මඟින් යෝජනා කෙරෙන්නේ තාක්ෂණ හා පර්යේෂණ කටයුතු සිදු කෙරෙන රාජ්‍ය මට්ටමේ ආයතන අතර අන්තර් සම්බන්ධිකරණයක් ඇති කිරීම හා ජාත්‍යන්තර මට්ටමේ පර්යේෂණ මධ්‍යස්ථානයක් ඇති කිරීමයි.අමාත්‍යාංශ මාරුවෙන් පසු අදාළ ක්ෂේත්‍රයේ ජ්‍යෙෂ්ඨ ඇමැතිවරයා ලෙස ඔබට එම සැලැස්ම ක්‍රියාත්මක කළ හැකි පසුබිමක් තිබේද ?විද්‍යා හා තාක්ෂණ පස් අවුරුදු සැලැස්ම කැබිනට් මණ්ඩලය විසින් අනුමත කොට තිබෙනවා. ඒ නිසා එය ක්‍රියාත්මක කිරීම සම්බන්ධයෙන් ගැටලුවක් ඇති වන්නේ නැහැ.තමන්ට ලැබුණු ජ්‍යෙෂ්ඨ ඇමැති තනතුරු පිළිබඳ නොසතුටින් සිටින ඇමතිවරුන් අතර ඔබ සිටින බවට තොරතුරු පළවී තිබුණ නිසා ජේ්‍යෂ්ඨ අමාත්‍යක්‍රමය පිළිබඳ ඔබගේ සෘජු මතය දැන ගැනීමට කැමැතියි.මෙයට පෙර වගකීම දරණු ලැබූ තාක්ෂණ හා පර්යේෂණ අමාත්‍යාංශයේ ආයතනවලට අමතරව කර්මාන්ත කෘෂි හා වැවිලි ක්ෂේත්‍රයන්ට අදාළ ආයතනයන්හි විද්‍යා හා පර්යේෂණ ක්ෂේත්‍ර සම්බන්ධීකරණය කිරීමේ කාර්යභාරය ජ්‍යෙෂ්ඨ ඇමැතිවරයා හැටියට මට පැවරී තිබෙනවා.විද්‍යා හා තාක්ෂණ නව උත්පාදන පස් අවුරුදු සැලැස්ම සාර්ථක කර ගැනීමට එම අමාත්‍යාංශ අතර අන්තර් සබඳතාවය බෙහෙවින් වැදගත් වෙනවා. නව තනතුරේ වගකීම් සමඟ එම කටයුත්ත සාර්ථකව කරගත හැකියි. එම නිසා මෙම තනතුර ගැන මම සතුටු වෙනවා.ජ්‍යෙෂ්ඨ අමාත්‍ය ක්‍රමය ව්‍යවස්ථාවට හා සම්ප්‍රදායට අනුකූල නොවන බවට විපක්ෂය නඟන චෝදනාව පිළිබඳ ඔබට කීමට ඇත්තේ කුමක්ද ?පවතින ව්‍යවස්ථාව අනුව කිහිප ආකාරයක ඇමති තනතුරු ඇති කළ හැකියි. ජ්‍යෙෂ්ඨ ඇමැතිවරුන් පත්කර ඇත්තේත් එම ක්‍රමය අනුවයි. ඇත්ත, මේ ක්‍රමය ලංකාවට අලුත් දෙයක්. නමුත් අනෙකුත් රටවල මේ ක්‍රමය භාවිතයට ගැනෙනවා.එම අනෙකුත් රටවල් කවරේද ? ඔවුන් ලබා ඇති සාර්ථකත්වය කුමක්ද ?සිංගප්පූරුව ජ්‍යෙෂ්ඨ ඇමැති ක්‍රමය මඟින් සාර්ථක ප්‍රතිඵල ලබාගත් රටක්. ඊට අමතරව ඉන්දුනීසියාවේ මෙවැනි තනතුරු පැවතී තිබෙනවා. අමෙරිකා එක්සත් ජනපදයෙත් ක්‍රියාත්මක වන්නේ මෙම ක්‍රමයට සමාන ක්‍රමයක්.අනෙක් අතට මාධ්‍ය මගින්ම විවේචනය කරනවා. අමාත්‍යාංශ සංඛ්‍යාව වැඩියි කියලා. එහෙම නම් ඒ අමාත්‍යාංශ අතර බෙදීයන වැඩ ප්‍රමාණයත් වැඩියි. එතකොට ඒ අමාත්‍යාංශ අතර සම්බන්ධීකරණ කාර්යයක් වෙනවා නේද ? ඒ කාර්ය තමයි ජ්‍යෙෂ්ඨ ඇමැතිවරුන්ට පැවරී තිබෙන්නේ. මේ ක්‍රමය අපේ රටට අලුත් දෙයක් වුණාට, සාර්ථකව ක්‍රියාත්මක කළහොත් අනාගත ආර්ථික දියුණුවට සාර්ථක ප්‍රතිඵල ලබාගත හැකි ක්‍රමයකි.ජ්‍යෙෂ්ඨ ඇමැතිවරුන් කැබිනට් රැස්වීම්වලට සහභාගී කරගත්තේ ඔවුන් යටතේ තිබෙන අමාත්‍යාංශයන්හි කැබිනට් පත්‍රිකා සාකච්ඡා කෙරෙන අවස්ථාවන්හිදී පමණක් බවට මාධ්‍ය මඟින් තොරතුරු හෙළිකර තිබුණා. එය සත්‍යයක්ද ?පසුගිය සති දෙක තුළදීම පැවති කැබිනට් රැස්වීම්වලට මම සහභාගි වුණා. ලබන සතියේ පැවැත්වෙන කැබිනට් රැස්වීම සඳහාත් පත්‍රිකා මට ලැබී තිබෙනවා. අනෙකුත් ජ්‍යෙෂ්ඨ අමාත්‍යවරුන්ද සියලුම කැබිනට් රැස්වීම්වලට සහභාගි වෙනවා. ඒ වගේම ඔවුන් ඒවා පිළිබඳව අදහස්ද දක්වනවා. ඔය පුවත්පත්වල පළවූවායැයි කියන තොරතුරු විපක්ෂයේ දේශපාලඥයන් ගොතන බොරු කතා.හඳුන්වාදී ඇති ජ්‍යෙෂ්ඨ ඇමැති ක්‍රමය පවත්වාගෙන යනු ලබන ඇමති මණ්ඩල පාලන ක්‍රමයට කෙසේ බලපෑ හැකිද ?ජනාධිපතිතුමා යටතේ මෙන්ම අනෙකුත් ඇමැතිවරුන් යටතේත් අමාත්‍යාංශයන්හි වගකීම් පැවරී තිබෙනවා. ජ්‍යෙෂ්,ඨ ඇමැතිවරුන් හරහා ක්‍රියාත්මක කරනු ලබන්නේ එම අමාත්‍යාංශ අතර සම්බන්ධීකරණ වැඩපිළිවෙළක්. එමඟින් තිබෙන අමාත්‍ය මණ්ඩල ක්‍රමය තවදුරටත් ශක්තිමත් කෙරෙනවා.අධිරාජ්‍යවාදී බලවේග යූ.ඇන්.පිය විසින් ඉදිරිපත් කරන නව ලිබරල්වාදී වැඩපිළිවෙළ හරහා මෙරටට අත පෙවීමට උත්සාහ කරන බවට ඔබ චෝදනා කරනවා. එහි පදනම කුමක්ද?ආහාර හිඟය හා තෙල් මිල ඉහළයාම හමුවේ 70 දශකයේ දී ලෝක ආර්ථික අර්බුදයක් මතුවූ විට රේගන්ගේ හා තැචර්ගේ සහය ඇතිව ලෝක බැංකුව හා මුල්‍ය අරමුදල අලුත් ආර්ථික වැඩපිළිවෙළක් යෝජනා කළා. නව ලිබරල් ආර්ථික වැඩපිළිවෙළ යනුවෙන් හැඳින්වෙන්නේ එම ක්‍රමයයි.විවෘත ආර්ථික ක්‍රමය හරහා අමුද්‍රව්‍ය, ශ්‍රමය, වෙළෙඳපල සූරාකන වැඩපිළිවෙළක් ඔවුන් ඇති කළා. ඒ සඳහා රජය ටිකෙන් ටික දුර්වල කළා. යූ.ඇන්.පිය. 77 සිට බලයේ සිටි කාලවල මේ රට තුළ ක්‍රියාත්මක කළේ අධිරා්‍යවාදීන්ගේ එම වැඩපිළිවෙළයි.ඔවුන් දැන් උත්සාහ කරනවා අලුත් නායකයෙක් ඉදිරියට දාලා ජනතාව රවට්ටලා බලයට එන්න. ඔවුන්ගේ ප්‍රතිපත්තිය වූ “යළි පුබුදුමු ශ්‍රී ලංකා” වැඩපිළිවෙල අද වෙනතුරු යූ . ඇන්.පිය ප්‍රතික්ෂේප කරලා නැහැ. නිදහස ලබා ගැනීමට පෙර සිටම අපේ රට තුළ අධිරාජ්‍ය ගැති, වැඩපිළිවෙළ මෙරට තුළ ක්‍රියාත්මක කළේ එජාපයයි. ඒකෙ වෙනසක් නැහැ.මහින්ද රාජපක්ෂ මහතා දේශීය වශයෙන් මෙන්ම ජාත්‍යන්තර වශයෙනුත් නව ලිබරල්වාදී ප්‍රතිපත්තියට එරෙහි මතවාදයක් ගෙනයනවා. ඔහු ජාත්‍යන්තර වශයෙන් කඩා වැටෙන අමෙරිකාවේ හෝ බ්‍රිතාන්‍යය ප්‍රමුඛ යුරෝපයේ වෙළෙඳපළ දෙස බලාගෙන ඉන්නේ නැතිව අනෙකුත් රටවල් සමඟ සබඳතා ගොඩනගාගෙන තිබෙනවා. ඒ නිසා තමයි පසුගිය වසරේ ලෝක ආර්ථික අර්බුදයක් ඇතිවූ අවස්ථාවේදී කුඩා ආර්ථිකයක් තිබෙන රටක් හැටියට අපට බේරීමට හැකිවුණේ.ඒ වගේම ඔහු බලයට පත් වූ පසු කිසිම රජයේ ආයතනයක් පුද්ගලිකකරණය කළේ නැහැ. අනික් පැත්තෙන් පසුගිය රජය විසින් පුද්ගලීකරණය කළ ආයතන පවා ඔහු බලයට පත් වූ පසු නැවත රජයේ පාලනයට ගත්තා. රජය ශක්තිමත් කර දේශීය ආර්ථිකය ශක්තිමත් කළා. ආර්ථිකය පාලනය කළා. ඒ නිසා ඉදිරියටත් අපි ඔහුට සහය දක්වනවා.75 වන සංවත්සරය සමරණ ලංකා සම සමාජ පක්ෂය මේ වන විට රජයේ ප්‍රබල හවුල්කාරී පක්ෂයක්. ආණ්ඩුව තුළ ඔබේ පක්ෂයේ අරමුණ කුමක්ද ?මේ රටට පූර්ණ දේශපාලන නිදහස ලැබුණේ ලංකා සමසමාජ පක්ෂය ගෙන ගිය දේශපාලන සටන නිසයි. බ්‍රිතාන්‍ය අපේ රටේ වතුකරය බැංකු රක්ෂණය, වරාය, බස් සේවය යනාදී සෑම ක්ෂේත්‍රයක්ම පාලනය කළා. ජනසතු ව්‍යාපාරය හරහා අපේ ආර්ථිකය අපට අවශ්‍යය පරිදි මෙහෙයවීමට හැකියාව ලැබුණා.ස්වාධීන ආර්ථික සංවර්ධනයක් අප රටේ ජනතාව වෙනුවෙන් ඇති කිරීමේ ගමනට මඟ පෑදුණේ ලංකා සම සමාජ පක්ෂය නිසයි. ආණ්ඩුව තුළින් අපි බලාපොරොත්තු වන්නේ, පටන්ගත් අධිරාජ්‍ය විරෝධී ගමන තවදුරටත් ගෙන යාමට හා යූ . ඇන්. පිය ඇති කිරීමට උත්සාහ කරන නව ලිබරල් වාදී ගමන පරාජය කිරීමටයි.ආණ්ඩුවේ කොටස්කරුවන් හැටියට අපි රටට හා ජනතාවට හිතකර ගමනකට සහය දක්වනවා. ආර්ථිකය ශක්තිමත් කර දියුණු කිරීමට අප රජයට සම්පූර්ණ සහය දක්වනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>23</day>
    </date>
    <link>http://www.dinamina.lk/2010/12/23/_art.asp?fn=f1012232</link>
    <topic>මට මුළු ලංකාවමඑකම සුන්දර චිත්‍රයක්</topic>
    <author>සඳා ලාලිත් රණසිංහ</author>
    <content>පහ වසර ශිෂ්‍යත්ව විභාගයෙන් මහනුවර දිස්ත්‍රික්කයේ වැඩිම ලකුණු ලබා ගත්තේ ඔහුය. කොළඹ ආනන්දයේ සිප් සතර හදාරන්නට එය හේතුවක් විය. භීෂණ යුගයේ විශ්වවිද්‍යාලය වසා දමා තිබිය දී ඔහු කාලය අපතේ හැරියේ නැත.පෞද්ගලිකව අධ්‍යාපනය ලබමින් ගණකාධිකාරිවරයකු වශයෙන් සුදුසුකම් ලැබීය. ආයතන කිහිපයකම විධායක ශ්‍රේණියේ තනතුරු හෙබ වූ නාලක ගොඩහේවා මහතා ශ්‍රී ලංකා සංචාරක මණ්ඩලයේ වර්තමාන සභාපතිවරයා ය. ශ්‍රී ලංකාව ලෝකයේ සෞන්දර්යවාදී නවාතැනක් බවට පත් කිරීම ඔහුගේ ඒකායන අරමුණ වී තිබේ.මෙහෙම කිව්වම මම නිවැරැදියි නේද...? අම්මෙකුගේ කප්පරක් බලාපොරොත්තු ඉෂ්ඨ කරල දෙන්න, පවුලට හිටි එකම පුත්‍රරත්නය ඔබ....ඔව්. දුවෙකුටත් පුතෙකුටත් අපෙ අම්මට හිටියේ මං විතරයි. මං නාලක හර්ෂජීව ගොඩහේවා.වැඩිය කැමැති නාලක කියනවටද? හර්ෂජීව කියනවටද...?හැමෝම මාව හඳුන්වන්නේ, නාලක ගොඩහේවා නමින්. ඒ නම හරි සරලයි. සැහැල්ලුයි. කියන්නත් හරි පහසුයි නේ.ඔබේ උපන් දිනය...?ජූනි මාසෙ 07 වැනිදා.අවුරුද්ද කියන්න කැමැති නැද්ද?ඇයි අකමැති...? ගැහැනු උදවිය තමයි උපන් අවුරුද්ද කියන්න අකමැති.පිරිමිත් ඉන්නවා එහෙම හංගන?නෑ. මං එහෙම කෙනෙක් නෙමේ. මම උපන්නේ 1965 අවුරුද්දේ.ඔබේ අම්මා නුවර, තාත්තා අම්බලන්ගොඩ, දෙපැත්තකම දෙන්නෙක්. නමුත් ඔබ හැදුනෙ කොළඹ?මෙහෙමයි ඒක වුණේ. මං ඉපදිලා මාස හතරක් විතර යද්දි තාත්තා මිය ගියා. තාත්තාගේ මතකයක් මට නෑ. මගේ අම්මා නුවර ඉස්කෝලෙක උගන්වපු ගුරුවරියක්. ඒ නිසා මං පොඩි කාලේ හැදුනේ නුවර අම්මගේ් සෙවනේ. ශිෂ්‍යත්ව විභාගය පාස් වුණාට පස්සේ තමයි මං කොළඹ ආවේ.එතකොට ඔබ මූලික අධ්‍යාපනය ලැබුවේ?පහ වසර දක්වා පේරාදෙණිය කනිෂ්ඨ විදුහලේ. නුවර දිස්ත්‍රික්කයෙන්ම පළමු වැනියා විදියට පහ වසර ශිෂ්‍යත්ව විභාගය සමත් වුණාට පස්සේ තමයි කොළඹ ආවේ.කොළඹ ඇවිත් ...?කොළඹ ආවේ ආනන්ද විදුහලට ඇතුල් වෙන්න. ආනන්ද විදුහලට ඇතුල් වෙන්නත් වෙනම තරග විභාගයක් තිබුණා ඒ කාලේ. මං ඒකෙන් පාස්වෙලා තමයි ආනන්දෙට ඇතුළු වුණේ.අම්මට හිටපු එකම පුතා. කොළඹ ඉස්කෝලෙක තනිපංගලමේ බෝඩිං කරවන්න අම්මගෙ හිත ඉඩ දුන්නද...?කොළඹ රටේ මං තනිකරවන්න අම්මට හිතෙන්නේ නැතුව ඇති. ඒක නිසා වෙන්නැති අම්ම මාත් එක්ක කොළඹට ආවේ. අපි හිටියේ නාවල.කරදිය වළල්ල පෑගිච්චි කොල්ලනුත් එක්ක ඔබත් එකතු වෙයි කියන බයත් අම්මට තියෙන්න ඇති?නෑ. ඇත්තටම එහෙම තිබුණේ නෑ. අම්මට මං ගැන තිබුණේ ලොකු විශ්වාසයක්. අම්මා මට සම්පූර්ණ නිදහස දුන්නා. මට අනවශ්‍ය නීතිරීති පනවලා අම්මා මං හිර කළේ නෑ. මං කරන්න ඕන මොනවද මා යා යුතු වෙන්නෙ මොන මාර්ගයකද කියලා අම්මා මට කවදාවත් බලපෑමක් කළේ නෑ.එතකොට ඔබ තීරණ ගත්තේ ස්වයංව..?ඔව්. නායකත්වය සහ තීරණ අරගන්න මං කොයිම අවස්ථාවකවත් පසුබට වුණේ නැහැ. එක දෙයක් කෙරුවාට පස්සේ, වෙනස් දෙයක් කරන්න මං දෙපාරක් හිතන්නේ නෑ.ජීවිතේ හැම තිස්සෙම, පොඩි කාලෙ ඉඳලම, මට අරගන්න ඕන තීරණ මං අරගත්තා. කාගෙන්වත් අහන්න මං පුරුදුවෙලා හිටියේ නෑ.අම්මා ඒ වගේ ගත්තු තීරණ අනුමත කළාද...?ඔව් බොහෝ දුරට. අම්මා කවමදාවත් ඒවාට ප්‍රතිරෝධ එල්ල කළේ නැහැ. මගේ තීරණ නිවැරැදියි කියලා අම්මා දන්නවා. මං යාළුවෝ ආශ්‍රය කළා. සෙල්ලම් කළා. හොඳ පොත පත කියෙව්වා. අම්මා කළේ මං මොනවද කරන්නෙ කියලා ඇහැ ගහගෙන හිටපු එක විතරයි.අම්මා මට, ඒ විදියට දුන්නු නිදහස විශාල ශක්තියක් වුණා මට. ඔව් අම්මා මට දුන්නෙ නිදහස සහ සිතීමේ තීරණ ගැනීමේ ශක්තිය විතරක් නෙමේ. ආත්ම ශක්තියත්, ආත්ම විශ්වාසයත් මට ලබලා දුන්නේ මගේ අම්මා.ඔබේ අධ්‍යාපනික දක්ෂතා ගැන කතා දෙකක් නැහැ. නමුත් අධ්‍යාපනයෙන් බැහැරව දීප්තිමත් ශිෂ්‍යයෙක් වශයෙන් ඔබේ ප්‍රතිභාව කොහොමද පාසල තුළ දියත් කෙරුවේ...?මං ක්‍රීඩා කළා. පිහිනුම් කළා. මගේ ලොකුම විනෝදාංශය තමයි කථිකත්වය, ආනන්දෙ හිටිය හොඳ විවාද කණ්ඩායමක්. මං ඒ විවාද කණ්ඩායමේ උප නායකයා. අන්තර් පාඨශාලීය විවාද තරග ඔක්කොගෙම ජයග්‍රහණය හිමිවුණේ අපේ විවාද කණ්ඩායමට.මං විදුහලේ ජ්‍යෙෂ්ඨ ශිෂ්‍ය නායකයෙක්.විද්‍යාලයීය සාහිත්‍ය කලා කටයුතු කෙරේ ඔබේ උනන්දුවක් තිබුණේ නැද්ද...?අපොයි තිබුණා. ඉස්කෝලෙදි මං නාට්‍ය තුනක් විතර අධ්‍යක්ෂණය කළා. අපි කණ්ඩායමක් එකතුවෙලා නාට්‍යයක් කළා ඉස්කෝලෙ තිබිච්ච මොකක් හරි උත්සවයකට. ගුරුවරු හුඟාක් සන්තෝෂ වුණා ඒ නාට්‍ය ගැන. සාමාන්‍යයෙන් ළමයින් ගේ නිෂ්පාදනයකට වඩා ඉහළට ගිය නිෂ්පාදනයක් ඒක කියලා එයාලා කිව්වා. ඊළඟ අවුරුද්දෙත් උත්සවයකට පෙන්වන්න නාට්‍යයක් කරන්න කියලා අපට ආරාධනා කළා ගුරුවරු.පාසලේ මං හිටපු අවසාන අවුරුද්දෙදි තව නාට්‍යයක් කළා. ඒක බලන්න ආපු ධර්මසිරි බණ්ඩාරනායක කලාකරුවා මගේ ළඟට ඇවිත් පිටට තට්ටු කරලා එයාගේ උපරිම සතුට අපට ප්‍රකාශ කරලා මෙහෙමත් කිව්වා.“මල්ලි මේක හරිම ප්‍රශස්ත මට්ටමේ නාට්‍යයක්. ජාතික මට්ටමේ තරගයකට තිබ්බොත් ඔයාලට මේකට සම්මානත් දිනන්න පුළුවන්. මේක රට වටේ ගෙනියන්න ප්‍රසිද්ධ වේදිකාවට අරගෙන එන්න..” කියලා.නාට්‍යයේ නම මොකක්ද...?“කටුගෙදර මීයෝ..”මොකක්ද අන්තර්ගතය...?1983 උතුරේ සහ දකුණේ ත්‍රස්තවාදය පටන් ගත් යුගය. දේශපාලනඥයෝ මේ දේ හරිහැටි තේරුම් නොගෙන, අයුතු වාසි ලබා ගැනීමට ක්‍රියාකිරීම නිසා ප්‍රශ්නය අවුල් කරගෙන තිබීම ගැන තමයි කටුගෙදර මීයන්ගෙන් කියවුණේ. පාසල් ශිෂ්‍යයන් වශයෙන් එච්චර හිතන්න පුළුවන්කමක් තිබීම හැමෝගෙම ප්‍රශංසාවට ලක්වුණා.ඉතින්, අන්තිමේදි කටුගෙදර මීයන් අරගෙන රට වටේටම ගියාද..?මොන පිස්සුද..? අපි ඒක කළේ නැහැ. ඊළඟ දවසේ අපි වෙන මොකක්හරි සෙල්ලමක් පටන්ගන්න ඇති.ජීවිතයට තිබිච්ච පාට පාට හීන..?නෑ... කිසිම හීනයක් මට තිබුණෙ නෑ. ඔබ විශ්වවිද්‍යාල ප්‍රවේශය සමත් වුණාද ?ඔව්.මොකක්ද විශ්වවිද්‍යාලය..?මොරටුව විශ්වවිද්‍යාලය.ලබාගත් උපාධිය...?‘ඉලෙක්ට්‍රොනික් ඇන්ඩ් ටෙලිකොමිනිකේෂන්’ කියන උපාධිය.විශ්වවිද්‍යාලෙට ගිය පාර දිගේ, මතකය නවත්වන්න හිතෙන්නෙ කොතැනකද?.. සුන්දර තැන් එමට ඇති?සුන්දරත්වයට වඩා අපිට මුලින්ම මුහුණ දෙන්න සිදුවුණේ භයානකත්වයට.ඇයි ඒ..?භීෂණ යුගය මතකයි නේද. අවුරුදු දෙකකට පමණ ආසන්න කාලයක් විශ්වවිද්‍යාලය විටින්විට වහලා දැම්මා. අපිට අවුරුදු හතරින් කරන්න තිබිච්ච ඉංජිනේරු උපාධිය ඉවර කරන්න අපට අවුරුදු හයක් විතර ගතවුණා.අවුරුදු දෙකක් කියන්නෙ ලොකු කාලයක්. ඔබේ වයසෙ කොල්ලෙකුට රස්තියාදු ගහන්න හොඳම විවේකයක්නෑ. නිදාගන්න, කෑමබීම ගන්න ආදී මගේ සාමාන්‍ය දින චරියාවට ගතවෙන කාලය ඇර මං එක පැයක්වත් නිෂ්ප්‍රයෝජනව කරගත්තේ නෑ. මට වෙන කරන්න දෙයක් තිබුණේ නැති නිසා මං ගිහින් ගණකාධිකරණය හදාරන්න පටන් ගත්තා.ගණකාධිකරණයේ හැම විභාගයක්ම මං පළවැනි සැරෙන්ම පාස්වුණා. අවුරුදු දෙකකට පස්සේ විශ්වවිද්‍යාලය අරිද්දි, මං එහි ශිෂ්‍යයෙක් තමයි. නමුත් Qualified Accountant කෙනෙක්. විශ්වවිද්‍යාලයෙන් එළියට එද්දි මට සුදුසුකම් දෙකක් තිබුණා. ඉංජිනේරුවරයෙක් සහ ගණකාධිකාරවරයෙක් හැටියට.ඔබේ විශ්වවිද්‍යාල ජීවිතය අවුරුදු හයක් කියලා කිව්වා. ඒ අවුරුදු හය තුළ අමතක නොවන තවත් සිදුවීම් ඇති...?ඕන තරම් තියෙනවා. මං තවත් දෙයක් කියන්නං. විශ්වවිද්‍යාලයේදී මං කැමතිම ක්‍රීඩාවක් තමයි පිහිනීම. පිහිනුම් කියන්නේ් තනිවම කරන ක්‍රීඩාවක්නේ. නමුත් මං හදා ගත්තා කණ්ඩායමක්. අපේ කණ්ඩායම හුඟක් මහන්සි වෙලා පුහුණුවීම් කළා. අපිට පුහුණුවීම් සඳහා පිහිනුම් තටාකවලට යන්න සල්ලි නැති නිසා, අපි පුහුණුවීම් කටයුතු කෙරුවෙ බොල්ගොඩ ගඟේ. මට මතකයි, එළියට ආවාම පැයක් දෙකක් යනතුරු අපි ගාව ගඳයි.කණ්ඩායමට කී දෙනෙක්ද...?අපි පහළොවක් හිටියා. පිරිමි ළමයි එකොළොස් දෙනෙක් සහ ගැහැණු ළමයින් හතර දෙනෙක්. ඒ අවුරුද්දේ පිහිනුම් තරගයේදී හුඟක් දෙනෙක් කෙරුවේ ප්‍රථම ස්ථානය දිනා ගන්න තනිවම පිහිනීම.නමුත් ප්‍රථම ස්ථානයට ලැබෙන ලකුණු ප්‍රමාණයට වඩා වැඩියෙන් ගන්න පුළුවන් දෙවැනි සහ තුන්වැනි ස්ථාන දෙකටම. සමහරු තමන්ගේ දක්ෂම Event එක අත හැරලා වෙනත් Events වලට තරග කළා. කණ්ඩායමට ලකුණු රැස්කර ගැනීමේ බලාපොරොත්තුවෙන්.අපි ඒ මෝඩකම් කළේ නැහැ. ඉංජිනේරු කණ්ඩායමට ගණන් හදන්න පුළුවන්නේ. අපි හරියට ගණන් හදලා, මෙන්න මේ ලකුණු ප්‍රමාණය ගත්තොත් අපේ කණ්ඩායම දිනනවා කියලා දැනගෙන හිටියා.අන්තිමේදී,  inter university swimming championship එක අපි දිනුවා. අපි තාමත් කතා කරනවා ඒ Event එක දිනන්න අපි කරපු කැප කිරීම්. කිසිම කෙනෙකුට අදටවත් කරන්න බෑ කියලා.අපි ඒකට කිව්වේ mathematicaly degree එක කියලා. ඒක තමයි එහෙම දෙයක් සිදුවුණු පළමු සහ අවසාන අවස්ථාව. අදටත් මං හරි ආසයි ඒ සිදුවීමට.පාසලේදී නාට්‍ය අධ්‍යක්ෂණය කරලා පැසසුමට ලක්වුණු ඔබ විශ්වවිද්‍යාලය තුළදීත්, ඒ හපන්කම නොකළේ ඇයි...?ඒ යුගයෙ විශ්වවිද්‍යාලය තුළ පොදු කතාබහ වුණේ භීෂණය කියන මාතෘකාව. විශ්වවිද්‍යාල අරිනවා වහනවා. රටේ හැම පැත්තකම කැළඹිලි. අත් වකුටු කරගෙන ඉන්නවා මිසක් කොහොමද අතක් පයක් හොලවන්නේ..?ඒත් ඔබ කියන්නේ, කෙනෙකුගේ ජීවිතයේ සොඳුරුම අඩවිය විය හැකි වන්නේ විශ්වවිද්‍යාලයේ ගත කරන කාලයයි කියලා?ඔව්. පැහැදිලිවම ඒක ඇත්ත. නවක වදයට මං විරුද්ධයි. කඩාකප්පල්කාරි වැඩවලට මං විරුද්ධයි. ගහ ගැනීම්, ඔළු පලා ගැනීම්, පෙළපාළි යෑම්වලට මං විරුද්ධයි. ඒවායින් පරිබාහිරව විශ්වවිද්‍යාල ජීවිතය කියන්නේ ජීවිතයට ලස්සනක් එකතු කරන ජීවිතය අර්ථවත් කරන සොදුරු අඩවියක්.එතකොට ඔබ කියන්නේ භීෂණය තිබුණත් එය සොඳුරු අඩවියක් විය හැකි බවද..?නෑ. එහෙම නෙමේ. මං කියන්නේ අදටත් සාපේක්ෂව. විශ්වවිද්‍යාලෙ ඉන්න කාලේ තරම් විනෝද ජනක සමයක් කිසිම විශ්වවිද්‍යාල ශිෂ්‍යයෙකුගේ ජීවිතයට ලැබෙන්නේ නැහැ.ඔබේ මුල්ම පත්වීම?යුනිලීවර් ආයතනයේ කළමනාකාරවරයෙක් හැටියට. දාහක් විතර පෙනී හිටපු සම්මුඛ පරීක්ෂණයකින් තෝරා ගත්තේ හය දෙනෙක්. මම එයින් එක් කෙනෙක්. විශ්වවිද්‍යාලයෙන් පිටවුණු හැටියෙම වගේ මට ඒ රස්සාව ලැබුණා.ඔබේ වයස එතකොට ?එතකොට මට අවුරුදු විසි හයයි.ඒ රැකියාවෙන් ඔබ තෘප්තිමත් වුණා..?සත්තකින්ම. ආයතනය තුළ හොඳ අනාගතයක් තිබෙන කෙනෙක් හැටියට ඔවුන් මාව හඳුනාගෙන තිබුණා. පිරිස් කළමනාකරණය සහ අලෙවිකරණය පිළිබඳවත් මං හැදෑරුවා එහිදී. අලෙවිකරණයට මට විශේෂ ආසාවක් ඇතිවුණා ඒ වෙද්දි.ඔය අතරෙදි ඔබ ඔබේ පශ්චාත් උපාධියක් සම්පූර්ණ කළා?ඔව්. ශ්‍රී ජයවර්ධනපුර විශ්වවිද්‍යාලයෙන් ඒ උපාධියත් කළා. පශ්චාත් උපාධිය කරන්න වෙහෙසුණ නිසා, අලෙවිකරණයේ කොටසක් සම්පූර්ණ කරගන්නට බැරිව නතර වෙලා තිබුණා. පශ්චාත් උපාධිය කරලා අවසන් වුණාට පස්සේ තමයි, මං අලෙවිකරණයේ ඉතුරුවෙලා තිබිච්ච කොටස මාසෙකින් ඉවර කළේ. එක විභාගයයි මට තිබුණෙ සමත් වෙන්න.හතර දිසාවටම අතු ඉති විහිද ගිය වෘක්ෂයක් හැටියටයි මම ඔබ දකින්නේ?ම්... සමහරවිට ඔබ නිවැරැදි වෙන්න පුළුවන්. මගේ අධ්‍යාපන සුදුසුකම් එක්ක, ඉංජිනේරු උපාධිය, පශ්චාත් උපාධිය, ගණකාධිකරණය අලෙවිකරණය සහ පිරිස් කළමනාකරණය සුදුසුකම් ද මට තිබුණා. මට අලෙවිකරන සුදුසුකම් දෙකක් තිබෙනවා. එංගලන්තයේ වරලත් අලෙවිකරන සුදුසුකම සහ ඕස්ට්‍රේලියාවේ වරලත් ගණකාධිකාරි සුදුසුකම.එතකොට ඔබ දිගටම හිටියෙ යුනිලීවර් ආයතනයෙද?නැහැ. අවුරුදු පහක් මං යුනිලීවර් ආයතනයේ හිටියා. ඊට පස්සේ සන්ටෙල් ආයතනයට ගියා. සන්ටෙල් ආයතනයේ මුලින්ම පටන් ගත්තු ටීම් එකේ තමයි මාත් හිටියේ. මං එහේ වැඩ කෙරුවෙ මාර්කටින් ඩිරෙක්ටර් හැටියට.කෙනෙක් වයසින් මුහුකුරා ගිහින් වෘත්තීමය වශයෙන් යම් පන්නරයක් ලැබුවාම තමයි වෘත්තියේ ඉහළ තනතුරු ලැබෙන්නේ. නමුත් ඔබ ඒ තනතුරු ලැබුවේ ඔබේ තරුණ වියේදීමයි?ඔව්. සන්ටෙල් ආයතනයේ අධ්‍යක්ෂවරයෙක් වශයෙන් පත් වෙද්දි මගේ වයස අවුරුදු තිහයි. මං කළමනාකාර අධ්‍යක්ෂවරයෙක් වශයෙන් පත්වෙද්දි මගේ වයස අවුරුදු තිස් පහයි. විශ්වවිද්‍යාලයෙන් පිටවෙලා අවුරුදු දහයක් ඇතුළත දීම මගේ ජීවිතයේ සාර්ථකත්වයට ළඟාවෙන්න හැකිවුණා කියන විශ්වාසය මට තියෙනවා.ඔබ ලබාගත්තු ආචාර්ය උපාධියත් ඒ සාර්ථකත්වයේ එක කොටසක් ?නිවැරැදිවම.මං කැමැතියි ඒ ගැනත් දැනගන්න?සන්ටෙල්වලින් පස්සේ මං ගියේ ‘මාස් හෝල්ඩින්’ ආයතනයට. එහෙදි මං හුඟාක් රටවල් එක්ක සම්බන්ධ වෙලා වැඩ කළා. සිංගප්පූරුව හරහා විවිධ රටවලට ගියා.වියට්නාමයට, ඉන්දුනීසියාවට, ඉන්දියාවට, මැඩගස්කරයට, හැම සුමානෙකම සැරයක් මං ඒ රටකට යනවා. වියට්නාමයේ සහ මැඩගස්කරයේ මං ප්‍රධාන විධායක නිලධාරි විදියට වැඩ කළා. මං හැම සුමානෙකම සිංගප්පූරුවට යන නිසා, සිංගප්පූරුවේ පත්තරේක පලවෙලා තිබුණ දැක්ක සිංගප්පූරුවේ ඉඳගෙන ඕස්ට්‍රේලියාවේ පී.එච්.ඩී. එක කරන්න පුළුවන් කියලා.ඇත්තටම මට හරි සතුටක් දැනුණා ඒ වෙලාවේ. මං ඒ සඳහා වහාම ලියාපදිංචි වුණා. ඊට පස්සේ තමයි, ඕස්ට්‍රේලියාවේ south Australia university එකෙන් මං පී.එච්.ඩී. එක කෙරුවේ. අවුරුදු හතර හමාරක් ගතවුණා ඒකට. ඒ අතර මං ශ්‍රී ලංකා ඉන්ෂුවරන්ස් ආයතනයේ රැකියාවක් කළා.ඉගෙනීම කියන වචනය අපේ ජීවිතයේ අවසානය දක්වාම අපේ තනි නොතනියට එන මිතුරෙක් වගේ ?ඔව්. ඒක හරි. මං කවමදාකවත් ඉගෙන ගැනීම නතර කෙරුවේ නෑ.ලංකාවේ හොඳ මොළ අද වැඩි හරියක් තිබෙන්නේ පිටරටවල. ඇයි ඔබට නොහිතුණේ ලංකාව අත්හැරලා ගිහින් පිටරටක පදිංචි වෙන්න..?මට කවදාකවත් ලංකාවෙන් පිට ගිහින් ජීවත් වෙන්න ආසාවක් ඇති වුණේ නැහැ. අපේ අය පිටරටවලට යන්නේ දියුණුවක් හොයාගෙන. මට එහෙම අවශ්‍ය වුණේ නැහැ. මං ලංකාවේ ඉඳගෙන ලෝකයේ රටවල් දෙකකම ආයතන දෙකක් පාලනය කළා.ලෝකයේ අනෙකුත් රටවල් සමඟ සාපේක්ෂව ගත්තොත් අපේ රට ලෝක සිතියමේ පුංචි තිතක් නේ ?ඒ ප්‍රමාණය අතින්. නමුත් සුන්දරත්වය, සමාදානය, නිදහස මනුෂ්‍යත්වය වගේ දේවල්වලින් අපේ රට අනිත් හැම රටකටම වඩා පොහොසත්. ලෝකය දකින්න ඕන. එහෙම දැක්කාට පස්සේ, ඕනම කෙනෙකුට හිතේවි අපේ රට මොන තරම් වටිනවද කියලා. අර කියන්නේ ලෝකෙන් උතුම් රට ලංකාවයි කියලා.සංචාරක මණ්ඩලයේ සභාපතිවරයා වශයෙන් ඔබ ලංකාවේ වඩාත්ම කැමති, ඔබගේ සිත පැහැරගත් තැනක් තියෙනවාද?එහෙම කියලා විශේෂ තැනක් නැහැ. මුළු ලංකාවම මට එකම සුන්දර චිත්‍රයක්. ලස්සන කොහොම කියල මනින්නද...? ‘යාල’ ගත්තොත් යාලෙ තියෙන්නේ එක ලස්සනක්. ඊට වඩා වෙනස් ලස්සනක් ‘කුමන’ තියෙනවා. ‘බුන්දල’ තවත් විදියකට ලස්සනයි.දියඇලි ගත්තත්, ගංගා කඳු ගත්තත්, වනාන්තර ගත්තත් ඒවායේ තියෙන්නේ වෙනස් ආකාරයේ ලස්සන. පොල්හේන මූහුදේ ලස්සන එක විදියක්. නිලාවේලි මුහුද තව විදියක ලස්සනක්. ඒකයි මං කිව්වේ මුළු ලංකාවම මට එකම ලස්සන චිත්‍රයක් කියලා.අපේ රටේ තිබෙන ඒ ලස්සන ලෝකයට පෙන්විය යුතුයි. ඔබ මේ කාර්යය ඉෂ්ට කිරීමට කිසියම් වැඩපිළිවෙළක් දියත් කර තිබෙනවාද දැනට..?එකක් නෙමේ. වැඩපිළිවෙළ රාශියක්. මේ වෙලාවේ සංචාරක ව්‍යාපාරයේ වඩාත්ම වැදගත්ම වගකීම වෙන්නේ සංචාරක ව්‍යාපාරයට අවශ්‍ය කරන යටිතල පහසුකම් ගොඩ නැගීම.එයින් අදහස් කරන්නේ ?මේකයි. අපේ අපේක්ෂාව වෙන්නේ් 2016 අවුරුද්ද වෙනකොට සංචාරකයින් මිලියන 2.5 ක් ශ්‍රී ලංකාවට ගෙන්වා ගැනීම. ඒ කියන්නේ ඩොලර් මිලියන තුනක පමණ ආදායමක්.පසුගිය අවුරුදුවල සංචාරකයන් ලංකාවට ආවේ නැති තරම් ?ඔව්. පසුගිය අවුරුදු දහයකටම ශ්‍රී ලංකාවට සංචාරකයින් ආවේ අවුරුද්දකට හාරසියයක්. හාරසිය පනහත් අතර ප්‍රමාණයක්දැන් නිදහස් රටක් නේ ?ඒ නිසා තමයි, මේ අවුරුද්ද අවසානය වෙද්දි අපි බලාපොරොත්තු වෙනවා සංචාරකයින් පන් ලක්ෂ අසූ දාහක් අනූ දාහක් විතර ලංකාවට ඒවි කියලා. ඒක 43% ක වර්ධනයක්. ඔවුන් මෙහි ගෙන්වා ගන්න නම් අපිට තිබෙන මූලිකම ගැටලුව තමයි, සුපිරි හෝටල් කාමර මදිවීම.රටට සාමය උදාවීමත් සමඟ, සංචාරකයින් රටට පැමිණීමේ පැහැදිලි වර්ධනයක් තිබෙනවද.. ?ඇයි නැත්තේ. මේ වනවිට 43% ක වර්ධනයක් තිබෙනවා. ඔක්තෝබර් අවසාන වෙද්දි හාර ලක්ෂ අනූහත් දාහක් ඇවිත් තිබෙනවා. මේ අවුරුද්ද අවසාන වෙද්දි අපි බලාපොරොත්තු වෙනවා පන් ලක්ෂ අසූ දාහක් පමණ. ලබන අවුරුද්ද වෙද්දි අපි අපේ ටාගට් එකට යනවා.අපේ රට පුංචියි. නමුත් ඔබ කියනවා වගේ අතිශය සුන්දරයි. ඒ සුන්දර ශ්‍රී ලංකාව ලෝකයට ගෙනියන්න ඔබ දියත් කළ හෝ දියත් කිරීමට බලාපොරොත්තු වන කිසියම් ව්‍යාපෘතියක් තිබෙනවාද...?ඔව්. පිටරට සංචාරකයින් ශ්‍රී ලංකාව ගැන දන්නේ ලස්සන රටක් හැටියට. ‘ශ්‍රී ලංකා’ කියලා ඉංග්‍රීසියෙන් ලිව්වාම අකුරු අටක්. මේ අකුරු අටට සමගාමීව අපි වර්ණ අටකින් නිර්මාණය කළා ශ්‍රී ලංකාවේ තේමා අටක්. මෙම තේමා අට පිළිබඳව ලියැවුණු අපේ පොත් පිංචක් ලෝකයේ බෙදා හැරීමට අප දැනට කටයුතු සලසමින් සිටින්නේ.ඇසිය යුතු වැදගත් ප්‍රශ්නයක් මං මෙතෙක් ඇසුවේ නෑ. කතාවක් තිබෙනවා සාර්ථක මිනිසෙක් පිටුපස තිබෙන යෝධ සෙවනැල්ල සිය භාර්යාව කියලා. කතාව ඇත්තද?සත්තකින්ම ඇත්ත.මං කැමතියි මනෝරි මුණ ගැහුණු හැටිත් දැනගන්න?මං කැම්පස් ඉන්න කාලෙදි ඇතිවුණු පේ‍්‍රම සම්බන්ධයක්. අපිට හිතුණා අපේ අදහස් සිතුම් පැතුම් ගැලපෙනවා කියලා. ඉතින් අපි විවාහ වුණා. මට ලොකු සහයෝගයක් ඇගෙන් ලැබෙනවා. ඈ ඉංජිනේරුවරියක්.පස්සේ නිත්‍යා ලැබුණාම ඈ රැකියාවෙන් අයින් වුණා ?ඔව්. ඇගේ සහයෝගය අත්වැල නැත්නම් මට මේ ගමන මෙතෙක් දුර එන්න ලැබෙන්නේ නෑ. මාත් දුවත් වෙනුවෙන් ඈ ඇගේ් කාලය කැප කරනවා.නිත්‍යා කැමතිද ඇගේ තාත්තාගේ් කාර්ය බහුලත්වයට...?දුව ඉතින් පුංචි කාලෙ ඉඳලම දැක්කේ මගේ කාර්යබහුල ජීවිතය තමයි. දැන් ඈ පසළොස් හැවිරිදි දැරියක්. මට බැරිවුණා ලොකු කාලයක් ඈ වෙනුවෙන් මිඩංගු කරන්න. ඒත්, මං ආසයි ඔබට මෙතෙක් නොකී දෙයක් කියන්න.ඔව් කියන්න. මාත් ආසයි එය ඔබෙන් අහන්න?මට පුළුවන්නං ඉතිහාසයට ආපහු යන්න, මං මගේ දුව වෙනුවෙන් ගත නොකළ කාලයට හිලව් කිරීමට විශාල කාලයක් වෙන් කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n1012241</link>
    <topic>මහසෙන් වැවේ ඔරුවක් පෙරැළීඑකම පවුලක 6ක් මියයති</topic>
    <author>මහින්ද අලුත්ගෙදර, පොළොන්නරුව විශේෂ ගාමිණී ඔබේසේකර සහ පොළොන්නරුව දිසා සමූහ</author>
    <content>වැලිකන්ද, මෛත්‍රීගම මහසෙන් වැවේ ඔරුවක් පෙරළීමෙන් පුද්ගලයෝ හය දෙනෙක් ඊයේ (23) දහවල් ජීවිතක්ෂයට පත්වූහ. මහනුවර, ගෙලිඔය ප්‍රදේශයේ සිට ඥාති නිවසකට ගොස් ඇති එකම පවුලකට අයත් පිරිසක් මෙලෙස මියගොස් තිබේ.කාන්තාවන් සිවු දෙනකු හා පිරිමින් දෙදෙනකු ඒ අතර වන බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා ‘දිනමිණ’ ට පැවැසීය.මිය ගිය පිරිස අතර වයස අවුරුදු දෙකහමාරක පිරිමි දරුවෙක් ද වේ. ඔරුව පදවාගෙන ගිය එම ප්‍රදේශයේ තරුණයා දිවිගලවා ගෙන තිබේ.ඊයේ (23) දහවල් 12.30 ට පමණ මේ අනතුර සිදුව තිබෙන අතර අධික වර්ෂාවත් සමඟ ප්‍රදේශයේ පැවැති අයහපත් කාලගුණය හේතුවෙන්ඔරුව පෙරළෙන්නට ඇතැයි පොලිසිය පවසයි.මිය ගිය පිරිසෙන් 5 දෙනෙකුගේ මෘත ශරීර වැලිකන්ද රෝහලට ගෙනවිත් තිබෙන අතර ඉතිරි මළ සිරුර සොයා ගැනීම සඳහා ප්‍රදේශයේ ජනතාවගේ සහායද ඇතිව පොලිසිය විශේෂ මෙහෙයුමක් ආරම්භ කළ බව පොලිස් මාධ්‍ය ප්‍රකාශකවරයා ප්‍රකාශ කළේය.අනතුරින් මියගිය පුද්ගලයන්ගේ පශ්චාත් මරණ පරීක්‍ෂණ සිදු කිරීමට නියමිත බවත් සිද්ධිය සම්බන්ධයෙන් වැලිකන්ද පොලිසිය පරීක්ෂණ ආරම්භ කළ බවත් කී ජයකොඩි මහතා, අනතුර සිදු වූ සැණින් වැලිකන්ද පොලිසියේ විශේෂ කණ්ඩායමක් එම ස්ථානයට ළඟා වූ බවද පැවැසීය.මේ අනතුරින් මියගොස් ඇත්තේ ඉනෝකා හිමාලි (30), සිසිර බණ්ඩාර (28), නන්දා කුසුමලතා (48), විමර්ෂි ද සිල්වා (20), සමන් කුමාර (20), හර්ෂාන් ජයනාත් සුභාෂ්වික්‍රම (2 1/2) නමැති අය බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n1012242</link>
    <topic>උතුරු නැඟෙනහිරට කඩිනමින්නිවාස යෝජනා ක්‍රම</topic>
    <author>චන්දිමා එදිරිමාන්න</author>
    <content>උතුරු - නැගෙනහිර ප්‍රදේශ සඳහා ඉක්මනින් නිවාස යෝජනා ක්‍රම සැලසුම් කරන බව ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පවසයි.මේ වන විට රජයේ විශේෂ අවධානය යොමුවී ඇත්තේ නිවාස හා ජනාවාස මෙහෙයුම තුළින් යුද්ධයෙන් අවතැන් වූ ජනතාවට නිවසක හිමිකම ලබාදී ඔවුන් සමාජයේ පිළිගත් ජන කොටසක් බවට පත් කිරීමට බවද ඇමැතිවරයා අවධාරණය කළේය.ඒ අනුව උතුරු නැඟෙනහිර විනාශයට පත්ව ඇති ජාතික නිවාස සංවර්ධන අධිකාරියේ දිස්ත්‍රික් කාර්යාලය ස්ථාපිත කිරීමත් ඒ හරහා කඳවුරු හා තාවකාලික නිවාසවල ජීවත්වන ජනතාවට තමන්ගේම කියා නිවසක් ඉදිකර දීමේ පසුබිම සකසාලීමත් මේ වන විට සිදු කරනු ලබන බවද කීය.මේ වන විට උතුරේ ජනතාව ස්ව ශක්තියෙන් නැගීසිටීමේ හැකියාව පෙන්නුම් කර ඇති බවද කී ඇමැතිවරයා ඒ අනුව උතුරු නැඟෙනහිර විනාශයට පත්ව ඇති ජාතික නිවාස සංවර්ධන අධිකාරියේ දිස්ත්‍රික් කාර්යාලය ස්ථාපිත කිරීමත් ඒ හරහා කඳවුරු හා තාවකාලික නිවාසවල ජීවත්වන ජනතාවට තමන්ගේම කියා නිවසක් ඉදිකර දීමේ පසුබිම සකසාලීමත් මේ වන විට සිදු කරනු ලබන බවද කීය.උතුරේ ක්‍රියාත්මක වන අරවියල් නගර් නිවාස ව්‍යාපෘතිය තුළින් උතුරේ ජනතාව තම ආත්ම ශක්තියෙන් නැගීසිටීමේ හැකියාව පෙන්නුම් කර ඇතැයිද කී ඇමැතිවරයා එම අත්දැකීම් පදනම් කර ගෙන කිලිනොච්චිය දිස්ත්‍රික්කයේ සෙසු ප්‍රාදේශීය ලේකම් කොට්ඨාස තුළත් උතුරේ සෙසු දිස්ත්‍රික්ක තුළත් ජනතාව ස්වශක්තියෙන් නගා සිටුවීමේ නිවාස ව්‍යාපෘතිය ඉදිරියේදී ක්‍රියාත්මක කරන බවද පැවසීය.තවදුරටත් අදහස් දක්වමින් ඇමැතිවරයා කියා සිටියේ ඉතිරි වසර 5 ක කාලය තුළ පවුල් දස ලක්ෂයකට නිවාස පහසුකම් ලබා දීමේ වැඩපිළිවෙළ ආරම්භ කරනු ලබන බවයි. එම වැඩසටහන තුළ උතුරේ නිවාස සංවර්ධනයට ප්‍රමුඛ ස්ථානයක් හිමි වන බවද කීවේය.ජාතික නිවාස සංවර්ධන අධිකාරිය ලබන ජනවාරි මාසයේදී මුලතිව් සඳහාද නව දිස්ත්‍රික් කාර්යාලයක් විවෘත කරනු ලබන බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n1012243</link>
    <topic>බදු ක්‍රමය සරල කිරීමේ අණ පනත් කඩිනමින්</topic>
    <author>ජයසිරි මුණසිංහ</author>
    <content>මෙරට බදු ක්‍රමය සරල කිරීම් උදෙසා මෙවර අය වැයෙන් කළ සංශෝධන ක්‍රියාත්මක කිරීමට අවශ්‍ය අණ පනත් මේ දිනවල ලහි ලහියේ සකස් කරමින් සිටින බව මුදල් හා ක්‍රම සම්පාදන අමාත්‍යාංශයේ අධ්‍යක්‍ෂ ජනරාල් එස්. ආර්. ආටිගල මහතා ‘දිනමිණ’ ට ප්‍රකාශ කෙළේ ය.පාරිභෝගික ජනතාවටත්, ආදායම් උපයන රැකියා කරන පිරිසටත්, නව ව්‍යවසායකයින්ටත් මේ බදු සංශෝධන හරහා සහන හිමිවන බව ද ආටිගල මහතා පෙන්වා දුන්නේ ය. රුපියල් ලක්‍ෂ තුනේ පැවැති ආදායම් බදු ගෙවීමේ සීමාවරුපියල් ලක්‍ෂ පහ දක්වා වැඩි කිරීම, පුද්ගල ආදායම් බදු නිදහස් සීමාව රුපියල් ලක්‍ෂ පහ දක්වා වැඩි කිරීම, පුද්ගල ආදායම් බදු නිදහස් සීමාව රුපියල් ලක්‍ෂ හය දක්වා වැඩිකිරීම ඇතුළු යෝජනා ගණනාවක් ජනාධිපති මහින්ද රාජපක්‍ෂ මහතා මෙවර 2011 අය වැයෙන් රට හමුවේ තැබුවේ ය.එම යෝජනා කඩිනමින් ක්‍රියාත්මක කිරීමට ඒ සඳහා වූ පනත් සංශෝධන කළ යුතුය.  අනතුරුව පාර්ලිමේන්තුවට ඉදිරිපත් කොට සම්මත කොට ගත යුතු බව කී අධ්‍යක්‍ෂ ජනරාල්වරයා, ඒ අනුව මේ දිනවල එම සංශෝධන කඩිනමින් සකස් කරමින් සිටින බවද සඳහන් කෙළේ ය. මෙවර අයවැයෙන් කළ බදු සංශෝධන ක්‍රියාත්මක කිරීම අවස්ථා තුනක දී සිදුකැරෙන බව කී ආටිගල මහතා, සමහර යෝජනා අය වැය ඉදිරිපත් කළ නොවැම්බර් 22 වැනිදා සිටම ක්‍රියාත්මක කළ බව කීය.තවත් යෝජනා ලබන වසරේ ජනවාරි 01 වැනිදා සිට ක්‍රියාත්මක කිරීමට නියමිත ය. ජාතිය ගොඩනැඟීමේ බදු ක්‍රමයේ අනුපාත සියයට 3 සිට සියයට 2 දක්වා අඩු කිරීමට කළ සංශෝධන ඇතුළු සංශෝධන කිහිපයක් ලබන ජනවාරි මස 01 වැනිදා සිට ක්‍රියාත්මක වේ. මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතා ගේ විශේෂ අධීක්‍ෂණය යටතේ මේ සංශෝධන සකස් කරනු ලබන බවද ආටිගල මහතා අවසාන වශයෙන් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n1012244</link>
    <topic>මාධ්‍යවේදීන් තම මවුබිම වෙනුවෙන්දැවැන්ත කාර්ය භාරයක් ඉටුකළ යුතුයි</topic>
    <author>මහින්ද අලුත්ගෙදර</author>
    <content>ජනමාධ්‍යවේදීන් තමාගේ රට වෙනුවෙන් දැවැන්ත කාර්යභාරයක් ඉටුකළ යුතුව ඇතැයි ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා පවසයි.මෑත කාලයේ අපේ රට මුහුණ දුන් විශාලතම අර්බුදකාරී තත්ත්වයට පසුගිය වසර කිහිපය තුළ මුහුණ දුන් බව සිහිපත් කළ ඇමැතිවරයා එවැනි කාල වකවානුවලදී මේ රටේ පුරවැසියන් ලෙස මාධ්‍යවේදීන් වගකීමෙන් යුතුව කටයුතු කළ යුතු බවද අවධාරණය කරයි.ඒ මහතා මේ බව සඳහන් කළේ ජනමාධ්‍යවේදීන් 75දෙනකුට ශිෂ්‍යත්ව ප්‍රදානය කිරීම වෙනුවෙන් ජනමාධ්‍ය අමාත්‍යාංශ ශ්‍රවණාගාරයේ දී ඊයේ (23) පැවැති උත්සවයක් අමතමිනි. දැනුම, කුසලතා, ආකල්ප වලින් සමන්විත ජනමාධ්‍යවේදීන් නිර්මාණය කිරීමේ අරමුණින් රාජ්‍ය හා පෞද්ගලික අංශයේ සැමට මේ ශිෂ්‍යත්ව ප්‍රදානය කෙරෙන අතර එය ඇසිදිසි ජනමාධ්‍ය ශිෂ්‍යත්ව ප්‍රදානය යනුවෙන් නම්කර ඇත.ස්වාධීන සම්මුඛ පරීක්ෂණ මණ්ඩලයකින් තෝරා ගත් ජනමාධ්‍යවේදීන්, ජනමාධ්‍යවේදිනියන් සඳහා මෙහිදී ශිෂ්‍යත්ව ප්‍රදානය කළ අතර මෙමඟින් උපරිමය රුපියල් 1,00,000ක මුදලකට යටත්ව ඕනෑම ආයතනයකින් පාඨමාලා හැදෑරීමේ අවස්ථාව හිමි වේ. මේ රට තීරණාත්මක යුගයක් පසුකර තිබෙන බව සිහිපත් කළ ජනමාධ්‍ය හා ප්‍රවෘත්ති ඇමැතිවරයා එවැනි අවස්ථාවකදී ජාති ආගම්, කුල, පන්ති භේද කිසිවක් නොසලකා රටේ පුරවැසියන් ලෙස වගකීමෙන් යුතුව කටයුතු කළ යුතු බව ද කීවේය.ඒ තුළ රටක් ලෙස ඉදිරියට යා හැකි බව පෙන්වා දුන් ඒ මහතා එවැන්නක් රටක, ජාතියක ඉදිරි ගමනට තීරණාත්මක සාධකයක් බවද කීය. රට හමුවට පැමිණෙන අභියෝගයන්ට එරෙහිව මාධ්‍ය වෙත අදහස් පළ කිරීමේ දී මාධ්‍යයට අත පෙවීමට උත්සාහ ගන්නා බවට ඇතැමුන් චෝදනා කරන බවත්, අපේ වගකීම හා යුතුකම රට වෙනුවෙන් අනාගත පරපුරේ යහපත වෙනුවෙන් කටයුතු කිරීම බවත් ඇමැතිවරයා එහිදී සඳහන් කළේය.රට හමුවේ පැවැති ප්‍රධාන බාධකය ජය ගැනීමට රණවිරුවන් විසින් නිසි ක්‍රියාමාර්ග ගන්නා ලද බව සිහිපත් කළ කෙහෙළිය රඹුක්වැල්ල මහතා ඉදිරි අනාගතය පිළිබඳව අපට විශාල බලාපොරොත්තු තැබිය හැකි බවද, රටක් වශයෙන් විශාල දැක්මක් සහිතව ඉදිරියට ගමන් කරන බවද කීය. සෑම අතින්ම පියවරෙන් පියවර ඉදිරියට ගමන් ගන්නා ශ්‍රී ලංකාව අද වන විට තීරණාත්මක සන්ධිස්ථානයකට පැමිණ සිටින බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n1012245</link>
    <topic>ශ්‍රීපාද බැතිමතුන්ටලංගම බස්</topic>
    <author>ශීලා උඩුවර</author>
    <content>ශ්‍රීපාද වන්දනාවේ යන බැතිමතුන් සඳහා හැටන් සිට නල්ලතන්නිය දක්වා දුම්රිය ඒකාබද්ධ ශ්‍රී ලංගම බස් සේවාවක් අරඹා තිබේ.කොළඹ සිට හැටන් දක්වා දුම්රියෙන් යන මගීන්ගේ පහසුව සඳහා මේ සේවාව අරඹා ඇති බවත් මගීන්ගේ ප්‍රමාණය අනුව ලංගම බස් රථ යොදවන බවත් දුම්රිය වාණිජ අධිකාරී සිසිර කුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n1012246</link>
    <topic>අසභ්‍ය දර්ශනවලට කැමැත්තෙන් පෙනී සිටියේ නෑ</topic>
    <author>රක්ෂණ ශි‍්‍රයන්ත</author>
    <content>අසභ්‍ය වෙබ් අඩවි මඟින් පළ කර ඇති තම රූපය සහිත අසැබි දර්ශනවලට තමන් කිසිදින කැමැත්තෙන් පෙනී නොසිටි බවත්, ඒවා තම අනුදැනුමකින් තොරව පළ කර ඇති බවත් පවසමින් පොලිස් ළමා හා කාන්තා කාර්යාංශයට පැමිණිලි කර ඇත.එහෙයින්, රහස්‍ය ලෙස මේ දර්ශන වීඩියෝ පටිගත කර අසභ්‍ය වෙබ්අඩවි වෙත මුදාහැර ඇති නියම පුද්ගලයින්නීතියේ රැහැනට හසුකර ගැනීමට සහාය වන ලෙස පොලිස් ළමා හා කාන්තා කාර්යාංශය ඉල්ලීමක් කරයි.යම්කිසි පුද්ගලයකු දැනුවත්ව හෝ නොදැනුවත්ව මේ දර්ශනවල ඇතුළත්ව ඇත්දැයි පොලිස් ළමා හා කාන්තා කාර්යාංශයේ ඕනෑම කාර්යාලයකට පැමිණ රහස්‍ය ලෙස ඒවා නැරැඹීමෙන් පරීක්‍ෂණ කළ හැකි බව එම කාර්යාංශයේ උසස් නිලධාරියකු ‘දිනමිණ’ට කීය.දේශීය නළු නිළියන් ඇතුළු පිරිසක් පෙනී සිටින අසභ්‍ය වෙබ් අඩවි දර්ශන 75ක තොරතුරු පොලිස් ළමා හා කාන්තා කාර්යාංශ කාර්යාල වෙත ලබාදී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n1012247</link>
    <topic>ගණිතය අසමතුන්ටත්උ/පෙළ වරම්</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (සාමාන්‍ය පෙළ) විභාගයෙන් ගණිතය අසමත්වූවත් සෙසු විෂයන්ට අවශ්‍ය සුදුසුකම් ලබා ඇති සිසුන්ට කලා අංශයෙන් උසස් පෙළ හැදෑරීමට අවස්ථාව ලැබෙන පරිදි නීති රීති වෙනස් කිරීමට අධ්‍යාපන අමාත්‍යාංශය තීරණය කර ඇත.ලබන වසරේ මේ නව නීති හඳුන්වාදීම නිසා සිසුන් ලක්ෂයක් බේරා ගැනීමට හැකි වන බව අධ්‍යාපන ඇමැති බන්දුල ගුණවර්ධන මහතා කියයි. මේ වසරේ (2010) සාමාන්‍ය පෙළ විභාගය අවසන් වූ පසු මේ සඳහා අවශ්‍ය පියවර ගන්නා බවත් ඇමැතිවරයා කිවේය.ක්‍රීඩා හා සෞන්දර්ය ඇතුළු විෂය බාහිර ක්‍රියාකාරකම් වල නියැලී පාසලටත් රටටත් කීර්තිය ලබා දුන් ඇතැම් සිසු සිසුවියන්ට සාමාන්‍ය පෙළ ගණිතය අසමත් වීම හේතුවෙන් උසස් පෙළ හැදෑරීමට ඉඩ නොදී පාසලෙන් ඉවත් කළ අවස්ථා රාශියක් ඇතැයි ඇමැතිවරයා කීය.ඇතැම් සිසුන් ගණිතය ඊළඟ වතාවේ සමත්කර දෙන බවට පොරොන්දු වී උසස් පෙළ පන්තියේ වසරක් ගත කරන අතර එවරද සාමාන්‍ය පෙළ ගණිතය සමත්වීමට නොහැකිවීම නිසා පාසලෙන් ඉවත්වීමට සිදුවූ අවස්ථාද මහත් රාශියක් තිබෙන බව පෙන්වා දෙන ඇමැතිවරයා එවැනි විටෙක දෙමාපියන්ටත් පෞද්ගලිකව එම සිසුවාටත් සිදුවන මානසික පීඩනය අති විශාල බවද කීවේය.මෙවැනි චක්‍ර ලේඛ හේතුවෙන් නිසඟ කුසලතාවෙන් පිරිපුන් දරුවන් රැසක් ජාතියට අහිමිවන බවත් සඳහන් කළ ඇමැතිවරයා නව තීරණය ක්‍රියාත්මක කරන්නේ එවැනි සිසුන් රැක ගැනීමට බවත් පැවැසීය.ඇමැතිවරයා එසේ ප්‍රකාශ කළේ අධ්‍යාපන අමාත්‍යාංශ ශ්‍රවණාගාරයේ ඊයේ (23) පෙරවරුවේ පැවැති අධ්‍යාපනයේ ගුණාත්මක බව තහවුරු කරන ජාතික සමුළුව අමතමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n1012248</link>
    <topic>ගුවන් නියමු උපාධිමෙරට සරසවිවලින්ම</topic>
    <author/>
    <content>ගුවන් නියමු උපාධිය ශ්‍රී ලංකා විශ්වවිද්‍යාල මඟින් ලබාදීමට ඉදිරියේ දී පියවර ගන්නා බව ගුවන් සේවා අමාත්‍යාංශය පවසයි. මේ සම්බන්ධයෙන් උසස් අධ්‍යාපන අමාත්‍යාංශය සමඟ සාකච්ඡා පැවැත්වීමට කටයුතු යොදා ඇති බවත්, මෙමඟින් විදේශයන් සඳහා ඇදී යන විශාල මුදලක් ඉතිරිකර ගැනීමට හැකිවන බවත් ගුවන් සේවා ඇමැති පියංකර ජයරත්න මහතා ප්‍රකාශ කරයි.වෛද්‍ය, ඉංජිනේරු උපාධි ශ්‍රී ලංකාවේ දී ලබාගත හැකි ලෙසින්ම ගුවන් නියමු උපාධියත් ශ්‍රී ලංකාවේ දී ලබාදීමෙන් එම ක්‍ෂෙත්‍රයට පිවිසෙන තරුණ තරුණියන්ට විශාල පිටුවහලක් වන බව කී ඇමැතිවරයා, නිල් අහස ජය ගැනීමේ මහින්ද චින්තන වැඩ පිළිවෙළට අනුව මෙය ඉදිරියේ දී ක්‍රියාත්මක කිරීමට උසස් අධ්‍යාපන ඇමැති එස්. බී. දිසානායක මහතා සමඟ ඉදිරියේ දී සාකච්ඡා කරන බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n1012249</link>
    <topic>නත්තල් දාසුරාසැල් වසයි</topic>
    <author>නිමල් රාජපක්ෂ සහ රක්ෂණ ශ්‍රීයන්ත</author>
    <content>එළඹෙන නත්තල් උත්සවය යෙදෙන මේ මස 25 වැනි දින දිවයින පුරා ඇති සියලුම සුරා සල් වසා තැබීමට සුරාබදු දෙපාර්තමේන්තුව තීරණය කොට ඇත.එදින බලපත්‍ර කොන්දේසි කඩකරන්නන් නීතියේ රැහැනට කොටුකර ගැනීම සඳහා විශේෂ සුරාබදු නිලධාරීන් යොදනු ඇතැයි නියෝජ්‍ය සුරාබදු කොමසාරිස් අසන්ත කුමාර මහතා පවසයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122410</link>
    <topic>සෝමාලියානු මුහුදු කොල්ලකරුවන්ගෙන් නිදහස ලැබූ ශ්‍රී ලාංකික නැවියන් යළි දිවයිනට</topic>
    <author>මහින්ද අලුත්ගෙදර සහ කුමාරසිරි ප්‍රසාද් ගුවන් තොටුපළ</author>
    <content>සෝමාලියානු මුහුදු කොල්ලකරුවන්ගේ ග්‍රහණයේ සිට නිදහස ලැබූ ශ්‍රී ලාංකික නාවිකයන් 11 දෙනෙකු ඊයේ (23) පෙරවරුවේ කටුනායක, බණ්ඩාරනායක ගුවන් තොටුපළින් ශ්‍රී ලංකාවට පැමිණියහ. ශ්‍රී ලංකාවට පැමිණි මේ පිරිස කාණ්ඩ දෙකක් යටතේ පැමිණි අතර එහි පළමු කණ්ඩායම අලුයම 5.20 ටද අනෙක් කණ්ඩායම පෙරවරු 8.05 ටද පැමිණියහ.සෞදි අරාබියාවට අයත් අල් නිසර් අල් සෞදි නෞකාවෙන් ජපානයේ සිට ජෙඩා දක්වා භාණ්ඩ ප්‍රවාහණය කරමින් සිටියදී නැවේ කාර්ය මණ්ඩලය සමඟ නෞකාව පසුගිය මාර්තු මස (3) දා සෝමාලියානු මුහුදු කොල්ලකරුවන් විසින් පැහැර ගන්නා ලද අතර එතැන් සිට මේ පිරිස නිදහස් කරන තෙක් ඔවුන්ගේ අත්අඩංගුවේ පසු වූහ.මෙම ශ්‍රී ලාංකික නැවියන් නිදහස් කර ගැනීම සඳහා නැව අයත් සෞදි අරාබියානු සමාගමේ නියෝජිතයන් හා තානාපති අංශ අවස්ථා කිහිපයකදීම සෝමාලියානු මුහුදු කොල්ලකරුවන් සමඟ සාකච්ඡා කළ නමුත් ඒ සියල්ල අසාර්ථක විය. කෙසේ වුවද කොල්ලකරුවන් ඉල්ලා සිටි ඇමෙරිකානු ඩොලර් මිලියන 20ක කප්පම් මුදල ගෙවීමට නෞකාව අයත් සමාගම පියවර ගැනීමත් සමඟ අදාළ නෞකාව හා නැවියන් පසුගිය (7) දා නිදහස් කරනු ලැබිණි.මෙලෙස ශ්‍රී ලාංකික නැවියන් 13 දෙනෙකු නිදහස් කරනු ලැබුවද දෙදෙනෙකු ශ්‍රී ලංකාවට නොපැමිණ ඇත. ශ්‍රී ලංකාවට පැමිණීම සඳහා මේ නාවිකයන්ට අවශ්‍ය ගුවන් ටිකට් පත් සෞදි අරාබියානු නැව් සමාගම මඟින් ලබා දී තිබෙන බව වාර්තා වෙයි.කුස්රිදන් කනගසභාපති, අරූමාල් සේකරම් බැසිල් රාජා, ජාකොබ් ෂේවියර්, බ්‍රිටෝ ලෝරන්ස්, ජී. ලක්ෂ්මිකාන්තන්, බාලක්‍රිෂ්ණන් ජේරාජන් සහ රාජගෝපාල් ජෙයකුමාර් ඕමාන් ගුවන් සේවයෙන් පැමිණි අය වෙති.විජයමුණි එල්මෝ සොයිසා, එරංග ජයසිංහ හේවා පතිරගේ, ආර්. සෙල්වරාසා සහ ජෝශප් රොබට් යන නිදහස ලද නාවිකයන් පසුව පැමිණි එමිරේට්ස් ගුවන් යානයෙන් පැමිණි අය වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122411</link>
    <topic>උතුරේ බිම් බෝම්බ ඉවත් කිරීමත්නැවත පදිංචි කිරීමත් සාර්ථකයි</topic>
    <author>මහින්ද අලුත්ගෙදර</author>
    <content>උතුරේ බිම් බෝම්බ ඉවත් කිරීම හා නැවත පදිංචි කිරීමේ කටයුතු සාර්ථක කර ගැනීම වෙනුවෙන් ශ්‍රී ලංකා රජය ගන්නා උත්සාහය ප්‍රශංසනීය බව ඇමෙරිකාව පවසයි.ශ්‍රී ලංකා ආරක්ෂක අංශවල නිර්භීතකම හා ජාත්‍යන්තර සංවිධානවල සහයෝගය මත උතුරු හා නැගෙනහිර පළාත්වල විශාල වශයෙන් බිම් බෝම්බ ඉවත් කිරීමට හැකිවී තිබෙන බව ශ්‍රී ලංකාවේ ඇමෙරිකා එක්සත් ජනපද තානාපතිනි පැට්‍රිෂිය බුටේනිස් මහත්මිය සඳහන් කළාය.ඒ මහත්මිය මේ බව සඳහන් කළේ ශ්‍රී ලංකා යුද හමුදාවට ගිලන් රථ 5ක් පරිත්‍යාග කිරීමේ අවස්ථාවට එක් වෙමිනි.ඇතැම් ප්‍රදේශවල බිම් බෝම්බ ඉවත් කිරීමට තවමත් ඇතැයි කී ඒ මහත්මිය ඒ සියල්ල ඉවත් කර සාර්ථක ලෙස නැවත පදිංචි කිරීම් සිදු කිරීමට සහාය දිය යුතු බවද පෙන්වා දුන්නාය.නැවත පදිංචි කිරීමේ කටයුතු සාර්ථක කර ගැනීමට ඇති ප්‍රධානම බාධකය ලෙස බිම්බෝම්බ තිබීම පෙන්වා දුන් ශ්‍රී ලංකාවේ එක්සත් ජනපද තානාපතිනිය ඒ නිසාම කෘෂිකාර්මික කටයුතු ඇතුළු බොහොමයක් ක්‍රියාකාරකම් සඳහා බාධකයක්වී තිබෙන බවද කීවාය. මේ සියල්ල සම්පූර්ණ කර ගැනීම සඳහා ශ්‍රී ලංකා රජයේ නිසි වැඩපිළිවෙළක් ක්‍රියාවට නැංවීම අගය කළ ඒ මහත්මිය ඇමෙරිකාවේ සහාය තව දුරටත් ලැබෙන බවද කියා සිටියාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122412</link>
    <topic>ගජමුතු 2ක්, දිවිහමක්, කොටිදත්කොළඹට ගෙනා සැකකරුවකු අත්අඩංගුවට</topic>
    <author>සිරිසේන රාජපක්ෂ</author>
    <content>කෝටි ගණනක් වටිනා බවට සැකකරන ගජමුතු දෙකක්, දිවි හමක් හා කොටි දත් දෙකක් විකිණිම සඳහා හොරොව්පතානේ සිට කොළඹට ගෙන ආ තැනැත්තකු කොළඹ අපරාධ කොට්ඨාසය මගින් කුරුඳුවත්තේ නිවසකදී අත්අඩංගුවට ගෙන තිබේ.කොළඹ අපරාධ කොට්ඨාසය මගින් එම සැකකරු හා භාණ්ඩ කොළඹ මහේස්ත්‍රාත් අධිකරණය වෙත ඉදිරිපත් කරන ලදුව කොළඹ අතිරේක මහේස්ත්‍රාත් ප්‍රසන්න අල්විස් මහතා විසින් ඔහු ජනවාරි මස 03 වෙනිදා දක්වා රිමාන්ඩ් භාරයට පත්කරණ ලදී.මෙසේ රිමාන්ඩ් භාරයට පත්කරන ලද්දේ මොහොමඩ් අස්මීර් නමැත්තෙකි. කොළඹ විශේෂ මෙහෙයුම් අංශයේ පො.ප. ප්‍රසන්න මහතාගේ ප්‍රකාශයකට අනුව කොළඹ අපරාධ කොට්ඨාසයේ අධ්‍යක්ෂවරයාගේ නියෝගයක් මත පො.ප. හේමන්ත අධිකාරි මහතා ප්‍රමුඛ නිලධාරි කණ්ඩායම කුරුඳුවත්තේ නිවසක් වටලා සැකකරු හා භාණ්ඩ අත්අඩංගුවට ගෙන තිබේ.කොළඹ අපරාධ කොට්ඨාසයේ පොලිස් පරීක්ෂක රාජපක්ෂ මහතා අදාළ සැකකරු හා භාණ්ඩ අධිකරණය වෙත ඉදිරිපත් කරමින් කාලයක් තිස්සේ මෙම ජාවාරම ඉතා සූක්ෂම ලෙස කරගෙන ගිය බවට තොරතුරු ලැබී ඇති බවත් මීට සම්බන්ධ තවත් සැකකරුවන් අත්අඩංගුවට ගැනීමට කටයුතු කරන බවත් කීය.සැකකරුට මෙම භාණ්ඩ කොළඹ සිටින අයකුට භාරදීමට දී තිබියදී අත්අඩංගුවට ගෙන ඇති බව පවසමින් ඔහුට ඇප ලබා දෙන ලෙස සැකකරු වෙනුවෙන් පෙනී සිටි නීතිඥ එන්. එම්. ෂහීඩ් මහතා අධිකරණයෙන් ඉල්ලා සිටියේය.සැකකරුට ඇප දීම ප්‍රතික්ෂේප කළ කොළඹ අතිරේක මහේස්ත්‍රාත් ප්‍රසන්න අල්විස් මහතා ඔහු ජනවාරි මස 03 වෙනිදා දක්වා රිමාන්ඩ්භාරයට පත් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122413</link>
    <topic>රජරට විශ්වවිද්‍යාලයේ ගැටුමකින්පළමු වසරේ සිසුන් හතරක් රෝහල් ගත කෙරේ</topic>
    <author>අනුරාධපුර – මධ්‍යම විශේෂ</author>
    <content>මිහින්තලය රජරට විශ්වවිද්‍යාලයේ ඊයේ (23) දහවල් ඇතිවූ කලහාකාරි සිද්ධියකින් එම විශ්වවිද්‍යාලයේ ඉගනුම ලැබූ පළමුවන වසරේ සිසුන් හතර දෙනකු තුවාල ලබා මිහින්තලය රෝහලට ඇතුළත් කර ඇති බව මිහින්තලය පොලීසිය කියයි.ඊයේ (23) දහවල් 12.30ට පමණ විශ්වවිද්‍යාල ආපනශාලාව ආසන්නයේදී සිසුන් දෙපිරිස ගුටි බැට හුවමාරුව ඇතිකරගෙන ඇත. පළමුවන වසරේ සිසුන් 10 දෙනෙකුට පමණ මහා ශිෂ්‍ය සංගමයට සහය දක්වන සිසු කණ්ඩායමක් පහරදී ඇති බව කියන පොලිසිය සිද්ධියට මුල්වී ඇත්තේ පළමුවන වසරේ සිසුන් පිරිස මහා ශිෂ්‍ය සංගමයේ ක්‍රියාකාරකම්වලට සහය නොදැක්වීම බවද පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122414</link>
    <topic>යතුරුපැදි 15 ක් සොරකම් කළ අයෙකුකුරුණෑගල පොලිස් අත්අඩංගුවට</topic>
    <author>ආරියපාල වංශතිලක – කුරුණෑගල මධ්‍යම විශේෂ</author>
    <content>රුපියල් 5,61,000 ක් වටිනා යතුරුපැදි පහක් (5) සමඟ සැකකරුවෙකු කුරුණෑගල පොලිසියේ කොට්ඨාස අපරාධ විමර්ශන ඒකකය මගින් පෙරේදා (12/22) අත්අඩංගුවට ගෙන ඇත. සැකකරු හල්වැල්ල, කණුකැටියේ පදිංචි කොළඹගේ පි‍්‍රයදර්ශන ප්‍රනාන්දු නැමති 24 හැවිරිදි තරුණයෙකි.මොහු මාන්කුලම හමුදා කඳවුරෙන් පැන ආ සෙබළෙකු බැව් මේ පිළිබඳව පරීක්‍ෂණ පවත්වන කොට්ඨාස අපරාධ විමර්ශන ඒකකයේ ස්ථානාධිපති පොලිස් පරීක්‍ෂක සුජීව වල්පොල මහතා පැවසීය.සැකකරු අද උදේ (2010-12-23) කුරුණෑගල ප්‍රධාන මහේස්ත්‍රාත් බුද්ධික රාගල මහතා වෙත ඉදිරිපත් කරන ලදුව 2011 – 01 – 13 දින තෙක් රක්ෂිත භාරයේ තබන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122415</link>
    <topic>නත්තල් දේවපූජාව අද</topic>
    <author>රාවතාවත්ත සමූහ - රෝහන ද සිල්වා</author>
    <content>කොළඹ අගරදගුරු අතිඋතුම් කාදිනල් මැල්කම් රංජිත් හිමිපාණන් විසින් පවත්වනු ලබන නත්තල් දිව්‍ය පූජාව අද දින (24 දා) රාත්‍රි 11.00 ට මොරටුව ශාන්ත සෙබස්තියන් මුනිදුන්ගේ දේවස්ථානයේ දී පැවැත්වේ.කාදිනල් ධුරයට පත්වීමෙන් පසු මැල්කම් රංජිත් අගරදගුරුතුමා විසින් පවත්වනු ලබන ප්‍රථම නත්තල් දේවමෙහෙය මෙය වන අතර මොරටුව පුරවරයේදී කාදිනල්තුමකු විසින් පවත්වන ප්‍රථම නත්තල් දේවමෙහෙයද මෙය වේ. කතෝලික සභාවේ මොරටුව දිසානායක පූජ්‍ය බර්ට්‍රම් රංජිත් පියතුමාගේ ආරාධනයෙන් උන්වහන්සේ මොරටුවට සැපත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122416</link>
    <topic>රාගම මහින්ද මුදලාලි මරා වැළලී යැයි සැකකෙරෙන බටුවිට සොහොන් භූමිය අධිකරණ නියෝගයෙන් පිරික්සයි</topic>
    <author>හොරණ විශේෂ එම්. ඩී. බී. විජයනාථ සහ බණ්ඩාරගම සමූහ බිමල් එස්. ජයසිංහ</author>
    <content>අදින් වසරකුත් මාස දහයකට පෙර කඩවත රාගම මිහිඳු පෙදෙසේ පදිංචිව සිට අතුරුදන් වූ ප්‍රසිද්ධ ව්‍යාපාරික මුරුගේෂන් ගුªරුසාමි නොහොත් මහින්ද මුදලාලි මරා වළ දැමුවා යැයි සැකකෙරෙන හොරණ බටුවිට සොහොන් භූමිය අධිකරණ නියෝගයක් මත ඊයේ 23 දා අපරාධ පරීක්ෂණ දෙපාර්තමේන්තුව පරීක්ෂණ කළද එම මෘත දේහය සොයා ගැනීමට නොහැකි විය.අපරාධ පරීක්ෂණ දෙපාර්තමේන්තුව මගින් අත්අඩංගුවට ගත් දරුණු අපරාධ කරුවකුගෙන් ලත් තොරතුරු මත 23 වනදා හොරණ මහේස්ත්‍රාත් ප්‍රසාද් මහින්ද රණසිංහ මහතාගෙන් ගත් අධිකරණ නියෝගයක් මත ඊයේ පෙරවරුවේ මෙම සොහොන් භූමිය පරීක්ෂණයට ලක්විය.සැකකරු මෙම ව්‍යාපාරිකයා මරා වළ දැමුවා යැයි පෙන් වූ ස්ථානය බැකෝ යන්ත්‍රයක් මාර්ගයෙන් පොලිසියේ සහය මත හාරනු ලැබීය. අදහස් දැක්වූ මියගිය අයගේ බිරිය වන රම්‍යාණී ලලිත් වීරසිංහ අවු. 53 මහත්මිය - අපි විවාහ වුණේ 1991 වසරේදී. මගේ මහත්තයා දෙමළ මම සිංහල, අපි යාළුවෙලා තමා බැන්දේ. මට දැන් දරුවෝ තුන්දෙනෙක් ඉන්නවා. මහත්තය ලොකු ව්‍යාපාර කළා. සීනි ගෙන්නුවා. ඒ වාගේම වාහන සේල් එකකුත් තිබුණා.අද වෙනකම් මම හිතුවේ නැහැ මගේ මහත්තයා මියගිහින් කියල. මම හිතුවේ ජීවතුන් අතර ඇති කියලා. මහත්තයා ගැන තොරතුරක් හොයා ගන්න නොකළ දෙයක් නැහැ. සාත්තර අහන්න විතරක්ම ලක්ෂ තුනක් විතර වියදම් වුණා.ටික කලකට පස්සෙයි එක්කෙනෙක් කිව්වේ ලක්ෂ 05 ක් දුන්නොත් මහත්තයව පෙන්නනවා කියලා. එයා හමුදාවේ මේජර් කෙනෙක් කියලා තමා කතා කළේ.මම කිව්ව ලක්ෂ 05 ක් දෙන්නම් හැබැයි මුලින් දෙන්නේ ලක්ෂ 2 1/2 යි කියල. පස්සේ කෙනෙක් ඇවිත් ලක්ෂ 2 1/2 අරගෙනත් ගියා. අපි ලියුමකට අස්සන් අරගෙනයි දුන්නේ. අනතුරුව මේජර් කියන කෙනාගේ ගෙදරටත් එක්කගෙන ගියා. මහත්තයව පෙන්නුවේ නැහැ යැයි ඇය පැවසීය.සිද්ධිය සම්බන්ධයෙන් වැඩිදුර පරීක්ෂණ කටයුතු කොළඹ අපරාධ පරීක්ෂණ දෙපාර්තමේන්තුව මගින් පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122417</link>
    <topic>මහනුවර නගරයේ මුත්‍රා කළදසදෙනෙක් අත්අඩංගුවට</topic>
    <author>ඉන්දික පොල්කොටුව</author>
    <content>ලෝක උරුම මහනුවර නගරයේ ප්‍රසිද්ධ ස්ථානයන්හි මුත්‍රා කරමින් සිටි පුද්ගලයන් දසදෙනෙකු මහනුවර කොට්ඨාස පරිසර ඒකකය මගින් පෙරේදා (22) අත්අඩංගුවට ගනු ලැබ ඇත.මුත්‍රා කිරීම සඳහා නගරයේ වෙන් නොකළ ස්ථානයන්හි ප්‍රසිද්ධියේ මුත්‍රා කරමින් සිටිය දී මෙම පිරිස අත්අඩංගුවට ගෙන තිබේ.මෙයට අමතරව ඉකුත් දින කිහිපය තුළ මෙලෙස නගරයේ ප්‍රසිද්ධ ස්ථානයන්හි මුත්‍රා කරමින් සිටි 25 දෙනෙකු අත්අඩංගුවට ගත් බැව් මහනුවර කොට්ඨාස පරිසර ඒකකයේ ස්ථානාධිපති පොලිස් පරීක්‍ෂක අරුණ ක්‍රිෂාන්ත මහතා පැවසීය. ප්‍රසිද්ධ ස්ථානයන්හි මුත්‍රා කිරීම ඇතුළු විවිධ පාරිසරික වැරැදි සම්බන්ධයෙන් පසුගිය දින කිහිපය තුළ පුද්ගලයන් 25 දෙනෙකු මේ අතර පොලිස් අත්අඩංගුවට ගෙන තිබේ.මේ අනුව විවිධ පාරිසරික වැරැදි සම්බන්ධයෙන් පසුගිය දින කිහිපය තුළ අත්අඩංගුවට ගැනුණු සැකකරුවන් අධිකරණය හමුවට ඉදිරිපත් කිරීමෙන් රුපියල් ලක්‍ෂ තුනහමාරක පමණ දඩ මුදලක් අයකැර දීමට මහනුවර කොට්ඨාස පරිසර ඒකකය සමත්ව ඇත.මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතාගේ උපදෙස් මත පොලිස් පරීක්‍ෂක අරුණ ක්‍රිෂාන්ත, පොලිස් සැරයන්වරුන් වන යසරත්න (24352), ජයරත්න (3518) ඇතුළු නිලධාරීන් මෙම වැටලීම් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122418</link>
    <topic>රිය අනතුරුවලින් මේ වසරේරත්නපුරේ 116ක් මරුට</topic>
    <author>රත්නපුර දිසා විශේෂ නිරෝෂන පෙරේරා</author>
    <content>මේ වසරේ රත්නපුර දිස්ත්‍රික්කයේ රිය අනතුරුවලින් පුද්ගලයන් 116 දෙනෙකු මියගොස් ඇතැයි රත්නපුර ජ්‍යෙෂ්ඨ පොලිස් අධිකාරි එල්. ජී. කුලරත්න මහතා පැවසීය.ඔක්තොම්බර් 31 දක්වා වාර්තාවූ සංඛ්‍යා ලේඛනවලට අනුව මාරක රිය අනතුරු 107කින් මේ මරණ 116 වාර්තාවී ඇත. 2009 වසරේදී රත්නපුර පොලිස් කොට්ඨාසයෙන් වාර්තා වූ රිය අනතුරු මරණ සංඛ්‍යාව 110 කි.රථ වාහන පොලිස් නිලධාරීන් ගේ දැනුම යාවත් කාලීන කරවීම සඳහා පැවති සම්මන්ත්‍රණයේදී ජ්‍යෙෂ්ඨ පොලිස් අධිකාරිවරයා මේ කරුණු හෙළි කළේය. ජ්‍යෙෂ්ඨ පොලිස් අධිකාරිවරයා ගේ සංවිධානයෙන් රත්නපුර රථවාහන පාලන හා මාර්ග ආරක්ෂා පොලිස් ඒකයේ ස්ථානාධිපති පොලිස් පරීක්ෂක චම්ලි පලිහේන මහතා මේ වැඩසටහන මෙහෙයවිය.රථවාහන අනතුරු වලින් මියයන පුද්ගලයන්ගේ සංඛ්‍යාවේ වැඩිවීමක් තිබෙන බැවින් රථ වාහන අනතුරු වැළැක්වීම සහ අවම කිරීමට රථවාහන පොලිස් නිලධාරීන්ට වගකීමක් ඇතැයි ජ්‍යෙෂ්ඨ පොලිස් අධිකාරිවරයා පැවසීය. ඒ සඳහා රත්නපුර පොලිස් කොට්ඨාසයේ රථවාහන නිලධාරීන් දැනුවත් කිරීමට මේ වැඩමුළුව සංවිධානය කළ බවද ඔහු කීවේය.රියදුරන්ට අනතුරක් වළකාගැනීමේ වගකීමක් ඇතැයිද ජ්‍යෙෂ්ඨ පොලිස් අධිකාරිවරයා පැවසීය. රථවාහන පොලිස් නිලධාරීන්ට පුහුණුවක් ලබාදීම පොලිස් ස්ථාන මට්ටමින් පාසල් දරුවන් දැනුවත් කිරීම, රියැදුරන් දැනුම්වත් කිරීමට පියවර ගන්නා බවද ඔහු කීවේය.රත්නපුර පොලිස් කොට්ඨාසයේ රථවාහන අනතුරු අවම කිරීම සහ රථ වාහන තදබදය පාලනය කිරීම තුළින් මහජනයාට හොඳ සේවයක් ලබාදීමට වැඩසටහන් ක්‍රියාත්මක බව පොලිස් පරීක්ෂක චම්ලි පලිහේන මහතා පැවසීය. නිලධාරීන් ගේ ආකල්ප වර්ධනය කිරීමට මේ වැඩමුළුව ඉවහල්වෙන බවත් ඊට අනුග්‍රහය දැක්වූ පාර්ශවලට ස්තුතිවන්ත වෙන බවත් ඔහු කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122419</link>
    <topic>බෙහෙත් පෙත්ත උගුරේ හිරවීදෙහැවිරිදි බිලිඳා මිය යයි</topic>
    <author>මුන්නේශ්වරම සමූහ ඊ. සී. ප්‍රනාන්දු සහ පුත්තලම සමූහ</author>
    <content>දියකර පානය කළ යුතු බෙහෙත් පෙත්තක් දිය නොකර ගිල දැමීමට උත්සාහ කළ අවස්ථාවේදී එම පෙත්ත උගුරේ හිරවීම නිසා අසාධ්‍ය තත්ත්වයට පත් අවුරුදු දෙකක් වයස දරුවකු හලාවත රෝහලේදී මිය ගොස් ඇත. මෙසේ මිය ගොස් ඇත්තේ පල්ලම, පුලියන්කුලමේ විසූ සී. ජී. එච්. කනන් බිඳුසර ජයසිංහ (2) නමැති දරුවායි.සෙම් අමාරුවෙන් පීඩා විඳීම නිසා ප්‍රතිකාර ලබමින් සිටි මේ දරුවාට මවුපියන් පෙරේදා (22 දා) වෛද්‍ය ප්‍රතිකාර ලබා දුන් අතර එදින රාත්‍රි දරුවාට බෙහෙත් දීමට ගිය විට දිය කර පෙවිය යුතු පෙත්තක් දිය නොකර ගිලීමට දී ඇත. එසේ ගිලින විට එම පෙත්ත උගුරේ හිරවීමෙන් අසාධ්‍යව බිලිඳා රෝහල් ගත කර තිබුණි. ප්‍රාථමික සත්කාර ඒකකයේ ප්‍රතිකාර ලබමින් සිටියදී පෙරේදා (2 දා) රාත්‍රි දරුවා මිය ගොස් ඇත. පල්ලම පොලිිසිය මේ ගැන පරීක්ෂණ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122420</link>
    <topic>තරුණ යුවළකගෙන් කප්පම් ඉල්ලූ‘පොලිස් අයියලාගේ’ වැඩ තහනම්</topic>
    <author>මුන්නේශ්වරම සමූහ ඊ.සී.ප්‍රනාන්දු</author>
    <content>හලාවත මුහුදු වෙරළෙහි රැඳී සිටි තරුණ යුවළක බිය ගන්වා ඔවුන්ගෙන් රුපියල් දෙදහසක කප්පම් මුදලක් ලබාගැනීමට තැත් කිරීමේ සිද්ධියේ සැකකාර පොලිස් කොස්තාපල්වරුන් දෙදෙනාගේ වැඩ වහාම ක්‍රියාත්මක වන අයුරින් තහනම් කළ බව හලාවත මූලස්ථාන පොලිසිය කියයි.හලාවත සහකාර පොලිස් අධිකාරී එස්.පී.සන්දානයක මහතාගේ නියෝගයෙන් වැඩ තහනම්කර ඇත්තේ හලාවත පොලිසියට අනුයුක්ත ස්ථිර සේවා පොලිස් කොස්තාපල් වෙදගෙදර ඉන්දික අමල් කුමාර 50370 ආධුනික පොලිස් කොස්තාපල් දිලිප එරංග සිරිසේන 83205 නමැති දෙදෙනායි.මේ දෙදෙනා හලාවත මුහුදු වෙරළට පැමිණ සැදෑ සුව විඳිමින් සිටි තරුණ යුවළක් අත්අඩංගුවට ගන්නා බවට තර්ජනය කර බිය ගන්වා රුපියල් දෙදහසක කප්පම් මුදලක් ඉල්ලීමේ චෝදනාව මත අත්අඩංගුවට ගෙන තිබුණි. තරුණ යුවළ විවාහ ගිවිසගත් දෙදෙනෙකි.සැකකාර පොලිස් කොස්තාපල්වරුන් දෙදෙනා ජනවාරි මස 4වැනි දින දක්වා රක්ෂිත බන්ධනාගාර ගත කිරීමට හලාවත දිසා විනිසුරු හා මහේස්ත්‍රාත් ජගත් ඒ කහඳගම මහතා පෙරේදා (22 දා) නියෝග කළේය. හලාවත පොලිසිය වැඩිදුර පරීක්ෂණ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122421</link>
    <topic>රජයේ ඉඩම් බලෙන් අත්පත්කරගත්අයට එරෙහිව නීතිමය පියවර</topic>
    <author>චන්දිමා එදිරිමාන්න</author>
    <content>රජයේ ඉඩම් බලහත්කාරයෙන් අත්කරගෙන සිටින පුද්ගලයින්ට එරෙහිව නීති මගින් කටයුතු කර එම ඉඩම් නැවත රජයට අත්පත් කර ගැනීමේ වැඩපිළිවෙළක් ඉඩම් හා ඉඩම් සංවර්ධන අමාත්‍යාංශය ක්‍රියාත්මක කරයි.මුන්දලම, කල්පිටිය, වනාතවිල්ලුව හා පුත්තලම යන ප්‍රාදේශීය ලේකම් කොට්ඨාසවල කාලයක් තිස්සේ රජයේ ඉඩම් බලහත්කාරයෙන් අල්ලාගැනීමේ ජාවාරමක් පිළිබඳව අමාත්‍යාංශයට තොරතුරු ලැබීමෙන් පසුව ඔවුන්ට එරෙහිව නීති මගින් ක්‍රියා කිරීමට අමාත්‍යාංශය තීරණය කර තිබේ. ඒ අනුව ඉඩම් හා ඉඩම් සංවර්ධන ඇමති ජනක බණ්ඩාර තෙන්නකෝන් මහතා විසින් ඔවුන්ට එරෙහිව අධිකරණ පියවර ගන්නා ලෙස අමාත්‍යාංශ ලේකම්වරයාට උපදෙස් ලබා දී ඇත.මුන්දලම ප්‍රාදේශීය ලේකම් කොට්ඨාසයේ ඉඩම් 10 ක්ද, කල්පිටිය ප්‍රාදේශීය ලේකම් කොට්ඨාසයේ ඉඩම් 06 ක්ද වනාතවිල්ලුව ප්‍රාදේශීය ලේකම් කොට්ඨාසයේ ඉඩම් 10 ක් ද, පුත්තලම ප්‍රාදේශීය ලේකම් කොට්ඨාසයේ ඉඩම් 02 ක් ද සඳහා නඩු පැවරීමට නියමිත බව අමාත්‍යාංශ ප්‍රකාශකයකු සඳහන් කෙළේය.මිනින්දෝරු දෙපාර්තමේන්තුව, ඉඩම් හිමිකම් නිරවුල් කිරීමේ දෙපාර්තමේන්තුව, ඉඩම් කොමසාරිස් ජනරාල් දෙපාර්තමේන්තුව හා අදාළ ප්‍රාදේශීය ලේකම්වරුන්ගේ ද, පොලිස් ස්ථානවලද සහය ලබාගන්නා බව හෙතෙම අනාවරණය කළේය.ඉදිරියේදී මේ වැඩපිළිවෙළ අනෙකුත් ප්‍රදේශවලද ක්‍රියාත්මක කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122422</link>
    <topic>ජාතික ලොතරැයි මණ්ඩලයෙන් 2010 කෝටිපතින් 14ක් බිහි කරයි</topic>
    <author>විජයානි එදිරිසිංහ</author>
    <content>2010 වසර තුළ ජාතික ලොතරැයි මණ්ඩලය කෝටිපතියන් 14 දෙනෙක් බිහිකර තිබේ.ඊට අමතරව විසිලක්‍ෂපතියන් 274ක් සහ දස ලක්‍ෂපතියන් 125 දෙනකු ද බිහිකර ඇති බව ජාතික ලොතරැයි මණ්ඩලය පවසයි.මේ පිරිස වෙනුවෙන් ගෙවා ඇති මුදල රුපියල් කෝටි 39ක් වෙයි.ගොවිසෙත ලොතරැයියෙන් ලබන ලාභය කෘෂිකර්ම අමාත්‍යාංශ කටයුතු සඳහා ද, ආරෝග්‍ය ටිකට් පත රෝහල් ක්ෂේත්‍රයට, ජයවිරු ආරක්‍ෂක අමාත්‍යංශයට , ශ්‍රම වාසනා කම්කරු අමාත්‍යාංශ කටයුතු සඳහා ද ඇතුල්ව රටේ සංවර්ධනයට ලබා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=n10122423</link>
    <topic>බීමතින් මදුරු දැලක් සොරකම් කළැයිරු: ලක්ෂයක් ඇප</topic>
    <author>සිරිසේන රාජපක්ෂ</author>
    <content>බීමතින් මදුරු දැල් සොරකමක නිරත වූ බව කියන පොලිස් කොස්තාපල්වරයකු හා තවත් සැකකරුවකු කුරුඳුවත්ත පොලිසිය මගින් අත්අඩංගුවට ගෙන කොළඹ මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව රුපියල් ලක්ෂය බැගින් වූ ශරීර ඇප මත මුදාහැරීමට කොළඹ අතිරේක මහේස්ත්‍රාත් අරුණි ආටිගල මහත්මිය නියෝග කළාය.මේ දිනවල කොළඹ බණ්ඩාරනායක සම්මන්ත්‍රණ ශාලාවේ පැවැත්වෙන වෙළෙඳ ප්‍රදර්ශනය සඳහා රැගෙන ආ මදුරුදැල් තොගයක් ලොරියක තිබියදී සිද්ධිය වූ දින රාජකාරියේ යෙදී සිටි බොරැල්ල පොලිසියට අනුයුක්තව සිටි පොලිස් කොස්තාපල්වරයකු හා වෙළෙඳ ප්‍රදර්ශන වෙළෙඳ කුටියක් භාරව සිටි මොහොමඩ් හකීම් නැමැත්තකු යකඩයකින් ලොරියේ දොර කඩා කරන ලදැයි කියන මෙම මදුරු දැල් සොරකම සම්බන්ධයෙන් සැකපිට කුරුඳුවත්ත පොලිසිය මගින් අත්අඩංගුවට ගෙන අධිකරණයට ඉදිරිපත් කර තිබිණ.සැකකරුවන් අධිකරණයට ඉදිරිපත් කළ අවස්ථාවේ ඔහු වෙනුවෙන් පෙනී සිටි නීතිඥ පරන්තක සිල්වා මහතා සිද්ධිය වන අවස්ථාවේ සැකකරුවන් බීමත්ව සිටි නිසා මේ අවාසනාවන්ත සිද්ධියට සම්බන්ධ වී ඇති බවත්, සිද්ධියට අදාළ ලොරියේ මදුරු දැල් විශාල තොගයක් තිබී ඇති අතර සොරකම් කිරීමේ චේතනාවක් තිබුණා නම් මීට වඩා සොරකම් කිරීමට ඔවුනට හැකියාව තිබුණ බවත් වෙරිමත හිඳුණු පසු බියට පත්ව මදුරු දැල් පිට කිරීමට පියවර ගෙන ඇති බවත් පවසමින් සැකකරුවන් සුසුදු ඇපයක් මත මුදාහරින ලෙස ඉල්ලා සිටියේය.නීතිඥවරයාගේ එම ඉල්ලීම ගැන සළකා බැලූ අතිරේක මහේස්ත්‍රාත්වරිය ඥාතිත්වය තහවුරු කරන ඇපකරුවන් ඉදිරිපත් කරන ලෙස දන්වමින් ඔවුන් රුපියල් ලක්ෂය බැගින් වූ ශරීර ඇප මත මුදාහැරීමට නියෝග කළාය.සිද්ධිය වූ දින රාත්‍රියේ බණ්ඩාරනායක අණුස්මරණ ශාලාව ඉදිරිපිට රාජකාරියේ යෙදී සිටියදී එතැන නවතා තිබූ ලොරියක පසුපස දොර යකඩයකින් කඩා ලොරියේ තිබූ මදුරු දැල් තොගයෙන් මදුරුදැල් එකොළහක් සොරාගෙන ඇති බවත් ඒවායේ වටිනාකම රුපියල් විසි දෙදහසක් බවත් අධිකරණයේදී හෙළි විය. ලොරියේ දොර කැඩීමට යොදාගත් බව කියන යකඩයද සැකකාර පොලිස් කොස්තාපල් වරයාගේ කාමරයේ තිබී සොයාගෙන ඇත.නීතිඥ පරන්තක සිල්වා මහතා සැකකරුවන් වෙනුවෙන් පෙනී සිටි අතර කුරුඳුවත්ත පොලිසියේ සැරයන් මෙන්ඩිස් මහතා සැකකරුවන් අධිකරණයට ඉදිරිපත් කර තිබිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r1012241</link>
    <topic>වාරියපොල-නාවින්නටැම්පිට විහාරයේබිතුසිතුවම් මැකී ගිහින්  </topic>
    <author>කටුපොත විශේෂ – බී. ඒ. එන්. එස්. කුමාර</author>
    <content>වාරියපොල ප්‍රාදේශීය ලේකම් කොට්ඨාසයට අයත් වාරියපොල නාවින්න ශ්‍රී විජයාරාම පුරාණ විහාරස්ථානයේ මහනුවර යුගයට අයත් ටැම්පිට විහාර මන්දිරයේ චිත්‍ර සහ බුදුපිළිම විනාශයට යමින් පවතී.1818 මාර්තු 2 වැනි දින මහනුවර ඓතිහාසික මඟුල්මඩුවේදී ඉංග්‍රීසින්ට විරුද්ධව වීරෝදාර ක්‍රියාවක යෙදුණු වාරියපොළ ශ්‍රී සුමංගල නාහිමියන්ගේ පරපුරට අයත් විහාරස්ථානයක් වශයෙන් මේ විහාරස්ථානය හැඳින්විය හැකි බව නාවින්න ශ්‍රී විජයාරාම පුරාණ විහාරස්ථානයේ විහාරාධිපති රඹාවැවේ සෝමානන්ද හිමියෝ පවසති.මේ පැරැණි විහාරස්ථානයේ ඇති ටැම්පිට විහාරයේ විනාශ වෙමින් පවතින බුදුපිළිමය ආරක්ෂා කරදීමට පියවර ගන්නා ලෙස දායක සභාව සහ විහාරාධිපති හිමියෝ වගකිව යුතු අයගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r1012246</link>
    <topic>රාජගිරියේ සිට පාර්ලිමේන්තුවටරවුම මාර්ගය පුළුල් කිරීමඅවසන් අදියරේ...  </topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>රාජගිරිය මංසන්දියේ සිට පාර්ලිමේන්තු වටරවුම දක්වා වූ මාර්ගය පුළුල් කිරීමේ කටයුතු නිමවෙමින් පවතී.එක් පැත්තකට මංතීරු තුනක් බැගින් මංතීරු හයක් යටතේ මේ මාර්ගය ඉතාමත් හොදින් නිමවී ඇති නිසා වාහන ගමන් කිරීමට පහසුවී තිබේ. පාර්ලිමේන්තු වටරවුමද විශාල ඉඩ ප්‍රමාණයක් සහිතව පුළුල්වී තිබේ.මේ නිසා අනතුරු සිදුවීමේ අවම මට්ටමක පවතී. පාර්ලිමේන්තු මාර්ගය හරහා පැලවත්ත දෙසට යෑමට හැකිවීම නිසා බත්තරමුල්ල නගරයේ සිදුවූ වාහන තදබදයද ලිහිල්ව තිබේ. ඇතුල් කෝට්ටේ පාරට සම්බන්ධවන පාරවල් දෙකද මේ ව්‍යාපෘතිය යටතේ පළල්කර ක්‍රමවත්ව නවීකරණය කර ඇත.ප්‍රධාන මාර්ගය දෙකට බෙදා ඇති අතර තණකොළ පිඩැලි අල්ලා මල් සිටුවීමක්ද මේ ව්‍යාපෘතිය යටතේ සිදුවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r1012242</link>
    <topic>අනුරපුර වන රක්ෂිතයේසීමා-මායිම් පිළිබඳ ගැටලු</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>අනුරාධපුර දිස්ත්‍රික්කය ඇතුළත වන රක්ෂිත සීමා නිර්ණය කිරීමේදී විධිමත් ක්‍රමවේදයක් අනුගමනය නොකිරීම නිසා ගැටලු රැසක් පැන නැඟී ඇත.රක්ෂිත මායිම් නිවැරදිව හා කාලානුරූපව සලකුණු කර සිතියම්වලට ඇතුළත් කිරීමේදී සිදුවන ප්‍රමාද දෝෂයන් නිසා බොහෝ ප්‍රාදේශීය ලේකම් බලප්‍රදේශයන්හි පාරම්පරික ගොවි පවුල් විශාල සංඛ්‍යාවකට බලවත් අසාධාරණයක් සිදුව ඇතැයි ප්‍රාදේශීය ලේකම්වරු ඇතුළු ගොවි සංවිධාන මගින් දේශපාලන අධිකාරිය වෙත හා දිස්ත්‍රික් කෘෂිකර්ම කමිටුව ද අනුරාධපුර මහ දිසාපතිවරයා ද පැමිණිලි ඉදිරිපත් කොට තිබේ.අදාළ බලධාරීන් විසින් රක්ෂිත වෙන්කිරීමේදී බොහෝ විට පැරණි රක්ෂිත වෙන්කර තිබූ මායිම් නැවත සලකුණු කර ඇති බවත්. ඇතැම් විටෙක රක්ෂිත මායිම් ආසන්නයේම ජනාවාස ඇතිවීමෙන් රක්ෂිත මායිම් හා පදිංචි ස්ථාන අතර දුරස්ථභාවය හීන වී ගොස් ඇති බවත් පැවසේ.රක්ෂිත හා අදාළ මැණුම් සම්බන්ධ සිතියම් මේ වන තෙක් ප්‍රාදේශීය ලේකම් කාර්යාල වෙත නොලැබීම නිසා රක්ෂිත මායිම් පිළිබඳ ගැටලු නිරාකරණය කිරීමට බාධා එල්ල වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r1012243</link>
    <topic>මාවනැල්ල නගර සංවර්ධනයයෝජනාවකට සීමා වෙලා</topic>
    <author>සබරගමුව සංචාරක – ගාමිණී ජයන්ත</author>
    <content>හැත්තෑදහසකට අධික ජනතාවක් වෙසෙන මාවනැල්ල මැතිවරණ කොට්ඨාසයේ මාවනැල්ල නගරයට පිවිසෙන ජනතාවට අපහසුතා රැසක් පවතින බව කියති.මාවනැල්ල නගර සංවර්ධනය කිරීම වසර ගණනාවක සිට යෝජනාවට පමණක් සීමා කර වගකිවයුත්තන්ගේ අවධානයට යොමුවී නොමැත.මාවනැල්ල නගරයේ ප්‍රධාන බස් නැවතුම්පොළේ වහලේ ටකරන් තහඩු ගැලවී ගොස් ඇති අතර, වැසි දිනවලදී මගීන් තෙමෙන බව කියති.මාවනැල්ල බස් නැවතුම්පළ භූමියේ ඉඩකඩ පහසුකම් ප්‍රමාණවත් නැත. වාහන නවතා තැබීමට ඉඩ පහසුකම් නැත. අනවසර වෙළෙඳ කුටි ඉදිකිරීම නිසා ප්‍රධාන බස් නැවතුම්පළේ ඉඩකඩ අවහිර වී ඇත.පුද්ගලික බස් නැවතුම්පළ වසර ගණනාවක සිට සංවර්ධනය වී නොමැති අතර එය මාවනැල්ල ප්‍රාදේශීය සභාවේ සංවර්ධන යෝජනාවක් පමණක් බවට පත්ව තිබේ.ඇම්. චන්ද්‍රසිරි කුරේ මහතා - මාවනැල්ල නගරයේ ඇති ප්‍රධාන බස්නැවතුම්පළේ ඉඩකඩ පහසුකම් මදි. මගී ආවරණ වැසි දිනවලදී තෙමෙනවා. දිනපතා නගරයට එන ජනතාව විවිධ අපහසුතාවයට පත්ව සිටිනවා.මාවනැල්ල ප්‍රාදේශීය සභා විපක්‍ෂ නායක අමරසූරියප්පෙරුම මහතා (එජාප) - මාවනැල්ල බස් නැවතුම්පළ සංවර්ධනය කිරීම කලක සිට සංවර්ධන යෝජනාවට පමණක් සීමා වෙලා. කඩිනමින් සංවර්ධනය කිරීම බලධාරීන්ගේ වගකීමක්.මාවනැල්ල ප්‍රාදේශීය සභාවේ සභාපති බී. පී. ඉඳුනිල් ශාන්ත ගුණසේන මහතා - පසුගිය එ. ජා. ප. පාලකයන් කිසිම සංවර්ධනයක් කර නැහැ.රජයේ නාගරික සංවර්ධන වැඩසටහන යටතේ ලබන වසරේ මාවනැල්ල නගර සංවර්ධන වැඩපිළිවෙළ යෝජනාවට පමණක් සීමා නොකර සබරගමු පළාත් ප්‍රධාන ඇමැති මහීපාල හේරත් මහතා සමඟ සාකච්ඡා කර කඩිනමින් සංවර්ධන කටයුතු ආරම්භ කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r1012244</link>
    <topic>මදුරාවල රයිගම්යාය අමුණඅක්‍රීය වීමෙන් ගොවීහු අසීරුවේ  </topic>
    <author>හල්තොට සමූහ විනීතා මානෙල් ගමගේ</author>
    <content>මදුරාවල ගොවිජන සේවා බලප්‍රදේශයේ මදුරාවල නැගෙනහිර වසමට අයත් ගොවි පවුල් 250කට අයත් රයිගම්යාය වෙල් යායට ජලය ලබා ගැනීමට ඇති ප්‍රධාන අමුණ අක්‍රීයවීම නිසා තමන් දැඩි අපහසුවකට පත්ව ඇතැයි ගොවිසංවිධාන පවසති.1952 වසරේදී යාල ඇළ මාර්ගය හරහා ඉදිකෙරුණු රයිගම්යාය අමුණ දොරවල් හතරකින් යුක්තය.එක් වරක් ප්‍රතිසංස්කරණය කර ඇති මේ අමුණ 2004 සිට අක්‍රීය බව ගොවීහු පවසති. අමුණේ ලෑලි සම්පූර්ණයෙන්ම දිරාපත්ව ඇති අතර අනෙකුත් යකඩ හා රෝද මල බැඳී විනාශ වෙමින් පවතී. අමුණේ සිට වෙල්යායට ජලය ලබා ගන්නා ප්‍රධාන ඇනිකට් එක සහ ඇළමාර්ගය මේ වන විට වියළී ගොස් ඇති අතර එයද අක්‍රීය තත්ත්වයේ පවතී.වැසි ජලය ප්‍රයෝජනයට ගෙන ඉතා අසීරුවෙන් කුඹුරු අස්වැද්දීම සිදු කරන අතර කලට වේලාවට ජලය නොමැති වීමත්, නිසි ජලකළමනාකරණයක් නොමැති වීමත් නිසා ගොවීහු අසීරුවට පත්ව සිටිති.ඩී.ඩබ්ලිව්.පේමරත්න මහතාඑක ගමනක් ලෑලි දැම්මා. ලෑලි මොනවද කියල අපි දන්නෙ නෑ. පුළුන්ද රබර් ද කියල අපි දන්නෙ නෑ. කළු තෙල් ගෑව. අවුරුදු 1 1/2ක් ගියේ නෑ. සේරම දිරල වතුර ගන්න බැරි හින්ද කුඹුරු විනාශ වෙනවා.ඒ.ඒ.දූලියෙස් සිඤ්ඤෝ මහතා අවු 70අපි කුඹුරු හාගෙන වහිනකං බලා ඉන්නව වපුර ගන්න. කුඩ මැට්ටට බේත් ටිකක් ගහන්න විදියක් නෑ. වතුර බදින්න වතුර ඇත්තෙ නෑ. දවස් දෙකක් පෑව්වොත් මුළු වෙල් යායම වේළිල යනවා.මදුරාවල ගොවි සංවිධානයේ ලේකම් එච්.ඩබ්ලිව්. විජේරත්න මහතා (අවු 70)මේ අමුණ ප්‍රයෝජනයට අරගෙන කුඹුරු අක්කර 100කට වැඩිය වැඩ කරන්න පුළුවන් වුණා. අමුණෙ දොරවල් කැඩිල 94 දි ව්‍යාපෘති 16 යටතේ ප්‍රතිසංස්කරණයක් සිදුකළා. ඒ වෙලාවෙ බස්නාහිර පළාත් වාරිමාර්ග ඉංජිනේරු මහත්තය පොරොන්දු වුණා අවුරුදු දෙකෙන් දෙකට අමුණෙ අලුත්වැඩියා කටයුතු වලට ප්‍රතිපාදන දෙනව කියල සතයක්වත් ලැබුණෙ නෑ. මේ ගැන ඕන තරම් දන්වල තියෙනවා. ඒත් කිසිම ප්‍රතිඵලයක් නෑ 2004 ඉදල අමුණ අක්‍රීයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r1012245</link>
    <topic>ඇල්ලමුල්ල ගමටප්‍රජා ශාලාවක් ඕනෑ</topic>
    <author>ගම්පහ දිස්ත්‍රික් සමූහ කේ. ටී. ඒ. කරුණාරත්න</author>
    <content>මීරිගම මැතිවරණ කොට්ඨාසයට අයත් 356 ඇල්ලමුල්ල ගමට ප්‍රජා ශාලාවක් ලබාදෙන ලෙස ගම්වාසීහු ඉල්ලා සිටිති.දැනට ගමේ වැඩිහිටි සමිතිය පවත්වාගෙන යන සණස රැස්වීම් ශාලාවට රුපියල් 100/- ක මුදලක් දිනකට ගෙවීමට සිදුව ඇත.මේ සම්බන්ධයෙන් බොහෝ වැඩිහිටි පිරිස් අසතුට පළකර සමිතියට පැමිණීමෙන්ද වැළකී සිටිති.මෙම ප්‍රජාශාලාවක අවශ්‍යතාවය මීරිගම මහ ලේකම්තුමියගේ අවධානයට යොමුකරවන ලෙසද වැඩිහිටියෝ මෙන්ම ගම්වාසීහුද ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r1012247</link>
    <topic>අසුපිනි ඇල්ල මාර්ගය සංවර්ධනයට පියවර</topic>
    <author>අරණායක සමූහ – නන්ද කුමාර</author>
    <content>අරණායක – අසුපිනිඇල්ල මාර්ගය පුළුල් කොට සංවර්ධනය කිරීමට පියවර ගෙන තිබේ.සංචාරක ව්‍යාපාරය දියුණු කිරීමේ රජයේ වැඩපිළිවෙළ යටතේ අසුපිනිඇල්ල කේන්ද්‍ර කරගනිමින් සංචාරක පාරාදීසයක් නිර්මාණය කිරීමට සූදානම් බවද පර්යේෂණ තාක්ෂණ ඇමැති ලලිත් දිසානායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r1012248</link>
    <topic>ජා ඇළ ඇතැම් බේකරිවලපාන් ප්‍රමිතියකට නෑ</topic>
    <author>ජා ඇළ මධ්‍යම ලෙස්ලි පෙරේරා</author>
    <content>ජා - ඇළ නගර සභා බල ප්‍රදේශ ඇතුළත පාන් නිෂ්පාදනය කරන ඇතැම් බේකරිවල ප්‍රමිතියකට අනුකූලව පාන් නිෂ්පාදනය නොකරන බවට ජනතාව චෝදනා කරයි.පාන් ගෙඩියක් ඔවුන් හිතූ හිතූ මිල ගණන් වලට අලෙවි කරන බවත් පාන් රාත්තලකට තිබිය යුතු බර ග්‍රෑම් 450 වන අතර බොහෝ බේකරිවල නිපදවන පාන් ගෙඩියක බර ප්‍රමාණය ග්‍රෑම් 350, 375 සහ 400 වන බව සමීක්‍ෂණයකදී හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r1012249</link>
    <topic>අගලවත්ත - මතුගමප්‍රදේශවල වැලි හිඟයක්</topic>
    <author>අගලවත්ත විශේෂ ගාමිණී ආනන්ද</author>
    <content>අගලවත්ත මතුගම ආදී ප්‍රදේශවල මේ දිනවල වැලි හිඟයක් පවතී. අධික වර්ෂාව සහ පවතින දැඩි නීති නිසා වැලි තොටුපළවල් බොහොමයක වැඩ නතර කර ඇත.වැලි හිඟය නිසා ඉතා ඉහළ මිලක් ගෙවා වැලි ගැනීමට පාරිභෝගිකයින්ට සිදුව තිබේ.මේ නිසා නිවාස ඉදිකිරීම්, මාර්ග කොන්ක්‍රීට් කිරීම් ආදී වැඩ කටයුතු ඇන හිට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=r10122410</link>
    <topic>කටාන පාරේබස් ධාවනය නැවතිලා</topic>
    <author>දිවුලපිටිය සමූහ අයිවන් නිශ්ශංක</author>
    <content>දිවුලපිටිය කඩවල හරහා කටානපාරේ මීගමුව බස් සේවය නැවතී දැනට වසර 3 ක් පසුවී තිබේ.මේ බස් සේවය නැවතීම නිසා ඉහළමඩම්පැල්ල, කැරන්වත්ත ඇතුළු අවට ප්‍රදේශවල මගීනට හා පාසල් දරුවන්ට දුෂ්කරතාවලට මුහුණ පෑමට සිදුවී ඇති බවත් බස් සේවය නැවත අරඹන ලෙසත් ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=s1012241</link>
    <topic>මංජු ගේ අවසන් පරීක්ෂණය ගැනආයතන 3ක් විශේෂ සාකච්ඡාවක</topic>
    <author>ප්‍රින්ස් ගුණසේකර</author>
    <content>තහනම් උත්තේජක භාවිතා කර තරග වැදුණේයැයි චෝදනා ලැබූ බොක්සිං ක්‍රීඩක මංජු වන්නිආරච්චිගේ තීරණාත්මක අවසන් පරීක්ෂණයට මුහුණදෙන ආකාරය පිළිබඳ ක්‍රීඩා අමාත්‍යාංශය, ඔලිම්පික් කමිටුව හා ක්‍රීඩා වෛද්‍ය ඒකය අතර ඉදිරියේදී සාකච්ඡාවක් පැවැත්වෙන බව ජාතික තහනම් උත්තේජක කමිටු සභාපති ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පවසයි.ජනවාරි මස මැද භාගයේ දී ජැමෙයිකාවේදී පැවැත්වීමට නියමිත මංජු වන්නිආරච්චිගේ අවසන් තීරණාත්මක පරීක්ෂණයට ඉතා සාර්ථකව මුහුණදීම උදෙසා මේ සාකච්ඡාව පැවැත්වීම අරමුණ වී තිබේ.මංජු වන්නිආරච්චි තම නිර්දෝෂීභාවය පිළිබඳ පවසා චෝදනාව ප්‍රතික්ෂේප කළ අතර පොදු රාජ්‍ය මණ්ඩලීය තහනම් උත්තේජක කමිටුව අවසන් පරීක්ෂණයට දින නියම කර තීන්දුව ලබාදීමට කටයුතු කර ඇත.ඉන්දියාවේ නවදිල්ලි නුවර පැවැති පොදු රාජ්‍ය මණ්ඩලීය ක්‍රීඩා උළෙලේ කිලෝ ග්‍රෑම් 56 බැන්ටම් වේට් ඉසව්වේදී රන් පදක්කම මංජු වන්නිආරච්චි දිනා ගත් පසුව තහනම් උත්තේජක චෝදනාව එල්ලවිය.ඔහු අවසන් තරගයට මුහුණදීමෙන් අනතුරුව ලබාත් මුත්‍රා සාම්පලයක ‘නැන්ඩ්‍රොලෝන්’ නම් තහනම් ඖෂධය තිබූ බවට ප්‍රකාශ වුවද එම චෝදනාව ප්‍රතික්ෂේප කළේය.ඒ සමගම නවදිල්ලි තහනම් උත්තේජක කමිටුව එම තරගාවලියේදී තහනම් උත්තේජක පරීක්ෂාව සිදුකළ ආකාරය ගැන ද විවිධ චෝදනා එල්ල විය. කෙසේ වුවද මංජු වන්නිආරච්චිගේ දෙවැනි මුත්‍රා සාම්පල පරීක්ෂාවේදී ද ප්‍රතිඵලය සමාන වූ හෙයින් දඬුවම තීරණය කරන බව පොදු රාජ්‍ය මණ්ඩලීය තහනම් උත්තේජක කමිටුව දැන්වූවේය.එහෙත් එයට එරෙහිවද කරුණු දැක්වීමේ හැකියාවක් ශ්‍රී ලංකාව සතුබව ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පැවැසීය.මේ පිළිබඳ අවසන් තීන්දුව ක්‍රීඩා ඇමැති මහින්දානන්ද අළුත්ගමගේ මහතාගේ උපදෙස් අනුව ක්‍රියාත්මක කිරීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=s1012242</link>
    <topic>පෙප්සි කෝලා නව සන්නාම සභාපතිවරු ලෙස ඩිල්ෂාන්-මාලිංග</topic>
    <author>සටහන –වර්නන් ඡායාරූපය – තිලක් පෙරේරා</author>
    <content>ආක්‍රමණශීලීව පිත්තෙන් හරඹ කරන තිලකරත්න ඩිල්ෂාන් හා පෙරැළිකාර අයුරින් වේග පන්දු යවන ලසිත් මාලිංග පෙප්සි කෝලා නව සන්නාම සභාපතිවරු ලෙස පත්ව සිටිති.මේ ක්‍රීඩකයන් දෙදෙනාගේ මේ නව පදවි හඳුන්වාදීම සහ 2011 ලෝක කුසලාන කි‍්‍රකට් තරගාවලියේ කෝලා සන්නාමයේ දායකත්වය ප්‍රකාශයට පත් කිරීම කොළඹ ටාජ් සමුද්‍රා හෝටලයේදී පෙරේදා සන්ධ්‍යාවේ සිදු කෙරිණි. 2011 ලෝක ක්‍රිකට් කුසලානයද මෙහිදී ප්‍රදර්ශනය කෙරිණි.ශ්‍රී ලංකාව 1996 ලෝක ක්‍රිකට් කුසලානය දිනා ගැනීමත් සමග ක්‍රිකට් ක්‍රීඩාවේ විශාල ප්‍රගතියක් ඇතිවී තිබෙන බවත් ඩිල්ෂාන්ගේ ‘ඩිල් - ස්කූප්’ පහරත් මාලිංගගේ ‘ඉන් - ස්වින්ග් යෝකර්’ පන්දුවත් නිසා ක්‍රීඩාව තවත් ප්‍රචලිත වී තිබෙන බවත් ප්‍රකාශ කළ පෙප්සි කෝලා දේශීය කළමනාකරු කුනාල් ෂර්මා ‘යෞවනය හා ජයග්‍රහණය’ සිය තේමාව කොට ගෙන සිටින තම ආයතනය ඩිල්ෂාන් හා මාලිංග සන්නාම සභාපතිවරුන් ලෙස තෝරා ගත්තේ ක්‍රිකට් ක්‍රීඩාවට නවතාවයක් ගෙන දුන් ඔවුන්ගේ මේ විශිෂ්ට දස්කම් නිසා බව කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=s1012243</link>
    <topic>ක්‍රිකට් ශ්‍රේෂ්ඨයන් 48ට ශ්‍රී ලංකාවෙන් 6ක්  </topic>
    <author/>
    <content>    ජාත්‍යන්තර එක්දින පිටියේ මෙතෙක් බිහිවූ ශ්‍රේෂ්ටතම ක්‍රීඩකයන් 48 දෙනා අතරින් එක්දින කණ්ඩායමක් තේරීම සඳහා අන්තර්ජාලය ඔස්සේ ජගත් ක්‍රිකට් කවුන්සලය විසින් කරනු ලබන ඡන්ද විමසීමකට ශ්‍රී ලංකාවේ ක්‍රීඩකයෝ 6 දෙනක් ද ඇතුළත් වී සිටිති.සනත් ජයසූරිය, අරවින්ද ද සිල්වා, රොමේෂ් කලුවිතාරණ, කුමාර් සංගක්කාර, චමින්ද වාස් සහ මුත්තයියා මුරලිදරන් මෙසේ අයි.සී.සී. ය මගින් ශ්‍රේෂ්ටතම එක්දින ක්‍රීඩකයන් 48 දෙනා අතරට තෝරාගත් ක්‍රීඩකයන් වෙති.තෝරාගත් ශ්‍රී ලංකා ක්‍රීඩකයන් අතරින් ශ්‍රී ලංකාව ලෝක සූරයන් වූ 1996 ලෝක කුසලාන තරගාවලියට ක්‍රීඩා නොකළ එකම ක්‍රීඩකයා කුමාර් සංගක්කාර පමණි. ජගත් එක්දින මෙතෙක් බිහි වූ ක්‍රීඩකයන්ගෙන් තෝරාගත් ශ්‍රේෂ්ඨතම ක්‍රීඩකයන් 48 අතරින් වත්මන් ක්‍රිකට් පිටියේ තවමත් රැඳී සිටින්නේ ජයසූරිය, වාස් සහ සංගක්කාර පමණි.එදා මෙදා කාලය අතරතුර ජගත් එක්දින පිටියේ ක්‍රීඩා කළ ක්‍රීඩකයන් 1940 අතරින් ක්‍රීඩකයන් 48 දෙනකු මෙසේ අන්තර්ජාල ඡන්ද විමසීමකට තෝරා ගැනීමට අයි.සී.සී. ය කටයුතු කෙළේ ජගත් එක්දින පිටියට වසර 40 ක් පිරීම නිමිත්තෙනි.කෙසේ වුවත් මේ ක්‍රීඩකයන් 48 දෙනා අතරට ජගත් එක්දින පිටියේ හිටපු විශිෂ්ට ක්‍රීඩකයන් වන සහීර් අබ්බාස්, ඩීන් ජෝන්ස්, මාක් වෝ, ඩෙස්මන්ඩ් හේන්ස්, ස්ටීව් වෝ, ජවහල් ශ්‍රීනාත් බ්‍රෙට්ලී සහ තවත් ක්‍රීඩකයන් රැසක් ඇතුලත් වී නොමැත.ආරම්භක පිතිකරුවන්, මැදපෙළ පිතිකරුවන්, තුන් ඉරියව් ක්‍රීඩකයන්, කඩුලු රකින ක්‍රීඩකයන්, වේග පන්දු යවන්නන් සහ දඟ පන්දු යවන්නන් වශයෙන් කාණ්ඩ 6 ක් යටතේ කරනු ලැබූ මේ ඡන්ද විමසීමෙන් අයි.සී.සී. ය මගින් අන්තර්ජාල සැරිසරන්නන්ගෙන් ඉල්ලා සිටිනුයේ ආරම්භක පිතිකරුවන් දෙදෙනකු, මැද පෙළ පිතිකරුවන් තිදෙනකු, තුන් ඉරියව් ක්‍රීඩකයකු, කඩුලු රකින ක්‍රීඩකයකු, වේගපන්දු යවන්නන් තිදෙනකු හා දඟ පන්දු යවන්නකු නම් කරන ලෙසය.ඒ අතරම අයි.සී.සී. ය මගින් තෝරා ගත් මෙතෙක් පැවැති විශිෂ්ටතම එක්දින තරග 10 ක් අතරින් හොඳම එක්දින තරගයට තේරීමට ද ප්‍රේක්ෂකයන්ට අවස්ථාව ලබා දී තිබිණි.අයි.සී.සී. නිල වෙබ් අඩවිය වන icc-cricket.yahoo.net ඔස්සේ අන්තර්ජාල ප්‍රේක්ෂකයන්ට ලබන ජනවාරි 2 දා ශ්‍රී ලංකා වේලාවෙන් පෙරවරු 2.00 වනතුරු මේ සඳහා සිය ඡන්දය භාවිතා කළ හැක. .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=s1012244</link>
    <topic>පල්ලේකැලේ සය සාමාජික ක්‍රිකට් හෙට</topic>
    <author>මහනුවර සංචාරක</author>
    <content>පල්ලේ කැලේ - ආයෝජනගම භාරතී ක්‍රීඩා සමාජය 12 වෙනි වරටත් සංවිධානය කරන සය සාමාජික සැහැල්ලු පන්දු ක්‍රිකට් තරගාවලිය මේ මස 25 හා 26 යන දිනවලදී ආයෝජනගම ක්‍රීඩාංගනයේ දී පැවැත්වේ.මේ තරගයෙන් ජයගන්නා කණ්ඩායමට මුදලින් රුපියල් 12,000 ක්ද, අනු සූරතාවයට රුපියල් 8000 ක්ද ත්‍යාග වශයෙන් පිරිනැමීමට සංවිධායකයින් කටයුතු යොදා තිබේ. විවෘත තරගාවලියක් වන මේ සඳහා ඕනෑම ක්‍රීඩා කණ්ඩායමකට සහභාගී විය හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=s1012245</link>
    <topic>අයහපත් කාලගුණය මැදලසිත්-ඇන්ජලෝ-චතුර දස්කම් දක්වති</topic>
    <author>ෆවුස් මොහොමඩ්</author>
    <content>සෙලාන් බැංකු පිලේ ලසිත් ප්‍රනාන්දුගේ හා මාස් ඇක්ටිව් පිලේ ඇන්ජලෝ පෙරේරාගේ විශිෂ්ට පිතිහරඹයත්, යුනිචෙලා කණ්ඩායමේ චතුර පීරිස්ගේ සුපිරි පන්දු යැවීමත් අපතේ හරිමින් වෙළෙඳසේවා පි‍්‍රමියර් ලීග් තරගාවලියේ පෙරේදා (22) පැවැති තරග අයහපත් කාලගුණය හේතුවෙන් ජය පරාජයෙන් තොරව නිමාවට පත්විය.ජනශක්ති කණ්ඩායම සහ ජෝන් කීල්ස් පිල අතර තරගය සරවනමුත්තු පිටියේදීත්, යුනිචෙලා සහ මාස් ඇක්ටිව් කණ්ඩායම් අතර තරගය බී. ආර්. සී. පිටියේදීත්, හැටන් නැෂනල් බැංකු පිල සහ සෙලාන් බැංකු පිල අතර තරගය කෝල්ට්ස් පිටියේදීත් පැවැත්විණි. මේ තරගවලදී දෙවැනි වර පන්දුවට පහරදීමේ අවස්ථාව වර්ෂාව හේතුවෙන් අතහැර දමමින් විසඳුමකින් තොරව තරග සියල්ල නිමාවට පත් කිරීමට සංවිධායකයන්ට සිදුවිය.බී. ආර්. සී. පිටියේදී පළමුව පන්දුවට පහරදුන් මාස් ඇක්ටිව් පිල ඕවර 45 කදී ලකුනු 205ක් රැස් කළේය. විශිෂ්ට පිතිහරඹයක නිරතවූ ඇන්ජලෝ පෙරේරා පන්දු 78 කදී හතරේ පහර 11ක් සහ හයේ පහර 2ක් සමඟ ලකුනු 98ක් රැස් කිරීමට සමත්විය. සචිත්‍ර සේනානායක ලකුණු 44ක් ලබා ගත්තේය.පන්දු යැවීමේදී යුනිචෙලා පිලේ චතුර පීරිස් සුපිරි පන්දු යැවීමක නිරත වෙමින් ලකුණු 33 කට කඩුලු 6ක් බිඳ දැමුවේය. ශාලික කරුණානායක ලකුණු 43 කට කඩුලු 2ක් දවා ගත්තේය.කෝල්ට්ස් පිටියේදී ඕවර 41 කට සීමාවූ තරගයේ පළමුව පන්දුවට පහරදුන් සෙලාන් බැංකුව කඩුලු 6 කට ලකුණු 156ක් රැස් කළේය. අගනා පිතිහරඹයක නිරතවූ ලසිත් ප්‍රනාන්දු ලකුණු 86ක් වාර්තා කළේය. ඊට හතරේ පහර 8ක් සහ හයේ පහර 2ක් ඇතුළත් වූ අතර පන්දු 125 ක් වැයවී තිබිණි. කාංචන ගුණවර්ධන ලකුණු 29ක් ද දමිත් ඉන්දික නොදැවී ලකුණු 36ක් ද කණ්ඩායමට එක් කළහ. පන්දු යැවීමේදී සජීව වීරකෝන් සහ රනිල් ධම්මික කඩුලු 2 බැගින් දවාලූහ.සරවනමුත්තු පිටියේදී පැවැති ජනශක්ති හා ජෝන් කීල්ස් කණ්ඩායම් අතර තරගයේ පළමුව පන්දුවට පහරදුන් ජනශක්ති පිල ඕවර 14කදී කඩුලු 2කට ලකුණු 106ක් වාර්තා කළේය.ගිහාන් ද සිල්වා නොදැවී ලකුණු 49ක් ලබාගත් අතර, ඩිල්ෂාන් මුණවීර ලකුණු 36ක් රැස් කළේය. නිලංක පේ‍්‍රමරත්න ලකුණු 10 කට කඩුලු 2ක් බිඳ දැමුවේය.තරගාවලියේ ඊළඟ වටයේදී මාස් ඇක්ටිව් පිල, සම්පත් බැංකු පිල සමඟ බී. ආර්. සී. පිටියේදීත්, සෙලාන් බැංකු පිල ජෝන් කීල්ස් සමඟ සරවනමුත්තු පිටියේදීත්, හැටන් නැෂනල් බැංකුව, ජනශක්ති පිල සමඟ කෝල්ට්ස් පිටියේදීත් මේ මස 29දා තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=s1012246</link>
    <topic>මලල ක්‍රීඩා තාක්‍ෂණික නිලධාරි පරීක්‍ෂණය කල්යයි</topic>
    <author/>
    <content>ජනවාරි මස 08 වන දින පැවැත්වීමට නියමිතව තිබූ තාක්‍ෂණ නිලධාරි අදියර 4 පරීක්‍ෂණය නොවැළැක්විය හැකි හේතුවක් මත ලබන ජනවාරි මස 30 වන දිනට කල් තැබූ බව මලල ක්‍රීඩා සංගමය නිවේදනය කරයි.එහෙත් මෙයට අදාළව සංවිධානය කරන සම්මන්ත්‍රණය සහ වැඩමුළුව ලබන මස 15 සහ 16 යන දිනයන්හිදී කොළඹ 07, ජාතික ක්‍රීඩා විද්‍යායතන ශ්‍රවණාගාරයේදී පවත්වනු ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=s1012247</link>
    <topic>පාපැදි තරගයහෙට කහවත්තේ දී</topic>
    <author/>
    <content>කහවත්ත සෆයර් ක්‍රීඩා සමාජය මෙහෙයන පාපැදි සවාරිය හෙට (25) කහවත්තේදී පැවැත්වේ. මේ පාපැදි තරගය සඳහා සහභාගිවිය හැක්කේ සෆයර් ක්‍රීඩා සමාජයේ සාමාජිකයන්ට පමණි.මේ ක්‍රීඩා සමාජයේ සාමාජිකත්වය ශ්‍රී ලංකාවේ ඕනෑම පාපැදි තරග කරුවකුට පහත ලිපිනයෙන් ලබා ගත හැකිය. ලේකම්, සෙනරත් වංශපාල, සෆයර් ක්‍රීඩා සමාජය, පන්සල පාර, කහවත්ත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=f1012241</link>
    <topic>ජවිපෙ දන්නේදේශනා කරන්න විතරයි</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>උත්සව සමයේ ඉහළ යන බඩු මිල හා වැඩි වන විදුලි මිල ආදී දේශපාලන කරලියේ සාකච්ඡා කෙරෙන රටේ දේශපාලන තොරතුරු පිළිබඳව වාරි මාර්ග හා ජල සම්පත් කළමනාකරණ නියෝජ්‍ය අමාත්‍ය ඩබ්ලිව්. බී. ඒකනායක මහතා සමඟ කළ සාකච්ඡාවකි.* මේ උත්සව සමයේ අත්‍යවශ්‍ය භාණ්ඩවල පවා මිල ඉහළයාමක් සිදුවී තිබෙනවා. මෙය කලදුටු කළ වළ ඉහගැනීමක් ද?පසුගිය රජයන්ගේ කාලයන් අමතක වෙලා වගෙයි සමහරු ඔය වගේ චෝදනා නඟන්නේ. පසුගිය රජයන්හි පාලන කාලවල නාඩු සහල් රුපියල් සියයටත් ගියා මතක ඇති. 2001 -2004 අතර කාලය අනෙකුත් භාණ්ඩවලත් මිල ඉහළ ගියා. ඔය කතා කියන අයට ප්‍රශ්නය තියෙන්නේ භාණ්ඩ මිල නෙවෙයි, කොහොම හරි ආණ්ඩුවට පහරගහන්න ක්‍රමයක් තමයි ඒ අය හොයන්නේ.දැන් බලන්න පවතින දැඩි වර්ෂාව නිසා වී තම්බන්න, වේලන්න අමාරුයි. ඒ නිසා සහල් නිෂ්පාදනය වෙන්නේ වෙනදාට වඩා අඩුවෙන්.වෙළෙඳපොළේ සහල් ප්‍රමාණය අඩුවන විට එහි මිල ඉහළ යනවා. එහෙත් ඒ නිසා අපි මිල පාලනයක් කරල තියෙනවා. සම්බා රුපියල් හැත්තෑවටත් නාඩු හැටටත් වෙළෙඳපොළේ ගන්න තිබෙනවා.මේ මිල ගණන් තවත් අඩු කළොත් මොකද වෙන්නෙ? ඒක ගොවියාට කරන අසාධාරණයක්. ගොවියා මහන්සියෙන් ලබා ගන්නා අස්වැන්න අඩුමිලට තමයි එහෙමනම් මිලදී ගන්න වෙන්නේ. ගොවියාට අසාධාරණයක් කරන්න රජය කොහෙත්ම සූදානම් නැහැ.ගොවියාත්, ව්‍යාපාරිකයාත් පාරිභෝගිකයාත් යන තුන්කොටසම ආරක්ෂා කරගැනීම සඳහා තමයි මේ විදිහෙ වැඩපිළිවෙළක් රජය දියත් කරල තියෙන්නේ.  අය වැයෙන් බඩුමිල අඩු කරනවා වෙනුවට මෙවර බදු අඩුකරල ජනතාවට සහන සලසා තියෙනවා.පසුගිය කාලවල ඉඩම් කුට්ටි කරල පොල් ගස් කපා දමලා තිබෙන නිසාත් මයිටා උවදුර නිසාත් පොල් අස්වනු අඩුවෙලා තියෙනවා.ඒකට ආණ්ඩුවට කරන්න දෙයක් නැහැ. පොල් අස්වනු අඩුවුණාම පොල් මිල ඉහළ යනවා.  අපි කුඩා කාලයේ පොල්ගසකින් ලබාගත් ආදායම අද ලබාගන්න බැරිවෙලා තියෙනවා. මිනිස්සුන්ට වගේ ම ගස්කොලන්වලටත් ලෙඩ රෝග වැළෙඳනවා. ඉතිං මේ අස්වනු අඩුවුණා කියලා රජයට බැනල වත් පාර්ලිමේන්තුවට පොල්බෑයක් අරන් ඇවිල්ලවත් හරියන්නෙ නැහැ. මේ තත්ත්වයට කෙටි කාලයක් මුහුණ දෙන්න වෙනවා කාටත්.* පසුගිය වසර පහ තුල සීනි, අල, ළූණු ආදී ආහාර ද්‍රව්‍ය වල මිල ඉහළ ගොස් තිබෙන්නේ සිය ගණන්වලින් ?වෙන ආණ්ඩුවක් කළත් ඒක එහෙමයි. කොහොම වුණත් මේවායේ මිල ඉහළ යනවා. මේ රජය පවතිද්දී විතරක් නොවෙයි පසුගිය රජයන් පවතිද්දී මේ විදියට මිල ඉහළ යාමක් වුණා. නිෂ්පාදන අඩු වුණොත් මිල ඉහළ යනවා. ලංකාවේ සීනි නිෂ්පාදනය කරන්න පුළුවන්. ජනාධිපතිතුමාගේ මඟ පෙන්වීමෙන් වරක් ධර්මදාස බණ්ඩා ඇමැතිතුමා උක්වගාව විශාල පරිමාණයෙන් ආරම්භ කරන්න යද්දී බඩුමිල වැඩියි කියල කෑ ගහන සමහරු ඊට විරුද්ධ වුණා.එවැනි නිෂ්පාදන වැඩිදියුණු කරන වැඩසටහන් ආරම්භ කරනවිට ඒ අය විරුද්ධ වෙනවා. පස්සේ බොඩ් ලෑල්ලක් උස්සාගෙන විරෝධය දක්වනවා, බඩුමිල වැඩියි කියලා. හැබැයි නිෂ්පාදන වැඩි කරන්න කිසිම උදව්වක් කරන්නේ නැහැ මේ තත්ත්වය නැති කරන්න රටේ සෑම දෙනාගේ ම සහය අවශ්‍යයි.නොරොච්චෝලේ බලාගාරය ඉදිකරද්දී මොනතරම් විරෝධතා ඇතිවුණාද? ඒත් එය ආරම්භ කළා. මේවගේ ප්‍රතිලාභ අනාගතයේ දී ජනතාවට ලැබෙනවා. ඉදිරියේදී ජනතාවට අඩු මුදලකට විදුලි ඒකක ලබා ගැනීමට පහසුකම් ලැබෙනවා.* විදුලිබල මණ්ඩලය ලාභ ලබන බවට පසුගිය කාලයේ අමාත්‍යවරයා ප්‍රකාශ කළා. එහෙත් ජනතාවගෙන් අය කරන විදුලි මිල මෙවර වැඩිවී තිබෙනවා.මම දැකල තියෙනවා පාර්ලිමේන්තුවට යන පාර දෙපැත්තෙ ත් ඒ ඉදිරිපිටත් දහවලේ වීදි ලාම්පු දැල්වෙනවා. පාර්ලිමේන්තුව ඉස්සරහත් තත්ත්වය මේකයි. මේකට විදුලිබල මණ්ඩලය හෝ නගර සභාව හරි එක ආයතනයක් වගකියන්න ඕනෑ. කොච්චර කිව්වත් විදුලිය අරපිරිමැස්මක් කරන්නේ නැහැ. මේ තත්ත්වය තමයි නැති කරන්න අවශ්‍ය වෙන්නේ. ඒ නිසා අපි විදුලි ඒකක 90 ට වැඩිය පරිභෝජනය කරනවානම් ඒකට වැඩි මිලක් ගෙවන්න සිදුවන ක්‍රමයක් සකස් කරල තියෙනවා. නිවසක ඒකක 90ට අඩුවෙන් පාවිච්චි කරන්න පුළුවන් අරපිරිමැස්මෙන් විදුලිය පාවිච්චි කරනවානම්විදුලි නිෂ්පාදනයට ඇත්තෙන්ම විශාල මුදලක් වැය වෙනවා. මොකද බොහෝ බලාගාර ක්‍රියාත්මක වෙන්නේ ඩීසල් වලින්. ඒවාට වැය වෙන්නේ මේ රටේ මුදල්. නිසයි විදුලිය අරපිරිමැස්මෙන් පාවිච්චි කරන්න කියන්නෙ. ඒක 90 ට අඩුවෙන් පාවිච්චි කරන අයට මිලෙහි වෙනසක් වෙන්නෙ නැහැ. ඒ නිසා තේරුම් ගන්න ඕනෑ වැරැද්ද තියෙන්නේ අප අතරයි. ඔබටත් මටත් අපි කාටත් ඔය ප්‍රශ්නය තියෙනවා. ඒ නිසා අපි දැනගන්න ඕනෑ අරපිරිමැස්මට පුරුදු වෙන්න.ඒ වගේම නිතරම රටේ ජනතාවට මේ කාරණයේදී දොස් කියන්න බැහැ. නිලධාරීනුත් මේ ආයතනත් එකතුවෙලා ජනතාවට යහපත් සේවාවන් ලබාදීමට කටයුතු කරන්න ඕනෑ. ආයතනවල තියෙන වංචා දූෂණ නවත්වන්න ඕනෑ. රටට ආදරය තියන නිලධාරින් තමන් ඉදිරියට සේවාවක් ලබාගන්න එක මහජනයා අපහසුවට පත්කරන්නේ නැහැ. ආයතනයට වංචා කරන්නේ නැහැ.* විදුලි මිල වැඩිවීමත් සමඟ නැවතත් ඒ බලපෑම නිසා බඩුමිල ඉහළ යනවා නේද?යම් කිසි භාණ්ඩයක නිෂ්පාදන මිල ඉහළ යනවානම් ඒ භාණ්ඩයේ මිලත් ඉහළ යනවා. ඒක නවත්වන්න බෑ. හැබැයි ඉතින් ඔය කියන තරම් වැඩිවීමක් සිදුවෙන්නේ නැහැ. ඒ බලපෑම ඒ තරම් විශාල දෙයක් නෙවෙයි.මම කලින් ප්‍රකාශ කළා වගේ මේ තත්ත්වයේ දී වගකිවයුතු තවත් පාර්ශ්ව සිිටිනවා. විදුලි බල මණ්ඩලය ලාභ ලැබූ ආයතනයක්. එය විනාශ වුණේ යම් යම් අයගේ වැරදි නිසයි.ඒත් වර්තමානයේ චම්පික ඇමැතිතුමා විදුලි බල ඇමැතිවරයා වීම ගැන මම සතුටු වෙනවා. එතුමා ක්ෂේත්‍රය ගැන දැනුමක් ඇතිව කාර්යක්ෂම සේවාවක් සිදු කරනවා. විදුලිය ඉල්ලුම් කරල ඉතා විශාල කාලයක් ජනතාව බලා සිටිනවා විදුලිය ලබා දෙන තුරු. ඉතා ඉක්මනින් ඒ සේවාව ලබා දුන්නා නම් ඒ ලබාදුන් දිනයේ සිටම ජනතාවගෙන් විදුලිබල මණ්ඩලයට මුදල් ලැබෙනවා. මේ වගේ ලාභ ලබන ක්‍රම ඇහිරිලා තිබූ අවස්ථා තියෙනවා.ඒ නිසා නිලධාරින්ගේ සහ ආයතන පැත්තෙනුත් කාර්යක්ෂම වෙන්න අවශ්‍යයි.මේක විදුලිබල මණ්ඩලයේ විතරක් නෙවෙයි. බොහෝ ආයතනවල දකින්න ලැබෙනවා. බලන්න ගම්වල පෞද්ගලික බස් රථ හිමියෙක් එක බස් රථයක් ධාවනය කරල තව බස් රථයක් මිලදී ගන්නවා. ඒත් ලංගම නිතර පාඩු ලබනවා කියනවා. අපි වෙනස් වෙන්න ඕනෑ නැතුව රට ගොඩනගන්න බැහැ. නිතරම හාල් මිලයි විදුලි මිලයි ගැන කතාකර කර ඉදල බැහැ. කවුරුත් එකතුවෙලා වැඩ කරන්න ඕනෑ. ඒකට තමයි අමාත්‍යවරු වශයෙන් අපිත් ජනාධිපතිවරයාත් මේ උත්සාහ දරන්නේ.* මේ වනවිට පොල් මිල ඉහළ ගොස් තිබෙනවා. ඊට හේතුව අස්වනු අඩුවීම බව ඔබ පිළිගන්නවා. එහෙත් පෙර වසර වලට සාපේක්‍ෂව වී නිෂ්පාදනයත් අඩු වී තිබෙන බව ජනතා විමුක්ති පෙරමුණ පවසනවා.ජනතා විමුක්ති පෙරමුණ කුඹුරු කරන්න දන්න අය නෙමෙයි. ඒ අය හොඳයි ශාලාවලට වෙලා දේශන පවත්ව පවත්ව ඉන්න. ඒ අය වෙලකට බැහැල තියෙන අය නෙවෙයි. ඕවා මිනිස්සු දුර්වල කරන්න කියන කතා . ඒ අය හීන දකිනවා විතරයි. ඒවා හැබෑවුණ දවසක් නෑ.ඒ අය ගොවියාව හඳුනන්නේ නැහැ. අපි පොහොර සහනාධාර ලබාදෙන්න යද්දීත් ඔයවගේ කතා කිව්වා. ඒත් දැන් ගොඩ ගොවිතැන්වලටත් පොහොර සහනාධාර ලැබෙනවා. ජනතා විමුක්ති පෙරමුණ කියවන්නේ කවුරු හරි ලියල දුන්න දෙයක් මිසක් හොයල බලල නෙමෙයි.ජනාධිපතිතුමා රට බාර ගනිද්දී වී රුපියල් දහයට තිබුණේ. රනිල් වික්‍රමසිංහ මහත්තය කිව්වා වී රුපියල් දහසයට ගන්නවා කියලා. ඒත් ජනාධිපතිතුමා වී රුපියල් තිහට ගත්තා. ගොවියාට හොඳ මිලක් ලැබුණා. දැන් ගොවිතැනට තරුණ පිරිස් යොමුවෙලා ඉන්නවා. වැඩි වැඩියෙන් ගොවිතැනට තරුණ පිරිස් යොමුවෙලා ඉන්නවා. වැඩි වැඩියෙන් ගොවිතැනට නැඹුරුවීම නිසා වී අස්වනු වැඩි වෙනවා, මිසක් අඩුවෙන්නෙ නැහැ.ඒ වගේම ගොවියාව නගාසිටුවන්න ජනාධිපතිවරයා නිතරම උත්සාහ දරනවා. මොකද එතුමාත් ගොවි පරිසරයකින් ආපු කෙනෙක් . ඒ නිසා ගොවියා මහන්සියෙන් වගා කරන දේවල් අඩු මිලට අලෙවි කරන්න අවස්ථාව දෙන්නේ නැහැ. ඒවාට සාධාරණ මිලක් ලබාදිය යුතුයි. ගොවියාත් රටේ අනෙක් ජනතාව වගේ හොඳ ජීවන තත්ත්වයක් ගතකරන්න ඕනෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=f1012242</link>
    <topic>අවදානමට ලක් වූ අපේ ජීවිතපණ ගසා යළි නැඟී සිටි හැටි</topic>
    <author>සටහන උදිත ගුණවර්ධන</author>
    <content>සුනාමි ව්‍යසනය සිදු වී වසර හයක් ඉක්ම යමින් තිබේ. ජීවිත, දේපල, සියල්ල උදුරාගෙන ගිය ඒ අතීතය යළි ගොඩනැංවූයේ ජනපතිතුමන්ගේ මඟ පෙන්වීමෙනි. මේ සටහන ඒ පිළිබඳය.ඒකීය රාමුවක් තුළ ගොනුවූත් දේශීයත්වය නැංවූවාවූත් රටක් ගොඩනැංවීම උදෙසා වර්ෂ ගණනාවක් ගත වෙයි. ඒ උදෙසා වන සමාජ සංස්කෘතික හා දේශපාලනික හර පද්ධතීන් නැංවීමත් ඒවා නිසි ලෙස පවත්වා ගැනීමටත් ආරක්ෂා කර ගැනීමටත් වෙහෙස වී කටයුතු කළ යුතුය. එලෙස ගොඩනඟා ගත් දෑට අයිති ජීවිත හා දේපොළ අපගේ ප්‍රාණයට සමාන යැයි සිතමු. එහෙත් මේ සියලු දේ බිඳවැටීමට ගත වන්නේ නිමේෂයකි. අපට මෙවැනි සුන්දර වූත් බිහිසුණු වූත් අත්දැකීමකට මුහුණ දෙන්නට සිදු විය.ඒ 2004 වසරේ දෙසැම්බර් 26 වෙනිදායි. එම අත්දැකීම කෙතරම් දුරට බිහිසුණු වූයේ ද යත් වසර හතක් ගත වූවත් අපට එදා සුනාමියේ මතකයන් අදත් ජීවමානය. ඒ පිළිබඳ වේදනාබර මතකයන් අපමණය. එයින් සිදුවූ විනාශයත් සුවිශාලය.එහෙත් බිඳ වැටුණු බොහෝ දේවල් යළි ගොඩනැඟීමට රටට හැකියාව ලැබී තිබේ. එම හැකියාව කෙතරම් ප්‍රතිඵලදායක ද යත් සුනාමියෙන් වූ භෞතික විනාශයන් සියල්ලම මෙන් නැවත ගොඩනැඟීමට හැකියාව ලැබී ඇත.මෙම සුනාමියෙන් ව්‍යසනයට පත් දෑ නැවත ගොඩනැඟීම් සඳහා රාජ්‍ය නායකයා ලෙස ජනාධිපති මහින්ද රාජපක්ෂ මහතා විසින් සිදු කළ මෙහෙය සුවිශේෂීය. සුනාමියෙන් පසු රට නැවත ගොඩනැඟීම සඳහා මෙවැනි යෝධ ශක්තියක් නොවන්නට මෙරට මේතරම් ඉක්මනට යළි ගොඩනැගීමට නොලැබෙන්නට ඉඩ තිබුණි.සුනාමි ව්‍යවසනය ඇතිවූ මොහොතේ ජනාධිපති ධුරය උසුලන ලද්දේ චන්ද්‍රිකා බණ්ඩාරනායක කුමාරතුංග මහත්මියයි.එහෙත් ඒ මොහොතේදී ඇය විදේශීය සංචාරයක නියුතුව සිටියාය. එහෙයින් රටේ ජනතාවගේ දුක සැප බැලීමට කිසිවකු සිටියේ නැත. ඒ මොහොතේදී ජනතාව වෙනුවෙන් පෙරට ආවේ එවකට අගමැති ධුරය උසුලන ලද මහින්ද රාජපක්ෂ මහතාය. ඒ මොහොතේදී අසරණ වූ ජනතාව අතරට ගොස් ඔවුන්ගේ දුකට පිහිටවීමට ඉදිරිපත් වූයේය. මහින්ද රාජපක්ෂ නම් ජාතික නායකයා මුළු රට වෙනුවෙන් සහ ජනතාව වෙනුවෙන් ඉදිරියට පමිණි මොහොතක් ලෙස එම අවස්ථාව හඳුන්වා දිය හැකියි.සුනාමියෙන් වසරක් ගත වන තුරු මන්දගාමි ලෙස සිදුවූ පශ්චාත් සුනාමි නැවත ගොඩනැඟීම් විධිමත් හා ජනතාවට ප්‍රතිඵලදායි ලෙස සිදු කිරීම ආරම්භ වන්නේ ජනාධිපති ධුරයට මහින්ද රාජපක්ෂ මහතා පත්වූ පසුවය. මෙය අප අතිශයෝක්තියෙන් තබන සටහනක් නොව නිල තොරතුරු හා සංඛ්‍යා දත්ත මුල් කර ගනිමින් තබන සටහනකි.මෙහිදී අප පශ්චාත් සුනාමි නැවත ගොඩනැඟීම් පිළිබඳ සලකා බැලිය යුත්තේ සෙසු රටවල්වලට සාපේක්ෂ වශයෙනි. එදා සුනාමියෙන් හානියට පත් ඇතැම් රටවල් යථා තත්ත්වයට පත්වීමට විශාල කාලයක් ගත විය.එහෙත් ශ්‍රී ලංකාවට යථා තත්ත්වයට පත්වීමට එතරම් කාලයක් ගත වූයේ නැත. මෙයට මුලික වූයේ සුනාමි කළමනාකරණය පිළිබඳ අවශ්‍ය වැඩපිළිවෙළ රජය විසින් නිසි ලෙස ඇති කිරීමයි. එදා මෙය හාස්කමක් ලෙස ද ඇතැම් පාර්ශව සඳහන් කළේය.සුනාමියෙන් පසු රට යළිත් ගොඩනැඟීම සිදුවූයේ අදියර කිහිපයකින් යුතුවය. මෙහිදී සුනාමි ව්‍යවසනයෙන් බරපතළ ලෙස පීඩාවට පත්වූයේ මාතර, ගාල්ල, හම්බන්තොට, අම්පාර, මඩකලපුව, ත්‍රිමලය, මුලතිව්, යාපනය, කළුතර, සහ ගම්පහ යන දිස්ත්‍රික්කයන්ය.මෙහිදී ලක්ෂ පහකට අධික පිරිසකට සෘජු ලෙසම සුනාමියෙන් බලපෑම් එල්ල වූ අතර ඔවුන්ගේ සාමාන්‍ය ජීවන තත්ත්වය අහිමි වී ගෙවල් දොරවල් ආගමික ස්ථාන පමණක් නොව වෙරළබඩ තීරයේ ජනතාවගේ රැකියාවන් ද අහිමි වූයේය. මේ තත්ත්වය තුළ පීඩාවට පත්වූවන් නැවත ගොඩනැඟීමත් ඔවුන්ට අවශ්‍ය සහන ලබාදීමත් එතරම් සුවපහසු ඉලක්කයක් නොවුණි.මේ ඉලක්ක ජයගත්තේ කෙසේදැයි අප මේ පිළිබඳ වෙන වෙනම විමර්ශනය කළ යුතුය. සුනාමි රළ පහර මගින් පළමුවෙන්ම විනාශයට පත්වූයේ ධීවර ප්‍රජාවයි.මේ තත්ත්වය තුළ උතුරු නැෙඟනහිර දකුණ බස්නාහිර ඇතුළු මුහුදු තීරයේ දස දහස් සංඛ්‍යාත ධීවරයනට ඔවුනගේ රැකියා මාර්ගය අහිමි විය. මෙය ඉතාමත් බරපතළ තත්ත්වයක් වූ අතර ධීවරයන්ට අවශ්‍ය සහන සැලැසීමත් ඒ සඳහා අවශ්‍ය සැලසුම් ක්‍රියාත්මක කිරීමත් අත්‍යවශ්‍ය කොන්දේසියක්ව තිබුණි. මේ තත්ත්වය තුළ ආණ්ඩුව ධීවර වෘත්තිය නැවත ගොඩනැඟීමට ගත් පියවර මොනවාද යන්න අප විමසා බැලිය යුතුය.සුනාමියෙන් පසු මෙරට තිබූ ධීවර වරායවල් දොළහෙන් දහයක්ම සම්පූර්ණයෙන්ම විනාශයට බඳුන් විය. මෙම තත්ත්වයෙන් ගැලවීමට හැකියාව තිබුණේ කොළඹ මෝදර හා කල්පිටිය යන ධීවර වරායවල් පමණි.එමෙන්ම නැංගුරම් තොටුපොළ තිස් හතක් විනාශයට පත් විය. බහු දින යාත්‍රා 195 ක් සම්පූර්ණයෙන්ම විනාශ වූ අතර තවත් යාත්‍රා හයසියයක් පමණ අර්ධ වශයෙන් හානියට පත් විය. එන්ජින් බෝට්ටු පන්දහස් හත්සිය විසි තුනක් විනාශ වූ අතර සම්ප්‍රදායික ඔරු විසි දහසක් පමණ විනාශයට පත් විය. මේ සංඛ්‍යා ලේඛන අනුව ගතහොත් ධීවර ක්‍ෂේත්‍රයට වූ පාඩුව ඔබට සිතාගත හැකිය. එහෙත් මාස හයක් ගතවීමටත් පෙර මෙම හානි යථා තත්ත්වයට පත් කර ගැනීමට හැකියාව ලැබුණි.මෙහිදී රජය මූලිකත්වය ගෙන වැඩපොළ හැත්තෑ නවයක දී අබලන් යාත්‍රා නවීකරණය කළ අතර මේ සඳහා විදේශයන් මගින් ආධාර ද සපයන ලදී. එමෙන්ම ධීවර ප්‍රජාවගේ ධීවර ජීවිතය යළි ආරම්භ කිරීමට අවශ්‍ය ආධාර සහ ඔවුන්ගේ නිවාස නැවත ඉදි කිරීමට අවශ්‍ය ආධාර උපකාර මෙන්ම රජයේ සෘජු මැදිහත්වීම් ද සිදු කළේය. ඒ නිසා මෙරට මුහුදු බඩ ජනතාවගේ ප්‍රධානම රැකියාව වූ ධීවර කර්මාන්තය නැවත ගොඩනැඟීමටත් ඔවුන්ගේ ජීවන තත්ත්වය තවදුරටත් ඉහළ දැමීමටත් හැකි විය. සුනාමියෙන් පසු නැවත නැගී සිටීම පිළිබඳ ප්‍රථම ආදර්ශය ධීවර ක්‍ෂේත්‍රය මගින් පෙන්නුම් කළේ එලෙසිනි.සුනාමියෙන් තවත් ප්‍රබල බලපෑම් එල්ල වූ ප්‍රධාන ක්‍ෂේත්‍රයක් වූයේ සංචාරක කර්මාන්තයයි.සුනාමිය සමඟ සම්පූර්ණයෙන් බිඳ වැටුණු මේ ක්‍ෂේත්‍රය නිසා මෙරට ආර්ථිකය මෙන්ම වෙරළබඩ තීරයේ සංචාරක කර්මාන්තය නිසා ජීවිකාව සකස් කර ගන්නා දස දහස් සංඛ්‍යාත පිරිසකගේ රැකියා අවස්ථා අහිමි විය. මෙම බරපතළ අර්බුදයෙන් ගොඩඒමට ද රජය මඟින් විශාල දායකත්වය ලැබුණ අතර බිඳ වැටුණු හෝටල් ගොඩනැඟීමටත් ප්‍රතිසංස්කරණයටත් රාජ්‍ය බැංකු හරහා විශාල ලෙස ණය මුදල් හා අවශ්‍ය මඟ පෙන්වීම් ලබා දුන්නේය.මෙම රාජ්‍ය මැදිහත්වීමේ ප්‍රතිඵලය වූයේ සංචාරක කර්මාන්තය යළිත් නඟා සිටුවීමට හැකි වීමය. අද සංචාරක කර්මාන්තයට හිනි පෙත්තටම නැග ගැනීමට හැකියාව ද ලැබී ඇත්තේ රාජ්‍ය මට්ටමේ මෙම ඇපකැපවීම නිසාය.ඒ අප සඳහන් කළේ පොදු වශයෙන් මෙරට සුනාමියෙන් ඇද වැටුණු ක්‍ෂේත්‍ර යළි ගොඩනැගීමට ලද රාජ්‍ය දායකත්වය පිළිබඳ වූ දළ කරුණු පිළිබඳ පමණි. එහෙත් මේ සියල්ලටම වඩා රට හමුවේ තිබූ ප්‍රශ්නය වූයේ ලක්ෂ සංඛ්‍යාත පිරිසක් විපතට පත්වීමෙන් පසු අවතැන් කඳවුරුවලට යොමුවීමය. මෙය එවක මහා සමාජ අර්බුදයක් වූ අතර මෙයින් බහුතරයකට ඔවුන්ගේ නිවාස අහිමි වී තිබුණි.ඒ අතර ස්ථිර හා ස්ථිර නොවන නිවාස ලක්ෂ දෙකක් පමණ සුනාමිය නිසා බිඳ වැටී තිබූ අතර එම නිවාස නැවත ගොඩනැගීම මහා අභියෝගයක් බවට පත්ව තිබුණි. මෙම නිවාස නැවත ඉදිකිරීම විශාල මූල්‍ය පිරිවැයක් වැය වන දෙයක් වීම තුළ මේ ඉලක්කය දුෂ්කර එකක් වනු ඇතැයි බොහෝ පාර්ශවයන් අනුමාන කළේය. එහෙත් සුනාමිය පැමිණ වසර තුනක් ගත වන විට විපතට පත්වූවන්ගෙන් 90 % ක් පමණ යළිත් පදිංචි කරවීමට ලැබීම පවා විශාල ජයග්‍රහණයකි.එම 90 % ප්‍රමාණය අද වන විට 100 % දක්වා සම්පූර්ණ වන අතර සුනාමියෙන් විපතට පත්වූවෝ කිසිවකු අද සහන කඳවුරු තුළ නැත. මෙයම පමණක් වූවත් පශ්චාත් සුනාමි යුගයේ නැවත නැඟී සිටීමේ සාර්ථකත්වය පිළිබඳ වූ උදාහරණයකට ප්‍රමාණවත්ය.එදා සුනාමියෙන් විපතට පත්වූවෝ අද යළිත් ඔවුන්ගේ සුපුරුදු දින චර්යාවලට යොමු වී සාර්ථක ජීවන තත්ත්වයේ පසුවෙති. බොහෝ රටවල් විපතක දී ඇද වැටුණු පසු නැවත නඟා සිටුවීමට බොහෝ කාලයක් ගත වුවද ශ්‍රී ලංකාවට එම අභියෝගය සාර්ථකව ජය ගැනීමට පුළුවන්කම ලැබී තිබ්. මෙය අපට රටක් ලෙස ආඩම්බර විය හැකි තත්ත්වයකි.සුනාමි ව්‍යවසනයේ ගමනාගමන සිහිනය බවට පත්ව තිබුණේ මාතර දුම්රිය මාර්ගය හා ආරුගම්බේ පාලමයි. බොහෝ අය එදා සිතුවේ යළිත් කිසිදා මාතරට දුම්රිය ගමන් නොකරනු ඇතැයි කියාය. යළිත් ආරුගම්බේ පාලම ඉදිනොවනු ඇතැයි කියාය. එහෙත් අද මේ විශ්වාසයන් සියල්ල දෙපලු කර මාතර දුම්රිය මාර්ගය, ආරුගම්බේ පාලම පමණක් නොව සුනාමියෙන් බිඳ වැටුණු සමස්ත මහා මාර්ග පද්ධතියම නවීකරණය කිරීමට රජය සමත් වී තිබේ. මේ සියල්ලම පසු ගිය කාලය තුළ සුනාමියෙන් පසු රටේ නැවත නඟා සිටුවීම පිළිබඳ වූ ජීවමාන සාධකයන් පමණි.සුනාමියෙන් පසු නැඟී සිටීමට පමණක් නොව එවැනි විපතකින් ගැලවීමට අවශ්‍ය කරන ආරක්ෂාකාරී පියවර රාශියක් ද ගෙන තිබේ. ආපදා කළමනාකරණ මධ්‍යස්ථාන බිහි වන්නේත් ආපදා සහන සේවා විෂයට අලුත් අර්ථ කථනයක් ලැබෙන්නේත් පසුගිය හත්වසර තුළය. අද සුනාමි ආරක්ෂණ පද්ධති ඇතුළු ආරක්ෂක විධික්‍රම නිසා අප රටට විශේෂ ආරක්ෂාවක් ඇතිවී තිබේ. මාධ්‍ය මඟින් ද මෙවැනි විපතකින් ආරක්ෂා වන ආකාරය පිළිබඳ ජනතාවට අවබෝධය ලබාදී තිබේ.ආපදා කළමනාකරණය පිළිබඳ රාජ්‍ය මැදිහත්වීම් සහ අවබෝධයක් ලබාදීමට ද මහින්ද රාජපක්ෂ ජනාධිපතිවරයාගේ යුගය තුළ සාර්ථකව ඉටුකළ කාර්යයන් ලෙස සඳහන් කළ හැකිය.ආපදාවක් සිදුවූ පසු පුනරුත්ථාපනය හා ප්‍රතිසංස්කරණය සිදුකළ හැකි දෙයක් වුවද ආපදාවෙන් ගැලවී සිටීම හෝ එයින් මග හැර යාමට අවශ්‍ය විද්‍යාත්මක දැනුවත්භාවය ලබාදීම වඩාත් වැදගත් කොට සලකනු ලබයි. එදා සුනාමිය පැමිණි දින ජනතාවට මේ තත්ත්වය පිළිබඳ නිසි අවබෝධයක් තිබුණා නම් සිදුවූ විපත් මීට වඩා අවම වීමට බොහෝ සෙයින් ඉඩ තිබුණි.එහෙත් එදා සිටි බලධාරීන් මේ තත්ත්වය පිළිබඳව නිසි අවබෝධයකින් කටයුතු කළේ ද යන්න සැක සහිතය. එහෙත් එම අත්දැකීමෙන් පන්නරය ලද ජනාධිපති මහින්ද රාජපක්ෂ මහතා ආපදා කළමනාකරණය යන සංවේදී විෂය පථයට විශාල අවස්ථාවක් හා ප්‍රතිපාදන ප්‍රමාණයක් වෙන් කර තිබේ.සුනාමි ව්‍යවසනයෙන් අපට අපේ හිතවතුන් හිතවතියන් ඥාාතීන් සහෘදයන් දස දහස් සංඛ්‍යාත පිරිසක් අහිමි වූවේය. එම වේදනාත්මක සමුගැනීම් පිළිබඳ මතකයන් අපට ජීවිත කාලය පුරාම අමතක කළ නොහැකිය. එහෙත් අදවන විට සුනාමියෙන් අපට අහිමි වූ නෑසියන් හැර අන් සියල්ල අප වෙත ලැබී තිබේ.බිඳ වැටුණු සියල්ල නැවත ගොඩනගා තිබේ. මෙහි ගෞරවය ජනාධිපති මහින්ද රාජපක්ෂ මහතා ප්‍රමුඛ රජයට හිමි විය යුතුය. මන්දයත් සුනාමි නැවත ගොඩනැඟීම් වලදී රාජ්‍ය මැදිහත්වීම හා මඟ පෙන්වීම අති මහත් බැවිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=f1012243</link>
    <topic>ආපදා පෙර පුහුණු සංස්කෘතියක්ගොඩනැඟීම වැදගත්</topic>
    <author>සාකච්ඡා කළේ ධම්මික සෙනෙවිරත්න</author>
    <content>දෙසැම්බර් 26 වැනිදාට යෙදෙන ‘ජාතික ආරක්ෂක දිනය’ නිමිතිකොට ගනිමින් ජාතික ආපදා කළමනාකරණ මධ්‍යස්ථානයේ අධ්‍යක්‍ෂ ජනරාල් මේජර් ජනරාල් (විශ්‍රාමික) ගාමිණි හෙට්ටිආරච්චි මහතා සමග කරන ලද සාකච්ඡාවකි.* ජාතික ආරක්ෂක දිනය සැමරීම හා ඊට අදාළ පසුබිම පිළිබඳ කෙටි පැහැදිලි කිරීමක් කළ හැකිද ?සෑම වසරකම දෙසැම්බර් 26 වැනිදා ‘ජාතික ආරක්ෂක දිනය’ වශයෙන් නම් කොට එය සැමරීමට පටන් ගත්තේ 2006 වසරේ පටන්. එම මුල් සැමරුම් උත්සවය ගාල්ලේ දී පැවැත්වුණා. 2007 දී රත්නපුරයේදීත්, 2008 දී මහනුවරත්, 2009 දී කුරුණෑගල දීත් එය සැමරුවා. මේ වර්ෂයේදී එය යාපනයේ සිදු කෙරෙනවා. මෙවර උත්සවය යාපනයේ දී පැවැත්වීමේ අදහස පසුගිය සැමරුම් උළෙලේ දී ඉදිරිපත් කළේ හිටපු මානව හිමිකම් හා ආපදා කළමනාකරණ අමාත්‍ය මහින්ද සමරසිංහ මැතිතුමා.දෙසැම්බර් 26 වැනිදා ජාතික ආරක්ෂක දිනය ලෙස නම් කොට එය සැමරීම සිදුවන්නේ කැබිනට් මණ්ඩලය විසින් ගන්නා ලද තීරණයක් අනුවයි. මෙහි ප්‍රධාන අරමුණ ස්වභාවික ආපදාවලින් ජීවිත අහිමි වූ සියලු දෙනා සිහිපත් කිරීමයි. එනම් මෙහිදී සමරනු ලබන්නේ 2004 දී සුනාමි ව්‍යසනයෙන් මිය ගිය 35000 පමණක්ම නෙවෙයි, මේ දක්වා ස්වභාවික ආපදා නිසා ජීවිත විනාශ වූ සියලු දෙනා. මෙම සැමරුම් උළෙලේ තවත් අරමුණක් තමයි ශ්‍රී ලංකාව තුළ ‘ආපදා පෙර සූදානම් සංස්කෘතියක්’ ගොඩනැඟීම.සුනාමි ඛේදවාචකයට අපි මුහුණ දෙන කොට අපි කවුරුත් වගේ ඒ ගැන දැන සිටියේ නෑ. එතරම් විශාල ජීවිත හානියක් වෙන්න ඒ නොදැනුවත්කමත් බලපෑවා. මොකද මුහුද වෙරළ සීමාවේ සිට ඈතට යාම සිදු වනවාත් සමග අපේ සමහර අය මාළු අල්ලන්න ගියා. තවත් අය ඉඩම් අල්ලන්න ගියා. ඔවුන් මුහුදට බිලිවුණා. ‘සුනාමි’ ගැන දැන නොසිටීම නිසයි ඒක වුණේ. නමුත් දැන් අපට එවැනි විශාල ස්වාභාවික ආපදාවක අත්දැකීම තියෙනවා.* ආපදා පෙර සූදානම් සංස්කෘතියක් ගොඩනැගීමේ වැදගත්කම ඔබ පැහැදිලි කරන්නේ මොන විදියටද ?ආපදා පෙර සූදානම් සංස්කෘතියක් ගොඩනැගීම ඉතාම වැදගත් කාරණයක්. තමා ජීවත්වන ප්‍රදේශයේ ආපදාවක් සිදුවිය හැකිද යන කාරණය ගැන. මෙහිදී මුලින්ම ජනතාව දැනුම්වත් වෙනවා. මේ ආපදාව ජල ගැලීමක්, නාය යාමක්, වැනි ස්වාභාවික ආපදාවක් වෙන්නත් පුළුවන්. නැතිනම් තමන් සිටින ප්‍රදේශයේ තෙල් ටැංකියක්, රසායනාගාර කම්හලක්, විශාල ජලාශයක් තිබෙනවාද වැනි කාරණයක් වෙන්නත් පුළුවන්.මොකද එවැනි පසුබිමක හදිසි ආපදාවක් සිදුවුවහොත් ඊට මුහුණ දෙන හැටි අප දැන සිටිය යුතුයි.එවැනි ආපදා තත්ත්වයන් පිළිබඳ පූර්ව අනතුරු ඇඟවීමේ ක්‍රමවේදයක් මේ නිසා ඉතාම අවශ්‍යයි. මේ ගැන කල්තබාම දැන සිටීම මගින් හදිසි ආපදාවකදී සිදුවිය හැකි ජීවිත හානි හා අනතුරු විශාල වශයෙන් වළක්වා ගැනීමට පුළුවන්. ඒ සඳහා දැනුම්වත් වීම, පෙර පුහුණුව වගේ කාරණා බලපානවා. එම අවශ්‍යතා සම්පූර්ණ කිරීමත් මෙමඟින් සිදු වෙනවා.* මෙවර ජාතික ආරක්ෂක දිනයේ තේමාව සහ යාපනයේ එම සමරු උත්සවය පැවැත්වෙන ආකාරය ගැන හැඳින්වීමක් කළ හැකිද ?මෙවර තේමාව ‘වඩා සුරක්ෂිත ශ්‍රී ලංකාවක් කරා, තිරසාර සංවර්ධනයට ආපදා දුරලමු’ යන්නයි.යාපනයේ දී පැවැත්වෙන උත්සවය ප්‍රධාන කොටස් දෙකකින් යුක්ත වෙනවා. පළමු කොටස යාපනයේ වීරසිංහම් ශාලාව ඉදිරිපිට පරිශ්‍රයේ පැවැත්වෙන ආචාර පෙළපාළිය ඊට ආරක්ෂක හමුදා පොලිසිය හා පාසල් තූර්ය වාදක කණ්ඩායම් 25 ක් සහභාගි වෙනවා. මෙවර එම පෙළපාළියට ප්‍රදර්ශන රථ 20 – 22 ක් තරම් සංඛ්‍යාවකුත් එක් කරනවා. මෙපමණ ප්‍රදර්ශන රථ සංඛ්‍යාවක් එක් කරන්නේ මුල් වතාවටයි.සාමයේ සංකේතයක් වශයෙන් සුදු බැලුන් 1000 ක් ගුවනට යැවීමත් සිදු වෙනවා. පෙරවරු 9.25 සිට 9.27 දක්වා විනාඩි 2 ක කාලය තුළ ස්වභාවික ආපදාවලින් දිවිපිදුවන් සිහි කර රට පුරා නිහැඩියාවක් තබනවා. උත්සවයේ දෙවන කොටස වීරසිංහම් ශාලාවේදී පැවැත්වෙනවා. ඊට යාපනය දිස්ත්‍රික්කයේ ප්‍රාදේශීය ලේකම් කොට්ඨාස 15 නියෝජනය කරමින් ගම් මට්ටමින් නිර්මාණය කර ඇති ආපදා කමිටු වල නියෝජිතයන් 50 දෙනා බැගින් සහභාගි වෙනවා. ගම් මට්ටමින් ආපදා පෙර සුදානම් කමිටු පූුර්ව අනතුරු වළක්වා ගැනීමේ කමිටු, ප්‍රථමාධාර කමිටු, ජීවිත බේරා ගැනීමේ කමිටු ආදි නොයෙක් ආපදා කමිටු ඇතිකර තිබෙනවා.උත්සවයේ ප්‍රධාන ආරාධිතයා ලෙස ගරු ඇමැතිතුමා සහභාගි වීමට නියමිතයි. මහින්ද අමරවීර, ආපදා කළමනාකරණ අමාත්‍යතුමා, ඩග්ලස් දේවානන්ද අමාත්‍යතුමා, ආණ්ඩුකාර තුමා, ඇතුළු සම්භාවනීය අමුත්තන් ඊට සහභාගි වෙනවා. මෙම උත්සවයේදී පසුගිය මාස 3 තුළ යාපනය දිස්ත්‍රික්කයේ පාසල් දරුවන් අතරට ආපදා කළමනාකරණය පිළිබඳ පැවැති රචනා සහ චිත්‍ර තරගයේ ජයග්‍රහකයන්ට ත්‍යාග සහතික පිරිනැමීමත් සිදු වෙනවා.තවත් විශේෂ කාරණයක් තමයි ආපදා කළමනාකරණය පිළිබඳ පණිවිඩය ජනතාව අතරට ගෙන යාම සඳහා කැපී පෙනෙන දායකත්වයක් දැක්වූ ජනමාධ්‍යවේදීන් 10 දෙනෙකුට සම්මාන පිරිනැමීම.මෙතෙක් ආපදා වළක්වා ගැනීම සඳහා දක්වන ලද දායකත්වය අගය කරමින් දිසාපති ඇතුළු දිස්ත්‍රික් නායකයන්ට හමුදාව, පොලිසිය, ලබාදුන් දායකත්වය අගය කරමින් හමුදාපතිතුමන්ලාට පොලිස්පතිතුමාට උපහාර සම්මාන පිදීමත් විශේෂයි.මෙහිදී අන්තර්ජාතික රාජ්‍ය නොවන සංවිධානයක් මගින් පිරිනමන ලද ජීවිත ආරක්ෂක ජැකට් 350 ක් භාරගනිමින් ඒවා සංකේතාත්මකව ශ්‍රී ලංකා නාවික හමුදාවට පිරිනැමීමත් සිදු වෙනවා.එසේම විපත් වලින් සිය ජීවනෝපායන්ට හානි වූ අයට සහන සැලසීම සංකේතවත් කරමින් ධීවර කාර්මිකයන් වඩු කාර්මිකයන් පෙදරේරුවන් හා ගොවීන් 10 දෙනා බැගින් තෝරා ගෙන ඔවුන්ට එම ආම්පන්න කට්ටල පිරිනැමීමත් පාසල් ශිෂ්‍ය ශිෂ්‍යාවන් 50 දෙනෙකුට අධ්‍යාපනික කට්ටල පිරිනැමීමත් මෙම උත්සවයේදී සිදු කෙරෙනවා.අධ්‍යාපන ප්‍රකාශන දෙපාර්තමේන්තුව ජාතික අධ්‍යාපන ආයතනය හා ජාතික ආපදා කළමනාකරණ මධ්‍යස්ථානය කාලගුණ විද්‍යා දෙපාර්තමේන්තුව සෞඛ්‍ය අමාත්‍යාංශය ආදිය එක්ව පාසල් අතිරේක කියැවීම් පොත් වශයෙන් සුළි සුළං ගංවතුර සුනාමි ප්‍රථමාධාර ආදි මාතෘකා යටතේ සම්පාදනය කළ පොත් 7 ක් එළිදැක්වීමත් සිදු වෙනවා.මෙම සමස්ත උත්සවය ස්වාධීන රූපවාහිනිය මගින් පැය 3 ක පමණ මුලු කාලය පුරාම සජීවීව විකාශනය කිරීමටත් කටයුතු කර තිබෙනවා.* සුනාමි තත්ත්වයක් ඇතිවුණහොත් ක්‍රියා කළ යුතු ආකාරය පිළිබඳ පසුගියදා පෙරහුරුවක් සිදු කළා. එය කොපමණ දුරට සාර්ථකයිද ?2004 දී සුනාමියේ බලපෑමට ලක්වුණු දිස්ත්‍රික්ක 13 කින් එක ගම බැගින් තෝරාගෙන අපි මේ පෙරහුරුව 22 වැනිදා හොඳින් සිදු කළා. එහිදී මුලින්ම කාලගුණ විද්‍යා දෙපාර්තමේන්තුවෙන් ලැබුණු ආපදා අනතුරු ඇඟවීමේ නිවේදනය අනුවයි ක්‍රියාත්මක වුණේ. ඒ අනුව සුමාත්‍රා දූපත් ආශ්‍රිතව රිච්ටර් 8.5 ක භූ කම්පනයක් සිදුව ඇති බවත් සුනාමි තත්ත්වයක් ඇතිවිය හැකි බවත් දැනුම් දුන්නා. ඒ අනුව මේ ප්‍රදේශවල ජනතාව ආරක්ෂිත තැන් වලට ඉවත් කළා. යළි පැයකට පසු තත්ත්වය යහපත් අතට හැරී ඇති බව දන්වමින් ඔවුන් යළි පිටත් කළා.මේ අනතුරු ඇඟවීමේ සංඥාව අපට වෙලාවට ලැබුණා. මේ වගේ අවස්ථාවක වෙරළබඩ ප්‍රදේශවල ලක්ෂ සංඛ්‍යාත ජනකායක් විනාඩි 45 ක් පැයක් පමණ කාල සීමාවක් තුළ ආරක්ෂිත ස්ථානවලට යොමුකිරීමට දැන් අපට හැකියාව තියෙනවා. මෙවැනි පෙරහුරු මඟින් එම කාලය තවත් අඩු කර ගැනීමට හැකියි.ගම් මට්ටමින් පිහිටුවා තිබෙන ස්වේච්ඡා ආපදා කමිටු ආරක්ෂක අංශ මාධ්‍ය ආයතන ප්‍රාදේශීය ලේකම් කාර්යාල ආදි ආයතන ගණනාවක් මේ කාර්යයන්හිදී අපත් සමග එක්ව ක්‍රියා කරනවා.අප පිළියෙල කර ඇති ආපදා සිතියම් අනුව ආරක්ෂිතව ඉවත් විය යුතු මාර්ග ස්ථාන ආදි සියල්ල ගැන දැන් මේ ජනතාව දැනුම්වත්. අපට ලැබෙන ප්‍රතිපාදන අනුව අපි රට වටා අවුරුදු 4 කදී මෙවැනි පෙරහුරු කළා.සාමාන්‍යයෙන් මෙවැනි අවස්ථාවක අනතුරු පිළිබඳ දැනුම්වත් කිරීමට ජංගම දුරකථන ජාල අවහිරවීම බලපෑමක් විය හැකියි. මේ ගැනත් අප අවබෝධයෙන් සිටිනවා. උඩ්ජ් / ඍඩ්ජ් තාක්ෂණය මෙහිදී අපට භාවිතා කිරීමේ පහසුකම් තියෙනවා. මාර්ග ගණනාවකින් සහ විශේෂයෙන් ජනමාධ්‍ය මගින් අපි මේ පණිවිඩය යොමු කරනවා. අනතුරු ඇගවීමේ සංඥා කුළුණු 52 ක්ද දැන් ස්ථාපිත කොට අවසන්. චන්ද්‍රිකා තාක්ෂණය මේවායේ දී යොදා ගන්නවා.මේ ප්‍රදේශවල පොලිස් ස්ථානවලටත් මෙගා ෆෝන් ආදි පහසුකම් සලසා තිබෙනවා. මේ සෑම අංශයක්ම පෙරහුරුවේදීත් ක්‍රියාත්මක වුණා.විශේෂයෙන් මෙවැනි පෙරහුරු මගින් ආපදාවකදී එයට මුහුණ දෙමින් ඊට සංවේදීව ක්‍රියා කිරීම ගැනත් පූර්ව ආපදා සූදානම ජීවිත බේරා ගැනීම ආදි කාරණා ගැනත් පුහුණුවක් ලැබෙනවා. ජාතික මට්ටමේ මෙවැනි පෙරහුරු වලට අමතරව අපි ගම් මට්ටමිනුත් පෙරහුරු පවත්වනවා. මේවා පිළිබඳ පසු විපරමකුත් අප විසින් සිදු කරනවා. මේවායේදී ජාතික ආපදා කළමනාකරණ මධ්‍යස්ථානයේත් අදාළ සෙසු ආයතන වලත් කාර්ය මණ්ඩල සහ ප්‍රජාව එක්ව ක්‍රියා කරනවා.* මෙවැනි ආපදාවට මුහුණදීමේදී රටක් විදිහට දැන් අපි කවර මට්ටමක සිටිනවාද ?ඇත්තටම දැන් අපි මෙවැනි තත්ත්වයකට මුහුණදීමට රටක් විදිහට හොඳ සූදානමක සිටිනවා. සුනාමියේදී අපට ඒ අත්දැකීම තිබුණෙ නෑ. මේ සූදානම ඉතාම අවශ්‍යයි. මොකද අපි කිසි ලෙසකින්වත් සුනාමිය වැනි ව්‍යවසනයක් යළි ප්‍රාර්ථනා කරන්නේ නෑ. එහෙත් අප සූදානමින් සිටිය යුතුයි. යළි එවැන්නක් නොඑයි කියලා අපට කියන්න බෑ. සුනාමි තත්ත්වයක් මතුවුණොත් පැසිෆික් සුනාමි අනතුරු ඇඟවීමේ මධ්‍යස්ථානයෙන් කාලගුණ විද්‍යා දෙපාර්තමේන්තුවට ඒ පණිවිඩය ලැබෙනවා.ඒ අනුවයි අප ක්‍රියාත්මක වෙන්නේ. මීට අමතරව ජනතාවටත් තමන්ගේ ජංගම දුරකථන මගින් මේ වගේ අවස්ථාවක එම නිවේදන ලබා ගත හැකියි. ඒ සඳහා එක ක්‍රමයක් තමයි ඹඹඹ.ඨඤචජඵ.ධපඨ වෙබ් අඩවිය සමග සම්බන්ධ වීම. ඉකුත් ඔක්තෝබර් 25 වැනිදාත් රිච්ටර් මාපකය 7.5 සටහන් වූ භූ කම්පනයකට පසු අපට එවැනි සංඥාවක් ලැබුණා. අපි ඒ අනුව අවධානයෙන් සිටියා. ශ්‍රී ලංකාවට ඇතිවුණේ සෙ. මී. 10 ක මුහුදු රැල්ලක් පමණයි.2004 දී සුනාමියේ බලපෑමට ලක්වුණු ප්‍රාදේශීය ලේකම් කොට්ඨාස 771 ම දැන් මෙවැනි ආපදාවකට මුහුණදීමට තරම් හොඳ සූදානමක සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>24</day>
    </date>
    <link>http://www.dinamina.lk/2010/12/24/_art.asp?fn=f1012244</link>
    <topic/>
    <author>චන්දන ජයවීර චිත්‍රණය – අරවින්ද සේනාධීර</author>
    <content>දශක දෙකක දිගු නිහැඩියාවකින් පසු ඇය නැවත වරක් වේදිකාවේ එකත්පස්ව සිට ගී ගයයි. වරෙක ප්‍රේමනීය වූ ඇගේ කටහඬ වරෙක වේගවත් ය. මෑත කාලයේ සංගීත ක්ෂේත්‍රයේ ඇති වූ ප්‍රවණතාවයන් දෙස ඇය බලන්නේ උපේක්ෂාවෙනි. විශාරද නන්දා මාලනියගේ තෙවන ඒක පුද්ගල ගායන ප්‍රසංගය වූ “ශ්වේත රාත්‍රිය” නැවත වරක් මේ මස 31 වෙනිදා රාත්‍රී 7.00 ට මහරගම තරුණ සේවා ශ්‍රවණාගාරයේ දී වේදිකාගත වෙයි. මේ සාකච්ඡාව පළවන්නේ ඒ නිමිත්තෙනි.* “ශ්වේත රාත්‍රිය” ආරම්භක දර්ශනයට ලැබුණු සුවිශාල ප්‍රේක්‍ෂක ප්‍රතිචාරය පිට පළාත් වලදීත් ඔබට ලැබුණා ද?මෙම ප්‍රසංගය අපි දර්ශන වාර 25 කට සීමා කිරීමට අදහස් කරගෙන සිටින නිසා එක නගරයක දී පවත්වන්නේ එක් ප්‍රසංගයක් පමණයි. මහනුවර හා බණ්ඩාරවෙල නගරයන් හි පැවැති දර්ශන වාරයන් සඳහා ධාරනිපාත වර්ෂාව මධ්‍යයේ විශාල ජන ගඟක් ආවා. එය අපි දිරි ගන්වන්නක්.මගේ අනෙකුත් ඒක පුද්ගල සංගීත ප්‍රසංග අතර තුරදී කෙටි විවේකයක් දුන්නා. නමුත් මේ ප්‍රසංගයේ දී අපි විවේකයක් දෙන්නේ නැහැ. මම අඛණ්ඩව පැය දෙකක් ගීත ගායනා කරනවා. දැන් මම මැදි වයසෙත් අග සිටින කාන්තාවක්. නමුත් තරුණ කාලයේ නොතිබුණු ජවයකින් පුරා පැය දෙකක් ප්‍රසංගය පැවැත්වීමට හැකි වූයේ ප්‍රේක්‍ෂකයන් ගෙන් ලැබුණු ප්‍රතිචාර නිසයි.* ප්‍රේක්‍ෂක පිරිසක් සඳහා ගායනයක් ඉදිරිපත් කිරීමේ දී ගායන කෞෂල්‍යයට අතිරේකව ප්‍රාසාංගික ලක්‍ෂණ කෙරෙහි ද අවධානය යොමු කළ යුතු බවට ගොඩනැඟී ඇති මතය ඔබ පිළිගන්නවා ද?ප්‍රාසාංගික ලක්‍ෂණය ගායනයක දී නිරායාසයෙන් මතුවන දෙයක්. දුවමින් හෝ නටමින් සිදු කියූ පමණින් එය ප්‍රාසාංගික ඉදිරිපත් කිරීමක් වෙන්නේ නැහැ. ගායන විලාසය හා ගීතවල අන්තර්ගතය අනුව රසිකයන් මගේ ගීතයන් ට ඇලුම් කළා. මේක මගේ අනන්‍යතාවය.* ගීත කලාවේ වර්තමාන පරිහානිය ඇතිවීමට එෆ්. එම්. නාලිකා වගකිව යුතු බවට චෝදනා කෙරෙනවා. “ශ්වේත රාත්‍රිය” ප්‍රසංගයට දායකත්වය සපයන්නේත් එවැනි එක් නාලිකාවක් කොහොමද ඔබ එය පැහැදිලි කරන්නේ?සිරස මාධ්‍ය ජාලය ගැනනේ ඔබ ඔය අහන්නේ. ඔවුන් බොහෝ ශිල්පීන්ගේ ගීත රසිකයින් අතරට ගෙන ගිය මාධ්‍ය ආයතනයක්. වැරදි සිදු නොවන තැනක් නැහැ. සමහරුන්ට ප්‍රශ්නයක් ඇවිත් තිබෙනවා මම මෙම මාධ්‍ය ආයතනය සමඟ ප්‍රසංගයකට එකතුවීම ගැන. එහෙම කියන කවුරුවත් පසුගිය කාලය තුළදී අපි මොනවද කරන්නේ කියලා බැලුව ද?අවුරුදු විසි දෙකක් අපි බලාගෙන සිටියා. ශ්‍රවණ ආරාධනා, සත්‍යයේ ගීතය කරපු කාලවල දී යාලු මිත්‍රයෝ උදව් කළා. දැන් හැම දේම වෙන්නේ ආර්ථිකයත් එක්ක. ඒ තල්ලුව නැතිව මොනවවත් දුවන්නේ නැහැ. ඔවුන් හොඳ දෙයක් කරන්න කැමති නම් ඒකට දායක වෙන එක වැරදි ද?* ඔබ ඇතුළු බොහොමයක් ප්‍රවීණ ගායක ගායිකාවන් නව නිර්මාණ බිහි නොකරන්නේ ඇයි?එහෙම එකක් නැහැ. අපි කරන්න පුළුවන් දේවල් කරනවා. වරින් වර සී.ඩී තැටි කිහිපයක් එළි දැක්වුවා. ළමයින් වෙනුවෙන් “හඳහාමි” හා “සිංදු හෝඩිය” නමින් කැසට් පට දෙකක් කළා. අලුත්ම ගීත රචකයින් හා තනු නිර්මාණකරුවන් එකතු කරගෙන “අරලිය ලන්දට” හා “මලට රේණු” නමින් නිර්මාණ සංග්‍රහය දෙකක් කළා. කොළඹ යුගයේ කවීන්ගේ නිර්මාණ එකතුවක් “කිඳුරියගේ විලාපය” නමින් කළා. මේවා අලුත් නිර්මාණ නොවෙයි ද?* ඔබගේ අනන්‍යතාවය සටහන්ව ඇත්තේ සමාජ දේශපාලන පරිකල්පනාවන් ගීතයට එක් කළ ගායිකාවක් හැටියට යි. එවැනි නිර්මාණයක් ඉදිරියේ දී ගෙන ඒමට අදහස් කරනවා ද? එහෙම නැත්නම් ඔබ දැන් එම ධාරාවෙන් ඉවත් වෙලා ද?නෑ. අපි බලාගෙන ඉමු ඉදිරියේ දී ඒ වගේ දෙයක් කෙරෙන්න පුළුවන්.* පැරණි චිත්‍රපට ගීත නැවත ගායනා කොට සංරක්‍ෂණය කිරීමේ උත්සාහයක ඔබ පසුගිය කාලයේ දී නිරත වුවා. එහි වර්තමාන තත්ත්වය කුමක් ද?“රන්මුතු දූව“ චිත්‍රපටයේ සිට “උප්පලවණ්ණා” චිත්‍රපටය දක්වා වසර 47 ක් තුළදී චිත්‍රපට ගීත 125 ක් පමණ මම ගායනා කොට තිබෙනවා. “රන් කෙන්දෙන් බැද”, “ඈත කඳු යායේ” “මහගිරි අරණේ” හා “දේදුනු පායා” යන නිර්මාණ හරහා ගීත 64 ක් සංරක්‍ෂණය වෙලා තිබෙනවා. ඉතිරි ගීතවල කොටස් කොතැනකවත් ඉතිරිවෙලා නැහැ. ඒ නිසා මගේ චිත්‍රපට ගීතවලින් ඉතුරුවෙලා තිබෙන්නේ ඔය ටික විතරයි.* ඔබේ කල්පනාව අනුව රූපවාහිනි නාලිකා වලින් පවත්වාගෙන යනු ලබන රියැලිටි ටී. වී වැඩසටහන් හරහා සංගීත ක්ෂේත්‍රයට සේවයක් වනවා ද?මෙම වැඩසටහන් හරහා අලුත් පිරිසකට ගායන ක්ෂේත්‍රයට ඇතුල්වෙන්න විශාල පෙළඹවීමක් ඇතිවී තිබෙනවා. ගම් මට්ටමින් දක්‍ෂතා තිබෙන තරුණයන්ට ජාතිත තලයට පිවිසීමට අවස්ථා සලසාදීම හොඳ වැඩක්. නමුත් දැන් ඔය වැඩසටහන් යන්නේ හොඳ ක්‍රමයට නොවේ. එහි වෙනසක් ඇතිවිය යුතුයි.* ගායන ක්ෂේත්‍රයට අලුතින් ඇතුල්වන තරුණ තරුණියන් පිළිබඳව ඔබේ ආකල්පය කුමක් ද?අලුත් පරම්පරාව දක්‍ෂයි. මෙයට පෙර සිටි සමහර කොටස් ගීතයක් දෙකක් ජනපි‍්‍රය වූ පමණින් සියල්ල හරි කියලා හිතුවා. ඔවුන් ටික කලකින්ම සංගීත ක්ෂේත්‍රයෙන් ඉවත්ව යන අයුරු අලුත් පරම්පරාව දැක්කා. ඒ නිසා ඔවුන් සංගීත අධ්‍යාපනයේ වැදගත්කම තේරුම් ගෙන තිබෙනවා. ඒ නිසා ඔවුන්ව අවතක්සේරු නොකළ යුතුයි.ඕන කෙනෙකුට සිංදු කියන්න පුළුවන්. නමුත් සාර්ථක ගායන ශිල්පියෙක් වෙන්න තව බොහෝ දේ එක්විය යුතුයි. සංගීත දැනුම ඒ අතරින් ප්‍රධාන යි. ඒ වගේම සංගීත අධ්‍යාපනය තිබුණයි කියලා ගායකයෙක් වෙන්නත් බැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n1012251</link>
    <topic>විභාග මධ්‍යස්ථානවල යකා නැටූසිසුන්ට එරෙහිව දැඩි පියවර</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (සාමාන්‍ය පෙළ) විභාග මධ්‍යස්ථානවල ඉකුත් දිනවල දී කලහකාරීව හැසිරුණු විදුහල් තුනක සිසුන්ට එරෙහිව දැඩි ක්‍රියාමාර්ග ගන්නා බව විභාග කොමසාරිස් ජනරාල් අනුර එදිරිසිංහ මහතා ‘දිනමිණ’ ට කීවේය.දික්වැල්ල විජිත, අටලුගම මහා විද්‍යාලය සහ තිස්සමහාරාම මහා විද්‍යාලය යන පාසල්වල සාමාන්‍ය පෙළ විභාගයට පෙනී සිටි එම සිසුන් ගේ නම් ගම් මේ වනවිටත් ලබාගෙන අවසන් කර ඇති බව ද හෙතෙම කීවේය.කිසිම සිසුවකු මින් ඉදිරියට විභාග මධ්‍යස්ථානවල අවිනීත ලෙස හැසිරීමට අවස්ථාව නොලැබෙන ආකාරයේ දැඩි දඬුවමක් මේ පිරිසට විභාග පනත යටතේ ලබා දෙන බවද කොමසාරිස් ජනරාල් වරයා අවධාරණය කෙළේ ය.අටුලුගම මහා විදුහලට පැමිණි සුසිලෝදය පිරිවෙනේ සිසුන්ට අටලුගම සිසුන් පහරදීමත් තිස්සමහාරාම මහා විදුහලේ සිසුන් ඝෝෂා කරමින් විභාග මධ්‍යස්ථානයේ යකා නැටීමත්, දික්වැල්ල විජිත මධ්‍ය මහා විද්‍යාලයට පැමිණි බතීගම විදුහලේ සිසුන්ට විජිත විදුහලේ සිසුන් පහරදීමත් යන සිදුවීම් තුනට අදාළව දෙපාර්තමේන්තුව පරීක්‍ෂණ පවත්වා ගෙන යන බවත් ඒ මහතා කීය.අටලුගම මහා විදුහලේ සිද්ධියකින් අත කැඩුණු සිසුවකු සිටින බවත් ඊට අදාළ සිසුන්ට සාමාන්‍ය නීතිය යටතේ කටයුතු කිරීමට පොලිසියට දන්වා ඇති අතර විභාග නීතිය යටතේ ද දඩුවම් කරන බවත් කොමසාරිස් ජනරාල්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n1012252</link>
    <topic>මේ වසරේ පළමු මාස දහයේ දී සමස්ත අපනයන ඉපැයීම්වල 13.2%ක වර්ධනයක්</topic>
    <author/>
    <content>මේ වර්ෂයේ පළමු මාස දහය තුළ ශ්‍රී ලංකාවේ සමස්ත අපනයන ඉපැයීම් සියයට 13.2ක වර්ධනයක් අත්පත් කර ගෙන ඇති බව ශ්‍රී ලංකා මහ බැංකුව පවසයි.මහ බැංකුව විසින් නිකුත් කළ 2010 ඔක්තෝබර් වාර්තාවට අනුව පළමු මාස 10 යේ අපනයනවලින් උපයා ඇති ආදායම ඇමරිකානු ඩොලර් මිලියන 6505 කි.මේ අතර ඔක්තෝබර් මාසයේ දී තෙවන වරටත් ඉහළම අපනයන ආදායම වාර්තා කිරීමට සමත්ව තිබේ. එය සියයට 27.6 ක වර්ධනයක් වන අතර ඔක්තෝබර් මාසයේ අපනයන ආදායම ඇමරිකානු ඩොලර් මිලියන 802 කි.මේ වර්ධනයට හේතු වී ඇත්තේ රෙදිපිලි හා ඇඟලුම්, සුළු කෘෂි භෝග අපනයනයන් ඉහළ යාම බව මහ බැංකුව පෙන්වා දෙයි.යුරෝපය වෙත ඇඟලුම් අපනයනය සියයට 27.4 කින් ද එක්සත් ජනපදය වෙත ඇඟලුම් අපනයනය සියයට 33.1 කින්ද ඉහළ ගොස් ඇති අතර 2010 අප්‍රේ්ල් මස සිට ක්‍රමයෙන් ඉහළ යමින් තිබූ කෘෂි අපනයන ඉපැයීම් ඔක්තෝබර් මාසයේ දී තවදුරටත් ඉහළ යමින් සියයට 35.9 ක වර්ධනයක් වාර්තා කර තිබේ.මේ අතර 2010 ඔක්තෝබර් මාසයේ ආනයන වියදම සියයට 8.4 කින් ඉහළ ගොස් ඇති බව පෙන්වා දෙන මහ බැංකුව ඊට හේතුවී ඇත්තේ ආහාර නොවන පාරිභෝගික භාණ්ඩ විශේෂයෙන් මෝටර් රථ ආනයනය ඉහළ යාම බව පවසයි.2010 පළමු මාස දහයේ ආනයන වියදම සියයට 32.8 කින් ඉහළ ගොස් ඇති අතර 2010 මුල් මාස දහයේ වෙළඳ ශේෂය ඇමරිකානු ඩොලර් මිලියන 4357 කි.ඉලක්ක ගත මට්ටමත් පසු කරමින් රටේ රාජ්‍ය සංචිතයන් නොවැම්බර් මස අග වන විට ඇමරිකානු ඩොලර් බිලියන 6.6 ක අගයක් වාර්තා කර ඇති බවත් මහ බැංකු වාර්තාවේ දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n1012253</link>
    <topic>ජාතික ආරක්ෂිත දින උලෙළඅගමැති ප්‍රධානත්වයෙන් යාපනේදී</topic>
    <author>ප්‍රාර්ථනා වීරසිංහ</author>
    <content>ජාතික ආරක්ෂිත දිනය හෙටට (26) යෙදී තිබේ.මෙවර ජාතික ආරක්ෂිත දින උලෙළ අගමැති දි. මු. ජයරත්න මහතාගේ ප්‍රධානත්වයෙන් යාපනය වීරසිංහම් ශාලාවේදී හෙට පැවැත්වේ.සුනාමි ව්‍යවසනයෙන් මියගිය ජනතාව සහ උතුරු නැඟෙනහිර මුදාගැනීමේදී ජීවිත පූජාකළ රණවිරුවන් සිහිකර පෙරවරු 9.25 සිට 9.27 දක්වා විනාඩි දෙකක නිශ්ශබ්දතාවක් රකින ලෙස ආපදා කළමනාකරණ ඇමැති මහින්ද අමරවීර මහතා ජනතාවගෙන් ඉල්ලා සිටී.පසුගිය මාස කීපය තුළ වර්ෂාවෙන් විපතට පත් යාපනය දිස්ත්‍රික්කයේ ජනතාවට ස්වයං රැකියාවල යෙදීම සඳහා අවශ්‍ය උපකරණ සහ පාසල් දරුවන්ට පොත් පත් බෙදා දීමද මෙදින සිදු කෙරේ. ඇමැතිවරයා මේ බව ප්‍රකාශ කළේ පෙරේදා (22) ආපදා කළමනාකරණ මධ්‍යස්ථානයේ පැවැති මාධ්‍ය හමුවේදීය. මධ්‍යස්ථාන වලට නවීන තාක්ෂණය ලබා දී ඉන් ලබා දෙන තොරතුරු වඩාත් නිවැරදි කිරීම ආරම්භ කරන බවයි.දැනටමත් අමාත්‍යාංශයට ලැබුණ ලක්ෂ අසූපහක විදේශ ආධාර මුදලක් කාලගුණ විද්‍යා දෙපාර්තමේන්තුවේ නවීකරණ කටයුතු වෙනුවෙන් වෙන් කර ඇති බවද හෙතෙම පැවසීය.මේ අවස්ථාවට ආපදා කළමනාකරණ නියෝජ්‍ය ඇමැති ඩුලිප් විජේසේකර, අමාත්‍යාංශ ලේකම්වරයා ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n1012254</link>
    <topic>ගරාජ් අංක තහනම්</topic>
    <author/>
    <content>ගරාජ් අංක (C C NO) භාවිතා කරමින් වාහන ධාවනය කිරීම සම්පූර්ණයෙන්ම තහනම් කෙරේ. මේ තහනම සෑම තරාතිරමක පුද්ගලයන්ට අදාළ වෙයි.රථවාහන අනතුරු වළක්වා ගැනීමේ අරමුණින් දැනට ක්‍රියාත්මක ආසන බඳ පටි පැළඳ වාහන ධාවනය කිරීමේ නීතිය අනිවාර්ය කෙරේ. එම නීතිය ඉංගී‍්‍රසි අක්ෂර යටතේ ලියාපදිංචි කළ වාහන සඳහා පමණක් ක්‍රියාත්මක කෙරේ.එමෙන්ම රිය පදවමින් ජංගම දුරකථන භාවිතය සම්බන්ධ තහනම දැඩිව ක්‍රියාත්මක කිරීමටද නියමිතය. තීරු බදු ගෙවීම පැහැර හරිමින් කොටස් වශයෙන් ආනයනය කරන වාහන නීතියේ රැහැනට හසු කර ගැනීමට විශේෂ වැඩපිළිවෙළක් සකස් කිරීමට ද ප්‍රවාහන අමාත්‍යාංශය අවධානය යොමුකර තිබේ.ප්‍රවාහන අමාත්‍යාංශය, මෝටර් රථ කොමසාරිස් දෙපාර්තමේන්තුව, මුදල් අමාත්‍යාංශය, රේගු අධිකාරිය සහ පොලීසිය ඒකාබද්ධව මෙම වැඩපිළිවෙළ ක්‍රියාවට නංවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n1012255</link>
    <topic>උත්සව සමයටබස්-දුම්රිය විශේෂ සේවා</topic>
    <author>ශීලා උඩුවර</author>
    <content>නත්තල් උත්සවය හා අලුත් අවුරුද්ද නිමිතෙන් මගී ජනතාවගේ ගමන් පහසුව සඳහා දුම්රිය හා බස් විශේෂ සේවාවක් ක්‍රියාත්මක බව ප්‍රවාහන ඇමැති කුමාර වෙල්ගම මහතා පැවසීය.ඊයේ (24) සිට ඇරඹි මෙම විශේෂ සේවාව 2011 ජනවාරි මස 2 වැනිදා දක්වා පැවැත්වෙයි. මගීන්ගේ ආරක්ෂාව සඳහා විශේෂ ආරක්ෂක වැඩපිළිවෙළක් දුම්රිය ස්ථාන දුම්රිය මැදිරි හා ප්‍රධාන බස් නැවතුම් පළවල ක්‍රියාත්මක කෙරෙන බවද ඇමැතිවරයා කීය. ඇමැතිවරයා මෙම අදහස් පළකළේ දුම්රිය ශ්‍රවණාගාරයේ ඊයේ (24) පැවැති මාධ්‍ය සාකච්ඡාවේදීය.මේ යටතේ දුරගමන් සඳහා බස් රථ 862 ක් යොදවන අතර කොටුව බණ්ඩාරවෙල අතර විශේෂ නගරාන්තර දුම්රිය ඇතුළු විශේෂ දුම්රිය කිහිපයක් හා ධාවනය වන දුම්රිය සඳහා අමතර මැදිරි යොදවා ධාවනය කෙරේ.නගරාන්තර දුම්රිය කොළඹ කොටුව දුම්රිය ස්ථානයෙන් පෙ.ව. 8.35 ට පිටත්වී බණ්ඩාරවෙල දුම්රිය ස්ථානයට සවස 4.10ට ළඟාවන අතර බණ්ඩාරවෙලින් පෙ.ව. 6.40 පිටත්ව කොළඹ කොටුවට ප.ව. 4.20 ට ළඟා වේ. කොළඹ - මහනුවර ඇතුළු ධාවනය වන සියලු ශීඝ්‍රගාමි දුම්රියවල මගී මැදිරි වැඩිකර ඇති අතර සෑම සති අන්තයකම ගාලු කුමාරි දුම්රියේ ඉඩ පහසුකම් වැඩිකිරීම සඳහා චීන මැදිරි කට්ටලයක් යොදවනු ලැබේ.දුම්රිය විශේෂ සේවා පැවැත්වුවද කොළොන්නාව සිට කටුනායක දක්වාත් පේරාදෙණිය, කුරුණෑගල, මඩකළපුව, අනුරාධපුරය සහ ත්‍රිකුණාමලය ආදී ස්ථාන අතර ආහාර ද්‍රව්‍ය හා ඉන්ධන ප්‍රවාහනය කිරීම කිසිදු බාධාවක් නොමැතිව සිදුකිරීමට කටයුතු යොදා තිබේ. ඊයේ සිට පිටකොටුව මධ්‍යම බස් නැවතුම් පළේ සිට හා එක් එක් ප්‍රාදේශීය ඩිපෝ මගින් අමතර බස්රථ ධාවනයට එක්ව ඇතැයි ශ්‍රී ලංකා ගමනා ගමන මණ්ඩලයේ වැඩබලන සභාපති එල්. ඒ. විමලරත්න මහතා පැවසීය.ඊයේත් අමතර බස් රථ 40ක් පමණ පිටකොටුව බස් නැවතුම් පළේ නවතා තිබූ අතර අවශ්‍ය වුවහොත් එම සංඛ්‍යාව තවත් වැඩිකරන බව විමලරත්න මහතා කීය.කොළඹ – නුවර සෑම විනාඩි 15 කට වරක් බැගින් බස් රථයක් ධාවනයට කටයුතු යොදා තිබිණි. දුම්රිය දෙපාර්තමේන්තුවේ අධ්‍යක්ෂ මෙහෙයුම් විජය සමරසිංහ හා මෙහෙයුම් නිලධාරි නාලක බණ්ඩාර මාර්ග හා ආරක්ෂාව පිළිබඳ ජාතික සභාවේ සභාපති මනෝ විජේරත්න, මෝටර් රථ ප්‍රවාහන දෙපාර්තමේන්තුවේ පේමරත්න යන මහත්වරු ඇතුළු නිලධාරීහු රැසක් මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n1012256</link>
    <topic>නත්තල් සුබ පැතුම්</topic>
    <author/>
    <content>සියලු ජාතීන් අතර සාමයත්, දිළින්දන් වෙත කරුණාවත්, දයාවත් පැතිරවීම අසිරිමත් නත්තල සැමරීමෙන් සිදු විය යුතු යැයි නත්තල නිමිත්තෙන් සුබ පැතුම් පණිවිඩයක් නිකුත් කරමින් ජනාධිපති මහින්ද රාජපක්ෂ මහතා පවසයි.නත්තල වෙනුවෙන් ජනාධිපතිවරයා නිකුත් කළ සුබ පැතුම් පණිවිඩයේ මෙසේ ද සඳහන් වෙයි. ජේසු සමිඳුන්ගේ උපත සමරන මේ නත්තල ශ්‍රී ලාංකිකයින් සේම ලෝ වැසි සැමට අසිරිමත් නත්තලක් වේවා! යි මම ප්‍රාර්ථනා කරමි.පසුගිය වකවානුවේ ජාතීන් අතර සහෝදරත්වය තහවුරු කිරීමට අප කළ අති දැවැන්ත කැප කිරීම “අසල්වැසියාට ප්‍රේම කරන්න” යැයි ජේසු සමිඳුන් දෙසූ දහමට ද අනුකූල වන්නකි. ශ්‍රී ලාංකීය ජනතාව දිළිඳුකමින් ගලවා ගැනීමට අප දරන්නා වූ ප්‍රයත්නය කිතුනුවන්ගේ සේම සියලු ආගමිකයන්ගේ ද ප්‍රසාදය ලබා ඇත්තේ ය.“ජේසු සමිඳුන් දේශනා කළේ මාගේ නාමයෙන් දරුවකු පිළිගන්නා තැනැත්තා මා පිළිගන්නේ ය” යනුවෙනි. ජේසු සමිඳුන් උපත ලැබූ මොහොතේ තරු එළියෙන් මග සොයමින් උන්වහන්සේ පිදීම සඳහා රජවරුන් තිදෙනෙකු පැමිණි පුවත කිතුනු ඉතිහාසයේ සඳහන් ය.එසේම මෙම නත්තලේ දී ද සතුටේ සොම්නසේ පණිවිඩය කුඩා දරුවන්ගේ හදවත වෙත අප ලං කළ යුතු ය. නත්තල සමරා ජේසු සමිඳුන්ගේ සාමය, දයාව වෙත අපට ළංවිය හැක්කේ එසේ කිරීමෙනි. ඔබ සැමට සාමය, සතුට, සොම්නස සපිරි සුබ නත්තලක් වේවා! යි මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n1012257</link>
    <topic>ශ්‍රී ලාංකේය ජනතාව තුළ බලාපොරොත්තුවේ සේයා මතු වෙලා</topic>
    <author/>
    <content>දිව්‍ය ගැලවුම්කරුවාණන් වන ජේසුස් ක්‍රිස්තුන් වහන්සේගේ උපත සමරන මේ අවස්ථාවේ දී දිගු කලක් රටේ පැවැති භීෂණකාරී වාතාවරණයෙන් අත්මිදී සිටින ජනතාව තුළ බලාපොරොත්තුවේ සේයා මතුවෙමින් තිබෙන බව ශ්‍රී ලංකා කතෝලික රදගුරු මඬුල්ල සිය නත්තල් පණිවිඩයෙන් කියා සිටියි.රටට ලැබී තිබෙන සාමය පිළිබඳව දෙවියන් වහන්සේට තුති පුදන අතර අද සියලු ජනතාවගේ දෛනික ජීවිතයේ දී අනතුරු හා බියෙන් තොරව ගමන් බිමන් යෑමට අවකාශ සැලසී ඇතැයි ද එහි දක්වා ඇත.කතෝලික රදගුරු මඬුල්ලේ සභාපති මැල්කම් කාදිනල් රන්ජිත් රදගුරු හිමියන්ගේ හා ලේකම් නෝබට් අන්ද්‍රාදි රදගුරු හිමියන්ගේ අස්සන් වලින් නිකුත් කර ඇති එම නිවේදනයේ මෙසේද දැක්වේ.නත්තල සැමරීමේ දී නත්තලේ ප්‍රධාන පණිවිඩය වන සාමය මුල්කර ගෙන එය බෙදා හදා ගෙන කටයුතු කිරීම අප සියලු දෙනාගේ වගකීම වේ’ සාමයට පීඩා කරන අනතුරු හඳුනා ගැනීමෙන් පමණක් නතර නොවී ශ්‍රී ලංකාවේ සාමය ස්ථාපිත කිරීමේ ගුප්ත අනතුරු ද හඳුනා ගත යුතු බවත් එහි සඳහන් වේ.සාමයේ නියෝජිතයන් ලෙස සාම තිළිනය සහෝදර සහෝදරියන් සියලු දෙනා අතර බෙදා ගන්නා අතර ජේසුස් වහන්සේ ගෙනා සාම තිළිණය තිරසාර සාමය ගෙන එන යථාර්ථයක් බවට පත් කර ගනිමු යැයි ද රදගුරු මඬුල්ලේ නත්තල් පණිවිඩයෙන් කියා සිටියි.දෙවියන් වහන්සේගේ තිලිණයන් වන සාමය හා ප්‍රේමය මෙරට අවම වරප්‍රසාදලත් හා දරිද්‍රතාවෙන් පෙළෙන අයගේ වේදනා සමනය කිරීමට හා සමාජයේ විවිධ රෝගාබාධයන් නිවාරණය කිරීමට බෙදා හදා ගැනීමේ කාලය එළැඹ ඇතැයි ද එම දුෂ්කර ගමන යෑමට සාමයේ කුමරුගේ ආශිර්වාදය රටටත් ජනතාවටත් ලැබෙනු ඇතැයි ද එම නත්තල් පණිවිඩයේ වැඩිදුරටත් දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n1012258</link>
    <topic>ආටෝපයෙන් තොර නත්තලකඅසිරිය විඳීමට එක්වන්න</topic>
    <author/>
    <content>විසිතුරු, අලංකෘත, ආටෝපගත නත්තලක් වෙනුවට කිතු සමිඳුන්ගේ ආදරය සියල්ලන් අතර බෙදාහදා ගන්නා සැබෑ නත්තලක අසිරිය විඳීමට එක්වන්නැයි අගමැති දි. මු. ජයරත්න මහතා නත්තල් සුබ පැතුම් පණිවිඩයක් නිකුත් කරමින් ඉල්ලා සිටී.එම නිවේදනයේ මෙසේද සඳහන් වේ.ජේසුස් ක්‍රිස්තුස් වහන්සේගේ ජන්මෝත්පත්තියෙන් වසර දෙදහස් දහයකින් පසුව එළඹෙන මේ අසිරිමත් නත්තල ශ්‍රී ලංකාවාසී කිතුනු බැතිමතුන් හට වඩාත් සුවිශේෂී එකක් වනු ඇති බව මාගේ පූර්ණ විශ්වාසයයි.  බහුතරයක් කිතුනුවන් වෙසෙන ලෝකයේ දකුණු ආසියානු කලාපය වෙනුවෙන් අතිඋතුම් කාදිනල්වරයෙකු තෝරාපත් කිරීමේදී ශ්‍රී ලාංකික කිතුනු බැතිමතුන්ටත්, පොදුවේ ශ්‍රී ලංකා මාතාවටත්, ගෞරව බහුමානීත්වයක් සළකුණු කරමින් අතිඋතුම් මැල්කම් රංජිත් හිමිපාණන් කාදිනල් ධුරයට ඔසවා තැබීම මෙවර නත්තල වෙනුවෙන් අපට ලැබුණු සුවිශේෂී ත්‍යාගයක් ලෙස මම සළකමි.දෙවි සමිඳුන් යදින ශුද්ධ වූ දේවස්ථාන භූමියේ දී පවා කොයි මොහොතක හෝ ප්‍රභාකරන්ගේ මරණ වරෙන්තුව ලියවේ යැයි බියෙන් සැක සංකාවෙන් විවෘත හදවතකින් නත්තල සමරන්නට නොහැකිව ගෙවී ගිය නත්තල් දින කොතෙක් නම් අපට තිබිණිද? නත්තල් මහා දිව්‍ය පූජාවට සහභාගි වන්නට හෝ දේවස්ථාන කරා පැමිණීමට නොහැකිව මරණ බියෙන් වෙලීගිය නත්තල් දින, කොතෙක් නම් මෙරට කිතුනු ජනතාව ගෙවා දමා ඇත්ද? තිස් වසරක අහේතුක යුද්ධය විසින් අප වෙතින් උදුරා ගනු ලැබූ ඒ ආදරණීය නත්තල ජාති, කුල, ආගම්, බේදයෙන් තොර වඩාත් අර්ථාන්විතව සැමරිය හැකි වටපිටාවක් මේ වනවිට නිර්මාණය වී තිබේ.අතිගරු ජනාධිපති මහින්ද රාජපක්ෂ මැතිඳුන් ප්‍රමුඛ ත්‍රිවිධ රණසේවා විරුවන් තම ලේ, දහදිය, කඳුළු කැප කරමින් රට එක්සේසත් නොකරන්නට අපට තවමත් හුස්ම ගන්නට පවා සිදුවන්නේ අඩක් මළ මිනිසුන් ලෙසිනි.එහෙයින් මෙවර නත්තල් දිව්‍ය පූජාවේදී ඔවුන් වෙනුවෙන් ;මාහොතක් යාච්ඥා කරන්න! “දෙවියන් වහන්සේ ජීවමාන වන්නේ දිළින්ඳන්ගේ හදවත් තුළය” යන දේව වාක්‍යය යථාර්ථයක් බවට පත් කරමින් යේසුස් ක්‍රිස්තුස් වහන්සේගේ දේව සම්ප්‍රාප්තිය සඳහා දිළිඳු ගවලෙනක් තෝරා ගැනීමෙන් කිතු දහම අපට උගැන් වූ ගැඹුරු යථාර්ථය තම ජීවිත තුළට බද්ධ කර ගැනීමට හොඳම දිනය දැන් උදා වී තිබේ.සාමය සමාදානය සපිරි සුබ නත්තලක් වේවා !.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n1012259</link>
    <topic>මණ්ඩලයෙන්රුපියල් 30ට පොල්</topic>
    <author>ජයසිරි මුණසිංහ</author>
    <content>රටේ සියලුම ප්‍රධාන නගර සහ තදාසන්න ප්‍රදේශවල ජනතාවට රුපියල් 30ට පොල් ලබාදීමේ වැඩපිළිවෙළක් ආරම්භ කොට ඇතැයි පොල් සංවර්ධන මණ්ඩලයේ සභාපති සරත් කීර්තිරත්න මහතා ප්‍රකාශ කෙළේ ය. මේ අලෙවි වැඩසටහන අනුව, දිනකට පොල් ගෙඩි ලක්‍ෂ 2ක්, 3ක් අලෙවි වන බව ද සභාපතිවරයා සඳහන් කෙළේ ය.කොළඹ, කෝට්ටේ, නුගේගොඩ, කිරිබත්ගොඩ, ඇතුළු ප්‍රදේශ රැසකින් මේ මිලට පොල් මිලදී ගත හැකිය.ජනතාවට අවශ්‍ය පොල් ගෙඩියක් රුපියල් 35 ක් වැනි මිලකට ලබා ගැනීමට ඉඩකඩ සලසා දීමේ අරමුණින් ජංගම පොල් අලෙවි රථ යෙදවීම, රජයේ කාර්යාලවල පොල් අලෙවි මධ්‍යස්ථාන ඇරඹීම, සමුපකාර තොග වෙළෙඳ මධ්‍යස්්ථානවලට පොල් ලබා දීම සහ පිළිගත් සුපිරි අලෙවි සැල්වලට පොල් ලබා දීම යනාදී කටයුතු තම මණ්ඩලය මඟින් දැනටමත් ආරම්භ කොට ඇතැයි ද කීර්තිරත්න මහතා කියා සිටියේය.පොල් සංවර්ධන ඇමැති ඒ. පී. ජගත් කුමාර මහතාගේ උපදෙස් මත අමාත්‍යංශ ලේකම් අනුර සිරිවර්ධන මහතාගේ ප්‍රධානත්වයෙන් සුපිරි අලෙවිසැල් වලට පොල් විකිණීමට ලබාදීමේ වැඩපිළිවෙළක් ඊයේ (24) ම ආරම්භ කළ බවද සභාපතිවරයා ප්‍රකාශ කළේ ය. රජයේ වතු සමාගම්වලින් නෙළාගත් පොල් තොග කොළඹ, වොක්ෂෝල් වීදියේ ගබඩාවක තබා ගනිමින් ජනතා අවශ්‍යතා සපුරාලීමට බෙදා හැරීමේ වැඩපිළිවෙළ ක්‍රියාත්මක කරන බව කී සභාපතිවරයා, ඒ වැඩපිළිවෙළ තම මණ්ඩලය ආරම්භ කළේ, ඔක්තෝබර් මාසයේ මුල් සතියේ පටන් බව ද කීය.දිනෙන් දින ඉතා විශාල ලෙස ඉහළ ගිය පොල් ගෙඩියක මිල රුපියල් 55/= 60/= සිට මේ වනවිට රුපියල් 40/= 35/= මට්ටමට පහළ බැස ඇත. ඒ සඳහා හේතු වූයේ තම මණ්ඩලය ක්‍රියාත්මක කළ අලෙවි වැඩපිළිවෙළ බවද සභාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122510</link>
    <topic>රටවල් රැසක නාවික සෙබළුන්ටශ්‍රී ලංකාවේදී යුද පුහුණු පාඨමාලා</topic>
    <author>භක්ති ධර්මප්‍රිය මෙන්ඩිස්</author>
    <content>ඇමෙරිකාව, ඔස්ට්‍රේලියාව, පාකිස්තානය, ඉන්දියාව ඇතුළු රටවල් රැසක නාවික හමුදා සෙබළුන්ට මෙරටදී යුද පුහුණු පාඨමාලා පැවැත්වීමට නාවික හමුදාව පියවර ගෙන තිබේ. රටවල් දොළහක නාවික හමුදා මේ සම්බන්ධයෙන් කැමැත්ත පළ කර ඇති බවත් ඉදිරියේදී ඔවුන් පාඨමාලා සඳහා මෙරටට පැමිණෙනු ඇති බවත් නාවික හමුදාපති වයිස් අද්මිරාල් තිසර සමරසිංහ මහතා පැවසීය.මේ රටවල්වල නාවික නිලධාරීන් ශ්‍රී ලංකාවේ සංස්කෘතිය, මිත්‍රශීලීත්වය, මෙන්ම හමුදාවන්ගේ දක්ෂතාවය ඉතා ඉහළින් පිළිගත් බවත් ඔවුන් ශ්‍රී ලංකාව පිළිබඳව මනා පැහැදීමකින් යුතුව සිටින බවත් නාවික හමුදාපතිවරයා කියයිි.නාවික හමුදාවේ 60 වන සංවත්සරය වෙනුවෙන් ඉකුත් දින කිහිපයේ පැවති උත්සව මාලාව සඳහා පැමිණි රටවල් 19 ක නාවික හමුදා නිලධාරීන් වරුන් ශ්‍රී ලංකාව ත්‍රස්වාදය පරාජය කිරීම සම්බන්ධව සිය ප්‍රසාදය පළ කරන බවද නාවික හමුදාපතිවරයා හෙළි කළේය.මෙරට නාවික හමුදා සාමාජිකයින් ඉදිරියේදී රටවල් රැසක නාවික හමුදා පුහුණු පාඨමාලා හැදෑරීම සඳහා පිටත් කර හැරීමට සැලසුම් කර ඇති බවත් රටවල් රැසක් ඒ සඳහා කැමැත්ත පළ කර ඇති බවත් නාවික හමුදාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122511</link>
    <topic>නාවික හමුදා සැමරුමෙන් කෝටි 61/2ක ආදායමක්</topic>
    <author>භක්ති ධර්මප්‍රිය මෙන්ඩිස්</author>
    <content>නාවික හමුදාවේ 60 වැනි සංවත්සරය වෙනුවෙන් පැවති උත්සව මාලාවේදී රුපියල් හයකෝටි හැට ලක්ෂයක ආදායමක් ඉපැයීමට නාවික හමුදාවට හැකි වී තිබේ. මේ මුදල් වැඩි ප්‍රමාණයක් ලැබී ඇත්තේ විදේශීයන්ගෙන් බව නාවික හමුදාව පවසයි.මෙම අවස්ථාව සඳහා රටවල් 19ක නාවික හමුදා නියෝජනය කරමින් නාවික හමුදා සෙබළුන් සහ නිලධාරීන් මෙරටට පැමිණි අතර ඔවුන් මෙරට භාණ්ඩ රැසක් ඔවුන්ගේ රටවලට ගෙන ගිය බවත් මේ මගින් විශාල විදේශ විනිමයක් ලැබුණු බවත් නාවික හමුදාව සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122512</link>
    <topic>ධනසිරි බෝධිනායකඅභාවප්‍රාප්ත වෙයි</topic>
    <author/>
    <content>ප්‍රවීණ මාධ්‍යවේදී හා ගත් කතුවරයෙකු වූ ධනසිරි බෝධිනායක මහතා ඊයේ (24) අභාවප්‍රාප්ත විය. ලේක් හවුස් ආයතනයේ “විදුනැණ” පුවත්පතේ ප්‍රධාන කතුවරයා වශයෙන් කටයුතු කර ඇති බෝධිනායක මහතා ග්‍රන්ථ කිහිපයක් ද රචනා කොට ඇත. දේහය ජයරත්න මල් ශාලාවේ තැන්පත් කර තිබේ. අවසන් කටයුතු පසුව දැනුම් දෙනු ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122513</link>
    <topic>සැකපිට දෙදෙනෙක් අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>යතුරු පැදි හිස්වැසුමකින් (හෙල්මට්) ප්‍රහාරයකට ලක්ව මීට මාස දෙකකට ඉහතදී අනුරාධපුර කුම්බච්චන්කුළම වැව මාවතේදී බරපතළ තුවාල ලබා අනුරාධපුර ශික්ෂණ රෝහලේ ප්‍රතිකාර ලබමින් සිටියදී මියගිය කල්බදු සමාගම් කළමනාකාරවරයාගේ ඝාතනය සම්බන්ධයෙන් සැකපිට තරුණයන් දෙදෙනකු අනුරාධපුරයේදී (28) වෙනිදා රාජාංගනය පොලිසියේ ස්ථානාධිපති ප්‍රමුඛ නිලධාරීන් පිරිසක් විසින් අත්අඩංගුවට ගෙන ඇත.පසුගිය ඔක්තෝබර් මස 21 වැනිදා තුම්බච්චන්කුළම වැව ඉදිරිපිට මාර්ගයේදී රාත්‍රී 12.00 ට පමණ එල්ල වූ මෙම ප්‍රහාරයෙන් අනුරාධපුර දෙවනි පියවර, විමුක්ති පටුමගේ පදිංචිව සිටි එක් දර පියකුවූ සතිස් මනෝජ් ගල්ගමුව (31) මහතා බරපතළ ලෙස තුවාල ලබා අනුරාධපුර රෝහලට ඇතුළත්කර ඇති අතර මෙම ප්‍රහාරය පිළිබඳව තොරතුරු හෙළිකර ගැනීමට අනුරාධපුර මූලස්ථාන පොලිසිය අපොහොසත් වීම නිසා උතුරු මැද දිසාව භාර ජ්‍යෙෂ්ඨ නියෝජ්‍ය පොලිස්පති වරයා මේ සම්බන්ධයෙන් පරීක්‍ෂණ කටයුතු සිදුකිරීම සඳහා රාජාංගනය පොලිසියට භාරදී ඇත.ඔක්තොම්බර් (21) වැනිදා කුම්බච්චන්කුළම වැව අසල රාත්‍රී ආපන ශාලාවක මිතුරන් සමඟ මියගිය කළමනාකාරවරයා සාදයක් පවත්වා ඇති අතර ඊට යාබඳ ආපන ශාලාවේද තවත් පිරිසක් සාදයක් පවත්වා ඇත. දෙපාර්ශවයම සාදය අවසන් කර රාත්‍රී 12 ට පමණ මාර්ගයට පැමිණ ඇති අතර ඒ අවස්ථාවේ එම ස්ථානයේ බහින් බස්වීමක් සිදුකරගෙන ඇත. එම අවස්ථාවේ එම ස්ථානයේ සිටි පුද්ගලයකු ඔහු අතවූ යතුරු පැදි හිස්වැසුමෙන් (හෙල්මට්) වේගවත් පහරක් කළමණාකාරවරයාගේ හිසට එල්ල කර පලා ගොස් ඇත.ඔවුන් ගමන් කළ යතුරු පැදියේ ලියාපදිංචි අංකයවත් බලාගැනීමට එහි සිටි ඔහුගේ මිතුරන්ට හැකිවී නැති අතර හෙල්මට් ප්‍රහාරයට ලක්වූ කළමණාකාරවරයා එම ස්ථානයේම සිහිසුන්ව බිම ඇද වැටී තිබේ. මිතුරන් එකතුවී කළමණාකරවරයට රෝහල්ගත කළ බවත් පැවැති විමර්ෂනවලදී රාජාංගනය පොලිසිය හෙළිකර ගෙන ඇත.මෙම සාදයට කළමනාකාරවරයා සමඟ මිතුරන් 21 දෙනෙකු සහභාගී වී ඇති අතර ඔවුන් ගෙන් හා හෝ ටල් කළමනාකාරිත්වයෙන් රාජාංගන පොලිසිය දීර්ඝ ලෙස ප්‍රශ්න කිරීමෙන් හෙළි වූ තොරතුරුමත කුම්බිච්චන්කුළම වැව ඉදිරිපිටවූ අනෙක් ආපන ශාලාවේ සාදයක් පැවැත්වූ අනෙක් පිරිසගෙන්ද කළ ප්‍රශ්න කිරීමෙන් පසුව අනුරාධපුර පෙරිමින්කුළම ප්‍රදේශයේ පදිංචි (25) හැවිරිදි තරුණයකු හා දුම්රිය දෙපාර්තමේන්තුවේ සේවය කරන අනුරාධපුර ජයන්ති මාවතේ පදිංචි (25) හැවිරිදි තරුණයකු අත්අඩංගුවට ගෙන ඔවුන්ගෙන් කළ දීර්ඝ ප්‍රශ්න කිරීම් හමුවේ රාජාංගනය පොලිසිය කරුණු රැසක් අනාවරණය කර ගත්බවද කියයි. සිද්ධිය සම්බන්ධයෙන් වැඩිදුරටත් පරීක්‍ෂණ සිදුකරන බවද රාජාංගණය පොලිසිය කියයි.අත්අඩංගුවට ගෙන සිටින සැකකරුවන් දෙදෙනා ඊයේ (24) අනුරාධපුර ප්‍රධාන මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122514</link>
    <topic>සූදු සෙල්ලම් කළකතුන් තිදෙනකුට දඩ</topic>
    <author>දකුණු පළාත් සංචාරක</author>
    <content>මුදල් ඕටටුවට සූදු සෙල්ලම් කළ කාන්තාවන් සිවු දෙනකුට ගාල්ල ප්‍රධාන මහේස්ත්‍රාත් තාමර තෙන්නකෝන් මහතා එක් කාන්තාවකට රුපියල් පන්සියය බැගින් රුපියල් දෙදහසක දඩ නියම කළේය.මෙසේ දඩ නියම කරන ලද්දේ රත්ගම ප්‍රදේශයේ කාන්තාවන් සිවු දෙනෙකුටය. රත්ගම පොලීසියේ පොලිස් පරීක්ෂක කුමාරදාස සහ උප පොලිස් පරීක්ෂක ප්‍රේමලාල් යන මහත්වරුන් ඇතුලු කණ්ඩායමක් මෙම බූරුව පිටිය වටලා සැකකාර කාන්තාවන් සිව් දෙනා අත්අඩංගුවට ගෙන අධිකරණය වෙත ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122515</link>
    <topic>සැමියාගේ යහළුවකු බව අඟවාකාන්තාවක රවටා දුෂ්‍ය කරලා</topic>
    <author>දකුණු පළාත් සංචාරක</author>
    <content>බස් රථයක් බලාපොරොත්තුවෙන් ගාල්ල බස් නැවතුම් පොළේ සිටි තරුණ විවාහක කාන්තාවකගේ සැමියා හඳුනන බව පවසා නිවසට රැගෙන යන මුවාවෙන් එම කාන්තාව ත්‍රිරෝද රියකට නංවා ගත් ත්‍රිරෝද රථ රියැදුරකු තවත් දෙදෙනකු සමග එක්ව ඇය වෙනත් ස්ථානයකට ගෙන ගොස් පෙරේදා (23) දූෂණය කර ඇතැයි ගාල්ල පොලිසිය පවසයි.පෙරේදා උදේ නවයට පමණ ගාල්ල බස් නැවතුම් පොළෙන් ඇය ත්‍රීරෝද රියට නග්ගවා ගත් එහි රියැදුරු අතරමගදී තවත් දෙදෙනකු නග්ගවා ගෙන ඇත. ඊට පසු ත්‍රිරෝද රථය ඇගේ නිවසට යායුතු මාර්ගයේ නොගොස් වෙනත් පාරක් ඔස්ස් ගෙනගොස් ඇය දූෂණය කර ඇත.අතවරයට ලක්වූ කාන්තාව ගාල්ල කරාපිටිය මහ රෝහලේ අධිකරණ වෛද්‍ය නිලධාරී වරයා වෙත ඉදිරිපත් කිරීමට නියමිතව තිබුණි.ගාල්ල මූලස්්ථාන පොලිස් පරීක්‍ෂක සතිස් ගමගේ මහතාගේ මෙහෙයවීම මත සැකකරුවන් අත්අඩංගුවට ගැනීමට පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122516</link>
    <topic>මුන්දලමේ මහලු කාන්තාවමරා දමා ඇත්තේ රන් බඩු ගන්න</topic>
    <author>මුන්නේශ්වරම සමූහ ඊ. ඩී. ප්‍රනාන්දු</author>
    <content>මුන්දලම බරන්කට්ටුව ප්‍රදේශයේ නිවසක තනිවම ජීවත් වී සිටි 72 හැවිරිදි කාන්තාව ඝාතනය කර ඇත්තේ ඇගේ කරේ හා කන්වල තිබූ රන් ආභරණ කොල්ලකෑමට බව ඒ පිළිබඳව පරීක්ෂණ සිදුකරන මුන්දලම පොලිසිය කියයි.ඝාතනය කර තිබුණේ වනසිංහ ආරච්චිගේ කිරිමැණිකා නමැති තිදරු මාතාවකි. ඇය පදිංචිව සිටි නිවස තුළම ඝාතනය කර දමා තිබූ සිරුර ඊට දින 4ට පසු පොලිසිය සොයාගෙන ඇත. ඇගේ දරුවන් පැමිණ සිරුර හඳුනා ගනු ලැබූ පසු ඇය පැළඳ සිටි රන් අභරණ නොතිබූ බව පොලිසියට කියා තිබුණි.මෘතශරීරය පිළිබඳව හලාවත දිස්ත්‍රික් මහා රෝහලේ දී ප්‍රධාන අධිකරණ විශේෂඥ වෛද්‍ය ඩී. කේ. විජේවර්ධන මහතා මෙම මරණය හිසට එල්ල වූ දරුණු යකඩ කූරු පහර කිහිපයකින් වූ තුවාලවලින් අධික ලෙස රුධිරය ගලා යාමෙන් බව වාර්තා කර තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122517</link>
    <topic>වසර 7කට පෙර මරා වළ දැමූ අයකුගේ සිරුර ගොඩ ගැනේ</topic>
    <author>වඳුරඹ සමූහ – වින්සර් මුණුගොඩ</author>
    <content>මීට වසර 7කට පෙර ඝාතනයට ලක්කොට හොර රහසේ නිවසක් ආසන්නයේ වළදමා තිබූ පුද්ගලයකුගේ සිරුරක් ගොඩ ගෙන පරීක්‍ෂණ සිදුකිරීමට ඊයේ (24) දින වදුරඹ පොලිසිය පියවර ගත්තේය.වදුරඹ පහළ ලේල්වල කිරින්දලහේන ගනේගමවත්ත රක්‍ෂිත ඉඩමේ වළදමා ඇතැයි සැක කරන්නේ වසර 7කට පෙර නිවසින් අතුරුදන්ව ඇති පිළිගොඩවත්තේ කම්කරුවකු වූ ගනේගමවත්ත පදිංචි ඩී. ජේ. පියසේන (56) නැමැත්තකු බව මියගිය අයගේ ඥාති පුත්‍රයෙක් “දිනමිණට” පැවැසීය.මියගිය අයගේ බිරිය හා අනියම් සම්බන්ධයක් පැවැත්වූ තරුණයකු ඇය හා එක්ව මෙම අපරාධය සිදුකර ඇති බවට තොරතුරු හෙළිවෙමින් පවතී.දැනට මේ සම්බන්ධව මියගිය අයගේ බිරිය වූ චන්ද්‍රා වික්‍රමසිංහ හා අනියම් පුරුෂයා වන ඩී. ජේ. වසන්ත යන දෙදෙනා වදුරඹ පොලිසිය මගින් අත්අඩංගුවට ගෙන පරීක්‍ෂණ සිදුකරන අතර, බද්දේගම මහේස්ත්‍රාත් ඉදිරියේ ඊයේ (24) දින සිරුර ගොඩගැනීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122518</link>
    <topic>අපරාධ රැසකට සම්බන්ධඅයෙක් රිමාන්ඩ් බාරයට</topic>
    <author>අනුරාධපුර මධ්‍යම විශේෂ</author>
    <content>අපරාධ රැසකට සම්බන්ධ බවට සැකපිට අත්අඩංගුවට ගෙන අධිකරණයට ඉදිරිපත් කළ තරුණයකු ජනවාරි (04) දක්වා රක්ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවිය නියෝග කළාය. ලැබුණු තොරතුරකට අනුව සැකකරු අත්අඩංගුවට ගෙන ඔහුගේ නිවස පරීක්ෂා කරද්දී විදේශයේ නිෂ්පාදිත ජීව අත්බෝම්බ දෙකක්, තියුණු කඩු දෙකක්, වෙඩි බෙහෙත් ග්රෑම් 200 ක්, ඩෙටනේටර් එකක්, ඇසිඩ් බෝතල එකක්, ගංජා ග්රෑම් 47 ක් හා ව්‍යාජ රන් කහවනු තොගයක් සොයාගත් බව තිරප්පනය පොලිසිය අධිකරයට කීවේය.සැකකරු අපරාධවලට සම්බන්ධ දැයි සොයා බලා අධිකරණයට කරුණු වාර්තා කරන ලෙස නියෝග කළ මහේස්ත්‍රාත්වරිය පුපුරණ ද්‍රව්‍ය ඔහුට ලැබුණු ආකාරය පිළිබඳව පුළුල් විමර්ශනයක් සිදු කර අධිකරණයට කරුණු වාර්තා කරන ලෙසද මහේස්ත්‍රාත්වරිය පොලිසියට නියෝග කළාය.රක්ෂිත බන්ධනාගාර ගත කෙරුණේ තිරප්පනය පතිරාජගම පදිංචි මිල්ටන්ගේ නිමල් වනිගරත්න ද සිල්වා යන සැකකරුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122519</link>
    <topic>හිරේ ඉන්න සැමියාගේ බත්පතට හෙරොයින් පැකැට්ටුවකුත් දමලා</topic>
    <author>බුද්ධිකා ඉඹුලානා</author>
    <content>හෙරොයින් පැකට්ටුවක් මස් ව්‍යාංජනයක් තුළ සඟවා ගෙන මැගසින් බන්ධනාගාරයේ රැඳවියකු බැලීමට පැමිණි කාන්තාවන් බන්ධනාගාර බුද්ධි අංශ නිලධාරීන් විසින් අත්අඩංගුවට ගෙන ඇත.මස් ව්‍යාංජනයේ මස් කැබැල්ලක් තුළ සූක්ෂමව රඳවා තිබූ එම හෙරොයින් පැකට්ටුව ග්‍රෑම් 4ක් පමණ වන අතර බන්ධනාගාරගතව සිටින තම සැමියාට ඇය මෙම මත්ද්‍රව්‍ය ලබාදීමට ගෙනැවිත් තිබේ.නාරාහේන්පිට ප්‍රදේශයේ පදිංචි කාරියක වන මෙම කාන්තාව එක් දරු මවක් වන අතර බුද්ධි අංශ නිලධාරීන් ඇයව පොලිස් මත්ද්‍රව්‍යනාශක අංශය වෙත වැඩිදුර පරීක්ෂණ සඳහා බාර දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=n10122520</link>
    <topic>කොන්දොස්තරගේ පා පහරෙන් මගියා එළියට</topic>
    <author>ගාල්ල උතුර විශේෂ</author>
    <content>කොන්දොස්තරගේ පා පහරින් බසයෙන් එළියට විසිවී තුවාල ලැබූ මගියකු කරාපිටිය රෝහලට ඇතුළු කර ඇත.ඉමදුව සිට ගාල්ල බලා ධාවනය වූ පෞද්ගලික බස් රථයකට පෙරේදා (23) දා පෙරවරුවේ ගොඩවූ මගියා හා කොන්දොස්තර අතර ඉතිරි මුදල් සම්බන්ධව ඇති බහින්බස් වීම නිසා කොන්දොස්තරවරයා මගියාට පා පහරක්දී ඇත. පා පහර කෑ මගියා බස් රථයෙන් එළියට විසිවී තුවාල ලබා ඇත.සිද්ධිය ඇතිවීමත් සමග බස් රථයේ රියදුරු හා කොන්දොස්තර බස් රථය මග දමා පළා ගොස් ඇත.බස් රථය පොලිස් අත් අඩංගුවට ගෙන ඇත. රියදුරු හා කොන්දොස්තර අත් අඩංගුවට ගැනීම සඳහා හබරාදුව පොලිසිය පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r1012258</link>
    <topic>පොළොන්නරුවේපොල් හිඟයක්</topic>
    <author>ගිරිතලේ සමූහ – එම්. ඒ. රසීඩ්</author>
    <content>පොළොන්නරුව දිස්ත්‍රික්කයේ මේ දිනවල පොල් හිඟයක් පවතින බව ප්‍රදේශවාසීහු පවසති.වැසි සහිත කාලගුණය නිසා පොල්ගස්වල අළුතෙන් හටගන්නා මල් හා ගෙඩි හැලීම නිසා මේ තත්ත්වය ඇතිවූ බව කෘෂි උපදේශක නිලධාරීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r10122510</link>
    <topic>පරකඩුව සති පොළෙන්හිරිහැර</topic>
    <author>පරකඩුව සමූහ බී. ජී. එස්. කවින්ද්‍රරත්න</author>
    <content>දැනට වසර කීපයක් තිස්සේ පරකඩුව දිගොව මහා මාර්ගය අවහිර වන ලෙස පවත්වා ගෙන යන පරකඩුව සති පොළ වෙනත් ස්ථානයක් වෙත ගෙන යාම සඳහා කුරුවිට ප්‍රාදේශීය සභාව මගින් පුස්සැල්ල වැවිලි සමාගමට අයත් ඉඩමක්ද පවරා ගෙන ඇත.එහි පොළ සඳහා අවශ්‍ය ගොඩනැඟිලි ඉදිකිරීමක් මෙතෙක් සිදුවී නැත.දැනට දිගොව මාර්ගය සම්පූර්ණයෙන්ම අවහිර වන සේ පැවැත්වෙන මේ පොළ නිසා එම ස්ථානයෙන් වාහන ධාවනය කළ නොහැකි බව රියැදුරෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r10122511</link>
    <topic>මරදන්කඩවල නගරයේඅඩුපාඩු රැසක්  </topic>
    <author>කැකිරාව සමූහ – ආ. ජ. අධිකාරි</author>
    <content>මරදන්කඩවල නගරයට පැමිණෙන ජනතාවගේ අවශ්‍යතා ඉටුකර ගැනීමට පොදු වැසිකිළියක් හෝ කැසිකිළියක් නොමැත.මේ සඳහා කාලයක සිට කැකිරාව ප්‍රාදේශීය සභාවෙන් මේ අවශ්‍යතාව ඉටුකර දෙන ලෙස ඉල්ලා ඇතත් ගැටලුව වී ඇත්තේ ඉඩම් කැබැල්ලක් සොයාගැනීමට නොහැකි වීම යැයි කැකිරාව ප්‍රාදේශීය සභාවේ සභාපති එච්. එම්. ජිනදාස හේරත් මහතා පවසයි.මේ පිළිබඳ කැකිරාව ප්‍රාදේශීය ලේකම්වරයාගෙන් ඉඩම් කැබැල්ලක් ලබා දෙන ලෙස ඉල්ලා ඇති බවත්, එම ඉඩම් කැබැල්ල ලැබුණු වහාම මරදන්කඩවල නගරයට අංගසම්පූර්ණ වැසිකිළි කැසිකිළි ලබා දෙන බැව් ද සභාපතිවරයා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r10122512</link>
    <topic>හොරා පොලිස්...</topic>
    <author>කළුතර දිසා සමූහ දයාරත්න කුමාරසිංහ</author>
    <content>හොරණ පොලිස් ස්ථානාධිපති පොලිස් පරීක්‍ෂක ගුණසේන ගීකියනගේ මහතා උදෑසන කාර්යාලයට පැමිණ සේවා කටයුතු අරඹා ගතවූයේ පැය කිහිපයකි.දිග කොළ ගොන්නක් රැගෙන මැදිවිය ඉක්මවූ වැහැරුණු සිරුරක් ඇති කාන්තාවක් පොලිස් ස්ථානාධිපතිවරයාගේ නිල කාමරයට ඇතුල් වූයේ දෙනෙතින් ගලා එන කඳුළු කැටි දෙඅතින් පිස දමමිනි.සර් ජීවත්වන්න බැරිම තැන තමයි මේ පැමිණිල්ල ඉදිරිපත් කරන්න ආවේ. ඒ අදුරුමිස්ට මිනිහගෙන් වන්දි මුදලක් ලබාගන්න ඔබතුමාට ඒ වේදනාත්මක කතාව කියන එක මගේ යුතුකමක්.මගේ අහිංසක දරුවා ගැන අනුකම්පා කර අපට පිළිසරණ වන්නැයි සර්ගෙන් මා ඉල්ලා සිටිනවා.පැමිණිල්ල ලියා තිබූ කොළ ගොන්න අතට ගෙන කියවා බැලූ පොලිස් ස්ථානාධිපති ගුණසේන ගීකියනගේ මහතා විමතියට පත්විය.ඇය පැවසුවේ මෙවැනි කතාවකි.ඒ කපටි පොලිස් පරීක්‍ෂකවරයා 1995 වසරේ මේ පොලිස් ස්ථානයේ සේවය කළා. දැන් එයා විශ්‍රාම ගිය වයස්ගත පුද්ගලයෙක්.මා හොරණ ප්‍රදේශයේ උපත ලැබූ බාහිර උපාධිධාරී කාන්තාවක්. මේ පුද්ගලයා මා සමඟ අනියම් සම්බන්ධතාවක් ඇතිකරගෙන බිරියගෙන් දික්කසාද වී මාව විවාහ කරගන්නා බවට පොරොන්දු වුණා.ඒ කාලයේ කොල්ලුපිටියේ ප්‍රසිද්ධ ආයතනයක මා රැකියාවක් කළා.රුපියල් දහඅට දහසක මාසික වැටුපක් ද ලබා ගත්තා.මොහු ගැන විශ්වාස කළ මා පසුව ගැබිනියක් බවට පත් වුණා. මේ අනියම් සම්බන්ධය නිසා මට රැකියාව ද අහිමි වුණා. වසර දහතුනක පුතා සමඟ කිසිම කෙනෙකුගෙන් පිළිසරණක් නැතිවයි ජීවත්වන්නේ.මට සිදුවූ විපත ගැන හිත කලකිරී මගේ මවත් අංශභාග රෝගය හැදී මිය ගියා.මේ විශ්‍රාමික පොලිස් නිලධාරියා බිරිය හා දරුවන් සමඟ සතුටින් කල්ගත කරනවා. මගේ පුතා දැනට හොරණ ප්‍රසිද්ධ විදුහලක අටවැනි ශ්‍රේණියේ ඉගෙනුම ලබනවා.දරුවාටත් ළමයි උසුළු විසුළු කරනවා. එමනිසා මා මේ පැමිණිල්ල ඉදිරිපත් කර ඔබතුමාගෙන් ඉල්ලා සිටින්නේ මේ කපටි අදමිටු පුද්ගලයාගෙන් අපට වන්දි මුදලක් ලබා දී ජීවත්වන්නට සලස්වා දරුවාටද වෙනත් පාසලක් ලබා දෙන ලෙසයි.පැමිණිල්ල පිළිබඳ කරුණු විමසීමෙන් පසු එම කාන්තාව ඇමැතූ® පොලිස් ස්ථානාධිපතිවරයා දැනට විශ්‍රාම ලබා සිටින මෙවැනි පොලිස් නිලධාරීන් පොලිස් සේවාවටම අපකීර්තියක් බවත්, නීති මාර්ගයෙන් කටයුතු කර ඉදිරියේදී සහනයක් ලබා දීමට කටයුතු කරන බවත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r1012251</link>
    <topic>දෙමාපියන් දුම් හා මත්පැන් භාවිතයෙන්පන්විල සිසුන් 31 කට හෘද රෝග</topic>
    <author>පන්විල සමූහ - ටී. ජයවර්ධන</author>
    <content>දෙමාපියන්ගේ බීමත්කම හා දුම්පානය ආදි හේතුන් නිසා පන්විල අධ්‍යාපන කොට්ඨාසයේ කුඩා පාසල් ශිෂ්‍ය ශිෂ්‍යාවන් 31 කු විවිධ හෘදයාබාධ රෝගවලට ගොදුරුව ඇති බව පාසල් ජංගම සෞඛ්‍යය සායනවලදී හෙළිවී තිබේ.පන්විල ප්‍රාදේශීය සෞඛ්‍ය සේවා කාර්යාලයේ සෞඛ්‍ය වෛද්‍ය නිලධාරි එම්. ඩී. බංඩාර මහතා ප්‍රමුඛ සෞඛ්‍ය කාර්යාල මණ්ඩලය මගින් පන්විල අධ්‍යාපන කොට්ඨාසයේ පාසල් 22 ක ශිෂ්‍ය ශිෂ්‍යාවන් 1886 ක් සම්බන්ධ කරන ලද සෞඛ්‍ය පරීක්ෂණ වලදී මෙම තොරතුරු හෙළිවී තිබේ. පරීක්ෂණයට ලක් කරන ලද මෙම සිසුන් 1886 දෙනාගෙන් සිසුන් 445 කු දන්තාබාධ රෝගවලින් පෙළෙන බවද අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r1012252</link>
    <topic>ජාතික සවිය ගම නැඟුමෙන්හාරිස්පත්තුවට ව්‍යාපෘති 200ක්</topic>
    <author>කේ. චන්ද්‍රරත්න මහනුවර දිසා සමූහ</author>
    <content>ජාතික සවිය ගම නැගුම යටතේ හාරිස්පත්තුව ප්‍රාදේශීය සභා බල ප්‍රදේශය තුළ 2010 වසරේ ක්‍රියාත්මක කර ඇති සංවර්ධන ව්‍යාපෘති සංඛ්‍යාව 200 ඉක්මවයි.මේ සංවර්ධන ව්‍යාපෘති සඳහා වැයකර ඇති මුදල රුපියල් 68,181000 ක් පමණ වේ.මේ යටතේ රුවන්පුර පවුල් 432 ක්ද, ඕවතැන්න පවුල් 216 ක්ද, නාරන්ගොඩ පවුල් 192 ක්ද, උල්ලදුපිටිය පවුල් 214 ක්ද, විගුහුම්පොළ පවුල් 296 ක්ද, ජයසිරිගම පවුල් 112 ක්ද, ගෝනිගොඩ පවුල් 168 ක්ද, පිරිසුදු පානීය ජලය ලබා ගැනීමට හැකිවී ඇත.මේ ජල ව්‍යාපෘති හත සඳහා වැයකර ඇති මුදල රුපියල් (112569851) කි. වැය කරන ලද මුදලින් 70% ක් ලෝක බැංකු ආධාරය, 10% ක් මධ්‍යම පළාත් සභාව හා හාරිස්පත්තුව ප්‍රාදේශීය සභාව මගින් වැයකොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r1012253</link>
    <topic>දොඩම්ගස්ලන්දේ සංවර්ධනයටරජයෙන් රුපියල් කෝටියක්</topic>
    <author>ඩී. එච්. බී. ඩබ්. හපුආරච්චි දොඩම්ගස්ලන්ද සමූහ</author>
    <content>2010 වසර තුළ රුපියල් එක්කෝටි තිස්හය ලක්‍ෂයක රජයේ ප්‍රතිපාදන දොඩම්ගස්ලන්ද මැතිවරණ කොට්ඨාසයේ සංවර්ධන කටයුතු සඳහා යොදවා ඇති බවත්, ඒ මගින් සංවර්ධන ව්‍යාපෘති 105 ක් ක්‍රියාත්මක කර ඇති අතර මේ වන විට 75% ක් පමණ වැඩ අවසන් කර ඇති බවත් කුරුණෑගල දිස්ත්‍රික් පාර්ලිමේන්තු මන්ත්‍රී නිමල් විජේසිංහ මහතා පැවසීය.එහිදී තවදුරටත් අදහස් දැක්වූ මන්ත්‍රී නිමල් විජේසිංහ මහතා, දොඩම්ගස්ලන්ද මැතිවරණ කොට්ඨාසයේ සංවර්ධන ව්‍යාපෘති ක්‍රියාත්මක කිරීමේ දී ග්‍රාමීය දුෂ්කර මාර්ග සංවර්ධනය කිරීමටත්, ග්‍රාමීය විදුලිය දිගු කිරීම් සඳහාත් වැඩි අවධානය යොමු කිරීමට සිදුවූ බවද පැවසීය.කඳු ආශි‍්‍රත දුෂ්කර ගම්මාන රැසක ජීවත්වන ප්‍රදේශයේ ජනතාව මාර්ග පහසුකම් නොමැති නිසා අනේක විධ දුක් කරදර විඳිනව. ඔවුන්ගේ නිෂ්පාදන වෙළෙඳපලට, නගරයට ප්‍රවාහනය කිරීමේ දී කඳුහෙල් බසිමින් හිසින්, කරෙන් එම නිෂ්පාදන ගෙන යාමට සිදුවී තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r1012254</link>
    <topic>වයඹ පළාතේ අක්කර 2000කවිකල්ප භෝග වගා කිරීමට යයි</topic>
    <author>එම්. ඒ. ආර්. මනුකුලසූරිය, හිරියාල සමූහ</author>
    <content>2011 වසර තුළ වයඹ පළාතේ වී නිෂ්පාදනය වැඩි කිරීමටත්, මුං ඇට, කව්පි, රට කජු, බඩ ඉරිඟු ආදි වගාවන් සඳහා ගොවීන් වඩ වඩාත් දිරි ගැන්වීමටත්, අක්කර 2000 ක අතිරේක භෝග වගා කිරීමටත්, කටයුතු කරගෙන යයි.ගොවියන්ට සහනාධාර ලබාදී පළතුරු ගම්මාන බිහිකිරීමටත්, පළතුරු ගම්මාන බිහිකිරීමටත්, මී මැසි පාලනය, බිම් මල් නිෂ්පාදනය, තිබ්බටු හා ඇන්තූ®රියම් වගාව ප්‍රවර්ධනය කිරීමටත් අමාත්‍යංශය බලාපොරොත්තු වෙයි.දැනට අබලන් තත්ත්වයේ පවත්නා කෘෂිකාර්මික මාර්ග කිලෝ මීටර් 100 ක් සංවර්ධනය කිරීමටත්, පාසල් හැර යන්නන් පශු සම්පත් සංවර්ධනය සඳහා දායක කර ගැනීමටත් ගෘහ ආශ්‍රිත ගම් කුකුළන් ඇති කිරීම ව්‍යාප්ත කිරීමටත්, වයඹ මහ ගොවි ගෙදර පස්වන අදියර ක්‍රියාත්මක කිරීමටත්, කෘත්‍රිම සිංචන සඳහා ජංගම රථයක් ලබා දීමටත්, පොල් වතුවල පළතුරු වගාව ව්‍යාප්ත කිරීමටත් සැලසුම් කර ඇතැයි පළාත් කෘෂිකර්ම අමාත්‍ය පී. බී. හේරත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r1012255</link>
    <topic>දොඩන්ගොඩ- ලුල්ඇලමුල්ලකුඹුරු යාය යළි අස්වද්දයි</topic>
    <author>දයා විජේරත්න - දොඩන්ගොඩ විශේෂ</author>
    <content>දොඩන්ගොඩ ගොවිජන සේවා බල ප්‍රදේශයේ වසර විස්සකට වැඩි කාලයක් පුරන්ව තිබූ ලුල්ඇලමුල්ල කුඹුරු යාය යළි අස්වැද්දීමෙන් පසු අක්කර 21ක් වගා කර තිබේ.දොඩන්ගොඩ ගොවිජන සංවර්ධන නිලධාරී ධම්මිකා ප්‍රනාන්දු මහත්මියගේ මඟ පෙන්වීම යටතේ 800 ඊ කොට්ඨාසයේ කෘෂිකර්ම පර්යේෂණ හා නිෂ්පාදන සහකාර එස්. එච්. සී. පී. සමරවීර මහතා ගොවීන්ගෙන් කළ ඉල්ලීමක් මත මෙම කුඹුරු යාය වගා කටයුතු කර ඇත.මෙම කුඹුරු යායෙහි වැඩි බිම් ප්‍රමාණයක් එක් ඉඩම් හිමියෙකු සතු බවත්, එම ඉඩම් හිමිකරු ප්‍රදේශයෙන් බැහැරව පදිංචිව සිටින නිසාත්, වසර ගණනාවක් කුඹුරු යාය මෙසේ පුරන් වී ඇති බව දොඩන්ගොඩ 800 ඊ කෘෂි පර්යේ්ෂණ හා නිෂ්පාදන සහකාර එල්. එච්. සී. පී. සමරවීර මහතා ‘දිනමිණ’ ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r1012256</link>
    <topic>දොඩන්ගොඩ-මිතුරුගමටසුව සායන නෑ</topic>
    <author>කටුකුරුන්ද සමූහ පිල කුලසිංහ</author>
    <content>තමන් ජීවත්වන ප්‍රදේශය තුළ සෞඛ්‍ය සායනයක් නොමැති කමින් මහත් ලෙස පීඩාවන්ට පත්වී ඇතැයි දොඩන්ගොඩ බල ප්‍රදේශයේ මිතුරුගම ප්‍රදේශවාසීහු පවසති.කුඩා දරු, දැරියන් රැගත් මව්වරුන් හා ගර්භනී මව්වරුද මෙම තත්ත්වයෙන් දැඩි ලෙස පීඩා විඳිති.මිතුරුගම, වසන්හේන, ඇලදූව, අන්නාසිගල, දඹගහහේන, ඇටෝරවිල, අක්කර 18 හා පුහාඹුගොඩ යන ප්‍රදේශවල සියලුම මව්වරුන් තම සේවා කටයුතු සඳහා ගමන් කළ යුත්තේ දොඩම්ගොඩ රෝහල් භූමියේ ඇති සායනයටය.ප්‍රවාහන පහසුකම් නැති ප්‍රදේශයක සිට සායනය වෙත ගමන් කිරීම අති දුෂ්කර බව මව්වරු පවසති.මේ සම්බන්ධයෙන් අදහස් දැක්වූ චන්දි රසිකා. - “අපේ ගමේ ඉඳලා සායනයට කිලෝමීටර හතරක් විතර දුරයි. යන්න එන්න ක්‍රමයක් නැති නිසා අප හරියට දුකක් විඳිනවා. සමහර දාට පාන්දර පහට විතර ගෙදරින් පිටවෙලා ගිහින් පෝලිමේ ඉන්නවා.ප්‍රියදර්ශනී කොළඹ ආරච්චි. - “එක දිගට බැලුවොත් කිලෝමීටර හතර එතරම් දුරකුත් නෙවෙයි. ඒත් අපිට යන්න තියෙන්නෙ දිග පාරකින්. ගමේ ඉඳලා මලබඩ හන්දියට ත්‍රීවිලර් එකකින් යනවා. ඒකට රුපියල් 80 ක් ගන්නවා.අනෝජා ජයානි. - මේ ගමට සායනයක් දෙන්න කියලා හැමෝටම ඉල්ලීම් කළා. ඒත් පලක් වුණේ නැහැ. මිතුරුගම රජයේ පාසල් ගොඩනැගිල්ලක් වහලා දාල තියෙනවා. ඒකෙ සායනය කරන්න පුළුවන්.රසිකා තන්ත්‍රිආරච්චි. - “මේ ගමත් එක්ක තවත් ගම්මාන රාශියක් මේ ප්‍රශ්නෙ නිසා දුක් විඳිනවා.799 පුහාඹුගොඩ (නැගෙනහිර) ග්‍රාම නිලධාරී වසමේ මිතුරුගම පමණක් නොව අවට ගම්මාන රැසක මව්වරුන් ද සායනය වෙත යාමට විශල වෙහෙසක් දරති. ප්‍රවාහන පහසුකම් නොමැති මෙම ගම්මානවල ජනතාවට යොදා ගත හැකි ගොඩනැගිලි තිබෙන බැවින් එහි ළමා හා මාර්තෘ සායනයක් ලබාදෙන්නේ නම් එය ඉතා අගනා කටයුත්තකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r1012257</link>
    <topic>වාකිරිගල ග්‍රාමීය රෝහලේගොඩනැඟිලි රැසක් දිරාපත්</topic>
    <author>මාවනැල්ල විශේෂ – යූ. ආර්. ඒ. බණ්ඩාර</author>
    <content>තිස්පස් වසරකට පෙර ග්‍රාමීය රෝහලක් සඳහා ගල්අතර, වාකිරිගල අක්කර දෙකක භූමි භාගයක ඉදිකර ඇති රෝහල් ගොඩනැගිලි රැසක් දැනට දිරාපත්වෙමින් පවතින අතර සමහරක් ගරා වැටී ඇත.මාවනැල්ල මැතිවරණ කොට්ඨාසයට ආසන්න අරණායක ආසනයේ වාකිරිගලට මාතෘ සායනයක් හා ඩිස්පැන්සරියක් ඉදිකර තිබේ.මෙහි වෛද්‍ය නිල නිවාසය, සෞඛ්‍ය සේවා නිලධාරි නිල නිවාසය, හෙදි නිවාසය, පවුල් සෞඛ්‍ය සේවා නිල නිවාසය හා අනෙකුත් අදාළ නිල නිවාසයන් සඳහා ද ගොඩනැගිලි රැසක් ඇත. එහෙත් ඒවාට අවශ්‍ය පහසුකම් සැලසී නැත.ආරම්භයේ සිට සේවය කළ වෛද්‍යවරුන්ට නිල නිවාස පහසුකම් නොමැතිකමින් පහසුකම් ඇති අවස්ථාවල පැමිණ සේවය කර ඇතත්, වර්තමානයේ සේවය කරන වෛද්‍යවරිය රෝහලේ අබලන් ගොඩනැගිල්ලක රැඳී සිට සේවය කරයි.වාකිරිගල එල්. ආර්. ගුණසේකර,අපට පරිත්‍යාග කළ ඉඩමේ ඩිස්පැන්සරියක් සහ මාතෘ නිවාසයක් හදාගන්න පළමුවෙන්ම අශෝක කරුණාරත්න ඇමැතිතුමා ප්‍රතිපාදන ලබා දුන්නා. ඊට පසු ආනන්ද සිරිසේන මන්ත්‍රීතුමා 1974 ඩිස්පැන්සරියක් සහ මාතෘ නිවාසයට මුදල් ලබා දුන්නා. ඊට පසු අපට මාතෘ වාට්ටුවක් හදාගන්න එවකට රජයෙන් උදව් කළා.ඒ. වී. රංජිත් සෙනෙවිරත්න, වාකිරිගල,දැනට ආරම්භ කර ඇති ඩිස්පැන්සරියෙන් බේත් ගන්න ප්‍රදේශයේ ගම් 24 ක පමණ රෝගීන් එනවා. බෙහෙත්නම් තියෙනවා. මෙහි මාතෘ සායනය පවත්වන කුඩා කාමරය ඉඩ මදි. ඒ සඳහා ගොඩනැගිල්ලක් හදලා එයට ඇඳන් 6 ක් පමණ ලැබිලා තියනවා. සායනයට ද මෙහි කොටසක් වෙන්කර තිබෙනවා. එයින් ප්‍රයෝජන ගන්න අඩුපාඩු ඇති නිසා “ගැබිනි මවුවරු” කෑගල්ල, මාවනැල්ල, අරණායක, පේරාදෙණිය වැනි රෝහල්වලට යනවා. මෙහි මාතෘ වාට්ටුව ක්‍රියාත්මක කළා නම් දුප්පත් අපට සහනයක් තිබෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r1012259</link>
    <topic>කුරුණෑගල පෞද්ගලිකපන්තිවල පහසුකම් නෑ</topic>
    <author>කුරුණෑගල අතිරේක දිස්ත්‍රික් විශේෂ</author>
    <content>කුරුණෑගල නගරයේ පෞද්ගලික පන්ති පවත්වාගෙන යන ගොඩනැගිලි 17කට වැඩි සංඛ්‍යාවක් ඇතත් ඒවායේ වැසිකිළි, කැසිකිළි හා ජල පහසුකම් නොමැති නිසා දහස් ගණන් සිසුන් අපහසුතාවයට පත්ව සිටිති. මෙකී පහසුකම් නොමැති නිසා බොහෝ ශිෂ්‍ය ශිෂ්‍යාවන් අසල ඇති වෙනත් පෞද්ගලික සහ රජයේ ආයතන හා නිවෙස් කරා යන බව අනාවරණය වේ.වසර ගණනාවක් පෞද්ගලික පන්ති පවත්වාගෙන යන මෙම ගොඩනැගිලි තාවකාලිකව ඉදිකළ ඒවා වේ. දහසකට ආසන්න සිසුන් පිරිසක් ඉගෙන ගන්නා ඇතැම් ශාලාවලට ඇත්තේ වැසිකිළි හා කැසිකිළි එකක් හෝ දෙකක් පමණි. සිසුන්ට රැගෙන එන දහවල් ආහාර වේල ගැනීමට සිදුවී ඇත්තේ ද අතර මග සිටගෙන ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=r10122513</link>
    <topic>කරන්දෙණිය විපුලසාර මහ විදුහලේ අඩුපාඩු සපුරා දෙන්න</topic>
    <author>බළපිටිය සමූහ – දිලිප් නිශ්හංක</author>
    <content>කරන්දෙණිය උතුරුමාගල විපුලසාර මහා විද්‍යාලයේ පැවැති අඩු පාඩු රැසක් නිසා ගුරුවරු සහ සිසුහු දීර්ඝ කාලයක සිට දැඩි අපහසුතාවට පත්ව සිටිති.වසර 75ක් පමණ පැරැණි මේ විදුහලේ ගොඩනැඟිලි හිඟය මෙහි පවතින ප්‍රධානම අඩුපාඩුවකි.මෙම විදුහලේ පිහිටි ගොඩනැගිලි අටෙන් වැඩි ප්‍රමාණයක් දැඩිලෙස අබලන්ව පවතී. එම ගොඩනැගිලි වල වහල දිරාපත්වීම විදුලිය පහසුකම් නොතිබීම, දොර ජනෙල් කැඩී බිඳීයාම, පොළව පුපුරා සිමෙන්ති ගැලවී වළවල් හෑරී යාම නිසා එම ගොඩනැගිලිවල සිට ඉගෙනුම ලබන දරුවන් අසීරුතාවයකට පත්ව සිටිති.සිසුන් පන්සිය පනහක් පමණ ඉගෙනුම ලබන මේ විදුහලේ පුස්තකාල ගොඩනැගිල්ල කොහෙත්ම ප්‍රමාණවත් නොවේ. 20 ය 20 කුඩා ගොඩනැගිල්ලක වසර පහලොවක පමණ කාලයක සිට ප්‍රස්තකාලය පවත්වාගෙන යන නමුත් එහි මේස පුටු කබඩ් ආදී උපකරණවල හිඟයක් පවතී.එහි ඇති ළමා ක්‍රීඩාංගණය සම්පූර්ණයෙන්ම විනාශයට පත්ව ඇත. විවිධ ක්‍රීඩා උපකරණ බොහෝ පැරැණි වීම නිසා දිරාපත්ව තිබේ.දැනට ඉතිරිව ඇත්තේ ළමා ඔන්චිල්ලාවේ දෙපස කණුදෙක පමණි. මෙහි විද්‍යාගාරයේ ජනෙල් වීදුරු කැඩී බිඳී යාම නිසා අධ්‍යාපන කටයුතුවලට විශාල තර්ජනයක් වී ඇත.මෙහි ඇති අඩක් ඉදිකළ ගොඩනැඟිල්ලේ වැසි දිනවලට ජලය ඇතුලට ගලා ඒම නිසා අධ්‍යාපන කටයුතු කරගෙන යාමට නොහැකි වී ඇත. ගුරු නිවෙස වසර කිහිපයකින් අලුත් වැඩියා නොකිරීම නිසා එහි වහලේ එක් පැත්තක් අබලන්වී කඩා වැටීමට ආසන්න තත්ත්වයේ පවතී.එහි පවත්වාගෙන ගිය ගුරු විවේකාගාරය දැනට සිසුන්ගේ පන්ති කාමරයක පවත්වාගෙන යෑමට පියවර ගෙන තිබේ.විදුහලේ ශබ්ද විකාශන යන්ත්‍රය නිතර නිතර ක්‍රියා විරහිතවීම නිසා ආගමික වැඩසටහන් ක්‍රියාත්මක කිරීමට විශාල බාධාවක්. වසර පහළොවකින් පමණ මෙම විදුහලට නව පන්ති කාමර ගොඩනැගිල්ලක් ලබා නොදීම නිසා සිසු තදබදයක්ද පවතී.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=s1012253</link>
    <topic>අළු බදුන සිවුවැනි තරගය හෙට සිට</topic>
    <author/>
    <content>එංගලන්තය හා ඔස්ට්‍රේලියාව අතර පැවැත්වෙන අළු බඳුන ටෙස්ට් තරගමාලාවේ සිවුවැනි ටෙස්ට් තරගය හෙට (26) මෙල්බෝර්න් නුවරදී ආරම්භ වේ.තරග මාලාවේ බ්‍රිස්බේන් නුවර පැවැති පළමු ටෙස්ට් තරගය ජය පැරදුමෙන් තොරව අවසන් වූ අතර ඇඩිලේඩ් හි පැවැති දෙවැනි ටෙස්ට් තරගයෙන් ඉනිමක හා ලකුණු 71 ක ජයක් අත්කර ගැනීමට එංගලන්තය සමත් විය. පර්ත් හි පැවැති තුන්වැනි ටෙස්ට් තරගයෙන් ලකුණු 267 ක ජයක් ඔස්ට්‍රේලියාවට හිමි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=s1012255</link>
    <topic>වානේ සංස්ථාක්‍රිකට් අද</topic>
    <author/>
    <content>ලංකා වානේ තරුණ සමාජය ප්‍රථම වරට සංවිධානය කරනු ලබන “වානේ සංස්ථා” අභියෝගතා කුසලාන දීප ව්‍යාප්ත දිවා රාත්‍රී සය සාමාජික සැහැල්ලු පන්දු ක්‍රිකට් තරගාවලිය අද ප. ව. 3.00 සිට ඔරුවල වානේ සංස්ථා ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=s1012259</link>
    <topic>මැරතන් තරගය 29දා බදුල්ලේදී</topic>
    <author/>
    <content>ශ්‍රී ලංකා විදේශ සේවා නියුක්ති කාර්යාංශයට 25 වසරක් සම්පූර්ණ වීම නිමිත්තෙන් පවත්වනු ලබන මිනි මැරතන් තරගය 29දා බදුල්ලේ දී පැවැත්වේ.විදේශ රැකියා ප්‍රවර්ධන හා සුභසාධන අමාත්‍ය ඩිලාන් පෙරේරා මැතිතුමාගේ සංකල්පයක් අනුව සංවිධානය කරනු ලබන මේ සමරු වැඩසටහන් මාලාවේ එක් අංගයක් වන මේ මැරතන් තරගය එදින පෙ. ව. 7.00 ට බදුල්ල විදේශ සේවා නියුක්ති කාර්යාංශ දිස්ත්‍රික් කාර්යාලය ඉදිරිපිටින් ආරම්භ කර බදුල්ල ප්‍රදේශය ආවරණය වන පරිදි 6 kmක දුර ප්‍රමාණයකින් යුතුව පැවැත්වෙන අතර තරගය අවසන් වීමද විදේශ සේවා නියුක්ති කාර්යාංශ දිස්ත්‍රික් කාර්යාලය ඉදිරියේදී සිදුවේ.මේ තරගය සඳහා බදුල්ල දිස්ත්‍රික්කය නියෝජනය කරන සියලුම පාසල් හා ක්‍රීඩා සමාජවල ක්‍රීඩකයින්ට සහභාගි විය හැකි අතර ප්‍රථම, දෙවන සහ තෙවන ස්ථාන හිමිකරගන්නා ක්‍රීඩකයින්ට මෙන්ම 4 වන ස්ථානයේ සිට 10 වන ස්ථානය හිමිකරගන්නා ක්‍රීඩකයින්ට ද සහතිකපත්, මුදල් ත්‍යාග හා කුසලාන පිරිනැමීමට නියමිතය. තරගය සඳහා සහභාගී වන තරගකරුවන් තම අයදුම්පත් 2010/12/28 දිනට පෙර තරග සංවිධායක (මැරතන් තරගය), අංක 30, බණ්ඩාරනායක මාවත, බදුල්ල යන ලිපිනයට යොමුකළ යුතුය.වැඩි විස්තර පහත දුරකථන අංකවලින්ද ලබාගත හැක. 077 3415325, 071 7217592.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=s1012257</link>
    <topic>දෙයියන්නේවෙල ක්‍රීඩා භූමි පිලට පාපන්දු ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර මහ නගර සභාවේ ක්‍රීඩා භූමි දෙපාර්තමේන්තුව මෙහෙය වූ වාර්ෂික පාපන්දු තරගාවලියේ සූරතාව දිනා ගැනීමට දෙයියන්නේවෙල ක්‍රීඩා භූමි පිල සමත් විය. ක්‍රිකට් සූරතාව ගැටඹේ නාගරික ක්‍රීඩා භූමි කණ්ඩායම දිනා ගත් අතර පාපන්දු සහ ක්‍රිකට් තරග ප්‍රතිඵල මෙසේය.වයස 14 න් පහළ පාපන්දු තරග ප්‍රතිඵලසූරතාවය - දෙයියන්නේවෙල ක්‍රීඩා භූමි පිල අනුසූරතාවය පහළ දෙයියන්නේවෙල පිල වයස 15 න් පහළ පාපන්දු තරග ප්‍රතිඵල සූරතාවය පහළ දෙයියන්නේවෙල ක්‍රීඩා භූමි පිල අනුසූරතාවය නිත්තවෙල ක්‍රීඩා භූමි පිල වයස 19 න් පහළ පාපන්දු තරග ප්‍රතිඵලසූරතාවය - දෙයියන්නේවල ක්‍රීඩා භූමි පිලඅනු සූරතාවය – වටගොඩ ප්‍රජා මංඩල පිලක්‍රිකට් තරග ප්‍රතිඵල (සය සාමාජික සැහැල්ලු පන්දු)සූරතාව ගැටඹේ ක්‍රීඩා භූමි පිල අනු සූරතාවය කටුකැලේ පිල ක්‍රිකට් තරග ගැටඹේ පිටියේදීත් පාපන්දු අරුප්පල පිටියේදීත් පැවැත්විණි. ප්‍රධාන ක්‍රීඩා උපදේශක වී. කේ. සාන්තසිරි මහතාගේ උපදෙස් පරිදි තරග පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=s1012251</link>
    <topic>අසිරිමත් නත්තල ලබද්දී ‘මීගමු කොල්ලෝ’ ඉදිරියෙන්</topic>
    <author>ප්‍රින්ස් ගුණසේකර</author>
    <content>අන්තර් ක්‍රීඩා සමාජ ප්‍රධානතම පාපන්දු තරගාවලිය වන ඩයලොග් චැම්පියන් ලීග් සූරතාවලියේ පෙරමුණ ගැනීමට මීගමුව දොන් බොස්කෝ පිල සමත්ව සිටී.මෙවර චැම්පියන් ලීග් පාපන්දු තරගාවලියේ සූරතාව දිනා ගැනීමට දොන් බොස්කෝ හා ශ්‍රී ලංකා පොලිසිය අතර තියුණු සටනක් නිර්මාණය වී ඇත.දොන් බොස්කෝ ක්‍රීඩා සමාජය දැනට ලකුණු 40 ක් ලබා ඇත්තේ තරග 18 කට සහභාගි වෙමිනි. දොන් බොස්කෝ පිලට මේ තරගාවලියේ තවත් තරග 4 ක් ඉතිරිව ඇත.පොලිස් ක්‍රීඩා සමාජය තරග 19 කදී ලකුණු 39 ක් ලබා ඇත. පොලිස් ක්‍රීඩකයන්ට තවත් තරග 2 ක් ඉතිරිව ඇත.එයට අමතරව පසුගියදා ප්‍රබල මතභේදයකට ලක්වූ කළුතර පාක් ක්‍රීඩා සමාජය අතර තරගය නැවත පැවැත්විය යුතු අතර ක්‍රීඩකයෙකුට එරෙහි විරෝධතාවක් හේතුවෙන් නිව්යංග්ස් සමඟ තරගයේ ලකුණු එකතුවීමටද නියමිතය. නිව්යංග්ස් හා පොලිස් අතර තරගයේදී තහනමට ලක්වූ ක්‍රීඩකයෙකු ක්‍රීඩා කළේ යැයි පොලිස් ක්‍රීඩා සමාජයෙන් මතුකළ විරෝධතාවක් මත පරීක්ෂණයක් පැවැත්වීම එයට හේතු වේ.කෙසේ වුවද දොන් බොස්කෝ පොලිස් ක්‍රීඩා සමාජ ඉදිරි සියලු තරග ජය ගැනීමට ප්‍රබල උත්සාහයක නිරතව සිටින හෙයින් තරගාවලිය උණුසුම් ස්වරූපයකට පත්ව ඇත.දැනට වැඩිම ගෝල් ලාභීන් ලෙස දොන් බොස්කෝ පිලේ චතුර ගුණරත්න හා පොලිස් ක්‍රීඩා සමාජයේ නදීක පුෂ්ප කුමාර ඉදිරියෙන් සිටිති. චතුර ගෝල් 14 ක්ද, නදීක ගෝල් 10 ක්ද ලබා ගෝල්ඩන් බූට් සම්මානයට සටනක නිරතව සිටිති. මේ දෙදෙනාම ජාතික පාපන්දු පිලේ ප්‍රබල ක්‍රීඩකයන් දෙදෙනෙකි.තරගාවලියේ තෙවැනි ස්ථානයට පත්වීමට යුද හමුදාව, නිව්යංග්ස්, රත්නම්, බ්ලුස්ටාර් හා ගුවන් හමුදාව බලාපොරොත්තුවෙන් පසුවෙති. පසුගිය වසරේ සූරතාව දිනාගත් රිනවුන් ක්‍රීඩා සමාජය මෙවර ප්‍රබල පසුබෑමකට ලක්ව සිටිති. රිනවුන් මෙවර තරගවාරයේ දී තරග 17 කදී තරග 10 ක් පරාජය විය. තරග 4 ක් ජයගත් අතර තරග 3 ක් ජය පරාජයෙන් තොරව නිමාවට පත්විය.සෝන්ඩර්ස් ක්‍රීඩා සමාජයටද මෙවර ප්‍රධානතම පාපන්දු තරගාවලිය එතරම් සුබදායක නොවූ අතර තරග 18 කදී ජයග්‍රහණ 4 ක් වාර්තා විය. තරග 9 ක් පරාජය වී තරග 5 ක් ජය පරාජයෙන් තොරව නිමා කිරීමට සෝන්ඩර්ස් පිල සමත් විය.ජාවාලේන් පිල 10 වැනි ස්ථානයේ සිටින අතර ජුපිටර්ස් කළුතර පාක් පහළින්ම සිටින කණ්ඩායම් දෙක බවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=s1012252</link>
    <topic>ඉන්දීය පාසල් ක්‍රීඩකයෙක්ලකුණු 490 ක් ලබයි</topic>
    <author>මුම්බායි (ඒ. එෆ්. පී.)</author>
    <content>ඉන්දියානු පාසල් ක්‍රිකට් ක්‍රීඩකයකු විසින් ඉනිමකදී රැස් කරනු ලැබූ වැඩිම ලකුණු සංඛ්‍යාවේ ජාතික වාර්තාව බිඳ දැමීමට 13 හැවිරිදි ක්‍රීඩකයෙක් සමත් විය.ඉන්දියාවේ හිටපු ටෙස්ට් ක්‍රිකට් ආරම්භක පිතිකරුවකු වන වසීම් ජෙෆාර්ගේ ඥාති පුත්‍රයකු වන අර්මාන් ජෙෆාර් මේ වාර්තාව තැබු ක්‍රීඩකයාය. ඔහු පන්දු 490 කදී ලකුණු 498 ක් රැස් කිරීමට මුම්බායි නුවර පැවැති තරගයකදී සමත් වූවේය.දෙදිනක් පුරා පිතිහරඹයේ නිරත වූ අර්මාන් විසින් බිඳ හෙලනු ලැබුවේ නාග්පූර්හි අලි සොරෙයින් ඛාන් විසින් ලකුණු 461 ක් රැස් කොට තැබූ වාර්තාවය.‘ලකුණු 500 ක් රැස් කිරීමට ලැබුණා නම් මීට වඩා සතුටුයි’ අර්මාන් හින්දුස්ථාන් ටයිම්ස් පුවත්පතට පැවැසීය.පැය 8 1 / 2 ක දීර්ඝ ඉනිමක් ක්‍රීඩා කළ අර්මාන් සිය ලකුණු 498 ට හතරේ පහර 77 ක් එල්ල කර තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=s1012254</link>
    <topic>පාකිස්තාන කාන්තා ක්‍රිකට්ක්‍රීඩිකාවන්ට හරසර</topic>
    <author>ලාහෝර් (ඒ. එෆ්. පී.)</author>
    <content>පසුගිය ආසියානු ක්‍රීඩා උළෙලේ කාන්තා ක්‍රිකට් රන් පදක්කම අත්කර ගත් පාකිස්තානු කාන්තා ක්‍රීඩිකාවන්ට උපහාර පිදීමක් වශයෙන් පළමු වතාවට එරට ක්‍රිකට් ආයතනයේ වාර්ෂික තරග ගිවිසුම් ඔවුනට පිරිනැමීමට තීරණය කර ඇත.චීනයේ ගුවැංෂු නුවර පැවැති ආසියානු ක්‍රීඩා උළෙලේ පළමු වරට පැවැති කාන්තා ක්‍රිකට් තරගාවලියේ අවසන් මහා තරගයේ දී බංග්ලාදේශය පරදවා කඩුලු 10 ක විශිෂ්ට ජයක් හිමි කර ගැනීමට පාකිස්තානු ක්‍රීඩිකාවන් සමත් වූහ.“මෙය පාකිස්තානු ක්‍රිකට් පාලක මණ්ඩලය ගත් සතුටුදායක තීරණයක්. අපි වෘත්තිය ක්‍රිකට් ක්‍රීඩාවේ නිරත වන බව ඔවුන්ට අවබෝධ වීම සතුටට කරුණක්,” රන් පදක්කම් දිනූ පාකිස්තානු ක්‍රිකට් නායිකා සානා මීර් ප්‍රකාශ කළාය.අවුරුදු 19 න් පහළ ක්‍රිකට් ක්‍රීඩිකාවන් 500 කට අධික සංඛ්‍යාවක් පකිස්තානයේ සිටින අතර 1200 කට අධික ජ්‍යෙෂ්ඨ ක්‍රීඩිකාවන් පිරිසක් ද එහි සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=s1012256</link>
    <topic>විස්සයි 20 කාන්තා ක්‍රිකට්අවසන් පූර්ව තරග 28දා</topic>
    <author>ෆවුස් මොහොමඩ්</author>
    <content>අන්තර් සමාජ ඕවර විස්සයි 20 කාන්තා ක්‍රිකට් තරගමාලාවේ පළමු කොටසේ 28 දා පැවැත්වෙන අවසන් පූර්ව වටය සඳහා සුදුසුකම් ලබා ගැනීමට කෝල්ට්ස්, සී. සී. සී. මේරියන්ස් සහ ශ්‍රී ලංකා ක්‍රිකට් ඒකාබද්ධ පිල සමත් විය.පළමු අවසන් පූර්ව තරගයට කෝල්ට්ස් සහ ශ්‍රී ලංකා ක්‍රිකට් ඒකාබද්ධ පිල සහභාගිවන අතර දෙවැනි අවසන් පූර්ව තරගය පැවැත්වෙන්නේ සී. සී. සී. සහ මේරියන්ස් පිල අතරය.පෙරේදා (23) පැවැති පළමු වටයේ අවසන් තරගවලදී සී. සී. සී. පිල කඩුලු 9 කින් පාලින්ක් කණ්ඩායම පරාජය කළ අතර මේරියන්ස් පිල කඩුලු 8 කින් කුරුණෑගල පිල පරාජයට පත් කළේය. කෝල්ට්ස් පිල ලකුණු 103 කින් ලංකා වුමන් කණ්ඩායම පරාජයට පත් කළ අතර සදර්න් ලේඩිස් පිලට එරෙහිව කඩුලු 9 ක ජයක් අත්කර ගැනීමට ශ්‍රී ලංකා ඒකාබද්ධ පිල සමත් විය.පළමු වටයේ තරග නිමාවට පත්වන විට ‘ඒ’ කාණ්ඩයේ තරග තුනම ජයගත් කෝල්ට්ස් පිල ප්‍රසාද ලකුණු 15 ක් ලබා පෙරමුණේ පසුවූ අතර තරග 2 ක් ජය ගනිමින් ප්‍රසාද ලකුණු 10 ක් ලැබූ සී. සී. සී. පිල දෙවැනි ස්ථානයට පත් විය. ‘ඒ’ කාණ්ඩය යටතේ තරග වැදුණු ලංකා වුමන් පිල එක් තරගයක් ජය ගනිමින් ප්‍රසාද ලකුණු 5 ක් ලබා තෙවැනි ස්ථානයට පත්වූ අතර පාලින්ත් කණ්ඩායම තරග තුනම පරාජයට පත්ව ‘ඒ’ කාණ්ඩයේ අවසන් ස්ථානයේ පසු විය.තරග තුනම ජය ගනිමින් ප්‍රසාද ලකුණු 15 ක් ලැබූ මේරියන්ස් පිල ‘බී’ කාණ්ඩයේ පෙරමුණ ගත් අතර ශ්‍රී ලංකා ක්‍රිකට් ඒකාබද්ධ පිල තරග 2 ක් ජය ගනිමින් ප්‍රසාද ලකුණු 10 ක් ලබා දෙවැනි ස්ථානයට පත් විය.සදර්න් ලේඩිස් පිල එක් තරගයක් ජය ගනිමින් ප්‍රසාද ලකුණු 4 ක් ලබා තෙවැනි ස්ථානයේ පසුවන අතර කුරුණෑල පිල තරග තුනම පරායට පත්ව ‘බී’ කාණ්ඩයේ අවසන් ස්ථානයේ රැඳී සිටියි.කෝල්ට්ස් පිලේ හිරුකා ප්‍රනාන්දු තරග 3 කදී අර්ධ ශතක 2 ක් සමග ලකුණු 150 ක් රැස් කරමින් තරගමාලාවේ වැඩිම ලකුණු ලාභිනිය ලෙස පෙරමුණේ පසුවන අතර ශ්‍රී ලංකා ක්‍රිකට් ඒකාබද්ධ පිලේ චමරි අතපත්තු තරග 3 කදී අර්ධ ශතක 2 ක් සමග ලකුණු 144 ක් ලබා දෙවැනි ස්ථානයේ පසු වන්නීය.තරගමාලාවේ වැඩිම කඩුලු ලාභිනිය වන්නේ කෝල්ට්ස් පිලේ සඳමාලි දොලවත්තය. ඇය තරග 3 කදී කඩුලු 8 ක් දවා ගත් අතර ශ්‍රී ලංකා ක්‍රිකට් ඒකාබද්ධ පිලේ ඕෂධි රණසිංහ ද තරග 3 කදී කඩුලු 8 ක් ලබා ගැනීමට සමත් වූවාය.තරගමාලාවේ හොඳම පන්දු යැවීම වාර්තා කළේද ඕෂධී රණසිංහය. ඇය කුරුණෑගල පිලට එරෙහිව ඉනිමකදී ලකුණු 6 කට කඩුලු 6 ක් දවා ගත්තාය.මේ තරගමාලාවේ අවසන්මහා තරගය ජනවාරි 4 දා මුවර්ස් පිටියේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=s1012258</link>
    <topic>පාණදුර රාජකීය - ගම්පහ බණ්ඩාරනායකගාල්ල රිච්මන්ඩ් අවසන් පූර්ව වටයට</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් ක්‍රිකට් සංගමය මෙහෙයවනු ලබන අන්තර් පාසල් 13 න් පහළ රන් කැකුළු කුසලාන ක්‍රිකට් තරගාවලියේ පළමු කොටසේ අවසන් පූර්ව වටය සඳහා සුදුසුකම් ලබීමට පානදුර රාජකීය විදුහල, ගම්පහ බණ්ඩාරනායක විදුහල් 'ඒ' පිල සහ ගාල්ල රිච්මන්ඩ් විදුහල් 'ඒ' පිල සමත් විය. ලකුණු 38 කින් නාලන්ද විදුහල පරාජයට පත්කිරීමට පානදුර රාජකීය විදුහල සමත් වූ අතර සාන්ත ජෝශප් විදුහල් 'ඒ' පිලට එරෙහිව ලකුණු 34 ක ජයක් ලබාගැනීමට බණ්ඩාරනායක විදුහල් 'ඒ' පිල සමත් විය.තර්ස්ටන් විදුහල් 'ඒ' පිලට එරෙහිව ලකුණු 41 ක ජයක් ලැබීමට රිච්මන්ඩ් විදුහල් 'ඒ' පිලට හැකි විය.සාන්ත පීතර විදුහල් 'ඒ' පිල සහ මහනාම විදුහල් 'ඒ' පිල අතර පෙරේදා (22) පැවැති අර්ධ අවසන් පූර්ව තරගය අයහපත් කාලගුණය හේතුවෙන් අතරමඟ නවතා දැමීමට සිදුවිය.ඒ වන විට මහනාම විදුහල් පිල ඕවර 47 කදී කඩුලු 9 කට රැස්කළ ලකුණු 197 ට පිළිතුරු ලෙස සාන්ත පීතර විදුහල ඕවර 8 කදී කිසිදු කඩුල්ලක් නොදැවී ලකුණු 34 ක් වාර්තා කොට තිබිණි.මේ අනුව දෙපිල අතර අර්ධ අවසන් පූර්ව තරගය ජනවාරි මාසයේ යළි පැවැත්වීමට තරග සංවිධායකයන් තීරණය කළේය.මේ අතර තරගාවලියේ දෙවැනි කොටසින් අවසන් පූර්ව වටය සඳහා සුදුසුකම් ලැබීමට සාන්ත පීතර විදුහල් 'බී' පිල, සඳලංකාව මැදි විදුහල සහ හෝමාගම මැදි විදුහල සමත් විය. සාන්ත පීතර විදුහල වෙතින් වැල්ලවායේ මල්වත්තාවල ජාතික පාසල පරාජයට පත්වූ අතර රත්නපුර සාන්ත ඇලෝෂියස් විදුහලට එරෙහිව හෝමාගම මැදි විදුහල ජය වාර්තා කළේය.සඳලංකාව මැදි විදුහල අවසන් පූර්ව වටයට පිවිසියේ ගාල්ල සාන්ත ඇලෝසියස් විදුහල පරාජයට පත් කරමින්ය.වේල්ස් කුමර විදුහල් 'බී' පිල හා සාන්ත ජෝශප් විදුහල් 'බී' පිල අතර පෙරේදා (22) පැවැත්වීමට නියමිතව තිබූ දෙවැනි කොටසේ අර්ධ අවසන් පූර්ව වටයේ තරගය ද අයහපත් කාලගුණය හේතුවෙන් නොපැවැත්වුණු අතර එම තරගයත් ජනවාරි මාසයට කල් දමා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=f1012251</link>
    <topic>උතුරත්-දකුණත්අද නිදහසේ නත්තල සමරනවා</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>අද, සියලු ලෝකවාසීනට සාමයේ පණිවිඩය ගෙන ආ ජේසු බිලිඳුන්ගේ උපත සිහිකරන නත්තල් දිනයයි. යුද බියෙන් තොර සාමයෙන් පිරි රටක නත්තල සැමරීමට ශ්‍රී ලාංකිකයනට ද අවස්ථාව උදා වී තිබේ. විදේශ කටයුතු නියෝජ්‍ය ඇමැති නියොමාල් පෙරේරා මහතා සමඟ මෙවර නත්තල ශ්‍රී ලාංකිකයනට වැදගත් වන්නේ කෙසේද යන්න පිළිබඳ කළ සාකච්ඡාවකි මේ.* සාමයේ පණිවිඩය ගෙන ආ ජේසුතුමාගේ උපත, මෙවර ශ්‍රී ලාංකිකයන්ට වෙනදාට වඩා උත්කර්ෂයෙන් සැමරීමට අවශ්‍ය වාතාවරණය ලැබී තිබෙනවා යයි ඔබ සිතනවාද?ඇත්තවශයෙන්ම ශ්‍රී ලංකාව පුරාම කතෝලික ප්‍රජාව ජීවත් වෙනවා. මීට පෙර කතෝලික ජනතාවට නත්තල සැමරීමට විවිධ බාධා ඇති වුණා. ඇතැම් ආණ්ඩු පාලනයන් යටතේ කතෝලික හා ක්‍රිස්තියානි පල්ලි ගිනිතැබූ අවස්ථා තිබුණා. මෙය දේශපාලනික බලවේගයක් විසින් ක්‍රියාත්මක කළ බවයි අපට පසුව දැනගැනීමට ලැබුණේ.අද ජනාධිපතිවරයාගේ මූලිකත්වයෙන් සියලු ජනයාට තමන් කැමති ආගමක් ඇදහීමේ පූර්ණ නිදහස ලැබී තිබෙනවා. ඒ නිසා අද ඕනෑම ආගමකට මේ රටේ ගෞරවනීය ස්ථානයක් ලැබී තිබෙනවා.ගිය වසරේ උතුරු, නැඟෙනහිර පුනරුත්ථාපන කඳවුරුවල රැඳී සිටිය කතෝලික ක්‍රිස්තියානි බැතිමතුන්ට මේ වසරේදී තමන්ගේ ම නිවාසවලදී නත්තල සැමරීමට අවශ්‍ය පසුබිම රජය විසින් නිර්මාණය කරදීල තිබෙනවා.ඒ ජනතාවට සාමාන්‍යයෙන් කොළඹ තිබෙන බඩු මිලටම බඩු අරගෙන තමන්ගෙ දරුවන් සමඟ නත්තල සැමරීමට අවස්ථාව උදාවෙලා තිබෙනවා. ඔවුන්ට අද බිම් බෝම්බවලට, ගුවන් ප්‍රහාරවලට හෝ ආටි වෙඩි පහරවලට බයේ නත්තල සමරන්න වෙලා නැහැ.හිතේ නිදහසෙන් සාමකාමීව උතුරු, නැඟෙනහිර ජනතාවටත් නත්තල සැමරීමට මෙවර අවස්ථාව ලැබී තිබෙනවා. මෙතනදි විශේෂය වෙන්නේ උතුරු, නැඟෙනහිර බොහෝ දෙනාටත් තමන්ගේ ම නිවෙස්වලට වී නත්තල සැමරීමට අවස්ථාව ලැබීමයි. ඒ වගේම රටේ අනෙක් පළාත්වල ජනතාවටත් බියෙන් සැකෙන් තොරව නත්තල සැමරීමට අවස්ථාව උදාවී තිබෙනවා.* අන්‍යෝන්‍ය සුහදතාවය, පේ‍්‍රමය වැනි සංකල්ප පිළිබඳ දේශනා කළ ඒ උතුමාගේ දේශනාවන්, අද ශීඝ්‍ර වශයෙන් සංවර්ධනය කරා ගමන් ගන්නා අපේ රටට කොයිතරම් ගැලපෙනවාද?ඔව්, අනිවාර්යයෙන්ම. අද අපේ රටේ සංවර්ධනය සිදුවන්නේ ආගම ධර්මය කේන්ද්‍ර කරගෙනයි. ඊට අනුගතවයි. සහෝදරත්වයෙන් සහෝදර පේ‍්‍රමයෙන් අත්වැල් බැඳගෙන සියලු පාර්ශ්ව එකතු වී මේ සංවර්ධනයේ කොටස්කරුවන් බවට පත්වෙනවානම් එය හොඳ සංවර්ධනයක් ලෙසයි මම දකින්නේ.ඇත්තෙන්ම අද අපේ රටට අවශ්‍ය මෙවැනි සංවර්ධනයක් තමයි. ජේසුතුමා දේශනා කළ පරිදි අන්‍යෝන්‍ය සුහදතාවයෙන් අත්වැල් බැඳගෙනයි මේ රටේ සංවර්ධනය සඳහා යොමුවිය යුත්තේ.කවදාවත් බෙදීම් ඇතිකරගෙන රට සංවර්ධනය කරන්න බැහැ. කව්රුත් එකාවන්ව එකතු වී රට සංවර්ධනය කිරීමට එකතු වෙන්න කියල මම මේ නත්තලේදී සියලු පාර්ශ්වවලින් ඉල්ලීමක් කරනවා. අතීතයේ සිංහල හා දෙමළ ජනතාව අතර යම් ප්‍රශ්නයක් තිබුණානම් දැන් ඒ සියල්ල විසඳී තිබෙනවා. අපි කාටත් එකාවන්ව එකතු වී රටේ දියුණුවට කටයුතු කරන්න කාලය උදා වී තිබෙනවා. නත්තලේ නියම අරුතත් එයයි.* ජේසුස් වහන්සේ අපේක්ෂා කළ, ජනතාව තුළ සාමය ස්ථාපිත වන ඔවුන්ගේ දුක් කම්කටොළු දුරුවන, නත්තලක් සැමරීමට වර්තමානයේ කාලය උදා වී තිබෙනවාද?ඔව්. අද මරණ බිය දුරුවෙලා තියෙනවා. අද ඔබ කියන ඒ වාතාවරණය උදාවෙලා කියන්න තියන හොඳම සාධකයත් එයයි. අදට වඩා හෙට නත්තල හොඳ වෙන බවටත් මේ වන විට පෙරනිමිති පහළවෙලා තිබෙනවා. පෙර නත්තල්වලට වඩා මේ නත්තලත්, මින් එහාට එළඹෙන නත්තලුත් මීට වඩා දස දහස් ගණනකින් හොඳින් සැමරීමට අවස්ථාව ලැබෙනවා යයි අපට සහතික වශයෙන්ම කියන්න පුළුවන්.ජේසු බිලිඳුන් ගෙන ආ සාමය අද අපට ලැබී තිබෙනවා. ඒ සාමය මිල කළ නොහැකියි. කමිසයකට, කලිසමකට එය ලගුකරන්න බැහැ. ඒ මානසික නිදහස, මානසික සුවය අමිලයි. ඒ නිදහස ගිය වතාවටත් වඩා වැඩියෙන් මේ වසරදී අපට ලැබිල තියෙනවා. එය මිල කරන්නේ කොහොමද? එය ඉදිරියට වැඩි වෙන බවටත් එසේ නිදහස වැඩිවන ලෙස අප කටයුතු කරන බවටත් මේ නත්තලේදී සියලු දෙනාට මම මතක්කර සිටිනවා. ඒ වගේම ඒ වාතාවරණය ආරක්ෂා කරගැනීමටත් අප වගකීමෙන් කටයුතු කරනවා.* මේ උත්සව සමය සතුටින් ගත කිරීමට ඇතැම් අංශවලින් බාධා සිදු වී තිබෙනවා. ඒ ඉහළ ගිය බඩුමිලයි.ලෝක වෙළෙඳපොළේ බඩුමිල මේ දේශගුණයේ බලපෑම නිසා වැඩි වී තිබෙනවා. ගුවන් යානා නව්කා ගමනා ගමනය නතර වී තිබෙනවා. ජනතාව ගෙවල් දොරවල්වලින් එළියට යාම නතරවී තිබෙනවා.ඇත්තෙන්ම මම මේ අවස්ථාවේදී කනගාටුවට පත්වෙනවා, එංගලන්තයේ යුරෝපයේ අපේ සියලු ජනතාවට මෙවර නත්තල සැමරීමට නොහැකි තත්ත්ව උදාවෙලා තියෙනවා. ඒ අය ගුවන් තොටුපළවල සිර වී සිටිනවා.ඒ අයට අපි ජේසු බිලිඳුන්ගේ ආශිර්වාදය ලැබෙන්න කියල ප්‍රාර්ථනා කරන්න මම මේක අවස්ථාවක් කරගන්නවා. හොඳ දේශගුණයක් ඇති වී ඒ අයට තමන්ගේ මවුපියන් දූදරුවන් ළඟට යාමට අවස්ථාව උදාවෙන්න කියල අපි ප්‍රාර්ථනා කරනවා.මේ දේශගුණය අහිතකරවීමට ලෝකයේ දියුණු රටවල් වගකියන්න ඕනෑ. දේශගුණය විකෘතිවෙලා තිබෙන්නේ කාබන්මොනොක්සයිඩ් වැනි දේවල් ප්‍රමාණයකින් තොරව මුදාහැර තිබෙන නිසයි.ඒ නිසා ඒ අයම කරපු දේ ප්‍රතිඵල දැන් ඒ අයම භුක්ති විඳිනවා. එතනදි අහිංසක අපේ ජනතාවටත් ඒ රටවල සිට නැවත මෙරටට පැමිණීමට නොහැකි තත්ත්වයට පත් වී තිබෙනවා. ඒ අය සිරකරුවන්ගේ තත්ත්වයට පත්වෙලා සිටිනවා. ඒ නිසා අපි ජේසු බිලිඳුන්ගෙන් ඉල්ලා සිටිනවා ඒ අයට හොඳ දේශගුණික තත්ත්වයක් ඇති වී ඒ අයටත් තම තමන්ගේ දරුමල්ලන් ළඟට ගිහින් නත්තල සමරන්න අවස්ථාව උදාකර දෙන්න කියලා.* ඔබ ප්‍රකාශ කරන්නේ මේ දේශගුණික විපර්යාසය බඩුමිල වැඩිවීමට බලපා තිබෙන බවයි. ඒත් රජය යම් ආකාරයකින් ජනතාවට සහන සැපයීමක් කිරීමට බලාපොරොත්තු වෙන්නේ නැද්ද?ලෝකයේ තරගකාරී වෙළෙඳපොළේ තිබෙන බඩුමිලට තමයි අපට මේ මුහුණදීමට සිදු වී තිබෙන්නේ. ඒ නිසා මේ තරගකාරිත්වයට අපට මුහුණදීමට සිදු වී තිබෙනවා. අපි පිළිගන්නවා ගිය වසරට වඩා අද බඩුමිල වැඩියි කියලා. ඒත් ලෝක වෙළෙඳපොළේ මිල මේකයි. අපි ඉක්මනින් ස්වයංපෝෂිත වන තරමට අපට බඩුමිල පාලනය කර ගැනීමට හැකියාව ලැබෙනවා.* ඒ අතර කුකුළුමස්, බිත්තර ආදිය පිටරටින් ආනයනය කරන තත්ත්වයක් ඇතිවී තිබෙනවා නේද?කුකුළුමස් හා බිත්තර පිටරටින් ගේන්න සිදුවුණේ මෙපමණ කාලයක් මේ රටේ ගොවියන්ව ආරක්‍ෂා කරගෙන සිටිය නිසයි. අපි ලෙඩරෝග තිබෙන රටවලින් කුකුළු පැටවුන් ගේනවානම් මේ කර්මාන්තයම රටින් විනාශවී යනවා. මෙවැනි දේශගුණික විපර්යාස නිසා ලෝකයේ ලෙඩ රෝග වැඩි වෙනවා. ඒ වගේ හරක්මස්, ඌරුමස් නැතිවූ කාලයකුත් පසුගිය අවස්ථාවල දකින්න ලැබුණා.* මේ රටේ සියලු ආගම්වලට ගරු කිරීම හා ආගමික නිදහස සුරක්‍ෂිත කිරීමට මේ රජය ගෙන ඇති වැඩපිළිවෙළ මොනවාද?ඒක ආගමික නිදහසෙන්ම උප්පු කරල තියෙනවා. රටේ ඕනෑම කෙනෙක්ට නිදහසේ තමන්ගේ ආගම අදහන්න අවස්ථාව දැන් තිබෙනවා. මීට කලින් ආගමික නිදහස ඇහිරෙන ආකාරයේ යෝජනා පාර්ලිමේන්තුවට ගෙනත් තිබුණා. දැන් ඒවා දකින්න නැහැ. සුළු ආගම් ගරු කිරීම සුළු පක්ෂ සුළු ජාතින් ආදියට ගරු කිරීමක් ලෙසයි දකින්නේ.මේ රටේ තීරණාත්මක තීන්දු තීරණ ගැනීමේදී මේ රජය සර්ව ආගමිකයන්ගේ අදහස් යෝජනා සැලකිල්ලට අරගෙන තිබෙනවා.* නත්තල වෙනුවෙන් මේ රටේ නියෝජ්‍ය අමාත්‍යවරයකු ලෙස ඔබ ජනතාවට දෙන පණිවිඩය කුමක්ද?පසුගිය කාලයේ අඩුපාඩු අමතක කරල එක රටක් හැටියට එක පවුලක් හැටියට එකතුවෙලා මේ රට ගොඩනඟමු කියලයි මම ජනතාවගෙන් ඉල්ලා සිටින්නේ. අපේ වගකීම සියලු දෙනාට අවස්ථාවන් ලබාදීම මිසක් අවස්ථා ඇහිරීම නෙවෙයි. ඉදිරියේ දී සියලු දෙනාට මේ රටේ බොහෝ අවස්ථා ඇතිකරන බවට වගකීමෙන් යුතුව ප්‍රකාශ කරනවා. ඒ සමඟම හැමදෙනාටම සුබ නත්තලක් ප්‍රාර්ථනා කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=f1012252</link>
    <topic/>
    <author>සටහන නදීෂාණි ප්‍රියංගිකා</author>
    <content>‘දිළිඳු වූ ඔබ භාග්‍යවන්තයෝ ය. මන්ද දෙවියන් වහන්සේ ගේ රාජ්‍ය ඔබගේ ය’ (ශුද්ධවර ලූක් – 6 පරිච්ඡේදය 20 වගන්තිය)එය නිසල සීතල රැයක් විය. ලෝක වාසීන් පාපයෙන් මුදා ගන්නට දයාබරත්වයේ දෑත් දිගු කරමින් ජේසු බිලිඳා බෙත්ලෙහෙම්පුරේ ගව ලෙනක උපන් සේක. මේ ඒ උපත සමරන අසිරිමත් නත්තලයි. නත්තලේ සැබෑ යථාර්ථය පිළිබඳ මේ කතිකාවත කතෝලික ජන සන්නිවේදන විෂය භාර ජාතික අධ්‍යක්ෂ බෙනඩික් ජෝෂප් පියතුමා සමඟයි.* මේ උදා වෙන්නේ කිතුණුවන්ට සුවිශේෂී දිනයක්. ඒ දිනය පිළිබඳ අවධානය යොමු කළොත් ?ඉතාමත් සරල අර්ථයෙන් ගත් විට නත්තල කියන්නේ උපත කියන එකයි. ලතින් භාෂාවේ එන ‘නටාලි’ කියන වචනයට සිංහල භාෂාවෙන් ලබා දෙන්න පුළුවන් අර්ථය තමයි ‘නත්තල’ කියන්නේ. මෙතන දී ‘නත්තලේ උපත’ කියන සිද්ධියෙ ආත්මය වෙන්නේ ශුද්ධ වූ පවුල. එහි චරිත තුනක් වටා මේ කතාව ගොණු වෙනවා. එහි චරිත ගැන සඳහන් කළොත් දයාවන්ත, කරුණාවන්ත මෑණියන් කෙනෙක් ඉන්නවා දේව මාතාව නැත්නම් කන්‍යා මරියාව කියලා. ඒ වගේම දැහැමි මිනිසෙක් අපිට හමුවෙනවා ක්‍රිස්තුස් වහන්සේ ගේ පියා විදිහට.ඒ ශුද්ධ වූ ජූසේ තුමා. ඒ මවුපිය සෙවණේ සුරතල් වන බිලින්දා තමයි ජේසු තුමා. මේ චරිත ත්‍රිත්වයයි මෙහිලා කේන්ද්‍ර වෙන්නෙ.ඊළඟට අපි අවධානය යොමු කරන්න ඕනේ අවුරුදු 2010 ක කාලයක් පුරා ජනතාවගේ සිත්වලට කාවදින ආකාරයට කොහොමද මේ නත්තලේ උපත පවතින්නේ කියන කාරණය පිළිබඳව.කිතුණු විශ්වාසයට අනුව දෙවි මහෝත්තමයාණන් වහන්සේ ආදරය, දයාවන්ත, බව කරුණාව මිනිසා වෙත මුදා හරිමින් මිනිසාව පාපයෙන් වහල් භාවයෙන් මුදා ගන්නටයි මෙලොවට බිහි වන්නේ.  ඒ අනුව ගවලෙනේ දී අපිට මුණ ගැහෙන ජේසු තුමා වෙන කවුරුවත් නෙමේ දෙවියන් වහන්සේ සාමාන්‍ය මිනිසෙකුගේ වේෂයෙන් අප අතරට පැමිණීමයි. ඒ තුළ නත්තලේ යම් විශේෂත්වයක් ගොඩනැඟෙනවා.ඒ දේවත්වයයි මිනිසත් බවයි එකට යාවන ලක්ෂය බවට නත්තල පත් වෙනවා.ඒ හේතුකොට ගනිමින් මිනිසුන් අලුත් යුගයකට පිවිසෙනවා. ඒත් එක්කම ජීවන මඟ යථාර්ථවාදීව ඉදිරියට ගෙන යන්නට කටයුතු යොදා ගන්නවා. තම වර්ගයා අතර පවතින්නා වූ යම් ආකාරයක වාද භේද කලකෝලාහාල හැල හැප්පීම් ජය ගන්නට මිනිසාට හැකි වෙනවා. ඉතින් නත්තලක සැබෑ අරුත විදිහට මම දකින්නේ එයයි.* ජේසු තුමාගේ උපත සමරන නත්තල තුළින් සමාජයට ලබාදෙන පණිවිඩය කුමක්ද ?නත්තල් කතාව තුළ ගවලෙනට ඉතා වැදගත් තැනක් හිමිවෙනවා. ගවලෙනක දයාබර මවුපියන්ට දාව ජේසු තුමා ඉපදීමත් සමඟ තවත් සිදුවීමක් සිදු වෙනවා. ස්වර්ගයෙන් පැමිණෙන දෙවිවරුන් ඒ ප්‍රදේශයේ ඉන්න ගොපල්ලන් හොයාගෙන ගිහින් මේ සුබාරංචිය කියනවා. මේ උපත ශුද්ධ වූ බයිබලයේ ශුද්ධ වරලුක් 2 වන පරිච්ඡේදයේ දහවන වගන්තියේ දක්වන්නේ මේ ආකාරයටයි.‘ස්වාමින් වන ක්‍රිස්තුස් නම් ගැලවුම්කාරයෙක් ඔබ හට දාවිත් ගේ නුවර අද උපන්නේ ය. රෙදිවල ඔතා ගව ඔරුවක බාවා සිටින බිලිදෙකු ඔබට සම්බ වන්නේය. එය ඔබට සළකුණුය’මේ ශුභාරංචිය සැබෑ ලෙසම ග්‍රහණය කරගන්නේ සමාජයේ සැබෑ අහිංසක ජන කොට්ඨාසයක් වන ගොපලුන්. ක්‍රිස්තුස් වහන්සේ උපදින්නේ සුවිශාල මැදුරක සැප පහසුකම් රාශියක් මැද නෙමෙයි. කාත් කවුරුවත් නැති මනුෂ්‍ය ලෝකයේ ඉතාමත් පහළම ස්ථරයක අඳුරු කුටියක් තුළයි. එතනදී එතුමා විශේෂයෙන්ම ලබාදෙන පණිවිඩය තමයි ‘මම මෙලොවට පැමිණියේ පහළම ස්ථරයේ සිට ජනතාවට විමුක්තිය ළඟා කර දෙන්නටය’ කියලා.ජේසු තුමාගේ මේ උපත තුළින් සමාජයට යම් ආකාරයක සුවිශේෂී පණිවිඩයක් නිකුත් වන බව කියන්නට ඕනේ.ජේසු තුමා උපදින යුගය අසරණ පීඩිත මිනිසුන්ට ගැලවුම්කාරයෙක් අවශ්‍ය වෙලා තිබුණු අතිශය වැදගත් යුගයක්. ඒ වගේ අවස්ථාවක මැදියම් රැයේදී මේ ශුභාරංචිය ආවම ඒ අය පුදුම වුණා. මේ අය කල්පනා කරන්න පටන් ගත්තා අපි බලාපොරොත්තු වුණු, දකින්නට හීන මවපු අපේ ගැලවුම්කාරයා නේද මේ උපත ලබලා තියෙන්නේ කියලා. ඒ පණිවිඩයද දේවදූතයන් අපිට ඇවිත් කිව්වේ කියන කුතුහලය ඔවුනට දැනුණා.මේ අය ඒකරාශී වෙලා තෑගි බෝග අරගෙන එතනට ගිහින් දණින් මුණින් වැටිලා ඒ ජේසු බබාට වැඳ නමස්කාර කළා. ඔවුන් තේරුම් ගත්තා මේ ඉන්නේ සාමාන්‍ය දරුවෙක් නෙමේ දෙවියන්ගේ සැලසුම අනුව සකස් කළ ශුද්ධ වූ පවුල සහ ඔවුන්ගේ ගැලවුම්කාරයාණන් වහන්සේ නේද කියන කාරණය ඔවුන් අවබෝධ කර ගත්තා.එතනදී සමාජයෙන් කොන් වෙලා මෙතෙක් කල් හිටපු ගොපල්ලන් බාධා ඇති නොවන ආකාරයට ඒකරාශී වුණා. ඔවුන්ට තවත් අලුත් දවසක් නව බලාපොරොත්තු ඇති වුණා.ජේසුතුමාගේ උපත, ප්‍රවෘත්තිය පළමුවරට ලබා ගත් පිරිස ඒ ප්‍රවෘත්තිය හදුනාගැනීමට භාජනය වීම තුළ සමාජයට යම් ආකාරයක පණිවිඩයක් නිකුත් වුණා. ඒ වගේම ඒ උපතින් පසු මිනිසුන් කල්පනා කරන්නට පටන් ගත්තා අපි කොයි ආකාරයටද උන් වහන්සේව අනුගමනය කරන්නේ පක්ෂපාතී වෙන්නේ සහ උන් වහන්සේගේ ජීවන මඟට අවතීර්ණ වන්නේ කියන කාරණය පිළිබඳ. ඔවුන් තේරුම් ගත්තා අපි වඩාත් දැහැමි වන්නට ඕනේ. දයාබරිත වන්නට ඕනේ. අසල්වැසියාට ආදරය කරුණාව ප්‍රේමය බෙදා හැරිය යුතු බවත්.ඒ වගේම දේවදූතයන් මේ උපත ගායනා කරන ආකාරය තුළින් සමාජයට යම් පණිවිඩයක් ලබා දෙනවා.‘අති උසස් තැන් හි දෙවිඳුන්ට මහිමය ද මිහිපිට දේව ප්‍රසාදය ලත් ජනයා අතර සාමය ද වේවා’දෙවිඳුන්ගෙන් තොර ජීවිතයක් අපිට නැහැ. ඒ නිසා උන් වහන්සේට ජය වේවා. ඒ වගේම මිනිසුන් අතර සුහදශීලීත්වය වර්ධනය වේවා කියන පණිවිඩය ඒ ගායනය තුළින් අර්ථවත් වුණා. මේ නත්තල් කතාන්දරය තුළ ජේසු බිලිඳාගේ උපත සමාජයට නව දර්ශනයක් ගෙන ආවා. ඒ විතරක් නෙමේ මිනිසුන් සහ මිනිසුන් අතර අන්‍යෝන්‍ය වශයෙන් පැවතිය යුතු සාමය සුහදශීලීත්වය පිළිබඳව ජනතාවට පණිවිඩයක් ලබා දුන්නා.* තිස් වසරක යුද්ධය දැන් නිමා වෙලා. පශ්චාත් ශ්‍රී ලාංකීය සමාජයේ සුබවාදි වෙනසක් සිදු කරන්නට මේ දිනය යොදාගත හැක්කේ කෙසේද ?නත්තල් උපත තුළ මේ කාරණයේදී ඉඟි කිහිපයක් ලැබෙනවා. ජේසුතුමා උපත ලැබුවේ කාත් කවුරුවත් නැති තැනක. ඒ කියන්නේ තමාට හිමි තැනක් අහිමිව. ඒ යථාර්ථය එදා වගේම අදත් තියෙනවා. මිනිස් සමාජයේ පවතින නානා විධ තර්ජන බලපෑම් මත මිනිසුන් අසරණයන් වෙනවා.ඒ වගේම පීඩිත කොටසක් බිහි වෙනවා. දේව දූතයන් ‘උපත’ ශුභාරංචිය ගෙනාවේ ඒ පීඩිත, අසරණ මිනිසුන් වෙනුවෙන්.මිනිසුන් අතර සාමය බිඳ වැටෙන්නේ අන්‍යන්ව නියමාකාරව තේරුම් නොගැනීම තුළ. ‘සදහම’ හදවතට තුරුළු කරගනිමින් අන්‍යන් වෙත දයාව, කරුණාව මුදා හරිනවා නම් එතන ගැටුමක් ඇති වෙන්නේ නැහැ.නත්තල් කතාන්දරයේදී එදා අපට හමුවුණු චරිත පශ්චාත් ශ්‍රී ලාංකිය සමාජය තුළ අපට හමුවෙනවා.අපි තේරුම් ගන්නට ඕනේ කෙනෙකුට අත දිගු කරලා ඔහුගේ වැරැදි බව පෙන්වනවාට වඩා තමා රට වෙනුවෙන් කළ යුත්තේ කුමක්ද කියන කාරණය තේරුම් ගැනීම. අපි අවංක සත්‍යවාදි පුද්ගලයන් විය යුතුයි. සාධාරණව සහ සුබවාදීව සියල්ල දෙස අවධානය යොමු කළ යුතුයි. එවිට නත්තලේ සැබෑ අරුත තිස් වසරක යුද්ධය අවසන් වුණු මේ රටේ යහපතට යොදාගත හැකියි.* නත්තල් උදාව සමරන්නට ලොව පුරා කිතුණු බැතිමතුන් මේ වන විට සුදානම්. ඒ වෙනුවෙන් ක්‍රියාත්මක කරන්න බලාපොරොත්තු වන ක්‍රියාකාරකම් පිළිබඳ කතා කළොත් ?නත්තලේ සැබෑ සතුට අත්විඳින්න අපි සූදානම්. ඒ වෙනුවෙන් අසරණ දුගී දුප්පත් අපේම ජනයා වෙනුවෙන් තෑගි මුදල් ලබාදී ඔවුන්ට සහෝදරත්වයේ දෑත් දිගු කරන්නට මෙවරත් අපි බලාපොරොත්තු වෙනවා.ඒ වගේම මෙතනදී අපේ කාදිනල් අති උතුම් මැල්කම් රංජිත් පියතුමාගේ පණිවිඩය පිළිබඳවත් අවධානය යොමු කරන්නට ඕනේ. උන් වහන්සේ ප්‍රකාශ කරන්නේ මෙවර ‘නත්තල චාම් ආකාරයට ගෙවිය යුතු බවත්, විශේෂයෙන් දුගී දුප්පත් අය වෙනුවෙන් අරමුදලක් පිහිටවන්නට ඒ තුළින් ඔවුන්ට සුබ අනාගතයක් ළඟා කර දෙන්නට කටයුතු කළ යුතුයි’ යන කාරණයයි.* උදාවන නත්තල වෙනුවෙන් ආදරණීය ජනතාවට ඔබතුමා ලබාදෙන පණිවිඩය කුමක්ද ?මෙවර අපිට ජනමාධ්‍ය තුළින් පුළුල් අවස්ථාවක් උදා වුණා. මේ නත්තල ගැන කතා කරන්නට ඒ තුළ මිනිසුන්ගේ සිතිවිලි වල සහ ජීවිතවල වෙනසක් කරන්නට හැකියාව ලැබෙනවා.මේ මත පිහිටලා මම දකින්නේ මේ නත්තල අපට ලැබෙන අති සුවිශේෂී අවස්ථාවක්. නිවැරැදිව අප දෙස බලන්නට අප ජීවත්වන සමාජය දෙස බලන්නට, ඒ ‘බැලීම’ කියන කාරණය ගැන සඳහන් කිරීමේදී අප අප දෙසත් සමාජය දෙසත් බැලිය යුත්තේ විවේචනාත්මක ඇසකින් නොවේ.ආදරය දයාබරත්වය කැටි වූ දෑසකින්.මගේ ප්‍රාර්ථනය වෙන්නේ ස්වාමීන්ගේ උපත සමරන අතරතුරදී දුගී මගී අසරණ ජනතාව දෙස අප ප්‍රසන්න ලෙස බැලීමට යොමු විය යුතුයි යන්නයි. ඒ වගේම අන් අය කෙරෙහි සංවේදී විය යුතුයි. එවිට අපිට උදාවන නත්තල සැබෑ අර්ථවත් නත්තලක් බවට පත් කර ගන්නට හැකි වේවි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>25</day>
    </date>
    <link>http://www.dinamina.lk/2010/12/25/_art.asp?fn=f1012253</link>
    <topic/>
    <author>චතුරිකා ගමගේ</author>
    <content>දශක ගණනාවක් පුරා මෙරට පැවැති යුද්ධය නිමා වී සාමය උදාවීම හේතුවෙන් මෙවර නත්තල අන් කවරදාටත් වඩා ශ්‍රී ලාංකිකයන්ට සුවිශේෂී වේ. ඒ විශේෂත්වය පිළිබඳ අප ජනාධිපති සම්බන්ධීකරණ නිලධාරී (ආගමික කටයුතු) සරත් හෙට්ටිආරච්චි පියතුමන් සමඟ කළ සාකච්ඡාවකි මේ.* නත්තල පිළිබඳ සරල විග්‍රහයකින්ම අපි සාකච්ඡාව ආරම්භ කරමු.ඔව්. සරලවම කිව්වොත් අපි නත්තල් උත්සවය ලෙස හඳුන්වන්නේ ජේසුස් වහන්සේගේ උපන් දිනය. මෙය අපේ ලෝකයේ තිබෙන උපන් දින උත්සව අතර විශාලම පිරිසක් සමරන, පී‍්‍රති වන උපන් දින උත්සවය ලෙස හැඳින්වීමත් නිවැරැදියි. දෙවියන් වහන්සේ මනුෂ්‍යයෙකු ලෙස පැමිණි බව ක්‍රිස්තියානි ජනතාව විශ්වාස කරනවා. ඒ නිසා කිතුණු බැතිමතුන් ඒ වෙනුවෙන් ලෝකය පුරාම දේව මෙහෙයන් පවත්වනවා. ලෝකයේ වැඩිම දේව මෙහෙයන් සංඛ්‍යාවක් පැවැත්වෙන්නේ නත්තලටයි.* දෙවියන් වහන්සේ මනුෂ්‍යයෙකු ලෙස ලෝකයට පැමිණි බව ඔබ ප්‍රකාශ කළා. ඒ පිළිබඳ පැහැදිලි කිරීමක් කළොත්?විවිධ ආගම්වල දෙවි දේවතාවුන් විවිධ අවස්ථාවල මනුෂ්‍යයන් හැටියට මේ ලෝකයට පැමිණි බව ඉතිහාසයේ සඳහන් වෙනවා. උදාහරණයක් විදියට ගත්තොත් ශක්‍ර දේවේන්ද්‍රයා මිනිසුන්ගේ දුක දැකලා පඬුපුල් ආසනය උණු වෙලා මිනිසුන්ගේ දුකට පිහිට වෙන්න මේ ලෝකයට පැමිණි බව බෞද්ධ සාහිත්‍යයේ දැක්වෙනවා. ඒ සාහිත්‍යයේ සඳහන් වෙන්නේ දෙවියන් යම් කිසි වේශයක් මවාගෙන පැමිණි බවයි. හින්දු ආගම තුළත් අවතාර කියලා සංකල්පයක් තියෙනවා.එහිදීත් දෙවි දේවතාවුන් විවිධ වේශයන්ගෙන් මිනිසුන්ට පිහිටවෙන්න ආ බව දැක්වෙනවා. නමුත් ක්‍රිස්තියානි විශ්වාසය වෙන්නේ මේ ලෝක පාලන දෙවියන්වහන්සේ සැබෑම මනුෂ්‍යයෙකු ලෙස මේ ලෝකයට පැමිණි බවයි. දුප්පත් පවුලක ගව ලෙනක ඉපදිලා මිනිසුන්ට නිදහස ලබාදීම සඳහා දෙවියන් වහන්සේ පැමිණි බවයි ක්‍රිස්තියානි ආගමේ සඳහන් වෙන්නේ. මිනිසුන්ව කොන්කරලා තිබුණ සමාජයකයි දෙවියන් වහන්සේ ඉපදුණේ . විශේෂයෙන් දෙවියන් වහන්සේගේ උත්පත්තිය සිදුවුණේ ජුදාවරුන්ගේ ජාතික හා ආගමික නිදහස පිළිබඳ විශාල ප්‍රශ්නයක් තිබුණ අවධියකයි.* ජේසුස් වහන්සේ සාමයට නව අර්ථකථනයක් ගෙන ආව නේද?ඔව්. ඒ ජේසුතුමා මේ ලෝකයට පැමිණියේ නිදහසේ කුමාරයා එහෙමත් නැත්නම් සාමයේ කුමාරයා ලෙසයි. ඒ කාලයේ සමාජයේ කොන් කරලා තිබුණු මිනිස්සු නැවත සමාජගත කරන්න මේ සාමයේ කුමාරයා එහෙමත් නැත්නම් ජේසුතුමාට හැකිවුණා. සාමයට ඉර්ගු භාෂාවෙන් කියන්නේ ශාලොම් කියලයි. ඒක තමයි මුස්ලිම් වරුනුත් පාවිච්චි කරන්නේ ශලාම් මලික්කුම් ලෙස. ඔබට සාමය වේවා කියන ප්‍රාර්ථනයයි ඒකෙ තේරුම ඒ.සාමය අද හඳුන්වන සාමයට වඩා පුළුල් එකක්. අද පරිසරයේ යුද්ධය නැත්නම් අපි එය සාමය ලෙස හඳුන්වනවා. නමුත් එදා සාමය ලෙස හැදින්වූයේ සම්පූර්ණ සාමයක්.එදා සාමයෙන් ආර්ථවත් වුණේ තව කෙනෙක් පාගන්නේ නැතිව, තව කෙනෙකුගේ නිදහසට බාධා නොකරන, තව කෙනෙකුගේ අයිතිවාසිකම් උල්ලංඝනය නොකරන, තව කෙනෙකුගේ නිදහස නැති නොකරන, කාන්තාවන් සහ ළමයින්ට සියලු පහසුකම් සපයන සම්පූර්ණ සාමයක් පිළිබඳවයි.* අද සමාජයේ පවතින සාමය නත්තලට බලපාන්නේ කොහොමද?මේ ශ්‍රී ලංකා සමාජයට සාමය උදාවෙලා තියෙන යුගයක්. මෙවර අපි නත්තල සමරන්නේ ඉතිහාසයේ පැවැති සමාජයට වඩා වෙනස් සමාජයකයි. ජනතාවට නිදහසේ බඩුබාහිරාදිය මිලදී ගන්න වෙළෙඳ පොළට යන්න පුළුවන්. ඒ වගේම නිදහසේ තමන්ගේ ආගමික වතාවත් ඉටුකිරීමේ හා පී‍්‍රතිවීමේ අවස්ථාවක් උදාවෙලා තියෙනවා. මෙය සමස්ත රටක් ලෙස ගත්විට සුවිශේෂී දෙයක්. අද රටේ තිබෙන සාමකාමී වාතාවරණය නිසා මෙවර නත්තල හැමෝටම සුවිශේෂී වේවි.* අද අපේ රටේ තිබෙන සාමය ඉදිරියටත් පවත්වාගෙන යාමට ක්‍රිස්තියානි ආගමෙන් ලැබෙන දායකත්වය කෙබඳුද?ශ්‍රී ලංකාවේ අනිත් ආගම්වලට වඩා ක්‍රිස්තියානි ආගමේ වෙනසක් තියෙනවා. බෞද්ධ ආගම හරහාත් සිංහල ජනතාව අතර තමයි බෞද්ධාගමිකයන් ඉන්නේ. දෙමළ අය ඉන්නවනම් ඉන්නේ ඉතාම අතලොස්සයි . ඒ සියයට දශම ප්‍රමාණයකටත් වඩා අඩු ප්‍රමාණයක්. හින්දු ආගම ගතහොත් එහි ඉන්නේ දමිළ ජනතාවයි. මුස්ලිම් ජනතාව පමණයි ඉස්ලාම් ආගම අදහන්නේ. නමුත් දෙමළ සිංහල දෙගොල්ලොම ක්‍රිස්තියානි ආගම අදහනවා. එය ක්‍රිස්තියානි ආගමේ විශේෂත්වයක්.උතුරු නැගෙනහිර, බස්නාහිර ආදී රටේ සෑම පළාතකම ක්‍රිස්ත්‍රියානි ආගම අදහන සිංහල දෙමළ ජනතාව ඉන්නවා. ඒ අනුව බහුවාර්ගික සමාජයේදී ක්‍රිස්තියානි සභාව සුවිශේෂී කාර්යභාරයක් ඉටු කරනවා. අපේ රටේ සාමය, සමගිය පවත්වාගෙන යාමට ක්‍රිස්තියානි ජනතාවට මෙවර නත්තලේදී මෙය ප්‍රයෝජනයට ගන්න පුළුවන්. විශේෂයෙන් මේ දෙමළ සිංහල ව්‍යාප්තිය නිසා සාමය වෙනුවෙන් අනිත් සියල්ලටම වඩා සුවිශේෂී කාර්යභාරයක් ඉටු කිරීමේ හැකියාව ක්‍රිස්තියානි ආගමට තියෙනවා.* අද නත්තල වාණිජකරණය වෙලා කියලා බොහෝ දෙනෙක් ප්‍රකාශ කරනවා. ඒ පිළිබඳ ඔබේ අදහස කුමක්ද?නත්තල කියන්නේ අනෙකුත් සියලුම උත්සවලට වඩා වාණිජකරණයට ලක්වුණු උත්සවයක්. වෙසක් උත්සවයේදී හෝ අවුරුදු උත්සවයේදීමත් මෙවැනි වෙළෙඳපොළක් නැහැ. "සල්ලි තියෙනවානම් හැමදාම නත්තල් වගේ" දේවල් අපේ ජනවහරෙත් තියෙනවා. නත්තලට දීලා තියෙන්නේ බොහොම සැහැල්ලු අර්ථකථනයක්. සමාජ විද්‍යාත්මකව බැලුවහම නත්තල් කාලය අවුරුද්ද අවසානයේ එන නිසා බොහෝ දෙනෙක් අතේ මුදල් ගැවසෙනවා.පාරිභෝගික දීමනා නිවාඩු දීමනා ආදිය වසර අවසානයේ ලැබෙන නිසා මිනිස්සු අතර වැඩිපුර මුදල් ගැවසෙනවා. ඒ මුදල් වියදම් කරන්න නිසි ක්‍රමවේදයක් සකස් කරගෙන නැහැ. ඒ නිසා වෙළෙඳුන් ඉතාමත් සාර්ථක විදිහට එම මුදල් ලබාගැනීමට වැඩපිළිවෙළ සකස් කර තිබෙනවා. මුළු අවුරුද්දෙම විකුණගන්න බැරිවුණ බඩු සේල් කියලා විකුණනවා. දැන් නත්තල් සීයා කියන කෙනත් වෙළෙඳ භාණ්ඩයක් වෙලා.* නත්තල් සීයාගේ ඉතිහාසය ගැන ගොඩාක් දෙනෙක් දන්නේ නැහැ. ඒ පිළිබඳ සඳහනක් කළොත්නත්තල් සීයාට හොඳ ඉතිහාසයක් තියෙනවා. නත්තල් සීයා කියන්නේ පරිත්‍යාගශීලිත්වයේ සංකේතයක්. නමුත් ඔහු නොපෙනී තමයි ඒ පරිත්‍යාගශීලීත්වය සිදුකරන්නේ . නම ගහගෙන මම තමයි මේක කළේ කියලා ඔහු කිසිම මොහොතක කියන්නේ නැහැ. ඒක ජනප්‍රවාදයක දැක්වෙනවා. නත්තල් සීයා දෑවැද්ද නැතිව දීග යන්න බැරිව සිටි තරුණියන් තුන්දෙනෙක් විවාහ කර දුන් අවස්ථාවක්, තවත් අවස්ථාවක ඔහු කන්න බොන්න නැති මිනිසුන්ගේ ගෙවල් ලඟ කෑම පාර්සල් තබා ගිය බව දැක්වෙනවා. නමුත් අද අපේ නත්තල් සීයලාව සුපිරි වෙළඳසැල්වල වෙළෙඳුන් විසින් ආක්‍රමණය කර තිබෙනවා. දැන් නත්තල් සීයාව වෙළෙඳ නියෝජිතයෙක් ලෙස පාවිච්චි කරනවා.* මේ වාණිජකරණය වීම තුළ අර්ථවත්ව නත්තල සමරන්නේ කොහොමද?නත්තලට වසර 500ක පමණ ඉතිහාසයක් තියෙනවා. නත්තලට පී‍්‍රති වීම, විනෝද වීම සංස්කෘතියෙන්ම පැමිණි දෙයක්. සාමුහිකත්වය නත්තලේ සංකේතයක්. නෑදෑ ගෙවල්වල යෑම, සංග්‍රහ කිරීම, තෑගි බෝග පිරිනැමීම ආදිය නත්තල වෙනුවෙන් ඉතිහාසයේ සිට සිදු වුණු දේවල්, නමුත් දැන් සමාජයේ පවතින කාර්ය බහුලත්වයක් සමඟ නත්තල් ගස, ගවලෙන පවා වෙළෙඳ පොළෙන් මිලදී ගන්න හැමෝම පුරුදුවෙලා.ඒ තුළින් අපේ සාමුහිකත්වය බිදවැටිලා. ඉස්සර ගෙවල්වල අම්මා තාත්තා, දරුවන් එකතු වෙලා පිදුරු ටිකක් හොයාගෙන ගවලෙනක් හැදුවා. නමුත් අද ඒ දේවල් අපෙන් ඈත් වෙලා. ඒ නිසා මේ වාණිජ රැල්ලට හසුනොවී අපේ සාමුහිකත්වය, සංස්කෘතිය රැකගෙන සීමාවන් ඉක්මවා නොගොස් නත්තල සැමරීම තමයි වඩාත් උචිත වෙන්නේ.* මෙවර නත්තල වෙනුවෙන් ඔබ සමාජයට ලබා දෙන පණිවුඩය කුමක් ද?උතුරු නැෙඟනහිර ජනතාව බද්ද කිරීමට මෙවර නත්තල සුවිශේෂී අවස්ථාවක්. ත්‍රස්තවාදීන් මර්දනය කර යුද්ධය නිමා කළාට යුද්ධය නිසා ඇති වූ තුවාල තාමත් මිනිසුන්ගේ සිත් තුළ තියෙනවා. ඒ තැළුණු පෙළුණු සිත් තුළ තාමත් වේදනාව තියෙනවා. යුද්ධය නිමාවූ පමණින් තැළුණු සිත් සුවපත් වෙන්නේ නැහැ. අපි මෙවර නත්තලින් ඒ තැළුණු පෙළුණු සිත් සුවපත් කිරීමට මූලාරම්භය දිය යුතුයි . සාමයේ කුමාරයා සිහිපත් කරන මේ නත්තලේ අලුත් සම්බන්ධතා ගොඩනගා ගෙන සියලු දෙනා එක්සත්ව එක්සිත්ව නැගී සිටිය යුතුªයැයි මම සිතනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n1012271</link>
    <topic>සුනාමිය බිලිගත් අය සිහි කරන්න රටම එක්වෙති</topic>
    <author>ජයසිරි මුණසිංහ, නුවන් කොඩිකාර සහ අම්බලන්ගොඩ සමූහ</author>
    <content>‘කිසිදිනෙක මෙවන් විපතක් මිහිමත කිසිවකුට සිදු නොවේවායි’ පැතුමන් සහිතව සුනාමි ව්‍යසනයෙන් විපතට පත්වූවන් සිහිකිරීමේ සය වැනි සැමැරුම සර්ව ආගමික වතාවත්වලට මුල්තැන ලබාදෙමින් ඊයේ (26) රටපුරාම පැවැත්විණි.බෞද්ධ, හින්දු, කතෝලික, ඉස්ලාම් සර්ව ආගමික නායකයන්ගේ ප්‍රධානත්වයෙන් සෑම ආගමික මධ්‍යස්ථානයකම ඊයේ උදේ 9.25 සිට 9.27 දක්වා විනාඩි දෙකක නිහැඬියාවක් පවත්වමින් සැමරුම් පින්කම් හා ආගමික වැඩසටහන් සිදුකැරිණි.ජාතික ආරක්ෂක දින ජාතික උත්සවය අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් යාපනයේ දී පැවැති අතර දකුණු ලක සුනාමි සැමරුම් ප්‍රධාන සමරුව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ, දකුණු පළාත් ප්‍රධාන ඇමැති ෂාන් විජයලාල් ද සිල්වා යන මහත්වරුන්ගේ ප්‍රධානත්වයෙන් පැරෑලියේදී පැවැත්විණි.මුහුදුබඩ වෙරළ තීරය සිත්පිත් නොමැතිව ආක්‍රමණය කළ සුනාමි දළ රළ පහරින් මෙරට තිස්පන් දහසක පිරිසක් ජීවිතක්ෂයට පත්වූහ. තම ජීවිත කාලයම මහ සයුර සමඟ පොර බැද ගොඩනගා ගත් සියලු භවබෝග සැපසම්පත් අතහැර ඔවුන් නික්ම ගියහ. ජීවත්වීමේ වාසනාව ලද්ද වූන්ට දුක, කඳුල පමණක් උරුම කරමින් ඔවුහු එදා නික්ම ගියහ. අමෙරිකානු ඩොලර් මිලියන 2.5 ක් නැතිනම් රුපියල් කෝටි විසිපන් දහසකට ආසන්න භෞතික සම්පත් හානියක් සුනාමියෙන් අප රටට සිදුවිණැයි ලෝක බැංකුව ඇතුළු අප රටේ මූල්‍ය අංශ විශ්ලේෂකයෝද ගණන් බැලූහ.වසර 2004 දෙසැම්බර් මස 26 වැනිදා සුනාමි ව්‍යවසනය සිදුවන විට එවක අප රටේ ජනාධිපතිනිය වූ චන්ද්‍රිකා බණ්ඩාරනායක කුමාරතුංග මහත්මිය හිටියේ විදේශගතවය. මහ පොළොව නුහුල්ලන තරමේ විනාශයෙන් බැට කෑ ජනතාවට අවශ්‍ය හදිසි සහන මැදිකාලීන සහන ලබාදීමේ පූර්ණ වගකීම එදා පැවැරුණේ වත්මන් ජනාධිපති එවකට අග්‍රාමාත්‍ය ධුරය දැරූ මහින්ද රාජපක්ෂ මහතාගේ උරමතය.තමන් බොහෝ කල් සිට දන්නා හඳුනන වේවා ! එවකට තමන් සමඟ වචනයකුදු කතාබහ කර නොමැති උතුරු - නැඟෙනහිර මුහුදාශ්‍රිත ප්‍රදේශවල ජනතාවගේ දුකටපත් සිත්, සනහාලන්නට මහින්ද රාජපක්ෂ මහතා ක්‍රියා කළේ සුනාමිය සිදුවී පැය භාගයක් ගතවන්නටත් පෙර සිටයි.හදිසි ආපදාවෙන් විපතට පත්වූවන්ගේ මළසිරුරු ආදාහනය කිරීම්, තුවාල ලැබූවන්ට අවශ්‍ය කඩිනම් වෛද්‍ය ප්‍රතිකාර සැපැයීම, අවතැන් වූවන් ආරක්ෂිතව තාවකාලිකව ස්ථානගත කිරීම, ඔවුන්ට අවශ්‍ය ආහාරපාන සනීපාරක්ෂක පහසුකම් සැපැයීම මැනැවින් ඉටුකිරීමට එදා මහින්ද රාජපක්ෂ මහතාගේ නායකත්වයෙන් සැලසුම් කළ වැඩපිළිවෙළට හැකිවිණි.කෙටිකාලීනව ජනතාවට සැපැයිය හැකි සියලුම සහන සේවා සැපැයීමට සෑම තරාතිරමකම සෑම අංශයකම දායකත්වය එදා මනාව ගොනුකර ගත් අතර, ඒ නිසා ම, සුනාමියෙන් බැට කා වේගයෙන්ම නැඟී සිටි රටක් බවට ශ්‍රී ලංකාවට පත්වීමට හැකිවිය.සෑම අඳුරු වළාවකම රිදී රේඛාවක් ඇතැයි කියන්නා සේ, මහා විපතින් බිඳ වැටුණද, සිතට ධෛර්යය ගෙන කැපවීමෙන් උනන්දුවෙන් ක්‍රියාකිරීම නිසා මේ වනවිට අප රටේ නැති වූ ජීවිත හානි අන් සියල්ල තිබුණාටත් වඩා ගොඩනැගී අවසන්ය.සුනාමි සිදුවු දවස ශ්‍රී ලංකාව, ජාතික ආරක්ෂක දිනය ලෙස සැමැරීමට පවා තීරණය කළේ එම බිඳ වැටීම් ගැන සිත සිතා දුක්වෙනවාට වඩා, ධෛර්යය ගෙන නැඟී සිටීමට අවශ්‍ය සිතුවිල්ල හා ආකල්පය ජනතා සිත්වල පුබුදුවාලීම උදෙසාය.අපි ජාතියක් ලෙස අභිමානවත්ව නැඟී සිටින මේ මොහොතේ සුනාමි විපතින් පීඩාවට පත්වූවන්ට පුණ්‍යානුමෝදනා සිදුකොට එවන් විපතක් කිසිදාක, කිසිවකුට සිදුනොවේවායි ප්‍රාර්ථනා කරමු. ඒ අතර, හැඬූ කඳුළු පිසදා නැගී සිටීමට යෝධ බල යෝධ වීර්ය සියලුදෙනාගේම සිත්වල ඇතිවේවායි ප්‍රාර්ථනා කරමු.සර්ව ආගමික වත්පිළිවෙත් සමඟ ඊයේ මේ ප්‍රාර්ථනාවන් රට පුරා දසත සිදුකැරිණි.පෙර සූදානම යනු කදමලු බැඳගෙන දරුවන් කිහිළි ගසාගෙන දිවීම නොවන බව අග්‍රාමාත්‍ය දි. මු. ජයරත්න මහතා අවධාරණය කෙළේ ය.වසර හයකට ප්‍රථම සිදු වූ මහා විපතින් හඬා වැටුණු අප, දැන් එසේ සිටිය යුතු නොවන බව කී ජයරත්න මහතා, අලු දූලී මතින් අභිමානවත් ජාතියක් ගොඩනැඟීමේ වගකීම වත්මන් රජය ඉටු කරමින් සිටින බව ද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n1012272</link>
    <topic>ඇඟලුම් අපනයන ආදායම ඩොලර් බිලියන 4 තෙක් ඉහළ නැංවීමට පියවර</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ඇඟලුම් ක්ෂේත්‍රයෙන් උපයන විදේශ විනිමය ප්‍රමාණය ලබන 2015 වර්ෂය වනවිට අමෙරිකානු ඩොලර් බිලියන 4 දක්වා ඉහළ නැංවීම රජයේ අරමුණ බව මුදල් හා ක්‍රමසම්පාදන අමාත්‍යාංශය පවසයි.ආසියාවේ නැඟී එන ආර්ථිකයක් සහිත ශ්‍රී ලංකාවේ ‘මහින්ද චින්තන ඉදිරි දැක්ම’ හා ශ්‍රී ලංකා රජයේ ප්‍රතිපත්ති රාමුව තුළ වැඩසටහන් ක්‍රියාවට නැංවීමත් සමඟ එම ඉලක්කය කරා ළඟාවීමට හැකි වෙතැයි ද මුදල් හා ක්‍රම සම්පාදන අමාත්‍යාංශය විශ්වාසය පළ කරයි.පසුගිය 2009 වර්ෂයේ දී ශ්‍රී ලංකාවේ ඇඟලුම් ක්ෂේත්‍රයෙන් ඉපැයූ විදේශ විනිමය ප්‍රමාණය අමෙරිකානු ඩොලර් මිලියන 3262 ක් වන අතර එය රටේ සමස්ත අපනයන ආදායමින් සියයට 46 ක් බව මුදල් හා ක්‍රමසම්පාදන අමාත්‍යාංශය නිකුත් කළ නවතම වාර්තාවක් මඟින් පෙන්වා දෙයි.උසස් තත්ත්වයේ නිෂ්පාදන නියමිත වේලාවට සැපයීම හා ජාත්‍යන්තර ප්‍රමිතීන්වලට අනුකූලව නිෂ්පාදනය කිරීමෙන් ඉහළ ඉල්ලුමක් කරා යා හැකි බව එම වාර්තාව මඟින් පෙන්වා දී තිබෙන අතර එය ලෝක වෙළෙඳපොළේ ප්‍රධාන අභියෝගයක් බවද සඳහන් වෙයි.රජයේ දූරදර්ශී ක්‍රියාමාර්ග හා විදේශ ප්‍රතිපත්තිය මත සිට අනුගමනය කරන වැඩසටහන් ඔස්සේ ශ්‍රී ලංකාවේ ඇඟලුම් සඳහා ඉහළ ඉල්ලුමක් ලැබී තිබේ. කාර්යක්ෂම නිෂ්පාදන ක්‍රම, තොරතුරු තාක්ෂණය, නිවැරැදි මැහුම් ක්‍රම මගින් නිෂ්පාදන හැකියාව වර්ධනය කිරීම මෙන්ම ප්‍රබල වෙළෙඳ නාමකරණ ක්‍රමවේදයන් හඳුන්වාදීමටද හැකියාව පවතින බව මුදල් හා ක්‍රම සම්පාදන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n1012273</link>
    <topic>අරක්කු බොන්න සල්ලි දුන්නේ නෑ කියා පියාගේ කන සපා කාලා</topic>
    <author>අනුරාධපුර – මධ්‍යම විශේෂ අමිල ප්‍රභාත් වනසිංහ</author>
    <content>බීමත්ව පියාගෙන් මුදල් ඉල්ලා එම මුදල් නොලැබීම නිසා කෝපයට පත්වූ තරුණ පුතකු පියාගේ කන සපා කා ඇතිබව ගල්කිරියාගම පොලීසිය කියයි.මේ සිද්ධියෙන් බරපතළ තුවාල ලැබූ ගල්කිරියාගම අළුත්ගම පදිංචි 58 හැවිරිදි පුද්ගලයා මේවනවිට දඹුල්ල මූලික රෝහලේ ප්‍රතිකාර ලබයි.සිද්ධියට මුහුණ දුන් පුද්ගලයාගේ 29 හැවිරිදි පුත්‍රයා පසුගිය 24 වැනිදා ඔහුගේ නිවෙසට පැමිණ මත්පැන් පානය කිරීම සඳහා රුපියල් 5000ක මුදලක් ඉල්ලා ඇති අතර තමන් ළඟ මුදල් නොමැති බව පැවැසීම නිසා පුතා පියාත් සමඟ ගැටුමක් ඇතිකරගෙන තිබේ.පසුව පියා නින්දට ගිය අවස්ථාවේ මුදල් නොදීම නිසා කෝපයටපත්ව සිටි පුතා ඇඳට පැන පියාගේ කන සපා කා ඇත. ඔහු සපාකෑමෙන් පියාගේ කනේ විශාල කොටසක් අහිමිවී ඇති බවද පොලිසිය කියයි.කනේ කොටසක් අහිමිවූ පුද්ගලයාව දඹුල්ල - රෝහලට ඇතුලත් කිරීමෙන් අනතුරුව රෝහල් පොලිසිය ඔහුගෙන් ප්‍රකාශයක් ලබාගෙන ඒ පිළිබඳව ගල්කිරියාගම පොලිසියට දන්වා ඇත. ඒ අනුව කන සපා කෑ තරුණයාව ගල්කිරියාගම පොලීසිය මගින් අත්අඩංගුවට ගෙන ඇත.සිද්ධිය සම්බන්ධයෙන් ගල්කිරියාගම පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n1012274</link>
    <topic>මහ වැස්සෙන් රජරට වැව් සියල්ල පිරේ</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>රජරට ප්‍රදේශය පුරා ඇදහැලෙන ධාරානිපාත මහවැසි නිසා ලොකු කුඩා වැව් සියල්ලක්ම ජලයෙන් පිරී පවතී. පරාක්‍රම සමුද්‍රයේ ජලධාරිතාව අක්කර අඩි 1,12500 ක් ඉක්මවා පැවැතීම නිසා හදිසි වාන් දොරටු විවෘත කොට ජලය ඉවත් කිරීම ඊයේ (24) සිදුකළ බව පොළොන්නරුව කලාප වාරිමාර්ග අධ්‍යක්ෂක ඊ. සුමනදාස මහතා ‘දිනමිණ’ට පැවැසීය. ගිරිතලේ වැව අක්කර අඩි 16656ක් හා කවුඩුල්ල ජලාශය අක්කර අඩි 58350 දක්වා පිරී පවතී.පරාක්‍රම සමුද්‍රයේ වාන් දොරටු විවෘත කිරීම සමඟ පොළොන්නරුව - මඩකළපුව මහා මාර්ගයේ අඩි 2 ක් දක්වා ජලය පිරී පැවතිණි. මේ නිසා කුඩා වාහනවලට ධාවනය කිරීමට නොහැකි තත්ත්වයක පැවැතිණි.මින්නේරිය ඔය පිටාර ගැලීම නිසා ගල්අමුණ, ලංකාපුර ප්‍රදේශයේ කුඹුරු අක්කර 2000 ක් පමණ ජලයෙන් යටවී ඇතැයි ආපදා කළමනාකරණ ඒකකයේ සම්බන්ධීකරණ නිලධාරි උපුල් නානායක්කාර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n1012275</link>
    <topic>සෞදියේ දී තවත් ශ්‍රී ලාංකික කතක් අභිරහස් ලෙස මියගිහින්</topic>
    <author>මහින්ද අලුත්ගෙදර</author>
    <content>සෞදි අරාබියාවේ ගෘහ සේවයේ නිරතව සිටි තවත් ශ්‍රී ලාංකික කාන්තාවක් මියගොස් ඇතැයි වාර්තා වෙයි.තිස්සමහාරාම, බෙරලිහෙල ප්‍රදේශයේ පදිංචි රූපිකා සඳමාලි නමැති තරුණිය මෙලෙස මියගොස් ඇති අතර මේ මරණය සැකසහිත බවට ඇයගේ සොහොයුරා විසින් පැමිණිලිකිරීමත් සමඟ රියාද්හි පිහිටි ශ්‍රී ලංකා තානාපති කාර්යාල සමඟ එක්ව පූර්ණ පරීක්‍ෂණයක් ආරම්භ කළ බව විදේශ සේවා නියුක්ති කාර්යාංශය පවසයි.මේ ශ්‍රී ලාංකික තරුණිය පසුගිය අගෝස්තු මස 29 වැනිදා ගෘහ සේවය සඳහා සෞදිඅරාබියාවට ගොස් තිබෙන අතර එහිදී සේවය කළ නිවැසියන්ගෙන් ඇයට විවිධ වධහිංසා පැමිණි බවට සිය නිවෙසට දැනුම් දී තිබේ.කෙසේ වුවද මේ තරුණිය විදේශ ගතකළ විදේශ රැකියා ඒජන්සිය නිවෙසට දැනුම්දී තිබෙන්නේ ඇය සියදිවි හානිකරගත් ලෙස බව මියගිය තරුණියගේ සොහොයුරා විදේශසේවා නියුක්ති කාර්යාංශයට පවසා ඇත.තානාපති කාර්යාලය සමඟ එක්ව මේ පිළිබඳව පුළුල් පරීක්‍ෂණ ක්‍රියාත්මක කර ඇති බවත් පරීක්‍ෂණ අවසන් වූ වහාම ඇයගේ දේහය ශ්‍රී ලංකාවට ගෙන්වා ගැනීමට පියවර ගන්නා බවත් විදේශ සේවා නියුක්ති කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n1012276</link>
    <topic>මගියකු යටකර පැන යන්න හැදූ සුපිරි රිය තවත් අනතුරක</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>පදික වේදිකාවේ ගමන් කරමින් සිටි මගියකු හප්පා මරු මුවට පත්කර අතුරු මාර්ගයක් ඔස්සේ පලායමින් සිටි සුඛෝපභෝගි මෝටර් රථය තවත් මෝටර් රථයක ගැටීමෙන් එකම පවුලේ මව පියා හා 7 හැවිරිදි දියණියක් බරපතළ තුවාල ලබා කළුබෝවිල රෝහලට ඇතුළත් කළ බව බොරලැස්ගමුව පොලිසිය කියයි.දෙහිවල නැදිමාල පදිංචිව සිටි 57 හැවිරිදි පුද්ගලයෙක් මරු මුවට පත් වී ඇති අතර තුවාල ලබා ඇත්තේ නුගේගොඩ ගංගොඩවිල පදිංචි එකම පවුලේ පිරිසකි.රත්මලාන සිට නුගේගොඩ දෙසට ගමන් කර ඇති සුඛෝපභෝගි මෝටර් රථය පැපිලියාන හංදියේ මාර්ගයෙන් ඉවතට ගොස් මගියකු යටකර නොනවත්වා අතුරු මාර්ගයක් ඔස්සේ ධාවනය කරමින් සිටියදී ඉදිරියට ආ මෝටර් රථයක ගැටී අනතුරුව විදුලි කණුවක හා ගසක ගැටී නතර වී ඇතැයි පොලිසිය කියයි.මේ අනතුරින් මෝටර් රථ දෙකට හා විදුලි කණුවකට දැඩි අලාභහානි සිදු වී ඇතැයි පොලිසිය සඳහන් කරයි.බොරලැස්ගමුව පොලිසියේ ස්ථානාධිපති පොලිස් පරීක්‍ෂක අයි. කේ. ඇපලකොටුව මහතාගේ උපදෙස් මත රථවාහන අංශයේ ස්ථානාධිපති උප පොලිස් පරීක්‍ෂක උපුල් ප්‍රනාන්දු, පොලිස් සැරයන් සුනිල් මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n1012277</link>
    <topic>යාලේ සියලුම කලාප ජනවාරියේ සිට විවෘතයි</topic>
    <author>නුවන් කොඩිකාර</author>
    <content>යාල ජාතික වනෝද්‍යානයේ සියලු කලාප ජනවාරි පළමු වැනිදා සිට දෙස් විදෙස් සංචාරකයන්ට විවෘත කෙරේ.පළමු කලාපය මේ වන විට විවෘතව තිබෙන බවත් ජනවාරි සිට දෙවැනි තෙවැනි කලාප විවෘත කර අනෙක් කලාපද කඩිනමින් සංචාරකයන්ට නැරැඹීමට අවශ්‍ය කටයුතු සලසන බවත් ගොවිජන සේවා හා වනජීවී ඇමැති එස්.එම්. චන්ද්‍රසේන මහතා පැවැසීය.ත්‍රස්තවාදී කලබල හේතුවෙන් යාල පළමු කලාපය හැර අනෙක් කලාප සංචාරකයන් සඳහා විවෘත නොකළ බවත්, ත්‍රස්තවාදය අවසන්ව තිබෙන හෙයින් කලාප විවෘත කිරීමේ තීරණයට එළැඹි බවත් හෙතෙම කීවේය. යාල සහ උඩවලව ඇත් අතුරු සෙවණේ පෙරේදා (23) කළ සංචාරයෙන් පසු මාධ්‍යවේදීන් අමතා ඇමැතිවරයා එසේ සඳහන් කළේය. ලංකාවට පැමිණෙන සංචාරකයින්ගේ වැඩිවීමත් සමඟ වනෝද්‍යාන සඳහා එම පිරිස් යොමුකර ගැනීමට හැකි වුවහොත් ජාතික ආදායමට විශාල මුදලක් උපයාදිය හැකි බවද චන්ද්‍රසේන මහතා ප්‍රකාශ කළේය.යාල සහ උඩවලවෙහි පවතින අඩු පාඩු රැසක්, තමන් හඳුනාගත් බව පැවැසූ ඇමැතිවරයා ඊට අවශ්‍ය විසඳුම් කඩිනමින් ලබාදෙන බවද කීවේය. යාල වනෝද්‍යානයද ජාත්‍යන්තර මට්ටමට ගෙන ඒමට අවශ්‍ය සැලැසුම් සකස්කර ඇති බව පෙන්වා දුන් ඇමැතිවරයා ජාත්‍යන්තර මට්ටමට ගෙනඒමේදී වනයට හෝ වන ජීවීන්ට කිසිදු අවහිරයක් වීමට ඉඩ නොදෙන බවද කීය.දිනකට පැමිණෙන දෙස් විදෙහස් සංචාරකයන්ගේ ප්‍රමාණය ගැන අවධානය යොමුකිරීමේදී ඉදිරියේ මීටත් වඩා විශාල ප්‍රමාණයක් පැමිණෙනු ඇති බව ඇමැතිවරයා සඳහන් කළේය. වනෝද්‍යානයට අවහිරයක් නොවන පරිදි රාත්‍රී සවාරි සහ වෙනත් නැරැඹීම් ක්‍රම යොදන බවද ඒ මහතා කීවේය.ත්‍රස්තවාදීන්ගෙන් යාල ආරක්ෂා කර ගැනීමට ත්‍රිවිධ හමුදාව දැක්වූ සහයෝගයට ඇමැතිවරයා මෙහිදී ස්තූතිය පුද කළේය.මේ අවස්ථාවට අමාත්‍යාංශ ලේකම් උදේනි වික්‍රමසිංහ වනජීවී අධ්‍යක්ෂ ජනරාල් වෛද්‍ය චන්ද්‍රවංශ පතිරාජ මහත්වරුන් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n1012278</link>
    <topic>පරිගණක අපරාධකරුවන් වැඩි වෙලා</topic>
    <author>මහින්ද අලුත්ගෙදර</author>
    <content>මූල්‍ය ප්‍රතිලාභ අපේක්ෂාවෙන් පරිගණක අපරාධ සිදුකිරීම වර්ධනය වී ඇති බව තොරතුරු හා සන්නිවේදන තාක්ෂණ නියෝජිතායතනය පවසයි.ඇතැම් අවස්ථාවලදී ශ්‍රී ලංකාවේදී නොව විදේශ රටවලදී එවැනි සිදුවීම් සිදුවන අතර එවැනි අපරාධ වළක්වා ගැනීම සඳහා ගත හැකි සෑම පියවරක්ම ගන්නා බව තොරතුරු හා සන්නිවේදන තාක්ෂණ නියෝජිතායතන ‘පරිගණක හදිසි ප්‍රතිචාර සංසදයේ’ ජ්‍යෙෂ්ඨ ආරක්ෂක තොරතුරු ඉංජිනේරු රෝහණ පල්ලියගුරු මහතා පැවැසීය.ඒ මහතා මේ අදහස් පළ කළේ විදුලි සංදේශ හා තොරතුරු තාක්ෂණ අමාත්‍යාංශයේ පසුගිය (24) දා පැවැති මාධ්‍ය හමුවට එක්වෙමිනි.තොරතුරු තාක්ෂණය හරහා දැනුම වැරැදි සහගත ලෙස පරිහරණය කිරීමට ඇතැමුන් පුරුදු වී සිටින බව ප්‍රකාශ කළ රෝහණ පල්ලියගුරු මහතා වාර්ෂිකව තොරතුරු ආරක්ෂක සතියක්ද ප්‍රකාශ කරමින් එවැනි දේ සිදුනොවීම සඳහා දැනුවත් කිරීමේ වැඩසටහන් ක්‍රියාත්මක කර තිබෙන බව ද කීවේය.මෙවැනි පුද්ගලයන් සඳහා නීතිමය පියවර ගැනීම අපරාධ පරීක්ෂණ දෙපාර්තමේන්තුව වෙත බාරදෙන බව කී ඒ මහතා අන්තර්ජාල සේවා සපයන්නන්ගෙන් මේ සඳහා සහය අවශ්‍ය බවද කීය. තවද අන්තර්ජාලය හරහා ඇතැම් තොරතුරු විකෘති කිරීම හා ව්‍යාජ ලෙස ක්‍රෙඩිට් කාඩ් භාවිත කිරීම ආදී ලෙස නීතිවිරෝධී ක්‍රියාවන් සිදුකිරීමට ඇතැමුන් පෙළඹී සිටින බවද හෙතෙම සඳහන් කළේය.කෙසේ වූවද මෙවැනි ක්‍රියාවන් වැළැක්වීම සඳහා පියවර ගන්නා බවත් ශ්‍රී ලංකා පරිගණක හදිසි ප්‍රතිචාර සංසදය ලෝකයේ බොහෝ ආයතනයන් සමඟ සම්බන්ධ වී සිටින බවත් රෝහණ පල්ලියගුරු මහතා අවධාරණය කළේය.විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, අමාත්‍යාංශ ලේකම් නිමල් අතුකෝරල, තොරතුරු හා සන්නිවේදන තාක්ෂණ ආයතනයේ සභාපති මහාචාර්ය පී. ඩබ්ලිව්. ඈපාසිංහ, ප්‍රධාන විධායක නිලධාරි රෙෂාන් දේවපුර, ශ්‍රී ලංකා ටෙලිකොම් සමාගමේ ප්‍රධාන ආයතනික නිලධාරි එස්. කේ. ලාල් රංජිත් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122720</link>
    <topic>විදේශ මුදල් තොගයක් රට පටවන්න හැදූ ශ්‍රී ලාංකිකයෝ දෙදෙනා රේගු දැලේ</topic>
    <author>මහින්ද අලුත්ගෙදර</author>
    <content>රුපියල් ලක්ෂ 30 කට වැඩි වටිනාකමකින් යුතු විදේශ මුදල් තොගයක් කොළඹ සිට තායිලන්තයේ බැංකොක් නුවරට රැගෙන යාමට උත්සාහ ගත් ශ්‍රී ලාංකිකයන් දෙදෙනකු කටුනායක ගුවන්තොටුපොළ රේගුව මගින් අත්අඩංගුවට ගෙන ඇත.පෙරේදා (25) දහවල් කාලයේ දී බැංකොක් නුවර බලා පියාසර කිරීමට නියමිතව තිබු ගුවන් යානයකින් මේ දෙදෙනා ශ්‍රී ලංකාවෙන් පිටත්වීමට සිටියදී මෙලෙස රේගු බලධාරින්ගේ අත්අඩංගුවට පත්ව තිබෙන අතර අමෙරිකානු ඩොලර් 26300 ක් තායිලන්ත බාත් 5920 ක් හා චීන යුවාන් 1175 ක් ඔවුන් ළඟ තිබී සොයා ගත් බව ගුවන්තොටුපළ රේගුව සඳහන් කරයි.රේගු නිලධාරින්ගේ අත්අඩංගුවට පත් සැකකරුවන් මහනුවර හා කොළඹ පදිංචිකරුවෝ බවට අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122719</link>
    <topic>උත්සව සමයේ හදිසි අනතුරුවලින් 800ක් රෝහල්ගත කරති</topic>
    <author>බණ්ඩාරගම සමූහ විමල් එස්. ජයසිංහ</author>
    <content>නත්තල් දින හා ඊට පෙර දින අනතුරුවලට ලක් වූ පුද්ගලයන් අටසියයකට ආසන්න සංඛ්‍යාවක් කොළඹ ජාතික හා කළුබෝවිල රෝහලෙන් ප්‍රතිකාර ලැබූ බව එම රෝහල්වල අධ්‍යක්‍ෂවරු ඊයේ (26) පැවැසූහ.මෙදින හදිසි අනතුරුවලට ලක් වූ පුද්ගලයන් 551 දෙනකු කොළඹ ජාතික රෝහලට පැමිණි බවත්, එයින් 200ක් පමණ නේවාසිකව ප්‍රතිකාර ලබන අතර සෙසු පිරිස ප්‍රතිකාර ලබා රෝහලින් පිටව ගිය බවත්, එයින් රෝගීන් 100කට ආසන්න සංඛ්‍යාවක් වෙනත් රෝහල්වලින් රැගෙන ආ අය බවත් ජාතික රෝහලේ අධ්‍යක්‍ෂ වෛද්‍ය හෙක්ටර් වීරසිංහ මහතා පැවැසීය.මේ දින දෙක තුළ හදිසි අනතුරුවලට ලක්ව තිදෙනෙක් මිය ගොස් ඇති බවත්, තිදෙනකු රතිඤ්ඤා අනතුරුවලින් තුවාල ලබා ඇති බවත් අධ්‍යක්‍ෂවරයා වැඩි දුරටත් පැවැසීය.මේ අතර කළුබෝවිල මහ රෝහල වෙත හදිසි අනතුරුවලට ලක් වූවන් 180 දෙනකුට ආසන්න සංඛ්‍යාවක් ඇතුළත් වූ බවත් එයින් 60 ආසන්න සංඛ්‍යාවක් නේවාසිකව ප්‍රතිකාර ලබන බවත්, රෝහල් අධ්‍යක්‍ෂ වෛද්‍ය අනිල් ජාසිංහ මහතා පැවැසීය.2009 වසරට වඩා හදිසි අනතුරුවලට ලක් වූවන්ගේ සුළු වැඩිවීමක් බව අධ්‍යක්‍ෂවරු දෙදෙනාම පැවැසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n1012279</link>
    <topic>නත්තල් සමයේ කොළඹ නගරයේ ගැට කැපූ 27ක් පොලිස් දැලේ</topic>
    <author>කොට්ටේ මධ්‍යම සමූහ නන්ද ඒකනායක</author>
    <content>නත්තල් උත්සව සමයේ කොළඹ නගරය් සැරිසරමින් ගැටකැපීමේ යෙදී සිටි විසිහත්දෙනෙක් (27) මරාදාන පොලිසිය මගින් ඊයේ හා පෙරේදා දිනවලදී පොලිස් අත්අඩංගුවට ගෙන ඇත. මේ අයගෙන් හයදෙනෙක් කාන්තාවෝ වෙති.මොවුන් මහජනයා විශාල වශයෙන් ගැවසෙන කඩ සාප්පුවල හා බස්රථවල යමින් ගැටකැපීමේ යෙදී සිටි බව පොලිසිය කියයි.ගැටකපන්නන්ට අසුව කිහිපදෙනෙක්ම තමන් සතු මුදල් හොරකම් කළ බවට පොලිසියට පැමිණිලිකර ඇත.ග්‍රෑන්ඩ්පාස් වැල්ලම්පිටිය යන ප්‍රදේශවල සිට මේ පුද්ගලයන් කොළඹ නගරයට පැමිණ ගැට කැපීමේ නිරතවෙමින් සිටි බවපොලිසිය කියයි. මරදාන පොලිසියේ ස්ථානාධිපති සී.අයි. අමල් එදිරිමාන්න මහතා ප්‍රමුඛ පොලිස් පිරිසක් විසින් මේ පුද්ගලයින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122710</link>
    <topic>නව ඉන්ෆ්ලුවෙන්සා රෝගය වැළඳීමෙන් අවදානම් විය හැකි පිරිස් නොපමාව A H1 N1 එන්නත ලබාගන්න</topic>
    <author>සිතාරා සේනානි</author>
    <content>නව ඉන්ෆ්ලුවෙන්සා රෝගය (A H1 N1) වැළඳීමෙන් අවදානම් සහගත තත්ත්වයට පත්විය හැකි පිරිස් රෝගයෙන් ආරක්‍ෂා වීම සඳහා A H1 N1 එන්නත ලබා ගැනීමට නොපමාව කටයුතු කළ යුතු බව සෞඛ්‍ය අමාත්‍යාශය අවධාරණය කරයි.ගැබිනි මවුවරුන්, දියවැඩියාව වැනි කලක් තිස්සේ පවතින රෝග වලින් පෙළෙන්නන් ද, සෞඛ්‍ය අංශ, වරාය, ගුවන් තොටුපොළ සේවකයන්, ත්‍රිවිධ හමුදාව හා පොලිසිය වැනි මහ ජනතාව සමඟ නිරන්තරයෙන් කටයුතු කරන අංශවල පිරිස් අවදානම් සහිත කණ්ඩායම් ලෙස හඳුනාගෙන ඇති බැවින් ඔවුන් මේ එන්නත ඉතා ඉක්මනින් ලබා ගත යුතු බව සෞඛ්‍ය අමාත්‍යාංශයේ ප්‍රකාශකයෙක් “දිනමිණ” ට පැවැසීය.නව ඉන්ෆ්ලුවෙන්සා රෝගයෙන් ආරක්‍ෂා වීම සඳහා සෞඛ්‍ය අමාත්‍යාංශය හා වෛද්‍යවරුන් ලබා දෙන උපදෙස් නිසි පරිදි පිළි නොපැදීම නිසා රෝගය රට පුරා වේගයෙන් පැතිර යාමට පටන් ගෙන තිබෙන බවද දැනට රෝගීන් ලෙස සනාථ වූ පුද්ගලයන් 340ක් පමණ හඳුනාගෙන සිටින බවද කී එම ප්‍රකාශකයා ඊට අමතරව රෝග ලක්‍ෂණ පෙන්නුම් කරන තිස් දහසකට වැඩි පිරිසක් රට පුරා සිටින බවට වාර්තා ලැබී තිබෙන බවද කීවේය. නව ඉන්ෆ්ලුවෙන්සා රෝගය වැළඳීම නිසා ගත වූ මාස දෙක ඇතුළත මරණ 22ක් සිදුව තිබෙන බවද හෙතෙම සඳහන් කළේය.ජනතාව වැඩි වශයෙන් ගැවසෙන ස්්ථානවලින් හැකිතාක් ඉවත්ව සිටීම, එවැනි ස්ථානයක සිට පැමිණි විගස අඩුම තරමින් තත්පර 20ක් පමණ දෑත් සබන් යොදා සේදීම, සෙම්ප්‍රතිශ්‍යාව වැළඳී ඇති නම් පාවිච්චි කරන ලේන්සු, ටිෂු කඩදාසි යනාදිය එක් වරක් පමණක් භාවිතා කර ආරක්‍ෂිතව ඉවත ලෑම හෝ පුළුස්සා දැමීම, ආයතන ආදියෙහි ඉහළ මාලයට යෑමට ඇති පියගැට පෙළ දෙපස අත්වැට දවසට කීප වරක් විෂ බීජ නාශක යොදා පිස දැමීමට පියවර ගැනීම ;රීගයෙන් ආරක්‍ෂා වීම සඳහා අනුගමනය කළ යුතු ක්‍රියා මාර්ග වෙයි.උණ, සෙම්ප්‍රතිශ්‍යාව, උගුර ආසාදනය, හුස්ම ගැනීමේ අපහසුව වැනි රෝග ලක්‍ෂණ ඇති නම් වහාම සුදුසුකම් ලත් වෛද්‍යවරයකු වෙතින් හෝ රජයේ රෝහලකින් ප්‍රතිකාර ලබා ගත යුතු බව ද සෞඛ්‍ය අමාත්‍යාංශ ප්‍රකාශකයා සඳහන් කළේය.රෝගය සඳහා වූ එන්නත් රජයේ ප්‍රධාන රෝහල්වලින් හා සෞඛ්‍ය වෛද්‍ය නිලධාරී කාර්යාලවලින් ලබා ගත හැකිය.දැනට එන්නත් කාණ්ඩ දෙකක් රජයේ රෝහල් සතුව තිබෙන බවද, මේ මස 31 වැනිදාට කල් ඉකුත් වන කාණ්ඩයේ ගුණාත්මක භාවය 30 වැනිදා දක්වාම එක ලෙස පවතින බව ද ඒ කෙරෙහි බියක් ඇති කර නොගත යුතු බවද සෞඛ්‍ය අමාත්‍යාංශයේ වසංගත රෝග විද්‍යා ඒකකය අවධාරණය කරයි. මේ සියලු එන්නත් ලෝක සෞඛ්‍ය සංවිධානයේ අනුග්‍රහය මත මෙරටට ලැබී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122711</link>
    <topic>ආනයන හා අපනයනයෙන් ශ්‍රී ලංකා රේගුව ඉහළ ආදායමක් උපයයි</topic>
    <author>සුභාෂිනි සේනානායක</author>
    <content>ශ්‍රී ලංකා රේගුව 2010 වසරේ දී නොවැම්බර් මාසය වනවිට ආනයන – අපනයන මත රුපියල් මිලියන 3,39838 ක ආදායමක් උපයා තිබේ.එය 2009 වසරේ ලැබූ රුපියල් මිලියන 3,18982 ක ආදායමට වඩා රුපියල් මිලියන 20,856 ක වැඩිවීමකි.2010 වසරේ නොවැම්බර් මාසයේ දී වැඩිම ආදායම ලෙස රුපියල් මිලියන 40,571.79 ක් ශ්‍රී ලංකා රේගුව ලබා ඇති අතර ජනවාරි මස සිට පිළිවෙළින් රුපියල් මිලියන 20973.27, පෙබරවාරි 27635.19, මාර්තු 28276.06, අප්‍රේල් 25968.24, මැයි 26127.32, ජුනි 26949.02, ජුලි 35493.85, අගෝස්තු 34428.66, සැප්තැම්බර් 34620.10, ඔක්තෝබර් 38794.49, නොවැම්බර් 40571.79 ආදායමක් උපයා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122712</link>
    <topic>බෞද්ධ උරුමය හා සිංහල ජාතිය ශක්තිමත් කිරීමට සෝම හිමියන් කැප වුණා</topic>
    <author>උපාලි කරුණාරත්න</author>
    <content>ශ්‍රී ලංකාවේ ඉදිරි ගමනට ඊර්ෂ්‍යා කරන්නන් මියගිය කොටියාට යළි පණ දීමට උත්සාහ කරන බව ජාතික හෙළ උරුමය කියා සිටී.එවැනි ද්‍රෝහී කුමන්ත්‍රණ පැරදවීමේදී ගංගොඩවිල සෝම හිමියන්ගේ ක්‍රමවේද හා අදහස් ඉතා වැදගත් බවද හෙළ උරුමය ප්‍රකාශ කරයි.පසුගියදා (24) කොළඹ නව නගර ශාලාවේ පැවැති ගංගොඩවිල සෝම හිමිගේ හත්වැනි ගුණ සමරුවේදී මෙම අදහස් පළවිණි. ජාතික හෙළ උරුමය විසින් මෙම උත්සවය සංවිධාන කර තිබූ අතර එම අවස්ථාවට සහභාගි වෙමින් එහි නායක ආචාර්ය ඕමල්පේ සෝභිත නාහිමියන් ප්‍රකාශ කළේ ශාරිරිකව අපවත් වී වදාළ සෝම හිමියන් සජිවීව තබා ගැනීමට ශ්‍රී ලංකාවේ අවංක පුද්ගලයන් විවිධ වැඩසටහන් සංවිධාන කරන බවයි. ජාතික හෙළ උරුමය සංවිධාන කළ මෙම උත්සවයද එවන් උත්සාහයක් බවද ඕමල්පේ සෝභිත නාහිමියෝ පැවැසූහ.ආචාර්ය ඕමල්පේ සෝභිත නාහිමියෝ එහිදී මෙසේ ද කීහ.සෝම හිමියන් හා අප අතර තිබෙන්නේ පෞද්ගලික සම්බන්ධයක් නොවේ. අපි සම්බන්ධ උන්වහන්සේගේ දර්ශනය සමඟයි.බුදුන් වහන්සේද එදා ප්‍රකාශ කළේ තමා ලොවට හෙළි කළ දර්ශනය රැක ගන්නා ලෙසයි. සිංහල ජාතිය මේ වනවිට බුදුන් වහන්සේ දේශනා කළ ධර්මය දීර්ඝ කාලයක සිට රැක ගනිමින් සිටිනවා.අපේ ජානවලට බුදුදහම සම්බන්ධ වෙලා තිබෙනවා.යටපත් වෙමින්, විනාශ වෙමින් තිබූ බෞද්ධ උරුමය රැක ගැනීමටයි සෝම හිමියන් කටයුතු කළේ.බුදුදහම ප්‍රධාන වශයෙන් ආරක්ෂා කරනුයේ සිංහල ජාතිය බැවින් උන්වහන්සේ සිංහල ජාතිය ශක්තිමත් කිරීමට උත්සාහ කළා.සෝම හිමියන් කියන්නේ දේශපාලනීකරණය වූ භික්ෂුවක්. සෝම හිමියන් මේ රටේ ආදර්ශ සම්පන්න දේශපාලනයක් බලාපොරොත්තු වුණා. එයින් ජනතා ප්‍රශ්න විසැඳිය යුතුයි කියා උන්වහන්සේ සිතුවා.මඩිහේ මහ නාහිමියන් වරක් ජේ. ආර්. ජයවර්ධන ජනාධිපතිවරයාට කීවේ වහාම ත්‍රස්තවාදය නැති කරන්න කටයුතු කරන ලෙසයි. සෝම හිමියනුත් කීවේ එම කාරණයමයි.අපි සෑම අවස්ථාවකම පොදු සතුරාට එරෙහිව සංවිධාන විය යුතුයි. හැබැයි අපි මේ වනවිට කොටියා පරාජය කර තිබෙනවා. නැවත කොටියාට පණ දෙන්න හදන උත්සාහය අප පැරදවිය යුතුයි.අද අපේ රට ලෝකයේ සාමකාමීම රටවලින් එකක්, මේ සාමය උදාවුණේ කොහොමද කියා විවිධ ආගමික නායකයන් ඇතුළු සියලුදෙනාම කල්පනා කළ යුතුයි.භික්ෂුන් වහන්සේ වශයෙන් රට පෙරට ගෙන යාමට අපට විශාල වැඩ කොටසක් පැවරී තිබෙනවා. මහින්ද රාජපක්ෂ නැමැති මහා නායකත්වය බිහිකිරීමට ජාතික හෙළ උරුමය ප්‍රබල කාර්යය භාරයක් ඉෂ්ට කළා.විදුලිබල හා බලශක්ති ඇමැති ජාතික හෙළ උරුමයේ ප්‍රධාන ලේකම් පාඨලී චම්පික රණවක මහතා -ජනාධිපතිතුමා එංගලන්තයට ගිය අවස්ථාවේ එල්ල වූ විරෝධතා ගැන අප ගැඹුරින් සිතා බැලිය යුතුයි. බංකි මූන්ගේ කමිටුවලින් කරන්න හදන්නේ කුමක්ද කියා අප සොයා බලන්න ඕනේ.බටහිර ජාතියේ නැවත වතාවක් උත්සාහ කරන්නේ අපේ රට සිර කරගෙන ගමන් කරන්නයි.පසුගිය වකවානුවේ ත්‍රස්තවාද ශක්තිමත් කිරීමට විවිධ පුද්ගලයන්, කණ්ඩායම් කටයුතු කළා. අපේ රට ෆෙඩරල් කරන්න උත්සාහ කළා. අපි එදා එම උත්සාහයන්ට එරෙහි වුණා. දෙමළ සංවිධානය දැන්වත් ඔවුන්ගේ ආත්මාර්ථකාමී දේශපාලනය නැවැත්විය යුතුයි. මේ රට ෆෙඩරල් කරන්න අපි ඉඩ දෙන්නේ නැහැ. සාමයට ලැදි උතුරේ ජනතාවත් ෆෙඩරල් ක්‍රමයට විරුද්ධයි.නන්දිකඩාල් කළපුවේදී ත්‍රස්තවාදය අවසන් වන මොහොතේ බටහිර රටවල් ප්‍රාණඇපකරු ප්‍රශ්නය පෙරට දැම්මා.අප රටේ හිටපු සමහර විදෙස් තානාපතිවරු ත්‍රස්තවාදී නායකයන් රටින් පිටතට ගෙන යාමට උත්සාහ කළා. ප්‍රභාකරනුත් හිතන්න ඇති අවසන් මොහොතේ බටහිර නැවකින් යුරෝපයට යන්න තම නායකයන් පලායෑමට සූදානම් වන බව දැනගත් පසුපෙළ එල්.ටී.ටී.ඊ. නායකයන් හමුදාවට භාරවුණා. අවසානයේ නන්දිකඩාල් කලපුවේදී අප ත්‍රස්තවාදය විනාශ කළා.ජාතික ව්‍යාපාර නැවත වරක් පෙරට පැමිණීමට කාලය උදාවෙලා තිබෙනවා. අපගේ ගැටලු අපම විසඳා ගත යුතුයි. ත්‍රස්තවාදයෙන් තොර රටක් ලෙස අපේ රට ඉදිරියටත් තිබිය යුතුයි. ඒ සඳහා රට පෙරට ගෙන යෑමට කටයුතු කරන වර්තමාන රජයට, එරෙහිව කටයුතු කරන එක්සත් ජාතික පක්ෂය හා ජනතා විමුක්ති පෙරමුණද තම ප්‍රතිපත්තිවල වෙනස්කම් ඇති කර ගත යුතුයි.බස්නාහිර පළාත් සභා ඇමැති උදය ගම්මන්පිල මහතා -සෝම හිමියන්ගේ අපවත් වීමත් සමඟ උන්වහන්සේ බෞද්ධ ආගම රැකගැනීමට කළ සටන අප පෙරට ගෙන ගියා. සෝම හිමියන් ජනතාවගේ පැත්ත ගෙනයි කටයුතු කළේ. එදා සෝම හිමියන්ගේ කටයුතුවලට විරුද්ධ වූ පිරිස් අද සෝම හිමියන් ගැන කතා කරනවා. මෙම අවස්ථාව සඳහා නායක හිමිවරු, මහා සංඝරත්නය ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122713</link>
    <topic>වෛද්‍ය විද්‍යාව හැදෑරීමට ශිෂ්‍යත්ව හතරක්</topic>
    <author/>
    <content>උසස් අධ්‍යාපන අමාත්‍යාංශය වාර්ෂිකව බංග්ලාදේශ රජය විසින් උසස් අධ්‍යාපන අමාත්‍යාංශය මගින් ශ්‍රී ලංකාවේ සිසුනට ශිෂ්‍යත්ව පිරිනමනු ලබන වැඩසටහන යටතේ 2011 වර්ෂය සඳහා ද වෛද්‍ය හා දන්ත වෛද්‍ය විද්‍යා උපාධි හැදෑරීම පිණිස ශිෂ්‍යත්ව 04ක් පිරිනමා ඇත.පාඨමාලා මාධ්‍යය ඉංගී‍්‍රසි භාෂාව වේ. මෙම ශිෂ්‍යත්ව සඳහා අයදුම්කළ හැක්කේ 2007 වර්ෂයේ අ. පො. ස. සාමාන්‍ය පෙළ හා 2010 වර්ෂයේ අ. පො. ස. උසස් පෙළ හැදෑරූ සිසුන්ට පමණි.ලැබෙන අයදුම්පත්, අයදුම්කරු ලබාගෙන ඇති ඛ-ඉජධපඥ අගය අනුව කෙටි ලැයිස්තුගත කිරීමෙන් (Short Listing) අනතුරුව සම්මුඛ පරීක්‍ෂණයකට කැඳවා ශිෂ්‍යත්ව සඳහා සුදුස්සන් නාම යෝජනය කරනු ලැබේ.මේ සඳහා අයදුම්පත් භාරගන්නා අවසන් දිනය 2010. 12. 31 වේ.අයදුම්පත හා වැඩි විස්තර සඳහා අමාත්‍යාංශයීය වෙබ් අඩවිය බලන්න.. www.mohe.gov.lk.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122714</link>
    <topic>වල් අලි මෙල්ල කරන්න කෘත්‍රිම මී මැසි ජනාවාස හා නව ක්‍රමවේද</topic>
    <author>නිමල් විජේසිංහ – අනුරාධපුරේ අතිරේක දිස්ත්‍රික් සමූහ</author>
    <content>අනුරාධපුර දිස්ත්‍රික්කයේ ඇතැම් කැලෑබද ප්‍රදේශයන්හි උග්‍රවෙමින් පවත්නා අලි මිනිස් ගැටුම් අවම කිරීමේ සුවිශේෂී නියමු වැඩසටහනක් ඉදිරි වසර තුල ආරම්භ කිරීමට සැලැසුම් කර ඇත. වනජීවි කටයුතු හා ගොවිජන අමාත්‍ය එස්. එම්. චන්ද්‍රසේන මහතාගේ සංකල්පයක් මත වනජීවි දෙපාර්තමේන්තුව මගින් මේ ව්‍යාපෘතිය මෙහෙයවනු ලබයි.දැනට වනජීවි දෙපාර්තමේන්තු සතු මිනිස් බලයට අමතරව නව ව්‍යාපෘති ක්‍රියාත්මක කිරීම සඳහා සිවිල් ආරක්ෂක බළකායේ සාමාජිකයන් 3000 ක් මුල් අදියරේදී වනජීවි දෙපාර්තමේන්තුවට අනුයුක්ත කරනු ලැබේ.කැලෑබද ගම්මානවලට කඩා වැදී ගැමියන්ගේ බවභෝග සම්පත් නිවාස දේපළ මෙන්ම ජීවිත හානි සිදුකිරීමට වල්අලි රංචු පුරුදුව සිටින අතර ඔවුන් මෙල්ල කිරීම සඳහා විදුලි වැටවල් කෙරෙහිම පමණක් විශ්වාසය නොතබා පරිසර හිතකාමී ක්‍රමෝපායන් යොදා ගැනීම සඳහා කටයුතු කළ යුතුව ඇතැයි නව වැඩසටහන සම්බන්ධයෙන් ‘දිනමිණ’ට කරුණු දැක්වූ අමාත්‍යවරයා සඳහන් කළේය.”අලි රෑන් ගම්වලට කඩා වදින මං පෙත් අහුරමින් දැවැන්ත කාණු (අගල්) පද්ධති ඉදිකිරීමටත්, රක්ෂිත මායිම්වල අලි විදුලි වැටවල් ඉදිකරන අතරතුර ඒවායේ මායිම්වල එකපෙළට බෝගන්විලා සහ ෆාම් ගස් සිටුවීම සහ රක්ෂිත මායිම් ආශ්‍රිතව කෘත්‍රීම මී මැසි ජනපද ස්ථාපිත කිරීම වැනි ක්‍රමෝපායන් ඉදිරි වසරේදී අනුගමනය කරනවා.ඉන්දියාව ඇතුලු රටවල් රැසක වල් අලි මිනිස් ගැටුම් මර්දනය සඳහා කෘත්‍රීම මී මැසි ජනාවාස අදාළ ප්‍රදේශ මායිම්වල ආරම්භ කර තිබෙනවා. වල් අලි මී මැස්සන් කෙරෙහි භීතියක් දක්වන බැවින් මේ වැඩපිළිවෙළින් සාර්ථක ප්‍රතිඵල ලබා ගත හැකි යැයි විශ්වාස කරනවා.” චන්ද්‍රසේන මහතා පැහැදිලි කළේය.අලි මිනිස් ගැටුම් උග්‍රව ඇති ප්‍රදේශවල ජනතාව නව ක්‍රමවේදයන් පිළිබඳව දැනුවත් කිරීමටත්, මීමැසි පාලනය සඳහා මෙන්ම අගල් කැපීම හා විදුලිවැට ඉදිකිරීම නඩත්තුව හා රැකබලා ගැනීම සඳහා ගැමි ජනතාව යොදා ගැනීමටත් වනජීවි දෙපාර්තමේන්තුව මගින් වැඩසටහන් මාලාවක් සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122715</link>
    <topic>තොරතුරු තාක්ෂණ ක්ෂේත්‍රයෙන් ඩොලර් මිලියන 2000ක අපනයන ආදායම් ඉපැයීමේ ඉලක්කයක්</topic>
    <author>මහින්ද අලුත්ගෙදර</author>
    <content>ලබන 2016 වසර වන විට තොරතුරු තාක්ෂණ ක්ෂේත්‍රය හරහා අමෙරිකානු ඩොලර් බිලියන දෙකක (ඩොලර් මිලියන 2000ක) අපනයන ආදායමක් ඉපයීම රජයේ අරමුණ බව විදුලි සංදේශ හා තොරතුරු තාක්ෂණ අමාත්‍යාංශය පවසයි.එම ඉලක්කය කරා යන ගමනට ශක්තියක් ලබාදෙමින් තොරතුරු තාක්ෂණ ක්ෂේත්‍රයේ නියැළි විද්වතුන්ගෙන් හා රටේ සමස්ත ජනතාවගෙන් ඒ සඳහා වැදගත් මඟපෙන්වීම් හා තොරුතුරු ලබා ගැනීමේ අරමුණින් ලබන ජනවාරි මස (1) දා සිට විශේෂ කමිටුවක් ස්ථාපිත කිරීමට පියවර ගන්නා බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පවසයි.මෙම විශේෂ කමිටුව අමාත්‍යාංශ ලේකම්වරයාගේ ප්‍රධානත්වයෙන් යුතුව තොරතුරු තාක්ෂණ හා සන්නිවේදන ක්ෂේත්‍රයේ නියැළි නියෝජිතයන් පිරිසකගෙන් සමන්විත වන අතර එම කමිටුවේ වාර්තාව දින 45ක් ඇතුළත ජනාධිපති මහින්ද රාජපක්ෂ මහතාට සහ අමාත්‍ය මණ්ඩලයට ඉදිරිපත් කිරීමට බලාපොරොත්තු වන බවද හෙතෙම අවධාරණය කළේය.ඇමැතිවරයා මේ අදහස් පළ කළේ එම අමාත්‍යාංශයේදී පසුගියදින (24) පැවැති මාධ්‍ය හමුවකට එක්වෙමිනි.අමාත්‍යාංශය ඉදිරියේ පවතින බාධා, නව සැළසුම් හා ප්‍රතිපාදන වෙන් කළ යුතු ආකාරය ආදිය මේ කමිටුව මඟින් සාකච්ඡා කෙරෙන අතර තොරතුරු තාක්ෂණ ක්ෂේත්‍රයට සහයෝගය ලබාදිය හැකි විශාල පිරිසක් ශ්‍රී ලංකාවේ සිටින බවද ඇමැතිවරයා සිහිපත් කළේය. අද වන විට අපේ රටේ තොරතුරු තාක්ෂණ සාක්ෂරතාව සියයට 30ක් බව පෙන්වා දුන් රංජිත් සියඹලාපිටිය මහතා 2016 වර්ෂය වන විට ඒ ප්‍රමාණය සියයට 75 දක්වා වර්ධනය කිරීම අරමුණ බවත් තොරතුරු තාක්ෂණය පොදු ජනතාව අතරට ගෙන යාම මෙහිදී අපේක්‍ෂාව බවත් කීවේය.කෘෂි භෝග මිල නියාමනය, සුළු හා මධ්‍ය පරිමාණ ව්‍යවසායකයන් සවිබල ගැන්වීම, ටෙලි මෙඩිසින් සේවාව, රජයේ ගාස්තු පරිගණකය මගින් ගෙවීම, ජ්‍යෙෂ්ඨ පුරවැසියන්ට බුහුමන් දැක්වීම ආදී ඉලක්ක රැසක් තොරතුරු තාක්ෂණ ක්ෂේත්‍රය හරහා සම්පූර්ණ කර ගැනීම අරමුණ බව කී ඇමැතිවරයා මේ සඳහා ශ්‍රී ලංකා ටෙලිකොම් ආයතනය හා තොරතුරු සහ සන්නිවේදන තාක්ෂණ ආයතනය එක්ව කටයුතු කරන බවද සඳහන් කළේය.2016 වන විට ඩොලර් බිලියන දෙකක අපනයන ආදායමක් ඉපයීම සඳහා පරිගණක ක්ෂේත්‍රයට ලක්ෂ දෙකක ශ්‍රම බළකායක් අවශ්‍ය වන බව මෙහිදී අදහස් පළකළ සන්නිවේදන හා තොරතුරු තාක්ෂණ ආයතනයේ ප්‍රධාන විධායක නිලධාරී රෙෂාන් දේවපුර මහතා ප්‍රකාශ කළේය. තවද ඒ සඳහා අධ්‍යාපන, උසස් අධ්‍යාපන, යෞවන කටයුතු අමාත්‍යාංශ සමඟ සාකච්ඡා කර තිබෙන බවද හෙතෙම අවධාරණය කළේය.විදුලි සංදේශ හා තොරතුරු තාක්ෂණ අමාත්‍යාංශයේ ලේකම් නිමල් අතුකෝරල, සන්නිවේදන හා තොරතුරු තාක්ෂණ ආයතනයේ සභාපති මහාචාර්ය පී. ඩබ්ලිව්. ඈපාසිංහ, ශ්‍රී ලංකා ටෙලිකොම් සමාගමේ ප්‍රධාන ආයතනික නිලධාරී එස්. කේ. ලාල් රංජිත්, ශ්‍රී ලංකා පරිගණක හදිසි ප්‍රතිචාර සංසදයේ ජ්‍යෙෂ්ඨ ආරක්ෂක තොරතුරු ඉංජිනේරු රෝහන පල්ලියගුරු මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122716</link>
    <topic>වැල්ලවත්තේ භූගත මළ නාලිකා පද්ධතිය කඩිනමින් පිළිසකර කෙරේ</topic>
    <author>ජීවනී පතිරණ</author>
    <content>හදිසියේ ගිලා බැසීමකට ලක්වූ ගාලුපාරේ රොක්සි උද්‍යානයේ සිට මීටර් 51ක භූගත මළ නාලිකා පද්ධතිය රුපියල් ලක්ෂ 200ක් වැයකොට කඩිනමින් ප්‍රතිසංස්කරණය කිරීමට පියවර ගෙන තිබේ.ඉකුත්දා (24) රාත්‍රියේ සිට ආරම්භ වූ මෙම දැවැන්ත ව්‍යාපෘතිය දින 21ක් වැනි කෙටි කාලයකින් අවසන් කිරීමට රාජ්‍ය ඉංජිනේරු සංස්ථාව පියවර ගනු ඇතැයි කොළඹ මහ නගර සභාවේ විශේෂ කොමසාරිස් ඔමාර් කාමීල් මහතා පැවැසීය.වසර 100ක් පමණ පැරැණි මෙම මළනාලිකා පද්ධතිය මීට වසර 2කට පෙරද පුපුරා ගිලාබැස ඇති අතර, එය නැවතත් මාස 6කට පෙරද ගිලා බැසීමට ලක්ව ඇත.මෙම නව ප්‍රතිසංස්කරණයත් සමඟ සම්පූර්ණ මළනාලිකා පද්ධතියට අලුත්ම නළ එක්කිරීමට කටයුතු කර ඇතැයි ඔමාර් කාමීල් මහතා පවසයි.ඒ සඳහා ජලසම්පාදන මණ්ඩලයෙන් අවශ්‍ය නළ පද්ධතිය දැනටමත් මිලදීගෙන ඇති අතර, දිවා රාත්‍රී දෙකෙහිම මෙම ව්‍යාපෘතිය ක්‍රියාත්මක වනු ඇත.කොළඹ මහ නගර සභාව මගින් වසරකට මළ නාලිකා පද්ධතිය නඩත්තු කිරීම සඳහා රුපියල් මිලියන 56ක් වෙන්කරන අතර, මෙම නව ව්‍යාපෘතිය ක්‍රියාත්මක කිරීමෙන් වාහන ගමනාගමනයට කිසිදු බාධාවක් සිදුවී නොමැත.මෙම මළ නාලිකා පද්ධතියේ අලුත්වැඩියා කටයුතු ආරක්ෂක ලේකම් ඝෝඨාභය රාජපක්‍ෂ මහතාගේ අධීක්ෂණය යටතේ, ශ්‍රී ලංකා පොලිස් දෙපාර්තමේන්තුවේ හා යුද හමුදාවේ සහයෝගයෙන් ක්‍රියාත්මක කෙරෙන බවද මේ පිළිබඳව වැඩිදුරටත් “දිනමිණ” ට අදහස් දක්වමින් විශේෂ කොමසාරිස් ඔමාර් කාමීල් මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122717</link>
    <topic>අයථා ක්‍රම මගින් කොටස් කර ආනයනය කරන වාහන නීතියේ රැහැනට</topic>
    <author/>
    <content>තීරුබදු ගෙවීම පැහැර හරිමින් විවිධ වූ ක්‍රම ඔස්සේ කොටස් වශයෙන් ආනයනය කරනු ලබන වාහන නීතියේ රැහැනට හසුකර ගැනීම සම්බන්ධයෙන් විශේෂ වැඩපිළිවෙළක් සකස් කිරීමට ප්‍රවාහන අමාත්‍යාංශයේ අවධානය යොමුවේ.ප්‍රවාහන අමාත්‍යාංශය, මෝටර් රථ කොමසාරිස් දෙපාර්තමේන්තුව, මුදල් අමාත්‍යාංශය, රේගු අධිකාරිය හා පොලිසිය ඒකාබද්ධව මෙම වැඩපිළිවෙළ ක්‍රියාවට නැංවීමට නියමිතය.දැනට රට තුළට විවිධ වූ කූඨ උපක්‍රම භාවිතා කරමින් වාහන කොටස් වශයෙන් ගෙන්වා එකලස් කර ව්‍යාජ අංක හා ගරාජ් අංක යටතේ ධාවනය කරනු ලබන අතර, මෙතුළින් රජයට අයවිය යුතු බදු මුදල් අතිවිශාල වශයෙන් අහිමි වී යයි.අනුව මෙලෙස ආනයනය කර ඇති වාහන හඳුනා ගෙන ඒවා නියමිත පරිදි ලියාපදිංචිය සඳහා විශේෂ වැඩපිළිවෙළක් සකස් කිරීමටත්, ඉදිරියේ දී මේ ආකාරයට වාහන බද්ධ කිරීම සඳහා කොටස් වශයෙන් ගෙන්වීමට නොහැකි වන ආකාරයට අවශ්‍ය වැඩපිළිවෙළ සකස් කිරීමටත් නියමිත ය.මෙහි පළමු පියවර වශයෙන් දැනට රට තුළ ගරාජ් අංක (ඛ්ඛ් ව්ධ.) භාවිතා කරමින් වාහන ධාවනය කිරීම සම්පූර්ණ තහනම් කෙරේ. මෙම තහනම සෑම තරාතිරමකම පුද්ගලයින් සම්බන්ධව ක්‍රියා කිරීමට නියමිතය.මෙයට අමතරව රථවාහන අනතුරු වළක්වා ගැනීමේ අරමුණින් දැනට ක්‍රියාත්මක ආසන පටි පැළඳ රිය ධාවනය කිරීමේ නීතිය ඉංගී‍්‍රසි අංක යටතේ ලියාපදිංචි රථවාහන සඳහා අනිවාර්ය කිරීමටත්, රිය පදවමින් ජංගම දුරකථන භාවිතය සම්බන්ධයෙන් ඇති නීති දැඩිව ක්‍රියාත්මක කිරීමටත් නියමිත ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=n10122718</link>
    <topic>සිංගප්පූරුවේ නැන්ග් යන්ග් විශ්වවිද්‍යාලයේ කළමනාකරණ පශ්චාත් උපාධිය හැදෑරීමට මෙරට සිසුන්ට අවස්ථාව</topic>
    <author>සමන්මලී ප්‍රියශාන්ති</author>
    <content>මෙරට විශ්වවිද්‍යාල සිසුන් පිරිසකට කළමනාකරණ පශ්චාත් උපාධිය හැදෑරීම සඳහා අවස්ථාව ලබාදීමට සිංගප්පූරුවේ නැන්ග් යන්ග් විශ්වවිද්‍යාලය එකඟතාව පළ කරයි.සිංගප්පූරුවේ එම විශ්වවිද්‍යාල නියෝජිතයින් හා උසස් අධ්‍යාපන අමාත්‍යාංශය අතර ඊට අදාළ ගිවිසුම් සඳහා පසුගියදා අස්සන් කෙරිණි. එම ගිවිසුමට අනුව නැන්ග් යන්ග් විශ්වවිද්‍යාලයට ගොස් පශ්චාත් උපාධියට අදාළ විෂයන්ගෙන් කොටසක් ඉගෙන ගැනීමට මෙරට විශ්වවිද්‍යාල සිසුන්ට අවකාශ ලැබේ.සිංගප්පූරුවේ නැන්ග් යන්ග් විශ්වවිද්‍යාලයේ සිසුන්ටද මෙරටට පැමිණ ජයවර්ධනපුර හෝ කොළඹ විශ්වවිද්‍යාලයෙන් හෝ කළමනාකරණ පශ්චාත් උපාධි ආයතනයෙන් උපාධියට අදාළ විෂයයන්ගෙන් කොටසක් සම්පූර්ණ කිරීමට ඉඩ ලැබේ.මීට අමතරව විදේශ සිසුන් 150 දෙනෙකුට 2011 දී මෙරට විශ්වවිද්‍යාලවලට ඇතුළත් වීම සඳහා විශේෂ ජනාධිපති ශිෂ්‍යත්ව ලබාදීමට තීරණය කළ බව උසස් අධ්‍යාපන ඇමැති එස්. බී. දිසානායක මහතා ප්‍රකාශ කරයි. එම සිසුන් මෙරට විශ්වවිද්‍යාවල කළමනාකරණ නීති, ඉංජිනේරු, කලා, වෛද්‍ය, දන්ත වෛද්‍ය, පශු වෛද්‍ය ආදී පාඨමාලාවන්ට ඇතුළත් කර ගන්නා බවද ඇමැතිවරයා පවසයි. මෙම සිසුන්ට නොමිලේ අධ්‍යාපනය ලබාදීමට හා අධ්‍යාපනය ලබන කාලසීමාවේ සිසුන්ට අවශ්‍ය මුදල් ලබාදීමටද අමාත්‍යාංශය පියවර ගන්නා බවත් දිසානායක මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=r1012271</link>
    <topic>උඩවත්ත රබර් වතු යායෙන් ලැබෙන ආදායම හරි සරුයි</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>අක්මීමන වලහන්දූව උඩවත්ත රබර්යාය රාජ්‍ය වැවිලි සංස්ථාවට අයත් අදටත් ලාභ ලබන වතු යායකි. විවිධ ආයතනවලට අතින් අත යාමෙන් පසු මෙම වත්ත ඉතා සුළු අක්කර ප්‍රමාණයකට සීමාවී ඇත.දමිළ ජනතාව මෙම වත්තේ සේවයේ නියුතු වන අතර ඔවුන්ට හිමිවන වැටුපද ප්‍රමාණවත් නොවේ.වසර දහයකට පෙර ඉදි කළ ලයින් කාමර කීපයක මෙහි වැඩ කරන දමිළ පවුල් දිවි ගෙවනුයේ දුක්ඛිත අන්දමටය. මෙම වත්තෙන් ගෙවීගිය මාසයේදී ආදායම ලක්ෂ 25 ඉක්මවා ගොස් තිබූ බව අප කළ සමීක්ෂණයේදී හෙළි විය.මෙහි ශුද්ධලාභය ඉතා විශාලය.මෙහි ඇති ගස්වලට අවශ්‍ය පොහොර හෝ නැවත වගාවක් නොකෙරෙන අතර වත්තේ යටිතල පහසුකනුත් සේවකයින්ගේ අත්‍යාවශ්‍ය සුබසාධන සේවා මේ වන විට සපුරා නැත.මෙහි ඇති ලයින් කාමර ද අබලන් වී ඇත. ඔවුන්ට අවැසි පානීය ජලයද නැත. පවුල් කීපයටම ඇත්තේ වැසිකිළි දෙකක් පමණි.මේ පිළිබඳ නිසි අවධානය යොමු කරන්නැයි මෙහි ජනතාව නිරතුරුව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=r1012272</link>
    <topic>සිසු කලා කුසලතා නංවන්න චිත්‍ර වැඩමුළු</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම අධ්‍යාපන කලාපයට අයත් හෝමාගම හංවැල්ල සහ අවිස්සාවේල්ල යන අධ්‍යාපන කොට්ඨාසවල ඇති විදුහල්වල සිසු දරු දැරියන්ගේ කලා කුසලතා නංවාලීමට චිත්‍ර වැඩමුළු පැවැත්වීමේ නව වැඩසටහනක් ආරම්භ කෙරිණි.බස්නාහිර පළාත් සභාවේ ප්‍රතිපාදන යටතේ ක්‍රියාත්මක මෙම වැඩසටහන පළාත් සභා මන්ත්‍රී ගාමිණී තිලකසිරි මහතාගේ යෝජනාවක් අනුව හෝමාගම අධ්‍යාපන කලාපයේ ක්‍රියාත්මක විය.හෝමාගම, හංවැල්ල සහ අවිස්සාවේල්ල අධ්‍යාපන කොට්ඨාසවලට අයත් විදුහල් දොළහක චිත්‍ර විෂය කෙරෙහි උනන්දුවක් දක්වන ලද සිසු දරු දැරියන් එකසිය විසි පස් දෙනකු වැඩ මුළුවට සහභාගි විය.පළාත් අධ්‍යාපන දෙපාරේතමේන්තුවට අයත් ප්‍රවීණ චිත්‍ර විෂය භාර ආචාර්යවරුන්ගේ පුහුණුව යටතේ සිසු දරු දැරියන්ට චිත්‍ර ඇඳීමට අවශ්‍ය සියලු උපකරණ හා ද්‍රව්‍ය පළාත් සභාව මගින් නොමිලේ ලබා දීම සිදු කර දී තිබේ.දින තුනක් පුරා පැවැති වැඩමුළුව අවසානයේදී හෝමාගම මහ විදුහල් ප්‍රධාන ශාලාවේදී සිසු දැරි දැරියන්ගේ සිය නිර්මාණ එළිදැක්වීමේ ප්‍රදර්ශනය ද පැවැත්විණි.එම ප්‍රදර්ශනය බස්නාහිර පළාත් සභා මන්ත්‍රී ගාමිණී තිලකසිරි, හෝමාගම කලාප අධ්‍යාපන අධ්‍යක්‍ෂ පාලිත විජේසූරිය යන මහත්වරුන් අතින් විවෘත කෙරිණි. මේ අවස්ථාවට හෝමාගම කලාප චිත්‍ර විෂය භාර අධ්‍යක්‍ෂ ඒ. එස්. ආරියපාල, හෝමාගම මහ විදුහල්පතිනි පී. විජේතුංග යන මහත්ම මහත්මීහු ඇතුළු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=r1012273</link>
    <topic>කඨින චීවර පින්කමක්</topic>
    <author>මහඔය විශේෂ ඇල්. එච්. චන්ද්‍රරත්න</author>
    <content>වසර තිහකටත් වැඩි කාලයක් ත්‍රස්තවාදීන්ගේ ග්‍රහණයට ලක්ව තිබූ තොප්පිගල වන සීමාවේ මාදුරුඔය වන රක්‍ෂිත පෙදෙසේ පිහිටි හෙනන්නේගල පුරාණ ආරණ්‍ය සේනාසනයේ පසුගියදා කඨින චීවර පූජෝත්සවයක් පැවැත්විණි.මීට මාස කිහිපයකට පෙර වන ගැබෙන් වැසී අලි, කොටි, වලසුන්ගෙන් ගහනව පැවැති මෙම පුරාණ සිද්ධස්ථානයට වැඩම කළ දිඹුලාගල ආරණ්‍යවාසී ගෝනවල සුදස්සිලංකාර හිමි මේ ස්ථානය හෙළි පෙහෙළිකොට එහි වස් වසා ඇත.මාදුරුඔය ආරක්‍ෂක නිලධාරීන්ගේ හා බෝගමු යාය, උණුවතුර බුබුල, මහඔය ප්‍රදේශවාසීන්ගේ දායකත්වයෙන් මේ ස්ථානයේ වැඩවිසූ උන්වහන්සේ පුංචි සීගිරිය වැනි මෙහි ඇති ඓතිහාසික බිතු සිතුවම්, බුද්ධ ප්‍රතිමා, නටබුන් චෛත්‍ය ආදිය තවදුරටත් විනාශ වීමට ඉඩ නොදී රැක ගැනීම සඳහා අදාළ බලධාරීන් දැනුවත් කරමින් වන වදුල තුළ පිහිටි හෙනන්නේගල ගල්ලෙන සිය ආරාමය කොට ගෙන වැඩ විසූහ.කෙසේ වෙතත් වන බිම මැද පිහිටි හෙනන්නේගල පුදබිම පිළිබඳ තොරතුරු මීට මාස කිහිපයකට පෙර “දිනමිණ” පුවත්පත මගින් හෙළි කිරීමෙන් පසු පුරාවිද්‍යා දෙපාර්තමේන්තුවේ දැඩි අවධානය යොමුවීම ප්‍රදේශවාසීන්ගේ පැසසුමට හේතු වී ඇත.මේ පිළිබඳ අදහස් දක්වන ගෝනවල සුදස්සිලංකාර හිමි - මේ ස්ථානය රුහුණේ පැරැණිම පුද බිමක්. ගෝඨාභය රජ දවස මෙහි කටාරං කොටා සංඝයා වහන්සේට පූජා කළ බවට සෙල් ලිපියක් තියෙනවා. මේ හැම තැනකම නටබුන් දකින්නට තිබෙනවා.ත්‍රස්ත උවදුරු සමයේ මේ ස්ථානය වල් බිහිවුණා. ඒ කාලේ මේ ස්තූප නිදන් හොරු විනාශ කරලා.ඒ කාලේ කිසිම නිලධාරියෙක් මේවා රැකගන්නට ආවේ නෑ....! කොහොම වුණත් මේ ස්ථානයේ වැදගත්කම ජනමාධ්‍ය මගින් හෙළි කිරීම නිසා පුරාවිද්‍යා සහකාර කොමසාරිස්වරයා මේ ස්ථානයට පැමිණ ගවේෂණය කරලා, මේ ස්ථානය පුරාවිද්‍යා දෙපාර්තමේන්තුව යටතට ගැනීමට තීරණය කළා. ලබන වසරේදී මේ පුරා වස්තු සංරක්‍ෂණයට රුපියල් ලක්‍ෂ තිස් පහක් වැය කරන ව්‍යාපෘතියක් ඔවුන් ආරම්භ කිරීමට තීරණය කරලා තියෙනවා.”.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=r1012274</link>
    <topic>කළුතර විශාලම වී ගබඩාව නිසි නඩත්තුවක් නැතිව විනාශයට</topic>
    <author>අගලවත්ත විශේෂ - ගාමිණි ආනන්ද</author>
    <content>කළුතර දිස්ත්‍රික්කයේ විශාලම වී ගබඩාව විනාශයට යමින් තිබේ. අද වනවිට පැලවත්ත ගොවිජන සේවා මධ්‍යස්ථානය ලෙස පවත්වාගෙන යන මේ ගොඩනැගිල්ලට නිසි නඩත්තුවක් නැති නිසා මේ තත්ත්වය උදාවී ඇත.මෙය 1977 කාලය දක්වා වී අලෙවි මණ්ඩලය සතුවිය. ඉන්පසු පේෂකර්ම දෙපාර්තමේන්තුවේ අත් යන්ත්‍ර අංශයට ලබාදී ඇත.සුව එම පේෂකර්ම කර්මාන්තය නතර කර පිඟන් මැටි කර්මාන්ත ශාලාවක් සඳහා පෞද්ගලික සමාගමකින් ප්‍රදේශයේ කිරිමැටි පර්යේෂණ ආයතනයක් ලෙස පවත්වාගෙන ගොස් ඇත. විදුලිය බිල නොගෙවීම නිසා අද වනතුරු විදුලිය විසන්ධි කර තිබේ. ඉටිපහන් දල්වාගෙන කාර්යාල කටයුතු කරගෙන යති.2005 වසරේ දී ගොවිජන සේවා මධ්‍යස්ථානය ආරම්භ කර මේ වනතුරු එම කාර්යාලය හා පොහොර ගබඩාව පවත්වාගෙන යති. එක් කන්නයකට පොහොර ටොන් 400 ක් බෙදාදීම මෙහිදී සිදුවේ. මේ ගොඩනැගිල්ලේ පොහොර ටොන් 15,000ක් ගබඩා කළ හැකිය. වර්ග අඩි 20000 ක පමණ මේ ගොඩනැගිල්ල පැලවත්තට පමණක් නොව කළුතර දිස්ත්‍රික්කයටම සම්පතකි.මේ ගොඩනැගිල්ලේ අයිතිය පිළිබඳ ගැටලුසහගත තත්ත්වයක් ඇත. පේෂකර්ම දෙපාර්තමේන්තුව හා කෘෂිකර්ම දෙපාර්තමේන්තුව අතර කඹ ඇදීම නිසා මෙහි නඩත්තු කටයුතු සිදුනොවේ. නැවත කෘෂිකර්ම දෙපාර්තමේන්තුවට පවරාගෙන මෙම ජාතික සම්පත සංරක්ෂණය කරදෙන ලෙස ප්‍රදේශයේ ගොවි ජනතාව බලධාරින්ගේ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=r1012275</link>
    <topic>මුණුපුරා පෙම්වතිය සොයා ගිහින්</topic>
    <author>කටුකුරුන්ද සමූහ කපිල කුලසිංහ</author>
    <content>සිය ආච්චි අම්මා සමග කළුතර නගරයට පැමිණි මුණුපුරාට පෙම්වතිය සමග කතා කිරීමට අවශ්‍ය වූ බැවින් ආච්චි අම්මා අසල තිබූ බසයක රියැදුරු අසුනේ වාඩි කරවු පුවතක් කළුතරින් වාර්තා වෙයි. වාර්තා වන අන්දමට සිදුවීම මෙසේය.ආච්චි අම්මා මුණුපුරා සමඟ කළුතර නගරයට පැමිණියේ බැංකුවට යෑමටය. ඒ කටයුතු කරගෙන නැවත නිවෙසට යාම පිණිස ඔවුහු කළුතර නගරයට පැමිණියහ. එවිටම මුණුපුරාට දුරකතන ඇමතුමක් ලැබිණි. සිය පෙම්වතිය දුන් එම පණිවිඩයෙන් කියැවුනේ පෙම්වතියද කළුතර නගරයේ සිටින බවය. පෙම්වතිය මුණ ගැසීමට දැඩි අවශ්‍යතාවක් තිබුණද ආච්චි අම්මා ඊට බාධාවකි. මගීන් පිරී සිටි බසයකට ගොඩ වූ මුණුපුරා ආච්චි අම්මාට රියැදුරු අසුනේ වාඩි වන ලෙස කීවේය."නැගිටින්න එපා. ඔහොමම ඉන්න" යනුවෙන් ආච්චි අම්මාට උපදෙස් දුන් මුණුපුරා පෙම්වතිය මුණ ගැසීමට දුව ගියේය.ගමන් වාරය එළඹි මොහොතේ බසයේ රියැදුරු බසයට ගොඩ විය. රියැදුරු අසුනේ සිටි ආච්චි අම්මා දුටු රියැදුරා පුදුමයට පත් විය. අසුන කාටවත් දිය නොහැකි බවත් තමාව මුණුපුරා මෙහි වාඩි කොට ගිය බවත් ආච්චි අම්මා රියැදුරුට කීවාය.රියැදුරු අසුන ලබා ගැනීම සඳහා ඔහුට මහත් සටනක් කරන්නට වූ බවද පැවැසේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=r1012276</link>
    <topic>නාච්චාදූව - අනුරාධපුරය බස් සේවයට මගී ජනතාවගෙන් අප්‍රසාදය</topic>
    <author>සම්පත් සංජීව</author>
    <content>නාච්චාදූව සිට අනුරාධපුරය දක්වා දිවෙන පෞද්ගලික බස් රථ නියමිත කාලයට අනුව ධාවනය නොකිරීම හේතුවෙන් මගීහු දැඩි අපහසුතාවට පත්ව සිටිති.නාච්චාදූවෙන් ගමන් ආරම්භ කර අනුරාධපුරය දක්වා කිලෝමීටර් 18 ක පමණ දුරක් ධාවනය කිරීමට මගී ප්‍රවාහන අධිකාරිය මගින් පැයක කාලයක් ලබා දී තිබුණ ද මේ බස් ගමනාන්තයට ළඟාවීමට පැයකුත් විනාඩි හතළිස් පහක පමණ කාලයක් ගතවෙනවා යැයි මගීහු පෙන්වා දෙති.මේ හේතුවෙන් එදිනෙදා රාජකාරි සඳහා යන අය මෙන්ම ප්‍රතිකාර සඳහා රෝහලට යන රෝගීන් ද අසීරුවට පත්වෙති.මගී ජනතාවට සතුටුදායක ප්‍රවාහන සේවයක් ලබාදීමට පළාත් ප්‍රවාහන අධිකාරිය මාර්ග පරීක්ෂකවරු සහ වේලා සටහන්කරුවන් සිටිය ද උද්ගත වී ඇති තත්ත්වය හමුවේ මගීනට කිසිදු සහනයක් ලැබී නැතැයි ද ඔව්හු කියති.බස් මගී ආවරණවල විනාඩි පහ, දහය බැගින් රථය නවතාගෙන සිටින රියැදුරන්ට නීතිය ක්‍රියාත්මක කිරීමට ද රථවාහන පොලිසියේ නිලධාරින් මැලිකමක් දක්වන බවටත් මගීහු චෝදනා කර සිටිති.මගී ජනතාව මේ පිළිබඳව ප්‍රවාහන අධිකාරියට දැනුම්දීම් කලත් එය නිවැරැදි කිරීමට ක්‍රියා නොකරන බවද, නිවැරැදි කලද සතියකින් දෙකකින් නැවතත් සුපුරුදු තත්ත්වයටම බස් ධාවනය සිදුවන බව ජනතාව පෙන්වා දෙති.එබැවින් නාච්චාදූව අනුරාධපුර බස් සේවාව විධිමත්ව ධාවනය කරවීමට පියවර ගන්නා ලෙස මගී ජනතාව අදාළ බලධාරින්ගෙන් ඉල්ලීමක් කර සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=r1012277</link>
    <topic>මාකුර ප්‍රාථමික විදුහලේ කැපී පෙනෙන දියුණුවක්</topic>
    <author>සබරගමුව සමූහ මහේෂා පියුමාලි</author>
    <content>ශිෂ්‍ය සංඛ්‍යාව අවම වීම නිසා මීට වසර 15කට පෙර වැසී යාමට නියමිතව තිබූ මාකුර ප්‍රාථමික පාසල මේ වනවිට දස්කම් දක්වන සිසුන් සියයකට වැඩි පිරිසක් සමඟ දියුණුවෙන් ඉදිරියට යන බව එම ගම්වාසීහු පවසති.1936 දී මල්මඩුව - මාකුර ගම්වාසින්ට ගුරුගොඩ ඔයෙන් එගොඩ වීමට පාලමක් ඉදිකර දීමට නොහැකි වූ නිසා ඔවුන්ගේ දරුවන් පාසල් යැවීමට එවකට සබරගමුව පළාත් රත්නපුර මහ ඒජන්තවරයා එම ගම්වාසීන්ට මාකුර ප්‍රාථමික පාසල ආරම්භ කිරීමට පහසුකම් සැලසූ බව විදුහලේ ෙඓතිහාසික සටහන්වල දැක්වේ.1936. 10. 01 දින ආරම්භ කළ මේ විදුහලේ අද වන විට ශිෂ්‍ය සංඛ්‍යාව 105 කි.ගමේ වැඩිහිටියකු මෙසේ කීවේය.මංමාවත් ඉදිවෙමින් ගමනාගමන පහසුකම් වැඩිවෙද්දී මේ පාසලේ ශිෂ්‍ය සංඛ්‍යාව හතර දක්වා අඩු වුණා. මේ වකවානුවේ මේ පාසලේ විදුහල්පති තනතුරට පත්ව ආ මල්මඩුවේ ගුණතිලක මහතා (දැනට විශ්‍රාමික) ගමේ ගෙයක් ගානේ ගිහින් මවුපියන් දැනුවත්කර දරුවන් නැවත පාසලට කැඳවා ගැනීමට සමත් වුණා. ඔහු එදා ආරම්භ කළ සැලැස්ම දැන් ක්‍රමවත්ව ඉදිරියට යනවා.විදුහල්පති එම්. සී. පී. කුලරත්න මහතා - මම මේ පාසලට 2007 වසරේ පැමිණියා. ප්‍රදේශවාසී මවුපියන්ගේ හොඳ සහයෝගයක් පාසලට ලැබෙනවා. පාසලේ ගුරුමණ්ඩලය කැපවීමෙන් කටයුතු කරනවා. සියලුම ගුරුවරු පාසල් වේලාවෙන් පසුවත් දරුවන්ගේ ඉගෙනීම් අඩුපාඩු සම්පූර්ණ කරන්න වෙහෙසෙනවා. පාසලට භෞතික සම්පත් අඩුපාඩු තිබෙනවා. ඒවා නම් සපුරාගන්න මවුපියන්ට ශක්තියක් නෑ. එහෙත් තිබෙන සම්පත්වලින් අපි සතුටින් සහයෝගයෙන් පාසලේ වැඩ කරගෙන යනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=s1012271</link>
    <topic>ක්‍රීඩා අමාත්‍යාංශයේ මුදල් ප්‍රතිඵලදායක ලෙස වැය කිරීමේ නව ප්‍රතිපත්තියක් සැකසීමට යයි</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩා සංගම්වලට ක්‍රීඩා අමාත්‍යාංශයෙන් මුදල් ලබාදීමේද නව ප්‍රතිපත්තියක් සකස් කිරීම පිළිබඳ විශේෂ සාකච්ඡාවක් අද ආරම්භ වෙයි.ශ්‍රී ලංකා පදනම් ආයතනයේ අද පෙරවරු 9.00ට ආරම්භ වන ක්‍රීඩා සංවර්ධනය පිළිබඳ දෙදින වැඩමුළුවේදී ක්‍රීඩා අමාත්‍යාංශයේ මුදල් ප්‍රතිඵළ දායක ලෙස වැය කිරීමේ නව ක්‍රමවේදයක් සකස් කිරීම ගැන අවධානය යොමු කෙරේ.ජාත්‍යන්තර තරගවලට සහභාගීවන ක්‍රීඩක ක්‍රීඩිකාවන්ට හා නිලධාරීන්ට වාර්ෂිකව ක්‍රීඩා අමාත්‍යාංශයෙන් මිලියන ගණන් මුදල් වැය කළද බොහෝවිට ජයග්‍රහණ නොමැතිව හිස් අතින් පැමිණේ. එහෙයින් ජයග්‍රාහී ඉලක්කවලට පහසුවෙන් ලඟාවිය හැකි ඉසව් නියෝජනය කරන ක්‍රීඩක ක්‍රීඩිකාවන්ට ප්‍රමුඛතාව ලැබෙන පරිදි නව ප්‍රතිපත්තියකට යෑමේ අවශ්‍යතාව මතුවී ඇත.ක්‍රීඩා සංවර්ධනයට ආදල විෂයන් ගණනාවක් යටතේ පැවැත්වෙන මේ දෙදින වැඩමුළුව ක්‍රීඩා ඇමැති මහින්දානන්ද අළුත්ගමගේ මහතාගේ උපදෙස්මත ක්‍රීඩා අධ්‍යක්ෂ ජෙනරාල් පී. සතරසිංහ මහතා සංවිධානය කරයි.වැඩමුළුවට පළාත් ක්‍රීඩා අධ්‍යක්ෂවරු, දිස්ත්‍රික් ක්‍රීඩා නිලධාරීන් දිස්ත්‍රික් සම්බන්ධීකරණ නිලධාරීන් ව්‍යාපෘති නිලධාරීන් හා පුහුණුකරුවන් ඇතුළු පිරිසක් සහභාගී වෙති.මේ පිරිසගේ අදහස් හා යෝජනා ලබාගෙන ක්‍රීඩා සංවර්ධනය සඳහා අලුත් සැලැස්මක් සකස් කිරීම මේ වැඩමුළුවේ අපේක්ෂාව වේ.ජාතික මහා ක්‍රීඩා උළෙලේ කුසලාන හා ත්‍යාග ප්‍රදානයට අදාල චක්‍රලේඛ සංශෝධනය කෙරෙහිද අවධානය යොමු කෙරේ. ජාතික ක්‍රීඩා උළෙල නිමාවූ පසු ත්‍යාග ප්‍රදානය ගැන එල්ලවන විවිධ චෝදනා මේ මගින් මගහරවා ගැනීමට බලාපොරොත්තු වේ.කුසලතා ඇති ග්‍රාමීය ක්‍රීඩක ක්‍රීඩිකාවන්ගේ දක්ෂතා හඳුනාගෙන ජාතික තලය දක්වා රැගෙන ඒමේ ප්‍රතිපත්තියක් සකස් කිරීම ගැනද සාකච්ඡා ;කරෙන අතර ක්‍රීඩා නිලධාරීන් බඳවා ගැනීමේ ක්‍රමවේදයක් ද සකස් කෙරේ.ජාත්‍යන්තර තරගවලට ක්‍රීඩා අමාත්‍යාංශයේ නිලධාරීන් සහභභාගී කරවීමේදී සුදුසුකම් හා වගකීම් කුමක්ද යන්න හා ඔවුන්ට ශිෂ්‍යත්ව පිරිනැමීමේ ක්‍රියා පටිපාටියක් නිර්මාණය කිරීමට ද බලාපොරොත්තු වේ.යුද්ධයෙන් කඩාවැටුණු උතුරු - නැඟෙනහිර ක්‍රීඩාව නගාසිටුවීම සඳහා ක්‍රියාකාරී සංවර්ධන සැලැස්මක් සකස් කිරීමද ක්‍රීඩා නිලධාරීන්ට පැවරේ. රටපුරා පළාත් ක්‍රීඩා සංකීර්ණ 9 ක් ඉදිකිරීම හා 2018 පොදු රාජ්‍ය මණ්ඩලීය ක්‍රීඩා උළෙලට තෝරාගත යුතු ඉසව් පිළිබඳ සාකච්ඡාවක්ද පැවැත්වේ.වාර්ෂික ක්‍රීඩා දින දර්ශනයක් සකස් කිරීම හා ජනවාරි මාසයේ දී එය ප්‍රකාශයට පත්කොට ඉලක්ක ගත වැඩ පිළිවෙලකට ක්‍රීඩා සංගම් යොමුකරවීමටද බලාපොරොත්තු වේ.පළාත් ක්‍රීඩා නිලධාරීන් හා ක්‍රීඩා අමාත්‍යාංශය අතර මනා සම්බන්ධීකරණයක් පවත්වාගෙන යෑමේ විශ්වාසයක් අද ආරම්භවන ක්‍රීඩා සංවර්ධන වැඩමුළුවෙන් පසු ඇතිවනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=s1012277</link>
    <topic>රාජ්‍ය සේවා විවෘත මේස පන්දු තරගාවලියේ කාන්තා ඒකල සූරතාව දීපිකාට</topic>
    <author/>
    <content>ගල්කිස්ස සාන්ත තෝමස් විද්‍යාලයීය ගෘහස්ථ ක්‍රීඩාංගණයේ පැවැති රාජ්‍ය සේවා විවෘත මේස පන්දු තරගාවලියේ කාන්තා ඒකල සූරතාව දිනූ දීපිකා රොඩ්‍රිගෝ (දකුණේ) සහ අනු සූරතාව දිනූ චම්පා විමලවර්ධන ද සිල්වා ඡායාරූපයේ දැක්වේ. කාන්තා යුගල සූරතාව හිමිකර ගනු ලැබුවේ ද චම්පා හා දීපිකා විසිනි. මිශ්‍ර යුගල සූරතාව දීපිකාට හිමිවූ අතර කාන්තා ප්‍රවීණයන්ගේ තරග ඉසව්වේ සූරතාව දිනා ගැනීමට චම්පා සමත් වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=s1012272</link>
    <topic>අළුබඳුන ක්‍රිකට් ඉතිහාසයේ ඔස්ට්‍රේලියාවෙන් අඩුම ලකුණු</topic>
    <author>මෙල්බෝර්න් (ඒ. එෆ්. පී.)</author>
    <content>වසර 133ක අළු බඳුන ටෙස්ට් ක්‍රිකට් ඉතිහාසයේ ඔස්ට්‍රේලියානු පිලක් වාර්තා කළ අඩුම ලකුණු සංඛ්‍යාව ඊයේ (26) ආරම්භ වූ ඔස්ටේ‍්‍රලියා - එංගලන්ත සිවුවැනි ටෙස්ට් තරගයේ දී වාර්තා විය.මෙල්බෝර්න් පිටියේ ඊයේ පළමු ඉනිම ඇරැඹූ ඔස්ට්‍රේලියානු පිල ලකුණු 98 ට දවාලීමට එංගලන්තයේ ජේම්ස් ඇන්ඩර්සන් සහ ක්‍රිස් ට්‍රිම්ලට් සමත් වූහ.ඇන්ඩර්සන් ලකුණු 44 කට කඩුලු 4ක් ද පි‍්‍රම්ලට් ලකුණු 26 කට කඩුලු 4 ක් ද දවාගත්හ. එංගලන්තයේ කඩුලු රකින ක්‍රීඩක මැට් පි‍්‍රයර් කඩුල්ල පිටුපස සිට උඩ පන්දු 6 ක්ම රැක ගැනීමට සමත් විය.ඕවර 42.5 කදී නිමාවට පත්වූ ඔස්ට්‍රේලියානු ඉනිමේ සියලුම පිතිකරුවන් දැවී ගියේ උඩ පන්දු වලිනි. ඔස්ට්‍රේලියානු ඉනිමේ වැඩිම ලකුණු සංඛ්‍යාව වාර්තා කළේ මයිකල් ක්ලාක් ය. ඔහු ලකුණු 20 ක් රැස් කළේය. නායක රිකී පොන්ටින්ට ලබාගත හැකි වූයේ ලකුණු 10 ක් පමණි.අළු බඳුන ටෙස්ට් ඉතිහාසයේ මීට පෙර ඔස්ට්‍රේලියාව රැස් කළ අඩුම ලකුණු සංඛ්‍යාව වූයේ දෙපිළ අතර 1877 වසරේ පැවැති මංගල ටෙස්ට් තරගයේ දෙවැනි ඉනිමේ දී ලැබූ ලකුණු 104 ය.පළමු දිනයේ තරගය නිමා වන විට එංගලන්තය පළමු ඉනිමට කඩුලු කිසිවක් නොදැවී ලකුණු 157 ක් රැස් කළේ ය. නායක ඇන්ඩෲ ස්ට්‍රෝස් නොදැවී ලකුණු 64 ක් ද, ඇලිස්ටෙයාර් කුක් නොදැවී ලකුණු 80 ක් ද රැස් කරගෙන සිටියහ. මේ අනුව එංගලන්තය ඔස්ට්‍රේලියාවට වඩා ලකුණු 59 ක් ඉදිරියෙන් සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=s1012273</link>
    <topic>ජගත් පාපැදි සූරයාගෙන් නත්තල් දින පණිවිඩයක්</topic>
    <author>මැඩ්රිඩ් (ඒ.එෆ්.පී)</author>
    <content>තමාට එරෙහිව නැගී ඇති තහනම් උත්තේජක චෝදනාවලින් තමා නිදහස් වනු ඇති බවටත් 2011 වසර තමාට ඓතිහාසික වසරක් වනු ඇති බවත් නත්තල් දින පණිවුඩයක් නිකුත් කරමින් ප්‍රංශ සවාරිය තෙවරක් ජයගත් ඇල්බටෝ කොන්ටඩෝ ප්‍රකාශ කළේය.මේ වසරේ පැවැති ප්‍රංශ සවාරිය අතරතුර බර අඩුවීමේ තහනම් උත්තේජක භාවිත කිරීමේ චෝදනාව 27 හැවිරිදි මේ ස්පාඤ්ඤ ජාතික පාපැදි සූරයාට නඟා තිබුණි.ටුවිටර් වෙබ් අඩවියේ සිය පිටුවේ නත්තල් පණිවුඩයක් සටහන් කරමින් සියලු චෝදනාවලින් තමා නිදොස් වනු ඇතැයි ඔහු විශ්වාසය පළ කළේය.“පසුගිය අගෝස්තුවේදී මට වසර 2 ක තරග ගිවිසුමක් ලබා දුන් සැක්සෝ බෑන්ක් කණ්ඩායමට මගේ ස්තුතිය හිමිවන අතර එළඹෙන නව වසර මගේ තරග දිවියේ ඓතිහාසික වසරක් වන බව මට විශ්වාසයි.” ඔහු සිය වෙබ් පිටුවේ එසේ සටහන් කොට තිබුණි.තමාට එරෙහිව නගා ඇති තහනම් උත්තේජක චෝදනා හේතුවෙන් වසර 2 ක තරග තහනමක් පැනවුවහොත් පාපැදි දිවියෙන් විශ්‍රාම යන බවට කොන්ටඩෝ අනතුරු අඟවා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=s1012274</link>
    <topic>ලොව සුපිරි මෝටර් රථ ධාවන පථ 2ක් ශ්‍රී ලංකාවේ ඉදිකිරීමට පියවර</topic>
    <author/>
    <content>ලොව ඉමහත් ජනපි‍්‍රයත්වයක් අත්කොට ගෙන ඇති ෆෝමියුලා මෝටර් රථ තරඟාවලි පැවැත්වීම සඳහා ධාවන පථ 2ක් හම්බන්තොට හා කොළඹ ප්‍රදේශවල ඉදිකිරීමේ හැකියාව සොයා බැලීම සඳහා ලෝක මෝටර් රථ ධාවකයින්ගේ සංගමයේ සභාපති ජෝන් ටොඩ් මහතා ඇතුළු පිරිසක් පසුගියදා ශ්‍රී ලංකාවට පැමිණියහ.මේ පිරිස පසුගියදා අතිගරු ජනාධිපති මහින්ද රාජපක්‍ෂ මැතිතුමා අරලියගහ මන්දිරයේ දී හමුවූහ. ශ්‍රී ලංකාවේ මෝටර් රථ ධාවකයින් මුහුණ දෙන ගැටලුවලට සහාය වීමටත්, අන්තර්ජාතික තරග පැවැත්විය හැකි ධාවන පථ 2ක් ශ්‍රී ලංකාව තුළ ඉදිකිරීමටත් ඔවුන් මෙහිදී එකඟතාව පළ කළහ.මේ අවස්ථාවට ක්‍රීඩා අමාත්‍ය මහින්දානන්ද අළුත්ගමගේ, ජනාධිපති ලේකම් ලලිත් වීරතුංග, ශ්‍රී ලංකා ඔටෝ මොබයිල් සංගමයේ සභාපති ධම්මික ආටිගල යන මහත්වරුන් හා ප්‍රසිද්ධ හොලිවුඩ් නිළියක වූ මිෂෙල් යෝ මහත්මිය ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=s1012275</link>
    <topic>අයි.පී.එල්. තරගවලට පාකිස්තාන ක්‍රීඩකයන් නෑ</topic>
    <author/>
    <content>ලබන වසරේ ඉන්දීය ප්‍රිමියර් ලීග් තරගාවලිය සඳහා තම ක්‍රීඩකයන්ට අවස්ථාවක් ලබා නොදීම සම්බන්ධව පාකිස්තානයේ ජ්‍යෙෂ්ඨ ක්‍රිකට් බලධාරියකු ඉන්දියාවට දෝෂාරෝපණය කළේය.“ඔවුනට අවශ්‍ය සෑම ලිපිලේඛනයක්ම අපි සූදානම් කොට තිබෙනවා. අයි.පී.එල්. තරගාවලියට සහභාගිවීමෙන් අපගේ ක්‍රීඩකයන්ට ආර්ථික වාසිද සැලසෙන නිසා අපි ඔවුනට ඒ සඳහා අවස්ථාව ලබා දී තිබෙනවා.නමුත් ඉන්දීය ක්‍රීඩා බලධාරීහු අපට කිසිදු ප්‍රතිචාරයක් දැක්වූයේ නැහැ” පාකිස්තාන ක්‍රිකට් පාලක මණ්ඩලයේ ප්‍රධාන මෙහෙයුම් නිලධාරී සුබාන් අහමඩ් පැවැසීය.ලබන වසරේ පැවැත්වෙන අයි.පී.එල්. තරගාවලියේ වෙන්දේසිය සඳහා ක්‍රීඩකයන් 416 දෙනෙකු සිටින බවත් ඒ අතර කිසිදු පාකිස්තානු ක්‍රීඩකයකු නොමැති බවත් ඉන්දීය ක්‍රිකට් බලධාරීහු ප්‍රකාශ කිරීමෙන් අනතුරුව පකිස්තාන ක්‍රිකට් බලධාරීහු මේ බව ප්‍රකාශ කළහ.2008 වසරේ අයි.පී.එල්. තරගාවලියට පාකිස්තාන ක්‍රීඩකයන් 11 දෙනෙකු සහභාගී වූ නමුත් මුම්බායි ත්‍රස්ත ප්‍රහාරයෙන් පසුව 2009 වසරේ අයි.පී.එල්. තරගාවලියේදි පාකිස්තානු ක්‍රීඩකයන් ඉවත් කිරීමට ඉන්දීය ක්‍රිකට් බලධාරීහු පියවර ගෙන තිබිණි. ඒ ආරක්ෂක හේතූ®න් මතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=s1012276</link>
    <topic>ජාතික ස්කොෂ් සූරතා ටෙහානී-නවීන් දිනති</topic>
    <author>ජගත් ගුණවර්ධන</author>
    <content>ජාතික ස්කොෂ් තරගාවලියේදී පිරිමි විවෘත අංශයේදී නවීන් සමරසිංහ හා කාන්තා විවෘත අංශයේදී ටෙහානි ගුරුගේ විශිෂ්ට දස්කම් දක්වමින් සූරතා දිනාගත්හ.පිරිමි අංශයේ අවසන් තරගයේදී 11 – 9, 5 – 11, 12 – 10ක් හා 11 – 3ක් ලෙස තියුණු තරගයකින් පසුව සමන් තිලකරත්න අනුසූරයා බවට පත්විය. බිනුර ජයසූරිය තෙවන ස්ථානය දිනාගනු ලැබීය. කාන්තා අංශයේ අවසන් තරගයේදී 11 – 9, 11 – 1 හා 11 – 7ක් ලෙස නදින්දි උඩංගාව අනුසූරිය බවට පත්විය. ශර්යා ගුරුගේ තෙවැනි ස්ථානය දිනාගනු ලැබීය.පසුගියදා ජිම්කානා ක්‍රීඩාංගණයේදී නිමාවට පත්වූ මේ තරගාවලියේදී විශිෂ්ට ක්‍රීඩකයා හා ක්‍රීඩිකාව වූ නවීන් හා ටෙහානිට විශේෂ සම්මාන 2ක් ත්‍යාග ප්‍රදානෝත්සවයේදී පිරිනැමිණි.තරග ප්‍රතිඵල විවෘත පිරිමි - 1. නවීන් සමරසිංහ, 2. සමන් තිලකරත්න, 3. බිනුර ජයසූරියවීවෘත කාන්තා - 1. ටෙහානි ගුරුගේ, 2. නදින්දි උඩංගාව, 3. ශර්යා ගුරුගේ.අවුරුදු 9න් පහළ පිරිමි - 1. නිමේෂ් නිර්මාල්, 2. කේ. පී. රෝමන, කාන්තා - 1. සමීරා ඩීන්, 2. දෙව්මිණි චමින්ද්‍රිකාඅවුරුදු 11න් පහළ පිරිමි - 1. ඩ්‍රාවින්ක එම්. පෙරේරා, 2. එච්. එම්. ටුවින් ඕෂන්ඩ්, 3. හේෂාන් ද බාලසූරියකාන්තා 1. කසුනි ගුණවර්ධන, 2. සමීරාඩීන්, 3. දෙව්මිණි චමින්ද්‍රිකා. අවුරුදු 13න් පහළ පිරිමි - 1. කේ. විදුරංග, 2. එම්. ඩබ්ලිව්. එම්. ශමීල්, කාන්තා - 1. සඳුනි ගුණවර්ධන, 2. වසුන්දරා සුවාරිස්අවුරුදු 15න් පහළ පිරිමි - 1. එච්. ආර්. එච්. ලක්සිරි, 2. එම්. ඩබ්ලිව්. එම්’ ශමීල්, 3. කේ. විදුරංග උදන්ත, කාන්තා - 1. කෙ. ඒ. එම්. මෙත්සරණි, 2. ලස්නී කුලතුංග, 3. කේ. රවීනා පෙරේරා.අවුරුදු 35න් ඉහළ පිරිමි - 1. සමන් තිලකරත්න, 2. ලාල් වික්‍රමසිංහආධුනික පිරිමි - 1. කුමාරතුංග, 2. රණසිංහ, කාන්තා - 1. අනීරා පෙරේරා, 2. විදානපතිගේ.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=f1012271</link>
    <topic>විපක්ෂය බඩු මිල පස්සේ දුවන්නේ එල්ලෙන්න වැල් නැති නිසයි</topic>
    <author>සාකච්ඡා කළේචන්දන ජයවීර</author>
    <content>සුනාමිය ඇති වෙනවිට ක්ෂණික ආපදාවකදී ක්‍රියා කළ යුත්තේ කෙසේද? යන්න අප දැනගෙන සිටියේ නැහැ. ඒ නිසා ඊට මුහුණදීමේ දී යම් යම් අඩුපාඩු ඇතිවුණා. ඒ අවස්ථාවේ දී මහින්ද රාජපක්ෂ මහතා අගමැතිවරයා හැටියට ක්ෂණිකව මැදිහත් වෙමින් වැඩපිළිවෙළක් සකස් කොට විපතට පත්වූ ජනතාවට සහන සැලැස්වුවා.පසුව එතුමා ජනාධිපතිවරයා හැටියට පත්වූ පසුව සුනාමි ව්‍යසනයෙන් විපතට පත්වූවන් නගාසිටුවීම සඳහා ව්‍යාපෘති රැසක් ආරම්භ කළ. ඒ තුළින් එම ප්‍රදේශවල හානියට පත්වූ නිවාස, රෝහල්, දුම්රිය මාර්ග, රජයේ කාර්යාල යනාදිය ස්ථාපිත කොට නැවත ඉතා කෙටි කාලයක් තුළදී කලින් තිබුණාටත් වඩා සංවර්ධනයක් එම ප්‍රදේශවල ඇති කරන්නට රජයට හැකිවුණා. එහිදී එතුමාගේ අදහස වූයේ සුනාමිය නිසා නැති වූ ජීවිත හැර අන්සියල්ල නැවත ඔවුන්ට ලබාදිය යුතුය යන්නයි.සාමාන්‍යයෙන් මේ අමාත්‍යාංශය හරහා සිදුවන්නේ ගංවතුරක්, සුළි සුළඟක් හෝ නායයෑමක් ඇතිවූ අවස්ථාවක දී එයින් හානියට පත්වූ ජනතාවට සහන සැලසීමයි. නමුත් මේ වනවිට අපි ආපදා වැළැක්වීම කෙරෙහිත් අවධානය යොමුකොට ඒ සඳහා අවශ්‍ය ක්‍රියාමාර්ගයන්ද ගනිමින් සිටිනවා.උදාහරණයක් විදිහට ගතහොත් හැමදාමත් වාගේ නායයෑම් ගංවතුර සිදුවන්නේ එකම ප්‍රදේශවල ය. ඒ නිසා එම ක්ෂේත්‍රයන් අධ්‍යයනය කොට එවැනි උවදුරු වැළැක්වීම සඳහා අවශ්‍ය කෙරෙන දීර්ඝකාලීන පියවර ගැනීමට දැන් අපි කල්පනා කර තිබෙනවා.මේ සඳහා ආරම්භයේ දී තරමක් විශාල මුදලක් වැය කිරීමට සිදුවූවත් ඒ සඳහා යොදන මුදල අනාගතයට ඉතිරියක් වෙනවා.ආපදාවන් සඳහා වැය වෙන මුදල අනෙකුත් ව්‍යාපෘතිවලදී වගේ කලින් ඇස්තමේන්තු කරන්න බැහැ. සමහර වෙලාවට ඇස්තමේන්තු කරපු මුදලට වඩා වැඩි මුදලක් දරන්න සිදුවෙනවා. මහා භාණ්ඩාගාරය කවදාවත් ඒ සඳහා වෙන්කරන මුදල් සීමා කරලා නැහැ.අපිට ප්‍රතිපාදනවල මදිපාඩුවක් තිබෙන්නේ ආපදා වැළැක්වීම සඳහා යොදන මුදල පිළිබඳවයි. එතැනත් ප්‍රමාදය සිදුවී තිබෙන්නේ අපේ පැත්තෙන්. ව්‍යාපෘති යොමු නොකිරීම නිසයි. ප්‍රතිපාදන වෙන් කිරීම සීමාවෙලා තිබෙන්නේ. ඒ සඳහා වැයවන මුදල හා ඉන් ලැබෙන ප්‍රතිලාභය පිළිබඳව ජනාධිපතිතුමා හා කැබිනට් මණ්ඩලය දැනුම්වත් කිරීමට අපි ඉදිරියේදී ක්‍රියා කරනවා. එවිට මීට වඩා විශාල මුදල් ප්‍රමාණයක් වෙන්කරගත හැකි වේවි.ස්වාභාවික ආපදාවකදී ක්‍රියා කළ යුතු ආකාරය පිළිබඳ අපේ රටේ ජනතාවට තිබෙන්නේ අවම අවබෝධයක්. නමුත් ලෝකයේ වෙනත් කිසිම රටක දක්නට නොලැබෙන ආකාරයේ සමාජීය හැඟීමක් මෙරට ජනතාවට තිබෙනවා. අපිට ඔවුන්ට එවැනි අවස්ථාවක දී ක්‍රියා කළ යුතු ආකාරය පිළිබඳ දැනුමක් ලබාදිය හැකි නම් ස්වාභාවික ආපදාවලදී ඇතිවන විපත් අවම කරගත හැකියි.ස්වාභාවික ආපදාවලින් ජීවිත අහිමි වූ සියලුදෙනා සිහිපත් කිරීම ජාතික ආරක්ෂිත දිනයක් ඇති කිරීමේ අරමුණයි. 2006 වසරේ අමාත්‍ය මණ්ඩලය ගත් තීරණයක් අනුව සුනාමි ව්‍යසනය ඇති වූ දෙසැම්බර් 26 වෙනිදා ආරක්ෂිත දිනය හැටියට සෑම වසරකදීම සමරනු ලබනවා.සෑම වසරකම අපි තෝරාගත් පළාතක් කේන්ද්‍ර කරගෙන රාජ්‍ය මට්ටමෙන් ආරක්ෂිත දිනය සමරනවා. 2006 වසරේ සිට අඛණ්ඩව ගාල්ල, රත්නපුර, මහනුවර හා කුරුණෑගල යන දිස්ත්‍රික්ක කේන්ද්‍ර කරගෙන “ජාතික ආරක්ෂිත දිනය” පවත්වා තිබෙනවා.මෙවර ආරක්ෂිත දිනය පැවැත්වූයේ යාපනය දිස්ත්‍රික්කයේ දී. එහි තේමාව “වඩාත් සුරක්ෂිත ශ්‍රී ලංකාවක් කරා” යන්නයි. “තිරසර සංවර්ධනයට ආපදා දුරලමු යනුවෙන්” උප තේමාවක්ද තිබෙනවා.යාපනය වීරසිංහම් ශාලාව ඉදිරිපිට ආරක්ෂක හමුදා, පොලිසිය හා පාසල් තූ®ර්ය වාදක කණ්ඩායම් සහභාගි වූ ආචාර පෙළපාළියකින් හා ප්‍රාදේශීය ලේකම් කොට්ඨාස නියෝජනය කරන කමිටු නියෝජිතයන්ගේ සහභාගිත්වයෙන් පැවැත්වුණු අනතුරු වළක්වා ගැනීමේ හා ජීවිත බේරා ගැනීමේ වැඩසටහන් ඇතුළත් වුණා.ආපදා කළමනාකරණය ගැන දැනුම පාසල් අධ්‍යාපනයේ සිට ලබාදීම වැදගත්. දැනටත් සමහර විෂයන් යටතේ මේ පිළිබඳ මූලික අධ්‍යාපනයක් ලබා දෙනවා.ආපදා කළමනාකරණ අමාත්‍යාංශයේ හා සෞඛ්‍ය අධ්‍යාපන යන අනෙකුත් අමාත්‍යාංශයන්ගේද සහය ඇතිව සුළි සුළං, ගංවතුර, සුනාමි ආදී අවස්ථාවලදී ක්‍රියා කළ යුතු ආකාරය හා තුවාල ලැබූවන්ට ප්‍රතිකාර කළ යුතු ආකාරය දැක්වෙන අතිරේක කියැවීම් පොත් පෙළක් මේ වනවිට සම්පාදනය කොට තිබෙනවා. එම දැනුම ඉදිරියේදී පාසල් පද්ධතියට එකතු කිරීමට ක්‍රියා කරනවා.මෙවැනි අවස්ථාවකට මුහුණදිය හැකි හොඳ යාන්ත්‍රණයක් අපිට දැන් තිබෙනවා. සුනාමි වැනි තත්ත්වයන් පිළිබඳ කලින් තොරතුරු දැනගත හැකි ආකාරයට ජාත්‍යන්තර ආයතන සමඟ සන්නිවේදන ජාලයක් අපි ගොඩනඟාගෙන තිබෙනවා.ගම් මට්ටමේ පවා ආපදා කළමනාකරණ කමිටු පිහිටුවා තිබෙනවා. ඒවා සක්‍රීයයි. අපි පසුගියදා ජනතාව දැනුවත් කිරීම සඳහා පෙරහුරුවක්ද පැවැත්වුවා. එය සාර්ථකයි.සාමාන්‍යයෙන් මෙවැනි අවස්ථාවකදී ඇතිවිය හැකි දුරකථන මාර්ග පිළිබඳ අවහිරතා පිළිබඳව කල්පනා කොට ගුවන් විදුලි හා රූපවාහිනි තාක්ෂණය යොදාගෙන ජනතාව දැනුවත් කිරීමටත් අපි කල්පනා කර තිබෙනවා. ඊට අමතරව අපි මේ වනවිට කාලගුණ විද්‍යා දෙපාර්තමේන්තුවට අවශ්‍ය කෙරෙන තාක්ෂණික සම්පත් ලබාදී එහි සේවය උපරිම අයුරින් ලබා ගැනීමටත් ක්‍රියාකර තිබෙනවා.මේ මන්ත්‍රීතුමාට රටේ නායකත්වය තියා පක්ෂයේ නායකත්වයවත් ගන්න පුළුවන් වුණේ නැහැ. සමහරු කොළඹින් පටන් ගන්න බලාගෙන ඉන්නවා. තවත් සමහරු කුරුණෑගලින් හරි නුවරින් හරි පටන් ගන්න බලනවා. මේ ගොල්ලෝ අවුරුදු දාසයක් තිස්සේම එක එක තැන්වලින් පටන් ගන්න බැලුවා. අන්තිමට මොකද වුණේ අද එජාපය කියලා පක්ෂයක්වත් නැති තැනට පල්ලම් බැහැලා තියෙන්නේ.රටේ ජනතාවට ආණ්ඩුව පෙරළන්න වුවමනාවක් නැහැ. ඔවුන් රජය සමඟ දීර්ඝකාලීන සංවර්ධන ගමනක් යන්න මුල පුරා තිබෙනවා. ජනාධිපතිතුමා ත්‍රස්තවාදය දුරුකර මේ රට ඒකීය රටක් බවට පත්කළා. ඊළඟට ලංකාව ආසියාවේ ආශ්චර්ය බවට පත් කිරීමට ගන්නා උත්සාහය වළක්වන්න කාටවත් බෑ. යූ.එන්.පීය බඩු මිල පස්සේ එල්ලිලා ආණ්ඩු විරෝධයක් ගොඩනඟන්න හදන්නේ ඒ ගැන දන්නා නිසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=f1012272</link>
    <topic>සමාජ ආර්ථික ප්‍රශ්න නිසා මෛත්‍රිය ගිලිහිලා</topic>
    <author>සාකච්ඡා කළේ:- බුද්ධික සමන් ගුණවර්ධන</author>
    <content>අප කවුරුත් දන්නා කරණීය මෙත්ත සූත්‍රය ඇසුරින් කතා කරනවා නම් එහි අපට අලුත්වීම සඳහා ඇතිකරගත යුතු ගුණාංග රාශියක් අන්තර්ගත වෙනවා. එහි එන “සක්කෝ” කියන ගුණය ගත්තම එයින් අදහස් වෙන්නේ තම තමන්ට හැකි, නො හැකි දේ පිළිබඳව තේරුම් ගැනීම යි, එතන දී අපි තේරුම්ගන්න ඕනෑ අපට පුළුවන් දේ මොනවාද කියලා.බොහෝදෙනා තමන්ට නැති වූ දේවල් ගැන, එහෙම නැත්නම් තමන්ට නොලැබුණු දේවල් ගැන හෝ තමන්ට බැරි දේවල් ගැන හිතුවත් තමන්ට තිබෙන දේවල් හා තමන්ට හැකි දේවල් ගැන කල්පනා කරන්නේ නැහැ. තමන්ට හැකි දේවල් පිළිබඳ අවධානයෙන් කටයුතු කරනවා නම් ඕනෑම කෙනෙකුට දියුණුවෙන්න පුළුවන්, ආධ්‍යාත්මික හෝ භෞතික කියන දෙ අංශයෙන්ම.ඔබ අප දකින යාචකයකුට වුණත් තමන්ට ඇති හැකියාවන් හඳුනා ගත්තොත් ආර්ථික අතින් වුණත් දියුණුවෙන්න හැකියාව තිබෙනවා. අපි මේ සූත්‍ර පිරිත් ලෙස දේශනා කළත් ශ්‍රවණය කළත් මේවායේ තිබෙනවා, මිනිසුන්ගේ දියුණුවට හේතුවන කරුණු රාශියක්.ඒ වගේම සුභරෝච කියල ගුණාංගයක් තිබෙනවා ඒ කියන්නේ පහසුවෙන් පෝෂණය කළ හැකි වීමයි. අද තියෙන්නේ ආටෝප සාටෝපවලට බර සමාජයක්නෙ. ඒ කුමක් වුණත් බෞද්ධයන් විදියට අප කල්පනා කරන්න ඕනෑ මේ උත්සව කාලයේ තමන්ගේ ආදායමට ගැළපෙන ආකාරයට වියදම් කරන්න. එහෙම නැති වුණොත් වෙන්නේ අවුරුද්ද පටන් ගැන්මෙදිම ණය වෙන්නයි.ඒ වගේම මේ රටේ ජීවත්වන සියලුදෙනා ආර්ථික, සමාජීය ආගමික, දේශපාලනික කියන ව්‍යුහයන් තුළයි ජීවත්වෙන්නේ. ඒ නිසා මේ රටේ සිටින වැඩිහිටියන්, මවුපියන්, ගුරුවරුන්, පූජ්‍ය පූජක ආදීන්, පාලකයන් සියලුදෙනා මේ සමාජ ස්ථරය විධිමත් සැලැස්මකට හැඩ ගැසිය යුතුයි. එසේ නොකළොත් සැබෑ අලුත්වීමක් දකින්න අමාරුයි.ඇත්තෙන්ම තරහව, ක්‍රෝධය, ද්වේශය ආදිය කිට්ටු අරුත් තිබෙන පද. බුදුරජාණන්වහන්සේ දේශනා කර තිබෙන්නේ මෛත්‍රීය ප්‍රගුණ කරන්නයි. මෙත්තා, කරුණා, මුදිතා, උපේක්ෂා කියන සතර බ්‍රහ්ම විහරණ මවුපියන් ළඟ තියනවා කියල අපි කියනවා. හැබැයි මවුපියන් ළඟ ඒ ගුණාංග තිබෙන්නේ බොහෝවිට තම තමන්ගේ දරුවන් කෙරෙහි විතරයි.ඒත් ඒ අතර ඇතැම් අම්මලගෙන් තමන්ගෙ දරුවන් කෙරෙහිවත් ඒ ගුණාංග පළවෙනවා අප දැක නැහැ. ඒ නිසානෙ ඉපදුන හැටියේ දරුවන් කාණුවලට දමා යන්නේ. අපි බෞද්ධයන් විදියට හොයල බලන්න ඕනෑ මෙවැනි තත්ත්වයක් ඇතිවුණේ ඇයි කියලා.අද ඇත්තෙන්ම සමාජය ඇතැම් අවස්ථාවලදී අම්මලාව තාත්තලාව හිර කරල තබා ගන්නවා. විවිධ සමාජීය ප්‍රශ්න, ආර්ථික ප්‍රශ්න හෝ නීතිමය ආදී වෙනත් ප්‍රශ්න නිසා තමයි මේ කරුණාව මෛත්‍රීය නැතිවෙලා තිබෙන්නේ. ටිකක් හොයල බලන්න. තමන් හදාගත්ත දරුවාව කාණුවකට දාල යන අම්ම කෙනෙක් කොයි තරම් හිතෙන් හඬා වැලපිලා ද ඒ දේ කරන්නේ.ඒ නිසයි මම කියන්නේ අප මුලින් කියපු ආකාරයට සමාජයේ ආර්ථික, සමාජීය, ආගමික, දේශපාලනික කියන සියලු සංස්ථා විධිමත් වන තුරු මේවා වෙනස් වෙන්නේ නැහැ කියලා. අපි මොනතරම් ක්‍රෝධය වෛරය පහකරල මෛත්‍රීය ඇතිකරගන්න දේශනා කළත් ඒවා සිදු නොවන්නේ මේ කාරණා නිසයි.ඒ වගේම මම දකිනවා මේ බොහෝ දෙනා ඉහත සමාජ සංස්ථාවන්හි සමතුලිතව හැසිරීමක් නො කරන බව. ආර්ථිකය අල්ල ගත්ත කෙනා එය පිටුපසම දුවනවා. දේශපාලනය අල්ල ගත්තත් එහෙමයි. සමහරු ආගමට යොමු වී ඒ පිටුපසම යනවා, ආර්ථිකය ගැන සිතන්නේ නැහැ. මේ ආකාරයට එක පාර්ශ්වයකින් අන්තයට නොයා සියලු පාර්ශ්වයන් තුලනය කරගෙන ජීවත් වෙනවා නම් ප්‍රශ්න අඩුයි.ඔව්. ඇත්තෙන් ම විය යුත්තේ එයයි. දිනක් බුදුරජාණන් වහන්සේ ආනන්ද හාමුදුරුවන් සමඟ වැඩම කරන අවස්ථාවක එක්තරා බමුණෙක් බුදුරජාණන්වහන්සේට දරුණු ලෙස දෝෂාරෝපණය කරනවා. ආනන්ද හාමුදුරුවෝ කෙලෙස් ප්‍රහීන කරලා හිටියෙ නැති නිසා උන්වහන්සේට ඒ ගැන දුකක් ඇතිවෙනවා.බමුණා දෝෂාරෝපණ කරමින් උන්වහන්සේලා පසුපසින් එනවා. ආනන්ද හාමුදුරුවො බුදුරජාණන්වහන්සේට කියනවා “බුදුහාමුදුරුවනේ පසුපස බලන්න” කියලා.බුදුරජාණන්වහන්සේ දේශනා කරනවා “පසුපස නිම කරලයි ඉදිරියට ඇවිත් තියෙන්නේ” කියලා. එහෙම නම් අපට අලුත් අවුරුද්දේ අමතක කරන්න දේවල් තිබෙනවා.කොහොම වුණත් ආනන්ද හාමුදුරුවන්ට මේ බැනුම් ඉවසන්න බැරි බව බුදුරජාණන්වහන්සේ දැනගෙන උන්වහන්සේට කියනවා, ඒ බනින හැම වාරයකදීම තමන් පෙරවගෙන සිටින සිව්රේ ගැටයක් ගසන්න කියලා. ආරාමයට වැඩිය පසු බුදුහාමුදුරුවෝ අහනවා දැන් සිව්රේ ගැට කොපමණ තිබෙනවාද කියලා.ආනන්ද හාමුදුරුවන්ගේ සිව්ර පුරාම ගැට. බුදුරජාණන්වහන්සේ දේශනා කරනවා ගැට එකින් එක ලිහා බලන්න මොනවාද තිබෙන්නේ කියලා. ඇත්තෙන්ම බැලුවාම එහි කිසිවක් නැහැ. අපි ආවේගයක් ආවාම එය පාලනය කරගන්න පුරුදු වෙන්න ඕනෑ. ඉක්මන් තීරණ ගන්න ගියොත් වෙන්නේ විනාශයක්. මේ ආවේග එදිනෙදා පාලනය කර ගන්නවා නම් සිතේ කිසිදු කිලිටක් ඉතිරි වෙන්නේ නැහැ.වසරකට වරක් හරි තව කෙනෙක්ට සුබ පතන්න අවස්ථාවක් එනව නම් ඒක ලොකු දෙයක්. ඒ වගේම වසරකට වතාවක් තවත් කෙනෙක්ගෙ ගෙදරකට ගිහින් සුවදුක් විමසන්න පෙළඹෙනව නම් ඒක ගොඩක් වටිනවා. එක පැත්තකින් ඒක අපේ පෙර සිරිත ආරක්ෂා කර ගැනීමක්. ඒ වගේම එයින් තමන්ගේත් මනස සැහැල්ලු වෙනවා.ඒ වගේම අන් අයගේත් සතුටට හේතු වෙනවා. අපට අනුන් සතුටු කරන්න හැකිනම් ඒක ලොකු පිනක්. හැබැයි ඉතින් ඒක එසේ සුබ පැතීම විතරක් ප්‍රමාණවත් නැහැ. අන්‍යයන්ගේ අදහස් උදහස් දැනගෙන ඒ අය සමඟ ඇසුරු කළ යුත්තේ කෙසේද යන්න පිළිබඳ ව අප අවබෝධ කරගත යුතුයි.එහෙම නැත්නම් ඉතුරු දින සියල්ලේම තරහ වී තමයි ඉන්න සිදුවෙන්නේ. කොහොම වුණත් අවුරුද්දෙම තරහවෙලා ඉඳල ජනවාරි පළමුවැනිදාට විතරක්වත් කතා කරනවනම් ඒකත් හෙලාදකින්න බෑ. ඒකත් හොඳයි.ඔව්. සමාජයේ කුඩාම ඒකකය පවුලනෙ. පවුල හරහා තමයි සමාජයට සියලු හර පද්ධතීන් සම්ප්‍රේෂණය වෙන්නේ. ඒ නිසා පවුල නිසි ලෙස සකස් වෙනවා නම් ඒ මගින් සමාජයම සකස් වෙනවා.අප තේරුම් ගන්න ඕනෑ, නිතරම කුඩා දරුවන් වැඩිහිටියන්ව අනුකරණය කරනවා කියලා. ගිහි සමාජයේ වගේම පැවිදි සමාජයේත් එහෙමයි. මවුපියන් වැඩිහිටියන් ආදර්ශමත් වෙන්න ඕනෑ කියන්නේ ඒකයි. පවුලක් විදියට සමඟි සම්පන්නව සතුටින් ජීවත් වෙනවා නම් මුළු සමාජයටම ඒක බලපානවා. පවුලේ සමඟිය තමයි ගමට, පළාතට හා රටටම විහිදී යන්නේ. අප අද තාක්ෂණය සමඟ සම්බන්ධවෙලා විශ්ව ගම්මානයක් ගැන කතා කරනවා. එහි මූලික සිද්ධාන්තයේ ඇරඹුම වෙන්නෙත් පවුලයි, ඒ නිසා අපි පවුල ගැන වැඩි අවදානයක් යොමුකළ යුතුයි.පවුලක් විදියට ජීවත් වනවිට ගුණධර්ම වගේම පවුලේ ආර්ථිකය පිළිබඳවත් අවදානය යොමු කරන්න අවශ්‍යයි. පසුගිය වසරේ ආදායම් වියදම් පිළිබඳ තම තමන්ට ම අය වැයක් හදාගන්න පුළුවන්. ඒක අධ්‍යයනය කරලා ලබන වසරේ දී වැය අඩු කරගෙන වැඩි මුදලක් උපයා ගන්නා ආකාරයත්, බෞද්ධ ආර්ථික සංකල්පයට අනුව ඒවා පරිභෝජනය කරන ආකාරයත් පිළිබඳ සැලැස්මක් හදාගන්න මේ වසර ආරම්භයේදීම උත්සාහ ගන්න ඕන.ඒ විදියට සැලැස්මකට වැඩ කරන්න ලොකු ව්‍යාපාරිකයෙක් වෙන්නට අවශ්‍ය නැහැ. ගොවියකුට කම්කරුවෙකුට වුණත් පුළුවන්. සැලැස්මකට වැඩ නොකළොත් තමයි පරිහානියට යන්නේ. කෙනෙක් ආර්ථික පරිහානියට යන්නේ තම තමන්ගේ අඩුපාඩු නිසා බව මතක තියාගන්න ඕනෑ. ඒකට වෙන අයට දොස් පවර පවර ඉඳල බැහැ.පවුලක් විදියට තමන්ගේ දරුවන්ගේ අධ්‍යාපනය ගුණධර්ම වගේම වෘත්තිමය පැත්තත් වැඩිදියුණු කරන්න ඕනෑෑ. තාත්තා පෙදරේරුවෙක් නම් පුතාටත් ඒ ශිල්පය උගන්වන්න පුළුවන්. පුතා ඒක හරියට ඉගෙන ගත්තොත් එයාට අනාගතයේ ඉංජිනේරුවන් කීපදෙනෙක් තමන් යටතේ සේවයේ යොදවන තත්ත්වයට දියුණු කරන්න පුළුවන්. සමාජයේ අද ඒ ඒ වෘත්තීන්ට තිබෙන තත්ත්වය පිළිබඳ හිතල වැඩ කරනවට වඩා එතැනින් එහාට යමක් හිතන්න පුරුදුවෙන්න ඕනෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>27</day>
    </date>
    <link>http://www.dinamina.lk/2010/12/27/_art.asp?fn=f1012274</link>
    <topic>ගලේවෙල</topic>
    <author/>
    <content>මේ අපේම අභිමානය සැඟවුණු තවත් එක් සුන්දර ගම් පියසක්. අතීතයේ එක් දවසකදී විජයාවතරණයේ අපට හමුවන කුවේණියගේ පියාගේ, එනම් බම්බා නම් යක්‍ෂ ගෝත්‍රික ප්‍රාදේශීය නායකයාගේ පාලන භූමිය වූ බම්බාවත්, ඔවුන්ගේ සිරුරු මිහිකත් මාතාව හා එක් කළ ඉබ්බන්කට්ටුව සුසාන භූමියත් මේ පෙදෙසේ අභිමානයට සුවිශේෂී සාධකයක්. ඒ වගේම රහතන්වහන්සේලා වැඩ සිටි ගල්ලෙන් කිහිපයකින් යුත් ගැරඩිගලත්, එළාර රජුගේ බලකොටුවක් ව පැවති මහකෝට්ටේත් මේ ගම් පියසට එක් කළේ නව ආලෝකයක්.මාතලේ දිස්ත්‍රික්කයට අයත් ව.කි.මී. 192.4 යුත් මේ පළාත් පාලන ඒකකය ගලේවෙල යි." පොදු පැතුම් සපුරමින් සමෘද්ධිමත් පුරවරයකට" යන්න ස්වකීය දැක්ම කරගත් ගලේවල ප්‍රාදේශීය සභාව 1988.01.01 දින ස්ථාපනය වන්නේ විශේෂ කොමසාරිස්වරයෙකුගේ පාලනය යටතේ ය. 1991 වසරේදී ප්‍රථම පළාත් පාලන මැතිවරණයෙන් එ.ජා.ප නියෝජනය කළ ආර්. එම්. විජේතුංග බණ්ඩා මහතා පළමු ප්‍රාදේශීය සභා සභාපතිධුරයට පත්විය. මහජන කැමැත්ත මත දෙපසට දෝලනය වූ සභාපති කිරුළ 2006 වසරේදී ඇම්. පී. ආර්. ජයතිලක මහතාට හිමිවන්නේ දෙවරක් එහි හිමිකම ඔහුට ලබාදෙමිනි. මේ ජනතාවගේ පොදු පරමාර්ථයන් ඉටු කරමින් ශීඝ්‍ර සංවර්ධනයක් කරා යන ගමනක තතු විමසුමයි.කෘෂිකාර්මික ජනතාවක් වෙසෙන ප්‍රදේශයක් තුළ මාර්ග සංවර්ධනය, සංවර්ධනයේ ප්‍රථම පියවර බව හඳුනාගත් ගලේවෙල ප්‍රාදේශීය සභාව 2006 - 2010 කාල පරිච්ඡේදය තුළ විශේෂ අවධානයක් ඒ කෙරෙහි යොමු කළේය. ගලේවෙල, බුලනවැව, නිලගම, වාසල කෝට්ටේ යනුවෙන් කලාප හතරක් වෙන්කර එහි හඳුනාගත් දුෂ්කර මාර්ග සංවර්ධනයට කටයුතු සම්පාදනය විය. 2006 - 2008 කාල පරාසය තුළ රු. 7595000ක් වැය කරමින් සිදුකළ මාර්ග සංවර්ධනය 2010 වන විට රු. මිලියන 52 පමණ වටිනාකමකට හිමිකම් කීය.2007 වසරේ දී ජාතික සවිය ගම නැඟුම ව්‍යාපෘතිය යටතේ ග්‍රාමසේවා වසම් දහ අටක, ව්‍යාපෘති දහ අටක් ක්‍රියාත්මක කළ අතර 2008 වසරේ දී එය ග්‍රාම සේවා වසම් 59 ම ආවරණය වන පරිදි රු. 36875000 වටිනාකමක් ලබාදෙමින් ක්‍රියාත්මක වී තිබේ. ඒ යටතේ මාර්ග කොන්ක්‍රිට් කිරීම් ව්‍යාපෘති 51ක්, පැති බැමි 5ක් ඉදිකිරීම, ප්‍රජාශාලා ඉදිකිරීම ප්‍රමුඛ විය.ගලේවෙල ප්‍රාදේශීය සභාව 2006 වසරේ සිට අඡ්ඒර්‍ථ ව්‍යාපෘතිය හා සම්බන්‍ධ වෙමින් ග්‍රාමීය ජන ජීවිතයට සෘජුව බලපාන අයුරින් ප්‍රදේශයේ නිෂ්පාදන ක්‍රියාවලිය වැඩිදියුණු කිරීම හා රැකියා අවස්ථා වැඩිදියුණු කිරීම පිණිස සුවිශේෂ කාර්යභාරයක් ඉටුකර තිබේ. ඒ යටතේ ග්‍රාමීය කෘෂි මාර්ග සංවර්ධනය කෙරෙහි වැඩි අවධානයක් යොමු වූ අතර ව්‍යාපෘති 27ක් මිලියන 22 කට ආසන්න මුදලක් යොදවමින් නිමකර තිබේ.යටිතල පහසුකම් සංවර්ධනය කෙරෙහි අවධානය යොමුකරන අතරතුර කියවීමෙන් පිරිපුන් උසස් මනසැති පුද්ගලයින් බිහිකිරීම අරමුණු කරගනිමින් පුස්තකාල සංවර්ධනය කෙරෙහි ද අවධානය යොමු වී තිබේ. නබඩගහවත්තට දෙමළ මාධ්‍ය පුස්තකාලයක් ආරම්භවන්නේ ද පවතින පුස්තකාල සංවර්ධනය උදෙසා වාර්ෂිකව ප්‍රතිපාදන වෙන්වන්නේ ද එහෙයිනි.2007 වසර වන විටත් නගරයේ කුණු කසල බැහැර කිරීමේ නිශ්චිත ක්‍රමවේදයක් නොතිබුණු නමුදු, අර්ධ ස්වායු අගල් ක්‍රමය භාවිතා කරමින් ලක්‍ෂ 85 පමණ වැය කරමින් මේ වන විට කොම්පෝස්ට් ව්‍යාපෘතියක් ආරම්භ කර තිබේ." ජීවිතයට ගෞරවණීය අවසානයක් " ලෙසින් ගලේවෙල ප්‍රාදේශීය සභාව තුළින් නව ව්‍යාපෘතියක් හඳුන්වා දී ඇත. ඒ යටතේ මෙතෙක් පැවති සුසාන භූමි නිරවුල් කිරීමත්, ශ්‍රම දායකත්වය ලබා ගනිමින් ප්‍රතිසංස්කරණය කිරිමත් කළ අතර අවමංගල්‍යාධාර සමිතිවලට එහි වගකීම පැවරිණි. සෑම සුසාන භූමියක් සඳහා ම ආරක්‍ෂික වැටක් හා ගේට්ටුවක් ලබාදුන් අතර මෙම නිමවුමෙහි මුළු වටිනාකම රු. 75000 ද ඉක්මවීය.විශේෂයෙන්ම කෘෂිකාර්මික ජීවනෝපාය කරගත් ජනතාවක් වෙසෙන ගලේවෙල ප්‍රදේශයේ පානීය ජල ප්‍රශ්නය කෙරෙහි නායකත්වයේ අවධානය ද යොමුවිය. ලෝක බැංකුවෙන් 70% ක් ද, පළාත් ප්‍රතිපාදන යටතේ හා සභාවෙන් 5% බැගින් ද, ප්‍රතිපාදන වෙන්කරමින් 20% ක ශ්‍රම දායකත්වය ලබා ගනිමින්, වසම් 30 ක් ආවරණය වන පරිදි ලක්‍ෂ 150 කට අධික මුදලක් වැය කරමින් පානීය ජල පහසුකම් ව්‍යාපෘති ක්‍රියාත්මක වන්නේ එහෙයිනි.ඒ හැරෙන්නට ජනපති පදවි ප්‍රාප්තිය වෙනුවෙන් ක්‍රියාත්මක වූ " මැදරට පියස " නිවාස ව්‍යාපෘතිය යටතේ නිවාස 11ක් දිළිදු පවුල් සඳහා ඉදිවිණි. ග්‍රාමීය මට්ටමෙන් ජනතාවගේ ආර්ථික තත්ත්වය නඟා සිටුවීම සඳහා අඡ්ඒර්‍ථ ආයතනයත්, ජාතික තරුණ සේවා සභාවත්, විදාතා මධ්‍යස්ථානයත් සමඟ එක්ව විවිධ ව්‍යාපෘති ක්‍රියාත්මක කරන අතර කිරිගොවි පාලනය වැනි ව්‍යාපෘති සඳහා සමෘද්ධි ලාභීන් යොමුකරවා තිබේ.' මහ දඹුල්ල' වැනි නව සංවර්ධන ව්‍යාපෘතින් තුළින් ජනතාව සමෘද්ධිමත් කිරීම අරමුණු කරගත් ගලේවෙල ප්‍රාදේශීය සභාව 1997 වසරේ සිට මේ දක්වා ම මාතලේ දිස්ත්‍රික් පළාත් පාලන සතියෙන් ප්‍රථම ස්ථානය හිමිකර ගත්මින්, ගැමිකම ගැමිසුවඳින් සුපෝෂිත ව සුබවාදීව අනාගතය කරා පියමනියි. ප්‍රාදේශීය සභාවකින් විය යුතු ප්‍රධානම දේ තමයි මහජන සුබ සිද්ධිය සඳහා කටයුතු කිරීම අපිට මහජනතාවගේ ඡන්දය ලැබෙන්නේ ඔවුන් වෙනුවෙන්, ඔවුන්ගේ අවශ්‍යතා ඉටුකර ගැනීමට අදාළ නියෝජිතයින් විදිහට යි. ඒ නිසා පළාත් පාලන ආයතනයක් විදිහට අපි ජනතාවගේ යටිතල පහසුකම්, සෞඛ්‍ය යනාදී වූ විවිධ ක්ෂේත්‍රවල වර්ධනයක් අපේක්‍ෂා කළ යුතුයි.දැන් පළාත් පාලන ආයතන තුළින් යම් ආකාරයට ආදායම් උත්පාදනය කරගැනීමකුත් සිදුකරනවා. ඒ නිසා පෙර රජයට තිබුණු බර යම්තාක් දුරකට දැන් අවමයි. අපි උත්පාදනය කරගන්න මුදල් අපිට ප්‍රදේශයේ සංවර්ධනය වෙනුවෙන් යොදාගත හැකියි. ඒ තුළින් රජයෙන් ලැබෙන සහයෝගයත් එක්ක පාසල් අධ්‍යාපනයේ සිට ඉහළට අපිට යම් උදව්වක් කළ හැකි අතර පුද්ගලයාගේ උපතේ සිට මරණය දක්වා ඔහුගේ සුබ සාධනය වෙනුවෙන් කටයුතු කළ හැකියි.විශේෂයෙන්ම ග්‍රාමීය ආර්ථික ප්‍රවර්ධන ආයතනය (අඡ්ඒර්‍ථ) ආයතනය තුළින්, ඒ හා එක්වීම තුළ ග්‍රාමීය ජනතාවට සහන රැසක් ලැබුණා.මාර්ග සංවර්ධනය, කෘෂි ළිං, පාලම් ආදිය ඒ තුළ නිර්මාණය වුණා. ඔවුන්ගේ කෘෂිකර්මාන්ත සංවර්ධනයට එය ඉවහල් වුණා. ඒ වගේම තමයි ඉස්සර පුංචි පුංචි කඩවල වෙළදාම් කරන අය තමන්ට අවශ්‍ය දේ පිටින් ගත්තේ. ඒ තුළ සුළු ලාබයක් විතරයි ඔවුන්ට හිමි වුණේ. ඒත් අපි විවිධ ආයතන හා සම්බන්‍ධවෙලා ඔවුන්ට ලබාදුන් පුහුණුව තුළින් අද ඔවුන් තමන් තමන්ට අවශ්‍ය දේ නිෂ්පාදනය කර ගන්නවා. ඒ තුළ ආදායම වැඩිවෙලා.රජයෙන් විවිධ සංවර්ධන ව්‍යාපෘති සඳහා අපට ලබා දෙන මූල්‍ය ප්‍රතිපාදනවලට අමතරව අපිත් යමක් උපයනවා. ඒ කියන්නේ ප්‍රාදේශීය සභාව සතුවත් ආදායම් උපයාගත හැකි මාර්ග තියෙනවා. ඒ වගේම අඡ්ඒර්‍ථ වැනි ආයතන, ආසියානු සංවර්ධන බැංකුවේ ආධාර ආදිය ලබාගනිමින්, විවිධ ක්ෂේත්‍රවල පුද්ගලයින්ගේ දායකත්වයත් සමඟ මහජන ශ්‍රමය උපයෝගි කරගනිමින් අපි ව්‍යාපෘති ආරම්භ කරනවා.ඇත්තටම ප්‍රාදේශීය සභාව තුළට පැමිණෙන ජනතාව වෙනුවෙන් ඉක්මන් සේවයක් ලබා දෙන්න තරම් අපේ නිලධාරීන් කාර්යක්‍ෂමයි. ඒ වගේම විවිධ සංවර්ධන ව්‍යාපෘති ආරම්භ කිරීමේදී මම පක්‍ෂයේ මන්ත්‍රීවරුන්ගේ වගේම විපක්‍ෂයේ යෝජනා වලටත අවධානය යොමු කරනවා. ඔවුන් හැමෝම මට සහය දෙනවා.විශේෂයෙන්ම මහ දඹුල්ල සංවර්ධන ව්‍යාපෘතිය මෙහිදී ප්‍රධාන වෙනවා. ඒකේ ප්‍රතිඵලයක් විදිහට ගලේවෙල නගරය අංග සම්පූර්ණ නගරයක් බවට පත් කිරීමට හැකිවෙනවා. පුළුල් වූ මාර්ග පද්ධති, ධාන්‍ය අලෙවි මධ්‍යස්ථානයක් , ගබඩා සංකීර්ණයක්, බස් නැවතුම්පලක්, සුවිශල් සාප්පු සංකීර්ණ, ගලේවෙල වැව ආශි‍්‍රතව නවීන උද්‍යානයන් ඉදිවෙනවා.ඒ වගේම සංචාරක පුරවරයකට ආසන්න තැනක් විදිහට මෙහි වැව ආකර්ෂණීය කිරීමටත් බලාපොරොත්තු වෙනවා.2011 වසර තුළ දී මහජන පුස්තකාල සංවර්ධනය, මහජන ක්‍රීඩාංගණය සංවර්ධනය හා විකල්ප මාර්ග ඉදිකිරීම කෙරෙහිත් අපේ අවධානය අපි යොමු කරනවා.මගේ දෙවන පාලන කාලය තුළ ප්‍රදේශයේ ජනතාවට නවෝදයක් ගේන්න හැකිවුණා. විශේෂයෙන්ම තිස් වසරක යුද්ධය නිමා වුණු මේ රටේ, ජනාධිපතිතුමන් ආසියාවේ ආශ්චර්ය කරා රට ගෙනයන ගමනේ දී, ‘මහින්ද චින්තන ඉදිරි දැක්ම’ තුළ තියෙන ව්‍යාපෘති ඉටු කිරීමට අපි අපේ ශක්ති ප්‍රමාණයෙන් කැපවෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n1012281</link>
    <topic>ටියුෂන් බලපෑම් සෙවීමටජාතික නියාමන කමිටුවක්</topic>
    <author>දයා පෙරේරා</author>
    <content>පෞද්ගලික උපකාරක (ටියුෂන්) පන්ති මඟින් සිසුන්ට සිදු කැරෙන බලපෑම් නියාමනයට අධ්‍යාපන අමාත්‍යාංශයේ මූලිකත්වයෙන් ජාතික කමිටුවක් පිහිටුවිය යුතු බව ජාතික අධ්‍යාපන කොමිසම නිර්දේශ කරයි.පළාත් අධ්‍යාපන කාර්යාල, ජාතික අධ්‍යාපන ආයතනය ළමා ආරක්ෂණ අධිකාරිය, පොලිස් කාන්තා ළමා කාර්යාංශය ද මේ නියාමන කමිටුවට එක්කර ගත යුතු යැයිද කොමිසමේ නිර්දේශයෙහි සඳහන් වේ.ජාතික අධ්‍යාපන කොමිසම මේ නිර්දේශ ඉදිරිපත් කරන්නේ පළාත් හතක දිස්ත්‍රික්ක පහළොවක සිදු කරන ලද පර්යේෂණයකින් පසුවය. මෙරට 10 වැනි ශ්‍රේණියේ සිසුන්ගෙන් සියයට 91.84 ක්ද 12 වැනි ශ්‍රේණියේ සිසුන්ගෙන් සියයට 98 ක්ද උසස් පෙළ විභාගයට පෙනී සිටි සිසුන්ගෙන් සියයට 100 ක්ද උපකාරක පන්ති වලට සහභාගි වී ඇති බවත් එය රටේ සෑම දිස්ත්‍රික්කයකම දක්නට ලැබෙන බවත් පර්යේෂණයෙන් අනාවරණය වී තිබේ.මාසික ආදායම රුපියල් 10,000 – 20,000 අතර දෙමාපියෝ වැඩිම වියදමක් උපකාරක පන්තිවලට යන දරුවන් සඳහා වැය කරති. පහ ශ්‍රේණියේදී සහ 10 – 13 ශ්‍රේණිවලදී උපකාරක පන්ති වියදම සාපේක්ෂව වැඩි වන බවද අනාවරණය වී තිබේ.සිසුන් උපකාරක පන්තිවලට යාමට ප්‍රධාන හේතු අතර 10 වැනි ශ්‍රේණියේ උපකාරක පන්තිවලට යන සිසුන් තුළ පාසල පිළිබඳ ඍණ ආකල්ප ඇතිවීම, පාසලේදී විෂය නිර්දේශ ආවරණය නොවීම, ගුරු හිඟය, ගුරු නිවාඩු, තරගකාරීව උසස් පෙළ විභාගයට මුහුණ දීම සඳහා ලබාදෙන පෙර සූදානම විෂය කරුණු සාර්ථකව හා මනාව ඉගැන්වීම යන උපකාරක පන්තිවල ධනාත්මක ලක්ෂණ බලපාන බවද අනාවරණය වී ඇත.විෂය මාලාවේ විෂය කරුණු වැඩි නිසා උපකාරක පන්තිවලට සහභාගි වීම අවශ්‍ය වී තිබෙන අතර එම පන්ති නිසා සිසුන් වැඩි පිරිසක් ප්‍රධාන විභාගවලින් සමත්වන බව උපකාරක පන්තිවලින් සිසුන්ට කැරෙන බලපෑම් අතර ප්‍රධාන තැනක් ගනියි. මේ පර්යේෂණයේ ප්‍රතිඵල පදනම් කර ගනිමින් පාසල් සිසුන් පෞද්ගලික උපකාරක පන්තිවලට සහභාගි වීම පිළිබඳ විකල්ප ප්‍රතිපත්ති යෝජනා හඳුනා ගැනීමේ සම්මන්ත්‍රණය විභාග දෙපාර්තමේන්තු ශ්‍රවණාගාරයේදී අද (28) පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n1012282</link>
    <topic>කොළඹ දිළිඳු සහනාධාරසියයට 25කින් වැඩි කරයි</topic>
    <author>ජීවනී පතිරණ</author>
    <content>කොළඹ නගරයේ ජීවත්වන දිළිඳු පවුල් 13500 කගේ දිළිඳු සහනාධාර මුදල 25% කින් වැඩි කිරීමට කොළඹ මහා නගර සභාව පියවරගෙන තිබේ. දිළිඳු සහන මෙසේ වැඩිවන්නේ වසර දහයකට පසුවය.මෙතෙක් අවමය රුපියල් 450 සිට සිට 1000 දක්වා වූ මුදලක් ගෙවනු ලැබූ අතර, එය මාසිකව රුපියල් 1250 දක්වා වූ උපරිමයකට යටත්ව ලබාදීමට මේ අනුව පියවර ගනු ඇත. දිළිඳු පවුල් සඳහා ලබාදෙන මේ ආධාර මුදලට අමතරව පාසල් ළමයින් සඳහා නිල ඇඳුම් හා පාසල් පොත් නොමිලේ පිරිනැමීමටද කොළඹ මහ නගර සභාව සැලසුම් කර තිබේ.දැනට රැකියාවක් නොමැති දිළිඳු පවුල්වල සාමාජිකයන්ට මේ මුදල පිරිනැමූවද, වෘත්තීය පුහුණුව ලැබූ ස්වයං රැකියාලාභීන් හට අවශ්‍ය උපකරණ ලබාදීමටද කොළඹ මහනගර සභාවේ අවධානය යොමුවී ඇතැයි විශේෂ කොමසාරිස් ඔමාර් කාමීල් මහතා පවසයි.ස්වෝත්සාහයෙන් නැඟී සිටීම සඳහා ඔවුන්ට ලබාදෙන සහයෝගය මත ක්‍රමිකව නගරයේ දිළිඳු ජනතාව අවම කිරීම අරමුණ වී ඇතැයිද ඒ මහතා වැඩිදුරටත් පෙන්වා දෙයි.මේ අනුව ඉදිරියේ දී කොළඹ නගරයේ ජීවත්වන දිළිඳු පවුල් සංඛ්‍යාව අඩුවනු ඇතැයි ඒ මහතා විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n1012283</link>
    <topic>ශ්‍රී ලාංකික බාලදක්ෂයෝ වසර 30කට පසුඑකම බිමක කඳවුරු බඳිති</topic>
    <author>ධනුෂ්ක ගොඩකුඹුර, තිස්සමහාරාම විශේෂ, බෙලිඅත්ත සමූහ අඟුණකොළපැලැස්ස සිට</author>
    <content>පේදුරුතුඩුවේ සිට දෙවුන්දරතුඩුව දක්වා සිටින බාලදක්ෂයන් වසර 30 කට පසු ප්‍රථම වරට එක බිමක කඳවුරු බඳින බාලදක්ෂයන්ගේ අටවැනි ජාතික ජම්බෝරිය, ශ්‍රී ලංකාවේ ප්‍රධාන බාලදක්ෂයා වන ජනාධිපති මහින්ද රාජපක්ෂ මහතාගේ ප්‍රධානත්වයෙන් හම්බන්තොට, අඟුණකොළපැලැස්ස, එරමිණියාය ජාත්‍යන්තර ක්‍රීඩාංගණයේදී ඊයේ (27) ඇරඹිණි.සිය අභිමානවත් සියවසක උරුමය 2012 වසරෙදී සමරන්නට සූදානමින් සිටින ශ්‍රී ලංකාවේ බාලදක්ෂ ව්‍යාපාරය මේ ජාතික ජම්බෝරියත් සමඟින් ඒ සියවස් සැමරුමටද මුල පිරුවේය. ශ්‍රී ලංකාවේ නන් දෙසින් බාලදක්ෂයන් 15000 ක් හා පෝතක බාලදක්ෂයන් 3000 ක් එරමිණියාය ජාත්‍යන්තර ක්‍රීඩාංගණයට ඊයේ එක්රැස් වුණේ රට ගලවාගත් නායකයාගේ වීරත්වයට උපහාර පුදනු වස් එතුමන්ගේ නිජභූමිය වන හම්බන්තොටට රැගෙන ආ ජාතික ජම්බෝරියට එක්වන්නටය.බාලදක්ෂයන් හා පෝතක බාලදක්ෂයන් දහ අට දහසකගෙන් පිරී ගිය එරමිණියාය ජාත්‍යන්තර ක්‍රීඩාංගණයට සපැමිණි ජනාධිපතිතුමා බාලදක්ෂයන් දෙදෙනෙකු විසින් දෑතින් අල්ලාගෙන ප්‍රධාන උත්සව භූමිය වෙත කැඳවා ගෙන එන ලදී. අනතුරුව ජනාධිපතිවරයා වෙත පෝතක බාලදක්ෂ රැළේ පෝතක ආචාරය පිරිනැමිණ. විශේෂ පීඨිකාවක සිට ජනාධිපතිවරයා ජ්‍යෙෂ්ඨ බාලදක්ෂයන්ගේ ආචාරයද පිළිගත්තේය.ජනාධිපතිවරයා ජාතික ධජය ඔසවන විට බාලදක්ෂ ධජය සහ ලෝක බාලදක්ෂ ධජය එසවුණේ ශ්‍රී ලංකා බාලදක්ෂ ව්‍යාපාරයේ සභාපති ලෙස්ලි රූපසිංහ, ප්‍රධාන කොමසාරිස් සී. බටුවන්ගල මහත්වරුන් අතිනි. ඉක්බිති ජාතික ගීය ගැයිණි.අනතුරුව ජම්බෝරි ධජය ඔසවා ජම්බෝරියේ නිල සමාරම්භය සනිටුහන් කළ ජනාධිපතිවරයා රැස්ව සිටි සැම වෙත සිය අභිමානවත් හඬින් ඒ බව දැනුම් දුන්නේය. “දැයේ විරුවෝ අපි වෙමු බාලදක්ෂයෝ” යන ජාතික ජම්බෝරි ගීතය අනතුරුව ගායනා කෙරිණ.ඇදහැළුණු වැසි පවා නොතකා ජනාධිපතිවරයාගේ දේශනයට සවන් දෙමින් සිටි බාලදක්ෂයෝ රටේ නායකයාට තමන්ගේ භක්ත්‍යාදරය ප්‍රකාශ කළහ.ජාතික ජම්බෝරියට සමගාමීව පෝතක බාලදක්ෂයන්ගේ ජාතික කබොරියද මෙහිදී සමාරම්භ කෙරුණු අතර එය ලුණම, දුටුගැමුණු විද්‍යාලයේදී පැවැත්වේ’ඊට ඇරැඹි ජාතික ජම්බෝරිය 30 වැනිදා අවසන් කෙරෙන්නේ පාර්ලිමේන්තුවේ කතානායක චමල් රාජපක්ෂ මහතාගේ ප්‍රධානත්වයෙනි. උප කඳවුරු පහක් යටතේ ක්‍රියාත්මක වන ජම්බෝරියට එක්ව සිටින බාලදක්ෂ දිස්ත්‍රික්ක 37 ම බාලදක්ෂයෝ තරුණ කඳවුරු, සුහද හමු, එළිමහන් සන්දර්ශන, පරිසර චාරිකා යනාදී අංගවලට එක්වෙති.2012 දී සියවස් සමරුවට සමගාමීව විදේශ බාලදක්ෂයන් 3000 ක්, දේශීය බාලදක්ෂයන් 15,000 ක් එක් කරගෙන ජාත්‍යන්තර ජම්බෝරියක් මාතලේ නගරයේදී පැවැත්වේ.ඇමැතිවරුන් වන මහින්ද අමරවීර, මර්වින් සිල්වා, ශ්‍රී ලංකා බාලදක්ෂ සංගමයේ සභාපති ලෙස්ලි රූපසිංහ, ප්‍රධාන කොමසාරිස් සී. බටුවන්ගල, ජම්බෝරි ප්‍රධාන සංවිධායක සී. බටුවන්ගල මහත්වරු ඇතුළු පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n1012284</link>
    <topic>හය වසරෙන් ඉහළ ළමයින්ට පාසල්වල ලිංගික අධ්‍යාපනය</topic>
    <author>සන්ධ්‍යා කරුණාරත්න</author>
    <content>වයස අවුරුදු 16 ට අඩු ගැබිනි මවුවරුන් වාර්ෂිකව 3000 ක් පමණ සංඛ්‍යාවක් වාර්තා වන බව නවතම සමීක්ෂණ වාර්තාවලින් හෙළිවෙයි.මෙයට විසඳුමක් ලෙස පාසල්වල හය වසරෙන් ඉහළ දරුවන්ට ලිංගික අධ්‍යාපනය පිළිබඳ දැනුමක් ලබාදීමට යෝජනා කෙරේ.ශ්‍රී ලංකාවේ ගැබිනි මවුවරුන් 385000 ක ප්‍රමාණයක් වාර්ෂිකව වාර්තා වේ. ඉන් අවුරුදු 20 ට අඩු මවුවරු සියයට 6 ත් 7 ත් අතර ප්‍රමාණයක් සිටිති. ඒ අතරින් අවුරුදු 16 ට අඩු ගැබිනි මවුවරුන් සියයට 10 කි.මාතෘත්වය හමුවේ මතුවන අභියෝග යන මැයෙන් මාධ්‍යවේදීන් දැනුම්වත් කිරීමේ හමුවකදී සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා එම කරුණු අනාවරණය කළේය. අඩු වයසින් ගැබ් ගැනීම වක්‍රාකාරයෙන් අධ්‍යාපනය හා සම්බන්ධව පවතියි.එනම් අධ්‍යාපනය වයස අවුරුදු 16 ට අඩුවෙන් නවතා දැමීමෙන් ඒ දරුවාට කළයුතු වැදගත් කාර්යයක් නොමැතිවීම නිසා ඇය ලිංගික ක්‍රියාකාරකම්වලට යොමුවීම සිදුවේ. එහිදී අඩු වයසින් ගැබ් ගැනීම සිදුවේ.මේ වයසේදී ගැබ් ගැනීම සිදුවීමෙන් මව හා දරුවා විවිධ සංකූ®ලතාවලට ගොදුරු වන බවද මහීපාල මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n1012285</link>
    <topic>පවුල් 56803කටමහ වැස්සෙන් හානි</topic>
    <author>ප්‍රාර්ථනා වීරසිංහ, ත්‍රිකුණාමලය විශේෂ, එරාවුර් සමූහ, කන්තලේ සමූහ, මඩකළපුව සමූහ</author>
    <content>මඩකළපුව, අනුරාධපුරය, නුවරඑළිය, පුත්තලම, නුවර, ත්‍රිකුණාමලය සහ හම්බන්තොට යන දිස්ත්‍රික්ක වලට ඇදහැළෙන මහ වර්ෂාවෙන් පවුල් 56803 ක සාමාජිකයෝ 214817 දෙනෙක් විපතට පත්වී සිටිති. පූර්ණ හා අර්ධ වශයෙන් නිවාස හානි 534 ක් වාර්තා වී ඇති අතර විපතට පත් වූ පිරිස් කඳවුරු 10 ක රඳවා සිටින බව ආපදා කළමනාකරණ මධ්‍යස්ථානය පවසයි.මේ අවතැන් කඳවුරු සියල්ලම මඩකළපුව දිස්ත්‍රික්කයේ පමණක් පිහිටුවා ඇති අතර එහි පවුල් 744 කට අයත් සාමාජිකයෝ 2951 දෙනෙක් වෙති. මඩකළපුව දිස්ත්‍රික්කයේ පමණක් පවුල් 55681 කට අයත් සාමාජිකයන් 212211 දෙනකු විපතට පත්වී ඇති බව පවසන දිස්ත්‍රික් ආපදා කළමනාකරණ සම්බන්ධීකාර ඒ. එච්. මොහොමඩ් කපීර් මහතා විපතට පත්වූවන් සඳහා ප්‍රාදේශීය ලේකම් කාර්යාල මගින් පිසූ ආහාර ද්‍රව්‍ය ලබා දෙන බව පැවසීය.ඊට අමතරව වල්ඩ් විෂන් සහ ශ්‍රී ලංකා රතු කුරුස සංගමය විසින්ද විපතට පත් ජනතාවට ආධාර ලබා දෙයි. ත්‍රිකුණාමලය දිස්ත්‍රික්කයේ වැඩිම හානි වාර්තා වී ඇත්තේ තඹලගමුව ප්‍රදේශයටය.එහි වගා කරන ලද කුඹුරු අක්කර 3000 ක් පමණ මුළුමනින්ම විනාශ වී ඇති බව ප්‍රාදේශීය ලේකම් ලක්ෂ්මේන්ද්‍ර දමයන්ත කුමාර මහතා පැවසීය.තොප්පිගල, ඊරලක්කුලම්, කොම්මාදුරේතිවු, වාකරේ හරහා ත්‍රිකුණාමලේ සහ ගොඩබිම්මාර්වල ගමනාගමනය සම්පූර්ණයෙන්ම ඇන හිට තිබේ. නුවරඑළියේ පවුල් 8 ක්ද, නුවර පවුල් 6 ක්ද, රත්නපුර පවුල් 29 කට අයත් සාමාජිකයෝ 119 දෙනෙක්ද විපතට පත්වී සිටිති.නාච්චාදූව ජලාශය, රන්දෙනිගල, රන්ටැඹේ යන ජලාශ වල වාන් දොරටු විවෘත කර ඇති බව වාරිමාර්ග දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n1012286</link>
    <topic>ජාතික නාට්‍ය සම්මාන ප්‍රදානය අද</topic>
    <author>ප්‍රාර්ථනා වීරසිංහ</author>
    <content>ජාතික නාට්‍ය උළෙලේ සම්මාන ප්‍රදානෝත්සවය අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී අද (28) පැවැත්වේ.2010 ජාතික නාට්‍ය උළෙලේ සිංහල හා දමිළ නාට්‍ය අවසන් වටය පසුගියදා ජෝන් ද සිල්වා සමරු රඟහලේ දී රඟ දැක්වුණු අතර එම නාට්‍ය අතුරෙන් හොඳම නාට්‍ය, හොඳම නිෂ්පාදනය, නළුවා, නිළිය, සංගීතය, වේෂ නිරූපණය, රංගවස්ත්‍ර නිර්මාණය, ආලෝකකරණය, නාට්‍ය පිටපත, පසුතල නිර්මාණය ආදී අංශ සඳහා මුදල් ත්‍යාග සම්මාන සහ සහතික පත්‍ර ප්‍රදානය අද සිදු කැරේ.මේ අවස්ථාවට සංස්කෘතික හා කලා කටයුතු ඇමැති ටී. බී. ඒකනායක මහතා ඇතුළු මැති ඇමැතිවරුන් පිරිසක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n1012287</link>
    <topic>ඒ එච්1 එන්1 රෝගීන් 342ක්මරණ සංඛ්‍යාව 22ක්</topic>
    <author>සන්ධ්‍යා කරුණාරත්න</author>
    <content>නව ඉන්ෆ්ලුවෙන්සා ඒ එච් 1 එන් 1 වෛරසය වයස අවුරුදු 21 ත් 30 ත් අතර වෙසෙන තරුණ පිරිසට වැළඳීමේ ප්‍රවණතාව ඉහළ ගොස් ඇති බව වසංගත රෝග විද්‍යා අංශයේ නවතම සොයා ගැනීමයි.ඒ අනුව මේ වනවිට සතියකදී රෝගීන් 65 ත් 67 ත් අතර සංඛ්‍යාවක් වාර්තා වී තිබේ. රෝගය ව්‍යාප්ත වීමේ ප්‍රමාණය ක්‍රමානුකූලව වැඩි වෙමින් පවතින බව වසංගත රෝග විද්‍යා අංශයේ වැඩබලන අධ්‍යක්ෂ වෛද්‍ය සුදත් පීරිස් මහතා පවසයි.මෙම වෛරසය ස්වාභාවිකවම තරුණ පිරිසට වැළඳීමේ වැඩි ප්‍රවණතාවක් දක්වයි.සෞඛ්‍ය අධ්‍යාපන කාර්යාංශයේ පැවැති මාධ්‍ය හමුවක් අමතමින් වෛද්‍ය සුදත් පීරිස් මහතා මේ බව ඊයේ (27) දා ප්‍රකාශ කර සිටියේය. මේ වනවිට රෝගීන් 342 ක් වාර්තා වී තිබේ. මරණ 22 කි. වයස අවුරුදු 21 ත් 30 ත් අතර රෝගීන් 84 දෙනෙකු වාර්තා වී තිබේ.වාර්තා වී ඇති සියලුම රෝගීන් අතරින් 180 ක් කාන්තාවෝද 155 ක් පිරිමින් ද වෙති. 105 දෙනෙකු ලෙස වැඩිම රෝගීන් පිරිසක් වාර්තා වන්නේ කොළඹ දිස්ත්‍රික්කයෙනි. ඊට අමතරව ගම්පහ, මහනුවර, නුවරඑළිය යනාදි ලෙස රට පුරා සියලුම දිස්ත්‍රික්කවලින් රෝගීන් වාර්තාවීම මේ වනවිට සිදුවේ. උණ, කැස්ස, සෙම්ප්‍රතිශ්‍යාව මේ රෝගයේ රෝග ලක්ෂණයන් වේ. මෙවැනි රෝග ලක්ෂණ පවතින රෝගීන් සෙනඟ ගැවසෙන ස්ථානවලට නොයෑමෙන් රෝගය ව්‍යාප්තවීම අඩුකළ හැකිය.පාසල් දරුවන්ට මෙවැනි රෝග ලක්ෂණ පවතින්නේ නම් පාසල් නොයෑමෙන් සහ රැකියාවල නියුතු පුද්ගලයන් රැකියාවලට නොයෑමෙන් රෝගය ව්‍යාප්ත වීම අවම කරගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n1012288</link>
    <topic>සුනාමි සමරුව දාපින්නවල අලි උපතක්</topic>
    <author/>
    <content>රඹුක්කන පින්නවල මහ අලි ගෙදර පෙරේදා (26) තවත් අලි උපතක් සිදුවිය. පෙරේදා උපත ලද අලි බිලිඳීය සහ ඇගේ මව යහපත් සෞඛ්‍ය තත්ත්වයෙන් පසුවන බව පින්නවල අලි අනාථාගාරය සඳහන් කරයි.වසර 35 කට පමණ පෙර පින්නවල අලි අනාථාගාරය ආරම්භ කිරීමෙන් පසු එහි සිදුවූ 52 වැනි අලි උපත මෙය වන අතර ඊයේ උපත ලද අලි බිලිඳියත් සමඟ මෙය සීතල උඳුවප් මාසය තුළ සිදුවූ දෙවැනි අලි උපත ලෙස සැලකේ.මෙම අලි උපත සැළවීමත් සමඟ ඊයේ (27) උදෑසන එහි ගිය කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා අලි බිලිඳියගේ සහ ඇගේ මවගේ සුවදුක් විමසා බැලීය.මේ වන විට පින්නවල මහ අලි ගෙදර අලි පවුලේ සාමාජිකත්වය 90 කට ආසන්න බව පැවසේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n1012289</link>
    <topic>රණවිරු පවුල්වල දූ දරුවන්ට පාසල් පොත්</topic>
    <author>චන්ද්‍රිකා පෙරේරා</author>
    <content>සිවිල් ආරක්‍ෂක දෙපාර්තමේන්තුවේ සියලු විරු පවුල්වල දූදරුවන්ට පාසල් පොත් එක් ලක්‍ෂ හැට දහසක් ලබාදී තිබේ.මේ පොත්පත් දරු - දැරියන් විසි දහසකට ලැබුණු අතර, ඊට සමගාමීව ආබාධිත පුද්ගලයන්ට රෝද පුටු 100ක් ද පරිත්‍යාග කෙරුණි.සිවිල් ආරක්‍ෂක දෙපාර්තමේන්තුවේ සේවා වනිතා ඒකකය මේ පරිත්‍යාගය සිදු කළාය.පොත් සහ රෝද පුටු පරිත්‍යාග කිරීමේ උත්සවය සිවිල් ආරක්‍ෂක දෙපාර්තමේන්තු මූලස්ථානයේදී ආරක්‍ෂක අමාත්‍යාංශ සේවා වනිතා සභාපතිනී අයෝමා රාජපක්‍ෂ මහත්මියගේ ප්‍රධානත්වයෙන් පැවැත්විණි.පාසල් පොත් සඳහා වැය කළ මුදල රුපියල් ලක්‍ෂ හතළිස් පහකි. මෙහිදී ‘සුව සවිය’ අරමුදලින් සිසු - දරුවන් හය දෙනෙකුට ශිෂ්‍යාධාර පිරිනැමිණ.පහ වසර ශිෂ්‍යත්වය සමත් දරුවන් තිදෙනකුට රුපියල් පන්දහසක් ද, සාමාන්‍ය පෙළ සමත් දරුවන් තිදෙනෙකුට රුපියල් දසදහස බැගින්ද පරිත්‍යාග කෙරුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n10122810</link>
    <topic>සුදා-කිරා-මෙගා ඇතුළු ගැට කපන 235ක් දැලේ</topic>
    <author>විජයානි එදිරිසිංහ</author>
    <content>කොළඹ ගැට කපන ලොක්කන් ඇතුළු ගෝලයෝ 235 දෙනෙක් අත් අඩංගුවට ගනු ලැබ සිටිති.සුදා, කිරා, මෙගා, සැමී, ජුන්ටා, වයියා මේ ගැට කපන ලොක්කෝ වෙති. නියෝජ්‍ය පොලිස්පති අනුර සේනානායක මහතාගේ අධීක්ෂණය යටතේ් කොළඹ අපරාධ කොට්ඨාසය සහ කොළඹ මධ්‍යම උතුර සහ දකුණ පොලිසි අපරාධ අංශ එක්ව කළ මෙහෙයුමකින් ඔවුන් අත් අඩංගුවට පත්ව තිබේ. අත් අඩංගුවට පත් පිරිස අතර සාෆ් ක්‍රීඩාවලදී පදක්කම් ලැබූ ක්‍රීඩකයෙක්ද වෙයි.ඔහු මත් කුඩුවලට ඇබ්බැහි වී ඇති නිසා ගැට කැපීමට පෙළඹී ඇතැයි පොලිසිය කියයි.මේ ගැට කපන්නන් හොඳින් හැඳ පැළඳ ගත් රැකියාවල නියැළෙන අයත් වයසක කාන්තාවන් ලෙසත් තරුණ තරුණියන් ලෙසත් වෙස් ගෙන සිටින බව පොලිසිය කියයි.උත්සව සමයේ ගැට කපන්නන් වැඩි නිසා ඔවුන් ඇතුළු විවිධ අපරාධකරුවන් අත්අඩංගුවට ගැනීමට මෙහෙයුම ආරම්භ කර ඇත්තේ පොලිස්පති ආචාර්ය මහින්ද බාලසූරිය මහතාගේ නියෝගයෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n10122811</link>
    <topic>ඉන්දියාවෙන් ගෙනා බිත්තරඅද සිට ලක් සතොසෙන්</topic>
    <author/>
    <content>ඉන්දියාවෙන් ආනයනික බිත්තර අද (28) දහවල් 12.00 සිට රටපුරා පිහිටි ලක් සතොස වෙළෙඳසල්වලින් නිකුත් කෙරේ.එම බිත්තරයක සිල්ලර මිල රුපියල් 12ක් වන අතර තොග මිල රුපියල් 11ක් බවත් සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා දිනමිණට පැවැසීය.රට තුළ බිත්තර මිල පහළ බසින තුරු ආනයනය කළ බිත්තර ලක්ෂ 10 බැගින් දිනකට වෙළෙඳපොළට නිකුත් කරන බවත් පැවැසූ ඇමැතිවරයා දේශීය බිත්තර ගොවීන් ආරක්ෂාවන පරිදි ආනයනය සිදු කෙරෙන බවත් කීය.වැසි සමයේ දී රටතුළ බිත්තර නිෂ්පාදනය සියයට 20කින් අඩු වී තිබෙන බවත් බිත්තර මිල ඉහළ යාමට එය ද හේතුවක් වී තිබෙන බවත් ඇමැතිවරයා කීය.බිත්තර ආනයනය කිරීම සඳහා රුපියල් මිලියන 50ක් රජයෙන් ලබා දී තිබෙන බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n10122812</link>
    <topic>වල් අලියකු මැරූ ග්‍රාමාරක්ෂකටලක්ෂ 1 1/2 ක දඩ</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>වවුනියාව - හොරොව්පොතාන මාර්ගයේදී වල් අලියකු වෙඩි තබා ඝාතනය කළ ග්‍රාමාරක්ෂක භටයෙකුට රුපියල් ලක්ෂ එකහමාරක දඩ මුදලක් හා වසරක අත්හිටවූ සිර දඬුවමක් කැබිතිගොල්ලෑව මහේස්ත්‍රාත් තිලිණ ගමගේ මහතා නියම කෙළේය.වසර දෙකකට ආසන්න කාලයක් විභාග වූ නඩුවේ තීන්දුව දෙමින් ඉකුත් 24 දින මෙම නියෝගය ලබාදුන් මහේස්ත්‍රාත් වරයා වරදකරු දඩ මුදල නොගෙවන්නේ නම් බරපතළ වැඩ ඇතිව මාස 06 ක සිර දඬුවමක්ද නියම කොට තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n10122813</link>
    <topic>මහරගම කොල්ල කල්ලිය ඇල්ලූපොලිස් නිලධාරීන්ට තුති පුදයි</topic>
    <author>විජයානි එදිරිසිංහ</author>
    <content>මහරගම රන් අබරණ වෙළඳ සල කොල්ලකෑමට පැමිණි කල්ලිය අත්අඩංගුවට ගැනීමට කැපවූ සියලු පොලිස් නිලධාරීන්ට පොලිස්පති ආචාර්ය මහින්ද බාලසූරිය සිය ප්‍රසාදය පළ කර සිටී.කොළඹ අපරාධ කොට්ඨාසය, වෙරළබඩ පොලිසිය, කොල්ලුපිටිය සහ සෙසු පොලිස් ස්ථාන කිහිපයක නිලධාරීහු මෙම මෙහෙයුමට සම්බන්ධ වූහ.කොල්ලකෑමට පැමිණ ඇත්තේ මොරටුවේ නමගිය පාතාල කල්ලියක සාමාජිකයන් බව හෙළිවී තිබේ.මොවුන් මීට පෙරද මෙවැනිම කොල්ලකෑම් ගණනාවකට සම්බන්ධ වී ඇති බව පොලිසිය කියයි.මොවුන් මහරගම රන් අබරණ වෙළඳ සල කොල්ලකෑමට සූදානමින් සිටින බවට ඔත්තුව ලැබී තිබුණේ වෙරළබඩ පොලිසියේ ස්ථානාධිපති පොලිස් පරීක්ෂක කරුණාසිංහ මහතාටයි.ඔහු එම තොරතුර කොළඹ නියෝජ්‍ය පොලිස්පති අනුර සේනානායක මහතාට ලබාදී ඇත.අනුර සේනානායක මහතා වහා ක්‍රියාත්මක වී කොල්ල කල්ලිය කොටු කර ගැනීමට කොළඹ අපරාධ කොට්ඨාසයේ විශේෂ කණ්ඩායමක් යොදවා ඇත.කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී සී. ආර්. එල්. රණවීර මහතා එම කණ්ඩායම මෙහෙයවා තිබේ. කොල්ල කල්ලිය රන් ආබරණ වෙළෙඳ සලට ඇතුªළු වන තෙක් පැය 8 කට වැඩි කාලයක් රැකගෙන සිටි පොලිසිය ඔවුන් ඊට ඇතුළු වන විටම වෙළඳසල වට කර ඇත. කොළඹ අපරාධ කොට්ඨාසයේ පොලිස් පරීක්ෂක බණ්ඩාර, උප පොලිස් පරීක්ෂක තිබ්බටුවාව, ඇතුළු සිවු දෙනෙක් කොල්ලකරුවන් බදා ගනිද්දි සෙසු පිරිසද ඊට සහාය වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=n10122814</link>
    <topic>ප්‍රවීණ කාටුන් ශිල්පීඔසී දියලගොඩට පිහිටක් වෙන්න</topic>
    <author/>
    <content>ප්‍රවීණ කාටුන් ශිල්පී ඔසී දියලගොඩ මහතා තම රාජකාරිය නිමවා නිවසට එන අතරතුර දී සිදු වූ කිසියම් අනතුරක් හේතුවෙන් ප්‍රකෘති සිහියද නොමැතිව රෝගාතුර වී ඇත.ඔහුගෙන් යැපුණු පවුල අද අසරණ තත්ත්වයට පත් වී ඇත. ඔහුගේ බිරිඳ එච්. එම්. සීතා කුමාරිහාමි පවසන්නේ ඔහු ජීවත් කරවීම සඳහා මුදල් අවශ්‍ය බැවින් මේ පිළිබඳව කාරුණික අවධානය යොමු කර පහත සඳහන් ගිණුමට මුදල් බැර කරන ලෙසයි. බොරැල්ල ලංකා බැංකුව 2 වැනි ශාඛාව, ගිණුම් අංක 6934490 දුරකථන අංකය 0774406625.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=r1012281</link>
    <topic>ප්‍රතිචක්‍රීයකරණ මධ්‍යස්ථානයක් ඇරැඹේ</topic>
    <author>පාලින්දනුවර විශේෂ මාකෙළියේ සේන</author>
    <content>බුලත්සිංහල ප්‍රාදේශීය සභාවට කලක් තිස්සේ ගැටලුවක්ව තිබූ කසළ ප්‍රශ්නය වැළැක්වීමට පියවර ගෙන ඇත. බුලත්සිංහල තවත් කසළ කඳු ගොඩ නොගැසෙන්නට වැඩපිළිවෙළක් ක්‍රියාත්මක කර කසළ ප්‍රතිචක්‍රීකරණ මධ්‍යස්ථානයක් ආරම්භ කර ඇත.බුලත්සිංහල ඇරඹි තිබ්බොට්ටාව කසළ ප්‍රතිචක්‍රීකරණ මධ්‍යස්ථානයේ නිපැයෙන කාබනික පොහොර රටටම සම්පතක්ව තිබේ.කසළ මධ්‍යස්ථානයේ ‘හිරු’ කාබනික පොහොර නිෂ්පාදයෙක් මෙසේ කීය.ගෙනෙන ලද කසළ වෙනම තැනක ගබඩා කරනවා. පසුව යන්ත්‍රෝපකාරයෙන් පොලිතින් වැනි අනවශ්‍ය ද්‍රව්‍ය ඉවත් කරනවා.මෙසේ තෝරාගත් කසළ වෙනම තැනක ගබඩා කරනවා. පසුව යන්ත්‍රානුසාරයෙන් ප්‍රතිචක්‍රීය කරණය කර එය කාබනික පොහොර නිපැයීමට උපයෝගි කරගන්නවා.බුලත්සිංහල ප්‍රාදේශීය සභා සභාපති තුසිත කුලරත්න මහතා.බුලත්සිංහල ප්‍රාදේශීය සභාවේ සභාපතිවරයා වශයෙන් විශාල වැඩකොටසක් කළා. මහින්ද චින්තන වැඩපිළිවෙළට අනුගත වෙමින් ග්‍රාමීය ජනතාවගේ යහපත උදෙසා විශාල සංවර්ධන ක්‍රියාදාමයක් සිදුකරන්නට හැකිවුණා. බුලත්සිංහල කසළ ප්‍රශ්නයට විසඳුම් ලබාදුන්නා. මාර්ගය දෙපස වර්ගීකරණය කරන ලද කසළ බහාලුම් ස්ථාපනය කළා. ප්‍රතිචක්‍රීයකරණය කළ හැකි කසළ මිලදී ගැනීීමට සම්පත් මධ්‍යස්ථානයක් ආරම්භ කර කසළ කළමනාකරණ මධ්‍යස්ථානයක් ආරම්භ කළා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=r1012282</link>
    <topic>නිවාස දෙන බව කියනකූට ව්‍යාපාරයක්</topic>
    <author>ගලිගමුව මධ්‍යම</author>
    <content>තාවකාලික නිවාසවල පදිංචි අයට ස්ථිර නිවසක් සාදා දෙන බව පවසා මුදල් වංචා කිරීමේ සිද්ධියක් දේවාලේගම ප්‍රදේශයෙන් වාර්තා වේ.ගම්බද තාවකාලික නිවාසවල පදිංචි ගෘහණියන් මුණගැසී පවුලේ තොරතුරු විමසා තාවකාලික නිවාසවල පදිංචි අයට රුපියල් ලක්ෂ දෙකක් වටිනා නව ස්ථිර නිවාස සාදා දීමේ වැඩපිළිවෙළක් ක්‍රියාත්මකව පවතින බවත් එවැනි අය තෝරා ගැනීමේ කාර්ය තමා වෙත පවරා ඇති බවත් පවසා ඇත.මාස 6කදී බ්ලොක්ගල් වලින් ගොඩ නැගූ නිවසක් සාදා දෙන අතර පළමුවෙන් රුපියල් 5000කට ලබාගැනීම අනිවාර්ය බවත් පවසා ඇත.රනවන, නාමල්ගමුව, ජීවානාදෙණිය ප්‍රදේශවල තාවකාලික නිවාසවල වෙසෙන ගෘහණියන් රවටා රුපියල් 5000 බැගින් ලබාගෙන ඇති බව වාර්තාවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=r1012283</link>
    <topic>දිරිය පියස වැඩසටහනින්වටරැක දිළිඳු පවුලකට නිවෙසක්</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>සමෘද්ධි අධිකාරිය විසින් දිරිය පියස යටතේ ලබා දෙන නිවාස ව්‍යාපෘතිය මගින් ජනපති දෙවැනි පදවි ප්‍රාප්තියට සමගාමීව මීගොඩ, වටරැක, දකුණ ග්‍රාම නිලධාරී වසමේ පදිංචි එස්. ජේලින් මහත්මියට නිවාසයක් ලබාදීම පසුගියදා සිදු විය.එම අවස්ථාවට සහභාගි වූ හෝමාගම ප්‍රාදේශීය ලේකම් ඒ. ජේ. කරුණාරත්න මහතා මෙසේ කීය. සමෘද්ධිලාභීන්ට නිවාස ලබාදීමේදී විශේෂ පරීක්ෂණයක් පවත්වනවා. එය නිර්ණායක කිහිපයකට අනුව තෝරා ගත හැකියි. එම පරීක්ෂණයෙන් සමත් අයගෙන් කෙනෙකුට හෝ දෙදෙනෙකුට ග්‍රාම නිලධාරී වසමකින් ලබාදීමට කටයුතු කරනවා.මේ වන විට නිවාස අසූ පහක් ලබාදී තිබෙනවා.එදා මුලින්ම දුන්නේ රු. 25000 /- ක මුදලක්. වර්තමානයේ සමෘද්ධි අධිකාරිය විසින් දිරිය පියස නිවාස ව්‍යාපෘතිය ඇති කොට එමගින් රු. 50000 /- ක් පසුව හැට දහසක් වශයෙන් ලබා දුන්නා. අද එය රුපියල් ලක්ෂය දක්වා වැඩි කර තිබෙනවා.වටරැක දකුණ ග්‍රාම නිලධාරී එච්. ජි. බන්දුලසේන සමෘද්ධි සංවර්ධන නිලධාරී ශාන්ත ජයසුරිය වටරැක, අඹගහවත්ත, ඉන්ද්‍රාරාම විහාරාධිකාරි පරගහකැලේ නන්ද හිමි මීගොඩ, සමෘද්ධි කළමනාකාර ආර්. රූපසිංහ මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=r1012284</link>
    <topic>බන්ධනාගාර ගතවන කාන්තාවනට දරුවන් සමඟ සිටීමට සුරැකුම් මධ්‍යස්ථානයක්</topic>
    <author>කළුතර විශේෂසැම්සන් ප්‍රේමසිරි</author>
    <content>බන්ධනාගාර ගතවන කාන්තා රැඳවියන්ට අවුරුදු පහට අඩු තම දරුවන් සමඟ බන්ධනාගාරය තුළ එකට ජීවත්වීම සඳහා වෙනමම සුරැකුම් මධ්‍යස්ථානයක් ළඟදීම කළුතර දී විවෘත කෙරේ.මේ සුරැකුම් මධ්‍යස්ථානය ඉදිකර ඇත්තේ කළුතර ජාවත්ත බන්ධනාගාර පරිශ්‍රය තුළය.කළුගඟ ආසන්නයේ සුන්දර පරිසරයක මේ සුරැකුම් මධ්‍යස්ථානය සඳහා සියලු පොදු පහසුකම්වලින් යුත් දෙමහල් ගොඩනැඟිල්ලක් ඉදිකර ඇත්තේ එක්සත් ජාතීන්ගේ සංවර්ධන අරමුදලේ අනුග්‍රහය ඇතිව බන්ධනාගාර දෙපාර්තමේන්තුව මගිනි.අවුරුදු පහට අඩු දරුවන් සඳහා පෙර පාසලක් ද ළමා ක්‍රීඩාංගණයක් ද මේ මධ්‍යස්ථානයට අයත්ය.දිවයින පුරා බන්ධනාගාරවල දැනට සිටින කාන්තා රැඳවියන් හැටදෙනෙකු මේ මධ්‍යස්ථානය කරා ගෙන ඒමට බන්ධනාගාර දෙපාර්තමේන්තුව කටයුතු කරගෙන යයි.බන්ධනාගාර හා ප්‍රතිසංස්කරණ ඇමැති චන්ද්‍රසිරි ගජධීර මහතා ඇතුළු නිලධාරීන් පිරිසක් කළුතර ජාවත්ත බන්ධනාගාරයට නොබෝදා පැමිණ මේ මධ්‍යස්ථානයේ ඉදිකිරීම් නිරීක්ෂණය කළහ.ලෝකයේ කිසිම රටක කාන්තා රැඳවියන් සඳහා දරුවන් සමඟ එකට ගතකිරීම සඳහා මෙවැනි සුරැකුම් මධ්‍යස්ථානයක් පිහිටුවා නොමැති බව ඇමැති චන්ද්‍රසිරි ගජධීර මහතා පැවැසීය.මේ මධ්‍යස්ථානයේ සේවය සඳහා සිවිල් නිලධාරීන් යෙදවීමට බලාපොරොත්තු වන බවද ඒ මහතා පැවැසීය. බන්ධනාගාර කොමසාරිස් ජෙනරාල් බී. ආර්. ද සිල්වා, බන්ධනාගාර ප්‍රතිසංස්කරණ අමාත්‍යාංශයේ ජ්‍යෙෂ්ඨ උපදේශක සතිස් කුමාර, කළුතර ජාවත්ත බන්ධනාගාරයේ අධිකාරී එමිල් රංජන් ළමාහේවගේ මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=r1012285</link>
    <topic>කළුතර - මතුගම ප්‍රධාන මාර්ගයේවිජිත මාවතේ පයින්වත් ගමන් බෑ</topic>
    <author>නාගොඩ විශේෂ එන්. විජේරත්න</author>
    <content>කළුතර - මතුගම ප්‍රධාන මාර්ගය හා සම්බන්ධ ප්‍රවේශ මාර්ගයක් වන විජිත මාවත මාර්ගය මේ වන විට බෙහෙවින් අබලන්ව පවතී.මෙහි කොටසක් කොන්ක්‍රීට් කර සංවර්ධනය කර ඇති අතර, තවත් වැඩි ප්‍රමාණයක තාර තට්ටුව ගැලවී ගොසිනි. ඒ නිසාම විශාල ප්‍රමාණයේ වළවත් රාශියක් දක්නට ලැබේ.විජිත මාවත, ගල්ලස්ස පුර, පඹේ, ඇතුළු අවට ප්‍රදේශවල විශාල ජනතාවකගේ ප්‍රධානතම අභ්‍යන්තර මාර්ගයක් වනුයේ මෙම මාර්ගයයි. විශේෂයෙන්ම වර්ෂා කාලවලදී මෙම වළවල් ජලයෙන් පිරීයාමත් සමග පාසල් සිසුන් ඇතුළු ප්‍රදේශවාසීහු මහත් අසීරුතාවට පත් වෙති.මාර්ගයේ බොහෝ ස්ථාන වෙනත් අතුරු මාර්ග ඔස්සේ වර්ෂාවට සේදී එන බොරළු හා පස්වලින් ද වැසී ගොස් තිබේ.දීර්ඝ කාලයක් මෙසේ ගමන් කිරීමට නොහැකි තරමටම අබලන් වී ඇති විජිත මාවත ප්‍රතිසංස්කරණය කර දෙන මෙන් ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=s1012281</link>
    <topic>මා සතුටු කිරීමට නොවක්‍රීඩාවේ දියුණුවට නිවැරැදි දේ පවසන්න</topic>
    <author>ප්‍රින්ස් ගුණසේකර</author>
    <content>කිසිවෙක් සතුටට පත් කිරීමට නොව ක්‍රීඩාවේ දියුණුවට නිවැරැදි දේ පැවැසීම නිලධාරින්ගේ යුතුකම හා වගකීම බව ක්‍රීඩා ඇමැති මහින්දානන්ද අලුත්ගමගේ මහතා සඳහන් කළේය.ඒ මහතා එලෙස පැවැසුවේ ශ්‍රී ලංකා පදනම් ආයතනයේ දී ඊයේ පැවැති ක්‍රීඩා සංවර්ධන වැඩමුළුවට සහභාගි වූ නිලධාරින් හා පුුහුණුකරුවන් අමතමිනි.ක්‍රීඩා සංවර්ධනයට අදාළ විෂයන් ගණනාවක් පිළිබඳ ක්‍රමවේද සකස් කිරීම උදෙසා පැවැත්වෙන දෙදින වැඩමුළුවට පළාත් ක්‍රීඩා අධ්‍යක්ෂවරු, දිස්ත්‍රික් ක්‍රීඩා නිලධාරින්, ව්‍යාපෘති නිලධාරින් හා පුහුණුකරුවන් ඇතුළු සියයකට අධික පිරිසක් සහභාගි වූහ.මෙහිදී අටදෙනා බැගින් කාණ්ඩ කිහිපයකට බෙදා ක්‍රීඩා සංවර්ධන විෂයන් පිළිබඳ යෝජනා හා අදහස් ලබාගෙන අවසන් ක්‍රමවේදයක් සැකසීම බලාපොරොත්තුව වේ. එම වැඩපිළිවෙළ ක්‍රීඩා අමාත්‍යාංශය ජාතික වශයෙන් ක්‍රියාත්මක කිරීමට බලාපොරොත්තු වේ.මෙහිදී අදහස් දැක්වූ ක්‍රීඩා ඇමැති මහින්දානන්ද අලුත්ගමගේ මහතා පැවැසුවේ ක්‍රීඩාවේ දියුණුව උදෙසා පළාත් සභා හා මධ්‍යම රජයේ සිටින විෂයට අදාළ සියලුම නිලධාරින් එක්විය යුතු බවය.“අපට බෙදීම් අවශ්‍ය නෑ. එක අරමුණකට එකට එක්වී වැඩ කිරීම අත්‍යවශ්‍යයි” ඇමැතිවරයා අවධාරණය කළේය.“ගමේ සිටින දක්ෂතා ඇති හරි කෙනාව ජාතික හා ජාත්‍යන්තර තලයට ගෙන එන වැඩපිළිවෙළක් අවශ්‍යයි. එහි වගකීම ඇත්තේ ගමේ ක්‍රීඩක ක්‍රීඩිකාවන් සමඟ කටයුතු කරන ක්‍රීඩා නිලධාරින්ටයි. මින් මතු පිටරට ක්‍රීඩා සංචාරවල වැඩි අවස්ථා පළාත් ක්‍රීඩා නිලධාරින්ට හිමිකළ යුතුයි. හැමදාම එකම පිරිසක් පිටරට යා යුතු නෑ. සම්පත් සමානව බෙදී යන ලෙස කාර්යක්ෂම වැඩපිළිවෙළක් කරා යෑමට අදහස් හා යෝජනා මට අවශ්‍යයි” ඇමැතිවරයා පැවැසීය.ලබන වසරේ ශ්‍රී ලංකා ක්‍රීඩා ක්ෂේත්‍රයේ ක්‍රියාත්මක විය යුතු දින දර්ශනයක් සැකසීමටද ක්‍රීඩා ඇමැතිවරයා ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=s1012282</link>
    <topic>හම්බන්තොට ද.ආසියා වෙරළ ක්‍රීඩා උළෙලටප්‍රධාන කමිටු දෙකක් හා උප කමිටු 10ක්</topic>
    <author>ප්‍රින්ස් ගුණසේකර</author>
    <content>ලබන වසරේ අගෝස්තු මාසයේ හම්බන්තොටදී පැවැත්වෙන ප්‍රථම දකුණු ආසියා වෙරළ ක්‍රීඩා උළෙලේ සංවිධාන කටයුතු සඳහා ප්‍රධාන කමිටු 2ක් හා උප කමිටු 10ක් පත්කොට ඇත.ක්‍රියාකාරී කමිටුව හා සංවිධාන කමිටුව මේ ක්‍රීඩා උළෙල පැවැත්වීමේ ප්‍රධාන වගකීම් දරන අතර උප කමිටු 10 ක්‍රියාකාරී දායකත්වයක් ලබාදෙනු ඇත.සංවිධාන කමිටුවේ සභාපති ලෙස විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාද ක්‍රියාකාරි කමිටුවේ සභාපති ලෙස ක්‍රීඩා ඇමැති මහින්දානන්ද අලුත්ගමගේ මහතාද කටයුතු කරති.එයට අමතරව පාර්ලිමේන්තු මන්ත්‍රී නාමල් රාජපක්ෂ හා ජාතික ඔලිම්පික් කමිටු සභාපති හේමසිරි ප්‍රනාන්දු යන මහත්වරු මේ කමිටු දෙකේම ප්‍රධානත්වය ගෙන කටයුතු කිරීමට පත්කොට ඇත.වෙරළ ක්‍රීඩා උළෙලේ ක්‍රීඩක ක්‍රීඩිකාවන්ට නවාතැන්, හැදුනුම්පත්, ප්‍රවාහනය, තාක්ෂණික කටයුතු, මූල්‍ය හා අධීක්ෂණ වශයෙන් උප කමිටු නම්කොට ඇත.ජනවාරි 2 දා හම්බන්තොට ප්‍රදේශයේ නිරීක්ෂණ චාරිකාවකින් අනතුරුව ක්‍රීඩා උළෙලේ සංවිධාන කටයුතු පිළිබඳ තීරණ රැසක් ගන්නා බව විදේශ රැකියා ප්‍රවර්ධන හා සුබසාධන කටයුතු ඇමැති ඩිලාන් පෙරේරා මහතා පැවැසීය.ප්‍රථම වරට පැවැත්වෙන දකුණු ආසියා වෙරළ ක්‍රීඩා උළෙලේ සංවිධාන කටයුතු පිළිබඳ විශේෂ සාකච්ඡාවක් පසුගියදා ඇමැති ඩිලාන් පෙරේරා මහතාගේ ප්‍රධානත්වයෙන් පැවැත්වුණි.ක්‍රීඩා උළෙලට වෙරළ ආශ්‍රිතව පැවැත්වෙන ක්‍රීඩා 10 ක් පමණ ඇතුලත් කිරීමට අපේක්ෂා කෙරේ. එහෙත් එම ක්‍රීඩා ගැන අවසන් තීරණයකට තවමත් එළැඹ නොමැත. බීච් වොලිබෝල්, පිහිනුම්, බීච් හැන්ඩ් බෝල්, බීච් කබඩි, නෙට්බෝල්, රුවල්ඔරු, රගර්, කායවර්ධන, පාපන්දු හා ක්‍රිකට් තරග ප්‍රථම වෙරළ ක්‍රීඩා උළෙලට ඇතුලත් කළ හැකිවෙතැයි මූලික සාකච්ඡාවලදී ප්‍රකාශ විය. පසුගිය මාසයේ චීනයේ ගුවැන්ෂුහි රැස්වූ ආසියානු ඔලිම්පික් කමිටු රැස්වීමේදී ප්‍රථම වෙරළ ක්‍රීඩා උළෙල පිළිබඳ සාකච්ඡා වූ අතර එය ශ්‍රී ලංකාවේ පැවැත්වීමට තීරණය විය. ක්‍රීඩා උළෙල ලබා ගැනීමට බංග්ලාදේශය හා මාලදිවයින කැමැත්ත පළ කළද පසුව ඒකමතිකව ශ්‍රී ලංකාවට සත්කාරකත්වය හිමිවිය.වසර 2018 දී පොදු රාජ්‍ය මණ්ඩලීය ක්‍රීඩා උළෙල හම්බන්තොටදී පැවැත්වීම උදෙසා ඔස්ට්‍රේලියාවේ ගෝල්ඩ්කොස්ට් නගරය සමඟ තරග වැදීමේදී දකුණු ආසියානු රටවල පූර්ණ සහයෝගය ලබාදීමේ පියවරක් ලෙසද මෙය හැඳින්විය. ජනාධිපති මහින්ද රාජපක්ෂ මහතාගේ පූර්ණ අනුමැතිය දකුණු ආසියා වෙරළ ක්‍රීඩා උළෙලට ලැබී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=s1012283</link>
    <topic>කාල්ටන් ක්‍රීඩා උළෙලේ සමාප්ති උත්සවය හෙට</topic>
    <author/>
    <content>තාරුණ්‍යයට හෙටක් සභාපති, පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයෙන් සංවිධාන කරන ‘කාල්ටන් ක්‍රීඩා උළෙල’ මේ දිනවල මුලතිව් හා කිළිනොච්චි දිස්ත්‍රික්කවල පැවැත්වේ.මෙහි සමාප්ති උත්සවය හෙට (29) මුලතිව් හා කිලිනොච්චි දිස්ත්‍රික්කවලදී පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවත්වේ.මෙම තරගාවලියට ක්‍රිකට්, පාපන්දු හා දැල් පන්දු තරග රැසක් ඇතුළත් වන අතර ආරක්ෂක හමුදා සිවිල් සංවිධාන හා අන්තර් පාසල් අතර තරග පැවැත්වේ. තිස් වසරක යුද්ධයෙන් රට බේරාගත් රණවිරුවන්ගේ හා ඉන් පීඩා විඳි උතුරේ ජනතාවගේ මානසිකත්වය නගා සිටුවීම සඳහා කාල්ටන් ක්‍රීඩා උළෙල මෙවර මුලතිව් හා කිළිනොච්චි දිස්ත්‍රික්කවල පැවැත්වීම අරමුණු කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=s1012284</link>
    <topic>උස පැනීමේ සුරියටහතරවැනි වරටත් සම්මාන</topic>
    <author>දෝහා (ඒ. එෆ්. පී.)</author>
    <content>ක්‍රොඒෂියානු උස පැනීමේ සූරිය බ්ලැන්කා ව්ලැසික් ක්‍රොඒෂියාවේ වසරේ හොඳම ක්‍රීඩිකාවට හිමි සම්මානය නොකඩවා සිවුවැනි වරටත් දිනා ගැනීමට සමත් වූවාය.2008 වසරේ ඔලිම්පික් රිදී පදක්කම් ලාභී බ්ලැන්කා දෙවතාවකදීම ලෝක උස පැනීමේ සුරිය ලෙස කිරුළ දිනා ගත්තාය. ලෝක ගෘහස්ථ ක්‍රීඩා උළෙලේ උස පැනීමේ සූරිය ලෙස කිරුළ අත් කර ගැනීමටද ඇය සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=s1012285</link>
    <topic>ඩේල් ඉන්දියාව අසරණ කරයි</topic>
    <author>ඔර්වන් (ඒ. එෆ්. පී.)</author>
    <content>දකුණු අප්‍රිකානු වේග පන්දු යවන ක්‍රීඩක ඩේල් ස්ටේන් ලකුණු 50 කට කඩුලු 6 ක් දවාලමින් ඉන්දියාව සමග පැවැත්වෙන දෙවැනි ටෙස්ට් තරගයේ පළමු ඉනිමේ දී ඉන්දීය පිතිකරුවන් අසීරු තත්ත්වයකට ඇද දැමීමට සමත් විය.දෙවැනි දිනයේ දිවා ආහාරය වන විට ඉන්දියාව ලකුණු 205කට දැවීගිය අතර දකුණු අප්‍රිකාව කඩුලු 4 කට ලකුණු 74ක් ලබා තිබිණි. ඉන්දීය ඉනිමේ වැඩිම ලකුණු සංඛ්‍යාව වාර්තා කරනු ලැබුවේ වී. වී. එස්. ලක්‍ෂ්මන් විසිනි. ඔහු ලකුණු 38 ක් ලබා ගත්තේය. සුපිරි පිතිකරු සචින් තෙන්ඩුල්කාර් ලකුණු 13 කට දැවී ගිය අතර රාහුල් ඩ්‍රාවිඩ් සහ විරේන්ද්‍ර ෂෙවාග් ලකුණු 25 බැගින් රැස් කළහ.නායක මහේන්ද්‍ර සිං ද්‍රෝනි ලකුණු 35 ක් ලබා ගත්තේය. හර්බජං සිං ලකුණු 21 ක් ලබා ගත්තේය.ස්ටේන්ට අනගි සහයක් ලබා දුන් වමත් වේග පන්දු යවන ලොන් වැබු සොටිසොබේ කඩුලු 2 ක් දවා ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=s1012286</link>
    <topic>රට හරහා දිවීමේ තරගාවලිය ජනවාරි 9දා</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන ජාතික රට හරහා දිවීමේ තරගාවලිය ලබන ජනවාරි මස 09 වන දින පෙ.ව. 7.00ට බත්තරමුල්ල වෝස්ටර් ඒජ් ගෝල්ෆ් ක්‍රීඩා සංකීර්ණයේදී පවත්වනු ලැබේ. ජ්‍යෙෂ්ඨ පිරිමි (කි.මී. 12) ජ්‍යෙෂ්ඨ කාන්තා (කි.මී. 08) කාණ්ඩ දෙකක් යටතේ තරගය පැවැත්වේ. ලබන පෙබරවාරි 20 වන දින නේපාලයේ කත්මන්දු නුවර පැවැත්වෙන ආසියාතික රට හරහා දිවීමේ සූරතාවය සඳහා ශ්‍රී ලංකා කණ්ඩායම තේරීමේ තරගය ලෙස මෙය ක්‍රියාත්මක වේ.තරග අංකයන් ජනවාරි මස 07 වන දින පෙ.ව. 9.00 සිට ශ්‍රී ලංකා මලල ක්‍රීඩා සංගම් මූලස්ථානයට පැමිණ ලබාගත හැක..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=s1012287</link>
    <topic>අන්තර් සමාජ එක්දින ක්‍රිකට්</topic>
    <author>ෆවුස් මොහොමඩ්</author>
    <content>අන්තර් සමාජ එක්දින ක්‍රිකට් තරගාවලියේ ආරම්භ දිනය වූ ඊයේ පැවැති තරගාවලදී ජය වාර්තා කිරීමට කෝල්ට්ස්, බදුරලිය, එන්. සී. සී. සහ හලාවත මේරියන්ස් කණ්ඩායම් සමත් වූහ.කෝල්ට්ස් පිලට කඩුලු 2 ක ජයක්එස්. එස්. සී. – 210 (ඕවර 48.2) තිලාන් සමරවීර 70, තිළිණ කණ්ඩම්බි 42, (තිසර පෙරේරා 48 / 4, නුවන් කුලසේකර 36 / 2 දිල්රුවන් පෙරේරා 24 / 2)කෝල්ට්ස් - 212 / 8 (ඕවර 42) තිසර පෙරේරා 59, රොෂේන් සිල්වා 57, චමින්ද වාස් 36, (චරිත් ජයම්පති 24 / 2, තිළිණ කණ්ඩම්බි 26 / 2)බදුරලිය පිල ලකුණු 132 කින් ජය ගනීබදුරලිය – 272 / 9 (ඕවර 50) සහන් විජේරත්න 91, ටී. එම්. සම්පත් 65 (සමන් ජීවන්ත 39 / 3, ලක්සිරි ඉලේපෙරුම 56 / 3)ලංකන් පිල – 140 (ඕවර 38.1) අෂේන් සිල්වා 43 (රනේෂ් පෙරේරා 19 / 4, අමිල් ප්‍රසාද් 24 / 2)මේරියන්ස් පිලට කඩුලු 6 ක ජයක්ද්‍රවිඩ සංගම් පිල – 169 (ඕවර 44) සචිත්‍ර සේරසිංහ 62 (ෂාමින්ද එරංග 16 / 2, ගීත් කුමාර 22 / 2)මේරියන්ස් 174 / 4 (ඕවර 37.5) මහේල උඩවත්ත 53, ජානක ගුණරත්න නොදැවී 43, ගයාන් විජේකෝන් නොදැවී 39 (චානක වෙලගෙදර 26 / 2)එන්. සී. සී. පිලට කඩුලු 5 ක ජයසී. සී. සී. – 218 / 9 (ඕවර 50) නිසල් රන්දික 39, බුද්ධික ප්‍රනාන්දු 38 (ජෙහාන් මුබාරක් 4 / 2, ෆර්වේස් මහරූෆ් 28 / 2, ලසිත් මාලිංග 50 / 2)එන්. සී. සී. – 224 / 5 (ඕවර 47.1) ජෙහාන් මුබාරක් 67, චාමර කපුගෙදර 61, ෆර්වේස් මහරූෆ් නොදැවී 32, කෝසල කුලසේකර නොදැවී 30 (ෂොහාන් බෝවල 30 / 2, බුද්ධික ප්‍රනාන්දු 33 / 2).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=s1012288</link>
    <topic>වෙළඳ සේවා ක්‍රිකට් පැවැත්වෙන දිනවලඅන්තර් සමාජ තරග පැවැත්වීමෙන් අර්බුදයක්</topic>
    <author>ෆවුස් මොහොමඩ්</author>
    <content>වෙළෙඳ සේවා ක්‍රිකට් තරගමාලාව පැවැත්වෙමින් තිබෙන අතරම අන්තර් සමාජ එක් දින තරගමාලාව ආරම්භ වීමේ හේතුවෙන් වෙළෙඳ සේවා ක්‍රිකට් සංගමය හා ශ්‍රී ලංකා ක්‍රිකට් ආයතනය අතර අර්බුදකාරී වාතාවරණයක් ගොඩනැගී ඇත.වෙළෙඳ සේවා ක්‍රිකට් තරග මාලාව සඳහා දින වෙන් කරනු ලැබුවේ ශ්‍රී ලංකා ක්‍රිකට් ආයතනය සමග මීට මාස කීපයකට පෙර පැවැති සාකච්ඡාවක දීය.අන්තර් සමාජ එක්දින ක්‍රිකට් තරගමාලාව පසුගිය ඔක්තෝබර් නොවැම්බර් කාල වකවානුවේදී පැවැත්වීමට නියමිතව තිබූ හෙයින් වෙළෙඳ සේවා ක්‍රිකට් තරගමාලාව දෙසැම්බර් මාසයේ අග භාගයේ පැවැත්වීමට කටයුතු යෙදුණේ ඉන් අනතුරුවය.කෙසේ නමුත් පසුගිය දිනවල රටේ පැවැති අයහපත් කාලගුණය හේතුවෙන් අන්තර් සමාජ එක්දින තරගාවලිය දෙවරක්ම කල් දැමීමට ශ්‍රී ලංකා ක්‍රිකට් ආයතනයට සිදු විය.මේ අනුව වෙළෙඳ සේවා ක්‍රිකට් තරගාවලිය පැවැත්වෙන කාලය තුළදීම අන්තර් සමාජ එක්දින තරගමාලාව ද පැවැත්වීමට ශ්‍රී ලංකා ක්‍රිකට් ආයතනයට සිදු වුණි.වෙළෙඳ සේවා ක්‍රිකට් තරගමාලාවට බාධාවක් නොවන පරිදි අන්තර් සමාජ තරගාවලිය පවත්වන බව ප්‍රකාශ කළද වෙළෙඳ සේවා තරග මාලාවේ තරග 3 ක් පැවැත්වීමට නියමිතව තිබෙන ජනවාරි 2 දාට අන්තර් සමාජ තරගාවලියේ තරග 5 ක් පැවැත්වීමට ශ්‍රී ලංකා ක්‍රිකට් ආයතනය කටයුතු යොදා තිබේ.මේ හේතුවෙන් එදිනට පැවැත්වීමට තිබූ තරග ජනවාරි 1 දා පැවැත්වීමට වෙළෙඳ සේවා ක්‍රිකට් සංගමයට සිදුවී ඇත.ශ්‍රී ලංකා ක්‍රිකට් ආයතනය සමග ඇතිවූ අර්බුදකාරී තත්ත්වය මගහරවා ගැනීම සඳහා මේ තීරණය ගැනීමට සිදුවූ බැව් වෙළෙඳ සේවා ක්‍රිකට් සංගමයේ ප්‍රකාශකයකු දිනමිණට පැවසීය.වෙළෙඳ සේවා ක්‍රිකට් තරගාවලියට මෙන්ම අන්තර් සමාජ ක්‍රිකට් තරගාවලියටද ජාතික කණ්ඩායමේ සහ ක්‍රීඩා සමාජවල ප්‍රබල ක්‍රීඩකයන් රැසක් තරග වදිති.අන්තර් සමාජ ක්‍රිකට් තරගාවලියේ දී කෝල්ට්ස්, එස්. එස්. සී, ලංකන්, බදුරලිය, එන්. සී. සී., සී. සී. සී, ද්‍රවිඩ සංගම්, හලාවත මේරියන්ස්, රාගම ක්‍රි. ස., බ්ලුම්ෆීල්ඩ් සහ සැරසන්ස් ක්‍රීඩා සමාජ නියෝජනය කරන ප්‍රබල ක්‍රීඩකයන් රැසක් වෙළෙඳ සේවා ක්‍රිකට් තරගාවලියට සහභාගි වෙති.ජනවාරි 2 වැනිදා පැවැත්වීමට නියමිත වූ වෙළෙඳ සේවා ක්‍රිකට් තරගාවලියේ ජනශක්ති – යුනිචෙලා, ජෝන් කීල්ස් - මාස් ඇක්ටිව්, සහ සම්පත් බැංකු පිල - සෙලාන් බැංකු පිල අතර තරග මේ අනුව ජනවාරි 1 වැනිදා පැවැත්වෙනු ඇත.එන්. සී. සී. පිලේ සචිත් පතිරණ, ද්‍රවිඩ සංගම් පිලේ සචිත්‍ර සේරසිංහ, මුතුමුදලිගේ පුෂ්ප කුමාර, සහ සුරංග ලක්මාල් ජනශක්ති පිල නියෝජනය කරන අතර කෝල්ට්ස් පිලේ මලින්ද වර්ණපුර, කෞෂාල් ජනිත් පෙරේරා, එන්. සී. සී. පිලේ චතුර පීරිස්, ෆර්වේස් මහරුෆ්, ද්‍රවිඩ සංගම් පිලේ තිලකරත්න ඩිල්ෂාන්, හලාවත මේරියන්ස් පිලේ නායක මහේල උඩවත්ත, ගයාන් විජේකෝන්, යුනිචෙලා පිල නියෝජනය කරති.එස්. එස්. සී. පිලේ දිමුත් කරුණාරත්න, කෝල්ට්ස් පිලේ ඇන්ජලෝ මැතිව්ස්, තිසර පෙරේරා, ඉෂාන් ජයරත්න, බදුරලිය ක්‍රීඩා සමාජයේ ඩිල්ෂාන් විතාරණ, එන්. සී. සී. පිලේ සඳුන් ඩයස්, හලාවත මේරියන්ස් පිලේ මිලින්ද සිරිවර්ධන සහ ෂාමින්ද එරංග ජෝන් කීල්ස් පිල නියෝජනය කරන අතර එස්. එස්. සී. පිලේ චරිත් ජයම්පති, සචිත්‍ර සේනානායක, බදුරලිය ක්‍රීඩා සමාජයේ ටී. එම්. සම්පත්, එන්. සී. සී. පිලේ ඇන්ජලෝ පෙරේරා මාස් ඇක්ටිව් පිල නියෝජනය කරති. කෝල්ට්ස් පිලේ ජීවන්ත කුලතුංග මාස් ඇක්ටිව් පිලේ නායකයා ලෙස කටයුතු කරයි.එස්. එස්. සී. පිලේ තිළිණ කන්ඩම්බි, ලංකන් පිලේ නායක හසන්ත ප්‍රනාන්දු, ද්‍රවිඩ සංගම් පිලේ නායක ජීවන් මෙන්ඩිස්, රංගන හේරත්, සම්පත් බැංකු පිලට ක්‍රීඩා කරති. සම්පත් බැංකු පිලේ නායකත්වය භාර වී ඇත්තේ එස්. එස්. සී. පිලේ නායක කෞෂාල් සිල්වා ට ය.එස්. එස්්. සී. පිලේ තිලාන් සමරවීර, තරංග පරණවිතාන, කෝල්ට්ස් පිලේ නුවන් කුලසේකර, බදුරළිය ක්‍රීඩා සමාජයේ සහන් විජේරත්න, සෙලාන් බැංකු පිලට තරග වදිති.කෝල්ට්ස් පිලේ සජීව වීරකෝන්, ලංකන් ක්‍රීඩා සමාජයේ දමිත හුණුකුඹුර, නිමේෂ් පෙරේරා, හේමන්ත බොතේජු, එන්. සී. සී. පිලේ කෝසල කුලසේ්කර හැටන් නැෂනල් බැංකු පිල නියෝජනය කරමින් වෙළෙඳ සේවා ක්‍රිකට් තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=s1012289</link>
    <topic>එංගලන්තය ප්‍රබල තත්ත්වයක</topic>
    <author>මෙල්බෝර්න් (ඒ. එෆ්. පී)</author>
    <content>අළුබඳුන ටෙස්ට් තරග 5 කට සහභාගිවී සිටින එංගලන්ත පිතිකරු ජොනතන් ට්‍රෝට් මෙල්බෝර්න් නුවර පැවැත්වෙන සිවුවැනි ටෙස්ට් තරගයේ දෙවැනි දිනය නිමාවට පත්වන විට නොදැවී ලකුණු 141ක් රැස්කරමින් එංගලන්ත ඉනිම ගොඩනැගීමට සමත් විය.දකුණු අපි‍්‍රකානු සම්භවයක් සහිත ට්‍රෝට්ගේ විශිෂ්ට පිතිහරඹය හේතුවෙන් එංගලන්තය කඩුලු 5ක් අතැතිව ඔස්ට්‍රේලියානු පළමු ඉනිමට වඩා ලකුණු 346ක් ඉදිරියෙන් සිටියි.ට්‍රෝට් සමඟ එක්වී 6 වැනි කඩුල්ල සඳහා ලකුණු 158ක නොබිඳුනු සම්බන්ධතාවයක් ගොඩනැගූ මැට් පි‍්‍රයර් නොදැවී ලකුණු 75ක් රැස් කළේය.ඊයේ දිනය නිමාවන විට කඩුලු කිසිවක් නොදැවී ලකුණු 157ක් රැස් කළ එංගලන්ත පිල අද දිනය ආරම්භයේදී සිය ඉනිමට තවත් ලකුණු 2ක් රැස් කිරීමෙන් අනතුරුව පළමු කඩුල්ල බිඳදමා ගත්තේය. ඇලිස්ටෙයාර් කුක් ලකුණු 82 කට දැවී ගිය අතර, නායක ඇන්ඩෲ ස්ට්‍රෝඩ් ලකුණු 69කට දැවී ගියේය. කෙවින් පීටර්සන් ලකුණු 51ක් වාර්තා කළ අතර, පීටර් සිඩ්ල් කඩුලු 3ක් ද, මිචේල් ජොන්සන් කඩුලු 2ක් ද දවාගත්තහ.සීඩ්ල්ගේ පන්දුවක් හමුවේ කඩුල්ල මුවාකිරීමේ වරදට හසුවූ පීටර්සන් ලකුණු 49ක් ලබා සිටියදී කඩුලු රකින බ්‍රැඩ් හැඩින් ඔහුගේ උඩපන්දුවක් රැකගත් බව කියමින් රෙෆරල් විනිසුරු තීරණයක් ඉල්ලා සිටීමට නායක රිකී පොන්ටින්ට පැවසීම හේතුවෙන් පිටියේ තරමක උණුසුම් තත්ත්වයක් ඇතිවිය.රූපවාහිනී පුනරූපවලින් එය උඩපන්දුවක් නොවන බවක් දිස්වූ අතර, පීටර්සන් තවදුරටත් කඩුල්ලේ රැඳී සිටියේය.ඉන් කෝපයට පත් පොන්ටින් පීටර්සන් සමඟ උණුසුම් වචන හුවමාරුවක් සිදුකළ අතර, එය උඩපන්දුවක් බවට විශ්වාසය පළකරමින් විනිසුරුවන් දෙපළ සමඟ ද තර්කයක පැටලුණේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=f1012281</link>
    <topic>අද විපක්‍ෂය;අත්වැල් බැන්දටදෙන්නා දෙපැත්තේ</topic>
    <author>සාකච්ඡා කළේ ඩබ්. කේ. ප්‍රසාද් මංජු</author>
    <content>* විපක්‍ෂ නායක රනිල් වික්‍රමසිංහ මහතා පාර්ලිමේන්තු මන්ත්‍රී‍්‍ර සජිත් ප්‍රේමදාස මහතා එකට එක් වී එක්සත් ජාතික පක්‍ෂය ජයග්‍රහණය කරවීමට යන නිසා ආණ්ඩුව හොඳටම බය වෙලා කියලා එක්සත් ජාතික පක්‍ෂයේ ප්‍රබලයින් ප්‍රකාශ කරනවා. මේ තත්ත්වය එක්සත් ජනතා නිදහස් සන්ධානයේ මහ ලේකම් විදියට ඔබ දකින්නේ කොහොමද?මේ ඔක්කොම එකට ඉඳගෙන තමයි පසුගිය මැතිවරණවලදී එක්සත් ජාතික පක්ෂයෙන් තරග කරලා පරාජයට පත් වුණේ. පක්ෂයේ නව ව්‍යවස්ථාව තුළින් ප්‍රතිසංවිධාන කටයුතු සාර්ථකව කරන්න පුළුවන් කියලයි සජිත් ප්‍රේමදාස මහතා කියන්නේ.පක්ෂයේ සියලු දෙනා ම එකතු කරලා තමා ගේ යුතුකම ඉටු කළා කියලයි රනිල් වික්‍රමසිංහ මහත්තය කියන්නේ. මෙතෙක් කාලයක් රනිල් වික්‍රමසිංහ මහතා ඒ යුතුකම ඉටුකළේ නැද්ද? කියලා ප්‍රශ්නයක් එවිට මතු වෙනවා. පසුගිය 12 වෙනිදා පැවැති විශේෂ සම්මේලනයට පසු දින එක්සත් ජාතික පක්ෂය විසින් ප්‍රවෘත්ති සාකච්ඡා 2 ක් කැඳවා තිබුණා. විපක්ෂ නායක රනිල් වික්‍රමසිංහ මහතා ගේ ප්‍රධානත්වයෙන්.එක් ප්‍රවෘත්ති සාකච්ඡාවක් පැවැත්වෙන විට හම්බන්තොට දිස්ත්‍රික් පාර්ලිමේන්තු මන්ත්‍රී සජිත් ප්‍රේමදාස මහතා ගේ ප්‍රධානත්වයෙන් තවත් ප්‍රවෘත්ති සාකච්ඡාවක් පැවැත්වුණා. ඒ ඒ මහත්වරුන්ට හිතවත් මන්ත්‍රීවරුන් මෙම ප්‍රවෘත්ති සාකච්ඡා දෙකට සහභාගි වී සිටින ආකාරය මාධ්‍ය මඟින් ඉතා පැහැදිලිව දකින්න ලැබුණා. රනිල් වික්‍රමසිංහ මහත්තයයි, සජිත් ප්‍රේමදාස මහත්තයයි සමඟි වුණා නම් ප්‍රවෘත්ති සාකච්ඡා දෙකක් වෙන වෙනම සංවිධාන කළේ ඇයි? කියලා මං අහන්න කැමැතියි. මෙම ප්‍රවෘත්ති සාකච්ඡා දෙකෙන් එළියට ආවේ මත දෙකක්. රටට පේන්න පාක්ෂිකයින් සතුටු කරන්න අත්වැල් බැඳගත්තට අභ්‍යන්තරයේ ප්‍රශ්නය විසඳිලා නැහැ.* නමුත් එක්සත් ජාතික පක්‍ෂයේ ප්‍රතිසංවිධාන වැඩසටහන සඳහා මෙම සම්මේලනය මඟින් විශාල වාසියක් සිදු වූ බවටත් මත පළවනවා නේද?එවැනි මත පළවනවා. නමුත් මේ දෙපාර්ශවයම අදහස් පළ කරන ආකාරය අනුව නම් මත දෙක වෙන් වෙන්ව ගමන් කරන ආකාරයක් තමයි, දක්නට ලැබෙන්නේ. සජිත් ප්‍රේමදාස මහතා ප්‍රකාශ කරන්නේ සියයට සියයක් නොවුණත් යම්තාක් දුරකට ප්‍රතිසංවිධාන කටයුතු ශක්තිමත් කිරීමට හැකියාව ලැබී තිබෙන බවයි. පක්ෂයේ ප්‍රධාන තනතුරු සඳහා නියෝජිතයින් තෝරා ගැනීමේ දී කෘත්‍යාධිකාරී මණ්ඩලයට අමතරව ඡන්ද අයිතිය හිමිවෙලා තියෙන්නේ එක්සත් ජාතික පක්ෂයේ පාර්ලිමේන්තු මන්ත්‍රී කණ්ඩායමට පමණයි.නමුත් පළාත් සභා ප්‍රාදේශීය සභා නියෝජනය කරන එක්සත් ජාතික පක්ෂයේ නියෝජිතයින්ට ඡන්ද අයිතිය හිමිවෙලා නැහැ. කෙසේ හෝ කෘත්‍යාධිකාරී මණ්ඩලයේ ඡන්ද සංඛ්‍යාවක් මෙහිදී තීරණාත්මක බලපෑමක් සිදුකරන නිසා රනිල් වික්‍රමසිංහ මහතාගේ මතය ජයග්‍රහණය කර තිබෙන බවටත් විවිධ පුවත් පළවෙනවා. ඒ නිසා රනිල් වික්‍රමසිංහ හා සජිත් ප්‍රේමදාස මහත්වරුන් එකට අත්වැල් අල්ලාගත්තාට අමතරව පොදු එකඟතාවකට පැමිණියේද? කියලා බරපතළ සැකයක් මතුවීම වළක්වන්න බැහැ.* රනිල් වික්‍රමසිංහ, සජිත් ප්‍රේමදාස මහත්වරුන්ගේ එකමුතුකම දැකලා ආණ්ඩුව හොඳටම බයවෙලා මඩ ප්‍රචාර එල්ල කරන බවට එක්සත් ජාතික පක්ෂය චෝදනා නඟනවා.ආණ්ඩුවට බයවෙන්න කිසිම හේතුවක් නැහැ. අතිගරු ජනාධිපතිතුමාට තවත් වසර 6 ක් බලයේ ඉන්න පුළුවන්. පාර්ලිමේන්තුවට තවත් වසර 51/2 ක පමණ කාලයක් බලය තියෙනවා. එක්සත් ජනතා නිදහස් සන්ධානයට තියෙන්නේ විරුද්ධ පක්ෂයට මඩගහන ප්‍රතිපත්තියක් නෙවෙයි. විරුද්ධ පක්ෂයට මඩ ගහනවට වඩා අපිට මහජනතාව වෙනුවෙන් කරන්න බොහෝ වැඩ තියෙනවා. අපට තියෙනවා, රට හදන්න පැහැදිලි ප්‍රතිපත්තියක්. ඒ මහින්ද චින්තන ඉදිරි දැක්ම ඒ වෙනුවෙන් අතිවිශාල ජනවරමක් ලැබුණා.ඒ ජනවරමට අනුව ශශ්‍රී‍්‍ර ලංකාව ආසියාවේ ආශ්චර්ය බවට පත්කිරීමේ කටයුතු ආරම්භ කරලයි තියෙන්නේ. ජනතාවට ලබාදුන්නු පොරොන්දු ඉටු කරලා මහජන ප්‍රසාදය දිනාගන්නා වැඩපිළිවෙළක් තමයි එක්සත් ජනතා නිදහස් සන්ධානය ක්‍රියාත්මක කරමින් සිටින්නේ. ඉතිහාසය තුළ දී විරුද්ධ පක්ෂය දුර්වල කරලා බලය රඳවාගෙන සිටි අවස්ථා අපි දන්නවා. නමුත් මේ වෙලාවේ විරුද්ධ පක්ෂය දුර්වල කිරීම සඳහා කිසිම හේතු සාධකයක් නැහැ. ඒක නිසා මහජනතාව සමඟ සිටින එක්සත් ජනතා නිදහස් සන්ධානයට කිසිම ආකාරයකින් බියවීමේ අවශ්‍යතාවයක් නැහැ.* ජනවාරි 26 වෙනිදාට ලක්ෂ 10 ක් කොළඹට කැඳවා මීළඟ මැතිවරණ දිනයට පෙර ආණ්ඩුව ගෙදර යැවීමේ මල් වෙඩිමුරය පත්තුකරන බව මංගල සමරවීර මහතා ප්‍රකාශ කර තිබුණා.ඒ ප්‍රකාශය ම ප්‍රජාතන්ත්‍ර විරෝධියි. ජනතා වරම අනුව ආණ්ඩුවට වසර 6 ක පාලන බලය ආණ්ඩුක්‍රම ව්‍යවස්ථාව අනුව හිමිවෙනවා. ඒ කාලය තුළදී ඒ ආණ්ඩුව ජනතාවට ලබා දුන් පොරොන්දුව හා ප්‍රතිපත්ති ප්‍රකාශයේ අඩංගු කරුණු ඉටුකරනවා. ඊට කලින් ආණ්ඩුව පෙරළනවා නම් ඒ සඳහා ක්‍රමවේද කිහිපයක් තියෙනවා. අපි දන්නේ නැහැ ඔය ගොල්ලන් කුමන ක්‍රමවේදයක් අනුගමනය කරාවිද? කියලා. ලක්ෂ 10 ක් ගේන්න මංගල සමරවීර මහත්තයලාට පුළුවන් නම්, අපිට පුළුවන් ඒවගේ දෙගුණයක සෙනඟක් ගෙන එන්න. පාර දිගේ ජනතාව ගෙන එන්න එක්සත් ජාතික පක්ෂය උත්සාහ ගත්තට නියම ජනමතය මැතිවරණවලදී ඉතා පැහැදිලිව පෙන්නුම් කළා.නමුත් මංගල සමරවීර මහතාගේ එම ප්‍රකාශය තුළ අරමුණු 2 ක් තිබෙනවා. ජනවාරි මාසයේ 26 වෙනිදා එක් විරෝධතාවක් යොදාගෙන තියෙන්නේ දින 120 තුළ සිදුකිරීමට නියමිත ප්‍රතිසංවිධාන කටයුත දුර්වල කිරීමටයි. මංගල සමරවීර මහතා පෙන්නුම් කරන්න හදන්නේ එක්සත් ජාතික පක්ෂය තුළ රනිල් වික්‍රමසිංහ මහතාට තිබෙන බලය යි. අනෙක් අරමුණ වන්නේ රජයේ ඉදිරි ආර්ථික සංවර්ධන වැඩපිළිවෙළ කඩාකප්පල් කිරීමට යි. පළමුවෙනි අරමුණෙන් කරන්නේ රනිල් වික්‍රමසිංහ මහතාගේ ස්ථාවරත්වය එක්සත් ජාතික පක්ෂය තුළ සකස්කර ගැනීම. දෙවන අරමුණ ශශ්‍රී ලංකාව ලෝකයා ඉදිරියේ හෑල්ලුවට ලක්කිරීම. සාමාන්‍යයෙන් මංගල සමරවීර මහතාගේ ඉතිහාසය ගත් විට ඒ මහතා කොතන සිටියත් මේ වගේ වැඩයි, කරලා තියෙන්නේ.* ජ්‍යෙෂ්ඨ අමාත්‍ය සංකල්පය සහ අමාත්‍යධුර පිරිනැමීමේදී කළකිරී සිටින යම් යම් දේශපාලනඥයින් එකතු කරගෙන ආණ්ඩුවට එරෙහිව වැඩපිළිවෙළක් ක්‍රියාත්මක කරන බව එක්සත් ජාතික පක්ෂයේ ඇතැම් නායකයින් ප්‍රකාශ කරනවා.එක්සත් ජනතා නිදහස් සන්ධානයට පාර්ලිමේන්තුවේ මන්ත්‍රීධුර 161 ක් සිටිනවා. මෙය 2/3 කටත් වඩා අති බහුතරයක්. එක එක අය සමඟ සාකච්ඡා කරනවා කියන්නේ මංගල සමරවීර මහතා ගේ හිතේ තියෙන මනංකල්පිතයක් පමණයි. පසුගිය මහ මැතිවරණයේදී හා ජනාධිපතිවරණයේ දී මංගල සමරවීර මහතා ඔය වගේ කොපමණ මනඞකල්පිත කතා කිව්වද? ඒවාට මහජනතාව නියම තීන්දු තීරණ ලබා දුන්නා. ඒක නිසා මංගල සමරවීර මහතාගේ සිහින ලෝකයේ කතාවලින් ජනතාව වැඩක් වෙන්නේ නැහැ.* අය වැය මඟින් ජනතාවට සහන නො ලැබුණු නිසා එය වසා ගැනීම සඳහා අය වැය විවාදයේදී විරුද්ධ පක්ෂයේ මන්ත්‍රීවරුන්ට නිකරුණේ චෝදනා එල්ල කළ බව විරුද්ධ පක්ෂය පවසනවා.අයවැයේ දී සහන වශයෙන් විරුද්ධ පක්ෂය සළකන්නේ රාජ්‍ය සේවක වැඩිවීම් වැනි කාරණා පමණයි. නමුත් අය –වැය ලේඛනයක් යනු ඉන් එහාට යන රටේ සමස්ත ආර්ථිකය සම්බන්ධයෙන් ප්‍රතිපත්තිමය තීන්දු තීරණ ගනු ලබන ගැඹුරු ලියවිල්ලක්. එක්සත් ජාතික පක්ෂය 2002 වර්ෂයේ දී රනිල් වික්‍රමසිංහ එවකට සිටි අග්‍රාමාත්‍යවරයාගේ ප්‍රධානත්වයෙන් අයවැය ඉදිරිපත් කරන විට මහජනතාවට ලබා දුන්නු සහන මොනවාද? කියලා මං ප්‍රශ්න කරනවා.රජයේ සේවකයින්ට ලබා දුන්නු විශ්‍රාම වැටුපත් රනිල් වික්‍රමසිංහ මහතා ගේ අයවැය යෝජනාවලින් අහෝසි කළා. අය වැය ලේඛනයක් යනු සහන පමණක් ලබාදෙන එකක් නොවෙයි. රටේ ඉදිරි ආර්ථික ගමන සකස් කිරීම සඳහා වන යෝජනා තමයි, මෙයට ඇතුළත් කර තිබෙන්නේ. ඒ වගේම 2002 වසරේ සිට කිසිම රාජ්‍ය සේවකයකු බඳවා නො ගන්නා ලෙස දන්වමින් එවකට පැවැති එක්සත් ජතික පක්ෂ ආණ්ඩුවේ මහා භාණ්ඩාගාරයේ ලේකම්වරයා විසින් චක්‍රලේඛයක් පවා නිකුත් කළා. දැන් මහ ලොකුවට රාජ්‍ය සේවකයින් ගැන කතා කළාට එක්සත් ජාතික පක්ෂය එදා රාජ්‍ය සේවකයින්ට සැලකූ® හැටි රාජ්‍ය සේවකයින් ඉතා හොඳින් දන්නවා.* එක්සත් ජාතික පක්ෂයේ නියෝජ්‍ය නායක කරු ජයසූරිය හා පාර්ලිමේන්තු මන්ත්‍රී ජයලත් ජයවර්ධන යන මහත්වරුන්ට එරෙහිව ආණ්ඩුව එල්ල කරනු ලබන චෝදනාවල කිසිදු පදනමක් නොමැති බව එක්සත් ජාතික පක්ෂය ප්‍රකාශ කරනවා.ජයලත් ජයවර්ධන මන්ත්‍රීවරයා ලන්ඩනයට ගොස් කොටි හිතවාදී දෙමළ ඩයස්පෝරාව සමඟ සාකච්ඡා පවත්වපු පළවෙනි අවස්ථාව මෙය නොවෙයි. කොටි හිතවාදීන් සමඟ විදේශ රටවලට ගොස් නිතර නිතර සාකච්ඡා පැවැත්වීම අපේ රටේ දේශපාලන ප්‍රශ්න පවා දෙමළ ඩයස් පෝරාවට යොමුකර එමඟින් ශශ්‍රී ලංකාවට බලපෑම් කිරීමට ජයලත් ජයවර්ධන මන්ත්‍රීවරයා කාලයක් තිස්සේ ම ක්‍රියාකිරීම හැමෝම දන්නා කරුණක්. ඇතැම් ක්‍රියා සම්බන්ධයෙන් ඇසින් දුටු සාක්ෂි පවා තිබෙනවා.ආචාර්ය වික්‍රමබාහු කරුණාරත්න මහතාත් සනාථකරලා තියෙනවා. ජයලත් ජයවර්ධන මන්ත්‍රීවරයා එම ස්ථානයේ සිටි බවට. ඒ වගේම වික්‍රමබාහු කරුණාරත්න මහත්තයා රටේ භෞමික අඛණ්ඩතාවට එරෙහිවවන ආකාරයෙන් කතා කරන විට ජයලත් ජයවර්ධන මන්ත්‍රීවරයා නිශ්ශබ්ද ව ඉඳලා තියෙනවා. ඒ එක්කම ජයලත් ජයවර්ධන මන්ත්‍රීවරයාට එල්ල වී තිබෙන විරෝධතා නොතකාම එක්සත් ජාතික පක්ෂයේ නියෝජ්‍ය නායක කරු ජයසූරිය මහතා සති අන්ත ඉංගශ්‍රීසි පුවත් පතකට ප්‍රකාශයක් කරනවා.ඒ ප්‍රකාශයේ තිබෙන බරපතළකම හේතුවෙනුයි, කරු ජයසූරිය මහතාට එරෙහිව විරෝධතාවයක් ගොඩනඟන්නේ. මේ ඉංගශ්‍රීසි පුවත්පතේ පළ වූ ප්‍රධන පුවත විදේශ රටවල්, තානාපති අංශ හා විදෙස් මාධ්‍ය ප්‍රබලව ලබා ගන්නවා. එම ප්‍රවෘත්තිවලට ඔවුන් අති විශාල ප්‍රසිද්ධියක් ලබා දෙනවා. ඒ ප්‍රවෘත්තිය එසේ නොවේ නම් පසුදා එනම් සඳුදා දිනයේ වරප්‍රසාද ප්‍රශ්නයක් ලෙස ගෙනම පාර්ලිමේන්තුවේ දී එය නිවැරැදි කරන්න තිබුණා. නමුත් ඉරිදා පුවත්පතින් පළ වූ එම ප්‍රකාශය පිළිබඳව සඳුදා සවස 2.00 ට පාර්ලිමේන්තුවේ මාධ්‍ය හමුවක් අප සංවිධාන කළා. ඊටත් පසු අඟහරුවාදා තමයි මේ ප්‍රවෘත්තිය ගැන කරු ජයසූරිය මහතා පැහැදලි කිරීම කරන්නේ.මෙවැනි බරපතළ ප්‍රකාශයක් සම්බන්ධයෙන් කරු ජයසූරිය මහතාට පැහැදිලි කිරීමක් කරන්න කල්ගත්තේ් ඇයි? කියන ප්‍රශ්නය මෙතනදී මතුවෙනවා. අඟහරුවාදා ඉංගශ්‍රීසි පුවත්පත්වල පළවෙනවා. එක්සත් ජාතීන් ගේ මහ ලේකම් බැන්කි මූන් මහතා ශශ්‍රී ලංකාව සම්බන්ධයෙන් පත්කළ කමිටුවේ වාර්තාව ඉදිරිපත් කිරීමට නියමිතයි. මේ සියල්ල එකිනෙක ගත් විට හා එහි කාල වකවානු සැළකිල්ලට ගත්තම කරු ජයසුරිය මහතා හිතාමතා මෙම ප්‍රකාශය කරයි කියලා සාධාරණ සැකයක් ඇතිවෙනවා.කරු ජයසූරිය මහතා ගේ ප්‍රකාශයේ අන්තර්ගතය ගත් විට ඉන් කියවෙන දේ ශීර්ෂ පාඨයට යෙදූ බව එම සති අන්ත ඉංගශ්‍රීසි පුවත්පතේ උප කර්තෘවරයා සඳහන් කරලා තිබුණා. කරු ජයසුරිය මහතා රාජ්‍යද්‍රෝහියෙක් කියලා නෙවෙයි මං කියන්නේ. නමුත් මෙම ප්‍රකාශයේ බරපතළකම එමඟින් රටට සිදුවිය හැකි බලපෑම් කරු ජයසූරිය මහතා වගේම එක්සත් ජාතික පක්ෂයත් තේරුම් ගන්න අවශ්‍යය යි.* ඛනිජ තෙල් කර්මාන්ත අමාත්‍යංශයෙන් ජනතාව යම් සහනයක් ලබා දිය හැකි පරිදි ලබන වර්ෂයේ දී කියාත්මක කිරීමට සූදානම් වන කටයුතු මොනවාද?වසරකට ආසන්න කාලයක් තිස්සේ අපේ රටේ ඉන්ධන මිල වැඩි කළේ නැහැ. ඒක ජනතාවට ඉතා හොඳින් දැනෙන්න ඇති. ඒ වගේම මේ දිනවල ලෝක වෙළෙඳ පොළේ ඉන්ධන මිල යම් පමණකට ඉහළ ගියත් අපේ රටේ මිල වැඩිකිරීමක් සිදුකරන්නේ නැහැ. ඕමානය, සෞදි අරාබිය, ඇතුළු තෙල් නිෂ්පාදන කරන රටවල් සමඟ සෘජුව තෙල් මිලදී ගැනීම පිළිබඳව සාකච්ඡා කරනවා. එය සාර්ථක වුණොත් එහි වාසිය අනිවාර්යයෙන්ම ලබන වසරේ දී ජනතාවට ලැබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=f1012282</link>
    <topic>මගේ බිරියත්සටන්කාරියක්</topic>
    <author>උපාලි කරුණාරත්න</author>
    <content>ආත්මාරක්ෂක සටන් ක්‍රමයන්හි ඉතිහාසය ඉතා ඈත අතීතයට දිවයයි. ලෝකයේ ජීවත්වන ජනතාවගෙන් කොටසක් තම ආරක්ෂාව සඳහා මෙන්ම ශාරීරික ව්‍යායාමයක් වශයෙන්ද විවිධ වූ සටන් ක්‍රම හදාරති. නොයෙකුත් නම් වලින් හැඳින්වෙන මෙම සටන් ක්‍රමයන්හි ඇතැම් ක්‍රමවේදයන් එකිනෙකට සමානකමක් දක්වන අතර ඇතැම් ක්‍රමවේදයන් ඒ ඒ රටවලට, එම ශිල්පය උගන්වන ගුරුවරුන්ට ආවේණික වේ. සමහර සටන් ක්‍රම මේ වන විට ලෝකය පුරා ව්‍යාප්තව ඇත. සමහර සටන් ක්‍රම යම් රටකට පමණක් ආවේණික වේ.ශ්‍රී‍්‍ර ලංකාවේ තිබෙන එවන් පාරම්පරික සටන් ක්‍රමයකි අංගම් පොර සටන් ශිල්පය. අප රට තුළ එම අංගම් ශිල්පය උගන්වන ප්‍රවීණයෙකි ජී. කරුණාපාල ගුරුතුමා. මොහු මේ වන විට වර්ෂ හැට එකක පමණ දීර්ඝ කාලයක් අංගම් පොර සටන් ශිල්පය හදාරා ඇත. තරුණ තරුණියන් විශාල පිරිසකටද මෙම සටන් ශිල්පය ජී. කරුණාපාල ගුරුතුමා මේ වන විට උගන්වමින් සිටී. අංගම් පොර සටන් පරපුරකට උරුමකම් කියන ජී . කරුණාපාල ගුරුතුමා තම අතීතය මෙසේ මතකයට නඟයි."එතකොට මගේ වයස අවුරුදු 04 ක් 05 ක් විතර ඇති. අපේ ගෙදර තිබ්බේ නාවල කොස්වත්තෙ. අපේ ගෙදරට ආවා ඉන්දියන් දමිළ පිරිසක්. මගෙ තාත්තගෙන් අංගම් පොර සටන් ශිල්පය ඉගෙන ගැනීමට. ඔවුන් ලුණු, සබන්, පොල්තෙල් වැනි ද්‍රව්‍ය විකුණන අය. සිකුරාදා දවසකදී පැමිණ අංගම් ශිල්පය හදාරා සෙනසුරාදාට ඔවුන් ආපසු යනවා. ඒ විදිහට දීර්ඝ කාලයක් ඔවුන් පැමිණියා. අපිට ඒ කාලෙ හොඳ කිරි පට්ටියකුත් තිබුණා."තම පියා අති දක්ෂ අංගම් පොර සටන් ශිල්පියෙකු වශයෙන් හැදින්විය හැකි බව ජී. කරුණාපාල මහතා සඳහන් කරයි. පට්ටල් කාර්මිකයෙකු වශයෙන් කාලයක් තම පියා බ්‍රවුන් ආයතනයේ සේවය කළ බවත් ඔහු පැවැසුවේ යටගිය මතකය හාරා අවුස්සමිනි.තමා අංගම් පොර සටන් ශිල්පය හැදෑරීම ආරම්භ කළ ආකාරය පිළිබඳ ජී. කරුණාපාල ගුරුතුමා මෙසේ සඳහන් කරයි."තාත්තා අංගම් ශිල්පය විවිධ අයට උගන්වන ආකාරය දෙස බලාගෙන මමත් ඒ ආකාරයට අතපය එහෙට මෙහෙට විසි කෙරුවා. ඒත් මම නියමාකාරයෙන් මේ ශිල්පය ඉගෙන ගැනීම ආරම්භ කළේ වයස අවුරුදු අටේ දී විතර. මගෙ සීයා තමයි මට අංගම් පොර සටන් ශිල්පය ඉගැන්වීම ආරම්භ කළේ. සීයාගේ නම ජී. අගෝනිස් දෙවියන්ට පහන් පත්තු කරල, අංගම් ශිල්පය රැක ගැනීමටත් එහි ගරුත්වය ආරක්ෂා කිරීමටත් පොරොන්දු දීල තමයි මම මෙම ශිල්පය හදාරන්න පටන් ගත්තේ."අගෝනිස් සීයා සහ ඔහුගේ සහෝදරයන් වන මාර්ටින්, මර්තේලිස්, මර්සල් යන තිදෙනාද අති ශූර අංගම් පොර සටන් ශිල්පීන් බවත් කුඩා කාලයේදී අංගම් ශිල්පයේ් විවිධ වූ කොටස් හැදෑරීමේදී ඔවුන් විශාල ගුරුහරුකම් තමන්ට ලබාදුන් බවත් ජී. කරුණාපාල මහතා ප්‍රකාශ කර සිටියේය.ඔහු පස්වැනි ශ්‍රේණිය දක්වා පාසල් ගියේ නාවල දියවන්නා පාසැලටයි. ඉන් අනතුරුව රාජගිරිය හේවාවිතාරණ විද්‍යාලයෙන් ද මහරගම බුවනෙකබා විද්‍යාලයෙන් ද අධ්‍යාපනය හදාරා ඇත."අධ්‍යාපන පොදු සහතික පත්‍ර සාමාන්‍ය පෙළ විභාගයට ලිව්වට පස්සෙ මම වැඩිදුර අධ්‍යාපනය ලැබීම සඳහා වැල්ලවත්ත පොලිටෙක්නිකා ආයතනයට 1959 දී පමණ ඇතුල් වුණා. ඉන් පසුව මම විවිධ රැකියාවල නිරත වුණා. කොතන හිටියත් විවේකය ලැබුණාම ඕනෑම මොහොතක අංගම් පොර සටන් ශිල්පයේ විවිධ වූ අංගයන් ගැන ගැඹුරට හැදෑරීම්" කරනවා.එක් අවස්ථාවකදී ඔහු විදේශ රටක සේවය කරමින් සිටියදී ශශ්‍රී ලාංකීය තරුණයකුට පිලිපීන ජාතිකයෙක් පහරදීමක් කළ බවත් ඒ පිළිබඳව තමා පිලිපීන ජාතිකයාගෙන් විමසූ විට ඔහු තමාට ගැසූ පහර අංගම් ශාස්ත්‍රය අනුව වැළැක්වීම නිසා පිලිපීන ජාතිකයාගේ අත දින තුනක් දිගහරින්න බැරිව තිබු බව ජී. කරුණාපාල මහතා කියා සිටියේ ය. පසුව තමා එම අත සුව කළ බවද ඔහු ප්‍රකාශ කළේය. විවිධ අංගම් මෙන් සටන් ගුරුවරුන් විශාල ගණනකගෙන් ඔහු මෙම ශිල්පයේ විවිධ කරුණු හැදෑරුවා. මේ ගමනේදී ඔහුට හමුවූ සටන් ගුරුවරුන් ගැන හේ මෙසේ අදහස් දක්වයි."තාත්තාගෙ පරම්පරාවේ අයගෙන් මම මේ ශිල්පය ඉගෙන ගත්තා. මගෙ අම්මගෙ කොරතොට පරම්පරාවේ අයත් දක්ෂ අංගම් ශිල්පන්. ඔවුන්ට අතීතයේ මුහන්දිරම් තනතුරු හිමිව තිබූ බව පැවසෙනවා. ඒ පරපුරේ හිටිය දක්ෂ කඩු හරඹ ශිල්පියෙක් තමා මිගෙල් අයියා කියන්නේ. තාත්තගෙ පරම්පරාවේ අය අතීතයේ කෝට්ටේ රාජධානියට සේවය කරලා තියෙනවා.බොරැල්ලේ ගාන්ධි, මගේ මාම කෙනෙක් වන සර්පින්, සීයා කෙනෙක් වන සොමෙල්, දියෝනිස් බාස්, ඇක්මන් මාස්ටර්, නාවල ලූබට් පෙරේරා, ජයමාන්න මහතා, බැද්දගානේ සුගත් වෙද මහතා, කිරුළපනේ ඩික්මන්, අඩි පුඩි ජොසප්, පියදාස මාමා ජේමිස් රාළහාමි වැනි ගුරුවරුන් ගණනාවකගෙන් මම අංගම් පොර සටන් ක්‍රමය හදාරලා තියෙනවා"එක් ගුරුතුමෙකුගෙන් අංගම් ශාස්ත්‍රයේ තිබෙන්නාවූ අත් හරඹ, තවත් ගුරුතුමෙකුගෙන් මරු නිළ ශාස්ත්‍රය, පොලු හරඹ ආදී වශයෙන් තමා නොයෙක් ගුරුවරුන්ගෙන් ගුරුහරුකම් ගත් බව ඔහු ප්‍රකාශ කරයි.අංගම් සටන් ගුරුවරුන්ගේ විවිධ වූ ශූරකම් පිළිබඳ ඔහු මෙසේද සඳහන් කර සිටියේය."අඩි පුඩි ජෝසප්ට පුළුවන් කෙනෙකුගෙ නාහෙ හුණු ටිකක් ගාල කඩුවකින් ඒ හුණු ටික ක්ෂණිකව ඉවත් කරන්න. මොහු එතරම් උස පුද්ගලයෙකු නොවේ. අංගම් ශිල්පය සාමාන්‍යයෙන් ඉගෙන ගත් කෙනෙක් අඩි පුඩි ජෝසප් සමඟ සටන් කරන්න යන්නෙ නැහැ. මං අවුරුදු හතරක් පහක් පමණ මොහුගෙන් සටන් ක්‍රම ඉගෙන ගත්තා."අංගම් පොර ශිල්පය ඉතා ගැඹුරුවූත් භයානක වූත් සටන් ශාස්ත්‍රයක් බව සඳහන් කරන ජී. කරුණාපාල මහතා අංගම්, ඉලංගම්, මාය අංගම් ආදී කොටස් ගණනාවකින් සමන්විත බව පවසයි. අංගම්පොර ශිල්පයේ තිබෙන්නාවූ මන්තර ශාස්ත්‍රය පිළිබඳව ඇත්තේ වෙනම කතාවකි."ප්‍රතිවාදියෙකු හා අංගම් සටනකට යාමේදී ගම්මිරිස් ඇටයකට මතුරා හක්කේ තබා ගෙන ගොස් ප්‍රතිවාදියා ලංවන අවස්ථාවේ එම ගම්මිරිස් ඇටය හපා සුළං අත බලා ඔහුගේ මුහුණ දෙසට පිඹීමේ උපක්‍රමයක් අංගම් ශිල්පයේ තිබෙනවා. එවිට ප්‍රතිවාදියා ඔහේ නිකං බලාගත් තත්ත්වයකට පත්වෙනවා. මම ඕක අතීතයේ එකපාරක් අත්හදා බැලුවා. හැබැයි මම ප්‍රතිවාදියාට පහර දුන්නෙ නැහැ"අංගම් පොර සටන් ක්‍රම අතීතයේ සිට මේ දක්වා තමා හැදෑරීමේදී පී. ඒ. ආර්. ඩී. වික්‍රමසිංහ වෙද මහතාත් තමන් සමඟ එකට පුහුණුවීම් කටයුතු වල යෙදුන බව ජී. කරුණාපාල මහතා ප්‍රකාශ කරයි. පී. ඒ. ආර්. ඩී. වික්‍රමසිංහ වෙද මහතා තම සමකාලීන අංගම් සටන් ශිල්පියෙකු ලෙස ද හේ හඳුන්වයි. ජී. කරුණාපාල ගුරුතුමාට උඩරට ගුන්නෑපාල, පිලවල අංගම් සටන් ශාස්ත්‍රයට උරුම කම් කියන පරපුරකින් තම සහකාරීය හමුවී ඇත."මම විවාහ වුණේ 1971 අවුරුද්දේ. මගේ සහකාරිය මාලනී මට හමුවුණේ අහම්බෙන්. මම දවසක් වැල්ලවත්ත කෝවිලේ පෙරහැර බලන්න ගියා. එහි සිටි තරුණියකගෙ අතේ බැඳ ඇති ඔරලෝසුවක් කොල්ලකරුවෙකු කඩාගන්න හැදුවා. ක්ෂණයකින් ක්‍රියාත්මක වූ ඒ තරුණිය කොල්ලකරුට ප්‍රහාරයක් එල්ල කළා. ඒ අවස්ථාවේ කොල්ලකරුවා බිම ඇද ගෙන වැටුණා. වැල්ලවත්ත කෝවිලේදී ඒ කොල්ලකරුවට පහර දුන් තරුණිය තමයි අද මගේ බිරිය වෙලා ඉන්නේ.".</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=f1012283</link>
    <topic>මතක හඬ</topic>
    <author>ඒ.වී. කරුණාදාස පූගොඩ</author>
    <content>ශ්‍රී ලංකා ගුවන් විදුලි වංශ කථාවේ නව පිටුවක් පෙරළමින් ගුවන් විදුලි වෙළෙඳ සේවයේ සිංහල ප්‍රචාරය ආරම්භ වුයේ 1951 අප්‍රේල් 09 වැනිදා සිටය. එදා සිට දශක තුනක කාලයක් ලක්ෂ සංඛ්‍යාත ශ්‍රාවකයන් අමන්දානන්දයට පත් කරමින්, සිය කටහඬින් ගුවන් විදුලිය පෝෂණය කළ ශ්‍රී ලංකා ගුවන් විදුලියේ වෙළෙඳ සේවයේ 1950/60/70 දශකවල සිටි ප්‍රවීණ නිවේදකයෙකු වූ ප්‍රොස්පර් ප්‍රනාන්දු මහතා අප අතරින් සදහටම සමුගෙන මේ වනවිට වසර 25ක තරම් අධික කාලයක් ගතවී ඇත.වෙළෙඳ සේවය එදා ජනපි‍්‍රයත්වයට පත්වූයේ වෙළෙඳ සේවයේ අති ජනපි‍්‍රය නිවේදකයන් සිටි නිසා බව එවකට හිටපු වෙළෙඳ සේවා අධ්‍යක්ෂ ආර්. විජේමාන්න මහතා පවසා ඇත. එතුමා ඉතා අභිමානයෙන් කතා කළ එක් නිවේදකයෙකු විය. ඒ ප්‍රොස්පර් ප්‍රනාන්දු මහතාය.ඔහුගේ සිංහල වචන උච්චාරණයට මේ රටේ තරුණ තරුණියෝ අති විශාල සංඛ්‍යාවක් කැමැත්ත පල කළහ. කොටින්ම කියතොත් ප්‍රොස්පර් ප්‍රනාන්දු උන්මාදයක් ඇති විය. නමුත් එවකට සිටිය තැපැල් සහ ගුවන් විදුලි ඇමති සී.ඒ.එස්. මරික්කාර් මහතා මොහුගේ කටහඬ බටහිර ඌරුවට වැඩිය කියා, ඔහුට විරුද්ධව යම් යම් ක්‍රියාමාර්ග ගත් බව එවකට පුවත් පත්වල පවා පලවී තිබුණි. එහෙත් ජනතාවගේ දැඩි විරෝධය මත ප්‍රොස්පර්ව හොල්ලන්නවත් බැරි විය.50 දශකයේ වෙළෙඳ සේවයේ නිවේදකවරුන්ගේ අඩුකම නිසා ප්‍රොස්පර් ප්‍රනාන්දු ඉංගශ්‍රීසි සේවයෙන් ලබාගත් නිවේදකයෙකි. ඔහු ඉංගී‍්‍රසි, සිංහල භාෂා දෙකේම හසල දැනුමක් ඇත්තෙකු විය. ඉංගී‍්‍රසියට මුල් තැන තිබුණ යුගයක සිංහලෙන්, ඉංගී‍්‍රසියෙන් එකාකාරව ඔහුගේ දක්ෂතා කැපී පෙනුනි. බස හැසිරවීමේදී හා නිවේදන කටයුතු කිරීමේදී අමුතුම ආරක යමින් ප්‍රොස්පර් අසන්නන් තමා වෙත නතුකර ගනිමින් ආදරය සහ ජනපි‍්‍රයත්වය දිනා ගත්තේ ය.ප්‍රොස්පර් ප්‍රනාන්දු මහතාගේ මාධ්‍ය දිවියේ කඩඉම එකවර සිදුවූවකි. එබැවින් වෙළෙඳ සේවය හා ප්‍රොස්පර් යන්න දෙකක් නොව එකක් ලෙස ශ්‍රාවකයන්ට දැනෙන්නට විය. අභිමානවත් ගැඹුරු ස්වරයෙන් සිංහල වචන මනා ලෙස උච්චාරණය කරමින් තම සමකාලීනයන් වූ, ගුණතුංග කේ. ලියනගේ, ආරියදාස පීරිස්, තේවිස් ගුරුගේ, ආරියසේන මිල්ලවිතානච්චි, ලලිත් එස්. මෛත්‍රිපාල වැන්නවුන් අතරින් ශ්‍රාවක ජනතාවට ඔහු වඩාත් සමීප වූයේ ඔහුටම ආවේනික ශෛලියකින් ශ්‍රාවකයන් ඇමතීම හේතුවෙනි.ප්‍රොස්පර් ශ්‍රාවකයන් හොඳින් හඳුනා ගත්තෙකි. තම ප්‍රතිභාවින්ත හඬ කුසලතාවන් මැනවින් ප්‍රකට කරමින් අසීමිත ශ්‍රාවක ආකර්ෂණයක් හිමිකර ගත්තේ ය. ගුවන් විදුලි නිවේදකයෙකුගේ කටහඬ ඉතා අගනා සම්පතකි. අසන්නන්ගේ හැඟීම් වෙනස් කිරීමටත්, නව හැඟීම් ඇති කිරීමටත් ගුවන් විදුලි නිවේදකයෙකුට හැකියාව ඇත. ප්‍රොස්පර් ගේ හඬ එවැනිය.එකළ ඔහු ඉදිරිපත් කළ වෙළෙඳ නිවේදන අදටත් අප හදවත් තුළ තැන්පත් වී ඇත. 'රාජා බීඩි', 'රාජා බීඩි ස්පෙෂල්'.... 'දාමාස් අත් ඔර්ලෝසු', 'බෙරෙක් බැටරි', 'මරික්කාර් බාවා රෙදිපිලි', 'ෆොරෝඩා බ්‍රේක් ලයිනර් ', 'කෝටාල් පෙති', 'මාමයිට්', සේමගේ සමාගම ඉදිරිපත් කළ සිංහල දමිල, හින්දු අලුත් අවුරුදු සුබ පැතුම්', එකල ශ්‍රාවකයන්ට කිසිදා අමතක නොවේ. එදා අශ්ව රේස් තරඟ සඳහා ඔට්ටූ ඇල්ලීම විස්තර ප්‍රචාරය ගුවන් විදුලිය මඟින් ඉදිරිපත් කිරීමේ භාග්‍ය ප්‍රෝස්පට ලැබුණි. "ගීතයෙන් ගීතය" විනෝදාත්මක සංගීත වැඩසටහන මුල්වරට ඉදිරිපත් කළේ ද ප්‍රොස්පර් ප්‍රනාන්දු මහතා ය.1950 දශකයේ මුල් භාගයේ සිට දිනපතා වෙළෙඳ සේවා විකාශනය පෙ.ව. 07.00 ට ආරම්භ වී ප.ව. 2.00 දක්වාත්, ඉන්පසු ප.ව. 3.00 සිට ප.ව. 4.00 දක්වා විකාශනය නිමවන තුරු එක දිගට නිවේදන කටයුතු කළේ ඔහු ය. එකල පැයෙන් පැයට නිවේදකවරු සිටියේ නැත.ප්‍රොස්පර් ප්‍රනාන්දු මෝදර ප්‍රදේශයේ පදිංචි වී සිටි අතර , නිතරම සුදු පැහැති කලිසමෙන් සහ කමිසයෙන් සැරසුන මනා පෞරුෂත්වයකින් හෙබි පුද්ගලයෙකි. භාර්යාව නීතිඥ වෘත්තියේ කටයුතු කර ඇත. 1970 දශකයේ අගභාගයේදී ගුවන් විදුලියෙන් සමුගෙන සිය භාර්යාව සමඟ කැනඩාවේ පදිංචියට ගොස් ඇත. එම රටේ " කේටරින් සර්විස්" ආයතනයක් පවත්වා ගෙන ගොස් ඇති අතර, භාර්යාව එහිදී අභාවප්‍රාප්ත වී ඇත.1984 වර්ෂයේදී මොහු යළිත් ලංකාවට පැමිණ ගුවන් විදුලියේ බාහිර නිවේදකයෙකු වශයෙන් කටයුතු වල නිරත වී ඇත. මෙම අවධියේදී "මාමයිට්" වෙළෙඳ සමාගම තම ප්‍රචාරක වෙළෙඳ දැන්වීම සඳහා ප්‍රොස්පර්ගේ ප්‍රබල හඬ යොදා ගත්තේ ය. එය ඔහුගේ අවසාන වෙළෙඳ දැන්වීම විය. නැවතත් කැනඩාවේ පදිංචියට ගිය අතර, එහිදී අභාවප්‍රාප්ත විය. ජනතාවගේ අතිමහත් ගෞරවාදරයට පාත්‍ර වූ ඉතාම පි‍්‍රය ජනක සුන්දර මිනිසෙකු ගුවන් විදුලියට නැති විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=f1012284</link>
    <topic>ආචාර්ය සී. ඩබ්ලිව්. ඩබ්ලිව්. කන්නන්ගර මහතාගේ එකසිය විසි හය වැනි ජන්ම දිනය</topic>
    <author/>
    <content>* අධ්‍යාපන පාලනය අතින් එදා තිබුණු දුර්වලකම් මොනවා ද ?ඒ කාලය වන විට දියුණු වී තුබූ පාසල් සංඛ්‍යාවේ හැටියට ආගමික ආයතන මඟින් පාලනය වූ පාඨශාලා ක්‍රමයක් ය අප රටේ තිබුණේ. ආගමික පාඨශාලා ක්‍රමයේ එක්තරා දියුණුවක් තිබුණු බව ඇත්ත ය. එහෙත් එය එක පක්ෂයකට බර වූ දියුණුවෙකි. එයින් හැම දෙනාටම ඉගැනීමට සමාන ඉඩප්‍රස්තා ලැබුණේ නැත. ධන බලයත් සංවිධානයත් අතින් දුර්වල ආගමිකයනට අනෙක් ආගමිකයන් හා තරග කිරීමට පුළුවන් කමෙක් තිබුණේ නැහැ. විශේෂයෙන් ම එකල උඩරට බෞද්ධයනුත් මුස්ලිම් භක්තිකයනුත් මේ අතින් මහත් අවහිරකම්වලට මුහුණ පා සිටි පිරිසක්.ආගමික පාඨශාලා පවත්වා ගෙන ගියේ රජයෙන් ආධාර ලබන අතර ම ඒවා යම් ආගමික පක්ෂයකට අයත් තනි පුද්ගලයකු ගේ හෝ සාමාජිකයන්ගේ ප්‍රයෝජනයට ගෙන ගිය පෞද්ගලික දේපළ හැටියට ය. ඒ අනුව මේ පාඨශාලාවල අධිකාරීන් තම ආගමට අයිති කෙනෙකුට හැර අන් කිසි කෙනකුට තම පාසල්වල ගුරු තනතුරක් දුන්නේ නැහැ. ඉගැන්වීමේ තනතුරුවලට කරන පත් කිරීම් චරිතය, කාර්යශූරකම, සමර්ථ කම හා ඉගැනීම යන කරුණු හැර අනෙක් ඒවා සලකා ගෙන කෙරෙන්නේ නම් කවදා වත් අධ්‍යාපන මෙහෙයක් දියුණු වන්නේ නැහැ. මේ ලක්ෂණ යම් ආගමික පක්ෂයකට පමණක් විශේෂ අයිතිවාසිකමක් ඇති ඒවා නොවෙයි. ගුරුවරුන් පත් කිරීමත් ඔවුන්ගේ විනය පාලනයත් සම්පූර්ණයෙන් අධ්‍යාපන මණ්ඩලය යටතේ තිබිය යුතු යැ යි මා කියා සිටියේ ඒ නිසා ය.* ආධාර ලැබූ පාසල් ඔබ ජීවිත කාලයේ දී රජයේ සම්පූර්ණ පාලනයට ගැනේ වී යයි ඔබට හැඟීමක් තිබුණා ද ?1943 නේ වාර්තාවේ මගේ උප පත්‍රය කියවුව හොත් ඔබට පෙනෙනවා ඇති අනාගතයේ දී ඇතිවන කොයි විධියේ ප්‍රසිද්ධ අධ්‍යාපනයක් වුවත් සම්පූර්ණයෙන් නිදහස් ව, මහජනයාගේ පාලනයට යටත් ව, එනම් රජයේ පාලනය යටතේ සහ හෝ පළාත් ආණ්ඩුව යටතේ වුවත් විය යුතුම යයි මා කියා තුබූ බව. ඒ ප්‍රාර්ථනා ව බොහෝ සෙයින් ම ඉටු ව තිබෙන බව දකින්නට ලැබීම මගේ ජීවිතයේ වාසනාවක්.* රජයේ පාසල් ක්‍රමයෙහි ආගමික ඉගැන්වීම ගැන ඔබ ඉසිලූ අදහස් මොනවා ද ?ආගම සම්බන්ධ නො කොට ගෙන යන අධ්‍යාපනයක් ඇත්නම් එය සම්පූර්ණ අධ්‍යාපනයක් නො වේ ය යන්න මගේ ඒකාන්ත විශ්වාසයයි. එදා මා කියා සිටියේත් අධ්‍යාපනය රජය අතට ගත් පලියට එය සහමුලින් ම ආගම් රහිත ආත්ම රහිත අධ්‍යාපනයක් විය නො හැකි බව යි. ඒ ඒ ආගමික පක්ෂයන් හට අයත් ශිෂ්‍යයන් හට පාඨශාලාවේ දී ආගම උගන්වන්නට මවුපියන් හා ආගමික මණ්ඩලයන් ගේ අනුමතිය ඇති ව, ආගම සම්බන්ධ රජයේ මධ්‍යස්ථ ප්‍රතිපත්තිය බිඳින්නේ නැති ව විධි විධාන සැලැස්වීම කළ හැකි දෙයක් බවයි.* රටේ අධ්‍යාපනය හැම දෙනාම නිදහස් අධ්‍යාපනයක් කිරීම ට පෙළඹීම ඇති වූයේ කොහොම ද ?විශේෂ කාරක සභාවට ඒත්තු ගිය දෙයක් නම් මේ රටේ හැම ළමයාට ම, ඔහුගේ මවුපියන්ගේ වත් පොහොසත් කම් නො බලා තමන් ගේ ඥාන ශක්තිය දියුණු කර ගැනීමට සම්පූර්ණ ඉඩ ප්‍රස්තාව ලබා දීමට ප්‍රාථමික අවධියේ පටන් විශ්වවිද්‍යාලයය දක්වා නිදහස් අධ්‍යාපනය ඇති විය යුතු බව යි. මුල දි මුදල් තත්ත්වයේ වෙනසක් ඇති වූ බැවින් අපට අවශ්‍ය ප්‍රතිසංස්කරණ ක්‍රියාවේ යොදවන්නට පුළුවන් වුණා. මා හිතනවා අන් රටවල මිනිසුන් මරා ගැනීමේ අවශ්‍යතාව නිසා පටන් ගත් යුද්ධයෙන් ලංකාවට ගලා ආ ධනය සදා කාලික පොළියක් මනුෂ්‍ය වර්ගයාට ලැබෙන හැටියට අප විසින් අප රටේ අනාගත පුරවැසියන් ගේ අධ්‍යාපනය සඳහා යෙදවීමට ගත් තීරණය තරම් උතුම් තීරණයක් තවත් නැත කියා විසි වසරකට පෙර මා දුටු සිහිනය අද ඇත්ත වශයෙන් ම සැබෑ වී ඇති අයුරු දකින මා ලොකු වාසනාවන්තයෙක්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=f1012285</link>
    <topic>ඇතාමළ ඇල්ලේනෑඹුල් සුවඳ</topic>
    <author>පාඨලී රෝහණ ජයන්ත සේයාරූ -ප්‍රදීප් පත්මපෙරුම</author>
    <content>සොබාදහමේ අපූර්වත්වය ලොවට ම හඬගා කියන ඇතාමළ ඇල්ල සොයා අපි ගමන ආරම්භ කළෙමු.කොළඹ – ඇහැළියගොඩ, රත්නපුර ගොඩකවෙළ පසුකර, ඇඹිළිපිටිය සූරියකන්ද මාර්ගයේ සිට කිලෝමීටර 16ක් පමණ ගිය විට විජේරිය ප්‍රදේශයේ පිහිටා ඇති ඇතාමළ ඇල්ල හමුවේ ඇතා වැටුණු ඇල්ල යන නමින් ද ගැමියන් හදුන්වන ඇතාමළ ඇල්ල සොයා යන ගමන අපූර්වත ම අත්දැකීමකි. මෙය විජේරිය ඇල්ල ලෙස ද කලක් හඳුන්වනු ලැබී ය.සුන්දර වූත්, රමණීයවූත් ඇල්ලට ආසන්න ම නගරය වන්නේ සූරියකන්දයි. උස මීටර් 20ක් පමණ වන අතර, ඇරපෝරුව ගඟ, සිංහරාජ අඩවියෙන් දියත ලබා පොද්දන ප්‍රදේශය හරහා ගලා යයි. මේ දියදහර ගිරි ශිඛර කදුකරයකින් පහතට ඇද හැළී සොබාදම් දිණිතිය ගේ අපූර්වත ම චමත්කාර දසුනක් අප ඉදිරියේ නිර්මාණය කරයි.අති රමණීය පර්වතය ඉස්මත්තේ, ඇත් අඩියක් ආකාරයේ ගල්වළක් පිහිටා ඇති හෙයින් මෙම ඇල්ල ඇතා වැටුණු ඇල්ල බවට නම යෙදෙන්නට ඇතැයි විශ්වාස කෙරේ. කුරුලු කූජනයේ හඬ ඇසෙන, කැළෑමල්වල සුන්දරත්වය අත්විඳින වන සතුන්ගේ පිපාසය සංසිදුවන ඇතාමල ඇල්ලට කිලෝමීටරයක් පමණ දුරින් ගොන්නං ඇල්ල පිහිටා ඇත.ගල්කුළු අතරින් ගලා හැලෙන මෙම සුන්දර දිය දහර, වැසි කාළයේ දී දෙගොඩ තළා යන මහා ජල කඳක් සේ දිස් වේ. ප්‍රදේශවාසීන් ගේ අදහස්වලට අනුව ද ජනප්‍රවාදයක් ලෙස වර්තමානයේදී අසන්නට ලැබෙන කරුණු අතර, රන්තෝඩු සහිත කන් ඇති ආෙඳකු මෙම ජලයෙහි ඇතැයි සඳහන්ය. මෙහි මසුන් බහුලව ගැවසුණ ද කිසිවෙකුත් ඔවුන් ඇල්ලීමට උත්සාහ දරන්නේ නැත. අතීතයේ දී ඩයිනමයිට් වෙඩිවලින් මෙහි මසුන් මැරීමට උත්සාහ කර ඇත.මගදෙපස සරුව වැඩුන තුරු ලතාවලින් හමා එන සිසිල් සුළං සමඟ පොරබදන අතු ඉති ද ඉතා රළු, මාර්ගයක් ඔස්සේ කිලෝමීටර් එකහමාරක් පමණ පයින් ම මෙම ඇල්ල සමීපයට ගමන් කිරීමට සිදු වේ. මෙම සුන්දර වූත්, රමණීය වූත් ඇල්ල පහළ එකළ පිහිටා ඇති අහිංසක අසරණ දුගී ජනතාවගේ ගමන් පහසුව සඳහා එගොඩ මෙගොඩ වන පාලම ද මහා ජල පහරට හසුව සුන්බුන් බවට පත්වී ඇත. එයින් අපහසුතාවයට පත්වූ ගම්වාසීහු මෙයින් එගොඩ මෙගොඩ යාම සඳහා පුවක් ගස් දෙකක් භාවිතා කළ ද වැසි කාළයේ දී මෙයින් ගමන් කිරීම ඉතා බියජනක ය.ගම්වාසීන් මෙන් ම පාසල් දරුවන් ද අප සමඟ පැවසුයේ මෙම පාළම හැකි ඉක්මනින් සකස් කොටදී ඔවුන්ගේ ජීවිත සුරක්ෂිත කරන ලෙස ය. අවට පරිසරයම අපූර්වත්වයෙන් වෙළාගෙන මිහිතක මෑණියන්ගේ දරුවන්ට උරුමකර දුන් මෙම සුන්දර දියඇල්ල චිරාත් කාලයක් රැකගැනීම අපේ වගකීමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=f1012286</link>
    <topic>ඡායමීදුම් සළු විනිවිදබතලේගල කඳු මුදුනට</topic>
    <author>කටුකුරුන්ද සමූහකපිල කුලසිංහ</author>
    <content>දසත වැහි අඳුරෙන් පිරි ගොස් ය. වැහි මන්දාරම අතරින් ඉහළ යන්නට වෙර දරන හිරු රැස් කඩුගන්නාව කඳුයාය සිප ගනී. එහි වැවෙන්නේ අපූර්ව චමත්කාරයකි. මන්දාරමට අභියෝග කරමින් එහා මෙහා යන මීදුම් සළු ඈත කඳු වැටි සිසාරා සුදු සේළ ඇතිරූ අයුරින් දිස්වේ. අඳුරින් පිරි කඳු වැටි අතරේ කුරුලු රංචු තම ජීවන කටයුතු උදෙසා ගමන් කරයි. හදවතට දැනෙන්නේ අපූර්වත්වයකි. මාගේ රට මෙතරම් සොඳුරු ද මට සිතුනි.මීදුම්වලා අතරේ ඈත කඳු ගැටයක් පෙනේ. කඩුගන්නාව කඳු වැටියේ සිට එදෙස විමසිලිමත් වූයෙමි.“මොකක්ද අර කන්ද” අපගේ සගයෙක් ප්‍රශ්නයක් මතු කළේය.“සීගිරිය වෙන්නැති”“සීගිරිය කොහෙද ඔය පැත්තෙ”“නෑ නෑ ඔය බයිබල් රොක්”අපගේ සගයෝ විවිධ අදහස් දැක්වූහ.“අපි යමුද එතැනට”“ඒක හරි දුෂ්කර ගමනක්”ඉංග්‍රීසි ජාතිකයන් විසින් බයිබල් රොක් නමින් හැඳින් වූ බතලේගල කන්ද තරණය කරන්නට අප තීරණය කළේ සොබා දහමේ අපූර්වත්වය කඩුගන්නාවේ සිට දර්ශනය වීමත් සමඟ ය.බතලේගලට බයිබල් රොක් යන නම යෙදී ඇත්තේ කඳුකරයේ පිහිටි විශාල කන්දක් මත බයිබලයක් තැබුවා සේ පෙනෙන දසුන නිසා ය. එහෙත් ප්‍රදේශයේ ජීවත් වූ පිරිස් එය හඳුනාගත්තේ බතලේගල ලෙසිනි.අලගල්ල කඳුවැටියේ කෙළවරක පිහිටි කඩුගන්නාව කපොල්ල හරහා වැටී ඇති කොළඹ නුවර මාර්ගයේ සිට දිස්වන මෙම බතලේගල ලෙව්කේ, වාකිරිගල වැනි ප්‍රදේශවලට ගොස් නැරඹීමේ දී පෙනී යන්නේ විශාල බතල ගෙඩියක් ලෙසට ය. එසේ ම බතලේගල අසල දී මගියෙකු පිසින ලද බතක් ලේ වර්ණ වීම නිසා බතලේගල වූ බවට ද ජනප්‍රවාද පවතී.බතලේගල කඳු පමුලට පැමිණි අප සෙමෙන් සෙමෙන් කඳු වැටිය තරණය කරන්නට වූවෙමු. දසත තිබූ අන්ධකාරය වැසි වලාවක් බවට පත් කරමින් අපට බාධා කළ ද නොපසුබස්නා උත්සාහය අප බතලේගල කඳු මුදුනට රැගෙන ගියේ ය.සීතලෙන් ගැහි ගැහී බතලේගල කඳු මුදුනට නැගි අප රටක් රාජ්‍යයක් ජයගත් සේ උදම් වුනෙමු. දසත පෙනෙන අපූර්ව දසුන් සිත් මනමත් කළේ ය. මිහිදුම් සළු අතරින් පහළට ඇද හැලෙන ජල දහරාවන් ඈත කඳුකරය වර්ණවත් කරන අයුරු මනරම් ය. පිපෙන්නට වෙර දරන ගැබ් ගත් බෝවිටියා පඳුරු හුදකලා වූ සීතලින් මිරිකෙමින් සිටි ගස් වැල් බතලේගලට එක් කළේ අපූර්වත්වයකි.බතලේගල පිහිටා ඇති කඳු වැටියත් කඩුගන්නාව කඳු වැටියත් අතර ඇත්තේ විශාල වූ ද්‍රෝණියකි. එය තුම් පළාත් ද්‍රෝණිය ලෙස පොත පත් හි සඳහන් වේ. කෑගල්ල දිස්ත්‍රික්කයේ තුන්කෝරලය, හතර කෝරලය, පරණ කුරුකෝරල තුනේ ම කොටස් මෙම ද්‍රෝණියට අයත්වේ.ශ්‍රී ලංකාවේ සොඳුරු ස්ථාන නිරීක්ෂණයේ දී බතලේගල කන්ද අත්හැරිය යුතු ස්ථානයක් නොවේ. එහි ඇති ජෛව විවිධත්වය පාරිසරික සමබරතාවයක් ශ්‍රී ලංකාවේ දේශගුණික හා කාලගුණික අධ්‍යයනවල දී ඉතා වැදගත් ය.මොහොතින් අහස ගුගුරන්නට විය. අවට අන්ධකාරයෙන් වෙලී ගියේ ය. මහ වර්ෂාවක පෙර නිමිති යළිත් මතුවේ. සෞන්දර්යයට සමු දී දුර්ග වූ මාර්ගයෙන් බතලේගල පහළට බසින්නට වූයෙමු.ාරූප හා සටහන.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>28</day>
    </date>
    <link>http://www.dinamina.lk/2010/12/28/_art.asp?fn=f1012287</link>
    <topic>හුරුළු වන පියසේසාඩම්බරය</topic>
    <author>සකුන්තලා ජයසිංහ ඡායාරූප- හිෙඳීගම සමූහචිත්‍රාරත්න කළුආරච්චි</author>
    <content>නිදහසත්, සුන්දරත්වයත්, විවිධත්වයත් එක් තැන් වූ කළ එතැන්හි මැවෙන්නේ අපූර්වත්වයකි. ඒ අපූර්වත්වයට සොබාදහම මෙන් ම වන සිවුපාවෝ ද ඇලුම් කරති. වනමං සිසාරා ගව් ගණන් දුරගෙවා වුව උන් මේ අසිරියට ලොල් බැඳ හඹා එති.සුන්දරත්වය අත්විඳින්නට උන් මෙතරමට ඇලුම් ඇත්නම් මේ අපූර්ව භූමිය මිනිස් මනදොළ කෙලෙස නම් සපුරාලනු ඇත් ද? මේ හුරුළු වන පියසේ සාඩම්බර කතාවයි.හුරුළු වනපියස සොබාදහමේ තවත් අපූරු නිමැවුමකි. හෙක්ටයාර් 23000ක් පුරා විහි දි මේ බිමේ සැරිසරන්නකුට ඇත්තට ම මෙය නම් නේක රටා මවන ඇස් බැන්දුමක්දැයි සිතෙනු නොඅනුමානය. හුරුළු වනයේ සුපුරුදු දසුන නිදහසේ සැරිසරන වල්අලි රංචු ය. වල් අලින්ට මේ වාසභූමිය රජදහනක් බඳු ය. හුරුළු වනාන්තරයට යාබද කවුඩුල්ලත්, මින්නේරියත් වාසභූමිය කරගෙන සිටි සද්දන්තයෝ හුරුළු වනයට පිවිසෙන්නේ එය උන්ගේ තාවකාලික නවාතැන්පොළක් නිසා ය. මෙය උන්ට විනෝද චාරිකාවක් බඳු ය.සෑම වසරක ම දෙසැම්බර් සිට මැයි දක්වා කාලයේ හුරුළු රක්ෂිතයේ හිමිකම් ඇත්තෝ තම පුංචි පුංචි දරු පැටවුන් ද සම¼ඟ නන්දෙසින් හුරුළු වනයට පිවිසෙති. මේ සමයේ දී හුරුළු බිමේ ඇතැම් ස්ථාන සරුවට වැඩුණ නිල්ල පිරුණු තෘනභූමිවලින් සැරසෙයි. ඒ විතරක් ද නොව ලියලා වැඩෙන තේක්ක ගස්වල දළු ද ලොකු කුඩා උන්ගේ නෙත් බඳියි. මේ රසට ලොල් වුණු වල් අලි රංචු පිටින් දුර ගෙවා හුරුළු බිමට කඩා වදිති.සද්දන්තයෝ පමණක් නොව දිවියන්, වලසුන්, මුවන්, ගෝනුන්, මේ භූ®මියට අමුත්තන් නොවේ. අපා, දෙපා සිවුපා නානාවිධ සතුන් සේ ම දේශීය මෙන් ම සංචාරක පක්ෂීන් ද හුරුළු වනය කරා ඇදෙන්නේ මේ මිහිමඬලේ ඔවුන්ට ම දායාද වූ මනර්ඝ සම්පතක් මේ වන ලැහැබින් ඔප් නැංවෙන හෙයිනි. නන් ආකාර වූ වන සතුන්, වන සියොතුන් එක ම භූ®මියක් තම වාසස්ථානය ලෙස තෝරා ගැනීමේ මේ රහස නම් කිම?.ඒ අන් කිසිවක් නොව හුරුළු වනෝද්‍යානය විවිධ වූ පරිසර පද්ධතිවල නිර්මිතයක් බැවිනි. හුරුළු පාරිසරික වනෝද්‍යානය නමින් මෙය හඳුන්වන්නේ ද එබැවිනි.නන් විසිතුරු සොබාදසුන් මවන බොහෝ තැන් වෙතත් හුරුළුවන අරණ සැබෑවට ම විශේෂිත ය. මෙයට වශීකෘත වන්නෝ සුවිශේෂී පිරිසකි. පරිසරයේ සිරි අසිරිය විඳගැනීමෙන් නොනැවතී මිහිමඬලේ නිමාව පිළිබඳ බුද්ධිගෝචර අධ්‍යයනයන් කිරීමට කැමැත්තෝ ද දෙවරක් නොසිතා පැමිණෙන්නේ මේ ඉසව්වට ය. ඒ විවිධ පරිසර පද්ධති සහ භූ දර්ශනවලින් හුරුළු භූ®මිය ඕනෑවටත් වඩා පොහොසත් නිසාවෙනි.වියළි දේශගුණයක් පවතින අනුරාධපුර සහ පොළොන්නරුව දිසාවන්ට මැදිව පිහිටි මුත් හුරුළු රක්ෂිතය තුළ පවතින්නේ ඊටම අනන්‍ය වූ සංකීර්ණ දේශගුණ රටාවකි. ඒ සංකීර්ණත්වය කෙබඳු ද යත් මෙහි එක් කලාපයට පිවිසි තැන එහි ඇත්තේ නිවර්තන වර්ෂා වනාන්තර ස්වභාවයකි. තවත් තැනක වියළි දේශගුණයෙන් හැඩවුණු පතන හා ශුෂ්ක වන වගාවන් ය. තවත් ඉසව්වකට ගිය කළ දියකඩිතිය, වගුරු බිම් ය.එකිනෙකට වෙනස් වූ මේ පරිසර කලාපයන් තම තමන්ගේ රිසි නොරිසි පරිදි තෝරාගන්නා වන පියසේ උරුමක්කාරයන් තම වාසභූ®මි එහි තනා ගනිති.වනසතුන්ගේ නේක චර්යා රටාවන් කදිමට දැක බලා ගත හැකි ලොකු කුඩා වැව් පද්ධති හුරුළු වනපියසට තවත් ආභරණයකි. සන්ධ්‍යා සමයේ ඉර අවරට යන මොහොතේ වැව් අසලට රොක් වන මුව රංචු නිවීහැනහිල්ලේ තණ බුදිති. දෙමටවැව, ඉලුක්වැව, මහසෙන් වැව වැසි සමයේ ජලයෙන් පිරි ඉතිරි යයි. ඉඩෝරයට වැව් පිට්ටනිය දිස්වන්නේ බිම ඇතිරූ දුඹුරු පැහැති සේලයක් බඳු ය. ඉරිතලා ගිය භූ®මිය ඒ සේලයේ ඇඳි මනහර රටාවක් බඳු ය. ඉඩෝරය කටුක මුත් සොබා දහමේ තවත් එක් සොඳුරු දසුනක් එහි නිමැවී ඇති අන්දම මනස්කාන්ත ය.වන කොමළියගේ නෑඹුල් සුවඳ හමා එන පිරිසුදු වාතාශ්‍රයත්, බැලූ බැලූ අත පෙනෙන නිල්වන් ගහකොළත්, සිවු දෙසින් ඇසෙන සියොතුන්ගේ කන්කළු ගී නාදයත් හුරුළු වනභූ®මියට අමුත්තක් නොවේ. එනමුත් මේ සියල්ල කැමැති පරිදි විඳිය හැකි පසිඳුරන් නම් පෙරනොවූ විරූ අමුත්තක් දැනෙනු සැකහැර කිව හැකි ම ය. එය සොබා දහමේ ආශ්චර්ය නොවේ ද?හුරුළු වනය විටෙක කුරුලු පාරාදීසයකි. නේක වර්ණයෙන් යුත් සමනලුන්ගේ නිජබිමකි. වැව් හා දියකඩිති අසලට යමකුගේ නෙත් සිත් ගමන් කළහොත් දේශීය මෙන් ම සංචාරක කුරුල්ලන්ගෙන් මේ බිම සැරසී ඇති අන්දම අපූරුවට දැක බලා ගත හැකි වනු ඇත. මේ නිසා ම අට්ටාලවලට නැඟී කුරුල්ලන් ගේ නෙත් බිඳින හැසිරීම් රටා දැකගැනීමට නරඹන්නට අවස්ථාව ලැබෙයි.හුරුළු වනෝද්‍යානය තව තවත් හැඩ ගන්වන්නකි විවිධ භූ දර්ශන. මෙය හුදු තැනිතලාවක් නොවේ. තැනිතලා බිමට ඈතින් දිස්වන කඳු කිහිපයකින් හුරුළු වනයට තවත් සොබා අලංකාරයක් එක් වෙයි. උතුරු මැද පළාතේ උස ම කඳු පන්තිය වන රිටිගල කඳු පන්තියට අයත් වන වලස්ගල සහ කොඩිගල කඳු දෙපළ හුරුළු වන රැජනගේ ප්‍රිය වල්ලභයන් බඳු ය. පරිසරයේ විශ්මිත නිමැවුම් තුළින් ආස්වාදයක් පතන්නවුන්ට කඳු නැගීමේ විනෝදාංශය සඳහාත්, කඳවුරු බැඳීම සදහාත් මෙය තරම් ඔබින තැනක් තවත් නොමැති තරම් ය. වලස්ගල කඳවුරු බිම සංචාරකයන්ගේ සිත් ඇද බැඳගත් මනරම් කලාපයකි.හුරුළු පරිසර උද්‍යානයේ පවතින ඉහළ ජෛව විවිධත්වය ශාක පද්ධතියට ද අදාළ ය. ඖෂධීය සහ දැවමය වටිනාකමකින් යුත් කළුවර, කළුමැදිරිය, වීර, පලු, හල්මිල්ල, කෝන්,කොළොං ආදි ශාකවලින් පොහොසත් හුරුළු රක්ෂිතය එනයින් තම වටිනාකම ඔප් නංවාගෙන ඇති අරුමය පුදුම එලවන සුළු ය.හුරුළු වන පියසට යාබදව ආනඋලන්දාව රක්ෂිතය ද පිහිටි හෙයින් වන සතුන්ගේ නිරන්තර සංසරණයන් නරඹන්නන්ට යහමින් දැක බලා ගැනීමට අවස්ථාව ලැබෙයි. මෙය සෙසු අභයභූ®මි හා වනෝද්‍යානවල දක්නට නොලැබෙන දුලභ දසුනකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n1012292</link>
    <topic>ශ්‍රී ලංකාව සංචාරයට සුදුසුයි</topic>
    <author>අනුෂා ගුරුසිංහ</author>
    <content>ශ්‍රීලංකාවේ සංචාරය කිරීමට කැමති බෙල්ජියම් සංචාරකයන්ට එම රජය පනවා තිබූ සියලු සීමා ඉවත් කර තිබේ.2009 වසරේ ශ්‍රී ලංකාවේ ත්‍රස්තවාදය අවසන් වීම නිසා යුරෝපා රටවල් කීපයක්ම මේ ක්‍රියාමාර්ගයට අවතීර්ණ වීමට තීරණය කළ බව ලක්සම්බර්ග් සහ යුරෝපා සංගමයේ ශ්‍රී ලංකා තානාපති රවිනාථ ආරියසිංහ මහතා පැවසීය.මේ වසරේ පසුගිය මාස 11 හේ බෙල්ජියමෙන් මෙරටට සංචාරකයන් පැමිණීම සියයට 108.2% කින් වැඩි වී තිබේ. එමෙන්ම 2009 නොවැම්බර් මාසය 2010, නොවැම්බර් මාසය සමඟ සසඳන කල එය සියයට 290.5% කින් වැඩි වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n1012293</link>
    <topic>පාලවියට ගුවන් තොටුපළක්</topic>
    <author>භක්ති ධර්මප්‍රිය මෙන්ඩිස්</author>
    <content>පුත්තලම පාලවිය ප්‍රදේශයේ අභ්‍යන්තර ගුවන් තොටුපළක් ඉදිකිරීමට සිවිල් ගුවන්සේවා අමාත්‍යංශය තීරණය කර ඇත.පාලවිය ප්‍රදේශයේ පිහිටි හමුදා කඳවුරු භූමියක් ආසන්නයේ මෙය ඉදිකිරීමට පියවර ගන්නා බව සිවිල් ගුවන් සේවා ඇමැති ප්‍රියංකර ජයරත්න මහතා පවසයි.සී ප්ලේන් ගුවන් ගමන් ආරම්භ කිරීමත් සමඟ පාලවිය ගුවන්තොටුපොළ අභ්‍යන්තර වානිජ ගුවන් තොටුපළක් බවට පත් කිරීමට පහසු වන බව ද ඇමැතිවරයා පෙන්වා දෙයි.මීට අමතරව කොග්ගල, යාපනය සහ හම්බන්තොට ඇතුළු අභ්‍යන්තර ගුවන් තොටුපොළවල් සංවර්ධනය කිරීමේ වැඩසටහනක් ද ඉදිරි වසරේ ක්‍රියාත්මක කිරීමට සිවිල් ගුවන්සේවා අමාත්‍යාංශය සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n1012294</link>
    <topic>ඉන්දු-ශ්‍රී ලංකා ආරක්ෂකසබඳතා ශක්තිමත්</topic>
    <author/>
    <content>ඉන්දියාව සහ ශ්‍රී ලංකාව අතර ඉතා සාර්ථකව ක්‍රියාත්මක වන ආරක්ෂක සබඳතා තවදුරටත් පුළුල් කිරීමට අවධානය යොමු කරන බව ඉන්දීය ආරක්ෂක ලේකම් ප්‍රදීප් කුමාර් මහතා පවසයි.ශ්‍රී ලංකාවේ සංචාරයක නිරත ඉන්දීය ආරක්ෂක ලේකම් ප්‍රදීප් කුමාර් මහතා ඊයේ (28) පෙරවරුවේ අරලියගහ මන්දිරයේ දී ජනාධිපති මහින්ද රාජපක්ෂ මහතා හමු වූ අවස්ථාවේ දී මේ බව ප්‍රකාශ කළේය.දෙරට අතර පවතින ආරක්ෂක වැඩ පිළිවෙළපාබල සහ ගුවන් හමුදාවන් අතර තවදුරටත් පුළුල් කිරීම සඳහා දෙපාර්ශවයේ අවධානය යොමු විය. ඒ අනුව 2011 වසරේ දී ඉන්දීය සහ ශ්‍රී ලංකා නාවික හමුදා අතර ඒකාබද්ධ නාවික අභ්‍යාසයක් ශ්‍රී ලංකා මුහුදු සීමාවේ දී පැවැත්වීමට අපේක්ෂිතය.ශ්‍රී ලංකාවේ ආරක්ෂක අංශ සාමාජිකයන් සඳහා වන පුහුණු අවස්ථා විශාල සංඛ්‍යාවක් ලබාදීමට කටයුතු කරන බවත් ශ්‍රී ලංකා ගුවන් හමුදාවේ 60 වන සංවත්සරය නිමිත්තෙන් ඉන්දීය ගුවන් හමුදා සංදර්ශනයක් පැවැත්වීමට කටයුතු කරන බවත් ඉන්දීය ආරක්ෂක ලේකම්වරයා මෙහිදී සඳහන් කළේය.ආරක්ෂක අංශ අතර පමණක් නොව සෑම ක්ෂේත්‍රයකම ශ්‍රී ලංකාව සමඟ සබඳතා තරකර ගැනීම ඉන්දීය රජයේ අභිලාෂය බවද ඉන්දීය ආරක්ෂක ලේකම්වරයා පැවසීය. මේ සම්බන්ධයෙන් ශ්‍රී ලංකා විදේශ ඇමැතිවරයා සහ ආරක්ෂක ලේකම් ගෝඨාභය රාජපක්ෂ මහතා සමඟ ද සාකච්ඡා කළ බව ආරක්ෂක ලේකම් ප්‍රදීප් කුමාර් මහතා සඳහන් කළේය.ජනාධිපතිතුමා සමඟ පැවති මේ හමුව සඳහා ඉන්දීය මහ කොමසාරිස් අශෝක් කේ. කාන්ත මහතා ඇතුළු ඉන්දීය ත්‍රිවිධ හමුදා නියෝජිතයින් මෙන්ම ආර්ථික සංවර්ධන අමාත්‍ය බැසිල් රාජපක්‍ෂ, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, විදේශ ලේකම් රොමේෂ් ජයසිංහ මහත්වරු ඇතුළු පිරිසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n1012295</link>
    <topic>මාර්ග නීති කැඩූ අයගෙන් මේ වසරේ ලැබූ දඩ මුදල රුපියල් කෝටි 11,900ක්</topic>
    <author>විජයානි එදිරිසිංහ</author>
    <content>මාර්ග නීති කැඩූ වාහන රියැදුරන්ගෙන් දඩ වශයෙන් මේ වසරේ අයකර ගත් මුදල රුපියල් කෝටි එකළොස්දාස් නවසීයක් බව හෙළි වෙයි. මෙතරම් විශාල මුදලක් අයකර ගත් ප්‍රථම වසරද මෙයයි.මේතරම් විශාල මුදලක් අය කරගත හැකි වූයේ වැටලීම් සහ දඩ මුදල් වැඩි කිරීම නිසා බව මාධ්‍ය හමුවකදී පොලිස්පති ආචාර්ය මහින්ද බාලසූරිය මහතා කීය.මේ වසර තුළ රිය අනතුරු සංඛ්‍යාව 30,671 කි. මෙයින් මාරක අනතුªරු සංඛ්‍යාව 5000 ඉක්මවා තිබේ.රථවාහන වැරදි කරන අය ගැන නීතිය තදින් ක්‍රියාකරන ලෙස ආරක්ෂක ලේකම් ගෝඨාභය රාජපක්ෂ මහතා උපදෙස් දී තිබුණ බවද පොලිස්පතිවරයා කීය.මත්ද්‍රව්‍ය ප්‍රවාහනය සම්බන්ධ සැකකරුවන් දාහත්දහසකට ආසන්න ප්‍රමාණයක් අත්අඩංගුවට ගත් බවද ඒ මහතා කීය.මෙහිදී සොයා ගැනීමට හැකි වූ හෙරොයින් ප්‍රමාණය කිලෝ 101 කි. බාබුල්, ගංජා, මදන මෝදක යනාදී මත්ද්‍රව්‍ය සම්බන්ධයෙන් මෙම පිරිස අත්අඩංගුවට පත් වී ඇත.මත්පැන්වලට අදාළ වැරදිවලට සම්බන්ධ පුද්ගලයන් එක්දාස් හත්සිය දොළහක් අත්අඩංගුවට පත්ව ඇත.සොයාගත් මත්පැන් ලීටර් ප්‍රමාණය ලක්ෂ 8 කි. රාත්‍රි සමාජශාලාවල නීති විරෝධි ලෙස කටයුතු කර අත්අඩංගුවට පත් පුද්ගලයන් සංඛ්‍යාව 600 කි.බාල අපරාධ සම්බන්ධ පොලිසිය කළ වැටලීම් ප්‍රමාණය 48,836 කි. ඉන් නඩු 18,695 ක් අවසන් කර තිබේ.පාරිසරික වැරදිවල යෙදුන පුද්ගලයන්ට මෙම වසරේ එල්ලවූ නඩු ප්‍රමාණය 30,347 කි. පාරිසරික පොලිසි පිහිටුවනු ලැබුවේ මීට මාස පහකට පෙරය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n1012296</link>
    <topic>ගුවන් විදුලියෙන් ප්‍රචාරය වන ගීතවලටකර්තෘ භාග ගෙවීම ජනවාරි 01 දා සිට</topic>
    <author>ජීවනී පතිරණ</author>
    <content>ජාතික ගුවන් විදුලියෙන් ප්‍රචාරය කරන ගීත සඳහා ගායක ගායිකාවන්ට, ගීත රචකයන්ට සහ සංගීතවේදියාට කර්තෘ භාගය ගෙවීම ජනවාරි 01 වැනිදා සිට ක්‍රියාත්මක වේ.ජනාධිපති මහින්ද රාජපක්‍ෂ මහතා ගුවන් විදුලි සභාපති හඩ්සන් සමරසිංහ මහතාට දී ඇති උපදෙස් අනුව මෙය ක්‍රියාත්මක වේ.ගායක ගායිකාවන්, පද රචකයන් සහ සංගීතවේදීන්ගෙන් යැපෙන ශ්‍රී ලංකා ගුවන් විදුලි සංස්ථාව මෙතෙක් ඔවුන්ට කිසිදු මුදලක් ගෙවීමට තබා ඔවුන්ගේ නම් ප්‍රචාරය කිරීම උවමනාවෙන්ම අමතක කර දමා ඇති බව හඩ්සන් සමරසිංහ මහතා “දිනමිණ” ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n1012297</link>
    <topic>යෞවන සම්මානඋළෙල අද</topic>
    <author>මහරගම විශේෂ වේහැල්ලේ පියතිලක</author>
    <content>ශ්‍රීලංකාවේ මහා යොවුන් කලා මංගල්‍යය වූ ජාතික තරුණ සේවා සභාව මෙහෙයවන 32 වැනි යෞවන සම්මාන උලෙළ හෙට (29) පස්වරු 6.00 ට යෞවන කටයුතු හා නිපුනතා සංවර්ධන ඇමැති ඩලස් අලහප්පෙරුම මහතාගේ ප්‍රධානත්වයෙන් මහරගම යොවුන් රඟහලේ දී පැවැත්වේ. කලා අංශ 50ක් සඳහා තරග පැවැත් වූ අතර ශිල්පි ශිල්පිනියන් 98 දෙනෙක් මෙහිදී සම්මානයට පාත්‍ර වෙති.දිස්ත්‍රික් මට්ටමින් පැවැත් වූ සිංහල හා දමිළ නාට්‍ය තරගාවලියේ ජයග්‍රාහකයන්ට මෙහිදී සම්මාන පිරිනැමේ. නියෝජ්‍ය ඇමැති දුමින්ද දිසානායක, අමාත්‍යංශයේ ලේකම් එස්.එස්. හේවාපතිරණ, ජාතික තරුණ සේවා සභාවේ සභාපති හා අධ්‍යක්ෂ ජනරාල් ලලිත් පියුමි පෙරේරා මහත්වරු මේ අවස්ථාවට සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n1012298</link>
    <topic>මෙරටින් පිට කිරීමට තැත් කළහක් බෙල්ලන් තොගයක් දැලේ</topic>
    <author>භක්ති ධර්මප්‍රිය මෙන්ඩිස්</author>
    <content>අනවසරයෙන් මෙරටින් ගෙන යාමට උත්සාහ දැරූ රුපියල් ලක්ෂ අටක් පමණ වටිනා හක්බෙල්ලන් තොගයක් රේගුව විසින් ඊයේ (28) අත්අඩංගුවට ගෙන තිබේ.හක්බෙල්ලන් තොගය ඉන්දියාවට ගෙන යාමට සූදානම් කර තිබූ බවත් සේදවත්ත ප්‍රදේශයේ පිහිටි බහාලුම් අංගනයකදී මේවා අත්අඩංගුවට ගැනීමට හැකි වූ බවත් උසස් රේගු නිලධාරියෙක් පැවැසීය. හක්බෙල්ලන්ගේ බර කිලෝග්‍රෑම් දාහත්දහස් පන්සියයක් බවට සඳහන් කර තිබුණත් එම ප්‍රමාණය ඊට වඩා වැඩි බව රේගුව පවසයි. නියෝජ්‍ය රේගු අධ්‍යක්ෂ සමන්ත ගුණසේකර මහතා විසින් වැඩිදුර පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122921</link>
    <topic>හොඳම විශේෂාංග රචක උපාලි සමරසිංහ-සිළුමිණ ඡායාරූප ශිල්පී ටෙනිසන් එදිරිසිංහ -සරසවිය</topic>
    <author>වෙල්ලස්සේ බණ්ඩාර ඡායාරූප:- රුක්මාල් ගමගේ</author>
    <content>ආසියානු ජනමාධ්‍ය සම්මාන උළෙල පෙරේදා (27) සුගතදාස ගෘහස්ථ ක්‍රීඩාංගණයේදී පැවැත්විණි. මැලේසියානු කතානායක ධාතුක් ආර්. ගනේසන් මහතාගේ ප්‍රධානත්වයෙන් හා ජනමාධ්‍ය ආයතන ප්‍රධානීන්ගේ සහභාගීත්වයෙන් පැවැති මේ උත්සවය ශ්‍රී ලංකා ජනමාධ්‍ය පදනම විසින් සංවිධානය කෙරිණි. එහි සභාපති මහින්ද කේ. ප්‍රේමසිරි මහතා විසින් පිළිගැනීමේ කතාව පැවැත්විය.ශ්‍රී ලංකා ජනමාධ්‍ය පදනම විසින් පවත්වාගෙන යන මීඩියා විලේජ් වෙබ් අඩවිය එහිදී විවෘත කැරුණු අතර www.Mediavillage.lk ලිපිනයෙන් එයට පිවිසීමට හැකි වේ.උත්සවය ආරම්භයේදී ශාන්ත සාගර හෙට්ටිආරච්චි පියනම විසින් දේවාශිර්වාදයක්ද සිදු කරන ලදී.මෙහිදී නිර්මාණාත්මක විශිෂ්ටතම සන්නිවේදකයාට හිමි සම්මානය ප්‍රවීණ මාධ්‍යවේදී බන්දුල පද්ම කුමාරට හිමි විය.ශ්‍රී ලංකා ජනමාධ්‍ය පදනම මගින් දිනමිණ ප්‍රධාන කර්තෘ මහින්ද අබේසුන්දර මහතා ඇතුළු ජනමාධ්‍ය ක්‍ෂේත්‍රයේ ප්‍රවීණයෝ දස දෙනෙකුටද ගෞරව සම්මාන හිමිවිය.දිනමිණ පුවත්පත සමග නිකුත් කෙරෙන සිතිජය විශේෂාංග අතිරේකය විනිශ්චය මණ්ඩලයේ නිර්දේශිත නම් අතරට එක්ව තිබූ අතර ලක්බිම පුවත්පත සමග නිකුත් කෙරෙන සමුදුර අතිරේකය හොඳම විශේෂාංග අතිරේකය ලෙස සම්මානයට පාත්‍ර විය.විශේෂාංග ඡායාරූපකරණයේ වසරේ හොඳම ඡායාරූප ශිල්පියා ලෙස ‘සරසවිය’ පුවත්පතේ ටෙනිසන් එදිරිසිංහ මහතා දිනාගෙන ඇත.ඩේලි නිව්ස් පුවත්පතේ සකුන්තලා පෙරේරා මහත්මිය හොඳම විශේෂාංග කතුවරුන්ගේ ලැයිස්තුවට නිර්දේශ වී තිබූ අතර සන්ඩේ ඔබ්සවර් පුවත්පතේ ප්‍රවෘත්ති කර්තෘ බාලක්‍රිෂ්ණ මහතාද හොඳම ප්‍රවෘත්ති කර්තෘවරුන් අතරට නිර්දේශ වී තිබිණි.ස්වාධීන රූපවාහිනී සේවාව හොඳම රූපවාහිනී සේවාව ලෙසද ලක්හඬ ගුවන් විදුලිය හොඳම ගුවන් විදුලිය ලෙසද සම්මානයට පාත්‍ර විය. හොඳම කාන්තා ප්‍රවෘත්ති නිවේදිකාව ලෙස ලක් හඬ ගුවන් විදුලියේ ඔලිවියා රුද්‍රිගු මහත්මියද, හොඳම ගුවන් විදුලි ප්‍රවෘත්ති නිවේදක ලෙස සුජීව හරිශ්චන්ද්‍ර මහතාද සම්මානයෙන් පිදුම් ලැබූහ.මොහාන් සමරනායක, ලුෂන් රාජකරුණානායක, ලියුවේ බෙනඩික්ට්, එඩ්වින් ආරියදාස, මහාචාර්ය තිලක් රවින්ද්‍රනාත්, මිරැන්ඩෝ ඔබේසේකර, මහත්ම මහත්මීහු ආසියානු පුවත්පත් කලාවේදී සම්මානයෙන් පිදුම් ලැබූහ.හොඳම විශේෂාංග රචකයාට හිමි සම්මානය සිළුමිණ පුවත්පතේ උපාලි සමරසිංහට පිරිනැමිණි.හොඳම ප්‍රවෘත්ති සඟරාවජනමග (සරූපා සමාන්ගී මහත්මිය)හොඳම කතුවැකි රචනයලංකා පුවත්පත (චන්දන සිරිමල්වත්ත)හොඳම පුවත්පත් ප්‍රවෘත්ති කර්තෘලංකාදීප ඉන්ද්‍රාණි පීරිස් මහත්මියවිශිෂ්ට කර්තෘ මණ්ඩල මාධ්‍යවේදීලංකා ඊ නිවුස් ශාන්ත විජේසුරිය මහතාහොඳම පිටු සැකසුම් ශිල්පිලක්බිම ශාන්ත කේ. හේරත්විශිෂ්ට ආසියානු පුවත්පත් කලාවේදීදීපංකර් චක්‍රවර්තිහොඳම තීරු රචකයාරාවය විමලනාත් වීරරත්න මහතාප්‍රවෘත්ති ඡායාරූප ශිල්පිලංකා ඊ නිව්ස් සංජය දසනායකවිශිෂ්ට කාටුන් ශිල්පිරාවය ජන රංජන මහතාවිශේෂාංග කර්තෘලංකාදීප චන්ද්‍රිකා විජේසුන්දර මහත්මියහොඳම කර්තෘඩේලි මිරර් චම්පිකා ලියනාරච්චි මහත්මියප්‍රාදේශීය වාර්තාකරුරිෂ්මි මොහොමඩ් මහතා අනුරාධපුරයවිශිෂ්ට දෙමළ පුවත්පතවීර කේසරී වාරමලර්ආසියාවේ හොඳම කාටුන් ශිල්පිචීනයේ ලෙන් චූ මහතාආසියාවේ හොඳම රූපවාහිනී විකාශයදුර දර්ශන් සේවාවිශේෂිත ගුවන් විදුලි වැඩසටහන්ඩිල් ඉන්දියා රේඩියෝමුද්‍රිත මාධ්‍යහින්දු පුවත්පතවසරේ හොඳම සඟරාවප්‍රන්ට් ලයින්වසරේ හොඳම ප්‍රවෘත්ති විකාශයසිරස එෆ්. එම්.වසරේ හොඳම ගුවන් විදුලි අධ්‍යාපන වැඩසටහනශ්‍රී ලංකා ගුවන් විදුලි සංස්ථාවේ පූර්ව සරසවියවසරේ හොඳම ගුවන් විදුලි වැඩසටහනසති අග සාදය සිරස එෆ්. එම්.හොඳම ආසියානු පුවත් වෙබ් අඩවියඒෂියන් ටි‍්‍රබියුන්හොඳම ප්‍රවෘත්ති වැඩසටහනදෙරණ - අද දෙරණ වැඩසටහනහොඳම අධ්‍යාපන වැඩසටහනසිරස ටී. වී. - ස්පෙල් මාස්ටර්කාලීන වැඩසටහන්දෙරණ ටී. වී. – 360 වැඩසටහනරූපවාහිනී හොඳම නිවේදනයහරේන්ද්‍ර ජයලාල් මහතා - ස්වර්ණවාහිනීමයුරි අබේසිංහ මහත්මිය – ජාතික රූපවාහිනී සංස්ථාවහොඳම රියැලිටි වැඩසටහනඩී. එෆ්. සී. සී. මයින්ඩ් ස්ටාර්.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122922</link>
    <topic>උගත් විනයගරුක දරු පරපුරක් බිහි කිරීමෙන් අපේ රටට සුබ අනාගතයක් උදාවෙනවා</topic>
    <author>ධනුෂ්ක ගොඩකුඹුර සහ බෙලිඅත්ත සමූහ තිස්සමහාරාම විශේෂ අගුණකොළපැලැස්ස සිට...</author>
    <content>උගත් විනය ගරුක දරු පරපුරක් ගොඩනැංවීමෙන් රටට සුබ අනාගතයක් උදාකිරීමේ බලාපොරොත්තුව ශ්‍රී ලංකාවේ බාලදක්ෂ ව්‍යාපාරය විසින් ඉටු කරනු ලැබ තිබෙන බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මේ අදහස් පළ කෙළේ බාලදක්ෂයන්ගේ අටවන ජාතික ජම්බෝරියට හම්බන්තොට, අගුණකොළපැලැස්ස, එරමිණියාය ජාත්‍යන්තර ක්‍රීඩාංගණයේ දී පෙරේදා (27) එක්වෙමිනි.ජනාධිපතිවරයා එහි දී වැඩිදුරටත් මෙසේ ද කීය.මේ රටේ ප්‍රධාන බාලදක්ෂයා විදියට අද මේ පවත්වන අට වැනි ජාතික ජම්බෝරියට මම සහභාගි වෙන්නේ බොහෝම සතුටින්. සම්මාන දෙන්න වගේ ම ජම්බෝරි පැවැත්වෙන අවස්ථාවලට සහභාගි වී සිටින මේ සමහර බාලදක්ෂයන්ගේ මුහුණු මට හොඳට මතකයි. මේ දරුවන්ගේ මුහුණු දැක්කම මේ රට පිළිබඳ විශාල බලාපොරොත්තු අපට ඇති වෙනවා.රටක අනාගතය කොයි වගේ ද කියලා තීරණය කරන්න නම් ඒ රටේ දරුවන්ගේ මුහුණ බලන්න ඕනෑ කියලා කියමනක් තියෙනවා. දරුවෝ සතුටින් නම් ඔවුන් විනය ගරුක නම් දක්ෂකම් උගත්කම් තියෙනවා නම් ඒ රටේ අනාගතය සුබදායකයි. ඒ නිසා අප විශාල බලාපොරොත්තු තබා තිබෙනවා. මේ දරු පරපුර විනයගරුක දරු පරපුරක් බවට පත් කරන්න මේ බාලදක්ෂ ව්‍යාපාරය තුළින් හැකිවනු ඇතැයි කියලා. එය සිදුකරන්න ඔවුන් කැපවෙලා තියෙනවා.මේ බාලදක්ෂ ව්‍යාපාරය ආරම්භ කර 2012 වසරට වසර 100ක් සම්පූර්ණ වෙනවා. නමුත් බාලදක්ෂ ව්‍යාපාරය ආරම්භ කළේ විසි දෙනෙකුගෙන්, අද වෙනකොට මේ බාලදක්ෂ ව්‍යාපාරයේ සාමාජික සංඛ්‍යාව 48,000ක් ඉන්නවා. මෙතනදි මම සතුටු වෙන එක කාරණයක් තියෙනවා.බාලදක්ෂයින්ට ඔවුන්ගේ වැඩකටයුතුවලට කාගේවත් චෝදනාවක් එල්ල වෙලා නැහැ. චෝදනා එල්ල වෙන විදියට මේ දරුවෝ තමන්ගේ සේවය සපයා නැහැ. මට මතකයි 1978 මහා සුළි සුළඟ ආ කාලය. එදා හිටපු බාලදක්ෂයෝ විපතට පත්වුන ජනතාවට දැවැන්ත සේවයක් කළා.ඒ වගේ ම අපට මතකයි මේ රට සුනාමි ව්‍යවසනයට ගොදුරු වුණු අවස්ථාවේ පීඩාවට පත්වෙච්චි අසරණ ජනතාව වෙනුවෙන් මේ දරුවන් කොතරම් සේවය කළා ද කියලා. බාලදක්ෂයන් සේවය කරන කොට කවදාවත් බාල, මහලු, වැඩිහිටි, දුප්පත්, පොහොසත්, උස්, මිටිකම් බැලුවේ නැහැ. ජාතියක් හැටියට අපට ඉතා ඉක්මණින් නැගිටින්න හැකි වුණෙත් ඒ නිසයි.අදත් උතුරු නැඟෙනහිර පළාත්වල බාලදක්ෂයෝ දහස් ගණනක් විපතට පත් ජනතාවට සේවය කරනවා. ඒ නිසා මේ ව්‍යාපාරයෙන් ජාතීන් අතර සමඟියටත් විශාල සහයෝගයක් ලැබෙන බව මම කියන්න ඕනෑ.අද බාලදක්ෂ ව්‍යාපාරය නායකත්වයට ඔබව හුරුපුරුදු කරනවා. නායකයා කියන්නේ තමන්ගේ ප්‍රජාවට වැඩිපුරම ආදරය කරන කෙනා. තමන්ගේ ප්‍රජාව වෙනුවෙන් වැඩිපුර කැපවීම් කරන තැනැත්තාට තමයි නායකත්වය ලැබෙන්නේ. ඒ කැපවීම් පුරුදු පුහුණු වෙන්න ඕනෑත් බාල කාලයේදීමයි.‘වතාවක් බාලදක්ෂයකු වූ කෙනෙක් මුළු ජීවිත කාලය පුරාම බාලදක්ෂයකු වේ’ කියලා බාලදක්ෂ ව්‍යාපාරයේ ප්‍රකාශයක් තියෙනව. එහෙම කියන්න හේතුව තමයි අපි කුඩා කාලයේ හොඳ දේවල් ප්‍රගුණ කළොත් ඒවා අපේ මුළු ජීවිත කාලය පුරාම රැඳිලා තිබීම.ඔබ හැම දෙනාවම දකිනකොට මට ලොකු සතුටක් ඇති වෙනවා. බාලදක්ෂ ව්‍යාපාරය ආරම්භ කළේ බේඩන් පවල් සාමිවරයා. මේ බාලදක්ෂ ව්‍යාපාරය ඉතාමත් ම හොඳ සංවිධානයක්. ද ලෝකය පුරාම මේ බාලදක්ෂ ව්‍යාපාරය ඉතා සාර්ථකව ක්‍රියාත්මක වෙනවා. ‘සුදානමින් සිටින්න’ මේක තමයි බාලදක්ෂ ව්‍යාපාරයේ තේමා වැකිය.ආදරණීය දරුවනි, ජීවිතයේ ඕනෑම අභියෝගයක් ආවත් අපි එයට මුහුණ දෙන්න ඕනෑ. එතකොට තමයි අපට ජීවිතයේ දියුණු වෙන්න පුළුවන් වෙන්නේ. අද ඔබ සැමටම බිය සැක නැතිව නිදහසේ ජීවත් වෙන්න පුළුවන්.ආදරණීය බාලදක්ෂයිනි, ඔබ හැමෝම හොඳින් ඉගෙන ගන්න ඕනෑ. අනාගතයේ දී හොඳ නමක් ලබා ගන්න ඕනෑ. කීර්ති ප්‍රශංසා ලැබෙන විදිහට ජීවත් වෙන්න ඕනෑ. හැමදෙනාගෙම ගෞරවයට ඔබ පාත්‍ර වෙන්න ඕනෑ.මේ බාලදක්ෂ ජම්බෝරියේ ඉන්නවා වගේ හැමෝම සහෝදර ප්‍රේමයෙන් ජීවත් වෙන්නට ඕනෑ. එකම මවකගේ දරුවන් හැටියට ජීවත් වෙන්න ඕනෑ. ඒකයි මගේ ආශාව. උතුරු නැඟෙනහිර පළාත්වල බාලදක්ෂයන් දහස් සංඛ්‍යාත පිරිසක් සේවය කරනවා.මම දන්නවා උතුරු නැඟෙනහිර ත්‍රස්තවාදය තිබුණ කාලෙත් ඒ පළාත්වල හිටිය දරුවන් බාලදක්ෂ ව්‍යාපාරයට බැඳුණා. අපි එකම සහෝදරයෝ වගේ එකට ජීවත් වෙන්න ඕනෑ කියන අදහස මේ දරුවන් තුළ තියෙනවා.ආදරණීය දරුවනි, ඔබ හැමෝටම සුබ අනාගතයක් අනිවාර්යයෙන් ම උදා වෙනවා. ඒ පිළිබඳ මට ලොකු විශ්වාසයක් තියෙනවා.දරුවනේ, ඔබ බාලදක්ෂයෙක් විදියට මේ රටේ ජනතාව ඉස්සරහා දෙන පොරොන්දුවේ තිබෙනවා ‘මගේ ආගම හා රට කෙරෙහි යුතුකම් ඉටු කිරීමට ද බාලදක්ෂ නීතියට කීකරු වීමට ද මාගේ අවංක විශ්වාසය උඩ සම්පූර්ණ උත්සාහය යෙදීමට පොරොන්දුවෙමි’ කියලා.දරුවනේ, අපේ ජීවිතයේ කොටසක් තමයි රට සහ ආගම අද ඔබට නිදහසේ ජීවත් වීමට නිදහස් රටක්, අපි උරුම කර දී තිබෙනවා. මේ නිදහස රටට සහ අපගේ ආගමට අවංකව ඔබ සේවය කරන්න ඕනෑ. ඒ වගේ ම මේ රටේ සංස්කෘතිය, සභ්‍යත්වය පිළිබඳ අවබෝධයක් ලබාගෙන එය ආරක්ෂා කරගෙන ඉදිරියට යන්න ඕන.08 වැනි ජාතික බාලදක්ෂ ජම්බෝරියට සහභාගි වූ සියලුම බාලදක්ෂ දරුවන්ට මම කියන්නේ දරුවනේ ඔබ ලෝකයට වැඩකරන්න, නමුත් කිසි දවසක ලාභයක්, ප්‍රශංසාවක් බලාපොරොත්තු වෙන්න එපා. අද ඔබ කරන සේවයට කවුරු හෝ දොස් කිව්වත් අනාගතයේ ඔබ කළ සේවය අගය කරාවි. ඒ නිසා ඔබ කරන සේවය අවංකව කරන්න හිතා ගන්න.ඔබ සැමට සුබ අනාගතයක්!ඇමැතිවරුන්වන මහින්ද අමරවීර, මර්වින් සිල්වා ශ්‍රී ලංකා බාලදක්ෂ සංගමයේ සභාපති ලෙස්ලි රූපසිංහ, ප්‍රධාන කොමසාරිස් සහ ජම්බෝරි ප්‍රධාන සංවිධායක සී. බටුවන්ගල මහත්වරු ඇතුලු පිරිසක් මේ අවස්ථාවට සහභාගිවූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122911</link>
    <topic>තාප්පය කඩා වැටීනිදා සිටි දරුවා මරුට</topic>
    <author>සමන්තුරේ සමූහ</author>
    <content>අම්පාර දිස්ත්‍රික්කයේ නොකඩවා ඇදහැලෙන වර්ෂාව හේතුවෙන් සමන්තුරේ ප්‍රාදේශීය ලේකම් වසමේ විලිනයඩි අමීර් අලි වීදියේ නිවසක් මතට තාප්පයක් කඩාවැටීමෙන් 13 හැවිරිදි පාසල් සිසුවෙක් ජීවිතක්ෂයට පත්විය. ඊයේ (27) වැනි දින මධ්‍යම රාත්‍රී 11.45ට පවුලේ සියලු දෙනා නින්දේ සිටි අවස්ථාවේ දී මෙම අනතුර සිදුවී ඇත.මේ හේතුවෙන් මියගිය සිසුවාගේ මව හා දින 24ක්වූ දරුවා හදිසි ප්‍රතිකාර සඳහා අම්පාර මහ රෝහලට ඇතුළු කර ඇත.මිය ගිය සිසුවාගේ පියා හා සහෝදරයන් දෙදෙනෙක් සුළු තුවාල ලබා සිටිති. තාප්පය කඩා වැටීම හේතුවෙන් නිවසේ ගඩොල් බිත්තිය නිදා සිටි අයගේ ශරීරය මතට වැටීමෙන් මෙම අනතුර සිදු වී ඇත. නිවස තුළ තිබූ බඩු භාණ්ඩ ආදිය විනාශයට පත්ව තිබුණි. මේ සම්බන්ධයෙන් සමන්තුරේ පොලිසිය පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122912</link>
    <topic>නිධානයක් හාරමින් සිටිතිදෙනෙක් අත්අඩංගුවට</topic>
    <author>භක්ති ධර්මප්‍රිය මෙන්ඩිස්</author>
    <content>අම්පාර නවම්ගොඩ ප්‍රදේශයේ නිධානයක් හාරමින් සිටි බව කියන පුද්ගලයන් තිදෙනකු වෑන් රියක් ත්‍රිරෝද රියක් සමග අම්පාර පොලිසිය මගින් ඊයේ (28) අත්අඩංගුවට ගෙන තිබේ.සැකකරුවන් තිදෙනා අම්පාර අවට පදිංචිකරුවන් බව පැවසේ.මොවුන් කලක සිට මෙම ජාවාරම සිදු කර ඇතැයි පොලිසිය සැක කරයි.නිධන් හැරීමට යොදා ගත් උපකරණ තොගයක් සහ පූජා භාණ්ඩද පොලිසිය සොයා ගෙන තිබේ.අම්පාර පොලිසියේ විශේෂ පොලිස් කණ්ඩායමක් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122913</link>
    <topic>ටිකට් නැතිව කෝච්චියේ ගිය 68ක් දුම්රිය ආරක්ෂකයන්ට කොටු</topic>
    <author>නිමල් රාජපක්ෂ</author>
    <content>උත්සව සමයේ දින හතරක් තුළ කළ සෝදිසි මෙහෙයුමකදී ප්‍රවේශපත්‍ර නොමැතිව ගමන් කළ මගීන් 68 දෙනෙකු දුම්රිය ආරක්ෂක හමුදාව මගින් අත්අඩංගුවට ගෙන ඇත.ප්‍රධාන දුම්රිය මාර්ගයේ කොළඹ කොටුව සිට රඹුක්කන දක්වාත්, මුහුදුබඩ මාර්ගයේ කොළඹ සිට කළුතර දක්වාත්, පුත්තලම් මාර්ගයේ කොළඹ සිට මීගමුව දක්වාත් ගමන්ගත් දුම්රියවල ප්‍රවේශපත්‍ර පරීක්ෂාව සිදුකොට තිබේ.අත්අඩංගුවට ගත් සැකකරුවන් අතර කාන්තාවන් හතර දෙනෙකු සිිටිනු ඇතැයි දුම්රිය ආරක්ෂක හමුදාවේ මෙහෙයුම් භාර නිලධාරී ඩබ්ලිව්. එස්. ජයසේකර මහතා පැවැසීය.ප්‍රවේශපත්‍ර නොමැතිව අත්අඩංගුවටට ගත් මගීන්ගෙන් රුපියල් 42160/- දඩ මුදලක් අයකරගෙන ඇත.දුම්රිය ආරක්ෂක හමුදා අධිකාරී ඒ. එස්. එස්. ජයසේන මහතාගේ උපදෙස් මත මෙහෙයුම් බාර නිලධාරී ඩබ්ලිව්. එස්. ජයසේකර, නුවර, වැල්ලවත්ත, මරදාන, බම්බලපිටිය යන දුම්රිය ආරක්ෂක හමුදා නිලධාරීන් සංචාරක ප්‍රවේශපත්‍ර නිලධාරීන්ගේද සහාය ඇතිව මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122914</link>
    <topic>මහරගම උකස් ආයතනය කොල්ලකෑකොල්ලකරුවෝ 4 ක් ගැන තොරතුරු හෙළි වෙයි</topic>
    <author>මානෙල් පුෂ්පකුමාරි</author>
    <content>පසුගිය 26 වැනිදා පෙරවරුවේ මහරගම හයිලෙවල් පාරේ පිහිටි උකස් ආයතනය කොල්ලකෑමට පැමිණ අල්ලාගත් කොල්ල කල්ලි සාමාජිකයකුගෙන් ප්‍රශ්න කිරීමේදී තවත් සැකකරුවන් 4 දෙනකු ගැන තොරතුරු අනාවරණය වී ඇත.මේ කොල්ලකෑම සම්බන්ධයෙන් වූ අනෙක් සැකකරුවන් අත්අඩංගුවට ගැනීම සඳහා මේ වන විට විශේෂ පොලිස් කණ්ඩායමක් යොදවා ඇති බව මහරගම ප්‍රධාන පොලිස් ස්ථානාධිපති පොලිස් පරීක්‍ෂක අනුරාධ මහින්ද මහතා ‘දිනමිණ’ ට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122915</link>
    <topic>පාණදුර රෝහලේ යකා නැටූතරුණයන් 13 දෙනා රිමාන්ඩ්</topic>
    <author>පාණදුර සමූහ – කපිල සෝමරත්න</author>
    <content>පාණදුර මූලික රෝහලේ සහ පාණදුර පොලිසිය තුළ කලහකාරි ලෙස හැසුරුන තරුණයන් 13 දෙනකු මෙම මස 31 දක්වා පාණදුර වැඩබලන මහේස්ත්‍රාත් රමණී ද සේරම් මහත්මිය විසින් රක්‍ෂිත බන්ධනාගාර ගත කළාය.මෙම සැකකරුවන් අත්අඩංගුවට ගැනීමෙන් පසු ප්‍රකාශ ද සටහන් කර ගෙන ඇත.ඉරිදා සවස මෙම පිරිස විසින් කලහකාරි ලෙස හැසිරී ඇත්තේ මෝටර් රථ දෙකක් ගැටීමෙන් පසු පොලිසිය අත්අඩංගුවට ගත් රියැදුරෙකු මුදා හරින ලෙස ඉල්ලමිනි. තුවාල ලැබූ රියැදුරන් දෙදෙනකු ද රෝහල් ගත කර ඇත.අයුතු ජනරාශියක සාමාජිකයන්වී පාණදුර රෝහලේ දී කලහකාරි ලෙස හැසිරෙමින් මහජන දේපොළවලට අලාභ හානි සිදු කිරීම සහ පොලිස් නිලධාරීන්ගේ රාජකාරියට බාධා කිරීම සම්බන්ධ චෝදනා මත සැකකරුවන් රක්‍ෂිත බන්ධනාගාර ගත කෙරිණි.මෙම සැකකරුවන් පොලිසියට කඩා පැන කලහකාරි ලෙස හැසිරෙන විට පොලිස් ස්ථානයේ රාජකාරියේ යෙදී සිටියේ නිලධාරීන් 4 දෙනකු පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122916</link>
    <topic>වයඹ පළාත් එජාප මන්ත්‍රී ඇතුළුසිවු දෙනා ඇප මත මුදා හරී</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>පසුගිය නත්තල් දින රාත්‍රී පුද්ගලයන් දෙදෙනෙකුට වෙඩි තබා මිනිස් ඝාතනයක් කිරීමට තැත් කිරීමේ සිද්ධිය සම්බන්ධයෙන් හලාවත පොලිසිය විසින් අත්අඩංගුවට ගෙන සිටි වයඹ පළාත් සභා එජාප මන්ත්‍රීවරයා ඇතුළු සිවු දෙනා රුපියල් 75000 බැගින් ඇප මත පෙරේදා (27 දා) සවස මුදා හල හලාවත දිසා විනිසුරු හා මහේස්ත්‍රාත් ජගත් ඒ. කහඳගම මහතා වැඩිදුර විභාගය ජනවාරි 25 ට කල් තැබීය.මෙසේ ඇප ලැබුවේ එජාප මන්ත්‍රී ශාන්ත සිසිර කුමාර අබේසේකර සී. ශාන්තප්‍රිය දර්ශන නොහොත් බනිස් ශාන්ත සී. ජූඩ් සම්පත් හා ඩී. සේනක ලාලින්ද හපුආරච්චි යන සිවු දෙනායි.අයුතු ජනරාශියෙන් පුද්ගලයන් දෙදෙනෙකුට පතරොම් තුවක්කුවකින් වෙඩි තබා ඝාතනය කිරීමට තැත් කිරීමේ චෝදනාව මත විත්තිකරුවන් අත්අඩංගුවට ගෙන තිබුණි.විත්තිකරුවන් දිසාවිනිසුරු නිල මැදිරියේදී විනිසුරුවරයා වෙත ඉදිරිපත් කළ අතර නීතිඥවරුන් වන රුවන් ප්‍රනාන්දු, හිලරි ප්‍රසන්න ප්‍රනාන්දු, නිහාල් සුමනධීර හා දේශප්‍රිය දිසානායක නීතිඥවරු පෙනී සිටියහ.හලාවත පොලිසිය පැමිණිල්ල ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122917</link>
    <topic>ගුවන් හමුදා භටයන් දෙදෙනකු ළඟගංජා කිලෝ 4ක්</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>ගුවන් හමුදා සේවයේ සිටින ගුවන් භටයන් දෙදෙනෙක් ගංජා කිලෝ 04ක් රැගෙන යමින් සිටියදී ගල්ගමුව බස් නැවතුමේදී ගල්ගමුව පොලිසිය මගින් අත්අඩංගුවට ගෙන ඇත.මෙම ගුවන් භටයන් දෙදෙනා වීරවිල කඳවුරේ සේවය කරන අතර, බුත්තල හා ගාල්ල ප්‍රදේශවල පදිංචිකරුවන් බව පොලිස් පරීක්ෂණ වලදී හෙළි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122918</link>
    <topic>මසකට පෙර අතුරුදන් වූ කතඅකුරැස්සේ නිවසකින් හමුවෙයි</topic>
    <author>බන්ධුල ගුණසේකර සහ කැලුම් බෝධිමාන තිහගොඩ විශේෂ</author>
    <content>මීට මසකට ආසන්න කාලයකට පෙර අතුරුදන් වූ හොරපාවිට, පි‍්‍රයන්ති වීරසේකර නම් වූ වයස අවුරුදු 28 හැවිරිදි විවාහක කාන්තාව අකුරැස්ස ප්‍රදේශයේ නිවසක සිට සොයා ගත් බව කඹුරුපිටිය පොලිසිය කියයි.අතුරුදන් වන විට ඇය ගැබිනියක වශයෙන් සිටි බවට සැලකෙන අතර පවුල් ආරවුලක් හේතුවෙන් මෙසේ සති කිහිපයක් තිස්සේ නිවසින් බැහැරව ගොස් අකුරැස්ස ප්‍රදේශයේ වෙනත් නිවසක රැඳී සිටි බවට ද පොලිසියට තොරතුරු වාර්තා වී තිබේ. හොරපාවිට පිහිටි ඇයගේ නිවසේ සිට වෛද්‍ය ප්‍රතිකාර ලබාගැනීමේ අවශ්‍යතාවට කඹුරුපිටිය නගරයට පැමිණි දිනයක කිසිවකුටත් නොදන්වා ඇය අතුරුදන් වී ඇත.එම කාන්තාව දැනට, හොරපාවිට ප්‍රදේශයේ පිහිටි සිය මවගේ නිවසේ පසුවන බවද පොලිසිය කියයි.කඹුරුපිටිය පොලිස් ස්ථානාධිපති පොලිස් පරීක්‍ෂක ඩබ්ලිව්. එම්. අබේසේකර මහතාගේ මැදිහත්වීමෙන් මෙම පරීක්‍ෂණ සිදුකෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122919</link>
    <topic>සිරුරට ගිනි ඇවිළී ප්‍රතිකාර ලබමින් සිටි දෙදරු මව මියයයි</topic>
    <author>අනුරාධපුර – මධ්‍යම විශේෂ</author>
    <content>නිවසේ මුළුතැන් ගෙය තුළ දී සිදුවූ ගිනි ගැනීමකින් බරපතළ තුවාල ලබා ප්‍රතිකාර ලැබූ කාන්තාවක් අනුරාධපුර ශික්ෂණ රෝහලේ ප්‍රතිකාර ලබමින් සිටිය දී (26) වැනිදා ජීවිතක්ෂයට පත් වූ බව අනුරාධපුර පොලිසිය කියයි.සිද්ධියෙන් ජීවතක්ෂයට පත්ව ඇත්තේ අනුරාධපුර මහජන බැංකු ශාඛාවක යතුරු ලේඛිකාවක් වශයෙන් සේවය කළ අංක 05 මිහින්තලය පාර, පුල්ලෙයාර් හන්දිය, අනුරාධපුර ලිපිනයේ පදිංචිව සිටි පල්ලිය බදුගේ කාන්ති (43) නමැති දෙදරු මවයි.මියගිය කාන්තාව නිවසේ මුළුතැන්ගෙයි සිටියදි හදිසියේ ම කෑගසන බව ඇසී සැමියා දිවයද්දී ඇය ගින්නෙන් පිළිස්සී සිටි බවත් අසල වූ නානකාමරයෙන් නහවා ඇය ප්‍රතිකාර සඳහා රෝහලට රැගෙන ආ බවත් මිය ගිය කාන්තාවගේ සැමියා පොලිසියට සඳහන් කර ඇත. ඊට අමතරව මිය ගිය කාන්තාව පහසු ගෙවීමේ ක්‍රමයට යතුරු පැදියක් තමන්ට රැගෙන දී තිබූ අතර එය තමන් අතින් අස්ථානගතවීම නිසා බිරිය සිත් තැවුලට පත්ව සිටි බවඳ ඔහු පොලිසියට සඳහන් කර ඇත.යතුරු පැදිය අස්ථානගතවීම සම්බන්ධයෙන් සිත් තැවුලට පත්ව සිටි බිරිය නිවසේ තිබූ භූ®මිතෙල් බෝතලය ඇගේ හලාගෙන ගෑස් උදුණෙන් ගිනි දල්වා ගත්ත ද යන්න පිළිබඳවත් තමන්ට සැකයක් පවතින බව ද සැමියා පරීක්ෂණවල දී පවසා ඇත.සිද්ධිය සම්බන්ධයෙන් පශ්චාත් මරණ පරීක්ෂණය පැවැත්වූ අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී. එල්. වෛද්‍යරත්න මහතාගේ නිගමනයට අනුව වාර්තාවේ සදහන්ව ඇත්තේ කාන්තාව විසින් සියදිවි නසාගෙන ඇති බවයි. ශරීරයේ සියයට පනහකට වඩා වැඩි ප්‍රමාණයක් පිළිස්සීම නිසා ඇය මියගොස් ඇති බවත් වාර්තාවේ සඳහන් විය.අනුරාධපුර ශික්ෂණ රෝහලේ නාගරික හදිසි මරණ පරික්ෂක එච්. එම්. කුලසේකර මහතා හදිසි මරණ පරීක්ෂණය පැවැත්වීය.අනුරාධපුර පොලිසියේ පොලිස් කොස්තාපල් ජයසේකර මහතා සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122920</link>
    <topic>වැව ඉස්මත්තේ සඟවා තිබූගිනි අවියක් සොයා ගෙන</topic>
    <author>පුත්තලම දිස්ත්‍රික් විශේෂ ලන්සගේ සිරිවර්ධන</author>
    <content>පසුගිය 10 වැනිදා සන්ගත්ති කුලමේ දී ඝාතනය කරනු ලැබූ කොතලහිඹුටු ව්‍යාපාරික ස්ටැන්ලි ජෝශප් මහතාගේ මරණය සම්බන්ධව සැක කරන ටී පනස් හය වර්ගයේ ගිනි අවියක් පතරොම් 26ක් සියඹලන්කොටුව, වැව ඉස්මත්තේ තිබී ඊයේ අල්ලම පොලිසිය විසින් සොයාගෙන ඇත.මීට දින දෙකකට පෙර එම ස්ථානයේ ම තිබී ආමි යුනිෆෝම් දෙකක් හා ගිණි අවියක් ද සොයා ගෙන තිබුණි. ඒ පිළිබඳව පුත්තලම පොලිස් අධිකාරී පරීක්ෂණ කටයුතු මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=n10122923</link>
    <topic>ලෝක සෞඛ්‍ය සංවිධානයෙන් ලංකාවටඉන්ෆ්ලුවෙන්සා එන්නත් ලක්ෂ 5ක්</topic>
    <author>සන්ධ්‍යා කරුණාරත්න</author>
    <content>නව ඉන්ෆ්ලුවෙන්සා ඒ එච් 1 එන් 1 එන්නත් තවත් ලක්ෂ 5ක පමණ ප්‍රමාණයක් ලෝක සෞඛ්‍ය සංවිධානයෙන් මෙරටට ලබා ගැනීමට සෞඛ්‍ය අමත්‍යාංශය ඉල්ලීමක් කරයි.ඒ අනුව එම එන්නත් ප්‍රමාණය පරිත්‍යාගයක් වශයෙන් මෙරටට ලබා දීමට ලෝක සෞඛ්‍ය සංවිධානය සංවර්ධනය වූ රටවල් කිහිපයක් සමඟ සාකච්ඡා පවත්වමින් සිටින බව සෞඛ්‍ය අමාත්‍යාංශයේ ඉහළ නිලධාරියෙකු ‘දිනමිණ’ ට ප්‍රකාශ කෙළේ ය.මේ වන විට මේ වසංගතය මර්දනය කිරීම සඳහා ලෝක සෞඛ්‍ය සංවිධානයේ පරිත්‍යාගයක් ලෙස එන්නත් ලක්ෂ 15ක ප්‍රමාණයක් ලැබී ඇත. ඉන් ලක්ෂ 12ක එන්නත් ප්‍රමාණයක් ජනතාවට ලබා දී තිබේ. එක් එන්නතක් රුපියල් 12,000ක පමණ වටිනාකමකින් යුක්ත වන අතර මේ එන්නත් රජය මඟින් මිලදී ගැනීමට යන්නේ නම් විශාල මුදලක් වැය වේ.උණ, කැස්ස, සෙම්ප්‍රතිශ්‍යාව වැනි රෝග ලක්ෂණ යම් පුද්ගලයෙකුට පවතින්නේ නම් එම පුද්ගලයා සෙනඟ ගැවසෙන ස්ථානවලට නොයෑමෙන් මේ වසංගතය මර්දනය කළ හැකි බව වසංගත රෝග විද්‍යා අංශය ප්‍රකාශ කරයි.විශේෂයෙන්ම නව වසර උදාවීමත් සමඟ පාරිභෝගිකයන් වෙළෙඳ පොළෙ කරා ඇඳී එන ප්‍රමාණය වැඩි වන අතර එවැනි අවස්ථාවන්වලදී මේ රෝගය ව්‍යාප්ත වීමේ අවදානම පවතියි. ඒ නිසා හැකි තරම් මෙවැනි ස්ථානවල නොගැවසෙන මෙන් වසංගත රෝග විද්‍යා අංශය ජනතාවට මතක් කර සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r1012291</link>
    <topic>පෙර පාසල් අධ්‍යාපනයටඅය වැයෙන් කෝටි 30ක්</topic>
    <author>චමින්ද විදානගේ නාරම්මල සමූහ</author>
    <content>පෙර පාසල් අධ්‍යාපනය සඳහා මෙවර අය වැයෙන් රුපියල් කෝටි 30ක් වෙන් කර ඇතැයි කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා පැවසීය.ශ්‍රී ලංකාවේ අධ්‍යාපන ක්‍රියාවලියේදී පූර්ව ළමා විය සංවර්ධනය සඳහා විශේෂ අවධානයක් යොමු කළ යුතුයි. ලෝකයේ අනෙකුත් රටවල් හා සසඳා බලන විට නිදහස් අධ්‍යාපනය සියයට සියයක්ම ලබා දෙන එකම රට ශ්‍රී ලංකාවයි.වෙන්නොරුව ආසිරි පූර්ව ළමා විය සංවර්ධන මධ්‍යස්ථානයේ අධ්‍යාපනය හැදෑරූ දරුවන්ගේ විසිර යාමේ විවිධ ප්‍රසංගයට සහභාගි වූ මන්ත්‍රීවරයා මේ බව පැවසීය. මන්ත්‍රීවරයා මෙසේද කීය.ශ්‍රී ලංකාවේ වර්තමාන යුගයේ පෙර පාසල් අධ්‍යාපනය කෙරෙහි සියලු පාර්ශව වල විශේෂ අවධානය යොමු වෙලා තියනවා. උතුරු නැගෙනහිර පෙර පාසල් සංවර්ධනය සඳහා ජනාධිපතිවරයා යුහුසුළුව කටයුතු කරනවා.ශ්‍රී ලංකාවේ සියලු අධ්‍යාපන කොට්ඨාස වලින් හොඳම ශිෂ්‍යන්ට ප්‍රතිඵල වාර්තා කරලා තියෙන්නේ අලව්ව අධ්‍යාපන කොට්ඨාසයයි. එය අපට ආඩම්බරයක්. ආසිරි පෙර පාසලට වෙනම ඉඩමක් ලබාදී තිබෙනවා.අපේ මැතිවරණ කොට්ඨාසයේ ඉදිරි සැලසුම් වල ප්‍රමුඛතාව ලබාදීලා තියෙන්නේ අධ්‍යාපන සංවර්ධනයටයි.මෙම අවස්ථාවට ගිරිඋල්ල අධ්‍යාපන කාර්යාලයේ නියෝජ්‍ය අධ්‍යාපන අධ්‍යක්‍ෂ පී. ආර්. අත්තනායක මහතා ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r1012292</link>
    <topic>පාණදුර අනවසර විදුලි පහන්නඩත්තුව ප්‍රශ්නයක් වෙලා</topic>
    <author>වාද්දුව සමූහ – එස්. ආර්. පියදාස</author>
    <content>පානදුර ප්‍රාදේශීය සභාවට අයත් මාර්ගවල තිබෙන විදුලි පහන් වළත් හරි අඩකටත් වැඩි ප්‍රමාණයක් අනවසර ඒවා බව සී. ස ලංකා විදුලි (පුද්ගලික) සමාගම ලිඛිතව ප්‍රාදේශීය සභාවට දැනුම්දී තිබේ.එම ප්‍රාදේශීය සභා බල ප්‍රදේශයේ පාරවල වීථි ලාම්පු තුන්දහස් දෙසිය හැතතෑ එකක් (3271) ඇති බවත් ඒවායින් එක් දහස් හයසිය පනස් හතක් (1657) අනවසර ඒවා බවද එම ලිපියේ සඳහන් වේ.මෙසේ අනවසර වීථි පහන් තිබීම නිසා අනුමත පහන් වෙනුවෙන් ලැබිය යුතු සම්පූර්ණ මුදල නොලැබීමේ හේතුවෙන් වීථි පහන් නඩත්තු කිරීම වෙනුවෙන් මුදල් ප්‍රතිපූරණය කිරීමේ හැකියාවක් නොමැති බවද එම ලිපියෙන් පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r1012293</link>
    <topic>දස ලක්‍ෂ 103ක වියදමින්මාවතගම නගරයට ජලය</topic>
    <author>මොහමඩ් මහරුප් - කුරුණෑගල දකුණ සමූහ</author>
    <content>මාවතගම නාගරික ප්‍රදේශයේ ද උග්‍ර පානීය ජල හිඟයක් පවතී. ඒ සඳහා දසලක්‍ෂ 103 වියදමකින් නව ජල යෝජනා ක්‍රමයක් ආරම්භ කිරීමට කටයුතු කරන බව පාර්ලිමේන්තු මන්ත්‍රී නෙරංජන් වික්‍රමසිංහ මහතා පැවසීය.මාවතගම ප්‍රාදේශීය සභාව සතුව පැවති නාගරික ජල යෝජනා ක්‍රමය ජාතික ජල සම්පාදන හා ජල පවාහන මණ්ඩලයට පවරාදීම නිමිත්තෙන් පැවති උත්සවයේ දී වික්‍රමසිංහ මහතා එසේ ප්‍රකාශ කළේය.දසලක්‍ෂ 12000ක වියදමකින් කුරුණෑගල දිස්ත්‍රික්කය සඳහා දැවැන්ත ජල යෝජනා ක්‍රමයක් ආරම්භ කිරීමට කටයුතු කරගෙන යන බවත්, අනවසර සියලු අංශයන් ඉවත්කර මාවතගම නගරය නවීකරණය කිරීමට දැනටමත් පියවර ගෙන ඇති බවත් ඒ මහතා එහිදී කීය.මාවතගම ප්‍රාදේශීය සභාවේ සභාපති සනත් මීගොල්ල මහතා - නගරයේ ජලය අද දේශපාලනීකරණය වී ඇති බවත්, එදා හිතවත්කමට ජලය ලබාදීමට කටයුතු කිරීම නිසා ප්‍රාදේශීය සභාවට ලක්‍ෂ ගණනක පාඩු සිදුවූ බවත්, ජනතාවගේ උදහසට පවා ලක්වූ බවත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r1012294</link>
    <topic>16 හැවිරිදි දැරියක් කෙළෙසුවැයිසැකකරුවන් 11කට ඇප</topic>
    <author>අලුත්නුවර සමූහ – ඒ. ඇම්. ටිකිරිබණ්ඩා</author>
    <content>16 හැවිරිදි දැරියක් මාවනැල්ල කෝන්දෙනිය අවන්හලකට ගෙන ගොස් කෙලෙසී යැයි සැකපිට අත්අඩංගුවට ගත් සැකකරුවන් 11 දෙනෙකු 15 වැනි දින මාවනැල්ල දිසා අධිකරණයට ඉදිරිපත් කිරීමෙන් පසු විත්තියේ සහ පැමිණිල්ලේ සාක්‍ෂි සලකා බැලූ මාවනැල්ල මහේස්ත්‍රාත් දිසා විනිසුරු එස්. යූ. බී. කරල්ලියද්ද මහතා එක් සැකකරුවෙකු රුපියල් ලක්‍ෂ දෙකක ශරීර ඇප මත මුදාහැරීමට නියෝග කරන ලදී.සෙසු සැකකරුවන් දසදෙනා රක්ෂිත බන්ධනාගාර ගතකරන ලදී. නැවත සැකකරුවන් 2010 – 12 – 28 වැනි දින අධිකරණය වෙත යොමුකිරීමට නියමිතය. රක්ෂිත බන්ධනාගාර ගතකළ සැකකරුවන් දසදෙනා අතරින් එක් අයෙකු සබරගමුව පළාත් සභා මන්ත්‍රීවරයෙක් බව අධිකරණයේදී අනාවරණය විය.15 වැනි දින රක්ෂිත බන්ධනාගාර ගතකළ සැකකරුවන් 10 දෙනා මෙසේය. ඊ. ඇම්. අමිල රුවන් ගුණතිලක, යූ. සාලිය ප්‍රසාද්, සුසන්ත වීරසිංහ, එච්. ඇම්. ගයාන්, ශ්‍යාන් රංජිත්, ෂරිබ්ඩීන් මොහමඩ් නසාර්, පි‍්‍රයන්ත වීරකෝන්, නිලන්ත බණ්ඩාර, උපුල් ශ්‍යාමල් බණ්ඩාර සහ සරත් කුමාර පුණ්‍යවංශ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r1012295</link>
    <topic>පොල්ගහවෙල ප්‍රදේශයටදැඩි පොල් හිඟයක්</topic>
    <author>පොල්ගහවෙල විශේෂ – කරුණාරත්න කළුආරච්චි</author>
    <content>සරුසාර පොල් ඉඩම්වලින් සමන්විත පොල්ගහවෙල ප්‍රදේශයේ දැනට විශාල වශයෙන් පොල් හිඟයක් පවතින අතර පොල් මිල ද ඉතා විශාල වශයෙන් ඉහළ ගොස් ඇත.පොල් වගාව ප්‍රධාන ආර්ථික වගාව බවට පත් වී ඇති මේ පොල්ගහවෙල ප්‍රදේශයේ බොහෝ පොල් ඉඩම්වලින් ආදායමක් ලබාගැනීමට නොහැකි තත්ත්වයට පොල් පලදාවේ විශාල අඩුවීමක් ඇතිවී තිබෙන බව දක්නට ලැබෙන අතර, මේ නිසා පොල් කැඩීම, පොල් ලෙලි ගැසීම වැනි පොල් කර්මාන්තය ආශි‍්‍රත රැකියාවල යෙදී සිටින අයගේ දෛනික ආදායමට තර්ජනයක් එල්ල වී ඇත.දැනට මාස ගණනාවක සිට මෙම පොල් හිඟය පවතින අතර මෙය ඇතිවීමට හේතු වී තිබෙන්නේ දඬු ලේනුන්, රිලවුන් වැනි සතුන් පොල් ඵලදාවට හානි කාරකයන් වීමත්, මයිටා නමැති කෘමි රෝගය සහ විශාල වශයෙන් ප්‍රදේශයේ සිදුකෙරෙන පොල් ගස් කැපීම බවත් ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r1012296</link>
    <topic>කිරි මුහුද වැලි මුහුදක් වේද</topic>
    <author>මධ්‍යම පළාත් විශේෂ – පාලිත අලකේශ්වර</author>
    <content>මීට වසර දෙසීයකට පමණ පෙර ඉදි කරන ලද නුවර වැව 1815 වසරේ සකස් කරන ලද මහනුවර සිතියමේ හඳුන්වාදී ඇත්තේ ‘කිරි මුහුද’ නමිනි.මුහුදු මට්ටමින් අඩි 1680 ක් උසින් සෙංකඩගල පුරවරයේ පිහිටි නුවර වැවේ ඉවුරෙහි දිග අඩි 10606 කි. එය සැතැපුම් දෙකකටත් මදක් වැඩි දුරකි.වැව වෙත යොමු කර ඇති භූගත කාණු පද්ධති නිසා වැව වැලි කඳු වලින් පිරීයාමට පටන්ගෙන තිබීම වැවේ පරිහානියට හේතුවී තිබේ.මීට වසර කීපයකට පෙර පරිසර හිතකාමී නොවන ඇල්ගී විශේෂයක් බෝවී වැව පුරා ශීඝ්‍රව පැතිරයාමේ හේතුවෙන් වැවේ ජලය අවපැහැ ගැන්වී ජලයේ දුගඳක් මතුවී මත්ස්‍ය සම්පතද විනාශ වෙමින් පාරිසරික ගැටලු රැසක් මතු විය.වැවේ දකුණු ඉවුර පුරා බහුලව දක්නට ඇති භූගත කාණු ඔස්සේ ගසාගෙන එනු ලබන වැලි කඳු නිසා වැවේ එම ඉවුරු පෙදෙස ඉතා ශීඝ්‍ර ලෙස ගොඩවෙමින් පවතී.වැව වටා උස් බිම් වල පිහිටුවා ඇති සංචාරක හෝටල් වලින් බැහැර කෙරෙන රසායනික ද්‍රව්‍ය මුසු අපද්‍රව්‍ය වැවට ගලාඒම වැවේ ජීවත්වන මත්ස්‍යයින්ට මෙන්ම අනෙකුත් ජලජ ජීවීන්ටද බලපා තිබේ.වැව් ඉවුර වටා ඇති මුරුත, අඹ, ගොඩපර, කහට සල්, අඹ, කුඹුක්, පිහිඹියා, දොඹ, තැබූබියා, රුක්අත්තන, ආදි ශාඛද විටින් විට එකිනෙක ඇද වැටී මියැදීම ජලාශ්‍රිත පක්ෂීන්ගේ මෙන්ම ඉවුරේ පැවැත්මටද හානිකරවීම මෙන්ම නුවර වැවේ සුන්දර දසුනටද තර්ජනයක්ව ඇත.ඉවුරු ඛාදනයත් මුල් බුරුල්වීමත් දැඩි සුළඟට ඔරොත්තු නොදීමත් එකිනෙක වෘක්ෂයන් සංරක්ෂණයට නිසි වැඩපිළිවෙළක් නොයෙදීමත් වයස්ගතවීමත් මැරී යාමත් නිසා මෙම ශාඛ බොහොමයක් විනාශ වන බව පරිසරවේදීහු කියති.පැරැණි ශාඛ මියැදෙන්නට පෙර ජලාශි‍්‍රත සුදුසු ශාඛ වැව් ඉවුරු බදව රෝපණය කිරීමේ වැදගත්කමද ඔවුහු පෙන්වා දෙති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r1012297</link>
    <topic>වයස 75යි මහලු මව තවම ගල් කඩයි</topic>
    <author>කෑගල්ල සමූහ පී.එම්.පී. පොල්වත්ත</author>
    <content>වයස අවුරුුද 75ක් පමණ වන ඇගේ ජීවනෝපායන මාර්ගය කළුගල් කැඩීමයි. කෑගල්ල වතුර ගල් වළේ වැඩකරන මේ කාන්තාව දරුවන් හය දෙනෙකුගේ මවකි. අයි.පී. පොඩිනාය.ඇය මෙසේ පවසයි. මම කාටවත් කරදරයක් නැතිව ගල්වළේ වැඩකර කීයක් හරි උපයා ගන්නවා.අසනීප අඩුයි හැරමිටියේ වාරුවක් නැතිව ගමන් බිමන් යාමට ද පුළුවනි. වැස්සට තෙමෙමින් අව්වට වේළමින් ගල්වළේ වසර ගණනාවක සිට වැඩ කරනවා. පොඩි ගල් කෑලි අඟල් 3/4ක කෑලි වලට කඩනවා. ගල් තාච්චියකට රුපියල් 15.00ක් ගෙවනවා. දිනකට ගල් තාච්චි තුන හතරකට වැඩියෙන් කඩන්නට බෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r1012298</link>
    <topic>පුහාඹුගොඩ කනිටු විදුහලවසා දමා වසර 10ක්</topic>
    <author>දයා විජේරත්න - දොඩන්ගොඩ විශේෂ</author>
    <content>දොඩන්ගොඩ ප්‍රාදේශීය ලේකම් බල ප්‍රදේශයේ පිහිටි පුහාඹුගොඩ කනිටු විදුහල වසර 10කට වැඩි කාලයක සිට වසා දමා තිබීම නිසා එහි ඇති වටිනා ගොඩනැගිලි විනාශයට යමින් පවතී.අක්කර පහක භූමි භාගයක පිහිටි මෙම විදුහලේ ගොඩනැගිලි දෙකෙන් එකක් තවමත් ප්‍රයෝජනයට ගැනීමට හැකි තත්වයක පවතින අතර එම ගොඩනැගිල්ලත් විනාශ වීමට පෙර ජන සභා ලේකම් කාර්යාලයක් ලෙස සංවර්ධනය කරන්න යැයි ප්‍රදේශයේ ජනතාව ඉල්ලති.මේ ජාතික සම්පත් විනාශ වී යාමට ඉඩ නොදී ප්‍රයෝජනවත් කාර්යයක් සඳහා යෙදවීම බලධාරීන්ගේ යුතුකමක් බව ඔවුහු කියති.මේ විදුහලේ ගොඩනැගිලි ප්‍රයෝජනයට ගෙන කොම්පොස්ට් ව්‍යාපෘතියක් ආරම්භ කළ දොඩන්ගොඩ ප්‍රාදේශීය සභාව ප්‍රදේශයේ ජනතාවගේ විරෝධතා නිසා එය නතර කර ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r1012299</link>
    <topic>විදුලි හා දුරකතන කණු මාර්ග මැද: වාහන ධාවනයට බාධා</topic>
    <author>පොල්ගස්ඕවිට සමූහ - එස්. පන්නිල</author>
    <content>හෝමාගම මැතිවරණ කොට්ඨාසයේ මාර්ග රැසක දුරකථන කණු හා විදුලිය කණු මගී ගමනාගමනයට අවහිර වනසේ මාර්ගය මැද පිහිටා තිබීම නිසා දුෂ්කරතා රැසක් මතුවී ඇති බව පදිංචිකරුවෝ පවසති.අතුරු මාර්ග සංවර්ධනයේදී පාරවල් පළල් කිරීම සඳහා දෙපස ඉඩම් පිරිනැමීමට ඉඩම් හිමියන් සූදානම් වීමත් සමඟ මේ තත්ත්වය වර්ධනය වී ඇත.මේ කණු ඉවත් කර සුදුසු තැනක ස්ථාන ගතකිරීමට විදුලිබල මණ්ඩලයට හා ටෙලිකොම් සමාගමට විශාල මුදලක් ගෙවිය යුතු වීම නිසා පදිංචිකරුවෝ අසීරුවට පත්ව සිටිති.හබරකඩ, මුල්ලේගම, පොල්ගස්ඕවිට, වෑතර මේ කණු බහුලව පවත්නා නිසා ඊට පිළියමක් යොදන මෙන් ජනතාව වගකිවයුත්තන්ගෙන් ඉල්ලා සිටිති.එසේ නොවුනහොත් මාර්ග සංවර්ධනය කිරීම මගින් නිසි ප්‍රයෝජන ලබාගැනීමට නොහැකි වන බවද ඔවුහු කියති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r10122910</link>
    <topic>අලව්වේ පාසල් හයක්සංවර්ධනය කිරීමට පියවර</topic>
    <author>නාරම්මල සමුහ චමින්ද විදානගේ</author>
    <content>ගිරිඋල්ල අධ්‍යාපන කලාපයේ අලව්ව අධ්‍යාපන කොට්ඨාසයේ පාසල් හයක් ද්විතීයික පාසල් ලෙස සංවර්ධනය කිරීමට කටයුතු යොදා ඇත.ජනාධිපති මහින්ද රාජපක්ෂ මැතිතුමාගේ පාසල් දහස වැඩසටහන යටතේ මේ පාසල් සංවර්ධනය කෙරේ. ද්විතීයික පාසල් සඳහා අවශ්‍ය සියලු පහසුකම් මේ පාසල් 6ට ලබාදීමට කටයුතු කෙරේ.මෙලෙස සංවර්ධනය කෙරෙන පාසල් වන්නේ නාරම්මල මහා විද්‍යාලය, මැටියගනේ ම. වි., බෝයවලාන ම. ම. වි, වෑවල ම. වි., පොරමඩල ම. වි සහ මැදගම්පොළ ජනාධිපති විද්‍යාලය යන පාසල් ය. මේ ද්විතීයික පාසල් සඳහා පෝෂක පාසල් ලෙස තෝරාගත් පාසල් 28 ක් කනිෂ්ඨ විද්‍යාල ලෙස සංවර්ධනය කෙරේ.නාරම්මල මහා විද්‍යාලය සඳහා පෝෂක පාසල් නවයක් මැටියගනේ ම. වි. සඳහා හතරක්, පොරමඩල ම. වි. සඳහා තුනක්, මැදගම්පොල ජනාධිපති විද්‍යාලය, බෝයවලාන ම. ම. වි, වෑවල ම. වි. යන විද්‍යාල සඳහා පෝෂක පාසල් හතර බැගින් සමන්විත වේ.මෙම පාසල් සංවර්ධනය කිරීම 2011 - 2015 වර්ෂ තුළදී නිමකිරීමට කටයුතු යොදා ඇති බවත් වයඹ පළාත් සභා මන්ත්‍රී සුමිත් කුමාර රාජපක්ෂ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=r10122911</link>
    <topic>කුරුණෑගල-දඹුල්ල ප්‍රධාන මාර්ගය අබලන්</topic>
    <author>ඉබ්බාගමුව විශේෂ – චන්ද්‍රතිලක රත්නායක</author>
    <content>කුරුණෑගල – දඹුල්ල ප්‍රධාන මාර්ගය තාර සහ ගල් ගැලවී දැඩි ලෙස අබලන්වීම නිසා රථවාහන ගමනාගමනයට මහත් බාධා එල්ල වී තිබේ.පසුගිය මාසය පුරා ඇදහැලුණු අධික වර්ෂාවත් සමඟ මාර්ගය මෙලෙස අබලන් වී පවතී.මෙකී මාර්ගය කාපට් දමා සකස් කරන ලද්දේ 1988 – 90 වර්ෂවලදීය.දැනට යකල්ල, දෙපොල්ගමුව, මැල්සිරිපුර, ඉබ්බාගමුව පමණක් නොව මාර්ගයේ දිගටම ඇත්තේ විශාල ප්‍රමාණයේ වළවල් සිය ගණනකි. බොහෝ ස්ථානවලින් මාර්ගය ගිලා බැස ඇත. මේ නිසා වාහන ගමනාගමනය සිදුකෙරෙන්නේ ඉබි ගමනිනි.ඉබ්බාගමුව - මඩගල්ල මංසන්ධියේ ඇති වළවල්වලට වතුර එකතු වී තිබෙන අතර ධාවනය වන රථවාහනවලින් විසිවන මඩවතුර අවට වෙළෙඳසල් තුළට පවා විසිවේ.රියැදුරු ඩී. පී. ආර්. විජේසිංහ මහතා, අධික වැස්සක් සමඟ මාසයක් වැනි කෙටි කාලයක් තුළ මාර්ගය මේ අන්දමට අබලන්වීම නම් හිතාගන්නවත් බැහැ. වෙනදා අපි කුරුණෑගලට විනාඩි 20 න් යනවා. අද පැයක් පැය එකහමාරක් ගත වෙනවා. රජය ඉක්මන් පියවරක් ගෙන මාර්ගය හදනවා නම් අපේ වාහනවලටත් හොඳයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=s1012291</link>
    <topic>දැයට කිරුළ ජාතික සංවර්ධන ප්‍රදර්ශනය සමග මොණරාගලට රු. මිලියන100ක ක්‍රීඩා වැඩසටහන්</topic>
    <author>පි‍්‍රන්ස් ගුණසේකර</author>
    <content>දැයට කිරුළ ජාතික සංවර්ධන ප්‍රදර්ශනයට සමගාමීව ක්‍රීඩා අමාත්‍යාංශයෙන් රුපියල් මිලියන 100 ක කඩිනම් ක්‍රීඩා සංවර්ධන වැඩපිළිවෙළක් මොණරාගල දිස්ත්‍රික්කයේ ක්‍රියාත්මක කිරීමට යයි.මොණරාගල හා තණමල්විල ප්‍රදේශවලට අංග සම්පූර්ණ ක්‍රීඩා පිටි 2 ක්, දිස්ත්‍රික්කයේ ප්‍රාදේශීය ලේකම් කොට්ඨාසවලට වොලිබෝල් පිටි 12 ක්, බැඩ්මින්ටන් ක්‍රීඩා පිටි 2 ක්, ගෘහස්ථ ක්‍රීඩා සංකීර්ණයක් හා මීටර් 25 පිහිනුම් තටාකයක් ඉදිකිරීමට බලාපොරොත්තු වේ.එයට අමතරව ක්‍රීඩා සමාජ 200 කට ක්‍රීඩා භාණ්ඩ ප්‍රදානය කිරීමට ද මුදල් වෙන්කර ඇතැයි ක්‍රීඩා ඇමැති මහින්දානන්ද අලුත්ගමගේ මහතා පැවැසීය.ඒ මහතා මේ බව පැවැසුවේ පෙරේදා (27 දා) ක්‍රීඩා අමාත්‍යාංශයේ පැවැති මාධ්‍ය හමුවකදීය. මේ මාධ්‍ය හමුවට දැයට කිරුළ සංවිධායක කමිටු සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය හා විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා යන මහත්වරු ඇතුළු පිරිසක් සහභාගී වූහ.දැයට කිරුළ ප්‍රදර්ශනය පැවැතෙද්දී පාපැදි, වොලිබෝල්, නෙට්බෝල්, කබඩි තරග පැවැත්වීමටද කටයුතු යොදා ඇත. පාපැදි පිරිමි රේසිං තරගය පමණක් පැවැත්වෙන අතර පෙබරවාරි 1 දා කොළඹින් ආරම්භ වී නාවලපිටියෙන් පළමු දිනය නිමාවේ. එම ගමන් මාර්ගය කඩවත, වරකාපොළ, කෑගල්ල, මාවනැල්ල, කඩුගන්නාව, පේරාදෙණිය, ගම්පොළ හරහා නාවලපිටිය දක්වා වේ.පෙබරවාරි 2 දා නාවලපිටියේ සිට ගිනිගත්හේන, කිතුල්ගල, රුවන්වැල්ල, අවිස්සාවේල්ල, ඇහැළියගොඩ, කුරුවිට හරහා රත්නපුරය දක්වාත් පෙබරවාරි 3 දා රත්නපුරයෙන් ආරම්භ වී පැල්මඩුල්ල, බලංගොඩ, බෙලිහුල්ඔය, බෙරගල, කොස්ලන්ද, වැල්ලවාය හරහා බුත්තලින් තරගය නිමාවේ.වොලිබෝල් තරග රටපුරා සියලු පළාත් අතර පවත්වා පළාත් ජයග්‍රාහකයන් දැයට කිරුළ භූමියේ දී අවසන් වටයට එක්වේ. එම අවසන් තරග පෙබරවාරි 5-6 දිනවලදී පැවැත්වෙන අතර මූලික වටයේ තරග සතියේ දිනවලදී පැවැත්වෙන බව ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා මහතා පැවැසීය. මේ දිනවලදීම ජාතික වොලිබෝල් සූරතාවලිය පැවැත්වෙන බැවින් එයට හානි නොවන ආකාරයට මේ කටයුතු සංවිධානය කර ඇතැයිද හෙතෙම පැවැසීය.වොලිබෝල් තරග පාසල් බාලක-බාලිකා හා විවෘත පිරිමි අංශයෙන් පැවැත්වේ.නෙට්බෝල් තරග දිස්ත්‍රික් සංගම් 35 කින් එක් දිස්ත්‍රික් සංගමයකින් කණ්ඩායම් 4 බැගින් ගෙන ක්‍රීඩා සමාජ 140 ක් අතර පළාත් මට්ටමින් පවත්වා ජයග්‍රාහී පළාත් කණ්ඩායම් 9 අතරේ අවසන් තරග දැයට කිරුළ ප්‍රදර්ශන භූමියේ දී පැවැත්වීමට නියමිතය.කබඩි තරගද පළාත් මට්ටමින් පවත්වා පළාත් සූරයින් අතර අවසන් තරග පැවැත්වීමට බලාපොරොත්තු වේ.මේ තරගවල ජයග්‍රාහක ජයග්‍රාහිකාවන්ට වටිනා තෑගි පිරිනැමීමට කටයුතු යොදා තිබේ. දැයට කිරුළට සමගාමී කඩිනම් ක්‍රීඩා සංවර්ධන සැලැස්ම යටතේ ශරීර සුවතා වැඩසටහන් ක්‍රීඩා දක්ෂතා හඳුනා ගැනීමේ වැඩසටහන් හා ක්‍රීඩා පුහුණු වැඩමුළු පැවැත්වීමටද කටයුතු යොදා ඇත.“දැයටකිරුළ ප්‍රදර්ශනයෙන් ඉතිහාසය වර්තමාන අභියෝග හා අනාගතය පිළිබඳ දැක්වෙන අතරම ප්‍රදේශයේ සංවර්ධනයටත් කටයුතු කිරීම ජනාධිපති මහින්ද රාජපක්ෂ මහතාගේ බලාපොරොත්තුවක්. ඒ නිසා මොණරාගල දිස්ත්‍රික්කයේ් සංවර්ධනයට රුපියල් මිලියන 10000 ක පමණ ප්‍රතිලාභ ජනතාවට ලැබෙනවා. එයින් එක් කොටසක් කඩිනම් ක්‍රීඩා සංවර්ධනය”, ‘දැයට කිරුළ’ ප්‍රදර්ශන කමිටු සභාපති ඇමැති රංජිත් සියඹලාපිටිය මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=s1012293</link>
    <topic>පොදු රද මඩුලු ක්‍රීඩා ඉලක්ක කරපාසල් අතර බොක්සිං තරග වැඩිවෙයි</topic>
    <author>ෆවුස් මොහොමඩ්</author>
    <content>2018 වසරේ පොදු රාජ්‍ය මණ්ඩලීය ක්‍රීඩා උළෙල ඉලක්ක කර ගනිමින් ලබන වසරේදී ආධුනික බොක්සිං සංගමය මගින් පාසල් බොක්සිං තරග වැඩි කිරීමටත් අන්තර් පළාත් බොක්සිං තරගාවලි හඳුන්වා දීමටත් බලාපොරොත්තු වන බව ශ්‍රී ලංකා ආධුනික බොක්සිං සංගමයේ ලේකම් හේමන්ත වීරසිංහ මහතා ‘දිනමිණ’ ට පැවසීය.මේ වන විට මෙරට පාසල් බොක්සිං පිටියේ වාර්ෂිකව බොක්සිං තරගාවලි ගණනාවක් පැවැත්වූවද 2018 පොදු රාජ්‍ය මණ්ඩලීය ක්‍රීඩා උළෙල ඉලක්ක කර ගනිමින් පාසල් මට්ටමේ බොක්සිං තරගාවලි වැඩි ගණනක් පැවැත්වීමට තම සංගමයේ අවධානය යොමු වී ඇතැයි ඒ මහතා වැඩිදුරටත් ප්‍රකාශ කළේය.ලබන වසරේ බොක්සිං තරගාවලි 16 ක් සඳහා කාල වකවානු නියම කොට අවසන් කර ඇත.ඒ අනුව ජනවාරි 3 – 6 දක්වා සුගතදාස ගෘහස්ථ ක්‍රීඩාංගණයේදී පැවැත්වෙන ආධුනික බොක්සිං සංගමයේ ක්ලිෆර්ඩ් කුසලාන සූරතාවලියෙන් ඇරැඹෙන 2011 බොක්සිං කැලැන්ඩරය ලබන වසරේ ඔක්තෝබර් මාසය දක්වා අවිවේකිය.පාසල් බාලක බාලිකා බොක්සිං තරගාවලිය ජනවාරි 28 සිට 30 දක්වා පේරාදෙණියේදී පැවැත්වෙන අතර ජාතික කනිෂ්ඨ බොක්සිං සූරතාවලිය පෙබරවාරි 11 – 13 දක්වා කොළඹ රාජකීය විද්‍යාලයීය ශාලාවේදී පැවැත්වීමට නියමිතය.ආධුනික බොක්සිං සංගමයේ ජාතික බොක්සිං සූරතාවලිය පෙබරවාරි 16 සිට 19 දක්වා සුගතදාස ගෘහස්ථ ක්‍රීඩාංගණයේදී පැවැත්වේ.එල්. බී. ජයවීර අනුස්මරණ තරගාවලිය මැයි මස 21 – 24 දක්වා පැවැත්වෙන අතර කාන්තා හා පිරිමි ආධුනික තරගාවලිය මැයි මස 4 – 7 දක්වා සුගතදාස ගෘහස්ථ ක්‍රීඩාංගණයේදී පැවැත්වේ.ආධුනික බොක්සිං සංගමයේ කාන්තා හා පිරිමි අන්තර් මධ්‍යම බොක්සිං සූරතාවලිය පැවැත්වෙන්නේ ජුනි මස 8 සිට 11 දා දක්වා සුගතදාස ගෘහස්ථ ක්‍රීඩාංගණයේදීය.ටී. බී. ජයා අනුස්මරණ සූරතාවලිය ජුනි 25 – 28 ද, ලේටන් කුසලාන තරගාවලිය ජුලි මස 13 – 16 දක්වාද සුගතදාස ගෘහස්ථ ක්‍රීඩාංගණයේදී පැවැත්වේ. පාසල් බාලක හා බාලිකා බොක්සිං තරගාවලිය ජුලි මස 29 – 31 ද පාසල් බාලක හා බාලිකා කනිෂ්ඨ සූරතාවලිය අගෝස්තු මස 09 – 12 ද පැවැත්වීමට නියමිතය.ක්ලිෆර්ඩ් කුසලාන තරගාවලිය සුගතදාස ගෘහස්ථ ක්‍රීඩාංගණයේදී අගෝස්තු 21 සිට 24 දක්වා පැවැත්වෙන අතර ස්ටබ්ස් පළිහ සූරතාවලිය එම ක්‍රීඩාංගණයේදීම සැප්තැම්බර් මාසයේ පැවැත්වීමට නියමිතය.ආධුනික බොක්සිං සංගමයේ යොවුන් කාන්තා හා පිරිමි සූරතාවලිය සැප්තැම්බර් මස 17 සිට 20 දක්වා පැවැත්වෙන අතර ජාතික බොක්සිං සූරතාවලිය සුගතදාස ගෘහස්ථ ක්‍රීඩාංගණයේදී සැප්තැම්බර් 28 සිට ඔක්තෝබර් 1 දක්වා පැවැත්වෙනු ඇත.ජාතික කනිෂ්ඨ බොක්සිං සූරතාවලිය ඔක්තෝබර් මස 15 සිට 18 දක්වා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=s1012292</link>
    <topic>ඔස්ට්‍රේලියාව පරාජය අභියස</topic>
    <author>මෙල්බෝර්න් ඒ.එෆ්.පී.</author>
    <content>සිවුවැනි ටෙස්ට් තරගයේ තුන්වැනි දිනය නිමාවන විට කඩුලු 4ක් පමණක් අතැතිව සිටින ඔස්ට්‍රේලියාව, එංගලන්තය පළමු ඉනිමට වඩා ලකුණු 246 ක් පසුපසින් සිටින අතර ටෙස්ට් තරගමාලාවේ ජය ලබා ගනිමින් ඓතිහාසික අළු බඳුන යළි අත්පත් කර ගැනීමට එංගලන්තය ආසන්න වී සිටියි.එංගලන්තය පළමු ඉනිමට ලකුණ 513ක් රැස් කිරීමට සමත් විය. ජොනතන් ට්‍රෝට් නොදැවී ලකුණු 168 ක් වාර්තා කළේ ය.මාටි පි‍්‍රයර් ලකුණු 85ක් ලබා ගත්තේ ය. පන්දු යැවීමේදී පීටර් සිඩ්ල් ලකුණු 75 කට කඩුලු 6ක් දවා ගැනීමට සමත් විය.ඔස්ට්‍රේලියානු දෙවැනි ඉනිමේදී තර්ජනාත්මක පන්දු යැවීමක නිරත වූ ටිම් බ්‍රෙස්නන් කඩුලු 3ක් දවා ගත්තේ ය.ඔස්ට්‍රේලියාව වෙනුවෙන් ආරම්භක පිතිකරු ශේන් වොට්සන් ලකුණු 54 ක් වාර්තා කළේ ය. නායක රිකී පොන්ටින්ට රැස් කරගත හැකිවූයේ ලකුණු 20ක් පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=s1012294</link>
    <topic>ගුවන් හමුදාවේ අචිරගෙන්ශතකයක්</topic>
    <author>ෆවුස් මොහොමඩ්</author>
    <content>පන්දු 102 කදී හතරේ පහර 13 ක් සහ හයේ පහරක් සමඟ නොදැවී ලකුණු 100 ක් රැස්කළ ගුවන් හමුදාවේ අචිර එරංග අන්තර් සමාජ එක්දින තරගමාලාවේ පළමු ශතකය වාර්තා කරමින් නාවික හමුදාවට එරෙහිව කඩුලු 9 ක විශිෂ්ට ජයක් කරා තම පිල මෙහෙයවීමට සමත් විය. ඔහුට අනගි සහයක් දුන් ඇන්ජලෝ එමානුවෙල් නොදැවී ලකුණු 56 ක් රැස්කළේය.නාවික – 171 (ඕවර 49) - උදාර ජයසුන්දර 42, අනුර වෙගොඩපොල නොදැවී 39, ඇන්ජලෝ එමානුවෙල් 34/2, අකිල ඉසංක 37/2 ගුවන් – 172/1 (ඕවර 34.5) - අචිර එරංග නොදැවී 100, ඇන්ජලෝ එමානුවෙල් නොදැවී 56සීදූවට ලකුණු 17 ක ජයක්සීදූව රද්දොළුව පිල – 231 (ඕවර 49.2) - හෂාන් ගුණතිලක 68, රනිල් ධම්මික 39, නිමේෂ් පෙරේරා 31/2, නෙවිල් ලියනගේ 38/2 බී. ආර්. සී. – 214 (ඕවර 47.2) - නිමේෂ් පෙරේරා 77, බුද්ධි සමරවික්‍රම 43, රනිල් ධම්මික 36/4, රවීන්ද්‍ර කරුණාරත්න 39/4පොලිස් පිලට ලකුණු 70 ක ජයක්පොලිසිය – 246 (ඕවර 49) - රවීන් නිර්මාල් 58, සංජීව රාජපක්‍ෂ 58, තරංග ඉන්දික 34, රංග කුරේ 43/4 පානදුර පිල – 176/8 (ඕවර 50) - තරංග ද සිල්වා 47, මලිත් චතුරංග 34, රංග කුරේ 33, මංජුල ද සිල්වා 31/2.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=s1012295</link>
    <topic>ගෙවී යන 2010 ශ්‍රී ලාංකික ක්‍රිකට් ක්ෂේත්‍රයට ආඩම්බර විය හැකි වසරක්!</topic>
    <author>- වර්නන් ගුණසේකර</author>
    <content>ගෙවී යන 2010 ශ්‍රී ලාංකික ක්‍රිකට් ක්‍රීඩාවේ අමරණීය වසරකි. ශ්‍රී ලාංකික ක්‍රිකට් ලෝලීන්ට ආඩම්බර විය හැකි වසරකි.අපේ අනෙකුත් ක්‍රීඩා සියල්ලම පාහේ චීනයේ ආසියානු ක්‍රීඩා උළෙලේ අන්ත පසුබෑමකට ලක්වෙද්දී ශ්‍රී ලංකා ක්‍රිකට් ක්‍රීඩකයෝ ජගත් ක්‍රිකට් කෙළිබිම ආක්‍රමණය කරමින් ලෝක වාර්තා පිහිටුවීමට සමත් වූහ.ලොව මෙතෙක් බිහිවූ ශ්‍රේෂ්ඨතම පන්දු යවන්නෙක් වන මුත්තයියා මුරලිදරන් ලොව වැඩිම ටෙස්ට් කඩුලුලාභියා ලෙසින් කඩුලු 800 ක් ලබාගෙන සිය ටෙස්ට් ක්‍රීඩා දිවියෙන් සමු ගැනීමත්, ලොව ක්‍රිකට් ප්‍රබලයන් වන ඕස්ට්‍රේලියාව ඔවුන්ගේම රජ දහනේදී පරාජය කොට ඓතිහාසික ජාත්‍යන්තර එක් දින තරගමාලා ජයග්‍රහණයක් වාර්තා කිරීමත්, මහේල ජයවර්ධන හා නායක කුමාර් සංගක්කාරගේ ලෝක වාර්තාගත පිතිහරඹත් 2010 ශ්‍රී ලාංකේය ක්‍රිකට් ක්ෂේත්‍රයේ අමරණීය මංසලකුණු වෙති.කුමාර් සංගක්කාරගේ ශ්‍රී ලංකා කණ්ඩායමට මේ වසර තුළදී ක්‍රීඩා කිරීමට ලැබුණේ ටෙස්ට් තරග හයකට පමණක් වීමත් එයිනුත් තරග දෙකක් වර්ෂාවට සේදී යාමත් කනගාටුවට කරුණකි. එනමුදු ඒ ලද මඳ අවසරයෙන් ජගත් ක්‍රිකට් ඉතිහාස පොතේ පිටු ගණනාවක් අමතක නොවන සටහන්වලින් සැරසීමට ශ්‍රී ලංකාව වග බලා ගත්තේය.ශ්‍රී ලංකාව 2010 වසර ආරම්භ කළේ ඉන්දියාවේද සහභාගිත්වයෙන් බංග්ලාදේශයේ පැවැති තුන්කොන් තරගාවලිය ජයග්‍රහණය කරමිනි.අනතුරුව, කැරිබියන් දූපත්හි පැවැති විස්සයි/20 ලෝක කුසලාන ක්‍රිකට් තරගාවලියේ දී වාසි අවාසි දෙකම ශ්‍රී ලංකාවට අත් විය. අවසානයේ ලෝක සූරයන් බවට පත්වූ එංගන්තයට කඩුලු 7කින් පරාජය වීමට පෙර ශ්‍රී ලංකාව එම තරගාවලියේ අවසන් පූර්ව වටය දක්වා පැමිණීමට සමත් විය. අවසන් පූර්ව වටයෙන් ඉවතට වීසි වීමට පෙර ඔවුන් ආ ගමන ජගත් ක්‍රිකට් කණ්ඩායම්වලට ආදර්ශයට ගත හැකි එකක් විය.තරගාවලියේ සිය ආරම්භක තරගයේදීම ශ්‍රී ලංකාව කඩුලු 2 කින් නවසීන්තයට පරාජය විය. එහෙත් ඒ පරාජයෙන් නොසැලුනු ශ්‍රී ලංකා පිල තරගාවලියේ අවසන් කණ්ඩායම් හතරට පිවිසියේ ජගත් ක්‍රිකට් ප්‍රජාව ත්‍රාසයෙන් සිහිවිකල් කරවමින් අවසන් පන්දුවේදී ඉන්දියාව පරාජය කරමිණි.ඒ අර්ධ අවසන් පූර්ව තරගයේ ජයග්‍රහණය සඳහා ශ්‍රී ලංකාවට අවසන් පන්දුවේදී ලකුණු තුනක් ලබා ගැනීමට අවශ්‍යව තිබිණි. එම අසීරු අභියෝගය මැද පෙළ පිතිකරු චාමර කපුගෙදර බාර ගත්තේ අශිෂ් නේරාට හයේ පහරක් එල්ල කරමිණි.බටහිර ඉන්දීය කොදෙව්හි පැවැති මේ තරගාවලියෙන් පසුව ශ්‍රී ලංකා පිල අමෙරිකාවේදී ඓතිහාසික විස්සයි/20 ජාත්‍යන්තර තරගමාලාවකට නවසීලන්ත සමග සහභාගි විය. එහි ආරම්භක තරගයේදී ශ්‍රී ලංකාව ලකුණු 28කින් පරාජය වුවද දෙවැනි තරගයේදී කඩුලු 7 කින් ජයක් වාර්තා කරමින් තරගාවලිය සමව නිම කළේය.ඉන්පසු ශ්‍රී ලංකා පිල නව මුහුණුවරකින් යුතුව සිම්බාබ්වේ බලා ගිය අතර එම කණ්ඩායමේ නායකත්වය දැරුවේ ආක්‍රමණශීලී පිතිකරු තිලකරත්න ඩිල්ෂාන් ය.එහිදී බලාපොරොත්තු නොවූ අයුරින් දස්කම් පෑ ශ්‍රී ලංකා පිල අවසාන තරගයේදී සත්කාරක සිම්බාබ්වේ පිල කඩුලු 9කින් පරදවමින් සූරතාව දිනා ගත්තේය. මේ තුන්කොන් තරගාවලියට සහභාගි වූ අනෙක් කණ්ඩායම ඉන්දියාව විය. නායක ඩිල්ෂාන් මේ තරගාවලියේදී නොදැවී ශතකයක් හා අර්ධ ශතක තුනක් සමග 109.33 ක සාමාන්‍යයෙන් යුතුව ලකුණු 328ක් රැස් කිරීමට සමත් විය.මව්බිමේදී, ශ්‍රී ලංකා පිල දඹුල්ලේදී පැවැති ආසියානු කුසලාන තරගාවලියේ අවසාන තරගයේදී ලකුණු 81කින් ඉන්දියාවට පරාජය විය. මේ පරාජයට පෙර ශ්‍රී ලංකාව අවසාන තරගයට පිවිසියේ ඉන්දියාව, පාකිස්තානය හා බංග්ලාදේශය පහසුවෙන් පරදවමිනි.හෙත් අවසාන තරගයේදී ශ්‍රී ලංකාවට කාසියේ වාසිය අහිමි වූ අතර ඒ සමගම ආසියානු කුසලානය රැක ගැනීමේ අවස්ථාවද ශ්‍රී ලංකාවෙන් ගිලිහී ගියේය. ඉන්දියාව ඔවුන්ගේ ඕවර 50 තුළදී කඩුලු හයක් දැවී ලකුණු 268ක් රැස් කළේය.ආසියානු කුසලාන තරගාවලියේදී ලත් පරාජයේ වාඩුව ඉන්දියාවෙන් ගත් ශ්‍රී ලංකාව නවසීලන්තයේද සහභාගිත්වයෙන් දඹුල්ලේදීම පැවැති තුන්කොන් තරගාවලිය ජයග්‍රහණය කළේය. තිලකරත්න ඩිල්ෂාන්ගේ අගනා ශතකය වටා එක්වූ ශ්‍රී ලංකාව කඩුලු 8කට ලකුණු 299ක දැවැන්ත අභියෝගයක් එල්ල කළ අතර එය හමුවේ ඉන්දියානුවෝ ලකුණු 225කට දැවී ගියහ.අනතුරුව ශ්‍රී ලංකාව ජාත්‍යන්තර එක්දින ක්‍රිකට් තරග බිමේ ඓතිහාසික ජයග්‍රහණයක් වාර්තා කළේය. ඒ ප්‍රබල ඕස්ට්‍රේලියානු පිල සමග ඕස්ට්‍රේලියාවේදී පැවැති ත්‍රිත්ව තරග එක් දින තරග මාලාවේදී තරග 2 – 1 කින් ඕස්ට්‍රේලියානුවන් පරාජය කරමිනි. එය ශ්‍රී ලංකාව ඕස්ට්‍රේලියානු පොළොවේදී ඕස්ට්‍රේලියාව පරාජය කරමින් තරග මාලාවක් ජයගත් ප්‍රථම අවස්ථාව විය. එම තරගමාලාවේ පළමු තරගය ගැන මෙනෙහි කරද්දී ඇන්ජලෝ මැතිව්ස් හා ලසිත් මාලිංගගේ නිර්භීත පිතිහරඹයත් නිතැතින්ම මතකයට එනු ඇත. මේ දෙදෙනා 9 වැනි කඩුල්ල වෙනුවෙන් වාර්තාගත ලකුණු 132ක් එක් කරමින් ශ්‍රී ලංකාව ජයග්‍රහණය කරා ගෙන ගියහ.වාර්තා පිට වාර්තා බිහිවූටෙස්ට් තරග බිම2010 ජූලි 22 ජගත් ක්‍රිකට් කෙළිබිමේ අමරණීය දිනයකි. සිය ටෙස්ට් ක්‍රිකට් ක්‍රීඩා දිවියේ අවසන් වතාවට ටෙස්ට් තරග බිමට පිවිස සිටි ලොව මෙතෙක් බිහිවූ ශ්‍රේෂ්ඨතම පන්දු යවන්නා වන මුත්තයියා මුරලිදරන් එදින හරියටම පස්වරු 1.55 ට ඔහුගේ 800 වැනි ටෙස්ට් කඩුල්ල ලබාගනිමින් ලෝක වාර්තා පොතට එක්විය. ඉන්දියාව සමඟ පැවැති ත්‍රිත්ව ටෙස්ට් තරගමාලාවේ ආරම්භක තරගයේ අවසන් දිනයේදී ඉන්දියා පිලේ අන්තිම පිතිකරු ප්‍රග්‍යාන් ඔජා මුරලිගේ 800 වැනි ටෙස්ට් “ගොදුර” බවට පත් විය.පළමු “ස්ලිප්” හි පන්දු රකිමින් සිටි මහේල ජයවර්ධනගේ නොගිලිහෙන දෑත්වලට ඔජාගේ පිත්තෙන් නික්ම ආ උඩ පන්දුව හිරවෙද්දී ශ්‍රී ලංකා පිලේ කඩුලු 10 ක විශිෂ්ට ජයග්‍රහණය ද තහවුරු වූ අතර ඒ සමඟම පත්තු වූ ආචාර වෙඩි මුර හා රතිඤ්ඤා හඬින් ගාල්ල ජාත්‍යන්තර ක්‍රිකට් ක්‍රීඩාංගණය එකම යුද පිටියක ස්වරූපයක් ගත්තේය. මුරලිදරන් මේ තරගයට සහභාගි වූයේ ටෙස්ට් කඩුලු 792 ක් ලබාගෙන සිටිමිනි.ඔහුට කඩුලු 800 ලබාගැනීමට ඉඩ නොදෙන බවත් මුරලි කඩුලු 800 සම්පූර්ණ කරනවා යනු එය ඉන්දියා පිලේ පරාජය වන නිසා ඊට ඉඩ දිය නොහැකි බවත්, ඉන්දියා නායක මහේන්ද්‍ර සිං දෝනි තරගමාලාව ආරම්භ වීමට පෙර අවධාරණය කොට සිටියේය. එහෙත් පළමු ඉනිමේදී කඩුලු 5 ක් ද, දෙවැනි ඉනිමේදී කඩුලු 3 ක් ද, ලබාගෙන සිය ලෝක වාර්තාගත ඉලක්කය සපුරා ගැනීමට මුරලි සමත් විය.මුරලිගේ හැඟීම්බර සමුගැනීමමුත්තයියා මුරලිදරන් ඔහුගේ 800 වැනි ටෙස්ට් කඩුල්ල ලබා ගනිමින් ටෙස්ට් තරග බිමෙන් සමුගැනීමත්, ඒ සමඟම ශ්‍රී ලංකා පිලේ විශිෂ්ට ජයග්‍රහණයක් වාර්තා වීමත් ඉතාමත් හැඟුම්බර අවස්ථාවක් වූ අතර මුරලිගේ ටෙස්ට් දිවියේ මේ අවසානය කිසිම සුරංගනා කතාවක හෝ අසන්නට නොලැබෙන තරමේ අවසානයක් විය.මුරලි 800 වැනි කඩුල්ලට ආසන්න වෙමින් සිටියදී ලසිත් මාලිංග අනෙක් අන්තයෙන් කඩුලු බිඳ හෙලමින් සිටි නිසා මුරලිට ඔහුගේ කඩුලු 800 සම්පූර්ණ කිරීමට නොහැකිවේදෝ යන සැකයක් ක්‍රීඩා ලෝලීන් තුළ මතුවෙමින් තිබිණි. මෙය ක්‍රිකට් තරග බිමක දක්නට ලැබෙන අසාමාන්‍ය සිදුවීමක් විය. කවුරු කඩුලු ලබා ගත්තත් අවසානයේ වැදගත් විය යුත්තේ තරගය ජයග්‍රහණය කිරීමය. නමුත් මෙහිදී සිදුවූයේ මුරලිදරන් පමණක් කඩුලු ලබාගන්නවා දැකීමට නරඹන්නන් පුල පුලා බලා සිටීමය.ඒ නිසාම, අනෙක් අන්තයෙන් කඩුලු බිඳ වැටෙන විට නරඹන්නන්ගෙන් ලැබුණු ප්‍රතිචාරය වූයේ ජය ඝෝෂාව නොව නිසොල්මනය.මුරලි නැති අඩුව ශ්‍රී ලංකාවට දැනෙන්නට වැඩි කල් ගත වූයේ නැත. ඉන්දියාව සමග අනෙක් තරග දෙකේදී ඉන්දියානු පිතිකරුවන් මෙල්ල කිරීමට ශ්‍රී ලංකාව අසමත් වූ අතර දෙවැනි තරගය ජය පැරදුමින් තොරව අවසන් විය. තෙවැනි තරගයේදී ශ්‍රී ලංකාවට කඩුලු 5 ක පරාජයක් අත්විය.1992 වසරේ අගෝස්තු 28 වැනි දින ඔස්ට්‍රේලියාවට එරෙහි ආර්. ප්‍රේමදාස ජාත්‍යන්තර ක්‍රීඩාංගණයේදී තරග වදිමින් ප්‍රථම වතාවට ටෙස්ට් තරග බිමට පිවිසි මුරලිදරන් වසර 18 ක් ඇතුළත ශ්‍රී ලංකාව වෙනුවෙන් ටෙස්ට් තරග 133 කට සහභාගි විය. ඔහුගේ මේ ටෙස්ට් ක්‍රීඩා දිවිය තුළදී මුරලි විසින් ලෝක ක්‍රිකට් වාර්තා පොතට එක්කළ වාර්තා බොහෝය. එක්දින තරග බිමේද වැඩිම කඩුලු ලාභියාව සිටින්නේ මුරලිදරන්ය. ඔහු තරම් ලෝක වාර්තා බිහිකළ වෙනත් කී‍්‍රඩකයෙකු මෙලොව නැති තරම්ය.ඉන්පසුව ශ්‍රී ලංකාව ටෙස්ට් තරග බිමේදී මුහුණ දුන්නේ බටහිර ඉන්දීය කොදෙව් පිලටය. එම ත්‍රිත්ව ටෙස්ට් තරගමාලාව ආරම්භයේදී ශ්‍රී ලංකාව සිටියේ ලොව ටෙස්ට් ශ්‍රේණිගත කිරීම්වල තෙවැනි ස්ථානයේය. එහෙත් කොදෙව්වන් විසින් වැඩි ගෞරව අත්කර ගත් පළමු තරගය හැරෙන්නට අනෙක් තරග දෙකම වර්ෂාවට සේදී යාමෙන් පසුව ශ්‍රී ලංකාව ශ්‍රේණිගත කිරීම්වල පස්වැනි ස්ථානය දක්වා පහළට ගියේය. තෙවැනි තරගය පල්ලේකැලේ ජාත්‍යන්තර ක්‍රිකට් ක්‍රීඩාංගණයේ මංගල ටෙස්ට් තරගය විය. ඒ මංගල ටෙස්ට් තරගයේ පළමු පන්දුවෙන්ම කොදෙව් වටිනා කඩුල්ල වන ක්‍රිස් ගේල් දවාලීමට ශ්‍රී ලංකාවේ නව වේග පන්දු සොයා ගැනීම වන සුරංග ලක්මාල් සමත් වීම ද වාර්තාගත සිදුවීමක් විය.සංගක්කාර ඉහළටම2010 වසර අවසන් වෙමින් තිබියදී ශ්‍රී ලංකා ක්‍රිකට් නායක කුමාර් සංගක්කාර ඉන්දීය සුපිරි පිතිකරු සචින් ටෙන්ඩුල්කාර් අභිබවා ජගත් ක්‍රිකට් කවුන්සලයේ ටෙස්ට් පිතිකරු ශ්‍රේණිගත කිරීම්වල ඉහළින්ම සිටී.ඉන්දියාව සමඟ එස්. එස්. සී. පිටියේදී පැවැති දෙවැනි ටෙස්ට් තරගයේදී ලෝක වාර්තාවක් පිහිටුවීමට මහේල ජයවර්ධන සමත් විය.එම තරගයේ පළමු ඉනිමේදී ඔහු ලකුණු 174 ක් ලබා ගනිමින් එම ක්‍රීඩාංගණයේදී ඔහුගේ 10 වැනි ටෙස්ට් ශතකය වාර්තා කළේය. ඒ සමඟම මහේල, එකම ක්‍රීඩාංගණයක ටෙස්ට් ශතක 9 ක් (එම්. සී. ජී. හිදී) ලබාගෙන ඔස්ට්‍රේලියාවේ හිටපු ක්‍රිකට් නායක ශ්‍රීමත් ඩොන් බ්‍රැඩ්මන් තබා තිබූ වාර්තාව මකා දැමුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=s1012296</link>
    <topic>බැඩ්මින්ටන් වර්ණ ප්‍රදානය අද</topic>
    <author/>
    <content>ඩී.එස්.අයි - ඒ.වී.අයි 2010 පාසල් බැඩ්මින්ඩන් වර්ණ ප්‍රදානය කිරීමේ උත්සවය අද (29) කොළඹ 10 ආනන්ද විද්‍යාලයීය කුලරත්න ශාලාවේදී ප.ව. 4.00 ට පැවැත්වේ.මේ වර්ණ ප්‍රදානෝත්සවයේදී ජාතික සහ ජාත්‍යන්තර මට්ටමේ සූරතාවන් දිනූ ක්‍රීඩක ක්‍රීඩිකාවන්ට, බැඩ්මින්ටන් සංගමයේ විශ්‍රාම ලත් නිලධාරීන්ට ගුරුවරුන්ට සහ පුහුණුකරුවන්ට ගෞරව ප්‍රණාම දක්වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=f1012292</link>
    <topic/>
    <author>මනෝලි සුබසිංහ</author>
    <content>මිනිසා වූ කලී වෙනස් වෙමින් ඉදිරියට යන සත්ත්වයෙකි. වෙනස් වන පරිසරයට අනුගත වෙමින් යා නොහැකි සත්ත්වයාට පැවැත්මක් නැත. භාෂාව ද එලෙසමය. බස ද වෙනස් වෙමින් ඉදිරියට යා යුත්තකි. එසේ සමාජයට අනුව බස අනුගත නොවුවහොත් එය මළ බසක් වන්නේ ය. ඒ ගමනේ දී බසක ජීව ගුණය රැක ගැනීම සඳහා ශබ්ද කෝෂයකින් ලැබෙන මෙහෙවර අති විශාලය. එම මෙහෙවර මැනැවින් හඳුනාගෙන දෙස බස වෙනුවෙන් ශබ්දකෝෂ මාලාවක් පාඨකයා හට ලබා දෙන්නට දේශබන්දු සිරිසුමන ගොඩගේ මහතා දක්වනු ලබන දායකත්වය සැබැවින් ම ප්‍රසාදජනකය. ග්‍රන්ථ ප්‍රකාශනය වාණිජ ව්‍යාපාරයක් බව අපි දනිමු. එහෙත් එසේ වුව ද මුදල් ඉපයීම දෙවැනි තැන් ලා සලකා ගොඩගේ මහතා සිංහල සාහිත්‍ය, සිංහල භාෂාව පමණක් නොව දෙමළ, ඉංග්‍රිසි භාෂා සමස්ත ජනතාව අතර ප්‍රචලිත කරන්නට ගන්නා වූ ප්‍රයන්තය සැබැවින් ම පැසසුම් කළ යුතුය. ජාතිකවූත් ශාස්ත්‍රීයවූත් සාහිත්‍යයේ පෝෂණයෙහිලා ඇස්. ගොඩගේ සහ සහෝදරයෝ විසින් මුද්‍රණය කොට ප්‍රකාශයට පත් කළ නවතම ශබ්ද කෝෂය වන්නේ ‘ගොඩගේ සදර්ථවාහිනි ඉංග්‍රීසි - සිංහල ශබ්දකෝෂය යි. මෙම මහැඟි කෘතියේ සංස්කාරකවරයා වන්නේ භාෂා ප්‍රවීණයකු වන මුනිදාස සෙනරත් යාපාය. දොසින් තොර ඉංග්‍රීසි සිංහල ශබ්ද කෝෂයක් මුද්‍රණය කොට; සාහිත්‍ය පෝෂණයෙහිලා හා සහ බස රැකගනු වස් ගොඩගේ මහතා දෙනු ලබන දායකත්වය පිළිබඳව අපි කතා කළෙමු.* සාහිත්‍යයේ උන්නතිය උදෙසා ඔබ මෙවර දැවැන්ත සාහිත්‍යමය කටයුත්තකට උර දී තිබෙනවා. ‘ගොඩගේ සදර්ථවාහිනි ඉංග්‍රීසි - සිංහල ශබ්ද කෝෂය’ අනෙකුත් ශබ්ද කෝෂ අතුරින් සුවිශේෂි වන්නේ කොහොමද කියලා අපි දැන ගන්න කැමැතියි.මෙම ශබ්ද කෝෂය ප්‍රථමවරට මුද්‍රණය වුණේ 2004 අවුරුද්දෙදියි. අනතුරුව 2005 දීත් 2007 දීත් නැවත මුද්‍රණයන් සිද්ධ වුණා. මෙම ශබ්ද කෝෂයේ පළමු සංශෝධිත සංස්කරණය තමයි මේ සිද්ධ වුණේ. මෙවර සංස්කරණයේ දී අපගේ මූලික අරමුණ වුණේ උසස් අධ්‍යාපනය ලබන්නන්ට අවශ්‍ය වචන හැකි තාක් එක් කිරිමයි. ඒ අනුව අලුත් ම වචන 6000ක් පමණ ඇතුළත් වෙලා තියෙනවා. ලෝකය දිනෙන් දින වෙනස් වෙනවා. අපේ භාෂාවටත් අලුත් අලුත් තේරුම් ඇති වචන එකතු වෙනවා.එනිසා නව තාක්ෂණයට අදාළ අත්‍යවශ්‍ය වචන පිළිබඳව මෙහි දී වැඩි අවධානයක් සංස්කාරකවරු යොමු කර තිබෙනවා. ඇත්තටම මට අවශ්‍ය වුණේ දොසින් අඩු ගුණාත්මක බවින් ඉහළ ශෝභමාන ශබ්ද කෝෂයක් කරන්නටයි. ඒ උත්සාහය සාර්ථක වී බව මට හැඟෙන්නේ විවිධ මහාචාර්යවරු මෙම ශබ්ද කෝෂය පිළිබඳ දක්වා ඇති අදහස් නිසයි. මහචාර්ය සුචරිත ගම්ලත් ශූරීන් පවසා තිබුණා; ඉංග්‍රීසි උගන්නා ආධුනිකයන්ට දැන් තිබෙන හොඳම ශබ්දකෝෂය මෙය බව.සිංහල සාහිත්‍ය වෙනුවෙන් අනූපමේය දායකත්වය ලබා දෙන එවන් භාෂා ප්‍රාඥයෙකුගේ අගය කිරීම ඇත්තටම මට සතුටක්. අපගේ මහන්සිය අපතේ ගොස් නැති බව මෙවැනි වියතුන්ගේ ප්‍රකාශවලින් වැටහෙනවා.ඒවගේම මහා සිංහල සාහිත්‍ය ශබ්ද කෝෂයත් අපි මුද්‍රණය කර තිබෙනවා. මෙම ශබ්ද කෝෂය සාහිත්‍ය උගන්වන, ඉගෙනගන්න හැමටම එකවාගේ පරිශීලනය කළ හැකි මාහැඟි ග්‍රන්ථයක්.කවි ලියන අයට, සිංදු ලියන අයට නිර්මාණාත්මකව බස හසුරුවන්නට සිංහල දැනුම වර්ධනය කර ගන්නට හුඟක්ම ප්‍රයෝජනවත් වේවි. එවගේ ම නවකතා කෙටිකතා ලියන අයටත් එයාකාරයෙන් ම වැදගත්.  විශේෂයෙන් ම අලුත් පරම්පරාවේ දරුවන්ට පැරැණි සාහිත්‍යයේ ඇති ගැඹුරු වචන ඉතාම සරල තේරුම් ඇතිව මෙහි ඉදිරිපත් කර තිබෙනවා. මහවංශය, ථූපවංශය, අමාවතුර, සද්දර්මරත්නාවලිය, ආදි පැරැණි සාහිත්‍ය කෘති එහි පරිශීලන බසෙහි ව්‍යක්ත, බහුශ්‍රැත බව නිසාම තරුණ පරපුර කියවීම මඟහැර තිබෙනවා.නමුත් මෙම ශබ්ද කෝෂයේ එවැනි ග්‍රන්ථවල අර්ථය පැහැදිළි කර එවැනි වචන යොදා ගන්නා ආකාරයත් ඉතාම සරලව දක්වා තිබෙනවා. මට හිතෙන හැටියට පොත් පත් කියවන, ලියන කොයි කාටත් මෙය හුඟක් ම වැදගත් වෙයි.සාමාන්‍යයෙන් ශබ්ද කෝෂයක් භාවිතා කිරීමේ පොදු වාසියක් වන්නේ එකම භාෂාවක විවිධ වචන ඉගෙන ගන්නට අවස්ථාව සැලසෙනවා වගේම භාෂා දෙකක් පිළිබඳව දැනුමක් ලබා ගන්නට හැකි වීමත් නිසයි. ශබ්ද කෝෂය භාවිතා කිරීමේ දී භාෂාව පිළිබඳ ගැටලු නිරාකරණය කර ගන්නට ලැබෙනවා වගේ ම වචන නිවැරැදිව උච්චාරණය කරන්නටත් පහසු වෙනවා.* මෑත කාලයේ ඔබගේ විශාල මැදිහත්වීමක් ශබ්ද කෝෂ මුද්‍රණයෙහිලා දක්නට ලැබෙනවා. එවැනි නැඹුරුවක් ඔබ සිතේ පහළ වූයේ ඇයි?මුල් කාලේ ඒ කියන්නේ ඇස්. ගොඩගේ සහ සහෝදරයෝ සමාගම පටන් ගන්නේ ජීවත්වීමේ පරමාර්ථයෙන්. ජීවත් වෙන්න මුදල් අවශ්‍යයයි. ඊට පස්සේ ආයතනය දියුණු කිරීමේ බලාපොරොත්තුව ඇති වුණා. ඒ දියුණුවත් සමඟම රටේ නමක් ඇති වෙනවා. ඒ තමයි පැතිරීම. ඉන් පස්සේ තමයි සාහිත්‍ය උදෙසා පාඨකයා උදෙසා සේවය කරන්නට අදහසක් ඇති වෙන්නේ. දැන් මගේ පරමාර්ථය සේවය කිරීම පමණයි. දැන් මම හිතනවා මම ඒ සේවය ඉටු කරමින් යනවය කියලා. ඒ සේවය මම උපරිමයෙන් කළා කියන සතුට මට තිබෙනවා.මම මුලින් ම කොළඹ ආවේ රුපියලක් අතේ තියාගෙන. ඒ ඇවිත් කළේ පොත් බඳින එකයි. දවසක් වැඩ කළහම සත 25 යි ලැබුණේ. දහයයි අටේ කඩ කෑල්ලකින් පොත් කඩේ පටන් ගත්තේ. වර්ග අඩි 1000යි. ඒ තමයි ආරම්භය. එහෙම ඇවිත් අද වෙන කොට තට්ටු හතරක සුවිසල් පොත් මැදුරක් දක්වා ඇවිත් තිබෙනවා. විශාල අච්චු කන්තෝරුවක් තිබෙනවා. මේ ගමන පියවරෙන් පියවර ඉදිරියට ආපු ගමනක්.මේ ගමන ගැන ආපස්සට හිතනකොට මට එක දෙයක් පැහැදිලියි. ඒ තමයි තමන් යහපත් දෙයක් කළොත් පෙරලා තමන්ට යහපත ලැබෙන බව. මට ඒක ලැබිලා තියෙනවා. කොයි කවුරුත් බලාපොරොත්තු වෙන්නේ සතුට. මම සේවයක් කළා කියන සතුට මට උපරිමයෙන් ම තිබෙනවා. ඉදිරියටත් මගේ එකම බලාපොරොත්තුව රටට යහපතක් වෙන විදියේ සේවාවක් කරන්නයි. පොත් හරහා මම ඒ කාර්යය මැරෙන තුරාවටම කරනවා.මම ශබ්ද කෝෂවලට අමතරව සිංහල අයට ඉංග්‍රීසි ඉගෙන ගන්නටත් දෙමළ අයට සිංහල ඉගෙන ගන්නටත් පොත් දෙකක් මුද්‍රණය කළා. මේ ග්‍රන්ථ දෙක හරහා සිංහල, දෙමළ, ඉංග්‍රීසි යන භාෂා තුනම ඉගෙන ගැනීමේ හැකියාව තිබෙනවා. එවගේ මෙම ග්‍රන්ථය හරහා පිටරැටියන්ට අපේ බස හඳුනා ගන්නට පුළුවන්කම ලැබෙනවා විතරක් නෙවී අපේ ආවේනික දේවල් පිළිබඳ... අපේ වටිනාකම් පිළිබඳව හඳුනාගැනීමටත් විශාල වැදගත්කමක් තිබෙනවා. මම මේ පොත් කිහිපය කළේ ප්‍රධාන ජාතීන් අතර තිබෙන භාෂා විෂමතාවය දුරුකොට අන්‍යොන්‍ය අවබෝධය ඇති කිරීමේ බලාපොරොත්තුවෙනුයි.එවගේ ම මම කිතුණු පොත් ව්‍යාපෘතිය පටන් ගන්නේත් එවැනි සේවාවක් පදනම් කොටගෙනයි. වසරක් පාසා හැම නත්තලකට ම කිතුණු පොත් කට්ටලයක් මුද්‍රණය කරනවා. සිංහල, දෙමළ, මුස්ලිම් ලේඛක හවුලක් පටන් ගෙන තියෙනවා. ගොඩගේ සම්මාන උළෙල අවුරුදු දොළහක් තිස්සේ පැවැත්වෙනවා. මේ හැම එකක් ම මම කරන්නෙන් විවිධ ජාතීන් අතර, විවිධ ආගම් අතර සහජීවනය ඇති කිරීමේ පරමාර්ථය ඇතිවයි.ඒ අරමුණ නිසාම මෙවර තයිපොංගල් දින උත්සවය සමරන්නට අපි පොතුන් අරගෙන තලවාකැලේ යනවා.* දැන් ඔබ ප්‍රකාශන සමාගමෙන් නවකතා කෙටිකතා වැනි අනෙකුත් නිර්මාණ කෘතිවලට ඉඩක් නැද්ද?එහෙම නැහැ. නවකතා, කෙටිකතා, කවි පොත්, බෞද්ධ පොත්, ශාස්ත්‍රීය පොත්, විෂයානුබද්ධ පොත් මුද්‍රණය කරනවා. නවකතා ම්‍රද්‍රණය කිරීමෙන් ලාභ ලැබිය හැකියි. නමුත් දැන් වැඩිපුරම අපි අවධානය යොමු කර ඇත්තේ සාහිත්‍යයේ පෝෂණය වගේ ම සමාජයට යහපතක් වන සේවාවක් කරන්නටයි. ලැබෙන ලාභයට වඩා සමාජයට වන සේවාව ගැන අපි හුඟක් ම හිතනවා.* ශබ්ද කෝෂ මුද්‍රණයට විශාල මුදලක් ආයෝජනය කරන්නට වෙනවා. වාණිජමය වශයෙන් ඒ හරහා සතුටු විය හැකි තත්ත්වයත් සීමා සහිතයි නේද?මේවාට විශාල මුදලක් ආයෝජනය කරන්න වෙනවා. ඒ යටකරන මුදල ලැබෙන්න විශාල කාලයක් බලාගෙන ඉන්න වෙනවා. එනිසා හුඟ දෙනෙක් බලන්නේ එදිනෙදා ලාභ ලැබිය හැකි දෙයක් කරන්නයි. එවැනි දේවලට තමයි මුදල් ආයෝජනය කරන්නේ. නමුත් මෙවැනි කටයුතුවලට මගේ විශාල කැමැත්තක් තිබෙනවා.* අපි හිතන හැටියට විවිධ විෂයයන් සම්බන්ධයෙන් වැඩිම ශබ්ද කෝෂ මුද්‍රණය කිරීමෙන් දායක වී තිබෙන්නේ ඔබයි.එහෙම වෙලා නම් ඒ ගැන මට තියෙන්නේ විශාල සතුටක්. දැන් මගේ එකම සතුට දැනුම බෙදාදීමයි. ඒ සේවය මම ඉතාම සාධාරණ මිලකට ලබා දෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>29</day>
    </date>
    <link>http://www.dinamina.lk/2010/12/29/_art.asp?fn=f1012293</link>
    <topic>පාසල් යන්නට ඒදඬු පහක් පසු කළා</topic>
    <author>නිලුකා ඩී. තිලකරත්න ඡායාරූප පරිසර අමාත්‍යාංශයමාධ්‍ය අංශය</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ පරිසර අමාත්‍යංශයේ ලේකම් ආචාර්ය ආර්.එච්.එස්. සමරතුංග මහතාගෙනි.* මූකලානෙන් අවසන් වන පහළ හෙවෙස්ස අයිති වන්නේ?කළුතර, වළල්ලාවිට ප්‍රාදේශීය ලේකම් කෛාට්ඨාශයට.* පහළ හෙවෙස්ස රණේපුරගොඩින් බිහිවන ඔබ?රණේපුර හේවගේ සමන්ත සමරතුංග. භෞතිකමය අපහසුතාවන් හැරුණු කොට ආර්ථික වශයෙන් ශක්තිමත් රණේපුරගොඩ සෞන්දර්යාත්මක වටාපිටාවකින් හෙබි ප්‍රදේශයක්. තෙත් කලාපයේ පිටිසර ගම්මැද්දකට හිමිකම් කියන රණේපුරගොඩ ඊටම ආවේණික සාමයික ලක්ෂණ සමඟ පැවත එන්නක්.* එකී පාරිසරික ගති ස්වභාවයන් ඔබේ ළමා විය හා බැඳුණාට සැක නැහැ.පුද්ගලයකුගේ පෞර්ෂ ලක්ෂණ ඔප් නංවන්නේ ළමා විය හා බැඳුණු ඒ අත්දැකීම්. කැලෑවත් හේනේ පිටියත් මගේ ළමා කාලය හා අන්‍යෝන්‍ය වශයෙන් බද්ධව පැවතියේ බොහොමයක් සොඳුරු මතකයන් මතකයේ රඳවමින්. ඥාතීත්වයෙන් පිරී ගිය ගම්මානයේ කෘෂිකර්මික කටයුතු වගේම සෙසු සමාජීය අවස්ථාත් ගොඩනැගුණේ ඒකීයත්වයක් තුළයි. එහි ලා අත්තන් ක්‍රමය විශේෂයෙන් සඳහන් කළ යුතුයි.* ඔබේ පවුල් පසුබිම?අපි දොළොස් දෙනකුගෙන් යුතු පවුලක්. කණ්ඩායම් හැඟීම මූලිකව ඔප් නැංවූයේත් සහෝදරයන් නව දෙනෙක් සහ සහෝදරියකගෙන් යුතු පවුල් පසුබිමයි.* ඔබ අකුරු කළ පාසල්?මම මූලික අධ්‍යාපනය ලැබුවෙ රණේපුරගොඩ කණිෂ්ඨ විද්‍යාලයෙන්. සැතැපුම් එක හමාරක් දුරින් පිහිටි පාසලට ගිය ගමන අදත් මතකයට නැවුම් බවක් එක් කරන්නට සමත්. එකී ගමනාන්තය වනවිට ඒදඬු පහක් පමණ පසු කළ යුතුයි. මගේ ඊළඟ ගුරුගෙදර හෙවැස්ස කණිෂ්ඨ ද්විතික මහා විද්‍යාලයයි. ඒ පාසලට යා යුත්තේ පෙරට වඩා තරමක දුර ගෙවාගෙන.මගේ නිවසත් බස් නැවතුමත් අතර දුර ප්‍රමාණය පමණක් සැතැපුම් පහක්. 10 වැනි ශ්‍රේණියට ඇතුළුවීමට තවත් සැතපුම් හයක් දුරින් පිහිටි මීගහතැන්න මහා විද්‍යාලයට මා ඇතුළු වන්නෙ මේ අතරතුරදීයි. උසස් පෙළ අධ්‍යාපන කටයුතු සඳහා යොමුවන්නෙ බෝඹුවල මහා විද්‍යාලයටයි. උසස් පෙළ විෂයන් දෙකක් පමණයි ඒ විද්‍යාලයෙ දි ඉගැන්නුවෙ. අනෙක් විෂයන් දෙක එක්ව පාඩම් කරමින් විභාගයට ඉදිරිපත් වුණා.* උසස් පෙළ සඳහා තෝරාගත්තෙ?කලා විෂයයන්, ඒ විද්‍යාලයෙ ඒ වනවිට තිබුණෙත් ඒ විෂයයන් පමණයි’ ගමනාගමන දුෂ්කරතා ආදිය ඉවතලූ කල මගේ නිවසින් ලැබූ අධ්‍යාපන පසුබිම මට මහත් රුකුලක්.* ඒ පිළිබඳ වැඩිමනත් සඳහන් කළොත්?මම උසස් අධ්‍යාපනය ලබද්දිත් මගේ වැඩිමහල් සහෝදරයන් දෙදෙනෙක්ම සරසවි ශිෂ්‍යයන්. 1963 ලොකු අයියා විශ්වවිද්‍යාල සුදුසුකම් ලැබූ අතර 1971 දී පොඩි අයියාත් සරසවි වරම් ලැබුවා. මා විශ්වවිද්‍යාලයට ඇතුළුවෙද්දි පොඩි අයියා උපාධිය හමාර කළා පමණයි. එහෙත් ඔවුන්ට රැකියා අවස්ථාවන් ලැබුණෙ නෑ. එවැනි කීපදෙනෙක් අපේ ගම්මැද්දෙ හිටියා.* එකී උගත් පිරිස ඔබේ ගම නව දිශානතියකට යොමු කිරීමේ ලා උරදුන්නා ද?සැබැවින්ම, නාට්‍ය, සංගීත, ක්‍රීඩා සංගම්, වගේම කෘෂිකාර්මික වැඩසටහන් ආදී විවිධ දෑ වෙනුවෙන් ක්‍රියාකාරී කණ්ඩායමක් ලෙස ඔවුන් කටයුතු කළා. මා පළමුවෙන්ම රඟපෑවේත් ඔවුන් විසින් තැණූ අවුරුදු නාට්‍යයකයි. ගමට පළමුව දහම් පාසලක් ඇති කළේත් ඔවුන් විසින්. ඒ 1966 දී. අපි එහි ආරම්භක කණ්ඩායමයි. ඒ ඔස්සේ විවිධ තරගවලට ඉදිරිපත් වී ජයග්‍රහණ මා ලබාගත්තා. විශේෂයෙන් කථික තරග. එකී කථිකත්වය අදත් මා සතුයි.* ඔබ තේරී පත් විශ්වවිද්‍යාලය?පේරාදෙණිය සරසවි බිම. සරසවි ප්‍රවිශ්ටයේ දී පේරාදෙණියට ඇතුළුවීම සොඳුරු අත්දැකීමක්. කෙතරම් දුෂ්කරතා පැවතියත් 1963 සිට 1999 දක්වා ගමේ කොහේ හෝ ළමයෙක් සරසවි පිවිසුම් ලබා තිබුණ. කොළඹින් එහාට ඇවිදල නොතිබූ මා ඉන් එහාට ගිය පළමු ගමන පේරාදෙණි සරසවි ගමනයි.* සරසවි අධ්‍යාපනය පිළිබඳ ඔබේ හැඟීම?මෙතැනදි මා විශේෂයෙන් සඳහන් කළ යුත්තෙ “ස්ව භාෂාවෙන්” අධ්‍යාපනය ලැබීම යන කරුණයි. එහි වටිනාකම පිළිබඳ කවුරු කොයි ලෙස දෝෂ දර්ෂණයට ලක් කළත් ඒ තුළ සමාජය විශාල විපර්යාසයකට බඳුන් වූ බව පිළිගත යුතු සත්‍යයක්. මුල් අවධියේ දී සරසවි ප්‍රවිශ්ට විභාගය සඳහා වූයේ ඉංගි‍්‍රසි භාෂාවයි.එනිසා බොහෝමයක් ගම්දනව්වල දරුවන්ගේ අධ්‍යාපනය සාමාන්‍ය පෙළ දක්වා සීමාවක පිහිටා සිටියා. ඒ තත්ත්වය සහමුලින් වෙසකට බඳුන් කොට බොහෝ උගතුන් දැයට මුදා හැරීමේ අවකාශය විවර කළේ නිදහස් අධ්‍යාපනයයි. ඒ තුළ තමන් ගේ දරුවන්ට අධ්‍යාපන අවකාශයක් ඇති බවට මේ රටේ ජනතාව තුළ මහත් වූ හැඟීමක් ඇති වූවා යයි කීම නිවැරදියි.* ඔබ විශ්වවිද්‍යාලයේ දී හැදෑරූ විෂයයන්?දේශපාලන විද්‍යාව, ආර්ථික විද්‍යාව හා දර්ශනය. මා ඉන් පිටවන්නෙ ආර්ථික විද්‍යා විශේෂවේදී උපාධිධරයෙක් ලෙසින්.* සරසවිය තුළ ඔබ ක්‍රියාකාරී ශිෂ්‍යයෙක් වූ අයුරු සඳහන් කළොත්?මා පක්ෂ දේශපාලනය තුළ නියුතු වූවෙක් නොවෙයි. එහෙත් ප්‍රගතිශීලි වැඩ කටයුතු හා බද්ධව සිටියා. ඒ මාගේ දේශපාලන දැනුම වර්ධනය සඳහායි. සමාජ අධ්‍යයන කවය අප විසින් පිහිටුවා ගනු ලැබූ තවත් වේදිකාවක්. ක්‍රියාකාරීව පවත්වාගෙන ආ එම සමාජ කවය දේශපාලන හා ආර්ථික විද්‍යා සිසුන් ගේ විචාරාත්මක මත ඔප්නැංවූවා.* විශාල පවුල් පසුබිමක් තුළ ඔබේ අධ්‍යාපන බරපැන කෙසේ විසඳී ද?වැඩිමහල් සහෝදරයන් ගේ අවධානය ලැබීමත් බැංකුවෙන් ලැබූ ණය මුදලත් ඊට විසඳුම් සොයා දුන්නා.* ඔබේ ආරම්භක වෘත්තීමය පසුබිම?මා ඒ ගමන ඇරඹුයේ ආර්ථික විද්‍යා දෙපාර්තමේන්තුවේ පර්යේෂණ සහකාරවරයෙක් ලෙසයි. ඒ ආචාර්ය බී. වික්‍රමසේකර මහතා ගේ සංවර්ධන ආර්ථික විද්‍යා පර්යේෂණයන්ට දායක වෙමිනුයි. මෙම විෂයට ළැදි සිසුවෙක් ලෙස මා එම තනතුර බාරගත්තෙ මහත් ඕනෑකමින්. ඒ තුළින් උගත් කරුණු කාරණා අදත් මට වැදගත්. පර්යේෂණ වාර්තාවන් සැකසීම, පර්යේෂණ කටයුත්තක ස්වභාවය, සහභාගිත්ව පර්යේෂණාදිය ඒ අතුරින් වැදගත් ඉසව් කීපයක්. ඒ සමීප විෂය ක්ෂේත්‍රය නිසාම අදත් මා ඕනෑම ලියවිල්ලක් දිහා බලන්නෙත් පර්යේෂණ ඇසින්.* ඔබ ඉන් ඉවත් වන්නෙ?එම තනතුර හොබවමින් සිටියදී ලංකා බංකුවේ මාණ්ඩලික නිලධාරීන් බඳවා ගැනීමේ තරග විභාගයෙන් මා සමත්ව තිබුණා. ඒ අනුව මා ලංකා බැංකුවේ සේවයට බැඳෙනවා. මේ කාලය අතරතුර ඇති වූ සුවිශේෂි සිද්ධිය කළු ජුලියයි.* ඒ පිළිබඳ සුවිශේෂි මතක සටහන් ඔබට ඇති?ඒ වනවිට මා සේවය කළේ ලංකා බැංකු පැරණි ගොඩනැඟිල්ලේ සිව්වන මහලේයි. එහි එක් කොටසක මා උප කළමනාකාර තනතුර හෙබවූවා. දෑසින් දුටු සිය දහස් ගණනක් දුඞඛිත සිද්ධීන් මගේ මතකයේ නොමැකෙන මතකයන්. ඒ දිනවල මා කළේ රාජකාරී කාලයෙන් පසු කොළඹ පුරාම ඇවිදීමයි. මහරගම පිහිටි නවාතැන් පොළට ළඟාවන විට පස්වරු හතට හෝ අටට ආසන්නයි. ඒ අවස්ථාවට මුහුණ දෙන්නට අපේ ශාඛාවේ දමිළ ගැහැනු දරුවකුටත් සිදු වුණා.* එම සිදුවීම සඳහන් කළොත්?සියල්ලෝම නිවෙස් බලා යන හෝරාවේ ඈ හිටියෙ ආරක්ෂාව අපේක්ෂිතවයි. මමයි මාණ්ඩලික නිලධාරි චන්ද්‍රසේනයි ඒ වගකීමට උරදුන්නා. ගිනිගොඩවල්, මාර්ග බාධක අස්සෙන් අපි සරස්වතී පුනරුත්ථාපන කඳවුරට රැගෙන ගියා. ඒ වනවිට ලංකා සුබ සාධක දෙපාර්තමේන්තුව මඟින් මේ අයට පිහිට වීමේ වැඩසටහනක් ක්‍රියාත්මක වෙමින් පැවතියා. මා එම කණ්ඩායමට සම්බන්ධව කටයුතු කළා. පුනරුත්ථාපන කඳවුරු 20න් 17කටම යාමේ අවස්ථාව මට ලැබුණා. එහිදී සරස්වති අපිට මුණ ගැහුණා. ඒ ඇයගේ පවුලේ සියලු දෙනාත් සමඟයි. මේ අතරතුර මා පරිපාලන සේවා විභාගය සමත්ව තිබුණා.* පරිපාලන නිලධරයෙක් ලෙස ඔබේ පළමු පත්වීම?රාජ්‍ය පරිපාලන සේවා අමාත්‍යාංශය යටතේ ශ්‍රී ලංකා සංවර්ධන ආයතනයේ වසරක පුහුණු සේවා කාලයකට යොමුවීමට ලැබීම අලුත් අත්දැකීමක්. ඉන් අනතුරුව 1985 සිට ජාතික ක්‍රම සම්පාදන දෙපාර්තමේන්තුවේ සහකාර ක්‍රමසම්පාදන අධ්‍යක්ෂක ලෙස මා කටයුතුª කළා.* මේ කාලය තුළ පැවැති සමාජීය වපසරිය ඔබට බලපෑ අන්දම?බෙහෙවින්ම ඉංග්‍රීසියට ගරහපු කාලයක්. විශ්වවිද්‍යාලයෙන් එළියට එද්දි ඉංගි‍්‍රසි දැනුම වර්ධනය කරගනු සඳහා කොළඹ හැම පංතියකට ම වාගේ ගියා. ඒත් ඒ පංති යාම එක් දවසකට සීමා වූවක්. මෙම වසර කීපය මගේ ජීවිතයට එක් කළේ විවිධාංග සිදුවීම්. ඒ වගේම උසස් අධ්‍යාපන වරප්‍රසාද ලබන්නෙත් මේ කාලය තුළදීමයි.* එම වරප්‍රසාද ගැන කතා කළොත්?ඉන්දියානු රාජ්‍ය පරිපාලන ආයතනයේ කළමනාකරණය පිළිබඳ පශ්චාත් උපාධි වරම් ලබා 1986දී ඒ සඳහා පිටත්ව යනවා. පරිගණකය රජයට හඳුන්වා දුන් මුල් වකවානුව වූ එම අවධියේ ඒවා ආශ්‍රයෙන් කටයුතු කිරීමේ අවස්ථාව මට උදාවුණා. දිල්ලිහි පැවැති එම පාඨමාලාවේ ළා බාලතමයා වූයේ මමයි. තවත් විදෙස් පුහුණුවීම් සඳහා යොමු කිරීම මෙම පාඨමාලාවේ විශේෂිත අංගයක්.ඒ අනුව මා එතැනින් කොරියාවට හා ජපානයට යවනු ලබනවා. ග්‍රාමීය සංවර්ධනය පිළිබඳ අධ්‍යයනය කිරීම එහි පරමාර්ථයයි. ඇසෑමේ ‘බහුපාරා’ නම් ගමේ මා පදිංචි වන්නේ මේ නිසාවෙන්. කලාතුරකින් කෙනකුට ලැබිය හැකි එම අත්දැකීම තුළින් මෙවැනි ගම් දනව්වල රාජ්‍ය ප්‍රතිපත්ති ක්‍රියාත්මක වන ආකාරය හඳුනා ගැනීමට ලැබීම එම දැනුම ප්‍රවර්ධනයට ඉවහල් වුණා.* ඔබේ අධ්‍යාපන කටයුතුවලට එතැනින් සමුදෙනවා ද?නැහැ. මට 1988 වර්ෂයේ ඇමරිකාවේ විස්කොන්සින් විශ්වවිද්‍යාලයට යාමේ අවස්ථාවත් හිමිවනවා. ඒ කෘෂිඅර්ථක්‍රමය පිළිබඳ ශාස්ත්‍රපති උපාධිය හැදෑරීමට.* ඔබ ලංකාවට පැමිණෙන්නෙ?මා කටයුතු කරමින් සිටි තනතුරටමයි. එනම් මුදල් අමාත්‍යාංශය යටතේ වන ක්‍රමසම්පාදන දෙපාර්තමේන්තුවේ සහකාර ක්‍රමසම්පාදන අධ්‍යක්ෂ වරයා ලෙසින්. ඒ අතරතුර සාර්ව ආර්ථික සැලසුම්කරණය පිළිබඳ අතිරේක අධ්‍යක්ෂ ජනරාල් ලෙස උසස් වීමක් ලැබ එම තනතුරේ මා 2004 වනතුරු රාජකාරි කටයුතු කළා. මේ කාලය තුළ මා නැවත ඕස්ට්‍රේලියාවට යනවා.* එහි අරමුණු වූයේ?(1995) ආචාර්ය උපාධිය සම්පූර්ණ කිරීමයි. ඕස්ට්‍රේලියාවේ මෙල්බර්න්හි ලාට්‍රෝබ් සරසවියෙන් මා ආර්ථික විද්‍යාව හා ජාත්‍යන්තර වෙළෙඳාම පිළිබඳ ආචාර්ය උපාධිය ලබාගත්තා.* 2004 න් පසු ඔබේ ස්ථාව මාරුව?රාජ්‍ය මුල්‍ය ප්‍රතිසංස්කරණ දෙපාර්තමේන්තුවේ අතිරේක අධ්‍යක්ෂ ජනරාල්. එතැනින් 2006 වසරේ දී අලුතෙන් ඇරඹූ දෙපාර්තමේන්තුවක් වූ වෙළෙඳ තීරු බදු සහ ආයෝජන දෙපාර්තමේන්තුවේ ආරම්භක අධ්‍යක්ෂක ජනරාල් වූයේ මමයි.* ඔබ භාණ්ඩාගාර නියෝජ්‍ය ලේකම්වරයෙක් ලෙසත් කටයුතු කළා.ඔව්. ඒ 2008 වසරේ දී. එය බෙහෙවින් වගකීම් සහිත තනතුරක්. රටේ ආදායම් එකතු කිරීම හා මුදල් පරිපාලනය පිළිබඳ වගකියන ප්‍රධාන ආයතනය මහා භාණ්ඩාගාරයයි.* මේ වසර ඔබට ප්‍රථමවරට අමාත්‍යාංශ ලේකම් ධුරයක් හිමි වූ අවස්ථාවක්?පරිසර අමාත්‍යාංශ ලේකම්වරයා ලෙස මා මේ අමාත්‍යාංශයට පත්වන්නෙ 2010 වසරෙදියි. විවෘත අර්ථ ක්‍රමය මේ රටට හඳුන්වා දුන් පසු රටේ සමාජ දේශපාලන හා ආර්ථික පසුබිම විවිධ වෙනස්කම්වලට තුඩු දුන් බව හැබෑවක්. එහෙත් එකී වෙනස රාජ්‍ය පරිපාලන සේවය තුළට කාන්දුවීමේ දී නැතිනම් ඒ සඳහා අවශ්‍ය ශක්‍යතාවන් සේවා තුළට ගැබ්වීමේ වේගය පිළිබඳ සතුටු විය නොහැකියි.එහි අවශ්‍යතාව අප හඳුනාගන්නේ 80 ගණන් වලදීමයි. මේ සඳහා පරිපාලන සේවා ව්‍යවස්ථා ප්‍රතිසංස්කරණයට බඳුන් කළ යුතු වන්නේ එකී ඉලක්කය සපුරා ගැනීම සඳහායි. කෙසේ නමුත් රටක සංවර්ධනය පවතින්නේ සමාජ දේශපාලනික හා ආර්ථික වෙනස්වීම් පරිපාලන නිලධාරීන් ඔස්සේ රාජ්‍ය සේවාවන්ට ගලායාම තුළින්. මා ලැබූ මෙම ලේකම් ධුරය මවිසින් ඉටු කළ යුතු එකී පරිපාලනමය සංවර්ධනයට වූ කදිම ඉනිමඟක් බවයි මගේ හැඟීම.* ඔබේ අමාත්‍යාංශය යටතේ පවතින ආයතන?වන සංරක්ෂණ දෙපාර්තමේන්තුව, රාජ්‍ය දැව සංස්ථාව, මධ්‍යම පරිසර අධිකාරිය, මැණික් හා ස්වර්ණාභරණ අධිකාරිය, මැණික් හා ස්වර්ණාභරණ පර්යේෂණ හා සංවර්ධන ආයතනය, භූ විද්‍යා සහ පතල් කැණීම් කාර්යාංශය.* ඔබේ අමාත්‍යාංශයේ ඉදිරි පියවර?ඒ ඔස්සේ කතිකාවට බඳුන්වන ඉසව් කීපයක් අප හඳුනාගෙන තිබෙනවා.1. පරිසරයේ සජීවත්වය රැක ගන්නා වන වගාව.මේ යටතේ විශේෂයෙන් හායනයට ලක්වූ කඳු මුදුන්, ගංගා ප්‍රදේශ වල ගං වතුර පාලනය, ජල උල්පත් රැක ගැනීම අරමුණු වන වගාව.2. ඝන අපද්‍රව්‍ය කළමනාකරණය.3. ජෛව විවිධත්ව සහ දේශගුණික විපර්යාසයන් කළමනාකරණය.* අමාත්‍යාංශ බාර අමාත්‍යවරුන්ගේ සහය?විෂය භාර ප්‍රධාන අමාත්‍ය අනුර පි‍්‍රයදර්ශන යාපා අමාත්‍යතුමා 2011 අය වැය කතාවේදීත් සඳහන් කළ කරුණ වූයේ පරිසර ක්ෂේත්‍රයේ නීති ප්‍රතිසංස්කරණයන්ගේ අවශ්‍යතාවයයි. එසේම 2011 දී අමාත්‍යාංශය විසින් ආරම්භ කළ යුතු වැඩසටහන් පිළිබඳ 2011 අය වැය ලේඛනය ඉදිරිපත් කිරීමේ දී ජනාධිපතිතුමා සඳහන් කළා. ඒ අනුව සියලුම ආයතන කටයුතු මේ යටතේ අන්තර්ගතයි. මහින්ද චින්තන ඉදිරි දැක්මේත් පරිසරය පිළිබඳ විශේෂයෙන් සඳහන් කොට තිබීමත් සිහි තබා ගත යුතු කරුණක්.* කාර්යය බහුලත්වයෙන් මිදුණ දිනෙක ඔබේ අපේක්ෂාව?උසස් අධ්‍යාපනය හදාළ අයෙක් ලෙස මා මේ රටේ දරුවන්ට ශාස්ත්‍රීය දැනුම මුදා හරින්නට ලැබීම මා ලැබූ භාග්‍යයක්. ඒ කොළඹ හා කැලණිය විශ්වවිද්‍යාලයන්ගේ පශ්චාත් උපාධි හදාරණ ශිෂ්‍යයන් වෙනුවෙන්. එසේම ඉඩක් ලද සෑම මොහොතකම ශාස්ත්‍රීය ලේඛනයක් සැකසීම මා’තින් සිදුවන කාර්යයක්. අවසාන වශයෙන් මා පෙන්වා දෙන්නේ නිදහස් අධ්‍යාපනයේ වටිනාකමයි. එය සුරැකීම හා පවත්වා ගැනීම අප සතු මහඟු කාර්යයක් බව පසක් කළ යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n1012301</link>
    <topic>රජයේ සේවක වැටුප්වැඩිවන්නේ මෙහෙමයි</topic>
    <author>ජයසිරි මුණසිංහ</author>
    <content>මෙවර අයවැයෙන් රාජ්‍ය සේවකයන්ට වැඩි කළ සීයයට පහේ අන්තර් දීමනාව සහ රුපියල් 600ක ජීවන වියදම් දීමනාව එකතු වූ විට අඩුම වශයෙන් කාර්යාල කාර්ය සේවක මූලික වැටුප් තලයේ සිටින්නකුගේ පඩිය රුපියල් 1200කින් වැඩි වේ.එම ශ්‍රේණියේ උපරිම වැටුප් තලයේ සිටින්නකුගේ වැටුප රුපියල් 2500කින් වැඩිවේ.ඊට අමතරව අර්ධ ශීල්පීය තනතුරුලාභියකුට රුපියල් 1210 සිට රුපියල් 2500 දක්වාද, ග්‍රාම නිලධාරියකුට රුපියල් 1250 සිට රුපියල් 3000 දක්වා ද වූ සීමාවන් යටතේ වැටුප් වැඩිවන බව රාජ්‍ය සේවක වැටුප් හා සේවක සංඛ්‍යා කොමිසන් සභාවේ සම සභාපති එම්. එන්. ජුනයිඩ් මහතා ‘දිනමිණ’ට ප්‍රකාශ කෙළේය.කළමනාකාර සහකාරවරුන්ගේ මූලික වැටුප්තලය ආරමිභක තැන තිබෙන සේවකයකුගේ වැටුප රුපියල් 1300කින් ලබන මස සිට වැඩිවේ. එම වැටුප් තලයේ උපරිමයේ සිටින සේවකයකුගේ වැටුප රුපියල් 3050 කින් වැඩිවන බව ද ජුනයිඩ් මහතා පෙන්වා දුන්නේ ය.කම්කරු නිලධාරි පළමු වැටුප් තලයේ සිටින්නකුගේ වැටුප රුපියල් 1450කින්ද, උපරිමයේ සිටින්නකුගේ වැටුප රුපියල් 4000කින් ද ලබන මස සිට වැඩිවේ.රාජ්‍ය සේවාවේ අධිශ්‍රේණියේ ආරම්භක වැටුප් තලයේ සිටින අයකුගේ වැටුප රුපියල් 1620 කින් වැඩිවේ. එහි උපරිමයේ සිටින්නකුගේ වැටුප රුපියල් 4700කින් ඉහළ යන බව ද කොමිසමේ සම සභාපතිවරයා සඳහන් ;කළේය.රජයේ සේවයේ වෘත්තීමය අංශයන්හි රාජකාරී කටයුතුවල ගුණාත්මකභාවය තිරසාරව පවත්වාගෙන යෑමට දිරිමත් කිරීම අත්‍යවශ්‍ය බව හැඳින ගත් රජය විශ්වවිද්‍යාලවල සහ පර්යේෂණ ආයතනවලත්, අධ්‍යාපන සහ පර්යේෂණ කාර්ය මණ්ඩලවලත්, වෛද්‍ය, ඉංජිනේරු, නීති මෙන් ම විශේෂිත වූ කළමනාකරණ ක්ෂේත්‍රවලත් වැටුප් වැඩිකිරීමට මෙවර අයවැයෙන් ක්‍රියා කළ බව ජුනයිඩ් මහතා ප්‍රකාශ කෙළේය.රාජ්‍ය සේවාවේ දීපව්‍යාප්ත සේවා කරන්නකුගේ වැටුප රුපියල් 1750 කින් වැඩිවේ. දීපව්‍යාප්ත සේවාවේ උපරිම වැටුප් තලයේ සිටින්නෙකුගේ වැටුප වැඩිවනුයේ රුපියල් 3300කිනි.ඊට අමතරව II ශ්‍රේණියේ වෛද්‍යවරුන් ලෙස සේවය කරන අයෙකුගේ මාසික වැටුප රුපියල් 4505 සිට රුපියල් 5600 දක්වා වැඩිවේ. විශ්වවිද්‍යාල ආචාර්යවරුන්ගේ වැටුප රුපියල් 12,720 සිට රුපියල් 21,000 දක්වා ප්‍රමාණයකින් වැඩිවන බව ද සම සභාපතිවරයා පෙන්වා දුන්නේ ය. මේ අන්දමට ලබන ජනවාරි මාසයේ සිට වැටුප් වැඩිවීම් ලබාදීමට රජයට රුපියල් කෝටි 5000ක අමතර මුදලක් වැය කිරීමට සිදුවනු ඇතැයි ද ජුනයිඩ් මහතා සඳහන් කෙළේය.රාජ්‍ය සේවකයන් ලක්ෂ 13කට මේ වැටුප් වැඩිකිරීමෙන් සෙත සැලැසේ.දැනට රුපියල් 5250ක් මට්ටමේ තිබෙන මාණ්ඩලික නොවන රජයේ හා ආරක්ෂක හමුදාවන්වල සේවකයන් සඳහා වන ජීවන වියදම් දීමනාව මෙවර අයවැයෙන් රුපියල් 600කින් වැඩි කැරිණි. ඒ අනුව රුපියල් 5850ක දීමනාවක් හිමිවේ.මාණ්ඩලික ශ්‍රේණි සඳහා මේ දීමනාව හිමිවනුයේ ලබන වසරේ ජූලි මස සිටය.මෙවර අයවැයෙන් විශ්‍රාමිකයන් සඳහා වන ජීවන වියදම් දීමනාව රුපියල් 300කින් වැඩි කෙළේය. ඒ අනුව රුපියල් 2375ක්වූ එම දීමනාව රුපියල් 2675ක් ලෙස ලබා ගත හැකියි.විශ්‍රාම වැටුප් ව්‍යුහයේ පවතින විෂමතා ඉවත් කිරීමට වසර 2003 ට පෙර විශ්‍රාම ගත් අයගේ විශ්‍රාම වැටුප මාසයකට රුපියල් 750කින්ද, 2003 හා 2006 අතර විශ්‍රාමගත් අයගේ විශ්‍රාම වැටුප රුපියල් 250කින් වැඩි කිරීමට ජනාධිපති මහින්ද රාජපක්ෂ මහතා මුදල් ඇමැතිවරයා ලෙස අයවැයෙන් යෝජනා කෙළේය. විශ්‍රාම වැටුප් දීමනාව වැඩිකිරීම් නිසා විශ්‍රාමිකයෝ ලක්ෂ හතර හමාරකට සෙත සැලැසේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n1012302</link>
    <topic>ගංවතුර පාඩුව බිලියන 6ක්ආපදාවලට පෙර ඒ ගැන ජනතාව දැනුවත් කරන්න</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>පසුගිය දිනවල දිවයිනේ විවිධ ප්‍රදේශවල ඇති වූ ගංවතුර උවදුරින් රුපියල් බිලියන හයක පාඩුවක් ජාතික ආර්ථිකයට සිදුව ඇති බවට ගණන් බලා තිබේ.මේ බව හෙළිදරව් කෙරුණේ ව්‍යසන කළමනාකරණය පිළිබඳ ජාතික සභාව ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී පෙරේදා රැස් වූ අවස්ථාවේදීය. ආපදාවන් ඇතිවීමට පෙර ජනතාව දැනුවත් කිරීමේ විධිමත් වැඩපිළිවෙළක් සකසන ලෙස ජනාධිපතිවරයා මෙහි දී අදාළ නිලධාරින්ට උපදෙස් දුන්නේ ය.දේශගුණික විපර්යාසයන් පිළිබඳව කාලගුණ විද්‍යා දෙපාර්තමේන්තුව අවධානයෙන් සිටිය යුතු බවත් ජනාධිපතිවරයා අවධාරණය කෙළේය.ආපදාවන් වැළක්වීම මෙන් ම හදිසි ආපදා අවස්ථාවකදී ගත යුතු ක්‍රියාමාර්ග පිළිබඳ මහජනතාව බස්රථ රියැදුරන්, පාසල් ළමයින් දැනුවත් කිරීමේ වැඩසටහන් ආපදා කළමනාකරණ මධ්‍යස්ථානය මගින් ක්‍රියාත්මක කෙරෙන බව ආපදා කළමනාකරණ අමාත්‍යාංශ ලේකම් එස්. මරීනා මොහොමඩ් මහත්මිය ප්‍රකාශ කළාය.පාසල්, විශ්වවිද්‍යාල හා වෘත්තීය පුහුණු ආයතනවල විෂයය මාලාවට ආපදා කළමනාකරණය විෂයයක් වශයෙන් ඇතුළත් කිරීමට ඉදිරියේ දී කටයුතු කරන බවත් ඒ මහත්මිය සඳහන් කළාය.අගමැති දි. මු. ජයරත්න, ඇමැතිවරු වන බැසිල් රාජපක්ෂ, මහින්ද අමරවීර නිමල් සිරිපාල ද සිල්වා, ඩබ්ලිව්. ඩී. ජේ. සෙනෙවිරත්න, බන්දුල ගුණවර්ධන, ගුණරත්න වීරකෝන්, ඩිලාන් පෙරේරා, පවිත්‍රා වන්නිආරච්චි, චන්ද්‍රසිරි ගජධීර, නියෝජ්‍ය ඇමැතිවරු වන ලලිත් දිසානායක, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් පී. බී. ජයසුන්දර මහත්ම මහත්මීන් ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n1012303</link>
    <topic>පොල් වගාකරුවන්ට පොහොර සහනාධාරයක්</topic>
    <author>වෙල්ලස්සේ බණ්ඩාර, උපාලි කරුණාරත්න</author>
    <content>පොල් වගාව සඳහා පොහොර සහනාධාරයක් ලබාදීමට රජය ඊයේ (29) තීරණය කෙළේය.මේ අනුව කිලෝ ග්‍රෑම් පනහක් බර පොහොර මිටියක් රුපියල් දහසක් වැනි සහන මිලකට පොල් වගාකරුවන්ට ලබාදීම සඳහා ජනාධිපති මහින්ද රාජපක්ෂ මහතා විසින් කැබිනට් මණ්ඩලයට ඉදිරිපත් කරන ලද කැබිනට් සංදේශයට අනුමැතිය දුන්නේය. මේ සඳහා රජය රුපියල් දශලක්ෂ දෙදහස් දෙසිය අසූවක් වැය කරයි. පොල් වගා කරන සියලුම ගොවීන්ට මෙම සහනාධාරය ලබාගත හැකි බව පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා දිනමිණට පැවසීය.2011 වර්ෂය සඳහා රජය ඉදිරිපත් කළ අය වැය ලේඛනයට අනුව වාර්ෂික පොල් නිෂ්පාදනය ගෙඩි දශලක්ෂ තුන්දහස් පන්සීය දක්වා වැඩි කිරීමේ අරමුණින් පොල් පොහොර සහනාධාරය ලබාදෙයි.පොල් වගාව සඳහා වගාකරුවන්ට පොහොර සහනාධාරයක් ලබාදීම සඳහා ආර්ථික සංවර්ධන ඇමැති බැසිල් රාජපක්ෂ මහතාද ලබාදුන් දායකත්වය වෙනුවෙන් ඇමැති ජගත් පුෂ්පකුමාර මහතා ස්තුතිය පළකර සිටී. සමෘද්ධි සංවර්ධන නිලධාරීන් කෘෂි සංවර්ධන හා පර්යේෂණ සහකාරවරුන් හා පොල් සංවර්ධන නිලධාරීන් මගින් මේ සහනාධාර වැඩපිළිවෙළ ක්‍රියාත්මක කරන බවද ඇමැති ජගත් පුෂ්පකුමාර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n1012304</link>
    <topic>රුපියල් ලක්ෂ 2000ක හොර සිගරට් අල්ලයි</topic>
    <author>චින්තා රණසිංහ</author>
    <content>අනවසරයෙන් මෙරටට ගෙන්වූ රුපියල් ලක්ෂ 2000ක් වටිනා සිගරැට් මිලියන 10 ක තොගයක් ශ්‍රී ලංකා රේගුව අත්අඩංගුවට ගෙන තිබේ. මේ වසරේ අත්අඩංගුවට ගත් විශාලම සිගරැට් තොගය මෙය වෙයි. වියට්නාමයේ නිෂ්පාදිත “ගෝල්ඩ්සීල්” නමැති මේ සිගරැට් තොගය අඩි 40ක් දිග කන්ටේනරයක අසුරා තිබූ බව ශ්‍රී ලංකා රේගු අධිකාරියේ අධ්‍යක්ෂ ජෙනරාල් සුධර්මා කරුණාරත්න මහත්මිය පවසයි.මධ්‍යම බුද්ධි අංශයේ 2471471 දුරකථන සේවාවට ලැබුණු ඔත්තුවක් අනුව මේ වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n1012305</link>
    <topic>වරාය අධිකාරියේ ලාභයබදු ගෙවු පසු බිලියන 2.1යි</topic>
    <author/>
    <content>බදු ගෙවීමෙන් පසු 2009 වසර තුළ ශ්‍රී ලංකා වරාය අධිකාරිය රුපියල් බිලියන 2.1ක ලාභයක් ලබාගෙන තිබේ.ශ්‍රී ලංකා වරාය අධිකාරියේ වාර්ෂික වාර්තාව අනුව 2008 ට සාපේක්‍ෂකව ශ්‍රී ලංකාවරාය අධිකාරියේ වාර්ෂික වාර්තාව අනුව 2008 ට සාපේක්‍ෂකව ශ්‍රී ලංකා වරාය අධිකාරියේ සේවක පිරිවැය සියයට 5.9කින් අඩු කර ගෙන තිබේ. ගෝලීය අර්බුදය හමුවේ ප්‍රතිචාර දක්වමින් සමස්ත මෙහෙයුම් පිරිවැය රුපියල් මිලියන 21.389ක් ලෙස පහත වැටී ඇත.ජාත්‍යන්තර නෞකා සමාගම් විශාල මූල්‍ය අර්බුදයකට ලක් වූ මොහොතක 2009 වර්ෂයේදී රුපියල් බිලියන 2.1ක දැවැන්ත ලාභයක් ඉපයීම ශ්‍රී ලංකා වරාය අධිකාරිය ලැබූ සුවිශේෂී ජයග්‍රහණය ක් බව, වාර්ෂික වාර්තාව පෙන්වා දෙයි.මේ ලාභය ලබා ගෙන ඇත්තේ සියලු වියදම් දැරීමෙන් අනතුරුවය. එමෙන්ම කොළඹ වරාය බහලුම් මෙහෙයුම් මිලියන 3.4කට අධික ප්‍රමාණයක් මෙහෙයවා තිබේ.මාගම්පුර මහින්ද රාජපක්‍ෂ වරායේ පළමු අදියර සඳහා චීනයේ එක්ෂින් බැංකුව ඇමැරිකානු ඩොලර් මිලියන 372 ක දීර්ඝ කාලින ණය. මුදලක් ලබාදී තිබේ. කොළඹ වරාය පුළුල් කිරීමේ ව්‍යාපෘතිට ආසියානු සංවර්ධිත බැංකුව ඇමරිකානු ඩොලර් මිලියන 300ක දීර්ඝ කාලීන ණය මුදලක් ලබාගෙන ඇත. මේ ණය මුදල් පියවීම සඳහා ඉදිරියේදී කටයුතු කරන බව, ශ්‍රී ලංකා වරාය අධිකාරිය කියයි.රාජ්‍ය ව්‍යාපාර දෙපාර්තමේන්තුව විසින් නිකුත් කරන ලද වාර්තාවේ සඳහන් වන රුපියල් කෝටි 2253 මුදල ව්‍යාපෘති ඉදි කරන සමාගම් වෙත ගෙවීම්වල වටිනාකම වේ. එහි ශ්‍රී ලංකාවරාය අධිකාරිය වෙත ලබාදුන් ණය මුදලක් ලෙස අර්ථකථනය කිරීම සාවද්‍යය බව ශ්‍රී ලංකා වරයා අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n1012306</link>
    <topic>12න් පහළ ළමයින්ටසතුන් වත්ත නොමිලේ</topic>
    <author>මානෙල් පුෂ්ප කුමාරි</author>
    <content>දෙහිවල සත්වෝද්‍යානය නැරැඹීමට හෙට (31) සහ අනිද්දා (01) දෙදින පැමිණෙන වයස අවුරුදු 12 න් පහළ ළමයින්ගෙන් ගාස්තු අය නොකෙරේ.එළඹෙන නව වසර හා පාසල් නිවාඩු සමය නිමිති කර ගනිමින් ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් පරිදි සත්වෝද්‍යාන අධ්‍යක්‍ෂ භාෂ්වර සේනාංක ගුණරත්න මහතා මේ තීරණය ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n1012307</link>
    <topic>පොලිස් ඇස සමීප රූප කැමරා පද්ධතියආරක්ෂක ලේකම් අතින් විවෘත වේ</topic>
    <author>විජයානි එදිරිසිංහ</author>
    <content>කොළඹ නගරය පුරා පොලිස් ඇස යොමු කෙරෙන සමීප රූප ආවේශන කැමරා පද්ධතිය (සී.සී.ටී.වී ආරක්ෂක ජාලය) ආරක්ෂක ලේකම් ගෝඨාභය රාජපක්ෂ මහතා අතින් ඊයේ (30) විවෘත කෙරිණි.පිටකොටුවේ පිහිටි කොළඹ නියෝජ්‍ය පොලිස්පති කාර්යාල සංකීර්ණයේදී මෙම උත්සවය පැවැත්විනි.රුපියල් කෝටි 22 ක වියදමින් මෙරට ප්‍රථමවරට ඉදිකෙරුණ සමීපරූප ජාලය මෙය වෙයි. ජාත්‍යන්තරයේ නගරවල ආරක්ෂාව වෙනුවෙන් සවිකර ඇති මෙවැනි ආරක්ෂක ජාලයන් ආදර්ශයට ගනිමින් 2007 අයවැයෙන් වෙන්කළ මුදල්වලින් මේ ආරක්ෂක කැමරා ජාලය සවිකළ බව පොලිස්පති ආචාර්ය මහින්ද බාලසූරිය මහතා පැවසීය.කොළඹ නියෝජ්‍ය පොලිස්පති කාර්යාල ගොඩනැගිල්ලේ උඩු මහලේ සවිකර ඇති මෙම කැමරා පද්ධතියට සම්බන්ධ කැමරා 105 ක් කොළඹ නගරය පුරා සවිකර තිබේ.රූප රාමු 28 ක් තුළින් කොළඹ නගරයේ සෑම අස්සක් මුල්ලක් නෑරම මෙහි සිට නැරඹිය හැකිය.නියෝජ්‍ය පොලිස්පති (තොරතුරු හා තාක්ෂණ) ගාමිණී නවරත්න මහතාගේ අධීක්ෂණය යටතේ ක්‍රියාත්මක පොලිස් නිලධාරීන් කණ්ඩායමක් මගින් මේ කැමරා ජාලය මෙහෙයවෙයි. කොළඹ නගරය පුරා සවිකර ඇති කැමරාවලින් පැය 24 පුරා කැමරාගත වන රූප රාමු ගබඩා කෙරේ. ඒවා අවශ්‍ය ඕනෑම අවස්ථාවක නැරඹිය හැකි පරිදි ආරක්ෂා කර තැබේ.කොළඹ නගරයේ සිදුවෙන අපරාධ, රථවාහන තදබදය ඇතුළු සෑම දෙයක් ම දැක බලා ගැනීමත් අපරාධකරුවන්ට නගරයෙන් පලා යා නොහැකි පරිදි පොලීසියට කොටු කර ගැනීමත් මෙම කැමරාවල උපකාරයෙන් ආරක්ෂක අංශවලට පහසුකරවයි.මේ කැමරා ජාලය විවෘත කළ ආරක්ෂක ලේකම්වරයා පැය භාගයක පමණ කාලයක් එම දර්ශන හරහා කොළඹ නගරයේ නිරීක්ෂණය කරමින් එය පවත්වාගෙන යාම සම්බන්ධව උපදෙස් ද ලබා දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n1012308</link>
    <topic>ළමයින්ට එරෙහිඅපරාධ 4200ක්</topic>
    <author>බුද්ධිකා ඉඹුලාන</author>
    <content>ළමයින්ට එරෙහි අපරාධ 4200 කට අධික සංඛ්‍යාවක් මේ වසරේදී පොලිස් ළමා හා කාන්තා කාර්යාංශය වෙත වාර්තා වී ඇත. අපහරණය, පැහැරගෙන යාම, ස්ත්‍රී දූෂණ ව්‍යභිචාරය ආදී ළමා ග්‍රහණ අපරාධ 2033 ක් මේ වසරේදී පොලිස් ළමා හා කාන්තා කාර්යාංශය වෙත වාර්තා වී තිබේ.එම කාර්යාංශය වෙත මේ වසරේදී වාර්තා වී ඇති ළමයිනට එරෙහි සුළු අපරාධ සංඛ්‍යාව 1173 කි. පසුගියදා අනුරාධපුර දිස්ත්‍රික්කයේදී පැවැති ළමා සංවර්ධන කමිටු රැස්වීමේදී ළමා සංවර්ධන හා කාන්තා කටයුතු ඇමැතිවරයාට වාර්තා වූ අන්දමට දිස්ත්‍රික්කයේ පමණක් මේ වසරේ නොවැම්බර් මාසයේ වන විට වාර්තා වී ඇති ළමා හිංසන ප්‍රමාණය 162 කි. 2009 දී මේ ප්‍රමාණය 165 කි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n1012309</link>
    <topic>‘දැයට කිරුළට’ සමගාමීවනිවාස 2500ක ව්‍යාපෘතියක්වියදම කෝටි 22යි</topic>
    <author>චන්දිමා එදිරිමාන්න</author>
    <content>‘දැයට කිරුළ’ නිවාස වැඩසටහනට සමගාමීව රුපියල් කෝටි 22ක වියදමින් නිවාස 2500ක් ඉදිකිරීමේ වැඩපිළිවෙළක් ක්‍රියාවට නැංවේ. 2011 නිදහස් දිනයට සමගාමීව මොනරාගල දිස්ත්‍රික්කයේ ක්‍රියාත්මක කරන දැයට කිරුළ සංවර්ධන වැඩපිළිවෙළට සමගාමීව මේ නිවාස ඉදිකිරීමට නියමිතය.ඉදිකිරීම් හා ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාගේ උපදෙස් මත ජාතික නිවාස සංවර්ධන අධිකාරිය ක්‍රියාත්මක කරන නිවාස වැඩපිළිවෙළ යටතේ මොනරාගල දිස්ත්‍රික්කයේ ප්‍රාදේශීය ලේකම් කොට්ඨාස 11 ආවරණය වන පරිදි නිවාස ඉදිකිරීමට නියමිතය.මහා භාණ්ඩාගාරයේ රුපියල් මිලියන 50ක විශේෂ ප්‍රතිපාදන යටතේ අඩු ආදායම්ලාභී පවුල් 700කට නිවාස තැනීම සඳහා රුපියල් ලක්ෂයක ණය මුදලක් බැගින් පිරිනැමේ.ලංකා බැංකුවේ රුපියල් මිලියන 50ක ප්‍රතිපාදන යටතේ මධ්‍ය ආදායම්ලාභී පවුල් 500කට නිවාස ඉදිකිරීමට ණය ප්‍රදානය කෙරේ.රාජ්‍ය සේවකයන්ට රුපියල් ලක්ෂ තුනක උපරිමයකට යටත්ව නිවාස ඉදිකිරීමට මහජන බැංකුව රුපියල් මිලියන 50ක් ආයෝජනය කරන අතර ඒ යටතේ ඉදිකිරීමට අපේක්ෂිත නිවාස සංඛ්‍යාව 250කි.මහා භාණ්ඩාගාරය 2011 වසරට මොනරාගල දිස්ත්‍රික්කය සඳහා ලබා දුන් රුපියල් මිලියන 30ක් සහ කලින් නිවාස ණය මුදල් නැවත දායක කොට ලබා ගන්නා රුපියල් මිලියන 25ක් සහාය කරගෙන අඩු ආදායම්ලාභී පවුල් 750කට නිවාස ඉදි කෙරේ.මීට අමතරව ප්‍රදේශයේ දුගී දුප්පත් පවුල් වෙනුවෙන් රුපියල් මිලියන 15ක වියදමින් නිවාස ආධාර වැඩසටහනක් ද ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n10123010</link>
    <topic>මලියදේව විදුහල්පතිතනතුරින් ඉවත් විය යුතුයි</topic>
    <author>කුරුණෑගල දිස්ත්‍රික් සංචාරක කුරුණෑගල දකුණ සමූහ</author>
    <content>කුරුණෑගල මලියදේව පිරිමි විදුහලේ විදුහල්පතිවරයා වහාම එම තනතුරින් ඉවත් විය යුතු බව ආදි ශිෂ්‍ය මහා සංගමය (26) දා ඒකමතිකව තීරණය කෙළේ ය.තරුණ බෞද්ධ සංගම් ශාලාවේ පැවැති මහා සභාවට 2000 ට වැඩි පිරිසක් සහභාගී වූහ.මහා සභාවෙන් පසු කුරුණෑගල නගරයට එක් වූ ආදි සිසුහු විරෝධතා පුවරු අතැතිව උද්ඝෝෂණයක නිරත වූහ. මෙම අවස්ථාවට ඇමති සාලින්ද දිසානායක, මේජර් ජෙනරාල් සුනිල් තෙන්නකෝන් ඇතුලු රජයේ ඉහළ තනතුරු දරන විශාල පිරිසක් සහභාගි වූහ.ආදි ශිෂ්‍ය සංගමයේ සභාපති ගාමිණී ස්වර්ණතිලක මහතා කියා සිටියේ විදුහල්පතිවරයා වසර 5 කින් ශිෂ්‍ය නායකයින් පත්කර නොමැති බවත්, විද්‍යාලීය 123 වසරක අභිමානය නැති කරමින්, විනය විරෝධි ලෙස කටයුතු කරගෙන යන බවත්, විද්‍යාලීය විනය සිසුන්ගේ හා ආචාර්ය මණ්ඩලයේ පිරිහී ඇති බවත් ය.වසර 9 ක් විදුහල්පති තනතුරේ සිටින වත්මන් විදුහල්පති ආර්. එස්. ආර්. රත්නායක මහතාගේ ද ක්‍රියා කලාපය හොඳ නැති බවද, ආදි ශිෂ්‍ය සංගමය වාර්ෂිකව රුපියල් මිලියන ගණනකින් විද්‍යාලීය දියුණුව සඳහා මුදල් වැය කරන බවත් ය.මෙම අවස්ථාවට විද්‍යාලීය ආදි ශිෂ්‍ය සංගම් කණ්ඩායම් 30 ක් (වාර්ෂිකව පිටවූ) සහභාගි වූ අතර, මහා සංගමය එක හෙලා මෙය අනුමත කළ බවත්, සංගමයේ ලේකම් සමන් ජයසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n10123011</link>
    <topic>ග්‍රේෂන් ආනන්දඅභාවප්‍රාප්ත වෙයි</topic>
    <author>ජීවනී පතිරණ</author>
    <content>ප්‍රවීණ සංගීතවේදී ග්‍රේෂන් ආනන්ද මහතා ඊයේ (29) පෙරවරුවේ අභාවප්‍රාප්ත විය.කලක් රෝගාතුරව කොළඹ ජාතික රෝහලේ ප්‍රතිකාර ලබමින් සිටි ඒ මහතා මියයන විට 53 වැනි වියේ පසුවිය.70 දශකයේදී ප්‍රවීණ සංගීතඥ සරත් දසනායකයන්ගේ ඇසුර ලබමින් ගිටාර් වාදකයෙකු ලෙස සංගීත ක්ෂේත්‍රයට පිවිසි ග්‍රේෂන් ෆෝ චූන්ස්, සියැක්, සුපර්සෙට් හා ඩීමර්ස් වැනි සංගීත කණ්ඩායම්වල සාමාජිකයෙකුව සිට සිය කුසලතා එළිදැක්විය.නීලා වික්‍රමසිංහ මහත්මිය සමඟ ගායනා කළ “ඈත දුරක දෑස පාවෙලා” ගීතයෙන් ගායනා ලොවට පිවිසි ඒ මහතා, එච්. ආර්. ජෝතිපාලයන්ගේ අභාවයෙන් පසුව හිස්වූ සිනමා ගීත කලාවට නව පණක් එක් කළේය.චිත්‍රපට 500 කට ආසන්න සංඛ්‍යාවකට ගීත ගායනයෙන් ද චිත්‍රපට 15 කට පමණ, සංගීත අධ්‍යක්ෂණයෙන් ද දායකත්වය ලබාදුන් ඒ මහතාට, 1994 වසරේ දී හොඳම ගායකයාට හිමි සරසවි සම්මානය ද හිමිවිය.හිම රේණු වැටෙනා, රුවන් වලා විමානේ, ඉපදී ලොවේ නවාතැන්පළේ, ආදර සීනුව ඇතුළු ඔහු ගායනා කළ ගීත රසිකයින් අතර ඉතා ජනප්‍රිය විය.ග්‍රේෂන් ආනන්ද මහතාගේ් දේහය අද (30) පෙරවරු 10.00 සිට පස්වරු 3.00 දක්වා ජාතික කලාභවනේ තැන්පත් කර තබනු ඇති අතර, පස්වරු 3.00 ට සිට දේහය පුංචිබොරැල්ල සියලු සාන්තුවරුන්ගේ දෙවිමැදුරට ගෙන එනු ලැබේ.අවසන් කටයුතු අද (30) පස්වරු 4.30 ට පමණ බොරැල්ල කනත්තේදී සිදුකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n10123012</link>
    <topic>ග්‍රේෂන් ආනන්ද ජනතා සම්මානයඋතුම්කොට සැලකූ කලාකරුවෙක්</topic>
    <author/>
    <content>ග්‍රේෂන් ආනන්ද කලා කරුවා දෙස් විදෙස් සම්මානයට හා ගෞරවයට පවා පාත්‍රවූ නිරන්තරයෙන් ජනතා සම්මානය උතුම්කොට සැලකූ® අයෙකු බව අගමැති දි.මු. ජයරත්න මහතා කියා සිටියි.ප්‍රවීණ ගායන ශිල්පී හා සංගීත අධ්‍යක්ෂවරයෙකු වූ ග්‍රේෂන් ආනන්ද මහතාගේ හදිසි අභාවය වෙනුවෙන් ශෝක පණිවුඩයක් නිකුත් කරමින් අගමැතිවරයා මෙසේද සඳහන් කරයි.ප්‍රවීණ ගායන ශිල්පී ග්‍රේෂන් ආනන්ද මහතාගේ හදිසි අභාවය පිළිබඳව පුවත අසා මම බලවත් සංවේගයට පත්වීමි. අභාවප්‍රාප්ත ග්‍රේෂන් ආනන්ද මහතා සංගීත ක්ෂේත්‍රයේ අභිවෘද්ධිය උදෙසා අද්විතීය වූ සේවාවක් ඉටුකළ කලාකරුවෙකි.චිත්‍රපට පසුබිම් ගායනයේ දී නොමැකෙන මතක සටහන් රැසක් සනිටුහන් කිරීමට ග්‍රේෂන් ආනන්ද කලාකරුවා සමත්විය. ග්‍රේෂන් ආනන්දයන් සැබෑ මානව හිතවාදී කලාකරුවෙකි. ග්‍රේෂන් ආනන්ද සිය සහෝදර කලාකරුවන්ගේ දුකකදී, විපතකදී පෙරමුණ ගෙන කටයුතු කළ බව ප්‍රකටය. සංගීතය ක්ෂේත්‍රයට ආනන්දයක් එක් කළ ග්‍රේෂන් ආනන්ද කලාකරුවාගේ අභාවයෙන් සංගීත ක්ෂේත්‍රයට සිදුවූයේ පිරිමසාලිය නොහැකි පාඩුවකි.ග්‍රේෂන් ආනන්ද කලාකරුවාගේ අභාවයෙන් ශෝකයට පත් ඥාති හිතමිත්‍රාදීන්ට මාගේ ශෝකය පිරිනමමි.ලොව ධර්මතාවයන් ලොවට පසක් කරමින් අප අතරින් වියෝවූ ග්‍රේෂන් ආනන්ද කලාකරුවාට මම අදහන්නාවූ ආගමට අනුව අජරාමර නිවන්සුව අත්වේවා යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n10123013</link>
    <topic>කුරුණෑගල විදුහල්පතිවරු දෙදෙනෙක්පළමු ශ්‍රේණියේ පන්ති කිහිපයක්අනවසරයෙන් පවත්වාගෙන ගිහින්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>කුරුණෑගල නගරයේ ප්‍රධාන පෙළේ විදුහල්පතිවරුන් දෙදෙනකු අධ්‍යාපන අමාත්‍යාංශය නොමඟ යවමින් පළමු ශ්‍රේණියේ පන්ති කිහිපයක් අනවසරයෙන් පවත්වාගෙන යාමට උත්සාහ කිරීමේ කුමන්ත්‍රණයක් හෙළිදරව් වී ඇත.අධ්‍යාපන අමාත්‍යාංශයේ අනුදැනුමකින් තොරව හිතුමතේට පන්ති පවත්වාගෙන යාමට උත්සාහ කළේ කුමන පදනමක් යටතේ ද යන්න ගැන අද (30) දිනට පෙර අධ්‍යාපන අමාත්‍යාංශයට වාර්තා කරන ලෙසට අදාළ විදුහල්පතිවරුන්ට නියෝග කොට ඇත.මේ සම්බන්ධයෙන් අධ්‍යාපන දෙපාර්තමේන්තුව මගින් විශේෂ පරීක්‍ෂණයක් ද පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=n10123014</link>
    <topic>මඩොල්කැලේ නිධන් හෑරීමට ගියැයිචීවරධාරියකු, පාසල් ගුරුවරයකුඇතුළු 11ක් අත්අඩංගුවට</topic>
    <author>අසේල කුරුළුවංශ</author>
    <content>පන්විල මඩොල්කැලේ උනනගලවත්ත ප්‍රදේශයේ නිධන් හෑරීමට ගිය චීවරධාරියකු, පාසල් ගුරුවරයකු ඇතුළු එකොළොස් දෙනකු පොලිසිය ඊයේ (29) අලුයම අත්අඩංගුවට ගෙන තිබේ.සැකකරුවන් පැමිණි බවට විශ්වාස කෙරෙන වෑන් රථයක් ද පොලිසිය භාරයට ගෙන ඇත.මොවුන් ඇඹිලිපිටිය, දඹුල්ල, වත්තේගම හා මැණික්හින්න ප්‍රදේශවල පදිංචිකරුවන් බව පොලිසිය පවසයි.සැකකරුවන් තෙල්දෙණිය මහේස්ත්‍රාත් ප්‍රසන්න ලියනගේ මහතා හමුවට ඊයේ (29) ඉදිරිපත් කිරීමෙන් පසු ඔවුන් ජනවාරි මස 06 දා තෙක් රක්ෂිත බන්ධනාගාරගත කර තිබේ.මධ්‍යම පළාත් නියෝජ්‍ය පොලිස්පති ජයන්ත ගම්මන්පිල මහතාගේ උපදෙස් මත පන්විල පොලිසියේ ස්ථානාධිපති උප පොලිස් පරික්ෂක රොෂාන් මුණසිංහ මහතා ඇතුළු කණ්ඩායමක් මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=r1012301</link>
    <topic>දොඩන්ගොඩ තුඩුගල නගරයසංවර්ධනය කරයි</topic>
    <author>දොඩන්ගොඩ විශේෂ – දයා විජේරත්න</author>
    <content>මතුගම මැතිවරණ කොට්ඨාසයේ දොඩන්ගොඩ තුඩුගල හන්දිය අංගසම්පූර්ණ නගරයක් ලෙස සංවර්ධනය කිරීමට අවශ්‍ය පොදු ගොඩනැගිලි රැසක් මේ වන විට ඉදිකිරීමට මතුගම ආසනයේ ශ්‍රීලනිප ප්‍රධාන සංවිධායක හා ප්‍රවාහන ඇමැති කුමාර වෙල්ගම මහතා පියවරගෙන ඇත.අඩු පහසුකම්වලින් සිය රාජකාරි කටයුතු මැනවින් ඉටු කරමින් විශේෂ සම්මානයන්ගෙන් පිදුම් ලැබූ දොඩන්ගොඩ ප්‍රාදේශීය ලේකම් කාර්යාලයට රුපියල් ලක්ෂ 720ක මුදලක් වැයකර අංග සම්පූර්ණ නව තෙමහල් ගොඩනැගිල්ලක් ඉදිකොට තිබේ.තාවකාලික ගොඩනැගිල්ලක දීර්ඝ කාලයක් පවත්වාගෙන ගිය දොඩන්ගොඩ පොලිස් ස්ථානය සඳහා රුපියල් ලක්ෂ 700ක මුදලක් වැයකර අංගසම්පූර්ණ නව දෙමහල් ගොඩනැගිල්ලක් ඉදිකොට තිබේ.වසර ගණනාවක් කුලී නිවෙස්වල පවත්වාගෙන ගිය දොඩන්ගොඩ ප්‍රධාන තැපැල් කාර්යාලය සඳහා රුපියල් ලක්ෂ 179 ක මුදලක් වැයකර අංගසම්පූර්ණ නව දෙමහල් ගොඩනැගිල්ලක් ඉදිකොට තිබේ.දොඩන්ගොඩ නව ප්‍රාදේශීය ලේකම් කාර්යාලීය ගොඩනැගිල්ල ජනතා අයිතියට පැවැරීමට අවශ්‍ය සියලු කටයුතු සුදානම් කරමින් සිටින බව දොඩන්ගොඩ ප්‍රාදේශීය ලේකම් තිලංගා වෙත්තසිංහ මහත්මිය පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=r1012302</link>
    <topic>සහන මිලට ඉඩම් දීනිවාස තනන්න ණය ලබා දෙයි</topic>
    <author>කුරුණෑගල මධ්‍යම විශේෂ – ආරියපාල වංශතිලක</author>
    <content>මධ්‍යම පන්තියේ නිවාස ණය යෝජනා ක්‍රමය යටතේ ලබන වර්ෂය සඳහා රුපියල් මිලියන 25 ක් වැය කරමින් ප්‍රතිලාභීන් විශාල පිරිසකට සහන මිලට බිම් කොටස් ලබා දී නිවාස ඉදිකිරීමට අවශ්‍ය ණය පහසුකම් ලබාදීමේ ව්‍යාපෘතියක් ආරම්භ කිරීමට වයඹ පළාත් නිවාස හා ඉදිකිරීම් අමාත්‍යාංශය කටයුතු කරගෙන යයි.”දිරිය පියස” නිවාස ණය යෝජනා ක්‍රමය යටතේ රුපියල් මිලියන 20 ක් වැය කරමින් ප්‍රතිලාභී පවුල් 248 කට සහන සැලසීමට අපේක්‍ෂා කරන අතර “සරණ නිවාස” ආධාර යටතේ රුපියල් මිලියන 2.5 ක් වැය කරමින් ප්‍රතිලාභී පවුල් 166 දෙනකුට ණය ලබා දීමට බලාපොරොත්තු වන බැව් වයඹ පළාත් නිවාස හා ඉදිකිරීම් අමාත්‍යාංශයේ නිලධාරියෙක් කීය.මෙයට අමතරව මහින්ද චින්තන ඉදිරි දැක්ම යටතේ රාජ්‍ය සේවා නිවාස යෝජනා ක්‍රම 25 ක් කුරුණෑගල සහ පුත්තලම දිස්ත්‍රික්ක පදනම් කරගෙන බිම් කොටස් 500 ක් ලබාදීමේ ව්‍යාපෘතියක් වයඹ පළාතේ ක්‍රියාත්මක කරන බවත්, දැනට නිවාස නොමැති තාවකාලිකව පවුල් 47,679 දෙනෙක් වයඹ පළාත තුළ පදිංචි වී සිටින බවත් හෙතෙම වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=r1012303</link>
    <topic>පුරුදු රස්සාවෙන් දිවි ගෙවන්නබටගස් ප්‍රවාහනයට අවසර දෙන්න</topic>
    <author>දොඩන්ගොඩ විශේෂ – දයා විජේරත්න</author>
    <content>බට ගස් ප්‍රවාහනයේ දී ඇතිවන නීතිමය ගැටලු නිසා පාරම්පරික බට පොතු කර්මාන්තය අත් හැරීමට සිදුවී ඇතැයි කටුකුරුදුගහලන්ද වැසියෝ කියති.මේ නිසා කටුකුරුදුගහලන්ද ඇතුළු තවත් ගම්මාන කීපයකම එම භාණ්ඩ නිෂ්පාදකයෝ අද ඉතාමත් අසරණ තත්ත්වයට පත්ව සිටිති.පොල්වත්ත ලියනගේ මැගිලින්නෝනා මෙසේ කීවාය.අපේ තාත්ත මුත්ත කාලේ ඉඳල මේ ගම්වල මිනිස්සු ජීවත් වුණේ බට පොතුවලින් හදන භාණ්ඩ විකිණීමෙන්. ඒ බට ගස් පුරාණ කාලෙ සිටම කපා ගත්තේ කැලෑවලින් ඒ කාලෙ කිසිම තහනමක් තිබුණේ නැහැ. නමුත් දැන් බට ගහක්වත් කපා ගෙන එන්න බැහැ.වන සංරක්ෂණ නිලධාරී මහත්වරු මගදී අල්ලා පොලිසියට භාර දෙනවා. පොලිසිය නඩු දමනවා. අමු ද්‍රව්‍ය නැති නිසා දැන් අපේ කර්මාන්තයට කණ කොකා හඬනවා. අපි ඉල්ලා සිටින්නේ බට ගස් ප්‍රවාහනයට පනවපු තහනම ඉවත් කර බට ගස් ප්‍රවාහනයට අවසර ලබා දෙන්න කියා. ඒ කාලේ අපි කැලෑවලින් කපන බට ගස් පලල මිටි බැදල බස්වලත් අරගෙන එනවා.පොල්වත්ත ලියනගේ සුනිල් - මගේ තාත්තගෙ රැකියාව තමයි මම අද කරන්නේ. ඒ කාලේ තාත්තට ඉල්ලන තරමට භාණ්ඩ දීගන්නත් බැහැ. මම මේ රස්සාව කරන්න වෙලා වසර 16ක් විතර වෙනවා. අපේ ගම්මානයේ සියල්ලන්ම වගේ රස්සාවට කළේ බටපොතු කර්මාන්තය. ඒත් මෑතක ඉදල බටගස් ප්‍රවාහනයට ඇති ගැටලු නිසා වැඩි දෙනෙක් මේ රස්සාව අත් හැරියා.මේ හැම භාණ්ඩයකම වටේ රවුම (ගැට්ට) හදන්නේ බූකැටිය – පුලුක්කත්වැල් වලින්. අපි හදන භාණ්ඩ පාපැදිවල බැදගෙන නගරයට ගොස් අලෙවි කර ගන්නවා. බටගස් කපන්න අපි හැතැප්ම 30 – 40 බයිසිකල් පදිනවා. ගෙදරින් යන්නේ පාන්දර 3 – 4 විතර.ඩබ්ලිව්. නිහාල් - බට ප්‍රවාහනයට කියල බලපත්‍ර ගන්න කියල නිලධාරි මහත්වරු අපිව රස්තියාදු කරනවා. අපිට මේ රස්සාව එපා කරනවා. පාරම්පරික කර්මාන්තයක් ලෙස අපි මෙම කර්මාන්තය ඉදිරියට ගෙනියන්න උත්සහ කළත් අපිට කිසිම සහනයක් නැහැ. අපි ගැන බලන්න කිසි කෙනෙක් නැහැ. කියන්නත් කෙනෙක් නැහැ. අපි බට කපන්න කලවැල්ලාව, වරකාගොඩ, නාහල්ල, නැබොඩ, ලිහිනියාව, වලල්ලාවිට, යගිරල, ඌරගහ, වැලිපැන්න යන ප්‍රදේශවල යනවා.නිහාල් අබේගුණවර්ධන - අපට උරමවු වසර සිය ගණනක් පාරම්පරික ඉතිහාසයක් තිබෙන බට කර්මාන්තය අතහැර දමන්න දුකයි. ඒත් මේ කර්මාන්තය ඉදිරියට ගෙනියන්න ගන්නා උත්සාහයට අපිට කිසිම සහනයක් ලැබෙන්නේ නැහැ. රටේ දේශීය කර්මාන්ත නගා සිටුවන්න නම් නීති සම්පාදනය කළ යුත්තේ වීදුරු කාමරවල සිට නොවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=r1012304</link>
    <topic>විශේෂ අධ්‍යාපන කටයුතුවල නිරතගුරුවරු සිය දෙනකුට පුහුණුවක්</topic>
    <author>මහරගම විශේෂ - වේහැල්ලේ පියතිලක</author>
    <content>සාමාන්‍ය ජනතාව භුක්ති විඳින සෑම පහසුකමක්ම සෑම අයිතිවාසිකමක්ම ආබාධ සහිත අයටත් සම සමව ලබාදීම මහින්ද චින්තනයේ පොරොන්දුවයි.ඒ අනුව අධ්‍යාපන අමාත්‍යාංශයේ නොවිදිමත් හා විශේෂ අධ්‍යාපන ඒකකය වැඩ සටහන් රාශියක් ක්‍රියාත්මක කරයි.ශ්‍රවණ කථන ඌණතා ඇති අයට අදහස් ප්‍රකාශ කර ගැනීමට ඇති සංඥා භාෂාව පිළිබඳ සෑම ගුරුවරයෙක්ම පුහුණු කිරීමට අධ්‍යාපන අමාත්‍යාංශය සැලසුම් කර ඇත.සිංහල, දමිළ, ඉංගී‍්‍රසි මෙන්ම සංඥා භාෂාව ද රාජ්‍ය භාෂාවක් ලෙස ඉකුත්දා පනතක් ලෙස පාර්ලිමේන්තුවේ දී සම්මත විය.ශ්‍රවණාබාධිත, කථනාබාධිත දරුවකුට අධ්‍යාපනය ලබාදීමට සෑම ගුරුවරයෙක්ම සංඥා භාෂාව දැන සිටිය යුතු බැවින් අදියරෙන් අදියර ගුරු භවතුන්ට සංඥා භාෂාව පුහුණු කිරීමට කටයුතු යොදා තිබේ.දෘශ්‍යාබාධිත සිසුන් අධ්‍යාපනය ලබන බ්‍රේල් අක්‍ෂර ක්‍රමය ද සෑම ගුරුවරයකුටම පුහුණු කිරීමට අධ්‍යාපන දෙපාර්තමේන්තුව කටයුතු කරගෙන යයි.මේ වැඩසටහන අනුව බ්‍රේල් අක්‍ෂර හා සංඥා භාෂාව පුහුණු කෙරෙන දිවයිනේ සෑම දිස්ත්‍රික්කයකින්ම කැඳවූ 100 කට විශේ්ෂ අධ්‍යාපන කටයුතුවල නියලෙන ගුරු භවතුන් මහරගම ජාතික අධ්‍යාපන ආයතනයේ දී පසුගියදා පුහුණු කරනු ලැබිණ.මෙසේ පුහුණුව ලබන ගුරුභවතුන් මගින් සියලුම ගුරුවරුන්ට මේ විෂයයන් දෙක පුහුණු කිරීමට අපේක්‍ෂා කෙරේ.යාපනය, අලුත්ගම, හාපිටිගම හා මහරගම ගුරු විදුහල් මගින් ද මේ පුහුණුවීම් සිදු කෙරේ.සෑම පොදු ස්ථානයකටම, රාජ්‍ය කාර්යාලයකටම සහ පාසලකටම ආබාධ සහිත දරුවන්ට මෙන් පොදුවේ ආබාධ සහිත ජනතාවටත් අනාබාධිත ප්‍රජාව භුක්ති විඳින මානව හිමිකම් ලබාදීම මේ වැඩ සටහනේ අපේක්‍ෂාවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=r1012305</link>
    <topic>වයඹ මාර්ග සංවර්ධනයටකෝටි 70ක් වෙන් කරයි</topic>
    <author>කුරුණෑගල දකුණ සමූහ මොහමඩ් මහරුෆ්</author>
    <content>වයඹ පළාත් මාර්ග සංවර්ධනය වෙනුවෙන් ලබන වසරට රුපියල් මිලියන 700 ක මුදලක් වෙන් කෙරේ. පළාත් මාර්ග පද්ධතිය කිලෝ මීටර් 2246 ක දුර ප්‍රමාණයකින් සමන්විත වන අතර එයින් මාර්ග 253 ක් කුරුණෑගල දිස්ත්‍රික්කයට අයත් වන අතර, මාර්ග 157 ක් පුත්තලම දිස්ත්‍රික්කයට අයත් වෙයි.අන්තර් පළාත් සම්බන්ධ වන ආකාරයෙන් වයඹ පළාත අතුළත මාර්ග වැඩි දියුණු කිරීමට මෙහිදී විශේෂ අවධානයක් යොමු කිරීමට නියමිතය. බොහෝ මාර්ග වාහන ගමනා ගමනයට සුදුසු අයුරින් සකස් වී නැති හෙයින් ඒවා නිසි පරිදි සකස් කර නඩත්තු කිරීමට ද අවධානය යොමු කරනු ඇත.වයඹ පළාතේ ඇති මහා පරිමාණ හා මධ්‍ය පරිමාණ වාරිමාර්ග යෝජනා ක්‍රමවලට ඇති ප්‍රවේශ මාර්ග ගල් අතුරා තාර දමා සුදුසු අයුරින් සකස් කිරීමට විශේෂ වැඩ පිළිවෙළක්ද යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=s1012301</link>
    <topic>19 න් පහළ එංගලන්ත ක්‍රිකට් පිලජනවාරියේ ශ්‍රී ලංකාවට</topic>
    <author>ෆවුස් මොහොමඩ්</author>
    <content>ශ්‍රී ලංකා 19 න් පහළ ක්‍රිකට් පිල සමග සිවු දින හා එක් දින තරගමාලාවකට සහභාගි වීම සඳහා එංගලන්ත 19 න් පහළ ක්‍රිකට් පිල ලබන ජනවාරි මස 7 වැනිදා දිවයිනට පැමිණීමට නියමිතය.සිවු දින තරග 2 ක් සහ එක් දින තරග 5 ක් මේ සංචාරයට ඇතුළත් වේ.පළමු සිවු දින තරගය ජනවාරි 14 වැනිදා දඹුල්ලේදී ආරම්භ වන අතර දෙවැනි සිවු දින තරගය පැවැත්වෙන්නේ ජනවාරි 20 දින මහනුවර අස්ගිරිය ක්‍රීඩා පිටියේදීය.ජනවාරි 28 වැනිදා කෝල්ට්ස් පිටියේදී ඇරැඹෙන එක් දින තරගමාලාවේ දෙවැනි තරගය ජනවාරි 30 ද, තෙවැනි තරගය පෙබරවාරි 1 දා ද කෝල්ට්ස් පිටියේදීම පැවැත්වීමට නියමිතය.සිවු වැනි එක් දින තරගය පෙබරවාරි 3 වැනිදාත් අවසන් තරගය පෙබරවාරි 5 වැනිදාත් එස්. එස්. සී. පිටියේදී පැවැත්වේ.මේ තරගමාලාවට සහභාගි වන දෙපිල ඉදිරියේදී නම් කිරීමට නියමිතය.මීට පෙර ශ්‍රී ලංකා 19 න් පහළ පිල මේ වසරේ අගෝස්තු මාසයේදී එංගලන්ත සංචාරයක නිරත වූයේ එක් දින තරග 5 කට සහභාගිවීම සඳහාය.එහිදී පළමු තරගය එංගලන්ත පිල කඩුලු 3 කින් ජයගත් අතර දෙවැනි තරගය ශ්‍රී ලංකාව කඩුලු 5 කින් ජය ගත්තේය. දෙපිල අතර පැවැති තුන්වැනි තරගය ජය පරාජයකින් තොරව නිමාවට පත්වූ අතර සිවුවැනි තරගයෙන් ලකුණු 11 ක ජයක් වාර්තා කිරීමට ශ්‍රී ලංකාව සමත් විය.අවසන් එක් දින තරගයෙන් ඩක්වර්ත් ලුවිස් ක්‍රමවේදය අනුව ලකුණු 51 ක ජයක් එංගලන්ත පිලට හිමිවූයේ තරගමාලාව 2 – 2 ක් ලෙස ජය පරාජයෙන් තොරව නිමාවට පත් කරමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=s1012302</link>
    <topic>කාල්ටන් සුපර් ක්‍රීඩා තරගාවලිය මුලතිව් හා කිලිනොච්චියේ</topic>
    <author/>
    <content>මුලතිව් හා කිලිනොච්චි දිස්ත්‍රික් හි දී තාරුණ්‍යයට හෙටක් සංවිධානය මගින් සංවිධානය කළ කාල්ටන් සුපර් ක්‍රීඩා තරගාවලියේ ආරම්භක අවස්ථාවට සහභාගි වූ ක්‍රීඩා අමාත්‍ය මහින්දානන්ද අලුත්ගමගේ, අමාත්‍ය ඩිලාන් පෙරේරා, පාර්ලිමේන්තු මන්ත්‍රී නාමල් රාජපක්ෂ මහත්වරුන් සහභාගී වූ අයුරු. මේ අවස්ථාවට ආරක්ෂක සේනාංක මූලස්ථානයේ මුලතිව් ආඥාපති මේජර් ජනරාල් එල්. බී. ආර්. මාර්කස් මහතා ඇතුළු ආරක්ෂක අංශ නිලධාරීහු රැසක් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=s1012303</link>
    <topic>සචිත්‍ර පෙරේරාගෙන් කඩුලු 10ක් ආනන්දයට කඩුලු 8 ක ජය</topic>
    <author>ප්‍රින්ස් ගුණසේකර</author>
    <content>කොළඹ ආනන්ද විදුහල හා අම්බලන්ගොඩ ධර්මාශෝක විදුහල අතර ආනන්ද විදුහල් පිටියේ ඊයේ නිමාවූ තරගයෙන් කඩුලු 8ක විශිෂ්ට ජයක් කොළඹ ආනන්ද විදුහලට හිමිවිය. ආනන්ද විදුහලේ සචිත්‍ර පෙරේරා මේ තරගයේදීත් ප්‍රබල පන්දු යැවීමක නිරත වෙමින් කඩුලු 10 ක් බිඳහෙලා ජය මාවත විවර කළේය. ඔහු ප්‍රථම ඉනිමේදී කඩුලු 5 ක්ද දෙවැනි ඉනිමේ කඩුලු 5 ක්ද බිදහෙලීය.අම්බලන්ගොඩ ධර්මාශෝක විදුහල ප්‍රථම ඉනිම ලකුණු 80 - සචිත්‍ර පෙරේරා 22 /5 පසිදු මධුෂාන් 31/2ආනන්ද විදුහල ප්‍රථම ඉනිම ලකුණු 126 - හේෂාන් විමලධර්ම 56 උෂාන් ගුණතිලක 20අම්බලන්ගොඩ ධර්මාශෝක විදුහල දෙවැනි ඉනිම ලකුණු 112 - සචිත්‍ර පෙරේරා 19/5,දුෂ්මන්ත දිසානායක 26/2ආනන්ද විදුහල දෙවැනි ඉනිම කඩුලු 2 කට ලකුණු 67 - අසංක රන්දෙනිය නොදැවී 27.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=s1012304</link>
    <topic>ජාතික නෙට්බෝල් - වොලිබෝල් – කබඩිඅවසන් තරග ජනවාරියේ</topic>
    <author>මහරගම විශේෂවේහැල්ලේ පියතිලක</author>
    <content>දිවයිනේ වොලිබෝල් (කාන්තා පිරිමි) නෙට්බෝල් (කාන්තා) සහ කබඩි (පිරිමි) යන ක්‍රීඩා සංවර්ධනය සඳහා ජාතික තරුණ සේවා සභාවේ දිස්ත්‍රික් හා ජාතික මට්ටමේ ක්‍රීඩා භාවිත ව්‍යාපෘතියක් ආරම්භ කරයි.ප්‍රථම පියවර වශයෙන් මේ වන විට ඉලක්කගත ක්‍රීඩාවන් සඳහා තරග පවත්වා දිස්ත්‍රික් සංචිත පිහිටුවා ඇත. සෑම දිස්ත්‍රික්කයකම දක්ෂතම වොලිබෝල් (කාන්තා/පිරිමි) නෙට්බෝල් (කාන්තා) සහ කබඩි පිරිමි දක්ෂම දිස්ත්‍රික් කණ්ඩායම් තෝරා ඇත.මේ සියලුම කණ්ඩායම් අතුරින් ඒ ඒ ක්‍රීඩාවට විශේෂ දක්ෂතා දක්වන ක්‍රීඩක ක්‍රීඩිකාවන් තෝරනු ලබන ජාතික තරගාවලිය 2011 ජනවාරි මස 8 සහ 9 යන දිනවල මහරගම ජාතික තරුණ මධ්‍යස්ථානයේදී පැවැත්වීමට නියමිතය.මේ තරගාවලියේදී විශේෂිත දස්කම් පාන වොලිබෝල් ක්‍රීඩිකාවන් 10 දෙනෙක් ක්‍රීඩකයින් 10 දෙනෙක් නෙට්බෝල් ක්‍රීඩිකාවන් 10 දෙනෙක් හා කබඩි ක්‍රීඩකයින් 10 දෙනෙකු බැගින් තෝරා ඔවුන්ට සියලුම පහසුකම් සහිතව හෙයියන්තුඩුව ක්‍රීඩා පාසලේදී දෙවාර්ෂික පුහුණුවක් ලබාදීමට නියමිතය.මේ ක්‍රීඩා සංචිතවලින් ජාතික තරුණ සේවා වොලිබෝල්, නෙට්බෝල් සහ කබඩි කණ්ඩායම් නිර්මාණය කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=s1012305</link>
    <topic>අළු බඳුන ජය ගත් එංගලන්ත පිලටඅගමැති කැමරන්ගෙන් සුබ පැතුම්</topic>
    <author>ලන්ඩන් (ඒ. එෆ්. පී.)</author>
    <content>ඔස්ට්‍රේලියාව සමඟ පැවැති සිව්වැනි ටෙස්ට් තරගයෙන් ඉනිමක සහ ලකුණු 157 ක විශිෂ්ට ජයක් ලබා අළු බඳුන අත්පත් කර ගත් එංගලන්ත පිලට සුබ පැතීමට බ්‍රිතාන්‍ය අගමැති ඩේවිඩ් කැමරන් ද එක්විය.”එංගලන්ත පිලට සහ නායක ඇන්ඩෘ ස්ට්‍රෝස්ට ඔවුනගේ විශිෂ්ට දක්‍ෂතා පිළිබඳ මම සුබ පතනවා” නිවේදනයක් නිකුත් කරමින් අගමැතිවරයා පැවසීය.”ඔවුන් ආපසු පැමිණි විට ඔවුන් පිළිගැනීමට රැස්වෙන පිරිස අතරට මමද එක්වෙනවා” අගමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=s1012306</link>
    <topic>ශ්‍රී ලංකා ක්‍රිකට් ඒකාබද්ධ පිලමේරියන්ස් සමඟ අවසන් තරගයට</topic>
    <author>ෆවුස් මොහොමඩ්</author>
    <content>අන්තර් සමාජ ඕවර විස්සයි 20 කාන්තා ක්‍රිකට් තරග මාලාවේ අවසන් මහා තරගය සඳහා සුදුසුකම් ලබා ගැනීමට මේරියන්ස් පිල සහ ශ්‍රී ලංකා ක්‍රිකට් ඒකාබද්ධ පිල සමත් වූහ. දෙපිල අතර අවසන් මහා තරගය ජනවාරි 4දා මුවර්ස් පිටියේ දී පැවැත්වේ.පෙරේදා (28) කෝල්ට්ස් පිටියේ පැවැති අවසන් පූර්ව තරග වටයේ දී කෝල්ට්ස් පිල ලකුණු 28 කින් පරාජය කිරීමට ශ්‍රී ලංකා ක්‍රිකට් ඒකාබද්ධ පිල සමත් වූ අතර සී. සී. පිල ලකුණු 80 කින් පරාජය කිරීමට මේරියන්ස් පිල සමත් විය.ශ්‍රී.ල.ක්‍රි ඒකාබද්ධ පිල - කෝල්ට්ස්ශ්‍රී ලංකා ක්‍රිකට් ඒකාබද්ධ පිල – 111/7 (ඕවර 20) – චාමිකා බණ්ඩාර 24, චමරි අතපත්තු 22, (සඳමාලි දොලවත්ත 16/2)කෝල්ට්ස් - 83 (ඕවර 17.5) – දීපිකා රසාංගිකා 22, සඳමාලි දොලවත්ත 20, (ශාලිකා කුමාරි 17/4, ඕෂධී රණසිංහ 14/3)මේරියන්ස් - සී.සී.සීමේරියන්ස් - 134/6 (ඕවර 20) - ශෂිකලා සිරිවර්ධන 52, සුවිනි ද අල්විස් 26, (උදේශිකා ප්‍රබෝධනී 23/2, දුෂාන්ති දේදුණු 35/2)සී.සී.සී – 54 (ඕවර 19.4) – උදේශිකා ප්‍රබෝධනී 16, (ශෂිකලා සිරිවර්ධන 7/2, චන්දි වික්‍රමසිංහ 7/2).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=s1012307</link>
    <topic>2010 ජගත් කෙළිබිමෙන්...</topic>
    <author>ෆවුස් මොහොමඩ්</author>
    <content>ගෙවී යන 2010 වසරේ ජාත්‍යන්තර කෙළිබිමේ වැදගත්ම තරගමාලාව වූයේ ලෝක පාපන්දු තරගාවලියයි.ලොව ජනප්‍රියතම ක්‍රීඩාව වන පාපන්දු ක්‍රීඩාවේ ස්වර්ණමය සැණකෙළිය වශයෙන් හඳුන්වන පාපන්දු ලෝක කුසලාන තරගමාලාව ලොව පුරා මිලියන ගණනාවක ක්‍රීඩා ලෝලීහු ආශ්වාදයෙන් යුතුව නැරඹූහ.2010 වසරේ ජුනි මාසයේ සිට ජුලි මාසය දක්වා දකුණු අප්‍රිකාවේ පැවති පාපන්දු සැණකෙළියේදී රටවල් 32 ක් තරගබිමට පිවිසියහ.මේ අතරින් ආජෙන්ටිනාවේ ලයනල් මෙසී, බ්‍රසීලයේ කාකා, එංගලන්තයේ රූනි යන ප්‍රබල පාපන්දු තරු රැසකගේ සිහින බිඳ දමමින් ස්පාඤ්ඤයේ ඩේවිඩ් විලා, ජර්මනියේ තෝමස් මුලර් හා මිරොස්ලොව් ක්ලෝස්, නෙදර්ලන්තයේ වෙස්ලි ස්නයිඩර් තරගාවලියේ කැපී පෙනෙන ක්‍රීඩකයන් බවට පත් වූහ.ජුලි 11 වැනිදා දකුණු අප්‍රිකාවේ පාපන්දු තරග ක්‍රීඩාංගණයේදී වසර 32 කට පසුව නෙදර්ලන්තය අවසන් මහා තරගයට සුදුසුකම් ලැබුවේ පාපන්දු ලොව විශ්මයට පත් කරමින්ය. ඔවුන් සමග ලෝක පාපන්දු ඉතිහාසයේ පළමු වතාවට අවසන් මහා තරගයට පිවිසි අනෙකුත් රට වූයේ ස්පාඤ්ඤය.තෙවරක් ලෝක සූරයන් වූ ජර්මනිය අවසන් පූර්ව තරගයේදී පරදවා අවසන් මහා තරගයට පිවිසි ස්පාඤ්ඤය ගෝල 1 – 0 ක් ලෙස නෙදර්ලන්තය පරදවා සිය මංගල පාපන්දු ලෝක කුසලතාව අත්පත් කර ගත්තේය.තරගාවලියේ ගෝල 5 බැගින් වාර්තා කළ ජර්මනියේ තෝමස් මුලර් ට රන් සපත්තුව ද (ට්ධතඤඥද ඡධධබ) ස්පාඤ්ඤයේ ඩේවිඩ් විලාට රිදී සපත්තුවද, නෙදර්ලන්තයේ වෙස්ලි ස්නයිඩර්ට ලෝකඩ සපත්තුවද හිමි විය.නමුත් 2010 වසර ආරම්භ වූයේ ජාත්‍යන්තර පාපන්දු ක්‍ෂේත්‍රයට භීතියක් එක් කරමින්ය. ජනවාරි මාසයේදී ඇන්ගෝලාවේ ඇරැඹි අපි‍්‍රකානු පාපන්දු කුසලාන තරගමාලාවට සහභාගි වෙමින් සිටි ටෝංගෝ පිල ගමන් ගත් බස් රථයට එල්ල වූ දරුණු වෙඩි ප්‍රහාරයෙන් කණ්ඩායම් සහාය පුහුණුකරු හා මාධ්‍ය ප්‍රකාශක මිය ගිය අතර සෙසු ක්‍රීඩකයන් දිවි ගලවා ගත්තේ මිනිත්තු 20 ක් පමණ පැවැති වෙඩි ප්‍රහාරය මැද්දේ බස් රථයේ අසුන් යට සැඟවී සිටීමෙනි.1998 වසරේ ලෝක පාපන්දු කුසලානය දිනූ ප්‍රංශ පිලේ ප්‍රබල සාමාජිකයකු වූ තියරි හෙන්රි ක්‍රීඩාවෙන් සමු ගත්තේ මේ වසරේදීය. ජාත්‍යන්තර තරග 123 කට සහභාගි වී ඇති 32 හැවිරිදි හෙන්රි එහිදී වාර්තා කළ ගෝල සංඛ්‍යාව 51 කි.මලල ක්‍රීඩාමාර්තු මස බර්ලින් ඔලිම්පික් ක්‍රීඩාංගණයේ පැවැති මලල ක්‍රීඩා තරගාවලියේ මීටර් 800 මිනිත්තුවකින් හා තත්පර 41.09 කින් නිමා කරමින් නව ලෝක වාර්තාවක් බිහි කිරීමට කෙන්යාවේ 21 හැවිරිදි ඩේවිඩ් රුඩීෂා සමත් විය. ඔහු විසින් බිඳ හෙලනු ලැබුවේ ඩෙන්මාර්කයේ විල්සන් කිජකේටර් මිනිත්තුවකින් හා තත්පර 41.11 කින් තැබූ ලෝක වාර්තාවය.ඊට සතියකට පසු ඉතාලියේදී සිය ලෝක වාර්තාව අලුත් කළ රුඩීෂා මිනිත්තුවකින් සහ තත්පර 41.01 කින් තරගය නිමා කිරීමට සමත් විය.2012 ලන්ඩන් ඔලිම්පික් තරගාවලිය ඉලක්ක කර ගනිමින් දිගු කාලීන පුහුණුවීම් සැලැස්මක් දියත් කළ ලෝක කෙටි ධාවන සූර උසේන් බෝල්ට් මේ වසරේදී ජාත්‍යන්තර තරග ඉසව් සඳහා සහභාගී වූයේ ඉතා අඩු වශයෙනි. අප්‍රේල් මාසයේ ෆ‍්‍රැන්ක්ලින් ක්‍රීඩා පිටියේ පැවැති සහාය දිවීමේ සූරතාවලියට ඔහු සහභාගි වූ අතර මීටර් 100 ය 4 තරග ඉසව්වේ ජය ජැමෙයිකාවට හිමි කර දීමට සමත් විය. බෝල්ටි තරග වදිනු දැකීමට වාර්තාගත 54310 ක ක්‍රීඩා ලෝලීහු පිරිසක් ක්‍රීඩාංගණයට පැමිණ සිටියහ.1980 මොස්කව් ඔලිම්පික් උළෙලේ මීටර් 200 ලෝකඩ පදක්කම් ලාභී මර්ලිං ඩටේ අගෝස්තු මාසයේදී යුරෝපීය මලල ක්‍රීඩා උළෙලට සහභාගි වෙමින් වාර්තාවක් පිහිටුවූවාය.එසේ යුරෝපීය මලල ක්‍රීඩා උළෙලට සහභාගී වූ වයස්ගතම ක්‍රීඩිකාව ලෙස වාර්තා පොතට එක්වූ චටේ 50 හැවිරිදි වියේ පසු වන්නීය.මේ අතර තහනම් උත්තේජන චෝදනා මත ස්පාඤ්ඤයේ මහ පරිමාණයේ මෙහෙයුමක් දියත් කළ එරට පොලිසිය ක්‍රීඩක ක්‍රීඩිකාවන් ඇතුළු නිලධාරීහු විශාල පිරිසකගේ නිවාස වැටලුවේ දෙසැම්බර් මාසයේදීය. ලෝක බාධක දිවීමේ සූරිය වන මාර්තා ඩොමිංගස් ගේ නිවසද පොලිසිය විසින් සෝදිසි කරනු ලැබුවේය. පොලිස් ප්‍රශ්න කිරීමට ලක්වූ මාර්තා තහනම් උත්තේජන චෝදනාවට එරෙහිව උසාවි ගියාය. මේ චෝදනා හේතුවෙන් ස්පාඤ්ඤ මලල ක්‍රීඩා සම්මේලනයේ උප සභාපති ධුරයද ඇයට අහිමි විය.බොක්සිංමේ වසරේ ලෝක හෙවිවේටි බොක්සිං කිරුළ දිනා ගැනීමට සමත් වූයේ යුක්රේනයේ විටාලි ක්ලිට්ස්චිකෝය. 39 හැවිරිදි විටාලි වෙතින් පරාජයට පත්වූයේ අමෙරිකාවේ ෂැහෝන් බ්‍රිග්ස්ය.පාපැදිප්‍රංශ සවාරිය 7 වරක් ජය ගත් අමෙරිකානු පාපැදි සූර ලාන්ස් ආම්ස්ට්‍රෝං සහ ඔහුගේ කණ්ඩායමට තහනම් උත්තේජන චෝදනා එල්ල වීමෙන් ආරම්භ වූ වසරේ පාපැදි පිටියේ උණුසුම වැඩි කරලමින් මැයි මාසයේ පැවැති ප්‍රංශ සවාරියේදී ආම්ස්ට්‍රෝං දැඩි පසුබෑමකට ලක් විය. සිය 13 වැනි ප්‍රංශ සවාරියට සහභාගි වූ ආම්ස්ට්‍රෝං තරගය නිමා කළේ 23 වැනියා ලෙසය.එය ආම්ස්ට්‍රෝංගේ අවසන් ප්‍රංශ සවාරිය වූ අතර ජනවාරියේ ඔස්ට්‍රේලියාවේ පැවැත්වෙන ඔස්ට්‍රේලියානු පාපැදි සවාරියෙන් අනතුරුව මව්බිමෙන් පිට තරග සඳහා සහභාගි නොවන්නට ඔහු තීරණය කළේය.ආම්ස්ට්‍රෝං සහ ඔහුගේ කණ්ඩායමට එරෙහිව නැගී ඇති තහනම් උත්තේජන චෝදනා පිළිබඳ පරීක්ෂණ කටයුතු තවමත් සිදුවෙමින් පවතී.මේ අතර ස්පාඤ්ඤයේ ඇල්බර්ටෝ කොන්ටොඩෝර් පිට පිට දෙවැනි වරටත් ප්‍රංශ සවාරිය ජය ගැනීමට සමත් විය. ඒ සමගම ජගත් පාපැදි ශ්‍රේණිගත කිරීම්වල පෙරමුණ ගැනීමටත් ඔහුට හැකි විය.නමුත් අවාසනාවන්ත ලෙස ප්‍රංශ සවාරියෙන් මසකට පසුව තහනම් උත්තේජන භාවිතා කිරීමේ චෝදනා ඔහුටද එල්ල විය. ප්‍රංශ සවාරිය අතරතුර සිදු කෙරුණු රුධිර සාම්පල පරීක්ෂණ මගින් එය තහවුරු වී තිබූ අතර තරග තහනමකට ලක්වීමටද ඔහුට සිදු විය.තහනම් උත්තේජන චෝදනා තරයේම ප්‍රතික්ෂේප කරන කොන්ටෝඩෝර් තමාට වසර 2 ක තරග තහනමක් පැනවුවහොත් ක්‍රීඩාවෙන් සමුගන්නා බවට අනතුරු ඇගවීමක්ද කර තිබේ.ටෙනිස්ජනවාරි මාසයේ බ්‍රිස්බේන් ටෙනිස් කිරුළ ජය ගනිමින් නව වසර ඇරඹූ පුනරාගමන රැජන ලෙස විරුදාවලිය ලත් බෙල්ජියමේ කිම් ක්ලිජස්ටර්ස් සැප්තැම්බර් මාසයේදී අමෙරිකානු විවෘත ටෙනිස් සූරතාවටද හිමිකම් කීමට සමත් වූවාය.ජනවාරියේ පැවැති ඔස්ට්‍රේලියානු විවෘත (කාන්තා) ටෙනිස් කිරුළ 5 වැනි වරටත් සුපිරි ක්‍රීඩිකා සෙරිනා විලියම්ස්ට හිමි විය. එහි යුගල සූරතාවද අත්කර ගත්තේ විලියම්ස් සොයුරියන් විසිනි. ඔස්ට්‍රේලියානු විවෘත පිරිමි ටෙනිස් කිරුළ 4 වැනි වරටත් ස්විට්සර්ලන්තයේ රොජර් ෆෙඩරර්ට හිමි විය.ග්‍රෑන්ඩ් ස්ලැම් කිරුළු 18 කට හිමිකම් කියන මාර්ටිනා නිව්රතිලෝවා පිළිකා රෝගයෙන් පෙළෙන බව හෙළිදරව් වූවේ පෙබරවාරි මාසයේදීය. 53 හැවිරිදි නව්රතිලෝවා වාර්තාගත විම්බල්ඩන් සූරතා 9 කටද හිමිකම් කියන්නීය.වසර 30 කට පසුව ප්‍රංශ විවෘත ටෙනිස් තරගාවලියේ අවසන් තරගයට සුදුසුකම් ලැබීමට ඔස්ට්‍රේලියානු ක්‍රීඩිකාවක් සමත් විය. මැයි මාසයේ පැවැති මේ තරගාවලියේ අවසන් තරගයට සුදුසුකම් ලැබූ ඔස්ට්‍රේලියාවේ සමන්තා ස්ටෝසර් පරදවමින් ඉතාලියේ ෆ්‍රැන්සෙස්කා චියාවොතේ් සූරතාව හිමි කර ගත්තාය. ප්‍රංශ ටෙනිස් කිරුළ දිනූ ප්‍රථම ඉතාලි ක්‍රීඩිකාව ලෙසද ඇය වාර්තා පොතට එක් විය.පකිස්තානයේ හිටපු ක්‍රිකට් නායක ෂොයිබ් මලික් සහ ඉන්දියාවේ සුපිරි ටෙනිස් ක්‍රීඩිකා සානියා මිර්සාගේ විවාහය මේ වසරේදී ජගත් කෙළිබිමේ සිදුවූ සුන්දරතම සිදුවීම විය. රටවල් දෙකෙහි විරසක මධ්‍යයේ වුවද ප්‍රීතිමත් යුග දිවියකට හිමිකම් කීමට දෙදෙනා සමත් වී සිටිති.ජගත් ටෙනිස් ශ්‍රේණිගත කිරීම් වල පෙරමුණේ පසුවන ස්පාඤ්ඤයේ රෆායල් නඩාල් පළමු වරට අමෙරිකානු විවෘත ටෙනිස් කිරුළ දිනා ගත්තේ මේ වසරේදීය.මේ අතර මියුනිච් හි අවන්හලකදී බිඳුණු වීදුරු කැබැල්ලකට දකුණු පාදයේ යටි පතුල කපා ගත් අමෙරිකානු සුපිරි ක්‍රීඩිකා සෙරීනා විලියම්ස්ට ජුනි මාසයෙන් පසු ටෙනිස් පිටියට පා තැබීමට නොහැකි විය.සෙරිනාගෙන් හිස්වූ ටෙනිස් පිටියේ විශිෂ්ට දස්කම් පෑ ඩෙන්මාර්කයේ 20 හැවිරිදි කැරොලින් වොස්නියැකි ජගත් ටෙනිස් ශ්‍රේණිගත කිරීම්වල පෙරමුණ ගනිමින් වසරේ හොඳම ටෙනිස් ක්‍රීඩිකාවට හිමි සම්මානය දිනා ගත්තාය. ග්‍රෑන්ඩ් ස්ලැම් කිරුළක් නොලබා ජගත් ටෙනිස් පිටියේ පෙරමුණට පැමිණි 3 වැනි ක්‍රීඩිකාව ලෙස ඇය වාර්තා පොතට එක්වූවාය.ක්‍රිකට්ජනවාරි මාසයේ නවසීලන්තයේදී ඇරැඹි 19 න් පහළ ලෝක කුසලාන තරගමාලාවෙන් ආරම්භ වූ ජගත් ක්‍රිකට් කෙළිබිම ජයග්‍රහණ හා පරාජයන් රැසක් මධ්‍යයේ ගලා ගියේය.19 න් පහළ ලෝක කුසලාන අවසන් මහා තරගයේදී ලකුණු 25 කින් පකිස්තානය පරදවා සූරතාව දිනා ගැනීමට ඔස්ට්‍රේලියාව සමත් විය.මේ වසරේ ජගත් ක්‍රිකට් කෙළිබිමේ වඩාත්ම ඛේදජනක සිදුවීම් ගොන්නකට මුහුණ පෑමට සිදුවූයේ පකිස්තානු පිලටය.ජනවාරි මාසයේ ඕස්ට්‍රේලියානු සංචාරයේදී ටෙස්ට් එක්දින හා විස්සයි 20 තරග සියල්ල පරාජයට පත් වීමේ හේතුවෙන් අර්බුදයකට පත්වූ පකිස්තානු පිලේ පරාජය පිළිබඳව සොයා බැලීමට කමිටුවක්ද එරට ක්‍රිකට් බලධාරීහු විසින් පත් කරන ලදී. ඒ අනුව යුනිස් ඛාන්ට සහ මොහොමඩ් යුසූෆ්ට ජීවිතාන්තය දක්වා ක්‍රිකට් ක්‍රීඩාව තහනම් කිරීමට පකිස්තානය පියවර ගත්තේය. (පසුව ඒ තීරණ ඉවත් කරමින් යුසූෆ් යළි ක්‍රිකට් පිටියට අවතීර්ණ විය) ඊට අමතරව ෂොයිබ් මලික් හා නවීඩ් රානාට වසරක තරග තහනමක්ද, ෂහීඩ් අෆ්රිඩි හා අක්මාල් සොයුරන්ට මාස 6 ක පරිවාස කාල සීමාවක් සමග පකිස්තානු රුපියල් මිලියන 3 ක දඩ මුදලක්ද පනවා තිබිණි.ඔස්ට්‍රේලියානු සංචාරය තුළදී ෂහීඩ් අෆ්රිඩි පන්දුව පළුදු කිරීමේ චෝදනාවකට ද ලක් විය. ඒ අනුව ඔහුට වෙනම තරග තහනමක්ද පනවා තිබිණි.අප්‍රේල් මාසයේදී දකුණු අප්‍රිකානු පිල සමග පැවැති එක්දින තරගයකදී නොදැවී ලකුණු 200 ක් ලබාගත් ඉන්දීය සුපිරි පිතිකරු සචින් තෙන්ඩුල්කාර් වසර 40 ක එක් දින ඉතිහාසයේ ද්විත්ව ශතකයක් ලැබූ ප්‍රථම පිතිකරු ලෙස ලෝක වාර්තාවක් තැබුවේය.වාර්තා පිට වාර්තා තබන තෙන්ඩුල්කාර් මේ මාසයේ දකුණු අප්‍රිකානුවන් සමග සෙන්චූරියන් හි පැවැති ටෙස්ට් තරගයේදී ශතකයක් රැස් කොට ටෙස්ට් ශතක 50 ක් ලැබූ ලොව ප්‍රථම පිතිකරු ලෙසටද වාර්තා පොතට එක්වීමට සමත් විය.මේ වසරේ පැවැති අමෙරිකානු ඩොලර් මිලියන 225 ක ත්‍යාග මල්ලක් හිමි ඉන්දීය පි‍්‍රමියර් ලීග් තරගමාලාවේ සූරතාව චෙන්නායි පිලට හිමි විය. දකුණු අප්‍රිකාවේ පැවැති චැම්පියන් ලීග් තරගමාලාවේ සූරතාව අත් කර ගැනීමටද චෙන්නායි පිල සමත් විය.මේ අතර එංගලන්ත සංචාරයක යෙදුණු පකිස්තානු පිලේ වේගපන්දු යවන මොහොම්මඩ් ආමීර්, මොහොම්මඩ් ආසිෆ් සහ නායක සල්මන් බට් මුදලට තරග පාවාදීමේ චෝදනාවට හසුවී තාවකාලික තරග තහනමකට ලක්වීම මේ වසරේ ජගත් ක්‍රිකට් කෙළිබිමේ සිදුවූ අපකීර්තිමත් සිදුවීම ලෙස සඳහන් වේ.සුප්‍රකට අළු බඳුන ටෙස්ට් තරගමාලාව දෙසැම්බරයේ ඔස්ට්‍රේලියාවේදී ආරම්භ වු අතර දෙවැනි ටෙස්ට් තරගයට ඉනිමකින් හා ලකුණු 71 කින් එංගලන්තය ජය ගැනීමෙන් ඕස්ට්‍රේලියානු ක්‍රිකට් ක්‍ෂේත්‍රයේ දැඩි අර්බුදයක් ඇති විය.ඔස්ට්‍රේලියාවේ හිටපු සුපිරි දඟ පනදු යවන ක්‍රීඩක ශේන් වෝන් නැවත ටෙස්ට් පිටියට පැමිණිය යුතු බවට මතවාදයක් ගොඩ නැගුණේ ඉන් අනතුරුවය. කෙසේ වෙතත් වසර 4 කට පෙර ක්‍රීඩාවෙන් සමුගත් වෝන් යළි පිටියට පැමිණීමේ අවශ්‍යතාවයක් නැතැයි ලොව ප්‍රවීණ ක්‍රීඩකයන් රැසක් අදහස් පළ කළහ.2010 වසරේ ජගත් ක්‍රිකට් කෙළිබිම නිමාවට පත්වූයේ එංගලන්ත – ඕස්ට්‍රේලියා සිවුවැනි ටෙස්ට් තරගයෙන් ඉනිමක හා ලකුණු 157 ක ජයත් සමඟ අළු බඳුන එංගලන්තයට හිමි කර දීමෙන්ය.වසර 24 කට පසුව ඔස්ට්‍රේලියානු භූමියේදී අළු බඳුන එංගලන්තය විසින් දිනාගත් අතර නව වසරේ සිඩ්නි නුවර පැවැත්වෙන අවසන් ටෙස්ට් තරගය ජය ගැනීමට හැකිවුවහොත් ටෙස්ට් තරගාවලිය සමකර ගැනීමෙන් මද අස්වැසිල්ලක් ලබන්නට ඕස්ට්‍රේලියාවට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>30</day>
    </date>
    <link>http://www.dinamina.lk/2010/12/30/_art.asp?fn=f1012301</link>
    <topic>ආර්ථික වර්ධනය පිළිබඳ සුබවාදි බලාපොරොත්තු</topic>
    <author>රාමන්</author>
    <content>2010 අවසන් වී 2011 උදා වෙන්නේ ජයග්‍රහණ රැසක් අත්පත් කර ගනිමින්. දේශපාලන හා ආර්ථික ජයග්‍රහණ ඒ අතරින් ප්‍රධානයි. කලකට පසු ශක්තිමත් ආණ්ඩුවක් ලැබී තිබෙනවා. එය තුනෙන් දෙකේ බලයක් සහිත ආණ්ඩුවක්, 1970 හා 1977 න් පසු එවන් පාර්ලිමේන්තු බලයක් ලැබුණු ප්‍රථම අවස්ථාව මෙයයි.සාමාන්‍යයෙන් 1978 ව්‍යවස්ථා සංශෝධනයෙන් යෝජනා කළ සමානුපාතික ඡන්ද ක්‍රමයෙන් බලාපොරොත්තු වූයේ කිසිම කණ්ඩායමකට තුනෙන් දෙකේ පාර්ලිමේන්තු බලයක් නොදීමයි. එය 1978 සිට 2010 වනතුරුම සිදු වුණා. පසුගිය මැතිවරණයේ දී එක්සත් ජනතා නිදහස් සන්ධානයට එම බාධකය ඉවත් කර ගැනීමට තරම් ජන බලයක් ලැබී තිබෙනවා. එය ජනාධිපති මහින්ද රාජපක්ෂ මහතාගේ රජය ලැබූ සුවිශේෂී ජයග්‍රහණයක්.පාර්ලිමේන්තු බලය පමණක් නොව ජනාධිපති බලය ද සුවිශේෂයි. සාමාන්‍යයෙන් ශ්‍රී ලංකාවේ ජනාධිපතිවරුන් පත්වීමේ දී මුල්වර ලබා ගත් ජයග්‍රාහී ඡන්ද ප්‍රතිශතය දෙවැනි වර ලබා ගන්නේ නැහැ. එහෙත් වත්මන් ජනාධිපතිවරයා මුල් වරට වඩා වැඩි ඡන්ද ප්‍රතිශතයකින් දෙවැනි වර ජය ලබා තිබෙනවා.මුල්වර ලැබූ 50.2 % මෙවර 58 % ක් දක්වා වැඩි කර ගැනීමෙන්, එය තහවුරු වී තිබෙනවා. 2005 ඔහුට ලබා දුන්නේ දෙකඩ වීමට ගිය රටක්. රටේ උතුරු නැඟෙනහිර සමහර කොටස් පැවතියේ ත්‍රස්තවාදීන් අතේ. 2009 වන විට ඔහු ජනතාවට ඒකීය රටක් ලබා දුන්නා. ශ්‍රී ලංකා රජයේ තනි අධිපත්‍යයට හා අණසකට නතු වූ රටක් දැන් ලැබී තිබෙනවා.මේ නිසා 2010 අවසන් වන්නේ නිදහස් රටක ශක්තිමත් විධායක ජනාධිපතිවරයෙක් හා තුනෙන් දෙකේ බලයක් සහිත ශක්තිමත් පාර්ලිමේන්තුවක් සහිත ආණ්ඩුවක් සමඟින්. මීට අමතර ප්‍රාදේශීය සභා 90 % ක පමණ හා පළාත් සභා සියල්ලේම බලය එක්සත් ජනතා නිදහස් සන්ධානය සතුයි. මෙවන් දැවැන්ත දේශපාලන බලයක් මෑත ඉතිහාසයේ කිසිම රජයකට ලැබී නැහැ. තිස් වසරකට පසු රටට ස්ථිර සාමයක් උදා කිරීම ඊට විශේෂයෙන් ම හේතු වුණා. මේ වන විට ජනතාවගේ පැත්තෙන් කළ යුතු ඉහළම යුතුකම එක්සත් ජනතා නිදහස් සන්ධානය වෙනුවෙන් ඉටු කර අවසන්.2010 න් පසු රජය ජනතාව වෙනුවෙන් ඉටු කරනු ලබන්නේ කුමක්දැයි ජනතාව බලාපොරොත්තු වෙනවා. රටකට සාමය උදා වීමත් සමඟම ජනතාව බලාපොරොත්තු වන්නේ ආර්ථිකයේ වර්ධනයක්. ආර්ථික වර්ධනයට සාමය අවශ්‍යයි. මේ නිසා සාමය ලැබීමත් සමඟ ම ඊළඟ පිම්ම ආර්ථික වර්ධනයයි. මෙහි දී ජනතාව අදට වඩා ආර්ථික වශයෙන් හොඳ හෙට දවසක් බලාපොරොත්තු වීම ස්වභාවිකයි.ඒ සංවර්ධිත හෙට දවස ගොඩනැඟීමේ පසුබිම සකස් වී තිබේ ද ? ඒ ගැන විමසා බැලීම වැදගත්. මේ වන විට 24 % කට තිබූ උද්දමන වේගය 9 % කට අඩුවෙලා. ආර්ථික වර්ධනය 2010 තුන් වැනි කාර්තුවේ 8.3 % යි. විරැකියාව අඩුවෙලා. අන්ත දුගී මට්ටම 2005 වන විට 24 % ක්ව තිබූ දුප්පත්කමේ මට්ටම 7.5 % කට අඩු වෙලා. ආර්ථිකයේ මෙම නිර්ණායක කියාපාන්නේ සාමය උදාවීමත් සමගම රටේ ආර්ථික වර්ධනයක් සිදු වෙමින් පවතින බවයි. මෙම වර්ධනයට අඩිතාලම දැමීමට යුද්ධය පැවැති කාලයේ ම රජය ශක්තිමත් වුණා.මේ නිසා 2011 වසරට රට පිවිසෙන්නේ ආර්ථික සංවර්ධනයට යොමු වූ දේශයක් ලෙස. ඊට අවැසි යටිතලය සැකසෙමින් පවතිනවා. රජය කෙරෙහි ජනතාව තබා තිබෙන බලාපොරොත්තු අපරිමිතයි. සාමය උදා වී තිබෙන නිසා රට තුළ සිදු වන සියල්ල විවෘත වෙලා. මේ නිසා කුඩා සිදුවීමක් වුව ද විවෘත වන ප්‍රමාණය වැඩියි. සාමාන්‍ය සිදුවීමක් ගැන වුව ද ජනතාවගේ සංවේදීතාවය වැඩියි. යුද සමයකට වඩා හෙළිදරව් වීම වැඩියි. සමහර කාරණා සම්බන්ධයෙන් යම් යම් විවේචන එල්ලවන්නේ ඒ නිසායි. සෑම වාර්තාවකම දක්නට ලැබෙන්නේ වර්ධනයක්.ජාත්‍යන්තර නිර්ණායක අතර වුවද ශ්‍රී ලංකාව සිටින්නේ දකුණු ආසියානු කලාපයේ ඉහළ තැනක. සමහර නිර්ණායක මගින් ඉන්දියාව, පකිස්ථානය, හා බංගලිදේශය අභිබවා යන මට්ටමක් අප ළඟා කර ගෙන තිබෙනවා. ඒක පුද්ගල ආදායම අතින්ද ශ්‍රී ලංකාව සිටින්නේ ඉන්දියාවට වඩා ඉදිරියෙන්. මේ නිසා යුද්ධය අවසන් වීමත් සමඟ ඇති විය යුතු ආර්ථික වර්ධනය පිළිබඳ සුබවාදී බලාපොරොත්තු ඇති කර ගැනීමේ වරදක් නැහැ. එය සිහින බලාපොරොත්තුවක් නොවෙයි. යථාර්ථවාදීවම සිදු වන බව පැහැදිලියි.ජාතික හා ජාත්‍යන්තර නිර්ණායක තුළ රටේ ඉදිරි ගමන සටහන් වෙමින් පවතිද්දී 2010 වසර අවසන් වන්නේ බඩු මිලේ යම් වැඩිවීමක් සමඟ බව පෙනෙනවා. විශේෂයෙන්ම අත්‍යවශ්‍ය භාණ්ඩවල මිල වැඩිවීමක් දක්නට ලැබෙන බව සත්‍යයක්. භාණ්ඩ මිල වැඩි වන්නේ අදාළ භාණ්ඩවල හිඟයක් සමඟයි. විශේෂයෙන් පොල්, ළූණු, බිත්තර, කුකුළු මස් වැනි ද්‍රව්‍යවල දක්නට ලැබෙන්නේ අස්වාභාවික වැඩිවීමක්.එය ක්‍ෂණිකව ඇති වූවක් ම නොවෙයි. නත්තල් සමයත් සමග වසර අවසානේ සමහර භාණ්ඩවලට තිබෙන ඉල්ලුමේ වැඩිවීමක් දක්නට ලැබෙනවා. පොල් ඵලදාවේ අඩුවීම පොල් මිලට බලපෑවා. ඊට අමතරව පොල් කුරුමිණි රෝගය බහුල වශයෙන් පොල් ඵලදාවට බලපා තිබෙනවා. දිගින් දිගටම පැවැති වර්ෂාව හා වර්ෂාව සමග පැමිණි ජල ගැලීම් තත්ත්වයන් එළවළු, ලූණු වැනි වගාව වල අස්වැන්න අඩුවීමට හේතුවක්.මෙවන් පසුබිමක වෙළෙඳ පොළ සමබර කර ගන්නේ කෙසේද ? වෙළෙඳ පොළට දේශීය වශයෙන් සැපයෙන භාණ්ඩවල අඩුවක් දක්නට ලැබේ නම් ඒවාට ඇති ඉල්ලුම අධික වන කාලයක් උදා වී තිබේ නම් බඩු මිලේ වැඩිවීමක් බලාපොරොත්තු විය යුතුයි. විශේෂයෙන්ම දෙසැම්බර් මස අවසනේ භාණ්ඩ වලට තිබෙන ඉල්ලුම වැඩි වීමට අමතරව විවිධ හේතූන් නිසා සැපයුමේ හිඟයක් ඇති වීම සමහර භාණ්ඩවල අසාමාන්‍ය මිල වැඩි වීමකට හේතු වුණා.පැවැති ආර්ථිකමය වටාපිටාව බලධාරීන් නොදැන සිටියා විය නොහැකියි. භාණ්ඩ හිඟයක් ඇති වන්නේ නම් එම හිඟය ඇති වන සමයට ඉල්ලුම ද වැඩි වන්නේ නම් ක්ෂණිකව විදේශයෙන් හෝ ආනයනය කර වෙළෙඳ පොළේ භාණ්ඩ සැපයුම වැඩි කිරීමට සිදු වෙනවා. ඊට රජයේ මැදිහත් වීම අවශ්‍යයි. එසේ නොවන්නේ නම් උදා වන්නේ ඕනෑම තත්ත්වයක් යටතේ අධික ලාභය හඹා ගෙන යන වෙළෙඳුන්ගේ වාරයයි. ඔවුන් බඩු මිලේ පාලනය අතට ගන්නවා. පසුගිය දිනවල සිදු වූයේ එයයි.මෙවන් පසුබිමක් පාලනය කර ගැනීමේ වෙළෙඳ ජාලය හා හැකියාව වෙළෙඳ පාරිභෝගික කටයුතු හා සමුපකාර අමාත්‍යාංශය සතුයි. දිවයින පුරා ඇති සතොස ශාඛා, සමුපකාර ප්‍රාදේශික ආර්ථික මධ්‍යස්ථාන මේ සියල්ල මඟින් බඩු මිලට යම් බලපෑමක් කළ හැකියි. එහෙත් ඔවුන් නිසි කලට නිසි වේලාවට භාණ්ඩ ආනයනය කිරීමේ ආර්ථික ශක්තිය තිබිය යුතුයි. යම් ප්‍රමාදයක් සහිතව හෝ තොග වෙළෙඳ පොළට පොල්, බිත්තර, කුකුළු මස් හා ලූණු ආනයනය කිරීමට හැකි වී තිබෙනවා.මේ නිසා ඒවායේ පැවැති අධික මිල ගණන් අඩුවීමට පටන් ගෙන තිබෙන බව පිළිගත යුතුයි. මේ වන විට ආනයනික භාණ්ඩ වෙළෙඳ පොළට නිකුත් වෙමින් පවතිනවා. සාමාන්‍යයෙන් අප පුරුදු වී සිටින්නේ අශ්වයා ගිය පසු ඉස්තාලය වසා දැමීමයි.අතීතයේ පාරිභෝගික භාණ්ඩ ආනයනයේ දී ද බොහෝ විට දක්නට ලැබුණේ ද එයමයි. එම පුරුද්දෙන් බැහැර වීමට උත්සාහ ගන්නා බවක් දක්නට ලැබෙන්නේ නැහැ. කෙසේ හෝ පාරිභෝගික ඇමැතිවරයාගේ මැදිහත් වීමෙන් භාණ්ඩ හිඟයකින් තොරව මිල අධික වී තිබෙන අත්‍යාවශ්‍ය භාණ්ඩ ප්‍රමාද වී හෝ ආනයනය කිරීම වැදගත්. මෙම කාර්යයේ දී පාරිභෝගික අමාත්‍යාංශය තනිවුණා ද කියලා කියන්න දන්නේ නැහැ. එසේ තනිවීම එතරම් හොඳ නැහැ. එය රටේ බඩු මිලට සෘජුව බලපා තිබෙනවා. බඩු මිලේ විවෘත වැඩිවීමක් සිදු වන්නේ නම් එය පවතින රජයට කිසිසේත්ම යහපත් වන්නේ නැහැ.අය-වැය ලේ්ඛනයේ පැවැති යහපත් ප්‍රතිපාදන පසෙක තබා බොහෝ අය කථා කිරීමට පටන් ගත්තේ බඩු මිල ගැන. විපක්ෂය මේ පසුබිම අර්ථ ගැන්වූයේ අය වැය යෝජනාවල ප්‍රතිඵලයක් විදියට. එය වැරදියි. බඩු මිල ප්‍රශ්නය හරහා ජනතාව ඇමතීමට විපක්ෂයට යම් ඉඩක් විවෘත වුණා. මේ නිසා ඔවුන් එය අය වැයට ගලපා රජයට එරෙහි ප්‍රහාරයක් ලෙස ඉදිරියට ගෙන ගියා.2010 වසර අවසන් වන විට ආර්ථික වශයෙන් දක්නට ලැබූ මේ අසුබවාදී පසුබිම 2011 දී හෝ මග හරවා ගැනීමට බලධාරීන් කටයුතු කිරීම වැදගත්. 2011 අප්‍රේල් අලුත් අවුරුදු උදාවත් සමඟම යළි බඩු මිලේ ප්‍රශ්නය මතු වීමට ඉඩ තිබෙනවා. භාණ්ඩයක සාමාන්‍ය මිල වැඩි වීම ප්‍රශ්නයක් වන්නේ නැහැ. ජනතාවට එය වැටහෙනවා. ජනතාවගේ මිල දී ගැනීමේ හැකියාව සමග ආර්ථික ශක්තිය වර්ධන කිරීමෙන් ඊට මුහුණ දිය හැකියි.ආණ්ඩුවක් කළ යුත්තේ ඊට අවශ්‍ය පසුබිම සකස් කිරීමයි. පසුගිය අය වැය ලේඛනයෙන් සිදු වී තිබෙන්නේ ද එයයි. එහේ ලූණු කිලෝ ග්‍රෑම් එකක් එකවර රු. 235 / - කට මිලදී ගැනීමට සිදු වීම විකෘති තත්ත්වයක්. නැතිනම් අස්වාභාවික පසුබිමක්. ඊට ක්ෂණිකව මැදිහත් වීම අත්‍යවශ්‍යයි. එවැන්නකට මැදිහත් නොවී යන්නේ රජයක කීර්ති නාමය බව අමුතුවෙන් කිවයුතු නැහැ. මේ නිසා 2011 වසරේ 2010 වසරේ ඇරැඹි ඉදිරි ගමන සාර්ථකව ඉදිරියට ගෙන යමින් මෙවන් දුර්වලතා මඟ හරවා ගැනීම වැදගත්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n1012311</link>
    <topic>කුකුළු මස් බිත්තර මිල අඩු කළොත්ගෙන්වීම නවත්වනවා</topic>
    <author>විජයානි එදිරිසිංහ</author>
    <content>දේශීය ව්‍යාපාරිකයන් බිත්තර සහ කුකුළු මස් මිල අඩු කරන තුරු ඒවා පිට රටින් ගෙන්වීම නතර නොකිරීමේ දැඩි තීරණයක වෙළෙඳ කටයුතු හා සමුපකාර ඇමැති ජොන්ස්ටන් ප්‍රනාන්දු මහතා සිටී.බිත්තර සහ කුකුළු මස් ආනයනය කිරීමෙන් කලබලයට පත්වූ මහා පරිමාණ දේශීය ව්‍යාපාරිකයෝ එම නිෂ්පාදන ගෙන්වීම දැඩි කන්නලව්වක යෙදී සිටිති.මිල අඩු කරන තුරු මොනම හේතුවක් නිසාවත් බිත්තර හා කුකුළු මස් ආනයනය නතර නොකරන බව ඇමැතිවරයා ව්‍යාපාරිකයන්ට දැනුම් දී තිබේ.ආනයනය කළ බිත්තර මිලට ගැනීම සඳහා පාරිභෝගිකයන් අතර විශාල ඉල්ලුමක්පවතින අතර පෙරේදා බිත්තර ලක්ෂ 5ක් අලෙවි කෙරිණි. ඊයේ වන විට අලෙවි වූ ප්‍රමාණය ලක්ෂ දහය ඉක්ම වීය. තවත් බිත්තර ලක්ෂ 60 ක් ජනවාරි 1 දා වෙළෙඳ පොළට නිකුත් කරනු ඇත.සතියකට අඩුම තරමින් බිත්තර ලක්ෂ 50 ක් වෙළෙඳ පොළට සපයන ලෙස ජනාධිපති මහින්ද රාජපක්ෂ මහතා වෙළෙඳ කටයුතු ඇමැතිට උපදෙස් දී තිබේ. ආනයනය කරන ලද බිත්තරයක මිල රුපියල් 12 කි. දේශීය ව්‍යාපාරිකයා බිත්තරයක් අලෙවි කරන්නේ රුපියල් 17 බැගිනි. එහෙත් බිත්තරයක් සඳහා වැය වන මුදල රුපියල් 7 කි.බිත්තරයක් රුපියල් 12 ට අලෙවි කරන තුරු බිත්තර ආනයනය නතර නොකරන බවට ඇමැතිවරයා සහතික වෙයි.බිත්තර සහ කුකුළු මස් නිෂ්පාදනය කරන සුළු නිෂ්පාදකයන් ගෙන් අඩු මිලට ගන්නා ව්‍යාපාරිකයෝ ඉන් විශාල ලාභයක් තබාගෙන අලෙවි කරති. ඇතැම් මහා පරිමාණ බිත්තර සහ කුකුළු මස් ව්‍යාපාරිකයන්ගේ දිනක ශුද්ධ ආදායම රුපියල් ලක්‍ෂ පහ ඉක්මවන බවට ද හෙළි වී තිබේ.දේශීය ව්‍යාපාරිකයන් බිත්තර රුපියල් 12 සහ කුකුළු මස් රුපියල් 300 – 350 අතර ප්‍රමාණයට ලබා දෙන තෙක් ආනයනය කිරීම කෙසේවත් නවත්වන්නේ නැති බව ඇමැති ජොන්ස්ටන් ප්‍රනාන්දු මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n1012312</link>
    <topic>රාජ්‍ය සේවක වැටුප් වැඩිවීම හෙට සිට</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර</author>
    <content>රාජ්‍ය සේවකයන්ට හා විශ්‍රාමිකයන්ට 2011 අය-වැයෙන් යෝජනා කළ වැටුප් වැඩි කිරීම් හෙට (01) සිට ක්‍රියාත්මක කිරීමට ඇමැති මණ්ඩලය පෙරේදා (29) තීන්දු කළේය.රාජ්‍ය සේවය, රාජ්‍ය සංස්ථා, ව්‍යවස්ථාපිත මණ්ඩල සහ විදේශ ආධාර මත ක්‍රියාත්මක ව්‍යාපෘතිවල කාර්ය මණ්ඩල වැටුප් හා දීමනා මේ අනුව ඉහළ දැමේ.මුදල් හා ක්‍රම සම්පාදන ඇමැතිවරයා වශයෙන් ජනාධිපති මහින්ද රාජපක්ෂ මහතා මේ සම්බන්ධයෙන් කළ යෝජනාව ඇමැති මණ්ඩලය මෙසේ අනුමත කර තිබේ. රාජ්‍ය අංශයේ සියලු සේවකයන්ට මාසික මූලික වැටුපෙන් සියයට පහක විශේෂ දීමනාවක් හෙට සිට හිමි වේ.මාණ්ඩලික නොවන නිලධාරීන්ගේ ජීවන වියදම් දීමනාව රුපියල් හයසියයකින් ඉහළ දැමෙන අතර විශ්‍රාමිකයන්ගේ ජීවන වියදම් දීමනාව රුපියල් 300 කින් වැඩි කෙරේ. මාණ්ඩලික නිලධාරීන්ගේ ජීවන වියදම් දීමනාව ජූලි මස 01 දින සිට වැඩි කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n1012313</link>
    <topic>දවුල්දෙන නාහිමිඋපන් දිනයට ජනපති සුබපැතුම්</topic>
    <author/>
    <content>ශ්‍රීලංකා අමරපුර සංඝ සභාවේ උත්තරීතර මහානායක දවුල්දෙන ශ්‍රී ඤාණිස්සර මහානාහිමියන් ජනහිතකාමී දැහැමි සමාජයක් ඇති කරලීමට කරනු ලබන අවවාද අනුශාසනා නිරන්තරයෙන් අගය කරන බව ජනාධිපති මහින්ද රාජපක්‍ෂ මහතා පවසයි.අදට (31) යෙදෙන උන්වහන්සේගේ 96 වන ජන්මදිනය නිමිත්තෙන් ශුභාශිංසන පණිවුඩයක් නිකුත් කරමින් ජනාධිපති එසේ කියා සිටී. එම සුබපැතුම් පණිවුඩයේ මෙසේ ද සඳහන් වේ. මහානාහිමියන්ගේ සංස්කෘතික භාෂාමය දැනුම උන්වහන්සේ රචිත ග්‍රන්ථවලින් මනාව විද්‍යමාන වේ.එසේම ගද්‍ය හා පද්‍ය සාහිත්‍ය පිළිබඳව ද, ලබා ඇති දැනුම් සම්භාරය ද විශාලය. ලබා ඇති භාෂා ඥානය නිසා උතුම් සංඝ පීතෘවරයෙකු ලෙස මුළු මහත් සඟ පරපුරටත් සම්බුදු සසුනටත්, ලබාදී ඇති කීර්තිය අපමණය. අති ගෞරවනීය ඔබ වහන්සේ සමඟ ඇසුරු කිරීමේ දී සැමට ලබා දෙන කරුණාව හා දයාව තුළ සැමගේ සිත් පහන්වේ.96 වන ජන්ම දිනය සමරණ ඤාණිස්සරාභිධාන මහානායක ස්වාමීන් වහන්සේට තව තවත් ජාතික, ආගමික හා ශාසනික සේවා ඉටුකරලීමට අවශ්‍ය කායික හා මානසික ශක්තියත්, දීර්ඝායුෂත්, තෙරුවන් සරණින් ලැබේවා!යි මෙත්සිත් පෙරටුව ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n1012314</link>
    <topic>කොළඹ ප්‍රධාන පෙළේ මහල් නිවාස නව වසරේ පිළිසකර කෙරේ</topic>
    <author>චන්දිමා එදිරිමාන්න</author>
    <content>කොළඹ නගරයේ ප්‍රධාන පෙළේ මහල් නිවාස නව වසරේ පිළිසකර කෙරේමේ වැඩපිළිවෙළ ක්‍රියාත්මක කිරීමට ඉදිරි වසර තුන සඳහා අය වැයෙන් රුපියල් මිලියන 1000ක මුදලක් වෙන්කර තිබේ. ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ සංකල්පයක් මත මේ වැඩපිළිවෙළ ක්‍රියාත්මක කරයි.එහි ප්‍රථම අදියර කොළඹ මාලිගාවත්ත මහල් නිවාස යෝජනා ක්‍රමය ප්‍රමුඛ නිවාස ව්‍යාපෘතිවලින් ආරම්භ වෙයි. මේ වැඩසටහන ක්‍රියාවට නැංවීම සඳහා මහල් නිවාස සංකීර්ණවල “කළමනාකරණ සංස්ථා” කඩිනමින් පිහිටුවිය යුතු බව ද, ඇමැති විමල් වීරවංශ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n1012315</link>
    <topic>ගාමිණී අතුකෝරලජන්ම දින සැමරුම අද</topic>
    <author>රත්නපුර දිසා විශේෂ නිරෝෂන පෙරේරා</author>
    <content>හිටපු ඇමැතිවරයකු වූ අභාවප්‍රාප්ත ගාමිණී අතුකෝරල මහතා ගේ නම වැනි ගුණ සමරු පින්කම අද (31) සහ හෙට (1) පැවැත්වේ.ගාමිණි අතුකෝරල මහතා මියයන විට එ.ජා.ප උපනායකයා ද විය. අද රාත්‍රි ධර්ම දේශනාව මාදුළුවාවේ සෝභිත නාහිමියන් විසින්පවත්වනු ලබති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n1012316</link>
    <topic>බෑන් කී මූන්ගේ කමිටුව ගැනරජය දැරූ මතය වෙනස් වී නෑ</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර</author>
    <content>එක්සත් ජාතීන්ගේ සංවිධානයේ මහ ලේකම් බෑන් කී මූන් මහතා විසින් පත් කරන ලද විශේෂ කමිටුව සම්බන්ධයෙන් රජය එදා දැරූ මතය අදද වෙනස් වී නැතැයි ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා ප්‍රකාශ කෙළේය.“ඒ කමිටුවට ශ්‍රී ලංකාව සම්බන්ධයෙන් පරීක්ෂණ පැවැත්වීමට කිසිදු බලයක් නැහැ. අපේ ප්‍රතිපත්තිය එයයි. ඒ ප්‍රතිපත්තිය වෙනස් වී නැහැ” ඇමැතිවරයා අවධාරණය කෙළේය.“ජනාධිපතිතුමා විසින් පත් කළ උගත් පාඩම් හා ප්‍රතිසංධාන කොමිසම ඉදිරියේ සාක්කි දීමට පැමිණීමට ඒ කමිටුව එකඟතාව පළ කළා. අප එය පිළිගත්තා. සාක්කි දීමත් විමර්ශන කිරීමත් එකක් නොවෙයි” ඇමැතිවරයා පැහැදිලි කෙළේය. ඇමැතිවරයා මේ අදහස් පළ කෙළේ ඇමැති මණ්ඩල තීරණ දැනුම් දීමේ ප්‍රවෘත්ති සාකච්ඡාවට රජයේ ප්‍රවෘත්ති දෙපාර්තමේන්තුවේ දී ඊයේ (30) එක් වෙමිනි.රජය ගනුදෙනු කරන්නේ මහ ලේකම්වරයා සමඟ මිස උපදේශක කමිටුව සමඟ නොවන බව පැවැසූ ඇමැතිවරයා එහෙත් උගත් පාඩම් හා ප්‍රතිසංධාන කොමිසම හමුවේ සාක්කි දීමට ඕනෑ කෙනකුට හැකියාව ඇති නිසා කමිටුව සාක්කි දීම රජයට ගැටලුවක් නොවන බවත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n1012317</link>
    <topic>සරසවි වරම් ලැබූ සිසුන්ටඉංග්‍රීසි භාෂාව අනිවාර්යයි</topic>
    <author>සමන්මලී ප්‍රියශාන්ති</author>
    <content>ලබන වසරේ විශ්වවිද්‍යාලවලට ඇතුළත් වන සිසුන් සඳහා විශේෂ ඉංග්‍රීසි පාඨමාලාවක් ක්‍රියාත්මක කිරීමට උසස් අධ්‍යාපන අමාත්‍යාංශය තීරණය කර ඇත.උසස් පෙළ විභාගයේ ඉංග්‍රීසි ප්‍රශ්න පත්‍රයට ලබා ගන්නා ලකුණු අනුව මේ ඉංග්‍රීසි පාඨමාලාවට සිසුන් යොමු කෙරේ.ඉංග්‍රීසි පාඨමාලාවට සරසවියට එන සිසුන් යොමු කරන්නේ ඔවුන්ගේ ඉංග්‍රීසි දැනීම අධ්‍යයනය කිරීමෙන් පසුව බව උසස් අධ්‍යාපන ඇමැති එස්. බී. දිසානායක මහතා කියයි.නව වැඩපිළිවෙළ අනුව සිසුන්විශ්වවිද්‍යාලයට ඇතුළු වීමට පෙර ඔහුගේ ගම් ප්‍රදේශයේ දී මාස තුනක කාලයක් ඉංග්‍රීසි දැනුම ලබා ගත යුතුය. ඒ සඳහා ගමේ හෝ නගරයේ විදාතා මධ්‍යස්ථානයකින් අන්තර් ජාලය ඇසුරෙන් හෝ දේශන මඟින් හෝ පුහුණුව ලබා ගත යුතුය.මේ වසරේ සිට සෑම සරසවි සිසුවකුටම ලැප්ටොප් පරිගණකයක් ලබා දෙන අතර එය භාවිත කිරීමෙන් ද සිසුන්ට ඉංග්‍රීසි පාඨමාලාව හැදෑරිය හැකිය. හඳුන්වා දෙන නව ඉංග්‍රීසි පාඨමාලාව අවසානයේ විභාගයක් පැවැත්වේ. එම විභාගයේ ප්‍රතිඵල අනුව ඉංග්‍රීසි මාධ්‍යයෙන් උපාධි පාඨමාලා හැදෑරීමට සුදුසු අය තෝරා ගනු ලැබේ.එම විභාගයේ දී ප්‍රමාණවත් කුසලතාවක් නොදක්වන සිසුන් වසරක් පුරා පැවැත්වෙන විශේෂ ඉංග්‍රීසි පාඨමාලාව හැදෑරිය යුතුයි. සිසුන්ගේ සන්නිවේදන හැකියාව වර්ධනය කිරීම, ඉංග්‍රීසි භාෂාව පිළිබඳ අන්තර්ජාතික විභාගවලට පෙනී සිටීමට හැකිවන පරිදි ඉංග්‍රීසි දැනුමක් ලබා දීම ඇතුළු කරුණු ගණනාවක් මූලික කොට ගෙන ඉංග්‍රීසි පාඨමාලාව ආරම්භ කරන බව දිසානායක මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n1012318</link>
    <topic>‘නෙට්වර්කින් ෆෝ රයිට්ස්’ නිවේදනයරජය අවමානයට ලක් කිරීමක්</topic>
    <author/>
    <content>යාපනය දිස්ත්‍රික්කයේ වලිකාමම් කලාපයේ නියෝජ්‍ය අධ්‍යාපන අධ්‍යක්ෂ එම්. සිවලිංගම් මහතා ඝාතනය කිරීම සම්බන්ධයෙන් ‘නෙට්වර්කින් ෆෝ රයිට්ස්’ නමැති සංවිධානය නිකුත් කර ඇති නිවේදනය රජය අවමානයට ලක් කිරීමක් බව රජය අවධාරණය කරයි.එම ඛේදනීය සිද්ධියට අනිසි දේශපාලන මුහුණුවරක් දෙමින් මෙවැනි අසත්‍ය ප්‍රචාර පැතිරවීම ශ්‍රී ලංකාවේ මාධ්‍ය හා මානව හිමිකම් සම්බන්ධයෙන් ගෙන යන ක්‍රියාවලියට කිසිදු පිටිවහලක් අත් නොවන බව ද රජය කියා සිටියි. මේ සම්බන්ධයෙන් රජයේ ප්‍රවෘත්ති දෙපාර්තමේන්තුව නිකුත් කර ඇති නිවේදනයේ මෙසේ ද සඳහන් වේ.පසුගිය 28 දා “නෙට්වර්කින් ෆෝ රයිට්ස්” නම් සංවිධානය “විවේචනය කිරීම නිසා යාපනය අධ්‍යාපන අධ්‍යක්ෂක වෙඩි තබා ඝාතනය කරයි” යන හිසින් නිකුත් කළ නිවේදනයේ ඔහු ඝාතනය කිරීමට හේතුව ලෙස දක්වා තිබුණේ ජාතික ආරක්ෂක දින උත්සවයේ දී ජාතික ගීය සිංහලයෙන් පමණක් ගායනා කළ යුතු බවට නිකුත් කළැයි පැවසෙන චක්‍ර ලේඛයක් ඔහුගේ විවේචනයට ලක්වීම ය.රජයේ කිසිදු බලධාරියකු විසින් මෙවන් චක්‍ර ලේඛයක් නිකුත් කැර නොමැත. එවැන්නක් සම්බන්ධයෙන් ඝාතනය වූ අධ්‍යාපන අධ්‍යක්ෂක වරයාගෙන් විවේචනයක් පැන නඟින්නේ නැත.මේ ඝාතනයට සම්බන්ධ තොරතුරු ඉකුත් 28දා “ග්ලෝබල් ටැමිල් නිව්ස්” නම් වෙබ් අඩවියෙහි වාර්තා වී තිබීමෙන් එය තහවුරු වෙයි. නෙට්වර්කිං ෆෝ රයිට්ස් සංවිධානය පවසා තිබුණ ද අදාල වෙබ් ප්‍රවෘත්තියෙහි ඝාතන සිද්ධිය වාර්තා වී තිබුණා මිස චක්‍රලේඛයක් ගැන සඳහනක් නැත.මීට අමතරව අදාළ සංවිධාන නිවේදනයේ 15.12.2010 දින යාපනයේ චන්කානෙයි මුරුකා මූර්ති දේවාලයේ ප්‍රධාන පූජක නිත්‍යානන්ද ෂර්මා ඝාතනය ද දේශපාලන අරමුණු ඉටුකැර ගැන්මක් ලෙසට හුවා දක්වා තිබෙන මුත් එයද පදනම් විරහිත වූවකි.ඉහත ඝාතන සිද්ධි දෙකට අදාළ පොලිස් පරීක්ෂණ තවමත් සිදුවෙද්දී “නෙට්වර්කිං ෆෝ රයිට්ස්” සංවිධානය ඒ පිළිබඳ මත දැක්වීම එම පොලිස් පරීක්ෂණවලට මැදිහත් වීමට දරන ලද ප්‍රයත්නයක් සේම ඒවාට අනිසි දේශපාලන මුහුණුවරක් දෙමින් රජය අප්‍රසාදයට පත් කිරීමට දරන ලද ප්‍රයත්නයකි.මේ නෙට්වර්කිං ෆෝ රයිට්ස් සංවිධානයේ මෙහෙයුම් කමිටුව “ශ්‍රී ලංකාවේ මාධ්‍ය හා මානව හිමිකම් සඳහා වන පිටුවහල් ජාලය” නමින් පිහිටුවාගෙන ඇති සංවිධානයට අයත් යැයි පැවසෙන බටහිර රටවලට පලාගොස් සිටින ශ්‍රී ලාංකේය මාධ්‍යවේදීන් කිහිපදෙනකුගෙන් ද සමන්විත බව අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n1012319</link>
    <topic>‘සිලෝන්-ලංකා’ රාජ්‍ය ආයතනමින් ඉදිරියට ‘ශ්‍රී ලංකා’ වෙයි</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර</author>
    <content>‘සිලෝන්’ හෝ ‘ලංකා’ වශයෙන් නම් කර තිබෙන සියලු රාජ්‍ය ආයතන මින් ඉදිරියට ‘ශ්‍රී ලංකා’ වශයෙන් නම් කිරීමට රජය තීරණය කර තිබේ.මේ අනුව රාජ්‍ය ආයතනයන්හි නාමයේ ඇති ලංකා හෝ සිලෝන් කොටස් ඉවත් කර ‘ශ්‍රී ලංකා’ යන්න ආදේශ කිරීමට නියමිතය.මේ සම්බන්ධ යෝජනාවට ඇමැති මණ්ඩල අනුමැතිය හිමිව තිබේ.මෙසේ නම් වෙනස් කෙරෙන ආයතන පිළිබඳ සොයා බලා නීති කෙටුම්පත් කාර්යාලය සමඟ සාකච්ඡා කර පනත් කෙටුම්පතක් සැකසීමේ බලය මුදල් හා ක්‍රම සම්පාදන අමාත්‍යාංශය වෙත ඇමැති මණ්ඩලය විසින්පවරා දෙනු ලැබ ඇත.මේ අනුව ‘ලංකා විදුලිබල මණ්ඩලය’ වැනි ආයතන ඉදිරියේ දී “ශ්‍රී ලංකා විදුලි බල මණ්ඩලය” ලෙස වෙනස් වීමට නියමිත බව ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි. ඇමැතිවරයා මේ බව පැවැසුවේ ඇමැති මණ්ඩල තීරණ දැනුම් දීමේ ප්‍රවෘත්ති සාකච්ඡාවට රජයේ ප්‍රවෘත්ති දෙපාර්තමේන්තුවේ දී ඊයේ (30) එක් වෙමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123110</link>
    <topic>ශ්‍රී ලාංකික ශිෂ්‍යයෙක්අමෙරිකාවේ දීවෙඩි තබා මරා දාලා</topic>
    <author>මහින්ද අලුත්ගෙදර</author>
    <content>අමෙරිකා එක්සත් ජනපදයේ කැන්සාස් නුවර පිහිටි මිසුරි විශ්වවිද්‍යාලයේ ඉගෙනුම ලැබූ ශ්‍රී ලාංකික ශිෂ්‍යයකු වෙඩි තබා මරා දමා ඇතැයි වාර්තා වෙයි.සරසවි අධ්‍යාපනයට අමතරව මේ ශිෂ්‍යයා ස්වෝප් පාර්ක් හි පිහිටි ඉන්ධන පිරවුම් හලක සේවය කර තිබේ.එහි සේවය කරමින් සිටියදී කිසියම් පුද්ගලයකුගේ වෙඩි තැබීමක් නිසා පෙරේදා (29) අලුයම 4.40ට පමණ ශ්‍රී ලාංකික ශිෂ්‍යයා මියගිය බව තානාපති ආරංචි මාර්ග සඳහන් කරයි.මෙලෙස මියගොස් ඇත්තේ මිසුරි විශ්වවිද්‍යාලයේ විදුලි හා පරිගණක ඉංජිනේරු විද්‍යාව හැදෑරු ජ්‍යෙෂ්ඨ ශිෂ්‍යයෙකි.ඔහු සුරේන්ද්‍ර අමරසිංහම් (25) නමින් හඳුනාගෙන ඇත.අදාළ ඉන්ධන පිරවුම් හලේ වෙඩි නොවදින කුටියක මේ ශිෂ්‍යයා රැඳී සිට ඇති අතර කුණු ඉවත් කිරීම සඳහා ඉන් පිටතට පැමිණි අවස්ථාවේ දී නාඳුනන තුවක්කු කරුවකු වෙඩි තබා ඇති බව සඳහන් වේ.එම වෙඩි තැබීමෙන් පසුව ඉන්ධන ලබා ගැනීම සඳහා පිරවුම් හලට පැමිණි පුද්ගලයකු මේ පිළිබඳව පොලීසියට දැනුම් දී තිබෙන අතර ඒ අනුව ක්‍රියාත්මක වූ පොලිස් භටයෝ මේ ශිෂ්‍යයා රෝහල් ගත කළ බවත්, අනතුරුව මියගිය බවත් තානාපති ආරංචි මාර්ග පවසයි.සිද්ධිය සම්බන්ධයෙන් කැන්සාස් පොලීසිය විශේෂ පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123111</link>
    <topic>පැරසිටමෝල් වැඩියෙන් අරන්වැඩි දෙනෙක් මිය ගිහින්</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>ශ්‍රීලංකාවේ වාර්ෂිකව සිදුවන මරණවලින් බහුතරයක් පැරසිටමෝල් පෙති නියම කරන ප්‍රමාණයට වැඩියෙන් ගැනීම නිසා සිදුවන මරණ බව හෙළිවෙයි.දැන හෝ නොදැන මෙසේ පැරසිටමෝල් භාවිත කිරීමෙන් පුද්ගලයන් මරණයට පත්වීම බරපතළ ගැටලුවක් බව සෞඛ්‍ය නියෝජ්‍ය ඇමැති ලලිත් දිසානායක මහතා පවසයි.වසරක දී සියදිවිහානි කර ගැනීම් 4000කට අධික ප්‍රමාණයක් සිදුවන බවත්, මෙලෙස සියදිවි හානි කරගන්නා පුද්ගලයන්ගෙන් අවුරුදු 10ත් 15ත් අතර වයස් සීමාවේ දරුවන් වන බවත් ඇමැතිවරයා කීය. ගාල්ල මහමෝදර රෝහලේ නව වාට්ටු සංකීර්ණය විවෘත කිරීමේ උත්සවයට සහභාගි වෙමින් ඇමැතිවරයා මේ බව පැවසුවේය. ජර්මන් රොටරි සමාජය මඟින් රුපියල් මිලියන 40ක වියදමින් මේ වාට්ටු සංකීර්ණය ඉදිකර ඇත.ප්‍රශ්නවලට මුහුණදීමට හැකි පුද්ගලයකු බිහිකරන්නේ නම් මෙවැනි සියදිවි නසා ගැනීම් සිදු නොවන බවත් මවක් දරුවකු බිහිකළාම ඒ දරුවා ගැන මව හා පියා නිතරම සෙවිල්ලෙන් කටයුතු කළ යුතු බවත් ඇමැතිවරයා එහිදී මතක් කර සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123112</link>
    <topic>ජාතික අධ්‍යාපන ආයතනයවිශ්වවිද්‍යාලයක් වෙයි</topic>
    <author/>
    <content>ජාතික අධ්‍යාපන ආයතනය සියලු අංශ වලින් ම පිළිගන්නා විශ්වවිද්‍යාලයක් බවට පත් කිරීමට අධ්‍යාපන ඇමැති බන්දුල ගුණවර්ධන මහතා තීරණය කර ඇත.ලක්ෂ සංඛ්‍යාත දරුවන්ගේ අධ්‍යාපනය ජාතික අධ්‍යාපන පනත අනුව ඉහළ තැනකට ගෙන යාම සඳහා එම ආයතනයට විශ්වවිද්‍යාල තත්ත්වය ලබා දෙන බව ඇමැතිවරයා පැවැසීය.දැනටමත් ජාතික අධ්‍යාපන ආයතනය ගුරුවරුන්ට ඩිප්ලෝමා සහ උපාධි පිරිනමයි. එහෙත් එසේ කරන්නේ විශ්වවිද්‍යාල මට්ටමින් නොවේ. ජාතික අධ්‍යාපන ආයතනයට පත් කරන ලද නව අධ්‍යක්ෂ ජනරාල් මහාචාර්ය අබේරත්න බණ්ඩාර මහතා ප්‍රමුඛ පාලක සභාවට පත්වීම් ලිපි ප්‍රදානය කිරීම සඳහා ඊයේ (30) එහි පැවැති උත්සවයේ දී ඇමැතිවරයා එසේ සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123113</link>
    <topic>විනය පරීක්‍ෂණවලට ලක්වන රාජ්‍ය නිලධාරීන්ට රතු එළියක්</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර</author>
    <content>විනය පරීක්‍ෂණය සඳහා වැය වන මුදලින් සියයට 25 ක් චූදිතයන් වන රාජ්‍ය නිලධාරීන්ගෙන් අය කර ගැනීමට රජය තීරණය කර තිබේ.රාජ්‍ය නිලධාරීන්ගේ විනය පරීක්‍ෂණ සඳහා වැය වන සම්පූර්ණ මුදල මෙතෙක් රජය විසින් දරන ලද අතරමින් ඉදිරියට ඒ මුදලින් සියයට 25ක් හෝ රුපියල් 30000කට නොවැඩි මුදලක් විනය පරීක්‍ෂණයෙන් වැරැදිකරු වන නිලධාරියාගෙන් අය කර ගැනේ. ආයතනික කටයුතු පිළිබඳ ඇමැති මණ්ඩල උප කමිටුවේ යෝජනාවක් පරිදි මේ මුදල් අය කර ගැනීමට ඇමැති මණ්ඩල අනුමැතිය හිමිව තිබේ.රාජ්‍ය අංශයේ නිලධාරීන් හා අනෙකුත් කාර්ය මණ්ඩල සේවකයන් වංචනික ක්‍රියාවක යෙදී විධිමත් විනය පරීක්‍ෂණයකදී වැරැදිකරු වුවහොත් මේ මුදල 24කට නොවැඩි සමාන වාරිකවලින් අය කර ගැනීමට නියමිත අතර විනය නියෝගවලට අමතරව මෙය ක්‍රියාත්මකය. වංචනික ක්‍රියාවන්හි නියැලෙන නිලධාරින් ඉන් වළක්වා ගැනීමට මේ ක්‍රමය ඉවහල් වෙතැයි රජය අපේක්‍ෂා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123114</link>
    <topic>ග්‍රේෂන් ආනන්ද මහතාගේ දේහයට ජනාධිපති අවසන් ගෞරව දැක්වූ අයුරු.</topic>
    <author>ඡායාරූපය - සුදත් මලවීර</author>
    <content>ප්‍රවීණ ගායක අභාවප්‍රාප්ත ග්‍රේෂන් ආනන්ද මහතාගේ දේහයට කලාභවනේ දී ජනාධිපති මහින්ද රාජපක්ෂ මහතා අවසන් ගෞරව දැක්වූ අයුරු. ප්‍රවීණ සංගීතවේදී රෝහණ වීරසිංහ, චිත්‍රපට සංස්ථාවේ සභාපති කුමාර් අබේසිංහ, ටෙලිනාට්‍ය අධ්‍යක්ෂ රොහාන් වැලිවිට, ඇමැති ටී. බී. ඒකනායක මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123115</link>
    <topic>මධ්‍යම පළාතේ නව ඉන්ෆ්ලුවෙන්සාරෝගීන් සංඛ්‍යාව අඩු වෙලා</topic>
    <author>අසේල කුරුළුවංශ හාසංජය මතුරට</author>
    <content>මධ්‍යම පළාත තුළ නව ඉන්ෆ්ලුවන්සා හෙවත් සූකර උණට ගොදුරු වූ පුද්ගලයින් දෙදෙනෙකු මේ වන විට මියගොස් ඇත.මහනුවර කඩුගන්නාව ප්‍රදේශයෙන් හා මාතලේ ප්‍රදේශයෙන් මේ මරණ වාර්තා වී තිබේ. කඩුගන්නාව ප්‍රදේශයේ මිය ගොස් ඇත්තේ වයස අවුරුදු 16ක පාසල් සිසුවෙකි.පසුගිය වසරට සාපේක්ෂව මෙම වසරේ නව ඉන්ෆ්ලුවන්සා රෝගීන්ගේ අඩුවක් මධ්‍යම පළාත තුළ දක්නට ලැබෙන බව මධ්‍යම පළාත් සෞඛ්‍ය සේවා අධ්‍යක්ෂිකා වෛද්‍ය කාන්ති සමරසිංහ මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123116</link>
    <topic>දික්වැල්ලේ කඩවලින්ළමයින්ට මත්පැන් විකුණලා</topic>
    <author>බන්ධුල ගුණසේකර, ධම්මිකා වෙලේගොඩ හා වලස්ගල සමූහ ලක්ෂ්මන් කුමාරසිංහ</author>
    <content>දික්වැල්ල නගරයේ වෙළෙඳ සල් හා රට බීම හල් වල බාල වයස්කරුවන්ට මත්පැන් හා දුම්වැටි අලෙවි කරන බවට ලැබුණු තොරතුරුකට අනුව සිදු කළ හදිසි වැටලීමකදී සැකකරුවන් හත් දෙනකු පොලිස් අත්අඩංගුවට ගත් බව දික්වැල්ල පොලිසිය කියයි.අත්අඩංගුවට පත් සැකකරුවන් පොලිස් ඇප මත මුදා හැර ඇති අතර 2011 ජනවාරි 03 වනදා මාතර මහේස්ත්‍රාත් අධිකරණය හමුවට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123117</link>
    <topic>කාන්තාවන්ගේ අඩ නිරුවත්ඡායාරූප ගත් වෛද්‍යවරයාලබන 5දා අධිකරණයට</topic>
    <author>අලුත්නුවර සමූහ ඒ. ඇම්. ටිකිරි බණ්ඩා</author>
    <content>වෛද්‍ය ප්‍රතිකාර ලබාගැනීම සඳහා තමන් වෙත පැමිණෙන රෝගී කාන්තාවන්ගේ නිරුවත් ඡායාරූප වීඩියෝ කැමරා මගින් රහසිගතව ලබා ගත් බව සැක පිට අත්අඩංගුවට ගෙන රක්ෂිත බන්ධනාගාරගත කොට ඇති හෙම්මාතගම රජයේ රෝහලේ සේවය කළ වෛද්‍යවරයා ලබන 05 දා නැවත මාවනැල්ල දිසා අධිකරණය වෙත යොමු කිරීමට නියමිතය.සැක පිට අත්අඩංගුවට ගෙන රක්ෂිත බන්ධනාගාර ගත කර ඇත්තේ නාත්තන්ඩිය තුම්මෝදර පදිංචි උපුල් හැඳලගේ නැමැති වෛද්‍යවරයෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123118</link>
    <topic>තරුණියකට අතවර කළැයි සැක පළාත් සභා මන්ත්‍රී ඇතුළු 10 කට ඇප</topic>
    <author>අලුත්නුවර සමූහ ඒ. ඇම්. ටිකිරි බණ්ඩා</author>
    <content>මාවනැල්ල කෝන්දෙණිය ප්‍රදේශයේ අවන්හලකට ගෙන ගොස් 16 හැවිරිදි දැරියක් කෙලෙසී යයි සැක පිට අත් අඩංගුවට ගෙන රක්ෂිත බන්ධනාගාරගත කර සිටි සබරගමුව පළාත් සභාවේ එක්සත් ජාතික පක්ෂ මන්ත්‍රී උපුල් ශ්‍යාමන් බණ්ඩාර ඇතුළු දස දෙනාට මාවනැල්ල දිසා විනිසුරු එස්. යු. බී. කරල්ලියද්ද මහතා ඇප නියම කොට 28 වෙනි දින මුදා හරින ලදී.එහිදී එක් අයකුට රුපියල් 50000 බැගින් මුදල් ඇප හා රුපියල් ලක්ෂ පහ බැගින් වූ ශරීර ඇප ද නියම කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123119</link>
    <topic>ගලගෙදර වෙළෙඳ සලකකල් ඉකුත් වූ ආහාර</topic>
    <author>කේ. චන්ද්‍රරත්න මහනුවර දිසා සමූහ</author>
    <content>පරිභෝජනයට නුසුදුසු හා කල් ඉකුත්වූ ආහාර වර්ග රැසක් ගලගෙදර නගරයේ වෙළෙඳසල් පරීක්ෂාවකදී සොයාගෙන විනාශ කළ බව ගලගෙදර සෞඛ්‍ය වෛද්‍ය නිලධාරී වෛද්‍ය ගයාන් දයාරත්න මහතා ප්‍රකාශ කළේ ගලගෙදර නාගරික වෙළෙඳසල් සෝදිසියට ලක්කොට මාස ගණනාවක් තිස්සේ ගොඩගසා තිබුණ කල් ඉකුත් වූ කිරිපිටි, බිස්කට් වර්ග, හාල්මැස්සන්, තේකොළ, පැණිබීම වර්ග, බේකරි නිෂ්පාදන, පලතුරු වර්ග, හා කුකුළු අසූචි තැවරුණ කිකිළි බිත්තර ඇතුළු පරිභෝජනයට නුසුදුසු ආහාර වර්ග ඉවත් කිරීමට ද පියවරගෙන ඇත.ජනතාවගෙන් ලැබුණු පැමිණිල්ලක් මත මේ හදිසි සෝදිසි මෙහෙයුම සිදුකර ඇති අතර ගලගෙදර නගරය භාර මහජන සෞඛ්‍ය පරීක්ෂක පී. කේ. ජී. කමල්ශාන්ත මහතා ප්‍රධාන වැරැල්ලගම, පූජාපිටිය, හතරලියද්ද හා ගලගෙදර යන සෞඛ්‍ය වෛද්‍ය කාර්යාලවල මහජන සෞඛ්‍ය පරීක්ෂකවරු දස දෙනකු පමණ මෙයට සහභාගි වූහ. වෙළෙඳ ව්‍යාපරිකයන් දාහතරකට එරෙහි ව නඩු පැවරීමට ද ක්‍රියාකොට තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=n10123120</link>
    <topic>වාහනය පාරෙන් ඉවතට පැනයුද හමුදා මේජර්වරයෙක් මරුට</topic>
    <author>භක්ති ධර්මප්‍රිය මෙන්ඩිස්</author>
    <content>බම්බලපිටිය ප්‍රදේශයේ දී ඊයේ (30) අලුයම සිදු වූ රිය අනතුරකින් යුද හමුදා මේජර්වරයෙකු මියගොස් තවත් නිලධාරීන් පස් දෙනෙකු තුවාල ලබා ඇත.සිද්ධියෙන් මියගොස් ඇත්තේ යුද හමුදා 8 වැනි විජයභා රෙජිමේන්තුවේ සේවය කළ කුරුණෑගල පදිංචි දර්ශන බෝයගනේ මහතා බව යුද හමුදා මූලස්ථානය පවසයි. හමුදා නිලධාරීන් ගමන් ගත් මෝටර් රථය මාර්ගයෙන් ඉවතට විසි වී මෙලෙස අනතුරට පත්ව ඇතැයි පොලිසිය පවසයි.සිද්ධියෙන් මියගිය මේජර් දර්ශන බෝයගනේ මහතා යුද හමුදාවේ කීර්තිමත් නිලධාරියකු වන අතර ඔහු කිනිහිර, රිවි කිරණ සහ මානුෂිය මෙහෙයුමට සෘජුව සම්බන්ධ වූ දක්ෂ හමුදා නිලධාරියෙකි.රාජ්‍ය සේවා පදක්කම, වීර වික්‍රම පදක්කම, රණශූ®ර පදක්කම, රණවික්‍රම පදක්කම ඇතුළු හමුදා පදක්කම් රැසක් මේ නිලධාරියාට හිමි වී තිබේ.වයස අවුරුදු 33ක් වන මෙම මේජර්වරයා විවාහකයෙකි.මෙම සිද්ධිය සම්බන්ධයෙන් බම්බලපිටිය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r1012311</link>
    <topic>වයඹ රාජකීය විදුහලේප්‍රාථමික අංශය අඳුරේ</topic>
    <author>කුරුණෑගල දකුණ සමූහ - මොහොමඩ් මහරුප්</author>
    <content>සිසුන් දහස් ගණනක් අධ්‍යාපනය ලබන කුරුණෑගල, වයඹ රාජකීය විද්‍යාලයේ ප්‍රාථමික අංශය රාත්‍රී කාලයට සම්පූර්ණයෙන්ම වාගේ අඳුරේ පවතී.ප්‍රාථමික අංශයේ ගොඩනැගිලි දහයක් පමණ තිබෙන අතර, පළමු වැනි ශ්‍රේණියේ සිට අටවැනි ශ්‍රේණිය දක්වා පන්ති පවත්වනු ලබන්නේ මේ ගොඩනැගිලි තුළය. විදුලි බලය ලබාදී ඇතත් කිසිදු විදුලි බුබුලක් රාත්‍රී කාලයේ මෙහි දැල්වෙනු දැකගත නොහැක.සුළු වශයෙන් හෝ ආලෝකය ලැබෙන්නේ මාර්ගයේ දැල්වෙන විදුලි බුබුළු වලිනි.ප්‍රාථමික අංශය සඳහා මුරකරුවකු ද යොදවා ඇතත් රාත්‍රී කාලයේ ඔහුගේ සේවාව හරි හැටි නොලැබෙන බවද මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r1012312</link>
    <topic>කහ ඉරි මැකිලා</topic>
    <author>වාද්දුව සමූහ – එස්. ආර්. පියදාස</author>
    <content>කළුතර ශ්‍රී ජයවර්ධනපුර කෝට්ටේ අධිවේගී මාර්ගයේ මොරොන්තුඩුව නගරයේ සහ ගෝනදූව පර්යන්ත රෝහල ඉදිරිපිට පදිකමාරු කහ ඉරි මැකී ඇති බැවින් එම ස්ථාන වලදී පාර හරහා ගමන් කරන පදිකයන් රිය අනතුරු වලට මුහුණ දිය හැකි බව ප්‍රදේශ වාසීහු පවසති.අනතුරු වැළැක්වීම සඳහා පදිකමාරු කහ ඉරි පැහැදිලිව සඳහන් කර දෙන ලෙස ජනතාව වගකිවයුත්තන් ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r1012313</link>
    <topic>මාඔය ව්‍යාපෘතියෙන්ප්‍රදේශ රැසකට ජලය</topic>
    <author>නාරම්මල සමූහ චමින්ද විදානගේ</author>
    <content>මා ඔය – දඹදෙණි වාරි ව්‍යාපෘතිය ආරම්භ කිරීමෙන් කුරුණෑගල දිස්ත්‍රික්කයේ මැතිවරණ කොට්ඨාස ගණනාවකට ජලය ලබා දීමට සැලසුම් කර තිබේ. මේ ව්‍යාපෘතිය යටතේ, දඹදෙණිය, කටුගම්පල, කුලියාපිටිය, බිංගිරිය, පඬුවස්නුවර මැතිවරණ කොට්ඨාස වලට ජලය සැපයේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r1012314</link>
    <topic>මහ දවල් ගෙට පැනරන් බඩු පැහැර ගෙන</topic>
    <author>පමුණුගම සමූහ ඩී. එන්. බී. කිරිහෙට්ටි</author>
    <content>පමුණුගම පොලිස් වසමේ සරක්කුවේ නිවෙසකට මහ දවල් පැන දොර ජනෙල් කඩා පවුම් පනහක් වටිනා රත්රන් හා මුදල් රුපියල් විසිදාහක් පමණ පැහැර ගෙන ගොස් තිබේ.ගෙහිමියන් දොර විවෘත කිරීමේදී නිවෙසේ අවුල්භාවය දැක බැලීමේදී අල්මාරිය කඩා එහි ඇඳුම් බිම දමා තිබෙනු දැක තිබේ. මේ පිළිබඳව පමුණුගම පොලිසියට පැමිණිලි කිරීමෙන් පසු සැකකරුවන් අල්ලා ගැනීමට මෙහෙයුමක් අරඹා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r1012315</link>
    <topic>මීගමුව කළපුවේ සංචාරක තොටුපළටධීවරයන්ගේ විරෝධය</topic>
    <author>ජා - ඇළ මධ්‍යම ලෙස්ලි පෙරේරා</author>
    <content>මීගමුව කළපුවේ සැහැල්ලු ගුවන් යානා සංචාරක තොටුපොළක් ඉදි කිරීමට ගෙන ඇති තීරණයට විරුද්ධව මීගමුව කළපුව සුරැකීමේ සංවිධානය පසුගියදා උද්ඝෝෂණයක නිරත වූහ.සීදුව කුරුළු කැලේ ශුද්ධ වූ ජූඩ් මුනිඳුන්ගේ දේවස්ථානයේ පැවැති මංගල පූජාවෙන් අනතුරුව අතිවිශාල ජනකායක් මධ්‍යයේ මේ උද්ඝෝෂණය පැවැත් වූහ. කළපු අම්මා සංචාරකයන්ට විකුණන්න එපා යනුවෙන් විරෝධතා පුවරු ප්‍රදර්ශනය කරමින් ධීවර ජනතාව කළපුව පුරා සංචාරය කරමින් සිය විරෝධතාව දැක්වුහ.මීගමුව ධීවර සංවිධානයේ සභාපති මාකස් ප්‍රනාන්දු මහතාකළපුව අවට ගම්මාන 35ක පවුල් 3,000ක් පමණ ජීවත් වෙන්නේ මේ කළපුවෙන්. ඔය සංචාරක ව්‍යාපාර පටන් ගත්තා ධීවරයන්ට ඇති වෙන යහපතක් නැහැ. එම නිසා අපේ දරුවන්ගේ බඩ වියත රැක ගන්න මේ කළපුව විනාශ වෙන්න අප ඉඩ දෙන්නේ නැහැ.මේ සී ප්ලේන් ව්‍යාපෘතිය ආරම්භ කරන්න සැලැසුම් කර ඇත්තේ ඉස්සන් කකුළුවන් බහුල ලෙස බෝවන කිඹුලා බොක්ක හා මඩ බොක්ක ප්‍රදේශයේ ය. කළපුවේ ප්‍රධාන වශයෙන් ඉස්සන් හා කකුළුවන් නෙළීමේ කාර්යේ ධීවරයන් වැඩි පිරිසක් නිරත වන බව ධීවරයෝ පවසති.ශ්‍රී විමුක්ති ධීවර කාන්තා සමිතියේ සභාපතිනි ග්‍රේටා පෙරේරා මහත්මියරටේ සංවර්ධනයට අපි කිසිසේත් විරුද්ධ නැහැ. කියන කොට කියන්නේ තමුන්ගේ වැඩේ කර ගන්න ධීවරයන්ට මෙයින් හානියක් වෙන්නෙ නැහැ කියල. නමුත් අපි දන්නවා වැඩේ පටන් ගත්තාම ධීවරයන්ට වැටෙන තහංචි ගැන.මේ සී ප්ලේන් කෙරුවාවෙන්, කළපුවට ගලායන ඉන්ධන කළපු ජලයට මිශ්‍ර වීමෙන් අපේ මත්ස්‍ය සම්පත විනාශ වෙනවා. මෙම ව්‍යාපෘතිය ඇරැඹීමෙන් අනතුරුව ධීවරයන්ට කළපුව තහනම් කලාපයක් වන බව සහතිකයි. මීගමු කළපුවේ ආරම්භ කිරීමට යෝජිත සී. ප්ලේන් වැඩසටහනට සම්බන්ධ සංචාරක අමාත්‍යාංශයේ ප්‍රකාශකයෙක් මෙසේ කියා සිටියේ ය.සී ප්ලේන් ව්‍යාපෘතිය ගැන හරිහැටි අවබෝධයක් නැතිව ධීවර ජනතාව දක්වන මේ විරෝධතාව හරියට කොරහේ කිඹුල්ලු දකිනවා වගේ දෙයක්. අද අපේ රට ශීඝ්‍රයෙන් සංවර්ධනය කරා ඇදී යන මෙවන් යුගයක ධීවරයන් නොමඟ යවන රාජ්‍ය නොවන සංවිධාන ගැන අපිට දැන ගැනීමට ලැබිල තියෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r1012316</link>
    <topic>කෙත්හේන මාර්ගයඅබලන් වෙලා</topic>
    <author>කළුතර දකුණ සමූහ උපාලි බටුවත්ත</author>
    <content>කළුතර කෙත්හේන මාර්ගයේ මහ වළවල් හෑරී සමහර ස්ථානවල පයින් යන්නවත් බැරි තරමට සෝදා පාලුවී තිබේ. පළාතොට මංසන්ධියට නුදුරින් මාරක වළවල් දෙකක් හෑරී ඇති අතර හේනවත්ත මංසන්ධියේ ද මහ වළක් සෑදී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r1012317</link>
    <topic>පොතුහැරට සනීපාරක්ෂක පහසුකම් ඕනෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර නගරයට පැමිණෙන ජනතාවට අවශ්‍යතා ඉටු කර ගැනීමට පොදු වැසිකිළියක් හෝ කැසිකිළියක් නොමැත.මේ නිසා දුර බැහැර ප්‍රදේශ වලින් පැමිණෙන ජනතාවට වැසිකිළි කැසිකිළි අවශ්‍යතා ඉටු කර ගැනීමේදී නොයෙකුත් අපහසුතා වලට මුහුණ දීමට සිදුව තිබේ.මීට වසර ගණනාවකට ඉහත නගරය ආසන්නයේ වැසිකිළි පද්ධතියක් ඉදිකර ඇතත් එයද පාවිච්චියට නොහැකි පරිදි වල් වැදී අබලන් වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r1012318</link>
    <topic>අමුද්‍රව්‍ය මිල ඉහළ යෑමෙන්මාතර රස කැවිලි කර්මාන්තය අඩාළයි</topic>
    <author>සිරි වාව්වගේ මාතර සංචාරක</author>
    <content>ඉහළ යන පොල්, පොල්තෙල්, සීනි හා පිටි මිල හමුවේ මාතර දිස්ත්‍රික්කයේ රස කැවිලි නිෂ්පාදනය කර ජීවත් වූ කාන්තාවන්ට අසුබ කාලයක් උදා වී තිබේ.දැනටමත් දොදොල් නිෂ්පාදනය හා කැවුම්, කොකිස්, අතිරස වැනි රස කැවිලි නිෂ්පාදනය කළ කාන්තාවෝ තාවකාලිව එම කටයුතුවලින් ඉවත්ව සිටිති. මේ තත්ත්වය මත ජීවන බර දරාගත නොහැකිව ඔවුහු අසරණව සිටිති.මාතර දිස්ති‍්‍රක්කයේ රස කැවිලි නිෂ්පාදනය කර්මාන්තයක් වශයෙන් ලියාපදිංචිව සිටින සංඛ්‍යාව 718 කි. එම අංශයේ සේවයේ නියුතු ප්‍රමාණය 2542 කි. එය එසේ වුවත් රස කැවිලි කර්මාන්තයේ ගෘහාශ්‍රීතව හාරදහසකට වැඩි පිරිසක් යෙදී සිටිති.ව්‍යාපාරික මට්ටමින් රසකැවිලි නිෂ්පාදනය කරන මාතර කහඳකෝරලගේ ඇගිනෝනා මහත්මිය - මේ රසකැවිලි නිෂ්පාදන කර්මාන්තය අපි ආරම්භ කළේ 1956 වසරේ සිටයි. දැන්නම් මේ කර්මාන්තය කරගෙන යෑමට නොහැකි තරමට අමුද්‍රව්‍ය මිල වැඩිවෙලා. අමුද්‍රව්‍ය මිල වැඩි වුණා කියලා බඩුවල මිල වැඩි කරන්න බැහැ.අද දොදොල් හදන්න බැරි තත්ත්වයක්.පොල් ගෙඩියක් රුපියල් 50-60 යි. සීනි කිලෝවක් රුපියල් 95 යි. 110 ටි. පිටි මිලත් වැඩියි. කජු, එන්සාල්, අනිකුත් සුළු සුළු ජාති මේ සියල්ලම දෙතුන් ගුණයකින් මිල ඉහළ ගිහින්. ඒ නිසා හදන බඩු මිල කරන්න බෑ. අපේ ළඟ සේවකයන් හත් අට දෙනෙක්ම වැඩ කළා. අද පවතින මිල හමුවේ අපේ නිෂ්පාදන කීපයක්ම නතර කරන්න සිදුවුණා.වල්ගම දිල්රුක්ෂි විජේසුන්දර මහත්මිය - අපට අද සහනයකට තියෙන්නේ හාල් මිල අඩුවීම. ඒ නිසා රස කැවිලිවලට ගන්නා හාල්පිටි මිල අඩුයි. කවරදාකවත් රසකැවිලි හදන්න ගන්න අමුද්‍රව්‍ය මේ තරම් මිල වැඩිවීමක් වුණේම නෑ. මස්කට්, දොදොල් හදන්න බැරි තත්ත්වයක් අද තියෙන්නේ.අනික් අතට රසකැවිලි මිනිස්සු මිලදී ගන්නේ අමතර මුදලක් අතේ මිටේ තියෙන අවස්ථාවක හා උත්සව අවස්ථාවලදී. දැන් උත්සවවලටත් මිනිස්සු තමන්ගේ තරමට ඒවා හදාගන්න පෙළඹිලා.එස්. ඩී. නිල්මිණි මහත්මිය - රසකැවිලි නිෂ්පාදන කර්මන්තයේ වැඩි වශයෙන්ම නිරතව සිටියේ කාන්තාවන්. සමහරු දවස් කුලියට මේ කර්මාන්තයේ වැඩට ගත්ත. තවත් සමහරු කෑලි ගණනට රසකැවිලි නිෂ්පාදනය කළා. දොදොල් වැඩ කළේ කිලෝ ගණනට. සාමාන්‍ය වශයෙන් රසකැවිලි කර්මාන්තයේ නිරත කම්කරු කාන්තාවක් දිනකට රුපියල් හත් අට සීයක් උපයා ගත්තා.අද මේ කර්මාන්තය අඩපණවීමත් සමඟ ඔවුන්ට ද රැකියාව අහිමි වෙලා.රස කැවිලි නිෂ්පාදනයේ දී ඔවුන් දර හිඟයකට මුහුණ පා සිටිති. ඒ අතර අනිකුත් සුළු සුළු අමුද්‍රව්‍ය මිලද ඉහළ යෑමෙන් රසකැවිලි කර්මාන්තයේ නිෂ්පාදන වියදම ඉහළ යාම නිසා කුඩා පරිමාණ රසකැවිලි නිපදවන්නෝ අසීරු තත්ත්වයකට මුහුණ පා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r1012319</link>
    <topic>තෙමහල් නිවෙසේ වහලින්තැඹිලි ගසක් මතු වෙලා</topic>
    <author>ඇහැලියගොඩ විශේෂ - නිමල් විජයතුංග</author>
    <content>ඇහැලියගොඩ නගරයේ සිට කිලෝ මීටර බාගයක් තරම් දුරින් පිහිටි මෝරාගලට නුදුරුව වෙසෙන විදුලි කාර්මිකයකු මෙන්ම ගහ කොළට ආදරය දක්වන ගෙවතු වගාකරුවකුද වූ ධර්මපි‍්‍රය වීරසේකර මහතාගේ තෙමහල් නිවාසයේ හරි මැදින් පැළ වූ සරුසාර තැඹිලි ගසක් වහලය මුදුනින් මතුවී තිබෙනු දැකිය හැකිය.“ මේ ගෙට අත්තිවාරම දමන විට තිබුණු තැඹිලි පැළය මං ඉවත් කළේ නැහැ. ගේත් හැදුවා. ගහත් හැදුණා. දැන් ගහේ වයස අවුරුදු දොළහක් විතර වෙනවා. උස අඩි 35ක් විතර ඇති’යි වීරසේකර මහතා පැවැසීය.තමන්ට නිරතුරු තැඹිලි ලබා දෙන මේ ගස පොල් ගිනි ගණන් කාලයේ කෙසේවත් කපා ඉවත් නොකරන බවද හෙතෙම සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r10123110</link>
    <topic>පුවක්දෙණිය ප්‍රධාන මාර්ගය අසල කසළගොඩ නිසා පාරිසරික ගැටලු</topic>
    <author>රඹුක්කන සමූහ – පත්මසේකර නිශ්ශංක</author>
    <content>පුවක්දෙණිය ප්‍රදේශයේ ප්‍රධාන මාර්ගය ආසන්නයේ අවිධිමත් ලෙස ගෙනැවිත් දමන කැළිකසළ නිසා එම ගම්වාසීන්ට මහත් හිරිහැරයක් වී ඇත.රඹුක්කන – කෑගල්ල ප්‍රධාන මාර්ගයට පහළින් ගලාගෙන යන පුවක්දෙණිය ඇළ මාර්ගයටද මේ කැළිකසළ ගෙනැවිත් දැමීම නිසා ඇළේ ජලය අපිරිසිදු වීමෙන් එය භාවිතයට ගැනීමට නොහැකිය. ඇළට පහළින් ඇති ළිංවලට පවා මේ කැළිකසළ එකතුවීමෙන් ප්‍රදේශයේ දැඩි පාරිසරික ගැටලු මතු වී ඇත.පුවක්දෙණියට මේ කැළිකසළ ගෙනැවිත් දමන්නේ කෑගල්ල ප්‍රාදේශීය සභාවෙන් බවට ප්‍රදේශවාසීහු චෝදනා කරති.මේ පිළිබඳව කෑගල්ල පොලිසියේ පරිසර ආරක්ෂක ඒකකයේ උසස් නිලධාරියෙක්ගෙන් කරුණු විමසූවිට ඔහු පැවැසුවේ මෙසේ කැළිකසළ ගෙනැවිත් දැමීම නතරකරන ලෙසට කෑගල්ල ප්‍රාදේශීය සභාවට උපදෙස් දී ඇති බවය.පළාත්පාලන ආයතනයක් හැටියට කෑගල්ල ප්‍රාදේශීය සභාවට මේ පිළිබඳව දැඩි වගකීමක් තිබෙන බවත් ඔහු කීවේය.එම්. පී. කරුණාරත්න - මේ කුණු කන්දරාව ගෙනැල්ලා දාන්නේ රාත්‍රි කාලයට. දවල්ට දැම්මත්, රාත්‍රියට දැම්මත් කොහොම කරත් මේක මහා අපරාධයක්. අපි ගොඩාක් වෙලාවට ඇඳුමක් හෝදාගන්නේ වතුර ටිකක් නාගන්නේ මේ ඇළෙන්. මේ කුණු කන්දරාව ඇළට තල්ලු කරපුවහාම වැසි කාලයට ඇළ දිගේ පල්ලෙහට ගලාගෙන ගියහම පල්ලෙහා ළිංවල වතුර ටිකක්වත් පාවිච්චි කරන්න බැහැ. පහුගිය දවස් ටිකේ ඇද හැළුණු ධාරානිපාත වර්ෂාව නිසා මේ ඇළ දිගේ මහා ජල කඳක් ගලාගෙන ගියා. එතකොට පල්ලෙහාට වැටිලා තිබ්බ කුණු කන්දරාව ගලාගෙන යන වතුරට එකතු වෙනවා.ඩී. කේ. විජේකෝන් - මේ කුණුගොඩ හැකි ඉක්මනින් ඉවත්කර දෙන්න කියා බලධාරින්ගෙන් ඉල්ලා සිටිනවා.රඹුක්කන මහාමාර්ගය අද ලොව සුපතල මාර්ගයකි. ඒ පින්නවල අලි අනාථාගාරය නිසාය. විදේශ ජාතිකයන් දහස් ගණනින් ඇදී එන මේ මාර්ගයට ආසන්නයේ මෙලෙස අපද්‍රව්‍ය බැහැර කිරීම සුදුසු නැත.එම නිසා බලධාරින් මේ පිළිබඳව දැඩි අවධානය යොමුකළ යුතු යැයි ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r10123111</link>
    <topic>අලුත්නුවර පූජා භූමියේගොඩනැඟිලි අබලන්</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල ප්‍රාදේශීය සභා බල ප්‍රදේශයේ පිහිටි අලුත්නුවර නගරය අද පිරිහීමකට පත්ව අපිරිසිදු තත්ත්වයක පවතී. දිවයිනේ නන්දෙසින් හා මාවනැල්ල ඇතුළු වෙනත් නගර ගම්වලින් අලුත්නුවර ඓතිහාසික ශ්‍රී දැඩිමුණ්ඩ දේවාලය වෙත එන බැතිමතුන්ද මේ නිසා අසීරුවට පත්වෙති.මේ නගරයේ ඉදිකර ඇති ‘ගිරුවා අම්බලමේ’ ගොඩනඟිල්ල ද ඉතාම අබලන්ව ඇත. එහි වහලය කොයි මොහොතේ කඩා වැටෙයිදෝ කියා කිව නොහැකිය. අලුත්නුවර කුඩා කතරගම දේවාල ගොඩනැඟිල්ලද අබලන් නිසා එයද ප්‍රතිසංස්කරණය කළ යුතු බව ජනතාව පවසති.අලුත්නුවර ශ්‍රී දැඩිමුණ්ඩ මහ දේවාලයේ තේවාවන් සිදුකරනු ලබන කපු මහත්වරුන්ගේ ප්‍රධානත්වය දරන සබරගමුව පළාත් සභාවේ හිටපු මන්ත්‍රී දම්සිරි කරුණාරත්න බණ්ඩාර මහතා මෙසේ කීවේය.අලුත්නුවර ශ්‍රී ඓතිහාසික මහ දේවාලය වෙත කෙම්මුර දිනවලදී අතිවිශාල ජනකායක් පැමිණෙනවා.එවිට ඔවුන් ගිමන් නිවා ගන්නට ගිරුවා අම්බලමට එනවා. එය දැන් හොඳටම අබලන් වෙලා. එහි රැඳී සිටීමද අනතුරුදායකයි. එම නිසා එය වහා ප්‍රතිසංස්කරණය කළ යුතුයි. ඒ බව මම වගකිවයුතු පිරිස්වලට දන්වා සිටිනවා. එසේම නගරයේ කෙළවරක පිහිටි කතරගම හා පත්තිනි දේවාල ගොඩනැඟිලිද අබලන්.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=r10123112</link>
    <topic>ගංවතුරෙන් පීඩා විඳින අපටතිරසාර විසැඳුමක් ඕනෑ</topic>
    <author>මුන්නේශ්වරම සමූහ – ඊ.සී.ප්‍රනාන්දු</author>
    <content>ගංවතුරින් පීඩාවට පත්වන නිසා ගංවතුර නිසිලෙස හලාවත කළපුවට ගලායාමට හැකිවන අයුරින් දැනට පවතින ඇළ මාර්ග නිසි ලෙස ප්‍රතිසංස්කරණය කරදෙන ලෙස හලාවත මයික්කුලම ප්‍රදේශයේ ජනතාව බලධාරීන්ගෙන් ඉල්ලා සිටිති.ප්‍රදේශයේ තිබූ විශාල පොල්වතු රැසක් අක්‍රමවත් අයුරින් කට්ටි කර ඇළමාර්ගවලටද හානිකරලමින් ගොඩකර විකිණීම නිසා දැන් මයික්කුලම ජනාකීර්ණව ඇත.ඇළ මාර්ග අවහිරකර ඇති නිසා එදා අඩි 20ක් පමණ පළලින් ගලා ගිය ජල මාර්ගය මේ වන විට අඩි 5 – 7 ක් පමණ පළල ඇළ මාර්ගයක් බවට පත්ව තිබේ. මේ නිසා වර්ෂා කාලවලදී ගංවතුර ගැලූවිට මාසයක් පමණ කාලයක් පීඩා විඳීමට සිදුවෙන බව ඔව්හු පවසති.හලාවත ප්‍රාදේශීය සභා මන්ත්‍රී ආර්.ඩී. සුදත් ප්‍රේමලාල් මහතාඒ කාලයේ මුන්නේශ්වරම් වැවෙත් විශාල ජල ප්‍රමාණයක් නිඹිල්ල වැව හරහා ජයබිම දෙසින් කළපුවට ගලා ගියා. එම මාර්ගය අවහිර වෙලා.හලාවත මයික්කුලම එස්.දීපානි මහත්මියඇළ මාර්ග සාදා දෙනවානම් එයම ඇති, ගංවතුර නිසි ලෙස ගලායාවි. එවිට ගංවතුර නිසා අවතැන්වූ විට සහනාධාර දීමට මුදල් වැය කරන්න වෙන්නේත් නැහැ.ඩබ්ලිව්. චන්ද්‍රානි ප්‍රියංගිකා මහත්මියගංවතුරට ප්‍රදේශයේ සියලු අතුරු මාර්ග ජලයෙන් යටවීම නිසා දරුවන් පාසල්වලට යැවීම පවා ප්‍රශ්නයක්. වැඩි වේලාවක් අපි ගතකරන්නේ මේ වතුරේ. මේ නිසා අපේ දෙපා ඇඟිලිකරු තුවාල වනවා. අපි කුලීවැඩ කරලයි ජීවත් වෙන්නේ . වැහි කාලයට අපට රස්සාත් නැහැ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=s1012317</link>
    <topic>මහේල-තරංග ශතක වාර්තා කරතිජයසූරියගෙන් අර්ධ ශතකයක්</topic>
    <author>ෆවුස් මොහොමඩ්</author>
    <content>සුපිරි පිතිහරඹයක නිරත වූ මහේල ජයවර්ධන පන්දු 138කදී හතරේ පහර 22ක් හා හයේ පහර 2ක් සමග නොදැවී ලකුණු 163ක් රැස් කරමින් අන්තර් සමාජ එක්දින තරගාවලියේ පළමු කොටසේ ඊයේ (30) බ්ලූම්ෆීල්ඩ් පිල සමග එස්.එස්.සී. පිටියේ පැවැති තරගයෙන් කඩුලු 8ක් විශිෂ්ට ජයක් කර එස්.එස්.සී පිල මෙහෙයවීමට සමත් විය.මහේලට අනගි සහායක් ලබා දුන් තිලාන් සමරවීර නොදැවී ලකුණු 55ක් වාර්තා කළේය.පළමුව පන්දුවට පහරදුන් බ්ලූම්ෆීල්ඩ් පිල කඩුලු 6කට ලකුණු 285ක් රැස් කළ අතර සනත් ජයසූරිය කණ්ඩායමේ වැඩිම ලකුණු සංඛ්‍යාව වාර්තා කළේය. ඔහු පන්දු 89කදී හතරේ පහර 5ක් සහ හයේ පහර 2ක් සමග ලකුණු 64ක් රැස් කළේය.බ්ලූම්ෆීල්ඩ් – 285/6 (ඕවර 50)සනත් ජයසූරිය 64, ඩිල්ෂාන් මුණවීර 44, චාමර සිල්වා 44 (කෞෂාල් ලොකුආරච්චි 47/2, දිල්හාර ප්‍රනාන්දු 52/2)එස්.එස්.සී. 288/2 (ඕවර 46.4)මහේල ජයවර්ධන නොදැවී 163, තිලාන් සමරවීර 55මේ අතර බදුරලිය පිල සමග එන්.සී.සී පිටියේ පැවැති තරගයෙන් ලකුණු 106ක ජයක් ලැබීමට එන්.සී.සී. පිල සමත් විය. එන්.සී.සී. පිලේ නායක උපුල් තරංග ලකුණු 118ක් වාර්තා කළේය.කෝල්ට්ස් හා සැරසන්ස් පිල අතර කෝල්ට්ස් පිටියේ පැවැති තරගයෙන් ලකුණු 30ක ජයක් ලැබීමට කෝල්ට්ස් පිල සමත් විය. කෝල්ට්ස් පිල වෙනුවෙන් මලින්ද වර්ණපුර ලකුණු 111ක් වාර්තා කළේය.සෙසු තරගවලදී ලංකන් පිල පරදවා කඩුලු 6ක ජයක් ලැබීමට හලාවත මේරියන්ස් පිල සමත්වූ අතර ශ්‍රී ලංකා යුද හමුදාව පරදවා කඩුලු 3ක ජයක් ලැබීමට බී.ආර්.සී පිල සමත් විය.සී.සී.සී. පිල හා ද්‍රවිඩ සංගම් පිල අතර පැවැති තරගය ඩක්වර්ති ලුවිස් ක්‍රමයට යටතේ ලකුණු 6කින් ජයගැනීමට ද්‍රවිඩ සංගම් පිල සමත් විය.මුවර්ස් පිල පරදවා ලකුණු 35 ක ජයක් ලැබීමට පොලිස් පිල සමත්වූ අතර, ගුවන් හමුදා පිල පරදවා ලකුණු 24ක ජයක් අත්කර ගැනීමට පානදුර ක්‍රීඩා සමාජය සමත්විය.සීදූව රද්දොලුව පිල හා සිංහ ක්‍රීඩා සමාජය අතර පැවැති තරගයෙන් කඩුලු 8ක ජයක් සීදූව පිලට හිමිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=s1012311</link>
    <topic>ක්‍රීඩා ලොක්කන්ට පාඩම් ඉගැන්වූ වසරක්</topic>
    <author>සටහන ප්‍රින්ස් ගුණසේකර</author>
    <content>ශ්‍රී ලාංකේය ක්‍රීඩා ඉතිහාසයට දරුණු පරාජයන් හා පසුබැසීම් එක්වූ 2010 වසරින් ලබන වසරට නව පාඩම් රැසක් එක්ව ඇත. ක්‍රීඩා පරිපාලකයින් හා නිලධාරීන් 2010 වසරින් උගත් පාඩම් නිසි ලෙස අධ්‍යයනයක යෙදුනේ නම් ලබන වසර ක්‍රීඩාවේ දියුණුවට ඉවහල් කර ගත හැකිය.ජාත්‍යන්තර ක්‍රීඩා තරගාවලි 3 කට මුහුණ දුන් අපේ ක්‍රීඩක ක්‍රීඩිකාවන් වසර අවසාන වෙද්දී කිසිදු ජයග්‍රහණයකට ළඟා වීමට නොහැකි තත්ත්වයට ක්‍රමයෙන් පත් වූවේය.මේ වසරේ ජනවාරි 29 දා බංග්ලාදේශයේ ඩකාහි ආරම්භ වූ දකුණු ආසියානු ක්‍රීඩා උළෙල ඔක්තෝබර් 3 දා දිල්ලියේදී ආරම්භ වූ පොදු රාජ්‍ය මණ්ඩලීය ක්‍රීඩා උළෙල, හා නොවැම්බර් 12 දා චීනයේ ගුවැංෂුහි ආරම්භ වූ ආසියානු ක්‍රීඩා උළෙල ශ්‍රී ලංකාවේ ක්‍රීඩා පසුබැසීම වඩාත් හොඳින් පෙන්නුම් කළේය.11 වැනි දකුණු ආසියානු ක්‍රීඩා උළෙලේදී ශ්‍රී ලංකාව රන් පදක්කම් 16 ක් රිදී පදක්කම් 35 ක් හා ලෝකඩ පදක්කම් 54 ක් දිනා ගත්තේය. එහෙත් 10 වැනි දකුණු ආසියානු ක්‍රීඩා උළෙලේදී (2006) ශ්‍රී ලංකාව රන් පදක්කම් 37 ක් රිදී පදක්කම් 63 ක් හා ලෝකඩ පදක්කම් 78 ක් දිනාගෙන තිබුණි. ශ්‍රී ලංකාව දකුණු ආසියාවේ ලබා ඇති ක්‍රීඩා පසුබෑම මේ වසරේදී දැකගත හැකි විය.ශ්‍රී ලංකාවට වඩා බංග්ලාදේශය වැනි රටවල් ක්‍රීඩාවෙන් ඉදිරියට ගොස් සිටී. වාර්තාගත සහභාගීත්වයක් මහජන මුදල් වැය කොට බුරුතු පිටින් පිටරට සංචාරවලට ගොස් ප්‍රතිඵල නොලැබෙන බව වසර මුලදීම දකුණු ආසියානු ක්‍රීඩා තරගාවලියෙන් පෙන්නුම් කළද එය ගණනකටවත් නොගෙන වසර පුරාම ජාත්‍යන්තර පරාජයන් අතරට යෑමද කැපී පෙනුණි.හිතවත්කම් හා විවිධ සම්බන්ධතා මත අත්දැකීම් ලබාගැනීමට යැයි පවසමින් 2010 වසරේ ක්‍රීඩාවේ නාමයෙන් විදෙස් රටවලට ක්‍රීඩා සංචාරකයින් රැසක් එක්කළ වාර්තාගත වසරක් ගෙවී ගියේය. දකුණු ආසියානු ක්‍රීඩා උළෙලට ශ්‍රී ලංකාවෙන් බංග්ලාදේශය බලාගිය පිරිස 311 කි. එයට ක්‍රීඩක ක්‍රීඩිකාවන් 299 ක් හා නිලධාරීහු 72 ක් ඇතුළත් වූහ. මේ ක්‍රීඩා උළෙලේදී මීටර් 100 තරගයේ රන් පදක්කම දිනූ ෂෙහාන් අඹේපිටිය දකුණු ආසියාවේ වේගවත්ම ධාවකයා වීම කැපී පෙනෙන සටහනක් විය.අනතුරුව නවදිල්ලි නුවර පැවති පොදු රාජ්‍ය මණ්ඩලීය ක්‍රීඩා උළෙලේදී ශ්‍රී ලංකාව රන්, රිදී, ලෝකඩ පදක්කම බැගින් දිනා ගත්තේය. රන් පදක්කම දිනු බොක්සිං ක්‍රීඩක මංජු වන්නිආරච්චිට තහනම් උත්තේජන චෝදනා එල්ලවීම හා ඒ පිළිබඳ අවසන් තීන්දුවක් මේ වන විටත් ප්‍රකාශ නොවීම හේතුවෙන් රන් පදක්කම ශ්‍රී ලංකාවට අයත්වීම ප්‍රශ්නාර්ථයක් බවට පත්ව තිබේ. මේ ක්‍රීඩා උළෙලට ශ්‍රී ලංකාවෙන් 137 ක පිරිසක් එක්විය.එයට ක්‍රීඩක ක්‍රීඩිකාවන් 93 ක් හා නිලධාරීහු 44 ක් ඇතුළත් වූහ. මේ ක්‍රීඩා උළෙලේදී බර ඉසිලීමේ ක්‍රීඩාවෙන් රිදී හා ලෝකඩ පදක්කමක් හිමිවූ අතර ශ්‍රී ලංකාව තුළ පහසුකම් වැඩි කර තව තවත් දියුණු කළ හැකි ක්‍රීඩාවක් බවට බර ඉසිලීමේ ක්‍රීඩකයන් එයින් තහවුරු කළේය. එම අත්දැකීමෙන් ලබන වසරතුළ කුමන ආකාරයේ සැලැස්මක් ක්‍රීඩා පරිපාලකයන් විසින් බර ඉසිලීමේ ක්‍රීඩාවේ වර්ධනයට ඇති කරන්නේද යන්නබොහෝ දෙනා විමසිල්ලෙන් බැලිය යුතුව ඇත.රාජ්‍ය නායකයාට ඉහළ පිළිගැනීමක්පොදු රාජ්‍ය මණ්ඩලීය ක්‍රීඩා උළෙල නිමාවීමත් සමඟ ශ්‍රී ලංකා ජනාධිපති මහින්ද රාජපක්ෂ මහතාට ජාත්‍යන්තරය තුළ ඇති පිළිගැනීම ද විදහා දැක්වුණි. එය ගෙවී ගිය වසරේ ක්‍රීඩාවේදී දුටු පැහැදිලි සළකුණකි. ලොව ප්‍රබල රටවල් 71 ක් සහභාගී වූ ක්‍රීඩා උළෙලේ ගෞරවණීය විශේෂ ආරාධිතයා ලෙස සහභාගීවීමට ජනාධිපති මහින්ද රාජපක්ෂ මහතාට ආරාධනාවක් ලැබුණි.2018 වසරේ ශ්‍රී ලංකාවේදී පොදු රාජ්‍ය මණ්ඩලීය ක්‍රීඩා උළෙල පැවැත්වීමට ඔස්ට්‍රේලියාව සමඟ ලබන වසරේ ඇති තරගයට ශ්‍රී ලංකාව සූදානම් වන ආකාරය පිළිබඳ මූලික පියවරක් ලෙසද ජනාධිපතිතුමාට කළ ආරාධනාව හැඳින්වුණි. එය රටවල් 71 ක් අතුරින් ශ්‍රී ලංකාවට හිමිවූ සුවිශේෂී ආරාධනාවක්ද විය.චීනයේ ගුවැන්ෂූ හි නිමාවූ ආසියානු ක්‍රීඩා උලෙළේදී ශ්‍රී ලංකාවට කිසිදු පදක්කමක් හිමි නොවීය. මේ තරගාවලියටද ශ්‍රී ලංකාවෙන් 133 ක පිරිසක් එක්වූහ. එයට ක්‍රීඩක ක්‍රීඩිකාවන් 104 ක් හා නිලධාරීහු 29 ක් සහභාගී වූහ.ආසියානු ක්‍රීඩා ඉතිහාසයේ පදක්කම් හා වාර්තා තබමින් ශ්‍රී ලංකාව කැපී පෙනෙන දක්ෂතා දැක්වුවද මෙවර එම තත්ත්වය මුළුමනින්ම වෙනස් විය. ශ්‍රී ලංකාව හිස් අතින් ගෙදර එද්දී දකුණු ආසියාවේ නේපාලය, භූතානය, ඇෆ්ගනිස්තානය වැනි රටවල් ද පදක්කම් අතරට පැමිණියේය. ඉන්දියාව හා පාකිස්තානයද පදක්කම් අතරට පිවිසියහ.ශ්‍රී ලංකාව ආසියානු තරගාවලියට යෑමට පෙර පදක්කම් 5 ක් දිනාගන්නා බව පැවැසූවද නිලධාරීන් තුළ ඇති තක්සේරුවේ වරද ප්‍රතිඵලයෙන් පෙන්විය.ක්‍රීඩා ඇමැතිවරු 3 ක්ගෙවීයන වසරට ක්‍රීඩා ඇමැතිවරුන් තිදෙනකු පත්වීම කැපී පෙනුණි. ඔලිම්පික් කමිටුවට හා බොහෝ ක්‍රීඩා සම්මේලන විවේචනයට ලක් විය. ක්‍රිකට් අතුරු කමිටුව හැර අනෙක් සියලු අතුරු කමිටු විසුරුවා හැර නිලවරණ පැවැත්වීම ගෙවීගිය වසරේ වැදගත් තීන්දු විය.තහනම් උත්තේජන හා දඬුවම්බර ඉසිලීමේ ක්‍රීඩිකා නදිනි ගුණසේකර, රගර් ක්‍රීඩක අනුරංග වල්පොල දේශීය තරග බිමේදී තහනම් උත්තේජන චෝදනාවලට ලක්වූහ.එයට අමතරව විනය විරෝධී හැසිරීම් හේතුවෙන් බැඩ්මින්ටන් ක්‍රීඩක නිලුක කරුණාරත්නට ද දඬුවම් පැමිණිවීම සටහන් වූ වසරකි.එමෙන්ම පාපන්දු ක්‍රීඩකයන් 5 කට මුදලට තරග පාවාදීමේ චෝදනා එක්වීමද ඔවුන් තරග තහනමකට ලක්කිරීමද වාර්තා විය.ඉදිරි ගමනක්බීච් වොලිබෝල් ක්‍රීඩාවෙන් ශ්‍රී ලංකාව යහපත් ප්‍රතිඵල පෙන්නූ වසරක් ලෙස 2010 හැඳින්විය හැක. ආසියාවේ 5 වැනි තැනට බීච් වොලිබෝල් ක්‍රීඩාව පත්ව ඇත. ආසියානු තරගවලදී රිදී හා ලෝකඩ පදක්කමක් දිනා ගැනීම යහපත් ප්‍රවණතාවකි.ආබාධවූවන්ගෙන් හා ප්‍රවීණයන්ගෙන් දස්කම්වසර අවසාන වෙද්දී ආසියානු පැරා ක්‍රීඩා උළෙලට එක්වූ ක්‍රීඩක ක්‍රීඩිකාවන් රන් පදක්කමක්ද සමඟ පදක්කම් 8 ක් හා ආසියානු ප්‍රවීණයන්ගේ තරගයට සහභාගි වූ ක්‍රීඩක ක්‍රීඩිකාවන් රන් පදක්කම් 39 ක් සමඟ පදක්කම් 187 ක්ද දිනා ගත්හ. පහසුකම් ඇති ක්‍රීඩක ක්‍රීඩිකාවන් වසර පුරා පසු බසිද්දී කාගේත් අවධානයට ලක් නොවූ ආබාධ සහිත වූවන් හා ප්‍රවීණ ක්‍රීඩක ක්‍රීඩිකාවන් දැක්වූ දක්ෂතා සියලු දෙනාට ආදර්ශයක්ම විය.කාය වර්ධනක්‍රීඩාවෙන්ජගත් සූරතා දිනූ වසරක්මේ වසරේ අසර්බයිජාන් නගරයේ පැවැති 60 වැනි ලෝක සූරතා කාය වර්ධන තරගයේදී දෙවන වතාවටත් කිලෝග්‍රෑම් 60 – 65 බර පන්තියේදී රිදී පදක්කම දිනා ගැනීමට ප්‍රසන්න පීරිස් සමත් විය. ශ්‍රී ලංකාවේ ජාත්‍යන්තර තලයේ දස්කම් දක්වන ක්‍රීඩකයන් අතර පෙරමුණේ පසුවන ප්‍රසන්න මෙවර බහරේන් හි ටැනාටා නගරයේ පැවැති ආසියානු සූරතාවලියේදීද කිලෝග්‍රෑම් 70 බර පන්තියේදී රිදී පදක්කම දිනා ගනු ලැබීය.මේ වසරේ මිස්ටර් ශ්‍රී ලංකා ලෙස යුද හමුදාවේ සිසිලසිරි සෝමපාල තේරී පත්වූ අතර ආසියානු ක්‍රීඩා උළෙලට විනය විරෝධී ලෙස සහභාගි වූණැයි පවසමින් ශ්‍රී ලංකා කාය වර්ධන සම්මේලනය ඔහුට විරුද්ධව තරග තහනමක්ද පනවා ඇත.ස්නූකර්58 වැනි වරට පැවැති ජාතික ස්නුකර් සූරතාව 14 වෙනි වරටත් මෙවර ජයග්‍රහණය කළේ සුසන්ත බොතේජු විසිනි. 7 – 1 ක් ලෙස රයන් සෝමරත්න පරදවා සුසන්ත ජයග්‍රහණය ලබා ගත්තේය.ආසියානු / ලෝක සූරතා තරගාවලීන් සඳහා සහභාගී වී ඇති සුසන්ත ජාත්‍යන්තර තත්ත්වයේ කුසලතා සහතික දිනාගෙන ඇත.ස්කොෂ්මෙවර ජාතික ස්කොෂ් තරගාවලියේදී නවීන් සමරසිංහ හා ටෙහානි ගුරුගේ විශිෂ්ට දස්කම් දැක්වූහ. පසුගිය වසරවල ජාතික සූරයා වූ සමන් තිලකරත්න මෙවර අනුසූරයා බවට පත් විය. නදින්දි උඩංගාව කාන්තා අනුසූරිය විය.මෙවර ආසියානු හා පොදු රාජ්‍ය මණ්ඩලීය ක්‍රීඩා උළෙල නියෝජනය කිරීමට ස්කොෂ් ක්‍රීඩක ක්‍රීඩිකාවනට අවස්ථාව උදා වූවත් ජයග්‍රහණ වාර්තා කිරීමට ඔවුනට අවස්ථාවක් නොලැබුණි.පාපැදිමේ වසරේ පාපැදි සූරතාව දිනා ගත්තේ ලක්‍ෂ්මන් විජේරත්න විසිනි. ඔහුට පැය 2 විනාඩි 31.19 ක් ගත විය. කාන්තා සූරිය වූයේ ලසන්ති ගුණතිලකයි. ඇයට පැය 1 විනාඩි 26.01 ක් ගත විය. ජාත්‍යන්තර අත්දැකීම් පාපැදි ක්‍රීඩක ක්‍රීඩිකාවනට ලැබුණද ජයග්‍රහණ වලින් සැනසීමට ඔවුනට හැකියාවක් ලැබුණේ නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=s1012312</link>
    <topic>පොදුරාජ්‍ය මණ්ඩලීය ක්‍රීඩා උළෙලේ සභාපතිගේ නිවස පොලිසියෙන් වටලයි</topic>
    <author>නවදිල්ලිය (ඒ. එෆ්. පී)</author>
    <content>නවදිල්ලි නුවර පැවැති පොදුරාජ්‍යය මණ්ඩලයීය ක්‍රීඩා උළෙලේ සිදුවූ අයථා මුදල් පරිහරණය සම්බන්ධව පරීක්‍ෂණ පවත්වන එරට පොලිසිය ක්‍රීඩා උළෙලේ සංවිධායක සුරේෂ් කල්මාඩිගේ නිවස වැටලීමෙන් අනතුරුව ඒ පිළිබඳව සිය අප්‍රසාදය පළකළ කල්මාඩි තම නිර්දෝෂභාවය පිළිබඳව කරුණු දක්වන්නට පටන් ගත්තේය.පූනේ නුවර පිහිටි කල්මාඩිගේ නිවස වැටලූ පොලිසිය සම්පූර්ණයෙන් නිවස සෝදිසි කළ අතර, ඔහුගේ පෞද්ගලික ලේකම් මනෝජ් බෝරේගේ නිවස ද පරීක්‍ෂාවට ලක් කළහ.පසුගිය ඔක්තෝබරයේ නවදිල්ලි නුවර පැවැති පොදුරාජ්‍ය මණ්ඩලයීය ක්‍රීඩා උළෙලට වාර්තාගත අමෙරිකානු ඩොලර් බිලියන 6ක් ඇස්තමේන්තු කර තිබිණි.එහිදී මූල්‍ය දූෂණ රැසක් සිදුවී ඇතැයි ලැබූ පැමිණිලි අනුව පරීක්‍ෂණ පැවැත්වීමට ඉන්දීය රජය තීරණය කළේය.තම නිවස වැටලීමෙන් අනතුරුව මාධ්‍ය හමුවක් කැඳවූ කල්මාඩි ප්‍රකාශ කළේ ඕනෑම පරීක්‍ෂණයකට ඔහු සූදානම් බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=s1012313</link>
    <topic>පොලිස්-ගුවන් හමුදා තරගයකලහකාරී සිද්ධියකින් නවතී</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ඩයලොග් චැම්පියන් ලීග් පාපන්දු තරගාවලියේ පොලිසිය හා ගුවන් හමුදාව අතර පැවැති තරගය කළහකාරී සිදුවීමක් හේතුවෙන් අතරමග නවතා දැමීමට සිදුවිය.බම්බලපිටිය පොලිස් ක්‍රීඩා පිටියේ පැවැති මේ තරගයේදී නරඹන්නන් පිරිසක් විනිසුරුට පහරදෙමින් අවිනීතිව හැසිරුණේ යැයි පැමිණිල්ක් ශ්‍රී ලංකා පාපන්දු සම්මේලනයට ලැබී ඇති අතර ඒ පිළිබඳ පරීක්ෂණයක් පැවැත්වීමට නියමිතය.තරගය මිනිත්තු 33ක් පැවැති අතර ඒ වනවිට ගෝල් 1 – 0 ක් ලෙස ගුවන්හමුදාව ඉදිරියෙන් සිටියේය. කළහකාරී තත්ත්වය මත තරගය නතර කළ විනිසුරු තරගයේ තීරණය ලබාදීම ශ්‍රී ලංකා පාපන්දු සම්මේලනයට පවරා ඇත.සම්මේලනය මගින් අදාල පාර්ශව කැදවා ඉදිරි සතියේ දී තීරණය ලබාදීමට නියමිතය. පොලිස් ක්‍රීඩා සමාජය මේ වනවිට තරගාවලියේ දෙවැනි ස්ථානයේ පසුවන අතර මේ තරගයේ ජයග්‍රහණය වැදගත් එකක්ව තිබුණි.කළුතර පාක් පිලට ජයකළුතර පාක් හා ජුපිටර්ස් අතර තරගයෙන් කළුතර පාක් පිලට ගෝල් 3 – 1 ක ජයක් අත්විය. මේ තරගය වර්නන් ප්‍රනාන්දු පිටියේ දී පැවැත්වුණි.මේ අතර බ්ලූස්ටාර් හා රිනවුන් අතර තරගය ගෝල් 2 – 2 ක් ලෙසද යුද හමුදාව හා සෝන්ඩර්ස් අතර තරගය ගෝල් 1 – 1 ක් ලෙසද ජය පරාජයෙන් තොරව නිමාවිය.රත්නම්ට ජයතරගාවලියේ පළමු ස්ථානයේ සිටින දොන් බොස්කෝ ක්‍රීඩා සමාජයට දැවැන්ත අභියෝගයක් වූ කොටහේන රත්නම් පිල ගෝල් 2 – 1 ක් ලෙස තරගයේ ජය වාර්තා කළේය. සිටිලීග් පිටියේ පැවැති මේ තරගයේ දී රත්නම් පිල ප්‍රබල ක්‍රීඩා විලාශයක් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=s1012314</link>
    <topic>සය සාමාජිකක්‍රිකට් රක්වානේදී</topic>
    <author/>
    <content>ඩබ්ලිව්.ඩී.ජේ.සෙනෙවිරත්න අභියෝගතා කුසලාන 8 සාමාජික දීප ව්‍යාප්ත දිවා රාත්‍රී සැහැල්ලු පන්දු ක්‍රිකට් තරඟාවලිය රක්වාන රත්නාලෝක ක්‍රීඩා පිටියේ දී ජනවාරි මස 1, 2 දිනවල දී පැවැත්වේ.ජයග්‍රාහී කණ්ඩායමට සූරතා කුසලානය සමඟ රුපියල් 30000/- මුදල් ත්‍යාගයක් ද දෙවන ස්ථානය ලබා ගන්නා කණ්ඩායමට අනු සූරතාව සමඟ රුපියල් 20000/- ක මුදල් ත්‍යාගයක් ද පිරිනැමේ.ත්‍යාග ප්‍රදානය ජනවාරි 02 දින රාත්‍රී 9.30 ට රාජ්‍ය පරිපාලන සහ ස්වදේශ කටයුතු අමාත්‍ය ඩබ්ලිව්.ඩී.ජේ.සෙනෙවිරත්න මහතාගේ ප්‍රධානත්වයෙන් රක්වාන රත්නාලෝක ක්‍රීඩාගාරයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=s1012315</link>
    <topic>සය සාමාජික සැහැල්ලු පන්දු ක්‍රිකට් සූරතාවදෙහිවල ගල්කිස්ස නගර සභා ‘බී’ පිලට</topic>
    <author/>
    <content>දෙහිවල ගල්කිස්ස මහ නගර සභාව පුස්තකාල ක්‍රීඩා සමාජය හතරවැනි වරටත් සංවිධානය කළ රාජ්‍ය සේවා සය සාමාජික ක්‍රිකට් තරගාවලියේ සූරතාව දිනාගැනීමට දෙහිවල ගල්කිස්ස මහ නගර සභා ‘බී’ කණ්ඩායම සමත් විය. මේ තරගාවලියේ අනුසූරතාව බදුල්ල ප්‍රාදේශීය සභා පිලට හිමිවිය.ජයග්‍රාහි කණ්ඩායමට නගරාධිපති කුසලානය සමඟ රුපියල් 30,000 ක් ද, අනුසූරයන්ට උප නගරාධිපති කුසලානය පිරිනැමුණි.තරගාවලියේ වීරයා ලෙස දෙහිවල ගල්කිස්ස මහ නගර සභා කණ්ඩායමේ මනෝජ් චාමින්ද, තරගයේ වීරයා ලෙස එම කණ්ඩායමේම ඉන්දික අපෝන්සු, හොඳම පන්දු යවන්නා ලෙස එම කණ්ඩායමේම ජේ. ඒ. සුසන්ත හා හොඳම පිතිකරු ලෙස බදුල්ල ක්‍රීඩා සමාජයේ ජයජීව සම්මාන ලබා ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=s1012316</link>
    <topic>හරංගල මහා විද්‍යාලයටකබඩි සූරතා 3 ක්</topic>
    <author>මහවැලි කලාපීය</author>
    <content>කොත්මලේ මහවැලි කලාපීය හරංගල මහා විද්‍යාලයීය කබඩි ක්‍රීඩා ඒකකයට 2010 සමස්ත ලංකා පාසල් කබඩි තරගාවලියේ ජයග්‍රහණ 3ක්ම හිමිවී ඇත.වයස අවුරුදු 18 න් පහළ පිරිමි කබඩි සූරතාවය, වයස අවුරුදු 16 න් පහළ පිරිමි කබඩි තරගාවලියේ දෙවැනි තැන හා වයස අවුරුදු 16 න් පහළ බාලිකා කබඩි තරගාවලියේ තෙවැනි තැන හරංගල මහා විද්‍යාලයට ලැබුණු බව එහි ක්‍රීඩා ඒකකය කියයි.එම කණ්ඩායම් පුහුණු කරන ලද්දේ ක්‍රීඩා පුහුණුකරු එස්. ජී. රවින්ද්‍ර බණ්ඩාර මහතායි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=f1012312</link>
    <topic/>
    <author>චන්දන ජයවීර</author>
    <content>ජාත්‍යන්තර වශයෙන් ශ්‍රී ලාංකීය සිනමාව ඇගැයීමට ලක්වීම ක්ෂේත්‍රයේ නියුතු කලාකරුවන්ගේ මෙන්ම රසිකයන්ගේද සතුටට හේතුවන කරුණකි. සිනමාව බිඳ වැටී ඇති බවට සමහර දෙනෙක් සැක සංකා මතු කළද අද වන විට අපේ සිනමාව අන්තර්ජාතික වශයෙන් අවධානයට ලක්ව තිබේ.අන්තර්ජාතික සිනමා උළෙලයන්ට සහභාගි වීම මෙරට නළු නිළියන්ට මෙන්ම අධ්‍යක්ෂවරුන්ට ද කිහිප ආකාරයකින්ම වැදගත් වෙති. සිනමා කෘති සඳහා විදේශ වෙළඳ පළක් ඇති කර ගැනීමටද මෙම සබඳතාවයන් වැදගත් වේ.දශක කිහිපයකට පෙර එවැනි සිනමා උළෙලයන් සඳහා චිත්‍රපට ඉදිරිපත් කිරීම ජාතික චිත්‍රපට සංස්ථාව හරහා සිදුකෙරුණද පසුගිය අවධියේදී එම වැඩපිළිවෙළ නැවැත්වී තිබිණ. දක්ෂ පරිපාලන නිලධාරියෙක් වන කුමාර් අබේසිංහ මහතා සභාපති තනතුරට පත්වීමෙන් පසු කාලයක් තිස්සේ නැවතී තිබුණ එම වැඩපිළිවෙළ නැවතත් ක්‍රියාවට නැංවී තිබේ.පසුගියදා ඉන්දියාවේ ගෝවේ ප්‍රාන්තයේ පැවති අන්තර්ජාතික චිත්‍රපට උළෙල නියෝජනය කිරීමට ලාංකීය සිනමා කලාකරුවන් පිරිසකට අවස්ථාව ලැබුණේ ඒ අනුවය.චිත්‍රපට අධ්‍යක්ෂවරුන් වන ජයන්ත චන්ද්‍රසිරි, සුදත් රෝහණ හා චිත්‍රපට නළු සනත් ගුණතිලක මෙම අවස්ථාවට සහභාගි විය.හතළිස් එක් වැනි වරටත් පවත්වන ඉන්දීය අන්තර්ජාතික චිත්‍රපට උළෙල මෑතක සිට පැවැත්වෙන්නේ ගෝව ප්‍රාන්තයේ නිසා එය දැන් හැඳින්වෙන්නේ ‘ගෝව අන්තර් ජාතික චිත්‍රපට උළෙල’ ලෙසය. නමුත් එම උළෙල මෙයට පෙර හැඳින්වූයේ ‘නවදිල්ලි චිත්‍රපට උළෙල’ ලෙසය.මෙවර චිත්‍රපට උළෙලේ විශේෂත්වය වනුයේ උළෙලේ විශේෂ අංගයක් වූ (country focus) යටතේ ලාංකීය සිනමාව කෙරෙහි අවධානය යොමුකර තිබීමය. එහිදී දේශීය වශයෙන් හා අන්තර්ජාතික වශයෙන් සම්මානයට පාත්‍ර වූ ශ්‍රී ලාංකික චිත්‍රපට කිහිපයක් ප්‍රදර්ශනය කෙරිණි. අශෝක හඳගමගේ ‘මේ මගේ සඳයි’ චිත්‍රපටය ප්‍රදර්ශනය කිරීමෙන් ශ්‍රී ලාංකික චිත්‍රපට උළෙල ඇරඹුණු අතර පසුදින ප්‍රදර්ශනය කෙරුණේ සුදත් රෝහණගේ ‘සුදු කළුවර’ චිත්‍රපටය ය.සුදත් දේවප්‍රිය අධ්‍යක්ෂණය කරන ලද ‘උඩුගංයාමය’ ජයන්ත චන්ද්‍රසිරි අධ්‍යක්ෂණය කරන ලද ‘අග්නිදාහය’ ප්‍රසන්න විතානගේ ගේ ‘ඉර මැදියම’ වසන්ත ඔබේසේකරගේ ‘ආගන්තුකයා’ යන චිත්‍රපට ශ්‍රී ලාංකික සිනමා සතිය වර්ණවත් කරමින් අනතුරුව ප්‍රදර්ශනය විය. ‘අපි මෙම චිත්‍රපට උළෙල සඳහා සිනමා කෘතීන් නිර්දේශ කිරීමේදී ජනාධිපති සිනමා සම්මාන උළෙල මගින් ඇගයුමට ලක්ව තිබීම නිර්ණායක් කර ගත්තා’ උළෙල සඳහා සිනමා කෘතීන් තෝරා ගැනීමේ පදනම කුමක්ද ? යන්නට පිළිතුරු දෙමින් ජාතික චිත්‍රපට සංස්ථාවේ සභාපති කුමාර් අබේසිංහ මහතා කියා සිටියා.ලාංකීය සිනමා කලාකරුවන් සමග ඉන්දීය චිත්‍රපට උළෙලට කුමාර් අබේසිංහ මහතාද සහභාගි වූයෙන් ඉන්දීය සිනමා බලධාරීන් හරහා රාජ්‍ය අංශය සමගද ශක්තිමත් සබඳතාවයක් ගොඩනගා ගැනීමට හැකිවී ඇත.‘කාලයක් තිස්සේ අපේ අංකුර සිනමාකරුවන් ගෙන් ඔවුන්ට සිනමාව ගැන ඉගෙන ගන්න පාසලක් ඇති කරන්න ඉල්ලීමක් තිබුණා. දැනටත් සංස්ථාව සිනමා පාඨමාලාවක් පවත්වාගෙන ගියත් ඉන්දීය රජයේ සහය ලබා ගත හැකි නම් එය සිනමා පාසලක් දක්වා දියුණු කළ හැකි බව අපට පෙනී ගියා. ජනාධිපතිතුමාගේ මග පෙන්වීමත් ඒ සඳහා අපට නිරන්තරයෙන්ම ලැබුණා.ඉන්දීය ප්‍රවෘත්ති හා මාධ්‍ය අමාත්‍යාංශය සමඟ පැවැති සාකච්ඡාව ඉතාමත් සාර්ථකයි.’ චිත්‍රපට සංස්ථාවේ සභාපතිවරයා නැවත වරක් ප්‍රකාශ කළා.ඉදිරියේදී ජාතික සිනමා පාසලක් ඇති කිරීම සඳහා පදනමක් සකස් කිරීම සිනමාවේ අනාගතයට වැදගත්ය. ඊට අමතරව ඉදිරියේදී ශ්‍රී ලංකාවේ සිනමා කටයුතු ආරම්භ කිරීමට ඉන්දීය සිනමා කර්මාන්තයේ දැවැන්ත නිෂ්පාදකයින් කිහිප දෙනෙක් එකඟ කර ගැනීමටද මෙම සංචාරය මගින් හැකිවී තිබීමද අගය කළ යුතුය.චිත්‍රපට අධ්‍යක්ෂක ජයන්ත චන්ද්‍රසිරිගේ අදහස අනුව ඉන්දීය චිත්‍රපට උළෙල කලාපීය වශයෙන් වඩාත්ම වැදගත් චිත්‍රපට උළෙලය. ඔස්ට්‍රේලියාව, පෝලන්තය, බ්‍රිතාන්‍යය, ජපානය, තායිලන්තය, මෙන්ම පැරණි සෝවියට් දේශයට අයත් රටවල්ද ඇතුළුව රාජ්‍යයන් 60 කට ආසන්න ගණනක් මෙම දැවැන්ත චිත්‍රපට උළෙලට සහභාගී වී ඇති අතර ආසියාවේ සෑම රටක්ම පාහේ මෙම උළෙල නියෝජනය කර ඇත.මෙම චිත්‍රපට උළෙලේ තවත් සුවිශේෂ අංගයක් වූයේ ප්‍රවීණ ලාංකීය චිත්‍රපට රංගන ශිල්පී සනත් ගුණතිලක සිනමාව වෙනුවෙන් දක්වන ලද දායකත්වය ඇගැයීමට ලක් කිරීමය. හින්දි සිනමාවේ චරිතාංග නළුවෙක් වූ මනෝජ් වජ්පායි හා ප්‍රවීණ ඉන්දීය සිනමා අධ්‍යක්ෂවරයෙක් වූ රාජ්කුමාර් හිරානි මෙන්ම දකුණු ඉන්දීය සිනමාවේ දැවැන්තයෙක් වූ ජෙයරාම් හා පෝලන්ත සිනමා අධ්‍යක්ෂක ජාන් ජාකෝබ් ක්ලෝස්කි, සනත් ගුණතිලක සමඟ සම්මානයට පාත්‍ර වූ අනෙකුත් කලාකරුවන්ය.මනහර නගරයක් වූ ගෝවෙහි පවත්වන ලද මෙම චිත්‍රපට උළෙල හා සමගාමීව සිනමාව හා බැදුණු තවත් වැඩසටහන් රාශියක්ද ක්‍රියාත්මක වූ බව පවසන චිත්‍රපට හා ටෙලි නාට්‍යය අධ්‍යක්ෂක සුදත් රෝහණ ඒ අතරින් කෙටි චිත්‍රපට පාඨමාලා හා වැඩමුළු වැනි අංගයන්ද පැවතීම අගය කළේය.ඉන්දීය සිනමා කර්මාන්තය ශක්තිමත් තත්ත්වයක පවතින නිසා අපේ සිනමාකරුවන්ටද ඉන්දීය සිනමා කර්මාන්තයේ නියුතු ශිල්පීන් සමඟ සබඳතාවයක් ගොඩනගා ගැනීමට චිත්‍රපට සංස්ථාව දක්වන දායකත්වය ඔහු අතිශයින් අගය කළේය.අන්තර්ජාතික චිත්‍රපට උළෙලයන් සඳහා ශ්‍රී ලාංකික චිත්‍රපට සම්බන්ධ කිරීමේ කාර්යයට ජාතික චිත්‍රපට සංස්ථාව නැවත වරක් පිවිසීම ගැන කලාකරුවන් තුළ ප්‍රසාදයක් ඇත. ඔවුන් දකින්නේ රාජ්‍ය මට්ටමින් උළෙලයන් නියෝජනය කිරීමට ශ්‍රී ලාංකික කලාකරුවන්ට අවස්ථාව ලැබීම නිසා ලාංකීය සිනමාවට පුළුල් පිළිගැනීමක් අත්ව ඇති බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=f1012313</link>
    <topic/>
    <author>ආචාර්ය අජන්තා හපුආරච්චි කොළඹ විශ්ව විද්‍යාලය.</author>
    <content>හඳගමගේ නිර්මාණ හැමදාමත් ආන්දෝලනාත්මකයි. "විදූ" ඔහුගේ නවතම ප්‍රකාශනයයි. හඳගම කියන්න හදන්නේ මොකක්ද ? ඒක ප්‍රේක්ෂකයා කියවන්නේ කොහොමද කියන එක වැදගත්. ඕනෑම නිර්මාණයක් කරන කෙනෙක් හැමවිටම ප්‍රේක්ෂකයාගේ, පාඨකයාගේ, නිරීක්ෂකයාගේ් මානසිකත්වයට ගිහිල්ලා එහෙමත් නැතිනම් හොඳ ප්‍රේක්ෂකයෙක් වුණොත් හොඳ නිර්මාණයක් කරන එක ඒකට අතිශය රුකුලක් වෙනවා. අපි "විදූ" කියවපු හැටි, නැතහොත් මම විදූ කියවපු හැටි ටිකක් අනිත් අයට වඩා වෙනස් වෙන්න පුළුවනි.මම නම් විදූ දකින්නේ ඉරාන සිනමාවෙන් යම් තරමකට හෝ ඡායාවක්වත් ඇති චිත්‍රපටයක් හැටියට. එහෙත් අශෝක හඳගමගේ සංකල්පනාවකින් "විදූ" මැවෙනවා. මේ චිත්‍රපටයම මතු කරන්න උත්සාහ කරන කාරණා බොහොමයක් තියෙනවා. හඳගම හැමදාමත් වගේ ජීවිතයේ විවිධ තැන් සියුම්ව ස්පර්ශ කරන්න උත්සාහ ගෙන තියෙනවා. ඒක මනෝවිද්‍යාත්මක හා සමාජ විද්‍යාත්මක තලයක කියලා කතා කරන්න ඕන. ඉන් පෙර රූප රචනය පිළිබඳව කතා කරමුකො.ඔය විචාරකයා හැමදාමත් කියන විශිෂ්ට කැමරාකරණය, ආලෝකකරණය, සංස්කරණය යනුවෙන් මේකට කියන්න දෙයක් නෑ. මොකද හඳගම කියන්නේ ඉගෙන ගන්න චිත්‍රපට හදන්න ගිය කෙනෙක් නෙවිනේ. ඒ නිසා සිනමාකරණයට ඔහු කවදත් පළපුරුදු දක්ෂ කණ්ඩායමක් යොදාගෙන තියෙනවා. ඒකෙදී අන් කවදාවත්ම දැක නැති අමුතු දේවල් නෑ. චිත්‍රපටයේ නැතිනම් සිනමාකරණයේ මාධ්‍යමය කාර්යභාරය ඊට උචිත අන්දමට හසුරුවා ඇති බව ප්‍රේක්ෂක අපට දැනෙනවා. ඊළඟට නළු නිළියෝ නැත්නම් රඟපෑම ගැන. ඒකත් එහෙමයි.ලංකාවේ දක්ෂතම නළු නිළියන්ගේ අතිශය හෝ කවරදාකවත් දැක නැති දක්ෂකමත් නොව ඔවුන් වෙතින් මෙතෙක් දුටු දක්ෂතා අපූරුවට දැකගන්න ලැබෙනවා. ඒත් මෙහිදී නොකියාම බැරි කරුණ තමයි වේශ නිරූපණය. විශේෂයෙන් අගමැතිවරයෙකුගේ අතවැසියා ලෙස රඟපාන සෞම්‍ය ලියනගේට අමුතු බඩක් සකස් කිරීමෙන් අනවශ්‍ය විකෘති බවක් දැකගන්න ලැබෙනවා. ඊට වඩා ඔහු, ඔහු විදිහටම සිටියා නම් ඒ අඩුව වහගන්න තිබුණා. ඒක පැහැදිලිව ප්‍රේක්ෂකයාට දැනෙන දෙයක්.දැන් තමයි වැදගත්ම එළඹුම. ඒ කියන්නේ අධ්‍යක්ෂවරයාගේ ප්‍රකාශනය. අප චිත්‍රපටයක් " හොඳයි" හෝ "නරකයි" කියන්නේ එහි ඇති තාක්ෂණික පක්ෂය ගැන හිතල නෙවෙයි. අනිවාර්යයෙන්ම චිත්‍රපට අවසානයේ අපට ඉතිරි කරන මතකයේ රඳවන පණිවිඩය නැතහොත් සංදේශය මත සන්නිවේදනාර්ථය තමයි අධ්‍යක්ෂවරයාගේ ප්‍රකාශනය. අපි හඳගමගේ ප්‍රකාශනය කියවන්නේ විදූගෙන් හා විදූගේ මවගෙන්.චිත්‍රපටයකින් අප මුල මැද අග ගැට ගැහෙන කතන්දරයක් බලාපොරොත්තු වෙන්නේ නෑ. ඒ වගේම ඒක යථාර්තවාදී වෙන්න ඕනෙත් නෑ. මොකද මේ මිනිස් සමාජයේ ඇතැම් චරිත විකාර රූපී. ඒත් මේ ප්‍රකාශනය අපි කියවන්නේ යථාර්ථවාදී රීතියකින් ඔහු ආරම්භ කරන නිසා ව්‍යූහාත්මකව (Structurally) එතකොට ප්‍රකාශනය මතුකර ගන්න පිළිවනි.හඳගමගේ මතු කිරීම "විදූ" විදූ සමාජ අසාධාරණයට පත්වුණු දරුවෙක්. ඔහු වීරයෙකුත් නොව, වීරයෙකු සොයන කෙනෙකුත් නොවේ. ඔහු උප්පැන්න සහතිකයක් නොමැතිව පාසල් යා ගත නොහැකි වූ විදේශිකයින් සමඟ ඇසුර දකින මවට වූ අතවරයක ප්‍රතිඵලයක දරුවෙකි. මේ දරුවාට ගැවසෙන්න සිදුවන්නේ තමා පමණක් නොදන්නා පියා හා තම සහෝදරයා සමඟ. හඳගම ඒක දැකල තියෙන්නේ අපූරුවට.විදූ" ට පාසල් යන ළමයකු ලෙස සමාජ ගත වෙන්න තියෙන බාධකය උප්පැන්නයක් නැතිවීම බව ඔහු දන්නවා. විදුව මතු කරන්න හඳගම ළමා ලෝකයේ අපූරුතැන් බොහොම මට සිලුටු විදිහට ස්පර්ශ කරල තියෙනවා. ළමයින් අතර ඇතිවන ළංවීම, දුරස්ථවීම හැඟීම් සමඟ ගනුදෙනු කරන ආකාරය මනෝවිද්‍යාත්මක හා සමාජ විද්‍යාත්මක තලයක තබා කතා කරන විට විදූට වඩා මතුවන චරිත දෙකක් අපට මුණ ගැහෙනවා. සමහර විටෙක ඒක හඳගම හිතාමතාම කළ දෙයක් වෙන්නත් පුළුවනි. නැතිනම් අපි කියවන ආකාරය වෙන්නත් පුළුවනි. විදූට පිහිට වන ළමා චරිතය, එනම් විදුහල්පතිගේ දියණියගේ චරිතයේ ගොඩනැගීම සිනමාව තුළ වැදගත් තැනක තියෙනවා. ඒ චරිතය කොතනකින්වත් හැලෙන්නේ නෑ.අපට දැකගත හැකි නිර්මාණවල හැමදාමත්ම තිබුණේ වැරදුණු ගැහැණියක තවත් අගාධයකට ඇද දැමීමයි. ඉන් ගොඩ එන්න ඒකෙදී ක්‍රමයක්වත් නෑ. විදූ චරිතයට පණදෙන මවගේ චරිතය අපූරුවට ප්‍රේක්ෂකයාට දැනෙනවා. විටෙක වැරදෙන තැන් හැඳිනගත් නමුත් ආත්මය යළි පවා නොදී පිට් පොකට් ගසා හෝ තමාගේ පව් තමාම තබාගෙන දරුවා රකින ඇගේ ඇතුළු හදවතටම හඳගම අපූරුවට රිංගන්න පුළුවන් වෙලා.ඉතාම සූක්ෂමව ගැහැණියක දකින සුවිශේෂී තැනත් මෙහිදී වැදගත් වෙනවා. ඒ කිසිසේත්ම තම දරුවාට ලැබුණු අධ්‍යාපන වරම විනාශවීමට ඉඩ නොතබන ඇය එක්තරා අවස්ථාවක, තමා විටෙක ළඟ සිටි මිනිසාට නතු වන අවස්ථාව. ඒ නිසාම ඇය තම දරුවා දේශපාලන කතාවකට යැවීමට අකමැත්තෙන් වුව කැමති වෙනවා. නමුත් යළි තම පියවි ලෝකයේ අරමුණු ගමනට අවතීරණවීමට ඇය තම අභිමානය පෙරදැරිව ආත්ම වංචාවෙන් ගැලවීමට උත්සාහ කරනවා. මේ චරිතය වඩාත්ම මතුවන්නේ දේශපාලන මාෆියාවට ගොදුරුවීම නිසයි."විදූ" ආරම්භ වන්නේ පාසලට ඇතුළත්වීමට තම මව සමඟ යන විටෙක විදුහල්පතිවරයාගේ කතාවක් ඇසෙන අවස්ථාවකිනි. විශේෂයෙන් ඉංගී‍්‍රසි පිළිබඳ කතාවකදීය. එය දෙවැනිව මතුවන්නේ විදූ විසින් පාසලට බලහත්කාරයෙන් පැමිණ අපූරුවට ඉංගී‍්‍රසියෙන් කෙරෙන කතාවකිනි. කෙනෙකුට මේ අවස්ථාව මහා වීරයෙක් හා වීර ක්‍රියාවක් ලෙස පෙනුනද චිත්‍රපටයට ප්‍රධාන හානිය සිදුවී ඇති තවත් ස්ථානයකි මේ. විදූ පාසලට ඇතුළත් වන්නට යන්නේ වයස අවුරුදු නවයේදීය. යථාර්ථ රීතිය නිසාම "විදූ" හෝඩියක් නැති වැල්ලේ ඉංගී‍්‍රසි කාරයන්ගේ ඉංගී‍්‍රසි උගත් නූගත් දරුවකු තරමට වඩා මහා දාර්ශනිකයෙකු කිරීමට යාමෙන් දරුවාගේ චරිතය ගොඩනැගීම බිඳ වැටී තිබෙනවා.පාසලේදී කරන ඉංගී‍්‍රසි කතාව නිසාම ඔහු ජනපි‍්‍රය වෙයි. එය ජනපි‍්‍රය වීමක් නොව හඳගම විසින් ජනපි‍්‍රය කරවීමකි. ඉංගී‍්‍රසි කතාවේ දැක්වෙන දාර්ශනික තලයකට ගෙන එන මේ චරිතයට මුල් නැත. ඔහු මහා වීරයෙකුද නොවේ. ඔහුට පරමාදර්ශයක් නැත. හඳගමට වැරදුණු තැන එතැනය. ළමා මනෝවිද්‍යාත්මකව හා සමාජ විද්‍යාත්මකව බැලුවහොත් මෙතැන වීරයෙකු වන්නේ පිටපතේ වචන කියැවීමෙන් මිස චරිතය ගොඩනැගීමෙන් නොවේ.එය චිත්‍රපටය පුරාම මහා වීරයෙකු කරවන ගස උඩ කතා කරන දරුවාගේ ප්‍රාර්ථනා ඒ වයසේ උගත්කමක් නැති දරුවාට ආරෝපණය කිරීමට තරම් හඳගම පෙළඹුණේ ඇයිදැයි මට නම් ප්‍රශ්නයකි. මේ දරුවා හැමවිටම "මම නම් කතා කරන්නේ මටමයි" මෙන්ම පීඩිත ජනතාවගේ ප්‍රශ්න, ඇඟලුම් කර්මාන්ත කරුවන්ගේ ප්‍රශ්න කරන ආකාරයෙන් දේශපාලනඥයෙකු ද අභිභවා මතු කිරීමට උත්සාහ කරයි. එය වීරයෙකු මතු කිරීමට හිතා මතාම ඇතුළු කළ දාර්ශනික වචන හරඹයක් විනා චරිතය මතු කරන චරිතයට අදාළ විශ්වසනීයත්වයක් වත් ඇති කාරණා නොවේ.චිත්‍රපටයේ ගොඩනඟන වීරයා මැරෙන්නේ මෙතැනදීය. පවත්නා සමාජ දේශපාලන පසුබිමක තබා හඳගම මවන වීරයා සමඟ ප්‍රේක්ෂකයා ගෙන යන්නේ කොහාටද ? මොන වීරයා ළඟටද ? මේ වීරයා චරිතයකින් මතුවන්නෙක් නොව පිටපත විසින් අලවා ඇති චරිතයක් වන්නේ එබැවිනි. මේ නිසා එහි යටි පෙළ අරුතින් කියැවෙන සමාජ දේශපාලනයෙන් විඩාබර ගැහැනියකගේ ඒකායන අභිප්‍රාය හා ධෛර්යය ඉදිරියට පැමිණ ඇත්තේ එබැවිනි. අවසාන වශයෙන් අපට ප්‍රශ්නයක් ඉතිරි වේ. එනම් පියාගේ නම නොමැති උප්පැන්න සහතිකයක් ශ්‍රී ලංකාවේ ලබාගත නොහැකි ද යන්නයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>31</day>
    </date>
    <link>http://www.dinamina.lk/2010/12/31/_art.asp?fn=f1012314</link>
    <topic>කොරියාවට සාමය රැගෙන ඒමට නම්...</topic>
    <author>ධම්මික සෙනෙවිරත්න</author>
    <content>දකුණු කොරියාවේ 28,000ක අමෙරිකානු හමුදාභට පිරිසක් රැඳී සිටිති. ගැටුම්කාරිත්වය හටගැනීමෙන් දිනකට පසු අමෙරිකානු හමුදාවට අයත් ජෝර්ජ් වොෂින්ටන් නෞකාව යුද ගුවන්යානා 75 ක් හා 6000 ක භට පිරිසක් ද සමඟ ටෝකියෝ හි අමෙරිකානු නාවික කඳවුරේ සිට මෙම අභ්‍යාසයට එක්වූහ. උතුරු කොරියාවෙන් එල්ල වූ කාලතුවක්කු ප්‍රහාරයෙන් පසු අමෙරිකානු ජනාධිපති බැරැක් ඔබාමා, දකුණු කොරියාවත් සමඟ උරෙනුර ගැටී ඊට එරෙහිව ක්‍රියාකරන බවට ජනාධිපති ලී මයුන් බක් වෙත සහතික කළ බව ද වාර්තා විය.අමෙරිකානු ආරක්ෂක බලධාරීන්ට අනුව වොෂින්ටනය මෙම තත්ත්වය විමසිලිවත්ව නිරීක්ෂණය කරමින් සිටී.මේ තත්ත්වය කොරියානු අර්ධද්වීපයේ සාමයට සහ ස්ථාවරත්වයට බරපතළ තර්ජනයක් බව පැහැදිළිය. උතුරු කොරියාවේ සමීප මිතුරකු මෙන් ම දකුණු කොරියාවේ ප්‍රබල වාණිජ හවුල්කරුවකු ද වන චීනය මේ කාරණය පිළිබඳ දෙරටේ ම අවධානය යොමු කරවා ඇත. සන්සුන්ව ප්‍රශ්න විසඳගන්නැයි චීනය දෙරටෙන් ම ඉල්ලා තිබේ.දකුණු කොරියාවේ හිටපු විදේශ අමාත්‍යවරයාව සිටි එක්සත් ජාතීන්ගේ මහ ලේකම් බැන් කී මූන්, උතුරු කොරියාව සිදුකළ කාලතුවක්කු ප්‍රහාරය හෙළා දැක ඇත. කිසියම් ගැටලුවක් වේ නම් සාමකාමීව හා සංවාදයෙන් විසඳාගත යුතු බව ද ඔහු අවධාරණය කර සිටී.මීට සති කිහිපයකට පෙර උතුරු කොරියාව තවත් යුරේනියම් ප්‍රතික්‍රියාකාරකයක් පණගැන්වීම ද අමෙරිකාව සහ දකුණු කොරියාවේ බලවත් විරෝධයට හේතුවක්ව තිබේ. තවත් වටයකින් උතුරු කොරියාවට සම්බාධක පැණවිය යුතු බව දකුණු කොරියාවේ අදහසයි.එහෙත්, කලින් දෙවතාවකදීම එ. ජා. ආරක්ෂක මණ්ඩලය හරහා උතුරු - කොරියාවට එරෙහි ව පැණ වූ සම්බාධක වලට එරෙහි නොවූ චීනය තවත් වටයකින් සම්බාධක පැණවීමට එකඟ නොවීමටත් ඉඩ තිබේ. යම් හෙයකින් නව සම්බාධක පැණවීමක් සිදුවුවහොත් තම ප්‍රතිචාරය තවත් දරුණු විය හැකි බවට උතුරු කොරියාව ඉඟිකර ඇත.උතුරු කොරියාවේ න්‍යෂ්ටික වැඩසටහන පිළිබඳ දියත් වූ සය පාර්ශවික සාකච්ඡා වටය ද ඇණහිට තිබේ. එම සාකච්ඡා පණගැන්වීම හා උතුරු කොරියාව නම්‍යශීලි මාවතකට යොමුකිරීම සම්බන්ධයෙන් චීනයට වැඩි වැඩ කොටසක් ඉටුකළ හැකි බව අමෙරිකාවේ ද මතයයි.යොන්ප්යොංග් දූපත පිහිටා ඇත්තේ උතුරු කොරියාවේ සිට කි. මී. 11 ක් තරම් සමීපයෙනි. දූපතෙහි දකුණු කොරියා හමුදා රැඳී සිටින අතර සිවිල් වැසියන් 1700 ක් පමණ ද වාසය කරයි. මෙම දූපත වටා තවත් කුඩා දූපත් 30ක් පමණ පිහිටා තිබේ.උතුරු - දකුණු කොරියා දේශ සීමාව සැලකෙන්නේ ලොව වඩාත් බිහිසුණුම යුද අවදානමක් සහිත ප්‍රදේශය වශයෙනි. දෙරටටම අයත් මිලියන 2ක පමණ භට පිරිසක් එහි රැඳී සිටින අතර අමෙරිකානු හමුදා භටයන් දස දහස් සංඛ්‍යාත ප්‍රමාණයක් ද එහි සිටී. මේ තත්ත්වය යටතේ දෙරට අතර යුද ගැටුමක් ඇවිල ගියහොත් ඇති විය හැකි ප්‍රතිඵල බියකරුය.1980 ගණන්වල අගභාගයේ දී ද දකුණු කොරියා යාත්‍රාවක බෝම්බ පුපුරවා පුද්ගලයන් 115 දෙනෙකු ඝාතනය කරන ලදැයි උතුරු කොරියාවට චෝදනා එල්ල විණි. යළිත්; ඉකුත් මාර්තු මාසයේ දී ද දකුණු කොරියානු නෞකාවකට ටෝපිඩෝ ප්‍රහාරයක් එල්ල කර එහි සිටි නාවිකයන් 46 දෙනෙකුගේ ජීවිත විනාශ කරන ලදැයි උතුරු කොරියාවට චෝදනා නැඟිණි. දකුණු කොරියාව කියා සිටියේ එම සිදුවීම කොරියානු යුද්ධය නිමාවීමෙන් පසු ඇති වූ බරපතළම යුදමය ප්‍රහාරය ලෙසයි.කෙසේවුව ද පසුගිය දා සිදුවූ ප්‍රහාරය මේ සියල්ලට ම වඩා බරපතළ බව පෙනෙන්නට ඇත. එය දුරදිග ඇදී නොයා සමථයකට පත්කරගැනීම ලෝක බලවතුන්ගේ ද වගකීමකි. දෙරට අතර සාමය සහ සංහිඳියාව වෙනුවෙන් ගොඩනැගී තිබූ සාකච්ඡාමය ප්‍රයත්නය යළි පණගන්වාගත හැකි නම් එය ද බෙහෙවින් වැදගත්වනු ඇත. උතුරු හා දකුණ යනුවෙන් බෙදීයාම පිණිස දෙපසකට වීමට සිදු වූ එකම පවුල්වලට අයත් ලක්ෂ සංඛ්‍යාත කොරියානුවන්ගේ ප්‍රාර්ථනය ද එයයි.විශේෂයෙන් බාහිර ලෝකයත් සමඟ වඩාත් සම්බන්ධතා ගොඩනඟා ගත හැකි මාවතකට උතුරු කොරියාව යොමුකිරීම මෙහි දී ඵලදායක වනු ඇත. එහෙත්; හිටපු අමෙරිකානු ජනාධිපතිවරයා විසින් අනුගමනය කරන ලද උතුරු කොරියාව ද දුෂ්ට අක්‍ෂයෙන් (Axis of evil) එකක් යන අදහස අමෙරිකාව තවමත් බැහැර කර නොතිබීම ද ඊට බාධාකාරී වී ඇති බව පෙනෙයි. බාහිර ලෝකයෙන් වඩ වඩාත් හුදෙකලා වීමත් තමන් මත පණවා ඇති සම්බාධක හේතුවෙන් ආර්ථික ගැටලු වඩා උග්‍ර අතට හැරීමත් එරට දැඩි හිතුවක්කාරීමය පිළිවෙතකට යොමු කිරීමට හේතුවක් වී ඇත.උතුරු - දකුණු කොරියා සංවාදය ප්‍රායෝගිකව පුළුල් තලයකට ගෙන යමින් වසර 2000 ජුනි මාසයේ දී, කොරියානු යුද්ධයෙන් දශක 5කට පසු පළමුවරට දෙරටේ රාජ්‍ය නායක හමුවක් ද පැවැත්විණි. දෙරට අතර සබඳතා ගොඩනඟා ගැනීම වෙනුවෙන්කරන ලද කාර්යභාරය අගයමින් දකුණු කොරියා ජනාධිපති කිම් ඩේ ජුංග් වෙත නොබෙල් සාම ත්‍යාගය ද පිරිනැමිණි. එම වකවානුවේ කිම් ඩේ ජුංග් හා කිම් ජොංග් ඉල් අතර මිත්‍රශීලි සම්බන්ධතා වර්ධනය වූ බව පැහැදිලි වෙයි.කොරියානු යුද්ධය නිමා වූයේ ගිවිසුම්ගත අවසානයකින් නොවන පසුබිමක් තුළ දෙරට අතර තිරසාර සාමයක් ගොඩනඟා ගැනීම අර්ධද්වීපයේ ස්ථාවරත්වයට හා සාමයට බෙහෙවින් වැදගත් වෙයි. එහි දී මීට දශකයකට පෙර යෝජනා වී තිබූ ‘දිදුළන පිළිවෙත (Sunshine policy) නම් එම සාම ක්‍රියාදාමය වඩාත් ප්‍රතිඵලදායක බව පැහැදිලි විය. එහෙත්, එය ඵලදායක අවසානයක් කරා රැගෙන යාමට දෙරටටම හැකිවූයේ නැත.කොරියානු යුද්ධයෙන් වසර 57කට පසුව උතුරු හා දකුණු කොරියාව අතර හුවමාරු වූ කාලතුවක්කු ප්‍රහාර වල හඬ යටපත් වී තිබේ. එහෙත් දෙරට අතර කොයි මොහොතක හෝ යුද ගැටුමක් ඇවිලයාමේ අවදානම මැකී ගොස් නැත. උතුරු - දකුණු කොරියා දේශ සීමාව ලොව ඉහළම යුද අවදානමක් සහිත කලාපය ලෙස සැලකේ. ගත වූ දශක ගණනාව මුළුල්ලේ ම දෙරටේ හමුදා එහි එකිනෙකා වෙත අවි අමෝරා සිටියහ. එහෙත් එම අවි වලින් වෙඩි හඬ ඇසුණේ මීට සති කිහිපයකට පෙරාතුවයි.දකුණු කොරියා භට පිරිස් රැඳී සිටින යොංග්ප්යොංග් දූපතට උතුරු කොරියාවෙන් කාලතුවක්කු ප්‍රහාරයක් එල්ල විය. පළමුව තමා දෙසට ප්‍රහාරයක් එල්ල වු බව උතුරු කොරියාව කියා සිටි අතර දකුණු කොරියාව කීවේ මුලින් පහර දුන්නේ උතුරු කොරියාව බවයි. තමන් විසින් ප්‍රහාරයක් දියත් කරනු ලැබුවේ කහ මුහුද ප්‍රදේශයේ දකුණු කොරියා - අමෙරිකා ඒකාබද්ධ යුද අභ්‍යාසයට විරෝධය පළ කිරීමක් ලෙස බව උතුරු කොරියාව නිවේදනය කළේ ය.එම අභ්‍යාසය සිදු නොකරන ලෙස එරට විසින් කරන ලද ඉල්ලීම් දකුණු කොරියාව නොතකා හැර තිබිණි. යොංග්ප්යොංග් දූපතේ සාමාන්‍ය ජනයා රැඳී සිටිනුයේ අවම වශයෙනි. කාලතුවක්කු ප්‍රහාර නිසා ජීවිත හානි 4ක් පිළිබඳ වාර්තා විය.උතුරු කොරියාවට ප්‍රතිප්‍රහාර එල්ල වුව ද සිදු වූ හානි පිළිබඳ වාර්තා වූයේ නැත. දකුණු කොරියා ජනාධිපති ලී මයුන් මෙසේ දැඩි ලෙස කියා සිටියේ යළි ප්‍රහාරයක් සිදු කළ හොත් ගුවන් ප්‍රහාරයකින් ප්‍රතිචාර දක්වන බවයි. එහෙත්, දෙරටටම යුද ගැටුමක් නිර්මාණය කර ගැනීම සඳහා අවශ්‍යතාවක් නැති බව ද පෙනෙන්නට තිබිණි.කොරියානු යුද්ධයේ අමිහිරි හා වේදනාකාරී මතකය තවමත් ඔවුන්ගේ සිත් සතන් තුළින් මැකී ගොස් නොතිබීම ඊට හේතුවයි. නමුත්, උතුරු කොරියාවේ විරෝධය සහ එක්සත් ජාතීන් ද ඇතුළුව ජාත්‍යන්තර වශයෙන් මතු වූ ඉල්ලීම ද නොතකා හරිමින් ඒකාබද්ධ යුද අභ්‍යාසය පෙරට ගෙන යාමට දකුණු කොරියාව ක්‍රියා කළේ ය. එසේ වුව ද පුරා දිනක් සිදු කිරීමට නියමිතව තිබූ එය පැයකට සීමා කෙරිණි. අභ්‍යාසය සිදුවන අවස්ථාවේ උතුරු කොරියාවෙන් ප්‍රහාරයක් එල්ල වෙතැයි අපේක්ෂා කෙරුණ ද බලවත් සේ විරෝධය පෑමෙන් එහාට එය ගමන් කළේ නැත.මේ අතරතුර, නත්තල් උත්සවය වෙනුවෙන් අඩි 100ක් උස නත්තල් ගසක් දේශ සීමාව ආසන්නයේ ඉදිකළ දකුණු කොරියාව එය විදුලි බුබුළු ලක්ෂයකින් ආලෝකවත් කිරීමට ද පියවර ගත්තේ ය. දැනට වසර 7ක් පමණ තිස්සේ මේ නත්තල් ගස සෑම නත්තලකදීම ඉදි වුව ද වසර ගණනාවකට පසු එය ආලෝකවත් කෙරුණේ මෙවරයි. එය උතුරු කොරියාවට එරෙහි ප්‍රචාරාත්මක යුද්ධයේ තවත් අදියරක් බව විචාරකයන්ගේ අදහස විය.උතුරු කොරියාව පවා එය සැලකුවේ ඉදිරි යුද අනතුරක් පිළිබඳ සංඥාවක් ලෙසයි. මේ පසුබිම තුළ නත්තල් ගස ආලෝකවත් කිරීම එය සිදුකළ කැරොල් ගායනා ආදී සෑම අවස්ථාවකදීම ඉහළ ආරක්ෂාවක් යොදා තිබිණි.උතුරු කොරියානු න්‍යෂ්ටික වැඩපිළිවෙළ පිළිබඳ සය පාර්ශවික සාකච්ඡා වටය බිඳ වැටී තිබීම මෙන්ම උතුරු - දකුණු සාම ප්‍රයත්නය ඇණහිට තිබීම ද කොරියානු අර්ධද්වීපයේ සාමය හා සංහිඳියාවට අනර්ථකාරී බලපෑමක් ඇති කර තිබේ. අනෙක් අතට එය හානිදායක වන්නේ එම කලාපයට පමණක්වත් නොවේ.යම් හෙයකින් දෙරට අතර යුද ගැටුමක් ඇවිල ගියහොත් එය සෙසු ලෝකයට ද බලපාන කාරණයකි. එහෙයින්, උතුරු කොරියාව අන්තර් ජාතික වශයෙන් හුදෙකලා නොකිරීම ද, දකුණු කොරියාව අනවශ්‍ය ආකාරයෙන් උතුරු කොරියාවට රිදවීමෙන් වැලකීම ද ඉතාමත් අවශ්‍යයි.එසේ ම මෙම රටවල අභ්‍යන්තර දේශපාලන වෙනස්කම් ද මෙවැනි තත්ත්වයන් හි දී බලපෑමක් ඇති කරයි. යොංග්ප්යොංග් දූපතට එල්ල වූ ප්‍රහාරය උතුරු කොරියා ජනාධිපති කිම් ජොංග් ඉල්ගේ අනුප්‍රාප්තිකයා බව පෙනෙන ඔහුගේ බාලපුතු කිම් ජොංග් යංග් ගේ ප්‍රදර්ශනාත්මක ක්‍රියාවක් බවට මත පළ වීම ඊට නිදසුනකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n1101011</link>
    <topic>ආසියාවේ විශාලම හාල් මෝලශ්‍රී ලංකාවේ ඉදි කිරීමට යයි</topic>
    <author>විජයානි එදිරිසිංහ</author>
    <content>ආසියාවේ විශාලතම සහල් මෝල ශ්‍රී ලංකාවේ ඉදි කෙරේ. ඒ අනුව ලබන වසරේ සිට සහල් පිට රට යැවීමට රජය තීරණය කර තිබේ.මේ වැඩපිළිවෙළෙහි මූලික කටයුතු සිදු වෙමින් පවතින බව සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පවසයි.දැනටමත් ඉහළ පෙළේ පෞද්ගලික ව්‍යාපාරිකයෝ කිහිප දෙනෙක් ඩුබායි, කැනඩා සහ තවත් රටවල් කිහිපයකට සහල් අපනයනය කරති.මෙරට සහල් ප්‍රමිතියෙන් ඉහළ තත්ත්වයක පවතින නිසා ඒ සඳහා පිට රටවල විශාල ඉල්ලුමක් පවතී. විදේශ ගතව සිටින ශ්‍රී ලාංකිකයන්ද ශ්‍රී ලංකාවේ සහල් පරිභෝජනයට කැමැත්තක් දක්වන නිසා මේ ඉල්ලුම තවත් වැඩි වී තිබේ. පසුගිය කන්නයේ වී අස්වැන්න සාර්ථක වූ නිසා රජය සතුව අතිරික්ත වී තොග තිබේ. එම අතිරික්ත වී තොග අපනයනය කිරීමට රජය තීරණය කර තිබේ.වසර 30 කට පසු ශ්‍රී ලංකාව සහලින් ස්වයංපෝෂිත වු වර්ෂය 2010 බව ප්‍රකාශ කරන රජය යුද්ධයෙන් පසු වගා කරන උතුරු නැගෙනහිර තවත් කුඹුරු අක්කර දහස් ගණනකින් ලබන කන්නයේ විශාල අස්වැන්නක් බලාපොරොත්තු වේ.මේ අතර සහල් මිල පාලනය දිගටම පවත්වාගෙන යාමට වෙළඳ කටයුතු අමාත්‍යාංශය බලාපොරොත්තු වේ.සහල් අපනයනය කිරීමෙන් තව තවත් වී මෝල් ආරම්භ වන නිසා විශාල පිරිසකට රැකියා ලබා දීමට හැකි වේ.මේ අතර පිට රටින් ගෙන්වන ලද ළූණු කන්ටේනර් 150ක් හා බිත්තර ලක්ෂ 40ක් ලබන සඳුදා වෙළඳ පොළට නිකුත් කරයි.පසුගිය සතියේ වෙළඳ පොළට නිකුත් කළ බිත්තර ලක්ෂ 20ක් මේ වන විටත් අලෙවි වී තිබේ.පිටරටින් ගෙන්වන ලද ළූණු රුපියල් 105ත් 110ත් අතර මිලකට අලෙවි කෙරේ.මේ වන විට වෙළෙඳ පොළේ ළූණු මිල රුපියල් 140 දක්වා අඩු වී ඇත.වෙළෙඳ පොළේ දැනට කිලෝ ලක්ෂ 20 ක කුකුළු මස් අතිරික්තයක් පවතින බව ව්‍යාපාරික සංගමයේ සභාපති ඩී. සී. වනසිංහ මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n1101012</link>
    <topic>රාජ්‍ය සේවා ප්‍රතිසංස්කරණයෝජනාවලට ජනපති අනුමැතිය</topic>
    <author>ජයසිරි මුණසිංහ</author>
    <content>සියලු ශ්‍රී ලාංකික ජනතාවට වඩාත් ගුණාත්මක හා කඩිනම් රාජ්‍ය අංශ සේවාවක් සැපයීම අරමුණු කොට රජයේ සේවකයන්ට නිර්බාධක සහ නිර්දේශපාලන උසස්වීම් ලබාදීමේ ක්‍රමවේදය සහිත රාජ්‍ය අංශ සේවා ප්‍රතිසංස්කරණ යෝජනා මාලාව ජනාධිපති මහින්ද රාජපක්‍ෂ මහතා විසින් පිළිගෙන තිබේ.රාජ්‍ය සේවක වැටුප් සහ සේවක මණ්ඩල කොමිසම විසින් සකස් කරනු ලැබූ සය වැදෑරුම් අරමුණු සහිත මේ වැඩපිළිවෙල වහා ක්‍රියාත්මක කිරීම නව අවුරුද්දේ අරඹනු ඇතැයි එම කොමිසමේ සම සභාපති එම්. එන්. ජුනයිඩ් මහතා “දිනමිණ” ට ප්‍රකාශ කෙළේය.තම රාජකාරිය ඉතා කැපවීමෙන්, ජනතාව වෙනුවෙන් ඉටු කරන රාජ්‍ය සේවකයන්ට නිර්බාධාකාරීව සහ කිසිදු දේශපාලන බේදයකින් තොරව උසස්වීම් ලබා දීම, හිතුමතයට හෝ හිතවත්කම් මත වැටුප් වැඩිකිරීමේ ක්‍රමය දුරු කිරීමට මුල් තැන ලබා දෙන යෝජනා තමන් ජනාධිපතිවරයා වෙත ඉදිරිපත් කළ බවද සම සභාපතිවරයා අවධාරණය කෙළේය.මධ්‍යම රජයේ සේවකයන්ට වඩා ඇතැම් පළාත් සභා සේවකයන්ට වැටුප් තල වැඩිවන ආකාරයේ නැතිනම් විෂමතා මතුවන අයුරින් කැර ඇති දුර්වලතා මඟ හැරීමට ද කොමිසම නිර්දේශ කර ඇත.රජයේ අමාත්‍යාංශ, දෙපාර්තමේන්තු සහ සංස්ථා හා ව්‍යවස්ථාපිත මණ්ඩලවල අඩුපාඩු රැසක් දුරු කිරීමට හැකිවනුයේ එහි ප්‍රධානීන්ගේ සිට පහළ තනතුර දරන්නා දක්වා ආචාර් ධර්ම පද්ධතියක් ද හඳුන්වාදීමට මෙයින් යෝජනා කොට ඇත. මේ යෝජනා කඩිනමින් ක්‍රියාත්මක කිරීම ඒ ඒ වගකීම් භාර අමාත්‍යාංශ ලේකම්වරු, අධ්‍යක්‍ෂ ජනරාල්වරු, සංස්ථා / මණ්ඩල ප්‍රධානීහු ඉටු කළ යුතුය. මුදල් හා ක්‍රම සම්පාදන අමාත්‍යාංශය, රාජ්‍ය පරිපාලන හා ස්වදේශ කටයුතු අමාත්‍යාංශය ඇතුළු විවිධ අමාත්‍යාංශ මඟින් ඒ පිළිබඳව විටින් විට චක්‍රලේඛ හරහා උපදෙස් ලබා දෙනු ඇතැයි ද ජුනයිඩ් මහතා සඳහන් කෙළේය.රාජ්‍ය සේවක වැටුප් වැඩිවීම් හා දිරි දීමනා පමණක් පිරිනමා උසස්, ගුණාත්මක හා පලදායි සේවාවක් පොදු ජනතාවට ලබාදිය නොහැකි බව රජය හැඳිනගෙන ඇත. ඒ අනුව උසස්වීම්, ආයතනවලට අවශ්‍ය භෞතික සම්පත් හා අනෙකුත් අවශ්‍යතා සපුරාලීම කෙරෙහි ද රජයේ අවධානය මේ නිර්දේශ හරහා යොමු කිරීම කළ බව ද, ඒවා ඉතා ඉක්මණින් ක්‍රියාත්මක කිරීමට ජනාධිපතිතුමා කැමැත්ත පළ කළ බව ද ජුනයිඩ් මහතා පැවැසීය.රාජ්‍ය සේවක කාර්යක්‍ෂමතාවය ඉහළ නැංවීමට තම කොමිෂම කළ නිර්දේශ කඩිනමින් ක්‍රියාත්මක නොකරන ආයතන ප්‍රධානීන්ට එරෙහිව විනයානුකූ®ලව නීතිය තදින් ක්‍රියාත්මක කිරීමට පියවර ගන්නැයි ජනාධිපතිතුමාගෙන් ඉල්ලා සිටි බවද සම සභාපතිවරයා අවසන් වශයෙන් සඳහන් කෙළේය.සය වැදෑරුම් යෝජනා මාලාව මෙසේය.ජනතාවට කඩිනම්, මිත්‍රශීලී සේවාවක් සැපයීම, රාජ්‍ය අංශයේ ආයතනවල සේවාවන් ගුණාත්මක කාර්යක්‍ෂම සහ පලදායි ලෙස ඉහළ නැංවීම.පාඩු ලබන රාජ්‍ය සංස්ථා, ව්‍යවස්ථාපිත මණ්ඩල මහාභාණ්ඩාගාරයේ මුදල් මත යැපීම අවම කිරීම.නිර්දේශපාලන සහ බාධාකාරී නොවන රාජ්‍ය සේවක උසස්වීම් ක්‍රමවේදයක් සකස් කිරීම. ශ්‍රී ලංකාව ආසියාවේ ආශ්චර්ය බවට පත්වන විට රාජ්‍ය අංශ දායකත්වය අංක එකට ගෙන ඒම..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n1101013</link>
    <topic>නව වසර ශ්‍රී ලාංකීය ජාතියේජයග්‍රාහී වසර කරන්න පෙළ ගැසෙමු</topic>
    <author/>
    <content>සැමට එක ලෙස ආර්ථික ප්‍රතිලාභ හිමි කර දී රටේ ජන ජීවිතය සමෘද්ධිමත් කිරීම සඳහා ලැබෙන සෑම අවස්ථාවක්ම ප්‍රයෝජනයට ගැනීම නව වසරේ සිය ප්‍රාර්ථනාව බව ජනාධිපති මහින්ද රාජපක්ෂ මහතා පවසයි.පංච මහා කේන්ද්‍රයන් පෙරටු කරගත් සංවර්ධන ඉලක්කයන් වෙත යෝධ පියවර රැසක් තබන වසරක් ලෙස නව වසර හඳුන්වා දෙන ජනාධිපතිවරයා නව වසර ජාතියේ ජයග්‍රාහී වසරක් කිරීමට සියලු දෙනාට ශක්තිය ධෛර්ය පතයි. ජනාධිපතිවරයා මෙසේ ප්‍රකාශ කරන්නේ නව වසර වෙනුවෙන් සුබපැතුම් පණිවිඩයක් නිකුත් කරමිනි.අපේ රට ලෝකයේ ඉහළට ඔසවා තැබීමේ දැවැන්ත අභියෝගය අප හමුවේ ඇති බව පවසන ජනාධිපතිවරයා විජයග්‍රහණය ලැබීමට අප පසුගිය පස් වසරේ කළ කැපකිරීම් මේ නව වසරේ දෙගුණ තෙගුණ කළ යුතු බවත් පෙන්වා දෙයි. ජනාධිපතිවරයාගේ සුබපැතුම් පණිවිඩයේ වැඩිදුරටත් මෙසේ ද දැක්වේ. නව වසරක් උදාවන මේ මොහොතේ අප අනාගතය දෙස බලන්නේ අධිෂ්ඨානය, දැඩි කැපවීම හා සුබ බලාපොරොත්තු රාශියක් පිළිබඳ නැවුම් හැඟීම් සමග ය. එබඳු සුබවාදී ප්‍රාර්ථනා ඇතිකර ගැනීමට අවශ්‍ය නිදහසත්, සාමයත් අප මාතෘ භූමියේ මේ වනවිටත් ගොඩනඟා ගැනීමට හැකිවීම අප ලද විශාල ජයග්‍රහණයකි.එමගින් දශක තුනකටත් වඩා වැඩි කාලයක් පුරා ශ්‍රී ලාංකික ජන ජීවිතයට අහිමිව ගිය දේ යළි ඉක්මනින් ලබා දීම අප අරමුණ වේ.මාතෘ භූමිය එක්සේසත් කිරීමේ දී මෙන් ම රට සංවර්ධනය කිරීමේ දී වැදගත්ම සාධකය වන්නේ ජාතික සමගිය යි. එබැවින් සියලු විරසකකම් අමතක කොට එක්ව නැඟී සිටිය යුතු කාලය එලඹ තිබේ. සහජීවනය අහිමි කිරීමෙන් ජනතාවත්, රටත් පෙරැළීමට පෙළ ගැසී සිටින සියලු කුමන්ත්‍රණ පරාජය වන්නේ එවිට ය.අපි දැඩි අධිෂ්ඨානයෙන් හා ඉවසීමෙන් කටයුතු කොට රටේ ජනතාව තුළ අන්‍යෝන්‍ය අවබෝධයක් හා රට ගොඩනැගීම පිළිබඳ ෂශ්වාසයක් ගොඩ නැඟුවෙමු. වඩ වඩාත් ජය තහවුරු කිරීම නව වසරේ අප ප්‍රාර්ථනා අතරට එක්කළ යුතු ය. එසේ ක්‍රියාකරමින් ලැබුවා වූ නව වසර ජාතියේ ජයග්‍රාහී වසරක් බවට පත්කිරීමට සැමට ශක්තිය ධෛර්ය ලැබේවායි මම ප්‍රාර්ථනා කරමි.ලැබුවා වූ නව වසර ප්‍රීතිමත් නව වසරක් වේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n1101014</link>
    <topic>සශ්‍රීකත්වයේ වසරඅදින් එළැඹෙනවා</topic>
    <author/>
    <content>සමාජීය හා ආර්ථික වශයෙන් ජයග්‍රහණ අත්පත් කර ගැනීමට නම් සියලු දෙනා ශ්‍රේෂ්ඨත්වයෙන් පරිපූර්ණ උදාර ශ්‍රී ලාංකිකයන් වශයෙන් එළඹෙන නව වසරේදී අත් වැල් බැඳ ගත යුතු බව අගමැති දි. මු. ජයරත්න මහතා පවසයි. නොබෙදුණු දේශයක නොබෙදුණු ජාතියක් වශයෙන් ජීවත් වෙමින් මාතෘ භූමියේ ගරුත්වය ආරක්ෂා කර ගැනීමට ද මේ මොහොතේ අදිටන් කර ගත යුතු බවත් අගමැතිවරයා සිය අවුරුදු පණිවිඩයෙන් කියා සිටියි.වසරක් ගෙවී ගොස් නව වසරක උදාව යනු ජීවිතය පිළිබඳ අලුතින් සිතන්නටත්, සිතිවිලි නව මානයකට රැගෙන යන්නටත් සොබාව දහම විසින් මිනිසුන්ට ලබා දෙන අගනා තිලිණයක් බව පවසන අගමැතිවරයා මේ එළැඹ ඇත්තේ සශ්‍රීකත්වයේ වසර බවද අවධාරණය කරයි.එම අවුරුදු පණිවිඩයේ මෙසේද දක්වා තිබේ.උදාවූ 2011 අභිනව වර්ෂය තුළ ශ්‍රී ලංකාවාසීන් වන සමස්ත ජනතාවට පොදුවේ සඵල කරගත යුතු අපේක්ෂාවන් ද තනි තනි පුද්ගලයන් ලෙස අත්පත් කර ගත යුතු ජයග්‍රහණයන්ද බොහෝ වෙතැයි මම සිතමි.ජනාධිපති මහින්ද රාජපක්ෂ මහතාගේ ‘මහින්ද චින්තන’ ඉදිරි දැක්මට අනුව සශ්‍රීකත්වය කරා යන මාවතේ මල්ඵල නෙළන වර්ෂය ලෙසද 2011 වර්ෂය හැඳින්වීමට මම කැමැත්තෙමි. එක් පසෙකින් රට තුළ මහා පරිමාණයේ ව්‍යාපෘතීන් ආරම්භ කෙරෙන අතර අනිත් පසින් ඇරැඹි ව්‍යාපෘතීන්හි මුක්තිය ජනතාව අතර බෙදීයාමද මේ නව වසර තුළ සිදුවන බව මගේ විශ්වාසයයි.2600 වැනි සම්බුද්ධත්ව ජයන්තිය ද සැමරෙන 2011 වර්ෂය ලක්වැසියන්ට මෙන්ම ලෝවැසි බෞද්ධ ජනයාටද වඩාත් සුවිශේෂී එකක් වන අතර ඒ පෙරටු කොට සැබෑ බෞද්ධයන් ලෙස අර්ථාන්විත දිවි පෙවතකට හුරුවීමට ද අප සිහි තබා ගැනීම වැදගත්ය. සර්ව ආගමික සංහිදියාවක් තුළින් ජාති, කුල, ආගම්, උස්, පහත් බේදයන් පසෙකලා සැමට සමානව සලකන එකම ශ්‍රී ලාංකීය ජාතියක් ලෙස ක්‍රියා කළ යුතු අතර ඒ සඳහා වන අධ්‍යාත්මික ගුණ වගාවන් තම භක්තිමතුන් අතර ප්‍රචලිත කරවීමේ පරම වගකීම සර්ව ආගමික පූජ්‍ය පක්ෂය වෙත පැවරෙන බව ද අවධාරණය කරනු කැමැත්තෙමි. ඔබ සැමට සුබ නව වසරක් වේවා!..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n1101015</link>
    <topic>තුනෙන් දෙකක ජයග්‍රහණයටජනමාධ්‍ය දුන් සහාය ඉහළයි</topic>
    <author/>
    <content>සමානුපාතික ඡන්ද ක්‍රමයේ දී තුනෙන් දෙකක බලයක් පර්ලිමේන්තුවේදී ගත නොහැකියි යන මතය බිඳ හෙලමින් ජනාධිපති මහින්ද රාජපක්ෂ මැතිතුමාගේ නායකත්වයෙන් යුතු වත්මන් රජයට ඉතිහාසයේ සුවිශේෂී ජයග්‍රහණයක් ලබා ගැනීමට හැකිවූයේ ජනමාධ්‍ය සිදු කළ ජනතාව දැනුවත් කිරීම නිසා යැයි ජනමාධ්‍ය හා තොරතුරු අමාත්‍යාංශ ලේකම් ඩබ්ලිව්. බී. ගනේගල මහතා ප්‍රකාශ කරයි.එය රටේ සමස්ත ජනතාව වෙනුවෙන් ජනමාධ්‍ය ඉටුකළ ජාතික මෙහෙවරකැයිද ලේකම්වරයා කියා සිටියි.වසර 2010 දී මෙරට ජනමාධ්‍ය රටේ ප්‍රගතියට හා උන්නතිය උදෙසා ඉටුකළ සද් මෙහෙවර අගය කරමින් සහ ඉදිරි වසරේ ඉටුකළ යුතු හා ජයගත යුතු අභියෝග පිළිබඳ කරුණු දක්වමින් ලේකම්වරයා එසේ කියා සිටියි.සුබාවිත ජනමාධ්‍ය කලාවක් ශ්‍රී ලංකාවේ බිහිකිරීම අරමුණු කර නව වසරේදී ජනමාධ්‍ය හා තොරතුරු අමාත්‍යාංශය කටයුතු කරන බවද ලේකම්වරයා කීය. එසේම නව වසරේදී එල්ලවන සියලු අභියෝග ජයගැනීමට අමාත්‍යාංශය සූදානමින් සිටී. ඒ අනුව ඉදිරි වසර තුළ ජනමාධ්‍යවේදීන් හා ජනමාධ්‍ය ක්ෂේත්‍රයේ පුළුල් සංවර්ධනයක් සඳහා සැලසුම් සහගත වැඩසටහන් රාශියක් ක්‍රියාවට නැංවේ.දහනව ලක්ෂයකට වැඩි ඡන්දයකින් ජනාධිපති මහින්ද රාජපක්ෂ මහතා දෙවැනි වරටත් රටේ නායකත්වයට පත්කිරීමට මෙරට ජනතාව ක්‍රියා කළත් ඇතැම් දේශපාලන පක්ෂ ජනාධිපතිවරයාගේ ජයග්‍රහණය පරිගණක වංචාවක් ලෙස අර්ථකථනය කිරීමට උත්සාහ කළද එහි සැබෑ තතු ජනතාව ඉදිරියේ හෙළිකරමින් ජනාධිපතිවරයාගේ ජයග්‍රහණයේ පාරිශුද්ධභාවය තහවුරු කිරීමට ජනමාධ්‍ය ක්‍රියා කළ බවද ලේකම්වරයා කීය.සමානුපාතික ඡන්ද ක්‍රමයේ දී තුනෙන් දෙකක බලයක් පාර්ලිමේන්තුවේ දී ලබාගත නොහැකිය යන මතය බිඳ හෙළමින් ජනාධිපති මහින්ද රාජපක්ෂ මහතාගේ නායකත්වයෙන් වත්මන් රජය ශ්‍රී ලංකා ඉතිහාසයේ සුවිශේෂි ජයග්‍රහණයන් ලබා ගැනීමට සමත්විය. පාර්ලිමේන්තුවේ දී තුනෙන් දෙකකට වැඩි බලයක් ලබා ගැනීමට හැකිවූයේ ජනමාධ්‍ය සිදුකළ ජනතාව දැනුවත් කිරීම හේතුවෙන් බවද ගනේගල මහතා පවසයි.එය රටේ සමස්ත ජනතාව වෙනුවෙන් ජනමාධ්‍ය ඉටුකළ ජාතික මෙහෙවරකි. දේශීය හා අන්තර්ජාතික අභියෝග හමුවේ ජනතාව දැනුවත් කිරීමේ වගකීම ජනමාධ්‍ය වෙත පැවරී තිබේ. ඉදිරි වසර තුළ මෙරට ජනමාධ්‍ය අංඛිත තාක්ෂණයට යොමුකිරීම ආරම්භ කෙරේ.එමෙන්ම ජාතික විකාශන සංවර්ධන අධිකාරියක් මඟින් විද්‍යුත් මාධ්‍ය නියාමනය කිරීමේ වැඩපිළිවෙළ ද මේ වසර තුළ ආරම්භ කරන බව ගනේගල මහතා පවසයි. මහින්ද චින්තන ඉදිරි දැක්ම ප්‍රතිපත්ති මාලාවට අනුව 2010 වසර සඳහා විද්‍යුත් හා මුද්‍රිත මාධ්‍යවල දායකත්වය ඇගයීම සඳහා ජාතික ජනමාධ්‍ය ඇගයීම් උළෙලක් වසර මැද දී සංවිධාන කෙරේ. කුසලතා පරිපූර්ණ මාධ්‍යවේදීන් පිරිසක් බිහිකිරීම සඳහා අවශ්‍ය පුහුණු වැඩසටහන් අඛණ්ඩව ක්‍රියාවට නැංවේ. එමෙන්ම ජනමාධ්‍යවේදීන්ට අවශ්‍ය උපකරණ ශිෂ්‍යත්ව ලබාදීමේ වැඩපිළිවෙළ ද මේ වසර දී පුළුල් කරන බව ලේකම්වරයා කියා සිටියි.උතුරු පළාතේ ජනතාවගේ සන්නිවේදන අවශ්‍යතා සපුරාලීම සඳහා කොකාවිල් බහුකාර්ය විදුලි සංදේශ කුළුනේ ඉදිකිරීම් කටයුතු කඩිනමින් අවසන් කෙරේ. එමෙන්ම ජාතික සංහිඳියාව සඳහා සහ සියලු ජනතාවගේ සමාන අයිතිවාසිකම් පිළිගනිමින් ජාතික ආගමන හා සංස්කෘතික සහජීවනයට ප්‍රමුඛත්වය ලබාදෙන වැඩසටහන් වසර තුළදී ක්‍රියාත්මක කරන බවද ලේකම්වරයා පවසයි.දරුවන්ගේ සහ වැඩිහිටියන්ගේ රසඥතාව වර්ධනය කිරීමෙහිලා වැඩි අවධානයක් යොමු කෙරෙනු ඇත. එහිදී ජනමාධ්‍ය මඟින් සුබාවිත ගීත හා සාහිත්‍ය වැඩසටහන් පුළුල් ලෙස ප්‍රචාරය කරන බවද ඩබ්ලිව්. ඩී. ගනේගල මහතා අවසාන වශයෙන් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n1101016</link>
    <topic>සරසවි නිපුණතා නැංවීමටකෝටි 50ක වැඩසටහන්</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල සිසුන්ගේ තොරතුරු තාක්ෂණය හා නිපුණතා සංවර්ධනය සඳහා රුපියල් මිලියන 500ක වියදමින් වැඩසටහන් රැසක් ක්‍රියාවට නැංවීමට උසස් අධ්‍යාපන අමාත්‍යාංශය කටයුතු යොදා ඇත. ඒ අනුව සෑම විශ්වවිද්‍යාලයකම ශිෂ්‍ය සහයෝගීතා මධ්‍යස්ථානයක් පිහිටුවීමට කටයුතු කෙරේ.මෙමඟින් විශ්වවිද්‍යාල ශිෂ්‍යයින්ටම සහන මුදලකට ඡායාපිටපත් කරදීම, පරිගණක තාක්ෂණික කටයුතු කරදීම, නීති ආධාර ලබාදීම හා සිසුන්ට අවශ්‍ය භාණ්ඩ හා සේවාවන් සහන මුදලකට ලබාදීම ආදිය සිදු කර ගත හැකිය.මේ මධ්‍යස්ථානයේ කටයුතු කිරීමෙන් සිසුන්ට අධ්‍යයන කාර්යයට අමතරව යම් මුදලක් උපයා ගැනීමට ද අවස්ථාව හිමි වේ. විශ්වවිද්‍යාල සිසුන් අතර වාර්ගික බෙදීමක් ඇති නොවීම සඳහා බ්‍රිතාන්‍ය අමෙරිකාව, ඕස්ට්‍රේලියාව ආදී රටවල සිසුන් මෙරට විශ්වවිද්‍යාලවලට ඇතුළත් කිරීමට ද නියමිතය.ඉංග්‍රීසි භාෂාව අන්තර් සහයෝගීතා භාෂාවක් බවට පත් කර ගැනීමට සිසුන් දිරි ගැන්වීම මෙමඟින් අදහස් කෙරේ.මෙහි පළමු පියවර වශයෙන් මඩකළපුව හා නැඟෙනහිර විශ්ව විද්‍යාලය සඳහා විදේශීය සිසුන් දෙදෙනකු අනුයුක්ත කිරීමට නියමිතය.මේ වන විට විදේශීය සිසුන් ගෙන්වීමට අදාළ ගිවිසුම් ද අත්සන් කර ඇති අතර කිසියම් අඩු මුදලකට සාමාන්‍ය පහසුකම් යටතේ මෙරට සිසුන් සමඟ එකට ඉගෙන ගනිමින් අදාළ අන්තර් සහයෝගීතාවය ඇති කිරීමට මෙම විදේශීය සිසුන් කැමැත්ත පළකර තිබේ.මෙම වැඩපිළිවෙළ අනෙකුත් විශ්වවිද්‍යාල වලද ක්‍රියාත්මක කිරීමට උසස් අධ්‍යාපන ඇමැති එස්.බී. දිසානායක මහතා අදහස් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n1101017</link>
    <topic>විදේශ ගමන් බලපත් වංචාවකටශ්‍රී ලාංකික කතකටසිංගප්පූරුවේ දී සිර දඬුවම්</topic>
    <author>මහින්ද අලුත්ගෙදර</author>
    <content>තම විදේශ ගමන් බලපත්‍රය මුදලට අලෙවි කිරීමෙන් පසු එය අස්ථාන ගත වූ බවට පැමිණිලි කළ ශ්‍රීලාංකික කාන්තාවකට සිංගප්පූරු අධිකරණයක් මගින් මාස 6ක සිර දඬුවම් නියම කර ඇත.මේ ශ්‍රී ලාංකික කාන්තාව සිය විදේශ ගමන් බලපත්‍රය තවත් ශ්‍රී ලාංකික කාන්තාවකට අලෙවි කර ඇත්තේ සිංගප්පූරු ඩොලර් 600 කට බවද තානාපති ආරංචි මාර්ග පවසයි.තම විදේශ ගමන් බලපත්‍රය අස්ථාන ගතවු බවට පසුගිය (29) දා සිංගප්පූරු සංක්‍රමණික හා පරීක්ෂණ අධිකාරිය වෙත පැමිණිලි කිරීමට පැමිණි අවස්ථාවේ දී අත්අඩංගුවට ගෙන අධිකරණය වෙත ඉදිරිපත් කර ඇතැයි වාර්තා වෙයි.මේ ගමන් බලපත්‍රය ලබන 21 දා තෙක් වලංගු වන අතර ඒ සඳහා ඉහළ ඉල්ලුමක් පැවැති බවද අදාළ බලපත්‍රය මිලදී ගත් ශ්‍රී ලාංකික කාන්තාවටද අධිකරණයේ පෙනී සිටින ලෙස නියෝග කර ඇති බවද තානාපති ආරංචි මාර්ග පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n1101018</link>
    <topic>ගෘහ රැකියාවලට විදෙස් ගතවීමඅවු: 21 වැඩි කතුන්ට පමණයි</topic>
    <author>මහින්ද අලුත්ගෙදර</author>
    <content>ගෘහ සේවය සඳහා විදේශ ගත වන කාන්තාවන්ගේ අවම වයස අවුරුදු 21 දක්වා ඉහළ නැංවීමට යෝජනා කෙරේ.මේ වසරේ පළමු යෝජනාව ලෙස එය ඇමැති මණ්ඩලයට ඉදිරිපත් කරන බව විදේශ රැකියා ප්‍රවර්ධන හා සුබසාධන අමාත්‍යාංශය පවසයි.එම යෝජනාවට අනුව ගෘහ සේවය සඳහා විදේශ ගතවන කාන්තාවන්ගේ අවම වයස අවුරුදු 18 සිට 21 දක්වා ඉහළ දමනු ඇත. විදේශ රැකියා සඳහා පිටත්ව යන කාන්තාවන්ගේ යහපත වෙනුවෙන් එවැනි තීරණයක් ගනු ලැබූ බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සඳහන් කරයි.විදේශ ගතවන ශ්‍රී ලාංකිකයන් සිය සේවා දායකයා මුණ ගැසෙන ස්ථානය බවට තානාපති කාර්යාලය පත් කරන්නේ නම් වඩා යහපත් සම්බන්ධතාවකින් යුතුව විදේශ රටවල රැකියාවන්ට යන ශ්‍රී ලාංකිකයන් සමඟ කටයුතු කළ හැකි බවද හෙතෙම අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n1101019</link>
    <topic>විදෙස් සංචාරකයන්ගෙන්හෝටල් පිරී ඉතිරී යයි</topic>
    <author>වෙල්ලස්සේ බණ්ඩාර නුවන් කොඩිකාර හා රක්ෂණ ශි‍්‍රයන්ත</author>
    <content>ශ්‍රී ලංකාවට සංචාරකයන්ගේ පැමිණීම වාර්තාගත අන්දමින් ඊයේ (31) රාත්‍රී වනවිට ඉහළ ගොස් තිබිණි.කොළඹ නගරයේ සංචාරක හෝටල් සියල්ලම පාහේ පිරී ඉතිරී තිබිණි. මෙය 80%ක වර්ධනයක් බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවැසීය.ඊයේ (31) රාත්‍රී වනවිට කොළඹ සිට බෙන්තොට දක්වා සෑම සංචාරක හෝටලයකම සංචාරකයන්ගේ පැමිණීම 80%කට වඩා ඉහළ ගොස් ඇතැයිද සෙසු ප්‍රදේශවල සංචාරක හෝටල්වල පැමිණීම සියයට 63කින් පමණ ඉහළ ගොස් ඇතැයිද නියෝජ්‍ය ඇමැතිවරයා සඳහන් කළේය.වසර 30ක් තිස්සේ පැවැති ත්‍රස්ත උවදුර නිමා කර නිදහස් වාතාවරණයක් ඇතිකිරීමට හැකිවීම නිසා ශ්‍රී ලංකාවට සංචාරකයන්ගේ පැමිණීම වර්ධනයමහතා කීවේය.යුරෝපයේ ඇතැම් රටවල් පනවා තිබූ තහනම ඉවත් කිරීමද මෙසේ සංචාරකයන්ගේ පැමිණීම ඉහළ යෑමට හේතුවූ බවද ඇමැතිවරයා පැවැසීය.අමෙරිකාව, යුරෝපය මෙන්ම ආසියාතික රටවල සංචාරකයන්ගේ පැමිණීම මේ දිනවල සීඝ්‍රයෙන් වැඩිවී ඇතැයි ද නියෝජ්‍ය ඇමැතිවරයා කීය.ලබන වසරේ රජය ක්‍රියාත්මක කරන “විසිට් ශ්‍රී ලංකා” වැඩසටහන යටතේ වසරේ මාස 12ට සංචාරක ප්‍රවර්ධන වැඩසටහන් 12ක් ක්‍රියාත්මක කිරීමට සැලසුම් කැර ඇති බවත් ඒ මහතා කීය.මේ පිළිබඳව අදහස් දැක්වූ සංචාරක ප්‍රවර්ධන කාර්යාංශය ශ්‍රී ලංකාවට 2010 වසරේ සංචාරකයන් 620000කට වැඩි ප්‍රමාණයක් පැමිණ ඇතැයි පෙන්වා දුන්නේය.උතුරු - නැඟෙනහිර ඇතුළු සෑම පළාතකම ඊයේ (31) වනවිට ලොව විවිධ රටවලින් පැමිණි සංචාරකයන් ශ්‍රී ලංකාව පුරා සංචාරය කරමින් සිටින බවද සංචාරක ප්‍රවර්ධන කාර්යාංශය පැවසීය.ශ්‍රී ලංකාවට මේ වසරේ පැමිණෙන ප්‍රථම සංචාරකයා පිළිගැනීමට ආර්ථික සංවර්ධන නියෝජ්‍ය ඇමැති ලක්ෂ්මන් යාපා මහතා ඇතුළු රජයේ නියෝජිත පිරිසක් කටුනායක ගුවන් තොටුපළට ගොස් සිටි අතර මේ වසරේ පැමිණි පළමු සංචාරකයා මහත් හරසරින් පිළිගනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010110</link>
    <topic>නව පාසල් වාරය 3 වැනිදා ඇරැඹේ</topic>
    <author/>
    <content>අපොස (සාමාන්‍ය පෙළ) විභාගයේ ඇගයීම් මධ්‍යස්ථාන ලෙස යොදාගන්නා ලද පාසල් 81ක් හැර රජයේ හා රජය අනුමත සියලුම පාසල් 2011 වර්ෂයේ පළමු වැනි වාරය සඳහා ලබන සඳුදා (03) විවෘත වේ.සාමාන්‍ය පෙළ විභාගයේ ඇගයීම් මධ්‍යස්ථාන වශයෙන් යොදා ගත් පාසල් පළමුවැනි වාරයට විවෘත කරන්නේ ජනවාරි 10 වැනිදා බව අධ්‍යාපන අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010111</link>
    <topic>කොළඹ-ගම්පහ-හම්බන්තොටසැමට විදුලිය ලබාදී අවසන්</topic>
    <author>චමීර ඇල්ලදෙණිය</author>
    <content>අද (01) දිනය වන විට කොළඹ ගම්පහ සහ හම්බන්තොට දිස්ත්‍රික්කවලට සියයට සියයක් විදුලිය ලබාදීමට විදුලිබල හා බලශක්ති අමාත්‍යාංශය කටයුතු කර ඇත.රුපියල් මිලියන 180 ක වියදමින් ඉහත දිස්ත්‍රික්කවලට විදුලිය ලබාදීමට, විදුලි යෝජනා ක්‍රම ඉදිකිරීමට විදුලිබල අමාත්‍යාංශය කටයුතු කර තිබිණ.කළුතර, ගාල්ල, මාතර, රත්නපුර, කෑගල්ල, අනුරාධපුරය සහ පොළොන්නරුව දිස්ත්‍රික්කවල මෙතෙක් විදුලිය පහසුකම් නොලැබූ ජනතාව වෙනුවෙන් ඉදිකිරීමට නියමිත විදුලි දිගු 2011 වසරේදී නිම කිරීමට ද සැලසුම් කර ඇත.පුත්තලම, කුරුණෑගල, නුවර, මාතලේ, නුවරඑළිය, බදුල්ල, මොනරාගල, ත්‍රිකුණාමලය, මඩකළපුව, අම්පාර, යාපනය, කිලිනොච්චිය, මුලතිව්, මන්නාරම සහ වවුනියාව ප්‍රදේශවලට විදුලිය ලබාදීමට 2012 වසරේ දී විදුලිදිගු නිම කිරීමට විදුලිබල අමාත්‍යාංශය අපේක්ෂා කරයි.දැනට දිවයින පුරා සියයට 87 ක් තිබෙන විදුලි සැපයුම 2012 වසර වන විට සියයට සියයකින් පාරිභෝගිකයන්ට ලබාදීමට විදුලිබල අමාත්‍යාංශය බලාපොරාත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010124</link>
    <topic>රේගු වැටලීම්වලින් රජයටලක්ෂ 1500ක ආදායමක්</topic>
    <author>භක්ති ධර්මප්‍රිය මෙන්ඩිස්</author>
    <content>ගුවන්තොටුපොළ රේගුව ඉකුත් වසරේ රුපියල් ලක්ෂ 1500 ක මුදලක් රජයට අය කර දී තිබේ. මෙරටට පැමිණෙන සහ මෙරටින් පිටවන පුද්ගලයන් අනවසරයෙන් ගෙන යන භාණ්ඩ මුදල් සහ මත්ද්‍රව්‍යවලට දඩ මුදල් නියම කරමින් රේගුව මේ වාර්තා ගත මුදල් ප්‍රමාණය ඉපයූ බව ගුවන්තොටුපොළ රේගු අධිකාරී පරාක්‍රම බස්නායක මහතා “දිනමිණ” ට ඊයේ (31) පැවසීය.ඉකුත් වසර තුළ දී කටුනායක ගුවන්තොටුපොළ රේගු නිලධාරීන් ප්‍රධාන වැටලීම් 63 ක් සිදු කර පුද්ගලයන් 150 දෙනකු අත්අඩංගුවට ගෙන තිබේ.මත්ද්‍රව්‍ය, රත්රන්, මුදල්, මැණික්, ජංගම දුරකථන, සත්ව සහ ශාක කොටස් මේ ප්‍රධාන වැටලීම් 63 මගින් අත්අඩංගුවට ගත් බව පරාක්‍රම බස්නායක මහතා සඳහන් කළේය.මේ වැටලීම් සඳහා ගුවන්තොටුපොළ රේගුවේ සමස්ත සේවකයන්ගේම සහාය ලැබුණු බවද හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010120</link>
    <topic>මගේ පුතා මරා දැම්මේ මොන වරදක් කළාටද</topic>
    <author>ජයසිරි පේදුරුආරච්චි – ගන්දර සමූහ ලක්ෂ්මන් කුමාරසිංහ – වලස්ගල සමූහ</author>
    <content>සුනාමියෙන් ගෙවල් දොරවල් ඔක්කොම විනාශ වෙලා අමාරුවෙන් ජීවිතය ගැට ගසාගෙන මාව රැක බලා ගත්තු මගේ රත්තරං පුතා මරා දැම්මේ මොන වරදක් කළාටද? කෝට්ටගොඩ කඩවත්ත වෙරළාරක්ෂක ගල්වැටියේ සිහිසුන්ව වැටී සිට රෝහලට ගෙනයමින් සිටියදී මිය ගිය තරුණයාගේ මව වන කෝට්ටගොඩ කප්පරවැල්ල කොට්ටගෙවත්තේ වෙදගේ මල්ලිකා (50) මහත්මිය හැඬූ කඳුලින් පැවසුවාය.කෝට්ටගොඩ කප්පරවැල්ලේ ධීවර රැකියාවේ යෙදෙමින් සිටි ගින්තොට මානවඩුගේ අජිත් කුමාර (20) මහතා ඉකුත් 27 වැනිදා රාත්‍රියේ නිවසින් පිටත්ව ගොස් ඇති අතර නැවත ඔහු හමුවී ඇත්තේ 28 දින උදෑසනයි. ඒ කඩවත්ත වෙරළාරක්ෂක ගල්වැටිය මත සිහිසුන්ව වැටී සිටියදීය.රැකියාවේ යමින් සිටි ධීවර පිරිසකට හමුවූ අජිත් වහා තලල්ල ග්‍රාමීය රෝහලට ගෙන යමින් සිටියදී මිය ගොස් තිබේ. අජිත්ගේ මිය යාම පිළිබඳ මතුවූ සැකය හමුවේ මාතර ප්‍රධාන මහේස්ත්‍රාත් උදේශ් රණතුංග මහතාගේ නියෝගය මත සිදු කරන ලද හදිසි මරණ පරීක්ෂණයේදී මාතර මහ රෝහලේ අධිකරණ වෛද්‍ය නිලධාරී එච්. ටී. කේ. විජේවීර මහතාගේ නිගමනය වූයේ හිසට මොට ආයුධයකින් සිදු කරන ලද පහරදීම නිසා සිදුවූ බරපතළ තුවාල හේතුවෙන් මෙම මරණය සිදුව ඇති බවයි.මරණ පරීක්ෂණය 29 දහවල් පැවැත්විණි. ඒ අනුව අජිත් කුමාරගේ (20) හදිසි මරණය ඝාතනයක් බවට නිගමනය වීමෙන් පසු දික්වැල්ල පොලිසිය විසින් පොලිස් පරීක්ෂණ ආරම්භ කළ අතර දික්වැල්ල හංවැල්ල ප්‍රදේශයේ කාන්තාවන් දෙදෙනෙකු හා තරුණයකු සැකකරුවන් ලෙස හඳුනා ගත්තද ඔවුන් ප්‍රදේශයෙන් පලා ගොස් තිබුණි.අජිත් කුමාරගේ මව මෙසේද පැවසුවාය. 27 රෑ නවයට විතර බත් කකා ඉඳල තමයි යාළුවෙකුත් එක්ක පුතා ගියේ. 28 උදේ මේ ආරංචිය එනතුරු ඊට පස්සේ උනේ මොකක්ද කියල දන්නේ නැහැ. ගහක් ගලක්වගේ හිටපු මගේ බුදු පුතාට සිදුවූ දේ අදහාගන්නවත් බැහැ. මේ අපරාධය කළවුන් හොයල දඬුවම් දෙන්න දෙයියනේ.අජිත් හරි අහිංසක කොල්ලෙක්. එයා පසුගිය පෝයදා ගමේ පෙරහැරේ අපේ කණ්ඩායමේ තමයි කාවාඩි නැටුවේ. හරිම සතුටෙන් ඒක කළේ’ එයාට පෞද්ගලික ප්‍රශ්න වගයක් තිබුණා. ඒවායින් මිදෙන්න ලොකු උනන්දුවකින් තමයි වැඩ කළේ. කෝට්ටගොඩ සමගි කාවාඩි කණ්ඩායමේ මිතුරෝ කඳුළු පිරි දෙනෙතින් පැවසූහ. දික්වැල්ල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010112</link>
    <topic>මුදල් ගණන් කරමින් සිටිද්දී කඩාපැන්න මංකොල්ලකරුවා රු: එක්ලක්ෂ හය දහසක් පැහැරගෙන</topic>
    <author>දකුණු පළාත් සංචාරක</author>
    <content>ගාල්ල කලේගාන පරිගණක මධ්‍යස්ථානයක කළමනාකරු මුදල් ගනිමින් සිටින විට ඇතුළු වූ මංකොල්ලකරුවෙකු කළමනාකරුට පහර දී රුපියල් එක්ලක්ෂ හය දහසක මුදලක් සහ රුපියල් හය දහස් පන්සියයක් වටිනා ජංගම දුරකතනයක් පැහැරගෙන ගොස් ඇතැයි ගාල්ල පොලිසිය පවසයි.මංකොල්ලකරුවා රුපියල් සියයක මුදලක් ඉල්ලාගෙන පරිගණක මධ්‍යස්ථානයට ඇතුළු වී තිබේ. එක්වරම කළමනාකරුට පහර දී මංකොල්ලය සිදු කර ඇතැයි පොලිසිය පවසයි. ගාල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010123</link>
    <topic>සංවර්ධන අභිලාෂයන් යථාර්ථයක් කරන්න‘දැයට කිරුළ’ ප්‍රදර්ශනය යොදාගත යුතුයි</topic>
    <author/>
    <content>ජනතාවගේ සංවර්ධන අභිලාෂයන් යථාර්ථයක් බවට පත් කිරීම සඳහා “දැයට කිරුළ” ප්‍රදර්ශනය යොදා ගත යුතු යැයි ජනාධිපති මහින්ද රාජපක්ෂ මහතා ප්‍රකාශ කෙළේය.දැයට කිරුළ හුදෙක් ප්‍රදර්ශනයකටම සීමා නොකර ජනතාවගේ අවශ්‍යතා හඳුනාගෙන ඒවා ඉටුකරන වැඩපිළිවෙළක් කර ගත යුතු බවත් ජනාධිපතිවරයා පෙන්වා දුන්නේය.ජනාධිපති මහින්ද රාජපක්ෂ මහතා මේ බව සඳහන් කළේ 2011 දැයට කිරුළ ප්‍රදර්ශනය පිළිබඳ පෙරේදා (30) පස්වරුවේ අරලියගහ මන්දිරයේ පැවැති සාකච්ඡාවක දී ය. 2011 දැයට කිරුළ ප්‍රදර්ශනය මොනරාගල බුත්තල ප්‍රදේශයේ දී පැවැත්වීමට නියමිතය. මේ ප්‍රදර්ශනයට සමගාමීව ක්‍රියාත්මක වන යටිතල පහසුකම් සංවර්ධන වැඩසටහන් සහ නව සංවර්ධන ව්‍යාපෘතිවලදී ජනතා අවශ්‍යතා හඳුනාගත් දීර්ඝකාලීන ව්‍යාපෘති ලෙස ඒවා ක්‍රියාවට නැංවීමේ අවශ්‍යතාව ද මෙහිදී ජනාධිපතිවරයා පෙන්වා දුන්නේය.හුදු අලංකරණයට වඩා ජනතා අවශ්‍යතාවන්වලට ප්‍රමුඛත්වය ලබාදී කටයුතු කිරීම තුළින් දැයට කිරුළ ප්‍රදර්ශනයකට සීමා නොකර සැබෑ ආශ්චර්යේ කිරුළ බවට පත් කළ හැකි බවද ජනාධිපතිවරයා මෙහිදී පෙන්වා දුන්නේය.රට තුළ අරඹා ඇති බොහොමයක් සංවර්ධන ව්‍යාපෘතිවල කටයුතු මේ වන විට අදියරෙන් අදියර අවසන් වෙමින් පවතින බවද පෙන්වා දුන් ජනාධිපතිවරයා මේ සියලු ව්‍යාපෘතිවල අවසාන ප්‍රතිඵලය ජනතාවට හිමි විය යුතු බවද පෙන්වා දුන්නේය.නිරන්තරයෙන් ජනතාව පිළිබඳ සිතා තීන්දු තීරණ ගන්නා රජයක් ලෙස ජනතා සුබ සෙත වෙනුවෙන් රජය උපරිමයෙන් බැඳී සිටින බවද ජනපති මහින්ද රාජපක්ෂ මහතා මෙහිදී අවධාරණය කළේය.ඇමැතිවරුන් වන රංජිත් සියඹලාපිටිය, ජගත් පුෂ්පකුමාර, සුමේධා ජී.ජයසේන, ප්‍රධාන ඇමැති ශෂීන්ද්‍ර රාජපක්ෂ, ජනාධිපති ලේකම් ලලිත් වීරතුංග මහත්වරු ඇතුළු නිලධාරීහු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010113</link>
    <topic>මත් කුඩු ගිල්ල ජාවාරම්කරු මරුට</topic>
    <author>බණ්ඩාරගම සමුහ බිමල් එස් ජයසිංහ</author>
    <content>රාජගිරියේ ඔබේසේකර පුර පාලම අසලදී ඊයේ දහවල් (31) ප්‍රසිද්ධ මත්ද්‍රව්‍ය ජාවාරම් කරුවකු පොලිසිය මගින් අත් අඩංගුවට ගැනීමට යාමේදී පලාගොස් නිවසකට වැදී මත්කුඩු මිලිග්‍රෑම් දෙදහසක් අඩංගු පොට්ටනි දෙකක් ගිල දැමීමෙන් මරු මුවට පත්වී ඇතැයි නුගේගොඩ පොලිස් හදිසි ඇමැතුම් අංශය කියයි.මෙසේ මියගොස් ඇත්තේ රාජගිරිය ඔබේසේකර පුර ග්‍රාමෝදය මාවතේ පදිංචිව සිටි කොඩිප්පිලි ආරච්චිලාගේ චමින්ද නොහොත් කුඩු චමින්ද (අවු. 32) නැමැති අයෙකි.මත්කුඩු රැගෙන පුද්ගලයෙක් පැමිණෙන බවට වැලිකඩ පොලීසියේ නිලධාරීන්ට ලද තොරතුරක් මත ඔබේසේකර පුර පාලම අසලදී සැකකරු අත්අඩංගුවට ගැනීමට සූදානම් වෙද්දී බොරැල්ල පොලිස් වසම තෙක් සැකකරු දිවගොස් අනවසරයෙන් නිවසකට වැදී මේසයක් යටට රිංගා මේ මත්කුඩු පොට්ටනි දෙක ගිල දමා ඇතැයි පොලීසිය කියයි.සැකකරු ගිල දැමූ මත්කුඩු අඩංගු පොට්ටනි දෙක පොලිස් නිලධාරීන් මහත් වෙහෙසක් දරා පිටතට ගෙන තලංගම රජයේ රෝහල වෙත සැකකරු රැගෙන ගියත් ඒ වනවිට සැකකරු මියගොස් සිට ඇතැයි පොලිසිය කියයි.සිද්ධිය සම්බන්ධව වැලිකඩ පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010114</link>
    <topic>මුදල් වංචාවකට සම්බන්ධහාරිස්පත්තුව ප්‍රා, සභාවේඋප සභාපති තවදුරටත් රිමාන්ඩ්</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>කොරියාවේ රැකියා ලබා දෙන බව පවසා තරුණ තරුණියන් රැසකගෙන් රු. ලක්‍ෂ 25 ක මුදලක් වංචා කළැයි චෝදනා ලැබ සිටින හාරිස්පත්තුව ප්‍රාදේශීය සභාවේ උප සභාපතිවරයා නැවත ජනවාරි මස 5දා දක්වා රක්‍ෂිත බන්ධනාගාරගත කෙරිණි.මේ සැකකරුට එරෙහිව තව තවත් පැමිණිලි ලැබෙමින් පවතින නිසා මොහුගේ ඇප ඉල්ලීම ප්‍රතික්‍ෂේප කරන ලෙස මහනුවර පොලිසිය මහේස්ත්‍රාත්වරයාට දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010115</link>
    <topic>මහනුවරට ගංජා ඇද්දහිටපු පොලිස් ලොක්කා කොටු වෙයි</topic>
    <author>හාරිස්පත්තුව මධ්‍යම විශේෂ</author>
    <content>තණමල්විල සහ පදියතලාව අම්පාර ආදී ප්‍රදේශවල සිට මහනුවරට ගංජා ගෙන ඒමේ මහා පරිමාණ ජාවාරමක් මෙහෙයවූ හිටපු පොලිස් නිලධාරියෙකු ගංජා කිලෝ 10 ක් සමග පෙරේදා (30 දා) පෙරවරුවේ කටුගස්තොටදී අත්අඩංගුවට ගැනීමට කටුගස්තොට පොලිසියේ දූෂණ මර්දන අංශයේ ස්ථානාධිපති උ. පො. ප. ශාන්ත බණ්ඩාර මහතා ඇතුළු කණ්ඩායමක් සමත් වූහ.මේ හිටපු පොලිස් නිලධාරියා පරණ පොලිස් ජීප් රථයකට සමාන වන අයුරින් නිර්මාණය කළ රථයක ආසන ඇතුලත සහ සයිලන්සරයේ සකස් කළ විශේෂ කුටිවල ගංජා සඟවාගෙන කලක් තිස්සේ ප්‍රවාහනය කර ඇති අතර, කටුගස්තොට, මහනුවර, මාවනැල්ල, කඩුගන්නාව ආදි ප්‍රදේශවල ගංජා ජාවාරමේ යෙදෙන පිරිසක් මේ සැකකරු මෙහෙයවා ඇත.කටුගස්තොට පොලිස් ස්ථානාධිපති පො. ප. දියකෙළිනාවල මහතාගේ උපදෙස් මත වැටලීම කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010116</link>
    <topic>මහ වැස්සෙන් පවුල් 3,84000ක් අවතැන්</topic>
    <author>වෙල්ලස්සේ බණ්ඩාර, රක්ෂණ ශි‍්‍රයන්ත</author>
    <content>මේ දිනවල රටපුරා පවතින අධික වැසි නිසා පවුල් 94,008ක, පුද්ගලයෝ 3,84,268ක් අවතැන්ව සිටිති.දෙදෙනෙක් ජීවිතක්ෂයට පත්ව ඇතැයි ආපදා කළමනාකරණ මධ්‍යස්ථානය පවසයි.වැඩිම හානිය වාර්තාවන්නේ මඩකළපුව දිස්ත්‍රික්කයෙනි. පුද්ගලයන් දෙදෙනකු මියගොස් ඇත්තේද එම දිස්ත්‍රික්කයේය. අවතැන් පවුල් සංඛ්‍යාව 87,832කි.නුවරඑළිය, මහනුවර, ත්‍රිකුණාමලය, මාතර, කිලිනොච්චිය, මුලතිව්, අම්පාර දිස්ත්‍රික්කවල වැඩි වශයෙන් ජනතාව පීඩාවට පත්ව සිටිති.නිවාස 1437ක් සම්පූර්ණයෙන්ම හානියට පත්ව තිබේ. අර්ධ වශයෙන් හානිවූ නිවාස සංඛ්‍යාව 35082කි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010117</link>
    <topic>ප්‍රදේශ රැසක ගෙවල් මංකොල්ල කෑසැකකරුවෙක් පොලිසියට කොටු</topic>
    <author/>
    <content>රඹුක්කන, පොල්ගහවෙල, මීරිගම, වේයන්ගොඩ, ගම්පහ පොලිස් බල ප්‍රදේශයන්හි දී රාත්‍රි කාලයේ දී වෙළෙඳ සැල් කඩා දේපළ සොරා ගැනීමේ යෙදුනු සැකකරුවකු අත්අඩංගුවට ගත් බව මීරිගම පොලිසිය කියයි.මේ සැකකරු වෙළෙඳසැල් විස්සක් පමණ කඩා දේපළ සොරාගෙන ඇති බව හෙළිවී ඇත. සැකකරු තනිවම මේ අපරාධ සිදු කර ඇති අතර, මීරිගම සතොස ආයතනය කඩා දේපළ සොරා ගැනීමද මොහුගේ ක්‍රියාවක් බව අනාවරණය වී ඇත. සොරාගත් කැමරා, මුදල්, කිරිපිටි, ඇඳුම් පැළඳුම්, ජංගම දුරකතන සහ විදුලි උපකරණ රැසක්ද සොයා ගැනීමට පොලිසිය සමත්වී ඇත.මොහුට එරෙහිව ගල්කිස්ස මහේස්ත්‍රාත් උසාවියෙන් වරෙන්තුවක් ද නිකුත් කර තිබූ බව පොලිසිය කියයි.අත්අඩංගුවට ගත් සැකකරුගෙන් කළ ප්‍රශ්න කිරීමේදී හෙළිවු තොරතුරු මත මේ අපරාධ හෙළි කර ගෙන ඇත. මොහු කොළඹ ග්‍රෑන්ඩ්පාස් පෙදෙසේ පදිංචි කරුවෙකි.මීරිගම පොලිස් ස්ථානාධිපති ප්‍රධාන පොලිස් පරීක්ෂක එච්. එම්. වික්‍රමරත්න මහතාගේ උපදෙස් හා අපරාධ අංශයේ ස්ථානාධිපති පොලිස් පරීක්ෂක බාලසූරිය මහතාගේ මෙහෙයවීම මත වැඩිදුර පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010118</link>
    <topic>‘සංකර පුතා-02’ යාත්‍රාවේධීවරයන් 4දෙනා හමුවෙයි</topic>
    <author>රක්ෂණ ශි‍්‍රයන්ත</author>
    <content>දින 48ක් අතුරුදහන්ව සිටි “සංකර පුතා - 02” ධීවර යාත්‍රාවෙන් මුහුදු ගිය ධීවරයන් හතර දෙනා හමුවූ බව ධීවර හා ජලජ සම්පත් අමාත්‍යාංශය පවසයි.පසුගිය නොවැම්බර් මස 12 වන දින හම්බන්තොට ධීවර වරායෙන් රැකියාව සඳහා පිටත්ව ගොස් තිබූ රත්ගම රේණුකා මහත්මියට අයත් “සංකර 02” නැමති ධීවර යාත්‍රාව පිළිබඳ කිසිඳු තොරතුරක් හෝ ගොඩබිම සමඟ කිසිඳු සම්බන්ධතාවක් නොමැති බව ධීවර හා ජලජ සම්පත් දෙපාර්තමේන්තුව වෙත දන්වා තිබුණි.ඒ අනුව යාත්‍රාව හා ධීවර කාර්මිකයන් සොයාගැනීම සඳහා ශ්‍රී ලංකා නාවික හමුදාව, ශ්‍රී ලකා ගුවන් හමුදාව, වෙළඳ නෞකා හා සියලු යාත්‍රාවන් දැනුවත් කරන ලදී. තවද ඉන්දියාව, අන්දමන් හා නිකොබාර් දූපත්, බංග්ලා දේශය, ඉන්දුනීසියාව, මාලදිවයින, දියාෆෝෂියා, මියන්මාරය හා ඕස්ට්‍රේලියාව යන රටවල් වලටද විදේශ කටයුතු අමාත්‍යාංශය මගින් දැනුම් දෙනු ලැබුණි.අමාත්‍යාංශය මගින් මේ සම්බන්ධ වැඩිදුර තොරතුරු සෙවීමේ දී මේ ධීවර යාත්‍රාව හා ධීවරයන් දෙවිනුවර සිට නාවික සැතපුම් දහසක් පමණ ගිණිකොණ දිසාවෙන් ඉන්දුනීසියා මුහුදු සීමාව ආසන්නයේ එන්ජින් ක්‍රියාවිරහිතව පාවෙමින් සිටිය දී තායිවාන් ධීවර ට්‍රෝලර් යාත්‍රාවකට හමුවී තිබේ. එම යාත්‍රාව මගින් ආහාර හා ජලයද, පාවිච්චි කරන ලද බැටරි 02 ක්ද ලබාගෙන ඇත. තායිවාන් ධීවර කාර්මිකයන් ශ්‍රී ලාංකික ධීවරයන් පිළිබඳව අදාළ අංශ වෙතට දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010119</link>
    <topic>හමුදා කඳවුරට භාණ්ඩ ගෙන ගිය කැන්ටර් රථය ට්‍රක් රථයක ගැටී තලල්ල කලපුවට වැටේ</topic>
    <author>ජයසිරි පේදුරුආරච්චි ගන්දර සමූහ</author>
    <content>යාල යුද හමුදා කඳවුරේ සිට පනාගොඩ යුද හමුදා කඳවුරට භාණ්ඩ තොගයක් ප්‍රවාහනය කරමින් තිබූ කුලී පදනම මත ගත් කැන්ටර් රථයක් ඉකුත් 31 අලුයම 12.15 ට පමණ තලල්ල දකුණ කලපුව අයිනේ ප්‍රධාන මාර්ගයේ නවතා තිබූ ට්‍රක් රථයක ගැටීමෙන් හමුදාව ගමන් ගත් කැන්ටර් රථය කලපුවට වැටී තිබුණි.අනතුරින් සිංහ රෙජිමේන්තුවේ සාජන් මේජර් වරයකු තුවාල ලැබූ අතර කැන්ටර් රථයට බරපතළ හානි සිදු විය. අනතුර සිදුවන අවස්ථාවේ කැන්ටර් රථයේ පස් දෙනෙකු (05) සිට ඇත. පාරේ නවතා තිබූ ට්‍රක් රථයට ද හානි පැමිණ තිබුණි. ඡායාරූපවලින් දැක්වෙන්නේ හමුදා කැන්ටර් රථය කලපුවට වැටී ඇති ආකාරය හා පාරේ නවාත තිබූ අනෙක් රථයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010121</link>
    <topic>සා. පෙළට අලුතෙන්විෂයන් 2ක් හඳුන්වා දෙයි</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර සාමාන්‍ය පෙළ පන්තිවලට හර විෂයක් ලෙස “ජීවන කුසලතා” විෂයය හඳුන්වා දෙන අතර අ. පො. ස. උසස් පෙළට “තාක්ෂණය” නමින් නව විෂයධාරාවක් ද මේ වසරේ (2011) සිට අලුතින් හඳුන්වා දෙන බව අධ්‍යාපන ඇමැති බන්දුල ගුණවර්ධන මහතා කියයි.සාමාන්‍ය පෙළට හඳුන්වා දෙන ජීවන කුසලතා විෂයෙන් දරුවන්ට අනාගතයේදී සිය ජීවනෝපාය සළසා ගත හැකි මාර්ග ගැන ඉගැන්වෙන බව ඇමැතිවරයා පවසයි.ජීවන කුසලතා විෂයය, කෘෂිකර්ම, තාක්ෂණ හා ව්‍යවසායකත්වය යනුවෙන් කොටස් තුනකට බෙදේ. ඒවා තමන් ජීවත්වන ප්‍රදේශ අනුව ඉගෙනීම සඳහා තෝරා ගත හැකි යැයි ද හෙතෙම කීය.උසස් පෙළ දැනට පවතින විෂයධාරා හතරට තාක්ෂණය විෂය ධාරාව එකතුකොට විෂයධාරා සංඛ්‍යාව පහ දක්වා වැඩිකරන බවද ඇමැතිවරයා පැවැසීය. අධ්‍යාපන ඇමැති බන්දුල ගුණවර්ධන මහතා එසේ පැවැසුවේ අධ්‍යාපන අමාත්‍යාංශයේ දී ඊයේ (31) සවස පැවැති මාධ්‍ය හමුවේ දී ය.අධ්‍යයන පොදු සහතික පත්‍ර සාමාන්‍ය පෙළ විභාගයේ උසස් පෙළට සුදුසුකම් නොලැබූ දරුවන්ට වෘත්තීය නිපුණතා සංවර්ධන වැඩසටහන් ක්‍රියාත්මක කිරීමට වෘත්තීය පුහුණු අමාත්‍යාංශය සමග සාකච්ඡා කර ඇතැයි ද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=n11010122</link>
    <topic>විදුලි යෝජනාක්‍රම 86ක් ජනතා අයිතියට</topic>
    <author>ස්වර්ණා විජේකෝන්, චමීර ඇල්ලදෙණිය</author>
    <content>දිවයින පුරා ඉදිකෙරුණු විදුලි යෝජනා ක්‍රම 86 ක් හා විදුලි දිගු 194 ක් ඊයේ (31) ජනතා අයිතියට පත්කිරීමට විදුලි බල අමාත්‍යාංශය පියවර ගෙන තිබිණි.මේ යටතේ බස්නාහිර පළාතේ බටහිර දකුණු විදුලි යෝජනා 02 ක්, විදුලි දිගු 03 ක්, බටහිර උතුර, විදුලි දිගු 24 ක්, දකුණු පළාතේ විදුලි යෝජනා ක්‍රම 02 ක්, විදුලි දිගු 09 ක්ද, මධ්‍යම පළාතේ විදුලි යෝජනා ක්‍රම 09 ක් හා විදුලි දිගු 15 ක්ද, සබරගමු පළාතේ විදුලි යෝජනා ක්‍රම 08 ක් හා විදුලි දිගු 31 ක්ද, උතුරු මැද පළාතේ විදුලි යෝජනා ක්‍රම 10 ක්ද, වයඹ පළාතේ විදුලි යෝජනා ක්‍රම 9ක්ද මේ ජනතා අයිතියට පත් කෙරේ.මේ අනුව 2012 වසරේදී දිවයිනටම සම්පූර්ණයෙන්ම විදුලිය ලබා දීමට විදුලිබල හා බලශක්ති අමාත්‍යංශය බලාපොරොත්තුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r1101011</link>
    <topic>මීමිලිකේ ග්‍රාමයේ භූමියක් ඉරිතලලා</topic>
    <author>රඹුක්කන උතුර සමූහ විපුල ඒ. ඒ. කුමාරතුංග</author>
    <content>රඹුක්කන ප්‍රාදේශීය ලේකම් කොට්ඨාසයේ අංක 21 කඩිගමු ග්‍රාම නිලධාරි වසමේ මීමිලිකේ ග්‍රාමයේ පවුල් හයක් පදිංචිව සිටින භූ®මියක් ඉරිතැලී නායයෑමේ අවදානමකට ලක්ව තිබේ.මේ හේතුවෙන් එම භූමියේ පදිංචිව සිටි පවුල් එම ස්ථානයෙන් ඉවත් කරලීමට රඹුක්කන ප්‍රදේශීය ලේකම් බී. එම්. ජී. එන්. බෙලිගම්මන මහතා පියවරගෙන තිබේ. එලෙස ඉවත් කළ පවුල් අතුරින් කීපදෙනකු ඔවුන්ගේ මුල් ගම් වෙත ගොස් සිටිති. තවත් පවුල් කීපයක් අසල්වාසීන්ගේ නිවෙස්හි පදිංචිව සිටිති. මේ අයුරින් කිසිවකුගේ හවුහරණක් නොමැති පවුල් දෙකක් 4 කණුව විවිධසේවා සමුපකාර ගොඩනැඟිල්ලේ පදිංචි කරවා ඇත.පවුල් දෙකක් එහි පදිංචිව සිටියත් උයාපියා ගන්නේ එකටමය. තාවකාලිකව ඉටිරෙදි ආවරණ සකස්කර පවතින දැඩි වර්ෂාවත්, කඩින් කඩ වැටෙන අවුවෙන් ආරක්ෂා වීමටද පිහිටට ඇත්තේ මේ ඉටිරෙදි ආවරණයි. විදුලිය පවා නොමැතිව කුප්පිලාම්පු එළියෙන් රැය පහන් කරන මේ අය සඳහා වැසිකිළි පහසුකම්, ජලය නැත.* කඩිගමුවේ මීමිලිකේ පදිංචි ඩී. එම්. දිල්හානි පුෂ්පකුමාරි (21) - අපි පදිංචිව සිටි මීමීලිකේ ගමේ විශාල කොටසක් ඉරිතැලී තියෙනවා. ග්‍රාම සේවක මහත්තයා තමයි මැදිහත්වෙලා අපිට මේ ස්ථානයේ පදිංචි වෙන්න හදලා දුන්නේ. අම්මායි, තාත්තායි මල්ලීයි, අපි හය දෙනෙක් මෙතැන ඉන්නවා. අම්මායි තාත්තයි දෙන්නාම දවස් ගණනාවක ඉඳලා කීයක්හරි හොයාගන්න කියලා පාරේ වැඩට ගියා. අපිට කොහෙන් හරි ගෙයක් හදාගන්න ඉඩම් කැබැල්ලක් දෙන්න කියල ඉල්ලා සිටිනවා.* ඩී. එම්. පියසේන මහතා:- මමයි අම්මයි පදිංචිව සිටියෙත් මීමීලිකේ ඔය අවදානම් භූමියේ. එහි පොළව ඉරිතැලී තිබෙන නිසා අපි මෙහාට ආවා.* කඩිගමුව වසමේ ග්‍රාම නිලධාරී ආර්. එම්. ධර්මසිරි රත්නායක මහතා:- මගේ වසමේ තමයි මේ අවදානම් තත්ත්වය ඇතිවෙලා තියෙන්නේ. විශාල ප්‍රදේශයක් ඉරිතැලී තියෙනවා.කොහෙත්ම මෙහි පදිංචි වීමට සුදුසු නෑ. ඒ නිසා මම ප්‍රාදේශීය ලේකම්තුමාට මේ බව දැන්නුවා. ඔහු ඇවිත් මේ පවුල් හය එම ස්ථානයෙන් ඉවත් කිරීමට පියවර ගත්තා.මේ සම්බන්ධව භූවිද්‍යා හා පතල් කැණීම් දෙපාර්තමේන්තුවට දැන්නුවා. ඒ අයත් ආවා.නමුත් ඒතරම් උනන්දුවෙන් බැලුව වගක් දකින්න ලැබුණේ නෑ. තවමත් ඒ අයගෙන් කිසිම ප්‍රතිචාරයක් ලැබිලා නෑ. පවතින තත්ත්වය අනුව මේ අය එම ස්ථානයේ පදිංචි කරලීමට සුදුසු වාතාවරණයක් නෑ. ඒ නිසා වෙනත් ප්‍රදේශයක තමයි පදිංචි කරවන්න වෙන්නේ. ඒ සඳහා ගත යුතු පියවර අපි ප්‍රාදේශීය ලේකම් මහතාත් සමඟ සාකච්ඡා කර සාධාරණයක් මේ අයට ලබා දෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r1101012</link>
    <topic>කැලණියේ ඇතැම් පාසල්ආපනශාලාවලට මවුපියන්ගේ විරෝධය</topic>
    <author>කැලණිය සමූහ - එඩ්වඩ් වීරසිංහ</author>
    <content>දරුවන්ගේ සෞඛ්‍යය හා පෝෂණයට හානිකර ආහාර විකිණීමෙන් වැළකිය යුතු බවට අධ්‍යාපන අමාත්‍යාංශය සියලුම පාසල් ප්‍රධානීන්ට චක්‍ර ලේඛයක් මගින් උපදෙස් දී ඇතත් කැලණිය කලාප අධ්‍යාපන කොට්ඨාසයේ බොහෝ පාසල් ඊට අනුකූලතාවක් නොදක්වන බව මවුපියෝ චෝදනා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r1101013</link>
    <topic>ජාඇළ දුම්රිය පොළේ නව වේදිකාව</topic>
    <author>ඡායාරූපය - ජාඇළ සමූහ ඩබ්.විල්ප්‍රඩ් සිල්වා</author>
    <content>කොළඹ - කටුනායක ද්විත්ව දුම්රිය මාර්ගයේ වැඩකටයුතු මේ වනවිට බොහෝ දුරට නිමවෙමින් පවතියි. ජාඇළ දුම්රියපොළේ එකවර දුම්රිය තුනක් නතර කර තැබීමට අවශ්‍ය නව වේදිකාවක් හා අමතර මගී පාලමක් ඉදිවෙමින් ඇති අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r1101014</link>
    <topic>කුරුණෑගල ප්‍රාදේශීය සභාවෙන්ළිං පිරිසුදු කිරීමේ ව්‍යාපෘතියක්</topic>
    <author>කුරුණෑගල උතුර සමූහ ස්ටැන්ලි සෙනවිරත්න</author>
    <content>ජල ගැල්මත් සමග ජනතාවට උග්‍ර පානීය ජල හිඟයක් පවතින බැවින් කුරුණෑගල ප්‍රාදේශීය සභාව එම ප්‍රදේශවල සියලුම ළිං පිරිසුදු කිරීමේ ව්‍යාපෘතියක් ආරම්භ කර ඇත. දැනට එම ප්‍රදේශවලට බවුසර් මගින් පානීය ජලය ලබා දෙයි.කුරුණෑගල ප්‍රාදේශීය සභා බල ප්‍රදේශයේ මාස්පොත, ගොතටුව , වැල්ලව, තෝරයාය , අලුපොතගම, හා හැරවලාන සිට වැල්ලව දක්වා ගම්මාන මෙලෙස දැඩි හානියට පත්වූ ප්‍රදේශ ලෙස හඳුනාගෙන ඇත. කුරුණෑගල දිස්ත්‍රික් ලේකම් කාර්යාලය ආපදා කළමනාකරණ දෙපාර්තමේන්තුව සමග එක්ව විනාශ වී ගිය නිවාස සඳහා ආධාර ලබා දීමට හා ගොවිබිම් විනාශ වී ඇති පුද්ගලයින්ට ගොවිජන සේවා සංවර්ධන දෙපාර්තමේන්තුව මගින් ආධාර ලබාදීමට කුරුණෑගල ප්‍රාදේශීය සභාවේ සභාපති පැට්‍රික් කරුණාසිංහ මහතා මේ වනවිට පියවර ගෙන ඇත.ග්‍රාම නිලධාරීන් මගින් කඩිනමින් තොරතුරු ලබා ගැනීමටත් ජනතාව දැනුවත් කර තොරතුරු ප්‍රමාදයකින් තොරව ලබා ගැනීමෙන් අවශ්‍ය කටයුතු කර ඇති බව කරුණාසිංහ මහතා කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r1101015</link>
    <topic>අල්ගම ජල යෝජනා ක්‍රමය තවමත් අතරමඟ</topic>
    <author>දැදිගම විශේෂ එස්. කේ. අවුනිස්</author>
    <content>අල්ගම ජල යෝජනා ක්‍රමය අතරමග නවතා දමා ඇති නිසා ඉන් ප්‍රතිලාභ බලාපොරොත්තුවෙන් සිටි පිරිස දැඩි අසීරුවට පත්වී සිටිති. ව්‍යාපෘතිය සඳහා වැය වන මුදල රුපියල් දස ලක්‍ෂ 15 කි. ව්‍යාපෘති කාලයද මේ වන විට අවසන් වී තිබේ. අල්ගම නගරය හා තදාසන්න රෝහල්, ආගමික ස්ථාන හා පාසල් සඳහා පිරිසුදු පානීය ජලය ලබාදීම මේ ව්‍යාපෘතියේ අරමුණ විය.අල්ගම කලාපයේ පදිංචි වරකාපොළ ප්‍රාදේශීය සභාවේ මන්ත්‍රී එන්. ඒ. චන්ද්‍රසිරි මහතා මෙසේ කීවේය.දැනට මේ ජල ව්‍යාපෘතියේ වැඩකටයුතු නවතා දමා තිබෙනවා. අල්ගම නගරවාසීන් අහනවා ඇයි තවම වතුර ලබා නොදෙන්නේ කියලා. අනුන්ගේ ළිං වලින් ජලය ලබා ගන්නා බවත් තවදුරටත් එය කළ නොහැකි බවටත් ඔවුන් මැසිවිලි නගනවා.ජල ව්‍යාපෘති සමිතියේ භාණ්ඩාගාරික ආනන්ද මහතා - ජලය ලබා ගැනීම අපේක්ෂාවෙන් සිටින සාමාජික පවුල් හයසියයක් පමණ සිටිනවා. මේ වන විට ජල ව්‍යාපෘතියේ වැඩ නවතා දමා ඇති හෙයින් සාමාජික මුදල් ලබා ගැනීමත් නවතා දමා තිබෙනවා. සාමාජික මුදල රුපියල් 200 ක්. සාමාජිකත්වය ලබා ගන්න කීප දෙනෙකු සිටිනවා. ජාතික ජල සම්පාදන මණ්ඩලයේ උපදෙස් මත අල්ගම නගරය කේන්ද්‍රකොට ගෙන කිලෝමීටරයක් දුර ප්‍රමාණ රවුම් ආකාරයකට ජලය ලබා දෙන්නට යෝජිත හෙයින් ඒ පවුල් වලින් සාමාජික මුදල් ලබා ගන්නවා මෙසේ මුදල් ලබා ගන්නේ බට එළා ගැනීමේ වියදම් පියවා ගැනීමටයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r1101016</link>
    <topic>හිතා-මතා කළ වරදකටඅපූරු දඬුවමක් ලැබිලා</topic>
    <author>අලව්ව විශේෂ ඒ. කීර්තිසිංහ</author>
    <content>මේ සර්කස් පුහුණු වීමට යෙදූ උපක්‍රමයක් නොවේ. කුඩා ළමයින්ගේ සෙල්ලම් වැඩක්ද නොවේ. කඩාකප්පල්කාරී පුද්ගලයකුට දුන් දඬුවමකි.අලව්ව ප්‍රදේශයේ මාර්ග කොන්ක්‍රීට් කිරීම මේ දිනවල බහුලව සිදු කෙරේ. ඒ අනුව බුජ්ජොමු දුම්රිය ස්ථානය අසල සිට කැන්දහේන දක්වා ඇති මාර්ගය ප්‍රදේශවාසීන් විසින් මුළු රැයක් පහන් කර කොන්ක්‍රීට් අතුරා නිම කළේ දෙපස මාර්ග බාධකද යොදමිනි.එහෙත් ඒ කිසිවක් මායිම් නොකළ මේ බයිසිකලය අයිතිකරු ‘මාර්ගය වසා ඇත’ යන දැන්වීම් පුවරුවද දැක දැක එම මාර්ගයේ බයිසිකලය පැදෙව්වේය. පාරට දමා තිබූ සිමෙන්ති පවා වේලී තිබී නැත.මොහුගේ මේ කඩාකප්පල්කාරී ක්‍රියාව දුටු සංවිධායක පිරිස ඉකෝපයට පත්ව ඔහු අල්ලා ගැනීමට තැත් කරද්දී බයිසිකලයද දමා අදාළ පුද්ගලයා දමා පැන ගොස් ඇත.ප්‍රදේශවාසීන් විසින් ඔහුගේ බයිසිකලය විදුලි කණුව මැද එල්ලා තැබුවේ කවදා හෝ මොහු එය රැගෙන යාමට එන තෙක්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r1101017</link>
    <topic>කළුතර නගර සභාවේ පුරප්පාඩු 71ක්</topic>
    <author>නාගොඩ විශේෂ එන්.විජේරත්න</author>
    <content>කළුතර නගර සභාවේ විවිධ අංශවල තනතුරු සඳහා පුරප්පාඩු 71ක් පවතින බව වාර්තාවේ.මේ පුරප්පාඩු පිරවීම සඳහා බස්නාහිර පළාත් සභාව කටයුතු යොදා නැතැයි එම නගර සභාවේ සභාපති එම්.එන්.එම්. මුබාරක් මහතා කීවේ ය.කළුතර නගර සභාවේ මෙම පුරප්පාඩු 71 අතර මුරකරු, ආරක්ෂක නියාමක , කාර්යාල කම්කරු සහ වෙනත් කම්කරු අංශවලට අයත් පුරප්පාඩු ඇති බව පවසන සභාපතිවරයා මින් සමහර පුරප්පාඩු වසරකින් පමණ පිරවීමට නොහැකි තත්ත්වයක් මතුව තිබෙන බවද සඳහන් කරයි.මේ තත්ත්වය නිසා පළාත් පාලන ආයතනයකින් ජනතාව බලාපොරොත්තු වන සේවාවන් ලබාදීමේ දී ගැටලු රාශියක් මතුව තිබෙන බවද හෙතෙම කීය.විශේෂයෙන්ම කළුතර නගර සභා බල ප්‍රදේශය ඇතුළත දිනපතා එක් රැස්වන කැළි කසළ බැහැර කිරීමේ සිට අත්‍යවශ්‍ය කටයුතු සඳහා අවශ්‍ය කම්කරුවන්ගේ පවතින පුරප්පාඩු පිරවීමට නොහැකිවීම පිළිබඳව බලධාරින්ගේ අවධානයට යොමුවිය යුතු යැයිද ඔහු කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r1101018</link>
    <topic>අවුරුදු 1-2 අතර දරුවන්ගේ දත් දිරායෑමේ අවදානමක</topic>
    <author>මහරගම විශේෂ වේහැල්ලේ පියතිලක</author>
    <content>මෑතදී සෞඛ්‍යය අංශ කරන ලද ළමා මුඛ සෞඛ්‍යය පිළිබඳ නිරීක්ෂණයේදී වයස 1 - 2 දරුවන් 37% ක් දත් දිරා යෑමේ ආපදාවට ලක්වී ඇතැයි හෙළි වී තිබේ. මේ තත්ත්වයට පිළියමක් ලෙස ළමා දන්තාරක්ෂණ නව වැඩ පිළිවෙළක් ඇරැඹීමට මහරගම ජාතික දන්ත විද්‍යායතනයේ කාර්යභාර වෛද්‍ය ප්‍රසන්න ජයසේකර මහතා පියවර ගෙන ඇත.ගම්වල පවුල් සෞඛ්‍ය නිලධාරිනියන් දරුවන්ගේ බර කිරන සායනවලට ගොස් දරුවන්ගේ දත් පරීක්ෂා කිරීම හා ඒ පිළිබඳව මවුවරුන් දැනුවත් කිරීම හා ළමා දන්ත රෝගවලට ප්‍රතිකාර කිරීම නව වැඩ පිළිවෙළට අයත් වේ.වයස අවුරුදු 1 - 2 දරුවන්ගේ දත් දිරායෑම ඇරැඹී ඇතොත් එම දරුවන්ට ප්ලෝරයිඩ් ප්‍රතිකර්මය ලබාදීමට කටයුතු කරන බව වෛද්‍ය ප්‍රසන්න ජයසේකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r1101019</link>
    <topic>ලොව ප්‍රථම වායුසමීකරණ පද්ධතියසීගිරියේ</topic>
    <author>සටහන හා ඡායාරූප අම්පිටිය සමූහ සිසිර ජයනාත් පීරිස්</author>
    <content>වායුසමීකරණ ක්‍රමය, ලොවට බිහිවීමට පෙර එම ක්‍රමයන් ශ්‍රී ලාංකික රජවරු ප්‍රයෝජනයට ගත් බවට හොඳම සාක්ෂියක් ලෙස සීගිරියේ පිහිටා ඇති කාශ්‍යප රජු ගී‍්‍රෂ්මකාලයට විවේක සුවයෙන් සිටි කුටිය හැඳින්විය හැකිය.මේ ගී‍්‍රෂ්ම විවේක කුටියේ පැති දෙකක බිත්ති, අද දක්නට නොමැති වුවද සම්පූර්ණයෙන් වටව තිබූ මධ්‍යම ප්‍රමාණයේ කුටියක් වේ.රජුට වෙන්කොට තිබුණායයි සැලකිය හැකි ගලින් නිමකොට මටසිලුටු කළ ගල් ආසනය හා ඒ මැදිකොට කුටිය වටා ඒ ආකාරයෙන්ම මටසිලුටු කළ ගල් ආසන විශේෂයක් කුටිය වටා බිත්තිය අද්දර ඉදිකොට තිබේ.එසේම සමස්ත සීගිරි සංකීර්ණය තුළ ගලේ ඉහළ කොටසේද පහළ කොටස්වලද දියුණු තාක්‍ෂණයෙන් සමන්විත වාරි ක්‍රමයක් (ජල ප්‍රවාහන ක්‍රමයක්) තිබූ බවට සාක්කි ගණනක් ඇත.දැනට සීගිරියේ ව්‍යාපෘති කළමනාකරු වජිර පර්ඩිනැන්ඩු මහතා පවසන්නේ වටේ ඇත්තේ ආසන නොව රජුගේ පරිවාරකයන්ට සකස් කළ ආසනයක් බවයි.මේ කුටිය ඉදිකොට ඇත්තේ විශාල කළුගලක පහළින් වන අතර, එම ගලෙහි මුදුනේ ඉන් ක්‍රමානුකූල තැනූ සිහිල් ජලය පිරුණ පොකුණකි. ගල් බින්වල කොටාඇති කටාරං විශේෂයක් මඟින් පහළ කුටිය වටේට ජලය, ගලාගෙන යෑමට සැලස්වීමෙන් කුටිය සිසිල් කිරීමට යොදා ඇති තාක්ෂණය දැනට ඇති වායුසමීකරණ ක්‍රමයට සමානය.එසේම ශීතකරණයක පසුපස සිසිල් වාතය ගෙනයන දඟර බට පද්ධතිය ආකාරයට පොකුණේ සිහින් කඨාරං මගින් පහළ කුටිය, සිසිල් කළ බවත් එම ස්ථානයට යන කෙනකුට දැකගත හැකිය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r11010110</link>
    <topic>අධික මිලට ගත් පැපොල් බීජප්‍රමිතියට නෑ</topic>
    <author>සටහන හා ඡායාරූපය මාතලේ දිස්ත්‍රික් සමූහ ඒ. ඒ. එල්. ඩයස්</author>
    <content>ප්‍රමිතියෙන් බාල පැපොල් බීජ එක්තරා සමාගමක් විසින් අධික මිල ගණන් යටතේ දඹුල්ල ප්‍රදේශයේ බෙදාහැර ඇති අතර එම පැපොල් ඇට පැළවීමේ ශක්තිය ඉතා අඩු මට්ටමක පවතින බැවින් මේ වගාකරුවෝ දැඩි අපහසුතාවට මුහුණපා සිටිති.වගාකරුවන් පවසන ආකාරයට මෙම පැපොල් ඇට තායිලන්ත ප්‍රභේදයක් වන අතර එහි කිලෝ ග්‍රෑමයක මිල ඉතා අධික වේ.මොවුන් පවසන්නේ දඹුල්ල නගරයේ කෘෂි රසායනික අලෙවිහලකින් මේ පැපොල් බීජ මිලට ගත් බවය.මේ සම්බන්ධයෙන් පැපොල් වගාකරුවකුවන දඹුල්ල කණ්ඩලම පදිංචි ඒ. ජී. ජයසේන මහතාමෙසේ පැවසීය.මව මෙවර පැපොල් වගාකිරීම සඳහා රුපියල් ලක්‍ෂ ගණනක් වැයකර බිම් සකස් කළා. පසුව රෙඩ්ලේඩ් වර්ගයේ පැපොල් ඇට ග්‍රෑම් දහයක් රු. 6700/- බැගින් දඹුල්ල ප්‍රසිද්ධ කෘෂිරසායන වෙළෙඳසලකින් මිලට ගෙන තවාන් දැම්මා.නමුත් සති ගණනක් ගියත් මේ ඇට පැළවෙන්නේ නෑ. පසුව එම ඒ වෙළෙඳ ආයතනයට දැන්වූ පසු එම ආයතන කළමනාකරු විසින් අදාළ සමාගමට කීපවරක්ම දැන්නුවා. ඊට පසු එහි එක් නිලධාරියකු කීවේ මෙම ග්‍රෑම් පහේ පැකැට්ටුවේ පැළවීමේ ශක්තිය සැකසහිතයි කියා ග්‍රෑම් දහයේ (10) පැකැට්ටුව තායිලන්තයෙන් අසුරා එවූ බව ඔහු වැඩිදුරටත් සඳහන් කළා.අවසානයේ මේ ගැන තමන්ට කිසිවක් කළනොහැකි බවද ඔහු කීවා. එබැවින් මෙසේ ප්‍රමිතියකින් තොර කෘෂි බීජ ඉතා අධික මිළට පෞද්ගලික සමාගම්වලින් විකිණීම මහත් ගැටලුවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r11010111</link>
    <topic>රඹුක්කන-වල්ගම ලංගම බසයේගමන් කරනවා නම් කුඩයක් ඕනෑමයි</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>සබරගමු පළාතේ පිහිටි බස් ඩිපෝ අතරින් විශාලතම ගොඩනැගිලි සංකීර්ණ සහිත රඹුක්කන ඩිපෝව වර්තමානයේ මගීන්ගේ සේවාව ගැන නොහිතා මුදල් පසුපස හමායන ආයතනයක් බවට පත්ව තිබේ.සාමාන්‍යයෙන් වර්ෂාවකදී හෝ දැඩි අවු රශ්මියකදී ජනතාව කුඩයක් භාවිතා කරන්නේ මහ මග පයින් යනවිටදීය.මහ මාර්ගයේ බස් රථයක ගමන් කරන විට කුඩ ඉහළාගෙන යන්නට වූ අපූරු ගමන්වාර කීපයක් මේ දිනවල ඇද හැලෙන වර්ෂාවත් සමගම රඹුක්කන වල්ගම මාර්ගයේදී දැක ගැනීමට ලැබිණි.ඩිපෝව මගින් ධාවනයට එක්කර ඇති ඇතැම් බස් රථ කිසිසේත් ධාවනයට නුසුදුසු තත්ත්වයේ පවතින ඒවාය.රඹුක්කන වල්ගම අතර ධාවනය කෙරෙන බස් රථය එයට එක් උදාහරණයකි.මෙම බස් රථයේ වහලයේ ස්ථාන රැසක ඇති කුඩා සිදුරු වලින් වතුර ගැලීම නිසාවෙන් එයින් ආරක්ෂාවීමට එහි ගමන්කරන මගීන්ට කුඩයක් ඉහළා ගැනීමට සිදුව තිබේ. වසර කීපයක් තිස්සේ මේ මාර්ගයේ ගමන් කරන මගී ජනතාව මේ තත්ත්වයට මුහුණ පා සිටිති.සබරගමු පළාත් ප්‍රධාන අමාත්‍ය මහීපාල හේරත් මහතාගේ ජන්ම භූමිය වන යටගම උඩුගම ග්‍රාමය පිහිටා ඇත්තේ ද මෙම බස් රථය ධාවනය කෙරෙන රඹුක්කන වල්ගම මාර්ගයේය.පවතින දැඩි වර්ෂාව නිසාවෙන් මේ මාර්ගයට වෙනත් බස් රථයක් හෝ මෙහි ජලය පතිතවන ස්ථාන සඳහා ස්ථිරසාර පිළියමක් ලබාදෙන ලෙස අදාළ නිලධාරීන්ගෙන් වල්ගම ජනතාව ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=r11010112</link>
    <topic>අපේ අන්නාසි විකුණා ගන්න විදියක් නෑ</topic>
    <author>උඩුගම්පොළ බර්ටි ලයනල්</author>
    <content>ගම්පහ දිස්ත්‍රික්කයේ ඉතාමත් සාර්ථකව පවත්වාගෙන යන මහා පරිමාණ අන්නාසි වගාවන්හි අස්වැන්න දේශීය සහ විදේශීය වෙළෙඳ පොළෙහි කිසිදු වටිනාකමක් නැති තත්ත්වයකට පත්වී ඇත.පසුගිය වකවානුවේදී ඇදහැළුණු ධාරානිපාත වර්ෂාව නිසා අන්නාසි වගාවන්හි ඵලදාව ශීඝ්‍රලෙස ඉහළ යෑමත් ඒවා පැසී ඉදී යෑම නිසා අලෙවි කර ගැනීමට අපහසු තත්ත්වයකට පත්ව ඇත. ඒ හා සමගාමීව විදේශීය රටවලට අන්නාසි යැවීම අවම වීම සහ දේශීය වෙළෙඳ පළෙහි පවා මිල පහළ බැසීම නිසා ගම්පහ දිස්ත්‍රික්කය පුරාම විසිරී සිටින අන්නාසි වගාව මගින් දිවි රැක ගන්නා බොහෝ පිරිස් මහත් අසීරුතාවට පත්ව ඇත.රජය මැදිහත් වී අන්නාසි වගාකරුවනට සහනාධාර ලබා දෙමින් අස්වැන්න අලෙවි කර ගැනීමට ඵලදායි වෙළෙඳ මධ්‍යස්ථාන ඇති කරන්නේ නම් මීට වඩා ගම්පහ දිස්ත්‍රික් තරුණ ජනතාව පවා දැනට වඩා ස්වයංරැකියාවන් වශයෙන් අන්නාසි වගා කිරීමට පෙළැඹෙනු ඇතැයිද ඔවුහු පවසති.විශේෂයෙන් අපනයන භෝගයක් ලෙස පරිභෝජනය කරන මේ පලතුරට විදේශීය වෙළෙඳ පෙළෙහි මීට වඩා ඉල්ලුමක් ඇති කරවීමට ක්‍රමවත් වැඩපිළිවෙළක් සකස් කර ගැනීමට මග පාදා දෙන්නේ නම් අන්නාසි වගාකරුවන්ගේ සහ අලෙවි කරන්නන්ගේ හෙට දිනය යහපත් කරගත හැකි බව ගම්පහ දිස්ත්‍රික්කයේ අන්නාසි වගාකරුවෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=s1101011</link>
    <topic>පාපන්දු සම්මේලනයේතරග කමිටුව ඉල්ලා අස්වෙයි</topic>
    <author>පි‍්‍රන්ස් ගුණසේකර</author>
    <content>චැම්පියන් ලීග් ප්‍රධානතම අන්තර් සමාජ පාපන්දු තරගාවලිය හෙට නිමාවීමට තිබියදී ශ්‍රී ලංකා පාපන්දු සම්මේලනයේ තරග කමිටුව ඊයේ ඉල්ලා අස්විය. පාපන්දු සම්මේලනයේ සභාපති වෙත ඊයේ පෙරවරුවේ ඉල්ලා අස්වීමේ ලිපිය භාර දී ඇත. තරග කමිටුව මෙසේ හදිසියේම ඉල්ලා අස්වීමට හේතුව වී ඇත්තේ තරග කමිටු තීරණයක් පාපන්දු සම්මේ,නයේ ඉහළ නිලධාරියෙකු විසින් වෙනස් කිරීමට විරෝධය දැක්වීම උදෙසාය.ශ්‍රී ලංකා පාපන්දු සම්මේලන තරග කමිටුවට සාමාජිකයන් 6ක් ඇතුළත් වූ අතර එහි සභාපතිවරයා ලෙස හිටපු නියෝජ්‍ය පොලිස්පති රන්දෙනිය මහතා කටයුතු කරයි. ඇන්තනි බාලේන්ද්‍ර, එම්. හසීෆ්, ඇන්ටන් අතපත්තු, ලලිත් කුමාර හා සුසිල් රාමනායක යන මහත්වරු එහි සෙසු සාමාජිකයෝ වෙති.පසුගියදා පොලිස් ක්‍රීඩා සමාජය හා වෙන්නප්පුව නිව් යංග්ස් අතර පැවැති පාපන්දු තරගයේ දී නිව් යංග්ස් ක්‍රීඩා සමාජයේ තරග තහනමකට ලක්වූ ක්‍රීඩකයෙකු ක්‍රීඩා කළ බවට පොලිසියෙන් පැමිණිල්ලක් ලැබී තිබුණි.මේ පැමිණිල්ල විභාග කළ තරග කමිටුව අදාළ ක්‍රීඩකයා තවදුරටත් චැම්පියන් ලීග් තරගාවලියේ ක්‍රීඩා කිරීම තාවකාලිකව අත්හිටුවන ලදී. තරග කමිටුව දන්වා ඇත්තේ පැමිණිල්ල විභාග කර අවසන් වනතුරු ක්‍රීඩකයාට තරග තහනම පැනවෙන බවයි.එහෙත් පාපන්දු සම්මේලනයේ ඉහළ නිලධාරියෙකු තමා සතු බලතල අනුව නිව් යංග්ස් පිලේ චෝදනාලාභී ක්‍රීඩකයාට ක්‍රීඩා කිරීමේ අවස්ථාව සලසා ඇත. එම ඉහළ නිලධාරියාගේ අදහස වී ඇත්තේ පැමිණිල්ල විභාග කර අවසන් වූ පසු වරදක් වී ඇත්නම් තරග තහනමක් කිරීම සාධාරණ බවය.කෙසේ වුවද මේ සම්බන්ධව තරග කමිටුව හා පාපන්දු සම්මේලන ඉහළ නිලධාරියා අතර මත ගැටුම උග්‍රවී කමිටුව ඉල්ලා අස්වීමට තීරණය කර තිබේ. තරග කමිටුවේ ඉල්ලා අස්වීම පිළිගෙන ඇත්ද යන්න ඊයේ සවස් වනතුරු තහවුරු වී නොතිබුණි. මේ තත්ත්වය මත චැම්පියන් ලීග් ප්‍රධානතම පාපන්දු තරගාවලියට හානියක් සිදු නොවන අතර එහි තරග මේ සතියේ දී පැවැත්වේ. තරග පිළිබඳ පැමිණිල්ලක් ලැබුණහොත් එම පැමිණිල්ල පාපන්දු සම්මේලනයේ ප්‍රධාන විධායක ක්‍රිෂාන්ත පෙරේරා මහතාට යොමු කිරීමට නියමිතව ඇතැයි ද වාර්තා වේ.කළුතර පාක්ටපෙරළිකාර ජයක්මේ අතර පෙරේදා වෙන්නප්පුවේ දී පැවති කළුතර පාක් හා නිව් යංග්ස් අතර තරගයෙන් ගෝල් 2 – 0ක පෙරළිකාර ජයක් ලැබීමට කළුතර පාක් ක්‍රීඩකයෝ සමත් වූහ. මේ හේතුවෙන් කළුතර පාක් ක්‍රීඩා සමාජයට චැම්පියන් ලීග් තරගාවලියේ ජුපිටර්ස් ක්‍රීඩා සමාජයට ඉහළින් සිටීමට හැකිවිය.සෝන්ඩර්ස්ට ජයකොළඹ සුගතදාස ක්‍රීඩාංගණයේ පැවැති රත්නම් - සෝන්ඩර්ස් අතර තරගයෙන් සෝන්ඩර්ස් ගෝල් 2 – 1ක ජයක් හිමිකර ගත්තේය.එමෙන්ම බ්ලූ ස්ටාර් හා ගුවන් හමුදාව අතර තරගයෙන් ගෝල් 1 – 0ක ජයක් බ්ලූ ස්ටාර්ට හිමි වූ අතර රිනවුන් - දොන් බොස්කෝ තරගය ගෝල් 2 – 2ක් ලෙස ජය පරාජයෙන් තොරව නිමා විය. දොන් බොස්කෝ 2 – 0ක් ලෙස ප්‍රථම භාගයේ දී ඉදිරියෙන් සිටි අතර 93වැනි මිනිත්තුවේ දී රිනවුන් ක්‍රීඩකයෝ තරගය සමකර ගැනීම ආරම්භ කළහ.හෙට පැවැත්වෙනපාපන්දු තරගජාවාලේන් - රිනවුන් සිටි ලීග් පිටියේදී, රත්නම් - නිව් යංග්ස් ශාලිකා පිටියේදී, ජුපිටර්ස් - සෝන්ඩර්ස් මාරිස්ටෙලා පිටියේදී, දොන් බොස්කෝ - ගුවන් හමුදාව, මීගමුවේදී, කළුතර පාක් - යුද හමුදාව ශාලිකා පිටියේදී..</content>
  </post></root>