<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj1105011</link>
    <topic>විද්‍යා ගණිත අධ්‍යාපනය නැංවීමට</topic>
    <author/>
    <content>විද්‍යා ගණිත අධ්‍යාපනය නැංවීමටගිවිසුම් අස්සන් කිරීමේ අවස්ථාවට එක්වූ ඉන්ටෙල් ශ්‍රී ලංකාවේ ව්‍යාපාරික කළමනාකරු ඉන්දික ද සොයිසා ඉන්ටෙල්ස් සේල්ස් ඇන්ඩ් මාර්කටින් ගෲප්හි උප සභාපති සහ ඉන්ටෙල්ස් වර්ල්ඩ් අහෙඩ් වැඩසටහනෙහි ප්‍රධාන විධායක, ජෝන් ඩේවිස්, අධ්‍යාපන අමාත්‍ය බන්ධුල ගුණවර්ධන, පොල් සංවර්ධන සහ ජාතික වතු සංවර්ධන අමාත්‍ය ජගත් පුෂ්පකුමාර, අධ්‍යාපන අමාත්‍යාංශයේ ලේකම් එච්.එම්. ගුණසේකර, අධ්‍යාපන අමාත්‍යාංශයේ අතිරේක ලේකම් අනුර දිසානායක, ජාතික විද්‍යා පදනමේ විද්‍යා ප්‍රවර්ධන ප්‍රධානි සුනේත්‍ර පෙරේරා මහත්ම මහත්මීහු.ශ්‍රී ලාංකික සිසු පරම්පරාව බලසම්පන්න කිරීමේ අරමුණ ඇතිව ශ්‍රී ලංකාවේ විද්‍යා සහ ගණිතය අධ්‍යාපනය ශක්තිමත් කිරීම සඳහා ඉන්ටෙල් සහ ශ්‍රී ලංකාවේ අධ්‍යාපන අමාත්‍යංශය අවබෝධතා ගිවිසුම් දෙකක් අත්සන් කරයි.පළමු අවබෝධතා ගිවිසුමේ අංගයක් ලෙස ඉන්ටෙල් ආයතනය විසින් හඳුන්වාදුන් දැනට ඉංගී‍්‍රසි භාෂාවෙන් පමණක් ඉදිරිපත් කොට ඇති ඵඬධධත විද්්‍යුත් අධ්‍යයන වැඩසටහන සිංහල භාෂාවට පරිවර්තනය කෙරේ.ශ්‍රී ලංකා විද්‍යා සහ ඉංජිනේරු සල්පිල නැවතත් මේ වසරේ පැවැත්වීම සඳහා ඉන්ටෙල් සහ අධ්‍යාපන අමාත්‍යංශය දෙවෙනි අවබෝධතා ගිවිසුමේ කැමැත්ත පළ කොට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj1105012</link>
    <topic>ත්‍රිත්ව රගර් කණ්ඩායමට සෙස්ටා අනුග්‍රහය</topic>
    <author/>
    <content>ත්‍රිත්ව රගර් කණ්ඩායමට සෙස්ටා අනුග්‍රහයත්‍රිත්ව විද්‍යාලයේ රගර් අධ්‍යක්ෂ ඇලෙක්ස් ලසාර්ස්, ආදි ත්‍රිත්ව රගර් ඉදිරි පෙළ ක්‍රීඩකයින්ගේ උප සභාපති ජයන්තිස්ස කෙහෙල්පන්නල, ත්‍රිත්ව විද්‍යාලයේ විදුහල්පති බ්‍රිගේඩියර් උදය ආරියරත්න, වටවල වැවිලි සමාගමේ සමූහ කළමනාකාර අධ්‍යක්ෂ විෂ් ගෝවින්දසාමි, ප්‍රධාන විධායක නිලධාරි විසල් වික්‍රමරත්න, විකුණුම් හා අලෙවි සාමාන්‍යාධිකාරි අසිත අබේසේකර මහත්වරුවටවල වැවිලි සමාගම ත්‍රිත්ව විද්‍යාලයීය පළමු පෙළ රගර් කණ්ඩායමට අනුග්‍රාහකත්වය ලබාදෙයි. ‘සෙස්ටා’ සුපිරි වෙළෙඳ නාමයේ ව්‍යාප්තිය හා ප්‍රසිද්ධිය මෙන්ම ත්‍රිත්ව විද්‍යාලයේ රගර් ක්‍රීඩාව ඉහළ නැංවීමටත් මෙය මනා වේදිකාවක් වනු ඇත. වටවල වැවිලි සමාගම ක්‍රීඩා සඳහා අනුග්‍රාහකත්වය දක්වන පළමු අවස්ථාව මෙය වන අතර ‘සෙස්ටා’ තේ වෙළෙඳ නාම ලාංඡනය කණ්ඩායමේ ක්‍රීඩා සහ පුහුණු ඇඳුම්වල ප්‍රදර්ශනය කිරීමට නියමිතය.සමාගමේ සමාජ වගකීම් ව්‍යාපෘතියක් ලෙස 2011 වසරින් ආරම්භ වන මෙම අනුග්‍රාහකත්වය වසර තුනක් දක්වා ක්‍රියාත්මක වනු ඇත. වටවල වැවිලි සමාගමෙහි සමූහ කළමනාකාර අධ්‍යක්ෂ විෂ් ගෝවින්දසාමි ත්‍රිත්ව විද්‍යාලයේ විදුහල්පති බ්‍රිගේඩියර් උදය ආරියරත්නට, කොළඹ පැවැති මාධ්‍ය හමුවේදී අනුග්‍රාහකත්ව ගිවිසුම භාරදෙන ලදී.සමූහ කළමනාකරණ අධ්‍යක්ෂ විෂ් ගෝවින්දසාමි ප්‍රකාශ කර සිටියේ, මෙම ව්‍යාපෘතියේ කොටස්කරුවකු වීමට ලැබීම පිළිබඳ සමාගම ආඩම්බර වන බවයි.තවදුරටත් අදහස් දක්වමින් ඔහු ප්‍රකාශ කළේ, ත්‍රිත්ව විදුහල අපගේ චරිතය ගොඩ නංවාගැනීමට උපකාර කළා. දැන් එය අපගේ අවස්ථාවයි.” යනුවෙනි.වටවල වැවිලි සමාගමෙ හි බොහෝ අධ්‍යක්ෂවරුන් මෙන්ම ජ්‍යෙෂ්ඨ කළමනාකරුවන් ත්‍රිත්ව විදුහලෙන් අධ්‍යාපනය ලැබූවන් වන අතර ඔවුන් වැවිලි ක්ෂේත්‍රය හා සමීප සබැඳියාවක් පැවතීම සමාගම මෙම ව්‍යාපෘතිය සඳහා ත්‍රිත්ව විද්‍යාලය තෝරා ගැනීමට හේතුවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj1105013</link>
    <topic>බ්‍රැන්ඩික්ස් විශිෂ්ටයන් අගයයි</topic>
    <author/>
    <content>බ්‍රැන්ඩික්ස් විශිෂ්ටයන් අගයයිබ්‍රැන්ඩික්ස් වසරේ විශිෂ්ටයා සම්මාන වැඩසටහන යටතේ 2010 වසරේ සමූහයේ සාර්ථකත්වය උදෙසා දක්වන ලද දායකත්වය හා එම වසරේ පෙන්වන ලද සුවිශේෂී කාර්ය සාධනය වෙනුවෙන් සිය විධායක නොවන ශ්‍රේණියන්හි 36 දෙනෙකු ඇගයුමට ලක්කර ඇත.සමූහයේ සියලුම සමාගම්වලින් තෝරා ගන්නා ලද මෙම විශිෂ්ට සේවකයින් සඳහා සම්මාන පිරිනැමීමට අමතරව ඔවුන්ගේ දක්ෂතා අගයමින් ඒවා ඔප් නංවා ගැනීමට මඟ සලසමින් ඔවුන්ට ඉන්දියාව, චීනය සහ බංග්ලාදේශය යන රටවල්වල අධ්‍යයන චාරිකා සඳහා ද අවස්ථාව ලබා දීමට සමූහය කටයුතු කර ඇත.බ්‍රැන්ඩික්ස් වාර්ෂික සම්මාන උළෙලේ දී සම්මානලාභියෙකුගේ පියෙකු අදාළ පදක්කම සාමාජිකයාගේ නිල ඇඳුමේ පලඳවමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj1105014</link>
    <topic>පෙයාර්ස් ‘සුරැකි දෑත්’ ව්‍යාපෘතියෙන්</topic>
    <author/>
    <content>පෙයාර්ස් ‘සුරැකි දෑත්’ ව්‍යාපෘතියෙන්පෙයාර්ස් අනුග්‍රහයෙන් ක්‍රියාත්මක කරන ‘සුරැකි දෑත්’ සමාජ සත්කාර ව්‍යාපෘතිය ශ්‍රී ලංකාවේ දසත විසිරී සිටින මවුවරුන් සහ ළමයින් ලක්ෂ ගණනකට සහන සලසයි.මේ ව්‍යාපෘතිය ආරම්භ කළේ රජයේ රෝහල්වල ඇති මාතෘ සහ ළමා වාට්ටුවල සේවා වැඩිදියුණු කිරීම සඳහායි. 2002 වසරේ ඔක්තෝබර් මස 1 වනදා ‘සුරැකි දෑත්’ ව්‍යාපෘති අරමුදල ආරම්භ කෙරුණේ අලෙවි කරන සෑම පෙයාර්ස් නිෂ්පාදනයකින් ම ශත 25 බැගින් අරමුදලට එක්රැස් කරමිනුයි.යුනිලීවර් ලංකා සමාගමේ වෙළෙඳ අධ්‍යක්ෂ රමණී සමරසුන්දර මහත්මිය පවසන්නේ ‘සුරැකි දෑත්’ ව්‍යාපෘතිය ඔස්සේ පෙයාස් වෙළෙඳ නාමය වෙත මවුවරුන් අතර පවතින විශ්වාසය තවදුරටත් තහවුරු කිරීමට හැකිවන බවයපෙයාර්ස් ‘සුරැකි දෑත්’ අරමුදල යටතේ ක්‍රියාත්මක කරන නවතම ව්‍යාපෘතිය වන්නේ රුපියල් ලක්ෂ 70 ක වියදමකින් සිදුකරන යාපනය ශික්ෂණ රෝහලේ ළමා වාට්ටු ප්‍රතිසංස්කරණය කිරීමයි. මීට අමතරව රෝහල් භූමියේ ඇති ළමා උද්‍යානය ද නවීකරණය කෙරේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj1105015</link>
    <topic>පුස්සැල්ල ග්‍රීන් තේ ඇමැතිට පිළිගන්වමින්</topic>
    <author/>
    <content>පුස්සැල්ල ග්‍රීන් තේ ඇමැතිට පිළිගන්වමින්පුස්සැල්ල වැවිලි සමාගමේ නවතම නිෂ්පාදනය වන “Superior Quality” ග්‍රීන් තේ සාම්පලයක් සී/ස මෙල් ෆර්ට් ග්‍රීන් ටීස් පුද්ගලික සමාගමේ නියෝජ්‍ය කළමනාකාර අධ්‍යක්ෂ ප්‍රධාන විධායක නිලධාරි සහ පුස්සැල්ලාව වැවිලි සමාගමේ උපදේශක ටිරාන් පීරිස් මහතා විසින් වැවිලි කර්මාන්ත අමාත්‍ය මහින්ද සමරසිංහ මහතා වෙත එම අමාත්‍යාංශයේ දී පිළිගැන්වූ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj1105016</link>
    <topic>සෙලින්කෝ හෙල්ත්කෙයාර් සෙන්ටර්</topic>
    <author/>
    <content>සෙලින්කෝ හෙල්ත්කෙයාර් සෙන්ටර්සෙලින්කෝ හෙල්ත්කෙයාර් සෙන්ටර් හි විකිරණ ප්‍රතිකාර ඒකකය විවිධ වර්ගයේ පිළිකා මර්දනය කිරීමට යොදා ගන්නා විකිරණ තීව්‍රතා පාලන විකිරණ ප්‍රතිකාර ක්‍රමය තවදුරටත් දියුණු කිරීමට නවීන උපකරණයක් මිලදී ගෙන ඇත.විකිරණ ප්‍රතිකාරය සඳහා එක් එක් රෝගියාට ලබාදිය යුතු විකිරණ ප්‍රමාණය තහවුරු කර ගැනීම නවතම මැප්චෙක් 2 - ටූ ඩයමෙන්ෂනල් ඩයෝ ඇරේ උපකරණය මඟින් සිදුකරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj1105017</link>
    <topic>මාර්ක්ස් හෙල්ත්කෙයාර් අනුග්‍රහයෙන්</topic>
    <author/>
    <content>මාර්ක්ස් හෙල්ත්කෙයාර් අනුග්‍රහයෙන්මාර්ක්ස් ඖෂධ සමාගම, කොළඹ සෙලින්කෝ දියවැඩියා මධ්‍යස්ථානයේ සියලු වෛද්‍ය වෘත්තිකයන්ට එම රෝගයේ නවතම ප්‍රවණතා හා ප්‍රතිකාර විධි පිළිබඳව දැනුවත් කිරීමේ වැඩමුළුවක් පසුගියදා පවත්වනු ලැබීය.එහි ප්‍රධාන දේශනය පවත්වනු ලැබුවේ, දියවැඩියා රෝගය පාලනය කිරීමේ නවතම දැනුම හා කුසලතාව හිමි ශ්‍රී ලංකාවේ ප්‍රමුඛතම අන්තෝසර්ග විද්‍යාව පිළිබඳ වෛද්‍ය විශේෂඥවරයෙකු වන වෛද්‍ය ප්‍රසාද් කටුලන්ද මහතා විසිනි.වෛද්‍ය කටුලන්ද මහතාගේ දේශනයේ විශේෂත්වය වූයේ, පුද්ගලයෙකු දියවැඩියා රෝගියෙකු වන්නේ කෙසේද? යමෙකු නිත්‍ය වශයෙන්ම දියවැඩියා රෝගියෙකුගේ තත්ත්වයට පත්ව ඇත්දැයි සොයා බැලෙන ක්‍රමවේද හා යමෙකු එම රෝගයෙන් වළකින්නේ කෙසේද සහ දියවැඩියා රෝගය වර්ධනය අවම කිරීම සම්බන්ධයෙන් වටිනා දැනුවත්වීම් රැසක් අන්තර්ගතවීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj1105018</link>
    <topic>පෑන් ඒෂියා නුවර ශාඛාව</topic>
    <author>ඡායාරූපය :- එඩ්වඩ් වීරසිංහ</author>
    <content>පෑන් ඒෂියා නුවර ශාඛාවපෑන්ඒෂියා බැංකුවේ 44 වැනි ශාඛාව මහනුවර අංක 05, මහනුවර සිටි සෙන්ටර්හිදී මධ්‍යම පළාත් ආණ්ඩුකාර ටිකිරි කොබ්බෑකඩුව මහතා විසින් විවෘත කරනු ලැබූ අවස්ථාව.මධ්‍යම පළාත් සභාවේ සභාපති රාජා පුෂ්පකුමාර, පෑන්ඒෂියා ක්ලෝඩ් පීරිස් මහත්වරු ද මෙහි වෙති.ඡායාරූපය :- එඩ්වඩ් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj1105019</link>
    <topic>ෆින්ලේස් තේ වතු සමාගමේ ඉහළම ආදායම මෙවර</topic>
    <author/>
    <content>ෆින්ලේස් තේ වතු සමාගමේ ඉහළම ආදායම මෙවරඋඩුපුස්සැල්ලාව සහ හපුගස්තැන්න ප්‍රාදේශීය වැවිලි සමාගම් අයත් ෆින්ලේස් සමාගම 2010 වසර සඳහා විශිෂ්ට ලාභයක් වාර්තා කරමින් සමාගමේ වාර්ෂික වාර්තා පසුගියදා එළිදක්වනු ලැබිණි.1992 වසරේ දී පෞද්ගලීකරණය වූ තැන් පටන් වාර්තා කළ ඉහළම ශුද්ධ ආදායම (බදු ගෙවීමෙන් පසුව) උඩුපුස්සැල්ලාව සමාගම විසින් 2010 වසරේ දී වාර්තා කළේ ය. 2010 වසරේ දී එම සමාගම ලැබූ ශුද්ධ ලාභය රුපියල් මිලියන 139 ක් වූ අතර එය පසුගිය වසරට සාපේක්ෂව 352% වැඩිවීමකි. උඩුපුස්සැල්ලාව වැවිලි සමාගමේ තේ නිෂ්පාදනය ද 2009 වසරට සාපේක්ෂව පසුගිය වසරේදී 22% කින් වැඩි වී ඇත.මාතලේ පිහිටා ඇති උඩුපුස්සැල්ලාව වැවිලි සමාගමේ නව තේ කර්මාන්තශාලාව කුඩා තේ වතු හිමියන්ගෙන් තේ දලු ලබාගැනීම 34% තික් වැඩි කරමින් නිෂ්පාදනය ඉහළ නැංවීමට දායකත්වයක් සැපයීමත් මීට හේතු සාධක වුණු බව ෆින්ලේස් තේ වතු සමාගමේ සභාපති, කළමනාකාර අධ්‍යක්ෂ නරේෂ් රත්වත්ත මහතා පැවසීය.මේ අතර හපුගස්තැන්න වැවිලි සමාගම 2009 වසරට සාපේක්ෂව පසුගිය වසරේ දී බදු ගෙවීමෙන් පසුව රුපියල් මිලියන 287 ක ලාභයක් උපයමින් 196 % ක ආදායම් වර්ධනයක් පෙන්වා ඇත. හපුගස්තැන්න වැවිලි සමාගමේ තේ නිෂ්පාදනය 21% කින් හා රබර් නිෂ්පාදනය 18% කින් වර්ධනය වී ඇති අතර සමාගමේ ලාභය වර්ධනය කිරීමෙහිලා රබර් වගාවන්හි ආදායම විශිෂ්ට දායකත්වයක් පසුගිය වසර තුළදී ලබාදී ඇත.පසුගිය කාලවකවානුව තුළ දී හපුගස්තැන්න වැවිලි සමාගම විසින් පස්සර වතු සමූහයට හෙක්ටයාර 702 ක නව රබර් වගාවක් එකතු කර ඇති අතර මෙම නව රබර් අස්වැන්න සමාගමේ ආදායමට වර්ධනීය දායකත්වයක් සැපයීම දැන් ආරම්භ වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj11050110</link>
    <topic>කොමර්ෂල් බැංකුවට 13 වැනි වරටත්</topic>
    <author/>
    <content>කොමර්ෂල් බැංකුවට 13 වැනි වරටත්නොකඩවා 13 වැනි වතාවටත් ශ්‍රී ලංකාවේ හොඳම බැංකුව ලෙස කොමර්ෂල් බැංකුව නම් කිරීමට ග්ලෝබල් ෆිනෑන්ස් සඟරාව පියවර ගෙන ඇත.ඇමරිකාවේ කීර්තිමත් මූල්‍ය සඟරාවක් වන ග්ලෝබල් ෆිනෑන්ස් “නැඟී එන ආසියානු වෙළෙඳපළෙහි හොඳම බැංකු” හා අදාළ නවතම ලැයිස්තුව ඔවුන්ගේ 2011 මැයි කලාපයෙන් ප්‍රකාශයට පත් කිරීමට නියමිතය.කොමර්ෂල් බැංකුව ඇතුළු අනෙකුත් ජයග්‍රාහකයින් තෝරාගනු ලැබ ඇත්තේ එම ආයතනවල වත්කම් වර්ධනය, ලාභදායීකත්වය, සැලසුම් සබඳතා, පාරිභෝගික සේවා, තරගකාරී මිලකරණය සහ නවතම නිෂ්පාදන යනාදිය පුළුල් ඇගයීමකට ලක් කිරීමෙන් පසුවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj11050111</link>
    <topic>එක්ස්පෝ බසාර් අපනයන</topic>
    <author/>
    <content>එක්ස්පෝ බසාර් අපනයනශ්‍රී ලංකා අපනයන සංවර්ධන මණ්ඩලය සංවිධානය කරන ලද එක්ස්පෝ බසාර් අපනයන වෙළෙඳ ප්‍රදර්ශනය, කොළඹ ගී‍්‍රන්පාත්හිදී සාර්ථකව පසුගියදා නිමාවිණි. දිවයිනේ අපනයනකරුවන්ගේ විශිෂ්ටත්වය හා ශක්තිය කියාපාන ප්‍රදර්ශනයක් ලෙස සංවිධනය කරන ලද අපනයන ක්ෂේත්‍රයේ ප්‍රගමනය හා ඉදිරි ගමන්මඟ පිළිබඳව දේශීය ජනතාවට මනා අවබෝධයක් ලබාදීමට සමත්විය.නව අපනයන සංස්කෘතියක් රට තුළ ඇති කිරීමත්, ප්‍රමුඛ පෙළේ අපනයනකරුවන්ට සිය භාණ්ඩ හා සේවා ජනතාවට ප්‍රදර්ශනය කිරීමට අවකාශ සැලසීමත්, මෙහි ප්‍රමුඛ අරමුණයි. අපනයන භාණ්ඩවල තත්වය හා ප්‍රමිතීන් පිළිබඳ අවබෝධයක් ජනතාවට ලබාදීම ද තවත් අරමුණ විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj11050112</link>
    <topic>සහල් පිටි කිරීමේ ඇල්ලී කම්හලේ වැඩ ඇරඹෙයි</topic>
    <author/>
    <content>සහල් පිටි කිරීමේ ඇල්ලී කම්හලේ වැඩ ඇරඹෙයිසීමාසහිත ඇල්ලී පෞද්ගලික සමාගම සිය සේවාව තවත් ව්‍යාප්ත කිරීමේ යෝධ පියවරක් තබයි. ඒ සහල් යන්ත්‍රානුසාරයෙන් සෝදා වියළා පිටි කිරීමේ සිය නවතම නිෂ්පාදන පර්යන්තයේ කටයුතු සුබ මොහොතින් ඇරඹීමයි.ශ්‍රී ලංකාවේ පළමු වරට මහා පරිමාණයෙන් සිදු කෙරෙන මේ නිෂ්පාදන ක්‍රියාවලියේ අරමුණ වන්නේ ඉහළ සෞඛ්‍යාරක්ෂිත බවකින් යුත් ප්‍රමිතියෙන් ඉහළ සහල් පිටි සිය පාරිභෝගිකයන් හා පිටි ආශ්‍රිත නිෂ්පාදන වෙළෙඳපොළට ඉදිරිපත් කරන වෙළෙඳුන් වෙත ලබාදීමට සමාගම බලාපොරොත්තු වෙයි. පැය අටක කාලයක් ඇතුළත මේ පර්යන්තයෙන් කිලෝග්‍රෑම් 50 ක ධාරිතාවෙන් යුත් පිරිසුදු බවින් හා තත්ත්වයෙන් උසස් සහල් පිටි ඇසුරුම් 100 ක් ලබාදිය හැකි වෙයි. මෙම පිටි මයික්‍රෝන 100 ක අගයකින් යුත් නිසා බොහෝ අවස්ථාවල දී තිරිඟු පිටි වෙනුවට හොඳ ආදේශකයක් ලෙස පිටි හා පිටි ආශ්‍රිත නිෂ්පාදන වෙනුවෙන් භාවිත කළ හැකි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj11050113</link>
    <topic>නවලෝක සමූහයේ තොරතුරු ’නවලෝක හෝල්ඩින්ස් ප්‍රවෘත්ති’ නමින්</topic>
    <author/>
    <content>නවලෝක සමූහයේ තොරතුරු ’නවලෝක හෝල්ඩින්ස් ප්‍රවෘත්ති’ නමින්නවලෝක රෝහල් පාලනයට අයත් ආයතනවල තොරතුරු ‘නවලෝක හෝල්ඩින්ග්ස් ප්‍රවෘත්ති’ නමින් ප්‍රකාශනය කිරිම එච්.කේ.ධර්මදාස රැස්වීම් ශාලාවේ පසුියදා පැවැති උත්සවයකදී සිදු කෙරිණි.මෙම ප්‍රකාශනයෙන් අදාළ ආයතන සමූහයේ අන්තර්ගත තොරතුරු හා ඒවායින් කෙරෙන සේවාව පිළිබඳව සවිස්තරාත්මක තොරතුරු ඉදිරිපත් කිරීමක් සිදුකරනු ලැබේ.නවලෝක හෝල්ඩින්ග්ස් ප්‍රවෘත්ති මඟින් අදාළ පාරිභෝගිකයින් වෙත හා සේවක සමූහයන් හා වෙනත් ආයතන වෙත අන්තර්ගත තොරතුරු තෛ‍්‍රමාසිකව ඉදිරිපත් කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aj11050114</link>
    <topic>ඩෙල් පරිගණක ක්‍රීඩා බෙදාහැරීමේ නියෝජිත සොෆ්ට්ලොජික්</topic>
    <author/>
    <content>ඩෙල් පරිගණක ක්‍රීඩා බෙදාහැරීමේ නියෝජිත සොෆ්ට්ලොජික්සොෆ්ට්ලොජික් ඉන්ෆොමේෂන් ටෙක්නොලජිස් සමාගම, ලොව සුපතළ පරිගණක ක්‍රීඩා වෙළෙඳනාමයක් වන ඒලියන්වෙයාර් සඳහා නිලලත් බෙදාහැරීමේ නියෝජිතයා ලෙසට පත් වෙයි.ලාංකීය පරිගණක ක්‍රීඩාවන්ට උනන්දුවක් දක්වන්නන් සඳහා දැන් ඒලියන්වෙයාර් වෙතින් Overclocked Liquid cooled ඩෙස්ක්ටොප් පද්ධති සතරක් සහ, පරිගණක ක්‍රීඩාවන් සඳහා ම වූ ලොව බලවත්ම අඟල් 15” ලැප්ටොප් පරිගණක සමඟින්, ඉහළ ක්‍රියාකාරී, වේගවත් පරිගණක ක්‍රීඩාවන් පරිහරණය කිරීම සඳහා නව ආකාරයන් 5 ක් වෙයි.මේ වනවිට ශ්‍රී ලංකාවෙහි පරිගණක ක්‍රීඩා සඳහා පැහැදිලි වෙළෙඳපොළක් නිර්මාණය වෙමින් පවත්නා අතර එය වසරක් පාසා 25% කින් වර්ධනය වනු ඇතැයි සමාගම අපේක්ෂා කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa1105081</link>
    <topic>දරුස්මාන් කල්ලිය තනිවෙලා</topic>
    <author>සුනිල් දයා අල්විස් /අරුණි මුතුමලී</author>
    <content>තොරතුරු සාවද්‍යයි... පරස්පරයි...ප්‍රබල රටවල්වලින් දැඩි විවේචන:සුනිල් දයා අල්විස් /අරුණි මුතුමලීමතභේදාත්මක දරුස්මාන් වාර්තාව පිළිබඳව ලොව ප්‍රබල රටවල් සහ සංවිධාන විසින් දැඩි විවේචන පළකිරීමත්, එකී වාර්තාවේ ඇති පරස්පර විරෝධී හා සාවද්‍ය තොරතුරු අනාවරණය වීමත්, මෙකී වාර්තාව සත්‍ය කරුණු මත පදනම් වී සකස් කළ එකක් බවට තහවුරු කර නැති බව එකී වාර්තාවෙන්ම පිළිගෙන ඇති තත්ත්වයක් මත දරුස්මාන් වාර්තාව පසුබිමෙහි සිටි පුද්ගලයන් හා සංවිධාන දැඩි අසීරුවට ලක්ව ඇති බැව් දැනගන්නට ඇත.මේ වාර්තාව සම්බන්ධයෙන් අලුතෙන්ම අදහස් පළ කළ ඇමෙරිකාවේ සහකාර රාජ්‍ය ලේකම් රොබට් ඕ බ්ලේක් මහතා ඉකුත්දා පැවසූයේ එය එක්සත් ජාතීන්ගේ සංවිධානයේ නිල ලේඛනයක් නොවන බවයි. එල්.ටී.ටී.ඊ. ත්‍රස්තවාදය හා ප්‍රභාකරන් විනාශ කැර දැමීමට ශ්‍රී ලංකා රජය හා ආරක්ෂක හමුදා ගත් සියලු ක්‍රියාමාර්ග අනුමත කරන බවත් හෙතෙම පැවැසීය. මේ තත්ත්වය මත දරුස්මාන් වාර්තාව සම්පාදනය කිරීමට මූලික වූවන් හා එයට තොරතුරු සැපයූවන් දැඩි අසීරුවට ලක්ව සිටින බවත් රාජ්‍ය තාන්ත්‍රික ආරංචි වාර්තා සඳහන් කරයි.අන්තර්ජාතික යුද අධිකරණයේ පැමිණිලි මෙහෙයවන්නා වූ ලුවිස් මොරෙනෝ ඔකැම්පෝ කියා සිටියේ දරුස්මාන් වාර්තාව කියවා බැලීමටවත් උත්සාහ නොගන්නා බවයි.චීනයේ විදේශ කටයුතු අමාත්‍යාංශයේ ප්‍රකාශක හොං ලී මහතා මේ වාර්තාව පිළිබඳ අදහස් දක්වා තිබුණේ ශ්‍රී ලංකා රජය හා ජනතාව මානුෂික මෙහෙයුමේ සුදුසු පරිදි ක්‍රියාකර ඇති අතර වෙනත් පිරිස් දැනට පවතින තත්ත්වය සංකීර්ණ කිරීමට කටයුතු කළ යුතු නොවන බවය.දරුස්මාන් වාර්තාවේ ඇතුළත් කරුණු පිළිබඳව චීන රජයේ අවධානය යොමු වූ බව ද පැවසූ ලී මහතා එහි ඕනෑම කරුණකට තනිවම මෙන්ම සාර්ථකව මුහුණ දීමට ශ්‍රී ලංකාවට හැකියාව පවතින බවද ප්‍රකාශ කෙළේය.ශ්‍රීී ලංකා රජයට එරෙහිව කරුණු ඉදිරිපත් කළ දරුස්මාන් වාර්තාව සැකසූවන් තම සීමාව ඉක්මවා ගොස් ඇති බව ශ්‍රී ලංකාවේ රුසියානු තානාපති ව්ලැදිමීර් පී. මිකායෙල්ව් ප්‍රකාශ කළ අතර රුසියානු රජයේ පූර්ණ විරෝධය එක්සත් ජාතීන්ගේ සංවිධානයට ද එල්ල කෙරිණි.මේ තත්ත්වය යටතේ දරුස්මාන් වාර්තාව සැකසූවන් හා එයට පක්ෂපාතී සියලුදෙනා තමන් විසින් කරන ලද කටයුත්ත පිළිබඳව පසුගාමී බවට හා අසීරුවට පත්ව ඇතැයි විචාරකයෝ පෙන්වා දෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa1105083</link>
    <topic>ප්‍රභාකරන් නමැති දරුණු ත්‍රස්තයා විනාශ කිරීම සතුටට කරුණක්</topic>
    <author/>
    <content>රොබට් ඕ. බ්ලේක්ලොව දරුණුම ගණයේ ත්‍රස්තවාදියකු වූ ප්‍රභාකරන් විනාශ කිරීම පිළිබඳව ඇමෙරිකා එක්සත් ජනපදයේ කිසිදු විරෝධතාවක් නැතැයි ද එල්ටීටීඊ සංවිධානය මර්දනය කිරීමෙහිදී ශ්‍රී ලංකා රජය හා ආරක්ෂක අංශ ගත් ක්‍රියාමාර්ග තම රජය විසින් අනුමත කරනු ලබන බවත් ඇමෙරිකන් නියෝජ්‍ය රාජ්‍ය ලේකම් රොබට් ඕ. බ්ලේක් මහතා පවසයි.ඔහු මේ බව පැවසූයේ ශ්‍රී ලංකාවේ සංචාරයක නිරත වෙමින් සිටියදී පැවැත්වූ මාධ්‍ය සාකච්ඡාවකදීය. ත්‍රස්තවාදී ග්‍රහණයෙන් මුදා ගැනීමෙන් පසු අද එම ප්‍රදේශ යහපත් සංවර්ධනයකට ලක්වෙමින් තිබෙනු දැකීම සතුටට කාරණයක් බවත් හෙතෙම සඳහන් කෙළේය.ශ්‍රී ලංකාව සමඟ දිගු සුහද සබඳතාවක් ඇමෙරිකාව අපේක්ෂා කරන බවත් පැවති සිවිල් යුද්ධයෙන් පසුව සාමයෙන් පිරි එක්සත් ශ්‍රී ලංකාව කරා යන ගමනේදී ඇමෙරිකාව ශ්‍රී ලංකාවට සුබ පතන බවත් එමෙන්ම යුද සමයේදී සිදුවූ දේවල් අනාවරණය කිරීමට සංහිඳියා කොමිසමක් පත්කිරීම පිළිබඳවත් තමා සෑහීමට පත්වන බවත් ඔහු සඳහන් කරයි.තුන් ලක්ෂයක් වූ අවතැන් ජනතාව යළි පදිංචි කරවීමේ වැඩසටහන් සාර්ථක වී ඇති බව දුටු බවත් ඉතිරිව ඇති සුළු පිරිස ද ඉක්මනින්ම ගම්බිම්වල පදිංචි කිරීමට ශ්‍රී ලංකා රජය ක්‍රියා කරනු ඇතැයි බලාපොරොත්තු වන බවත් ඇමෙරිකා උප රාජ්‍ය ලේකම් රොබට් ඕ. බ්ලේක් මහතා තවදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa110508_1</link>
    <topic>භික්ෂුන් වහන්සේ 2600 නමකට ජනපති දන් පිරිනමයි</topic>
    <author/>
    <content>2600 ශ්‍රී සම්බුද්ධත්ව ජයන්තිය නිමිත්තෙන් මහා සංඝයා වහන්සේලා 2600 නමක් වෙනුවෙන් දානමය පින්කමක් ඊයේ පෙරවරුවේ කැලණිය බොල්ලෑගල මානෙල්වතු මහා විහාරයේදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්විණි.එහි ඉදිකළ 2600 සම්බුද්ධත්ව ජයන්ති සම්මන්ත්‍රණ ශාලාව, අන්තර්ජාතික බෞද්ධ විශ්ව විද්‍යාලයට අනුබද්ධිත දෙමහල් දේශනා ශාලාව, තෙමහල් නේවාසිකාගාරය, අධ්‍යාපන ගොඩනැඟිලි සංකීර්ණය හා සීමාමාලකය විවෘත කිරීම ජනාධිපතිතුමා අතින් සිදු විය.මානෙල්වතු විහාරාධිපති, තායිවානයේ ප්‍රධාන සංඝ නායක ආචාර්ය බෝදාගම චන්දිම නාහිමියන් විසින් මෙම පින්කම සංවිධානය කර තිබුණි.බෝදාගම චන්දිම නාහිමියන් විසින් ජනාධිපතිතුමාට ආශිර්වාද තිළිණයක් ප්‍රදානය කිරීම ද මේ දානමය පුණ්‍ය කර්මයෙන් අනතුරුව සිදු කෙරිණි.මේ අවස්ථාවට අමරපුර මහා සංඝ සභාවේ මහ නායක අතිපූජ්‍ය දවුල්දෙන ඥානිස්සර නාහිමිපාණන් වහන්සේ ප්‍රමුඛ මහා සංඝරත්නය ද මැති ඇමැතිවරුන් ද දෙස් විදෙස් දායක දායිකාවෝ රැසක් ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa110508_2</link>
    <topic>දෝහා - කටාර් රැකියා උල්පතක්</topic>
    <author/>
    <content>දෝහා කටාර්හි ඉදි කෙරෙන නවීන පන්නයේ ක්‍රීඩාංගණ 20 ක් සහ නව ගොඩනැඟිලි සංකීර්ණ රැසක ඉදිකිරීම් ක්ෂේත්‍රයේ මෙන්ම විදුලිය, වායුසමීකරණ යන්ත්‍ර අංශවල සේවා කටයුතු සඳහා ශ්‍රී ලාංකිකයන් වැඩි පිරිසක් සේවයට බඳවා ගැනීමට එම රාජ්‍යය එකඟත්වය පළ කර ඇත.ශ්‍රී ලංකාවට වැඩිපුර රැකියා අවස්ථා ලබා ගැනීමට විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා ඇතුළුව රැකියා ඒජන්සි ආයතන කිහිපයක නියෝජිතයන්ගෙන් සමන්විත පිරිසක් මැදපෙරදිග රටවල් කිහිපයක සංචාරයක් සඳහා දිවයිනෙන් අද පිටත්ව යති.මෙම සංචාරයේදී මැදපෙරදිග රටවල කම්කරු ඇමැතිවරුන් හා රැකී රක්ෂා ඒජන්සි නියෝජිතවරුන් හමුවී ශ්‍රී ලංකාවට වැඩිපුර රැකියා අවස්ථා ලබා ගැනීමට සාකච්ඡා කරනු ඇත.ජෝර්දාන් ඇඟලුම් කම්හල් වැඩ වර්ජනයේදී එරට අත්අඩංගුවේ පසුවන ශ්‍රී ලාංකිකයන් 15 දෙනා නීතිඥ සහාය ලබාගෙන අත්අඩංගුවෙන් මුදවා ගැනීමටත් තමන් සේවය කරමින් සිටි ආයතනවල වැඩ වර්ජනයෙන් පසු සේවය කිරීමට අකමැතිව යළි මෙරටට ඒමට කැමැත්ත පළ කර සිටින ශ්‍රී ලාංකිකයන් 125 දෙනා ද නැවත මෙරටට ගෙන ඒමට ද පියවර ගන්නා බව ද ඩිලාන් පෙරේරා ඇමැතිවරයා කීය. ජෝර්දාන් ඇඟලුම් කම්හල් සේවක වැඩ වර්ජනය මේ වන විට අවසන් වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa1105084</link>
    <topic>රඹකැන් දියවර දෙසැම්බරයේ</topic>
    <author>නිහාල් පී.අබේසිංහ රඹකැන් ඔය සංචාරයකින් පසු</author>
    <content>නිහාල් පී.අබේසිංහ රඹකැන් ඔය සංචාරයකින් පසුමහින්ද චින්තනය යටතේ නැඟෙනහිර පළාතේ ඉදිකළ විශාලතම මහා පරිමාණ ව්‍යාපෘතිය වන මහඔය රඹකැන් ඔය ව්‍යාපෘතියේ කටයුතු මේ වසරේ අවසන් කළ හැකි බවත් දැනට ව්‍යාපෘතියේ කටයුතුවලින් සියයට 75ක් පමණ අවසන් බවත් වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පවසයි.ඇමැතිවරයා මේ බව පැවසුවේ පසුගියදා මහඔය රඹකැන් ඔය සංවර්ධන ව්‍යාපෘතියේ කටයුතු නිරීක්ෂණය කිරීම පිණිස ව්‍යාපෘති බල ප්‍රදේශයේ ක්ෂේත්‍ර චාරිකාවකට සහභාගිවෙමිනි.මෙම සංචාරයට එක්වූ අම්පාර දිස්ත්‍රික් පාර්ලිමේන්තු මන්ත්‍රී පෝෂණ හා ආහාර කටයුතු පිළිබඳ ජ්‍යෙෂ්ඨ ඇමැති පී.දයාරත්න මහතා පැවසුවේ මේ රඹකැන් ඔය ව්‍යාපෘතිය කාර්යක්ෂමව ක්‍රියාත්මක කිරීම පිළිබඳවත් ඉන් අන් හැම වාරි ව්‍යාපෘතිවලට වඩා පළාතේ යටිතල පහසුකම් සංවර්ධනයට දායකත්වය ලබාදීම පිළිබඳවත් අගය කරන බවයි.මේ පිළිබඳව මහින්ද රාජපක්ෂ ජනාධිපතිතුමාටත් නිමල් සිරිපාල ද සිල්වා ඇමැතිතුමාටත් නැෙඟනහිර ජනතාව සමඟ ස්තුතිය පළ කරන බව ද ඇමැතිවරයා කීය.අම්පාරේ මහඔය ප්‍රදේශයේදී රඹකැන් ඔය හරහා මීටර් 1250ක් දිග මීටර් 25ක් උස වේල්ලක් බැඳ අක්කර අඩි 45000 විශාල ජලාශයක් ඉදිකර ඒ ජලයෙන් ගොවිබිම් අක්කර 10000ක් පමණ අස්වැද්දීමටත් නැෙඟනහිර පළාතේ ජල හිඟයෙන් පීඩා විඳින 25000ක් පමණ ජනතාවකට පිරිසුදු පානීය ජලය ලබාදීමත් මේ ව්‍යාපෘතියේ ප්‍රධාන අරමුණ වේ. ව්‍යාපෘතියේ සම්පූර්ණ වියදම රුපියල් කෝටි 250ක් බවත් ඉන් කෝටි 50ක් වැය වන්නේ මහඔය ප්‍රදේශයේ යටිතල පහසුකම් සංවර්ධනයට වැය කරන බවත් ව්‍යාපෘතියේ ප්‍රධාන නේවාසික ඉංජිනේරු ඒ.එල්.ජවුෆර් මහතා පවසයි.ව්‍යාපෘතියේ වේල්ල දැනට සම්පූර්ණයෙන් ඉදිවී ඇත. ඊට පස් කියුබ් ලක්ෂ 8ක් දමා තිබේ. ජලාශයේ ඇති සොරොව්ව මඟින් ගේට්ටු දෙකක ආධාරයෙන් ප්‍රධාන ඇළට ජලය ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa1105082</link>
    <topic>දක්ෂිණ අධිවේගී මාර්ගය අගෝස්තුවේදී ජනතා අයිතියට</topic>
    <author/>
    <content>දක්ෂිණ අධිවේගී මාර්ගය අගෝස්තු මාසය වන විට ජනතා අයිතියට පත් කිරීමේ වැඩපිළිවෙළක් සකස් කරන ලෙසට ජනාධිපතිතුමා නිලධාරීන්ට උපදෙස් ලබා දෙයි.මහින්ද රාජපක්ෂ ජනාධිපතිතුමා මෙම උපදෙස් ලබා දුන්නේ පසුගියදා අරලිය ගහ මන්දිරයේ දී දක්ෂිණ අධිවේගී මාර්ගය විවෘත කිරීම සම්බන්ධයෙන් පැවති සාකච්ඡාවක දී ය.අධිවේගී මාර්ගයට අදාළ පිවිසුම් ගාස්තු, කළමනාකරණ කටයුතු, නඩත්තු හා රක්ෂණ යන අංශ කෙරෙහි ද මෙහිදී විශේෂ අවධානය යොමු විය.මෙම අවස්ථාවේ ඉදිකිරීම්, ඉංජිනේරු සේවා, නිවාස සහ පොදු පහසුකම් අමාත්‍ය විමල් වීරවංශ මහතා දුරකථනයෙන් ඇමතු ජනාධිපතිතුමා, මාර්ගයේ දෙපස ඉදිකිරීමට යෝජිත ගොඩනැගිලිවල ඉදිකිරීම් කඩිනමින් අවසන් කරන ලෙස ද උපදෙස් ලබා දුන්නේය.වරාය හා මහාමාර්ග නියෝජ්‍ය අමාත්‍යවරුන් වන රෝහිත අබේගුණවර්ධන, නිර්මල කොතලාවල, මුදල් අමාත්‍යාංශ ලේකම් ආචාර්ය පී. බී. ජයසුන්දර යන මහත්වරුන් ද, වරාය හා මහාමාර්ග අමාත්‍යාංශයේ ලේකම් සුජාතා කුරේ මහත්මිය ද, ජනාධිපති කාර්ය මණ්ඩල ප්‍රධානී ගාමිණි සෙනරත් මහතා ඇතුළු අමාත්‍යාංශ නිලධාරීන් පිරිසක් ද මෙම සාකච්ඡාවකට එක්ව සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa1105086</link>
    <topic>වසර 30කට පසු යාල්දේවි ඕමන්තේ යයි</topic>
    <author>තාරක වික්‍රමසේකර</author>
    <content>තාරක වික්‍රමසේකරතිස් වසරකට පසු යාල්දේවී දුම්රිය මේ මස 27දා යළි ඕමන්තේ දක්වා ගමන් අරඹන බව දුම්රිය සැලැසුම් අධ්‍යක්ෂ විජය සමරනායක මහතා පවසයි.දැනට දුම්රිය ධාවනය වන්නේ වවුනියාවට කිලෝමීටර් 3ක් පමණ දුරින් පිහිටි තාණ්ඩිකුලම් දක්වා පමණි. තාණ්ඩිකුලම් සිට ඕමන්තේ දක්වා දුම්රිය මඟ දුම්රිය දෙපාර්තමේන්තුව මඟින් ඉදිකරන ලද අතර යුද හමුදාවේ දායකත්වය ද ඊට ලැබුණි. කිලෝ මීටර් 10ක් වූ මෙම දුම්රිය මඟ (තාණ්ඩිකුලම් – ඕමන්තේ) ඉදිකිරීමට දෙපාර්තමේන්තුව වැය කළ මුදල රුපියල් මිලියන 450කි. යුද හමුදාව ද මිලියන 50ක දායකත්වයක් දැරීය.ඕමන්තේ දුම්රිය ස්ථානය විවෘත කිරීම ද එදින පෙරවරුවේ ප්‍රවාහන අමාත්‍යවරයා අතින් සිදු කෙරේ.කොළඹ සිට ඕමන්තේ දක්වා එදින දුම්රියෙන් ගමන් කිරීමට ප්‍රවාහන ඇමැති කුමාර වෙල්ගම නියෝජ්‍ය අමාත්‍ය රෝහණ දිසානායක ඇතුළු ආරාධිතයෝ රැසක් සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa1105089</link>
    <topic>සමෘද්ධියෙන් ‘බුදුසරණ’ ධර්මදානයක්</topic>
    <author/>
    <content>බුදුසරණ වෙසක් පත්‍රයේ පිටපත් ලක්‍ෂ තුනක් ධර්ම දානයක් ලෙස දිවයින පුරා පිහිටි විහාරස්ථානවල දී සමෘද්ධි බැංකු සංගම් මඟින් නොමිලයේ බෙදාදීමට ශ්‍රීලංකා සමෘද්ධි අධිකාරිය කටයුතු යොදා තිබේ. අධ්‍යාත්මික සංවර්ධනය මඟින් සමෘද්ධිය උදාකර ගැනීම මෙහි අරමුණ බැව් ශ්‍රී ලංකා සමෘද්ධි අධිකාරියේ අධ්‍යක්‍ෂ ජනරාල් නීතිඥ බන්දුල තිලකසිරි මහතා පවසයි. මේ ධර්ම දානමය පින්කම මෙවර පවත්වනු ලබන්නේ හයවන වරටය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa1105087</link>
    <topic>කප්පම් නැති නිසා මාළු මිල 15%ක් බසී</topic>
    <author>සුභද්‍රා දේශප්‍රිය</author>
    <content>සුභද්‍රා දේශප්‍රියකප්පම් කල්ලි පලවා හැරීමෙන් අනතුරුව පෑලියගොඩ මධ්‍යම මත්ස්‍ය වෙළෙඳ සංකීර්ණයේ මාළු මිල සියයට 15%කින් පමණ පහළ බැස ඇති බවත් මින් ඉදිරියට ඉතා හොඳ ප්‍රමිතියෙන් යුත් මාළු තවත් සහන මිල ගණන් යටතේ ලබාදීමට පියවර ගන්නා බවත් ධීවර හා ජලජ සම්පත් සංවර්ධන ඇමැති දොස්තර රාජිත සේනාරත්න මහතා පවසයි.පෑලියගොඩ නගරයේ සිට මධ්‍යම මත්ස්‍ය වෙළෙඳ සංකීර්ණය දක්වා නිරන්තර බස් සේවාවක් පැවැතීමත් බැංකු කටයුතුවල පහසුව සඳහා බැංකු ශාඛා වෙළෙඳ සංකීර්ණයේ පිහිටා තිබීමත්, මිල පහත මට්ටමක පැවැතීමත්, මේ වෙළෙඳ සංකීර්ණයට විශාල පාරිභෝගිකයන් පිරිසක් පැමිණීමට හේතු වී ඇති බවත් හෙතෙම පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa1105085</link>
    <topic>‘බරාකී’ පොල් රකී</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලමේ වසරේ පොල් අස්වැන්න ගෙඩි මිලියන 3000 ක් දක්වා වැඩි වෙතැයි අපේක්‍ෂා කෙරේ. පොල් අස්වැන්නේ වැඩිවීම නිසා පොල් මිල රුපියල් 35 දක්වා පහත බැස ඇති බව පොල් පර්යේෂණ ආයතනයේ සභාපති මහාචාර්ය එම්.පී.එම්. ගුණසේන මහතා පවසයි. මේ වන විට පොල් වතුවලින් රුපියල් 30, 31 මිලකට පොල් ලබාගත හැකි බව පවසන ඒ මහතා පොල් පැළ මිලියන හතරක නිෂ්පාදනයක් මේ වන විටද පවතින බව පැවැසීය.උග්‍ර ලෙස පැවැති මයිටා උවදුරට පිළිතුරක් ලෙස බරාකි නම් කෘමි ප්‍රභේදය මුදා හැරි ඇති බව පවසන ඒ මහතා එක් පොල් ගසකට විලෝපීයන් 5000 ක් පමණ එකවර මුදා හැරිය යුතු බවද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa1105088</link>
    <topic>“මගෙ අම්මා” පොත එළිදැක්ම අද ජෝන් ද සිල්වාහිදී</topic>
    <author/>
    <content>සිළුමිණ පත්‍රයේ නොකඩවා පුරා අවුරුදු එකහමාරක් පමණ පළවූ නියෝජ්‍ය කර්තෘ උපාලි සමරසිංහ විසින් රචිත ලිපි පෙළේ තෝරාගත් එකතුව “මගේ අම්මා” නමින් අදට (මැයි 8) නියමිත ජගත් අම්මාවරුන්ගේ දිනය නිමිත්තෙන් කොළඹ ජෝන් ද සිල්වා රඟහලේදි සවස 3.00 ට එළිදැක්වේ.සුප්‍රසිද්ධ කලාකරුවන්, නීතිවේදින්, පරිපාලන නිලධාරින්, ගායකයන්, සිනමා තාරකාවන් තමන් වඩන්නට මව්වරුන් හෙළූ කඳුළ, දහදිය, සුසුම අව්‍යාජව හෙළි කැර ඇති මේ කෘතිය එළිදකින උලෙළේ ප්‍රධාන දෙසුම් පේරාදෙණිය විශ්ව විද්‍යාලයයේ ජ්‍යෙෂ්ඨ කථිකාචාර්ය අත්තනායක එම්. හේරත්, ජනසභා අධ්‍යක්‍ෂ ජනරාල් ධම්ම දිසානායක හා සිළුමිණ ප්‍රධාන කර්තෘ කරුණාදාස සූරියආරච්චිගෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa11050810</link>
    <topic>ලේක්හවුස් අමාදහර මෙවරත්</topic>
    <author/>
    <content>විද්යුත් මාධ්‍ය අනුග්‍රහය ‘දෙරණ’සම්බුද්ධත්ව ජයන්තිය සමරමින් සී/ස එක්සත් ප්‍රවෘත්ති පත්‍ර සමාගම (ලේක්හවුස්) අමාදහර වෙසක් කලාපය මෙවරත් 17, 18, 19 දිනවල කොටුව ප්‍රදේශයම ආවරණය වන පරිදි උත්සවාකාරයෙන් පැවැත්වීමට සියලු කටයුතු සූදානම් කර තිබේ.වෙසක් කලාපය සඳහා විද්්‍යුත් මාධ්‍ය දායකත්වය දක්වන්නේ දෙරණ ආයතනයයි. තිස් පස් වසරක ලේක්හවුස් වෙසක් උත්සව ඉතිහාසයේ පෙර නොවූ විරූ අන්දමේ විශේෂාංග රාශියකින් මෙවර උත්සවය සමන්විත වන බැව් ඉකුත්දා පැවති මාධ්‍ය හමුවකදී සඳහන් කෙරිණ. ඒ අනුව බැති ගී සංදර්ශන, වෙසක් පහන් කූඩු තරග, රූකඩ සංදර්ශන ආදියෙන් වෙසක් කලාපය වර්ණවත්වීමට නියමිතය.අමාදහර වෙසක් කලාපයට අමතරව 2600 සම්බුද්ධත්ව ජයන්තිය සමරමින් ආමිස හා ප්‍රතිපත්ති පූජාමය පිංකම් රැසක් සංවිධානය කර ඇත. සම්බෝධි විහාරස්ථානය මුල්කරගත් ධර්මදේශණාමය පිංකම් මෙන්ම ලේක්හවුස් අභිනව බුදු මැදුර විවෘත කිරීම, ලේක්හවුස් ආයතනය මගින් සංවිධානය කරන දන්සැල ආදී වශයෙන් වැඩසටහන් රැසක් සංවිධානය කර ඇත.මෙම සියලු වැඩසහන් ශ්‍රී ලංකා වාසීන්ට ඒ පිළිබඳ තොරතුරු දැක ගැනීමට මෙන්ම එසැණින් ඇසීමට දෙරණ රූපවාහිනිය සහ ගුවන් විදුලි සියලු කටයුතු සූදානම් කර ඇති බව මාධ්‍ය හමුවට සහභාගි වූ දෙරණ මාධ්‍ය ආයතනය සඳහන් කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa11050811</link>
    <topic>ශ්‍රී සම්බුද්ධත්ව ජයන්තිය වෙනුවෙන් වචන 50000 ක පාලි සිංහල බෞද්ධ ශබ්ද කෝෂයක්</topic>
    <author>නිහාල් පී. අබේසිංහ, රමණී සුබසිංහ</author>
    <content>නිහාල් පී. අබේසිංහ, රමණී සුබසිංහ2600 ශ්‍රී සම්බුද්ධත්ව ජයන්තිය වෙනුවෙන් මෙරට දී ප්‍රථම වරට වචන 50000 ක පාලි සිංහල බෞද්ධ ශබ්ද කෝෂයයක් පළ කිරිම හා ලංකා ඉතිහාසයේ ප්‍රථම වරට අට්ඨ කතා සියල්ල සිංහලට පරිවර්තනය කිරීම දැන් අවසන් කර ඇතැයි එම කටයුතු සිදු කරන දෙහිවල නැදිමාල බෞද්ධ සංස්කෘතික මධ්‍යස්ථානයේ අධිපති කිරම විමලජෝති හිමියෝ පැවසූහ.ඊට අමතරව බෞද්ධ පාලි අටුවා මෙරටදී ප්‍රථම වරට ඉංගිරිසියට පරිවර්තනය කිරීමත් පාලි ටීකා සිංහලට පරිවර්තනය කිරීමත් සිදුකරන බව උන්වහන්සේ පවසති.ඊට අමතරව පරියාප්ති ධර්මය ව්‍යාප්ත කරවීමේ කාර්යය හා ඉංගිරිසි බසින් දහම් පාසලක් පැවැත්වීම දැන් සිදුකර ගෙන යන බවත් සංචාරකයන්ට ප්‍රයෝජනවත් වන දහම් පොතක් හඳුන්වාදුන් බවත් කිරම විමලජෝති හිමිපාණෝ පැවසූහ. මීට අමතරව මෙරට තාවකාලික පැවිදි ක්‍රමය ශ්‍රී ලංකාවේ ව්‍යාප්ත කිරීමට ද බෞද්ධ සංස්කෘතික මධ්‍යස්ථානය පියවර ගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aa11050812</link>
    <topic>ගාමිණී ලොකුගේට සුබ උපන් දිනයක්!</topic>
    <author/>
    <content>කම්කරු සබඳතා ඇමැති ගාමිණී ලොකුගේ මහතාගේ 68 වැනි උපන් දිනය අද (8) වැනිදාට යෙදී ඇත. 1983 පැවැති පාර්ලිමේන්තු අතුරු මැතිවරණයෙන් කැස්බෑව අසුන ජයගත් ඒ මහතා මේ දක්වා අඛණ්ඩව වසර 28ක් පාර්ලිමේන්තු මන්ත්‍රීවරයකු ලෙස කටයුතු කරන අතර එම කාලය තුළ සංචාරක රාජ්‍ය අමාත්‍යවරයා ලෙසත්, සංචාරක අමාත්‍යවරයා ලෙසත්, ක්‍රීඩා හා පොදු විනෝදාත්මක කටයුතු අමාත්‍යවරයා ලෙසත් කටයුතු කර ඇති අතර මේ වන විට වත්මන් රජයේ කම්කරු සහ කම්කරු සබඳතා අමාත්‍යවරයා ලෙස කටයුතු කරමින් සිටියි.පිළියන්දලට මෙරට ප්‍රථම ක්‍රීඩා පාසල ලබාදුන් ඒ මහතා පිළියන්දල, කැස්බෑව, බොරලැස්ගමුව ප්‍රදේශයේ මාර්ග, පාසල් ඇතුළු යටිතල පහසුකම් සංවර්ධනයට පසුගිය වසර 28 ඇතුළත විවිධ වැඩ සටහන් රැසක් ක්‍රියාත්මක කර ඇත. එතුමාට ආශිර්වාද කිරීම සඳහා බෝධි පූජා පිංකමක් අද (8) සවස 5.00ට මාවිත්තර – දූවවත්ත පුරාණ විහාරාධිපති අලුත්ගම නන්දාරාම හිමියන්ගේ ප්‍රධානත්වයෙන් එම විහාරස්ථානයේ දී පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ab1105081</link>
    <topic>තරගයකදී තීරණාත්මක වන්නේ ප්‍රතිවාදීන්ට හූ කියන සපෝටර්ලා නොව තමන් උද්යෝගිමත් කරන සපෝටර්ලාය</topic>
    <author/>
    <content>වොලිබෝල් හෝ පාපන්දු තරගයකදී ප්‍රතිවාදීන්ට හූ කියන කුණුහරුප කියන සපෝටර්ලාගෙන් වැඩක් නැත. අවශ්‍ය වන්නේ තමන් උනන්දු කරන උද්යෝගීමත් කරවන සපෝටර්ලාය.රනිල් ගේ සපෝටර්ලා කරන්නේ පුළුවන් තරම් මහින්දට බණින එකය. මහින්ද දේශපාලන වශයෙන් රහින්නට උත්සාහ කරන එකය. රනිල්ගේ කෙට්ටු ශරීරයට බදාම ටිකක් ගහන්නට වුවමනාවක් නැත.මහින්දව දේශපාලන වශයෙන් රහින්නට රනිල් ගේ පත්තරකාරයින්ට පුළුවන්කමක් නැත. පසුගිය කාලය පුරාම ඔවුන් කෙළේ එසේ විවිධ විග්‍රහ ඉදිරිපත් කරමින් මහින්ද රහින්නට උත්සාහ කළ එකය.පසුගිය කාලය පුරාම දිනෙන් දින රැහෙන රනිල්ට එක බදාම හැන්දක් ගහන්නට ඔවුන් කිසිදු උත්සාහයක් ගත්තේ නැත. මහින්ද රහින්නට උත්සාහ කරනවාට වඩා රනිල්ට එක බදාම හැන්දක් ගහන්නට සමත් වූයේ නම් ගත්තු යූ.ඇන්.පී. සල්ලිවලට යම්තම් හෝ වටිනාකමක් ලැබෙනු ඇත.අදටත් මහින්ද තව තවත් මස් ලේ දමමින් වැඩේ. ඒ අතර රනිල් ද යූ.ඇන්.පී. එකද දවසින් දවස කෙට්ටු වෙයි. අද වුවද මහින්ද ගේට්ටුව ඇරියොත් තවත් හත් අට දෙනෙක්ම රජයට එක්වන එකනම් නිසැකය. මේවා ගැන ඊනියා මාධ්‍ය ඔස්තාද්ලාට වගේ වගක් නැත.ඔවුන්ට අවශ්‍ය වන්නේ රනිල්ගෙන් මෝඩ ලකුණු ගැනීමට මහින්ද රහින්නට උත්සාහ කරන එකය.මේ දවස්වල මේ කට්ටිය වැහිපොදක් වැටුණු කල උද්දාමයට පත්වන කූඩැල්ලන් සේ කලබල වී දඟලති.මහින්ද ගඩාෆිට සම කරති. මහින්දට වඩා ඔබාමා හොඳ යැයි කියති. බින් ලාඩන් ගැන කිසිදු මනුස්සයකුට කිසිදු තර්කයක් නැත. ඔහු මිනිස් සමාජයෙන් ඉවත් කළ යුතු පිළිකාවකි.එහෙත් ත්‍රස්තවාදය අතින් බැලුව හොත් ප්‍රභාකරන් යනු බින් ලාඩන් මෙන් කිහිප ගුණයක් දරුණු තිරිසන් එමෙන්ම සූක්ෂ්ම ත්‍රස්තවාදියෙකි. ඔහු ත්‍රස්තවාදී ලැයිස්තුවේ අංක එකය.ඔබාමා ගේ නියෝගයෙන් බින් ලාඩන් මරා දැමූ විට ඇමෙරිකානුවන්ට වඩා උද්දාමයට පත්ව සිටින්නේ ශ්‍රී ලංකාවේ සිටින මේ කේප්ප මාධ්‍යවේදීන්ය. විග්‍රහ කාරයින්ය. බින් ලාඩන් මැරුවේ සීල් සොල්දාදුවන් යැයි නොකියන මොවුහු ඔබාමාව ඔසවා තබන්නට කිසිදු අයුරකින් පසු නොබසිති. එහෙත් නන්දිකඩාල් කළපුවේදී ප්‍රභාකරන් ඝාතනය කොට ත්‍රස්තවාදය සහමුලින්ම සමතලා කොට දැමූ මහින්ද නම් වූ සේනාධිනායකයාට ඒ ගෞරවය නොදෙන්නට දහසක් දේ කුරුටු ගෑහ. තවමත් කුරුටු ගාති. කුහකකම තිබෙන්නේ එතැනය.බින් ලාඩන් ඝාතනය කිරීම සඳහා සැලසුම් සකස් කරද්දී ඔබාමාගේ කකුළෙන් අදින්නට දේශද්‍රෝහීන් ඇමෙරිකාවේ සිටියේ නැත. ප්‍රතිවාදී පක්ෂයේ ජෝර්ජ් බුෂ් සම්පූර්ණ ආශිර්වාදය ලබා දුන්නේය. කිසිදු පත්තරයක් මාධ්‍යයක් ඒ කාර්යයට විරුද්ධව තර්ක විතර්ක ඉදිරිපත් කෙළේ නැත.එහෙත් මාවිල්ආරු අර්බුදයෙන් පසු ප්‍රභාකරන්ගේ ත්‍රස්තවාදය අවසන් කිරීමට මහින්ද රාජපක්ෂ, සේනාධිනායකයා වශයෙන් තීන්දු කළ මොහොතේ සිට බාල්දි සහ කොකු දමන්නට, කකුල් මාට්ටු දමන්නට මෙරට සිට ද මෙරටින් පිට සිට ද කැහිපොට ගැසූ මාධ්‍යවේදීන්ගේ ලැයිස්තුව එළියට පෙනෙනවාටත් වඩා දීර්ඝ එකකි. ඒ ගැන සොයන්නට දරුස්මාන් ගේ බාප්පාට භාර දිය යුතු නැත. මන්ද පොදු ජනතාවට ඒ ලැයිස්තුව තවදුරටත් රහසක් නොවන බැවිනි.සත් ගුණවත් ඔබාමා, බින් ලාඩන් ඝාතනය පිළිබඳව ප්‍රතිවාදී පක්ෂවලට ද ස්තුතිය පුද කළ නමුත් මහින්ද රාජපක්ෂ සියලු සම්මාන ශ්‍රී ලංකා නිදහස් පක්ෂයට උරුම කරගැනීමට උත්සාහ කළ බවට විග්‍රහකාරයා චෝදනා කරයි.එහෙත් එවැනි කිසිම උත්සාහයක් කිසිම තැනකදී නොගත් බව ජනතාව දනිති. රණවිරුවෝ දනිති. එය සන්ධාන රජයේ ජයග්‍රහණයක් ලෙසින් නොව සමස්ත දේශයේම ජයග්‍රහණයක් බැව් මහින්ද රාජපක්ෂ උගුර පත්ලෙන්ම පැවසූ බව ජනතාව දනිති.කේප්ප මාධ්‍යකාරයන් කෙසේ විග්‍රහ කළ ද මේ බැව් හොඳින්ම දන්නා ජනතාව, ලක්ෂ දහඅටකින් මහින්ද යළි ජයග්‍රහණය කරවූයේ ඒ නිසාය.ජාතික නිදහස් පෙරමුණ හෙළ උරුමය, මහජන එක්සත් පෙරමුණ ආදී සන්ධානගත පක්ෂ මේ කාර්යයේදී මහින්ද රාජපක්ෂ සේනාධිනායකයාට මහා විශාල ශක්තියක් වූ අයුරු කේප්ප මාධ්‍යවේදීන්ට අමතක වුවද ජනතාවට හොඳින්ම මතකය. ඒ බව අමතක කරන්නේ ද නැත.මේ පුද්ගලයන්ට අවශ්‍ය මහින්ද මේ පක්ෂවලින් සහ ජනතාවගෙන් හුදෙකලා කිරීමටය. එහෙත් එය කිසිදිනෙක සිදුවන්නේ නැත.ජනතාවාදී න්‍යාය පත්‍රයක් මහින්ද ගේ අතේ තිබෙන තාක් කල් ජනතාව සිටින්නේ මහින්ද සමඟ ය. මහින්ද සිටින්නේ ජනතාව සමඟ ය. ඇත්තටම මේ අන්දමන්ද පත්තරකාරයින්ගෙන් හානිය සිදුවන්නේ මහින්දට නොවේ. මහින්දට තිබෙන්නේ ඕනෑ දෙයක් කියාගන්නට ඉඩදී තමන්ගෙ න්‍යාය පත්‍රය අනුව ක්‍රියාත්මක වීමය.එහෙත් මේ පුද්ගලයන්ගෙන් විශාල හානියක් සිදුවන්නේ රනිල්ටය. යූ.ඇන්.පී. එකටය. මෙවැනි යථාර්ථවාදී නොවන හිතේ තිබෙන මනස්ගාත “මාර විග්‍රහයක්” වශයෙන් හුවා දක්වන පික්පොකැට් පත්තරකාරයින් නායකත්වය සහ පක්ෂය වටා සිටිනාතාක් කල් රනිල්ටවත් යූ.ඇන්.පී එකටවත් ගැලවීමක් නම් නැත.විජිත පුර සටනේදී මහා වාහල්කඩ බිඳින්නට කඩොලැතා යැවූ මොහොතේ, ඇතා පිඹගෙන ගොස් එය කඩා බිඳ දමන්නට උත්සාහ කළ මොහොතේ, සතුරු සොල්දාදුවෝ පවුරේ මුදුණේ සිට ලෝදිය හෙලූහ. ඇතා මරහඬ දීගෙන ආපසු ආවේය.එවිට ගැමුණු සොල්දාදුවෝ “පලයං පුතා” කියමින් පිටට තට්ටුවක් දමා නැවතත් යැව්වේ නැත. මුළු පිට පෙදෙසම ඝන සම් ආවරණයකින් වැසූහ. යළි ඉදිරියට යැව්වේ ඉන් පසුවය.එහෙත් රනිල් සහ යූ.ඇන්.පී.ය පරදින වාරයක් වාරයක් පාසා මේ කේප්ප මාධ්‍යවේදීන් කෙළේ කිසිවකින් හෝ ආවරණයක් නොකොට කිසිම දැක්මකින් සන්නද්ධ නොකොට “පලයං පුතා.. සිම්පල් කේස්.. ඔය හිතන තරම් හයිහත්තියක් නෑ.. මේ පාර වැඩේ දීලම වරෙං” කියා රනිල්වත් යූ.ඇන්.පියවත් නැවත වළට තල්ලු කිරීමය.මහින්දගේ ශක්තිය අවතක්සේරු කොට පැවසීම රනිල්ට කළ හැකි ලොකුම අපරාධයයි. මේ ඔස්තාද්ලා කරන්නේ ඒ අපරාධයයි. රනිල් වෙනුවෙන් කරන්නට වෙනත් නිර්මාණශීලී කාර්යභාරයක් නැතුවා වාගේය. සැබෑ දැක්මකින් සන්නද්ධ වෙන්නට, සැබෑ ජනතා න්‍යාය පත්‍රයක් සකසා ගන්නට, රනිල්ගේ පත්තරකාරයින් කිසිවිටෙකත් උදව්වක් දුන්නේ නැත.ඔවුන් හැම විටම බලා සිටියේ මහින්ද ගේ අඩුපාඩුවක් සොයන්නට විනා රනිල්ගේ හැකියාවක් සොයන්නට නොවේ. මහින්දව පතුරු ගහන්නට විනා රනිල්ට පත්තු බඳින්නට නොවේ.ප්‍රතිවාදීන්ට හූ කියන සපෝටර්ලාගෙන් වැඩක් නැත. තමන්ව උද්යෝගිමත් කරන සපෝටර්ලා කිට්ටු කරගත යුතුය.මේ ලණු දෙන්නන් සමඟ සිටියොත් රනිල්ටවත් යූ.ඇන්.පියටවත් කවදාවත් ගැලවීමක් නම් නැත්තේමය.ඇමෙරිකාවේ ඔබාමා උඩ දමමින් ශ්‍රී ලංකාවේ මහින්දව පහළට ඇද දමන්නට උත්සාහ දරන මේ පත්තර ඔස්තාද්ලාට එකක් කිව යුතුය.ත්‍රස්තවාදී ලැයිස්තුවේ අංක එක ප්‍රභාකරන්ය. මහින්ද ප්‍රභාකරන්ට එලොවට යාමට පාර පෙන්නුවේ, ඔබාමාට ඉස්සරවෙලාය. මහින්ද, ඔබාමා ගිය පාරේ ගියේ නැත. ඔබාමා මහින්ද ගිය පාරේ ගියේය. ශ්‍රී ලංකාවේ ඳඬස්සු කිරිබත් කෑවේ ඇමෙරිකාවේ මිනිස්සු වයින් බොන්නට ඉස්සරවෙලාය.අනිත් එක ඔබාමාගේ කකුලෙන් අදින්නට ඇමෙරිකාවේ දේශපාලකයෝ සහ ඊනියා පත්තරකාරයෝ නොසිටියහ. සිටියේ ඔබාමාට තල්ලුවක් දමන උන් පමණය. එහෙත් මහින්ද, ප්‍රභාකරන් සමඟ යුද්ධ කෙළේ අපේ ම උන් කකුලෙන් අදිද්දීය. ප්‍රභාකරන් සහ නඩය දැන් නැත.එහෙත් මේ ඊනියා විද්වත්හු ඊනියා පත්තරකාරයෝ තවමත් අදටත් මහින්දගේ කකුලෙන් අදින්නට වෙර දරති.එකම දේ එක ඊනියා විද්වතෙක්.. එක ඊනියා පත්තරකාරයෙක් කකුලෙන් අදින විට මහින්දව රැකගන්නට දශලක්ෂ ගණනින් ජනතාව එක්රොක්වීමය.රනිල්ගේ පත්තරකාරයින්ට කාලා ඉන්ට බැරි ඒකය. කරන්ඩ දෙයක් නැත. කඳ උඩට නැඟ කූඤ්ඤය ගලවා ගත්තාට ජනතාවට කරන්නට දෙයක් නැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ab1105086</link>
    <topic>ලෝක සාමය සුරැකීමේ මැදිහත්කරුවකු ලෙස අපට ක්‍රියා කළ හැකියි</topic>
    <author>සංවාද සටහන බුද්ධිකා බ්‍රාහ්මණගේ</author>
    <content>කොළඹ විශ්ව විද්‍යාලයේ දේශපාලන විද්‍යාව පිළිබඳ ජ්‍යෙෂ්ඨ කථිකාචාර්යධම්ම දිසානායකසුගියදා චැනල් ෆෝ රූපවාහිනිය පවසා සිටියේ ඔසාමා බින් ලාඩන් පණ පිටින් අල්ලාගත් ඇමෙරිකානු සීල් භටයන් ඔහු මරා විනාඩි පනහක් ගතවීමටත් පෙර සිරුරද මුහුදට විසිකළ බවයි. එසේම බින් ලාඩන්ගේ හිසට වෙඩිතබා ඇත්තේ ඔහුගේ දොළොස් හැවිරිදි දියණිය බලා සිටියදීම බවත් චැනල් ෆෝ අනාවරණය කරයි.නමුත් මේ ඝාතනය පිළිබඳව ජාතිය අමතමින් ජනාධිපති බරක් ඔබාමා පැවසුවේ “අපි යුක්තිය ඉටු කළෙමු” යනුවෙනි.බින් ලාඩන් ඝාතන මෙහෙයුම අවසන් වන තුරුම පාකිස්ථාන රජය ඒ පිළිබඳව හාන්කවිසියක් නොදැන සිටියේය. ඒ පිළිබඳව ඇමෙරිකානු රාජ්‍ය දෙපාර්තමේන්තුව පවසන්නේ පාකිස්තාන රජය දැනුවත් කළේ නම් තොරතුරුවල රහස්‍යභාවය ආරක්‍ෂා වේදැයි සැකයක් පැවති බවයි. දැන් ඇමෙරිකානු රජයේ නවතම මෙහෙයුම වී ඇත්තේ බින් ලාඩන් පාකිස්ථානයේ සැඟව සිටියේ පාකිස්ථාන රජයේ සහයෝගය ඇතිවද යන්න තහවුරු කර ගැනීමයි.මේ සිදුවීම් මාලාව හේතුවෙන් ලෝක දේශපාලනය පිළිබඳ කතිකාව නව මානයක් ඔස්සේ සාකච්ඡා කළ යුතු කාලය එළඹ තිබේ’මේ පිළිබඳව කොළඹ විශ්ව විද්‍යාලයේ දේශපාලන විද්‍යාව පිළිබඳ ජ්‍යෙෂ්ඨ කථිකාචාර්ය ධම්ම දිසානායක මහතා අදහස් දක්වන්නේ මෙසේයි.”ඔසාමා බින් ලාඩන් ඝාතනය කිරීමේ ක්‍රියාවලිය විමසා බලන විට පෙනී යන්නේ ලෝක දේශපාලනය පිළිබඳව සාකච්ඡාවට ගත යුතු නව ප්‍රවණතා කීපයක් ඉන් මතුවන බවයි.Iත්‍රස්තවාදය පිළිබඳව මතුවන අලුත් සාකච්ඡාව.IIලෝකයේ රටවල්වල අභ්‍යන්තර ස්වාධිපත්‍ය පිළිබඳ කතිකාව.IIIදකුණු ආසියානු දේශපාලනය පිළිබඳ මතුවන ගැටලුව.IV ලෝකයේ වසර ගණනාවක් තිස්සේ ආර්ථික හා දේශපාලන මානයන් ඔස්සේ මතුවූ ගෝලීයකරණය පිළිබඳ කතිකාව.ත්‍රස්තවාදයත්‍රස්තවාදය අද ලෝකයටම ප්‍රශ්නයක්. ලෝකයේ ස්වාධීන රාජ්‍යයන්, නීත්‍යානුකූලව පත්වූ රජයන් මෙන්ම සිවිල් ජනතාව මේ ප්‍රශ්නයන් නිසා හෙම්බත්ව සිටිනවා. ඔවුන්ගේ ප්‍රධාන කාර්යභාරයක් වී ඇත්තේ මේ ත්‍රස්තවාදීන්ගෙන් ආණ්ඩු බේරා ගැනීම, සිවිල් ජනතාව බේරා ගැනීම, රාජ්‍ය නායකයින්ගේ ජීවිත ආරක්‍ෂා කර ගැනීම හා ආර්ථිකය රැක ගැනීමයි.ත්‍රස්තවාදය සමඟ ඔවුන් කරන අරගලයට ලෝකයේ බලවත් රටවලින් ලැබෙන ප්‍රතිචාර පරස්පර විරෝධී.විශේෂයෙන් තුන්වන ලෝකයේ රටවල්වල සිදුවන ත්‍රස්තවාදී අරගල මැඩ පැවැත්වීම සඳහා ඇමෙරිකාව හා යුරෝපා සංගමයේ රටවලින් ලැබෙන සහයෝගය ඉතා අල්පයි.මේ රටවල් ත්‍රස්තවාදයත් සමඟ කරන අරගලයට බාධා පැමණවීමය ඔවුන් මෙතෙක් සිදුකර තිබෙන්නේ.ලංකාව අවුරුදු තිහක් පුරා පැවති ත්‍රස්තවාදය මුලිනුපුටා දැමූ රටක්. ලංකාවේ ත්‍රස්තවාදය අවසන් කිරීමට ඇමෙරිකාව හෝ යුරෝපා සංගමයේ රටවල් කිසිදු සහයෝගයක් දැක්වූයේ නෑ.අර්ථදැක්වීම්නමුත් 2001 සැප්තැම්බර් ප්‍රහාරයෙන් පසුව ඇමෙරිකාව කියා සිටියේ ලෝකයෙන්ම ත්‍රස්තවාදය තුරන් කිරීමට කටයුතු කරන බවයි. එසේ කී ඔවුන් ලංකාවේ ත්‍රස්තවාදය අවසන් කිරීමට කිසිදු සහයෝගයක් දැක්වූයේ නෑ.යුරෝපා සංගමයත් ඇමෙරිකාවත්, දිගින්දිගටම ලංකාවේ ත්‍රස්තවාදය අවසන් කිරීමේ ක්‍රියාවලියට බාධා පැමිණවූවා. මෙයින් පෙනී යන්නේ ත්‍රස්තවාදය පිළිබඳ ඔවුන්ගේ අර්ථ දැක්වීම් අවස්ථානුකූලව වෙනස් වන බවයි.ඇමෙරිකාවටත් යුරෝපා සංගමයටත් විරුද්ධව කටයුතු කරන ‘ත්‍රස්තවාදය’ පමණයි ත්‍රස්තවාදය. අනෙකුත් රටවල නීතා්‍යානුකූල ආණ්ඩුවලට මෙන්ම සිවිල් ජනයාට එරෙහිව කටයුතු කරන ත්‍රස්තවාදී ක්‍රියා “ත්‍රස්තවාදය” ලෙස අර්ථ දැක්වීමට ඔවුන් මැලි වෙනවා.අල්කයිඩා සංවිධානය ආරම්භ කිරීම සඳහා ඔසාමා බින් ලාඩන්ට ආධාර කෙළේ ඇමෙරිකාවයි. අසූව දශකයේ අග භාගයේදී සෝවියට් දේශයට එරෙහිව ඇෆ්ගනිස්ථානයයේ සිට මුස්ලිම් සටන් කාමීන් මෙහෙය වීම සඳහා ඔසාමා බින් ලාඩන්ට ඇමෙරිකාව සම්පූර්ණ සහයෝගය ලබා දුන්නා.යුක්තියමේ අනුව ඔසාමා කියන්නේ ඇමෙරිකාවේම නිර්මාණයක්.ඇමෙරිකාව දේශපාලන මෙන්ම ආර්ථික වාසි සඳහා ත්‍රස්තවාදීන් පෝෂණය කරනවා. ඒ අනුව ඇමෙරිකාව ඝාතනය කර තිබෙන්නේ ඔවුන් විසින් ඇති දැඩි කළ ඔවුන්ගේ ම දරුවෙක්.මේක තාත්තලගෙ පුතාලගෙ ප්‍රශ්නයක්.ඇමෙරිකාව සැබෑ ලෙසම ත්‍රස්තවාදයට විරුද්ධ නෑ.ඔවුන්ට අවශ්‍ය නම් ත්‍රස්තවාදය ශක්තිමත් කරනවා. ඔවුන්ට එරෙහි වන ඒවා පමණක් විනාශ කරනවා.ලෝකයෙන් ත්‍රස්තවාදය ඉවත් කිරීමට ඔවුන්ට කිසිදු වුවමනාවක් ඇත්තේත් නෑ. ඒ වගේම ලෝක ත්‍රස්තවාදය පිළිබඳව ඇමෙරිකාවේ ස්ථාවරය පරස්පර විරෝධීයි.බින් ලාඩන්ගේ ඝාතනය සිදුවූ අවස්ථාවේ ඇමෙරිකානු ජනාධිපති බරක් ඔබාමා කියා සිටියේ ඇමෙරිකානු ජනතාව යුක්තිය ඉටු කළ බවයි.ලෝකයේ අංක එකේ ත්‍රස්තවාදියෙකු ඝාතනය කර ලෝකයට යුක්තිය ඉටුකළ බවක් ඔවුන්ගේ ප්‍රකාශවල කොතැනකවත් කියැවුණේ නෑ.බින් ලාඩන්ගේ ඝාතනය සිදුවූ ආකාරය සාකච්ඡාවට ගැනීමේදී ගැටලු කිහිපයක් ම මතුවනවා.එක්සත් ජාතීන්ගේ සංවිධානය නැතිනම් අන්තර්ජාතික නීති, අන්තර්ජාතික ගිවිසුම්, තවදුරටත් මේවායේ කාර්යභාරය කෙබඳු ද? වැනි ප්‍රශ්නයක් ඉස්මතු වෙනවා.දේශපාලනවිශේෂයෙන් දෙවන ලෝක යුද්ධයෙන් පසුව ලෝකය නව සම්මුතීන් රැසක් ආරක්ෂා කිරීමට එකඟ වුණා. ඒ අතර රටක ස්වාධීපත්‍යයට බලපෑම් නොකිරීම ප්‍රමුඛ පෙළේ සම්මුතියක් බවට පත් වෙනවා.රටක අභ්‍යන්තර කටයුතුවලට හිතුවක්කාරී ලෙස මැදිහත්වීම පිළිබඳව ලෝකයේ පොදු සම්මුති සියල්ල උල්ලංඝනය වී තිබෙනවා.බැන්ඩුන් සමුළුව මෙන්ම දකුණු ආසියාවේ රටවල ආර්ථික, සමාජ, දේශපාලන පැවැත්ම පිළිබඳව සාක් සංවිධානයේ විශේෂ එකඟතාවන් පවතිනවා.පැවැත්මමේ සෑම සම්මුතියකින්ම එකඟ වී තිබෙනවා, රටක ස්වාධිපත්‍ය ආරක්ෂා කිරීමට. බින් ලාඩන් ඝාතනය කිරීමේ සිදුවීම හරහා ඇමෙරිකාව උල්ලංඝනය කර තිබෙන්නේ මේ සම්මුතියයි.නමුත් මේ පිළිබඳව එක්සත් ජාතීන්ගේ සංවිධානය හෝ වෙනත් කිසිදු සංවිධානයක් විරුද්ධත්වය ප්‍රකාශ කර නෑ.මෙය සිදුවූයේ පාකිස්තානයේ අඩු තරමේ ආසියාවේ හෝ දකුණු ආසියාවේ ප්‍රබල රටවල් මීට විරුද්ධත්වය ප්‍රකාශකර නෑ.මෙවැනි ප්‍රශ්නයක් නිසා හැඟෙන්නේ තවදුරටත් සාක් සංවිධානය වගේ සංවිධානවල කාර්යභාරය කුමක් ද? යන්නයි.මේ නිසාම මතුවන තවත් ගැටලු ගණනාවක්ම තිබෙනවා. “පාකිස්ථානය ඇමෙරිකාවේ දකුණු ආසියානු තිප්පොලක් ද?” වැනි කාරණා ඒ අතර ප්‍රධානයි. ඔසාමා බින් ලාඩන් ඝාතන මෙහෙයුම අවසන් වනතුරු පාකිස්ථාන නායකයා ඒ පිළිබඳව දන්නේ නෑ. එහි හමුදා ප්‍රධානියා හෝ රාජ්‍ය නිලධාරීන් ඒ බව දන්නේ නෑ.ඒ බව දැනගෙන හිටියේ සී. අයි. ඒ. සංවිධානය පමණයි. එසේනම් පාකිස්ථානය කියන්නේ ස්වාධීන රාජ්‍යයක් ද? ඇමෙරිකානු යුද කඳවුරක් ද?තුන්වන ලෝකයේ රටවල ස්වාධිපත්‍ය පිළිබඳව මෙන්ම ස්වෛරීභාවය පිළිබඳව බරපතළ ගැටලුවක් ඇති වෙමින් පවතින බව මින් හෙළි වෙනවා. ඇමෙරිකාව ලෝකය පුරා මුදා හැර ඇති ඔවුන්ගේ සුපිරි බලය පිළිබඳ ලෝක ජනතාව ඔවුනට අපවාද නගනවා.ස්වාධිපත්‍යමේ අපවාදවලින් ඇමෙරිකාව මුදාගැනීමට එරට ජනතාවට විශාල වගකීමක් තිබෙනවා. ලෝක ප්‍රජාතන්ත්‍රවාදය ආරක්ෂා කිරීම සඳහා ඇමෙරිකාවට විශේෂ වගකීමක් තිබෙනවා. ඇමෙරිකානු දේශපාලනය ඒ සඳහා ප්‍රතිව්‍යුහගත කිරීම සඳහා එරට සිවිල් සංවිධාන මෙන්ම ජනයා කටයුතු කළ යුතුයි. ලෝක සාමය ආරක්ෂා කිරීම සඳහා ඇමෙරිකාවේ දායකත්වය ලබාගත හැක්කේ එබඳු ක්‍රියාවක් හරහායි. ඒ සඳහා ඇමෙරිකානු ජනතාවට විශේෂ වගකීමක් පැවරෙනවා.බින් ලාඩන් ඝාතන ක්‍රියාවලිය හරහා ගෝලීයකරණය පිළිබඳ කතිකාව වඩාත් විවෘතව සාකච්ඡා කිරීමට ප්‍රවේශයක් වෙනවා.ගෝලීයකරණය පිළිබඳව මෙතෙක් සමීප වී ඇත්තේ සුබවාදී මානයන්ය. ජගත්කරණය විශ්ව ගම්මානය වැනි සංකල්ප හරහා කියැවුණේ නිදහසේ, දැනුම ආර්ථිකය, සංසරණය වීම ලෝකයේ සීමා මායිම් පටු වී අන්තර් සබඳතාව පුළුල් වීම වැනි කාරණයන්. නමුත් ගෝලීයකරණය යනු සැබෑවටම ඇමෙරිකානු ව්‍යාප්තවාදය බව මෙවැනි සිදුවීම් හමුවේ තහවුරු වන ප්‍රබලතම සාධකයක්.ගෝලීයකරණයත් සමඟ ලෝකයේ බලවත් රාජ්‍යයන් සියල්ලම පාහේ සිදු කළේ සිය ජාතික රාජ්‍ය ශක්තිමත් කර ගැනීමයි.ඇමෙරිකාව ගෝලීයකරණය ලෙස සිදු කරන්නේ එක්සත් ජනපද මර්ධනය පවත්වාගෙන යාමට අවශ්‍ය බාධක ඉවත් කිරීමයි.තම ජාතිකවාදය ශක්තිමත් කරගැනීමට නොහැකි වූ රටවල් ඇමෙරිකානු ව්‍යාප්තවාදයේ ගොදුරු බවට පත්වෙමින් තිබෙනවා.ගෝලීය කරණයඇමෙරිකානු එක්සත් ජනපදය සුපිරි ජාතික වාදයක් නිර්මාණය කරමින් සිටිනවා.එය ලෝක ප්‍රජාතන්ත්‍රවාදයට බාධාවක් බවට පත්වෙලා.මෙම තත්ත්වය හමුවේ ශ්‍රී ලංකාවේ භූමිකාව ඉතාමත්ම වැදගත් වෙනවා. අවුරුදු තිහක ත්‍රස්තවාදී යුද්ධයක් සමඟ පීඩා විඳි අපට ත්‍රස්තවාදයට විරුද්ධ වීමට වගේම ලෝක සාමය වෙනුවෙන් කටයුතු කිරීමට විශේෂ නිපුණතාවක් තිබෙනවා.ත්‍රස්තවාදය ප්‍රතිඵල සම්බන්ධයෙන් අපගේ දැක්ම ඉතාමත් ශක්තිමත්, ලෝකයේ කොතැන ක්‍රියාත්මක වුණත් ත්‍රස්තවාදය ත්‍රස්තවාදයම බව අපි දන්නවා.ඒ වගේම එහි ප්‍රතිඵල විනාශකාරී බවත් අපි විශ්වාස කරනවා.මේ දැක්ම සහ අත්දැකීම් නිසා ලෝකයේ සාමය ආරක්ෂා කිරීමේ මැදිහත්කරුවකු ලෙස අපිට කටයුතු කළ හැකියි.ඒ සඳහා අපි කිසිදු කඳවුරකට ගැති නොවී කටයුතු කිරීම ඉතාමත් වැදගත්. ත්‍රස්තවාදය ලොව කොතැනක ක්‍රියාත්මක වුණත් ඉන් මහ පොළොවට අත්වන්නේ මහත් ව්‍යසනයක් කවර දෙයක් වුව ලබා ගැනීමට ත්‍රස්තවාදය ක්‍රියාත්මක නොකළ යුතුයි.සංවාද සටහන බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ab1105082</link>
    <topic>ප්‍රභාකරන් හා බින්ලාඩන් ඝාතනය</topic>
    <author>සාකච්ඡාකෙළේ සුභාෂිණී ජයරත්න අරුණි මුතුමලී</author>
    <content>ලෝක සාමයටත් සිය රටේ ආරක්ෂාවටත් තර්ජනයක් බව සලකමින් ඔසාමා බින් ලාඩන් ඝාතනය කිරීමට ඇමෙරිකාව සමත් විය. ඒ පිළිබඳව එක්සත් ජාතීන්ගේ සංවිධානය කටයුතු කළ යුත්තේ කෙසේද? එල්.ටී.ටී.ඊ. ත්‍රස්තවාදී සංවිධානයේ නායකයා ආයුධ සන්නද්ධව සිටියදී ඝාතනය කිරීම යුද අපරාධයක් නම් නිරායුදව වෙනත් රටක සිටි අල්කයිඩා සංවිධානයේ නායක බින්ලාඩන් ඝාතනය හැඳින්විය යුත්තේ කෙසේද? අද කඩුල්ලෙන් විමසන්නේ මේ කරුණු පිළිබඳවයි.විදුලිබල හා බලශක්ති ඇමැතිපාඨලී චම්පික රණවකප්‍රභාකරන් ගැන කතා කළොත් අපට කියන්න තියෙන්නේ එල්.ටී.ටී.ඊ. යේ සම්පූර්ණ යුද ශක්තියම අපි පරාජය කළා. නමුත් බින් ලාඩන් සමඟ අල් කයිඩා සංවිධානය විනාශ වුණේ නැහැ. අනෙක බින් ලාඩන් කියන්නේ සෞදියේ ඉපදී ජර්මනියේ හා අමෙරිකාවේ හැදී වැඩී පකිස්ථානයේ දී මරා දමන ලද ත්‍රස්තවාදී නායකයෙක්. එසේ විදේශ රටකදී වෙනත් රටක ත්‍රස්තවාදියකු මරා දැමීම අදාළ රටේ ස්වෛරීභාවය උල්ලංඝනය කිරීමක්. නමුත් අපි ප්‍රභාකරන් විනාශ කළේ අපේ රටේ දීමයි.ඒ වගේ ම මේ ප්‍රශ්නය නිසා ඇෆ්ගනිස්තානු ජාතිකයන් විශාල සංඛ්‍යාවක් ඇමෙරිකාව ඝාතනය කළා. බින් ලාඩන් වැනි අයකු ඝාතනය ලෝක සාමයට හොඳයි කියා අපි පිළිගන්නවා. නමුත් ඔහු සිටියේ නිරායුදවයි. විදෙස් රටක නිරායුදව සිටින කිසිවකු මරා දැමීමට ඇමෙරිකාවට තිබෙන අයිතිය කුමක්ද යන්න ගැටලුවක්. එය තම රටේ සාමය වෙනුවෙන් බව කීවත්, අපට අපේ රටේ ආයුධ සන්නද්ධව සිටිමින් රටේ සාමයට තර්ජනයක් වූ එල්.ටී.ටී.ඊ. නායකයා ඝාතනය කිරීම පිළිබඳව ඔවුන්ගේ මතය ද මීට වඩා පැහැදිලි විය යුතුයි.අනෙක ප්‍රභාකරන් කළා වගේ අල් කයිඩා සංවිධානය මිනිස් පලිහක් භාවිත කරමින් ආරක්ෂා වෙන්න හැදුවා නම් එවිට ඇමෙරිකාව ගන්නා පියවර කුමක්දැයි පැහැදිලි කළ යුතුයි. එසේ කියන්නේ, නිරායුද මිනිසකු අත්අඩංගුවට ගත්තා නම් නඩු විභාගයකින් තොරව ඝාතනය කිරීමට කිසිවකුට අයිතියක් නැති නිසයි. බින් ලාඩන් සමඟ තවත් නිරායුධ මිනිසුන් විසි දෙනකු පමණ ඝාතනය කර තිබෙනවා. එය ගැන ද පැහැදිලි අදහසක් අවශ්‍යයි. ඇමෙරිකානු ජනතාව බින් ලාඩන් ඝාතනය පිළිබඳ සතුට පළ කරන්නට ඇත්තේ තම රටේ ආරක්ෂාව තහවුරු වුණු නිසා විය යුතුයි. නමුත් ඇමෙරිකාව ඇෆ්ගනිස්තානය ආක්‍රමණය කළේ බින් ලාඩන් සොයා ගැනීමට බව කී නිසා දැන් ඔවුන් ඒ රටෙන් ඉවත් විය යුතුයි.බින් ලාඩන් සහ සදාම් හුසේන් යන දෙදෙනා ඝාතනය කිරීමේ ප්‍රයත්නය සඳහා සිවිල් ජනතාව ලක්ෂ දහයක් පමණ ඝාතනය කළා. නමුත් එයින් වත් ඇමෙරිකාවේ අරමුණ ඉටු කරගන්න එනම් රටවල් දෙකේ ම ප්‍රශ්න විසඳගන්න ලැබුණේ නෑ.ප්‍රභාකරන් ඝාතනයෙන් පසු, 2009 මැයි 18 වැනිදායින් පසු අපි අපේ රටේ අරමුණ ඉටු කරගත්තා. ඉන් පසු අපේ රටේ කිසිම ඝාතනයක් සිදු වුණේ නෑ. නමුත් ඇමෙරිකාව ඒ රටවල තාමත් ඝාතන සිදු කරනවා. මෙය නිරර්ථක ප්‍රයත්නයක් කියා අපට කියන්න වන්නේ ඒ නිසයි.එක්සත් ජාතින්ගේ සංවිධානයේ නීති රීති අනුව සියලුම රටවල් එක සමානයි. එහිදී ඇමෙරිකාව හා ලංකාව සමානයි. ඒ නිසා බලවත් ජාතීන් කරන දේ ගැන ප්‍රශ්න නොකර ඉඳීමට එක්සත් ජාතීන්ගේ සංවිධානයට හැකියාවක් නෑ. යම් පමණකට හරි සාධාරණත්වයක් රටවල් දෙකටම තිබිය යුතුයි.මේ අයුරින් දිගටම කටයුතු කළොත් ඉදිරියේදී ලෝකයේ ඒකාධිපතිවාදීන්, ත්‍රස්තවාදීන් ඇතිවීමේ අවදානමක් තිබෙනවා.එක්සත් ජාතීන්ගේ සංවිධානයට බැහැ ශ්‍රී ලංකාවට, ඇමෙරිකාවට වගේ ම එල්.ටී.ටී.ඊ. යට වෙනස් හැඳිවලින් බෙදන්න. හිට්ලර්ගේ හා පොල්පොට්ගේ මිනිසුන් පසු කලකදී සොය සොයා විනාශ කළා වගේ එල්.ටී.ටී.ඊ. සාමාජිකයන් වන රුද්‍රකුමාරන්, විනයාගන් නෙදියවන් වගේ ම එමැනුවෙල් ස්වාමිලාටත් යුද අපරාධ සම්බන්ධව දඬුවම් දිය යුතුයි.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැතිවිමල් වීරවංශඔසාමා බින් ලාඩන් කියන්නේ ලෝකයේ බලවත් රටවලට එරෙහිව ත්‍රස්ත ක්‍රියාවල නියැළුණු ත්‍රස්ත නායකයෙක්. නමුත් ඔහු වේලුපිල්ලේ පිරපාහරන් වගේ නිශ්චිත භූමි භාගයක් තුළ සන්නද්ධ හමුදාවක් ගොඩ නැඟූ ත්‍රස්ත නායකයකුගේ ස්වරූපයට වඩා වෙනස්. පිරපාහරන් කළේ නිශ්චිත භූමි භාගයක් තුළ සන්නද්ධ ත්‍රිවිධ හමුදාවක් ගොඩනඟා එම භූමි භාගය පදනම් කරගෙන ත්‍රස්ත ක්‍රියා කිරීමයි. ඔසාමා බින් ලාඩන් ඊට වඩා වෙනස්. පුහුණු කළ ත්‍රස්ත සාමාජිකයන් ලොව පුරා විසිරුවා හළ බින් ලාඩන් විවිධ ස්ථාන ඉලක්ක කර ප්‍රහාර එල්ල කළ ත්‍රස්ත නායකයෙක්.ක්‍රමවේදය අතින් දෙදෙනාගේ වෙනසක් තිබෙනවා. නමුත් ත්‍රස්තවාදය පැත්තෙන් නම් දෙදෙනාම සමාන නායකයන්. මේ දෙදෙනාම ලෝකයට බලවත් හානිකර තර්ජනයක් එල්ල කළ දෙදෙනෙක්.බින් ලාඩන් මුලදී ගොඩ නැඟුවේ බටහිර අධිරාජ්‍යවාදී බලවේගයි. වේළුපිල්ලේ පිරපාහරන් වත් ගොඩනඟන්න බටහිර අධිරාජ්‍යවාදී බලවේග ක්‍රියා කළ හැටි රහසක් නොවෙයි. මේ ආදි වශයෙන් පැති ගණනාවකින් මේ දෙදෙනාගේ සමාන කම් තියෙනවා. අපි කියන්නේ කවුරු හරි කියනවා නම් බින් ලාඩන් මරා දැමීම ලෝක සාමයට රුකුලක් කියලා එහෙම නම් එල්.ටී.ටී.ඊ. ය විනාශ කිරීමත් ලෝක සාමයට ඊටත් වඩා රුකුලක් කවුරු හරි කියනව නම් එල්.ටී.ටී.ඊ ය විනාශ කිරීම වරදක් කියලා. එහෙම නම් බින් ලාඩන් මරා දැමීමත් වරදක්. දෙකෙන්ම සිදුවී තියෙන්නේ එක හා සමානව ලෝක සාමයට තර්ජන එල්ල වීමක් කියා තර්කයක් මතු කරන්න පුළුවන්.පිරපාහරන් කියන්නේ ලංකාවට පමණක් බලපෑම් කළ තර්ජනයක් එල්ල කළ ත්‍රස්ත නායකයෙක් නොවෙයි. ඔහු හිටපු ඉන්දීය අග්‍රාමාත්‍යවරයාත් මරා දැමුවා. ලොව වෙනත් රටවල් එල්.ටී.ටී.ඊ ය තහනම් කළේ එය අන්තර්ජාතිකව ඒ රටවලට බලපෑම් කරන නිසයි.බින් ලාඩන් මරා දැමූ පසුව බැරැක් ඔබාමා වීරයෙක් වෙන්නයි, වේළුපිල්ලේ පිරපාහරන් ඇතුළු කොටි සංවිධානය විනාශ කළා ම මහින්ද රාජපක්ෂ ජනාධිපතිතුමා යුද අපරාධකාරයකු වන්නත් විදියක් නැහැ. මේ ත්‍රස්තවාදී සංවිධාන දෙක මර්දනය කිරීමේදී මිනිස් ජීවිත වලට අවම හානියක් වුණේ ශ්‍රී ලංකා හමුදාව අතින්.සිවිල් ජනතාව පළිහක් කරගෙන සිටි එල්.ටී.ටී.ඊ. ය විනාශ කරලා සිවිල් ජනතාව ආරක්ෂාව කළේ අපේ හමුදාවයි. බින් ලාඩන් ඉන්න බව දැන ගත්තහම ඔවුන් ලෝකයේ හැම තැනකටම ප්‍රති ප්‍රහාර එල්ල කළා. පකිස්තාන රජය පවා නොදැන ගුවන් ප්‍රහාර එල්ල කළා. බින් ලාඩන් සොයා යන මෙහෙයුමේදී ඔවුන් සිවිල් ජනතාව ගැන කිසිම තැකීමක් කළේ නැහැ. ඔවුන් ඒ ත්‍රස්තවාදීන් විනාශ කළ පසු එය කළ ආකාරය පිළිබඳව හොඳ ද නැද්ද කියා විමසා බැලුවහොත් යුද අපරාධ චෝදනාව එල්ල කරන අයට ඒ චෝදනාව එල්ල කරන්න වෙන්නේ බැරැක් ඔබාමාට. මහින්ද රාජපක්ෂ ජනාධිපතිතුමාට හා අපේ රණවිරුවන්ට කවුරු හරි යුද අපරාධ චෝදනා එල්ල කරනවා නම් ඊට වඩා බලවත් ලෙස බැරැක් ඔබාමා මේ චෝදනා වලට යටත් කරන්නට සිදුවෙනවා. බැරැක් ඔබාමා මේ වෙලාවේ තමන් ගැනවත් සිතා ජනාධිපතිතුමා හා රණවිරුවන් විරුද්ධව යුද අපරාධ ලෙස හංවඩු ගසන්නට දරන ප්‍රයත්නය වළකාගත යුතුයි.මෙයින් අපිට එක දෙයක් හොඳින් පෙන්නුම් කරනවා.. ඒ තමයි බටහිර රටවලට තර්ජනයක් වෙන ත්‍රස්තවාදීන් විනාශ කිරීම ප්‍රශ්නයක් නොවන බවයි. නමුත් අපේ රටට තර්ජනයක් වන ත්‍රස්තවාදීන් ඉවත් කළොත් අපිට කොහේවත් නැති ප්‍රශ්න වලට උත්තර දෙන්න වෙනවා. බැන්කි මූන්, බැරැක් ඔබාමා ගේ යුද අපරාධ ගැන වාර්තා කරන්නෙ නැහැ. එහෙම දෙයක් වෙන්න නම් අලුතින් එක්සත් ජාතීන්ගේ සංවිධානයක් හදන්න ඕන. ඔසාමා බින් ලාඩන් ගේ මේ ඝාතනයත් සමඟ බටහිර රටවල දෙබිඩි ප්‍රතිපත්තිය පැහැදිලි වුණා.එක්සත් ජාතික පක්ෂයේ මහලේකම් පාර්ලිමේන්තු මන්ත්‍රී තිස්ස අත්තනායකප්‍රභාකරන් කියන්නේ ලෝක මට්ටමේ ත්‍රස්තවාදියෙක්. බින් ලාඩන් ද එවැනි ම ලෝක මට්ටමේ ත්‍රස්තවාදියෙක්. මේ දෙන්නගේ කිසිම වෙනසක් නැහැ. මේ දෙදෙනාම විශාල වශයෙන් මනුෂ්‍ය ඝාතන කළා. ඝාතන රාශියකට ඔවුන් දෙදෙනා වගකිව යුතු වුණා. ඒ වගේ ම මේ දෙදෙනා නිසා ජන ජීවිතය විශාල වශයෙන් අවුලෙන් අවුලකට පත් වුණා.ප්‍රභාකරන් කියා සිටියේ ඔහු සටන් වදින්නේ ජාතිවාදය මුල් කරගෙන, දෙමළ ජනතාවගේ විමුක්තිය වෙනුවෙන් බවයි.නමුත් බින් ලාඩන් ඊට වඩා වෙනස්. ඔහු තනිකරම පළිගැනීමේ චේතනාවෙන් තමයි ත්‍රස්තවාදී ක්‍රියා සිදු කළේ. නමුත් මේ දෙදෙනාගේ ම ක්‍රියා නිසා සාමාන්‍ය ජන ජීවිතය අවුල් වුණා. මොවුන්ගේ නායකත්වය නිසා ජන සමාජයට සිදුවුණේ විශාල හිරිහැරයක්. මම හිතන්නේ මේ වගේ දෙදෙනෙක් ඝාතනය වීම සමාජයේ යහපතට සිදුවූ දෙයක් බවයි.ප්‍රභාකරන් ඝාතනය වුණාට පසුව අන්තර්ජාතික ප්‍රජාව ශ්‍රී ලංකාවේ අභ්‍යන්තර කටයුතු වලට ඇඟිලි ගැසුවා. අද පමණක් නෙමෙයි. අතීතයේදීත් ලංකාවේ අභ්‍යන්තර ප්‍රශ්නවලට ජාත්‍යන්තරය අනවශ්‍ය ආකාරයට අත දමන්න උත්සාහ කළා. ජේ.ආර්. ජයවර්ධන ජනාධිපතිතුමාගේ රජය කාලයේ ලලිත් ඇතුළත්මුදලි මහතා ත්‍රස්තවාදයට විරුද්ධව කටයුතු කළ වෙලාවේ ඉන්දියාව වගේ ම අන්තර්ජාතික ප්‍රජාව බලපෑම් කළා. මහින්ද රාජපක්ෂ ජනාධිපතිතුමාගේ කාලයේත් ත්‍රස්තවාදයට විරුද්ධව කටයුතු කළ නිසා ජාත්‍යන්තරය බලපෑම් කළා. මහින්ද රාජපක්ෂ ජනාධිපතිතුමාගේ කාලයේ ජාත්‍යන්තරය බලපෑම් කරන හැටි හොඳටම පැහැදිලියි. අපි ප්‍රභාකරන්ගේ හෝ ඔහුගේ සගයන්ගේ ඝාතනයට ජාත්‍යන්තරය ඇඟිලි ගැසීම කිසිසේත් අනුමත කරන්නේ නැහැ. ත්‍රස්තවාදියා නම් ත්‍රස්තවාදියාමයි. ඒකේ වෙනසක් නැහැ.ඇමෙරිකාවත්, වෙන රටක්වත් ත්‍රස්තවාදී ක්‍රියා කරන පුද්ගලයන් ආරක්ෂා කිරීම වැරැදියි. යුද්ධයේදී නොයෙකුත් සිදුවීම් වෙනවා. ඒ සිදුවීම් අවම කළ යුතුයි. බින් ලාඩන් ලාගේ හෝ ප්‍රභාකරන් ලාගේ ත්‍රස්තවාදී ක්‍රියා කවදා හෝ ඉදිරියට ගෙනි යන්න පුළුවන්. අපි ඒ වගේ තත්ත්වයන් නැති වෙන්න වගබලා ගත යුතුයි. බින් ලාඩන් හෝ අනුගාමිකයන්ට බටහිර රටවල් ත්‍රස්තවාදී ලේබලය අලවනවා සේ අපි කියන්නේ ප්‍රභාකරන් ගේ හා ඔහුගේ සගයන්ටත් ත්‍රස්තවාදී ලේබලය ගැසිය යුතුයි කියලා. ඒ දෙදෙනාගේ කිසිම වෙනසක් නැහැ. ප්‍රභාකරන් ඝාතනයෙන් හා බින් ලාඩන් ඝාතනයෙන් ලොව ත්‍රස්තවාදය අවසන් වුණේ නැහැ. ඔවුන්ගේ සගයන් කවදා හෝ මේ ත්‍රස්ත ක්‍රියා ඉදිරියට ගෙනි යන්න පුළුවන්. අපි හැමෝටම එකතු වී මේ ත්‍රස්ත ක්‍රියා වලට මුහුණ දිය යුතුයි. අද ත්‍රස්තවාදයට විරුද්ධව ලොවම එකට එක්වීමට කාලය ඇවිත්.මුළු ජාත්‍යන්තරයම එක් වී බින් ලාඩන්ට වගේ ම ප්‍රභාකරන්ටත් ත්‍රස්තවාදී ලේබලය ගැසිය යුතුයි. ජාත්‍යන්තර ප්‍රජාව එකට එක්ව නැඟී සිටීමට කාලය ඇවිත්.ජල සම්පාදන හා ජලාපවාහන ඇමැති දිනේෂ් ගුණවර්ධනලෝකයේ දරුණුතම ත්‍රස්තවාදී කණ්ඩායමක් ලෙස හැඳින්වූ එල්.ටී.ටී.ඊ. සංවිධානය හා එහි නායක වේලුපිල්ලේ ප්‍රභාකරන් රජය විසින් මෙහෙයවනු ලැබූ මානුෂික මෙහෙයුමේදී අපේ සොල්දාදුවන් සමඟ සටන් වැදී සිටියදී ජීවිතක්ෂයට පත් වුණා. ඔහු ආයුධ සන්නද්ධව සටන් නොකළේ නම් එසේ සිදු වන්නේ නැහැ. ඔහුට අවි බිම තබන ලෙස කරන ලද ඉල්ලීම් කිසිවක් ඔහු තැකුවේ නැහැ. ත්‍රස්තවාදීන්ට සහය දුන් ටී.එන්.ඒ මන්ත්‍රීතුමා ද ප්‍රකාශ කර තිබුණා. මානුෂික මෙහෙයුමින් නිදහස් වී කොටි රැහැනින් පළා යන ජනතාව, ළමයින්, කාන්තාවන් පවා මරා දමන ලෙස අවසන් අවස්ථාවේ කොටිනායක ප්‍රභාකරන් කෲර ලෙස අණ කළ බව.ත්‍රස්තවාදී සංවිධානයේත් නායකයාගේත් පරාජය දැන ගත් ජනතාව එම සංවිධානය දණ ගස්වා සම්පූර්ණයෙන් හමාර කිරීම නිසා තම මාතෘ භූමියට ලැබෙන නිදහස බියෙන් තොරව ජීවත්වීමේ නිදහස ආපසු ලැබීම පිළිබඳ සතුටු වීම සාධාරණයි. ඒ වෙනුවෙන් ජනාධිපතිතුමා ජනතාවට ලබාදුන් ජයග්‍රහණයක් නිසයි ජනතාව සතුටු වුණේ. කොටින් වගේ ම කෲර මිනීමැරුම් කරන සංවිධානයක් ලෙස අල් කයිඩා සංවිධානයත් හඳුන්වන්න පුළුවන්. එහි නායකයා වන ඔසාමා බින් ලාඩන් බාමියන් බුදු පිළිම තමන් විසින් විනාශ කළ බව පවා පිළිගත්තා. 9/11 ඇමෙරිකාවේ කේන්ද්‍රස්ථානය වන ලෝක වෙළෙඳ මධ්‍යස්ථානයට සහ පෙන්ටගනයේ ආරක්ෂක මූලස්ථානවලට එරෙහිව ක්‍රියා කළා. ඒ වගේ ම ඉන්දියාවේ මුම්බායි, පාකිස්ථානයේ, ඇෆ්ගනිස්තානයේ පවා අන්තර්ජාතික වශයෙන් ත්‍රස්තවාදී ක්‍රියා කිරීමට ඔවුන් කටයුතු කළා.ඇමරිකාව තම කේන්ද්‍රස්ථානය වන නිව්යෝක් නගරය විනාශ කරන්නට යෙදුණු ත්‍රස්තවාදීන් පිටුපස පැන්නීම පිළිබඳ සැකයක් නෑ. ඒ ත්‍රස්තවාදීන් තම දේශයට කළ විනාශය හා තර්ජනාත්මක අභියෝග නිසා අල්ලා පරාජය කිරීම පිළිබඳ ඇමෙරිකානු ජනතාව සතුටුවීම ගැනත් කියන්නට ඇත්තේ තම රට ලබාගත් ජය පිළිබඳ ඔවුන්ට ඇති වූ හැඟීම එසේ විය හැකි බවයි. ප්‍රභාකරන් හා බින් ලාඩන් යන දෙදෙනාම ලෝකය ප්‍රකාශයට පත් කර තිබුණේ කෲරතම ත්‍රස්තවාදීන් දෙදෙනකු ලෙසයි. එනිසා ඒ දෙදෙනාගේ වෙනසක් නැහැ. ඒ වගේ ම ඔවුන් අල්ලා ගැනීම හා පරාජය කිරීම ද ප්‍රශ්නයක් නොවේ.නමුත් වෙනස තිබෙන්නේ බින් ලාඩන් සටන් කරමින් සිටියදී ජීවිතක්ෂයට පත් නොවීමයි. ආයුධ සන්නද්ධව සිටියදී මිය ගියා නම් මේ කරුණු දෙකම එක සමාන බව කිව හැකියි. මේ කරුණු ගැන එක්සත් ජාතීන්ගේ සංවිධානයේ මතය ගැන අප කිසිවක් කීමට අවශ්‍ය නැහැ. මොකද බැංකි මූන් කියන්නේ එහි ලේකම් පමණක් මිස අයිතිකරුවා නොවෙයි. ඔහු ඔහුගේ ම කමිටුවක් වූ දරුස්මාන් කමිටුව හදා ගත්තාට එහි කිසි වලංගු බවක් නැහැ. එයින් ඉදිරිපත් කරන කරුණු එක්සත් ජාතීන්ගේ සංවිධානයේ මතය ද නොවන බව කිව යුතුයි. නමුත් එම සංවිධානයේ සමස්ත නිලධාරීන්ට මේ කරුණු දෙක පිළිබඳව නිවැරැදිව පෙනෙන්නේ නැත්නම් ඒ පිළිබඳව අප ක්‍රියාත්මක විය යුතුයි.කෙසේ වෙතත් බින් ලාඩන් කරුණු රැසකට වැරැදි කරුවෙක් ලෙස පිළිගැනුණා. එවැනි ත්‍රස්තවාදියෙක්, වැරැදි කරුවෙක් වුවත් අල්ලා ගැනීමේදී රාජ්‍ය තාන්ත්‍රිකව එකඟවූ සුවිශේෂ ක්‍රියාවලියක් අනුගමනය කළ යුතුයි. එය එක්සත් ජාතීන්ගේ සංවිධානය විසින් ප්‍රකාශිත සෑම රටකටම සමානව ඒ ඒ රටවල ස්වාධීනත්වය පිළිබඳ අයිතිය තහවුරු කිරීමේ පිළිවෙත අනුව අනුගමනය කළ යුතුයි.සාකච්ඡාකෙළේ සුභාෂිණී ජයරත්න අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ab1105083</link>
    <topic>ශ්‍රී ලංකාවයි ඇමෙරිකාවයි ගැන දෙවිදිහකට හිතන්න එපා</topic>
    <author>රංජිත් සියඹලාපිටිය</author>
    <content>අපේ ලොව්තුරා බුදුන්වහන්සේ ගේ දේශනාවේ තියෙනවා අවි ගත්තෝ අවියෙන් ම නැහෙනවා කියලා. උන්වහන්සේගේ ධර්මය සත්‍යයි. ඒක ලෝක දහමක්. සමහරවිට ප්‍රභාකරන් වගේ ම බින් ලාඩන් පරලොව ඉඳලා මේ වගේ දේවල් කල්පනා කරනවා වෙන්ඩත් පුළුවන්. ප්‍රභාකරන් මුළු ලෝකයම හෙල්ලුවා. ඒ අංක එකේ ගරිල්ලා සංවිධානයේ නායකයා විදියට. එතකොට බින් ලාඩන්. මනුස්සයා ලෝකයම හෙල්ලුවා විතරක් නෙමෙයි. ලොකේ මහා බලවතාට එළිපිට ම තර්ජනය කළා. ඒ විතරක් යැ. ලෝකයේ මහා පොලිස්කාරයා කියන ඇමෙරිකාවේ හදවතටම ගැහුවා. එදා ඉඳලා බටහිර බලවතුන් බින් ලාඩන්ගේ නම ඇහෙනකොටත් වෙව්ලුවා. හැබැයි මේ වෙනකොට මේ මහා පාපතරයන් දෙන්නාගේ ම කෙරුවාවල් අහවර වෙලා. ඒත් ප්‍රභාකරන්ගේ බින් ලාඩන්ගේ හෙවණැලි තාමත් මේ මහ පොළොවේ හොල්මන් කරනවා.මේ දවස්වල ලෝකෙටම හොඳ වැඩක් කරන්ඩ පුළුවන්. ඒ තමයි මිනීමරු සුපර් ස්ටාර් තෝරන එක. ඒකේ අවසාන වටයට ෂුවර් එකටම එන්ඩ ඕන දෙන්නෙක් ඉන්නවා. ඒ ප්‍රභා සහ ලාඩන්. මේ දෙන්නට එස්.එම්.එස් යවන්ඩ ඕන විදියක් කාට කාටත් පහසුවට මං කියන්නම්.අංක එක තමයි මේ. අහිංසක කිරි සප්පයාගේ ඉඳලා තරුණ මැදිවියේ මහළු වියේ මිනිස්සු අමු අමුවේ මරලා දාපු එක. එතකොට ප්‍රභාකරන්ගේ ගිණුමට ශ්‍රී ලංකා ත්‍රිවිධ හමුදාවේ පොලිසියේ 30000 ක් මැරුණ එකත් එකතු කරලාම බලන්ඩ. එතකොට බින් ලාඩන්. මිනිහා මගේ හිතේ හැටියට මිනිස්සු හාර පන්දාහක් මරලා දාන්ඩ ඇති.ඊළඟට රාජ්‍ය නායකයන් ඝාතනය කිරීම, ප්‍රභාකරන් අපේ ජනාධිපති රණසිංහ ප්‍රේමදාස, ඉන්දියාවේ අගමැති රජීව් ගාන්ධි වගේ ම ඇමැතිවරුන් ජනාධිපති අපේක්ෂකයන් වගේ ම දෙමළ බුද්ධිමතුන් මරලා දැම්මා. එතකොට බින්ගේ වැඩ කොහොමද? මිනිහාට 1995 දී ඊජිප්තුවේ ජනාධිපති හුස්නි මුබාරක් මරා ගන්ඩ බැරි වුණා. හැබැයි ඇමෙරිකාවේ හදවත වෙච්ච පෙන්ටගනයටයි ලෝක වෙළෙඳ මධ්‍යස්ථානයටයි ගැහුවා.තව දෙකක් තියෙනවා. වැඩිම දේපළ හානියක් කළේ කවුද? ප්‍රභා කරපු හානිය රුපියල් බිලියන 2000 කට වැඩියි. ඒ ගණන් කරලා තියෙන හානි විතරයි. එතකොට ලංකාව අවුරුදු 30 ක් ආපස්සට ගියා කියලාත් මතක තියා ගන්ඩ. ඒත් බින් ලාඩන් මං හිතන්නේ ලෝකයට ඒ වගේ දේපළ හානියක් කරලා නැතුවත් ඇති. හැබැයි ඒකෙනුත් ප්‍රභා අංක දෙක වෙන්ඩ විදියක් නෑ.අන්තිමට ම මේ ගැනත් හිතන්ඩ. පාසල් දරුවෝ පාසලෙන් එළියට ඇදගෙන ගිහින් යුද්ධයට ඇදලා දාපු එක. ඒ ගිනස් වාර්තාවට නම් කාටවත් හිමිකමක් නැහැ. ඒක අයිති ප්‍රභාකරන්ට විතරමයි. මොනවා වුණත් බින් එහෙම දෙකේ පංතියේ වැඩ කරේ නෑ. දැන් කාට කාටත් මිනීමරු සුපර් ස්ටාර් තෝරාගන්ඩ පුළුවන් වෙයි.තව දෙයක් කියන්ඩම ඕනේ. මර්සුකි දරුස්මාන් හාදයාට මං කියපු වැඩේ කරන්ඩ අමතක වෙලා ද කොහේද? නැත්තං ලෝකේ අංක එකේ විනය ගරුක හමුදාව ප්‍රභාකරන්ගේ ත්‍රස්ත හමුදාව කියන්ඩ විදියක් නැහැ.මං මර්සුකි දරුස්මාන් මහත්තයාට එකක් කියන්ඩ කැමැතියි. ත්‍රස්තවාදයේ තරම මැන ගන්ඩ. බින් ලාඩන් මැරුවා කියලා ලෝකෙටම කිව්වේ කවුද? ඇමෙරිකාවේ ජනාධිපතිතුමා. ඒ කියන්නේ ඇමෙරිකාව බින් ලාඩන්ට තියෙන බයේ තරම නේද? ඇයි ඇමෙරිකානුවෝ පාරට බැහැලා සතුටු වුණේ. ත්‍රස්තවාදයට තිබුණු බිය ඉවර වුණ හින්දා නේද?ප්‍රභාකරන් මැරුණ දවසේ ලංකාවේ මිනිස්සු පාරට බැස්සෙත් ත්‍රස්තවාදයේ අවසානය සටහන් වුණ හින්දා. එහෙම නම් ලංකාවයි ඇමෙරිකාවයි ගැන දෙවිදියකට හිතන්ඩ එපා.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ab1105084</link>
    <topic>බුද්ධික ද? මංගලද? සජිත්ගෙන් රනිල්ට ප්‍රශ්නයක්</topic>
    <author>චන්දන බණ්ඩාර</author>
    <content>ප්‍රධාන ඇමැතිවරුන්ගේ සමුළුව 28 වැනි වරටත් ගිය සතියේ පැවැත්විණි. ඒ මතුගම කුකුළේ ගඟ යුද හමුදා නිවාඩු නිකේතනයේදීය. ප්‍රධාන ඇමැතිවරුන්ගේ සමුළුව මෙතෙක් කාලයක් පැවැතියේ පළාත් ප්‍රධාන ඇමැතිවරුන්ගේ සහ පළාත් සභාවල ඉහළ පෙළේ නිලධාරීන්ගේ ප්‍රධානත්වයෙනි. මෙවර ප්‍රධාන ඇමැති සමුළුව පැවැත්වීමට පෙර දිනයේ පළාත් සභාවල ඇමැතිවරුන් ද කුකුළේ ගඟ නිවාඩු නිකේතනයට පැමිණ සිටියහ.මෙවර සමුළුවේදී 13 වන ව්‍යවස්ථා සංශෝධනයට අනුව ආරම්භ වූ මුදල් කොමිසම දැඩි දෝෂ දර්ශනයට ලක්විය. මුදල් කොමිසමේ ප්‍රධාන කාර්යභාරය වී ඇත්තේ පළාත් සභා සඳහා මුදල් ලබාදීමයි. මේ වෙන විට පළාත් සභා සඳහා ලබා දෙන මුදල් මුදල් කොමිසම විසින් දිගින් දිගටම කප්පාදු කරනු ලැබීම එසේ දෝෂ දර්ශනයට ලක්වීමට හේතු විය.මේ අතරතුර මෙවර පළාත් මහ ඇමැතිවරුන්ගේ සමුළුවේදී මහ ඇමැතිවරු තවත් චෝදනාවක් ගොනු කළහ. එනම් තමන්ගේ ලිපි ශීර්ෂයේ විෂයන් රැසක් යොදා තිබුණ ද මුදල් කොමිසම මුදල් ලබා දෙන්නේ විෂයන් කීපයකට පමණක් බවයි. “අපි පාවිච්චි කරන ලිපි ශීර්ෂයන් දික් වෙනවා විතරයි. වෙන කිසිම දෙයක් වෙන්නේ නෑ. පළාත් සභාවට දිය යුතු මුදල් නිසි විදියට ලබා නොදෙන මුදල් කොමිසම අහෝසි කර දැමිය යුතුයි. මහ ඇමැතිවරු එක හ¼ඩින් කියා සිටියහ. එමනිසා මුදල් කොමිසම පිළිබඳව ඉදිරියේදී ජනාධිපති ලේකම්තුමා සහ පළාත් ලේකම්වරු අතර විශේෂ සාකච්ඡාවක් පැවැත්වීමට තීරණය විය.ඉන් පසුව පළාත් ප්‍රධාන ඇමැතිවරුන්ගේ සාකච්ඡාවට ලක්වූයේ මේ වෙන විට අපේ රටට එරෙහිව ඇතැම් සංවිධාන සිදුකරන ක්‍රියාකාරකම් ගැනයි. එමෙන්ම බලය බෙදා හැරීම පිළිබඳව පවතින සමහර අපහැදිලිකම් නිසා පළාත් සභා නිසි පරිදි ක්‍රියාත්මක වීමට බාධා ඇතිවී තිබෙන බවද මහ ඇමැතිවරුන්ගේ මතය වීය.ප්‍රධාන ඇමැති වරුන්ගේ සමුළුවට සවස් වරුවේ විශේෂ ආරාධිතයෙක් පැමිණ සිටියේය. ඒ ආර්ථික සංවර්ධන ඇමැති බැසිල් රාජපක්ෂය. බොහෝ දුරට පළාත් ඇමැති සමුළුවට මෙතෙක් පැමිණියේ පළාත් ආණ්ඩුකාරවරු පමණි.එහිදී ඇමැති බැසිල් රාජපක්ෂ මහතා තමන්ගේ අමාත්‍යාංශයට අදාළව ඇති ප්‍රශ්නවලට ඒ මොහොතේම විසඳුම් ලබා දුන්නේය. ඊට අමතරව පළාත් සභාවලට වැදගත් වෙන විෂයන් හයක් පිළිබඳව ඒ ඒ විෂයභාර ඇමැතිවරුන් සමඟ සාකච්ඡා කරන ලෙස ද ඇමැති බැසිල් රාජපක්ෂ පළාත් මහ ඇමැතිවරුන්ගෙන් ඉල්ලා සිටියේය. ඒ සඳහා ආර්ථික සංවර්ධන අමාත්‍යාංශය විසින් රැස්වීම් සංවිධානය කර දීමට ද ඇමැති බැසිල් රාජපක්ෂ මහතා එකඟ වීය.මේ අතරතුර නැෙඟනහිර පළාත් මහ ඇමැති ශිවනේෂතුරෙයි චන්ද්‍රකාන්තන් මහ ඇමැති සමුළුවට පැමිණිල්ලක් ඉදිරිපත් කළේය.”නැෙඟනහිර පළාතේ ක්‍රියාත්මක කෙරෙන බොහෝ ව්‍යාපෘති දිසාපතිවරුන් හරහායි ක්‍රියාත්මක වෙන්නේ. පළාත් සභා ඒ සඳහා මැදිහත් කරගෙන නැහැ. ඒ ව්‍යාපෘතිවලට පළාත් සභාව මැදිහක් කර ගන්න” නැඟෙනහිර මහ ඇමැතිවරයා ඉල්ලා සිටියේය.ප්‍රධාන ඇමැතිවරුන්ගේ සමුළුව පැවැත්වෙද්දී කුකුළේ ගඟ නිවාඩු නිකේතන පෙදෙසට මහ වැසි ඇද වැටුණේය. කුකුළේ ගඟ ජල මට්ටම ඉහළ යන්නට විය.”මහ ඇමැතිතුමා අපේ දවස් දෙකේ සමුළුව දින තුනක් කරන්න වේවිද දන්නේ නැහැ” දකුණු පළාත් මහ ඇමැති ෂාන් විජයලාල් ද සිල්වා බස්නාහිර මහ ඇමැති ප්‍රසන්න රණතුංගගෙන් විමසා සිටියේය.”බයවෙන්න එපා මම කොහොමහරි බෝට්ටු ගෙනල්ලා හරි අදම හැමෝම කුකුළේ ගඟින් එහාට පිටත් කරලා යවන්නම්.” මහ ඇමැති ප්‍රසන්න රණතුංග කීවේය.මෙවර එක්සත් ජනතා නිදහස් සන්ධානයේ මැයි දින රැලියට රඹුක්කනින් විශාල පිරිසක් රැගෙන කොළඹට පැමිණි සබරගමුව මහ ඇමැති මහීපාල හේරත් එම පිරිසද සමඟ පෙළපාළියට එක් වූයේ දෙමටගොඩිනි.එතැන් සිට පා ගමනින් නගර සභා පිටිය කරා යන අතරතුර ඔහු වරෙක බේස්ලයින් පාරේ යකඩ වැටක ඈඳි ගෙන ගමන් වෙහෙස නිවීය.මෙලෙස නගර සභාපිටිය වෙත පැමිණෙමින් සිටින අතරතුර “මහී කෝ පුතා” යයි හුරුපුරුදු කටහඬක් මහීපාල හේරත්ගේ කනට වැටිණි.ඒ සමඟම උණුසුම් බරසාර අතක් තම උර මත තබනුද මහීපාල හේරත් මහ ඇමැතිවරයාට දැනිණි.ඒ හඬටත් පහසටත් ආපසු හැරී බැලූ මහීපාල හේරත් විමතියට පත් කරමින් සිනහ පිරි මුවින් යුතුව ජනාධිපති මහින්ද රාජපක්ෂ මැතිතුමා මහීපාල හේරත් අසලම විය.රඹුක්කන පාක්ෂිකයන් සමඟ මැයි පෙළපාළියට තම පුත් පාර්ලිමේන්තු මන්ත්‍රී කනක හේරත් එක්ව ඇතැයි ජනපතිට පිළිතුරු දෙමින් මහ ඇමැතිවරයා කීය.පැය ගණනක් පෙළපාළියේ ගමන් ගත් සෙසු විඩා බර පාක්ෂිකයන්ට මෙන්ම මහීපාල හේරත්ටත් ජනාධිපති තුමාගේ දසුන මෙන්ම පුළුල් සිනහව ද වෙහෙස නිවාලූ පොද වැස්සක් විය.පොල් සංවර්ධන සහ ජනතා වතු ඇමැති ජගත් පුෂ්ප කුමාර පසුගිය 02 දා රඹුක්කනට පැමිණියේ කප්රුක පුරවර නැමති පොල් වගා වැඩපිළිවෙළ පිළිබඳ අදාළ නිලධාරීන් දැනුවත් කිරීමටය.මහ ඇමැති මහීපාල හේරත් මෙන්ම කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහත්වරුද සහභාගී වූ එම රැස්වීම ආරම්භ වීමට මත්තෙන් ජගත් පුෂ්පකුමාර ඇතුළු පිරිසට ආසන්න භෝජනාගාරයක දිවා ආහාරයද පිළියෙළ කර තිබිණි.වසර 10 කට වැඩි කලක් පාර්ලිමේන්තුවේ එකට ගත කළ කාලයේ රසබර අතීතය ජගත් පුෂ්පකුමාර සහ මහීපාල හේරත් යන මිතුරන් යළි යළිත් සිහිපත් කරමින් ඇතැම් මතකයකට කනක හේරත්ද හවුල් කර ගත්තේය.ගිය සතියේ ඉරිදා කොළඹට පැමිණි ලක්ෂ සංඛ්‍යාත පිරිසක් එක්සත් ජනතා නිදහස් සන්ධානයේ මැයි රැළියට සහභාගී වූහ. ගම්පහ දිස්ත්‍රික් ශ්‍රී.ල.නි.ප නායක බැසිල් රාජපක්ෂ මහතා ගම්පහ දිසාවේ සෑම ආසනයක් වෙනුවෙන් ම ප්‍රදර්ශන රථයක් බැගින් ලබා දී තිබිණි.කටාන ආසනයේ පෙළපාළියට 2000 කට ආසන්න පිරිසක් එක්ව සිටියහ. ඊට නායකත්වය දුන්නේ කටාන ශ්‍රී.ල.නි.ප සංවිධායිකා සුදර්ශනී ප්‍රනාන්දුපුල්ලේය. ඇය පෙරටුව ගමන්ගත් පෙළපාළිය බොරැල්ල මංසන්ධියට පැමිණියා පමණි. ඒ සමඟම පෙළපාළියට ඉන් එහාට ගමන් කිරීමට ඉඩ දිය නොහැකි බව පොලිස් විශේෂ කාර්ය බළකායේ පිරිසක් කියා සිටියහ. එම පිරිස කියා සිටියේ කැම්බල් පිටියේ සිට බොරැල්ල දක්වා එක් මාර්ගයකින් පමණක් පෙළපාළිය ගමන් කරවන ලෙස තමන්ට උපදෙස් ලැබී ඇති බවය.ඒ සමඟම කටාන පෙළ පාළියේ ඉදිරියෙන් ගමන්ගත් ආධාරකරුවෝ සහ සංවිධායකයෝ පොලිස් විශේෂ කාර්ය බළකා නිලධාරින් සමඟ උණුසුම් වචන හුවමාරුවක පැටලුණහ. ඒ සමඟම එතැනට පැමිණියේ මන්ත්‍රිනී සුදර්ශනී ප්‍රනාන්දුපුල්ලේය. ඇය විශේෂ කාර්ය බළකායේ නිලධාරින්ගෙන් විමසා සිටියේ නියෝගය දුන්නේ කවුද කියාය.”පෙළපාළිය කැම්බල් පිටිය ළඟදි සංවිධානය කළා නම් මේ වගේ ප්‍රශ්න එන්නේ නැහැනේ. අපි ආවේ ජනාධිපතිතුමා වෙනුවෙන් අපිට යන්න දෙන්න.” මන්ත්‍රිනී සුදර්ශනී කීවාය. එහෙත් ඊට විශේෂ කාර්ය බළකායේ නිලධාරින් ඉඩ දුන්නේ නැත.”මොකද මං ඇමැති කෙනෙක් නොවෙන නිසාද මට කෙනෙහිලිකම් කරන්නේ. පුළුවන්නම් වෙඩි තියන්න.” මන්ත්‍රිනී සුදර්ශනී එසේ කියමින් විශේෂ කාර්ය බළකා නිලධාරින්ගේ විරෝධය නොතකා සිය කණ්ඩායම සමඟ ප්‍රධාන පෙළපාලියට එක් වූවාය.මේ අතරතුර ඇමැති බැසිල් රාජපක්ෂ මහතා ලිප්ටන් වටරවුමේ සිට පෙළපාළිය නැරැඹුවේය. ඒ සමඟම ඇමැති බැසිල් පෙළපාළියේ එන සියලුම ආසන සංවිධායකවරුන්ට සහ ජනතාවට ආචාර කළේය. මන්ත්‍රිනී සුදර්ශනී දුටු ඇමැති බැසිල් රාජපක්ෂ මහතා කියා සිටියේ ඇයට සන්ධාන රැළියේ වේදිකාවට ගොඩ වෙන ලෙසයට.”ජෙයරාජ් ඉන්නකොට කවදාවත් මැයි දින වේදිකාවට ගියේ නැහැ. එයා හැමදාම මැයි දිනයේදී හිටියේ ජනතාව එක්ක. ඒ නිසා මාත් ජනතාව එක්කම රැස්වීම් භූමියේ ඉන්නම්.” මන්ත්‍රිනී සුදර්ශනී එසේ කියමින් මැයි දින රැළිය අවසන් වෙන තුරුම නගර සභා පිටියේ ජනතාව සමඟ රැඳී සිටියාය.පාර්ලිමේන්තුව රැස්වූයේ පසුගිය 3 වැනිදායි. ඒ අතරතුර දෙපක්ෂයේම මන්ත්‍රීවරුන් කණ්ඩායම් වශයෙන් විවිධ කතාබහවල නිරතව සිටියහ.ආගමික කටයුතු නියෝජ්‍ය අමාත්‍ය එම්. කේ. ඩී. එස්. ගුණවර්ධන, වික්ටර් ඇන්තනි, විදාන ගමගේ, සනී රෝහණ ඇතුළු මැති ඇමැතිවරුන් ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ සමඟ කතාබහක යෙදී සිටිද්දී එතැනට පැමිණියේ එජාපයේ මන්ත්‍රීවරුන් වන ගයන්ත කරුණාතිලක සහ බුද්ධික පතිරණ යන මන්ත්‍රීවරුය.“ගයන්ත කරුණාතිලක මන්ත්‍රීතුමා එජාපයේ ඉන්න වැදගත් මන්ත්‍රීවරයෙක්. කාටවත් පෞද්ගලිකව මඩ ගහන්නේ නෑ.” ආණ්ඩු පක්ෂයේ මන්ත්‍රීවරයකු කියද්දී ගයන්ත මන්ත්‍රීවරයා කීවේ “මං ආණ්ඩුවට පහර ගන්නේ ප්‍රතිපත්තිවලටයි” කියාය.“බුද්ධික පතිරණ මන්ත්‍රීතුමා අපේ ජනාධිපතිතුමා ගැන පෞද්ගලිකව සුදුසු නැති විවේචනයක් කරලයි කියලා දැනගන්න තියෙනවා. ඒ ගැන කවුද ජනාධිපතිතුමාටත් කිව්ව. ජනාධිපතිතුමා ඒ ගැන ප්‍රතිචාර දැක්වූවේ හිනාවකින් විතරයි” හෙට්ටිගේ කීවේය.“අනේ පිස්සුද අයියා, මං එහෙම ජනාධිපතිතුමාට පහර ගහලා නෑ. කවුද ඕව කියන්නෙ?” බුද්ධික පතිරණ මන්ත්‍රීවරයා කියද්දී හෙට්ටිගේ, හේමාල් ගුණසේකර මන්ත්‍රීවරයා දුරකතනයට සම්බන්ධ කරගත්තේය.එහෙම දෙයක් නම් වෙලා තියෙනවා. අපි හමුවෙලා කතා කරමු” ගුණසේකර මන්ත්‍රීවරයාගේ පිළිතුර විය.“අපිත් හිතන්නෙ නෑ බුද්ධික මන්ත්‍රීතුමා ඒ වගේ කියලා.” ආණ්ඩු පක්ෂයේ මන්ත්‍රීවරු කීපදෙනෙක්ම කීහ.“රට බේරගත්ත ජනාධිපතිතුමාට කවුරුහරි වෛරයෙන් ද්වේශයෙන් පහර ගහනවා නම් ඒ කටවල්වල පණුවො දමනවා” නියෝජ්‍ය අමාත්‍ය එම්. කේ. ඩී. එස්. ගුණවර්ධන කීවේ කෝපයෙනි.ගිය සතියේදී එජාප නායකයාගේ නිල කාර්යාලය පිහිටි කේම්බ්‍රිජ් ටෙරස් කාර්යාලයෙන් සමු ගැනීමට එජාප නායකයාට සිදුවිය. ඒ අනුව එජාප නායකයාගේ නව කාර්යාලය පිහිට වූයේ කොළඹ ශ්‍රීමත් මාර්කස් ප්‍රනාන්දු මාවතේ පිහිටි එජාප මාධ්‍ය මධ්‍යස්ථානයේය. එජාප නායකයා නව කාර්යාලයට සුබ නැකතින් පැමිණී අවස්ථාවට එජාප මහලේකම් තිස්ස අත්තනායක ද සහභාගි විය.එජාප පුත්තලම දිසා මන්ත්‍රී රංගෙ බණ්ඩාර පසුගිය කාලය පුරාම එජාප මහලේකම් තිස්ස අත්තනායකට විවිධ චෝදනා එල්ල කළේය. තමන්ගේ කීර්තිනාමයට හානි වූ නිසා ඒ ගැන වහාම පරීක්ෂණයක් පවත්වන ලෙස එජාප මහලේකම්වරයා එජාප නායකයාගෙන් ඉල්ලා තිබිණි. ඒ අනුව එජාප නායකයා ඒ ගැන පරීක්ෂණයක් පැවැත්වීමට තිදෙනෙකුගෙන් යුත් කමිටුවක් පත් කළේය.හෙන්රි ජයමහ, ආර්. එස්. ජයරත්න සහ බර්නී අල්විස් එම කමිටුවට ඇතුළත් වෙති. ඒ අනුව එජාප මහලේකම් තිස්ස අත්තනායක එම කමිටුව හමුවේ තමාට එරෙහිව මන්ත්‍රී රංගෙ බණ්ඩාර සිදුකළ ප්‍රකාශවල පුවත්පත් වාර්තා ඉදිරිපත් කළේය.මේ අතරතුර ගිය සෙනසුරාදා එජාප නායකයා බණ්ඩාරවෙල නගරයට ගියේය. ඒ ඉරිදා පැවැත්වුණු එජාප ජාතික මැයි රැලියට සහභාගිවීමටය.“නියෝජ්‍ය නායකතුමා ඔබතුමා බණ්ඩාරවෙලට එන්ඩ ඕන නෑ. පේ‍්‍රමදාස ගුණ සමරු උත්සවයට යන්ඩ.” එජාප නායකයා එජාප සම නියෝජ්‍ය නායක කරූ ජයසූරියට කීවේය. ඒ අනුව කරූ ජයසූරිය ගිය ඉරිදා උදෑසන පැවැති පේ‍්‍රමදාස ගුණ සමරු උලෙළට සහභාගි වීය.ගිය සඳුදා එජාප උපදේශක මණ්ඩලය රැස්විය. ඒ එජාප නායකයා, කරූ ජයසූරිය, තිස්ස අත්තනායක, සජිත් පේ‍්‍රමදාස සහ ගාමිණී ජයවික්‍රම පෙරේරා ගේ ප්‍රධානත්වයෙනි. එහිදී සාකච්ඡාවට ගැනුණේ එජාප ලක් වනිතා පෙරමුණේ සහ එජාප යොවුන් පෙරමුණේ සභාපති ධුරයන්ට පත් කිරීම ගැනය.“ලක් වනිතා සභාපතිත්වයට ශාන්තිනී කෝන්ගහගේ සහ යොවුන් පෙරමුණේ සභාපතිත්වයට රුවන් විජේවර්ධන පත් කරමු” එජාප නායක රනිල් වික්‍රමසිංහ එජාප උපදේශක කමිටුවට කීවේය.“නැහැ ඒක අසාධාරණයි රුවන් විජේවර්ධන ගැන මගේ ගැටලුවක් නැහැ. නමුත් ලක් වනිතා පෙරමුණේ සභාපතිත්වයට තලතා අතුකෝරළ පත් කිරීමයි වැදගත් වෙන්නේ.” එජාප නියෝජ්‍ය නායක සජිත් පේ‍්‍රමදාස කියා සිටියේය.එජාපයේ පාර්ලිමේන්තු කණ්ඩායම ගිය සතියේදී රැස්විය. ඒ පාර්ලිමේන්තුවේදීය. එදින එජාප මන්ත්‍රීවරු 22 දෙදෙනෙක් ඊට සහභාගි වූහ. එජාප මන්ත්‍රී හරින් ප්‍රනාන්දු එහිදී විශේෂ යෝජනාවක් කෙළේය. “නායකතුමනි, අපේ මන්ත්‍රී කණ්ඩායමේ සුහදත්වය වර්ධනය කර ගන්න චාරිකාවක් සංවිධාන කරමු.” මන්ත්‍රී හරින් ප්‍රනාන්දු කීය.“නෑ නෑ චාරිකාවක් ඕන නෑ. අපි මන්ත්‍රීවරුන් එකතු කරලා වැඩමුළුවක් කරමු” එජාප නායකයා යෝජනා කළේය.ඉන් අනතුරුව එජාප කණ්ඩායම් රැස්වීමට අදහස් දැක්වූයේ එජාප මාතර දිසා මන්ත්‍රී බුද්ධික පතිරණය. “ඉදිරියේදී පළාත් පාලන මැතිවරණ සංශෝධන පනතට කාන්තා සහ තරුණ නියෝජනය ස්ථිර ප්‍රතිශතයක් කරන ලෙස යෝජනා කළ යුතුයි” මන්ත්‍රී බුද්ධික පතිරණ කියා සිටියේය.“නෑ නෑ එහෙම තරුණ නියෝජනය අනිවාර්ය කර ගත යුතු නැහැ. මොකද අපට තරුණයෝ සොයා ගන්න බැරි ප්‍රශ්න තිබෙනවා” එජාප නායකයා කියා සිටියේ මන්ත්‍රී බුද්ධිකගේ යෝජනාව තඹයකට හෝ මායිම් නොකරමිනි.මේ අතරතුර ගිය අඟහරුවාදා පාර්ලිමේන්තුවේ භෝජනාගාරයට පක්ෂ විපක්ෂ මන්ත්‍රීවරු එක්වී තේපැන් බොමින් සිටියහ. ඇමැති ජොන්ස්ටන් ප්‍රනාන්දු, නියෝජ්‍ය ඇමැති ලක්ෂ්මන් යාපා අබේවර්ධන, එජාප මන්ත්‍රීවරුන් වන රංජිත් මද්දුම බණ්ඩාර, බුද්ධික පතිරණ සහ ඒ. එච්. එම්. අස්වර් ඊට එක්ව සිටියහ. එහිදී නියෝජ්‍ය ඇමැති ලක්ෂ්මන් යාපා කියන්නට පටන් ගත්තේ හක්මන ප්‍රදේශයේ තමන් සෑදු මහාමාර්ග ගැනය.මේ අතරතුර එජාප මන්ත්‍රී රංජිත් මද්දුම බණ්ඩාර විමසා සිටියේ ඇමැතිතුමා අපේ එජාප නායකයා එළවා ගන්න මාර්ගයක් නැද්ද කියාය. ඊට පිළිතුරු දුන්නේ ඇමැති ජොන්ස්ටන් ප්‍රනාන්දුයි. “ඒක නම් මේ කපේට වෙන්නේ නැහැ. රනිල් ගෙදර යන්නේ නෑ. අනෙක එතුමාට කවදාවත් ලෙඩක් දුකක් හැදෙන්නේ නැහැ. ඒක වෛද්‍යවරු පවා කියනවා. මං ඒක හොඳටම දන්නවා. එතුමා එජාප නායකත්වයේ ඉන්නම ඕනේ.” ඇමැති ජොන්ස්ටන් සිනාසෙමින් කියා සිටියේය. එම කතාව තේරුම් ගැනීමට අසමත් වූ මන්ත්‍රී බුද්ධික පතිරණ විමසා සිටියේ ඇමැතිතුමා මොකද්ද ඒ කතාවේ තේරුම කියාය.“නෑ නෑ එජාප නායකතුමාට හදවතක් නැහැනේ. ඒ නිසා එතුමා බොහොම නිරෝගියි.” ඇමැති ජොන්ස්ටන් කියා සිටියේය.එ.ජා.ප නායකයා බදුල්ල දිසා එ.ජා.ප මන්ත්‍රී හරින් ප්‍රනාන්දු වෙත ගිය සතියේ දුරකථන ඇමැතුමක් ලබා දුන්නේ ය. “හරින් ඔයා රතු ඉර වැඩසටහනේදී හොඳට ආණ්ඩුවට ගැහුවා. වෙල් ඩන්” එ.ජා.ප නායකයා මන්ත්‍රී හරින්ට ස්තුති කෙළේ ය.“ඒක නෙමෙයි සර්, මොකක්ද කෘත්‍යාධිකාරි මණ්ඩලයේදී කරපු වැඩේ” මන්ත්‍රී හරින් විමසා සිටියේ එ.ජා.ප නායකයාගෙනි. “වයි, වයි, වට්ස් හැපන්” එ.ජා.ප නායකයා ඉංගිරිසියෙන් විමසා සිටියේ සිදුවුණේ කුමක්ද යන්න ගැනය.“නෑ සර් ඒ වැඩේ කැතයි රවි කරුණානායක පත් කරපු එකට ලොකු විරෝධයක් තියෙනවා.” මන්ත්‍රී හරින් එ.ජා.ප නායකයාට කියද්දී එ.ජා.ප නායකයා කීවේ වෙනත් දෙයකි. “හරින් මතක තියා ගන්ඩ මං ආයෙත් ජිවිතේට බදුල්ලට එන්නේ නැහැ” එ.ජා.ප නායකයා එසේ කියමින් දුරකථනය විසන්ධි කළේ ය.මේ අතරතුර ගිය සතියේ එ.ජා.ප නියෝජ්‍ය නායක සජිත් ප්‍රේමදාස එ.ජා.ප නායකයා හමු වුණේ ය. “බුද්ධික පතිරණ, ඉමිතියාස් බාකිර් මාකර්, රෝසි සේනානායක, කෘත්‍යාධිකාරි මණ්ඩලයට ඇතුළත් කර ගන්ඩ” නියෝජ්‍ය නායක සජිත් එ.ජා.ප නායකයාගෙන් ඉල්ලා සිටියේ ය.“මේකයි සජිත්, රෝසි සේනානායක කොළඹ දිස්ත්‍රික්කයෙන් කෘත්‍යාධිකාරි මණ්ඩලයට පත් කරන්ඩ බැහැ. මොකද ඒක නිසා ආගමික ප්‍රශ්නයක් ඇති වෙන්ඩ ඉඩ තියෙනවා. එ.ජා.ප නායකයා කියා සිටියේ ය.කෙසේ වෙතත් පසුගියදා පාර්ලිමේන්තුවේ විපක්ෂයේ ප්‍රධාන සංවිධායක ධූරය මුලදී ලක්ෂ්මන් කිරිඇල්ල මන්ත්‍රීවරයාට ලබාදීමට නියමිතව තිබූ අතර එය අවසාන මොහොතේ වෙනස් කර තිබිණි. ඊට හේතුව ලෙස එ.ජා.ප නායකයා පවසා තිබුණේ පල්ලියෙන් කරන ලද ඉල්ලීමකට තමාට අවනත වීමට සිදුවී තිබෙන බවයි. ඒ අනුව පාර්ලිමේන්තුවේ විපක්ෂයේ ප්‍රධාන සංවිධායක ධූරය ජෝන් අමරතුංග මන්ත්‍රීවරයාට හිමිවිය.ඉන් පසුව එ.ජා.ප නායකයාට නියෝජ්‍ය නායක සජිත් ප්‍රේමදාස කියා සිටියේ මාතර දිසාවෙන් මන්ත්‍රී බුද්ධික කෘත්‍යාධිකාරි මණ්ඩලයට පත් කරන ලෙසට ය. “මට ඒ ගැන මංගල එක්ක කතා කරන්ඩ වෙනවා. ඒත් මංගල මට කිව්වා බුද්ධික මාතර ඇත් පවුර සංවිධානය වගේ ම සමාධි පදනම විසුරුවා හැරියොත් විතරක් බුද්ධික කෘත්‍යාධිකාරි මණ්ඩලයට පත් කළාට කමක් නැහැ කියලා.” එ.ජා.ප නායකයා කියා සිටියේ ය.“සර් මාර කතාවක්නේ කියන්නේ. මංගල සමරවීර එ.ජා.ප ය අනාථ කළා. ඔබතුමාව නැති කළා. එහෙව් මංගල එ.ජා.ප යට ඇවිත් මාස 8 යි. ඒත් බුද්ධික එ.ජා.ප යේ අවුරුදු 6 ක් දේශපාලනය කරනවා. දෙපාරක් දකුණු පළාත් විපක්ෂ නායකයා. අවුරුද්දක ඉඳලා එ.ජා.ප මන්ත්‍රී. එතකොට ඔබතුමා සලකන්ඩ ඕනේ බලාගන්ඩ ඕනේ කාවද” නියෝජ්‍ය නායක සජිත් විමසා සිටියේ ය.මේ අතරතුර එ.ජා.ප නියෝජ්‍ය භාණ්ඩාගාරික සහ එ.ජා.ප ප්‍රචාරක අංශ ප්‍රධානී තනතුරු සහ කෘත්‍යාධිකාරි මණ්ඩල සභිකයෝ 50 දෙනකු තවමත් පත් කර නැත. එ.ජා.ප ප්‍රචාරක නිලධාරි තනතුර සහ නියෝජ්‍ය භාණ්ඩාගාරික යන තනතුරු කෘත්‍යාධිකාරි මණ්ඩල සභිකත්වය නිල බලයෙන් හිමි වෙන තනතුරු ය.එවැනි තත්ත්වයකදී එ.ජා.ප ප්‍රචාරක අංශ නිලධාරි තනතුර මංගල සමරවීර මන්ත්‍රීවරයාට ලබාදිය හැකි ය. ඒ මගින් ඔහු කෘත්‍යාධිකාරි මණ්ඩලයට පත් කිරීමේ බලය තිබියදී දිස්ත්‍රික් පදනම මත හෙතෙම පත් කරනුයේ මන්ත්‍රී බුද්ධික පතිරණ කපා දැමීමේ අරමුණින් බව එ.ජා.ප ප්‍රබලයෝ අවධාරණය කරති.“දිනය පසුගිය 01 වැනිදාය. වේලාව සවස 3.30 ට ආසන්නය. ස්ථානය මරදාන ඩීන්ස් පාරය. මර්සුකි දරුස්මාන් ඇතුළු උපදේශක කමිටුවේ සාමාජිකයෝ හිස නමාගෙන ඩීන්ස් පාර ඔස්සේ ඉදිරියට ගමන් කරති. ඔවුන්ගේ දෑත් දම්වැලින් ගැටගසා ඇත. ඒ දම්වැල්වලින් බැඳ ඇති මේ පිරිස ඉදිරියට රැගෙන යන්නේ යමපල්ලන් කිහිප දෙනකු විසිනි. මේ පිරිස පිටුපසින් දැවැන්ත පුවරුවකි. එහි සඳහන් වන්නේ ජනතා අධිකරණයේ තීන්දුව අනුව දරුස්මාන් ඇතුළු ‘ත්‍රී ඉඩියට්ස්ලා’ යමපල්ලන් විසින් අපායට රැගෙන යන බවය.මේ අතරතුර ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශට දුරකථන ඇමතුමක් ලැබුණි. ඔහු ද මේ වන විට සිටියේ මරදාන ඩීන්ස් පාර ඔස්සේ ගමන් කරමිනි. ඔහු ගමන් කරමින් සිටියේ ජාතික නිදහස් පෙරමුණේ ප්‍රථම මැයි දින පෙළපාළියෙහිය.“ඔන්න දැන් විමල් වීරවංශ සහෝදරයාට වැඳලා සමාව ගන්න දරුස්මාන් බලා සිටිනවා. එයා අපායට යන ගමනුයි ඉන්නේ. ඉක්මනින් පෙළපාළිය පිටුපසට එන්න.” එම දුරකථන ඇමැතුමෙන් කියැවිණි.ඒ අනුව ඒ වන විට ජානිපෙ මැයි දින පෙළපාළියෙහි ඉදිරියෙන් ගමන් කරමින් සිටි විමල් වීරවංශ ඇමැතිවරයා, පෙළපාළියට සහභාගි වී සිටි පිරිසට ආචාර කරමින් පෙළපාළිය පිටුපසට ගමන් කරන්නට විය. දේශපේ‍්‍රමී වැඩ කරන ජනතා මධ්‍යස්ථානයෙහි නායකත්වයට ආචාර කර තවදුරටත් පෙළපාළිය පිටුපසට ගමන් ගත් විමල් වීරවංශ අමාත්‍යවරයාට එකවරම අපායට රැගෙන යමින් සිටි දරුස්මාන් ඇතුළු පිරිසගේ ආකෘති දුටුවේය.“මෙයා කරන දේට සමාව දෙන්න බැහැ. අපායටම තමයි ගෙන යන්න ඕනෙ.” ඒ දුටු පක්ෂ සාමාජිකයන් කියන්නට විය.දරුස්මාන් ඇතුළු පිරිස අපායට රැගෙන යන විශේෂාංගය නැරැඹීමෙන් අනතුරුව විමල් වීරවංශ ඇමැතිවරයා පෙළපාළිය නරඹමින් එහි කෙළවර දක්වාම ගමන් කළේ තම පක්ෂ නායක නායිකාවන්ට, සාමාජික, සාමාජිකාවන්ට ආචාර කරමිනි.මෙහිදී පෙළපාළියෙහි ගමන් ගත්, “සීපා එපා!”, “ඖෂධ මාෆියාවට එරෙහි වෙමු!”, “පාන් පිටි ත්‍රස්තවාදය පරදවමු!”, “කිරිපිටි ජරාව එපා!” යන තේමා ඔස්සේ සකස් කර තිබු ප්‍රදර්ශන රථ ද ඇමැති විමල් වීරවංශගේ අවධානයට ලක් විය.“මර්සුකි දරුස්මාන්ලාට ඔවුන්ගේ පටු උවමනාවන් ඉටුකර ගැනීමට මෙරට දේශපේ‍්‍රමී වැඩ කරන ජනතාව කිසිසේත්ම ඉඩ නොදෙන බව අපට මේ මොහොතේ දී මේ මහා ජන ගඟ පෙන්වා දෙනවා.” විදේශ මාධ්‍යවේදීහු පිරිසකට විමල් විරවංශ කියා සිටියේ පෙළපාළියෙහි ගමන් ගත් පිරිසගේ ඔල්වරසන් හඬ මධ්‍යයේයි.30,000 කට අධික පිරිසක් ගමන්ගත් මේ ජානිපෙ ප්‍රථම මැයි දින පෙළපාළිය නැරැඹීමට විශාල පිරිසක් මඟ දෙපස රැඳී සිටියහ. මාලිගාකන්ද වයිට් පාක් අසලින් ගමන් ඇරැඹු මේ පෙළපාළිය ආනන්ද මාවත ඔස්සේ මරදාන පාරට පැමිණ දකුණට හැරී මරදාන පොලීසිය අසලට පැමිණි අතර යළි වමට හැරී ඩීන්ස් පාරට පිවිසියේ ලිප්ටන් වට රවුම වෙත ගමන් කිරීමටය.ඩීන්ස් පාර ඔස්සේ ගමන් කරන අතරතුර විමල් වීරවංශ අමාත්‍යවරයා මඟ දෙපස රැස්ව සිටි මුස්ලිම් ජනතාවගේ උණුසුම් පිළිගැනීමට ලක් විය. මුස්ලිම් කුඩා දරුවන් පිරිසක් ඩීන්ස් පාර අයිනේ පුටු පෙළක් තබා ගෙන හිඳ ගෙන සිටියේ, “විමල් මාමා තම නිවෙස් අසලින් ගමන් කරන අයුරු හොඳින් දැක බලා ගැනීමටය. විමල් මාමා, මේ පොඩිත්තන්ගේ හිස අත ගා සුහදතාව පළ කිරීමට එහිදී අමතක කළේ නැත.එසේ ඩීන්ස් පාර ඔස්සේ පැමිණි ජානිපෙ මැයි දින පෙළපාළිය ලිප්ටන් වට රවුම වෙත පැමිණෙන විට එය පිළිගනු ලැබුවේ අග්‍රාමාත්‍ය දි. මු. ජයරත්න ඇතුළු එක්සත් ජනතා නිදහස් සන්ධාන නායකයන් විසිනි. එසේ පිළිගනු ලැබු ජානිපෙ මැයි දින පෙළපාළිය ඉන් අනතුරුව නගර සභා පිටිය වෙත ගමන් ගත්තේ එක්සත් ජනතා නිදහස් සන්ධාන මැයි දින රැලියට සහභාගි වීමටය.පසුගිය බදාදා රාත්‍රියේ සුපුරුදු පරිදි ජනාධිපති මහින්ද රාජපක්ෂ ජනාධිපතිතුමන් ප්‍රධානත්වයෙන් අරලියගහ මන්දිරයේදී කැබිනට් මණ්ඩලය රැස්වීය. එහිදී ඔසාමා බින් ලාඩන් මිය යාම පිළිබඳව ද අදහස් හුවමාරු විය.“ලෝක ඉතිහාසයේ මෙතෙක් බිහි වූ දරුණුතම ත්‍රස්තවාදීන් දෙදෙනා වේළුපිල්ලේ ප්‍රභාකරන් සහ ඔසාමා බින් ලාඩන් බව දකුණු හා මධ්‍යම ආසියානු කටයුතු භාර ඇමෙරිකා එක්සත් ජනපද සහකාර රාජ්‍ය ලේකම් රොබට් ඕ. බ්ලේක් පවසනවා. මේ දෙදෙනාම සමාන බවයි, බ්ලේක් කියන්නේ.” ජනාධිපතිතුමන් එහිදී පැවසීය.“ඒ කතාවේ තවත් පැත්තක් තියෙනවා නේද? ඒ එක හා සමාන ලොව මෙතෙක් බිහිවූ බිහිසුණුම ත්‍රස්තවාදීන් දෙදෙනා අවසන් ගමන් යැවීමට නායකත්වය දුන් රාජ්‍ය නායකයන් දෙදෙනාත් එක හා සමානයි කියලා ඒකෙන් කියැවෙනවා නේද?” විමල් වීරවංශ ඒ කතාවට ඌණපූරණයක් එක් කරමින් කීවේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ab1105087</link>
    <topic>කප්පම්කාරයො දැන් පෑලියගොඩ නෑ</topic>
    <author>සංවාද සටහන - සුමේධා නවරත්න</author>
    <content>ධීවර හා ජලජ සම්පත් ඇමැතිරාජිත සේනාරත්න* පෑලියගොඩ මාළු වෙළෙඳ පළේ තවමත් කප්පම් ගන්නා බව කියැවෙනවා. ඒක ඇත්තක්ද?නියෝජ්‍ය පොලිස්පති අනුර සේනානායක මහතා මේ තත්ත්වය සම්පූර්ණයෙන් ම මැඬපවත්වලයි තියෙන්නෙ. එතුමා මාධ්‍යයට පැහැදිලි ප්‍රකාශයක් කළා කප්පම් ගැටලුවක් දැන් එහි නැති බවට. මේ ප්‍රශ්නය නිසා ලංකාවේම කප්පම්කරුවන්ට නරක කල දසාවක් ලබලයි තියෙන්නෙ.දැන් පෑලියගොඩ මාළු වෙළඳ මධ්‍යස්ථානය පාරිභෝගිකයාටත් ව්‍යාපාරිකයාටත් නිදහස් තැනක්.* දරුස්මාන් වාර්තාව ගැන ඔබ මොකද හිතන්නෙ?මම මේ ලියැවිල්ල කියෙව්වා. එහි ආණ්ඩුවේ වැරැදි ගැන වගේම එල්.ටී.ටී.ඊ.යේ වැරැදි ගැනත් කතා කර තිබෙනවා.ඒත් දැන් එල්.ටී.ටී.ඊ.යක් නැති නිසා එහි චූදිතයො නැහැ. ඒ නිසා මේ වාර්තාවෙන් චූදිතයො වෙන්නෙ අපියි.හැබැයි මේ වාර්තාවේ චෝදනා තිබුණට ඒවාට හේතු සාධක ඉදිරිපත් කරලා නැහැ. ඒ කියන්නෙ අදාළ පුද්ගලයො, ස්ථාන ගැන තොරතුරු කිසිවක් නැහැ.* මේ වාර්තාවට ලංකාවෙ ප්‍රතිචාර දැක්විය යුත්තේ කෙබඳු අන්දමින්ද කියලද ඔබ හිතන්නෙ?ලංකාවේ ඉඳගෙන චණ්ඩිකම් දැම්මට කයිවාරු ගැහුවට, අභියෝග කළාට වැඩක් නැහැ. අපි මේ චෝදනාවලින් නිවැරැදි වන හැටි ඔප්පු කිරීමයි කළ යුත්තේ.ඒ සඳහා ලෝක දේශපාලනය ගැන ඉතා හොඳ දැනුමක් තියෙන විශේෂඥ කණ්ඩායමක් පත් කරලා අපේ මිත්‍ර රටවලටත් සෙසු රටවලටත් කරුණු ඉදිරිපත් කරන්න ඕනෙ.විශේෂයෙන් ම රුසියාව, ඒ වගේම චීනය හා ඉන්දියාව දැනටමත් අපට සහාය පළ කර තිබෙනවා. සෙසු, රටවල් ද මේ අයුරින් දිනා ගත යුතුයි.* ඇතැමෙක් කියන්නෙ මේ වාර්තාව බලයක් නැති කමිටුවක බලයක් නැති වාර්තාවක් බවයි?එක්සත් ජාතීන්ගේ සංවිධානයේ අන්තර්ජාතික යුද අධිකරණ පිළිබඳ ප්‍රඥප්තියට රනිල් වික්‍රමසිංහ අස්සන් කළේ නැහැ.ඒ නිසා ඔවුන්ට අපේ සෙබළුන්ව අන්තර්ජාතික යුද අධිකරණයට කැඳවන්න බැහැ.ඒත් මේ වාර්තාව ගැන කරුණු සොයන්න එ.ජා. සංවිධානයේ මානව හිමිකම් කමිටුවට ලංකාවට එන්න පුළුවන්කම තියෙනවා.මේ ප්‍රශ්නය අපි විසඳගන්න ඕනෙ ජිනීවා හා නිව්යෝර්ක්වලින්.මේ දෙපාර්ශවයට පැහැදිලි කරුණු ඉදිරිපත් කිරීමක් කරන්න ඕනෙ.2009 දී එ.ජා. සංවිධානයේ මානව හිමිකම් කමිටුව ඉදිරියේ අපි මේ අභියෝගයට මුහුණ දුන්නා.එහිදී බහුතර රටවල් අපේ පැත්තට දිනාගත් නිසා අප ජයගත්තා. මෙවරත් ඒ දේ කළ යුතුයි.* නව ජාතික සංවිධායක ධූරයත් සමඟ එ.ජා.ප.යේ ඇතිවී තිබෙන අලුත් අර්බුදකාරී තත්ත්වය ගැන මොකද හිතන්නෙ?ගමේ කතාවක් තියෙනවනෙ බුලත් පයියට හෙන ගැහුවට පස්සෙ හුණු කිල්ලෝටය ගැන කතාකරලා වැඩක් නෑ කියලා. ඒ වගේ තමයි.එ.ජා.ප. පාර්ලිමේන්තු මන්ත්‍රී ජයලත් ජයවර්ධන* නව ජාතික සංවිධායක ධූරය ව්‍යවස්ථා විරෝධී බව සජිත් ප්‍රේමදාස මහතා පවසනවා.එතුමට තමන්ගෙ ස්වාධීන අදහස් ප්‍රකාශ කරන්න අයිතියක් තියෙනවා.ඒත් පක්ෂයක වැඩ කරද්දි ඒ පක්ෂ රාමුව තුළ බහුතරයකගේ කැමැත්තට හිස නවන්න අපට සිදු වෙනවා.* මේ පත්කිරීම ව්‍යවස්ථා විරෝධි යැයි ඔබ සිතන්නෙ නැද්ද?මම ව්‍යවස්ථාව ගැන කතා කරන්න ඒ සම්බන්ධ විශේෂඥයෙක් නොවේ.ප්‍රේමදාස මහතා කෘත්‍යාධිකාරි මණ්ඩලයේ දී මේ ගැන ප්‍රශ්න කරද්දි ජනාධිපති නීතිඥවරුන් වන තිලක් මාරපන, විජේදාස රාජපක්ෂ හා ජ්‍යෙෂ්ඨ නීතිඥයකු වන රෝලන්ඩ් පෙරේරා මහතාත් සිටියා. ව්‍යවස්ථාව ගැන නිවැරැදි අර්ථකථනයක් කරන්න ඔවුන්ට පුළුවන්.* ඔබ පක්ෂයේ ජ්‍යෙෂ්ඨම මන්ත්‍රීවරයෙක්. තනතුරක් පත්කිරීම ව්‍යවස්ථානුකූල ද නැද්ද කියන්නවත් ව්‍යවස්ථාව ගැන දැනුමක් ඔබට නැද්ද?අර්ථකථනය කරන්න බැරිකමක් නොවේ. ඒත් ඒ සඳහා ප්‍රවීණයො ඉන්නවා.නොදන්න දේ ගැන කතා කරන්න ඕනෙ නැහැනෙ. මම වෛද්‍යවරයෙක්. වෛද්‍ය ක්‍ෂේත්‍රයේ දෙයක් ගැන නම් නිවැරැදි අර්ථකථනයක් කරන්න මට පුළුවන්.මම මේ ඇඟ බේරා ගන්න හදනවා නොවේ. වගකීමෙන් වැඩ කරන්නයි හදන්නෙ.* රංජිත් මද්දුම බණ්ඩාරට වඩා මේ ධුරයේ වැඩ කරන්න රවී කරුණානායක මහතා සමර්ථ යැයි ඔබ සිතනවාද?මම එහෙම ප්‍රාර්ථනා කරනවා. රවී කරුණානායක කියන්නෙත් ඇප කැප වෙලා වැඩ කරන මන්ත්‍රීවරයෙක්. ඔහුගේ හැකියාවන් අනුව එතුමටත් තනතුරක් ලැබිය යුතු බව සජිත් ප්‍රේමදාස මහතාම කියා තිබෙනවා.රංජිත් මද්දුම බණ්ඩාර කියන්නෙ මගේ කල්‍යාණ මිත්‍රයෙක්. දක්ෂයෙක්. අපි සමකාලීනයො.ජේ.ආර්.ජයවර්ධන මහතාගේ නායකත්වය යටතේ මුල් භාගයේ සිට ම අපි එ.ජා.ප. තරුණ සංවිධානයේ ක්‍රියාකාරී සාමාජිකයින් ලෙස දේශපාලනයට පිවිසියා. ඔහු දක්ෂ පක්ෂ සාමාජිකයෙක්. ඔහුට තනතුරක් ලැබිය යුතුයි. එහෙත් මේ තනතුරු නොලැබුණා කියා ඔහු පක්ෂය අතැර යන්නෙ නැහැ.* ඔබේ පිළිතුරුවලින් පැහැදිලි වන්නෙ ඔබත් නායකත්වයට බයේ කටයුතුª කරන බවයි.බය වෙන්න කිසිම හේතුවක් නැහැ. නායකත්වයට බයේ ඔහුට ප්‍රශස්ත ගී කියන හෙංචයියෙක් නොවේ මම. ඔහුගෙ දුර්වලකම් වගේම ඇතැම් ක්‍රියාවන් ගැන කෘත්‍යාධිකාරි මණ්ඩලයේ දී විවේචනාත්මක කතා කරපු සාමාජිකයෙක්.ඒත් කිළිටි රෙදි හන්දිගානේ සෝදන්න මම සූදානම් නැහැ.රනිල් වික්‍රමසිංහ නව ව්‍යවස්ථාවට අනුව පත්වෙලා ඉවරයි. ප්‍රේමදාස මහත්තයත් ඒ පත්වීමට එකඟ වුණානෙ.දැන් තියෙන්නෙ අපිම පත්කරගත් නායකත්වය සමඟ ඉදිරියට යන එකයි.සංවාද සටහන - සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=af1105081</link>
    <topic>හැඳි දෙකකින් බෙදීම</topic>
    <author>දයා ඩී. ෆොන්සේකා</author>
    <content>ලොව දරුණුතම ත්‍රස්තවාදියා මේ වනවිට ඇමෙරිකානු රහස් මෙහෙයුමකින් වළපල්ලට ගොස් මුහුදු පතුලේ සැඟවී අවසානය.ඇමෙරිකාවේ නිෂ්පාදනයක් වන ඔසාමා බින් ලාඩන් නම්වූ ලෝකයට පිළිලයක්ව සිටි ත්‍රස්තවාදියා මිය ගියේ ඔබාමා නම් වූ ඇමෙරිකානු නායකයා ගේ නියමයෙන් කි‍්‍රයාත්මක වූ සී.අයි.ඒ. ඔත්තු සේවයේ තවත් විජයග්‍රහණයක් ලෙසයි.ඇමෙරිකානු රජය ඔසාමා බින් ලාඩන් ඝාතන සැලසුම ක්‍රියාත්මක කළේ පසුගිය අගෝස්තු මාසයේ සිටය.එහෙත් ඔසාමා ඝාතනය කළ යුතු බවට ඇමෙරිකානු රජය තීරණය කළේ 2001 සැප්තැම්බර් 11 දා අල්කයිඩා සංවිධානය විසින් කරන ලද මහා මරාගෙන මැරෙන ප්‍රහාරයෙන් ඇමෙරිකානු ලෝක වෙළෙඳ මධ්‍යස්ථානය කඩා බිඳ දමා 3000 කට ආසන්න ඇමෙරිකානුවන් ඝාතනය වූ පසුය. ඒ ප්‍රහාරය ඔසාමා බින් ලාඩන් විසින් ම සැලසුම් කළ එකක් බව සනාථ වූයේ 2001 නොවැම්බර් ඇෆ්ගනිස්ථානයේ ජලාල්බාද්හි සොයා ගත් වීඩියෝ පට කීපයකින් මේ ප්‍රහාරය පිළිබඳව බින් ලාඩන් සිය සගයන් සාකච්ඡා කරන අයුරු දුටුවායින් පසුවය.ඉන්පසු එවක ඇමෙරිකානු ජනාධිපතිව සිටි ජෝර්ජ් බුෂ් අල්කයිඩා නායකයාගේ මරණය තීන්දු කළේය.මේ පිළිබඳව මානව හිමිකම් සුරකින කිසිදු මානව හිතවාදියෙකු ඒ ගැන කතා කළේ නැත.ප්‍රභාකරන් ඝාතනයපසුගිය කාලයේ ශ්‍රී ලංකාවට මරාගෙන මැරෙන ප්‍රහාර එල්ල කළ ප්‍රභාකරන් නම් වූ කුරිරු ඝාතකයා මානුෂීය මෙහෙයුමකින් පරාජයකොට ඔහු ඝාතනය කොට එල්.ටී.ටී.ඊ. ය පරාජය කළ අවස්ථාවේදී එය සමහර මානව හිමිකම් සංවිධානවල කතාබහට මාතෘකාවක් විය. නමුත් බින් ලාඩන් ඝාතනය පිළිබඳව මානව හිමිකම් සංවිධාන වචනයක්වත් කථා කළේ නැත.ප්‍රභාකරන් නිසා දශක තුනක් පුරා අනන්ත වේදනා විඳි ශ්‍රී ලංකා ජනතාවගේ මානව හිමිකම් සියල්ල අහිමි වී තිබූ අයුරු ඒ කිසිදු මානව හිමිකම් පිළිබඳව සංවිධානයකට පෙනුණේ නැත.දශක තුනක් තිස්සේ ශ්‍රී ලාංකික උතුරු නැඟෙනහිර දෙමළ මුස්ලිම් ජනතාව සිය මූලික මිනිස් අයිතිවාසිකම් කිසිත් ඉටුකරගත නොහැකිව ප්‍රභාකරන් ගේ ත්‍රස්තවාදි සපත්තුවට පෑගී සිටියහ. දශක තුනක් පුරා දකුණේ ශ්‍රී ලාංකික ජනතාව සිය ගමන් බිමන් ගියේ කොයි මොහොතේ බෝම්බයකින් සිය ජීවිතය අහිමිවේදැයි බියෙනි.වෙලේ වැඩ කරමින් සිටි ජනතාව බස් රියේ දුම්රියේ ගමන් කළ ජනතාව පමණක් නොව කාර්යාලවල වැඩ කරමින් සිටි ජනතාව පවා ප්‍රභාකරන්ගේ කුරිරු බෝම්බවලින් මිය ගියේ සිය ජීවිත රැක ගැනීමටවත් ශ්‍රී ලංකාව ඇතුළත මානව හිමිකම් නොමැතිවය.ඒ මහා ජීවිත භයෙන් ජනතාවට ජීවිත දානය ලබාදුන් ජනතාවගේ නිදහසේ ගමන් බිමන් යාමේ අයිතිය ඔවුන්ට ලබා දුන් සේනාධිනායකයා හා ශ්‍රී ලංකා හමුදාවන් එල්ටීටීඊ ය පරාජය කළ අවස්ථාවේ ඊනියා මානව හිමිකම් සංවිධාන කළේ ජනතාවට මානව හිමිකම් ලබා දුන් හමුදාවට මානව හිමිකම් කඩකිරීම් චෝදනා එල්ල කිරීමය.සිය ජීවිත පිළිබඳ බියෙන් නිදහස් වූ ජනතාව පාරට බැස ජයඝෝෂා නගමින් පී‍්‍රති වෙද්දි එය ම්ලේච්ඡ ක්‍රියාවක් ලෙස කතා කළ සමහර මානව හිතවාදීන් ඔසාමා බින් ලාඩන් ඇමෙරිකානු රහස් මෙහෙයුමකින් මියගිය බව ඔබාමා ප්‍රකාශ කළ විට ඇමෙරිකානු ජනතාව පී‍්‍රති ඝෝෂා නැඟූ අයුරු හෙළා දුටුවේ නැත.ත්‍රස්තවාදයෙන් මුදා ගැනීමබින් ලාඩන් නම් වූ ත්‍රස්තවාදියා ඝාතනය කොට ත්‍රස්තවාදයෙන් ලෝකය මුදා ගැනීම අති විශිෂ්ට ක්‍රියාවක් බව අපි අනුමත කරමු. එහෙත් ඒ පිළිවෙත ශ්‍රී ලංකාවේදී දරුණුතම ත්‍රස්තවාදි නායකයා වූ ප්‍රභාකරන් මරා දමා අල්කයිඩාවේ සහෝදර සංවිධානයක් ලෙස හැඳින්විය හැකි එල්ටීටීඊ ය පරාජය කිරීමේදි සමහර ජගත් සංවිධාන අනුගමනය නොකරන්නේ මන්දැයි ප්‍රශ්න කළ යුතුව ඇත.ඇමෙරිකාව බින් ලාඩන් ඝාතනය කරන්නේ පකිස්ථානයේදීය. අනුන්ගේ රටකට ගුවනින් ගොස් ප්‍රහාර එල්ලකොට ත්‍රස්තවාදියෙකු හෝ මරා දැමීමට ඇමෙරිකාව ක්‍රියා කිරීම පිළිබඳව බෑන් කී මුන් හෝ එල්ටීටීඊ ත්‍රස්තවාදයට හිතවාදි වූ කිසිදු සංවිධානයක් හෝ පුද්ගලයෙකු තවම විමසුවේ නැත.අප ඇත්තටම ඔසාමා බින් ලාඩන් මරා දැමීම පිළිබඳව දොස් නඟනවා නොවේ.ප්‍රභාකරන් මරා දමා ශ්‍රී ලංකාවේ ත්‍රස්තවාදය විනාශ කළා සේම ඔසාමා බින් ලාඩන් හෝ තවත් ලෝක ත්‍රස්තවාදයට උඩගෙඩි දෙන ත්‍රස්තවාදී නායකයෙක් මරා මුළු ලෝකයම ත්‍රස්තවාදයෙන් මුදා ගැනීම අප අගය කළ යුතුය. ඒ පිළිබඳව සතුටුවිය යුතුය.1957 දී මාර්තු 10 දින සවුදි අරාබියේ රියාද් නුවර ධනවත් පවුලක උපන් ඔසාමා බින් ලාඩන් ආර්ථික විද්‍යාව හා සිවිල් ඉංජිනේරු විද්‍යාව පිළිබඳ උපාධි ධාරියෙකි.ඉස්ලාම් ආධ්‍යාත්මික විප්ලවයක්ඔහු ලොව පුරා ත්‍රස්තවාදය වැපිරුවේ ඉස්ලාම් අධ්‍යාත්මික විප්ලවයක් පිළිබඳව හා මැදපෙරදිග බටහිර විදේශ ග්‍රහණයෙන් මුදවා ගැනීම ගැන කියමිනි.එහෙත් ඔහුට මුලින්ම අවි අතට ගැනීමට මුදල් ප්‍රතිපාදන ලබා දුන්නේ ඇමෙරිකාව ඇතුළු අධිරාජ්‍යවාදී රටවල් කීපයකි.ඒ 1979 දී සෝවියට් රුසියාවට එරෙහිව යුද බිමට යැවීමටය. ඇෆ්ගනිස්ථානයේදී සෝවියට් රුසියාවට එරෙහිව ඔහු ප්‍රහාර මෙහෙය වූයේ අබ්දුල්ලා අසාම් නැමැති තවත් ත්‍රස්තවාදී නායකයෙකු සමඟ එක් වෙමිනි. එයට ඇමෙරිකාව, සවුදි අරාබිය, පකිස්තානය හා පලස්තීන මුස්ලිම් සහෝදරÀවය නම් වූ සංවිධානවල සහාය දුන්හ.1979 සිට 1988 දක්වා පැවති ඒ යුද්ධයේදි ඔහු සිය අනුගාමිකයන්ට යුද පුහුණුව ලබා දෙමින් සටන මෙහෙය වූයේ ඇමෙරිකාව වෙනුවෙනි.ඒ යුද්ධය අවසන් වූයේ සෝවියට් රුසියාව ඇෆ්ගනිස්ථානයේදි පරාජය වීමෙනි. ඊළඟට ඔහු 1988 දි ඇෆ්ගනිස්ථානය සිය යුද බිම කරගෙන අල් කයිඩා සංවිධානය බිහි කරමින් එහි නායකයා වූයේ මුස්ලිම් ලෝකයක් බිහි කිරීමේ අරමුණ පෙරදැරි කොටගෙනය.ඉන්පසු ඔහු සිය අන්තර්ජාතික ජාලය සෝවියට් දේශය, අපි‍්‍රකාව, අරාබිකරය හරහා විහිදවීය. සෝමාලියා චෙච්නියා අරගලවලදි ත්‍රස්තවාදින්ට සහාය විය.මුස්ලිම් ලෝකයක් බිහි කිරීමමුස්ලිම් ලෝකයක් බිහි කිරීම සඳහා ලෝකය පුරා බින්ලාඩන් ගේ අල්කයිඩාව විහිද ගියේ මේ අයුරිනි. එහෙත් ඔහුට මරාගෙන මැරෙන ප්‍රහාර පිළිබඳව පාඩම කියා දුන්නේ වේළුපිල්ලේ ප්‍රභාකරන් යැයි කීවොත් නිවැරදිය.1989 අගෝස්තු 11 දා බිහිවූ අල්කයිඩා සංවිධානය ටිකෙන් ටික අන්තර්ජාතික දේශපාලන භූමියට අවතීර්ණ විය. ලොව පුරා බෝම්බ පිපිරවීම් ගණනාවකටම ඔහු සම්බන්‍ධ වූයේය.1997 දි සී.ඇන්.ඇන්. රූපවාහිනිය සමඟ සම්මුඛ සාකච්ඡාවකට එක් වූ ඔහු කෙළින්ම ඇමෙරිකානු රජයට දොස් පවරමින් ඇමෙරිකාවට එරෙහිව යුද ප්‍රකාශ කළේය.”ඇමෙරිකානු රජය අසාධාරණයි. ඔවුන් අපරාධකාරයෝ, අධිරාජ්‍යවාදීහු” ඔහු පීටර් ආර්නට් නම් මාධ්‍යවේදියා සමඟ කියා සිටියේය.ඉන්පසු 1998 දි බින් ලාඩන් කෙන්යාවේ හා ටැන්සානියාවේ ඇමෙරිකානු තානාපති කාර්යාලවලට බලවත් ට්‍රක් රථ බෝම්බ එවමින් ඒවා විනාශ කළේ ජීවිත 224 ක් බිලි ගනිමිනි. ඉන් මිය ගිය බොහෝ දෙනා අපි‍්‍රකානු හා මුස්ලිම් වරු වූහ. ඇමෙරිකානුවන් මිය ගියේ 12 දෙනකු පමණි.මින් පසු නිව්යෝර්ක් අධිකරණයක් මඟින් බින්ලාඩන්ට එරෙහිව වරෙන්තුවක් නිකුත් කළේය. ඒ වනවිට ඔහු ඇමෙරිකානු පොලීසියට අවශ්‍ය 450 වැන්නා විය.ඔහු ඇමෙරිකාවට අවශ්‍ය 22 වැන්නා වූයේ 2001 සැප්තැම්බර් 11 ප්‍රහාරයෙන් පසුවය.ඉන්පසු ඔහු සී.අයි.ඒ. ඔත්තු සේවයට කට්ටි පනිමින් විවිධ රටවල සැඟවී සිටියේය.වසර 9 ක් ගියද ඇමෙරිකාව බින්ලාඩන් අල්ලා ගැනීමේ මෙහෙයුම අත්හැරියේ නැත.2010 සිට පකිස්ථානයේ2010 ඔක්තෝබර් ඔහු පකිස්තානයේ සුවිසල් මැදුරක ඉතා සුඛෝපභෝගී ජීවිතයක් ගතකරන බව හෙළිවිය. එතැන් සිට සී.අයි.ඒ ඔත්තු ;ස්වයට ඔහු අල්ලා ගැනීමේ මෙහෙයුම රහසිගතව ක්‍රියාත්මක කළේ පකිස්තානු රජයට පවා නොදැනෙන ලෙසය.එහෙත් පුදුමය නම් බින්ලාඩන් සැඟවී සිටියේ උතුරු පකිස්තානයේ අබෝටාබාද් හි පකිස්තානු යුද කඳවුරටක මීටර දහසක් පමණ නුදුරින් පිහිටි සුවිසල් නිවසක වීමය.හතරවටින් අඩි 18 ක් උසැති තාප්පයකින් වටවූ මේ සුවිසල් මැදුරේ ඔහු සිටියේ ආරක්‍ෂක භටයන් නොමැතිව යැයි කීවද ඇදහිය නොහැක.රහසිගතව පකිස්තානයට හෙලිකොප්ටර් 4 කින් ඇතුළු වූ ඇමෙරිකානු නේවි සීල්ස් (ව්චමර ඉඥචතඵ)නම් වූ විශේෂ හමුදා කණ්ඩායමට සිය මෙහෙයුම සඳහා ගතවූ කාලය විනාඩි 40 ක් යැයි කියනු ලැබේ.කෙසේ හෝ මහා ත්‍රස්තවාදියා අවියෙන්ම නැසුණේ අවිගත්තෝ අවියෙන් ම නැසෙති යන කියමන සනාථ කරමිනි.ප්‍රභාකරන්ගේ එල්.ටී.ටී.ඊ. සංවිධානය බෞද්ධ හිමිවරුන් ඝාතනය කළේය. ශ්‍රී මහා බෝධියට දළදා මාළිගාවට පන්සල් පල්ලිවලට ගම්වලට බෝම්බ ගැසුවේය.ඒත් ඔහුගේ සංවිධානය හා ඔහු නැති කළ විට මානව හිමිකම් පිළිබඳව කතා කරන අය සිටිති.ශ්‍රී ලංකාවේ ප්‍රභාකරන් නම් වූ මිනීමරු ඝාතකයා මිය ගියේ 2009 මැයි 18 වැනිදාය. බින් ලාඩන් නම් ඒ ශුද්ධ වූ ඝාතකයා ද මිය ගියේ මැයි මාසයේ දීය. ඒ ඉකුත් 1 දාය.මැයි මාසයේ මිය ගිය මේ මිනිමරුවන් දෙදෙනාගේම ඝාතන ත්‍රස්තවාදයට එරෙහි ත්‍රස්තවාදය පිළිකුල් කරන සියලු දෙනාගේම පී‍්‍රතියට හේතු විය. ප්‍රභාකරන් මිය ගියේ මානුෂිය මෙහෙයුම අවසානයේ සටන්බිම ඇතුළතදීය. එහෙත් වීරයෙකු පරිදි නොවේ.සිය ජාතියත් ජනතාවත් ප්‍රාණ ඇපයට ගෙන 300000 ක් ජනතාව ගේ ජීවිත බදුගෙන, අහිංසක ජනතාව අමු අමුවේ ඝාතනය කර අවසානයේ පලා යමින් සැඟවී සිටියදීය. බින් ලාඩන් සැඟවී සිටිමින් ආගමික වාදයෙන් ජනතාව මුලා කොට ඔවුන් ලවා ත්‍රස්තවාදය වපුරවමින් මුළු ලෝකය පුරා ම්ලේච්ඡ ඝාතන සිදු කළේය.මේ සිදුකළා වූ ඝාතන වලින් ලෝකයාට සේම ඔහුට ද කිසිදු ප්‍රයෝජනයක් නොවීය. සිදුවූයේ අවසානයේදි මරණය ඉක්මණින් ළඟාවීම පමණි.අවසානය ඛේදජනකයිශ්‍රී ලංකාවේ කළත් ලෝකයේ කොයි මුල්ලක කළත් ත්‍රස්තවාදියාගේ අවසානය ඛේද ජනකය. ප්‍රභාකරන් සේම බින්ලාඩන්ද ජනතාව අතර මරණ බිය ඇති කළේය. මානව හිමිකම් කඩ කළේය. එහෙත් ඔවුහු මෙන්ම ඒවාට අනුබල දුන් අනුගාමිකයොද ඒවාට ජීවිතයෙන් වන්දි ගෙවූහ.අප දැන් කළ යුත්තේ ත්‍රස්තවාදය නිමා කළ ඇත්තන්ට තුති පුද කිරීම මෙන්ම යළිත් ත්‍රස්තවාදය හිස එසවීම වැළැක්වීමට කටයුතු කිරීම මිස ත්‍රස්තවාදය මුළු මනින්ම නිමා කළ පුද්ගලයන්ට මානව හිමිකම් කඩකිරීම් චෝදනා එල්ල කිරීම නම් නොවේ.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=af11050810</link>
    <topic>මතකයෙන් බැහැර නොයන 2500 බුද්ධ ජයන්තිය</topic>
    <author>විශ්‍රාමලත් විදුහල්පති ඩී.සී. ද සිල්වා</author>
    <content>මා දස හැවිරිදි වියේ දී 2500 බුද්ධ ජයන්තිය උදා විය. අපට මේ බව සංවේදී වූයේ පාසලෙනි. වර්ෂය ආරම්භයේ දීම සෑම ළමයකුට ම පිරිත් තුන් සූත්‍රය පොතක් බැගින් රජයෙන් පරිත්‍යාග කැරිණි. පාසලේ මුල් ගුරුතුමා උපදෙස් දුන්නේ සෑම දිනක ම නින්දට යාමට පෙර පවුලේ සැවොම එක් වී පිරිත් හඬනඟා කියවිය යුතු බවකි. ඉන්පසු මෛත්‍රී භාවනාව කරමින් නින්දට යා යුතු යැයි ද උපදෙස් ලැබිණි.මෙය කෙතරම් දුරට පෞද්ගලික හා ආයතනික ජීවිතයට හුරු වූවා ද කියතොත් ඉගෙනුම ලබද්දී පාසලේ නේවාසිකාගාරවල ද, හැත්තෑව දශකය ආරම්භයේ දී ගුරු අභ්‍යාස විද්‍යාලයේ දී ද මේ පුරුද්ද ඉටු කළෙමු. දැනටත් අපට ඒ පුරුද්ද ඇත.ඊළඟට රජය මඟින් ‘ජයන්ති’ නම් වූ ඉතා හොඳ මට්ටමේ සඟරාවක් මාසිකව මුද්‍රණය කොට පාසල්වලට එවනු ලැබීය. අපි මහත් භක්තියෙන් ඒවා කියැවීමු. එපමණක් නොව ‘සිළුමිණ’, ‘ලංකාදීප’, සිංහල බෞද්ධයා ආදී පුවත්පත් මඟින් ඉතා ඉහළ මට්ටමේ වෙසක් කලාප මුද්‍රණය කොට විශාල මාධ්‍ය සත්කාරයක් කර ඇත. තවමත් ඒ පොත් අපේ මහ ගෙදර ධර්ම පොත් ලෙස අල්මාරියේ ඉහළම තට්ටුවේ තබා ඇත.ජයන්තිය’ජයන්ති’ කාසි නමින් රුපියලේ, රුපියල් පහේ කාසි නිකුත් විය. ජයන්ති පිඟන්, ජයන්ති ස්ටෝර්ස්, ජයන්ති පාසල්, ජයන්ති මාවත්, යනුවෙන් බුද්ධ ජයන්තිය නිසා ජයන්ති නම් වූ නාමය වාසනාව, සෞභාග්‍යය ගෙන දෙන බවට විශ්වාසයක් ද විය. ‘බුදු සසුන ලොවේ බැබලේවා’ යනුවෙන් බුද්ධ ජයන්ති ගීතය පාසලේ උදේ රැස්වීමේ දී ගායනා කළ අයුරු මතකයට නැඟේ.මට හොඳින් මතක හිටියේ ගුවන් විදුලියේ ප්‍රචාරය වූ වැඩසටහන්ය. අපේ තාත්තා බණ අහන්නට, උදේට පිරිත් අසන්නට ගුවන් විදුලි යන්ත්‍රයක් ගෙනාවේ ද 1956 දී ය. ඔහු රුපියල් දෙසීයකට ‘එකෝ’ වර්ගයේ රේඩියෝවක් ගෙනාවේය. උස් පොල් ගස් දෙකක් හරහා තඹ කම්බියක් ගැට ගසා ”ඊ” අකුරේ හැඩයට තවත් කම්බියක් ගෙන, වහළේ යටලීයක් දිගේ ගෙනැවිත් ගුවන්විදුලි යන්ත්‍රයට ඒරියල් එකක් සවි කළේ අප මවිත කරමිනි. යටලීයෙන් ගුවන් විදුලියට සම්බන්ධ කරන තඹ කම්බියට ස්විච් යතුරක් සවි කැරිණි.ධර්මානුශාසනාසතියේ බදාදා දිනයේ ද ‘රේඩියෝ බණ’ හෙවත් ධර්මානුශාසනාව විය. එදිනට රෑ කෑමෙන් පසු අප බිම පැදුරු එලාගෙන වාඩි විය යුතු ය. අප බණ අසන විට තාත්තා බණ පොතක සටහන් කරයි, මා පසුව ධර්ම දානය පිණිස ඒ සටහන් පොතක් ලෙස මුද්‍රණය කළෙමි. බණ අහන්නට අවට ගෙවල්වලින් ද වැඩිහිටි පිරිස් ද පැමිණියහ. මේ කවුරුත් උගත් ස්වාමීන් වහන්සේලාගේ ධර්මය ශ්‍රවණය කළහ.එම වර්ෂයේ පෝය දොළහකට ම සිල් සමාදන් වන ළමයින්ට තෑග්ගක් පිරිනැමීමට ද සූදානම් කර තිබුණි. පෝ දා ශීල ව්‍යාපාරය පැවැත්වුණේ අද මෙන් පාසල් දිනවල නොවේ. අද නම් පෝයට පෙර පාසල් වැඩ කරන දිනක දින බාගයක් ශීල සමාදානය පැවැත්වෙයි. නියමිත පෝය දිනට සියලුම ශිෂ්‍යයන් පාසලට උදේ හය වන විට පැමිණියහ. සියලුම ගුරු මහත්ම මහත්මීන් ද සිල් ඇඳුමෙන් සැරැසී ආහ. පේලි ගැසී ආසන්න විහාරස්ථානයේ බෝ මලුවේ සංසුන් ව වාඩිගත් ඔවුන් පන්සලේ ලොකු හාමුදුරුවන් සිල් සමාදන් කොට, බුද්ධ පූජා වන්දනා කොට, කෙටි අනුශාසනාවකින් පසු සිසුන් නිවෙස් කරා පිටත්ව ගියහ. හීල දවාල දෙකම තම නිවසෙන් ගන්නා පුංචි උපාසක උපාසිකාවෝ පස්වරු එකට පමණ නැවත පාසලට ආහ. එතැන් සිට සවස හය දක්වා ම භාවනා, ධර්ම සාකච්ඡා, ජාතක පොත හෝ බණ පොතක් කියැවීම වැනි සාමූහික ආගමික කටයුතුවල නිරත වූහ. මුලු පාසල් ගොඩනැඟිල්ලේ ම ලීබඩු ඉවත් කොට සවස ආගමික වැඩසටහන පැවිත්විණි. මේ පැය පහේ දී සිල් ගත් කුඩා දරුවන්ට ගිලන්පස බඳුනක් ලෙස, පලතුරු යුෂ, රණවරා, තේපැන්, බෙලි යුෂ, වැනි දෙයක් ලැබුණි. මේ සඳහා සියලු වියදම් ගුරු භවතුන් දැරීම විශේෂයෙන් සඳහන් කළ යුතුය.පිං පොතමේ පෝදා පිංකම කිසිම ගෙදරකට කිසිම දෙමවුපියකුට බර පැන් ලබා දුන්නේ නැත. ඇතැම් විට සිල් රෙදි නොමැති ළමයින්ට පවා ගුරු භවතුන් විසින් රෙදි ලබා දුන් අවස්ථා විය. ඒ එදා ගුරුවරුන්ගේ හැටි ය.පස්වරු හයට සියලුම පන්ති කාමර සකස් කර යන්නේ පසුදාට නියම වෙලාවට ඉගෙනීමේ කටයුතු කරන්නට හැකි වන පරිදි ය.බුද්ධ ජයන්තිය වෙනුවෙන් අපට හුරු වූයේ ‘පිං පොත’ ලිවීමයි. මුල් ගුරුතුමන් විසින් කොපි පොතක දිනපතා හෝ සතිපතා දිනය යොදා කරනු ලබන හොඳ පින්කම් ලියන්නට නියම කැරිණි. මේ පින්කම් මහා පරිමාණ ඒවා නොවේ. සතෙකුට ආහාර දීම, පාර මාරු වන දුබලයන්ට උදවු කිරීම, සීයාට , ආච්චිට පත්තරේ හෝ බණ පොත කියැවීම, පාර නොදන්නා අයට පාර පෙන්වීම, පාරේ බෝතල් කටු වැනි දේ ඇහිඳ සුදුසු තැනකට දැමීම වැනි සදාචාරාත්මක චර්යාමය සිදුවීම් ලිවීමකි. පෝදා සිල් ගත් විට මේ ‘පිං පොත’ කියැවීමත් එක් කාර්යයකි.පිංපොත ලිවීම තවමත් ඒ අයුරින්ම නොකෙරුණත් හොඳ වැඩක් කළ විට දින පොතේ සටහන් කිරීමේ පුරුද්ද අපට එයින් ඇති විය.හොඳ වැඩ පොත1997 දී මා විදුහල්පතිව සිටි පාසලේ ළමයින්ට ද ‘හොඳ වැඩ පොත’ යනුවෙන් මා හඳුන්වා දුන්නේ මේ පිං පොතේ විකාශයකි. මගේ පැරැණි ගෝලයන් ඉඳ හිට හමු වූ විට ඔවුන් තවමත් ‘හොඳ වැඩ පොත’ ලියන බව පැවැසීම සතුට දෙන කරුණකි.’පිංපොත’ බුද්ධ ජයන්තිය වෙනුවෙන් ලිවීම නිසා එවකට පාසල් ශිෂ්‍යයන් වූ අප තුළ ගුණ දහම් වැඩි විය. සතුන්ට හිරිහැර නොකිරීම, අන් අයට අපහාස නොකිරීම, වැඩිහිටියන්ට ගරු කිරීම, පාසලේ පන්සලේ දේපොළ ආරක්ෂා කිරීම වැනි සමාජය තුළ ජීවත්වීමට අවශ්‍ය යහ ගුණ දම් ප්‍රායෝගික ව වැඩි විය.2600 සම්බුද්ධත්ව ජයන්තිය මේ වෙසක් මාසයට යෙදී ඇත. ශ්‍රී ලංකාවේ සමස්ත බෞද්ධ ජනතාව පිළිවෙතින් පෙළ ගැසී සම්බුද්ධත්ව ජයන්තිය සමරණ මේ අවදියේ මේ ලිපිය 2500 බුද්ධ ජයන්තියේ අසිරිය මතකයට නංවයි. එදා පාසල මූලික කැරගෙන බුද්ධ ජයන්තිය සැමරූ හැටි මේ ලිපියෙන් විස්තර කැරේ.සමගියේ බලයපෝයට පෙර දින පංසලට ගොස් බුදු ගෙය, ගෙමිදුල්, බෝ මලුව, ආදිය මැනැවින් අතු ගා පිරිසුදු කිරීමට ද පැවරි තිබුණි. ඒ අවට සෑම ගෙදරක ම පිරිමි ළමයින් එදින සවසට පන්සලට යන්නේ දෙ මවුපියන්ගේ ඉල්ලීමට ය. ලොකු හාමුදුරුවන් එක දිනක් මෙහෙම කතාවක් කීවා මට මතකය.“එක්කෙනෙක් ගිහින් ඉරටුවක් කඩා ගෙන එනවා”ළමයෙක් ඉරටුවක් ගෙනාවේ ය.“දැන් ඉතින් ඔය ඉරටුවෙන් මිදුල අතු ගාන්න”අපි හැමෝම සිනා සුනෙමු.“දැන් ගන්නවා ඉදලක්, අතු ගානවා බලන්න.”“ඔන්න ඔය වගේ හැමෝම ගමේ සමගියෙන් ඉන්න ඕනෑ, හොඳට සිංහල, ඉංගිරිසි ඉගෙන ගන්න ඕනෑ, ලොකු ලොකු මහත්වරුන් වෙන්න විභාග සමත් වෙන්න ඕනෑ.අපේ පන්සලේ ලොකු හාමුදුරුවන් එදා කී දේ අදටත් මට මතකයට නැෙඟ්. ඒ එදා අපේ ගමේ පන්සලේ ලොකු හාමුදුරුවන්ගේ අනුශාසනාවේ වටිනාකමයි.වෙසක් පෝයට බෞද්ධ කොඩි ඔසොවමින් විහාරස්ථානය මනා ලෙස අලංකාර කැරිණි. ඒ කාලයේ පාර දෙපැත්තේ පදිංචිකරුවන්ම නිවෙස් ඉදිරියෙන් ඇති මාර්ගය සැරසූහ. වර්තමානයේ ඇතැම් අය මෙන් පාරට කුණු රොඩු දැම්මේ පුරුද්දක් නො වී ය. පාර හරහා, නිවස සරසා සම්බුදු මඟුල සමරන්නට ලක ලෑස්ති වන්නේ හදවතින් නැගුණු බුද්ධාලම්භන ප්‍රීතියෙනි.“උදේනි පුර සැණකෙළිය’ මෙන් පාර සරසමින්, කරන කාර්යයන් පෙරදින වන විට හමාර වෙයි.බුද්ධ ජයන්ති පෝයට පංසලේ අතුරු සිදුරු නැතිව සුදු වතින් සැරසී ගත් උවසු උවැසියන් ය. බාල තරුණ මහලු කවුරුත් සිල් ගත් අතර ගෙදර එක් අයකු හෝ දෙදෙනකු පමණක් සිල් සමාදන් නොවන්නේ. උපස්ථාන කටයුතු සඳහා ය. මෙදිනම ගමේ ගම් සභා නියෝජිත වරයා ‘මැම්බර් මහත්තයා’ තම වියදමින් ශබ්ද විකාශන යන්ත්‍ර ලබාදුන්නේ ය. අද අපේ පන්සල්වලට ඒ සම්පත ස්ථිර ව ලැබී ඇති අතර උදේට අහන සෙත් පිරිතෙන් මුලු ගමම පිබිදෙන තත්ත්වයක් උදා වී ඇත.පෝදා පෙහෙවස් සමාදන් වන උපාසක උපාසිකාවෝ මුලු දවස ම පන්සලේ ගත කරයි. භාවනා, ධර්මදේශනා, බුද්ධ වන්දනා, ධම්මපදය, ජාතක පොත වැනි පොත් පෙළ පිහිටුවා දහම් පොත් කියවීමේ ශෛලියෙන් කියවීම, ධර්ම සාකච්ඡා ද පවත්වුණි. ඒ දිනවල හීල, දවාල දානය විහාරස්ථානයේ සංවිධානවලින් පිළිගැන්වුණේ නැත. ඒ වෙනුවට තම ගෙදරින් දානය පන්සලට ගෙනැවිත් බුද්ධ පූජා පවත්වා පිළි ගැන්වීම සිදුවිය.පිරිත් අහන්නමුල්වරට ගුවන් විදුලියෙන් පසු දා පහන් වනතුරු සර්ව රාත්‍රික පිරිතක් පැවැත්වූයේ මේ බුද්ධ ජයන්ති වෙසක් පෝ දා බව මට හොඳට මතකයට නැගේ. මේ වකවානුව වනවිට ගුවන් විදුලි යන්ත්‍ර හැම නිවෙසකම පාහේ විය. ප්‍රජා මංඩල වලට ලොකු රේඩියෝවක් ලබා දී තිබුණි.එළි වන තුරු පිරිත් අහන්නට අපේ නෑදෑයෝ පැමිණියහ. ගෙදර සාලයේත් ඉස්තෝප්පුවේත් මාගල් පැදුරු එලා තිබුණි. ඒ කාලයේ විදුලිය නො තිබුණු නිසා එළි ආලෝකය ලැබුණේ පැට්‍රෝ මැක්ස් ලාම්පු වලිනි. අපේ ගෙදර සාලයේ මැද කුඩා මේසයක් මත රේඩියෝව තබා තිබුණි. සැදැහැසිතින් සියලු දෙනා ඒ වෙනුවෙන් ම සැදී පැහැදී සිටියහ. ගුවන් විදුලි යන්ත්‍රය උඩින් පොඩි වියනක් ද ඇද තිබුණි.මහ පිරිත පටන් ගත් තැන් සිට උවසු උවැසියෝ සාධුකාර දෙමින් පිරිත් ශ්‍රවණය කළ නමුදු යුග පිරිත් කියන විට නින්ද ගොස් ය. නැවත ඔවුහු අවදි වූයේ ධම්මචක්කපවත්වන සූත්‍රයේ දී සහ ‘ආටානාටියේ දී ශබ්ද ඝෝෂා පවත්වන විටය. ඔවුහු රතිඤ්ඤා පුපුරවමින් සාධුකාර දුන් හ. බොහෝ විට මේ පිරිත් සූත්‍ර වල දී කිසිවකු නිදා ගත්තේ නැත.එළි වන තුරු පිරිත් අසන්නට සංග්‍රහ කිරීම් ය. තේ කෝපි, රස කැවිලි යනාදියෙන් සංග්‍රහ කැරිණි. අපේ ගම් වල ගෙදරක තොවිලයක්, පිංකමක්, මගුලක්, අවමඟුලක් වූ විට නැයින් නොනෑයින් එන්නේ හිස් අතින් නොවේ. එළවළු කොරටු කරන්නන් එළවළු ද, කිරි හරක් ඇත්තන් කිරි ආහාර ද, බේකරි හිමියන් බේකරි කෑම වර්ග ද, ධීවර කර්මාන්තයේ නියැලියන් ඒවා ද, අල බතල කැවිලි යනාදිය ද රැගෙන අවුත් පිරිත් අසති. අපේ ගෙදර ගුරු ගෙදරත් කියා මෙසේ ගුරු පඬුරු නිතර ලැබෙන අතර ඉගැන්වීමේ දී කිසිදු මුදලක් අය කැරුණේ නැත.විනෝදාංශවෙසක් පෝයදාට පසු දින යොදා ගන්නේ විනෝදාංශ සඳහාය. තොරණ බැලීමට, රූකඩ සංදර්ශන බැලීමට, විහාරස්ථාන වන්දනාවට යනවාම ය. අද කාලයේ වගේ ‘ත්‍රිවිලර්, ‘කැබ් සර්විස්’ නැති නිසා බොහෝ දෙනෙක් ගියේ පයින් ම ය. පාද යාත්‍රාවලට වෙහෙස නිවීමට දන්සල් ද විය, නැතිනම් කරන්න, බක්කි කරත්ත යොදා ගැනිණි. මේවායේ නැගී ඉතා සංවර ලෙස තුන් සරණය කියමින් යනු ඇක.බැති ගීවෙසක් භක්ති ගීත කණ්ඩායම් බැති ගීත කණ්ඩායම් වලට විශේෂ ස්ථානයක් හිමිවිය .වෙසක් බැති ගී කණ්ඩායමක් නිවසට එන බවට තාත්තාට දන්වා තිබුණි. පෙට්‍රෝ මැක්ස් ලාම්පු දෙකක් දල්වා හිස මත තබා ගත් දෙදෙනකු පෙරටු කරගෙන කැරොල් කණ්ඩායම පා ගමනින් ගෙදරට පැමිණියහ. සර්පිනාවත් වයලීනයත්, ජපන් මැන්ඩලිනයත්, ඩොලැක්කියත්, බට නලාවත් මඟින් සංගීතය සැපයිණි. ගායක කණ්ඩායමේ අවුරුදු දහය පහළොවේ පමණ දැරියන් දරුවන් වූහ. ‘දන්මෝ බුදුන්ගේ ‘ ගීතයෙන් අරඹා විවිධ භක්ති ගීත ගයා තේ පැන් බී ඉවත්ව යන විට තුටු පඬුරු කුඩාම දරුවාට පිරි නැමුණි.ප්‍රජා සත්කාරබුද්ධ ජයන්තිය වෙනුවෙන් ප්‍රජා සත්කාර සේවාවන් ද විය. අපේ ගමේ ගුරු පාර දෙපැත්තේ කානු කපා පිරිසුදු කරන ලදී. පාරේ වළවල් වසා දැමුණි. බෝක්කු පිළිසකර විය. පිං ළිඳ පවිත්‍ර කරන ලදී. ඒ කාලයේ ‘පිංතාලිය’ නම් වූ වතුර කලයක් පරණ අම්බලමක් ළඟ විය. මෙය සකස් කර මහජන හිත සුව සඳහාය.දානය, ශීලය, භාවනාව යන කටයුතුවල නිරත වූ එදා ගැමියෝ පෝ දින ලබන කාය සංවරය, චිත්ත සංවරය, වාග් සංවරය පෝ දිනට පමණ නොව කාලයක් තිස්සේ රැක ගත්හ.විශේෂයෙන් බුද්ධ ජයන්තිය සමරණ ඒ අවුරුද්දේ මුළු ගම ම බෞද්ධ ආකල්ප වලින්, වත්පිළිවෙත්වලින්, සංවර විය. මට මතක හැටියට අඬ දබර, කළ කෝලහල තිබුණේ නැත. කාත් කවුරුත් එකිනෙකා අතර සුහද සිතින්, අමනාප නම් අත් කරමින් පන්සලේ මල් වට්ටියට අත ගැසූහ. චෛත්‍යය, බෝධිය, වන්දනා මාන කළහ.මේ තත්ත්වය අපේ ගමෙන් ඈත් වූයේ පක්ෂ භේදය නිසා ය. මේ සම්බුද්ධ ජයන්ති සමයේ දී වත් අපේ මිනිසුන් වෛරය, ක්‍රෝධය, ඊර්ෂ්‍යාව , අමනාපය දුරු කර සියලු සතුන්ට මෛත්‍රි කිරීමට පුරුදු පුහුණු වනවා නම් කොපමණ හොඳ ද? මේ කෙරෙන ආගමික වැඩසටහන් තුළින් එබඳු සත්කාරයක් වනු ඇතැයි ද මට සිතේ.පස් පව් වලින් වැලකී, දස කුසල් රක්ෂා කරමින්, මේ බුද්ධ ශාසනය චිරාත් කාලයක් ලෝකයේ මිනිසට පමණක් නොව සියලු සත්වයන්ට ම හිතකර ආශිර්වාදයක් වේවා යි අපි කවුරුත් ප්‍රාර්ථනය කළ යුතු වෙමු.පිළිවෙතින් පෙළ ගැසී මේ සම්බුද්ධත්ව ජයන්තියේ දී පුරුදු පුහුණු කර ගන්නා සාධු චර්යාවන් ශ්‍රී ලංකාව තුළ ව්‍යාප්ත වී කෙළවර දී අමා මහ නිවන් පතමු.විශ්‍රාමලත් විදුහල්පති ඩී.සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=af1105084</link>
    <topic>කොල්ලකන ‘මාෆියා’ කල්ලි මර්දන මෙහෙයුම</topic>
    <author>විජයානි එදිරිසිංහ</author>
    <content>පුද්ගලයකුගේ හැකියාව වූ කලී ඔහු සහජයෙන් ලද දෙයක් හෝ උනන්දුවෙන් උත්සාහයෙන් ලබාගත් දෙයක් විය හැකිය. එම හැකියාව තුළින් කරන නිර්මාණය තවත් කිසිවකුටත් උදුරා ගැනීමට සදාචාරාත්මකව ඉඩක් නොමැතිවා පමණක් නොව මෙරට නීතියෙන් ද ඒ සඳහා ඉඩක් නොමැත. එය බුද්ධිමය දේපළ පනත යටතේ බරපතළ දඬුවම් ලැබෙන වරදකි.මෙරට කලා ලෝකයේ බොහෝ දෙනකු සතු හැකියාවන් තුළින් බිහිවූ නිර්මාණ අද සමාජයේ විවිධ සමාජ කොටස්වලින් සොරා ගන්නවා පමණක් නොව එය රට පුරා පැතිරී ගිය ජාවාරම්කරුවන්ගෙන් සමන්විත “කලා නිර්මාණ සොරාගන්නා මාෆියා කල්ලියක්” බවට පත්වී තිබේ.කලාකරුවකුට තම හැකියාවන් තුළින් නිර්මාණයක් බිහිකිරීම එක රැයකින් කළ හැකි දෙයක් නොවේ. ඔහු ඒ සඳහා විශාල මහන්සියක් කැපවීමක් වියදමක් දැරිය යුතුය. සාර්ථක ගීත නිර්මාණයක් චිත්‍රපටයක් නිර්මාණය කිරීමට වර්තමානයේ ලක්ෂ 30 – 40ක් වියදම් වෙයි. කලාකරුවා ඇතැම් විට එම වියදම සොයාගන්නේ ඔහු සතු ඉඩකඩම් දේපොළ පවා උගසට තබමිනි. ඔහු ගේ නිර්මාණය සාර්ථක වූ පසු එතුළින් ලැබෙන ආදායමින් එම දේපොළ නිරවුල් කර ගන්නා අවස්ථා ඇත. මෙරට කලාකරුවන් මාසික වැටුපක් ලබන පුද්ගලයන් නොවේ. ඔවුන් තම පැවැත්ම සඳහා උත්සාහයෙන් මහන්සියෙන් මුදල් හරිහම්බ කරගන්නේ ඉහත කී ආකාරයේ නිර්මාණ කිරීම තුළිනි.එහෙත් කලාකරුවකු විසින් කරන නිර්මාණ සොරකම් කරගෙන එක රැයකින් ධනවතුන් බිහිවෙන්නේ ඉහත කී මාෆියා කල්ලියට සම්බන්ධ වීමෙනි. මේ කල්ලිය මෙරට පමණක් නොව ජාත්‍යන්තරය පුරා ද මෙරට හා සබඳතා පවත්වමින් ව්‍යාප්තව සිටින බව දැනට සොයාගන තිබේ.කවුද මේ මාෆියා කල්ලිය? මේ කල්ලියට සමාජයේ විවිධ කොටස් සම්බන්ධ වී සිටින බවට බුද්ධි තොරතුරුවලින් ද අනාවරණය වෙයි. මෙරටට ලක්ෂ ගණනින් සීඩී තැටි, සංගත උපකරණ ගෙන්වන ඇතැම් පිරිස්, මෙරටින් කලා නිර්මාණ විදේශයට යවන ඇතැම් කොටස්, කලාකරුවන් සමඟ සමීප සම්බන්ධකම් පවත්වන ඇතැම් ව්‍යාපාරිකයන්, කලා නිර්මාණ බිහිකිරීමට කලාකරුවන් හා සම්බන්ධව කටයුතු කරන පිරිස් කූට ව්‍යාපාරිකයන් කලා නිර්මාණ මෙරට අලෙවි කරන මහා පරිමාණ වෙළෙන්දන්ගේ සිට පදික වේදිකාවල එම නිර්මාණ අලෙවි කරන වෙළෙන්දන් දක්වා විශාල පිරිසක් එම කලා නිර්මාණ සොරාගන්නා මාෆියා කල්ලියට සම්බන්ධව සිටින බවට හෙළිවී තිබේ.කලාකරුවකු හොඳ නිර්මාණයක් කර අන්තර්ජාතික තරගයකට ඉදිරිපත් කර එම රටවල දර්ශනය කිරීමට පෙර මෙම මාෆියා කල්ලියේ සාමාජිකයෝ එම රටවල් පුරා විසිරී සිටින සිංහලයන් ඇතුළු කලාකාමීන් අතට එම නිර්මාණ පත්කරයි.ඔවුන්ගේ උසස් නිර්මාණය වැඩි මුදලකට අලෙවි කර තිබියදී හෝ සොයා ගැනීමට බලා සිටියදී එම නිර්මාණයම ඊට වඩා අඩු ප්‍රමිතියකින් මෙන්ම නියමිත මුදලට වඩා බෙහෙවින් අඩු මුදලකට පදික වේදිකාවේ කඩයකින් ලබාගැනීමට කූට ව්‍යාපාරිකයෝ ප්‍රේක්ෂකයන්ට අවස්ථාව සලසා දෙති.මේ මහා සොරකම නිසා මෙරට කලාකරුවන් දැඩි පීඩනයකට පත්ව සිටිති. ඇතැම් කලාකරුවෝ මේ පිළිබඳව කොළඹ අපරාධ කොට්ඨාසය, රහස් පොලිසිය වැනි ස්ථානවලට පැමිණිලි කළ අවස්ථා බොහෝ ය. ඒවායේ වැරැදිකරුවන් වී අධිකරණය ඉදිරියේ දඬවම් ලැබූ වන්දි ගෙවූ පිරිස් ද බොහෝය. එහෙත් එම මාෆියාව ඉන් නැවතුණේ නැත. එන්න එන්නම මේ අපරාධය දීපව්‍යාප්තව සිදුවෙමින් තිබිය දී අසරණ කලාකරුවන්ට සිදුවූයේ රටේ නායකයාගේ පිහිට අයැද සිටීමයි.ඒ අනුව කලාකරුවන් පිරිසක් පසුගියදා මහින්ද රාජපක්ෂ ජනාධිපතිතුමා හමුවූහ. මේ අවනඩුව ගැන පැමිණිලි කළහ. ජනාධිපතිවරයා ඒ අවස්ථාවේම පොලිස්පතිවරයාට දුරකතනයෙන් කතාකොට මේ අපරාධය වැළැක්වීමට පියවර ගන්නැයි නියෝග කළේය. ආරක්ෂක ලේකම්වරයාට ද දැනුම් දී තිබුණි.පැය 24ක් ගතවීමටත් පෙර පොලිස්පතිවරයා වහාම පොලිස් කණ්ඩායම් යොදවා ව්‍යාජ ලෙස මුද්‍රණය කර ඇති සංගීත චිත්‍රපට නිර්මාණ සොයා මෙහෙයුම් කිරීමටත් ඒවා බාල ලෙස නිර්මාණය කරන පුද්ගලයන් අලෙවි කරන්නන් ඇතුළු සර්ව දායකත්වය දරන සියලුම කොටස් අත්අඩංගුවට ගෙන ඔවුන්ට එරෙහිව දැඩි ලෙස නීතිය ක්‍රියාත්මක කිරිමටත් උපදෙස් ලබාදුණි. එපමණක් නොවේ. සෑම පොලිසියක්ම සම්බන්ධ වී එම මෙහෙයුම් රටේ අස්සක් මුල්ලක් නෑර දීප ව්‍යාප්තව සිදුකිරීමට උපදෙස් සමඟ චක්‍ර ලේඛණයක් ද නිකුත් කෙරුණි.එහි ප්‍රථම මෙහෙයුම කොළඹ දිසාව, නුගේගොඩ, ගල්කිස්ස, කළුතර යන පොලිස් කොට්ඨාස ඒකාබද්ධව ආරම්භ කෙරුණි.පොලිස් නිලධාරීන් දහසකට ආසන්න පිරිසක් මෙහෙයුමට සම්බන්ධ වූහ. කොටුව, පිටකොටුව, බොරැල්ල, මහරගම, නුගේගොඩ, ගල්කිස්ස, කළුතර යන සෑම ප්‍රදේශයකම හතු පිපෙන්නාක් සේ පිහිටුවා තිබූ සීඩී තැටි අලෙවිසල්, වීඩියෝහල්, ඇතුළු සෑම තැනක්ම පරීක්ෂාවට ලක් කෙරුණි.මෙරට දැනට ජීවත්ව සිටින මෙන්ම කලා ලෝකයෙන් සමුගත් ජ්‍යෙෂ්ඨ ප්‍රවීණ කලාකරුවන්ගේ උසස් නිර්මාණ බාල තැටිවලට යොදා රුපියල් සියයට පනහට වැනි තුට්ටු දෙකට අලෙවි කරන වෙළෙඳසල් දහසකට ආසන්න ප්‍රමාණයක් සොයා ගැනිණි. ඒවා අලෙවි කළ වෙළෙඳුන් ඔවුන්ට ඒවා සපයන මාෆියා කල්ලි සාමාජිකයන් ඇතුළු 700ක පමණ පිරිසක් අත්අඩංගුවට ගැනිණි.එපමණක් නොවේ, එම නිර්මාණ ඇතුළත් බාල සීඩී තැටි විසිදහසක් පමණ සොයා ගැනීමට හැකිවිය. වෙළෙන්දන් අතට ඒවා පත්කරන මාෆියා කල්ලියේ තොරතුරු අනාවරණය වූයේ ද ඉන් අනතුරුවය.දැන් රට පුරා එම මෙහෙයුම් දියත් කෙරයි.පසුගිය දින කීපය තුළ කුරුණෑගල, මහනුවර, අනුරාධපුර ඇතුළු ප්‍රදේශ ගණනාවකින් එම ව්‍යාජ සීඩී තැටි සොයාගැනීමට හැකිවී ඇත.එපමණක් නොවේ මේ නිර්මාණ විදේශ රටවලට අලෙවි කරන්නන් ඒ පිටුපස සිටි ධනපති ව්‍යාපාරිකයන් හඳුනාගැනීමට පරීක්ෂණ සිදුවෙයි. මේවා විදේශ රටවලට යැවීමට ඉඩකඩ ඇති ස්ථානවලද ආරක්ෂක විධි විධාන තරකර තිබේ.අත්අඩංගුවට පත් පිරිස්වලට බුද්ධිමය දේපොළ පනත යටතේ නඩු පැවරෙනු ඇත.ඔවුන් විසින් විකුණන ලද නිර්මාණ හිමි කලාකරුවන්ට ලක්ෂ ගණනින් වන්දි ගෙවීමට ද සිදුවෙනු ඇත.මෙම සුවිශේෂී වැටලීම් සමූහය සිදුවෙන්නේ අදින් පසු තවත් කිසි දිනෙකවත් කලාකරුවන්ගේ නිර්මාණ සොරාගෙන විකුණා ධනවතුන් වීමට වෙරදරන මාෆියා කල්ලියට තවදුරටත් ඊට ඉඩ නොතබමිනි.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පති මහින්ද බාලසූරිය මහතා විසින් පොලිසිය හසුරුවා මෙරට ජනතාවට මහා හිසරදයක් වූ පාතාලය විනාශ කර දැමුවේය. මත්ද්‍රව්‍ය ජාවාරම විනාශ කළේය. කප්පම්කරුවන් මර්දනය කළේය. මෙවර කලා හැකියා සොරාගන්නා ‘මාෆියාව‘ මර්දනය කළේය.මෙම සියලු ජාවාරම් කරුවන් මර්දනය කිරීමට සමාජයෙන් සම්පූර්ණයෙන් තුරන් කර දැමීමට මහජනතාවගේ සහාය ද පොලිසියට ලැබිය යුතුමය.ඒ සඳහා මෙවැනි අපරාධ සිදුකරන ස්ථාන පුද්ගලයන් පිළිබඳ තොරතුරු වෙතොත් පොලිසිය දැනුවත් කිරීම මෙරට ජනතාවගේ යුතුකම වෙයි.විජයානි එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=af1105085</link>
    <topic>දෝරේ ගිය දරු සෙනෙහස</topic>
    <author>අරුණි මුතුමලී</author>
    <content>පාන්දරම ගෙදර සීනුව නාද වුණා. ඉරිදා නිසා අනිත් අය නින්දෙන් නැගිටපු විදිහටම වුණත් හැමදාම උදේම ලකලෑස්ති වීම අම්මාගේ පුරුද්දක් නිසා අමුත්තා කවුද බලන්න ගියෙත් අම්මාමයි.“ආ... උදෙන්ම කටයුතු ඉවර වුණා ද?” අම්මාගේ උද්යෝගීමත් හඬ ඇසුණා.“ඔව් අනේ වැඩේ නම් හරිම සාර්ථකයි. හොඳට කෙරුණා. ඒකනේ ඉතින් ඕනේ.”එහා ලේන් එකේ ලලිතා ඇන්ටිගේ හඬ වගේ.“යන්නං තව ගෙවල් ගොඩකට බෙදන්නත් තියෙනවා”“හා හොඳයි මාත් දවල් වෙලා ඒ පැත්තේ එන්නම්කෝ.” අම්මා ඒ පී‍්‍රතිමත් හඬින්ම අපට කතා කළා. “ඔන්න ඕගොල්ලො කැමති කෑමක් ඇවිල්ලා.”මමත් දුවගෙන ගියා. “කිරියා! ෂහ් ආ අද ඒගොල්ලන්ගේ කිරි දානේ නේද?” හදිසියේ මතක් වුණු නිසා ආච්චි කීවා.‘මට මතක් වුණේ පුංචි කාලේ දෙයියන්ගේ අසනීප හැදුණු දවස්වල වුණු බාරයක් ඔප්පු කරන්න කිරි දානයක් ලෑස්ති කරපු හැටි. සත්පත්තිනි මෑණියන්ට බාර වෙලා පේ වෙලා මස් මාළු උම්බලකඩ විශේෂයෙන් මෝර කරවල මුකුණුවැන්න, අලු කෙසෙල් ගේ පැත්තටවත් නොගෙන කිළි නැතිව, පිරිසිදුව තමයි අම්මාවරුන්ගේ දානය ලෑස්ති කළේ. එහෙම පිරිසිදුව කළාමලු කිරියා, කිරිබත් රසට හැදෙන්නේ. කිල්ලට අහු වුණොත් කෑම රහ නැති වෙනවලු.’‘හිමිදිරියෙම කිරි සුදට සැරසිලා කිරි අම්මලා ශාන්ත ගමනින් පේළියට වඩිනකොට හිතට අමුතුම සැනසීමක් දැනෙනවා. උතුරා යන සෙනෙහසින් ලෝකෙම දරුවන් දිහා බලන්න පුළුවන් මවකගේ ආශිර්වාදය දරුවකුට කොයිතරම් සුවයක් ගෙන දෙනව ද? ඒ හින්දාම වෙන්නැති අම්මා කියන වචනයට සමාන කරන්න ලෝකෙ වෙන කිසිම වචනයක් හැදිලා නැත්තේ.’‘එහෙම හිතමින් ඉද්දි කිරි ජෝගුව ගෙනත් දුන් අම්මාගේ දෑසින් අද පවා ඉතිරෙන්නේ කිරි දරුවකු දිහා බලන මවකගේ සෙනෙහසම නේදෝ කියලා මට හිතුණා. වෙනදා වගේ පුටුව උඩට වෙලා කිසිම අදහසක් නැතිව කිරි එක බොනවට වඩා සොබා දහම් මෑණියන් භේදයකින් තොරව කුරා කුඹියාගේ ඉඳන් මහ විශාල ඇතෙකුට වුණත් දක්වන සෙනෙහස විඳගන්නා ගමන්ම ඒ රස විඳින එක හොඳයි කියා හිතුණා. බිමටම සවිවුණු ජනෙල් පියන් අතරින් මිදුලට බහිද්දි ඇගේ දැවටුණු හීන් සුළං රැල්ල විඳගන්න ඇස් පියන් යාන්තමට වැසුණා. හැබැයි ඊට වඩා සියුම් සුළං රැල්ලක් ජීවිතයේ විඳින්න ලැබී තිබෙන බව මගේ මතකයට ආවා. තවමත් පින්න හිඳිලා නැති උඳුපියලිය සිහිල් සිනිඳු පළසක් වගේ පතුළට දැනුණාට ඊට වඩා සුමුදු පහසක් මා සැනසු බවට මතකයක් අවදි වුණා.‘චන්ද්‍ර මඩුලු යට සුරංගනාවන් දූ සනසන්නට ගීත කියනවලු දුවේ එපා ඒ කතා අහන්නට ඒ නැළැවිලි ගී මමයි කියන්නේ’ලෝකේ ලස්සනම ගීයටත් වඩා ලස්සන තනුවක් අම්මාගේ පපුවට තුරුල් වෙලා නැළැවෙද්දි ඇහුණා කියලයි මට හිතුණේ. ඒ සෙනෙහස ජීවිත කාලෙම වෙනස් නොවී දැනෙන දෙයක්.සුළං රැල්ලටවත් උඳුපියළිය පළසටවත් ඒ තරම් සුවයක් දෙන්න කවදාවත් බැරිවෙයි. ගස්වැල්වල මල් පිපෙන්න එළිය ඕන වගේ දූ දරුවන්ගේ ජීවිතේ පිපෙන්න ඒ ආදරේ උනුසුමින්.‘ටිලිං ටිලිං ටිලිං’පත්තරේ ඇවිත්. හීනයකින් අවදි වුණා වගේ මම දොරකඩට දිව්වා.’“මිදුලට වෙලා උඩ බලං හිටියනං මේක කියවනවා. මට මේ පත්තරේ ඕනේ.” මල්ලි පත්තර බාර ගැනීමේ ගාස්තුවයි ඒ.මල්ලිට ඔරවමින් මට ලැබුණු පත්තරේ බලන්න ගත්තා.“අය්යෝ... මේ” මල්ලී කෑගැවා.හාන්සි පුටුවේ සිටි තාත්තා ගැස්සී පත්තරේ පහල් කර උපැස් යුවළ උඩින් බැලුවා.‘ඇයි?’ මම ඇහුවා.‘බබෙක් කුණු ගොඩේ’‘කෝ’ආච්චිත් එතැනට දුවගෙන ආවා “දෙයියනේ ලස්සන කෙලි පොඩ්ඩක්. අපරාදේ.”“මොකද වෙලා තියෙන්නේ ඉතිං” අම්මා ඇහුවේ කුස්සියේ දොර ළඟ ඉඳන්.“තව ඩිංගෙන් කබරයොත් කනවලු” මල්ලී මුහුණ අකුළුවමින් කීවා. අම්මා අහක බලාගත්තා. ආච්චි කට අතින් වහගත්තා.“මොනවා? පිස්සු ද ළමයෝ මේ පාන්දර” තාත්තා බැන්නා“ඉතිං පත්තරේ තියෙන එකනේ මං කිව්වෙ හ්ම්” මල්ලි කීවේ නොක්කාඩු හඬින්.“මෙහෙ දෙනවා ඕක. ඒ ළමයා තාම ඉන්නව ද?” මම පත්තරේ මල්ලිගෙන් උදුර ගත්තා.“අනේ දෙය්යනේ... මං දැක්කනං අරං එනවා අනේ” ආච්චි විස්සෝපයෙන් කියවන්න ගත්තා.“නෑ... නෑ... මුකුත් වෙලා නෑ හොඳ වෙලාවට. කවුරුහරි ඉස්පිරිතාලෙත් ගෙනියලා. නර්ස්ලයි පොලිස් කාන්තාවොයි බලාගන්නවලු. වෙලාව තමයි” මම පත්තරේ පේලිවල තේරුම සමඟම කීවා.“මුං අම්මලාද හැතිරියොද?” ආච්චි මුහුණ රකුසු කරගෙන පත්තර පිටුවට කඩා පැන්නා. ඒ දිහා බලාගෙන හිටිය තාත්තා “එහෙම ම කියන්න එපා අම්මේ. ඒ මනුස්සයාගේ හිත ඒ තරමටම ගල්වෙන්න මොනවහරි වෙලා ඇති.”“ආයෙ මොනව වෙන්නද තියෙන වනචරකම මිසක්” ආච්චි තාත්තාට රැව්වා.“නෑ අම්මේ සමහරවිට සමාජෙට දරුවත් එක්ක මුහුණ දෙන්න බැරි තරම් ප්‍රශ්නයක් ඇති” අම්මාගේ කතාවට ආච්චිගේ ඉවසීමේ සීමාව පැන්නා.“උඹත් ගෑනියෙක් නේද? ළමයින් වැදුවානේ. අර කිරිකැටියා නෙවේ පුළුවන්නං ගිහින් දාපං මේ තඩි උන්ව කුණු ගොඩකට බලන්න”“මොනවද අම්මේ මේ කියවන්නේ” අම්මා ආච්චි දිහා පුදුමෙන් බැලුවා.“කියන්නෙද” ආච්චි බිඳුණු හඬින් ඇහුවා. “කෝලිය රජ්ජුරුවන්ගේ බිසව සුප්පවාසා අවුරුදු හතක් දරු ගැබක් දරාගෙන ඉඳලා දවස් හතක් වේදනා විඳලා බුදු හාමුදුරුවන් ආශිර්වාද කළාට පස්සේ තමයි දරුවා බිහි කරලා තියෙන්නේ. ඒ සතුටට හත් දවසක් මහා දන් බුදු හාමුදුරුවන්ට පිරිනමද්දි සැරියුත් රහතන් වහන්සේ එක්ක පුතා කතා කරන හැටි දැකලා සතුටට පත් වුණාලු. එතකොට බුදු හාමුදුරුවෝ ඇහුවාලු ආයේ මේ වගේ පුතෙක් ලබන්න ද ප්‍රාර්ථනා කරන්නේ කියලා. සුප්පවාසා බිසව කීවලු ඒ වගේ තව පුතාලා හතක් ලබන්න කැමතියි කියලා. මොන දුක වින්දත් අම්මලා එහෙමයි හිතන්නේ. දරුවන්ට ආදරෙයි.”“අම්මලා විතරක් නෙවෙයි අම්මේ අපිත් දරුවන්ට ආදරෙයි” තාත්තා හැඟීම්බරව කීවා. හැමෝම මොහොතක් නිහඬව තාත්තා දෙස බලාගෙන හිටියා.චර බර චර බර කරස් කරස් කරස්.“මොකක් ද ඒ” අඩුම කුඩුම පටවපු මඩුව පැත්තෙන් ඇහුණු සද්දෙට මල්ලිත් මාත් බලන්න ගියා.හැමදාම උදේ හවස අපි යද්දි පාරේ ඉඳන් නගුට වනා ආචාර කරන කික්කි ඌට පැටවු හම්බෙන්න හිටිය නිසා සමහර දවස්වලට අපිත් ගෙදරින් කෑම ටිකක් දෙනවා. ඒ පුරුද්දට එන්න ඇති. මල්ලියි මායි දැකලා කික්කි අමාරුවෙන් නැගිටලා බැගෑපත් විදිහට බලා නගුට වැනුවා.“පැටව් දාන්න ද කොහෙද” මට කියවුණා.“අනේ ෂෝක්නේ, ඒත්, වදයක් වෙයිද දන්නේ නෑ” මල්ලී කීවා.“මොකක්ද සද්දෙ?” අම්මා ආවා.“මේ අර... පාරේ... කික්කි” මල්ලි ඇදලා කීවා.“ඉතිං”“පැටව් ද කොහෙද”ආච්චියි තාත්තයි එතනට එද්දි වේදනාවත් බයත් නිසා කික්කි බිම ඉන්දවුණා.“ඔන්නොහෙ රෙදි කෑල්ලක් දාලා දෙන්න” තාත්තගේ අණ කටින් පිටවෙන්නත් කලින් හැමෝම ක්‍රියාත්මක වුණා. උණු කිරි පොල් කට්ටක්, වතුර, පාං කෑලි, විස්කෝතු කෑලි, කික්කිට ළංවුණා. “දැන් ඉතිං මෙතන බලං ඉන්න ඕන නෑ ගෙට යන්න” ආච්චි අපි දෙන්නට දැඩි අණක් නිකුත් කළා.අපි සැරෙන් සැරේ එතනට කිට්ටු වෙන්න හැදුවත් ආච්චිගේ රැකවල් තද වැඩියි.“ගර්ර්... හව් හව් හව් ගර්ර්...” මඩුව පැත්තෙන් ආපු සද්දෙට තාත්තයි මායි දිව්වා. මල්ලි භිරාන්තව ගල් ගැහිලා වගේ ඉන්නවා. කික්කි දත් විළිස්සගෙන මල්ලිට බුරනවා.“පේනවද තාත්තේ බලුකම?” මල්ලි කේන්තියෙන් කීවා.බතික් බෝල වගේ පාට පාට පැටව් හතර දෙනෙක් ඒ මේ අතර පෙරළෙනවා. උන් කකුල් හතරෙන් සීමා කරගෙන තමයි කික්කි බුරන්නේ.“ඒක බලුකම නෙවෙයි පුතා. අම්මාකම” තාත්තා කීවේ ආදරෙන්.“ඉතිං අපි ඌට මෙතන ඉන්නයි ඔක්කොම දීලත්” මල්ලි ප්‍රශ්නාර්ථයක් මුහුණේ රඳවාගෙනයි ඇහුවෙ.“ඒ නිසා තමයි ඌ බුරලා විතරක් නතර වුණේ. අම්මා කෙනකුට හැමදේටම වඩා තමන්ගේ දරුවෝ ලොකුයි. එක සත්තුන්ට මිනිස්සුන්ට කියලා වෙනසක් නැහැ.” තාත්තා කීවා.“ඌට දැන් කරදර කරන්න එපා” කීවේ අම්මා.“අන්න දැක්කද දරු සෙනෙහස? අර දරුවා කුණු ගොඩට විසි කරද්දි මේ තිරිසනාට තරම් හිතක් පපුවක්වත් ඒ නපුරිට තිබුණෙ නැද්ද?” ආච්චි ආපහු පරණ මාතෘකාව ඇදල ගත්තා.“පිංවන්ත දරුවො ලබන්න වගේම පිංවන්ත දෙමවුපියො ලබන්නත් පෙර කුසල් අකුසල් බලපානවා.” තාත්තා කීවා.කුණු ගොඩට විසි කරපු දරුවා, පැටවුන් රකින කික්කි මේ හැමදේම ජීවිතේ අපට දකින්න ලැබෙන දේවල්. ඒත් ඒ එක සිද්ධියක් අනෙකට කොයිතරම් සමාන ද සමහරවිට අසමාන ද, සමහරු දරුවන් නැතිව අඬනවා. සමහරු දරුවන් ලැබිලා අඬනවා.ඒ හැම දේම තම තමන් ඒ ප්‍රශ්නය බාරගන්න විදිහ අනුව වෙනස් වෙනවා.ඒ ගැන කතා කරන්න අම්මාගේ අතින් ඇදගෙන ගහ යට බංකුවට ගිය මම අම්මා එතැන වාඩි කරවලා හිස උකුලෙන් තියාගෙන පුංචි කාලෙ වගේ හිටියේ පුදුම සැනසීමකින්.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=af1105087</link>
    <topic>සෞඛ්‍ය සම්පන්න නොවන ආහාර රටාව ලෙඩ රෝග බොහොමයකට හේතුවයි</topic>
    <author/>
    <content>- සෞඛ්‍ය ඇමැතිරුසියාවේ මොස්කව් නුවර පැවැ ති බෝ නොවන රෝග හා සෞඛ්‍ය සම්පන්න ජීවන රටා පිළිබඳ අමාත්‍ය සමුළුවේ දී සෞඛ්‍ය අමාත්‍ය මෛත්‍රිපාල සිරිසේන මහතා සමුළුව අමතයි. අතිරේක ලේකම් සරත් චන්ද්‍රසිරි විතාන, සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් යන මහත්වරු ද මේ අවස්ථාවට සහභාගි වූහ.බෝ නොවෙන රෝගවලින් ජනතාව රැක ගැනීමට ක්‍රමවේදයක් සෞඛ්‍ය ප්‍රතිපත්ති සම්පාදකයන් විසින් ලෝක සෞඛ්‍ය සංවිධානයේ සහාය ඇතිව සකස් කළ යුතුව ඇතැයි සෞඛ්‍ය ඇමැති මෛත්‍රිපාල සිරිසේන මහතා මොස්කව් නුවර දී පසුගියදා පැවැති ජගත් සෞඛ්‍ය සමුළුවකදී පැවසීය.සෞඛ්‍ය සම්පන්න ජීවන රටාවක් හා බෝ නොවන රෝග පිළිබඳව පළමු අමාත්‍ය සමුළුව ලෙස පැවැති මෙම ජගත් සෞඛ්‍ය සමුළුවට රටවල් 140 සෞඛ්‍ය අමාත්‍යවරු සහ සෞඛ්‍ය බලධාරීන් ද එක්සත් ජාතීන්ගේ සංවිධානයට අයත් අන්තර්ජාතික සංවිධානවල නියෝජිතයෝ රැසක් ද සහභාගි වූහ.මේ සමුළුව පසුගිය අප්‍රේල් මස 28 - 29 යන දෙදින පැවැත්විණි.සමුළුවේ දෙසුම පැවැත්වූ ඇමැතිවරයා මෙසේ කීය.මෙම 21 වන සියවසේ අප විසින් අවධානය යොමු කළ යුතු අගනාම අවස්ථා පිළිබඳව අදහස් හුවමාරු වන මෙම අවස්ථථාව අමතන්නට ලැබීම මම භාග්‍යයක් කොට සළකනවා. බොහෝ දෙනෙක් බෝ නොවන රෝග සළකන්නේ නිහඬ ඝාතකයෙක් විදිහටයි. මුළු ලෝකය පුරා ම සිදුවන මානව මරණවලට හා ආබාධවලට ලක්වීම්වලට ප්‍රධාන හේතුව වී තිබෙන්නේ බෝ නොවන රෝගයි.මේ සමුළුව රුසියානු ෆෙඩරේෂනයත් ලෝක සෞඛ්‍ය සංවිධානයත් ඒකාබද්ධව පවත්වන ලද්දක්. එම නිසා මම පළමුව ශ්‍රී ලංකා ජනතාවගේ ප්‍රණාමය පුද කිරීමට කැමැත්තෙමි. එමෙන් ම මේ සමුළුව නියෝජනය කිරීමට අවස්ථාව ලබාදීම පිළිබඳව මගේ රටේ මහින්ද රාජපක්ෂ ජනාධිපතිතුමා වෙනුවෙන් මම ස්තුතිය පුද කරනවා.2011 සැප්තැම්බර් මාසයේ පැවැත්වීමට නියමිත එක්සත් ජාතීන්ගේ සංවිධානයේ මහා සම්මේලනයට අදාළව මේ සමුළුව හොඳ ආරම්භයක් ලබාදෙනු ඇතැයි මගේ විශ්වාසයයි.ශ්‍රී ලංකාව වශයෙන් අපේ රට පාලනය කළ සෑම රජයක් ම අපේ රටේ නිදහස් සේවාවන් වශයෙන් පවත්වාගෙන යන අධ්‍යාපන හා සෞඛ්‍ය සේවාවන් නිදහස් සේවාවන් දෙකක් වශයෙන් පවත්වාගෙන යාමට ප්‍රමුඛත්වය ලබාදී කටයුතු කර තිබෙනවා. මම විශ්වාස කරන අන්දමට බෝ නොවන රෝග පාලනය සඳහා බලපාන ප්‍රධාන කාරණාවන් වන්නේ අධ්‍යාපන මට්ටම හා දැනුමයි. ඒවා ඒ සඳහා වන පූර්ව කොන්දේසි විදියටයි මම සළකන්නේ. එමනිසා සෞඛ්‍යයට අදාළ ප්‍රතිපත්ති සම්පාදකයින් විසින් ලෝක සෞඛ්‍ය සංවිධානයේ මූල්‍ය සහාය ඇතිව මුළු ලෝකයෙන් ම බෝ නොවන රෝග තුරන් කරලීම සඳහා වැඩ පිළිවෙළක් සකස් කළ යුතුයි. ශ්‍රී ලංකා රජය මෙන් ම සෞඛ්‍ය අමාත්‍යාංශය අන්තර් අමාත්‍යාංශ හා වෙනත් ආයතනවල සහාය ඇතිව අපේ රටේ බෝ නොවන රෝග පාලනය සඳහා ප්‍රමුඛතාව ලබාදී වැඩසටහන් ක්‍රියාත්මක කර තිබෙනවා. මේ සඳහා ඉහළම රාජ්‍ය නියෝජනය ජනාධිපතිතුමන් විසින් ලබාදී තිබෙනවා. එම නිසා අපි මේ වනවිට බෝ නොවන රෝග පාලනය සඳහා සෞඛ්‍ය අමාත්‍යංශය තුළ සුවිශේෂී ප්‍රාථමික සෞඛ්‍ය සේවා ක්‍රියාත්මක කිරීමේ අරමුණින් බෝ නොවන රෝග පාලන ඒකකයක් ආරම්භ කර තිබෙනවා.මේ හැර රජය විසින් මැදිහත්ව දුම්පානය හා මධ්‍යසාර පානය කිරීම වැළැක්වීම සඳහා දුම්කොළ හා මධ්‍යසාර පාලන පනත පාර්ලිමේන්තුවේ සම්මතයෙන් ක්‍රියාත්මක කර තිබේ. මේ නිසා ප්‍රසිද්ධ ස්ථානවල දුම්පානය සියයට 80 කින් පමණක් මධ්‍යසාර භාවිතය සියයට 95 කින් පමණ ද අවම කර ගැනීමට හැකි වී තිබේ.ස්ථුලතාව, දියවැඩියාව, හෘදයාබාධ, පිළිකා, ආඝාතය වැනි බෝ නොවන රෝග ගත් විට ඉන් බහුතරයකට හේතු වන්නේ සෞඛ්‍ය සම්පන්න නොවන ආහාර රටාය. විශේෂයෙන් ම සිනි හා පිටි අධික ආහාර භාවිතය මෙම තත්ත්වය උග්‍ර කිරීමට හේතු වී තිබේ. මේ වනවිට පාසල් දරුවන්ගෙන් සියයට 10.15 ක පමණ ප්‍රමාණයක් දියවැඩියාවටත් ඉන් බහුතරයක් දෙවන කාණ්ඩයේ දියවැඩියාවට ද ලක් වී තිබේ. මේ නිසා පාසල් ආපන ශාලාවල ක්ෂණික ආහාර හා පැනි බීම වර්ග අලෙවිය පාලනය කිරීම සඳහා රජය විසින් අවශ්‍ය නීති රීති සම්පාදනය කර තිබේ. ඒ අනුව සකස් කළ පාසල් ආපන ශාලා පනත ඉතා තදින් ම ක්‍රියාත්මක කිරීම සඳහා අධ්‍යාපන අමාත්‍යාංශය සමඟ ඒකාබද්ධ වැඩපිළිවෙළක් ක්‍රියාත්මක කර තිබේ.නමුත් ආකල්පමය වශයෙන් වෙනස්කම් සිදු නොවන තාක් බෝ නොවන රෝග පාලනය කිරීම සෑම රටකටම ප්‍රධාන අභියෝගයක් වනු ඇත. එමනිසා ස්වභාවික ආහාර පාන, එළවළු, පලතුරු පළා වැනි දේශීය ආහාර රටාවන් කෙරෙහි අන් කවරදාටත් වඩා ජනතාවගේ අවධානය යොමු ව තිබීම සතුටට කාරණයක් යැයි ද අමාත්‍යවරයා කියා සිටියේ ය.මේ අතර සෞඛ්‍ය අමාත්‍යවරයා රුසියාවේ අධ්‍යාපනය හදාරණ ශ්‍රී ලාංකික සිසු සිසුවියන් පිරිසක් ද හමු විය. මෙම හමුවීම මොස්කව් හි ශ්‍රී ලංකා තානාපති කාර්යාලය විසින් සංවිධානය කර තිබිණි. මේ සිසු සිසුවියන්ගෙන් බහුතරයක් රුසියාවේ මොස්කව් නුවර වෛද්‍ය විද්‍යාවල අධ්‍යාපනය හදාරණ අය වූහ. මෙම විශ්ව විද්‍යාලවලින් බැහැර වන ඔවුන් ශ්‍රී ලංකාවේ වෛද්‍ය වෘත්තියට එළඹීම සඳහා කැමැත්තෙන් සිටින බව ප්‍රකාශ කළහ. තමන් මේ පිළිබඳව ශ්‍රී ලංකා වෛද්‍ය සභාවත් සමඟ සාකච්ඡා කරන බව අමාත්‍යවරයා ඔවුන්ට කියා සිටියේ ය. මෙම හමුව රුසියානු ෆෙඩරේෂනයේ ශ්‍රී ලංකා තානාපති උදයංග වීරතුංග මහතා විසින් සංවිධානය කර තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=af1105088</link>
    <topic>අධිකරණ සංඝනායක පදවි ලබන අලවත්තේගම ධම්මතිලක හිමි</topic>
    <author>ජනමාධ්‍ය හා ප්‍රවෘත්ති ඇමැති ආචාර්ය කෙහෙලිය රඹුක්වැල්ල</author>
    <content>හිඟුල්වල ශ්‍රී විජයාරාම මහා විහාරාධිපති පූජ්‍ය අලවත්තේගම ධම්මතිලක හිමිපාණන් වහන්සේට උඩරට අමරපුර මහා නිකායේවිනයවාදිනී කාරක මහ සංඝ සභාව විසින් ශ්‍රී සංඝානන්ද වංශාවතංස සද්ධම්ම භාණක ශාසනකීර්ති ශ්‍රී යන ගරු නාම සම්මුතිය සහිත උඩරට අමරපුර මහා නිකායේ මහනුවර මහ දිසාවේ උප ප්‍රධාන අධිකරණ සංඝනායක පදවිය පිරිනැමීම නිමිති කොට ගෙන අක්තපත්‍රය පිරිනැමීමේ රාජ්‍ය උත්සවය අද (08) පස්වරු 2 ට හිඟුල්වල ශ්‍රී විජයාරාම විහාරස්ථානයේදී පැවැත්වේ.අලවත්තේගම ශ්‍රී නිග්‍රෝධාරාම විහාරයේ වැඩ සිටි උඩරට අමරපුර මහා නිකායේ හාරිස්පත්තුවේ ප්‍රධාන සංඝනායක හිඟුල්වල ශ්‍රී පඤ්ඤාජෝති නාහිමිපාණන් සහ “පණ්ඩිත හාමුදුරුවෝ” නමින් කා අතරත් ප්‍රකට අන්තරගම වජිරජෝති නාහිමිපාණන් වහන්සේගේ ආචාර්ය උපාධ්‍යත්වයෙන් අලවත්තේගම ධම්මතිලක නමින් 1978 අගෝස්තු මස 30 වන දින හේනේගම ශ්‍රී ස්වර්ණ බිම්බාරාම මහා විහාරයේදී පැවිදි බිමට පිළිපන්හ.හේනේගම ශ්‍රී සාරනන්ද පිරිවෙණ තම ප්‍රථම භික්ෂු අධ්‍යාපන නිකේතනය කරගත්, ධම්මතිලක හිමියෝ පැවිදි දිවියට ඇවැසි භාෂා ශබ්ද, ශාස්ත්‍ර ප්‍රගුණ කළහ. බලංගොඩ ධම්මානන්ද පිරිවෙනෙහි අධ්‍යාපනය හැදැරූ මුන්වහන්සේ මහරගම ශ්‍රී වජිරඥාන ධර්මායතනය මඟින් ක්‍රියාත්මක කරන ලද ධර්ම විජය පදනම හා එක්ව 1986 වසරේ දී “උපේක්ඛා ධර්ම විජය සමාජය” ආරම්භ කර, ඒ තුළින් ප්‍රදේශයේ කුඩා ළමුන්ට හා තරුණ තරුණියන්ට මෙන්ම වැඩිහිටියන්ට ගැලපෙන විවිධ ආගමික සේවාවන් ඉටු කළහ. ශ්‍රී අසෝක දහම් පාසල ආරම්භ කළ ධම්මතිලක හාමුදුරුවෝ දරුවන්ගේ ධර්ම ඥානය වර්ධනය කිරීමෙහි ලා එදා මෙදා තුර උදාර ශාසනික මෙහෙවරක් ඉටු කරති.1987 මැයි මස 28 වන දින මහවැලි නදියේ උදකුක්ඛේප සීමා මාලකයේ දී උපසම්පදා ශීලයෙහි පිහිටුවනු ලැබූ උන්වහන්සේට තමන් වහන්සේ වෙත පැවරෙන ඕනෑම කාර්යයක් වගකීමෙන් ඉටු කරන්නට ඇත්තේ උපන් හැකියාවකි. පූජාපිටිය ශාසනාරක්ෂක බල මණ්ඩලයේ ලේඛකාධිකාරී තනතුරත්, ශ්‍රී පඤ්ඤාජෝති අනුස්මරණ පුස්තකාලයේ පුස්තකාලාධිපතින් වහන්සේ ලෙසත්, දහම් පාසල් ක්ෂේත්‍රයට ඇවැසි භෞතික සම්පත් ලබා දෙමින් බෞද්ධ ප්‍රබෝධයට මහත් සේවාවක් ඉටු කරති. හිඟුල්වල ශ්‍රී විජයාරාම මහා විහාරස්ථානයේ ගල් තලාව මත අඩි 17 1/2 දිගැති ශෛලමය බුද්ධ ප්‍රතිමා වහන්සේ නමක් නිර්මාණය කිරීමට මූලික වූ අප නාහිමියෝ ධම්මානු ධර්ම ප්‍රතිපදාවෙන් ද, ශීලාදී උතුම් ගුණයෙන් ද, විනයානුකූල පැවැත්මෙන් ද, ශ්‍රමණ ආකල්පයෙන් ද හෙබි මහ තෙර නමකි.උඩරට අමරපුර මහා නිකායේ ශාසන ජෝතිකාරක සංඝ සභාව විසින් ශ්‍රී සංඝානන්ද වංශාවතංශ ශාසනකීර්ති ශ්‍රී ගරු නාම සම්මුතිය සහිත විශේෂිත කර්මාචාර්ය පදවිය ද පිරිනමන්නට යෙදිණි. සමස්ත බෞද්ධ රටවල සාමුහිකත්වයෙන් ආරම්භ කොට ඇති ලෝක බෞද්ධ මහා සම්මේලනයේ සාමාජිකත්වය ලබා ඇති අප නාහිමියෝ වාර්ෂිකව පැවැත්වෙන සංඝ සම්මේලන සඳහා ශ්‍රී ලංකාව නියෝජනය කරමින් විදේශ රටවලට වැඩම කරති. උඩරට අමරපුර මහා නිකායේ උප ප්‍රධාන සංඝනායක පදවියෙන් පිදුම් ලැබූ පූජ්‍ය අලවත්තේගම ධම්මතිලක නාහිමිපාණන් වහන්සේට ලෝ සසුන් දෙක්හි කටයුතු කිරීමට නිදුක් නිරෝගි සුව හා දිගාසිරි ලැබේවායි ප්‍රාර්ථනා කරමි.ජනමාධ්‍ය හා ප්‍රවෘත්ති ඇමැති ආචාර්ය කෙහෙලිය රඹුක්වැල්ලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=af1105089</link>
    <topic>බොඳ වූ නිවාස සිහිනය</topic>
    <author>රූපාන්ති බුලත්සිංහල</author>
    <content>කඩිමුඩියේ තොරතෝංචියක් නැතිව එහා මෙහා දුවන වාහන අතරින් ඉදිරියට ඇදුණ යතුරු පැදිය වාහන එක දෙක පසු කෙළේ සාමාන්‍ය වේගයකිනි. දහසක් බලාපොරොත්තු කරපින්නා එළඹෙන හෙට ගැන ඔවුන්ට වූයේ නොවිසිලිමත් බවකි. අලුතින් නිමවුණ නිවෙසේ අලංකාරය දුටුවම විඳපු දුක් අමතක වෙනවා. අමාරුවෙන් හරිහම්බු කරපු හැම දෙයක්ම ගෙට වැය වුණා. කාගෙවත් උදව් නැති වුණාට අපි දෙන්නාට අපි දෙන්නා ඉන්නවානෙ.එහෙත් ජීවිතයේ සෑම දෙයක්ම එක මොහතකින් උඩුයටිකුරු කරන්න දෛවයට පුළුවන්. අනතුරක සේයාවක්වත් නුදුටු හෙයින් ගෙට ගෙවිදීමට සියල්ල සූදානම් කිරීම ඔවුන්ගේ පරම අභිලාෂයයි.ගැල බැඳි රිය සක මෙන් එහා මෙහා කැරකෙන ජීවිත රෝදයේ ගරාදිවල ශක්තිය ගිලිහී යාමට වෙලාවක් කලාවක් නැත. එළඹෙන්නේ මරුගේ හෝරාව බව කිසිවෙක් දැන සිටියේ නැත. සාමාන්‍ය වේගයෙන් පැදවුණු යතුරුපැදිය වාහන අතරින් ඉදිරියට ඇදුණි.එකිනෙකා පරයා තම ආදායම තර කරගැනීමට බස් රියදුරන් දරන උත්සාහය හමුවේ ඔහු අසරණ විය. ඉදිරියට ආ බස්රථය ඔවුන්ගේ දහසක් පැතුම් පොදි සුන්කර දැමී ය. ආයාසයකින් වෙර දැරුව ද අනතුර වළක්වා ගත නොහැකි ය. යතුරු පැදිය කුඩුපට්ටම් වී ගියේය. ‘අනේ අපොයි’ මෙහෙම අපරාධයක්, කියනු විනා කිසිවක් කරකියා ගැනීමට එතැනට රැස්වූ කිසිවකුට නොහැකි විය.හෙට උත්සවය, ඒත් අද? අනේ... ඔවුන් ගේ සිතේ තිබුණේ එපමණකි. උඩුයටිකුරු කරන ජීවිතයේ විලාපය මහමඟ වැතිරුණේ ය. කිසිත් සිතා ගැනීමට වෙලාවක් නොතිබුණි. මරුවාට පැමිණීමට කාලයක් වෙලාවක් නැත.කැබැලි වී ගිය යතුරුපැදිය යළි කිසි විටක යථා තත්ත්වයට පත් කළ නොහැකි ය. ඒ කැබැලි අතර බරපතළ තුවාල සහිතව වැතිර සිටි ඔහු වේදනාවෙන් මිරිකෙමින් සිටියේ ය.අනතුර සිදුවීම නිසා මාර්ග තදබදය උග්‍ර වෙමින් තිබුණි. ඇගේ කෙඳිරිය හද පසාරු කරවන තරම්ය. වහා ක්‍රියාත්මක වූ පිරිස ඇය රෝහල වෙත රැගෙන ගියහ. අවසන් සුසුම වාතයට නික්මෙන්න සැරසෙද්දී ඔහු ඈ දෙස බැලී ය. කැඩී බිඳී වාරු නැති වී ගිය ඇගේ දෙපා වලින් රුධිරය වැගිරෙමින් තිබුණි.හරියට සිහියක් නොමැති වූ ඇය වරින් වර ඔහු ගේ නම කියා ඇමතීම හද කම්පා වන තරම් ය. ඒ වන විට ඔහු මෙලොව හැර ගොස් සිටියේය. තනි වූ ඇගේ හෙට දවසේ ඉරණම කුමක් වේ ද? අලුත් ගෙට ගෙවදීමට පෙරුම්පිරූ පැතුම් මිලීනව බොඳව ගොස් ය.ජීවිතය නම් මෙයම වේ ද? සැලැසුම් කිසිවක් ජය ගැනීමට දෛවය ඉඩ දෙන්නෙ විවිධාකාරව ය. එහෙත් ඔවුන්ගේ පැතුම් සියල්ල ගඟට කැපූ ඉනි මෙන් විය.හෙට සිදුවීමට තිබුණේ මංගල්‍යයකි. එහෙත් අද සිදුවූයේ අවමඟුලකි. අපරීක්ෂාකාරී ධාවනය කී දෙනෙක් ගේ පැතුම් මිහිදන් කෙළේ ද? අද පමණක් නොව හෙට ද මෙසේම වනු ඇත. සියල්ල සිදුවන්නේ හොඳටයි කීවත් හැම දේම හොඳට සිදුවන්නේ නම් නැත.හිත හදා ගැනීමට නොයෙක් දේ ගොනු කළ ද අවසානයේ හිමි වනුයේ දෛවයේ සරදමක් පමණි.සියල්ල සිදුවී හමාරය. අපරීක්ෂාකාරී ධාවනය ජීවිත දෙකක පැතුම් හොරා ගෙන හෝරා කීපයක් ගතව ගොස් ඇත. ‘වැරැදියි වැරැදියි’ කිව්වත් වැරැද්ද හදාගන්නා පිරිස ඉන්නේ අල්පයකි. එකෙකු ගේ හදිස්සිය නිසා තවකෙකුට ජීවිතය පවා අහිමි වූ ප්‍රථම වාරය මෙය නොවේ.කරන කියන දෑ ගැන සැලකිලිමත් නොවුණහොත් අවසන් වාරය ද මෙය නොවනු ඇත. ජීවිතය ජීවත් කරවීමේදී තමන් ගේ ජීවිතය මෙන්ම අනුන් ගේ ජීවිතය ද මේ බිමට වැදගත් බව සිතනවා නම් මෙවැනි අනතුරු සිදු නොවෙනු ඇත.වේගය, මුදල්, මේ හැම දේම ජීවිතය රැකීමට මෙන්ම ජීවිතය බිලි ගැනීමට ද ඉදිරිපත් වනු ඇත.අනතුර පෙනි පෙනී අනතුරට අත වැනීම අද බොහෝ දෙනාගෙන් සිදුවෙන අඩුපාඩුවකි.අනුන් ගේ වැරැද්දට අත දිගු කරනවාට වඩා තමන් ගේ වැරැද්ද අවබෝධ කරගෙන යහපත් රියදුරෙක් වීමට නම් ස්වයං පෙලඹීමක් ඇති කරගත යුතු ය. බැණ අඬ ගසා ගැනීම කෑකෝ ගසා ගැනීම පලක් නැත. ප්‍රශ්න වවා ගැනීමට වඩා විසඳා ගැනීම වටී.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as1105081</link>
    <topic>මේ තරුණ සිත බුදු සුවඳ පතුරයිද මෙතරම්...!</topic>
    <author>සේමාලි කැල්ලපත</author>
    <content>මේ තරුණ සිත බුදු සුවඳ පතුරයිද මෙතරම්...!ගහකොළ අතරින් හිරු රැස් පෙරී එන්නේ යන්තමිනි. ඒ නිසාම මධ්‍යහ්නය වුවද හාත්පස ඇත්තේ මද අඳුරකි. පටු පාර වක ගැසෙමින් ඉහළට ඇදෙයි. ගහකොළට හානියක් නොකර පාර හදා ඇති අයුරු අපූරු ය. ඇතැම් තැනෙක වැවුණු කටු සහිත මා වේවැල් පඳුරුය. පාර හරහා ඇදුණු වේවැල් දඬු ලණුවලින් බැඳ පාරට ඉඩසලසා ගන්නේ වේවැල් පඳුරු නොකපාය.රැහැයි නද කන් බිහිරි කරනතරම්ය. වැස්සට මඩ වූ පාර දිගේ මදක් ගොස් අපි ඉහළ බැලුවෙමි. නෙත් අදහාගත නොහැක. පාත්‍ර සිවුරු දරාගත් භික්ෂුන් වහන්සේ පෙළක් කන්ද බැස එති. පඩියෙන් පඩියට ජීවමාන රූ ලෙසින් පෙනෙන ඒ භික්ෂුන් වහන්සේ සැබෑවක් නොව. තවත් අපූරු කලාකරුවකුගේ නිර්මාණ පෙළහරකි.නලින්ද ගේ කලා නිර්මාණ දැක ගැනීමට නාවාන අමාවිල ආරණ්‍ය සේනාසනයට ගිය අපට එහිදී ආරණ්‍ය සේනාසනාධිපති මාරස්සන ජාගර හිමි මුණ ගැසිණ.“සම්බුද්ධත්ව ජයන්තිය වෙනුවෙන් වෙසක් පුන් පෝ දින විවෘත කිරීම සඳහා මේ ස්ථානයේ මහ රහතන් වහන්සේ අසූ නමකගේ පිළිරූ නිර්මාණය කරනවා. මින් පෙර සිටි බුදුවරුන්ගේ ශාසනවල සිටි මහ රහතන් වහන්සේ පිළිබඳ තොරතුරු සොයා ඒ ගැන මේ දරුවා දැනුම්වත් කළා.නලින්ද අතින් නිමවුණු බුද්ධ ප්‍රතිමා වහන්සේ නමක්ඒ අනුව ඒ සියලු රහතන් වහන්සේ ගේ ආවේණික දේහ ලක්ෂණ ඒ ඒ පිළිම වහන්සේ වෙතින් නිරූපණය වන ලෙස මේ දරුවා ඉතා අපූරුවට මේ පිළිම වහන්සේ සියල්ලම නිර්මාණය කළා. ඔහුට මේ සඳහා ගත වුණේ මාස හතරක පමණ කාලයක්. බොහෝ දුරට මෙහි වැඩ අවසන් දැන් ඇත්තේ වර්ණ ගැන්වීම පමණ” යි ජාගර හිමියෝ කීහ.මීරිගම නාවාන අමාවිල ආරණ්‍ය සේනාසනයේ සම්බුද්ධත්ව ජයන්තිය වෙනුවෙන් අභිනවයෙන් ඉදිකෙරෙන අසූනමක් වූ මහ රහතන් වහන්සේ ගේ පිළිම නිමැවූ ඒ තරුණ කලාකරුවා සොයා අප ගියේ තවත් පින්බිමකටය. ගඩොලින් බදාමයෙන් තැනෙන පිළිමයකට පණ පොවමින් ඔහු එහි සිටියේය. ගිරිඋල්ල වනමන්දාව රජමහා විහාරස්ථානයේ ද ඉහත ආකාරයේ ම පිළිම පෙළකි. කසාවත් පොරවා බිමට යොමු කරගත් නෙතින් යුතුව නිමැවූ ඒ පිළිරුවල ඉරියව් සන්සුන්ය. ශාන්තය.ජීවමාන භික්ෂුන් වහන්සේ මෙන් වූ මේ පිළිම වහන්සේ නිර්මාණය කරමින් එළඹෙන ශ්‍රී සම්බුද්ධත්ව ජයන්තිය වෙනුවෙන් වනමන්දාව රජමහා විහාරය කලඑළි ගන්වන මේ තරුණයා නලින්ද රාජිත පිටවලගේය.පිළිමතලාව මැණික්දිවෙල උපන් ගම වුවද නලින්ද ගේ කල දවස ගෙවෙන්නේ වෙහෙර විහාරස්ථාන අතෙර්ය. විහාරස්ථානයක පිළිම නිර්මාණය කිරීමේ කටයුත්තක් වේද නලින්ද එතැනය.“මට මේ දරුවා ගැන දැනගන්න ලැබුණේ මීට අවුරුදු තුනකට පමණ පෙරයි. ඉන් පෙර තැනු කිසිම නිර්මාණයක් දැක නොතිබුණත් ඔහු ගැන අසා දැන ඇතිවූ විශ්වාසය මත මං මේ දරුවට මේ විහාරස්ථානයේ වැඩ බාර දුන්නා. ඒ දුන් වැඩ මේ දරුවා ඉතා හොඳින් අලංකාරව නිම කළා” යැයි වනමන්දාව විහාරයේ වැඩ බලන විහාරාධිපති නැදගමුවේ සිරිධම්ම හිමියෝ පැවසූහ.සම්බුද්ධත්ව ජයන්තිය වෙනුවෙන් නාවාන අමාවිල ආරණ්‍ය සේනාසනයේ ඉදිවෙමින් පවතින රහතන් වහන්සේ ප්‍රතිමාවනමන්දාව රජමහා විහාරස්ථානය වසර 2300 ක් පමණ පැරැණි විහාරස්ථානයකි. වලගම්බා රජු සැඟවී සිටියා යැයි කියැවෙන ලෙන් මෙහි වෙයි. ඒ ලෙන් විහාරයේ දෙපස අලුතින් පිළිම නෙළීම කරන්නේ නලින්දයි. ෂහාරස්ථානයේ ඇති අසූමහා ශ්‍රාවක පිළිම, පස්වග තවුසන්ට දම් දෙසීම සහ දහඅට රියන් බුද්ධ ප්‍රතිමාව නලින්ද ගේ නිර්මාණයන් ය. මේ අලුත් පිළිම ශ්‍රී සම්බුද්ධත්ව ජයන්තිය වෙනුවෙන් කෙරෙන නිර්මාණයන්ය.නලින්ද චිත්‍ර විෂයට හපන්කම් දැක්වූයේ කුඩා අවධියේ සිටය. විෂයන් අතරින් ඔහු සැමදා වැඩිම ලකුණු ලැබුවේ ද චිත්‍ර විෂයටය. ඒ දස්කම නිසාම ඔහු පාසල් අධ්‍යාපනයෙන් පසු කොළඹ සෞන්දර්ය කලා විශ්ව විද්‍යාලයට ඇතුළත් වී කලා උපාධිය හිමිකර ගත්තේය.“චිත්‍ර විෂයට ලකුණු ලැබුවත් මං උසස් පෙළට එනතුරු චිත්‍ර විෂය ගැන එතරම් දැනුමක් තිබුණේ නෑ. ඒ වගේම මට මූර්ති කලාව ගැන ඇල්මක් ඇතිවුණේ සරසවියේ දෙවැනි වසරේදීයි. ඒ අනුව එතැන් පටන් මං මූර්ති කලාව විෂයක් ලෙස තෝරා ගත්තා. ඒ සමඟම මූර්ති නෙළීම ගැන මගේ සිතේ පුදුමාකාර ඇල්මක් හට ගත්තා.මගේ ප්‍රථම මූර්ති නිර්මාණය කළේ සරසවියේ තෙවැනි වසරේදියි. දෙහිවල නව පොළොන්නරු ගල් විහාරයේ විද්‍යාධර ගුහාවේ මකර තොරණේ සියලුම කැටයම් නිර්මාණය කළා. මගේ මුල්ම මූර්ති අත්දැකීම එයයි. එම වසරේදීම වසරේ හොඳම ශිෂ්‍යාට හිමි හෙන්රි ධර්මසේන ශිෂ්‍යත්වය මට හිමිවීමත් මගේ ජීවිතයේ තවත් කඩඉමක් වුණා” යැයි නලින්ද පවසයි.මූර්තියක් යනු ත්‍රිමාණ ගති ලක්ෂණවලින් යුතු කලා නිර්මාණයකි. නිර්මාණයේ හතරෙන් තුනකට වඩා වැඩි ප්‍රමාණයක් නෙරා තිබීම මූර්තියේ විශේෂත්වයයි. 2008 වසරේදී සරසවි අධ්‍යාපනය හමාර කළ නලින්ද ගේ මීළඟ අභියෝගය වූයේ වනමන්දාව විහාරස්ථානයේ දහඅට රියන් බුදු පිළිමය නිර්මාණය කිරීමය. එම නිර්මාණය නිම කිරීමට ඔහුට දින 50 ක් ගතවිය.“මූර්ති නිර්මාණයක් ප්‍රමාණයෙන් විශාල වෙද්දි එය අච්චුවලින් තැනීම ප්‍රායෝගිකව අමාරු දෙයක්. එනිසා එවන් නිර්මාණ සඳහා සිමෙන්ති හා ගඩොල් යොදා ගන්නවා. කුඩා පිළිම තනද්දී මැටියෙන් අච්චු තනා අච්චුවලින් පිළිම හදනවා.වනමන්දාව රජමහා විහාරස්ථානයේ නිර්මාණය කළ අසූ මහා ශ්‍රාවක පිළිම වහන්සේඅපේ රටේ පිළිම නිර්මාණය සඳහා බොහෝවිට යොදා ගන්නේ ඉහත මූලද්‍රව්‍ය හැරුණාම ප්ලාස්ටර් ඔෆ් පැරිසුයි. නමුත් ලෝක මූර්ති කලා නිර්මාණ සඳහා ඉටි සහ ලෝකඩ ද යොදා ගන්නවා.අපේ රටේත් ප්‍රතිමා නෙළීම සඳහා අනුරාධපුර යුගයේ ලෝකඩ යොදා ගත්තා. එහෙත් ඒ දැනුම ඇත්තේ අප රටේ කලාකරුවන් කීප දෙනකුට පමණයි. ඒ දැනුම ශිෂ්‍යයන්ට සම්පේ‍්‍රෂණය විය යුතුයි. එසේ වුවහොත් පමණයි මේ ශිල්පය ඉදිරියට යන්නේ” නලින්ද කියයි.වර්තමානයේ තැන තැන බොහෝ සෙයින් බුදු පිළිම ඉඳිවෙනු දක්නට ලැබේ. මින් බොහොමයක් ඉතා ශාන්තය. සමාධි ගුණයෙන් යුතුය. අතළොස්සක් පමණ නියම පරිමාණයෙන් බැහැරව බුද්ධ ප්‍රතිමාවක තිබිය යුතු අංග ලක්ෂණවලින් තොර වේ. මෙයට හේතුව කුමක් ද? අපි නලින්ද ෂමසීමු.“පිළිම නිර්මාණ කලාවේ එක්තරා නිශ්චිත ක්‍රමවේදයක් තියෙනවා. සාරි පුත්‍රය නමින් බුදු පිළිම නෙළීමේ කලාව ගැන ලියැවුණු ඉන්දීය පුස්කොළ පොතක මේ ගැන හොඳින් සඳහන් වෙනවා. ඒ අනුව හා අපි හැදැරූ ශිල්පය අනුවත් පිළිම නෙළීමේ එක්තරා තාලමාන ක්‍රමයක් තියෙනවා.හිටි පිළිම, ඉදි පිළිම සහ සැතපෙන පිළිම ලෙස පිළිම වර්ගවල ඒ ඒ තාලමාන ප්‍රමාණ වෙනස්. තාලයක් ලෙස හඳුන්වන්නේ පිළිමයේ කේශාන්තයේ සිට නිකට දක්වා ඇති උසයි. එතැනින් තමයි පිළිමයේ තාලමාන ප්‍රමාණය මැනගන්නේ. අනුරාධපුර හා පොළොන්නරු යුගවල කෙරුණු පිළිම සඳහා භාවිත කර ඇත්තේ නව තාලමාන ක්‍රමයයි. දැන් හැදෙන බොහොමයක් පිළිම ද නව තාලයෙන් යුක්තයි.ඒ අනුව පිළිමයේ උසට පළල සමාන විය යුතු සේම ශරීරයේ සියලු අංග උපාංග ද නියමිත තාල මාන ක්‍රමයකට නිර්මාණය විය යුතුයි. බුදු පිළිම පමණක් නොවෙයි මානව රූප හා භෛරව රූපවලට පවා කිසියම් වූ තාල මාන ක්‍රමයකටයි නිර්මාණය වෙන්නේ. එසේම බුදු පිළිමයක් නෙළීමේ දී කිසියම් වූ නිර්නායක භාවිත වෙනවා. සමාධි බුදු පිළිමයක අඩවන් නෙතේ කෝණය නිර්මාණය වෙන්නේ වියගහක දුරකටයි. පිළිමයේ නාස අග තුඩේ සිට ලඹ නූලක් ඇල්ලූ විට එය මාපැටඟිල්ලේ මුදුන් තුඩ දක්වා කෙළින් තිබිය යුතුය.පිළිමයක තාලමාන ක්‍රමවේදය නියමාකාරයට භාවිත වුණොත් එහි නියම ස්වරූපය ලැබෙනවා. බුදු පිළිමය කියන්නේ මානව රූපයට එහා ගිය දෙයක්. තාලමාන ක්‍රමවේදය දැන ගත්තට මදි. බුදු පිළිමයේ ශාන්ත භාවය ලබාගන්න ශිල්පීය දැනුමක් අවශ්‍ය වෙනවා. එහෙම නොවුණොත් ඒ පිළිමයේ ස්වාභාවික ගතිය හා ජීවමාන ගතිය ගිලිහෙනවා. බුද්ධ ප්‍රතිමාවක් නියමිත ප්‍රමිතියට ගුණාත්මකව හැදුවොත් එහි ගුණය ශිල්පියාට මෙන්ම අන් අයටත් ලැබෙන බව පැරැණි පතපොතේ සඳහන් වෙනවා.”මැටියෙන් හෝ සිමෙන්ති බදාමයෙන් හෝ නිමවෙන පිළිමයක් කලඑළි වන්නේ වර්ණ ගැල්වීමෙනි. අතීතයේදී මේ සඳහා යොදා ගැනුණේ දේශීය අමුද්‍රව්‍ය ඇසුරෙන් සාදා ගත් වර්ණ වර්ගය. එකල ගැල්වූ වර්ණ අදත් වසර ගණනක් ගතවිත් හොඳාකාරයෙන් පවතී. එහෙත් මෑත කාලයේ ඇතැම් පිළිමයන්හි ආලේප කළ වර්ණ ඉක්මනින්ම දියවී පොතු ගැලවී වියැකී යයි.නැදගමුවේ සිරිධම්ම හිමිමාරස්සන ජාගර හිමි“පැරැණි විහාර කර්මාන්තයේ පාරම්පරික වර්ණ ක්‍රමවේදයක් තියෙනවා. ඒ කාලෙ බොහෝ සායම් දිය කිරීමට යොදා ගත්තේ දොරණ තෙල්. එය දේශීයව හදාගත්තා.දොරණ තෙල් යොදා තනා ගත් වර්ණ නිර්මාණයේ බදාමයට උරා ඉතා ශක්තිමත් වෙනවා. ඒ මත අඳින චිත්‍රය ගැලවුණත් ගැලවෙන්නේ බදාමයත් සමඟයි. එහෙත්, දැන් ආලේප කරන ලැකර්, ඉමල්ෂන් සහ ඇක්‍රලික් වැනි තීන්ත වර්ගවල කල් පැවැත්ම අඩුයි. දොරණ තෙල් භාවිත කළ චිත්‍රයක් වසර 300 - 400 ක් කල් පවතිනවා. ඒත් වත්මන් තීන්ත එසේ නැහැ. ඇතැම් ශිල්පීන්ට පැරැණි ශිල්පීය ක්‍රම ගැන අවබෝධයක් නැතිකම සහ ලේසිය පහසුව තකා වර්ණ ආලේප කිරීමෙන් වන්නේ නිර්මාණයේ පැවැත්ම අඩුවීමයි” නලින්ද අප හා විස්තර කළේය.ප්‍රතිමාවක් නෙළීම යනු, යම්කිසි පෘෂ්ඨයක කොටස් ඉවත් කරමින් රූපයක් මතුකර ගැනීමය. ඇසීම යනු, අවකාශයේ නැති දෙයක් අලුතින්ම ගොඩනැඟීමය.“පිළිමයක් නිර්මාණය කරද්දී අපට කායව්‍යුහවේදය අමතක කරන්න බැහැ. යුරෝපයේ මයිකල් ආන්ජලෝ, ලියනාඩෝ ඩාවින්චි වැනි කලා ශිල්පීන් මේ කලාව ඉගෙන ගත්තේ සැබෑ මානව රූප විච්ඡේදනය කර පරීක්ෂා කර බැලීමෙනුයි. පිළිමයක් නිර්මාණය කිරීමේදී ඒ නිසා අප මිනිස් ශරීරය ගැන මනා අවබෝධයක් ලබාගත යුතුයි.ලංකාව ඇතුළත මූර්ති කලා විෂය සම්බන්ධයෙන් පශ්චාත් උපාධියක් හැදෑරීමේ අවස්ථාව නෑ. ඒ සඳහා ප්‍රායෝගික දැනුම ලබාගැනීමේ අවස්ථාවක් නෑ. අප ඒ ගැන වැඩිදුර හැදෑරීමට නම් ඉන්දියාවට හෝ එංගලන්තය වැනි රටකට යා යුතුයි. මගේ එකම ආශාව මේ විෂය ගැන තවදුරටත් හැදෑරීමයි. ඒ සඳහා අවස්ථාවක් ලැබේනම් මං එය ඉතාමත් අගය කරනවා. අපේ රටට තව තවත් කලා නිර්මාණ බිහි කරමින් මගේ කුසලතා දියුණු කර ගැනීමට එය රුකුලක් වේවි.” නලින්ද පැවසීය.සේමාලි කැල්ලපතසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as1105082</link>
    <topic>ජීවිතය ඉහළ හෝ පහළ යෑමට මනසේ ඇතිවන සිතුවිලි හේතුවේ</topic>
    <author>සාකච්ඡා කෙළේ -රමණී සුබසිංහ</author>
    <content>ජීවිතය ඉහළ හෝ පහළ යෑමට මනසේ ඇතිවන සිතුවිලි හේතුවේප්‍රංශයේ ප්‍රධාන අධිකරණ සංඝනායක,ප්‍රංශයේ ජේතවන බෞද්ධ විහාරාධිපතිමුරුංගාගස්යායේ ඤාණිස්සර නාහිමිපසුබිම් කතාවසැවැත් නුවර මහා ධන සම්පතින් ආඪ්‍ය වූ බමුණෙක් විසී ය. තම ධනයෙන් මදකුදු දනට පිනට දෙනු තබා හේ සිය අඹු දරුවන් ගේ ප්‍රයෝජනය පිණිසවත් නොදුන්නේ ය. කෑම් බීම් සඳහා වැය කළේ ද ඉතා සුළු ප්‍රමාණයකි. එහෙයින් ඔහුට ‘අදින්නපුබ්බක’ යැයි නම් පටබැඳුණේ ය.ඉතා මසුරුව කටුක ජීවිතයක් ගෙවූ අදින්නපුබ්බකට කුඩා පුතෙක් විය. තම දරුවාට ආභරණ සෑදීම සඳහා රන්කරුවන්ට ගෙවිය යුතු වැටුපෙහි ලෝභීව තමන් ම කොඬොල් දෙකක් තලා සාදා පුතුට පැලඳවීය. කැටයම් කිසිත් නොමැතිව බමුණා විසින්ම තලා සකසන ලද අභරණ පැලඳි නිසා මේ දරුවා ‘මට්ටකුණ්ඩලී’ නම් විය.සිය පුතුට සිප් සතර දී වියතකු කිරීම ගැන ද අදින්නපුබ්බක ගේ කිසිදු අදහසක් නො වී ය. කෑම් බීම් ඇඳුම් පැලඳුම් පවා ලැබුණේ ඉතා මද වශයෙනි. ගුරුවරයකුගෙන් ශිල්ප නොලදත් මට්ටකුණ්ඩලී ගුණවත් දරුවකු ලෙස හැදී වැඩුණේ ය. පවින් වැළකුණේ ය.කයට නිසි අහර නොලැබීම නිසා මේ දරුවා රෝගී වූයේ ය. ගිලන්ව වැතිර සිටින තම දරුවා දෙස බල බලා සිටිනු හැර, වෛද්‍යවරයකු කැඳවා බේත්හේත් කරන්නට බමුණා පැකිළුණේ ය. සිය ධනයෙන් සුළු කොටසක් හෝ වැය කරන්නට වූ දැඩි අකැමැත්ත නිසා ය. ගිලන්ව වැදහොත් මට්ටකුණ්ඩලී ඖෂධ නොමැතිකමින් දිනෙන් දිනම අසාධ්‍ය වූයේ ය. මරණාසන්න වූයේ ය.දරුවා ගේ ලෙඩ බැලීමට හෝ, මළ අවස්ථාවේ අවමඟුලට යන එන පිරිස් තම ධන සම්පත් දකිති යි බිය වූ බමුණා පුතු ඔසවා ගෙයි එළිපත්තේ නිදි කර වූයේ ය. ගිලන්ව මරණාසන්නව සිටින මට්ටකුණ්ඩලී කෙරෙහි කුලුණු සිතින් අප භාග්‍යවත් බුදුරජාණන් වහන්සේ ඒ නිවෙස අසලින් වැඩම කළහ. බුදුරජාණන් වහන්සේ දැක මට්ටකුණ්ඩලී ගේ සිත පැහැදුණේ ය. ලෙඩට පිළියම් නො ලැබ මිය ගිය ඔහු ඒ පහන් සිතිවිලි නිසා හටගත් කුසල් බලයෙන් දෙව්ලොව උපත ලබන්නේ ය.මේ සිදුවීම මුල් කර ගනිමින්, ‘යම් පුද්ගලයකු පහන් වූ සිතින් යමක් කියයි නම්, කරයි නම්, සිරුර නො හැර යන සෙවණැල්ල සේ සැපය ඔහු පසු පස ලුහුබඳින බව බුදුරජාණන් වහන්සේ දේශනා කොට වදාළහ.බුදු දහම මනසට මුල්තැන දුන් ධර්මයකි. බුදුරජාණන් වහන්සේ මනස පිළිබඳ කරන දේශනාවල දී, ලෝබ, දෝෂ, මෝහ යන අකුසල් මූලයන්ගෙන් මිදුණු මනසින් කරන කටයුතු ජීවිතයට යහපත උදා කරන බව දේශනා කොට වදාළහ. ‘පසන්නේන මනසා’ ලෙසින් දැක්වූයේ එය යි.මිනිස් සිතේ හටගන්නා විවිධාකාරයේ සිතිවිලිවලින් මනස දූෂිත වේ. ලෝබ, දෝස, මෝහ ඊට බලපාන හේතු ලෙස පෙන්වා දේ. එවැනි තත්ත්වයන්ගෙන් අපිරිසුදු වූ මනස පිවිතුරු බවට පත්කර ගන්නේ කෙසේ ද? අලෝබ, අදෝෂ, අමෝහ යන කුසල මූලයන් මුල්කරගෙන කටයුතු කිරීමෙනි.කෙනෙක් මිය පරලොව යන අවස්ථාවේ මෙලොවින් කිසිවක් ගෙන නොයන බව බුදු දහමට අනුව අපි දනිමු. එහෙත් පරලොව ජීවිතය සාර්ථක හෝ අසාර්ථක බවට පත් කිරීමට මනසේ ඇතිවන සිතිවිලි සමුදාය හේතු වේ. ඒ අනුව පුද්ගලයකු ගේ ජීවිතය ඉහළට ගෙන යාමට හෝ ආගාධයට ගෙන යෑමට දෙවියන්, බඹුන් හෝ වෙනත් කිසිදු බලවේගයකට නොහැකි ය. ඒ සඳහා වගකීම ඒ ඒ පුද්ගලයා සතු බව බුදු දහමේ පෙන්වා දී තිබේ.“යාදිසං වපතේ බීජං තාදිසං ලබතේ ඵලං”‘තමන් සිටුවන්නේ කුමක් ද? ඊට අනුව ප්‍රතිඵල ලැබේ’ යන්නෙන් එය වඩාත් පැහැදිලි වේ. එය තවත් විග්‍රහ කරන බුදුරජාණන් වහන්සේ, සිය මව හෝ පියා හෝ, වෙනත් හිතවත් ඥාතිවරයෙක් හෝ තමන්ට කරන උදව් උපකාරවලට වඩා යහපත් මනසින් යුතුව කරන ක්‍රියාවලිය අපට උපකාර කරන බව පැහැදිලි කර ඇත. දෙලොව අභිවෘද්ධිය තීරණය කරන්නේ ද එම නොකිලිටි සිතින් කරන ක්‍රියා ය. මිනිසා ගේ ස්වාධීනත්වය මිනිසාට ම පවරා දුන් බුදුරජාණන් වහන්සේ ඒ ඒ පුද්ගලයාට බලපාන බලවේගවල වගකීම ඒ ඒ පුද්ගලයා සතු බව පෙන්වා දී ඇත.කායික වශයෙන් නිරෝගී පුද්ගලයෙක් සොයා ගත හැකි වුවත්, මේ පුුහුදුන් ලෝකයේ මානසික වශයෙන් නිරෝගී පුද්ගලයෙක් සොයා ගත නො හැකි බව පෙන්වා දෙමින් කළ දේශනාවෙන් ම මෙහි ඇති උතුම් බව පැහැදිලි ය.වත්මන් සමාජය දෙස බලන්න. වෙන කවරදාටත් වඩා අද මිනිසුන් අතර මානසික අසහනය වැඩි වී ඇති බව ඔබට පැහැදිලි වනු ඇත. ලොව කොතැනත් මෙහි වෙනසක් නැත. මානසික ආතතියට ගොදුරු වූවෝ ලොව පුරාම වෙසෙති.පුද්ගලයාට වැලඳෙන රෝගවලින් 72% ක් ම මනස තුළ ඇතිවන මෙම තත්ත්වය නිසා හටගන්නා බව මෑතක දී ඇමෙරිකාවේ කරන ලද පර්යේෂණයකින් සොයා ගෙන තිබේ. බුදු දහමේ උගන්වන මානසික පිවිතුරු බවේ අගය ඒ තුළින් වඩාත් වැටහේ. මේ ආතතිය දුරු කිරීම සඳහා මනස සංවර කර ගැනීමට ඉවහල් වන ක්‍රියා මාර්ග අනුගමනය කළ යුතු ය යන අදහස අද විද්‍යාඥයින් ඉදිරිපත් කර ඇත.ස්කොට්ලන්තයේ ජීවත්වන මිලියන 06 ක් වූ ජනගහනයෙන් මිලියන 02 ක් ම මානසික රෝගීන්ව ප්‍රතිකාර ගන්නා බව හෙළි වී ඇත. එවැනි රෝගීන්ට ‘මනස, සංවර කරගැනීමේ ක්‍රියාමාර්ගයක් හඳුන්වා දී තිබේ. ආගමික මුහුණුවරක් නොපෙන්වා මනස සංවර කරගත යුතු ආකාරය මෙහි දී පෙන්වා දේ. සති හයක පමණ කාලයක් කේශාන්තයේ සිට පාදාන්තය දක්වා මනස යොමු කිරීම එමඟින් සිදු කැරේ. බුද්ධ දේශනාවේ කායානුපස්සනා භාවනාව ද මෙයම ය. එහි දී සිතේ සංවර බවක් ඇති කර සිත සන්සුන් කිරීමේ මාර්ගය පෑදේ. පහන් මනසින් යුතුව සිතන සිතිවිල්ල, කරන ක්‍රියාව නිසා කෙනකුට සැප ලබා දෙන බව ධම්ම පදයේ එන මෙම ගාථාවෙන් පැහැදිලිය. අන් සියලු දේට වඩා මනස පිළිබඳ අවදියෙන් සිටීමේ වගකීම මේ මඟින් තවදුරටත් පෙන්වා දේ.පිරිසිදු මනසක් ඇති කර ගන්නේ කෙසේ ද? පුද්ගලයා ගේ මනස විකෘති වීමට බලපාන හේතු සාධක රැසක් බුදු දහම පෙන්වා දෙයි. අතෘප්තිකර ආශාව තුළින් අසහනයට පත්වන මිනිසා ඒ ඔස්සේ හඹා යාම නිසා විවිධාකාර ගැටලුවලට මුහුණ දේ. ධන කාමයෙන්, බල කාමයෙන්, යසස් කාමයෙන් අසහනයට පත් මිනිසා ඒවා ලබා ගැනීම පිණිස කරන අරගලය මේ ගැටලුවලට බොහෝ දුරට බලපායි.කවර මුහුණුවරකින් ක්‍රියාත්මක වුවද මූල සාධක ලෙස දැක්විය හැක්කේ ඉහත සඳහන් ක්‍රියාවලීන්ය. සියල්ල මනස මූලිකව හටගන්නා බව පැහැදිලිය. එසේ නම් එම ගැටලුවලට විසඳුම් සොයා ගත හැක්කේ මනස පාලනය කර ගැනීමෙනි.මනස පාලනය කිරීම ද ඉතා අසීරුය. අනාදිමත් කාලයක් පුරා ක්‍රියාත්මක වන මේ මනසට විවිධාකාරයේ අත්දැකීම් ලැබී ඇති නිසාය. අපි මෙසේ සිතමු. මහා කැලෑවක ජීවත් වූ වල් අලියකු අල්ලා එකවර බැඳ දමා හීලෑ කිරීමට ක්‍රියා කළ විට ඇතිවන තත්ත්වය වටහා ගැනීමට හැකි ය.එහෙත් අනුක්‍රමයෙන් ඒ අලියා හීලෑ කළ විට තමන්ට අවශ්‍ය ආකාරයට මෙහෙයවීමේ හැකියාව දක්නට ලැබේ.කැලෑවේ වෙසෙන අලියාත්, හීලෑ වූ අලියාත් අතර වෙනස මෙන් ම අනාදිමත් කාලයක් සංසාරයේ ගමන් කළ මෙම මනස එකවර හීලෑ කිරීමට යාම, වල් අලියකු අල්ලා බැඳ තැබීමට සමාන වේ. එහෙත් පියවරෙන් පියවර අලියා හීලෑ කිරීමට කටයුතු කරනවා මෙන් ම මනස සංවර කර ගැනීමට ක්‍රියා කළ යුතු වේ. පාරමිතා නමින් දැක්වෙන්නේ මේ ක්‍රියාවලියයි. පාරමිතාවෙන් පුරුදු පුහුණු කරන්නේ අදාන්ත වූ මනස දාන්ත තත්ත්වයට පත් කිරීමට ය.ලෝබ සහගත සිත, රාගී බවින් දූෂිත සිත විරාගී බවට පත් කිරීමට මෙම පාරමිතාව උපයෝගී කරගත හැකිය.ද්වේශයෙන් දූෂිත සිත අද්වේශයෙන් පාරිශුද්ධත්වයට පත් කිරීමේ හැකියාව ද මෙහි දී විස්තර වේ. මෝහයෙන් මුලා වී කරුණු වටහා ගැනීමට නොහැකි සිත, ප්‍රඥාවෙන් ආලෝකවත් කර සහනයට පත්කර ගත හැකි වේ. දාන පාරමිතා, මෛත්‍රී පාරමිතා, ප්‍රඥා පාරමිතා ආදියෙන් පෙන්වා දෙනු ලබන්නේ මේ ක්‍රියාවලියයි. මෙය එක් බවයක දී නොව දෙකක දී නොව පාරමිතා වශයෙන් කාලාන්තරයක් පුරා පුරුදු පුහුණු කළ යුතු දෙයකි. දහසකුත් වැඩ කටයුතු හමුවේ ගෙවෙන පැය 24 ක කාල පරිච්ඡේදයෙන් අඩුම තරමේ විනාඩි 30 ක කාලයක්වත් භාවනාවකට යොමු විය යුතුය. කය ලෙඩ වී අසාධ්‍ය වූ විට මරණයෙන් ඒ තත්ත්වය අවසන් වේ.එහෙත් අකුසල සිතිවිලි නිසා මනසේ හටගන්නා රෝගී තත්ත්වයන් සංසාරය පුරාම ඔහු පසුපස ලුහු බඳී. මේ නිසා මනසට වැඩි අවධානයක් යොමු කළ යුතු ය.යම් පුද්ගලයෙක් මනස සංවර කර ගැනීමට කටයුතු කරන්නේ නම් එය එම පුද්ගලයා ලබන විජයග්‍රහණයක් වේ. තව කෙනකු ගේ මනස පවිත්‍රතාවයට පත් කිරීමට වෙනත් කෙනකුට හැකියාවක් නැත. බුදුවරුන්ට පවා කළ හැකි වන්නේ ඒ සඳහා මාර්ගය පෙන්වා දීම පමණි.‘තුම්මේ හි කිච්චං ආතප්පං අක්කා තා රෝ තථාගතා’යන්නෙන් කියැවෙන්නේ ද තථාගතයන් වහන්සේ මාර්ගය කියා දෙන බවත් එය ක්‍රියාත්මක කිරීමේ වගකීම ඒ ඒ පුද්ගලයා සතු වන බවත් ය.සාකච්ඡා කෙළේ -රමණී සුබසිංහඡායාරූපය- විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as1105083</link>
    <topic>මට හැමදාම ඕනැ වුණේ සතුටින් ඉන්නයි</topic>
    <author>ටෙක්ලා පද්මිණි කාරියවසම්</author>
    <content>මට හැමදාම ඕනැ වුණේ සතුටින් ඉන්නයිජීවිතය ඉතාම සුන්දරයි. ජීවිතයේ සුන්දර බව රසවත් බව වැටැහෙන්නේ සතුට ජීවිතය පුරා ඉතිරී පැතිරී යන විට කියලයි අපි විශ්වාස කරන්නේ. ඉතා නිස්කලංකව පී‍්‍රතියෙන් ගෙවීගෙන යන ජීවිතයට දුක කඳුළ එකතු වුණහම ජීවිතයේ නීරස බව වැටහෙනවා. ඒත් ඒ නීරස දිවිය රසවත් කරගන්න මිනිසා කළ යුත්තේ අල්ප කාර්යයක්. සතුට තියෙන්නේ හිතේ. හිත සන්සුන්ව තබා ගැනීම ජීවිතය පී‍්‍රතිමත්ව තබාගන්න උපකාරී වෙනවා. සීලවතී අම්මට ඕන වෙලා තියෙන්නෙත් දුක කඳුළ අමතක කර දමලා පී‍්‍රතියෙන් සතුටින් ජීවත් වෙන්න.ඈ හිත හදාගන්න සතුට ළඟා කරගන්න කියලා හිතාගෙන කළේ හරිහම්බ කරගත්ත දේවල් අසරණයන්ට දුන්න එක. තම සහෝදරයන්ගේ දරුවන් වෙනුවෙන් විය පැහැදම් කළ එක. තමන් හා තම ස්වාමි පුරුෂයා දහදිය මහන්සියෙන් උපයා ගත් දේ සංඝ ශාසනය වෙනුවෙන් පූජා කළ එක. දන් දීලා පින් දහම් කරලා හිත සන්සුන් කරගන්න පුළුවන්. ඒක හැබෑව ඒත්...බුද්ධ දේශනාවෙත් තියෙනවා උපයා ගත් දෙයින් කොටසක් දනට දෙන්න කියලා. ඒ බුද්ධ දේශනාවෙම තියෙනවා උපයා ගත් දෙයින් කොටසක් අනාගත අභිවෘද්ධිය සඳහා ඉතිරි කරන්න කියලා. “දනට පිනට දෙද්දි තමන් අමතක වෙන්නෙ හිත හොඳින්ම දන් දෙන මිනිස්සුන්ට කියලා” කතාවක් තියෙනවා. ඒ වගේම තවත් කතාවක් මම අහලා තියෙනවා. “දන් පින් දෙන කෙනා දන් දීම නැවතුණු දාට ඉක්මනට හැමෝටම අමතක වෙලා යනවා” කියලා. එහෙම අමතක වෙන්නෙ තමන්ව අමතක කරලා දන් දෙන මිනිස්සු. සීලවතී අම්මා බණ ඇහුවට බණ අමතක කරලයි දන් දුන්නේ. ඈට තමන්වත් අමතක වුණා.“දෙමව්පියෝ මහත්තයා දරුවෝ අතමිට මිල මුදල් නැති පාඩුව මෙහෙදි දැනෙන්නේ නැහැ. මට ඕන වුණෙත් එහෙම කරදරයක් නැතිව ඉන්න. ඉස්සර ඉඳලම මම ආශා කළේ ලස්සනට ජීවත්වෙන්න. මට ඒ හිතු විදිහටම ඉන්න ලැබිලා තියනවා. ඒක මගේ වාසනාව. මම කවදාවත් හිතුවෙ නැහැ මහලු නිවාසයක මේ තරම් සතුටින් බණ භාවනා කරගෙන ඉන්න ලැබෙයි කියලා. ඒත් එහෙම ඉන්න මට වාසනාව ලැබිලා. ඒ සතුටම මට ඇති.ගෙදර හිටියම සමහර වෙලාවට පෝය දාටවත් සිල් ගන්න ලැබෙන්නේ නැහැ. අක්කගේ දරුවෝ කොහේහරි යනවනම් මං ගෙදර බලාගෙන ඉන්න ඕන. නැත්නම් පුංචි පුතා බලාගන්න ඕන. මම ඒවා කරන්නෙ සතුටින් මං මගේ ළඟ තිබුණ හැම සතේම අක්කලා අයියලා ගේ දරුවන්ට තමයි වියහියදම් කළේ.මට හිටියා අයියලා හතර දෙනකුයි අක්කලා තුන්දෙනකුයි. දැන් ඉතිරි වෙලා ඉන්නෙ එකම අක්කයි. මම හිටියෙ එක අක්ක කෙනෙක් ළඟ. එයාට පුතාලා දෙන්නයි හිටියේ. ඒ ළමයි හරිම හොඳයි. අපේ ලේලිලා දෙන්නත් ඒ වගේම හොඳයි. අපේ අක්කා ලෙඩ වුණා. ලෙඩ වෙලා ඒ දරුවන්ට හරියට දුක් දුන්නා. ඒ දරුවොත් හොඳටම දුක් වින්දා. ඒ ළමයි වින්ද දුක දැක්කහම මම හිතාගත්තා මම වයසට ගිහින් ලෙඩ වෙලා මේ දරුවන්ට මෙහෙම දුක් දෙන්නෙ නැහැ කියලා. මට දුකයි දරුවො ගැන. ඒ නිසා තමයි මම මහලු නිවාසයක් හොයාගන්න මහන්සි වුණේ.මම මෙහෙට ඇවිත් හාමුදුරුවො මට එන්න කීවට පස්සේ මම දරුවන්ට කීවා මම මහලු නිවාසෙකට යනවා කියලා. ඒත් එයාලා විශ්වාස කළේ නැහැ. මම මගේ යාළුවෙක් එක්ක මෙහෙට ඇවිත් නැවතුණා.දරුවො හිතන් ඇති මම යාළුවගේ ගෙදර ඉන්නවා කියලා.මගේ මහත්තයා බිස්නස් කළේ. එයාට හොඳට සල්ලි තිබුණා. අපිට ලස්සන ගෙදරක් තිබුණා. එයාට හිටියේ එකම නංගියි එකම මල්ලියි. එයාගේ අම්මයි තාත්තයි දෙන්නම නැතිවෙලා. ඒත් ඉතිං හරිම අවාසනාවන්ත විදිහට මගේ මහත්තයා නැති වුණා. එයාට හාට් ඇටෑක් එකක් ඇවිත්. මට මගේ මහත්තයට බෙහෙත් උගුරක් පොවා ගන්නවත් බැරි වුණා. මහත්තය ඉස්පිරිතාලෙට ගෙනියන කොට මඟදි නැතිවුණා. එතකොට මං බැඳලා මාස දෙකයි. මට ජීවිතේ කොච්චර අස්ථිර ද කියලා හිතුණා.එක මනුස්සයකු වෙනුවෙන් හැලූ කඳුළු ගංගාවේ හැටියට තවත් කසාදයක් කරගන්න මට හිතුණෙම නැහැ. මහත්තයා නැතිවෙන කොට මගේ වයස අවුරුදු විසි හතරයි. මහත්තයගේ වයස අවුරුදු 30 යි.මගේ අම්මත් ඊට ටික දොහකින් මැරුණා. ඊට පස්සෙ මම මහත්තයයි මමයි හිටිය ගෙදර මහත්තයගේ මල්ලිට දීලා මම මගේ සහෝදරයෝ ළඟට ගියා. මම මගේ ලොකු අයිය ළඟයි ලොකු අක්කා ළඟයි තමයි වැඩිපුරම හිටියේ.මහත්තයගේ කඩේ කරගෙන තමයි මම හිටියේ. ඊට පස්සේ මම කඩේ වහලා දමලා රට ගියා. රට ගිහින් අවුරුදු හයක් විතර හිටියා. ඒ ඉඳලා ඇවිත් ආයේ මගේ සහෝදරයෝ ළඟම හිටියා.මට දැන් වස්තුව ඕන නැහැ. සතුටින් ජීවත් වෙන්නයි ඕන. මම හොඳට පින් දහම් කළා. අසරණ අයට පිහිට වුණා. මගේ අයියා කෙනෙකුගෙ පුතෙකුයි අකකා කෙනෙකුගෙ පුතෙකුයි දෙන්නෙක් මහණ කළා. ඒ දරුවො දැන් ලොකු හාමුදුරුවරු.මට දරුවෙක් හිටිය නම් මම මහත්තයගේ ගෙදර ඉන්නවා. එහෙනම් මම ජීවිතේ ගැන දුරදිග නොබලා හරි හම්බ කරගත්ත සල්ලියි මහත්තයගේ සල්ලියි මේ තරම් දනට පිනට දෙන එකක් නැහැ. මට දරුවෙක් හිටිය නම් මම මේ වගේ තැනකට එන එකක් නැහැ. එහෙනම් මම මගේ ළමයා ළඟට වෙලා ඉන්නවා.මට තියෙන එකම බය මමත් අපේ අක්කා වගේ එකතැන් වේවි කියලමයි. අනිත් එක දරුවන්ට හරි කාටහරි මං නිසා දුක් විඳින්න වේවි කියල මට දුකයි.මට මෙපමණ කලකට ලෙඩක් දුකක් හැදිලා නැහැ. මම පොඩි දරුවා කාලේ හරිම සතුටින් ජීවත් වුණේ. මම තමයි පවුලෙ බාලයා. ගෙදර හැමෝම මට ආදරය කළා. මට වැඩිමල් අයියාට අනෙක් සහෝදරයො හැමෝම “මල්ලි” කියද්දි ඉතිං මමත් එයාට මල්ලි කියලා තමයි කීවේ.දවසක් මම ඉස්කෝලේ ගිහින් එනකොට තාත්තා මිදුලෙ හිටියා. එතකොට දවල් එකොළහට විතර ඇති. අපේ අප්පච්චි අතේ මාදං කෝටුවකුත් තියාගෙන හිටියේ. එදා අප්පච්චි මගේ කකුළට එකක් ගහලා නමුණුකුල කඳු පන්තියට වැන්දෙව්වා.“බාල අයියට මල්ලි කියන්නේ නෑ මීට පස්සේ. එයා අයියා. බාල අයියා.” කියනවා කිය කියා මම මිදුලෙ බොරළු ගොඩේ දණ ගහගෙන ඉස්කෝලෙ ඇරිලා අයියලා එනකල්ම නමුණුකුලට වැන්දා ගිනි ගහන අව්ව. දිගටම මම තාත්තා කීව වාක්‍ය කිය කියා නමුණුකුලට වැඳ වැඳ ඉන්න කොට අයියලා ආවා. අයියලා ගෙට ගිහින් දවල්ට කනවා. අනේ මට ඒක මතක් වුණා. මම ආදරේම බාල අයියට. බාල අයියා ගෙට ගොඩ වෙන කොටම “මල්ලී මට අප්පච්චි ගැහුවා කියාගෙන මම ගෙට දිව්වා. අප්පච්චිටත් හිනා. අම්මටත් හිනා. ඊට පස්සේ මම අයියට මල්ලි කීවට කව්රුත් මොකුත් කීවේ නැහැ. අපි හරිම සතුටින් පොඩි කාලේ ගෙව්වා. කැලේ කොළේ ගිහින් කැලෑ කොළ කකා තමයි අපේ ළමාවිය ගෙවුණේ. එහෙම කාලයක් අපේ දරුවන්ට ලැබුණේ නැහැ.මම පොඩි කාලේ මස් මාළු නැතිව කන්නෙ නැහැ. ඒවා කන්න හරිම කෑදරයි. දැන් මම කන්නේ එළවළුයි බතුයි විතරයි. මෙහෙදි දාන මාන වලට ලැබෙන්නෙත් එළවළුයි බතුයි නිසා මම සතුටින් ඉන්නවා.මම දැන්නම් තරුණ ළමයිනට කියන්නේ කොහොම වුණත් තමන් හම්බ කරගන්න කීය හරි තමන්ගේ බැරි කාලෙට ප්‍රයෝජනයට ගන්න ඉතිරි කරගන්න කියලා. මගේ සහෝදරයන්ගේ දරුවෝ මට ඕන වේලාවක ඕන වියදමක් දෙනවා. ඒත් ඉතිං ඉල්ලන්න හිත නැමෙන්නේ නැහැ. ඉල්ලුවොත් එයාලා පුදුම වේවි. එයාලා කවදාවත් හිතන්නේ නැහැ මං ළඟ සල්ලි නැහැ කියලා.මම හැම වෙලාවෙම හිතුවේ කාටවත් කරදරයක් නොකර ජීවත්වෙන්න. මම හිතුව විදිහටම ජීවත්වෙන්න ලැබුණ එක මට සතුටක්. ඒත් ඉතිං මම දුරදිග නොබලා වියදම් කළ නිසා මට බැරි කාලේ දරුවන්ටවත් දෙන්න කීයක්වත් ඉතුරු වුණේ නැහැ. මගේ ළඟ තිබුණු රත්තරන් බඩු පවා මම දරුවන්ට දුන්නා. මට දැන් තියෙන ලොකුම සතුට අයියගෙයි අක්කගෙයි පුතාලා දෙන්නා මහණ කළ එක. ඒ පින මට ඇති. ඒ දරුවො දෙන්නා හොඳින් ඉගෙන ගෙන මහණදම් පුරණ එක මට සතුටක්. මට මැරෙන මොහොතෙදිත් ඒක මතක් කරලා සතුටු වෙන්න පුළුවන්.අනික මට බොහෝ පින් දහම් කරගන්න ලැබුණා. මට වෙලාවකට හිතෙන්නේ මේ මිනිස්සු මොකටද මේ තණ්හාවේ ඉඩකඩම්, ගේ දොර, වතුපිටි පොදි බැඳගන්නේ කියලා. අනික් අතට මට සංසාරේ දැන් බැඳීමක් නැහැ. ඒකත් එක අතකින් සැනසිල්ලක්නේ. අපි සැනසිල්ලේ ඉන්න කියලා කොච්චර දේවල් කරනව ද? ඇවිදින්න යනවා. උත්සව ගන්නවා. නඩුහබ කියාගන්නවා. සැනසිල්ල හොයාගෙන ගහමරා ගන්න මිනිස්සුත් ඉන්නවා. තමන්ගේ සැනසිල්ල හොයාගෙන මොනවා කළත් වැඩක් නැහැ. තමන්ගේ හිත සන්සුන් කරගන්නෙ නැතිව. හිත ඒ මේ අත දුවනකොට ඉබේම හිතේ සැනසිල්ල නැති වෙනවා. ඒක ලෝක ස්වභාවය.පැය කිහිපයක් තිස්සේ මට දිග කතාවක් බණ කියන්න වගේ කියාගෙන ගිය සීලවතී අම්මා කතාව හමාර කළා.අයාලයේ තම ජීවිතය ගෙවා දමන තරුණ පරපුරට කියන්න මම සීලවතී අම්මා කීව වාක්‍ය දෙකක් මගේ සටහන් පොතේ ලියා ගත්තා. ඈ මෙහෙම කීවා.“මම පොඩි කාලේ ඉඳන්ම ගෑනුකම හිතට අරන් හැදුණේ. මම මගේ ජීවිත කාලයේම මගේ ස්වාමියාගෙයි, දෙමාපියන්ගෙයි ගෞරවය ආරක්ෂා කරගෙන ජීවත් වුණා. ඒ ගැන හිතද්දී මට දැනෙන සතුට අනෙක් සියලු දෙයටම වඩා වැඩියි. හිතට දැනෙන සැනසිල්ල අප්‍රමාණයි.”සීලවතී අම්මා ඇස් දෙකේ සතුටු කඳුළු පුරවගෙන කීවා.ටෙක්ලා පද්මිණි කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as1105084</link>
    <topic>දෙවියනේ මේ මංජු නේද</topic>
    <author/>
    <content>දෙවියනේ මේ මංජු නේදඋදේ ආහාර ගැනීමෙන් පසු පෙරදින රික්ෂෝවෙන් ගිය ගමන් මඟ ඔස්සේ පයින් යෑමට මම කෙසේ හෝ ලතීෆ් කැමති කරවා ගතිමි. ලතීෆ් වෙත කිසිදු කලබලයක් නොවීය. ප්‍රතිඵල විරහිත ගමනක් බව පමණක් ඔහු පැවසුවේය.අපි ජායිපූර්වල හීන් අතුපාරක් පවා මඟ නොහැර ඇවිද්දෙමු. පරිසරයේ උණුසුමක් නොවීය. වැහිබර අඳුරු පරිසරය නුවරඑළියට සමානය. කොතෙක් ඇවිද්දත් රෝහලක් හමු නොවීය. සුන් වූ බලාපොරොත්තු අප දෙදෙනා තුළම වූ වෙහෙස වැඩි කළේය.”දැන් මොකද කරන්නෙ?”ලතීෆ් ඇසුවේය.”දැන් ඉතින් මොනව කරන්නද ආපහු යනව මිසක්”අප මඟ තිබූ ආපන ශාලාවකින් බත් පාර්සල් දෙකක් මිලදී ගෙන ආපසු නවාතැනට පැමිණියෙමු. අප කෑම රැගෙන ඒම ගැන ගෙහිමියා දොස් පැවරුවේය.”මහත්තයලා ගිය වැඩේ හරිගියායැ?”අපේ මුහුණුවල තිබූ කලකිරීම ඉවකිරීමෙන් දෝ ඔහු ඇසුවේය. අපි දෙදෙනා උනුන් මුහුණු බලාගතිමු.”මහත්තයල කාව හරි හොයනව නේද?””ඔව්...”මම මිදුලේ ගල් බංකුවක ඉඳ ගනිමින් කීවෙමු.”ඉතින් හමුවුනේ නැද්ද?””නෑ..””කවුද ඔය හොයන්නෙ””අපිත් එක්ක විශ්වවිද්‍යාලෙ එකට ඉගෙනගන්න ගෑනු ළමයෙක්. ඒ ළමයගෙ ගෙදර මේ පැත්තෙලු. ඒත් අපි හරියට දන්නෙ නෑ.””ගෑනු ළමයෙක් හොයන්න එනවනං වැඩිහිටි ගෑනු කෙනෙක් එක්ක එන්න එපායැ”ඔහු ඇසුවේ අප ගැන සැකසිතින් විය යුතුය.මේ තරම් දුරක් කොහොමද ගෑනු කෙනෙක් එක්ක එන්නෙ”මා පැවසුවේ සැක මඟහරින අදහසිනි.”ඒකත් ඇත්ත තමයි. මහත්තැන්ල මදුරාසිවල ඉඳල කිව්ව නේද?””ඔව්”ඔහු සිතන්නේ අප විශ්වවිද්‍යාල සිසුන් බවය. නාවික සෙබළුන් බව කිසිසේත් ඔහුට ඒත්තු ගොස් නොතිබුණි.”ඔය ළමයා ඉන්න ඉසව්ව හරියටම දන්නවද?””ඔව් මෙහේ තියෙන හොස්පිට්ල් එක ළඟ කියල කිව්වෙ“”මෙහේ ඉස්පිරිතාලයක් නෑ මහත්තයො. ස්පිරිතාලයක් හොයනව නම් තව හැතැප්ම දහයක් වත් යන්න ඕනි. ඒ රාජේස්වල.”සියල්ල රැවටීමකි. මංජේශ්වරීගේ නෑදෑයන් පමණක් නොව ඇගේ එක කුස උපන් සොහොයුරිය ද අප රවටා ඇත. මෙසේ අප හිස් ගමනකට යොමු කළේ අපෙන් පළිගැනීම සඳහා ද? මා තුළ නිම් හිම් නැති තරහක් ඇතිවිය.”මඟ සළකුණු ලියපු කොලයක් හෙම තියෙනවද””ඔව්””කෝ දෙන්න බලන්න”මම කඩදාසි කැබැල්ල සාක්කුවෙන් ඇද ඔහු වෙත දිගු කළෙමි. ඔහු උපැස් යුවළද දමාගෙන එය කියවන්නට උත්සාහ කළේය.”මේ අකුරු ලිව්වෙ කව්ද හැබෑට. මේක හොස්පිට්ල් නෙමෙයි හොස්ටල් වෙන්න ඇති.”ඔහු කියාගෙන යද්දී මගේ ඇඟට දහදිය උනන්නට විය. මා කොලය බැලුවේ නැත. හොස්පිට්ල් යන්න මගේ සිතේ ධාරණය වී තිබුණි. මම නළලට අතින් ගසා ගතිමි.”උඹ නම් මහ මෝඩයෙක්”ලතීෆ් කීවේය.”හොස්ටල් එකක් තියෙනව ඒක නම් මේ ළඟමයි කෑම කාල යන්නකො”බත්පත ලිහා ගත්තද මට කෑම අවශ්‍ය නොවීය. ලතීෆ් කෑම කා අවසන් කරන තුරු මම බත්පත අතගාමින් සිටියෙමි.අප තුළ කිසියම් සතුටක් ඇතිවිය. සැතපුම් භාගයක් පමණ දුරක් යද්දී අපට සරස්වතී හොස්ටල් යන අකුරු පෙළ ඇස ගැසිණ.”අර තියෙන්නෙ”ලතීෆ් කෑගැසුවේය.නේවාසිකාගාරයට යාබද ඉඩම රංගනාතා පවසා තිබූ සියලුම මඟ සලකුණුවලින් සමන්විතව තිබුණි. අරලිය ගස තැඹිලි ගස් උස් තාප්පය ගේට්ටුව සියල්ල නිවැරැදිය. ගේට්ටුවේ මැද ගරාදි වැටකි. ඒ ගරාදි තුළින් ගෙයත් ගෙවත්තත් හොඳින් පෙනේ. ගේට්ටුව නාරින්නට තඩි ඉබ්බෙක් දමා ඇත. ගෙය පිහිටා තිබුණේ ගේට්ටුවට මඳක් ඈතින් වත්ත ඇතුළට වෙන්නටය. මම ගේට්ටුවට හෙමින් තට්ටු කළෙමි. කිසියම් ඡායාවක් ආලින්දයට පැමිණ වටපිට බැලුවේය. ඒ ගැහැනු පරාණයකි.”දෙවියනේ මංජේශ්වරී”මට කියවිණ.ලතීෆ් තරමක් තදින් ගේට්ටුවට තට්ටු කළාය. ආලින්දයේ රැඳුණු මංජේශ්වරී තට්ටුකළ හඬට කන්දුන්නා පමණි. අප වෙතට දෑස් යොමු වුවද ඈ අප නොදුටුවාය. උපැස් යුවළ නොමැතිව ඇයට දුර නොපෙනෙන බව මට අවබෝධ වූයේ ඒ මොහොතේය.’මංජූ....’මම තරමක් උස් හඩින් කෑගැසුවෙමි. වයසක ගැහැනියක් ආලින්දයට පැමිණියාය. අප නොදුටු මංජේශ්වරී ගෙතුළට දුව ගියාය. දඩාස් ගා දොර වැසුණු හඬින් සියල්ල අවසන් විය.ඇසිල්ලකින් සියලු බලාපොරොත්තු සුන්වී ගියේය. මායාවකට හසුවූවාක් මෙන්වූ සිතට ශක්තිය ලබා දෙන්නට ආත්මශක්තිය ඉදිරියට පැන්නේය. ලතීෆ් ද සිටියේ දැඩි පසුතැවිල්ලකිනි.”අතට අහුවුණු කුරුල්ලා පැනල ගියා වගේනෙ චාමික””කමක් නෑ දැන් මංජේශ්වරී ඉන්න තැන අපි දැකගත්තනෙ. ඒ ඇති”මම සුසුමක් හෙළුවෙමි. බලාපොරොත්තු ඇතිව නැතිව යයි. එහෙත් මංජේශ්වරී පිළිබඳ බලාපොරොත්තුව කිසිදාක නැතිව යන්නක් නොවේ. උදය කුමාර සිටියේ නම් මෙතන යකා නටනු ඇත. ලතීෆ් සමඟ පැමිණි නිසා සියල්ල සන්සුන් ලෙස විසඳෙන්නට යයි.”දැන් අපි මොකද කරන්නෙ”ලතීෆ් ඇසුවේය.”වෙන කරන්න දෙයක් නෑ. අපි මෙතනටම වෙලා බලන් ඉමු. ආයෙත් කොයි වෙලාවක හරි මිදුලට ඒවිනෙ.””ඒත් දිගටම මෙතන ඉන්නකොට මිනිස්සුන්ට සැක හිතේවි””ඒකත් ඇත්ත තමයි. එහෙනම් අපි එහා මෙහා ඇවිද ඇවිද ඉමු”. යාබද නිවස නේවාසිකාගාරයක් සේ හඳුන්වාදී තිබුණ ද එහි කිසිවකු පෙනෙන්නට නොවීය.නේවාසිකාගාරය පැත්තේ වූ තාප්පය වැඩි උසක් නොවීය. නේවාසිකාගාර වත්තට ඇතුළු වී ඒ කෙටි තාප්පයෙන් මංජේශ්වරීගේ වත්තට ඇතුළුවන්නට සිතුවද එය කිසියම් භයානක තත්ත්වයින් කෙළවර වේයයි මට සිතුණි. මගේ දෑස යොමු වන්නේ එකම එකතැනකටය. ඒ මංජේශ්වරී සිටින නිවසේ දොර දෙසටය.එක්වරම දොර විවෘත විය. කලින් මා දුටු වැඩිහිටි ගැහැනිය ඉදලක් ද අතැතිව මිදුළට පිවිසියාය. කඩිසර ලෙස මිදුල අතුගාන්නට වූ ඈ මල් ගස අතර වූ වියළි කොළ අතින් අහුලන්නට වූවාය. වටපිට බැලීමක් නොවීය. අපි ඈ මිදුල අතුගා අවසන් කරන තුරු එහා මෙහා ඇවිදිමින් සිටියෙමු. ටික වේලාවකට පසු අපට නොදැනීම අපේ දෙපා ගේට්ටුව ඉදිරිපිට නැවතිණි. එකෙනෙහිම වැඩිහිටි කාන්තාව හිස ඔසවා අප දෙස බැලුවාය. ඉදල බිම දමා ඈ අප දෙසට ආවේ කඩිසර ගමනිනි. මට නොතේරෙන බසකින් ඈ යම් දෙයක් ඇසුවාය.”මොකද මෙතන. කවුද හොයන්නෙ” කියල අහනවා”.ලතීෆ් මගේ කනට ළංවී පැවසුවාය.”අපි අර නේවාසිකාගාරයෙ කෙනෙක් හමුවෙන්න ආවා. ඒක දැම්ම අරින්නෙ නෑ. අපි ඒක අරිනකං ඉන්නව කියල කියන්න.”මා ගෙතූ බොරුව ලතීෆ් වැඩිහිටි ගැහැනිය හා පැවසුවාය. ඈ සාරිපොට ඉණේ ගසාගෙන ආපසු යන්නට ගියාය.”මං හිතුව ගෙට ඇවිත් වාඩිවෙන්න වත් කියයි කියල”ලතීෆ් කීවේ විහිළුවක් ලෙසිනි.”වාඩිවෙන්න තමයි. පන්න ගත්තෙ නැතුව ඇති” නොසිතාම මගේ මුවින් පිටවිය. මොහොතකින් වැඩිහිටි ගැහැනිය අප ගැන නොතකා ඉදල බිත්තියට හේත්තුකොට ගෙතුළට රිංගා ගත්තාය. දොර වැසිණ.”ගියා ගියාමයි”මම සුසුමක් හෙළුවෙමි. එහා මෙහා ගමන් කිරීම ද අප දෙදෙනාටම ඇතිවී තිබුණි. එහෙත් වෙන කරන්නට දෙයක් නැත.මෙය එතරම් ජනාකීර්ණ පරිසරයක් නොවේ. මංජේශ්වරී නැවතී සිටින නිවස හැරුණුවිට මෙහි දකින්නට තිබුණේ තව එකම එක නිවසක් පමණි. නිවෙස් අතර දුර ප්‍රමාණය බොහෝය. නේවාසිකාගාරය ද පාළු පරණ ගොඩනැඟිල්ලකි. ඉඳහිට කෙනෙක් හෝ දෙන්නෙක් පාරේ ගමන් කරති. ඔවුන් තුළ අප ගැන විමසිල්ලක් නැත. ඔවුන්ට අපද තවත් මගීන් කිහිපදෙනකු පමණි.මංජේශ්වරී නැවතී සිටින වත්ත පුරා කුරුලු හඬ නින්නාද වෙයි. ඉලන්දාරි පූසෙක් උන් වෙත කුරුමානම් අල්ලන්නේ හොඳකට නොවේ. අපට කරුමයක් පලදී තිබේ. නැත්නම් මිදුලට පැමිණි මංජේශ්වරී අප නොදුටුවේ මක්නිසාද? ලතීෆ් මොන මොනවාදෝ කොඳුරන්නට විය. මට තේරුම් ගියේ අල්ලා යන වචනය පමණි. මංජේශ්වරී හමුවන්නට යැයි කියා ලතීෆ් දෙවියන් යදිනවා විය යුතුය. මට අදහන්නට එවැනි දෙවි කෙනෙකුත් නැත. මම නිකම්ම නිකම් සිටියෙමි.දැන් අප මෙතැනට පැමිණ පැයකටත් වැඩි වේලාවක් ගතවන්නට ඇත. බොහෝ වේලාවකට පෙර අප පසුකර ගිය මඟියෙක් ආපසු ආවේ අප ගැන මඳ සැකයකින් විය යුතුය. ඔහු අප ඉදිරියේ නැවතුණේ අපෙන් යමක් අසන ඉරියව්වෙනි. මම ඉවත බලා ගතිමි. ඔහු දොඩමළු විය. ඒ ඔහුගේ බසිනි.”අපි මෙතන ඉන්නෙ මොකද අහනව“ලතීෆ් ඔහුගේ බස පරිවර්තනය කළේය.”නේවාසිකාගාරය අරිනකං ඉන්නව කියන්න”දෙවැනි වරට ද ඒ බොරුව අප බේරා ගත්තේය. මඟියා ආපසු හැරී බලමින් යන්නට ගියේය.”තව ටික වේලාවක් යනකොට මිනිස්සු අපි හොරුයි කියල සැක හිතල පොලිසිය කැඳවයිද දන්නෙ නෑ...”ලතීෆ් සිටින්නේ කිසියම් බියකිනි. ඒ බිය මා තුළට ද කාවැදුණේය.”දැන් මොකද කරන්නෙ””තව ටිකක් බලමු”අපි ගේට්ටුවෙන් මඳක් ඈතට ගියෙමු. එකෙනෙහිම යාචකයෙක් වැනි පුද්ගලයකු ගේට්ටුව අසලට පැමිණෙනු මගේ ඇස ගැසිණ. ඔහු කිසිදු බියක් සැකක් නොමැතිව ගේට්ටුවට තට්ටු කළේය. ඔහු පලවා හැරීමට කිසිවකු පැමිණියේ නැත. ඔහු යළිත් ගේට්ටුවට හයියෙන් තට්ටු කළේය. අපි දෙදෙනා ද ඔහු අසලට ගියෙමු. ජනේලයෙන් කිසිවකු බලා සිටිනු අපට යාන්තමට පෙනිණ. එය හඳුනාගත නොහැකි ඡායාවක් පමණි. බලා සිටියේද ජනෙල් රෙද්ද අතරිනි. මොහොතකින් දොර විවෘත විය. දොරෙන් එළියා ආ තරුණිය මංජේශ්වරීය.”දෙවියනේ ආපහු යයිද?”ම සුසුම් ලෑවෙමි. ලතීෆ් මඳක් ඈතට විය.මංජේශ්වරී ගේට්ටුව දෙසට පැමිණියේ වටපිට බලමිනි. උපැස් යුවළ ඇගේ දෑසේ විය. මෙවර ඇයට මා නොදකින්නට හේතුවක් නැත. හිඟන්නා දුටු සෙයින්ම ඈ මාද දුටුවාය. එක්වරම තිගැස්සුණාය. මුව විවර වුවද වචන පිටනොවීය.’මංජු...”මගේ කටහඬ කෙඳිරිල්ලක් පමණි. ගේට්ටුවේ ඉබ්බා වරප්‍රසාද රකිමින් නිසොල්මනේ සිටී.”යන්න... යන්න...”ඈ දෑතින්ම අපව පන්නා දමන්නට විය.”දැක්කොත් ඉවරයි...”හිඟන්නාට දෙන්නට ගෙන ආ කාසිය බිම වැටිණ. කිසිවකු දොරෙන් එළියට එනු පෙනිණ. ඒ කලින් දුටු වැඩිහිටි ගැහැනිය නොවේ. තරුණයෙකි. ඔහු පිටතට පැමිණෙද්දී මංජේශ්වරී ආපසු ගෙට රිංගා ගත්තාය. තීරණාත්මක අවස්ථාව මඟහැරී ගියේ පුදුම අවාසනාවකටය. දෛවය තවමත් අපට සරදම් කරයි.කිසිදු කතාබහකින් තොරව අපි ආපසු නවාතැනට පැමිණියෙමු.”හම්බ වුණාද?”අපේ මුහුණුවල වෙනස හඳුනාගත් ගෙහිමියා ඇසුවේ සැක සිතිනි.ඔව්. හෙට ඒවි. අපි දැන් යන්න ඕනි.”අපි සමුගතිමු. ඔහු අපට ආචාර කළේය.දවස් එකහමාරක ගමනකින් පසු අපි ආපසු අපේ නිවහනට පැමිණියේ දරාගත නොහැකි තරම් වෙහෙසකිනි. කයට දැනුණු වෙහෙසට වඩා සිත ඔද්දල්වී තිබුණි. අලුත් නැවක වැඩට ගිය උදය කුමාර පැමිණ සිටියේ නැත. අපට තවත් වැඩිපුර දිනයක් නිවාඩු දමන්නට සිදුවිය. මින් එහාට කළ යුතු දෙයක් ගැන සිතාගත නොහැකි විය. මංජේශ්වරී සිටින නිවසට ඇතුළු විය හැකි වනුයේ ඇයගේ නෑදෑයනට පමණි. ඒ හැර ඒ කාර්යයට උර දිය හැකි වෙනත් කිසිවකු අප අතර නැත.උදය කුමාර ආවේ පසුවදාය. මේ ගැන මම ඔහු සමඟ සාකච්ඡා කළෙමි. ඔහු ළඟ අලුත් අදහස් තිබේ.”රංගනාතා හමුවෙන්න යැව්ව වගේ එක්කො කෙල්ලො දෙන්නෙක් යවන්න වෙනවා. එහෙම නැත්නම් රාමචන්ද්‍රනුයි සකුන්තලයි යවන්න වෙනවා.””ඒ දෙන්න නම් යන එකක් නැහැ. කෙල්ලො දෙන්නෙක් යවමු. අපි ගියාට කව්ද ඔය දීපංකරේ යන්න කැමති වෙන්නෙ””අපි චින්තයි ලක්ෂ්මියි යවමු. ඕන දේකට ඔට්ටු වෙන්න පුළුවන් කෙල්ලො දෙන්නෙක්නෙ.”උදය කුමාර කීවේ හිනැහෙමිනි. හිනැහෙමින් පැවසුවද එය අරුත්බරය. ඔවුන් දෙදෙනා ඕනෑම දේකට එකඟවනු ඇත.එදින හැන්දෑවේ අපි කුමක් හෝ විසඳුමක් සොයා චින්තා හා රාමචන්ද්‍රන්ලා හමුවීමට සිතා ගත්තෙමු. අප යන විට චින්තා හෝ ලක්ෂ්මී නිවසට පැමිණ සිටියේ නැත. එබැවින් අපි රාමචන්ද්‍රන්ලාගේ නිවස පැත්තට හැරුණෙමු. එක් ගේට්ටු පළුවක් ඇරදමා තිබිණ. කව්රුන් හෝ හදිසියකට පැමිණියා විය යුතුය. අමුත්තන් සිටී නම් අපට මේ ගැන නිදහසේ කතාබහ කරන්නට ඉඩ නොලැබේ. මා මිදුලේ සිටම උගුර පෑදුවෙමි. උදය කුමාර මා පසුපසිනි.කිසියම් අමුත්තෙක් ගෙතුළ සිටී. ඔහු ආලින්දයට පැමිණියේය. ඔහු පසු පසින් රාමචන්ද්‍රන් විය.”හොයන්න යන්න හිතපු මිනිස්සු ඔය ඇවිත් ඉන්නෙ”රාමචන්ද්‍රන් ගොත ගැසුවේය.”එන්න මේ ළමයි ඇවිත් ගේ ඇතුළෙන් වාඩිවෙන්න. මේ මගේ නෑවෙන ළමයෙක්. විජේන්ද්‍ර. මධ්‍ය ප්‍රදේශයෙ ඉඳන් ඇවිත් ඉන්නෙ.”’මධ්‍ය ප්‍රදේශ’ යන නම ඇසූ පමණින් මගේ සිතට මහා අමුත්තක් දැනිණ. ආ කාරණය ගැන ඇසිය යුතු යැයි සිතුණ ද මම නිහඬවීමි.රාමචන්ද්‍ර පසෙක සිටියදී විජේන්ද්‍ර කතාකරන්නට විය.”මේ දෙන්න ඊයෙ මධ්‍ය ප්‍රදේශයට ආව නේද””ඔව් ආවා...”උදයකුමාර කීවේය. විජේන්ද්‍ර මොහොතක් කල්පනා කරන්නට විය.”මං ඔය දෙන්න පස්සෙන් දුම්රියපොළටත් ආවා. එතකොටම දුම්රිය පිටත්වුණා.”මොහු මේ කියන්නට පටන්ගත් හතරබීරි කතාව අසා උන් මට කිසිවක් තේරුම් නොගියේය. අනතුරුව සියල්ල පැහැදිලි කරන්නට වූයේ රාමචන්ද්‍රන්ය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as1105085</link>
    <topic>බාගුරේ දළ කිඹුලා</topic>
    <author>ජැක්සන් ඇන්තනී www.jacksonanthony.com</author>
    <content>බාගුරේ දළ කිඹුලාසෝමාවතියේ සිට සේරුවාවිල යන්නෙ කොහොමද? පොළොන්නරුවේ සිට සෝමාවතී යන පාරේ, සුංගාවිල හරහා පැමිණ සිත්තාරු පාලම ළඟින් අල්ලෙ කන්තලේ පාරට වැටෙන්නට, අතීතයේ තිබූ ගුරු පාර දැන් අබලන් වී තිබේ. මායිම් ගම්මාන වී දැඩි ත්‍රස්ත ප්‍රහාර භුක්ති වින්ද මේ ප්‍රදේශ යළි හුස්ම ගන්න පටන්ගෙන තවම ඒ තරම් කාලයක් ගත වී නැත.පෙර දා රාත්‍රියේ මා නිදාගත් අබලි මැදුර තිබුණේ මේ පාරට මූණදීගෙනයි. එය ජනරංජන වැව ලෙස හැඳින් වූ ජලාශයකි. දැන් වතුර කඳුළක්වත් දැකිය නො හැක. මාවත වැටී තිබූ වෑ කණ්ඩිය උඩ සිටගත් කල හතර දිබ්බාගයම පෙනෙන්නේ ලියදි පෙනෙන තැනි බිම් ය. මේවා අතීතයේ හොඳින් අස්වනු ලබා දුන් සාර කුඹුරු බව බැලූ බැල්මට ඕනෑම අයෙකුට වැටහෙනු ඇත. එහෙත් දැන් මුඩු ඉඩම් ය. කනාටු හරකුන් පොළොව උලා කන නිදහස් තණ බිම් ය.මියගිය අලියාගේ කුණ කා වැඩුණු හැළ කිඹුලන් ‘ජබොග්’ ගා ගඟට පැන නො පෙනී යයි. ගං ඉවුරට සමාන්තර වූ ගුරු පාරේ මම ඇවිද යමි. මේ සෝමාවතියේ සිට සේරුවාවිලට ඇවිද ගිය ගුරු පාරයි. සෝමාවතියේ සිට ගඟ දිගේ එන්නෙකුට නම් මහවැලි ගඟෙන් වෙරුගල් ඔයට මාරු වී එයින් ද මාවිල්ආරුවට වැටී මාවිල් සොරොව්ව හරහා, ගොස් අල්ලේ වැවට පැමිණිය හැකි වේ.අල්ලේ වැව ඉවුරේ සේරුවාවිල චෛත්‍ය රාජයාණන් වහන්සේ වැඩ හිඳි වර්තමාන සේරුවාවිල වනාහී අතීත සේරු නුවරයි. කාවන්තිස්ස රජතුමාගේ සෝමාවතී නැඟණිය ගිරිනුවර අභයට දීග දුන් පසු ඔවුන් මෙහි සෝම නුවර ඉදි කළේ ය. ඒ සෝම නුවර වනාහී වර්තමාන කොම්බනාච්චි පුරාවස්තු පරිශ්‍රය විය යුතු යැයි මේධානන්ද හිමියෝ අනුමාන කරති. නමුත්, වර්තමාන සේරුවාවිල අවට කාවන්තිස්ස රජුගේ පුරාවස්තු බොහොමයක් හමු වී තිබේ.මට අද සේරුවාවිලත් කොම්බනාච්චියටවත් යෑමට වෙලා නැත. මා මගේ ගංගාව තරණය හමාර කළ යුතුව තිබේ. සිත්තාරු පාලම ළඟින් නැවතත් ගඟට බැසිය යුතුය. මගේ සගයින් ඩිංගි බෝට්ටු නාවා පිරිසිදු කොට උදය දීප්තිමත් අව්වේ ඒවා වේළමින් සිටී. සිත්තාරු පාලම අසල ඉදි වී ඇති යුද හමුදා කඳවුර අපට ආගන්තුක සත්කාර සැලසුවේ ය. එහි කඳවුරු නායක කැප්ටන් මොරේමඩ මට මිත්‍රයෙක් මුණගැස්වී ය.සිත්තාරු පාලම යටින්ජයතිස්සයියා රාජාඇළ ප්‍රදේශයේ මුල් පදිංචිකාරයෙකි. ඔහු මේ ගං තුන තුලාන හොඳින් හඳුනයි. ගඟට කථා කළ හැකි නම් ජයතිස්සයියාගේ රෝම කූප ගැනත් කියාවි යැයි පැවසූ කැප්ටන් මොරේමඩ මට ගමන් සගයෙක් හොයා දුන්නේ ය. ජයතිස්සයියාගේ ඉදිරියට නෙරූ නළල්තලය, ඝන හකුපාඩා සහ කළුවර ලී දඬු සේ ශක්තිවන්ත වූ පළල් අත් පා දකින විට මට මතකයට එන්නේ පී.ඊ.පී. දැරණියගලයන් චිත්‍රයට නැඟූ බලංගොඩ මානවයාගේ හැඩතලයයි.අපි ආ ගිය තොරතුරු කථා කළෙමු. මා මහවැලි ගඟේ දී දුටු කිඹුල් ගහනය පිළිබඳ අදහස් දක්වද්දී ජයතිස්සයියා මට අපූරු යෝජනාවක් ගෙනාවේය.”මහත්තයා මා එක්ක දවස් තුනක් බෙරිවිල නවතින්ඩ එන්ඩ. මං පෙන්වන්නම් මී හරකෙක් කටට දෙකට ගිලින කිඹුල් තඩියෙක්ව.”බෙරිවිල සමීපයේ ඇති කැලෑබද බජිරි වළක යෝධ කිඹුලෙක් සිටියිලු. උගේ පැහැයත් බජිරි ලෙසින් ම කොළ පැහැතිලු. කිසිවෙකුටවත් ඌව දැකගත නොහැකි වී ඇත්තේ මේ පාරිසරික අනුගතතාව නිසාලු. බජිරි වළට දියබොන්ට එන පත මී හරක් දඩයම් කරන කිඹුලා ජයතිස්සයියා බලා සිටිද්දීම විශාල මී හරකකු ව කට දෙකට ගිල්ලේලු. බොහෝ දෙනා ඌට වෙඩි තැබුව ද උගේ පිටේ වැදී පතොරම් වීසි වී යන්නේලු.”අනේ ඇයි ඌට වෙඩි තියන්නෙ?””දන්නැද්ද දැං ඉන්න දඩයක්කාරයෝ. උං සෙල්ලමටත් කිඹුල්ලුන්ට වෙඩි තියනවා.””සෙල්ලමට වෙඩි තියනවානං මිනිහා දඩයක්කාරයෙක් වෙන්න බෑ. වෙඩික්කාරයෙක් වෙන්න ඇති” යැයි මා කීව ද මගේ පැහැදිලි කිරීම ජයතිස්සයියාට නො වැටහුණා විය හැකි ය.මම දඩයක්කාරයාගේ සහ වෙඩික්කාරයාගේ වෙනස හඳුනාගත්තේ සයිමන් නවගත්තේගම නම් අනායාස දාර්ශනිකයාගෙනි. වෙඩික්කාරයා වනාහී ඉලක්කයට වෙඩි තැබිය හැකි දක්ෂයෙකි. ඔහු වනාන්තරයට පිටින් ආ කෙනෙකි. වනාන්තරයට ආගන්තුකයෙකි.එහෙත් දඩයක්කාරයා වනාහී වනාන්තරයේ ම උත්පාදනයකි. වනාන්තරය සතකු උපද්දනවා සේ දඩයක්කාරයාවත් උත්පාද කරවයි. ඔහු වනාන්තරය හොඳින් හඳුනයි. ‘වනාන්තරය ද දඩයක්කාරයාව හඳුනන්නේ ය. කොතෙක් දඩයම් හිඟ වුවත් දඩයක්කාරයා ගැබ්බර මුවැත්තියකට ගිනි නො බිඳියි. දඩයක්කාරයා අල හාරමින් සිටින ඌරාට ගිනි බිඳින්නට පෙර ගල් අහුරක් විසුරුවා ඌට දුවන්නට හරියි. එහෙත් වෙඩික්කාරයාට අවශ්‍ය වන්නේ ඉලක්කයක් පමණි. ඔහු සෙල්ලමට ගැට කිඹුල්ලුන්ටත් ගිනි බිඳින්නේ ය.”මෙහේ නං දඩයක්කාරයොත් කිඹුලො මරණවා. සෙල්ලමට නෙවී. මසට.”මෝර මාළු ද කිඹුල් කරෝල ද?කිඹුල් මසුත් කනවද?””මසටත් ගන්නවා. ඊට වඩා කරෝල කරලා විකුණනවා.””මේ පැත්තෙ කඩවල්වල කිඹුල් කරෝලත් විකුණනවද?””මේ පැත්තෙ නෙවි. කොළඹ තමයි යවන්නෙ. කිඹුල් කරෝල කියලා නෙවි. මෝර කරෝල කියලයි විකුණන්නෙ. දෙකම එක වගෙයි.”මම නැවත කොළඹ කඩවලින් මෝර කරෝල නො ගනිමියි ශපථ කරගතිමි. මට කළ හැක්කේ එපමණකි. ජපනුන්ට ඩොල්ෆින් මාළු කන්නට පුරුදු කළ හේතුවෙන් පැසිපික් සාගරයේ ඩොල්ෆින් මස්සු හිඟ වූහ. ඇස්කිමෝ වරුන්ට ලේසියෙන් ම සොයා ගත හැකි දඩයම සීල් මත්සයා යි. ඕස්ට්‍රේලියාවේ කැංගරු ගහනය අධික වන්නට වූයෙන් වහාම කැංගරු මස් ආහාරයට සුදුසු යැයි නිවේදනය කළේය. දැන් ඕස්ට්‍රේලියාවේ වනාන්තරවල කැංගරු හිඟය. එහෙත් සුපර් මාර්කට්වල කැංගරු මස් පැකට් පිටින් ගත හැකිය.අප්‍රිකාවේ අභය භූමිවල අලි ඝාතනය කර ආහාරයට ගනිති. මැලේසියාව චීනය වැනි රටවල සර්ප මාළු රසවත් ආහාරයක් සේ ගනී. බැංකොක්හී වීදිවල ඇවිදින එපුර වැසියන් කඩල ගොටු සේ අතේ තබාගෙන කටට වීසිකරමින් රස කර කන්නේ ඉතා කුඩා තණකොළ පෙත්තන් වැනි කෘමි විශේෂය ය.වරක් ලංකාවේ ප්‍රකට සිනමාකරුවන් පිරිසක් සමඟ මම චීනයේ සංචාරය කළෙමි. එය රාජකීය ධූත ගමනක් නිසා අප චීනයේ දී පිළිගෙන ඉතා ඉහළින් සංග්‍රහ සත්කාර පැවැත්වූයේ චීන රජයේ චිත්‍රපට ආයතනයයි. අප එහිදී රස කරමින් ආහාරයට ගත් සමහර මසවුලුවල නම් ගම් අදටත් අප නො දනියි. වරක් රසවත් මාළුවක් කා අවසන් වී ඒ ආහාරය පිළිබඳ විස්තරය මා වේටර්වරයාගෙන් ඇසුවෙමි. ඔහුට චීන බස හැර වෙන කිසිදු බසක් නො තේරෙන හෙයින් එබඳු තැනක අප ඔවුන් සමඟ සන්නිවේදනය පවත්වන්නේ හස්ත මුද්‍රාවෙනි. ආහාරයට ගත් රස මාළුව කුමක්දැයි මගේ හස්ත මුද්‍රාවට ඔහු දුන් පිළිතුර වූයේ අත පෙනය කොට නයා පෙන්වීමයි.අප මූණ දෙන රාජකීය භෝජන මේස අති විශාල ය. ඒවාවල පිළිවෙත් බොහෝයි. ආහාර අතර තුර වැඩි කථාබහක් නැත. සාම්ප්‍රදායික චීන සළුපිළි පැලඳගත් සුරූපිනියෝ අපට බත් වඩති. දෙන ඕනෑම කෑමක් කෑමේ විශේෂ හැකියාව තිබුණේ මට පමණි.මම සංචාරකයෙක්මි. ඕනෑ ම රටක ඕනෑ ම කෑමක් කා හැකිකම සංචාරකයකුගේ පරම ලක්ෂණයක් විය යුතුය. නැත්නම් සංචාරකයා බඩගින්නේ ය.චීන කෑම මේසයේදී මගේ මිත්‍රයන් සෘජු ලෙසම බලා සිටින්නේ ආහාර පිළිබඳ මගේ ප්‍රතිචාරයයි. පළමු කට මා අනුභව කොට මගේ මූණේ පළවන ඉඟි ඔස්සේ සෙසු අය ඒ කෑම පත අනුභව කරනවාද ප්‍රතික්ෂේප කරනවාදැයි තීරණය කරති.ඩිංගිය හිල් වුණාමා අසලින් ම සංගීතා ය. ඈ නිබඳව ම මගේ ඉරියව් පිරික්සයි. සමහර කැවිලි ලාංකිකයින්ගේ රස නහර නො පිනවන බව මම දැනුවත් කළ විට ඇය ඒ ආහාර මඟහරියි. වරක් අති සුන්දර චීන ළඳක් මගේ පිඟානට හංගොල්ලෙක් බෙදුවා ය. ඌව නම් මට පවා කෑමට අප්‍රිය ජනකයි. මම සංගීතාට පෙනෙන්නට හංගොල්ලා රස කර කන ලෙස රඟපෑවෙමි. මගේ ගිජු ඉඟිවලට සැණින් රැවටුණු ඇය වහා ම ඇගේ හංගොල්ලා ගිල දැමුවා ය. ඉන්පසු සිදු වූ දෑ මට මේ සටහනේ පවා වාර්තා කළ නො හැකිය.වරක් ලංකාවේ මැලේසියානු තානාපති කාර්යාලය සංවිධායකයින් වී දයානන්ද ගුණවර්ධනයන්ගේ ‘මධුර ජවනිකා’ නාට්‍යය කොළඹ එල්ෆින්ස්ටන් රඟහලේ ප්‍රදර්ශනය කරවන ලදී. නාට්‍ය දර්ශනයෙන් බොහෝ සතුටට පත් ඔවුන් අපට රාත්‍රී භෝජනය සකස් කොට තිබුණේ තානාපති කාර්යාලයේ ය. එහිදී ද බොහෝ රස මසවුළු සහිත භෝජන සංග්‍රහයක් පවත්වන ලදී.එක්තරා තැටි භාජනයක තිබූ ‘වටු කකුල්’ වෑංජනය (අපි එසේ සිතුවෙමු) ඉතා ඉක්මනින් කා අවසන් වෙයි. එය යළි යළි පුරවන්නට වේටර් වරයාට සිදුවිය. කොළඹින් පිට නාට්‍ය දර්ශනවලදී ආහාර පිළිබඳ බොහෝ සොයා බැලීම් කරන අනුලක්කා (අනුලා බුලත්සිංහල) පවා මේ වෑංජනය රස කරමින් අනුභව කරයි. සිව්වැනි වතාවටත් අහවර වූ දීසිය යළි පුරවන්නට පැමිණි වේටර් වරයාගෙන් අප ‘වටු කකුල්’වල පැටිකිරිය අසා දැනගත්තෙමු. අප සිව් වතාවක් ම රස කරමින් කා දමා ඇත්තේ ‘වටු කකුල්’ නොව ‘ගෙඹි කකුල්’ ය.ඉතාලියේ දී බෙල්ලො කන්න ගොසින්, අපි‍්‍රකාවේදී කරවල කන්න ගොසින්, එංගලන්තයේදී හතු කන්න ගොසින්, ඉන්දියාවේදී මස් කන්න ගොසින් මම නොයෙක් වර බරපතළ අසීරුතාවන්ට ලක් වී ඇත්තෙමි. ඒ සියල්ලට වඩා මා පරෙස්සම් විය යුත්තේ ලංකාවේදී මෝර කරෝල යැයි කියා කිඹුල් කරෝල අලෙවි කරන විටදී යැයි මගේ සිහියට ආවේ මහවැලි ගඟ මතදී ය.සිත්තාරු පාලමේ සිට මහවැලි ගඟ අති විශාල පිටාර තැන්නකට පත්වෙයි. එය පුළුල් තැන්නක පිහිටා ඇති වැලි නිධියක් වූ හේතුවෙන් වැලි ගොඩ දැමීම කරන කොට ගෙන ගඟේ තිබූ වනාන්තර ස්වාභාවය විනාශ වී ඇත. වැලි ට්‍රැක්ටර් නො පෙනෙන තාක් කල් ඉතා වේගයෙන් හබල් ගහන්නට අපි තීරණය කෙරුවෙමු. අපේ අරමුණ සාක්ෂාත් විය. වැලි ට්‍රැක්ටර් නො පෙනී ගියේය. එහෙත් අපි අනතුරට පත්වීමු. ඉතා වේගයෙන් ගමන් කළ රබර් ඩිංගිය වාවා ගත නොහී හිරි උලක ඇනී හිල් විය. රාෆ්ටිං සංචාරකයෙකුට ඊටත් වඩා අනතුරක් සිදුවිය නොහැක.අපි රුදුරු වනාන්තරය ඉස්මත්තේ සිටියෙමු. අලි රෑනක් මැද මෙය සිදුවුණි නම් අප ක්ෂණිකව අනතුරට ලක්වන්නේ ය. එහෙත් ගැඹුරු විශ්වාසයකින් යුතුව අදහන දෙවි දේවතාවුන් අපව ආරක්ෂා කරන්නේ යැයි මට බොහෝ තැන්වල ඔප්පු වී ඇත්තේ ය. අප සතු බෝට්ටු දෙක එකක් බවට පත් විය. කැඩුණු බෝට්ටුව සමඟ කිහිප දෙනෙක් ආපසු යැවීම සඳහා වැලි ට්‍රැක්ටරය ම භාවිතාවට ගතිමු. තවත් බර වැඩිකර ගත් තනි බෝට්ටුව ගමනාන්තරය දක්වා රැගෙන යෑමේ අරමුණින් අපි හබල් අතට ගත්තෙමු.මම මගේ ජීවිතයේ දී දුටු අති සුන්දරතම සහ වඩාත් ස්වාභාවික වූ අලි චර්යාවන් දුටුවේ මේ සංචාරයේදී යැයි කීම දැනට වැරදි නැත.සන්ධ්‍යාවට ආසන්න වී තිබුණි. හිරු රාස්සිගේ අව්ව හෙවත් තඹ පැහැති ආලෝකය පතුරවමින් වනාන්තරය සැණකෙළියක් සේ වර්ණ ගැන්වීය. අපි ගංගාවේ දුනුවිල් නැම්මක සීරුවට ගමන් කරමින් සිටියෙමු. දුනුවිල් නැම්මකදී ගඟ ගලන්නේ ‘ප’ අක්ෂරයේ හැඩයටයි. අපේ වම් අතින් ගඟට පහත් වූ පැහැදිලි වැලි වැටියයි. අපේ දකුණු පස ඉවුර මොහොර කණ්ඩියකින් යුක්තය. දෙපසම ඝන වානාන්තරයයි.වනාන්තරයෙන් මිදී වැලි වැටිය දිගේ ගඟ වෙත එන යෝධ, පුෂ්ටිමත් හස්තියා අපූරුවට ආලෝක ගැන්වී සිටී. උගේ ඇඟෙහි ඇති කෙඳි මවිල්වලට රාස්සිගේ අව්ව පතිත වීමෙන් ඒවා රන්වනින් දිලිසෙයි. ඩිංගිය ඉතා සෙමෙන් සහ සීරුවට ගමන් කරයි. හස්තිරාජයා වැලි මළුවේ සිට අපට නිරූපණ දක්වයි. ඌ මළුවේ ඇති සිනිඳු වැලි ගෙන ආලෝකමත් වූ පිටට ඉස ගනී. දුන්හිඳ ඇල්ලේ දිය වෑහෙන පරිදි ඒ සිනිඳු වැලි අලි ශරීරයෙන් පහතට ඇද හැළේ. ආලෝකයට පිටුපා ඇවිස්සී ඇති වැල් සහිත පසුතලය මීදුම් ගහන හෝර්ටන් තැන්න සේ දර්ශනය වෙයි.ක්ෂණයකි! කුංචනාදය විහිදුණි. හදිසියේ ම අපේ දකුණු පස කණ්ඩිය සහිත ඉවුර මුදුනේ මඳ කිපුණු දරුණු අලියෙකි. ඌ අපේ ඉහට ඉහළින් කණ්ඩිය මුදුනේ සිට හොඬයත්, වලිගයත් ඉහළට ඔසවා වන බූටෑව කඩා පෙරළාගෙන බැද්ද තුළට ම දිව ගියේය.ප්‍රතිපක්ෂ ක්‍රියාන්විත දෙකක් එක ම ගඟේ දෑල ඉවුරුවල එක විට සිදුවෙයි. සෞම්‍ය හස්ති චරණය සහ දරුණු හස්ති වියරුව මම එකවර, එකට නැරඹුවෙමි. එහෙත් දරුණු හස්තියාගේ වියරුව සෞම්‍ය හස්තියාට විෂය වූයේ නැත. ඌ තවදුරටත් නම්‍යශීලී විචිත්‍ර චර්යා දැක්වුව ද අපට හිත එකළස් කරගෙන මේ නර්තනය වින්දනය කළ නො හැකි වූයේ වනය තුළට දිවගිය වියරු හස්තියා කොහෙන් හෝ යළි මතු වේ යැයි තිබූ සාධාරණ බිය නිසා ය.යළිත් අප කිඹුල් ගහනය මැදට පත් වී සිටිමු. කොකුන් ලක්ෂ සංඛ්‍යාතව රෑන් ගැසී සිටින ඉවුරු වෙත දාර කිඹුලන් බඩගාන්නේ මහ පොළොවටත් වතුරටත් නො දැනෙන්න ය. හිටි ගමන් ජල තලයේ සිදුවූ චමත්කාර ජනක සළිතය වනාහී විශාල කොකෙකු කිඹුල් කටකට හසුවීමේ අවමංගල්‍ය ප්‍රවෘත්තියයි.ගල්තලා මත එකට ගොඩගැසී සිටින සීයක් හමාරක් වූ කිඹුලුන් අපේ ඩිංගිය උන්ගේ අස් මට්ටමට ළං වෙත් වෙත් ම ‘ජක බොක” ගා වතුරට පැන ගනී. අපට ඩිංගිය පැදගෙන යන්න සිදුවන්නේ කිඹුලන් බැස්ස වතුරේ ය. අප මේ කිඹුලන්ගේ ශරීර ප්‍රමාණ දැක පුදුමයට පත්වන හැම මොහොතකම ජයතිස්ස අයියා අපට බෙරිවිල හැල කිඹුලා මතක් කරයි.මා මීට පෙර එබඳු යෝධ කිඹුලකු ගැන ප්‍රවෘත්තියක් අසා තිබුණේ බාගුරේ හෙලේ දී ය. කුමන සිට කටගමුව දක්වා යාල වනය මැදින් කිලෝ මීටර් 82ක් පයින් ඇවිද යන “පාද යාත්‍රාව“ නම් වන්දනා ගමනේ කුඹුක්කං ඔය තරණය කළ පසු බාගුරේ ඔය හමුවෙයි. බාගුරේ ඔයට එපිටින් බාගුරේ හෙලය. අතීතයේ මාගම් රාජධානියේ දියුණු ගම්මාන, නගර ආදිය තිබූ පුරාවස්තු රැසක් දැන් යාල වනෝද්‍යානයට අඩංගු වී ඇත්තේ ය. මේ බාගුරේ ඔයේ යෝධ කිඹුලෙක් සහ දළකාර හස්තියෙක් දින තුනක් පුරා දරුණු සටනක් පැවැත්වූ බවත්, අවසානයේ මේ කිඹුලා සහ හස්තියා යන දෙදෙනා ම මියගිය බවත් අතීත ගම්වල තිබූ කථාවකි.මේ කථාවේ ඇති විශේෂය නම් හස්තියාගේ පමණට ම වැඩුණු දළ යුග්මයක් බාගුරේ කිඹුලාට ද තිබීම ය. ගම්මුන් බලා සිටියදී දින තුනක් පුරා මේ කෲර සටන සිදු වී අවසානයේ ද්විපාර්ශවයන් ම මරණයට පත් විය. ගම්මු ඇතාගේ සහ කිඹුලාගේ දළ යුග්ම ගල්වා මහනුවර දළදා මාලිගාවට පූජා කළ වග ද ඒ කථාවේ අවසානයේ ඇත. අද වන විට දළදා මාලිගාවේ ඇති කෞතුක වස්තූන් අතර කිඹුල් දළ යුග්මයක් ද ඇතැයි රාවයක් මම අසා ඇත්තෙමි. එහෙත් එය බාගුරේ කිඹුලාගේ දළ දැයි මට දැනගන්න ලැබී නැත.කොඩ්ඩියාරයට කිට්ටු වත් වත් ම මහවැලි ගඟ සංකීර්ණ ඩෙල්ටාවක් බවට පත් වෙයි. යළිත් අන්ධකාරය උදා වූ බැවින් අප මේ ඩෙල්ටාවේ අතරමං වීමු. ජයතිස්සයියාගේ මඟ ලකුණු හෝ අපේ සිතියම් විද්‍යාව හෝ දැන් ඵල රහිත ය. අප එකම තැන කැරකෙනාදෝයි අපට සැක සිතී ඇත. දැන් උරපත ගැලවෙන්න තරම් හබල් පාර වේදනාකාරීය. වෙහෙස, බිය සහ නොඉවසිල්ල හේතු කොටගෙන අප තව තවත් වැරදි දිශාගතව අතරමං වී ඇත. දැන් ගඟක් නැත. ඇත්තේ මහා ජලාශයකි. අපට පාර වැරදී ඇත. වෙහෙස දරාගත නොහුණ මම ඩිංගියේ ඇලවීමි. හොඳින් තරු පායා ඇති ඝන නීල අහස මට දර්ශනය වෙයි. මම හත්දින්නත් තරු ගනින්නට උත්සාහ කළෙමි. එය කිසිවෙකුටවත් කළ නොහැක්කක්ලු.තරු පිරික්සන මගේ නෙතට යෝධයාගේ තරු පොකුර අවධාන ගතවිය. මම එය හඳුනා ගතිමි. යෝධයා සිටගෙන සිටී. ඔහුගේ ඉනේ කඩුව ඇත. මේ කඩුවේ මිට පිහිටන්නේ උතුරු දිශාවට යැයි මම කුඩා කල අසා තිබුණෙමි.වෙනත් උපදේශකයෙක් නැත. තරු යෝධයාගෙන් ලකුණු අසා ගත් අපි යෝධයාගේ කඩුවේ මිට තිබූ පැත්තට ඩිංගිය පැද්දෙමු.ලබත සතියේ - දුමේ නටන ගඟේ මාළුජැක්සන් ඇන්තනී www.jacksonanthony.comඡායාරූප – දිනේෂ් ලක්දුසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as1105086</link>
    <topic>මනරංජන දර්ශනීය ලංකා...</topic>
    <author/>
    <content>මනරංජන දර්ශනීය ලංකා... ඈතින් ඈතට විහිදුණු වෙල්යායක්ගල් පරවල වැදෙමින් රැල්ල නැඟෙද්දීඔබ නෙත ගැටෙන අප රටේ සොඳුරු දසුන් පහත ලිපිනයට අප වෙත යොමු කරන්න.මනරංජන දර්ශනීය ලංකා ’සිළුමිණ’, ලේක්හවුස්, ඩී.ආර්.විජේවර්ධන මාවත, කොළඹ 10.ඊමේල් - editor@silumina.lk(එවන ඡායාරූප JPEG-Images ලෙසින් එවිය යුතුය.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as1105087</link>
    <topic>දේවි බාලිකාවන් ගේ රූ ඡායා 2011 සේයාරූ දැක්ම</topic>
    <author>ඉසවි</author>
    <content>දේවි බාලිකාවන් ගේ රූ ඡායා 2011 සේයාරූ දැක්මපාඩම් පොතෙන් මඳකට ඈත්ව දරුවන්ට අවට ලෝකය දෙස බලන්නට ඉඩ දෙන්න. එවිට ඔවුන් බොහෝ දේ දකිනු ඇත. විශේෂයෙන්ම කැමරා ඇසට, තෙලිතුඩට, පෑනට හුරු වූ අතින් ඔවුන් බොහෝ දේ ලියනු ඇත. සිතුවම් කරනු ඇත. සේයාරූ ගනු ඇත. ඒ ඔවුන්ගේ නිර්මාණ ලෝකයයි. පාසල් පංති කාමරයෙන් මඳකට ඈත්වී කාචයෙන් අවට ලෝකය දුටු දරු දැරියන්ගේ ලෝකයේ සොඳුරු අත්දැකීම් රාශියක් එක්තැන් කළ සේයාරූප එකතුවක කතාවයි මේ.දේශීය හා විදේශීය පාසල් දරුදැරියන්ගේ අපූරු ඡායාරූප ප්‍රදර්ශනයක් ඉකුත් දා කොළඹ කලාභවනේදී දැකගැනීමට ලැබුණා. මෙම ඡායාරූප ප්‍රදර්ශනය සංවිධානය කර තිබුණේ කොළඹ දේවි බාලිකා විද්‍යාලයයි.ජයග්‍රාහී ඡායාරූපවසර දහයකට එහා ගිය අතීතයකට හිමිකම් කියන දේවි බාලිකා ඡායාරූප සංගමය සංවිධානය කළ ‘රූ ඡායා 2011’ සඳහා සහභාගි වූ ජයග්‍රාහී ඡායාරූප ශිල්පි සිසු සිසුවියන්ට ත්‍යාග පිරිනැමීම ද සිදුකෙරිණි. මෙම සංගමය පිළිබඳව අදහස් දක්වන ඡායාරූප සංගමය බාරව කටයුතු කරන ස්වර්ණලතා ලියනගේ ගුරු මහත්මිය.“අපේ පාසලේ ඡායාරූප සංගමයට දිගු ඉතිහාසයක් තියෙනවා. මම පාසලේ ඉගෙන ගන්න කාලෙත් සංගමය තිබුණා. ඒත් මේ තරම් දියුණුවට තිබුණේ නෑ. අපේ සංගමය විද්‍යා සංගමය හා එක්වයි මුල් කාලයේ තිබුණේ. 1999 අවුරුද්දේ සිට තමයි මෙම සංගමය වෙනමම සංගමයක් ලෙස කටයුතු කිරීම ආරම්භ කළේ.සංගමය බාරව රේණුකා වනිගසූරිය මහත්මියත් කටයුතු කරනු ලබනව. අපි දරුවන්ගේ නිර්මාණ ඇතුළත් ප්‍රදර්ශන විටින් විට පවත්වා තිබෙනවා. අපේ දරුවෝ ඉතාම දක්ෂයි. ඔවුන් තුළ හොඳ නිර්මාණාත්මක දැක්මක් තියෙනවා. ඒ වගේ ම දේශීය මෙන්ම විදේශීය තරගවලට ද ඡායාරූප නිර්මාණ යොමුකර අපේ දරුවෝ ජයග්‍රහණය කර තිබෙනවා.”ප්‍රදර්ශනයට ඉදිරිපත් කර තිබූ සේයාරුවක්දිවයින පුරා පාසල් හි ඡායාරූප සංගමවලට දේවි බාලිකා විද්‍යාලයේ කරන ලද ආරාධනයට අනුව දිවයිනේ ප්‍රමුඛ පාසල් මෙන්ම කොළඹින් බැහැර පාසල්හි දරු දැරියන්ගේ ඡායාරූප ද ඉදිරිපත්ව තිබිණි.“අපි මෙහිදී විශේෂයෙන්ම අගය කළ යුතු දෙදෙනෙක් ඉන්නවා. ඒ තමයි අපේ දරුවන්ට නොමිලේ ඉතාම ඕනෑකමින් ඡායාරූප ශිල්පය උගන්වනු ලබන චන්ද්‍රසේන පෙරේරා මහතා හා පණ්ඩුක සිල්වා මහතා. ඡායාරූප සංගමය මඟින් ක්ෂේත්‍ර චාරිකා යනවා. සතියකට දවසක් පංති පවත්වනු ලබනවා.ගිය වසරේදී අපි අපේ පාසලේ දරුවන්ගේ පමණක් ඡායාරූප ප්‍රදර්ශනයක් පැවැත්වූවා. ඊට පසුව දිවයිනේ සෙසු පාසල්වලට ද මීට අවස්ථාව ලබා දුන්නා. අපේ දරුවෝ ජාත්‍යන්තර ඡායාරූප තරගවලින් ජයග්‍රහණය කරන විට අපට සිතුණා අපේ ප්‍රදර්ශනය සඳහා විදේශීය රටවල්වලට ද ආරාධනය කළ යුතුයි කියලා.ඊට හොඳ ප්‍රතිචාර ලැබුණා. අපේ ආරාධනය පිළිගත් ඉන්දියාව, බංගලාදේශය, ඔස්ට්‍රේලියාව, එංගලන්තය, ජර්මනිය, චීනය, පකිස්ථානය, ආදි රටවල්වල පාසල් දරුවෝ ඔවුන්ගේ ඡායාරූප එවා තිබුණා” විදුහල්පතිනි ප්‍රදීපා සමරසිංහ මහත්මිය පවසන්නීය.ඉසුරින්දි දිසානායක සිසුවිය ත්‍යාගය ලබමින්දේවි බාලිකා රූ ඡායා 2011 සඳහා නිර්මාණ 168 ක් ප්‍රදර්ශනය කැර තිබිණි.මෙහිදී දේවි බාලිකා සිසුවියන්ට ඡායාරූප ශිල්පය උගන්වනු ලබන පණ්ඩුක ද සිල්වා මහතාට හා චන්ද්‍රසේන පෙරේරා මහතාට උපහාර දැක්වීම ද සිදුකැරිණි.ඉසවිඡායාරූප - සමන් ශ්‍රී වෙදගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as1105088</link>
    <topic>ගුරු සේවයේ රස කතා</topic>
    <author>සමන් චන්දන කුමාරසිංහ</author>
    <content>ගුරු සේවයේ රස කතාගමක කනිටු විදුහලක 8 ශ්‍රේණියේ දරුවෝ දෙවැනි කාලච්ඡේදයේදී පංතියේ නොසිට පිට්ටනිය පුරා දුව පැන ඇවිදින්නට වූහ. මේ බව දුටු මුල්ගුරුතුමා වහා වහා පිට්ටනියට ගියේ ඒ ගැන සොයා බැලීමටය.”මොනවද? මේ වෙලාවෙ මේ දරුවන්ට තියෙන්නේ...”විදුහල්පති තුමාගේ ප්‍රශ්න කිරීම හමුවේ සියලුම දරුවෝ ඉද්ද ගැසුවා සේ හිටිපියවරම නිසොල්මන් වූහ. පංති නායිකාව ඉදිරියට පැමිණ කීවේ,”සර් අපිට දැන් සිංහල”... ලෙසය.සිංහල විෂය භාර ගුරුවරයා එදා නිවාඩු ගොස් සිටි බැවින්මේ කාලච්ඡේදයේදී දරුවන් පිට්ටනියට පැමිණ ඇති බව එතුමාට ඒත්තු ගියේය. වෙනත් ගුරුවරයකු එම පංතියට දැමීමට නොසිටි බැවින් විදුහල්පතිවරයා ම දරුවන් සමඟ පංති කාමරයට ගියේ දරුවන්ට පාඩමක් කියාදීමේ අටියෙනි.”හා... හොඳයි මේ වෙලාවෙ අපි වාක්‍ය රචනයක් ලියමු.” “දැන් මේ ළමයි පිට්ටනියට වෙලා මොකද කෙරුවෙ...””අපි ක්‍රිකට් සෙල්ලම් කළා.” ළමයෙක් පැවසීය.”හා... ඇත්ත ද? හරි එහෙනම් මෙන්න මාතෘකාව...””මා නැරඹූ ක්‍රිකට් තරඟය.”දරුවෝ සියලු දෙනාම යුහුසුලුව වාක්‍ය රචනය ලිවීමට පටන් ගත්හ. විදුහල්පතිතුමා රචනාව ලිවීමට අවශ්‍ය උපදෙස් ලබා දෙන අතරේ පංතිය පුරා ඒමේ අත ඇවිද ගියේ දරුවන් රචනාව ලියන ආකාරය ද සොයා බලමිනි.ඔවුන් අතර සිටි එක් දරුවකු කොපි පොත වසා දමා පෑනද එය මත තබා බොහොම සැහැල්ලුවෙන් සිටිනා බව විදුහල්පතිතුමාට පෙනිණි.”ඇයි? ඔය ළමයා මේ තරං ඉක්මණට රචනාව ලියලා ඉවරද?””ඔව් සර්” අසුනින් නැගී සිටි දරුවා පිළිතුරු දුනි. එවිටම විදුහල්පතිතුමා ඔහුගේ පොතගෙන පෙරළා බැලීය.”ධාරානිපාත වැසි ඇද හැළෙන බැවින් ක්‍රිකට් තරගය අවලංගු කර දැමීය.”මේ දරුවාගේ රචනාව කියවු විදුහල්පතිතුමාගේ නළල රැළි ගැන්වී දෑස් විශාල වූයේ දරුවාට දිය හැකි උපදේශය හෝ දඬුවම කුමක්දෝයි සිතා ගැනීමට නොහැකි වූ බැවිනි. ඒ වෙනුවට හේ සිය මුවට නැගි සිනහව ආයාසයෙන් මැඬ ගෙන රචනා පොත දරුවා අතම තැබීය.සමන් චන්දන කුමාරසිංහහොරණඅධ්‍යාපනවේදී උපාධි පාඨමාලාවේ මනෝ විද්‍යාව සඳහා දේශන පැවැත්වීමට මට සති අන්ත රාජකාරියක් පැවරුණි.ගුරු සිසුන්ගේ ඉගැන්වීම් පුහුණුව සඳහා පාඩම් අධීක්ෂණයට ද පාසල් වලට යන්නට සිදු විය.ප්‍රාථමික පළමු අවදියේ දී රුපියල, රුපියල් දෙක, රුපියල් පහේ කාසි හඳුනාගැනීමේ නිපුණතා පාදක පාඩමක් අධීක්ෂණයට ලැබුණි. ගුරුවරිය ඉතා දක්ෂ ය. පාඩම අරඹා සිසුන් සම්බන්ධ කර ගැනීමට ඉතා හොඳ ක්‍රමවේදයක් භාවිතා කළා ය.පස් වැනි වසරේ දැරියක් පංතියට පිවිසුණාය. ඇයගේ අතේ මැටිවලින් තැනූ සල්ලි කැටයකි. ඇය නටමින් ගීයක් ගයමින් පංතිය මැදට පැමිණියා ය.’සිලිං බිලිං කාසි කැටේ – මගේ අතේ කාසි කැටේ’ යනුවෙන් ගයන්නට වූවා ය.හිටපු ගමන් ම කාසි කැටය බිඳ දැම්මා ය.දැන් ගුරුවරිය පංතිය මැදට පැමිණ සිසුන් අමතයි.’දුවල, පුතාල දැන් කණ්ඩායම්වලට මේ කාසි එකතු කරන්න.’සිසුහු දුව පැන කාසි එකතු කළ හ.’දැන් මම අහන ප්‍රශ්නවලට උත්තර දෙන්න ඕනේ.’’මේ අක්ක කිව්ව ගීතය මොකක් ද?’සිලිං බිලිං කාසි කැටේ – මගේ අතේ කාසි කැටේ’’අක්කගෙ කැටේට මොකද කර ගත්තේ.’’අනේ මිස් කැටේ බිඳුණා.’’මොනවද කැටේ තිබුනෙ.’’සිලිං බිලිං සිලිං බිලිං’ගුරුතුමිය අපේක්ෂා කළ කාසි යන පිළිතුර ලැබුණේ නැත.ඩී.සී.ද. සිල්වාවිශ්‍රාම ලත් විදුහල්පති - පිළියන්දලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as1105089</link>
    <topic>යව්වන උයන</topic>
    <author>සිතුවිලි පෙළගැස්ම</author>
    <content>යව්වන උයනපුංචි කවි ගීතිකා මහා කවි පොතක් වී අපේ සෙනෙහේ තරම තාම මට කියනවා...හුදකලා සයුරු කොන දැල්වෙනා ගිනි උඳුන් සයුරු වෙරළේ අදත් ගන අඳුර මකනවා...ළංව උන් වෙරළ සිප හමන මද සුළඟේ එන නුඹෙ සුවඳ දිවා රෑ තවම හද දවනවා...ජීවිතය නුඹෙන් දැන උගත් සිසුවියයි මම ඇදුරිඳුන් එනතුරා සදා මඟ බලනවා!නදීඅම්මලා කියන්නේ දුක් කන්දරාවල් උහුලාගෙන ඉන්න ඕනෙ අය ද ?. දරුවො මෙලොව එළිය දකින දවසෙ ඉඳල ලොකු වගකීමකින් බැඳීමකින් අම්මලව හිර කරල. මොන දේ වුනත් තමන්ට තනි තීරණයක් ගන්න බැහැ දරුවන් නිසා. ඒකයි අම්මල ඉන්නම බැරි තැන දරුවො එක්කම වහ කාලා හරි වතුරකට පැනල හරි නිදහසක් සොයන්නෙ. හැරෙන හැරෙන පැත්තට ගුටි කෑවත් කවදාවත් අතක් වත් උස්සන්නෙ නැහැ. නොහිඳෙන කඳුළු උල්පතක් අම්මල උරුම කරගෙනමයි එන්නෙ. ගෘහස්ත ප්‍රචණ්ඩත්වය ගැන අම්මලා කීයෙන් කීදෙනාද පැමිණිලි කරන්නෙ.කසාදය දික්-කසාදය කර ගන්න කොයි අම්මත් කැමතිම නෑ. නමට හරි තාත්තෙක් ඉන්නව නම් කියල තමයි හිතන්නෙ. අම්ම වෙන්වුණ දාට නම් කොයිතරම් අසරණද. අම්මලා හුඟක් දුක් විඳින්නෙ හොරා කන ගෑණු හින්ද. ගෑණු සංහතියටම නිගා දෙන උන්ට නම් උපරිම දඬුවම් ලැබෙන්නම ඕන හැම අතින්ම.පී.ජේ. හපුආරච්චිකාලය මොනතරම් වේගයෙන් ගෙවුණද කියලා දැනුණේ අදට ඔයා මං ප්‍රාර්ථනා කළ විදිහටම නාවික සෙබළෙක් වෙලා අවුරුදු දෙකකුත් ගත වෙලා කියලා කැලැන්ඩරේ දින කියපු නිසයි...කොච්චරවත් ඔයා මට රිදවන හැටි අමතක කරන්න හැදුවත් තවම මට ඔයාට වෛර කරන්න ශක්තියක් නෑ... කමක් නෑ මාස 09 ක්ම මං ඔයා එක්ක දුක් වින්දා... ඔයා අඬද්දි අහන් හිටියා. පුහුණුවීම් දවස අවසානයේදී ඔයා හිතින් වැටෙනකොට මං ඔයාට ශක්තියක් වුණා... ඔයා... මං පතපු නිදහස් ජීවිතය අද ඔයාට නිදහස ලැබුණාම ඔයාට මට වෛර කරන්න පුළුවන් උනා නේද... ඒ ඔයාගේ අලුත් ආදරයක් නිසා නේද...ඔයාට හිතෙන්න ඇති මුළු ලෝකේ ඉස්සරහා මං ඔයා වෙනුවෙන් අපේ ආදරේ වෙනුවෙන් කළ කැපවීම් හිනා වෙවී කියද්දි ඔයාගේ අලුත් නෑයෝ මට කතා කර කර මාව පහත් කරන්න සලස්වලා මගේ ආදරය මගේ හිතින් අයින් කරන්න... ඒත් එහෙම කරන්න අදටත් බැරි වුණා නේද... අන්තිමට ඔයා, ඔයාගේ යාළුවව බඳිනවද කියලා ඇහුවා ඔයා වෙනුවෙන්... මුතු.... ඔයාට පුළුවන් වුණත් මට රිද්දන්න මගේ ආදරේට රිද්දන්න බැහැ ඔයාට. මොකද මං ආදරේ කරේ ඔයාට නෙමේ... ඔයගේ ජීවිතේ මං දැකපු මට දැනුණු යහපත් හැඟීම් වලටයි.අම්මා නැති ඔයාට අම්මා කෙනෙක් වුණ මගේ අම්මටත් ඔයා කොච්චර දුක් දුන්නද... එයාගේ පොඩි දෝණි එයාගේ ආදරය ඉල්ලලා අඬා වැටෙද්දි මගේ අම්මා කොයිතරම් අසරණ වුණාද... දැනුණේ නෑ නේද ඒ වේදනාව...අද ඔයා මගේ ජීවිතයෙන් පැයක දුරක ඉන්නේ. ඒත් ඔයා කිව්වේ මම කෑම්ප් එකෙන් කොටුවට ඇවිත්ගෙදර යනවා කියලා. කමක් නෑ මුතු හංස පැටවුන්ට දියෙන් කිරි වෙන් කරලා බොන්න පුළුවන් වුණත් මේ හංස පැටියට හොඳ නරක වෙන් කරලා අඳුන ගන්න බැරි වුණා.ගලක් උන ඔයාගේ හිතත් තනුගේ ආදරෙන් උදම් වුණ ඔයාගේ ආදරයත් මගේ වචන නම් නොපිළිගනිවී... මගේ කඳුළ මදි ඔයාගේ හිත උණු කරන්න. ඒත් ගෙවුණු අතීතය වගේම උදා නොවුණු අවිනිශ්චිත අනාගතයකුත් ඔයාට අයිතිය. ජය හා සතුට.මං,මුතු හංසිදයාබර චතු,මුලින්ම ඔයාගෙන් සමාව ඉල්ලනවා මේ දේවල් මෙහෙම ලියන්න වුණ එක ගැන. ඔයා දන්නේ නැතුව ඇති මම ඔයාට ළංවුණේ ඇයි කියලා. මුළු හදවතින්ම කෙනකුට ආදරේ කරලා ඒ ආදරේ නැති වුණාම හිතකට කොයි තරම් දුක හිතෙනවද? වේදනා දැනෙනවද? කියලා ඔයා දන්නේ නැතුව ඇති. ඒ ඔයා ඒ වේදනාව විඳලා නැති නිසයි. මම ඒ වගේ දරාගන්න අමාරු දුකක් විඳින කොටයි මම ඔයාව අඳුන ගත්තේ. ඇත්තමයි.තව පාරක් කෙනෙකුට ආදරේ කරන්න බැරි තරමට මගේ හිත පෑරිලා තිබුණා. ඕන වුණේ හොඳ යාළුවෙක් විතරයි. ඒත් ඔයාට අපේ යාළුකම ආදරේකට පෙරළන්න ඕනෙ වුණහම මම ඔයාට තේරුම් කරලා දුන්නා. මම ගොඩක් නපුරුයි, හිතුවක්කාරයි, කේන්ති ගන්නවා වගේ දේවල් නිසා ඔයාට මාව ගැලපෙන්නෑ කියලා. ඒ දේවල් අහලා ඔයා මට කියුවෙ “මාත් එහෙමයි. ඒ නිසා අපි ගොඩක් ගැලපෙනවා” කියලයි.ඔයාගෙ වදෙන් බේරෙන්න බැරිකමට මම ආදරේ කරන්න ගත්තට ඒ මගේ දුක, වේදනාව අඩු කරගන්න එක විදිහක උදව්වක් වුණාට ඇත්තට ම ආදරයක් නෙමේ කියලා දැන් මට තේරෙනවා. සමහර වෙලාවට මම හේතුවක් නැතුවත් ඔයා එක්ක තරහා ගන්නවා. එහෙම කරන්නෙ ඇයි කියලා මමවත් දන්නේ නෑ. අපි ඇති තරම් රණ්ඩු වෙනවා. තරහා වෙනවා. ඒත් අවසානෙට ඔයා ආපහු පුරුදු ආදරයෙන් මට කතා කරනවා. මගේ නපුරුකම් ළඟදි ඔයා මෙහෙම හැසිරෙන එක මටම පුදුමයි. මේ දේවල් දරාගන්න බැරි වුණහම “අපි අපට ගැලපෙන්නෙ නෑ. අපි මේ සම්බන්දෙ නතර කරලා දාමු” කියුවම ඔයා මට කියන්නේ “එහෙම කරන්න බෑ. මට ඔයාව ඕනේ” කියලයි.මේ දේවල් සේරම කියන්න ඕන වුණේ අන්තිමට මේ ටික ඔයාට තේරුම් කරන්නයි. එක ආදරයක් නිසා රිදුන හිත හදාගන්න ඔයාට ළංවුණාට අපි අපිට ගැලපෙන්නෙනෑ චතු. මගේ නපුරුකම් ළඟ ඔය තරම් හිත හීලෑ කර ගන්න එපා. මගේ වැරදි කියලා මගෙන් ඈත් වෙන්න. ඒක මේ දුක් විඳින හිතට ලොකු සැනසීමක්. ඒ සැනසීමත් එක්ක දැනෙන දුක අමාරුවෙන් හරි ඉවසන්න මට පුළුවන්. ඒත් මේ නොගැලපීම් එක්ක අපි එකතු වෙලා මගේ ජීවිතෙයි ඔයාගේ ජීවිතෙයි දෙකම විනාශ වෙන්න ඉඩ තියන්න එපා. ඒ නිසා මේ මෝඩ කෙල්ලට සමාවෙලා මගෙන් ඈත් වෙන්න බලන්න. ඔයාට බුදු සරණයි. හැමදාම සතුටින් ඉන්න.  මේ ඔයාගෙමසුදු මැණිකේමට මතකයි දවසක් දා... ඔබ මගේම යහළුවෙක් අත එවූ ලස්සන මල් ගස. එය අම්මගේ සොහොන සොහොන් කොත අසල සිටවන්න කියා ඔබ කියා තිබුණා. ඔබත් ඒ වන විට අසාධ්‍ය තත්ත්වයෙන් සිටී රොගියෙක්. අම්මා නැති සොවින් වුවද මා දැඩිව ඔබට ආදරය කළා. ඔබ ද දැඩි වේදනාව පසෙකලා මා ගැන සොයා බැලුවා. අපි පවුල් අතරේ දුර ඥාතින්. කාලය ගෙවී ගියා අපි සැමට හොරා හමු වුණා, කථා කළා, සිනාසුණා, පෙම්වතුන් උනා, ගාලු පුරවරයේ සුන්දර මුහුදු තීරයේ තැබු ඒ සුන්දර පියසටහන් අද නැති වුවද නිතර නෙතු ගැටෙන ඒ මහ මුහුද පෙනෙන සෑම විටම ඔබ දියකිඳුරියක විලස මා නෙතු අග මැවී පෙනේ. ඒ රළ අතරින් මතුවන ඔබගේ රුව, ඒ ලස්සන සිනහව මා කෙලෙස මකා දමන්න ද.කාලය සෙමින් ගෙවී ගියා. ඔබ මට දුන් මල් පැළය අද පූදින මල් ගසක්, උදෑසනට ඒ මල් ගස ළඟත් ඒ අවටත් හරිම සුවඳයි. ඒත් ඒ සුවඳ මා කෙලෙසනම් විඳින්න ද. අද ඔබ කාලය නමැති රුදු වන ලැහැබ තුළ මුදල් නමැති සැඩ සුළඟේ ගසාගෙන ගොස් හමාරයි. මම ඒ මහා සුළඟේ නැවත නැවතත් ආපස්සටම ගොසින්. කාලය මැදින් ඔබ වටිනා පෙමක් මිරිඟුවක් කර මා උන්මත්තකයෙක් කර දැනට වසර පහක් ගත වී ගොස් හමාරයි.නිවසේ සිටින එක් දිනක හදීසියේම මේ මල් ගහ නෙත ගැටුණා. මා එතනට දිව ගියා. සුදු පාට මල් දෙකක් ඒ මල් ගසේ ඉතිරි වෙලා. මා එය මුවට ළංකර බැලුවා. හරිම සුවඳයි. නැවතත් මට මේ මල් ගහ කියා දෙන අතීතය සිහි කළා. තව ඉදිරියේදීත් ඒ මල් ගහ මගේ ගෙවත්තේ තියේවි. තව ඉදිරියේදීත් මල් පූදීවි. සුවඳ දේවි. ආදරයෙන් කටුක මිරිඟුවක් පමණක් උරුම කර දී ඔබ අරගත් ප්‍රතිඵලය කුමක් ද. ඔබ මුදලට යට වී කිරිල්ලියක් වගේ ඉගිලී ගියේ මගේ නෙතු අභියසමයි. එය ඔබගෙන් ආසා දැන ගැනීමට මට අවසර ඇත. මම ඇසූ පැනයට විසඳුම ඔබ මගෙන් වෙන්වී යාමද. අවුරුදු පහක් පුරා කළ පේ‍්‍රමයේ ප්‍රතිඵලය එයද. කමක් නැත... මා බලා සිටින්නම්. ඔබ සිහිවීමට ඔබ දුන් දායාදය මට ප්‍රමාණවත්වය. මා හැමදාම ඒ මල් ගහ දිහා බලා ඔබ සිහි කරන්නම්. ඔබට යහපත් හෙට දවසක් පතනවා විනා හීනෙකින්වත් ඔබට වෛර නොකරන්නම්. ඔබ මගේම වේයැයි සිතූ සිහිනය ......මීට ඔබට සැමදා ළැබඳි අයියාකැලුම් ගුරුගේගාල්ලමා සිටියේ ඔබ සමඟින් ඔබට වඩා ඉහළින්... මා දුටුවේ ඔබ දුටු දේ ඔබට වඩා වැඩියෙන්... මා දැවුණේ ඔබ සමඟින් ඔබට වඩා අව්වෙන්... මා තෙමුණේ ඔබ නොතෙමා ඔබට වඩා වැස්සෙන්...පන්හිඳ කලාසූරියදෑස් පියා ගතිමි මම සිහිනයක සොයන්නට ඔබට තුරුලු වුණු එකම එක මොහොතක්. අපේ මැයි ගහ යටට වී ගෙවුණු.“ශාන්...”“ම්හ්...”“අපේ ජීවිතය ලස්සන කවියක් වගේ නේද? ඒ කවියෙ තියෙන සොඳුරු පදයක් තමයි අපේ ආදරය. වෙලාවකට සීතල කඳුළු බිංදු අපේ හිත් අඬවනවා. ඒත් තවත් වෙලාවකට අහිංසක හිනාවක් අපේ හිත් සනසනවා. එතකොට අපිට දැනෙන්නෙ අපේ ජීවිතයෙ රසය නෙමේ ද? ඔයාට එහෙම හිතෙන්නෙ නැද්ද?”මම ඔයාගෙ මූණ දිහා බලාගෙන කියාගෙන කියාගෙන ගියා.“නැහැ බබා”ඔයා පොල්ලෙන් ගහනවා වගේ මට එහෙම කිව්වා. ඒ වෙලාවෙ මගේ හිත හුඟක් රිදුණ බව ඔයාට තේරුණේ නැතුව ඇති.“ඇයි ඔයා එහෙම කියන්නෙ?” මම ඇහුවා.“මට හිතෙන්නෙ අපේ ජීවිතය මලක් වගේ කියලා”“මැයි මලක් වගේ ද?”ඔයාගේ අතේ තිබුණු මැයි මල උදුරගෙන මම එහෙම ඇහුවෙ විහිලුවට වගේ. ඒත් ඇයි ශාන් ඔයාගෙ ඇස් රතු වුණේ? ඔයා හුඟක් අසරණ විදියට මං දිහා බලාගෙන හිටියා. ඔයාගෙ ඇස් මට මොනවදෝ කිව්වා. ඒ ඇස්වල ඔයාගෙ ආදරේට වඩා හැංගුණු ලොකු දුකක් තියෙනවා වගේ පෙනුණා. ඇයි දෙවියනේ ඔය ඇස් එදා ඇඬුවෙ?මලකට වෙන්න පුළුවන් හැම දෙයක්ම අපේ ජීවිතවලටත් වෙන්න පුළුවන් බබා.කොහෙ කොහොම පිපිලා තිබුණත්, ගහක මුදුණෙ තිබුණත්, පාමුල තිබුණත්, වැලක තිබුණත්, සුවඳ හැමුවත්, සුවඳ නැති වුණත්, ලස්සන වුණත්, අවලස්සන වුණත්, අනිත් අයට ප්‍රයෝජනවත් වුණත්, නැතත්, මලක් නම් දවසක අනිවාර්යෙන්ම පරවෙලා යනවා බබා.”මම ඇස් ලොකු කරගෙන ඔයා දිහා බලාගෙන හිටියා.“අපේ ජීවිතත් ඒ වගේ. ඒත් බබා, ගහෙන් අකලට ගිලිහුණත් බුදු හාමුදුරුවන්ට පූජා කරන මල් කොයි තරම් වාසනාවන්ත ද? කොයි තරම් පුණ්‍යවන්ත ද? නේද?”අන්තිමට ඔයා මගෙන් එහෙම ඇහුවා. ඒත් මම මුකුත් නොකියා හිටියෙ කිව යුතු මොනවාද කියා මට නොතේරුණ නිසා.“බය වුණා ද? ඔයාට කවදාහරි තේරෙයි අද ඔයාගෙ ශාන් කිව්වෙ මොකක්ද කියලා.”ඔයා එහෙමත් කිව්වා.එයින් බොහෝ කලකට පසු නැවතත් මම මැයි ගහ යටට ආවෙමි. එහෙත් මගේ ජීවිතයට ප්‍රබල වූද, ස්ථිර වූද බලපෑමක් ඇති කළ ඔහු මා හා සිටියේ නැත.ආදරය යනු සෙල්ලමක් නොවේ ය ජීවිතය යනු ප්‍රශ්නයක් නොවේ ය ආදරය යනු විශ්වාසවන්තකමට තවත් නමකි. ජීවිතය යනු ප්‍රශ්නෙකට ලැබෙන ආදරණීය පිළිතුරකි. අනේ මේ ටික එදා ඔබට කියාගන්න මට හැකි වුණි නම්!“මට අද තේරෙනවා ශාන්. අපේ ජීවිත මලක් වගේ. ඔව් ලස්සන මැයි මලක් වගේ. ඒත් මට නොකියා ඔයා කොහොමද පරවෙලා ගියේ? මේ මැයි ගහ යට ඇයි මාව තනි කෙළේ? මම අහන්නෙ එච්චරයි.”ආදර කතා විරල නොවන ලෝතලයක එක් අයකු කයට සමුදී ගිය දා තවත් ඉතිරිව ඇත්තේ කුමක් ද? ආධ්‍යාත්මික බැම්මකින් වෙලී වැඩුණු ආදර කතාවකින් ඉපදුණු සිහිනයන් දවා අළු කර දැමීමට චිතකයේ ගිනිදැල් වලට නොහැක. නැඟුණු ගිනිදැල් දෙස බලා සිහින ලොවට සමුදෙන්නට මට නොහැකි ය. ඉෂ්ට වුවත් නැතත් මා ද මියයන තුරුම හීන මවන්නට තරම් ඒ බලාපොරොත්තු ලස්සනය. මිල මුදල්, තානාන්තර, බලය, සමාජය ඔබව මගෙන් උදුර ගත්ත ද මේ කඳුළු අමුණා මා කුරුටු ගානා අතීත මතකයන් මකා දමන්නට කිසිවෙකුට නොහැකිය.අවරගිර අහස අරා පාටමේකුළු එකතු වෙමින් තිබුණි. දෑස් පිසදා ගත් මම නැඟී සිටියෙමි.“ජීවිතයේ ඉතිරි දවස් ටිකත් මම මේ විදියට හිනාවෙලා ජීවත් වෙනවා. මම කොහොමහරි මේ ජීවිතයට මූණ දෙනවා. ඔයාගෙ මතකයන් එක්ක ශාන්.”ජීවිතය අපට කියූ දේ බොහොමයි... එහෙත් එය අපට නොකියූ දේ අනන්තයි... ජීවිතය අපට දීපු දේ අපූරුයි... එමෙන්ම අපෙන් උදුරා ගත් දේ අප්‍රමාණයි... ජීවිතයේ අපට පෙනෙන දේ අස්ථිරයි... එම නිසා, ඉන් එහා සැඟවුණු අපට නොපෙනුණු දෑ ස්ථිරයි...  ඉලේකා රුවන් පතිරණ(ගම්පහ)ආදර එස්.කේ. ටවියෝගේ රුදු අකල් වැහි වැද.. කාලයේ පවතින් සැගව ගිය ස්නෙහයේ ගිනි සිළුව යළි පුරා හඳ වී මා වෙත ළංවිය එයයි මගේ ආත්මයගෙවී ගිය කාලයේ වැසිගිය හද සිතුවමේ රුව ඇදි ගිය මහ කුණාටුවේ නැවත එක් වරම මතු විය එයයි මගේ ජීවිතයඔයාගේම ආදරකේ.එස්. ගෙන්සඳ නැති රැයේ පාළුයි කියා තරු ඉකිගසයි කළුවර දවා... හද කැටි ගැසෙන ලේ වල පවා සෙනෙහස ගලයි මේ රෑ පුරා!(මේ කවි නොව...! ඔහුට සඟවා පොතක පිටු අතර සිරකරලන්නට කටුක වෑයමක් දරන මගේ ආදරයයි.)  ආශා1. මනිකට් ජයීටීස් - අනුන්ට ලැබෙන මුදලක් කපා හැරීමට උනන්දු වීම. 2. බොස් පොසිටිව් – ප්‍රධානයාට ඉතා ළැදිවීමට උත්සහ කිරීම. 3. බොස් නෙගටිව් – ප්‍රධානයාව පේන්න බැරිව යාම. 4. ෂේප්තෝමියා - රාජකාරිය මඟ හැර වෙනත් අයකුට පැවරීම. 5. කාන්ට් සර් - සැම වැඩකදීම බොස්ට බැහැ කීම. 6. දහිරියා - වැඩට උනන්දු බව මවා පෑම. 7. ස්මයිල්ලස් - මුහුණේ හිනාවක් නැති කම. 8. බැරි බැරියා - බැහැ කිය කියා වැඩ කිරීම. 9. උඩවැඩියා - අන් අය කපා පාගා ඉහළට යාමට උත්සහ දැරීම. 10. බොස් මේනියා - ආයතනයේ බොස් වීමට දැගලීම. 11. ආතල් රයිඩීස් - ප්‍රධානයා සමඟ සවාරි යාම. 12. පෙම් කෝපයිස් - පෙම්වතුන්ට අකුල් හෙළීම. 13. උන්කපලලයිටීස් - අනුන් කපා කැපී පෙනෙන්ට යාම.  උපුටා ගැනීම – අන්තර් ජාලයෙනිවාසනා පෙරේරාහොරණ පාරකෝරළ ඉම, ගෝනපළවල් බිහිවූ මාවතේ පරිස්සමින් පලයන් නුඹ ගල් බොරලු යටි පතුල් සිදුරු කරාවි කටු අතු නුඹේ නොයිඳුල් සම සුරාවී.. ගිනි රශ්මිය නුඹේ ඔළුව පුපුරවාවි... පාර කියන්න එන්න විදියක් නෑ මට...අශ්මි ලංකා කරුණාතිලක ශ්‍රී ලංකා රජරට විශ්වවිද්‍යාලයසංගීතා වීරරත්නමං ඉගෙන ගත්තේ මෙතෝදිස්ත විද්‍යාලයෙ. පාසල් කාලය තමයි සුන්දරම කාලය. ඒ කාලෙ මං කෙළිදෙළෙන් ගත කළා. ජීවිතේ කියන්නෙ මොකක්ද කියලා බරපතළක් ඒ කාලෙට කොහොමත් නෑ. චිත්‍රපටිවලට එක්වෙන්න ඉඩ ප්‍රස්ථාවක් ලැබුණේ මෙන්න මේ කාලෙදි. අධ්‍යක්‍ෂවරු, නළු නිළියෝ මේවා ගැන මගේ හිතේ ලොකුවට තිබුණෙ නැහැ. පුංචි කාලෙ ඉඳලා ඒවා දැකලා දැකලා හැමදේම මට සාමාන්‍යකරණය වෙලයි තිබුණේ.මුලින්ම චිත්‍රපටියක රඟපාන්න ලැබුණේ අවුරුදු 16 දී. ලැබුණෙත් චිත්‍රපටියක ප්‍රධාන චරිතයක්. මං මේ හැමදෙයක්ම කෙළේ ඉතාමත් සැහැල්ලුවෙන්. පළවෙනි චිත්‍රපටියෙන් පස්සේ එක දිගටම රඟපාන්න මට චිත්‍රපටි නමයක් ලැබුණා. ඒ හැම එකම ප්‍රධාන චරිතය. මගේ භද්‍රයෞවනයත් එක්ක මේ හැම දෙයක්ම සැහැල්ලුවෙන් කරන්න මට හැකියාව ලැබුණා.ක්‍ෂේත්‍රයේ මට ඉක්මනට එන්න ඉඩ ප්‍රස්ථාව ලැබුණ කියලා මං ආඩම්බර වුණේ නැහැ. මගේ තාත්තා මට හැමවිටම කිව්වේ නිහතමානී වෙන්න කියලා. මට ලැබුණු අවවාද ඉදිරියට යන්න අත්වැලක් වුණා.1990 ඔක්තෝබර් 02 වෙනිදා මං ආරම්භ කළ ගමන මේ දක්වා ඉදිරියට ඇවිල්ලා තියෙනවා. දක්‍ෂ අධ්‍යක්‍ෂවරුන්ගෙන් රඟපාන්න ආරාධනා ලැබුණා. හැබැයි මං කවදාවත් හිතුවේ නැහැ මට වඩා කෙනෙක් නෑ කියලා. මට වඩා වැඩිහිටි නළු නිළියන්ට ගෞරව කරන්න, ඒ ගොල්ලොත් එක්ක ගනුදෙනු කරන්න මේ හැමදේම මං කෙළේ ක්‍රමානුකූලව.පාසල් කාලෙදිම මං චිත්‍රපටිවල රඟපෑමට ආව නිසා මට උසස් අධ්‍යාපනයට යොමු වෙන්න බැරි වුණා. මුල් චිත්‍රපටියෙන් පස්සෙ මට එක දිගටම ආව චිත්‍රපටිවලට මං දින දාගත්තා.මේ නිසා මට උසස් අධ්‍යාපනය ගැන හිතන්න වෙලාවක් තිබුණෙ නැහැ. මම දිගටම චිත්‍රපටිවල රඟපෑවා. දක්‍ෂ නළු නිළියන් සමඟ රඟපාන්න මට අවස්ථාව ලැබුණා.ආදරය, වෛරය දැඩි බව මේ හැම එකක්ම චිත්‍රපටිවලින් මං අත්දැක්කා. ඒ නිසා මට අමුතුවෙන් ආදරය අත්දකින්න ඕනෙ වුණෙ නැහැ. කාන්සියක් පාළුවක් කියලා මගේ ජීවිතයට තිබුණේ නැහැ. කාර්ය බහුල බව නිසා ඒ ගැන හිතන්න නම් මට වෙලාවක් තිබුණෙ නැහැ.තමන්ගේ දක්‍ෂතාව තිබුණට මදි ඒකට වාසනාවත් තියෙන්න ඕනෙ. මං හිතන්නෙ අඩු වයසින් ඉදිරියට යන්න අවස්ථාව ලැබුණෙ වාසනාව නිසයි. හැමදාම වාසනාව හිමිවෙන්නේ නැහැ. වාසනාව ලැබෙනතුරු ඉවසීමෙන් සිටීම වැදගත්. මේ බලාගෙන හිටීමේ කාලයට ඉවසීමෙන් මුහුණදීම වැදගත්.සිතුවිලි පෙළගැස්මරූපාන්ති බුලත්සිංහලඔබේ නිර්මාණාත්මක ලිපි කවි, සංකල්පනා, විනෝද කතා, සත්‍ය අත්දැකීම් මේ ලිපිනයට එවන්න.සංස්කාරකයව්වන උයන, සිළුමිණ, ලේක්හවුස් කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=as11050810</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිමට අපූරු මිනිසකු මුණගැසිණි.දිවයිනේ නොයෙක් පෙදෙස්හි සේවාවේ යෙදී සිටි මට නොයෙක් මිනිසුන් ඇසුරු කිරීමට අවස්ථාව ලැබී තිබුණ ද ඔහු බඳු අයකු නම් හමුවී නොතිබිණි. මගේ සේවාවේ අවසන් භාගයේ දී ඔහු මුණගැසීම නිසාම මගේ සේවා කාලය ද පරිපූර්ණත්වයට පත්වී යැයි මට සිතේ.අපේ පවුලෙ සහෝදරයො හතර දෙනයි. දෙමව්පියන් ගෙන් උරුම වෙච්ච කුඹුරු සෑහෙන ප්‍රමාණයක් අපට තියනව. අපි කවදාවත් ඒව බෙදල වෙන්කරගෙන නෑ. සහෝදරයො හතරදෙනයි, පවුල් හතරෙ උදවියයි එකතුවෙලා කුඹුරු වැඩ කරනව. අස්වැන්න නෙළුවම මැණිලි, කිරිලි මොකුත් නෑ. ගෙනත් මහ ගෙදර වී බිස්සට දානව.’ ඔහු ගේ කතාව මා අපූර්වත්වයෙන් පිනවාලීය. ඉන් විස්මයට පත්වූ මම අනතුරුව මෙසේ ඇසුවෙමි.’එතකොට යාළුව, ආරවුල් එහෙම ඇතිවෙන්නෙ නැද්ද?’’නෑ. කවදාවත් නෑ.’ ඔහු කීවේය.’එතකොට කොහොමද වී ටික බෙදෙන්නෙ?’’අපේ ගෙදරට හාල් ඕනෑ වෙලාවට අපි මහ ගෙදර වී බිස්සෙන් වී ටිකක් බාගෙන එනව. ඇවිත් තම්බල කොටා ගන්නව. අනිත් සහෝදරයොත් එහෙමයි.’ ’ෂඞ! හරි අපූරුයිනෙ”ඔහු තවදුරටත් මට කරුණු පැහැදිලි කරන්නට වූයේය.ඊළඟ කන්නෙ අස්වැන්න ගන්නකොට වී බිස්සෙ ඉතුරුවෙච්ච වී ටික විකුණනව. ආදායම හතරදෙනා අතරෙ බෙදාගන්නව. මායි, මගෙ නෝනයි රස්සාවල් කරන හින්ද මං අර හතරෙං කොටහම ගන්නෙ නෑ. අඩුවෙන් තමයි ගන්නෙ. මොකද අපි කුඹුරට යැවෙන්නෙ අඩුවෙන්නෙ. අන්න ඒ විදිහට සාධාරණත්වය රැකගන්නව.’’එතකොට ඔය සහෝදරවරුන්ගෙ බිරින්දෑවරුන්ගෙන්, දරුවන්ගෙන් විරෝධතා ඇතිවෙන්නෙ නැද්ද?’’නෑ. අයියගෙ අක්කගෙනුයි මල්ලිලාගෙ නංගිල ගෙනුයි එහෙම ප්‍රශ්න ඇතිවෙන්නේ නෑ. ඒගොල්ලන්ගෙ දරුවන්ගෙනුත් එහෙම නෑ. අපි හැමෝම එකයි. ගෙවල් හතරක ජීවත් වුණාට අපි ඔක්කොම එකම පවුලක් වගේ. එහෙමයි අපි කවදත් හිතුවෙ.’මම විස්මයෙන් ඔහු දෙස බලා සිටියෙමි. උතුම් සහෝදර හැඟීමෙන් ඔහු ගේ මුහුණ වඩාත් සුන්දර වී තිබිණි.’ගොවිතැන් කටයුතුවලදී විතරක් නෙමේ, මඟුල්තුලා වලදිත් එහෙමයි. අපි හිතමු අපේ දරුවකු ගෙ විවාහ උත්සවයක් වුණා කියලා. පවුල් හතරෙම උදවිය ඒ වගකීමට හරි හරියට උරදෙනව. වෙනින් වැඩවලදිත් එහෙමයි.’’මුළු රටම එකම පවුලක්ය’ යන උදාර සංකල්පය පුංචි කාලයේම මගේ හිතට ඇතුළු වී තිබිණ. එහෙත් එය බොහෝවිට අවුරුදු කාලවලදී හිතට වැදුණු සංකල්පයක් පමණක් විය.පැටි වයසේ එකට හැදී වැඩී ලොකු මහත්වන අයියා මලෝ පවුල් පන්සල් වී දබර කර ගනිති. ඉළව් - මඟුල් අත්හරිති. හතර අතේ දිස්වන්නේ මෙබඳු තත්ත්වයකි. එහෙව් රටක මෙහෙව් පවුලක් රත්තරං වටී.!පසුගිය දාක මම ඔහු ගේ නිවෙසට ගොඩවැදුණෙමි. ඔවුන්ගේ පියා මියගොස් සිටියේය. වියපත් මව ඔවුන් හා සිටියාය.ඒ උතුම් මෑණියන් දුටු කළ මා නෙත් බොඳව ගියේ ය. මම ඇයට නමස්කාර කළෙමි.’මෑණියනි, මා ඔබට වැන්දේ ඔබ තවත් මවු කෙනකු වූ නිසා නොවේ. ඔබ රටට උත්තරීතර මාතෘත්වය පිදූ සැබෑ මවකගේ සංකේතයක් බැවිනි.” ඇයට නමස්කාර කරද්දී මසිතෙහි පහළ වූයේ එබඳු හැඟීමකි. සැබැවින්ම අපේ ඇත්තන් යැයි මුව පුරා කිව හැක්කේ මෙබඳු පවුල්වලටය.මහව, වතුපලගම, අබේසිංහ මහතාණනි, සහෝදරවරුනි, මම ඔබ සැම සදා අගයමි. ඔබ අපේ මතු පරපුරට සහෝදරකම කියා දෙන අපූරු පාඩමකි.  වාරියපොළ, මලඟනේ, තඹරව, සෝමපාල කරුණානායක මහතා විසින් යොමු කරන ලද ලිපියක් ඇසුරිණි.එල්ලේ ක්‍රීඩා තරගයක් නැරඹීමට එන ලෙස දෙහිවල ‘බලයේ නිවෙසෙහි’ පාලක නෙල්සන් මහතා ගෙන් මට ඇරියුමක් ලැබිණි.ඇරියුම පිළිගත් මම තොටළඟ ක්‍රීඩා පිටියට ගියෙමි. තරගය ඇරඹී තිබිණ. මහ පිරිසක් එය නරඹමින් සිටියහ.මම සෙවණක් බලා හිඳ ගතිමි. තරග කටයුතු නිවේදනය කැරුණේ සිත් බඳනා අයුරිනි. මම ද සතුටින් තරගය නරඹන්නට වීමි. අති දැවැන්ත පන්දු පහරක් සමඟ මුළු තොටළඟම ඇළලී යන ඔල්වරසන් හඬක් නැඟෙයි.තරගය නරඹමින් සිටියදී මසිත අතීතයට ඇදී ගියේ ය.එකල මා විවාහ වී පදිංචිව සිටි කිරුළපණ නිවාස ඉදිරියේ කුඩා පිට්ටනියක් වූයේ ය. හවසට ළමයි ද තරුණයෝ ද එහි රැස්වී එල්ලේ ගසති. ඉරිදා හවස මම ද ඔවුනට එකතු වෙමි.අපි එදා ඉන් කොපමණ සතුටක් වින්දේ වෙමු ද? එල්ලේ කොපමණ සොඳුරු ක්‍රීඩාවක් ද? වියදම ද ඔරොත්තු දෙයි. වියදම් දැරීමට සිදුවන්නේ බෝලයක් මිලදී ගැනීමට පමණි. කවුරුත් ඊට හැකි අයුරින් සම්මාදම් වෙති. පිති උණ බම්බුවලින් තමනට වුවමනා පරිදි සකසා ගැනේ. කලක් ගතවන තුරු ම ජනාකීර්ණ නගරවල ද ඈත එපිට ගම්මානවල ද ක්‍රීඩාව වූයේ එල්ලේ ය. එය අවුරුදු උත්සව විචිත්‍ර කළේ ය. පුංචි මිනිසුන් ගේ ක්‍රීඩාව බවට පත්ව තිබූ එය ජාතික ක්‍රීඩාව වූවා නම් කොතරම් අගේ ද?මගේ සිතුවිලි දාමය බිඳුණේ තරුණයකු ගේ ආමන්ත්‍රණයෙනි.‘අංකල් බොන්න!’ඔහු මට සිසිල් පැන් බඳුනක් පිරිනැමුවේ ය.අව් රශ්මිය නිසා විඳි විඩාව ඉන් පළා ගියේ ය.තරුණයකු අත් පත්‍රිකාවක් බෙදමින් සිටිනු මා දුටුවේ හිස් සිසිල් පැන් බඳුන ආපසු දෙද්දී ය. මට ද පත්‍රිකාවක් ලැබිණි.එය පිරී තිබුණේ මතින් තොරව ක්‍රීඩාව රස විඳින හැටියට තරුණ පරපුරට දෙන අවවාදවලිනි. මතින් මිදෙන්නට සහාය වුවමනා නම් තමන් ගේ උදවු ඉල්ලන හැටියට ඉන් ඇරියුම් කර තිබිණ. එය නිකුත් කර තිබුණේ දෙහිවල, රෝහල පාරේ, අමද්‍යප නිදහස් මිනිසුන් ගේ සන්ධානය (0112732005) මගිනි. ක්‍රීඩා තරගය සංවිධානය කර තිබුණේ ද එමගිනි.ක්‍රීඩාව නරඹමින් සිටි පිරිසෙහි හැසිරීම නිරීක්ෂණය කළ යුතු යැයි මට සිතිණ. මම හෙමිහිට ක්‍රීඩා පිටිය වටා රවුමක් ගියෙමි. ඇතැම්හු නිහඬව ම ක්‍රීඩාව නරඹමින් සිටියහ. ඇතැම්හු ක්‍රීඩකයන් උනන්දු කරවමින් ඔල්වර හඬ නගමින් උන්හ. ඒ කිසිවකු ක්‍රීඩාවෙන් මිස මත් වතුරින් හෝ දුමින් මත්ව සිටින බව නම් නොපෙනිණ.මෙය නම් මහත් අසිරියකැයි මට සිතිණ. අඩුම තරමේ දුම් වැටියක්වත් නොඋරා ක්‍රීඩාව නරඹන පිරිසක් මගේ ඇස ගැටුණ පළමු අවස්ථාව මෙය ය.  නුගේගොඩ, නාලන්දාරාම පාරේ, සුමනසිරි කොටුවේගෙදර මහතා විසින් යොමු කරන ලද ලිපියක් ඇසුරිනි.අනුලා ද සිල්වා නමැති ප්‍රවීණ ලේඛිකාව ගේ දුරකථන අංකය ඇගේ පොතක සටහන් වී තිබිණි.එක් උදෑසනක ඇය ඇමතීමට මට සිතිණි.ඇගේ නවකතාවල එන චරිතවලට ඇය පණ දෙන ආකාරය මගේ සිත් ගනී. ශෘංගාර රසය පවා තැනට උචිත ලෙස ශිෂ්ට සම්පන්නව ලිවීමට ඇයට පුළුවන. එය කළ හැක්කේ ඇයට පමණක් බව මට සිතේ.උදෑසන කරදර කිරීම නොමනවැයි ඊළඟට මට සිතිණි. බණී දෝයි බියක් ද සිතිණ. ‘කමක් නෑ බනිතොත් බැන්නාවෙ‘ යි සිතූ මම අංකය එබුවෙමි.එහා කෙළවරෙහි කවුදෝ රැඳිණි.“අනුල නෝන ඉන්නවද?”“ඔව්, කතා කරනව““නෝන මං ඔයාගෙ පාඨකයෙක්. මොනවද අලුතින් ලියපු පොත්?”මා කවුරුන්ද, කතා කරන්නේ කොහි සිට ද කියා ඇසූ ඇය ඊට මා පිළිතුරු දුන් පසු අලුතින් ලියා පළ කරන ලද පොත් ගැන විස්තරයක් කළා ය.මා ඇය ඇමතුවේ “නෝනා” නමිනි.“ඇයි මට නෝන කියන්නෙ? මට ‘නැන්ද’ කියන්න. නැත්තං ‘අම්ම’ කියන්න! ඇය කීවා ය.මට පුදුම සිතිණ. ඇය කොපමණ නිරහංකාර ද?මගේ ගෙදර තොරතුරු ඇසූ ඇය තමා මිත්තණියක ව කාර්ය බහුලව සිටින බව ද කීවා ය.මෙවන් ප්‍රවීණ ලේඛිකාවක් නන්නාදුන මා බඳු අයකු සමඟ මෙතරම් කුළුපඟ වේ යැයි මම කිසිසේත් නොසිතීමි. ඇගේ නිරහංකාර බව මගේ හිත ඇද බැඳ ගත්තේ ය.අනුලා ‘නැන්දේ’, ඔබේ පෑනට තව තවත් ශක්තිය ලැබේවා! ඔබට නිදුක් නිරෝගී සුව අත්වේවා!  මහනුවර ලක්මාලි මහත්මිය විසින් යොමු කරන ලද ලිපියක් ඇසුරිනි.අප නිවෙස පිහිටා ඇත්තේ මහා මාර්ගය ඉදිරිපිට ය. එය පසෙකින් කුඩා තේ වත්තකිනුත්, අනෙක් පසින් විශාල රබර් වත්තකිනුත් වට වී තිබේ.අපේ නිවෙස අසල තවත් නිවෙසක් තිබේ. ඒ පුෂ්පාංජලී අක්කලා ගේ නිවෙස ය.පුෂ්පාංජලී අක්කලා බලු පැටවුනට ආදරේ ය. අපි පූස් පැටවුනට ආදරේ කරමු. එහෙත් අපේ පැටව් පාර පනිද්දී වාහනවලට යට වී මිය යති. එවිට අපි දුක් වෙමු.පූස් පැටවුන් නැතිව මෙසේ අප දුකින් කල් ගෙවන අතර දිනක් පැටවුන් ලැබීමට ආසන්න පූසියක් තේ වත්ත පැත්තේ සිට අප නිවෙසට ආවා ය. අපි ඇයට සැලකීමු. ඇය පැටවුන් දෙදෙනකු බිහි කළා ය. අක්කාත්, මමත් පැටවුන් බලා කියා ගතිමු.අප පැටවුන් ළඟ සිටිනු දැකීම ලොකු පූසිය නොරිස්සුවා ය. දිනක් මා පාසල් ඇරී එන විට පැටවුන් ද සමඟ පූසිය අතුරුදහන් ව සිටියා ය. හැකි හැම තැන ම සොයා බැලුව ද අපට උන් සොයා ගැනීමට බැරි විය.අප මෙසේ දුකින් පසුවෙද්දී දිනක් ලොකු පූසිය පමණක් තේ වත්ත දෙස සිට අප නිවෙසට ආවා ය. පැටවුන් මිය ගොස් ඇතැයි අපට සිතිණ. අපි ඇයට හොඳින් සැලකීමු.දිනක් අප යෝගට් කමින් සිටින අවස්ථාවක ද ඇය ආවා ය. අපි ඇයට යෝගට් ටිකක් කන්නට දුනිමු. ඇය එය කා ටික වේලාවක් නිදාගෙන සිට යන්නට ගියා ය. ටික වේලාවකින් ඇය ආවා ය. ආවේ තනිව ම නොවේ. අප මිය ගොස් ඇතැයි සිතූ පැටවුන් දෙදෙනා ද සමඟ ය. ඔවුන් දැකීමෙන් අපි මහත් සේ සතුටට පත්වීමු.ටික දවසක් යනවිට පැටවු දෙදෙනා ලොකු වූහ. පැටවුනට කිරි දී ඇවිදින්නට යෑම ලොකු පූසියගේ සිරිත ය.තවත් දිනක මා පාසල් ඇරී එනවිට කුස්සියේ කිරි පීරිසියක් තිබිණ. පූස් පැටවෙක් ඒ අසල නිදා සිටියේ ය. අනෙක් පැටවා නො වී ය. එය මට ප්‍රහේලිකාවක් විය.“ඇයි මේ? කෝ අනිත් පැටිය?” මම අක්කා ගෙන් ඇසීමි.ඇය කීවේ දුක්බර කතාවකි.උදයේ පැටවුනට කිරි දී පිටව ගිය පූසිය යළි ආපසු පැමිණ නැත. එනිසා තාත්තා ඇය ගැන විපරම් කරන්නට වූයේ ය.“මොනවද බැලුවෙ?” යාබද නිවෙසෙහි වසන ගුණදාස මාමා ඇසුවේ ය.“අපේ ගෙදර පූස් පැටව් දෙන්නෙකුයි, ලොකු බැළලියකුයි හිටිය! බැළලි පැටවුන්ට කිරි දීල ඇවිදින්ඩ යනව. පස්සෙ ආපහු ගෙදර එනව. ඒත් මෙදා සැරේ නං ආපහු ආවෙ නෑ. මං මේ බැලුවෙ පාර පැන්නවත් ද කියල!” තාත්තා කීවේ ය.“ආ! සුදු පූසියක් ද?”“ඔව්”“ඔය පූසි පැටව් දෙන්නෙකුත් එක්ක ඇවිල්ල අපේ ගෙදරත් හිටිය. ඊයෙ පෙරේද වාහනේකට මොකක් හරි හැප්පෙන සද්දයක් ඇහුණ! බැලින්නං එය පූසි හැප්පිලා! මං ඌව අඳුර ගත්ත. අපේ දිහෑ ඉන්දැද්දි අපි ඌට හොඳින් සැලකුවා. පස්සෙ මං පූසිගෙ මළ කඳ අපේ නෝනටත් පෙන්නල වළලල දැම්මා!”“අනේ පව්” පැටව් දෙන්න නං අපේ දිහෑ ඉන්නව.”“අනේ ඔය පැටව් දෙන්න අපේ දිහෑත් හුරතලේට හැදුණා. අපිටත් පැටියෙක් දෙන්ඩ! මාමාත්, නැන්දාත් ඉල්ලූහ.තාත්තා පැටියකු ඔවුනට දුන්නේ ය.මා මේ කතාව අසා සිටියේ දුකිනි. පසුව මම ගුණදාස මාමලා ගේ නිවෙසට ගොස් පැටවා බලා ආවෙමි.අපේ ‘කිටී පැටවා’ ද කිරි නොබී දුකින් සිටියේ ය. එහෙයින් මට ඌ රැගෙන මාමලා ගේ නිවෙසට ගොස් එහි සිටින පැටවා සමඟ දෙදිනක් සිටීමට ඉඩ හැරියෙමි. අනතුරුව ඌ ආපසු ගෙන ආවෙමි.මෙසේ සිටින අතර දිනක් පාරෙන් එපිට නිවෙසක වසන නැන්දා කෙනෙක් අපේ ‘කිටියා’ ඉල්ලුවා ය. අපි ඌ නොදුන්නෙමු.පැටවා ගේ දුක තුනී වී ඌ යළිත් අපේ ඇසුරට වැටී හුරතල් වූයේ ය. ‘කිටියා’ කියන විට ඌ අප ළඟට දුවගෙන එයි. තේ හදන තැනට දුවගෙන යයි. තේ හැන්ද බඳුනෙහි ගැටෙන හඬ ඌ හඳුනයි.අපේ කිටී පැටවා රසාංජලී අක්කලා ගේ නිවෙසෙහි වසන බලු පැටවා සමඟ ද බොහෝ මිතුරු ය. එය අපට ද සතුටකි. ඌ සමඟ සතුටින් සිටියත් විටින් විට අපට දුකක් ද දැනේ. හුරතල් වයසේ දී අනෙක් පැටවා අපට අහිමිවීමත්, ඔවුන් ගේ මව සදහටම නැතිවීමත් ඊට හේතුව යි.  පරකඩුවේ, පුස්සැල්ලේ ර/ පුස්සැල්ල මහා විද්‍යාලයයේ, 8 ඒ ශ්‍රේණියේ චාමින්ද රුවන් කුමාර ශිෂ්‍යයා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av1105081</link>
    <topic>මවුබිමේ අභිමානය වෙනුවෙන් එකාවන්ව නැඟී සිටිමු</topic>
    <author>තුෂාරි වික්‍රමසිංහ</author>
    <content>මවුබිමේ අභිමානය වෙනුවෙන් එකාවන්ව නැඟී සිටිමුරෝහණ වීරසිංහරටට ආදරය කරන කලාකරුවෙක් හැටියට කොටින් ට මෙය අනවශ්‍ය ඇඟිලි ගැසීමක්, අනවශ්‍ය මැදිහත්වීමක් ලෙසයි මම දකින්නේ.විශේෂයෙන් ම මෙහි තිබෙන කනගාටුදායක තත්ත්වය තමයි අපි කාලාන්තරයක් තිස්සේ අපේ රටේ උතුරත් දකුණත් අතර තිබිච්ච ඥාති සම්බන්ධතාව, මිත්‍ර සම්බන්ධතාව, සංස්කෘතිකමය සම්බන්ධතාව දෙදරා ගිහින් වසර තිහක් තිස්සේ අපි දුක් වින්දා.එය නිමා කරල දැන් මේ වසර එක හමාර ඇතුළත අපි බොහොම උත්සාහයෙන් අපි දෙගොල්ලන් ගෙම පෑරුණු හිත් සුවපත් කර ගන්නට උත්සාහ කරන වෙලාව. ටික ටික මේ තුවාලය සුව කරගන්නට බොහොම උත්සාහයෙන් අපි ව්‍යායාම් කරන සමය.විශේෂයෙන් සංස්කෘතිකමය, කලාත්මක කටයුතු අතින් මේ වනවිට උතුරත් දකුණත් අතර සම්බන්ධතාව ඉතාමත් සතුටු දායක විදිහට ගොඩනැඟෙමින් පවතිනවා. එවැනි මානුෂික මෙහෙයකින් තමයි මේ ජනතාව අතර තිබුණු අවිශ්වාසය, කෝන්තර, එදිරිවාදිකම් සියල්ලම තුරන් කරලා ගොඩගන්නට පුළුවන් වෙලා තිබෙන්නේ.ඉතින් එවැනි සතුටුදායක පසුබිමක් සකසා ගෙන ශ්‍රී ලංකාව හිස ඔසවන්නට තැත් කරන මොහොතකදීම ඒ කාර්යය දෙදරවා හරින්නට ආපු භයානක, අනවශ්‍ය විනාශකාරී දෙයක් ලෙසයි මම මේ දරුස්මාන් වාර්තාව දකින්නේ.මුළු රටම මේ වෙලාවෙදි සියයට සීයක් ම ජනතාව එකාවන්ව මෙයට එරෙහිව නැඟී සිටිය යුතුයි කියා මම විශ්වාස කරනවා. ඒ වගේ ම මෙහි තව පැත්තක් තිබෙනවා.ඒ තමයි ලෝකේ වෙනත් රටවල මේ වාර්තාව පිටුපස ඉන්න නොයෙකුත් බලවත් ජාතීන් එළිපිට ම ලෝකයේ දැන් සිදු කරගෙන යන අමානුෂික මානව හිමිකම් දරුණු විදිහට උල්ලංඝනය කිරීම් දවස්පතා ඇස් පනා පිට පෙනෙත්දී ඒ සියල්ල පැත්තක කියලා අහිංසකව හිස ඔසවන්නට තැත් කරන අපේ රටට මේ වගේ බලපෑමක් කරන්නට හදන එක ඉතාම කනගාටුදායක තත්ත්වයක්.ඒ වගේ ම මේ පසුබිම අපේ ආර්ථිකයට, සමාජීය, සංස්කෘතිමය, ආගමික කටයුතුවලට සියල්ලටම විශාල පහරක් ලෙස මම දකිනවා. මොකද දැන් සංචාරකයෝ ඉතාමත් ම බහුලව මෙරටට එන්නට පටන් ගෙන තිබෙනවා. ශ්‍රී සම්බුද්ධත්ව ජයන්තිය සමරන්නට සූදානම් වෙමින් සිටිනවා. මේ නිසා ජාතීන් අතර සමඟිය තහවුරු වෙමින් පවතිනවා. මේ ආකාරයට මේ රට එකමුතුව සුන්දර අනාගතයක් වෙනුවෙන් හිස ඔසවන්නට උත්සාහ කරන වෙලාවක මෙවැනි දෙයක් සිදුවීම අතිශය වේදනාකාරීයි.මානුෂික මෙහෙයුම අවස්ථාවේදී අපේ හමුදා උතුරු නැඟෙනහිර වැසියන්ට කොයිතරම් උපකාර වුණා ද කියන එක ගැනත් මේ වෙලාවේ අපි සිතිය යුතුයි. දරුවන්ට, කාන්තාවන්ට, වැඩිහිටියන්ට මොන තරම් කරුණාවන්තව සැලකුවාද කියන එක පැහැදිලිවම ඔප්පු කරන්නට පුළුවන් සාක්ෂි තිබෙනවා. ඒ සියල්ල මුළු මහත් ජනතාවකට මාධ්‍ය හරහා දැකගන්න පුළුවන් වුණා.දරුණුම එල්.ටී.ටී.ඊ. සාමාජිකයින් හොඳ මැදිහත් පුරවැසියන් ලෙසට පුනරුත්ථාපනය කරලා ඔවුන් සමාජයට නැවත එක් කරන්නට රජය කරපු දරන උත්සාහය පිළිබඳව ටී.එන්.ඒ එකේ හිටපු මන්ත්‍රීවරුන්ම මේ වනවිට ප්‍රශංසා සහගතව කතා කරනවා. එයට සාක්ෂි දෙනවා.ඔවුන් එල්.ටී.ටී.ඊ. ය නිසා නොමඟ ගිය හැටි ඔවුන් අද පිළිගන්නවා. ඒ දේවල් පැහැදිලි සාක්ෂි ලෙස දක්වන්නට පුළුවන්. මෙවැනි තත්ත්වයක් තිබියදී මට හිතෙනවා තවදුරටත් මේ රට වෙනුවෙන් මේ රටේ ඉන්න වෙනත් රටවල්වල තානාපතිවරු මීට වැඩියෙන් මේ පිළිබඳව තම රටවලට සත්‍ය තොරතුරු ඉදිරිපත් කළ යුතුයි, ඔවුන් දැනුම්වත් කිරීමට පියවරගත යුතුයි.ඔවුන්ගේ රාජකාරිය නිවැරදිව කළ යුතුයි කියලා. ඇත්තටම මෙවැනි දරුස්මාන් වාර්තාවක් ඉදිරිපත් වීමෙන් පැහැදිලි වෙන්නේ තානාපතිවරුන් කීප දෙනෙක් හැරෙන්නට ඔවුන් ඔවුන්ගේ රාජකාරිය නිසි ලෙස ඉටු කර නැති බවයි. මේ වෙලාවේ අපිට ඇඟිල්ල දික් කරන්නට වෙන්නේ ඔවුන් වෙතයි. එක්සත් ජාතීන්ගේ සංවිධානයේ සේවය කරන සිංහල අය ඉන්නවා අපි දන්න.සත්‍යය විකෘති කොට වැරදි කරුණු ඉහළට දන්වන්නට එහෙ ඉතාම සංවිධානාත්මක පවුරක් දෙමළ ඩයස් පෝරාවේ තිබෙනවා කියන එක ඔවුන් අපට පවසා සිටියා. එවැනි අසත්‍ය තොරතුරුවලට එරෙහිව සත්‍ය කරුණු නිවැරදිව පහදා දෙන්නට තරම් ශක්තිමත් තානාපති සේවයක් නැතිවීම පිළිබඳව මම හිතන්නේ මුළු රටම කනගාටුවට පත්විය යුතුයි කියලයි.ලංකාවෙ වසර 30 ක් පුරා පැවැති දරුණු ව්‍යසනයක් නිමාවට පත් වුණා. අපේ දළදා හාමුදුරුවන්ගේ පිහිටෙන්, ශ්‍රී මහා බෝධීන් වහන්සේ ගේ පිහිටෙන් අපි අදහන ආගම්වල පිහිටෙන් ඉදිරියටත් ලංකාවට විරුද්ධව එන මෙවැනි බලවේග එලෙසින් ම පරාජයට පත්වේවි කියා මම හිතනවා.ඒ වගේ ම අපි ඇසුරු කරන අපට හිතවත් බලවත් රටවල් කීපයක් ම දැනටමත් අප රට වෙනුවෙන් ඉදිරිපත් වෙලා තිබෙනවා. මව් බිමේ අභිමානය, මව් බිමේ නිර්දෝශී භාවය වෙනුවෙන් අපි සැවොම මේ අවස්ථාවේ එකාවන්ව නැඟී සිටිය යුතුයි කියා මම සිතනවා.ඒ වගේ ම අපි බලාපොරොත්තු වෙනවා සියලුම කලාකරුවන් පමණක් නොවෙයි දේශීය හා විදේශීය වශයෙන් ජාත්‍යන්තර කීර්තියට පත් වාණිජ, කර්මාන්ත, ක්‍රීඩා, විශ්ව විද්‍යාලය ඇතුළු සියලුම විද්වතුන්ගේ සහභාගිත්වයෙන් එක්සත් ජාතීන්ගේ සංවිධානයට නිවැරදි කැරුණු පැහැදිලිකර දීමේ සතියක වැඩ මාලාවක් පවත්වන්නට.ඒ වගේ ම අධිෂ්ඨාන පූජාවක් ද මෙයට ඇතුළත් වෙනවා. ඒ වගේ ම දේශීය සහ විදේශීය ජනමාධ්‍යවේදීන් ඉදිරියේ මේ පිළිබඳ කරුණු පැහැදිලි කරන්නටත් අපි කටයුතු කරනවා.කලාකරුවන්, මධ්‍යස්ථ මතධාරීන් හැටියට ලෝකයට සත්‍යය ගෙනයාමට, ඔවුන්ට කරුණු පැහැදිලි කිරීමට ඊළඟට පිටරටවල ඉන්න අපේ ශ්‍රී ලාංකේය ජනතාව මෙයට සම්බන්ධ කරගෙන ඒ ඒ රටවල්වල ජනතාව දැනුම්වත් කරන්නට අපි බලාපොරොත්තු වෙනවා.නමුත් මෙය ආවේගශීලිව, පඹයන් පුච්චගෙන, ගිනි තියාගෙන එහෙම කරන දෙයක් නෙවෙයි. මෙය බොහොම කරුණු සහගත ශික්ෂණයකින් යුක්තව සත්‍ය කරුණු වලින් සන්නද්ධව සිදු කෙරෙන වැඩපිළිවෙළක්. මෙයින්, රටපුරාම ඉන්න ජනතාවටත් සමස්තයක් ලෙස මුළු ලොවේ ම ඉන්න ජනතාවටත් අපි ආමන්ත්‍රණය කරන්න බලාපොරොත්තු වෙනවා.තුෂාරි වික්‍රමසිංහසනත් නන්දසිරිඔය කමිටු වාර්තාවට අපේ සියලුම කලාකරුවන් එකමුතු වී පෙළ ගැසී විරෝධය පළ කරන්න ඕනේ. මෙම වාර්තාවෙන් අපේ රටට විරුද්ධව එල්ල කරන චෝදනා අසාධාරණයි. මම නම් ඒ සියලුම චෝදනා ඇතුළු මුළු වාර්තාවම අවඥාවෙන් බැහැර කරනවා.මේ අවස්ථාවේදී ශ්‍රී ලංකා රජය ඉතා බුද්ධිමත්ව සහ කල්පනාකාරීව කටයුතු කළ යුතුව තිබෙනවා.මෙය අපේ රට, රජය අපහසුවට පත් කිරීමට විදේශීය අධිරාජ්‍යවාදීන් කරන ප්‍රයෝගයක් බව අපි සිහි තබා ගත යුතුයි. අපි ඔවුන්ගේ ප්‍රයෝගයන්ට අසු නොවන්න වගබලාගත යුතුයි.එක්සත් ජාතීන්ගේ සංවිධානය ඔය අයුරින් ක්‍රියා කිරීම දුෂ්ටකමක්.මේ රටේ කලාකරුවන් වශයෙන් වාද භේද නොමැතිව අපි හැමෝම මේ දුෂ්ටකමට විරුද්ධත්වය පළ කළ යුතුයි!ඇන්ජලීන් ගුණතිලකඅපට අද හොඳ පාලකයෙක් ඉන්නවා.නිදහස් රටක් තිබෙනවා.මේ රටේ පුරවැසියන් වශයෙන් අපි අපේ රටයි පාලකයාවයි රැකගන්න ඕනේ.දරුවන්ට පියවරු නැති වුණු, මව්පියන්ට දරුවෝ නැති වුණු, අතීතය අපි අමතක නොකළ යුතුයි.අද අපේ පාඩුවේ නිදහසේ සමකාමීව ජීවත් වෙන්න පුළුවන්කම ලැබී තිබෙන්නේ කා නිසා ද? අපේ රට ස්වාධීන රටක්.බුද්ධික රඹුක්වැල්ලඅද විජාතික බලවේගවලට ලොකු බයක් තියෙනවා අපේ සංවර්ධනය පිළිබඳව.ඔවුන්ට හිතාගන්න බැහැ අපි ඉන්න තත්ත්වය. ඒ නිසයි ඔය කමිටු හදාගෙන අපේ රට වෙනුවෙන් වාර්තා හදන්නේ.මේ මානුෂීය මෙහෙයුම සිදුවුණ ආකාරය අපේ රටේ දෙමළ ප්‍රජාව දැක්කා.අද ඔවුන් පවා ඉතාම සතුටෙන් ඉන්නේ ලැබූ නිදහස නිසයි. අද අපි බැලුවොත් දැන් කොහෙවත් බෝම්බ පිපිරෙනවද? නැහැ. බයක් නැහැ.මේ මොහොතේ රට සංවර්ධනය වෙමින් තියෙන වෙලාවක අපේ රට ඉහළට යනවට ඒක දරාගන්න බැරිව කරන වැඩක් මේක.අද උතුර දකුණ යා කරලා මුළු රටම සාමයෙන් සමගියෙන් ඉන්න එක මේ විජාතික බලවේගවලට දරාගන්න බැහැ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av1105082</link>
    <topic>දරුස්මාන් වාර්තාව පිටුපස ඉන්නේ එල්.ටී.ටී.ඊ. හිතවාදීන්</topic>
    <author>තුෂාරි වික්‍රමසිංහ</author>
    <content>දරුස්මාන් වාර්තාව පිටුපස ඉන්නේ එල්.ටී.ටී.ඊ. හිතවාදීන්ආචාර්ය මාලිනී ෆොන්සේකාමේ මොහොතේ දරුස්මාන් කමිටු වාර්තාව ගැන කතා කරන කොට අපි මතක් කරගත යුතු දෙයක් තියෙනවා. ඒ තමයි 2001 සැප්තැම්බර් 11 වැනිදා සිදුවුණු ඛේදජනක සිදුවීම.ඇමෙරිකාවේ ලෝක වෙළෙඳ මධ්‍යස්ථානයට ත්‍රස්තවාදී ප්‍රහාර එල්ල වුණු වෙලාව.ඇත්තටම අද මේ විදිහට අපිට අත දිගු කරන බලවත් රටවල්වලට ත්‍රස්තවාදය කියන දෙය මොන තරම් දරුණු ද, බිහිසුණු ද කියන එක දැනුණේ මේ වෙලාවේ.ත්‍රස්තවාදය කියන දේ ඒ අයගෙ ඔළුවටම වැදිච්ච වෙලාව. ඒ ත්‍රස්තවාදය ඒ අයම ඇතිදැඩි කරපු, උස්මහත් කරපු බින් ලාඩන්ලා ගෙන් වැදුණහම තමයි ත්‍රස්තවාදයේ බිහිසුණු බව ඒ අයට වැටහුණේ. දැනුණේ.එතකම්ම ඒ අයට ත්‍රස්තවාදයෙන් පීඩා විඳින අනෙක් රටවල මිනිසුන් මිය යද්දි, අත් පා අහිමිව, මවුපියෝ දරුවන් අහිමි ව දුක් විඳිද්දි සමාජයේ කිසිදු සංවර්ධනයක් නොවී රටවල් ප්‍රපාතයට ඇද වැටෙද්දී ත්‍රස්තවාදයේ කුරිරු බව දැනුණේ නැහැ.මේ ප්‍රහාරයෙන් පස්සෙ තමයි බලවත් රටවල් ත්‍රස්තවාදය ලෝකයෙන්ම තුරන් කරන්න හැම රටකටම බලය දුන්නේ. එහෙම නොවුණානම් ඒ රටවල් අද දක්වාම ත්‍රස්තවාදය හුරතල් කරමින් ත්‍රස්තවාදයට ගෙන දෙන්නේ වෙනස් මුහුණුවරක්.මේ විදිහට ඔවුන් ත්‍රස්තවාදයට එරෙහිව දුන්න ශක්තිය නිසා තමයි අපේ ජනාධිපතිතුමා එතැන් සිටම මේ රටෙත් ත්‍රස්තවාදය නැති කරන්නට මේ දේ ඉස්සරහට ගෙනවිත් ක්‍රියා කළේ.ඒ මොහොතේ අද මේ විදිහට දරුස්මාන් වාර්තා ඉදිරිපත් කරන කිසි කෙනෙක් සහ මේ පිටුපස සිටින බලවත් රටවල් කිසිවක් හිතුවෙ නැහැ අපි වගේ පුංචි රටක් මානුෂික මෙහෙයුමකින් යුද ජයග්‍රහණයක් ලබාවි කියලා. ඒ වගේම මේ පුංචි රටේ මෙච්චර දක්ෂකම් තියෙන මිනිස්සු ඉන්නව කියලා ඔවුන් කිසි විටෙක හිතුවෙ නැහැ.මම හිතන විදිහට ලෝකෙ තිබුණු දරුණුතම, ම්ලේච්ඡතම, කුරිරුතම ත්‍රස්තවාදය තිබුණෙ අපේ රටේ. ඒක නැති කරපු දක්ෂතම නායකයා හිටියෙත් දක්ෂතම හමුදාවක් හිටියෙත් අපේ රටේ. මම හිතන විදිහට මේ දේ මේ අයට උහුලගෙන ඉන්න බැහැ. මේ අය හිතුවෙ නැහැ යුද්ධය මේ විදිහට අපේ රටට නිමා කරගන්න හැකිවේවි කියලා.මේ පුංචි තිතක් වගේ රටේ මෙච්චරටම දක්ෂ, බලවත් ප්‍රබල මිනිස්සු ඉන්නවා කියලා වගේම අපේ රටේ මිනිස්සු එකා වගේ හැම සතුටකදීම, විපතකදීම මුළු රටම එකට එකතු වෙනවා කියලා මේ අය හිතුවේ නැහැ. මේ දේවල් මේ අයට උහුලගන්න බැරිවුණා.ඒ වගේම අපේ ජනාධිපතිතුමා, එතුමන්ගේ සහෝදරයන් ඇත්තටම යුද්ධය ගැන, යුද්ධයේ බැරැරුම් වාතාවරණය, පසුබිම මේ හැම දේම නිවැරැදිව වටහාගෙන යුද්ධය මෙහෙය වූ ආකාරය ගැන ප්‍රශංසාත්මකව ජාත්‍යන්තරයේ පවා කතාබහට ලක්වුණා.එතකොට අද මේ විදිහට වාර්තා ඉදිරිපත් කරන හැමදෙනාගේම උදව් උපකාරත් එයට ලැබුණා.අද මේ කමිටුවේදී ඒ අයම අනික් අතට කියනවා එල්ටීටීඊ ත්‍රස්තවාදීන් ඉතාම සාමකාමී කණ්ඩායමක් ය, ඔවුන් මානව හිමිකම් උල්ලංඝනය කළේ නැහැ කියමින් පැවැති යුද්ධයට වෙනස් මුහුණුවරක් දෙන්නට උත්සාහ කරනවා.කොටි ත්‍රස්තවාදීන් හුරතල් කරනවා.ඉතාම පොඩි කාල සීමාවකදී හරිම පරස්පර විරෝධී කතාවක් අපේ රටට ඊර්ෂ්‍යාවෙන් මේ අය කියනවා. ඇත්තටම මේ වාර්තාව මම නම් දකින්නේ, ඕපාදූප කතා කරන ගැහැනු පිරිසක් ඉදිරිපත් කරපු වාර්තාවක් විදිහටයි. මේ වාර්තාවෙන් කියවෙන්නේ, මේ පවුලෙ අය මෙහෙමයි, ඒ අය තමයි බලවත් වෙලා ඉන්නේ, අරයා මෙහෙමයි, එයාගෙ සහෝදරය මෙහෙමයි වගේ ඕපාදූප ගොඩක්. අනුන්ගේ ඕපාදූප හොයපු වාර්තාවක් කියල කියන්න පුළුවන්.මම නම් මේ වාර්තාව හරිම දුර්වල දෙයක් විදිහටයි සලකන්නේ. බලවත් රටවල්වලින් සැදුම්ලත් බලවත් සංවිධානයකට සුදුසු නොවන විදිහේ ක්‍රියාවක් ලෙසයි මම මෙය දකින්නේ. ඇත්තටම කමිටු වාර්තාවකට පවුල් විස්තර ගෙන එන්න අවශ්‍ය නැහැ. ඕනම රටක් ගත්තොත් ඒ හැම රටකම බලවත් දේශපාලන පවුල් ඉන්නවා; හිටියා. අනෙක දේශපාලනය තුළ මේ අය බලවත් වෙලා ඉන්නේ බලෙන් නෙමෙයි.අතිබහුතර ජනතාවගේ කැමැත්තෙන්. මෙයට හොඳම ආදර්ශය අපේ කතානායකතුමා. එතුමා කතානායක වුණේ නිතරගයෙන්.ඇත්තටම මේ පදවි තානාන්තර බලෙන් අරගත් දේවල් නෙමෙයි. සුදුසුකම් දක්ෂකම් අනුව මහජනතාවගේ මතයෙන් ලැබුණු දේවල්. බණ්ඩාරනායකලා ද, රාජපක්ෂලා ද, සේනානායකලා ද වික්‍රමසිංහලා ද කියන දේ නෙමෙයි මෙතන දී වැදගත්. අපේ රටට අවශ්‍ය යහපත් දේ කවුරුන් හෝ කෙරුවනම් ඒ කෙරුණ දේ වෙනුවෙන් එයට මැදිහත් වෙච්ච කෙනාට අපි අපේ සම්පූර්ණ ගෞරවය ලබා දෙන්න ඕන. අපි ත්‍රස්තවාදය නිසා වසර 30 ක් කොච්චරක් නම් දුක් වින්ද ද? සමහර ත්‍රස්තවාදී ප්‍රහාර මතක් වෙන කොට පුදුමාකාර හීනයක් දැක්කා වගේ. අද වෙනකොට හුඟ දෙනකුට මේ දේවල් අමතක වෙලා. එතකොට මේ අන්තිම දවස් දෙක තුන ඇතුළත සිද්ධ වෙච්ච දේවල් මේ විදිහයි කියලා ඒවයේ වගතුග හොයනවා. ඒවයේ ඇටකටු හාරනවා.ඊට ඉස්සෙල්ල සිද්ධ වෙච්ච දේවල් ගැන කතා කරන්නෙ නැහැ. අපේ රටේ මොනතරම් ආගමික නායකයන්, ස්වාමීන් වහන්සේලා, පූජකවරු, සාමාන්‍ය වැසියන්, මුස්ලිම්, දෙමළ වැසියන් මේ යුද්ධය නිසා එල්ටීටීඊ ත්‍රස්තවාදීන්ගේ බෝම්බ ප්‍රහාර, වෙඩි තැබීම් නිසා නැතිවුණා ද . ඒ ගැන මේ අය කතා කරන්නෙ නැහැ.ඇත්තටම එක්සත් ජාතීන්ගේ සංවිධානය පිහිටුවා ගත්තෙත් යළිත් යුද්ධය කියන දේ ලෝකයේ සහ ලොව අන් රටවල ඇතිවෙන්න නොදී සාමකාමී පරිසරයක් ලෝකයේ නිර්මාණය කරන්න ඕන කියන පරමාර්ථයෙන්. ඉතින් ඒ අයම යළිත් මේ රටේ ජනවාර්ගික අර්බුදයක් ඇතිවන විදිහට කටයුතු කරන එක ඇත්තටම කනගාටුවට කරුණක්. ආයෙත් ජාතිවාදී අරගලයක් මේ රටේ ඇතිවුණොත් යළිත් බැට කන්නට වෙන්නේ සිංහල, දෙමළ, මුස්ලිම් කියන ජාතීන්ටම තමයි.අනෙක් එක මේ දරුස්මාන් වාර්තාවෙන් කතා කරන්නේ අපේ හමුදාව ගැන. ඇත්තටම ත්‍රස්තවාදීන් අතින් අපේ හමුදාවේ කොපමණ දෙනෙක් මිය ගියා ද? යුද්ධයේ අවසාන මොහොතේ අපේ රණවිරුවන් ලෝකේ කිසිම හමුදාවක් නොකරන විදිහට දෙමළ ජනතාවට උදව් උපකාර කළා.දරුණු එල්ටීටීඊ සාමාජිකයන් පවා බේරාගෙන ඔවුන්ට කෑම බීම දුන්නා. ඒ අය පුනරුත්ථාපනය කරල යහපත් පුරවැසියන් බවට පත් කරන්නට කටයුතු කළා. මෙයට උදාහරණයක් මම කියන්නම් යුද්ධයේ අවසාන දවස් කීපයේ ත්‍රස්තවාදීන්ගෙන් බේරගෙන ආපු දෙමළ ජාතික කාන්තාවක් අඬමින් පැවසුවා ‘අනේ අපේ රජුන්ට කියන්න අපිව බේරගන්න කියලා’ අපෙ දරුවො බේරගන්න කියන්න’ අපේ පුතුන්ව බේර ගන්න කියන්න. අපේ රජුන්ට කියන්න කියලා’ මහ හඬින් හඬපු හැටි දැක්කාම මට ඇති වුණේ දැඩි වේදනාවක්.ඒ අම්ම අඬපු ඇඬිල්ලම තමයි මට හිතෙන විදිහට කොටින්ට සාප වුණේ. කොටි ත්‍රස්තවාදීන් මොනතරම් නම් ගින්දරක් ඒ අසරණ දෙමළ වැසියන්ට ලබාදීල තිබුණ ද? අද ඔය දරුස්මාන් වාර්තා පිටුපස්සේ ඉන්න දෙමළ එල්ටීටීඊ හිතවාදීන් මේ අසරණ දෙමළ මිනිසුන්ගෙන් කප්පම් එකතු කරලා, මුදල් අරන්, තමන්ගේම ජාතියෙන් කප්පම් අරගෙන බටහිර රටවලට වෙලා සැප විඳිද්දි මේ අසරණ වැසියන් මොනතරම් දුකක් වේදනාවක් මානසිකව සහ ශාරීරිකව වින්දාද කියන එක අපි මතක් කළ යුතුයි. අද වෙනකොට ඒ අසරණ ජනතාව ඉතා සාමකාමී ජීවිතයක් උතුරේ ගත කරනවා.උතුරත් දකුණත් එකට එකතු වෙලා ඒ අයගේ සහෝදරත්වය ගොඩ නඟමින් සිටිනවා. ඇත්තටම මෙවැනි පසුබිමක මේ විදිහට ඉදිරිපත් වුණු දරුස්මාන් වාර්තාව ඉතාම සාපරාධී වාර්තාවක් විදිහට මම නැවතත් දකිනවා.මේ මොන වාර්තා ඉදිරිපත් කළත් අපි අදහන ආගම්වල හැටියට මේ වගේ සාපරාධී දේවල් සාර්ථක වෙන්නේ නැහැ. ඇත්තටම මේක සදාකාලික පුස්සක් බවට පත් වෙනවා. මේ අදහස ඔවුන්ට කවදාවත් ඉෂ්ට කරගන්න බැහැ. මොකද අපේ රට පුංචි වුණත් හරි ප්‍රබල රටක්. ස්වභාවධර්මයේ ආශිර්වාදය අපේ රටට හරි පුදුමාකාර විදිහට තිබෙනවා.අපි අපේ රට මේ උගුලෙන් ගලවා ගත යුතුයි. මේ වාර්තාවට විරුද්ධව අපි හැම දෙනාම එකට එකතු වෙලා අපේ විරෝධය දැක්විය යුතුයි. අපි දිවා රෑ නොතකා සත්‍ය නිවැරැදි තොරතුරුවලින් ජාත්‍යන්තරය දැනුම්වත් කළ යුතුයි.අපේ රටේ මුද්‍රිත හා විද්‍යුත් මාධ්‍ය මීට වඩා මේ ප්‍රශ්නය ගැන පුළුල්ව කතා කරමින් සත්‍ය තොරතුරු පෙන්වමින් ජාත්‍යන්තර මාධ්‍ය ප්‍රජාව දැනුම්වත් කළ යුතුයි. මෙයට රටේ සැවොම එකාවන්ව එක්විය යුතුයි කියා මම සිතනවා.තුෂාරි වික්‍රමසිංහඡායාරූපය-ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av1105083</link>
    <topic>හමුදාව හා දෙමළ ජනයා අතර තියෙන බැඳීම විනාශ කිරීමයි මේ කමිටුවේ අරමුණ</topic>
    <author/>
    <content>හමුදාව හා දෙමළ ජනයා අතර තියෙන බැඳීම විනාශ කිරීමයි මේ කමිටුවේ අරමුණඅනෝජා වීරසිංහපසුගිය අවුරුද්දෙ (2010) මාර්තු මාසෙ ඉඳල මම වැඩිපුරම හිටියෙ උතුරු ප්‍රදේශයේ. උතුරු ප්‍රදේශයේ තියෙනව එල්ටීටීඊ සංවිධානයේ ළමා සොල්දාදුවන් ලෙස සිටි දරුවන් පුනරුත්ථාපනය කරන කඳවුරු කීපයක්. ඔවුන්ව එල්ටීටීඊ සංවිධානයට බඳවාගෙන තියෙන්නේ බලහත්කාරයෙන්.ඔවුන්ට නාට්‍ය හා රංග කලාව ඉගැන්වීම තමයි මගේ කාර්යය. යුද්ධය දරුණු ලෙස පැවතුණු නැදුන්කර්නි, මුල්ලෙවෙල්ලිවයික්කාල් වැනි දුෂ්කර ප්‍රදේශවල තියෙන පුනරුත්ථාපන කඳවුරුවල මම අපේ කණ්ඩායමත් සමඟ වැඩ කරනවා. ශ්‍රී ලංකා යුද්ධ හමුදාව තමයි මේ වැඩසටහන් සංවිධානය කරන්නෙ.අපි කරන්නෙ නාට්‍ය සහ රංග කලාව විෂයන් මඟින් යුද්ධයට සම්බන්ධ වෙලා සිටි ඒ දෙමළ දරුවන්ගෙ මානසික පීඩනය, ආතතිය දුරු කිරීමට කටයුතු කිරීමයි. ඒ වගේ ම අවුරුදු තිහක කාලයක් තිස්සේ උතුරේ දරුවන් නොලබපු නාට්‍ය කලාවේ අත්දැකීම් අපි ලබා දෙනවා.මේ වැඩසටහන් අවුරුද්දකට වැඩි කාලයක් පුරා කරගෙන යන විට මම ලබපු අත්දැකීම් සමඟයි මම මේ අදහස් පළ කරන්නෙ. මේව කවුරුවත් කියපු දේවල් නෙමෙයි මගෙම අත්දැකීම්.”“උතුරේ පුනරුත්ථාපන කඳවුරුවල ඉන්නෙ යුද්ධය නිසා සියල්ල අහිමි වුණු පිරිසක්. අම්ම තාත්ත සහෝදර සහෝදරියො, ගෙවල් දොරවල්, අධ්‍යාපනය, මේ සේරම ඔවුන්ට අහිමි වෙලා.දැන් ඔවුන්ට ඉන්න අම්මල තාත්තල තමයි ශ්‍රී ලංකා හමුදාවෙ නිලධාරීන් සහ නිලධාරිනියන්. මම උතුරේ වැඩසටහන් කරන්න යන්න ඉස්සර උතුර පිළිබඳව මගෙ හිතේ මැවිල තිබුණේ පුදුම විදියේ චිත්‍රයක්. මම හිතාගෙන හිටියෙ එල්ටීටීඊ ළමා සොල්දාදුවො බොහොම සැර පරුෂ ශ්‍රී ලංකා හමුදාව සමඟ වෛරයෙන් පසුවන හමුදාවක් කියලා. උතුරේ වැඩට ගිහින් දවස් දෙක තුනක් යන විටම කොළඹ ඉඳල අපි උතුර ගැන හිතන විදිය වැරැදි බව මට වැටහුණා.එහෙ කඳවුරුවල ඉන්න දරුවනුයි ශ්‍රී ලංකා හමුදාවයි අතර තියෙන්නෙ පුදුම විදියේ බැඳීමක්; ළෙන්ගතු කමක්. මේ කතාව සනාථ කරන්න මට ඕනෑ තරම් උදාහරණ දෙන්න පුළුවනි.”“මේ එක උදාහරණයක්. එක දවසක් මම කඳවුරේ යන විට අපේ හමුදා සොල්දාදුවෙක් පොරවක් අරගෙන ටිකක් වේගයෙන් යනව මම දැක්කා. මම ඇහුව ‘ඇයි මල්ලි මොකටද මේ පොරවක් කියලා.’ ඒ හමුදා සොල්දාදුව කිව්ව අක්කා අර කෙල්ලන්ට උයාගන්න දර ටික පලාගන්න බැරිව ඉන්නව.උන් අපේ නංගිල වගේනෙ. ඉතින් මම දර ටික පලා දෙන්න යනවා’ කියල. මට පුදුම හිතුණා. ඒ සොල්දාදුව මේ උදව් කරන්න යන්නෙ එල්ටීටීඊ සංවිධානයේ හිටපු සාමාජිකාවන් පිරිසකට.අපේ හමුදාවත් දෙමළ ජාතිකයනුත් අතර තියෙන්නෙ පුදුම විදියෙ බැඳීමක්. උතුරේ හමුදා කඳවුරක දරු පැටියෙක් ඉපදුණාම ඒ දරුව හැදෙන්නෙ සිංහල සොල්දාදුවන්ගෙ අත්වල.”“ජෙනරාල් කමල් ගුණරත්න වැනි හමුදා නිලධාරීන් හැම තිස්සෙම කියන දෙයක් තමයි ‘උතුරේ ඉන්න මේ දරුවන්ට සියලු දේ අහිමි වෙලා තියෙන්නෙ. ඔවුන්ට ඉන්නෙ අපි විතරයි. අපිට කළ හැකි හැම දෙයක්ම ඔවුන් වෙනුවෙන් කරනවා. අනෝජා ඔයා ඔයාට හැකි විදියට මේ දරුවන්ගෙ හිත් හදන්න.ඔවුන්ගෙ මනස සුවපත් කරන්න උත්සාහ කරන්න” කියන එක. මෙහෙම කියන්නෙ යුද හමුදාව; මේ කියන්නෙ එල්ටීටීඊ එකේ හිටපු ළමා සොල්දාදුවන් ගැන. එවැනි උතුම් හමුදාවක් අපට ඉන්නෙ. සමහර වෙලාවට පුනරුත්ථාපන කඳවුරුවල ළමයි නටනකොට, සින්දු කියනකොට අපේ හමුදාවෙ තරුණයො ජනෙල්වල එල්ලිලා ආසාවෙන් බලාගෙන ඉන්නව. එවැනි හමුදාවක් අපට ඉන්නෙ. මේ ළඟදි උතුරේ පුනරුත්ථාපන කඳවුරකදී දරුවෙක් මිය ගියා හෘදයාබාධයක් නිසා. දින කීපයක්ම යනතෙක් ඒ කඳවුරේ හිටිය හමුදා සාමාජිකයො හිටියෙ හරිම දුකෙන්. සමහරු කිව්ව ‘ඒ පොඩි එකා බේරගන්න තිබුණනම් කොච්චර හොඳ ද’ කියල.මම මේ විදියට උදාහරණ පෙන්නුම් කළේ මෙන්න මේ කාරණය කියන්න.ඒ තමයි දෙමළ එල්ටීටීඊ ළමා සොල්දාදුවන්ට මෙච්චර ආදරයෙන් සලකන හමුදාවක් යුද්ධයේදී අහිංසක දෙමළ වැසියන් නිරපරාදේ මරා දමාවිද කියන එක. කඳවුරුවල සිටින දරුවන් සමඟ මම ඉතාම සමීපව ඉන්නව. ඔවුන්ගෙ අම්ම තාත්තට සහෝදර සහෝදරියන් ශ්‍රී ලංකා යුද්ධ හමුදාව මරා දැමුවානම් ඒ බව ඔවුන් මාත් එක්ක කියන්න ඕන. කිසිම දරුවෙක් එහෙම දෙයක් කියල නෑ.ඔවුන් හැම තිස්සෙම කියන්නෙ “අපිව බලාගන්නෙ හමුදාව“ කියලයි. ඉතින් මේ විදියට දෙමළ ජාතිකයන්ට සලකන හමුදාවක් අහිංසක දෙමළ වැසියන්ව නිරපරාදෙ මරා දමාවිද? එය විශ්වාස කරන්න පුළුවන් කතාවක් ද?”“මම මේ කතා කරන්නෙ දේශපාලනමය කාරණාවක් නෙමෙයි. මම මහින්ද රාජපක්ෂ ජනාධිපතිතුමාට ඡන්දය දුන් කෙනෙක් නෙමෙයි. ඡන්දය වෙලාවෙ මම හිටියෙ ඉන්දියාවෙ. මම මේ පළ කරන්නෙ මගේ ස්වාධීන අදහස්, මේ කියන සියල්ල මම අත්විඳි දේවල්. උතුරේ අපි කරන වැඩවලට ධ් ර්‍ණ ර් ධ්දබඥපදචබඪධදචත සංවිධානයෙන් උදව් කරනව. ඒක එක්සත් ජාතීන්ගේ සංවිධානයට අයත් සංවිධානයක්. ඒ නිසා උතුරේ ජනතාව වෙනුවෙන් ශ්‍රී ලංකා රජය සහ හමුදාව කරන දේවල් එක්සත් ජාතීන්ගේ සංවිධානය හොඳින් දන්නවා.”“උතුරේ ඉන්න ජනතාවගේ සෑම ප්‍රශ්නයකදීම පිහිටට ඉන්නෙ අපේ හමුදාව. ‘සර් අපේ ගේ කැඩිලා, සර් අපේ පාර කැඩිලා, සර් අපේ වැව කැඩිලා, සර් අපේ පාරෙ යන්න බැහැ වළවල්, අපේ පාරට බස් නැහැ.’ මේ වගේ ඔවුන්ගෙ සෑම ප්‍රශ්නයක්ම කියන්නෙ හමුදාවට.ඒ හැම ඉල්ලීමකටම අපේ හමුදාව කන් දෙනව; ඉටුකරල දෙනවා. එවැනි බැඳීමකුයි දැන් දෙමළ ජනතාවත් ශ්‍රී ලංකා හමුදාවත් අතර තියෙන්නෙ. දරුස්මාන්ගේ වාර්තාවෙන් කරන්න හදන්නෙ ඒ බැඳීම විනාශ කරල දමන්නයි.”“දරුස්මාන්ල ඔය වාර්තාව හැදුවෙ ලංකාවට ඇවිත් තොරතුරු සොයාගෙන ද? අහිංසක දෙමළ වැසියන් සමඟ සාකච්ඡා කරල ද? නෑ. ඔවුන් ඔය වාර්තාව සකස් කරල තියෙන්නෙ විදෙස් රටවල ඉන්න දෙමළ ඩයස්පෝරාවෙ සාමාජිකයො කියන කතාවලට අනුව ඩයස්පෝරාවෙ උදවියගෙ වුවමනාව තමයි තවමත් දෙමළ ජනයාට ශ්‍රී ලංකාවේ ජීවත්වීම අපහසුයි කියන එක ලෝකයාට පෙන්වීම. ඒ; ඔවුන්ට ඒ බටහිර රටවලට වෙලා දිගටම ඉන්න. ඒකයි ඔවුන්ගෙ අරමුණ.”“දරුස්මාන්ල ඉදිරිපත් කරල තිබෙන මෙම වාර්තාවෙන් සුව වේගන යන සිංහල දෙමළ ගැටලුව නමැති තුවාලය නැවත පෑරෙන්න ඉඩ තිබෙනවා.මේ වාර්තාවට උත්තර දෙන්න ගියාම ශ්‍රී ලංකා රජයට සහ ශ්‍රී ලංකා හමුදාවට සිදු වෙනවා එල්ටීටීඊ එකෙන් සිදුවුණු මහා පරිමාණයේ ඝාතන, අපරාධ පිළිබඳව නැවත සිහිපත් කරන්න.එහි ප්‍රතිඵලය නැවත සිංහල දෙමළ අසමගියක් ඇතිවීම දක්වා වර්ධනය විය හැකියි. ජාතියක් ලෙස එකාවන්ව සියලු භේද දුරලා මේ වාර්තාවට අප විරුද්ධ විය යුත්තේ ඒ නිසයි. අපේ රටට අත පෙවීමට සැරසෙන බලවේග අප පරාජය කළ යුතුයි. එහෙම නොවුණොත්, අපේ රට තවත් ඉරාකයක්, ලිබියාවක් හෝ ඇෆ්ගනිස්ථානයක් වීම වැළැක්විය නොහැකියි.”දයා අල්විස්ශ්‍රී ලාංකේය අපි දැවැන්ත සංහිඳියාවක් ඇති ජනතාවක්. අපට ඉතා වටිනා විශාල ඉතිහාසයක් තිබෙනවා. අපි බෞද්ධ සාරධර්ම සමඟ ජීවිතය හැඩ ගසාගත් ජනතාවක්.අපි යුද්ධයට අවතීර්ණ වුණෙත් ඒ අවබෝධයක් ඇතුවයි. ඉතාමත් ම නීත්‍යානුකූ®ලව, විනය ගරුකව, තමයි අපි යුද්ධ කළෙත්. ඒක අපේ ඉතිහාසයේ රාජ පරම්පරාවන්ගේ සිට පැවත එන දෙයක්.මේ ක්‍රමය අනුව තමයි අපි යුද්ධය ජයග්‍රහණය කළේ. අපි කිසි දවසක ගෝත්‍රික ජනතාවක් විදියට හැසිරිලා නෑ. ඒ නිසා දරුස්මාන් කරන මේ ප්‍රකාශ ඉතාම නින්දිත, බොරු ප්‍රකාශයක් විදියට තමයි මම නම් දකින්නේ.නාලන් මෙන්ඩිස්දරුස්මාන්ගේ මේ වාර්තාව පදනමක් නැතුව සකස් කරපු එකක් විදියටයි මම නම් දකින්නේ. එල්.ටී.ටී.ඊ. සංවිධානය ඉතාම ම්ලේච්ඡ සංවිධානයක් ය කියන එක පසුගිය තිස් වසර පුරා ඔවුන් මේ රටේ සිදු කරපු දේවලුත් සමඟ ලෝකයටම ඔප්පු වුණා.ඒ වගේ ම තමයි ලෝකයේ රටවල් වැඩි ගණනක් මේ සංවිධානය තහනම් සංවිධානයක් හැටියට නම් කරලා තිබෙනවා. එහෙම කරපු සංවිධානයකට මේ අය කොහොමද චරිත සහතික දෙන්නේ කියන එක ගැටලුවක්.2009 වර්ෂයේ සිට මේ වනතෙක් අපි අලුත් රටක් හැටියට යන ගමන අඩපණ කරන්න කරපු වෑයමක් විදියට මෙය හඳුන්වන්න පුළුවන්.අපි ත්‍රස්තවාදය පරාජය කළත් මෙතන වෙනත් හස්තයක් ක්‍රියාත්මක වෙනවා කියලා දැනෙනවා.ඒ නිසා මෙවැනි මොහොතක ජාති බේද, පක්ෂ භේද ආගම් බේද අමතක කරලා එකම රටක එකම ජාතියක් විදියට මේකට විරුද්ධව නැඟී සිටින්න ඕන.සහේලි රෝචනාපුරා වසර 30 ක් තිස්සේ දරුණු විදියට එල්.ටී.ටී.ඊ. සංවිධානය අපේ රටේ අපරාධ සිද්ධ කළා.ඒ කාලේ අද ඔය අපේ රටේ මානව හිමිකම් කඩ කළා කියලා කෑ ගහන දරුස්මාන්ලා හිටියේ නෑ.අරන්තලාවේ භික්ෂු ඝාතනය වුණා. කොළඹ හැම තැනම බෝම්බ පිපිරුවා.සිය දහස් ගණන් අහිංසක මිනිස්සු මැරුණා.ඒ ගැන කවුරුත් කතා කරන්නේ නෑ. දරුස්මාන්ට සාධාරණ සමතුලිත තීරණයක් දෙන්න බැරිනම් බාහිර බලපෑම්වලට සහ අදිසි හස්තයන්ට යට නොවී කොන්ද කෙළින් තියාගෙන අයින් වෙනවා නම් හොඳයි කියලා තමයි මට නම් කියන්න තිබෙන්නේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av1105084</link>
    <topic>යුද්ධයේ නිමාව දරා ගන්න බැරිවයි මේ වගෙ වාර්තාවක් හදලා තියෙන්න</topic>
    <author>ඉනෝකා පෙරේරා බණ්ඩාර</author>
    <content>යුද්ධයේ නිමාව දරා ගන්න බැරිවයි මේ වගෙ වාර්තාවක් හදලා තියෙන්නරවීන්ද්‍ර රන්දෙණිය“අපේ වගේ පුංචි රටක ඇති කළ මේ අරගලය අපි ඇති කළ එකක් නෙවෙයි. අතීතයේ පටන් නිදහසින් පසුව මේ රට දෙකඩ කරන්නට උවමනාව තිබුණෙ උතුරේ ඇතැම් දෙමළ දේශපාලකයන්ට, දේශපාලන බලය වෙනුවෙන් මේ රටේ ජාතීන් අතර අසමගිය ටිකෙන් ටික වැපිරුවෙ ඔවුන්.එය විශාල අරගලයක් කරල මහා යුද්ධයක් බවට පත් කළේ ඔවුන්. මේවා කියන්නෙ ජාතිවාදී හැඟීම් අවුස්සන්න නෙවෙයි අතීතය මතක් කරල දෙන්න. 75% ක් සිංහලයො ඉන්න මේ රටේ 50 ට 50 ඉල්ලලා මුල් ම විෂ බීජය ඇති කළේ උතුරේ පොන්නම්බලම් වගේ දේශපාලකයෝ. මේ බෙදීමේ විෂ බීජය ඇතිවෙන්නෙ එතැනින්. අන්තිමේ මහා ත්‍රස්තවාදයක් දක්වා ආවෙ ඔවුන් ජාතියට පෙවූ ඒ විෂ.ඊළඟට දරුණු ගරිල්ලා සංවිධානයක් සේ ක්‍රියාත්මක වන්න ඔවුන්ට අවි ආයුධ පුහුණුව ලබාදීලා පුරුදු පුහුණුවීම් කරල මේ රට වනසන්න තෙල් - පිදුරු ටික සැපයුවෙ ජාත්‍යන්තර බලවේග. ශ්‍රී ලංකා රජයට විරුද්ධව උදව් කළේ මේ බලවේග.ඒ වෙලාවෙ කවුරුවත් හිටියෙ නැහැ මේ පුංචි රට වෙනුවෙන් ඉදිරිපත් වෙන්න. අවුරුදු 30 ක් පුරා ඇදගෙන ගියපු යුද්ධයක දෙමළ ජාතීන් වෙනුවෙන් පෙනී සිටිනවයි කියපු සංවිධාන පවා එකින් එක සමූල ඝාතනය කළේ මේ රුදුරු ත්‍රස්තවාදින්. ඔවුන්ට එරෙහි යැයි සිතූ® ඔවුන්ගෙම මිනිසුන් පවා කා කොටා ගන්නා තත්වයකට ගෙනැවිත් විනාශ කළේ ඔවුන්.ලක්ෂයකට එහා සිවිල් ජනතාව විනාශ වුණේ ඔවුන්ගේ මේ මූසල යුද්ධයෙන්. එතකොට කෝ ඔය ජාත්‍යන්තර බලවේග කොහේද හිටියෙ...?මේ රට ලෝකයෙන් කොන් වෙලා හුදෙකලා වෙලා ප්‍රශ්න ගොඩක තිබුණු ඒ කාලෙත් මේ මිනීමරු ත්‍රස්තයන්ට රජයෙන් දිගු කළේ සාමයේ දෑත්. වරක් නෙවෙයි දෙවරක් ම. එතෙකින් නොනැවතී කී වරක් නම් සාම ගිවිසුම් ගැහැව්වද...” නමුත් මේ ත්‍රස්තයන්ට ඕනෙ වුණේ ඊළම.මේ රජය දෙවරක් ම සාකච්ඡා මේසවල වාඩි වුණා. ජිනීවාවලදීත් ඔවුන් කිව්වෙ, ‘අපි මෙහාට ආවෙ ඊළම ගැන කතා කරන්න නෙවෙයි. ඊළම තීන්දුයි. අපි ආවෙ බලය පැවරීමේ ක්‍රමවේදය ගැන කතා කරන්නයි...’ කියල. එහෙම කියල ඔවුන් නැ¼ඟිටල ගියා. ඒ ගිහින් තමයි මාවිල්ආරු අමුණ වහලා දහ දාහකට එහා සිවිල් ජනතාවට වතුර නොදී මරන්න හැදුවෙ.මනුෂ්‍යත්වයට ඔවුන් නිගා කළ වාර කොපමණ ද... ඒත් නැවත නැවතත් ඔවුන්ට දිගු කළේ රජයේ සාම දෑත්. ගුණමකු ත්‍රස්තවාදීන්ට මොනවද කරන්න බැරි... උපදින්න ඉන්න කිරි දරුවන් පවා අම්මලගෙ කුස පලා එළියට, ඇද මරා දමපු තිරිසන්නු ඔවුන්. නිදා සිටි කිරි දරුවන් ඒ නිදි පැදුරෙම පොළොවෙ ගසා මරපු යකුන් කොටසක් ඔවුන්. දරුස්මාන්ගෙ වාර්තාවට මේ කිසිත් හසු වී නැති හැඩයි.මහා සංඝයා වහන්සේලා සිය ගණන් කපා කොටා දැමුවෙ ඇතැම් විට පූජා බිමකදීමයි. දුම්රියේ - බස් රියේ යන සාමාන්‍ය ජනතාව කී වරක් බුරුතු පිටින් බෝම්බ දමල මරා දැමීම ද... ජනාධිපතිවරු, මැති ඇමැතිවරුන්ගෙන් පටන් දුප්පත් ගොවියා, කිරි දරුවා පවා මේ රුදුරු කොටි ත්‍රස්තයන් එක පිට එක විනාශ කළ යුගයෙ කවුද ඒ වෙනුවෙන් කතා කළේ...” මේ රට ටිකෙන් ටික ලේ විලක් කරද්දී තවදුරටත් නිහීන ජාතියක් විදියට අපිට බලා ඉන්න පුළුවන් ද?මේ රටේ ආර්ථිකය ටිකෙන් ටික අඩාල කරද්දී තවදුරටත් නිහඬව ඉන්න අපිට පුළුවන් ද? අපි උදේ ගෙදරින් ගියේ හවස ගෙදර එයිද කියල නොදැන. ඒ ජීවිත අවදානම කා ළඟ ද නොතිබුණේ...අවුරුදු එක හමාරක් ඇතුළත හැමදේම වෙනස් වුණා. ඉතා ම සාර්ථකව අවම ජීවිත හානියකින් රටටම සෙත සලසපු යුද්ධයේ නිමාව දරා ගන්න බැරිව තමයි දරුස්මාන්ල මේ වගේ වාර්තාවක් හදල තියෙන්නෙ. ඇත්තටම මේක අපි වගේ පුංචි රටකින් කරන පළිගැනීමක්.මේ වාර්තාව කියවල බැලුවම හොඳටම තේරෙනව කිසිම වග විභාගයක් නැතිව තමන්ගේ උවමනා මත ම සකසපු වාර්තාවක් කියල. පිටු 214 ක මේ වාර්තාවේ කොටි ත්‍රස්තයන් කළ මේ සා විනාශය ගැන ඔවුන් සඳහන් කරල තියෙන්නෙ. ‘යුද්ධය පවතින සමයේ එල්.ටී.ටී.ඊ. ය අතින් ද යම් යම් දේ සිදුවුණා’ කියල.වාක්‍යයකින් දෙකකින් මාතෘකාවකින් දෙකකින් මේ මිනීමරු කොටින්ගේ ම්ලේච්ඡ අපරාධ සඳහන් කරන්න පුළුවන් ද... දරුස්මාන්ල ලස්සනට ඒක කරල. අවුරුදු 30 ක් පුරා මේ රටේ දෙකෝටියකට ආසන්න මිනිසුන් විඳපු අන්ත අසරණ දුක් පීඩා එහෙම සංක්ෂිප්ත කරන්න පුළුවන් ද... දරුස්මාන්ලට එහෙම පුළුවන් ඔවුනුත් මේ අන්තර්ජාතික බලවේගවල කොටස්කාරයො නිසා.රටක් ජාතියක් හැටියට අභිමානයෙන් නැඟිටින්න හදන මොහොතක එක්සත් ජාතීන්ගේ සංවිධානය මෙහෙමද හැසිරෙන්න ඕනෙ. සිංහල - දෙමළ - මුස්ලිම් - බර්ගර් අපි හැමෝම රට වෙනුවෙන් එකා වගේ නැඟිටිය යුතු මොහොතක් මේක.අවුරුදු 30 ක් පුරා එල්.ටී.ටී.ඊ. ය සිදු කරපු මහා මිනිස් සංහාරය අමතක කරල යුද්ධය නිමාවේ අවසන් සති දෙකක් ගැනයි දරුස්මාන්ල කතා කරන්නෙ.මම නම් දකින්නෙ මේ වාර්තාවට විරෝධය පෑම රජය ආරක්ෂා කිරීමක් නෙවෙයි. මේ මුළු රටම ආරක්ෂා කිරීමක්. මේ අපේ දරුවන්ගේ අනාගතය අඳුරේ හෙළන කුමන්ත්‍රණයක්. එය පරාජය නොකොළොත් අපේ දරුවන්ගේ හෙට දවස සදාකාලික අඳුරේ. එහෙම නොවුණොත් 2009 මැයි වලට කලින් තිබූ නරාවලට අපේ රට ආයෙම ඇද වැටෙනව.හැම ජාතියක් ම භේදයකින් තොරව මේ වෙලාවෙ විරෝධය පෑ යුතු ඒ නිසා. මේ මොන දේ වුණත් එක්සත් ජාතින්ගේ සංවිධානය සමඟ අපිට ගැටුමක් නෑ. ඔවුන් අපිට උදව් කරල තියෙනව. අපිත් හැකි හැම වෙලාවෙම ඔවුන් සමඟ හිටියා. ලෝකයම වසාගත් රුදුරු ත්‍රස්තවාදයක් විනාශ කරන්න බැහැ කියද්දී විනාශ කරල පෙන්වපු ජාතියක් අපි. ගරු ජනාධිපතිතුමා ප්‍රමුඛව අපි හැමෝම මේ වෙලාවෙ පෙළ ගැහෙන්න ඕනෙ ඒ අභීත බව යළිත් වරක් ලෝකයට පෙන්වල දෙන්න.ඉනෝකා පෙරේරා බණ්ඩාරසේමිණි ඉද්දමල්ගොඩමේ වාර්තාව මහා ඊර්ෂ්‍යා සහගත කුමන්ත්‍රණයක්. ලෝකයේ කිසිම කෙනෙක්ට මෙතෙක් කරන්න බැරි වුණ දේ තමයි අපේ ජනාධිපතිතුමා ඇතුළු ත්‍රිවිධ හමුදාව කළේ.කොච්චර බලවත් වුණත් ඒ එක රටකටවත් පුළුවන් වුණාද යුද්ධයක් නතර කරන්න. අපේ රටේ කීර්තිය නැතිකරලා, අපේ රටේ ගෞරවය නැති කරලා අපහසුතාවයකට පත් කරන්න දරුස්මාන්ගේ වාර්තාව හරහා බලවත් යැයි කියාගන්නා රටවල් කරන කුමන්ත්‍රණයක් කියලයි මට නම් හිතෙන්නේ.මේ අපි ජීවත්වන රට. අපි පවුලක්. අපේ පවුලේ ඇතුළේ වෙන ප්‍රශ්නවලට පිට අයට ඇඟිලි ගහන්න කිසිම අයිතියක් නැහැ කියන එකයි මගේ හැඟීම. චීනය, රුසියාව වැනි බලවත් රටවල් අපිට මේ වෙලාවේ සහයෝගය දක්වනවා.අපි ශ්‍රී ලාංකිකයන් විදිහට මේ වෙලාවේ පක්ෂ බේදයකින් තොරව, ජාති බේදයකින් තොරව අපේ ජනාධිපතිතුමා සමඟ අත්වැල් බැඳගත යුතුයි.නලීන් ප්‍රදීප් උඩුවලමම දකින්නේ රටත්, ආණ්ඩුවත්, ලාංකේය ජනතාව විදිහට අපි හැමෝම වසර 30ක යුද්ධය නිමා කරන්න අපේ සහයෝගය ලබා දුන්නා. කලාකරුවන් විදිහට මානුෂීය මෙහෙයුමේදී අපේ සොල්දාදුවන්, නිලධාරීන් සමඟ එකතු වී කටයුතු කරන්න අපටත් අවස්ථා ලැබුණා.එහිදී අපේ රණවිරුවන් තුළ තිබුණු විනයගරුක බවත් එක්ක බලද්දි අද අපට විරුද්ධව නඟන මේ චෝදනාව නම් මම ඉතා පිළිකුල් සහගතවයි දකින්නේ.රටක අභ්‍යන්තර ප්‍රශ්නවලට විදෙස් රටවල ඇඟිලි ගැසීම් අනවශ්‍යයි. ඔවුන්ට අයිති නැති දේකටයි ඔවුන් මේ අතගහලා තියෙන්නේ, මේ වාර්තාවට මගේ දැඩි විරෝධය ප්‍රකාශ කරන්න මම කැමැතියි.උරේෂා රවිහාරිඇත්තටම ලාංකිකයන් විදිහට අපි වසර 30ම මේ කුරිරු යුද්ධයෙන් පීඩා වින්දා. ඒ නිසා මම හිතනවා අපේ රටේ නායකයා යම් කිසි තීරණයක් ගත්තා නම් ඔහු ගත්තේ නිවැරැදි තීරණයයි.යුද්ධය නිසා මේ රටේ මිනිසුන්ට වුණ අසාධාරණකම් මුළු ලෝකෙම දන්නවා.දළදා මාලිගාවට එල්ල කළ ප්‍රහාරය, අනුරාධපුරයේ සිදුවුණ මනුෂ්‍ය ඝාතන ලෝකය නොදැක ඉන්න බෑ. යුද්ධයක හොඳ නරක දෙකම තියෙනවා.ඔය කියන අසාධාරණකම් බොහොමයක්ම වුණේ අපටයි. යම් යම් සිදුවීම් ඇතිවුණා නම් ඒවා බොහොම සුළු දේවල් විතරයි.සිංහල හෝ වේවා දෙමළ හෝ වේවා මේ රටේ ඉන්න මිනිසුන්ට දැනුයි නිදහසේ හුස්ම පොදක් ගන්න අවස්ථාව ලැබිලා තියෙන්නේ. ඒ නිසා ඔය වාර්තාවට අපට එකඟ වෙන්න බැහැ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av1105085</link>
    <topic>බෑන් කී මූන් ගැන බයිලා ගායක ඇන්ටන් සිල්වාගෙන් උපහාස ගීයක්</topic>
    <author>ජෝජ් රොබ්සන් ද සිල්වා</author>
    <content>බෑන් කී මූන් ගැන බයිලා ගායක ඇන්ටන් සිල්වාගෙන් උපහාස ගීයක්අද “ගී මුතු” විශේෂාංගයෙන් මේ දිනවල සංගීත ප්‍රසංග වේදිකාවෙන් ඇසෙන “බෑන් කී මූන්” නම් ගීතය පාඨක ඔබේ රස වින්දනය පිණිස ඉදිරිපත් කෙරේ. මෙම ගීතයේ නිර්මාතෘ ජනපි‍්‍රය බයිලා ගායක ඇන්ටන් සිල්වා ය.වැඩිම ක්‍රිකට් ගීත ගණනක් මෙන්ම සැබෑ සිද්ධි ඇසුරින් නිර්මාණය කෙරෙන ගීත ද ගයමින් වර්තමාන සංගීත ප්‍රසංග වේදිකාවේ පෙරළි කරන ඇන්ටන් “බෑන් කී මූන්” ගීතය මේ දිනවල ඔහු ගී ගයන සෑම ප්‍රසංග වේදිකාවකදීම නොවරදවා ගයන්නේ ය. “ගීත රසිකයන්ගෙන් වගේම රජයේ ඇමැතිවරුන්ගේද ප්‍රසාදය මගේ මේ ගීතයට ලැබෙනවා” යයි පවසන ඇන්ටන් මේ ගී පද රචනය පිළිබඳව විස්තර කළේ මෙලෙස ය.“බෑන් කී මූන් යනු මට නම් බියගුල්ලෙකි. එමෙන්ම රූකඩයක්. මම අවුරුදු අටක පමණ කාලයක් සවුදියේ රැකියාවක නියුතු වී උන්නා. ඒ අතරතුර දිනක් මගේ ඇස් දෙකෙන්ම දැක්කා ඒ රටේ නීතිය අනුව වැරදිකරුවන් දෙදෙනකුගේ බෙලි කපා මරා දමනවා.ඒවා කිසිදාක මූන්ට මානව හිමිකම් කඩ කිරීම් ලෙස පෙනුණේ නැහැ. ඒ වගේම අපේ රටේ බිහිසුණු මිනිස් ඝාතනය සිදු කළ ම්ලේච්ඡ ප්‍රභාකරන්ගේ විදේශවල ඉන්න සගයින්ගේ උවමනාවට මේ ත්‍රී පුද්ගල හොර නඩය රූකඩ සංදර්ශනයක් ඉදිරිපත් කර ඇති බව මගේ වැටහීමයි.ඒ මෙම ඊනියා කමිටු වාර්තාවයි. මූන් බියගුල්ලෙක් හා රූකඩයක් ලෙස මා හඳුන්වන්නේ ඒ නිසා. අපි මූන්ට බිය වී අපේ රට සහ නායකයින්ව ජාත්‍යන්තර අධිකරණයට රැගෙන යාමට ඉඩ දිය යුතු නැහැ.මගේ එම හැඟීම් තමයි මෙම ගීතයේ පද රචනයට පසුබිම් වූවේ. අපේ රට වර්තමානයේදී ජාත්‍යන්තර උගුලකට අසු කර ගැනීමට වෑයම් කරන අධිරාජ්‍යවාදීන්ගේ කුහකකම් මේ ගීතයෙන් පෙන්වා දීමට හැකිවීමත්, මෙවැනි ජාතික උවදුරකදී කිසියම් මෙහෙවරක් කිරීමට මෙයින් හැකි වී තිබීමත් සතුටකි.කොටින්ගෙ මහා යුද්ධය අවසන් කරපු රටයි ලක්බිම බේරා ගත්තේ අප රණවිරුවන් පිටරට සිටින කොටින් යළි නැවතත් නටන සිතින් බෑන් කී මූන් මහතාව වයින් කරනවා චිකේ චිකේ සුදු මූන් කන්න හදයි මූන් බක බක බෑන් මූන් - එයා තට්ට මූන් කොට මිටි රට මූන් කොහෙටත් නැති මූන් රට පටලන මූන් කොටියට බය මූන් තිදෙනෙකු පත් කරගෙන හේක් නුවර උසාවියට අපගේ සෙන්පතියන් ගන්න හදනවා නැති ප්‍රශ්න ඇති කරන්න පිටරට ලොකු උන්දලා මව්රට උන්ගෙ අතට ගන්න හදනවා ගන්නට ආවොත් ඔය වැඩ වරදිනවා චිකේ චිකේ සුදු මූන්... එක්සත් ජාතීන්ගේ සංවිධානෙ මුල් කරගෙන පිටරට කොටියට දැන් උදව් කරනවා අපි නම් බයවෙන්නෑ කොටියා මොන රටේ නැටුවත් කන්නට හදනව දැන් උන් තව රොටියක් ආවොත් දෙනව උන්ට හොඳ සැර රොටියක් චිකේ චිකේ සුදු මූන්... අරාබි කරයේ තියෙන බෙල්ල කපන නීතිය ගැන බෑන් කී මූන් එතැනට ඔළුව දමන් නෑ දැම්මොත් එතැන ඔළුව ඒ අයගෙත් කැපෙයි බෙල්ල කොටින්ට කවදාවත් එහේ නටන්න බෑ චිකේ චිකේ සුදු මූන්...පද රචනය, තනුව සහ ගායනය - ඇන්ටන් සිල්වාසංගීතය - රංජිත් ඩයස්ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av1105086</link>
    <topic>මේ වාර්තාව කාගේ හෝ කොන්ත්‍රාත්තුවකට නටන රූකඩ නැටුමක්</topic>
    <author>හේමාලි විජේරත්න</author>
    <content>මේ වාර්තාව කාගේ හෝ කොන්ත්‍රාත්තුවකට නටන රූකඩ නැටුමක්සෝමරත්න දිසානායකඇයි අපිදරුස්මාන්ගේ වාර්තාව ගැන කලබල විය යුත්තේ? අපි හිතනවා මේක ඔහුගේ පෞද්ගලික අදහසක් නොවේ කියලා. අපි හිතනවා මේ අයගේ ප්‍රකාශය පසුපස ඔවුන් මෙයට පොලඹවපු වෙනත් බලවේග තිබෙනවා කියලා.අපි දන්නවා වර්තමානයේ ලංකාවෙ තත්ත්වය ලංකාවේ සිටින සමහර පුද්ගලයන්ට මෙන් ම, විදේශ බලවේගවලටත් දිරවන්නේ නැතිවග. විශේෂයෙන් ම පසුගිය වකවානුවේ ලංකාවේ සිදුවූ දේශපාලන විපර්යාස.ඒ වගේ ම එල්.ටී.ටී.ඊ. ව්‍යාපාරයට අනුබල දුන්න උඩගෙඩි දුන්න ලංකාව දෙකඩ කරන්න බලාගෙන සිටි ප්‍රභාකරන් ඇතුළු ත්‍රස්තවාදී කණ්ඩායමට උදව් කරපු විදේශ බලවේග. විශේෂයෙන් විදේශගත එල්.ටී.ටී.ඊ. ඩයස්පෝරාව. ඔවුන් අද ලංකාවේ සිදුවන දේශපාලන ක්‍රියාවලියට කැමැති නෑ. මේ නිසා ඔවුන් යම් කිසි විදියකින් බිඳ වැටීමකට ලක් වුණා.අතිගරු ජනාධිපතිතුමා මේ යුද්ධය ජයග්‍රහණය කළායින් පසුව ඔවුන්ගේ බලාපොරොත්තු කඩවී කිසියම් බිඳ වැටීමකට ලක් වුණා. ලංකාවේ දැනට සිදුවන සංවර්ධනය සහ ලංකාව දැන් සිටින ජයග්‍රාහී ස්ථාවරත්වය පිළිබඳ ඔවුන්ගේ කිසිම ප්‍රසාදයක් නෑ.ඒ නිසා ඔවුන් උත්සාහ දරනවා මොන විදියකින් හෝ ලංකාවට රිදවීමක් කරන්න, මානසික වශයෙන් බිඳ වැටීමක් කරන්න හෝ ආර්ථික වශයෙන් බිඳ වැටීමක් කරන්න.දැනට කරල තිබෙන දරුස්මාන්ගේ මේ ප්‍රකාශ යම්කිසි විදියකින් මේ අයගේ පෙලඹවීම මත කළ රූකඩ ප්‍රකාශ විදියට අපි දකිනවා. මේ ප්‍රකාශය ඔවුන්ගේ පුද්ගලික මතයක් නොවෙයි.ඒක තමයි මේකෙ තිබෙන භයානකකම. පුද්ගලයකුගේ තනි මතයක් වූවා නම් ඔහුට කරුණු පැහැදිලි කරන්න තිබුණා. නමුත් මේක අන්තර්ජාතික සංවිධානයක මතයක් නිසා ඒක ඊට වඩා බැරෑරුම්. ඒ නිසයි අපි මේක ගැන කලබල වෙන්න ඕන.අපි ප්‍රභාකරන් ඇතුළු එල්.ටී.ටී.ඊ. සංවිධානයේ බලය පරාජය කළේ ලංකාවේ සටන් පෙරමුණේ විතරයි. මේ පසුපස තිබෙන අන්තර්ජාතික බලවේග තාම සක්‍රීයයි. මුදල් එකතු කිරීම්, මාධ්‍ය ජාලය, පණිවුඩ හුවමාරු නිලධාරි ව්‍යුහය තවමත් ඒ විදියටම තිබෙනවා. එක්සත් ජාතීන්ගේ සංවිධානය සමඟ තිබෙන ඔවුන්ගේ සම්බන්ධතාත් ඒ විදියටම ක්‍රියාත්මකයි. ප්‍රභාකරන් මියගිය දිනයටත් වඩා අද මේ අන්තර්ජාතික සංවිධාන ශක්තිමත්. ඔවුන් බිඳ දමන්න අද වනතුරු අපි කිසිම දෙයක් කරලා නෑ.ඔය ත්‍රිපුද්ගල කමිටුව ලංකාවට එවන්න තීරණය කරද්දී බොහෝ දෙනෙක් කිව්වා ඒක ඒ තරම් දෙයක් නොවෙයි. ඔවුන් ලංකාවට ඇවිත් විමර්ශනයක් කරලා බෑන් කී මූන්ට වාර්තාවක් දෙන්න විතරයි එන්නේ කියලා. ඒ නිසා ඒක ඒ තරම් කලබල විය යුතු දෙයක් නොවෙයි කියලා. විමල් වීරවංශ මහත්තයා ඒකට උපවාස කරද්දී ඔය පිස්සු වැඩක් කරන්නේ කියලත් කිව්වා. නමුත් අපි දැනගෙන හිටියා ඒකේ තිබෙන භයානකකම. මේක දිග ඉණිමඟක මුල් පිය ගැට පෙළ කියලා අපි දැනගෙන හිටියා. දැන් තව පඩියකට නැඟලයි ඔවුන් තියෙන්නේ.මේ ප්‍රකාශය නිසා එක්තරා දුරකට අපේ රටට අපකීර්තියක් වෙලා ඉවරයි. ලංකාවේ ස්වෛරීභාවයට තර්ජනයක් වෙලා ඉවරයි. අපේ හමුදාව මිනිස් අයිතිවාසිකම් උල්ලංඝනය කළා කියලා බොරුවක් හෝ ප්‍රචාරය වෙලා ඉවරයි. අන්තර්ජාතික මාධ්‍ය ආයතනවලට ඒ විදියේ ප්‍රවෘත්තියක් දැනට ගිහින් තිබෙනවා. නඩුවක් අහන්න කලින් චූදිතයෙක් බවට පත්වෙනවා වගේ වැඩක්. ඒ නිසා අපි කලබල විය යුතු ය. අපි විරෝධය ප්‍රකාශ කළ යුතුයි. අපි ලංකාවේ අපි අපි අතරට වඩා ජාත්‍යන්තරය ආමන්ත්‍රණය කළ යුතුයි.දරුස්මාන්ගේ එක ප්‍රකාශයක සඳහන් කරනවා. ඒක විහිළු කතාවක්. ඔවුන් ප්‍රකාශ කරනවා එල්.ටී.ටී.ඊ. සංවිධානය ඉතා විනය ගරුක ශික්ෂා සම්පන්න නීති ගරුක සංවිධානයක් විදියට. ඔහුට මේ විදියේ ප්‍රකාශයක් කරන්න පෙලඹවන බටහිර බලවේග නම් වශයෙන් කියනවා නම් ඇමරිකාව, මහා බ්‍රිතාන්‍ය, ප්‍රංශය, ජර්මනිය, එංගලන්තය, ඕස්ට්‍රේලියාව, කැනඩාව වගේ බලවතුන් එල්.ටී.ටී.ඊ. සංවිධානය ත්‍රස්තවාදී සංවිධානයේ විදියට තහනම් කරලා තිබෙනවා. මේ දෙක අතර තිබෙන්නේ ලොකු පැටලවිල්ලක් කාටද වැරදුණේ කියලා පොඩ්ඩක් අපි හොයලා බලන්න ඕන.අනික් ඒක තමයි මානව හිමිකම් උල්ලංඝනය කරනවා කියන චෝදනාවනේ දාන්නේ. පසුගිය කාලයේ මේ අය අලුත් පරීක්ෂණයක් කළානේ. ඒ අය දරුස්මාන්ට වාර්තා කරල තිබෙන්නේ ලංකාවේ හමුදාව අතින් මානව හිමිකම් උල්ලංඝනය වෙලා තිබෙනවා කියලා. නමුත් මෙතනදී අපි හිතන්න ඕන ප්‍රභාකරන් අපිත් එක්ක සටනට ආවේ මුහුණට මුහුණලා නොවෙයි. එල්.ටී.ටී.ඊ සංවිධානය ගරිල්ලා හමුදාවක්. ඔවුන් සටන් කළේ සිවිල් වැසියන් අතරේ ඉඳගෙන. එහෙම අවස්ථාවක සිවිල් ජනතාවට හානිය වී වෙන්න ඇති. නමුත් ඒවා හිතාමතා කළ දේවල් නොවෙයි. ජනාධිපතිතුමාත් ආරක්ෂක ලේකම් ගෝඨාභය රාජපක්ෂ මහතාත් නිරතුරුවම කිව්වේ සිවිල් වැසියන්ට හානියක් නොවන අන්දමට යුද්ධය මෙහෙයවන්න කියලා. එහෙම නොකළා නම් මේ තරම් කාලයක් අපි යුද්ධ කරන්න ඕන නැහැ. සම්පූර්ණ උතුරු ප්‍රදේශයම විනාශ කරලා දාලා ඉක්මනට යුද්ධය නිමා කරන්න තිබුණා. අපට යුද්ධ ටැංකි තියෙනවා, ගුවන් යානා තියනවා. නැව් තියනවා, ලක්ෂ 10 - 12 හමුදාවක් ඉන්නවා. එහෙම නම් සති දෙකෙන් යුද්දෙ ඉවර කරන්න තිබුණා. අපි එහෙම කළේ නෑ. සිවිල් වැසියන් වෙන් කරලා කරපු නිසා තමයි අපිට මෙච්චර කාලයක් ගියේ. අපි බලමු කොටි හමුදාව අපිට පහර දුන්නේ කොහොමද කියලා. සුදු රෙදි දාගෙන ශ්‍රී මහා බෝධිය ළඟ සිල් ගන්නා අහිංසක උපාසක අම්මලා මැරුවා. කෝච්චි පෙට්ටියට බෝම්බ තිබ්බා. පිටකොටුව බස්වලට බෝම්බ තිබ්බා. දළදා හාමුදුරුවන් ළඟට බෝම්බ තිබ්බා. එතකොට මේ අය අතර සිටි මිනිස්සුන්ගේ මානව හිමිකම මොකක්ද? මේ ගැන වාර්තා නොවන්නේ ඇයි? මේක හිතා මතා අමු අමුවේ කළ ඒක පාර්ශ්වීය වාර්තාවක්. ඒක අපි දැඩි සේ ප්‍රතික්ෂේප කරනවා. මේක කාගේ හෝ කොන්ත්‍රාත්තුවකට නටන රූකඩ නැටුමක්.ස්වාධීනත්වය අගය කරන, සාමය අගය කරන මානව හිමිකම් අගය කරන කණ්ඩායමක් වෙනුවෙන් නම් ඔවුන් පෙනී හිටින්නේ ඔවුන් තමන්ගේ වගකීම මේ වෙලාවේ දැඩි සේ උල්ලංඝනය කර තිබෙනවා. අපට තිබෙන වගකීම තමයි කලාකරුවන් හැටියට දැනට මේ තියන තත්ත්වය පිළිබඳ ජනතාව දැනුම්වත් කිරීම. සමහර වෙලාවට අපේ රටේ ඇතැම් අය නොදැන ඉන්න පුළුවන් මෙහි තිබෙන භයානකකම. අපි කියන්නේ මේ ප්‍රකාශය දරුස්මාන්ගේ ප්‍රකාශයක් නොවෙයි. ඔහුව මේ ප්‍රකාශයට පෙලඹවන්නේ වෙනත් බාහිර බලවේග, මේ රට දෙකඩ කරන්න. මේ රට අස්ථාවර කරන්න, ජනාධිපතිතුමා ඇතුළු රණවිරුවන් පරිත්‍යාගයෙන් දිනාගත්තු ස්වෛරීභාවය, සංහිඳියාව, ජාතීන් අතර මිත්‍රත්වය, රටේ සංවර්ධනය දිහා බලා ඉන්න බැරි පිරිසක් කරන පිළිකුල් සහගත ක්‍රියාවක්.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av1105087</link>
    <topic>එකම ජාතියක් ලෙස නැඟී සිටීමේ උත්සාහය වැළකීමයි ඔවුන්ගේ අරමුණ</topic>
    <author>ගාමිණි සුසන්ත</author>
    <content>එකම ජාතියක් ලෙස නැඟී සිටීමේ උත්සාහය වැළකීමයි ඔවුන්ගේ අරමුණසනත් ගුණතිලකකයේ බොහොමයක් බටහිර ජාතීන් අප වැනි රටවල් කෙරෙහි අනුගමනය කරන්නේ දෙබිඩි පිළිවෙතක් බව පැහැදිලි කරුණක්. මෑත අතීතයේ එක්තරා කාල සීමාවකදී මම රජයට සම්බන්ධ මාධ්‍ය කටයුතුවල නිරත වුණා.ඒ කාලසීමාවේ සිදුවූ විවිධ සිදුවීම් පිළිබඳව මට පෞද්ගලික අත්දැකීම් තියෙනවා. ඇතැම් රටවල් ක්ෂණිකව තීරණ අරගෙන කළ ප්‍රකාශ පිළිබඳ, අපේ රජයට කළ බලපෑම් පිළිබඳ මට හොඳ අවබෝධයක් තියෙනව. ඒ අවස්ථාවල මම ලක්ෂ්මන් කදිරගාමර් ඇමැතිතුමා වැනි උදවියගෙන් උපදෙස් අරගෙන ක්‍රියා කළා.එවැනි ම බලපෑමක් තමයි මේ දරුස්මාන් ගේ වාර්තාවෙන් අපේ රටට කිරීමට උත්සාහ කරන්නේ. මෙවැනි බලපෑම් මඟින් ඔවුන් උත්සාහ කරන්නේ අතීතයේ යුද්ධ මඟින් අපේ රටට බලපෑම් කරල යටත් කරගෙන හිටිය වගේ මෙවැනි වාර්තාවලින් අපේ රටට බලපෑම් කරන්න. මේ; අපේ රට යටත් කර ගැනීමේ උත්සාහයක්. එය අපි පැහැදිලිවම හඳුනා ගත යුතුයි. ඒ වගේම එයට එරෙහිව අපි ක්‍රියා කළ යුතුයි.දරුස්මාන්ගේ වාර්තාවෙන් ඔවුන් උත්සාහ කරනවා යුද්ධය පැවති කාලයේ අපේ හමුදාව මානව හිමිකම් උල්ලංඝනය කළා යැයි ලෝකයට ප්‍රකාශ කරන්න. මම නම් කොහෙත්ම හිතන්නෙ නෑ අපේ හමුදාව මානව අයිතීන් උල්ලංඝනය වන ආකාරයෙන් කටයුතු කළා කියලා.නමුත් අපිට ඇඟිල්ල දිගු කරන බලවත් ජාතීන් අතින් ඉරාකය, ඇෆ්ගනිස්ථානය, කුවේටය වැනි රටවලදි කෙතරම් නම් මානව අයිතීන් උල්ලංඝනය වන ආකාරයෙන් කටයුතු කළාද? මෙය පුදුමයට කරුණක් නෙමෙයි.අතීතයේ පටන් බලවත් ජාතීන් අප වැනි රටවල් කෙරෙහි ක්‍රියා කරල තියෙන්නෙ ඔය ආකාරයට තමයි. මෙහිදී විශේෂයෙන් වැදගත්වන්නේ මෙවැනි ගැටලුවලදී අප ක්‍රියා කළ යුත්තේ කුමන ආකාරයෙන් ද කියන එක පිළිබඳවයි. මම එයින් මතු කරන්න උත්සාහ ගන්නේ මේ ප්‍රශ්නයට අපි විරුද්ධ වන ගමන්ම ඒ සඳහා දිය හැකි පිළිතුරුත් එක්සත් ජාතීන්ගේ සංවිධානයට, බටහිර රටවලට ලබා දිය යුතු බවයි.අතීතයේ දී අපට අතපසු වුණු කරුණු කීපයක් තියෙනවා. ඉන් එකක් තමයි කොටින්ගේ බොරු ප්‍රචාරණ යාන්ත්‍රණය අබිබවා යන ආකාරයෙන් ක්‍රියා කිරීමට අපට නොහැකිවීම; කොටින්ගේ බොරු ප්‍රචාරවලට පිළිතුරු නොදීම. එයින් අපට විශාල පාඩුවක් වුණා. බොහෝ බටහිර ජාතින් අපේ රටේ එල්.ටී.ටී.ඊ. ත්‍රස්තවාදීන්ව හැඳින්වූවේ Freedom fighter යන නමින්.ඒ කියන්නෙ නිදහස පතා සටන් කරන්නන් කියන එක. නමුත් ඔවුන්ගෙ රටවල රාජ්‍යයන්ට එරෙහිව සටන්කරන්නන් ත්‍රස්තවාදීන් ලෙස හැඳින්වීමට ඔවුන් පසුබ වුණේ නැහැ. මේක තමයි ඔවුන්ගේ ක්‍රමය. උදාහරණයක් ලෙස, බී.බී.සී. ආයතනය අපේ රටේ ත්‍රස්තයින් Freedom fighter ලෙස හැඳින්වුවත් බ්‍රිතාන්‍යයේ IRA සංවිධානයේ ත්‍රස්තවාදීන්, ත්‍රස්තවාදීන් ලෙසම ඔවුන් හැඳින්වූවා. ඒ තමයි ඔවුන්ගේ දෙබිඩි පිළිවෙත.බලවත් ජාතීන් හරිම කැමැතියි අප වැනි රටවල ප්‍රශ්න ගැටලු තියෙනවට. ඒ; එවිට ඔවුන්ට අපිව පරිහරණය කරන්න ලේසි නිසා. අපේ රට යටත් කරගෙන හිටිය බටහිර ජාතීන් මෙහෙන් ගියේ අපේ ජාතීන් අතර ප්‍රශ්න ගැටලු ඇති කරල තියලා; බෙදල වෙන්කරලා.ශ්‍රී ලංකා රජය හැමවිටම උත්සාහ කරන්නේ එකම ජාතියක් ලෙස නැඟී සිටින්න. අප මෙය පැහැදිලිව හඳුනාගත යුතුයි. ඒකටයි යුද්ධය අවසන් වී ප්‍රශ්න ගැටලු අමතක කරල එකම ජාතියක් ලෙස නැගී සිටින්න අපි ගන්න උත්සාහය වළක්වන්නයි දරුස්මාන්ල මෙවැනි වාර්තා ඉදිරිපත් කරන්නේ.සමහර බටහිර රටවල්, සංවිධාන අපේ රටට බලපෑම් කළා, උතුරේ නැවත පදිංචි කිරීම් ඉක්මන් කරන්න කියල. අපේ රජය නැවත පදිංචි කිරීම් කළේ ඉතාම පිරිස්සමින්. ඒ ප්‍රදේශවල බිම් බෝම්බ සම්පූර්ණයෙන්ම ඉවත් කරල මිනිස්සුන්ගෙ ආරක්ෂාව ගැන වරක් දෙවරක් නෙමෙයි කීප වරක්ම හිතලයි නැවත පදිංචිකිරීම් කළේ.ඒකෙ ප්‍රතිඵලය හැටියට නැවත පදිංචි කළ ප්‍රදේශවලින් කිසිම අනතුරක් වාර්තා වෙලා නෑ. මිනිස්සු හරිම ආරක්ෂිතයි. නැවත පදිංචිකිරීම් කළ ඇතැම් රටවල් අනාරක්ෂිත ප්‍රදේශවලට මිනිස්සු ගිහිං දමලා ඔවුන්ගෙ ජීවිත විනාශ වුණු හැටි අපට මතකයි. කොසෝවා යුද්ධයෙන් පසුව එවැනි සිදුවීම් වුණා. මිනිසුන් විශාල වශයෙන් අනතුරට ලක්වුණා. අපේ රටේ එවැනි දේවල් වුණේ නෑ. අපේ රජය බොහොම පරිස්සමෙන් දෙමළ ජනයා වෙනුවෙන් ක්‍රියා කරන්නෙ.හැබැයි මේ කරුණු ලෝකයා දන්නෙ නැහැ. අපෙන් වෙන වැරැද්ද ඒකයි. අපි කරන හොඳ දේවල් පිළිබඳ, දෙමළ ජනයාට අපි සලකන ආකාරය පිළිබඳ ලෝකය දැනුම්වත් කළ යුතුයි. එල්.ටී.ටී.ඊ. ප්‍රචාරක ජාලය පරදවමින් කෙසේ හෝ අප එය කළ යුතුයි.පසුගිය වකවානුවෙ අප රට පාලනය කළ සියලුම රාජ්‍ය නායකයින් උත්සාහ ගත්ත සාකච්ඡාවෙන් මේ ගැටලුව විසඳගන්න. ඒත් එල්.ටී.ටී.ඊ. එක අපිව රැවැට්ටුවා. ඒකට ඔවුන්ගෙ ප්‍රචාරක ජාලය ගොඩක් පිහිට වුණා. අප මේ කරුණු තේරුම් ගත යුතුයි. ජාතියක් ලෙස, කලාකරුවන් ලෙස මේ වාර්තාවට අපි විරුද්ධ වෙන ගමන්ම අපේ වැඩ කටයුතු ගැන නිවැරැදි චිත්‍රයක් ලෝකයට ලබාදීම වැදගත්.ගාමිණි සුසන්තසේනක විජේසිංහ(රට වෙනුවෙන් කලාකරුවෝ සංසදයේ සභාපති)යුද්ධය දැඩිව පවතින මොහොතක ජනාධිපතිතුමාට අවශ්‍ය ශක්තිය ලබා දෙන්නට තමයි ප්‍රධාන වශයෙන් ම “රට වෙනුවෙන් කලාකරුවෝ” ජාතික සංසදය අපි පිහිටුවා ගත්තේ. ඇත්තටම ඒ මොහොතේ අපි දැන සිටියා ජනාධිපතිතුමා නිසැකයෙන්ම යුද්ධය ජයග්‍රහණය කරන බවත් ඒ සමඟ ම යුද්ධයෙන් පස්සේ ඇතිවන අධිරාජ්‍යවාදී කුමන්ත්‍රණ දිගින් දිගට ම එන බවත්.එයට මුහුණ දීමට අවශ්‍ය ශක්තිය අපි සතුව පවතිනවා. කොටි හිතවාදීන් ඔවුන් ගේ ලැජ්ජාව වසා ගන්නට ඔවුන් ජාත්‍යන්තරය සමඟ එක්වී ජාත්‍යන්තර වශයෙන් කුමන්ත්‍රණ දිගින් දිගටම ජනාධිපතිතුමාට, රණවිරුවන්ට විරුද්ධව දියත් කරනවා. රටට ආදරය කරන කලාකරුවෙක් හැටියට මෙය මට පුදුමයක් නෙවෙයි.එක්සත් ජාතීන්ගේ සභාපතිවරයා හැර වෙන ලේකම් කෙනෙක් හිටියත් මේ කුමන්ත්‍රණ දිගින් දිගටම එල්ල වෙනවා. ඇත්තට ම මේ දරුස්මාන් වාර්තාව මම දකින්නේ මළ පෙරේත නිවට වාර්තාවක් ලෙසයි. මෙය අපි දැඩි පිළිකුළෙන් යුතුව හෙළා දකිනවා.ශ්‍රී ලංකාව පියවරෙන් පියවර ඉදිරියට යන මොහොතක 1948 න් පසුව බිහි වුණු හොඳම දේශ පේ‍්‍රමී නායකයා අපට හිමි වෙලා තිබෙන මොහොතක අරාබිකරයට අත තිබ්බා වගේ් ආසියාවටත් අත තියන්නයි මොවුන් මේ විදිහට ශශ්‍රී ලංකාවට එරෙහිව වාර්තාවක් හදලා තිබෙන්නේ.කලාකරුවන් හැටියට ජනාධිපතිතුමාවත් රටත් ආරක්‍ෂා කරන්නට අපට සිදු කරන්නට වෙන්නේ මිය යන්න නම් එලෙස අධිරාජ්‍යවාදීන් ඉදිරියේ මේ නිවට වාර්තාවට එරෙහිව මිය යන්න පවා අපි සූදානම් කියන පණිවිඩය රටේ මුළු මහත් ජනතාවටම පවසන්න මම කැමැතියි.සනත් අබේසේකරදරුස්මාන් වාර්තාවට අපි කිසිසේත් ම එකඟ වන්නේ නැහැ. අපි විතරක් නෙමෙයි මේ රටේ සමස්ත ජනතාවම මෙයට එරෙහිවයි නැඟී සිටින්නේ.වසර තිහක කාලයක් පැවැතුණු කුරිරු යුද්ධය නිමා කරලා ලංකාව එක්සේසත් කරල රටේ ජනතාවට නිදහස ලබාදුන්න ජනාධිපතිතුමාට රටේ ජනතාව ප්‍රණාම පුද කරනවා.කලාකරුවෙක් විදියට මගේ ‘මහින්දාගමනය’ චිත්‍රපටයේ රූගත කිරීම් යාපනය, ත්‍රිකුණාමලය, තන්තිරිමලේ වගේ අතිශය සුන්දර ස්ථානවල නිදහසේ බියෙන් සැකෙන් තොරව රූපගත කරන්නට පුළුවන් වුණේ යුද්ධය නිමා වූ නිසා.මේ තැන්වලට යුද්ධය තිබුණා නම් අපට, රටේ ජනතාවට යන්න එන්න පුළුවන්ද? මේ ලැබුණු නිදහස නිසා අද රටේ සිංහල දෙමළ ජනතාව ඉතාම සාමකාමීව එකමුතුව නිදහසේ සතුටින් ජීවත් වෙනවා.ඇත්තට බෞද්ධාගමික වැසියන් විදිහට අපි කාටත් හිංසා පීඩා කරන ජාතියක් නෙමෙයි.ඒ නිසා මේ මොන වාර්තා ආවත් අපි අදහස ධර්මය, බෞද්ධාගමික දර්ශනය මත මේ රට ආරක්‍ෂා වෙනවා කියන එකයි මගේ හැඟීම.ඇත්තට ම රටට ආදරය කරන කලාකරුවෙක් විදිහට මම නිර්භයව දරුස්මාන් වාර්තාවට මගේ් විරෝධය ප්‍රකාශ කරනවා. ජනාධිපතිතුමාත් රණ විරුවනුත් වෙනුවෙන් මේ රටේ ජනතාව අත්වැල් බැඳගෙන මේ දරුස්මාන් වාර්තාවට විරෝධය පළකරනවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av1105088</link>
    <topic>ඒ බිහිසුණු ම්ලේච්ඡ යුගය කෙසේ නම් අමතක කරමු ද?</topic>
    <author>ඉඳුනිල් වීරරත්න</author>
    <content>ඒ බිහිසුණු ම්ලේච්ඡ යුගය කෙසේ නම් අමතක කරමු ද?අල්කයිඩා නායක ඔසාමා බින් ලාඩන් මරා දැමූ පුවත ඇමරිකානු ජනාධිපතිවරයා නිවේදනය කිරීමත් සමඟ ඇමරිකාවේ ජනතාව වීදි බැස පී‍්‍රතියෙන් නටන අයුරු රූපවාහිනී තිරයේ පෙනෙයි. මම රැකියාවට යාම සඳහා දුම්රිය ස්ථානය බලා පිටත් වුණෙමි. උදෑසන කාර්යාල දුම්රිය පැමිණෙන තුරු සෙනඟ බලා සිටී. මගේ සිත අතීතයට යයි.ඒ මීට වසර දෙකකට පෙර 2009 මැයි 18 වැනිදා අපේ රටට භීෂණය පැතිරූ මිනීමරු ප්‍රභාකරන් ආරක්ෂක හමුදාවෙන් මැරුම් කෑ පුවත දැනගත් දා, මෙරට වැසියන් පී‍්‍රති වූ අයුරු සිහිපත් වීමෙනි. එදා එලෙස ප්‍රභාකරන් ඇතුළු කොටි නායකයන් සියල්ලම අපේ වීරෝදාර හමුදාව අතින් මැරුම්කනතුරු ඔවුන් සිදුකළ විනාශය කොතරම් ද?අහිංසක සාමාන්‍ය වැසියන් අමු අමුවේ කපා කොටා ඝාතනය කළ අවස්ථා නම් කොපමණ ද? දුම්රිය තුළ බෝම්බ පුපුරුවා කාර්යාලයට ගිය, කාර්යාල අවසන් වී නිවෙස්වලට යමින් සිටි රජයේ සේවකයින් කොතෙක් නම් ඝාතනය කරන්නට ඇත්ද?දුම්රිය පැමිණි විට ඊට ගොඩ වූ මා නෙත ගැටෙන්නේ සතුටින් සිනහවෙන් පිරුණු මුහුණුය. එහෙත් මීට වසර 3 කට පමණ පෙර මෙවැනි දුම්රිය තුළ මොවුන් ගමන් කළේ මොන තරම් මර බියකින් ද? එදා දුම්රිය මගීන් දැනුම්වත් කිරීමට අලවා තිබූ දැන්වීම් තවමත් එකක් දෙකක් ඉතිරිව තිබේ. ‘බෝම්බයෙන් අනුකම්පාවක් නැත’, ‘ඔබ අසල ඇති අයිතිකරුවකු නොමැති ගමන් මල්ල බෝම්බයක් විය හැකියි’ මෙවැනි දැන්වීම් බස්රථවල දුම්රිය තුළ කොතෙක් නම් තිබුණා ද?කාර්යාලයට යන පිරිස අතරේ තුරුණු විය පසුකළ යුවළක් සතුටින් කතාබහ කරනු පෙනේ. එහෙත් අතීතයේ මෙවැනි ජෝඩු එකට දුම්රියේ ගමන් කළේ නැති තරම්. කොයි මොහොතේ දුම්රිය තුළ බෝම්බයක් පුපුරා තම ජීවිත අහිමි වේද යන සැකය අප කා තුළත් තිබිණි.මේ නිසා බොහෝ විට සැමියා සහ බිරිය දුම්රිය දෙකක ගියහ. එකම දුම්රියේ ගියත් ගමන් කළේ වෙන වෙනම මැදිරි දෙකකය. ඒ හදිසියේ හෝ බෝම්බයකට අසුවුවහොත් දරු පැටවුනට මව සහ පියා දෙදෙනාම අහිමි වීම වැළැක්වීමට ය.මගේ සිත යළිත් අතීතයට දිවයයි. ඒ 1987 වසරයි. කොළඹ නගරයට ලංකාවේ සිව්කොනේ සිට රැකියා කටයුතු සඳහා මෙන්ම නොයෙකුත් අවශ්‍යතා සඳහා ජනතාව පැමිණියේ මර බියෙනි. කොතැනක, කොයි මොහොතක බෝම්බ ප්‍රහාරයක් එල්ල වේදෝයි යන සැකය සෑම සිතකම පාහේ හොල්මන් කරමින් තිබිණි. ඒ තරමටම එල්ටීටීඊ ත්‍රස්තවාදීන් සිය ම්ලේච්ඡත්වය ප්‍රදර්ශනය කර තිබීම ඊට හේතුවයි.ඒ දිනවල මා රැකියාවට ආවේ බස් රථයෙනි. මම ලේක්හවුස් ආයතනයෙන් පස්වරු 4.30 ට සේවය නිම වී පිටකොටුව පෞද්ගලික බස්රථ නැවතුමට පැමිණියේ මා පැමිණෙන තුරු බලා සිටින සුමනදාස මාමා මුණ ගැසීමටය. එදවස ගම්පහ පෞද්ගලික බස් නැවතුම පිහිටා තිබුණේ කොළඹ පිටකොටුවේ බෝධිරාජ විහාරය අසලය.ඛණිජ තෙල් සංස්ථාවේ සේවය කළ සුමනදාස මාමාත් මාත් සියරට පලතුරු කඩෙන් පලතුරු බීම දෙකක් බී පිටත්වීමට නියමිත පෞද්ගලික බසයට පැමිණය ද ඉදිරිපස ආසනයක් හැර අනෙක් ආසන සියල්ලම පිරී තිබිණි. මේ නිසා ඊළඟ බසය පැමිණි පසු වාඩි වී යෑමේ අදහසින් නැවතුණෙමු.එහෙත් පිටත්වීමට නියමිතව තිබු බසයේ රියැදුරා ලෙස සේවය කළ දයා අයියා, සුමනදාස මාමාගේ හිතවතකු වූ නිසාවෙන් ඔහුගේ ආරාධනයෙන් ඉදිරිපස අසුනේ අප දෙදෙනාටම හිරවී යන්නට සිදුවිය.පස්වරු 4.50 බස් රථය පිටත් වී ආමර් වීදිය තෙක් වත් එන්නට පෙර, ත්‍රස්තවාදී ප්‍රහාරයකින් මුළු පිටකොටුව පෞද්ගලික බස් නැවතුමම විනාශ විය. යම් කිසි විදියකින් ඊළඟ බසයේ එන්නට අප එතැන සිටියා නම්.එම බෝම්බයෙන් පෞද්ගලික බස්රථ, මෝටර් රථ, මෙන්ම අසල තිබු වෙළෙඳ සල් ඇතුළු සියල්ලම විනාශ වී ගියේය. වඩාත් ශෝචනීය තත්ත්වය වූයේ රැකියා අවසන් වී නිවෙස් බලා යන්නට පැමිණි අහිංසක ජනතාව 114 දෙනෙක් මරු වැළඳ ගැනීමත්, 200 කට අධික පිරිසක් තුවාල සිදුවීමත් ය.අද මෙවැනි සටහනක් තබන්නට එදා මගේ දිවි ගැලවීම කිසියම් දෛවෝපගත සිදුවීමක් ලෙස මම දකිමි. මර්සුකී දරුස්මාන් වාර්තාව යළිත් ශ්‍රී ලංකාව තුළ මානව හිමිකම් කඩකළා යැයි චෝදනා එල්ල කර තිබේ.ඒ අවසන් සටනේදී ප්‍රභාකරන් ඇතුළුව සමස්ත එල්ටීටීඊ නායක පිරිසම විනාශ කිරීමට අපේ වීරෝදාර හමුදාව සමත්වුණු අතර, අද ඇමරිකානුවන් ඇතුළු සෙසු බටහිර රටවල බොහෝ පිරිස් ඔසාමා බින් ලාඩන් ගේ මරණයත් සමඟම සතුටු වූවාටත් වඩා එදා සිංහල, දෙමළ, මුස්ලිම් ඇතුළු සමස්ත ශ්‍රී ලංකාවාසී ජනතාවම සැනසුම් සුසුම් හෙළුවේ ප්‍රභාකරන් ඇතුළු කොටි ඝාතකයන් එතරම් ම්ලේච්ඡ ලෙස මිනිසුන් ඝාතනය කළ නිසාවෙනි.දරුස්මාන්ලා මොනතරම් චෝදනා එල්ල කළත් දශක තුනකටත් වඩා කාලයක් එල්ටීටීඊ ත්‍රස්තවාදීන් සිංහල දෙමළ මුස්ලිම් මිනිසුන් අමු අමුවේ මරා දැමූ ඒ අතීතය කෙසේ නම් අමතක කරන්න ද? එදා ගැබිනි මවුවරුන් පවා කපා කොටා දැමු කොටි, මවගේ තනයෙන් කිරි උරා බොමින් සිටි කිරි කැටියන් ඔසවා පොළොවේ ගසා මරා දැමු හැටි කෙසේ නම් අමතක කරන්න ද? සිංහලයාට දවස් හතෙන් සියල්ල අමතක වන බව ප්‍රභාකරන් නම් ම්ලේච්ඡ ඝාතකයා වරක් පවසා තිබුණි.එහෙත් එල්ටීටීඊය රටපුරා වෙඩි තබමින්, බෝම්බ ගසමින්, කපා කොටා දමමින් අහිංසක සිංහල ජනතාව මරා දමද්දී පවා මේ රටේ සෑම තැනකම දෙමළ ජනතාව නිදහසේ ජීවත් වුණේ සියල්ල අමතක කර දැමීමට තරම් යහපත් ගතිගුණය සිංහලයා සතුව තිබුණු නිසා බව ප්‍රභාකරන් කල්පනා කළේ නැත.1975 සිට 2009 මැයි 18 නන්දිකඩාල් කළපුවේදී අවසන් ගමන් යන තෙක් ප්‍රභාකරන් ඝාතනය කළ මෙරට අහිංසක සිවිල් ජනතාව දස දහස් ගණනකි. මරා දැමු දේශපාලන නායකයින්, ඇතුළු ප්‍රභූ පුද්ගලයන් සිය ගණනකි. දේපළ විනාශය ගණන් බැලිය නොහැකි තරම්ය.දරුවන් අහිමි වූ මවුවරුන්, පියවරුන්, මවුපිය සෙනෙහස අහිමි වූ දරුවන්, සොයුරු සොයුරියන්, ඥාතින් එකිනෙකාට අහිමි වූ පිරිස කොතරම් දැයි සංඛ්‍යා ලේඛනවලට කෙසේ නම් ගන්න ද?1975 ජූලි 27 යාපනයේ නගරාධිපතිවරයා මෙන්ම ශ්‍රී ලංකා නිදහස් පක්ෂ සංවිධායකවරයා වූ ඇල්ෆ‍්‍රඩ් දුරෙයිඅප්පා නම් වූ තම වර්ගයා ගේම කෙනකු ඝාතනය කරමින් මේ ඝාතන රැල්ල ඇරැඹු ප්‍රභාකරන් මෙලොව සිටි දරුණුම ත්‍රස්තවාදී නායකයා ලෙසින් හැඳින්වූයේ ඔහු කළ කෲර ම්ලේච්ඡ ක්‍රියා හේතුවෙනි.එදා මෙදා තුර ඉතිහාසය දෙස ආපසු හැරී බැලීමේදී අප ජාතියක් ලෙස රටක් ලෙස මොන තරම් කඳුළු සලන්නට ඇත්ද? මොන තරම් දුක්ගිනි කන්දරාවක් නම් උහුලන්නට ඇත්ද?ප්‍රභාකරන්ගේ නායකත්වයෙන් යුතුව බටහිර අවස්ථාවාදී බලවේගයන් ගේ ආශීර්වාදයෙන් එල්ටීටීඊ ත්‍රස්ත රැළ මෙරට සිදුකළ ඒ මහ පොළොව නුහුලන මිනිස් ඝාතනය පිළිබඳ දෝංකාරය, අපේ රටේ පමණක් නොව ලෝක ඉතිහාසයෙන් ද කිසිදා මකා දැමිය නොහැකිය.ප්‍රභාකරන් ගේ එල්ටීටීඊ සංවිධානයේ ඉතිහාසය දෙස බැලීමේදී 1983 ජූලි 23 වැනිදා මධ්‍යම රාත්‍රියේ යාපනය පලාලි විශ්ව විද්‍යාල හන්දියේ බිම් බෝම්බයක් පුපුරුවා හරිමින් ලුතිනන් වාස් ගුණවර්ධන ඇතුළු හමුදා සාමාජිකයන් 13 දෙනෙක් මරා දැමු අතර, මෙය එල්ටීටීඊය විසින් හමුදා සාමාජිකයන් විශාල ප්‍රමාණයක් එකම ස්ථානයකදී ඝාතනය කළ ප්‍රථම අවස්ථාව ලෙස ඉතිහාසයට එක්වෙයි.එලෙස ඇරැඹි මේ ඝාතන රැල්ලේ ඊළඟ පියවර වූයේ 1984 නොවැම්බර් 30 වැනිදා මුලතිව් දිස්ත්‍රික්කයේ පදවිය කෙන්ට් ෆාම් සහ ඩොලර් ෆාම් ගම්මානවල නිරායුද අහිංසක වැසියන් 62 ක් කපා කොටා ඝාතනය කිරීමයි. මෙම ඝාතනය නිරායුද අහිංසක ජනතාව ඉලක්ක කරමින් එල්ල කළ පළමු ම්ලේච්ඡ ප්‍රහාරය මෙන්ම එල්ටීටීඊ ත්‍රස්ත ක්‍රියා ආරම්භයෙන් පසු ඝාතනය කළ විශාලතම පිරිස ද වෙයි. 1985 ජනවාරි 19 වැනිදා අලිමංකඩින් පිටත් වූ යාල්දේවී දුම්රිය බෝම්බයකින් පුපුරුවා හළ කොටි මගීන්ට වෙඩි තබමින් අපේ රටේ උතුර දකුණ යා කළ සජීවී සබඳතාව විනාශ කළේය. මෙහිදී ආරක්ෂක අංශ සාමාජිකයෝ 28 ක්, දෙමළ සිවිල් වැසියෝ 11ක් මිය ගියහ.බුදු පියාණන් දේශනා කළ නිර්මල වූ බුද්ධ ධර්මය ලොව පවතින පුරාවට රැඳී පවතින මේ පින්බර රටේ, විරාජමානව වැඩ හිඳින ජය ශ්‍රී මහා බෝ සමිඳුන් අබියස පෙහෙවස් සමාදන් වී මහත් භක්තියෙන් බෝධියට වන්දනා කරමින් සිටි උවැසි උවැසියන්ට වෙඩි තැබු කොටි ත්‍රස්තවාදීහු බෝ මළුවේ වැලි තලාව ලෙයින් තෙත් කළහ.1985 වෙසක් මස 14 වැනිදා පෙරවරු 8.00 ට සිදුකළ මේ මහ පොළොව නුහුලන අපරාධය නිසාවෙන් 120 දෙනෙක් මෙලොව හැර ගියහ. එසේම 1998 වසරේ ජනවාරි 25 වැනිදා ලෝකවාසී බෞද්ධයන්ගේ මුදුන් මල්කඩ වූ මහනුවර ශ්‍රී දළදා මාලිගාවට බෝම්බ පිරවූ ලොරියකින් පැමිණ ප්‍රහාරයක් එල්ල කළ අතර 7 දෙනකු මියගොස් 25 කට තුවාල සිදුවිය.1987 වසරේ ජූනි 02 වැනිදා අම්පාර අරන්තලාවේදී කසාවත ලෙයින් තෙත් කළ ප්‍රභාකරන්ගේ මිනීමරු කල්ලිය හෑගොඩ ඉන්ද්‍රසාර නාහිමි ඇතුළු බුද්ධ පුත්‍රයන් වහන්සේලා 31 නමක් කපාකොටා අමු අමුවේ සිදුකළ ඝාතනය ඇතුළු මෙරට බෞද්ධ සිද්ධස්ථානවලට සහ ලොවටම මෛත්‍රිය පැතිර වූ භික්ෂුන් වහන්සේ ඝාතනය ඔවුනටම පාරා වළල්ලක් විය.1992 ඔක්තෝබර් 15 වැනි දින එල්ටීටීඊය තමන්ගේ තිරිසන් බව ලොවට යළි යළිත් හෙළි කරමින් මැදිරිගිරිය පල්ලිය ගොඩැල්ලේ නිරායුධ ගම්වැසියන් කපා කොටා කළ ඝාතන වැල සිහිවන විට තවමත් ඇඟ හීගඬු නැඟෙයි. ගොවිතැනින් ජීවත් වූ අහිංසක ගම්වැසියන් 147 ක් පොලිස් නිලධාරීන් 20 ක් සමඟ කපා කොටා වෙඩි තබමින් කළ ඒ ඝාතනවල කුරිරු බව ම්ලේච්ඡ බව කොතරම් ද යත් මවු ඇකයේ කිරි උරා බොමින් සිටි දරුවන් පොළොවේ ගසා මරා දමා තිබිණි. එලෙස මාස 7, 8 වයසේ කිරි දරුවන් 16 ක්, දුව පැන ඇවිදින වයසේ දරුවන් 10 ක්, ගැබිනි මවුවරුන් 15 දෙනෙක් මේ පිරිසේ සිටි අතර එදා දරුස්මාන් ඇතුළු පිරිස සිටියේ කොහිදැයි ප්‍රශ්නයක් පැන නඟී.මෙලෙස උතුර නැගෙනහිර ගම්මානවල ගොවිතැනින් ජීවත් වූ අන්ත අසරණ ගම්වැසියන් කපා කොටා මරා දැමූ ප්‍රභාකරන් අපේ රටේ ආර්ථිකයේ කේන්ද්‍රස්ථානය වූ කොළඹ නගරයත්, එහි සේවයට පැමිණි අහිංසක ජනතාවත් ඉලක්ක කරගෙන මරාගෙන මැරෙන ප්‍රහාර, කාල බෝම්බ යොදා ගනිමින් ප්‍රහාර එල්ල කළේ මෙලොව සිටි ප්‍රබලම ත්‍රස්තවාදී නායකයා තමන් යැයි වහසි බස් දොඩමිනි.1986 මැයි 07 වැනිදා කොළඹ මධ්‍යම විදුලි පණිවුඩ කාර්යාලයට එල්ල කළ කාල බෝම්බයෙන් 14 දෙනෙක් මරුමුවට පත් වී 144 ක් තුවාල වීම, මැයි 30 වැනිදා එලිෆන්ට් හවුස් අසල බෝම්බයෙන් 11 ක් මිය යාම,ඉන් වසර 10 කට පසු 1996 ජනවාරි 31 වැනිදා කොළඹ මහ බැංකුවට එල්ල කළ ප්‍රහාරයෙන් 90 මියගොස් 1400 කට අධික පිරිසක් තුවාල වීම, 1996 ජූලි 24 කොළඹ - අලුත්ගම දුම්රියට දෙහිවලදී එල්ල කළ බෝම්බ ප්‍රහාරයේදී 60 ක් 70 ක් අතර ගණනකට ජීවිත අහිමි වීම, 1997 ඔක්. 15 වැනිදා කොළඹ ලෝක වෙළෙඳ මධ්‍යස්ථානයට එල්ල කළ ප්‍රහාරයෙන් 13 ක් මිය යාම ඇතුළු ම්ලේච්ඡ ප්‍රහාර ලියා නිම කළ නොහැකි තරම් ප්‍රමාණයකි.මෙලෙස අහිංසක සිවිල් වැසියන් දස දහස් ගණනින් ද දේශපාලනඥයින් ඇතුළු විද්වතුන් සිය ගණනක් ද අමු අමුවේ ඝාතනය කළ ප්‍රභාකරන් ඇතුළු කොටි නායකයින්ගෙන් අහිංසක වැසියන් බේරා ගන්නට මහින්ද රාජපක්ෂ ජනාධිපතිතුමාගේ නායකත්වයෙන් යුතුව වීරෝදාර රණවිරුවෝ මානුෂික මෙහෙයුමක් දියත් කළහ.ජාත්‍යන්තරය විසින් පුම්බා තිබු එල්ටීටීඊ නායකයාගේ ප්‍රතිරූපය රණවිරුවන්ගේ එඩිතර බව හමුවේ බිඳ වැටෙද්දී උන් කළේ අහිංසක දෙමළ ජනතාව ලක්ෂ ගණනක් ප්‍රාණ ඇපයට තබා ගනිමින් පසු බැසීමයි.අවසානයේ මේ අහිංසක වැසියන් අතර සැඟවී පණ බේරාගන්නට උත්සාහ කළ ද අපේ රණවිරුවන් කෙරෙහි විශ්වාසය තැබූ එම වැසියන් හමුදාවට බාර වූයේ ලක්ෂ ගණනිණි. මේ තත්ත්වය හමුවේ එල්ටීටීඊය වියරු වැටී සාමාන්‍ය ජනතාව මරා දැමූ බවට ලොවටම රහසක් නොවෙද්දී දරුස්මාන්ලාට නොපෙනීම පුදුමයකි.අවසන් මොහොතේ රණවිරුවන් අතින් වෙඩි කා මිය ගිය ත්‍රස්තවාදීන් ගේ මානව හිමිකම් පිළිබඳව කතා කරන මේ වාර්තාව හෙළා දකිමින් ජාති භේදයකින්, පක්ෂ භේදයකින්, ආගම් භේදයකින් තොරව සමස්ත ශ්‍රී ලාංකිකයින්ම එකාවන්ව එකට එක් වී සිටින මේ මොහොතේ බින් ලාඩන් මිය ගිය පුවත සවනත වැකුණු සැණින් සතුටු වුණු බටහිර ජනතාව ද අප සමඟ එක්වන බව අපට විශ්වාසය.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av1105089</link>
    <topic>ඔය බලවේගවලට එරෙහිව අපි එදත් පෙළ ගැසුණා</topic>
    <author/>
    <content>ඔය බලවේගවලට එරෙහිව අපි එදත් පෙළ ගැසුණාබුද්ධදාස විතානආරච්චිඔය බලවේගයට විරුද්ධව මීට ටික දවසකට කලින් අපි පෙළගැහුණා. ඒත් එදා සමහරුන් අප දෙස අවඥා සහගතව බලලා හිනාවුණා. විමල් වීරවංශ ඇමැතිතුමා උපවාසය කරද්දී හිනාවුණා.එදා සමච්චලයට හිනාවුණ අයට අද තේරිලා තියෙනවා කුමක්ද ඇත්ත කියලා.ගෝලීය දේශපාලනය පිළිබඳ සවිඥානික අයට දැනුණ ඔය දරුස්මාන්ලා කුමකට ද සූදානම් වෙන්නේ කියලා. ඒ නිසයි එදා අපි මුලින් පාරට බැස්සේ.ඒ නිසා මෙතැනදී පළමුව එක්සත් ජාතීන්ගේ සංවිධානය සමඟ හැප්පෙන්න යනවා කියලා හිනා වුණ අයට අද තේරිලා තියෙනවා අපි කළ දේ සාධාරණයි කියලා.දෙවැන්න මේ මානුෂීය මෙහෙයුම වෙලාවෙදිත් ත්‍රස්තවාදීන් මර්දනය කරන්න කිසිදු සහායක් නොදුන් උදවියට අද මහින්ද රාජපක්ෂ ජනාධිපතිතුමා ඉතාම ඍජු, රටට ආදරය කරන කෙනෙක් කියලා කියන්න වෙලා තියෙනවා.ඩග්ලස් සිරිවර්ධනඑක්සත් ජාතීන්ගේ මහලේකම් කියන්නෙ ලෝක ප්‍රජාවගේ ගෞරවයට පාත්‍රවන පුද්ගලයෙක්. මේ තනතුර දැරූ භූතාන් ලෝක සාමය වෙනුවෙන් කොච්චර කැපවුණාද කියන කාරණය රහසක් නෙමෙයි. ඒත් මේ දැන් ඉන්න එජාප ලේකම් කාගෙදෝ මුදලට රැවටිලා පක්‍ෂපාතීව මේ වගේ තීරණයක් ගැනීම අසාධාරණයි.මේ රට බේරාගෙන එක්සේසත් කළ මහින්ද රාජපක්‍ෂ ජනාධිපතිතුමා ජාත්‍යන්තර අධිකරණය වෙත ගෙනයාම මොවුන්ගේ අරමුණ බව පේනවා. මේ රටේ ඇති කරපු සාමයෙන් අද වැඩියෙන්ම සතුටු වෙන්නෙ දෙමළ ජනතාව.ඒ නිසා දෙමළ - සිංහල භේදයක් නැතිව සියලු ජනතාව එක්වෙලා අපේ ජනාධිපතිතුමා ආරක්‍ෂා කරගන්නයි අපි මේ වෙලාවෙ කරන්න ඕන.සෝමපාල රත්නායකමේ රටේ කලාකරුවෝ වශයෙන් පමණක් නොව පුරවැසියෝ වශයෙන් ද අපි මේ ගැන කතා කළ යුතුයි. ගහලයෙකු පමණයි මේ ගැන කතා කරන්න බැහැ කියන්නේ. මේ රටේ සෑම පුරවැසියකු වගේම මමත් ජගත් මහලේකම්වරයාගේ උපදේශන වාර්තාවට මගේ විරෝධය ප්‍රකාශ කරනවා.කවුරු හරි එම වාර්තාව හොඳයි කියනවා නම් ඔහු හෝ ඇයව එල්ලා මරන්න වටිනවා කියලයි මම නම් හිතන්නේ. අධිරාජ්‍යවාදීන්ගේ කෙරුවාව තමා ඔය. ඔවුන්ට ඕනෑ චීනයට ඉන්දියාවට විරුද්ධව ඉන්න පුළුවන් තැනක පැලපදියම් වෙන්නයි. ඒකට සුදුසුම තැන ලංකාව බව ඔවුන් දන්නවා.නැත්නම් මොකටද මේ අවසන් වුණු යුද්ධයක් ගැන නැවතත් හාරා අවුස්සන්නේ. දැන් යුද්ධය ඉවරයි. දැන් අවශ්‍ය ජීවත්වෙන අයට යහපතක් කරන්නයි. එක්සත් ජාතීන්ගේ සංවිධානයේ නිරුවත මෙයින් මුළු ලෝකයටම හෙළිදරව් වෙනවා!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av11050810</link>
    <topic>ඔය තුන්පත් රෑනේ වාර්තාව අප ප්‍රතික්ෂේප කරනවා</topic>
    <author/>
    <content>ඔය තුන්පත් රෑනේ වාර්තාව අප ප්‍රතික්ෂේප කරනවාබන්දුල විතානගේඔය දරුස්මාන් වාර්තා පිළිබඳ මගේ උනන්දුව පසුගිය කාලය පුරාම තිබුණා. හැබැයි මේ සියලු දේ නින්දිත දේවල්. දශක තුනකටත් වැඩි කාලයක් කාටවත් ම කරන්න බැරිව තිබුණු දරුණු ත්‍රස්තවාදීන් මර්දනය කරන්න, මේ රටෙන් අතුගා දමන්න අතිගරු මහින්ද රාජපක්ෂ ජනාධිපතිතුමාට අවකාශය ලැබුණා.එතුමා කිසිම විදේශීය බලවේගයකට යටත් නොවී ඍජුව මේ කටයුත්ත කළා.එල්.ටී.ටී.ඊ ය ලොව බලවත්ම දරුණු ත්‍රස්තවාදී කණ්ඩායමක්. ඔවුන් කළ අපරාධ අද මේ දරුස්මාන්ලා දන්නේ නැහැ වගේ කටයුතු කරන්නේ. කවුරුත් හිතුවේ නැහැ. අපි වගේ පුංචි රටකට මෙතරම් බලවත්ව මේ කටයුතු කරන්න පුළුවන් වෙයි කියලා.ඒ නිසා අද මේ විදේශීය බලවතුන්ට ඕන අපිට විරුද්ධව විවිධ මත ගොඩනඟන්න. ඔය තුන්පත් රෑනේ වාර්තාව අපි සහමුලින් ම ප්‍රතික්ෂේප කරනවා. ඒ වෙනුවෙන් අපි විරුද්ධව එකට එකතු වෙන්න ඕන. පක්ෂ විපක්ෂ ජාති ආගම් භේදයක් නොමැතිව එකා වගේ මේ කුමන්ත්‍රණකාරයින්ට අභියෝගයක් වෙමු කියලයි මම කියන්නේ.සිරි කහවල”අන්තවාදීන්ට උඩගෙඩිදීමකුයි මේකෙන් කෙරෙන්නෙ. ඇමෙරිකාව, ප්‍රංශය, කැනඩාව, නෝර්වේ, බ්‍රිතාන්‍යය වගේ රටවල් මේ සඳහා අනුබල දෙනවා.නිදහස්, අදීන ජාතියක් ලෙස රටක් ලෙස ශ්‍රී ලංකාව හිස ඔසවනවාට මේ රටවල් කැමැති නෑ. මේ වෙලාවෙ අපි කරන්න ඕන සියලු භේද ඉවතලා එකාවන්ව එක්සත් ව මේ බොරු ලියවිල්ලට විරෝධය පෑමයි.”ස්වර්ණදාස හේරත්මැරිලා උපන්න වගෙ තමයි සමහරුන් බොහෝ වෙලාවට කතා කරන්නේ. දරුවන් ඉස්කෝලේ ගිහින් ගෙදර එයිද දන්නෙ නැති, සැමියන් රැකියාවට ගිහින් ගෙදර එයිද දන්නෙ නැති ඉතාම අවිනිශ්චිත ජීවිත තමයි පසුගිය අවුරුදු තිහ ඇතුළත අපි ගත කළේ.මේ ව්‍යසනයෙන්, මේ මරණ බියෙන් අපව ගැලෙව්වෙ කවුද? අතිගරු ජනාධිපතිතුමා. වෙනත් නායකයන් වගෙ එතුමන් ලෝක බලවතුන් ඉදිරියේ දෙපැත්තට ඇද අද හිටියා නම් මේ මොකවත් කරගන්න බැහැ. ඒක තමයි පරම සත්‍යය. අතිගරු ජනාධිපතිතුමා බිය නොවී, නිවට නොවී කොන්ද කෙළින් තියාගෙන වැඩ කළා. එහි ප්‍රතිඵලයක් වශයෙන් හැඬූ කඳුළින්, ලෙයින් දවස ගෙවපු රටක් අද සාමකාමි රටක් බවට පත්වෙලා තියෙනවා.මුළු ලෝකේම නායකයන් කිව්වෙ ත්‍රස්තවාදය නැති කරන්න ඕනෑ කියලා. ඒක අපරාධයක් කියලා ත්‍රස්තවාදින්ට උඩගෙඩි දෙන්න යනව නම් මොකක්ද ඒකේ තියෙන සාධාරණත්වය?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av11050811</link>
    <topic>දෙමළ ඩයස්පෝරාව කියන දේ අහලා වාර්තා හදන එක මහ විහිළුවක්</topic>
    <author>ඉනෝකා සමරවික්‍රම</author>
    <content>දෙමළ ඩයස්පෝරාව කියන දේ අහලා වාර්තා හදන එක මහ විහිළුවක්අර්ජුන කමලනාත්“දැන් අපි නිදහස් ජාතියක්. එහෙම නිදහස් වුණා කියලා අපිට අපේ අතීතය අමතක කරන්න පුළුවන්කමක් නැහැ. අපි ඉතාම බයෙන් කල්ගෙවූ කාලයක් තිබුණා. අපේ රටේ ජනතාව අවුරුදු තිස්තුනක් යුද්ධය නිසා පීඩාවට ලක්වුණා.කොටි ත්‍රස්තවාදීන් ගොවිජනපදවලට කඩා වැදිලා ගම්බිම් වැනසුවා. අමානුෂික ලෙස මිනිස් ඝාතන සිදුකෙරුවා. අම්මලගෙ ඇකයේ හිටපු දරු පැටවුන් උදුරාගෙන උඩදාලා කඩුවෙන් කෙටුවා.භික්ෂූන් වහන්සේලා ඝාතනය කළා. ජයසිරි මහ බෝධීන් වහන්සේ ඉදිරියේ මහජනතාව මරා දැමුවා. බෞද්ධයන්ගේ මුදුන්මල්කඩ වූ දළදා මාළිගාව බෝම්බ දාලා විනාශ කළා.දහස් ගණනින් මිනීමැරුව එල්.ටී.ටී.ඊ. ක්‍රියාකාරකම් අපි කොහොමද අමතක කරන්නේ. මේ අමිහිරි දේවල් නැවත මතක් කරන්න සිදුවෙන්නේ දරුස්මාන් වාර්තාව නිසයි. අපේ රටේ කොටි ත්‍රස්තවාදීන් බිහිසුණු අපරාධ සිදුකරද්දි දරුස්මාන් වාර්තාව ලියපු අය කොහෙද හිටියේ?එදා ඉඳලම මේ රට දෙකඩ කරන්න බලාගෙන පිරිසක් හිටියා. ඇමරිකන් ගැති අයට ඕන වුණේ අපේ රට දෙකඩ කරන්න. ඔවුන්ට එසේ කරන්නට වුවමනා වුණේ තම තමන්ගේ පෞද්ගලික ලාභ ප්‍රයෝජන ඉටුකර ගන්නට. ඔවුන් ඉන්නේ මේ රට බේරාගත්ත ගරු ජනාධිපතිතුමා, ගෝඨාභය රාජපක්ෂ මැතිතුමා හා ත්‍රිවිධ හමුදාව සමඟ වෛරයෙන්.අපේ රටේ මිනිස්සු කිසිම බේදයක් නැතිව ජීවත් වෙනවා. අපේ රටේ අගනුවර කොළඹ සිටින ප්‍රධාන පෙළේ හොඳ ව්‍යාපාරිකයන්ගෙන් ඇතැමෙක් දෙමළ ජාතිකයෝ. ඇතැමෙක් මුස්ලිම්. සිංහල, දෙමළ, මුස්ලිම් කියලා ප්‍රශ්නයක් නෑ. රට දෙකඩ කරන්න, ජාතින් අතර ප්‍රශ්න ඇතිකරන්න හදන්නේ් පටු පරමාර්ථ ඉටුකර ගැනීමට අවශ්‍ය අය.අපි බොහෝම එකමුතුව හිටපු පිරිසක්. මුත්තයියා මුරලිදරන්, අර්ජුන රණතුංගලා ක්‍රිකට් පිටියෙදි සුද්දට එරෙහිවයි සටන් කළේ. අපි මුරලිදරන් ක්‍රීඩා කරද්දි ප්‍රමෝදයට පත්වුණා. එතැනදි ජාතිභේද බලපෑවේ නැහැ.සිංහල සිනමාවේ හිටපු දැවැන්ත චිත්‍රපට නිෂ්පාදකයෝ ගෆූර්, චන්ද්‍රරත්නම් යන අය. ඔවුන්ගේ නිර්මාණ විශිෂ්ටයි. ඒ නිර්මාණ අගය කරද්දී අපි ජාතිභේද සැලකුවේ නැහැ. අපි අතර ප්‍රශ්න තිබුණේ නැහැ.යුද්ධ කරද්දි මිනිස්සු මැරෙනවා. ඒත් හමුදාව උවමනාවෙන් දෙමළ මිනිස්සු මැරුවේ නැහැ. අපි රූපවාහිනියෙන් දැක්කා තොරතුරු ඇහුවා. උතුරේ මිනිස්සු කොටින්ගෙන් මිදිලා පලා එද්දි ත්‍රස්තවාදීන් ඒ මිනිස්සුන්ට වෙඩි තියනවා. ඔවුන් මරාදමනවා. හමුදාවේ අය ඒ අවස්ථාවේ කළේ මානුෂික මෙහෙයුමක්. අපේ හමුදාවේ කොල්ලෝ තමන්ගෙ බත්පත දුන්නා ඒ බේරිලා එන අයට. දෙමළ ඩයස්පෝරාව කියන දේ අහලා වාර්තා හදන එක මහ විහිළුවක්. එතැනදි ඉන්නේ එක පාර්ශවයයි. දරුස්මාන් වාර්තාව ලෝක විහිළුවක්. අපි මෙය ජාතික වශයෙන් නෙමෙයි ජාත්‍යන්තර වශයෙන් හෙළා දකින්නට ඕන.අපේ රට, ජනාධිපතිතුමා අපහසුතාවයට පත්කරන්න හදන්නේ විදේශගතවෙලා කොටින්ට හිතැති පිරිස්. ඔවුන්ට අද මේ රටේ තිබෙන සාමකාමී බව ඉවසන්න බැහැ. ඔවුන්ට අවශ්‍ය යළිත් අපේ රට අවුල් කරන්න. විශේෂයෙන්ම ආසියාතික රටක් හැටියට අපේ රට නැඟී සිටින එක දරාගන්න බැරි අය තමයි අද අපේ රටට බොරු චෝදනා එල්ල කරන්නේ. තිස් වසරක යුද ශාපයෙන් මේ රට ගලවාගෙන රටේ උතුරෙත් දකුණෙත් ජනතාවට නිදහසේ ඉන්නට පුළුවන්කම උදාකළ මහින්ද රාජපක්ෂ ජනාධිපතිතුමාට පමණයි මේ රට සංවර්ධනය කරන්න පුළුවන්කම තියෙන්නේ.මේ අවස්ථාවේදී දරුස්මාන් වාර්තාවට එරෙහිව අපි රට වෙනුවෙන් නැඟී සිටිය යුතුයි. ඒක අපේ යුතුකමක්. කලාකාරයෝ හැටියට අපිට යුතුකමක් තිබෙනවා පක්ෂ භේදයක්, ජාති භේදයක් නැතිව රට වෙනුවෙන් පෙනී සිටීමට.ඉනෝකා සමරවික්‍රමඅර්නස්ට් වඩුගේඅපේ මේ සුන්දර දිවයිනට නිදහස ලැබෙන්න පෙර සිටම විදේශ බලවේග - ඇඟිලි ගැසීම් යටත් කරගැනීම් තිබුණා. ඒ අපිට ආදරයකට නෙමේ. මේ අධිරාජ්‍ය වාදීන්ට ඕනෑ වුණේ අපේ රටේ දේ සූරාකන්නයි.කොහොම නමුත් හතළිස් අටේ නිදහසෙන් පස්සෙ අපි රටක් ලෙස ඉදිරියට එමින් සිටියා. එල්.ටී.ටී.ඊ. ත්‍රස්තවාදීන් ඒ ගමනට බාධා කළා. ආර්ථිකය විනාශ කරන්න උත්සාහ කළා. දළදා මාළිගාවට පහර දුන්නා. ශ්‍රී මහා බෝධිය අසල සිටි අහිංසක අය මරා දැමුවා. භික්ෂූන් වහන්සේලා කපා කොටා ඝාතනය කළා. කොළඹ නගරයේ තැන් කීයකට නම් බෝම්බ ගැහුවද? කටුනායක ගුවන් තොටුපළට පහර දුන්නා. අහිංසක සිංහල, දෙමළ, මුස්ලිම් සිවිල් වැසියන් අමු අමුවේ ඝාතනය කළා. එදා බලවත් රටවල්වල හිටි ඔය මානව හිමිකම් සුරකින අය මේවා දැක්කෙ නැද්ද?අපි මේ සියල්ල දරාගෙන රටක් ලෙස ඊට මුහුණ දුන්නා. අපේ හමුදාව මානුෂීය මෙහෙයුමක් කළේ. ඉතාමත් අසීරුවෙන් මානව හිකම් රැකගෙන එදා ත්‍රස්තවාදය විනාශ කරන්නට කටයුතු කරන කොට ජාත්‍යන්තර බලවේග අපට බලපෑම් කළා යුද්ධය නතර කරන්න කියල. ඔවුන් උත්සාහ කළේ ම්ලේච්ඡ කොටි ටික රැකගන්න. ඒත් අපි එයින් ජයගත්තා.එදා ජාත්‍යන්තරයේ සමහර අය කිව්ව විදිහට අපි කළේ වාර්ගික යුද්ධයක් නෙමේ. අපේ හමුදාව සාමාන්‍ය දෙමළ ජනතාව රැකගත්තේ ලෝකයේ වෙන කිසිම හමුදාවක් නොකරන විදිහට. පුංචි ළමයි වඩාගෙන, ගැබිනි මවුවරුන්, වයසක අම්මල, සීයලා කරේ තියාගෙන තමයි ආරක්ෂිත තැන්වලට අරගෙන ආවෙ.දැන් ඒ සියල්ල අවසන්. අපේ රට සාමකාමී විදිහට දියුණුව කරා යනවා. එයට විරුද්ධව තමයි දැන් මේ වාර්තාවක් එළි දක්වල තියෙන්නෙ. මේ වාර්තාව එ.ජා. මණ්ඩලයෙන් අනුමත වුණු එකක් නෙවේ. මේක පෞද්ගලිකව, තනි කැමැත්තට පත්කළ උපදේශන මණ්ඩලයක් සකස් කළ වාර්තාවක්.මේ තුළින් අපේ රටට කිසිම බලපෑමක් එල්ල කරන්න බැහැ. අනෙක් අතට රුසියාව, චීනය වගේ ප්‍රබල රටවල් දෙකක් මීට විරුද්ධව ඔවුන්ගෙ නිශේධ බලය පාවිච්චි කරල තියෙනවා. තවත් රටවල් මීට විරුද්ධව අපේ රටට සහයෝගය පළකරනවා. ඒ නිසා මෙය ගණන් ගත යුතු දෙයක් නෙමේ. අනිත් කාරණය අපේ හමුදාව විනය ගරුක හමුදාවක්. මනුස්සකම පපුවෙ තියෙන කලාවට ළැදි පිරිසක්. ඒ නිසා කලාකරුවන් විදිහට අපි මේ වාර්තාවට සම්පූර්ණයෙන් ම විරුද්ධයි.නවරත්න ගමගේඅපේ රට මේ වෙනකොට දශක තුනක පමණ කාලයක් තිස්සේ තිබුණු යුද්ධය අවසන් කරලා අලුත් යුගයකට එළඹිලා ඉන්නෙ. මෙහිදී සිංහල, දෙමළ, මුස්ලිම් මේ හැම ජාතියක්ම එකට එකතු වෙලා සංස්කෘතික වශයෙන්, දේශපාලනික වශයෙන්, කලාව වශයෙන් එකම රටක්, එකම දේශයක් කියන මතයට එමින් සිටිනවා.මෙහිදී මේ හැම දෙනාගේම ප්‍රාර්ථනය වෙලා තියෙන්නේ ආර්ථිකමය වශයෙන් සහ සංස්කෘතිකමය වශයෙන් ශ්‍රී ලංකාව ඉදිරියට යනවා දකින්නයි. ඒ සඳහා සමස්ත ශ්‍රී ලාංකිකයින්ම පෙළ ගැහිලා එකාවන්ව වැඩකරන මේ මොහොතේ එළිදක්වලා ඇති අසත්‍ය වාර්තාව අපිට කලාකරුවන් ලෙස පිළිගන්න බෑ. එය දේශයේ මාවත උසස් කරන්න ගන්නා උත්සාහයට අකුල් හෙළීමක් ලෙස හඳුන්වන්න පුළුවන්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av11050812</link>
    <topic>දරුස්මාන් වාර්තාවට එරෙහිව කලාකරුවන්ගේ රැළිය හෙට</topic>
    <author/>
    <content>දරුස්මාන් වාර්තාවට එරෙහිව කලාකරුවන්ගේ රැළිය හෙටඑක්සත් ජාතීන්ගේ මහ ලේකම්වරයා විසින් පත්කරන ලද දරුස්මාන් ඇතුළු ත්‍රි පුද්ගල කමිටු වාර්තාවට එරෙහිව අපේ රටේ කලාකරුවන් විද්වතුන් ඇතුළු දහස් ගණනක පිරිසක් එක්රැස්වන මහා ජන රැළියක් හෙට (9) නුගේගොඩ ආනන්ද සමරකෝන් එළිමහන් රංග පීඨයේ දී පැවැත්වේ.කලාකරුවන්, විද්වතුන් ඇතුළු සියලු දෑ හිතකාමීන් පක්ෂ විපක්ෂ භේදයකින් තොරව මේ සඳහා සහභාගි වන අතර දරුස්මාන්ගේ වාර්තාව හකුළා ගන්නා තෙක් මෙම ජන රැළි රටපුරා ක්‍රියාත්මක කිරීමට සැලසුම් කර ඇත. මේ සඳහා සහභාගි වීමට 1000ට අධික කලාකරුවන් රැසක් මේ වන විටත් කැමැත්ත පළකර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av11050813</link>
    <topic>ජාතික සමගිය අඩාල කරන්නට ගත් මේ උත්සාහය පරාජය කරමු</topic>
    <author>තුෂාරි වික්‍රමසිංහ</author>
    <content>ජාතික සමගිය අඩාල කරන්නට ගත් මේ උත්සාහය පරාජය කරමුජීවන් කුමාරතුංගමව්බිමට ආදරය කරන කලාකරුවකු, දේශපාලනඥයකු විදිහට මම දරුස්මාන් කමිටු වාර්තාව පිළිගත නොහැකි නීත්‍යානුකූල නොවන වාර්තාවක් ලෙසට හෙළා දකිනවා.වගේම මේ වාර්තාව තුළ කිසිදු වලංගු භාවයක්, නීතිමය පදනමක් නැති බවත් සාදාචාරාත්මක විරෝධී වාර්තාවක් ලෙසටත් හඳුන්වන්න පුළුවන්. එක්සත් ජාතීන්ගේ සංවිධානයේ මහලේකම්වරයා පෞද්ගලිකව සකස් කරවාගත් මේ වාර්තාව පිටුපස ඉන්නේ එල්.ටී.ටී.ඊ. ත්‍රස්තවාදීන්ගේ වුවමනා ඉටුකරන ඔවුන්ගේ හිතවාදීන් තිදෙනකු බව බැලූ බැල්මට පෙනෙනවා.මූලික වශයෙන් ම මෙයින් සිදු කර තිබෙන්නේ එල්.ටී.ටී.ඊ. යට සුදු හුණු ගාමින් අපේ රටේ නායකයාත් රණවිරුවන් ඇතුළු අපේ රටේ සමස්ත ජනතාව අපහසුතාවයට පත්කිරීමයි.මේ රටේ වසර තිහක් පුරාවටම දරුණු යුද්ධයක් පැවතුණු බව මුළු ලොවම දන්නා කාරණයක්. අද වෙනකොට ඒ බිහිසුණු සාපරාධී යුද්ධය නිමාවට පත්වෙලා.ශ්‍රී ලංකාවේ ස්ථිරසාර සාමයක් සහ සංවර්ධනයක් ගෙන ඒමට රජය ප්‍රයත්න දරමින් සිටින මොහොත. එවන් මොහොතක මෙවැනි වාර්තාවක් ඉදිරිපත් වීම ඉතාම කනගාටුදායක තත්ත්වයක්.ඇත්තටම අද වනවිට රජය මේ රට සංවර්ධනය කරමින් වාසනාවන්ත අනාගතයක් කරා ජනතාව පෙළගස්වන්නට ප්‍රයත්න දරමින් ඉන්න වකවානුව. මේ ප්‍රයත්නය ගැන දරුස්මාන් කමිටුව නිවැරැදිව අවබෝධ කර ගෙන නොතිබීමම හරිම අවාසනාවන්ත තත්ත්වයක් ලෙසයි මම දකින්නේ.තවත් අතකින් බලනවිට අද වෙන කොට උතුරු නැගෙනහිර ජනතාවත් දකුණේ ජනතාවත් මේ දෙගොල්ලන් අතර පැවැති අනවබෝධය, අවිශ්වාසය දුරුකොට ගෙන ඔවුනොවුන් අතර ජාතික සංහිඳියාවක් ඇති කර ගනිමින් පවතින මොහොත.එවන් අවස්ථාවක මෙවැනි වාර්තාවක් ඉදිරිපත්වීමම ඔවුන් අතර ඇති වෙමින් පවතින මේ අවබෝධයට වැදුණු දරුණු පහරක් ලෙසයි මට පෙනෙන්නේ. ඒ වගේම මර්සුකී දරුස්මාන් ගේ මේ කමිටු වාර්තාව ශ්‍රී‍්‍ර ලංකාවේ සංවර්ධනය, සහජීවනය අඩාල කරන්නට ගත් අසාර්ථක උත්සාහයක ප්‍රතිඵලයක් ලෙසත් හඳුන්වන්න පුළුවන්.ඇත්ත වශයෙන්ම මුළු ලොවම පිළිගත් ජාත්‍යන්තර සංවිධානයකට නුසුදුසු අයුරින් මෙවැනි ළඳ බොළඳ වාර්තාවක් ඉදිරිපත් කරමින් එක්සත් ජාතීන්ගේ සංවිධානය කටයුතු කිරීම ඉතාම පිළිකුලෙන් හෙළා දැකිය යුතු වෙනවා.එක්සත් ජාතීන්ගේ සංවිධානය කළ යුතු වන්නේ මෙවැනි සාපරාධී වාර්තා ඉදිරිපත් කිරීම නොවෙයි.ඔවුන්ගේ යුතුකම වන්නේ වසර තිහක් පුරා ශාපලත් යුද්ධයෙන් බැට කෑ ජනතාවගේ තුවාල සුව කිරීම මිසක් පෑරීම නොවෙයි.දරුස්මාන් වාර්තාව පවසන විදිහට එල්.ටී.ටී.ඊ. ය විනය ගරුක හමුදාවක් විදිහට අපිට නම් කිසිසේත් ම පිළිගන්න බැහැ.එයට අපි අපේ දැඩි විරෝධය පළ කරනවා. එල්.ටී.ටී.ඊ. ය මේ රටේ සිදු කරපු ම්ලේච්ඡ ත්‍රස්තවාදී ප්‍රහාර, සාමාන්‍ය ජනතාව ඝාතනය කරමින්, භික්ෂුන් වහන්සේ, පූජකවරුන්, ආගමික නායකයන් අමු අමුවේ ඝාතනය කරමින් රටේ ආර්ථික මර්මස්ථානවලට ප්‍රහාර එල්ල කරමින්, දරු දැරියන් මරා දමමින්, මුළු රටම ලේ විලක් කරමින් කටයුතු කළ ආකාරය මේ අද වාර්තා ඉදිරිපත් කරන අයට අමුතුවෙන්ම පෙන්වා දෙන්න වෙලා.ඒවාට වගකියන්නේ කවුරුන් ද? එල්.ටී.ටී.ඊ. සංවිධානය විනයගරුක හමුදාවක් බව ප්‍රකාශ කරනවා නම් එය ලොව පවතින අනෙකුත් විනය ගරුක හමුදාවන්ට කරන අගෞරවයක් ලෙසයි මා සලකන්නේ. කොහොම නමුත් මේ කමිටු වාර්තාව මඟින් සිදු කර තිබෙන්නේ මවුබිමට අභිමානය ගෙන දුන් ජනාධිපතිතුමා ඇතුළු රණවිරුවන් අසීරුතාවයට පත් කරමින් මේ රට සංවර්ධනය කරා යන ගමන් මඟ අඩාල කිරීමට කටයුතු කිරීමයි.කලාකරුවන් ලෙසත් මේ රටට ආදරය කරන පුරවැසියන් ලෙසත් ඉතාම බුද්ධිමත්ව මේ මොහොතේ් එකාවන්ව එක් රැස්වී මේ වාර්තාවට විරෝධය පළ කරමින් අපේ රට ලබාගත් නිදහස ආපස්සට තල්ලු කරන්නට ඉඩ නොදී මේ සාපරාධී වාර්තාව පරාජයට පත් කරන්නට කටයුතු කළ යුතුයි කියා මම කියනවා.ඒ වගේම අපේ ජනාධිපතිතුමා ගේ මඟ පෙන්වීම සහ නායකත්වය යටතේ ත්‍රිවිධ හමුදාව ලේ මස් දන් දී ජීවිත පූජාවෙන් බේරාගත් මව්බිම අධිරාජ්‍යවාදී බලවේගවල යටි උගුල්වලින් විනාශ කර දැමීමට අපි කිසිසේත් ම ඉඩදිය යුතු නැහැ කියන දෙයත් මම මේ මොහොතේ පැවැසිය යුතුමයි.තුෂාරි වික්‍රමසිංහසබීතා පෙරේරාවසර තිහක් යුද්ධයෙන් පීඩා විඳ අපි දැන් මෙ භුක්ති විඳින නිදහස හීනයක් වගේ. ඒ කුරිරු කාලවකවානුවට සදාකාලික තිතක් තබන්නට කවුරුවත් ම ඉදිරිපත් වුණේ, සහාය වුණේ නෑ. අපි විසින්මයි ඒ යුද්ධය ජයග්‍රහණය කළේ.ඒ කාලයේදි අපේ රට දිහා හැරිලවත් නොබලපු මේ උදවියට දැන් අපේ රටට අතපොවන්න අපි ඉඩ දිය යුතු නැහැ. මේ වෙලාවේ අප රට ගැන පමණක් සිතිය යුතු වෙලාවක්.මට නම් පක්‍ෂයක්, පාටක්, කියලා නෑ ඇත්තටම මම ඉන්නේ රට පැත්තෙයි. ඒ නිසා අපි හැමෝම මේ වෙලාවේ එකතු වී හඬක් නැඟිය යුතුයි.අපිට සංවර්ධනය පමණයි ඕන. ඒ මිසක් දරුස්මාන් ගේ වාර්තා අපිට අවශ්‍ය නැති දෙයක්. ලක්‍ෂ සංඛ්‍යාත මිනිසුන් මැරුණු රටක අද අපි මේ අත් විඳින නිදහස ගැන හරි නම් ඔවුන් ස්තූතිවන්ත විය යුතුයි.ඉනෝකා සත්‍යාංගනි කීර්තිනන්දදශක තුනක් තිස්සේ අප සියලු දෙනාම මේ කුරිරු යුද්ධයෙන් බැට කෑවා. මගේ ජීවිතයෙන් වැඩි කොටසක් ගෙවුණෙත් ඒ භීෂණ යුගයේ අප්‍රසන්න හා අවිනිශ්චිත හැඟීම එක්කයි.පසු ගිය කාලය පුරාවම මේ හැඟීම් සියලුම ශ්‍රී ලාංකිකයන් තුළද නිදන් ගත වී තිබුණා. අද නිදහස් රටක, මානසික සුවයෙන් ජීවත් වීමට ලැබීම ජාතියක් හැටියටත් මිනිසුන් හැටියටත් විශාල පීඩනයකින් නිදහස් වීමක් හැටියටයි මා දකින්නේ.’දරුස්මාන්ගේ වාර්තාව‘ මා දකින ආකාරයට පරණ කුණු ඇවිස්සීමක් වගේ. යුද වාතාවරණයක් පවතින ඕනෑම රටක අතපසුවීම් සිදු වීම වැළැක්විය නොහැකියි.එය ලෝක ඉතිහාසයෙන් ද අපට ඔප්පු කළ හැකි සත්‍යයක්. නමුත් මෙහිදි මා දකින්නේ ඔහු ගේ මෙම වාර්තාව පරණ සිදුවීම් නැවත අවුස්සමින් අපේ අනාගතය ගොඩනගන්නට තිබෙන අවස්ථාව උදුරා ගන්නට දරන ප්‍රයත්නයක් ලෙසයි.ප්‍රේම් දිසානායකඅතිගරු මහින්ද රාජපක්ෂ ජනාධිපතිතුමා මේ රටේ තිස් වසරක් පුරා පැවැති ම්ලේච්ඡ තිරිසන් යුද්ධය නිමාකොට ජාතීන් අතර සංහිඳියාව ගොඩනැඟෙන නව පාලනයකට දොර කවුළු විවර කර තිබීම අධිරාජ්‍යවාදීන්ට ඉවසුම් නොදෙන කරුණක් වී ඇති බැව්, පසුගිය කාලයේදි අප රටට කෙරුණු විවිධ කෙනෙහිලිකම්වලින් මනාව පැහැදිලි වෙනවා. දරුස්මාන් කමිටුවේ නව භූමිකාව එම අකටයුතුකම් හා කෙනෙහිලිකම්වල කූඨප්‍රාප්තියයි.අධිරාජ්‍යවාදී ඇමෙරිකානු රූකඩයක් වන මොවුන්ට අප එරෙහි විය යුත්තේ ඇඟේ පතේ හයිය හත්තිය පෙන්වීමෙන් නොවේ; බුද්ධියෙන් ඥානනය කර ප්‍රහාර එල්ල කිරීමෙන්.ඒ නිසා මෙවැනි රූකඩ කුලී හේවායන්ගේ වහසි බස්වලට කලබල නොවී අප රටේ සැබෑ තත්ත්වය පිළිබඳ ජාතීන් අතර ගොඩනැඟෙමින් පවතින එකමුතුභාවය හා සංහිඳියාව පිළිබඳ ලෝක ජනතාව වෙත සන්නිවේදනය කර අන්තර්ජාතික ප්‍රජාව දිනා ගැනීමෙන් මෙවැනි ප්‍රතිගාමී මතවාද නිශේධනය කිරීම මේ අවස්ථාවේ අප කළ යුතුව ඇති ඉතාම බුද්ධිගෝචර ක්‍රියාව වනු ඇති බව පෙන්වා දෙන්න කැමැතියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av11050814</link>
    <topic>රට බෙදීමේ බලාපොරොත්තුව සුන්වූ නිසයි මේ වාර්තාවෙන් බලපෑම් කරන්නේ</topic>
    <author>ගාමිණී සුසන්ත</author>
    <content>රට බෙදීමේ බලාපොරොත්තුව සුන්වූ නිසයි මේ වාර්තාවෙන් බලපෑම් කරන්නේසිරිල් වික්‍රමගේළමුවෙන් ම කියන්න ඕන මේ පුහු වාර්තාවට රට වැසියකු හැටියට මගේ විරෝධය පළමුවෙන් ම පළ කරන බව. අප සැම දෙනාම එකාවන්ව මෙම වාර්තාවට විරුද්ධ විය යුතුයි. එසේ විරුද්ධ වීමට හේතු කීපයක් ම තිබෙනවා. එක් හේතුවක් තමයි මෙවැනි වාර්තාවක් සකස් කරන්න බලයක් නැති එක. අනෙක් හේතුව තමයි මෙම වාර්තාව මගින් බටහිර රටවල් අපේ රටට බලපෑම් කිරීමට පෙලඹීමට ඉඩ තිබීම. ඇමරිකාව, ප්‍රංශය, නෝර්වේ, බ්‍රිතාන්‍ය වැනි බටහිර රටවල් තමයි මෙවැනි වාර්තාවක් එළිදැක්වීමේ තැනට කටයුතු යෙදුවේ.අපේ රටේ යුද්ධය පවතින කාලෙ ඔය කියන බටහිර රටවල මතය වුණේ එල්.ටී.ටී.ඊ. සංවිධානය ලෝකයේ තිබෙන ප්‍රබලම ත්‍රස්ත සංවිධානයක් බවත් එය කිසිසේත්ම විනාශ කළ නොහැකි බවත් ඒක විශාල මවාපෑමක් .දැන් අපට එය පැහැදිලියි. විශේෂයෙන් ම නෝර්වේ රාජ්‍ය එම මවා පෑමට විශේෂ දායකත්වයක් ලබාදුන්නා. ඒ වගේ ම එල්.ටී.ටී.ඊ. සංවිධානය ප්‍රබල සංවිධානයක් බවත් ඔවුන් සමඟ ශ්‍රී ලංකා රජය සාකච්ඡා කළ යුතු බවටත් නෝර්වේ රාජ්‍ය අවස්ථා කීපයකදී ම පැවසුවා. නමුත් අපේ ජනාධිපතිතුමා ඒ ප්‍රෝඩාවන්ට හසුවුණේ නෑ.ඒ වගේ ම ජනාධිපතිතුමා යුද්ධය සම්පූර්ණයෙන් ම අවසන් කරන්න හමුදාවට අණ දුන්නා. ඇත්තෙන් ම අපේ හමුදාව කළේ යුද්ධයක් නෙමෙයි මානුෂීය මෙහෙයුමක්. එම මෙහෙයුමේ අවසන් අවස්ථාවේදී බ්‍රිතාන්‍ය විදේශ ලේකම් මිලිබෑන් මහතා සහ ප්‍රංශයේ බර්නාඩ් පුෂ්ටර් වැනි පුද්ගලයින් ශ්‍රී ලංකාවට පැමිණ විවිධ බලපෑම් කළා.අපේ ජනාධිපතිතුමා ඒ පුහු ඉල්ලීම් සැලකුවේ නෑ. එතුමාට ඕනෑ වුණේ මේ මානුෂීය මෙහෙයුම සාර්ථකව නිම කරන්න. අපේ රටට කිසිම රටක් බලපෑම් කරන්න එපා කියල ජනාධිපතිතුමා ප්‍රකාශ කළා. එහෙම කෙළින් ම වැඩ කළේ නැතිනම් මේ මානුෂීය මෙහෙයුම මෙතරම් සාර්ථක විදියට අවසන් කරන්න ලැබෙන්නෙ නෑ.”“මානුෂීය මෙහෙයුමේ අවසන් දින කීපයේදි එල්.ටී.ටී.ඊ. සංවිධානයේ සියලුම නායකයින් නන්දිකඩාල් කළපුව ප්‍රදේශයේ සිටියා. සාමාන්‍යයෙන් ත්‍රස්තවාදී ගරිල්ලා සංවිධානයක නායකයින් ඒ ආකාරයට එකම ස්ථානයක ඉන්නේ නෑ. ඔවුන් එහෙම හිටියෙ විශාල බලාපොරොත්තුවක් ඇතිව. ඒ; ඉහතින් දැක්වූ බටහිර රටවල් ඔවුන්ව බේරා ගනීවි යන විශ්වාසය නිසයි.නමුත් අපේ රාජ්‍ය නායකයා බටහිර රටවල් වලට හිස නැමුවේ නෑ. ඒ ආකාරයෙනුයි මානුෂීය මෙහෙයුම සාර්ථකව අපේ හමුදාව නිම කළේ. ඒ තරහ තමයි බටහිර රටවල් මේ විදිහට පිරිමහගන්න යන්නෙ. මේ රටවල් වලට තිබුණු ලොකුම වුවමනා වුණේ අපේ රට බෙදා වෙනුවෙන් කිරීම. ඒ බලාපොරොත්තුව සුන් වූ නිසයි පුහු වාර්තා මගින් අපේ රටට බලපෑම් කිරීමට සූදානම් වෙන්නේ.”“අපේ රටේ හිටපු රාජ්‍ය නායකයින් සේරටම වගේ බටහිර රටවල් විවිධ බලපෑම් කළා. ඇතැම් නායකයින්ට සිදුවුණා ඒ බලපෑම්වලට යටත් වෙන්න. නමුත් වත්මන් ජනාධිපතිතුමා ඒ බලපෑම්වලට යටත්වන කෙනෙක් නෙමෙයි. මේ බටහිර රටවල් සූදානම් වන්නේ අපේ රට බය කිරීමටයි. ජාතියක් ලෙස අපි කිසිවිටෙකත් ඒ පුහු බිය වැද්දීම්වලට බිය නොවිය යුතුයි.”“තවත් කාරණයක් තමයි, මේ වාර්තාව සකස් කරල තියෙන්නෙ මානුෂීය මෙහෙයුම පැවැති අවසාන දින කීපය පිළිබඳව. යුද්ධය ආරම්භ වුණු කාලේ ඉඳල කොච්චර නම් අහිංසක වැසියො මරා දැම්ම ද එල්.ටී.ටී.ඊ. එක පුංචි දරුවො පොළොවෙ ගහල මරල දැම්ම, අරන්තලාවේදී හාමුදුරුවරු විශාල පිරිසක් මරල දැම්මා ගුවන් තොටුපොළ , මහ බැංකුව වැනි ආර්ථික මර්මස්ථාන විශාල ප්‍රමාණයක් විනාශ කළා; බස් බෝම්බ, කෝච්චි බෝම්බ පුපුරුවමින් විශාල අහිංසක වැසියන් සංඛ්‍යාවක් ඝාතනය කළා; යටත් වී සිටි පොලිස් නිලධාරීන් හය සියයක් එකවර මරා දැම්මා.අපේ රටේ නායකයින් කී දෙනෙක් නම් මැරුව ද. අන්න ඒ සිදුවීම් සමඟයි මේ වාර්තාව සකස් විය යුත්තේ. යුද්ධයේදී එල්.ටී.ටී.ඊ. එකෙන් මැරුම් කෑ අහිංසක වැසියන් ගේ කතාවත් මේ වාර්තාවට ඇතුළත් විය යුතුයි. එහෙම නැතුව කිසියම් සිදුවීමක කෙළවරක් අල්ලාගෙන කතා කරල වැඩක් නෑ. අන්න ඒ නිසයි අපි මේ වාර්තාවට විරුද්ධ විය යුත්තේ.“අනෙක් කාරණාව තමයි අපේ ශ්‍රී ලංකාව ඔය කියන බටහිර රටවල යටත් විජිතයක් නෙමෙයි! අපි ඔවුන්ගේ යටත් වැසියො නෙමෙයි. අපි නිදහස් ජාතියක්; ස්වෛරී රාජ්‍යයක්.”“ලාංකිකයන් හැටියට අප මෙහිදී කළ යුත්තේ විවිධ මත ප්‍රකාශ කිරීම නෙමෙයි. එක පයින් දරුස්මාන්ගේ වාර්තාවට විරුද්ධ වී අපේ රටට කිරීමට සූදානම් වන බලපෑම්වලට විරුද්ධ වීමයි. අපේ රටේ සිටින සිංහල, දෙමළ, මුස්ලිම්, බර්ගර්, මැලේ යන සියලුම ජාතීන් එකතු වී මේ කුමන්ත්‍රණය පැරදවිය යුතුයි.”“දෙමළ ජාතික සංවිධානයේ ඇතැම් මන්ත්‍රීවරු කියනව මේ වාර්තාව සාධාරණ එකක් කියල. ඔවුන් මේ රටේ මිනිසුන් නොවන බවයි ඔවුන්ගේ එම ප්‍රකාශයෙන් හැඟෙන්නේ. අපේ රටේ සිටින සියලුම ජන වර්ගයා ජාතියක් ලෙස අපට එල්ල වී ඇති මේ අධිරාජ්‍යවාදී බලපෑම පිළිබඳව අවධියෙන් සිටිය යුතුයි. එකාවන්ව නැගිට මේ අධිරාජ්‍යවාදී බලපෑම පරාජය කළ යුතුයි.”“මේ වාර්තාවේ එක තැනක සඳහන් වෙනවා එල්.ටී.ටී.ඊ. සංවිධානය ලෝකයේ තිබෙන විනයගරුක හමුදාවක් කියල. කුඩා දරුවන්, භික්ෂූන් වහන්සේලා, කාන්තාවන් අමු අමුවේ ඝාතනය කළ හමුදාවක්, ගර්භණී කාන්තාවන් මිනිස් බෝම්බ හැටියට එවීමට තරම් අමානුෂික වූ හමුදාවක් විනය ගරුක හමුදාවක් වේවිද? ඒක විශාල බොරුව වහන්න ගෙතූ තවත් බොරුවක්. ඒක හරියට පුංචි දරුවකුට තිත්ත බෙහෙතක් සීනි දවටල දෙනව වගේ වැඩක්.”ගාමිණී සුසන්තබණ්ඩාර ඇහැළියගොඩවසර තිහක් පුරා පැවැති කුරිරු යුද්ධයෙන් සමස්ත ශ්‍රී ලංකා ජන ජීවිතයම සම්පූර්ණයෙන් ම ඔත්පල වෙලා තිබුණේ. එය සුවපත් කිරීමේ කාර්ය භාරය අතිගරු ජනාධිපතිතුමා ප්‍රමුඛ ආරක්ෂක අංශ විසින් ඉතා මානුෂීයව සිදු කළා.ඊට පස්සෙ නිදහසේ හුස්ම ගන්න නිදහසේ පාරේ බැහැල යන්න බියක් සැකක් නැතිව තමන්ගේ එදිනෙදා කටයුතු කරගන්න උතුරේත් දකුණේත් ඇතුළු සමස්ත ශ්‍රී ලාංකේය ජනතාවටම අවස්ථාව ලැබුණා.ඒ සමඟම අපේ රට කඩිනම් සංවර්ධනයකට සුබ දිසාවකට ගමන් කරන්නට පටන් ගත්තා. මේ සියල්ල නුරුස්නා විවිධ ජාත්‍යන්තර බලවේග මේ වනවිට ක්‍රියාත්මක වෙමින් තිබෙන බව අපට පෙනී යනවා. එය විශාල අනතුරක් හැටියටයි මම දකින්නෙ. මෙය කිසිසේත් ම සුළුකොට තකන්න පුළුවන් කාරණයක් නෙමෙයි. මේ නිසා අපි මේ බලවේග වලට එරෙහිව නැගී සිට සියලු වාද බේද අමතක කර ලංකා මාතාව රැක ගැනීමේ සද් ව්‍යාපාරයේ කොටස්කරුවන් බවට පත්වන්නට ඕන.මේ ජාත්‍යන්තර බලවේග පිටුපස ඉන්නෙ පරාධීන එල්.ටී.ටී.ඊ. පිරිස සහ විවිධ අවි ආයුධ ජාවාරම්කරුවන්. එම නිසා මේ සිද්ධිය ලඝු කර තකන්නේ නැතිව ඊට එරෙහි වීම අපේ යුතුකමක්. අපේ රටේ අභිමානය රැකගැනීම සඳහා අප සැමදෙන කැපවිය යුතුයි කියල මම විශ්වාස කරනවා.මේ වෙලාවෙ අපි හැමෝම ජාති ආගම් පක්ෂ පාට බේදවලින් තොරව එකට එකතු වීම අත්‍යාවශ්‍ය සාධකයක්ව පවතිනවා. මම ඉල්ලා සිටිනවා සියලුම ජන කොට්ඨාසවලින් මේ පිළිබඳව අවධානය යොමු කර එකාවන්ව කටයුතු කරන්න කියල.ගාමිණී ජයලත්වසර තිහක යුද්ධයෙන් පීඩා විඳපු අපි, යුද්ධය නිමාවෙලා හිනැහෙන යුගයක් දැන් එළඹිලා තිබෙන්නේ. රටක් විදියට දැන් තමයි අපි නිදහසේ හුස්ම ගන්නේ.එදා පරාජයට පත්වුණු එල්.ටී.ටී.ඊ. සංවිධානයට පරාජය දරා ගන්න බැරුවයි, මෙවැනි වාර්ථාවක් ඉදිරිපත්කරන තැනට කටයුතු යොදා තිබෙන්නේ. අද ජාත්‍යන්තරව ක්‍රියාත්මක වන එල්.ටී.ටී.ඊ. සංවිධානය කරන කුමන්ත්‍රණකාරී ක්‍රියාවක මුල්ම ප්‍රයත්නය විදියටයි දරුස්මාන්ගේ වාර්තාව මා දකින්නේ. මෙහි අන්තර්ගතව තිබෙන සියලුම දේ පට්ටපල් බොරු.ලංකාවේ ජීවත්වුණු අපි දන්නවා කවුද විනයගරුකව හැසිරුණේ කියලා. කවුද ම්ලේච්ඡ ලෙස මිනිසුන් ඝාතනය කළේ කියලා. ඒක මේ රටේ මිනිස්සුත්, ජනමාධ්‍යයත් හොඳාකාරව දන්නවා.ඒ නිසා ජනමාධ්‍යවේදියකු ලෙස මා ඉල්ලා සිටින්නේ දරුස්මාන්ගේ මේ වාර්තාව අපේ මාතෘ භූමියට කළ අපහාසයක් බැවින් මෙය පරාජයට පත් කරන්නට සියලු දෙනා අත්වැල් බැඳගත යුතුයි කියලයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av11050815</link>
    <topic>ආයෙත් යුද්ධයක් ඇති නොවේවා</topic>
    <author>වසන්ත ජයසිංහ ආරච්චිගේ</author>
    <content>ආයෙත් යුද්ධයක් ඇති නොවේවාජැක්සන් ඇන්තනී’යළිත් යුද්ධයක් එපා’ එය සකල විධ ශ්‍රී ලාංකිකයන්ගේම ප්‍රාර්ථනාවයි. ප්‍රාර්ථනාවට පක්ෂව සහ විපක්ෂව ඡන්ද විමසිය නො හැකිය. 99%ක් ම රටවැසියෝ ඒ ප්‍රාර්ථනාවට පක්ෂව මව්බිමේ හෝ ඉන් පිටත හෝ ජීවත් වෙති.එහෙත් 1%ක් වූ ශ්‍රී ලාංකේය පුරවැසියන් අති සුළුතරයක් යළිත් යුද්ධයක ප්‍රාර්ථනාවෙන් යුක්තව මේ මිහිමත දිවි ගෙවනවා විය හැකිය. ඒ සියයට එකේ හඬ මුළු ලෝකයට ම ඇහෙන පරිදි සංවිධාන ගත වී සිටිනවා ද විය හැකිය.එය කුණු අඹ ගෙඩියක් වී සෙසු අඹවලට ද තම විෂ කෙමෙන් මිශ්‍ර කරමින් සිටිනවා ද විය හැකිය. එහෙත් ඒ ප්‍රාර්ථනාව වනාහී මානව විරෝධී කෲර ප්‍රාර්ථනාවක් බව මුළුමහත් ජන සමූහයාම තීරණය කරනු ඇත.ඇමෙරිකානු ජනාධිපති තුමන්ගේ එකම අධිෂ්ඨානය වී තිබුණේ ඔසාමා බින් ලාඩ්න් නමැති අල්කයිඩා නායකයා අල්ලා ගැනීමයි. ඔවුන් මේ මෙහෙයුම දියත් කළේ බින් ලාඩ්න් ඇමෙරිකාවට බෝම්බ ගැසූ දිනයේ සිට ය. ජෝර්ජ් බුෂ් ජනාධිපතිවරයාගේ සිට බැරක් ඔබාමා දක්වා ම අල්කයිඩා සංවිධානය ඇමෙරිකාවේ ඇහැට වැලි ගසා ජාත්‍යන්තර ත්‍රස්තවාදය ම පවත්වමින් සිටියේය.ත්‍රස්තවාදය මර්දනය කිරීමෙන් ශ්‍රී ලංකාවේ මහින්ද රාජපක්ෂ ජනාධිපතිතුමා ඇමෙරිකාවේ බැරක් ඔබාමාව පරාද කළේ 2009 මැයි 18 වැනිදාය. එදා මුළු ශ්‍රී ලංකාව ම නිදහසේ ජයග්‍රහණය සමරද්දී ඇමෙරිකාව ත්‍රස්ත පරාජයේ මානව හිමිකම් සොයා වෙන ම මෙහෙයුමක් දියත් කළේය.අද බැරක් ඔබාමා ගේ ආඩම්බර ඇමෙරිකානු කථාවත් එදා මහින්ද රාජපක්ෂ ජනාධිපතිතුªමාගේ වීරෝදාර ශ්‍රී ලංකා කතාවත් එකට සමෝධාන කළ විට හෙළිවන්නේ දෙරටම ප්‍රජාතන්ත්‍ර වීරයින් බව මිසක් එක ජයග්‍රහණයක් අනෙක් ජයග්‍රහණයට වඩා තරමින් ලොකු හෝ පොඩි කියා නොවෙයි.අප ද ඇමෙරිකාව කළ පරිදි ම අධිෂ්ඨාන පූර්වක විය යුතුයි. අප ද ඇමෙරිකාව කළ පරිදි ම අවදියෙන් සිටිය යුතුයි. අප අවට සිදුවන සියලු සමාජ දේශපාලන සිදුවීම් පිළිබඳ අවධිගත් සිතින් යුතුව ජීවත් විය යුතුයි.අධිරජ්‍යවාදීන් අපට පුරුදු කළ “දුන්නම කන්නං- කාලා දුවන්නං” ප්‍රතිපත්තියෙන් මිදිය යුතුය. 2005 වර්ෂයෙන් පසු අප රට තුළ පැළ කළ “අලුත් ශ්‍රී ලංකාව“ යන ශුභ වාදයට අතු ඉති ලා වැඩෙන්නට ඉඩ සැලසිය යුතුයි. හෙට සිට ඇමෙරිකාව “අලුත් ඇමෙරිකාවක්” වෙන්නට සිහින දකිද්දී අප අපේ අලුත් ශ්‍රී ලංකා සංකල්පය ලෝක වායුගෝලයට පිටකර හමාරය.2005 දී බලයට පත්වන විධායක සේනාධිනායකත්වය වනාහී මෙරට පහළ වූ ජනමූල නායකයා යැයි අප පැහැදිලි කරන්නේ ප්‍රශස්ති ගායනාවක් සඳහා නොව සමාජ විද්‍යාත්මක ඔප්පු කිරීමක් සඳහාය. 1970 දී දේශපාලන ක්‍ෂේත්‍රයට පිවිසෙන එතුමා 1975 දොරේ අප්පා ඝාතනයේ සිට ඇරැඹි සමස්ත මානව විරෝධී ත්‍රස්ත ඝාතනයන්හී ම හේතුඵල සම්බන්ධතාව සොයා සහභාගී නිරීක්ෂණයක යෙදෙයි.පෙර යුද්ධයට මූණ දුන් කිසිදු විධායක රාජ්‍ය නායකයෙකුට හසු නොවූ ජාත්‍යන්තර යුද කුමන්ත්‍රණයේ වග විභාගය එතුමන්ට දැනෙන්නේ එතුමන් කෝල්බෲක් කළු සුද්දෙක් නොවූ නිසාය.ජනමූල නායකයාගේ සටන් පාඨය වූයේ “පළමුවත්, දෙවනුවත්, තෙවනුවත් මාතෘ භූමියයි” යන උදාන වාක්‍යයයි. තමන්ගේ දේශපාලන දර්ශනය මෙතෙක් මෙරට පැවැති රාජ්‍ය තාන්ත්‍රික මතවාදය නොවන බව දත් එතුමා 2005 වර්ෂයේදී “අලුත් ශ්‍රී ලංකාවක්” යන සංකල්පය බිහි කළේය. අලුත් ශ්‍රී ලංකාවේ යුද්ධ නැත. ඇත්තේ මානුෂීය මෙහෙයුම් ය. ජාත්‍යන්තර බෙදුම්වාදයේ ගරිල්ලා න්‍යාය අනුව මිනිස් පළිහක් වී මානව හිමිකම් උල්ලංඝනය කොට ගත් තම මව් රටේ දුඞඛිත ජනතාවක් මුදවා ගැනීම සඳහා ජනමූල නායකයා මානුෂීය මෙහෙයුම් දියත් කළේය.මේ මෙහෙයුම් තමන්ට අවාසි වග දැනගත් ජාත්‍යන්තර බෙදුම්වාදය වහ වහා ක්‍රියාත්මක වන්නට විය. එහෙත් මාතෘ භූමිය මේ ව්‍යසනයෙන් මුදවා ගන්නට ජනතාව හමුවේ ප්‍රතිඥා දුන් ජනමූල නායකයා ජයග්‍රහණය තෙක් ම ක්‍රියාන්විතය අත් නොහැරියේ ය. ජනමූල නායකයාගේ ජයග්‍රහණය ඇරැඹුණේ විශ්වමඩු ප්‍රදේශයෙනි. ඒ පළමු මිනිස් පළිහ මානුෂීය මෙහෙයුම් වෙතට එන්නට පටන් ගත් තැන සිට ය. අවසානයේ වසර 30 ක බෙදුම්වාදී රැවටිල්ලෙන් මිදුණු විමුක්තිකාමි දෙමළ ජන රැල්ල වසර හතරක සිර කඳවුරෙන් මිදී නන්දිකඩාල් කළපුව තරණය කොට මානුෂීය මෙහෙයුම්හි මනුස්සකම වෙත ගලා එන්න විය.අමෙරිකාවට මේ අත්දැකීම් නොතිබුණි. ඔවුන් අතීතයේ සිට පැවැත් වූ ජපාන යුද්ධයේදීවත් කොරියානු යුද්ධයේදීවත් වියට්නාම යුද්ධයේදීවත් සිදු නොවූ මානුෂීය මෙහෙයුම් ශ්‍රී ලංකාවේදී සිදුවනු අමෙරිකාවට බලා සිටීමට අපහසු විය හැකි ය. “අප යුද්ධ කළේ සතුරාට කන්න පවා දෙමින්” යැයි වාක්‍යයක් ජනාධිපති මහින්ද රාජපක්ෂට කිව හැකි වුවත් ජනාධිපති ඔබාමාට එලෙස ප්‍රගතිශීලි විය නොහැකිය. අමෙරිකාව වෙනත් රාජ්‍යයන් තුළ තමන්ගේ හමුදාව මෙහෙයවා ඒ රාජ්‍ය පරාජය කළේය.ලංකාව තම රාජ්‍යය තුළදී ත්‍රස්තවාදීන්ගේ යුද පළිහක් බවට පත්වූ පුරවැසියන් මුදවා ගැනීම සඳහා යුද්ධ කළේය.යුද්ධයකත්, මානුෂිය මෙහෙයුමකත් වෙනස හඳුනා ගැන්මට බැරැක් ඔබාමා අපොහොසත්ය. එක්සත් ජාතීන්ගේ සංවිධානය ලිබියාවට එක හැන්දකින් ද, ඇෆ්ගනිස්ථානයට තව හැන්දකින් ද, පකිස්ථානයට තවත් හැන්දකින් ද බෙදන ගමන් ලංකාවට නිල නොලත් අවනීතියේ දරුස්මාන් හැන්දෙන් බෙදන්න පටන්ගත්තේ මේ නොදැනුවත්කම ද හේතුවක් කරගෙන විය හැකිය. ලංකාවේ සිද්ධ වූයේ ජාත්‍යන්තර බෙදුම්වාදය බලාපොරොත්තු වූ ක්‍රියාවලිය නොවෙයි. සමස්ත ලංකාවම යුද්ධය අවසන් වීමේ සාම උත්සව සමරද්දී ජාත්‍යන්තර බෙදුම්වාදය යළි සංවිධානය විය.ජාත්‍යන්තර බෙදුම්වාදයේ යුදමය ක්‍රියාවලිය වන්නේ ගරිල්ලා ත්‍රස්තවාදයයි. එය ජාත්‍යන්තර අධිකරණය තුළ තහනමට ලක් වූ සංවිධානයකි. ජාත්‍යන්තර නායකයින්ගේ සිට සිවිල් පුරවැසියන් විශාල ප්‍රමාණයක් ඝාතනය කිරීමෙන් තහනමට ලක් වූ ගරිල්ලා සංවිධානයක් යුදමය වශයෙන් පරාද කළ අවස්ථා ලෝක ඉතිහාසයේ විරල සංසිද්ධිය. එහෙයින් මහින්ද රාජපක්ෂ ජනාධිපතිතුමා ලෝක දේශපාලන නායකයින් හමුවේ උණුසුම් සුබ පැතුම් සහිතව පිළිගැනෙන ආදර්ශවත් නායකයෙක් බවට පත් විය.ජාත්‍යන්තර එල්ටීටීඊ සංවිධානය යන තහනමෙන් මිදී සංවිධාන ගතවීම සඳහා ඔවුන් භාවිතාවට ගත් ච්ඪචඵනධපච යන වචනය අපි ද කිසිදු පැකිලීමකින් තොරව භාවිත කළෙමු. ඒ වැඩ පිළිවෙළේ කුළුගැන්වීම ලෙස යුද විරෝධි අරමුණෙන් බිහි වූ එක්සත් ජාතීන්ගේ සංවිධානය තුළට පවා යුදවාදී ප්‍රතිරෝධක ඇතුළු වී තිබේ. එක්සත් ජාතීන්ගේ සංවිධානයේ නිල බලයෙන් තොරව වුවත් එක්සත් ජාතීන්ගේ සංවිධානයේ මුද්‍රාවෙන් යුතුව ලෝක වායුගෝලයට “යළිත් යුද්ධයක්” නමැති භ්‍රාන්තිය ඇතුළු කිරීමට දරුස්මාන්ලාට හැකි වී තිබේ.යුද්ධයෙන් තුවාල වූ සිත් ඇත්තන් වෙසෙන්නේ ලංකාව තුළය. ලංකාවෙන් පිට වෙසෙන්නේ යුද්ධය අවසන් වීම නිසා තුවාල වූ සිත් ඇත්තන්ය. පශ්චාද් යුද සමයේ අපේ රට උත්සාහ කළ යුතු වන්නේ වසර 30 ක යුද්ධයෙන් තුවාල සිත් ඇතිව වෙසෙන දෙමළ සිංහල දෙ පුරවැසියන් සුවපත් කිරීම ය. ඒ සඳහා අවශ්‍ය කරන්නේ තුන්වැනි විසඳුම ක්‍රියාත්මක කිරීමයි.යුද්ධය සමහන් කිරීම සඳහා අඩුවැඩි වශයෙන් භාවිත කළ විසඳුම් දෙ වර්ගයක් අපට මතකය. ඒ “දේශපාලන විසඳුම” සහ “යුදමය විසඳුම” යන පදාස දෙකයි. අප මේ ක්‍රියාමාර්ග ද්වය ම අඩුවැඩි වශයෙන් බල සහිත කොට තිබුණි. ඒ පිළියම් දෙකේ දෝලනයෙන් ජාතික සාමය උදෙසා අපි නිදහස අත්පත් කොට ගත්තෙමු. දැන් මේ විසඳුම් දෙක ම තාවකාලිකව හෝ බල රහිතය. දැන් ඇත්තේ යුද්ධය නිසා පෑරුණු තුවාල සිත් සුවපත් කිරීමේ විසඳුම සොයා ගැනීමයි. ඒ සඳහා පළමු සහ දෙවන විසඳුම් භාවිත කළ නො හැකිය. ඒ සඳහා තුන්වැනි විසඳුම භාවිත කළ යුතු වන්නේ ය. ඒ වනාහී “සංස්කෘතික විසඳුමයි.”මානුෂීය මෙහෙයුම මානසීය මෙහෙයුමක් දක්වා පරිවර්තනය වෙමින් පවතියි. සමාජ මානවයාගේ මනස තුළ තවමත් ජාතිවාදී ජාගරයා අඩු වැඩි වශයෙන් ජීවත් වෙනු ලබයි. ඌ ඇද එළියට ගැනීමේ මෙහෙයුම වනාහී මානසීය මෙහෙයුම බවට පත් වනු ඇත.ලක්ෂ හතරකට ආසන්න වූ සරණාගත ජනගහනයක් නැවත පදිංචි කොට ඔවුන්ට අහිමිව තිබූ මානව අයිතිවාසිකම් යළි ලබා දීම සඳහා රජය මානුෂීය මෙහෙයුම තවදුරටත් දියත් කරමින් සිටී. එල්ටීටීඊ යුද භටයෝ පුනරුත්ථාපනය වී තම සිවිල් ජීවිත පැවතුම් ආරම්භ කරමින් සිටිති. උතුරු නැගෙනහිර දෙ පළාත්වල ජනතාවට සංවර්ධන වෙත ගමන් කිරීමට තිබූ බරපතළ අවහිරතාව වනාහී යටිතල පහසුකම්වල තිබූ ශුන්‍යතාවයයි. යුද්ධය අවසන් වීමත් සමඟම මේ රට ක්‍රියාවට නැංවූ පළමු සංවර්ධන යෝජනාවලිය වන්නේ “උතුරු වසන්තය” සහ “නැගෙනහිර නවෝදයයි.”මේ ක්‍රියාවලීන්හි අඩුපාඩු තිබුණා විය හැකිය. එහෙත් ඒ ක්‍රියාන්විතය අරඹා තිබුණි. “මායිම් ගම්මාන” යැයි නම ලබා තිබූ උතුරු නැගෙනහිර දුෂ්කර ගම්මාන නිදහසේ අරුණලු ලබා සංවර්ධනය දෙසට හැරුණා පමණි. ජාත්‍යන්තර බෙදුම්වාදී ගරිල්ලා මාෆියාව යළි ක්‍රියාවට අවතීර්ණ වුණි. මුළුමහත් ලෝකයට ම හිසරදයක් ව පැවති ගරිල්ලා ත්‍රස්තවාදය මුලිනුපුටා දැමීමේ යෝධ දේශජ ක්‍රියාවලිය පිළිබඳ කුලමල ඇදගත් දරුස්මාන්ගේ නිල නොවන “ලිඳ ළඟ සංගමය” තම වාර්තාව මාධ්‍යගත කොට ඇත.ඒ වනාහි ශ්‍රී ලංකාව තුළ සුවපත් වෙමින් පැවති ජාතිවාදි තුවාලය යළි පෑරීමක් බඳුය. ඒ තුවාලයේ වේදනාව, ‘යළිත් යුද්ධයක්’ යන භ්‍රාන්තියෙන්, ඔද්දල් වූ විට එය පැසවා ඉහඳ තියයි.අපි නිදහස පි‍්‍රය කරන්නෝ වෙමු. අපි යුද්ධය පිළිකෙව් කරන මානව ගහණයක් වෙමු. අපි යුද්ධයෙන් මිදුණෙමු.“උන්ගේ සාමය” සහ “අපේ සාමය” ලෙස කුලල් කා ගන්නෙ නැතිව අනාගත ලංකාව වාර්ගික සමගියෙන් යුතු “අලුත් ශ්‍රී ලංකාවක්” බිහි කිරීමට අප අධිෂ්ඨාන ගත විය යුතුව ඇත. ඒ පිරිසිදු අධිෂ්ඨානය ජන පවුරක් වී සකලවිධ විදේශ ආක්‍රමණවලින් මාතෘ භූමිය බේරා ගන්නා උදාර මානව ශක්තියක් වනු ඇත.අල්කයිඩා ත්‍රස්තවාදයෙන් මිදුණු අමෙරිකාවට ජය වේවා! බෙදුම්වාදී ත්‍රස්තවාදයෙන් මිදුණු ශ්‍රී ලංකාවට ජය වේවා! ජාත්‍යන්තර බෙදුම්වාදයට යළි ශ්‍රී ලංකාව තුළ කඳවුරු බැඳගන්නට ඉඩ නො ලැබේවා! මාතෘ භූමියේ කිසිදු කලෙක “යළිත් යුද්ධයක්” ඇති නො වේවා!වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av11050816</link>
    <topic>අනාථ වූ ත්‍රස්තවාදී ව්‍යාපෘතියක් සනාථ කිරීමේ ඉක්මන් උත්සාහයක්</topic>
    <author>වසන්ත ජයසිංහ ආරච්චි</author>
    <content>අනාථ වූ ත්‍රස්තවාදී ව්‍යාපෘතියක් සනාථ කිරීමේ ඉක්මන් උත්සාහයක්ජයන්ත චන්ද්‍රසිරිජාතියක් වශයෙන් අද ලෝකයා හමුවේ අප පෙනී සිටින යථාර්ථය තමයි බිහිසුණු වගේම එපමණටම පිළිකුල් සහගත ත්‍රස්තවාදයක් මුළුමනින්ම පරාජය කිරීමේ යථාර්ථය.මේ ත්‍රස්තවාදය පරාජය කිරීමෙන් අපේ රට ලබපු අවකාශය රට පාලනය කරන රජය ජනතාව වගේම මෙහි සිටින සියලුම දේශපාලන පක්ෂ භුක්ති විඳිනවා. ත්‍රස්තවාදය පරාජය කිරීමෙන් හැමෝටම සනීපයක් දැනෙනවා.එයින් අසනීපයක් දැනෙන කෙනෙක් ඉන්නවා නම් ඒ කෙනා ඉන්න ඕනෙ උම්මත්තකාගාරයක එහෙමත් නැත්නම් අර රුද්‍රකුමාර් කියන නීතිඥයා අහසේ හදපු ඊලාම් පාර්ලිමේන්තුව වගේ තැනකනේ.එහෙම අය අපේ රටේ දේශපාලන පක්ෂවල හරි වෙනත් තැන්වල හරි ඇතැයි දැනගන්නට ලැබී නැති නිසා අද මේ රටේ සිටින සියල්ලෝම ත්‍රස්තවාදය නමැති විෂ දුම නොමැති අවකාශයක වාතය සතුටින් පරිහරණය කරන අය කියල කීමේ වරදක් නැහැ.ඒ නිසා මේ අවකාශයට කෘතඥවීමේ යුතුකමක් මේ රටේ වෙසෙන හැම මනුෂ්‍යයකුටම, හැම සතා සීපාවකුටම පමණක් නොවෙයි හැම ගහකට කොළයකටමත් තියෙනවා කියලයි මං හිතන්නේ.අත්හළ නොහැකි බල දේශපාලන උපාය මාර්ගික තත්ත්වයන් නිසා හෝ වෙනත් පෞද්ගලික තත්ත්වයන් නිසා හෝ තම-තමන් තුළ නිර්මාණය වන කුහකකම නිසා එසේ කෘතඥ විය නොහැකිම නම් අඩුම තරමේ අකෘතඥ නොවී සිටීමේ යුතුකමක්වත් මේ පොළොවේ පයගසා සිටින සියල්ලන්ට තිබෙනවා.ඒ අනුව මේ රටේ දේශපාලනඥයන්, බුද්ධිමතුන්, කලාකරුවන්, වෘත්තිකයන්, සියල්ලටම පළමු දරුස්මාන්ගේ මේ විද්වත් කමිටු වාර්තාව මුළුමනින්මත් හොඳිනුත් කියවා බැලිය යුතුය.එහි එක් එක් පරිච්ඡේද, වාක්‍ය පමණක් උපුටා දක්වන්නේ නැතිව සමස්තය පරිශීලනය කළ විට ලැබෙන්නේ කුමන අර්ථයක් ද යන්න වටහාගත යුතුයි.මට නම් එහි සමුදයාර්ථය වශයෙන් වැටහුණේ එය අනාථ වූ ත්‍රස්තවාදී ව්‍යාපෘතියකට යළි සනාථ වීමේ අවස්ථාවක් සහ එයට සුජාත භාවයක් ලබාදීමට යම් පිරිසක් ගත් ඉක්මන් උත්සාහයක් බවය.උණ්ඩුකපුච්චයට නොයෙකුත් බඩකඩුත්තු ගිහින් ඇතිවන ඇපෙන්ඩිසයිටිස් තත්ත්වයත් සමහර විට භයානක වෙන්න පුළුවන්. ඒත් මම හිතන්නෙ සැත්කමකින් එය ඉවත්කළාම ප්‍රශ්නය එතැනින් ඉවරයි. රෝගියාට දවස් දෙකතුනකින්ම යළිත් සාමාන්‍ය ජීවිතයට එන්න පුළුවන්. නමුත් අපි දන්නවා ඩෙංගු හැදුනාම එහෙම නොවෙයි.ඩෙංගු සුවවූ කෙනකු සාමාන්‍ය ජීවිතයට පිවිස සිටියත් ඔහු සාමාන්‍ය කෙනකුට වඩා සෑහෙන කාලයක් පරිස්සමෙන්, පරීක්ෂාවෙන් තම ජීවිතය ගතකළ යුතුයි.එසේ නොකළ හොත් යටපත්ව තිබී යළි හිස ඔසොවන රෝග බීජ නිසා ඔහුට නැවත ඩෙංගු හැදෙන්න පුළුවන්.කෙතරම් භයානක වුණත් රට රටවල් අතර සිදුවන යුද්ධය ඇපැන්ඩිසයිටිස් රෝගය වගේ නම්, ත්‍රස්තවාදය සමඟ කළ යුද්ධයකින් ජය ලැබීම හරියට ඩෙංගු රෝගයෙන් සුවවුණා වගේ වැඩක්.ත්‍රස්තවාදීනුත්, ඔවුන්ගේ හිතවතුනුත් ලෝක පරිමාණව ශ්‍රී ලංකාව ගිලගැනීමට බලා සිටින තත්ත්වයක් තුළ මෙය තවත් සංකීර්ණයි.ත්‍රස්තවාදයෙන් මේ මොහොතේත් තිගැස්සෙමින් සහ බැටකමින් සිටින බටහිර බලවතුන් මේ සත්‍යය නොදන්නේ් යැයි තුන්කල් දක්නා කලාකාරයකු විදිහට නොවෙයි මොන කල්වත් නොදක්නා සාමාන්‍ය මිනිහකු විදිහටවත් මට විශ්වාස කළ නොහැකියි.සුවපත් වූ සැණින් ඩෙංගු රෝගියාට මේ යෝජනා කරන්නේ, හොඳට කා බී සනීපයට සිටින තමන් සමඟ ගම හරහා දිවීමටයි.එසේ නොකළොත් එය බරපතළ වරදක් යැයි රාජ්‍ය තාන්ත්‍රික ලස්සන වචන පෙළකින් කියනවා. ඇහුම්කන් නොදුන්නොත් ප්‍රතිවිපාක දරුණු විය හැකි යැයි තවත් විනීත භාෂාවකින් අඟවා සිටිනවා.මෙය ඉක්මන් උත්සාහයක් කියල මට හිතෙන්නේ කාරණා දෙකක් නිසා. එකක් ශ්‍රී ලංකා රාජ්‍යය තම රෝගය ශීඝ්‍රයෙන් සුවකර ගනිමින් වේගයෙන් ශක්තිමත් වෙමින් සිටින නිසා.අකීකරු ශක්තිමත් රාජ්‍යයන් බටහිර බලවතුනට නයාට අඳුකොළ වගෙයි. අනෙක, තම ලෝක බල ව්‍යාප්තිය උදෙසා තමන්ට අවශ්‍ය කීකරු දුර්වල රාජ්‍යයන් තනාගැනීම වෙනුවෙන් රටවල් දෙකඩ කිරීමේ සුපුරුදු න්‍යාය පත්‍රය ඉක්මන් නොකළොත් මෙතැනදී වෙනස් විය හැකි නිසා.ලෝකය යනු වර්තමාන එක්සත් ජාතීන්ගේ සංවිධානය නොවන බවත්, ලෝකය යනු බටහිර රටවල් අතලොස්ස පමණක් නොවන බවත් මා විශ්වාස කරනවා. බටහිර රටවල් ද ඇතුළු ලෝකයේ සියලුම රටවල බොහෝ කලාකරුවන්ගේ අදහසත් එයම බව මා දන්නවා.ඒ නිසා මා හිතන්නේ මේ රටේ බුද්ධිමතුන්, වෘත්තිකයන්, කලාකරුවන් ක්‍රීඩකයන් සියල්ලන්ම නොපමාව ත්‍රස්තවාදය විෂයයෙහි අප අත්විඳි ඛේදයත්, ඒ සමඟ කළ අරගලයත් එහි යථාර්ථයත් ලෝකයාට ප්‍රකාශ කිරීමට අපට හැකි සෑම ආකාරයකින්ම ක්‍රියාකළ යුතු බවයි.මේ නිශ්චිත මොහොතේ නිශ්චිත ක්‍රියාමාර්ග ගැනීම රාජ්‍ය තාන්ත්‍රික හා දේශපාලනික ක්‍රියාවකින් සිදුවිය යුතු බවට සැකයක් නැහැ.රාජ්‍යය ඒ සඳහා වඩා පුළුල් ක්‍රියාමාර්ග ඔස්සේ කටයුතු කරනු අපට පෙනෙනවා.මා කියන්නේ මේ තීරණාත්මක අවස්ථාව ගැන නොවෙයි. මේ අවස්ථාව උදාකිරීමට ඉවහල් වූ දේශපාලන දෘෂ්‍යමානයේ නොපෙනෙන පසුබිම් අවසන ගැනයි.ලෙල්ලටම පරාජය වුවද එල්.ටී.ටී.ඊ. ත්‍රස්තවාදය අප සමඟ සටන් කළේ ආයුධවලින්, කටකයිවාරුවලින් සහ උද්යෝග පාඨවලින් පමණක් නොවන බව වටහා ගැනීමට මෙයත් අපට හොඳම අවස්ථාවක්. එය ලෝක දේශපාලනයේ විවිධ රුධිර නාල අතරත් ස්නායු ශෛල අතරත් රිංගා සිටිනවා. හැබැයි අසත්‍යයත් මවාපෑමත් හැර එයට වෙනත් ශක්තියක් ඇතැයි මා සිතන්නේ් නැහැ.ඒ නිසා සත්‍යයත් එය ඉදිරිපත් කළ හැකි ආකාරයත් මත අපේ ඉදිරි ජයග්‍රහණ ඇතැයි මා සිතනවා. ඒ සඳහා “සත්‍යය කවදා හෝ ජයගනී!” යන සිතිවිල්ලෙන් නිහඬව සිටීම නම් මුලාවකි.ජයසේකර අපෝන්සුඔය අදහස් අහන්නත් ඉස්සෙල්ලා මම කොළයක් අරගෙන අලුත් නාට්‍ය පිටපතක් ලියන්නයි හැදුවේ. එහි නම ‘බෑ කී මුං’ කියලා. මට මතකයි, මීට වසර කීපයකට පෙර හැමෝම කිව්වේ යුද්දෙ කවදාවත් දිනන්න බැහැ කියලා. බෑ...බෑ.... බෑ... කිව්වේ.යුද්දෙ ඉතාම මානුෂිකව ජයග්‍රහණය කළාට පස්සෙ ක්‍රමයෙන් මේ රට සංවර්ධනය වෙන කොට බෑ කියපු මුං ඊර්ෂ්‍යාවෙන් බලාගෙන ඉන්න බැරුව තවමත් කියන්නේ බෑ බෑ බෑ කියන එකමයි. ඇත්තම කියනවා නං මූං කියන එකාට මෙහෙට එන්න දුන්න එක තමයි වැරැද්ද. ඇත්තටම කලාකරුවෙක් විදිහට මට ඉතාම කනගාටුයි මේ ගැන.ජනාධිපතිතුමා මේ රට සංවර්ධනය කරගෙන ඉදිරියට යන ගමන නවතා දමන්නට අටවාපු උගුලක් ලෙසයි මෙය මා දකින්නේ. මේ යන ගමන නවතනවා කියන්නේ මගේ විතරක් නෙමෙයි. අපි හැමදෙනාගේ ම අනාගතය මෙතනින් ම මොට්ට කරනවා. විනාශ කරනවා කියන එකයි.මට කලාකාරයෙක් විදිහට ඉදිරියේ නාට්‍ය කරන්න, චිත්‍රපට කරන්න බැරිවෙනවා. ඒ වගේ ම අපේ හැම කටයුත්තක්ම බිඳ වැටෙනවා. මේ රට අභාග්‍ය සම්පන්න, යුද බිය වැදුණු රටක් කරන්නයි මේ දරුස්මාන් වාර්තාව එළිදක්වලා තිබෙන්නේ. අපි මෙයට විරුද්ධව නැගී සිටිය යුතුයි. මෙය අන්තර්ජාතික යටිකූට්ටු මහා කුරිරු වැඩක් විදිහට හඳුන්වන්න මම කැමැතියි.මෙවැනි අදෘශ්‍යමාන බලවේග සමස්ත රටම ගිල ගන්න හදනවා. ඇත්තටම හේතු සහගතව බැලුවොත් මේ රටට මේ වාර්තාව හරහා කරන්න යන්නේ කුමක්ද කියන එක ඕනම කෙනෙකුට පැහැදිලි වෙනවා.අපේ රට හරි මාර්ගයක ලස්සන අනාගතයක් කරා යද්දී ඒ දිහා බලාගෙන ඉන්න බැරි පිරිසක් ඊර්ෂ්‍යාවෙන්, වෛරයෙන් පීඩිත වෙලා යටි කූට්ටු වාර්තා හදලා මේ රට විනාශ කරන්න සැලසුම් කරනවා. ඇත්තම කියනවා නම් ඒ යටිකූට්ටු වාර්තා වැඩක් නැහැ. අපේ රට ගොඩනඟාගන්න ඉන්න දියසේන කුමාරයා ජනාධිපතිතුමා. මෙය එතුමාටත් රණවිරුවන්ටත් සමස්ත ශ්‍රී ලාංකේය ජනතාවටත් අටවපු විශාල උගුලක්.ජනිත මාරසිංහත්‍රස්තවාදය පැවතුණු කාලයේ රාත්‍රියේ පමණක් නෙමේ දවල් කාලයේ පවා මිනිස්සු එළියට බැස්සෙ හරිම බයෙන්. මේ නිසා සංගීත සංදර්ශන, වේදිකා නාට්‍ය, චිත්‍රපට ඇතුළු කලා කටයුතු සෑම එකක් ම පාහේ අඩාල වුණා.මේ තත්ත්වය දකුණේ අපිට පමණක් නෙමෙයි උතුරු නැෙඟනහිර ජනතාවටත් බලපෑවා.එහෙත් එල්.ටී.ටී.ඊ. ත්‍රස්තවාදය මේ රටෙන් තුරන් කළාට පස්සෙ මිනිස්සුන්ට බය සැක නැතුව රටේ ඕනෑම තැනක යන්න පුළුවන් වුණා. මෙයින් වාසිය ලැබුණෙ සමස්ත කලාවටමයි.යුද්ධයෙන් පස්සෙ ඇතිවෙන ආර්ථික පිබිදීමත් සමඟම ඇතිවෙමින් යන කලාවේ දියුණුව මේ වගේ ප්‍රකාශ නිසා විනාශ වනවා.මේ වාර්තාවෙන් කියන කාරණාවලින් අපේ රටේ සමඟියට, සංහිඳීයාවට විශාල කළු පැල්ලමක් එක් වෙනවා කියන එක සඳහන් කරන්න ඕන.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av11050817</link>
    <topic>ජනාධිපතිතුමා ඇතුළු ත්‍රිවිධ හමුදාවට මේ මහා බලවතුන් සම්මාන දිය යුතුයි</topic>
    <author>ටානියා මෝසස්</author>
    <content>ජනාධිපතිතුමා ඇතුළු ත්‍රිවිධ හමුදාවට මේ මහා බලවතුන් සම්මාන දිය යුතුයිසංජය ලීලාරත්නදරුස්මාන් වාර්තාව ගැන කතා කිරීමට පෙර දශක 30 කාලය පුරාවට එල්ටීටීඊ ත්‍රස්තවාදී සංවිධානය කළ විනාශය පිළිබඳ ඉතා සුළුවෙන් හෝ මතක් කර දිය යුතුමයි. මේ ත්‍රස්තවාදීන් මැරුවේ අපේ ත්‍රිවිධ හමුදාවේ වීර සොල්දාදුවන් පමණක් නොවෙයි, ඊට වඩා සිවිල් වැසියනුයි විශාල සංඛ්‍යාවක් ඝාතනය වුණේ.අපේ රටේ රාජ්‍ය නායකයින්, මැති ඇමැතිවරු, විද්වතුන්, කලාකරුවන් සහ පුහුණු ශ්‍රමිකයන් වැනි ජාති, ආගම් භේදවලින් තොරව මේ සියලු ජන කොටසක්ම කුරිරු ත්‍රස්තවාදීනගේ ගොදුරු බවට පත් වුණා.අම්පාරේ ගැබිනි මවුවරුන්ගේ බඩ පලලා ඒ කිරිකැටි දරුවන් බිත්තියේ ගසා මරා දැමු ඒ ඛේදවාචකය මා පවා සියැසින් දැක තිබෙනවා, ඒවැනි ඉතාමත් ඛේදනීය පසුබිමකයි පසුගිය වසර 30 පුරාවට අපි මේ රටේ ජීවත් වුණේ. කාන්තන්කුඩි මුස්ලිම් දේවස්ථානයේ 172 කපා කොටා මරා දමා තිබු හැටි, අරන්තලා භික්ෂු ඝාතනය අදටත් අප සිත්වලින් පහව ගොස් නැහැ.මේ අපේ රටේ විනාශයේ අල්ප මාත්‍රයක් පමණයි. අද කිඹුල් කඳුළු හෙළන දරුස්මාන් වාර්තා, යුරෝපා හවුල එදා කොහේද හිටියේ කියලයි අපි අහන්නේ? එදා සිදුවුණ ඛේදවාචකය දකින්න ඇස් තිබුණේ නැද්ද? වසර 30 පුරාවට යුද බිමක් වෙලා තිබුණු රටේ රතිඤ්ඤාවක්වත් පත්තු නොවුණ ගාණටයි දරුස්මාන් වාර්තාව ඇතුළු යුරෝපා හවුල අද කතා කරන්නෙ.පසුගිය කාල වකවානුවේදී එල්ටීටීඊ සංවිධානය මඟින් මරාගෙන මැරෙන බෝම්බ කරුවන්ට විදේශීය පුහුණුව ලබා දෙද්දි අද කිඹුල් කඳුළු හළන ඔය ජාත්‍යන්තර හවුල මුනිවත රැක්කේ ඇයි? දරුස්මාන් වාර්තාව ඇතුළු යුරෝපා හවුල අද ඊයේ ඉපදුණු ළදරුවෙක් කියලයි අපට දැන් හිතන්නට වෙලා තියෙන්නේ.ත්‍රස්තවාදී සංවිධානයක් නෙමෙයි ලොව දරුණුතම ත්‍රස්තවාදී සංවිධානයයි ජනාධිපතිතුමා ඇතුළු ත්‍රිවිධ හමුදාව අද මේ රටෙන් තුරන් කරලා තියෙන්නෙ. අද වෙන විට මේ රටේ වෙසෙන ඕනෑම පුද්ගලයකුට පේදුරු තුඩුවේ ඉඳලා දෙවුන්දර තුඩුව දක්වා කිසිම බයක් සැකක් නැතිව නිදහසේ ගමනක් බිමනක් යන්නට වාසනාව ලැබුණේ මේ ත්‍රස්තවාදය මුලින්ම තුරන් කර දැමු නිසයි.උදේ ගෙදරින් ගිය දරුවා හවස ගෙදර එනතුරු දොරකඩට වෙලා බලන් ඉන්න අම්මලා ගැන, යාපනේ මඩකළපුව ඉඳලා කොළඹට එන මිනී පෙට්ටි ගැන අහන්න අද අපට ලැබෙනවා ද? නැහැ. අද අපි පීඩා විඳිනවනම් ඒ ස්වාභාවික විපත්වලින් විතරයි.අපිට මේ වගේ එක්සේසත් රටක් දිනා දුන් අපේ ජනාධිපතිතුමා ඇතුළු රණවිරුවන්ට හරිනම් ඔය බලවතුන් සම්මාන දිය යුතුයි. මම දකින්නේ අපේ රජය ඉතාමත් හොඳ වැඩියි කියලයි. එදා එල්ටීටීඊ සංවිධානයේ සාමාජිකයන්ව සිටි තරුණ, තරුණියෝ දස දහස් ගණනක් පුනරුත්ථාපනය කරමින් රටට, සමාජයට යහපත් පුද්ගලයන් ලෙස පෙළ ගැස්වීමට තරම් කරුණාවන්ත වූ රටක්, රජයක් ගැන අපි අහලා තියෙනවා ද? මගේ නවතම චිත්‍රපටයේ ප්‍රධාන චරිතයට පණ පොවන නළුවා ශාන්ති ගෝකුලන් එවැනි පුනරුත්ථාපනය වූ එල්ටීටීඊ සංවිධානයේ සිටි ප්‍රබල සාමාජිකයෙක්.ඔහුගේ වැඩිමහලු සහෝදර දෙපල එම සංවිධානයේ උසස් නිලතල දැරු දෙදෙනෙක්. නමුත් ඔහු අද සිංහල සිනමාවේ නළුවෙකු වීමට තරම් වාසනාව ලැබුණේ අපේ ජනාධිපතිතුමා ඇතුළු ත්‍රිවිධ හමුදාව මෙහෙයවූ මානුෂිය මෙහෙයුමේ ප්‍රතිඵල නිසයි.අපේ රජයෙන් දියත් කෙරුණු මානුෂීය මෙහෙයුමට ඔය බලවතුන් ස්තූතිපූර්වක විය යුතුයි. නමුත් සිදුවන්නේ කුමක් ද? මම කලාකරුවකු වශයෙන් මේ රටේ ආදරණීය ජනතාවගෙන් ඉල්ලන්නේ කිසිම භේදයකින් තොරව මේ ජාතික ප්‍රශ්නයේදී එකතු වී අපේ රට මේ කුරිරු ත්‍රස්තවාදයෙන් බේරා දුන් ජනාධිපතිතුමා අප රට වෙනුවෙන් කළ යුතුකමට ස්තූතිපූර්වක වෙමින් එතුමන් සමඟ එක්විය යුතු බවයි.ලක්‍ෂමන් හුළුගල්ලපළමුවෙන්ම මා කිව යුත්තේ දරුස්මාන්ගේ වාර්තාව අපි ප්‍රතික්ෂේප කරන බවයි. එම වාර්තාව දෙස විමසීමකින් යුතුව බලද්දි වැටහෙන්නේ එවැනි වාර්තාවක් ඉදිරිපත් කිරීමට ඔවුන්ට කිසිම අයිතියක් නැති බවයි.එම වාර්තාවේ ඇතුළත් කිසිම දෙයක් හෝ මානව අයිතිවාසිකම් උල්ලංඝනය වීමක් මේ රටේ සිදු වී නැහැ. මෙම වාර්තාවෙහි ආන්දෝලනාත්මක කරුණු දෙකක් සඳහන් වී තිබෙනවා. එනම් මෙරට ව්‍යවස්ථාව පිළිබඳ සහ අප රටේ පසු ගිය ඉතිහාසය පිළිබඳවයි. එවැනි කරුණු ඉස්මතු කර පෙන්වන්නට ඔවුන්ට තිබෙන අයිතිය කුමක් ද?පසු ගිය කාලයේදි ඇමෙරිකාව, ඔස්ට්‍රේලියාව, ඉන්දියාව වැනි ලොව බලවත් රටවල පිළිගැනීම වුණේ එල්.ටී.ටී.ඊ. සංවිධානය ඉතාමත් දරුණු ත්‍රස්තවාදී සංවිධානයක් බවයි. පසු ගිය කාලය පුරාවට අප රටේ සිදුවුණු සිවිල් පුරවැසි ඝාතන අප්‍රමාණයි. ඒ අතරට කිරි කැටි දරුවන්, මහලු අය, මහා සංඝයා වහන්සේ, අනෙකුත් පූජකවරුන් මෙන්ම රාජ්‍ය නායකයන් ද ඇතුළත්. මෙවැනි ඝාතන සිදු කළ ත්‍රස්තවාදි සංවිධානයක් විනය ගරුක සංවිධානයක් ලෙස මේ වාර්තාවේ හඳුන්වා දීමෙන්ම පෙනී යන්නේ එය ඒක පාර්ශවීය වාර්තාවක් ලෙසයි.ඉතිහාසයේ පටන්ම අපේ රට මුළු ලොවෙහිම ප්‍රසිද්ධ වී තිබුණේ ගුණාත්මක බවින් පිරිපුන්, කාරුණික හා ආගන්තුක සත්කාරයෙන් පිරිපුන් ජනතාවක් වසන රටක් වශයෙනුයි. එම නිසා ඔවුන් අප රට අපකීර්තියට පත්කරන්නට මේ නඟන අවලාද පිළිකුල් සහගතයි. ඔවුන්ගේ බලාපොරොත්තුව කුමක් ද? මෙරට වසර 30 කට පසු නැවත ලබා දුන් මානව අයිතිවාසිකම් නැති කර දමලා රටේ සියලු ජනතාවගේ අයිතිවාසිකම් බිඳ දැමීමද?අතිගරු ජනාධිපතිතුමා, ආරක්‍ෂක ලේකම් තුමා ඇතුළුව අපේ රණවිරුවන් අත්කර දුන් මේ ජයග්‍රහණය අයිති මෙරට වෙසෙන සියලුම ශ්‍රී ලාංකේය ජනතාවටයි. එයට ජාති, ආගම්, කුල, පක්‍ෂ, පාට කිසිවක් අයිති නැහැ. ඔවුන් ගෙන දුන් සාමයට ජනතාවගේ කෘත ගුණ සැලකීම කම්කරු දිනයේදි අපට හොඳටම දැක ගන්නට ලැබුණා. මේ වෙලාවේදි අපි සියලුදෙනාම එක් විය යුත්තේ අපේ රටේ සාමය හා සංවර්ධනය වෙනුවෙන් අකුල් හෙළන විදේශ බලවේග සහ කොටි හිතවාදීන් පරාජයට පත් කිරීමයි.සරත් කෝන්ගහගේමා දකින ආකාරයට දරුස්මාන්ගේ වාර්තාව මෙ රට ස්වාධීනත්වයට කරපු බරපතළ අකුල් හෙළීමක්. ඔහුගේ වාර්තාව අප රටේ ජාතීන් අතර එකමුතු බව වර්ධනය කිරීමට පිටිවහලක් වෙන්නේ නැහැ.ලොව බලගතුම ත්‍රස්තවාදී සංවිධානයක් අපේ රටෙන් මුලිනුපුටා දැමීම ගැන සියලු ශ්‍රී ලාංකිකයන් සතුටට පත්වෙනවා. ඔවුන්ගේ මෙම වාර්තාව අප රටේ සංහිඳියාවට කෙරෙන විශාල හානියක්.ත්‍රස්තවාදය තුරන් කර දමා අප අද අත්විඳින සතුට පිළිබඳ ඔය කියන දරුස්මාන් සහ එක්සත් ජාතින්ගේ සංවිධානය විශේෂයෙන් ම සතුටු විය යුතුය.සුනිල් එදිරිසිංහ1505 සිට විදේශීය බලපෑම් වුණා. මට කියන්න තියෙන්නේ මෙච්චරයි මහත්වරුනි දන්නවාද, සුද්දා ආවෙ රට කරන්න. මහත්වරුනි පේනවාද අදත් එනවා රට කරන්න කියලයි.රෝහණ වීරසිංහ සංගීතවත් කළ සුනිල් එදිරිසිංහ ගයන රත්න ශ්‍රී විජේසිංහ පද රචනය කළ “හත් මුහුදින් එපිට ගුගුරුවා” ගීතය මඟින් සිය විරෝධය මැනවින් ප්‍රකාශ කෙරෙන හෙයින් මෙසේ එම ගීතය පළ කරන්නට අපි එකඟ විමු.හත් මුහුදින් එපිට ගුගුරුවා බතරොයි උගුරු දණ්ඩ හත් දෙයියනේ බලා ඉද්දි සත්තු වගේ මඩ කා ගෙන දිව කා ගෙන බර අදින්න උත්තම අදිරාජ්ජෙකට ජීවිත පූජා කරන්න අනේ අපොයි අපිත් ගියා පය පාමුල වාල් වෙන්න මහත්වරුනි දන්නවාද සුද්දො ආවෙ රට කරන්න... හත් මුහුදින් එපිට... මහත්වරුනි පේනවාද අදත් එනවා රට කරන්නටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=av11050818</link>
    <topic>ත්‍රස්තවාදීන් අපිට කරපු දේ අපි ඔවුන්ට කළා වගේ මේ වාර්තාවේ දැක්වෙනවා</topic>
    <author>හේමාලි විජේරත්න</author>
    <content>ත්‍රස්තවාදීන් අපිට කරපු දේ අපි ඔවුන්ට කළා වගේ මේ වාර්තාවේ දැක්වෙනවාගීතා කුමාරසිංහඑක්සත් ජාතින්ගේ සංවිධානයේ මහලේකම් කියන තනතුර කිසිම වෙලාවක මේ වගේ අවඥාසහගත ලෙස, රටක් බරපතළ ලෙස පහතට ඇද දැමීමට මෙවැනි උපදේශන එළියට දැමීමක් මෙතෙක් සිදුවෙලා තියනව කියලා මම හිතන්නෙ නෑ. එය වගකීමකින් තොරව කරන ඉතාම අප්‍රසන්න ක්‍රියාවක්. මුළු රටේම සමස්ත ජනතාව පක්ෂ බේද, ජාති බේද, ආගම් බේදයකින් තොරව එකතු විය යුතු අවස්ථාවක් මේක.මේ රටේ තිස් අවුරුද්දක් පුරා තිබුණු යුද්ධය පිළිබඳ නැවත නැවත කියවීම පවා අප්‍රසන්නයි. හුඟාක් හොඳින් කල්පනා කරල බැලුවොත් මේ වෙච්ච විනාශය ගැන පැහැදිලි කරන්නට වචන නෑ. ඒ කාලයේ විනාශය කියන වචනය පවා බොහොම සුලබව, සරල දෙයක් විදියට පැවතුණේ. යුද්ධෙ පටන්ගත් මුල් අවදියේ ඉපදුණු දරුවෝ ඔවුන්ට වසර 30ක් ඉක්ම යනතුරුත් දන්නේ යුද්දෙ ගැන පමණයි. ඒ මිනිස්සු උපන්දා සිටම ත්‍රස්තවාදී දරුණු ම්ලේච්ඡ ප්‍රහාරයන්ගෙන් දුක්පීඩා වින්දා. ඒ මිනිස්සුන්ගේ හතර වරිගෙ කොහේ හෝ තැනකින් යුද්ධය නිසා නොමැරුණු කෙනෙක් නැතුව ඇති. ඒ කියන්නේ මේ මුළු රටම පුරා අවුරුදු 30ක් ප්‍රභාකරන්ගේ ඒ ම්ලේච්ඡ ශාපයට අහුවෙලා හිටියා.ඒ කාලය ඇතුළත අපේ රටේ සංවර්ධනය පහතට ඇද වැටුණා. යුද්ධය නිසා සිවිල් වැසියන්ගේ ජීවිත උඩු යටිකුරු වුණා.උදේ ගෙදරින් ගියොත් හවසට එයි කියලා බලාපොරොත්තු තියාගන්න බැරිවුණා. ප්‍රභාකරන් උතුරේ දරුවන් යුද්ධයට යොමු කළා. දරුවන්ගේ අතට දුන්නේ ඉගෙන ගන්න පෑන් පොත් නොවෙයි. යුද්ධ කරන්න පිස්තෝල තුවක්කු. තුවක්කු බටයෙන් සෙල්ලම් කරන දරුවන් උතුරේ ඇතිවුණා.ලෝකයේ අනිත් රටවල්වල බොහෝ දෙනෙක් ලංකාවට යනවයි කිව්වම එක ටිකට් එකක් (One way) අරන් යන්න කිව්වා.ඒ කියන්නේ ආපසු එන එක ගැන විශ්වාසයක් නැති නිසා. ඒ තරම් භයානක යුද්ධයක් තිබෙන තැනක් හැටියට තමයි ඔවුන් ලංකාව දැක්කේ.එදා රට දෙකඩ කරන්නට අර අඳින ප්‍රභාකරන්ගේ දරුණු ත්‍රස්තවාදයෙන් පීඩා විඳිමින් සිටි අප ගැන කතා කරන්න අද ඔය ඉන්න දරුස්මාන්ල කවුරුත් ඉදිරිපත් වුණේ නෑ. එදා ඒ අයට මීට වඩා වැඩි වගකීමක් තිබුණා අපි ගැන කතාකරන්න. අද මට පුදුම හිතෙනවා ඔවුන් මේ කරන ප්‍රකාශ පිළිබඳව. ඔවුන්ගේ ත්‍රි පුද්ගල කමිටු වාර්තාව පිළිබඳව. එදා ත්‍රස්තවාදීන් අපිට කරපු දේවල් තමයි අද ඔවුන් අපි කළ දේවල් විදියට උපුටා දක්වන්නේ.අද අපි ත්‍රස්තවාදී උවදුරෙන් මේ රට නිදහස් කරගෙන, සියලු ජනතාව ඒකරාශි වෙලා අලුත් රජයක් පත්කරගෙන රටට ආදරය කරන, රට හදන්න පුළුවන් ජනාධිපතිවරයෙක් විශාල ඡන්ද සංඛ්‍යාවකින් පත්කරගෙන, පාර්ලිමේන්තුවේ තුනෙන් දෙකේ බලය ලබාගෙන මහා සංවර්ධනයකට මේ රට රැගෙන යමින් පවතිනවා. මෙන්න මේක බලාඉන්න බැරි තත්ත්වයක් අද කිසියම් පිරිසකට ඇතිවෙලා තිබෙනවා.ඒ සඳහා විශාල කුමන්ත්‍රණයක් දියත් වෙලා තිබෙන බව අපට හැම මොහොතකම තේරෙනවා. අතිශයින්ම පිළිකුල්සහගතයි. ඊටත් වඩා මේ ඇතුළත තවත් බරපතළම ප්‍රශ්නයක් තිබෙනවා. මෙවැනි දේ පිළිබඳ බොරු හද හද ඒ අයට වාර්තා කරන පිරිසකුත් මේ අතරතුර ඉන්නවා.මම නම් ඒ අයට කියන්නේ දේශද්‍රෝහීන් කියලා. ඔවුන් රටට ආදරය නැති මිනිස්සු. රටට ආදරය කරන කිසිම කෙනෙක් එක්සත් ජාතික පක්ෂයේ හෝ වේවා ජනතා විමුක්ති පෙරමුණේ හෝ වේවා තමන්ගේ පක්ෂ පාට වෙනම දෙයක්. නමුත් ඒ කාටවත්ම රටට ආදරය කිරීමේ වගකීමෙන් මිදෙන්න බෑ. රටට ආදරය කරන්නේ නැත්නම් එයා දේශද්‍රෝහියෙක්. ඒ නිසා අපේ රට පහතට ඇදලා දාන්න කරපු කුමන්ත්‍රණයක් ලෙසින් තමයි මම මේක දකින්නේ.විශාල ලෙස සිදුකළ ෂෙල් වෙඩි ප්‍රහාරවලින් සිවිල් වැසියන් මරණයට පත්කිරීම අපේ අය කරපු දෙයක් විදියට ඔවුන් වාර්තා කරලා තිබෙනවා. මේ අවනඩුව කාටද කියන්නේ. අපේ අය කවදාවත් සිවිල් ජනතාව මැරුවේ නෑ.ආගම සිහිකර කර හිටපු අනුරාධපුරේ උපාසක උපාසිකාවන් මැරුවේ අපිද? අරන්තලාවේ භික්ෂූන් වහන්සේලා ඝාතනය කළේ අපිද? කදිර්ගාමර්, ගාමිණී දිසානායක, ආර්.ප්‍රේමදාස, ලලිත් ඇතුලත්මුදලි, ජෙයරාජ් ප්‍රනාන්දුපුල්ලේ ඇතුළු විශාල වශයෙන් අපේ රටේ ජන නායකයින් මැරුවේ කවුද? ප්‍රභාකරන්ගේ ම්ලේච්ඡ ඝාතකයෝ අපේ රට ප්‍රපාතයකට ඇදලා දැම්මා.ඒක අපේ රටේ ජනතාවට හොඳ හැටි මතකයි. එදා තිබුණ ඒ භයානක තත්ත්වයෙන් ගැලවෙන්න පුළුවන් වෙයි කියලවත් ඒ කාලේ අපිට හිතාගන්න බැරිවුණා. නමුත් අද ඒ නිදහස අපි දිනාගෙන සිටිනවා. ඇත්තටම ඒක සැබෑවුණ හීනයක්. අද මේ රටේ ජනතාව බයක් සැකක් නැතුව සතුටින් ජීවත් වෙනව බලා ඉන්න බැරුවද මෙහෙම කරන්නේ කියලා වෙලාවකට හිතෙනවා.ඊළඟට ඔවුන් කියනවා අපි සිවිල් වැසියන් ඝාතනය කළා කියලා. අපි නම් කවදාවත් අහල නෑ රජය තැන් තැන්වල බෝම්බ පිපිරෙව්වා කියලා. කවදාවත් රජය කෝච්චිවලට බෝම්බ තිබ්බේ නෑ. බස්වලට බෝම්බ තිබ්බේ නෑ. ඊළඟට ඔවුන් කියනවා ආරෝග්‍යශාලාවලට සහ මානසික සහන සේවා ස්ථාන සඳහා ෂෙල් ප්‍රහාර එල්ල කළා කියලා.ඒ කාලේ උතුරට දොස්තර කෙනෙක් යැව්වෙ පුදුම අමාරුවකින්. එහෙම කෙනෙක් යැව්වත් එල්.ටී.ටී.ඊ. එකෙන් ඔවුන් ඝාතනය කළා. ඔවුන් රාජ්‍ය සේවකයන් කොයිතරම් ඝතනය කළාද? මානුෂීය ආධාර දීම වළකාලීම ඊළඟ චෝදනාව. මොනතරම් පට්ටපල් බොරුවක්ද? දකුණේ මිනිස්සු එදා රජයට දොස් කිව්වා. ඒ මොකද තියෙන සල්ලි වලින් කොටින්ට කන්න දෙනවා කියලා. එහෙම ආධාර කර කර ආණ්ඩුව කොටින්වත් බලාකියා ගත්තා. හැම ක්‍රමයකින්ම රජය උත්සාහ කළේ මේක සාධාරණව විසඳන්න.යුද්ධයෙන් පසුවත් උතුරේ ජනතාවට කන්න බොන්න අඳීන්න වගේම, ත්‍රස්තවාදීන් පවා පුනරුත්ථාපනය කරලා නිවාස ලබා දීලා නැවත පදිංචි කරන්න ආණ්ඩුව විශාල මුදලක් වැය කළා. කෝටි ගණනක් මුදල් වෙන්කරලා ‘උතුරු වසන්තය’ අරඹලා පාරවල් හදලා ලයිට් දීලා උතුර දිව්‍ය ලෝකයක් කළා. මේ රජය දකුණට වඩා උතුරට සැලකුවා. ඒක උතුරට එන හැමෝම ඇසින් දකිනවා ඇති.ඊළඟට ඔවුන් කියනවා සිවිල් ජනතාව පළිහක් විදියට පාවිච්චි කළා කියලා. මේක නම් පුදුම විහිළුවක් තමයි. සිවිල් වැසියන් පළිහක් හැටියට යොදාගෙන යුද්ධ කරන්න ආවේ ප්‍රභාකරන්.ඔහු සිය දහස් ගණන් ඔහුගේම ලේ උරුමය ඇති සිවිල් වැසියන් ඝාතනය කළා. ඒ විතරක් ද? අපේ වීරෝදාර හමුදා සෙබළුන් සිය දහස් ගණනින් විනාශ කළා. සිය දහස් ගණන් දෙපා, දෙනෙත් විනාශ කළා. අදටත් ඇවිදගන්න බැරිව ඉන්න සිය දහසක පිරිසක් ඉන්නවා. ප්‍රභාකරන්ම තමයි සිය අවසන් මොහොත වනතුරුම සිවිල් වැසියන් පළිහක් හැටියට යොදාගත්තේ. එතකොට මේ අය ඒ ගැන කතාකරන්නේ් නැත්තේ ඇයි?ඉතිහාසයේ කිසිම දවසක අපි යුද්ධයකට ගැනීම කෙසේ වෙතත් මෙහෙකාරකමකටවත් දරුවන් ගන්නේ නෑ. එහෙම ගන්න තහනම්. අඩුගානේ රැකියාවකටවත් අඩු වයසින් දරුවෙක් දාන්න බෑ. ඉතින් මේ වගේ අමූලික පට්ටපල් බොරු තමයි මේ වාර්තාව පුරා තිබෙන්නේ.හැමදාමත් මේ බොරුවෙන් ජීවත්වෙන්න බෑ. මේ සත්‍යය එළිදකින දවසක් එනවා. ඒ නිසා මේ සම්බන්ධයෙන් ජාත්‍යන්තරයට කරුණු පැහැදිලි කිරීමට සුවිශාල වගකීමක් අපේ රටේ තානාපති සේවයට පැවරෙනවා. රට ඇතුළත අපි හැමදෙනාම එකමුතු විය යුතුයි තමයි. නමුත් ඊට වඩා පුළුල් දැක්මකින් යුතුව ජාත්‍යන්තර කතිකාවක් මේ සඳහා ගොඩනැඟිය යුතුයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=am1105081</link>
    <topic>වඩාත් සැලකිලිමත් විය යුත්තේ</topic>
    <author/>
    <content>වඩාත් සැලකිලිමත් විය යුත්තේගර්භණී ඔබ ඖෂධ ලබාගන්නේ කෙසේ ද?ගර්භණී සමයේදී ලබාගන්නා ඖෂධ කුස තුළ වැඩෙන දරුවාට ද බලපාන බැවින් වෛද්‍ය උපදෙස් නැතිව කිසිම ඖෂධයක් නොගත යුතුයි.ඇතැම් ඖෂධ දරුවාට අංගවිකලතා ඇති කරවයි, වැඩීම බාල කරයි, නොඑසේනම් දරුවාට විෂ විය හැකිය. මුල් මාස 3 තුළ බොහෝ ඖෂධ ගර්භණී මවට ලබා නොදෙන අතර දිගුකාලීනව ලබාගන්නා ඖෂධ (අපස්මාරය, හතිය, දියවැඩියාව සඳහා) වෛද්‍ය උපදෙස් මත ලබා ගත යුතුයි.ඔබ කිරි දෙන මවක නම් ඖෂධ ලබා ගන්නේ කෙසේ ද?ඹබ කිරි දෙන මවක නම් ඔබ ගන්නා ඖෂධ මවුකිරි හරහා බිලිඳාගේ සිරුරට ඇතුළු වේ. එහෙයින් ඔබ ගන්නා ඖෂධ දරුවාට නොයෙකුත් අතුරු ආබාධ ඇති කළ හැකිය.උදාහරණදරුවාට හුස්ම ගැනීමේ අපහසුව ඇති කරයි.මත් ගතියසමේ කුෂ්ඨ, පළුඇඟපත කැසීමකලබලකාරී බව හා නින්දේ වෙනස්වීම් ඇති කරයි.ඔබේ දරුවාට ඖෂධ ලබා දෙන්නේ කෙසේ ද?ඔබ මවක, පියෙකු, මිත්තනියක, පෙර පාසල් හෝ පාසල් ගුරුවරියක, දිවා සුරැකුම් මධ්‍යස්ථානයක හෝ ළමා නිවාසයක සේවය කරන්නියක විය හැකිය.එසේ නම් ළමයින්ට නිවැරැදිව ඖෂධ ලබා දෙන අන්දම දැන සිටීම ඉතා වැදගත්ය.කුඩා ළමයින්ගේ ශරීරයේ ඉන්ද්‍රියයන් මල්පෙති මෙන් සියුමැලිය. ඒවා පරිණත වී නැත.ඖෂධ මාත්‍රාව, වාර ගණන, පිළියෙල කරන අන්දම ඉතා සුපරීක්ෂාකාරීව නිවැරැදිව ලබා නොදීම භයානක තත්ත්වයකට ඔබේ දරුවා ඇද දමයි. ඇස්පි‍්‍රන්, මධ්‍යසාර අඩංගු සිරප් වර්ග වෛද්‍ය උපදෙස් වලින් තොරව කිසි විටෙකත් ලබා නොදිය යුතුයි.ඖෂධ පත්‍රිකාව කියවා ඖෂධය දරුවාට නියම කරන ලද්දක් බවට තහවුරු කරගන්න.ඖෂධ ලබා ගැනීමේදී සීල් එක හෝ අසුරනය පළුදු වී ඇත්නම් ඒවා දරුවාට කිසි විටෙකත් නොදෙන්න.වෙළෙඳ නාමයන් දෙකකින් එකම ඖෂධය ලබා නොදීමට වග බලා ගත යුතුයි.උදාහරණපැරසිටමෝල් විවිධ වෙළෙඳ නාමවලින් ඇත. නාම එකිනෙක වෙනස් නිසා ඒවා වෙනස් ඖෂධ ලෙස සැලකීම වැරැදිය.වෛද්‍යවරයකු හමුවීමට යන විට දරුවාගේ සෞඛ්‍ය වර්ධන සටහන රැගෙන යාමට අමතක නොකරන්න.දරුවාට අත නොගැටෙන සේ ඖෂධ ආරක්ෂාකාරීව ගබඩා කර තබන්න.අතුරු ආබාධ ගැන සැලකිලිමත් වන්න. එසේ ඇත්නම් වහාම වෛද්‍ය උපදෙස් පතන්න.ඔබට දරුවන් කීප දෙනෙකු සිටී නම් ඖෂධ වට්ටෝරුවේ අදාළ දරුවාගේ නම සටහන් කර තැබීම ඉතා වැදගත් වේ. මෙය වැඩිහිටියන්ගේ ඖෂධ සඳහා ද පුරුදු කර ගත යුතු ඉතා වැදගත් කරුණක් වේ.දරුවාට ඖෂධ ලබා දෙන විට ඒ ගැන සටහනක් තබා ගැනීම. උණට පැරසිටමෝල් වැනි ඖෂධයක් ලබා දී, නැවත උණ මතු වුවද පැය 6 ක් ගෙවෙන තුරු නැවත පැරසිටමෝල් නොදිය යුතුය. එබැවින් ඖෂධය ලබා දුන් වේලාව සටහන් කර තැබීම වැදගත්ය.වයස්ගත අය ආරක්ෂාකාරී ලෙස ඖෂධ ලබාගන්නේ කෙසේ ද?වයස්ගත වීමත් සමඟ ඔවුන්ගේ සිරුරේ සංයුතියේ සහ ක්‍රියාකාරීත්වයේ යම් යම් වෙනස්වීම් සිදුවේ.උදාහරණඅක්මාවේ ක්‍රියාකාරීත්වය අඩු වේ.වකුගඩුවල ක්‍රියාකාරිත්වය අඩු වේ.බඩවැල්වල ක්‍රියාකාරීත්වය අඩු වේ.මතක ශක්තිය අඩු වේ.බෙහෙත් ගිලීමට අපහසු වේ.ඇස් පෙනීම අඩු වේ.අස්ථි හා ස්නායු දුර්වල වේ.ඒ නිසා ඖෂධ අවශෝෂණය අඩු විය හැකිය.ඖෂධ සිරුරෙන් බැහැර වීම දුර්වල නිසා රුධිරයේ ඖෂධ සාන්ද්‍රණය ඉහළ යා හැකිය.වයස් ගත අයටත් වෛද්‍ය නිර්දේශයකින් තොරව ප්‍රතිකාර ලබා ගැනීම භයානක ප්‍රතිඵල අත් කර දිය හැක්කේ එබැවිනි.වයස්ගත අයකු වෛද්‍යවරුන් කීප දෙනෙකුගෙන් ප්‍රතිකාර ලබයි නම් ඔහු ගන්නා සියලුම ඖෂධ හා රෝග ඉතිහාසය ගැන ඒ සියලුම වෛද්‍යවරුන් දැනුවත් කළ යුතුයි.වයස්ගත අයකුගේ හැසිරීම් රටාවේ හදිසි වෙනස්කමක් ඇති වුවහොත් එය ඔහු භාවිත කරන ඖෂධයක අතුරු ආබාධයක් නිසා දැයි සැලකිලිමත් විය යුතුයි.සෞඛ්‍ය අධ්‍යාපන කාර්යාංශයේවෛද්‍ය ටි. ටි. සොන්නාදරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=am1105082</link>
    <topic>ඔබේ දරුවාට මේ දුක දෙන්න එපා</topic>
    <author>සාගරිකා දිසානායක ජයසිංහ</author>
    <content>ඔබේ දරුවාට මේ දුක දෙන්න එපාලෝක තැලසීමියා දිනය අදයිමව සහ පියා යන දෙදෙනාටම අසාමාන්‍ය තැලසීමියා ජාන උරුම වූ විට ඔවුන්ගෙන් බිහිවන ඇතැම් දරුවන් තැලසීමියා රෝගීන් විය හැකිය. තැලසීමියා රෝගයෙන් පෙළෙන දරුවකු බිහිවන්නට එකම හේතුව තැලසීමියා රෝග වාහකයන් දෙදෙනකු අතර සිදුවන විවාහයයි. එහෙයින් රුධිර පරීක්‍ෂාවකින් තමා තැලසීමියා රෝග වාහකයකුදැයි සොයා බලා එසේ වාහකයකු වේ නම් එවන් යුවළක් දරුවන් නොහදා සිටීමෙන් තවත් තැලසීමියා රෝගියකු මෙලොවට බිහිකිරීමෙන් වැළකී සිටිය හැකිය.ලෝක තැලසීමියා දිනය නිමිත්තෙන් සෞඛ්‍ය අමාත්‍යාංශය මගින් පවත්වන ජාතික උත්සවය හෙට (9) කුරුණෑගල මහ රෝහලේදී පැවැත්වෙයි. ලංකාවේ තැලසීමියා රෝගයට ගොදුරුවන්නන් වැඩි සංඛ්‍යාවක් වාර්තාවන වයඹ උතුරුමැද හා ඌව පළාත් වෙනුවෙන් මෙවර ජාතික වැඩසටහන කුරුණෑගල රෝහලේදී ආරම්භ කළ බව සෞඛ්‍ය අමාත්‍යාංශයේ අතිරේක ලේකම් සහ ජාතික තැලසීමියා වැඩසටහනේ සම්බන්ධීකාරක වෛද්‍ය පාලිත මහීපාල මහතා පැවැසීය.එම වැඩසටහන ප්‍රධාන වශයෙන් රෝගය පිළිබඳ ජනතාව දැනුවත් කිරීම සහ රෝග වාහකයන් හඳුනා ගැනීම සඳහා රුධිර පරීක්‍ෂා සිදුකිරීම යන අංශවලින් වඩාත් පුළුල් අයුරින් පැවැත්වෙන බවද ඒ මහතා කීය.තැලසීමියාව යනු දැනුවත් වීමෙන් රෝගයට ගොදුරුවීම වළක්වා ගත හැකි, වැළඳුණහොත් ස්ථිර ප්‍රතිකාර හෝ සුවයක් නැති රෝගීන් ගේ ජීවිතය පවත්වාගෙන යාම සඳහා අසීමිත මුදල් සම්භාරයක් වැයවන අවාසනාවන්ත රෝග තත්ත්වයකි.ලෝකයේ ඇතැම් රටවල් තැලසීමියා රෝගය සහමුලින්ම තුරන්කොට ඇත්තේ ජනතාව දැනුවත් කොට රෝග වාහකයන් අතර විවාහ සිදුවීම වළක්වාලීමෙනි.නුදුරු අනාගතයේදීම ශ්‍රී ලංකාවෙන් තැලසීමියා රෝගය තුරන් කිරීම අරමුණු කොටගත් පුළුල් වැඩපිළිවෙළක් ශ්‍රී ලංකාවේ තැලසීමියා මර්දනය පිළිබඳ ජාතික වැඩසටහන මගින් දියත් කිරීමට තැලසීමියා කවුන්සිලය කටයුතු කරන බවද එහි වැසටහන් සම්බන්ධිකාරක ලෙස කටයුතු කරන වෛද්‍ය මහීපාල පවසයි.තැලසීමියාව යනුවෙන් හඳුන්වන්නේ මිනිස් සිරුරෙහි රුධිරයෙහි අඩංගු රතු රුධිරානු බිඳී විනාශවී යාමේ රෝග තත්ත්වයකි. රතු රුධිරානු රතු පැහැ ගන්නේ එහි ඇති හිමෝග්ලෝබීන් නිසාය. හිමොග්ලෝබීන්වල ඇති ග්ලෝබීන් නමැති ප්‍රෝටීනය නිපදවීම අඩාළ වීමෙන් රතු රුධිරාණුවල බිඳීම සිදුවේ. මෙය ජාන මගින් ඇතිවන රෝග තත්වයකි.සාමාන්‍ය පුද්ගලයකුගේ රතු රුධිරාණුවක ආයු කාලය මාස හතරක් වන අතර තැලසීමියා රෝගියකුගේ රතු රුධිරාණුවක ආයු කාලය මාසයක් පමණ වේ. සිරුරට අවශ්‍ය ඔක්සිජන් ප්‍රවාහනය සිදු වන්නේ හිමොග්ලොබින් නිසාය. හිමොග්ලොබින්වල ඇති ග්ලෝබීන් ප්‍රෝටීනය නිපදවීම අඩාළ වීමෙන් සිරුරට අවශ්‍ය ඔක්සිජන් සැපයුමද අඩාළ වේ.එය නිසි පරිදි පවත්වාගෙන යාම සඳහා සිරුරට අවශ්‍ය තරම් රුධිර සැපැයීම හෙවත් රුධිර පාරවිලයනය කළ යුතුය. එසේ රුධිරය පාරවිලයනය කිරීමේදී රුධිරයෙහි ඇති යකඩ අක්මාව, ප්ලීහාව වැනි ඉන්ද්‍රියවල තැන්පත් වීමෙන් ඒවා අක්‍රිය වේ.එසේ තැන්පත් වන යකඩ ඉවත් කිරීම සඳහා දෙනු ලබන ඖෂධ අධික මිලකින් යුතුය. එමෙන්ම ඉහත සඳහන් ඉන්ද්‍රියයන් අක්‍රිය වීමෙන් රෝගියාගේ ආයු කාලය කෙටි වේ.තැලසීමියා රෝගය වැළඳෙනුයේ තැලසීමියා වාහකයින් දෙදෙනකු එක්වීමෙන් උපදින දරුවකුට පමණි. රෝගීන් වැඩිදෙනකු ඉපදී මුල් වසර තුළ රෝග ලක්‍ෂණ පහළ වේ. රතු රුධිරාණු බිඳුණුවිට දරුවා සුදු මැලි වෙයි. කහ පැහැයට හැරේ. වර්ධනය අඩාළ වේ. ක්‍රියාශීලී බව අඩුවේ. ඇතැම් විට කිරි උරා බීමට බැරි තරමට හති වැටෙයි.රතු රුධිරාණු බිඳීම හේතුවෙන් අක්මාව සහ ප්ලීහාව ඉදිමේ. එවිට උදරය ඉදිරියට නෙරා එයි. ඇට මිදුලු පුළුල් වී මුහුණේ හැඩය වෙනස් වේ. මෙයට එකම පිළියම ලෙස නිතර රුධිරය ලබා දීමට සිදුවේ.රුධිරය ලබාදීමෙන් මෙන්ම රතු රුධිරාණු බිඳ යාමෙන්ද එකතු වෙන යකඩ අක්මාව, හදවත වැනි අවයව මෙන්ම අග්න්‍යාශය පිටියුටරිය වැනි හෝර්මෝන නිපදවන ග්‍රන්ථිවල තැන්පත්වීම නිසා එම අවයවයන්හි ක්‍රියාකාරීත්වය දුර්වල වේ. එවිට රෝගියාගේ ආයුකාලය අඩු වෙයි.තැලසීමියාව හටගන්නේ අසාමාන්‍ය ග්ලෝබීන් ජාන හේතුවෙනි. දරුවකු පිළිසිඳ ගැනීමේදී සිදු වන්නේ මවගේ සහ පියාගේ ජාන කොටස් බද්ධ වීමයි. එමෙන්ම රතු රුධිරාණු තුළ ඇති ග්ලෝබීන් ප්‍රෝටීන සැදෙන්නේ ද මවුපියන්ගෙන් ලැබෙන ග්ලෝබීන් ජාන ඒකාබද්ධ වීමෙනි.පිළිසිඳ ගැනීමකදී එක් අයකුගෙන් ලැබෙන අසාමාන්‍ය තැලසීමියා ජානයක් අනෙක් සහකරු හෝ සහකාරියගෙන් ලැබෙන සාමාන්‍ය ජානය සමඟ එක්වී ලැබෙන දරුවකු කිසි විටක තැලසීමියා රෝගියකු බවට පත් නොවේ. එනමුත් ඒ දරුවා තැලසීමියා රෝග වාහකයකු විය හැකිය.මව සහ පියා යන දෙදෙනාටම අසාමාන්‍ය තැලසීමියා ජාන උරුම වූ විට ඔවුන්ගෙන් බිහිවන ඇතැම් දරුවන් තැලසීමියා රෝගීන් විය හැකිය. තැලසීමියා රෝගයෙන් පෙළෙන දරුවකු බිහිවන්නට එකම හේතුව තැලසීමියා රෝග වාහකයන් දෙදෙනකු අතර සිදුවන විවාහයයි.එහෙයින් රුධිර පරීක්‍ෂාවකින් තමා තැලසීමියා රෝග වාහකයකුදැයි සොයා බලා එසේ වාහකයකු වේ නම් එවන් යුවළක් දරුවන් නොහදා සිටීමෙන් තවත් තැලසීමියා රෝගියකු මෙළොවට බිහිකිරීමෙන් වැළකී සිටිය හැකිය.ඔබ තැලසීමියා වාහකයකු නොවේ නම් තවත් තැලසීමියා රෝගියකු හෝ වාහකයකු හෝ සමඟ විවාහ වුවද ඔබට තැලසීමියා රෝගී දරුවකු බිහි නොවේ. ශ්‍රී ලංකාවේ ජනගහනයෙන් සියයට 2 ක් 3 ක් පමණ තැලසීමියා රෝගී වාහකයන් බවට ගණන් බලා තිබේ.මෙරට තැලසීමියා රෝගීහු 1600 ක් සිටිති. වසරකට අලුතින් රෝගීහු 80 – 100 ක් අතර ප්‍රමාණයක් හඳුනා ගැනෙති. ලංකාවේ සෑම ප්‍රදේශයකින්ම තැලසීමියා රෝගීන් හඳුනා ගන්නා අතර උතුරු මැද, වයඹ, ඌව හා මධ්‍යම පළාත්වලින් බහුලව රෝගීන් වාර්තා වේ.සෞඛ්‍ය අමාත්‍යාංශය මගින් තැලසීමියා රෝගී තත්ත්වය හඳුනා ගැනීම සඳහා පරීක්‍ෂණ සිදු කරනු ලබන අතර එම පරීක්‍ෂණයේදි වාහකයකු ලෙස හඳුනා ගතහොත් රෝස පැහැති කාඩ් පතක් ද වාහකයකු නොවේ නම් කොළ පැහැති කාඩ්පතක් ද ලබා දේ.ලංකාවේ ප්‍රධාන තැලසීමියා මධ්‍යස්ථාන රාගම උතුරු කොළඹ ශික්‍ෂණ රෝහල, කුරුණෑගල ශික්‍ෂණ රෝහල, අනුරාධපුර ශික්‍ෂණ රෝහල සහ බදුල්ල ශික්‍ෂණ රෝහල්වල පිහිටුවා තිබේ. 2011 වසර තුළ මාතර මහ රෝහලේද තැලසීමියා මධ්‍යස්ථානයක් පිහිටුවීමට කටයුතු යොදා ඇත.ලංකාවේ කවර ප්‍රදේශයක වැසියකුට වුවද ඉහත රෝහල් වෙත පැමිණ තමා තැලසීමියා රෝග වාහකයකු ද නැද්ද යන වග හඳුනා ගැනීමටත් අවශ්‍ය ප්‍රතිකාර නොමිලේ ලබා ගැනීමටත් හැකිය.විවාහප්‍රාප්ත වීමට සැරසෙන තරුණ තරුණියන් සේම මවුපිය වැඩිහිටියන් ද මේ පිළිබඳ අවබෝධයෙන් යුතු වීම වැදගත්ය. විවාහයට පෙර විසි පොරොන්දමට අමතරව “තැලසීමියා පොරොන්දම” ද ගැළපේදැයි සොයා බලා කටයුතු කිරීම සඳහා සුදුසු කාලය එළැඹ තිබේ.මේ සඳහා අවශ්‍ය දැනුම මංගල කටයුතුවලට සම්බන්ධ මඟුල් කපුවන් මෙන්ම විවාහ රෙජිස්ට්‍රාර්වරුන් පවා දැනුවත් කිරීමට තැලසීමියා කවුන්සලය දීප ව්‍යාප්ත දැනුවත් කිරීමේ වැඩසටහනක් ක්‍රියාත්මක කොට තිබේ.සෞඛ්‍ය අමාත්‍යාංශයේ අතිරේක ලේකම් සහ ජාතික තැලසීමියා වැඩසටහනේ සම්බන්ධීකාරක වෛද්‍ය පාලිත මහීපාල මහතා සමඟ කරන ලද සාකච්ඡාවක් ඇසුරිනිසාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ay1105081</link>
    <topic>ඉස්කෝලේ ගිය හැටියෙම රසකැවිල්ලක්</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා යාපනය විශ්ව විද්‍යාලයේ ජීව රසායන විද්‍යාව පිළිබඳ හිටපු මහාචාර්ය කන්දයියා බාලසුබ්‍රමනියම් මහතා. යාපනයේ ඉලාවලයි හි ශාන්ත හෙන්රි විද්‍යාලයෙන් මූලික අධ්‍යාපනය ලත් ඒ මහතා වෛද්‍ය වෘත්තිකයකු සේ සිය වෘත්තීය ජීවිතය ආරම්භ කළේය. ලංකා විශ්ව විද්‍යාලයේ විද්‍යාවේදී විශේෂ උපාධිය ලැබූ ඒ මහතා ඇමෙරිකාවේ ඉන්දියානා විශ්වවිද්‍යාලයෙන් ජීව රසායන විද්‍යාව පිළිබඳ දර්ශනපති උපාධිය ලබා ගත්තේය. පේරාදෙණිය විශ්ව විද්‍යාලයේ වෛද්‍ය පීඨයේ ආචාර්යවරයකු ලෙස කලක් කටයුතු කළ මහාචාර්ය බාලසුබ්‍රමනියම් යාපනය වෛද්‍ය පීඨයේ පීඨාධිපතිවරයා ලෙස දෙවරක්ම කටයුතු කළේය. විශ්ව විද්‍යාලයෙහි ආරාධිත දේශකයකු ලෙස කටයුතු කරන මහාචාර්යතුමා වර්තමානයෙහි බයෝ ටෙක් අන්තර්ජාතික සමාගමෙහි සභාපති සහ අධ්‍යක්‍ෂවරයා ද වේ.එක්දහස් නවසිය තිස් දෙකේ සැප්තැම්බර් මාසෙ තිස්වැනිදා ඔහු මෙළොව එළිය දුටුවේ යාපනේ නගරයට හැතැප්ම දහයක් පමණ එපිටින් පිහිටි සිත්තිරමලේ නම් වූ සුන්දර ගොවි ගම්මානයේදි. සිත්තිරමලේ ගමේ ජීවත්වුණු හැමෝම ගොවිතැන තම ජීවිකාව කරගත් අය. සන්දාසාගරම් කන්දයියා ඔහුගේ පියා. මව නෙසල්ලිපුල්ලෙයි කන්දයියා. බාලසුබ්‍රමනියම්ට සහෝදරියන් දෙන්නයි. සහෝදරයො දෙන්නයි. ඔහු පවුලෙ සිවුවැනි දරුවා.සිත්තිරමලේ ගොවි ගම්මානේ ගොවීන්ගේ ප්‍රධාන වගාව වී. ඊට අමතරව මෝසම් වර්ෂාව අනුව විවිධ බෝග වර්ග වගා කළා. කුරක්කං, මුං ඇට කඩල වගේ ම මිරිස්, බටු, රතුලූනු වගේ එළවළුත් වැව්වා.කාගෙ දරුවත් තමන්ගෙ දරුවෙක් විදිහටයි ඒ කාලෙ ගම්මු සැලකුවේ. ඒ නිසා උදේ රැයින් ම අම්මා අප්පා කුඹුරු වැඩට ගියත් ගෙදර ඉතිරිවෙන ළමයි ළපටි තනියෙන්ම තමන්ගේ වැඩපළ කරගන්න, තනියම අවදි වෙලා මූණ කට හෝදාගෙන පාසලට යන්න එන්න හුරු පුරුදු වුණා.බාලසුබ්‍රමනියම්ට මතක ඇති කාලෙ පටන්ම ඔහු අවදි වෙන විට අම්මා තාත්තා ඇතැම්විට වැඩිමල් සහෝදර සහෝදරියොත් එක්ක කුඹුරට ගිහින්. පුංචි නංගියි බාල සුබ්‍රමනියමුයි කුඹුරට යන්න තරමට පුංචි වැඩි නිසා ගෙදර තියලා ගිහින්. උදේ ඇහැරුණු වේලාවට නංගිත් ඇහැරවාගෙන අම්මා කුස්සියේ වළඳක ඉතිරිකරලා ගිය දියබත්ටිකක් බෙදාගෙන කාලා පාසලට පිටත්වුණු හැටි ඔහුට මතකයි.රාත්‍රියේ උයාපු බත් හැලියේ ඉතිරිවන දංකුඩ ටිකට අමු මිරිස් රතුලූනු, ලුණු, දෙහි ටිකක් කලවම් කරලා මුදවාපු කිරි දාලා හදාගන්නා “දිය බත” තමයි ඔවුන්ගේ උදේ ආහාරවේල.බාලසුබ්‍රමනියම් පාසලට ගියේ වයස අවුරුදු හතරෙන්. ඒ මෛහන්දන් හින්දු විද්‍යාලෙට. පුංචි ළමයි පාසලට යන්න බොහොම කැමතියි. ඒ උදේම පාසලට ගිය ගමන්ම රසකැවිලි ජාතියක් කන්න දුන්නු හින්දා. උදේම පැණි රස කැවිල්ලක් දීලා උදේ නවය දහය වෙන කොට ඉඳිආප්පයි කිරි හොදියි දෙනවා. ඉන් පස්සේ පාසලේ වැඩ.1940 දි බාලසුබ්‍රමනියම් ඇතුළු ඇතුළු වුණා යාපනේ ශාන්ත හෙන්රි විද්‍යාලයට. ඔහුට මුලකුරු කියෙවූ දා සරස්වතී පූජාවක් තියලා අකුරු කියවූ හැටි ඔහුට මතකයි.සෙන් හෙන්රීස් විදුහල යාපනේ තිබුණු රෝමාණු කතෝලික පූජකවරුන් විසින් පවත්වාගෙන ගිය පාසලක්. වර්ෂ 1905 දි අරඹන ලද පාසල ඒ කාලෙ යාපන අර්ධද්වීපයේ තිබුණු හොඳම පාසලක්.යාපන අර්ධද්වීපයේ නම ගිය සුන්දර වෙරළ තීරයක් ලෙස සැලකුණු සෙයින්තාන්කුලම් වෙරළ පිහිටියේ ඔවුන්ගේ නිවසේ සිට සැතැපුමක් පමණ දුරින්. විවේකයක් ලැබුණාම අම්මා - අප්පා දූ දරුවන් හැමෝම එකතු වෙලා සෙයින්තාන්කුලම් වෙරළේ ඇවිදින්න ගියා. අලංකාර පාට පාට විවිධාකාර හැඩගත්තු සිප්පිකටු එකතු කරන්න ඔවුන් පොරකෑ හැටි, මූදට පැනලා තරගෙට පීනපු හැටි, වැල්ලේ මාලිගා තැනූ හැටි, වැහි දිනවලට මුහුදු වෙරළට එකතු වෙන බෙල්ලෝ අල්ලාගෙන වෙරළේදීම පොල් අතු ගොඩක් ගහලා උන් ඒ ගින්නට දාලා පළහාගෙන කෑ හැටි ඔහුට තවමත් මතකයි. පොල්අතු ගින්නට දාපු බෙලිකටුව “පොප්” සද්දෙට පුපුරන හැටි බලන්න ළමයි හරි කැමතියි.බාලසුබ්‍රමනියම්ලාගේ ගෙවත්තේ එක එක රසයෙන් යුතු එක එක වර්ගයේ අඹ ගස් තිබුණා. මේ ගස්වල ගෙඩි හැදෙන කාලෙට පුංචි ළමයින්ට වැඩ ගොඩයි. මේ ගස්වල හැදෙන ගෙඩි කඩපුවාම ඇහිඳලා කරත්තවල පටවාගෙන ගිහින් විකුණන්නේ ඔවුන්. වත්තෙ පොල් කැඩුවාමත් කඩපිලට ගිහින් විකුණාගෙන ඇවිත් අම්මා අප්පාට ගණන් බේරන්න ඕනෑ.ගමේ හැම ගෙදරකම බොහෝ විට කිරි හරක් පට්ටියක් තිබුණා. බාලසුබ්‍රමනියම්ලාගේ දෙනුන්ගෙන් කිරිදොවලා බූලිවල දාගෙන කරත්තවල පටවාගෙන වෙළෙඳපොළට ගෙනිහින් විකුණා දෙන්න ඕනෑ. පුංචි ළමයි හැමෝම වගේ අම්මා අප්පා සමඟ හරි හරියට ගොවිතැන්බත් වගේම ගේ දොරවැඩපොළත් කළා. බාලසුබ්‍රමනියම්ලාගේ ගෙදර ඔර්ලෝසුවක් තිබුණේ නෑ. ඔහුගේ පියා වේලාව කීවෙ ඉර හඳ තරු එළියෙන්.උදා තරුව නැගී එනවිට පාන්දර දෙකට අවදි වෙන අප්පා කරුවලේම දරු පැටවුන්ටත් ඇහැරවන්නෙ එදා දවසෙ රාජකාරි අරඹන්නට. කුඹුරුවලට වතුර දාන්න, පොහොර දාන්න, වල් නෙළන්න, භව බෝග කුරුල්ලන්ගෙන් සතුන්ගෙන් බේරා ගන්නට වගේම අස්වනු ගෙට ගන්ටත් ඔවුන් පිටත් වුණේ උදාතරුව පායනකොට. පුංචි දරුවො කියලා නෑ. අවුරුදු තුනේ හතරේ පටන්ම බාල සුබ්‍රමනියම්ලාත් අම්මා අප්පා එක්ක කුඹුරට යනවා. පුංචි ළමයින්ගෙ තරමට වඩා වැඩ ඒ කාලෙ ඔවුන් කළ හැටි ඔහුට මතකයි.කුඹුරු ලියැදිවලට වතුර දැමිල්ල තමයි අමාරුම වැඩේ. අප්පා ආඬි ළිඳෙන් දිය ඇදලා කපාගත්තු පුංචි පොකුණකට පුරවනවා. ඒ පොකුණේ ඉඳන් කුඹුරේ ලියැදි වෙත කැපූ කාණු දිගේ ඒ වතුර පාත්තිවලට යවන්නට ඕනෑ. මේ වැඩේට අඩු ගානේ තුන් දෙනෙක්වත් ඕනෑ. පැළ පාත්තිවල තණකොළ ගලවලා, කරල් පැහෙනකොට සත්තුන්ගෙන් බේරා ගන්ටත් ඕනෑ.මොන රාජකාරිය කළත් පාන්දර ජාමේ අහවර වෙලා එළිය වැටෙන විට ඒ වැඩේ ඉවරයි. ඉන් පස්සෙ පාසල් යන්ට ඕනෑ. උදේ පාන්දර දෙකට තුනට විතර කුඹුරට යනකොට බඩගිනි වුණොත් වැඩිහිටියො වගේම පුංචි ළමයිනුත් තල් රා කෝප්පයකින් කුස පුරවා ගෙන යන්ට පුරුදු වෙලා හිටියා. තල් රා කියන්නෙ මධ්‍ය පානයක් ම නොවෙයි. එය පෝෂ්‍ය ගුණයෙන් ඉහළ ස්වභාවික පානයක්.බාලසුබ්‍රමනියම් ඉගෙනීමට දක්‍ෂයි. ඒ වගේම කැමතියි. කොතරම් වැඩ රාජකාරි තිබුණත් ඔහු කලට වේලාවට පාසලට ගියා. කිසිම අඩුපාඩුවක් නොතියා පාසලෙන් දෙන වැඩ ටික කළා. ඒ කාලෙ පාසල ඇරුණේ හවස හතරට. හතරෙන් පස්සෙ පාසලේ නැවතිලා ක්‍රිකට් ගහන්න බාලසුබ්‍රමනියම් පුරුදු වුණා. ඒ වගේම ඔහු පාපන්දු ක්‍රීඩාවටත් කැමතියි. ඉංගී‍්‍රසි ඉගෙන ගන්න ලොකු උනන්දුවක් දක්වපු ඔහු හවසට හවසට ඉංගි‍්‍රසි ගුරුතුමාගෙ ගෙදරට ගිහින් ඉංගි‍්‍රසි ඉගෙන ගත්තා. ඒ වගේම ඔහු ලතින් භාෂාවත් විෂයයක් ලෙස හැදෑරුවා.බාලසුබ්‍රමනියම්ට වයස අවුරුදු දාහතර වෙනතුරුත් ඔහු කවදාවත් යාපනය නගරයට යන්න ලැබුණේ නෑ. ඒ තරම් ග්‍රාමීය පරිසරයක ඔවුන් ජීවත් වුණේ. ගමේ කිසිම ගෙදරකට විදුලිය නෑ. කුප්පි ලාම්පු එළියෙන් පාඩම් කළා. තරු එළියෙන් වේලාව බලා ගත්තා. වැහි කාලෙට කුඹුරු වැඩ නෑ. ඒ කාලෙට මුහුදු වෙරළට ගොහින් ඇති තරම් මූදේ පීනලා සතුටු වෙනවා. අලුත් අවුරුදු කාලෙට තල් පැණිවලින් තල් පිටිවලින් හදාපු රසකැවිලි, උඳු වඩේ, තෝස, වගේ කැවිලි හැම ගෙදරකම පිරිලා.ගම දෙකට බෙදිලා පොල් ගෙඩිවලින් සෙල්ලමක් කරනවා. ඒ සෙල්ලම හඳුන්වන්නේ “පොල් ගැහිල්ල” ලෙසයි. ‘කිට්ටි’ ක්‍රීඩාවත් ජනපි‍්‍රයයි. දිග පොලු කෑල්ලකින් කුඩා පොලු කෑල්ලක් දුරට විදීම ‘කිට්ටි’ ක්‍රීඩාවේ ස්වභාවයයි. ගමේ වැඩි දෙනා ඇදැහුවේ බහිරව දෙවියෝ. ශිව දෙවියන්ට වැඳුම් පිදුම් කිරීම, කෝවිල් යාම සාමාන්‍ය සිරිතක්. ධීවරයෝ ගමේ හිටියාට වැඩි දෙනා පිරිසිදු හින්දු බැතිමතුන් වූයෙන් ඔවුන් බොහෝ විට නිර්මාංශ ආහාර ගත්තා. එළකිරි, මුදවාපු කිරි, මෝජු, ගිතෙල්වලට දෛනික ආහාර වේලේ වැදගත් තැනක් ලැබුණා.බාලසුබ්‍රමනියම්ට ඉංගි‍්‍රසි ඉගෙන ගන්න ලොකු ආසාවක් තිබුණා. ඔහු ඉංගි‍්‍රසි මාධ්‍ය පාසලකට ඇතුළත් කරන්න කියලා මවුපියන්ගෙන් ඉල්ලා සිටියා. ඒ සඳහා මුදල් ගෙවිය යුතුයි. ඊට වැයවන රුපියල් දෙකෙන් කොයිතරම් දේවල් ඒ කාලෙ කරන්න පුළුවන් ද? හාල් සේරුවක් රුපියල් තුනක්. පොල් ගෙඩියක් 1.50 යි. ඒ වියදම ගෙදරට දරාගන්න බැරි තරම්. අම්මා අප්පා ඒ අදහසට එකඟ නොවුණේ වියදම සැර නිසා. බාලසුබ්‍රමනියම් කොහොමහරි ඉංගි‍්‍රසි ඉගෙනගන්න ඕනෑ යැයි සිතා ගත්තා. සාමාන්‍ය පෙළ විභාගේ ගණිතයට විශිෂ්ට සම්මානයක් සහිතව සමත් වුණා.කොළඹට ගිහින් රටතොට බලාගෙන, පුංචි රැකියාවක්වත් කරන ගමන් ඉගෙන ගන්නට ඔහු තීරණය කළා. යාළුවකුත් සමඟ එකතු වෙලා ලියාපදිංචි වෛද්‍යවරුන් සඳහා වූ දෑවුරුදු පාඨමාලාවකට ඉල්ලුම්පත්‍රයක් දැම්මා. අක්කා කෙනෙකුත් උපකාර කරන්නට පොරොන්දු වුණා. යාළුවත් එක්ක එකතු වෙලා වැල්ලවත්තට ආවා. දන්නා හඳුනන මුදලාලි කෙනෙකුට අයිති තෙල් ව්‍යාපාරික ස්ථානයක නවාතැන් ගත්තා.1950 - 1952 වසරවල ලංකා විශ්ව විද්‍යාලයෙන් ලියාපදිංචි වෛද්‍යවරයන් සඳහා වූ පාඨමාලාව හදාරා සහකාර වෛද්‍යවරයකු ලෙස ලුනාව රෝහලට පත්වෙලා ගියා. එතැන සේවය කරමින් සිටින අතරේ බටපොල රෝහලට මාරුවක් ලැබුණා. ඔහුට වුවමනා කළේ රැකියාව කරන අතරතුරේ උසස් පෙළ ලියා විශ්ව විද්‍යාලෙට ඇතුළු වෙන්න. බටපොළ රෝහලට මාරුවක් ලැබුණාම ඔහු හැඬු කඳුළෙන්ම දෛවයට ඉඩ දීලා පත්වීම බාර ගත්තා. බටපොල ගම්මුලාදෑනිතුමාගේ ගෙදර නවාතැන් ගත්තා. ඒ වෙන විට බාලසුබ්‍රමනියම්ට සිංහල වචනයක්වත් බෑ. ඒත් ඔහු දන්නා ශිල්ප දාලා රෝගීන් ගෙන් තොරතුරු දැනගෙන වෙදකම් කළා. මුලදී ඔහුට එතරම් කැමැත්තක් නොදක්වපු ජනතාව බොහොම ඉක්මනට ඔහු ගැන පැහැදුණා. ගම්මුලාදෑනි මහත්තයාගේ පවුලේ උදවිය දොස්තර මහත්තයාට පවුලෙ කෙනෙකුට වගේ හොඳට සැලකුවා. දොස්තර මහත්තයාත් ඒ පවුලෙ උදවියට බොහොම හිතවත්ව සතුටින් කාලය ගත කළා.හැන්දෑවට ගම්මුලාදෑනි මහත්තයයි, පී එච් අයි මහත්තයයි, විදුහල්පතිතුමායි දොස්තර මහත්තයයි එකතු වෙලා කාලා බීලා සින්දුවක් එහෙම කියලා විනෝද වුණා. “යමුනා යමුනා සෝබන ගංගා” වගේ ගීත අදටත් ඔහුට කට පාඩම් වෙලා තියෙන්නේ ඒ කාලෙ කියපු නිසා ඒ වෙනතුරුම බාලසුබ්‍රමනියම්ට යාපනේ යන්න අවස්ථාවක් හිමිවෙලා තිබුණේ නෑ.ඔය අතරේ දවසක ඔහුගේ මිත්තනිය මිය ගියා. ගමේ ගිහින් ඇවිත් අමාත්‍යාංශයෙන් ඉල්ලීමක් කළා. උසස් අධ්‍යාපනය සඳහා කොළඹට මාරුවක් ලබා දෙන ලෙස ඒ ඉල්ලීම ඉටු වුණා. 1954 දී කොළඹ ද සොයිසා ආර්යා මාතෘ රෝහලට මාරුවක් ලැබුණා. ඇක්වයිනාස් විද්‍යාලෙට සම්බන්ධ වෙලා තනියම පොත පත කියවා ලන්ඩන් උසස් පෙළ විභාගෙට සූදානම් වුණා. උදේ 8 - 4 දක්වා රෝහලේ වැඩ. හවස 4 - 8 දක්වා පන්ති ගියා. අවුරුදු දෙකක් වෙහෙසිලා විභාගෙට ලිව්වා.පෞද්ගලික අයැදුම්කරුවකු ලෙස ශ්‍රී ලංකා උසස් පෙළ විභාගෙටත් ලන්ඩන් උසස් පෙළ විභාගෙටත් පෙනී හිටියා. විභාග දෙකෙන්ම උසස් ලෙස සමත් වුණා. ඒ කාලෙ නීතියේ හැටියට රැකියාවක් කරන අතරේ විශ්ව විද්‍යාලෙට ඇතුළු වෙන්න බෑ. ඒත් බාලසුබ්‍රමනියම් ඒ අභියෝගයට මුහුණ දෙන්න හිතා ගත්තා. ඔහු කරුණු අමාත්‍යාංශයට ලියලා අවසර පැතුවා. එවකට විශ්ව විද්‍යාලෙ උපකුලපතිතුමා ශ්‍රීමත් නිකලස් ආටිගල මහත්තයා. බාලසුබ්‍රමනියම් ගෙන්වා ප්‍රශ්න කළා. ඔහුගේ උත්සාහය කෙරෙහි පැහැදුණු උපකුලපතිතුමා ඒ සඳහා අවසර ලබා දුන්නා. 1960 දී ඔහු උපාධිය ලබා පිටවෙනවාත් සමඟම ඇමෙරිකාවේ ඉන්දියානා විශ්ව විද්‍යාලයේ ජීව රසායන විද්‍යාව පිළිබඳ පශ්චාද් උපාධිය සඳහා ෆූල් බ්‍රයිට් ශිෂ්‍යත්වයක් හිමි වුණා. 1965 දී පශ්චාද් උපාධිය ලබාගෙන මෙරට පැමිණ පේරාදෙණිය විශ්ව විද්‍යාලෙ වෛද්‍ය පීඨයේ ආචාර්ය මණ්ඩලයට එක් වුණා. 1967 දී කොළඹ විශ්ව විද්‍යාලයේ ජීව රසායන අංශයේ ආචාර්යවරයකු ලෙස පත්ව ආ ඔහු 1968 - 83 අතර කාලය තුළ එහි මහාචාර්යවරයා සහ අංශ ප්‍රධානියා ලෙස කටයුතු කළා.ඔහු විසින් ජීව රසායන ක්ෂේත්‍රයෙහි සිදු කරන ලද පර්යේෂණ සඳහා දෙස් විදෙස් සම්මාන රාශියකට හිමිකම් ලබා තිබෙනවා. ඔහුගේ පර්යේෂණ සඳහා ස්වීඩනයේ උප්සලා විශ්ව විද්‍යාලයේ උපදෙස් සහ අනුග්‍රහය ලැබෙනවා. එමඟින් මෙරට ජීව රසායන ක්ෂේත්‍රයට අදාළ වටිනා පර්යේෂණ රාශියක් සිදු කරන්නට මහාචාර්යතුමා සමත්ව සිටිනවා. දියවැඩියා රෝගය සඳහා ඖෂධයක් ලෙස කුරිඤ්ඤං කොළ යොදාගැනීම පිළිබඳව මහාචාර්යතුමා විසින් කරන ලද පර්යේෂණය ඉතා සාර්ථකයි. ඒ සඳහා 1980 දී ස්වීඩනයේ උප්සලා විශ්ව විද්‍යාලයෙන් අන්තර්ජාතික විද්‍යා සම්මානය මහාචාර්යතුමාට පිරිනමනු ලැබුවා. 1982 දී ලංකා රසායන විද්‍යා ආයතනයෙහි සභාපතිධුරය දැරූ මහාචාර්යතුමාට 1984 දී රසායන විද්‍යා ආයතනය මඟින් වසරේ විශිෂ්ටතම විද්‍යාඥයාට හිමි ස්වර්ණ සම්මානය පිරිනමනු ලැබුවා.ශ්‍රී ලංකා විද්‍යා ඇකඩමියෙහි සාමාජිකත්වය දරන මහාචාර්යතුමා 1984 දී යාපන වෛද්‍ය විද්‍යාලයේ ජීව රසායන අංශයෙහි මහාචාර්යවරයා සහ අංශාධිපතිවරයා ලෙස කටයුතු කළා. 1988 - 94 දක්වා යාපන වෛද්‍ය පීඨයේ පීඨාධිපතිවරයා ලෙස කටයුතු කළ මහාචාර්යතුමා තවමත් වෛද්‍ය සිසුන් සඳහා ආරාධිත දේශන පවත්වනවා. යාපනයේ විද්‍යා සංගමයේ සභාපතිවරයා ලෙස ද කටයුතු කළ මහාචාර්යතුමාට. 2000 වසරේදී ශ්‍රී ලංකා වාණිජ මණ්ඩලය මඟින් වසරේ විශිෂ්ටතම ව්‍යාපාරිකයාට හිමි සම්මානය පිරිනැමුණේ ඔහු සභාපතිත්වය දරන බයෝටෙක් අන්තර්ජාතික සමාගමෙන් ඉටුකරනු ලබන සුවිශේෂි ව්‍යාපාරික මෙහෙවර උදෙසා. ජාතික සහ අන්තර්ජාතික ප්‍රකාශන සඳහා සාරගර්භ ලිපි ලේඛන රාශියක් පළ කර ඇති මහාචාර්යතුමා ජීව රසායන ක්ෂේත්‍රයෙහි පර්යේෂණවල නියැලෙන හෝ වැඩිදුර අධ්‍යාපනයෙහි නියැලෙන කවරකුට වුවත් තම දැනුම ලබා දීමට ඉතසිතින් සූදානම්.නවසිය හැට අටේදී යෝජනාවකින් එතුමා යුග දිවියට ඇතුළත් වුණේ අයිරානී මදියපවනම් මෙනෙවිය හා සමඟ. 1969 උපන් දියණිය ශාන්තිනී මොරටුව විශ්ව විද්‍යාලයෙන් ගෘහ නිර්මාණ ශිල්පී උපාධිය ලබා දැන් ඇමෙරිකාවේ සේවයෙහි යෙදී සිටිනවා. 1972 දී උපන් බාල දියණී ශාමිනී ශ්‍රී ජයවර්ධනපුර විශ්ව විද්‍යාලයේ වෛද්‍ය පීඨයේ කථිකාචාර්යවරියක ලෙස සේවය කරනවා. දරුවන් ගේ දරුවන් ගේ සුරතලය විඳිමින් මහාචාර්යතුමාත් බිරියත් අද ජීවිතයේ සැඳෑ සමය ගත කරනවා.සාගරිකා දිසානායක ජයසිංහඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ay1105082</link>
    <topic>දැන් ඉතින් ත්‍රි’මලේට ඇති තරම් වතුර</topic>
    <author>ධර්මන් වික්‍රමරත්න</author>
    <content>මිනිස් වර්ගයා මෙන්ම අනෙකුත් ජීවින්ගේ පැවැත්ම සඳහා ජලය අත්‍යවශ්‍ය ස්වභාවික සම්පතකි. ප්‍රමාණවත් තරමින් පිරිසුදු ජලය සැපයීම හිඟ වුවොත් සංවර්ධන කටයුතු සඳහා ප්‍රධාන බාධකයන් එල්ලවීම කිසිසේත් වැළැක්විය නොහැකිය.එමෙන්ම සෞඛ්‍යයට හා මිනිස් වර්ගයාගේ පෝෂණයට ද එය තදින් බලපානු ඇත. ජලය මුල්කොට ගෙන මේ මිහිමත ජීවය බිහි වූවා සේම, එකී ජීවයේ අඛණ්ඩ පැවැත්මේ මූලික සාධකයක් ලෙස ද ජලයට හිමිවන ස්ථානය ඉතා ඉහළය.පිරිසුදු ජලය නැති බැවින් ත්‍රිකුණාමලය දිස්ත්‍රික්කයේ ලක්ෂ ගණන් ජනතාව අනේක දුෂ්කරතාවලට මුහුණ දී සිටිති. ඉකුත් 22 වැනිදා ත්‍රිකුණාමල විසල් ජල සම්පාදන ව්‍යාපෘතිය සහ කන්තලේ ජල පවිත්‍රාගාරය නවීකරණය ආරම්භ කිරීම සිදුවූයේ එයට විසඳුමක් වශයෙනි.එය මහින්ද චින්තනයේ තවත් එක් පොරොන්දුවක් ඵල දැරීමකි. යෝජිත ජල සැපයුම් ප්‍රදේශයන්ට ජල මූලාශ්‍ර ගෙන එනු ලබන්නේ කන්තලේ වැව සහ මහවැලි ගඟෙනි. ප්‍රතිලාභීන් සංඛ්‍යාව 330,000 කි.එයට වැය වන මුළු මුදල දශලක්ෂ 4,587 කි. සියලු මූල්‍යාධාර ප්‍රංශ සහ ශ්‍රී ලංකා රජයන් ගෙනි. මාස 18 කින් ව්‍යාපෘතිය නිමා වේ. මේ අනුව ත්‍රිකුණාමලය ඇතුළු ප්‍රදේශ ගණනාවකට ඉදිරියේදී පැය 24 පුරාම ජල සැපයුම ලැබෙනු ඇත. මෙම සියලු සෘජු ප්‍රතිලාභ ජනතාවට අත්වනුයේ ජාති බේදයකින් තොරවය.ජල යෝජනා ක්‍රමය සඳහා සමරු පලකය නිරාවරණය කළ අවස්ථාව බැසිල් රාජපක්ෂ සහ දිනේෂ් ගුණවර්ධන අමාත්‍යවරුද පාර්ලිමේන්තු මන්ත්‍රී ද්‍රවිඩ සන්ධාන නායක ආර්. සම්බන්දන් මහතාද ප්‍රංශ තානාපති ක්‍රිස්ටීන් රොබිෂෝන් මහත්මිය ද මෙහි වෙති.ආර්ථික සංවර්ධන අමාත්‍ය බැසිල් රාජපක්ෂගේ ප්‍රධානත්වයෙන් සහ ජල සම්පාදන සහ ජල ප්‍රවාහන අමාත්‍ය දිනේෂ් ගුණවර්ධනයන්ගේ මෙහෙයවීමෙන් පපසුගිය 22 දා එම වැඩසටහන කන්තලේ දී ආරම්භ විය.විශේෂිතම සිදුවීම වූයේ දේශපාලන භේදයකින් තොරව අරඹන රජයේ සංවර්ධන වැඩසටහන් දිරිමත් කිරීමට එදින ද්‍රවිඩ ජාතික සන්ධානයේ නායක සහ පාර්ලිමේන්තු මන්ත්‍රී ආර්. සම්බන්දන් ද සහභාගි වීමය.සෙසු ආරාධිතයන් අතර ශ්‍රී ලංකාවේ ප්‍රංශ තානාපති ක්‍රිස්ටීන් රොබිෂෝන්, ධීවර සහ ජලජ සම්පත් නියෝජ්‍ය අමාත්‍ය සුසන්ත පුංචිනිලමේ සහ බුද්ධ ශාසන නියෝජ්‍ය අමාත්‍ය කේ. ඩී. එස්. ගුණවර්ධන මහත්වරු ද වූහ.ත්‍රිකුණාමලය ජල සම්පාදන ව්‍යාපෘතියෙන් කුච්චවේලි, සම්පල්තිව්, ත්‍රිකුණාමලය, කින්නියා, තම්පලකාමම්, කන්තලේ ඇතුළු ප්‍රදේශ ගණනාවක පවුල් 49,000 ක පුද්ගලයන් 330,000 කට සෙත සැලසෙනු ඇත.කන්තලේ වැවෙහි ජලයෙන් ත්‍රිකුණාමලය ජනතාවට මෙතෙක් ජලය ලබා දෙන ලදී. එහෙත් එයට එක් ගැටලුවක් විය. ඒ කන්තලේ වැවේ ජලය විශාල වශයෙන් කෘෂිකර්මාන්තයට යොදා ගැනීමය.එම නිසා පානීය ජලය සැපයුම බොහෝ සෙයින් සීමා කිරීමට සිදුවිය. එහි ප්‍රතිඵලයක් ලෙස කන්තලයට ජලය ලැබුණේ පැය 12 කි. එය කින්නියාවට පැය 06 කි. තඹලගමුවට පැය 03 කි.එහෙත් තව මාස 18 කින් ඔවුනට පැය 24 පුරාම අඛණ්ඩව ජලය ලැබෙනු ඇත. එයට අමතරව කන්තලේ මහවැලි පොම්පාගාරය මඟින් ත්‍රිකුණාමල නගරය, කින්නයා, තඹලගමුව, කන්තලේ, කුච්චවේලි ඇතුළු ප්‍රදේශ ගණනාවකට ද අවශ්‍ය ජලය ලැබෙනු ඇත.මේ අවස්ථාවට ප්‍රධාන අමුත්තා වශයෙන් සහභාගි වෙමින් ආර්ථික සංවර්ධන අමාත්‍ය බැසිල් රාජපක්ෂයන් කියා සිටියේ පිරිසුදු ජලය ලබාගැනීම මූලික මිනිස් අයිතියක් බවය. එය ලබාදීම පරම යුතුකමක් බව ද අමාත්‍යතුමා පෙන්වා දුන්නේය.බැසිල් රාජපක්ෂ අමාත්‍යතුමා එහිදී පෙන්වා දුන් පරිදි ජනගහන වර්ධනය හේතුවෙන් පිරිසුදු ජල පරිභෝජන අවශ්‍යතාව විශාල වශයෙන් ඉහළ ගොස් තිබේ. වඩාත් ධරණීය ලෙස සහ සමානත්වයකින් යුතුව මෙම පොදු සම්පත පරිහරණය කළ යුතුය.කන්තලේ ජල පවිත්‍රාගාරයේ දී එහි ප්‍රධාන ඉංජිනේරු ප්‍රංශ ජාතික බර්නාඩ් කුවේලියර් කියා සිටියේ, මහවැලි ගඟේ අල්ල ස්ථානයේ සිට මිලිමීටර් 600 පයිප්ප වලින් කන්තලේ නවදැනට ක්‍රියාත්මක වන කන්තලේ ජල කුලුන පවිත්‍රාගාරයට ජලය ගෙන එන බවය. ඒ සඳහා කන්තලේ රජ ඇළ පාරේ කිලෝමීටර් 23 ක් දුරට ජල බට එළනු ඇත. ව්‍යාපෘති අධ්‍යක්ෂ ඉංජිනේරු එන්.සුදේශන් කියා සිටියේ කන්තලේ, කින්නියා, කුච්චවේලි, කඩවත්සතර ඇතුළු ප්‍රදේශ ගණනාවකට ජාති භේදයකින් තොරව මෙහි ප්‍රතිඵල ලබාගත හැකි බවය. සියලු දෙනා එක්වී භේද වලින් තොරව රට ආසියාවේ ආශ්චර්යය බවට පත්කිරීමට සහාය විය යුතු බව ද හෙතෙම පෙන්වා දුන්නේය.මෙහිදී අදහස් දැක්වූ ද්‍රවිඩ ජාතික සන්ධානයේ නායක සහ පාර්ලිමේන්තු මන්ත්‍රී ආර්. සම්බන්දන් කියා සිටියේ මෙම ජල සම්පාදන යෝජනා ක්‍රමය ප්‍රදේශයේ ජනතාවගේ කාලීන අවශ්‍යතාවයක් ඉටුකිරීමක් බවය. ත්‍රිකුණාමලය සහ මඩකලපුව සම්බන්ධ කරන මාර්ගය කාපට් කිරීමට ප්‍රථම ජල නළ එළීමෙන් අනවශ්‍ය මුදල් වැයවීම් වළකාගත හැකි බව පෙන්වා දුන්නේය.පිරිසුදු ජලය නැතිව ළිං ජලය පානය කිරීමෙන් වකුගඩු රෝගයට ගොදුරුව මියගිය අය ද කන්තලේ වෙති. සාලියපුර පදිංචි දෙදරු පියෙකු වූ මුදලිහාමි කියා සිටියේ ජයන්තිපුර එකම පවුලක දෙදෙනෙක්ම එසේ වකුගඩු රෝගයෙන් මියගිය බවය.සිය බිරිය කොයින්මැණිකේ සමඟ 1950 දී පමණ රජයේ ජනාවාස ලබාගනිමින් කන්තලයට පැමිණි මුදලිහාමි වෘත්තියෙන් කෘෂි කම්කරුවෙකි. ඔහුගේ දිනක වැටුප රුපියල් 800 කි.ජල සම්පාදන යෝජනා ක්‍රමයේ සේවකයන්ගෙන් සියයට 75 ක් පමණ ත්‍රිකුණාමලය දිස්ත්‍රික්කයේ පදිංචිකරුවෝය. ඔවුන්ගේ දිනක වැටුප රුපියල් 700 කට ආසන්නය.වැඩබිම් පරීක්ෂක ජී. ආර්. එම්. බණ්ඩාර අපට කියා සිටියේ යටිතල පහසුකම් දියුණු කිරීමේ රජයේ එම වැඩපිළිවෙළ මඟින් නව යුගයක හිරු කිරණ ත්‍රි’මලේ දිස්ත්‍රික්කය හරහා හමායන බවය. බැසිල් රාජපක්ෂ අමාත්‍යතුමා ප්‍රකාශ කරන පරිදි සංවර්ධනයේ ප්‍රතිලාභ දිළිඳු ජනයා වෙත ලැබිය යුතුය.ගස් වැල් ගල් අතරින් පිරිසුදු ජලය උනා එන්නාක් මෙන් නව බලාපොරොත්තු ත්‍රි’මලේ පවුල් 49,000 ක 330,000 කට දැල්වෙමින් පවතී. දුක් කම්කටොලු මැදින් එහි සතුට විඳ දරාගන්නා ඔවුන්ගේ අලෝකවත් මුහුණු අපට දිස්වේ. උදාවන හෙට දිනයේ ගම යළිත් යටිතල පහසුකම් වලින් සමෘද්ධිමත් වනු ඇත.ධර්මන් වික්‍රමරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ay1105083</link>
    <topic>දරුවා නැති වුණු දුක නිවාගන්නේ ගෙවත්තෙන්</topic>
    <author>රූපාන්ති බුලත්සිංහල</author>
    <content>දරුවෙකු හදා වඩා ගත්තා වගේ පරිස්සමෙන් ගහක් කොළක් වවාගතහොත් ඒ ගස් කොළන් ඔබේ අනාගතය සරුකර දෙනවා සිකුරුයි.ආර්ථික වටිනාකමකින් යුත් තුරු පිළිබඳ අනාදිමත් කාලයක සිට මිනිසාට තිබුණේ දැඩි විශ්වාසයකි.ඉබේ වැවෙන ගහකාළද ඉබාගාතේ හැදෙන දරුවන් මෙනි. එනිසා වගාවට සැලැසුමක් තිබිය යුතු බව පැහැදිලි කරුණකි.සැලැසුමක් අනුව වගා කළ ගෙවත්තකින් පමණි නියම ප්‍රතිලාභ ලැබිය හැක්කේ.එසේ සැලසුමකට අනුව වගා කළ ගෙවත්තක වගතුග අපිට දැනගත හැකිවුණේ බාදුරාගොඩ ගස්පේ ගමෙන්.මීරිගමට ආසන්න පිහිටා තිබුණ බාඳුරාගොඩ ගස්පේ ඉඳුරාම ගැමි පරිසරයකට නෑකම් කියයි.අතපය සොලවා අනලස්ව වගා කටයුතුවල යෙදෙන ඇය ඉනෝකා රාජිණි දිසානායකය.අපහසුතා මාධ්‍යයෙහි වුවත් වගා කටයුතු පිළිවෙළට කරගෙන යාමට ඇය සමත් වූවාය. සෑම බෝගයක් ම ඇගේ ගෙවත්තේ ක්‍රමවත් අයුරින් වගාකර තිබෙනු අපි දුටුවෙමු.”මං මේ ගෙවත්ත පටන් අරගෙන අවුරුදු හතරක් විතර වෙනවා. ඖෂධ වර්ග, කුළුබඩු, ආහාර බෝග, අලවර්ග මේ හැම දෙයක්ම වවා ගත්තා. පලා වර්ග, පලතුරු වර්ගත් මේ බිමේ තියෙනවා.”පාසල් යන දවස්වල ඉඳලාම මං වගා කරනවා. අපේ පවුලේ ගෑනු ළමයි තුන්දෙනයි.මං තමයි බාලයා. අපිට කුඹුරු එහෙමත් තියෙනවා. තාත්තා නැති වුණාට පස්සෙ කුඹුරුවල වැඩ කරන්න කවුරුත් හිටියේ නැහැ.මං ඒ කාලෙ තමයි ගොවිතැනට යොමු වුණේ. දැන් වුණත් කුඹුරු ගොවිතැන් කරනවා. අපේ වැඩ අපිම කරගන්න එක ලොකු හයියක්.වියදම අවම කරගන්නත් ඒකෙන් හැකි වෙනවා. මගේ මහත්තයා පිරිවෙනක ගුරුවරයෙක්.එයා වෙලාවක් තියෙනකොට ඇවිල්ලා මට උදව් වෙනවා. අම්මාත් අක්කලා දෙන්නත් පුළුපුළුවන් ආකාරයට උදව් වෙනවා.සණස මගින් තෝරන ලද ගෙවතුවලින් ලකුණු 90 ක් ලබාගෙන මගේ ගෙවත්ත මෙවර ප්‍රථම ස්ථානයට තේරුණා. 2011 දී ගම්පහ දිස්ත්‍රික්කයේ ගෙවතු තරගයට මං ඉදිරිපත් වුණා.පර්චස් 25 ක ඉඩමක් වුණත් මං උපරිම ලෙස ප්‍රයෝජනයට ගත්තා. දැන් දැන් මේ අවට අයත් වවන්න පටන් අරගෙන. මං හිතනවා මට හොඳ ආදර්ශයක් දෙන්න පුළුවන් වුණා.අවුරුදු 06 දී මගේ දියණිය ලියුකේමියාවෙන් මිය ගියා. ඒ වේදනාව මට දරාගන්න බැරි වුණා.ඒ කාලෙදි තමයි ගෙවත්තෙ වැඩට ගොඩක් නැඹුරු වුණේ. ඒ දුක තුනී කරගන්න මං ගස් වැල් එක්ක තනි වුණා.හැම දෙයක් ම බැරි වුණත්, ඵලබරව හැදෙන වගාවක් දැකලා ගොඩක් දුක තුනී කරගන්න පුළුවන්. වගාවකට පුළුවන් හිතේ සතුට ඇති කරන්න. ශාරීරික වාසියක් මෙන්ම මානසික ප්‍රතිලාභයක් ඇති කරන්න ගහට කොළට පුළුවන්.මං පෞද්ගලික ආයතනයක මල්වගාව ගැන පුහුණුවක් ලැබුවා. මෙහිදී ඇන්තූරියම් වගාව අපනයනය සඳහා කොහොමද සකස් කරගන්නේ කියන එක පිළිබඳ මං හොඳ දැනුමක් ලබාගත්තා.ණය මුදලක් ලබාගෙන, ඒකෙන් ඇන්තූරියම් පැළ ගෙනත් හිටෙව්වා. ඒවා බෝකරගන්න ක්‍රමය මාලත් දැනුම අනුව සකසා ගත්තා. තාම මල් විකුණන්න පටන් ගත්තේ නෑ.ඒත් මං දැන් ඇන්තූරියම් පැළ විකුණනවා. මේ තියෙන්නේ ඇන්තූරියම් වලටම හදාපු අලුත් තවාන. කලට වෙලාවට පොහොර ජලය යෙදීම වැදගත්.ගඩොල් කැට කුඩු, පොල්ලෙලි කෑලි තමයි මං වගාවට යොදා ගන්නේ. මුල් කාලයෙදී පැළවලට සෙවණ ඉතාම අත්‍යවශ්‍යයි.එළවළු පැළවලටත් පොහොර හදාගන්නෙ මමමයි. ගොඩ ක්‍රමයට, වළ ක්‍රමයට, බැරැල් ක්‍රමයට මේ තුන් ආකාරයටම මං පොහොර හදා ගන්නවා. ඒ වගේම කෘමිනාශක හදාගන්නෙත් මමයි.සුදුලූනු, ගම්මිරිස් එකට කොටලා කෘමි නාශකයක් ලෙස යොදා ගන්නවා. දුම්කොළ නැටි තම්බපු වතුර, කොහොඹ ඇට හා කොච්චි එකට කොටලා සාදාගත් යුෂ කෘමි උවදුරුවලට ඉතාම යෝග්‍යයි.ඕනෑම කෙනකුට ලේසියෙන්ම හදාගන්න පුළුවන් කෘමිනාශකයක් තමයි සබන් වතුර සමඟ භූමිතෙල්. මේ දෙක එකට කවලම් කර ගස්වලට ඉසීමත් කෘමි උවදුරට හොඳම ප්‍රතිකර්මයක්.ඒ හැරුණ විට ප්‍රතිරෝදක ශාකත් වගාව අතරට වවාගන්න පුළුවන්. මේ ඉඟුරු පාත්තිය වගාවන් මාධ්‍යයේ වැවීමෙන් කෘමි සතුන්ගේ පැමිණීම සීමා වෙනවා.ගොටුකොළ පඳුරු අතරට රතු කූඩලු පැළයක් සිටුවීමෙන් ගොලුබෙල්ලො එන්නෙ නැහැ.හැම පාත්තියක් අතරම දාස් පෙතියා වැවීමත් හොඳ උපක්‍රමයක්.හැම වෙලාවෙම උත්සහ කරන්න ඕනෙ, අඩු මුදලකින් වැඩි ප්‍රතිලාභයක් ගන්න.දේශීය දේවල් හණමිටි අදහස් කියලා අහකට දාන එක වැරැදියි.රූපාන්ති බුලත්සිංහලසේයාරූ :- සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ay1105084</link>
    <topic>මිල පරාස සීමාව දින 5 ට අඩු කෙරේ</topic>
    <author>තාරක වික්‍රමසේකර</author>
    <content>කොටස් වෙළෙඳ පොළ මන්දගාමී ස්වභාවයේ විශාල වෙනසක් තවමත් දක්නට නැත.මැයි දිනය ඉරු දිනට යෙදී තිබු බැවින් මැයි 2 වැනිදා සඳුදා කොටස් වෙළෙඳ පොළ ගනුදෙනු සිදු වූයේ නැත.අපේ‍්‍රල් මස අවසන් ගනුදෙනු දින වූ 29 වැනිදා සිකුරාදා සිදු වූ ගනුදෙනු අතරින් කැපී පෙනෙන ගනුදෙනුව ලෙස සඳහන් කළ හැක්කේ ලංකා අශෝක් ලේලන්ඩ් සමාගමේ කොටස් මිල ඉහළ යාමයි. එදින සමාගමේ කොටස් 2700 ක් අලෙවි වූ අතර පෙර දින රුපියල් 6401.90 කින් අවසන් වූ ගනුදෙනු එදින ආරම්භ වූයේ රුපියල් 7200.00 කිනි. එම මිල එදින රුපියල් 7490.00 ක් දක්වා ම ඉහළ ගිය අතර දිනය අවසානයේ එය රුපියල් 6500.00 ක් දක්වා යළි පහළ ගියේය. එහෙත් පෙර දිනට සාපේක්ෂව එහි ඉහළ යාමක් දක්නට ලැබුණ අතර ඉහළ ගිය මිල රුපියල් 98.10 කි. සෙරන්ඩිබ් ලෑන්ඩ් කොටසක මිල රුපියල් 925.00 සිට රුපියල් 1350.00 ක් දක්වා ඉහළ ගියේ රුපියල් 425.00 ක මිල ඉහළ යාමක් පෙන්වමිනි. පැරගන් සමාගමේ කොටසක මිල ද රුපියල් 1501 සිට රුපියල් 2250.00 ක් දක්වා ඉහළ ගියේය. දිනය අවසානයේ එහි මිල දැක්වුණේ රුපියල් 1900.00 ක් ලෙසිනි. ඒ පෙර දිනට සාපේක්ෂව රුපියල් 398.30 ක මිල වැඩිවීමකි. එදින මිල ඉහළ යාම් අතුරින් මොරිසන්ස්, හා ඊස්ටර්න් මර්චන්ට් සමාගම් කැපී පෙනුණි.සී එෆ් අයි සමාගමේ කොටසක මිල රුපියල් 460.00 සිට රුපියල් 380.20 ක් දක්වා අඩුවිය. ඒ රුපියල් 79.80 ක පහළ යාමකි.එසේම ඊ. බී. ක්‍රෙසි සමාගමේ කොටසක මිල ද රුපියල් 3050.00 සිට 3650.00 ක් දක්වා ඉහළ ගොස් යළි රුපියල් 2993.50 ක් දක්වා පහළ ගියේය. ඒ පෙර දිනට සාපේක්ෂව රුපියල් 56.50 ක පහළ යාමකි. කළම්ඹු ෆාමසි හා සෙලින්කෝ ඉන්ෂුවරන්ස් සමාගම් ද මිල පහළ යාම් අතුරින් කැපී පෙනුණි.ටෙස් එග්‍රෝ සමාගමේ කොටස් 6671800 ක් අලෙවි වීම එදින කැපී පෙනුණ සිද්ධින් අතර විය. සතියේ ආරම්භක ගනුදෙනු දිනය වූ 3 වැනිදා අඟහරුවාදා වැඩිම අගයකින් අලෙවි වූයේ ලංකා අශෝක් ලේලන්ඩ් සමාගමේ කොටස් වන අතර අලෙවි වූ මිල රුපියල් 6000.00 කි. එසේම පෙර දින රුපියල් 2181.30 කට අලෙවි වූ හරිස්චන්ද්‍ර සමාගමේ කොටසක මිල රුපියල් 2999.00 ක් දක්වා රුපියල් 817.70 කින් ඉහළ ගියේය. එසේම සෙරන්ඩිබ් ලෑන්ඩ් සමාගමේ කොටසක මිල ද රුපියල් 1350.00 සිට රුපියල් 1901.00 ක් දක්වා ඉහළ ගොස් දිනය අවසානයේ රුපියල් 1795.50 ක් දක්වා පැවතුණි. ඒ පෙර දිනට සාපේක්ෂව රුපියල් 445.50 ක ඉහළ යාමක් පෙන්නුම් කරමිනි.එදින මිල ඉහළ ගිය සමාගම් අතර මිරමාර්, කළම්ඹු ෆාමසි, එච්. ඩි. එෆ්. සී. කැපී පෙනුණ අතර මිල පහළ ගිය සමාගම් අතර සෙලිසින්ග් කැපී පෙනුණි. එහි කොටසක මිල රුපියල් 1175.00 සිට රුපියල් 1099.00 ක් දක්වා පහළ ගියේය. එසේම ඩිමෝ සමාගමේ කොටසක මිල ද රුපියල් 1598.20 සිට රුපියල් 1502.90 ක් දක්වා රුපියල් 95.30 කින් අඩු විය. එදින මිල ඉහළ ගිය සමාගම් අතර සිටි ඉන්දු මැලේ සමාගමේ කොටස් 1707512 ක් අලෙවි විය. එම සමාගමේ කොටසක මිල ද රුපියල් 1100.00 සිට රුපියල් 1250.00 ක් දක්වා වැඩි විය.අපේ‍්‍රල් 29 වැනිදා සිකුරාදා සමස්ත කොටස් මිල දර්ශකය ඒකක 7356.97 ක් වූ අතර ඒ පෙර දින පැවැති ඒකක 7377.65 හා සැසඳීමේදී දර්ශකය පහළ යාමකි. අඟහරුවාදා එම දර්ශකය දැක්වූයේ ඒකක 7270.67 ක් ලෙසිනි. එම දිනයන්හිදී මිලංකා මිල දර්ශකය දැක්වුණේ ද 29 වැනිදා ඒකක 6822.77 ක් ලෙසින් 28 වැනිදා ඒකක 6836.33 ක් ලෙස ද 3 වැනිදා අඟහරුවාදා ඒකක 6734.33 ක් ලෙසිනි.එහෙත් ගනුදෙනු සංඛ්‍යාවන් ද මේ දිනවල ක්‍රමයෙන් අඩු වූ බවක් පෙනේ. 28 වැනිදා ගනුදෙනු සංඛ්‍යාව 14154 ක් වූ අතර එය 29 වැනිදා ගනුදෙනු සංඛ්‍යාව 12588 ක් විය. එය 3 වැනිදා දැක්වූයේ ගනුදෙනු 10784 ක් ලෙසිනි.කොටස් වෙළෙඳ පොළට නව රීතියක් එක් කරමින් 10% මිල පරාසය පවතින කාල සීමාව දින 5 ක් දක්වා අඩු කිරීමට ශ්‍රී ලංකා සුරැකුම්පත් හා විනිමය කොමිසම තීරණය කිරීම තුළින් ඉදිරියේදී වෙළෙඳ පොළේ කොටස් මිල ඉහළ යාමට විශාල සාධකයක් වනු ඇතැයි වෙළෙඳ පොළ ආරංචි මාර්ග පවසයි. එසේම එක්ස්පෝ ලංකා සමාගම කොටස් මිලියන 172 ක් වෙළෙඳ පොළට නිකුත් කිරීම තුළින් ද මෙහි යම් ප්‍රගතියක් බලාපොරොත්තු විය හැකි නමුත් එම සමාගමේ කොටස් 1000 ක් අවම වශයෙන් ඉල්ලුම් කළ යුතු නිසා සාමාන්‍ය සුළු පරිමාණ ගනුදෙනු කරුවන්ට ආයෝජනය තරමක් අපහසු බවත් පෙනේ. සමාගමේ කොටස් 1000 ක් ලබා ගැනීමට නම් රුපියල් 14000 ක් වැය කළ යුතු වීම ඊට හේතුවයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ay1105085</link>
    <topic>හෂාන්ගේ ප්‍රකාශය මෙවර ලෝක කුසලානය ගැන නොවෙයි</topic>
    <author/>
    <content>ශ්‍රී ලංකා ක්‍රිකට් කණ්ඩායමේ හිටපු නායකයකු වන හෂාන් තිලකරත්න, ක්‍රිකට් ක්‍රීඩාවේ පාවාදීමක් ගැන පසුගිය දිනවල මාධ්‍යයට කරන ලද ප්‍රකාශනයක් පිළිබඳව මේ දිනවල ක්‍රීඩා ක්ෂේත්‍රයේ මහත් ආන්දෝලනයක් ඇතිවී තිබේ.හෂාන් තිලකරත්න හිටපු ක්‍රිකට් නායකයා කරන ලදැයි කියන එම ප්‍රකාශය සම්බන්‍ධව වහාම පරීක්‍ෂණයක් පවත්වන ලෙස ක්‍රීඩා අමාත්‍ය මහින්දානන්ද අලුත්ගමගේ මහතා රහස් පොලිසියට දන්වා ඇති අතර, තිලකරත්න මහතාව පසුගියදා ඒ පිළිබඳව ප්‍රශ්න කිරීම සඳහා පොලිසියට කැඳවනු ලැබීය.මේ අතර ශ්‍රී ලංකා කණ්ඩායමේ හිටපු නායක කුමාර සංගක්කාරද හෂාන්ගේ එම චෝදනාව පිළිබඳව ඉන්දියා ප්‍රවෘත්ති සේවයට අදහස් දක්වමින් ඒ ගැන හෝ ඊට අමතර දෙයක් ඇත්නම් ඒවා සනාථ කරන ලෙස ඔහුට අභියෝගයක් ද කළේය. මේ අතර බස්නාහිර පළාත් සභා රැස්වීමකදි ඒ පිළිබඳව නැවත කරුණු දන්වා සිටි හෂාන් තිලකරත්න මහතා, තමා කළ ප්‍රකාශය පිළිබඳව එම ස්ථාවරයේම සිටින අතර ඉදිරියේදි ඒ පිළිබඳව නම් ගම් ඇතිව තොරතුරු හෙළිකරන බවද සඳහන් කර සිටියේය.එම සිදුවීම අද ඊයේ නොව 1992 වසරේ සිටම පැවැතගෙන ආවක් බව සඳහන් කළ තිලකරත්න මහතා එය අද පිළිකාවක් හා සමානව පැතිර ගොස් ඇති බවද කීය. මෙවර ලෝක කුසලාන තරග හෝ ලෝක කුසලාන අවසන් තරගය පිළිබඳව තමා කෙළින්ම එවැනි චෝදනාවක් ගැන සඳහන් නොකරන අතර 1992 වසරේ සිටම ශ්‍රී ලංකා ක්‍රිකට් ක්ෂේත්‍රයේ එවැනි සිදුවීම් සිදුවී ඇති බව අවධාරණයෙන් යුතුව සඳහන් කර සිටින බව ඔහු පවසා තිබේ.එසේ වුවද ලෝක කුසලාන තේරීම් කමිටුව අනුගමනය කළ පිළිවෙත පිළිබඳවද එම මාධ්‍ය හමුවේදි අදහස් දැක්වූ තිලකරත්න මහතා මේ දිනවල ඉන්දියාවේ පැවැත්වෙන අයි.පී.එල්. කුසලාන තරගාවලියට සහභාගි කරවන ක්‍රීඩකයින්ගේ වෙන්දේසි තොරතුරු නිකුත් කිරීමට පෙර ලෝක කුසලාන තරගාවලියට නම් කරනු ලැබූ ශ්‍රී ලංකා කණ්ඩායම ප්‍රකාශයට පත්කරන ලද්දේ ඇයි දැයි එහිදි ප්‍රශ්න කළේය.පළාත් ක්‍රිකට් තරගාවලිය ඉකුත් ජනවාරි මාසයේ 11, 12, 13 දිනවල පැවැත්වීමට නියමව තිබියදී එම තරගාවලියේද දස්කම් දක්වන ක්‍රීඩකයින් ගැන නොසිතා අයි.පී.එල් කුසලාන වෙන්දේසියට පෙර දිනයේදී එනම් ජනවාරි 7 වැනි දින ශ්‍රී ලංකා කණ්ඩායම නම් කිරිමට හදිසිවීම පිළිබඳ තිලකරත්න මහතා සඳහන් කර සිටියේය. තව දින කිහිපයක් තේරීම් කමිටුව ඉවසුවා නම් ප්‍රාදේශීයව දස්කම් දැක්වූ ක්‍රීඩකයින් කීප දෙනෙක්ම කණ්ඩායමට ඇතුළත් කර ගැනීමට අවස්ථාව ලැබෙන බව කී ඔහු, ලෝක කුසලාන අවසන් තරගයේදී ක්‍රීඩකයින් සිවුදෙනකුගේ ආදේශ පිළිබඳව ද විමතියට පත්වෙන බවද කීය.කෙසේ වුවද හෂාන් තිලකරත්නගේ ප්‍රකාශය පිළිබඳව ශ්‍රී ලංකා ක්‍රිකට් ආයතනයේ නිලධාරින් සමඟ ද සාකච්ඡා කර ගනු ලැබූ තීරණයක් අනුව ශ්‍රී ලංකා ක්‍රිකට් ක්‍රීඩකයින් පිළිබඳව නැගී ඇති එම චෝදනාව සම්බන්ධයෙන් පොලිස්පතිවරයා උපදෙස් දුන් බව ක්‍රීඩා අමාත්‍ය මහින්දානන්ද අලුත්ගමගේ මහතා කීය.”හෂාන්ගේ ප්‍රකාශය බරපතළයි. එය අපේ රටේ ක්‍රීඩාවට දැඩි ලෙස බලපානවා. එබැවින් මේ පිළිබඳව පරීක්‍ෂණයක් පවත්වා නිවැරදි තීරණයකට එළඹිය යුතුයි.”හෂාන්ගේ ප්‍රකාශය ජගත් මාධ්‍යවල සටහන් වෙද්දි ශ්‍රී ලංකා හිටපු නායක කුමාර් සංගක්කාර ඉන්දීය ප්‍රවෘත්ති සේවයක් හරහා ඉන්දියාවේ සිට තම අදහස් දක්වමින් කියා තිබුණේ හෂාන් තිලකරත්නගේ එම ප්‍රකාශ අනුව අදාල චෝදනා තහවුරු කොට ඔප්පු කළ යුතු බවය.”1992 න් පසු හෂාන් තිලකරත්න මහතාත් ශ්‍රී ලංකා ක්‍රිකට් කණ්ඩායමේ නායකයා ලෙස කටයුතු කර තිබෙනවා. ඉතින් ඔහු මේ චෝදනා ගැන කියන තොරතුරු ඉතා රසවත් වේවි. තිලකරත්න මහතා කරනු ලැබූ එම ප්‍රකාශ තරුණු පදනම් සහිත නම් ඔහු කළ යුත්තේ එම චෝදනා අන්තර්ජාතික ක්‍රිකට් කවුන්සලයට යොමු කරන එකයි. අයි.සී.සී. දූෂණ විරෝධි ඒකකය සමඟ සමීපව කටයුතු කරමින් එම චෝදනා සම්බන්‍ධව ක්‍රියාත්මක විය යුතුය. කෙසේ වෙතත් අද කණ්ඩායමේ ක්‍රීඩකයන්ට එම ප්‍රකාශයන් මගින් හානියක් සිදුවනු ඇතැයි මා විශ්වාස කරන්නේ නෑ.” යැයි සංගක්කාර වැඩිදුරටත් කීය.මේ අතර තමා නැඟූ චෝදනා ගැන තමා නියෝජනය කරන බස්නාහිර පළාත් සභාවෙහි විශේෂ ප්‍රකාශයක් කරන බව සඳහන් කර තිබුන අතර ඒ අනුව ඉකුත් අඟහරුවාදා සවස එම පළාත් සභා රැස්වීමේදි හෂාන් තිලකරත්න කීවේ තමා ළඟ ඇති තොරතුරු අවශ්‍ය වුවහොත් ඉදිරියේදි අන්තර්ජාතික ක්‍රිකට් කවුන්සලයට හා බස්නාහිර පළාත් සභා රැස්වීමට ඉදිරිපත් කරන බවය.නීති උපදෙස් මත තරග පාවාදීම් ගැන දැන්ම පෞද්ගලිකව නම් හෙළි නොකරන බවත් තමාගේ ප්‍රකාශයේ ස්ථාවරÀවයේ වෙනසක් නැති බවත් හෂාන් තිලකරත්න කීය.තමා එවැනි අවදානම් ප්‍රකාශයක් කළේ තමා ආදරය කරන ක්‍රිකට් ක්‍රීඩාව ගැන රටේ ජාතික වස්තූන් වන ක්‍රිකට් ක්‍රීඩකයන් රැක ගැනීමේ අරමුණින් බවද මුදලට තරග පාවාදීම පිළිබඳව විමර්ශනය කිරීමට පෙර ක්‍රීඩාවට යහපත් පරිපාලනයක් ඇති කිරීම වැදගත්වන බවද තිලකරත්න මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=ay1105086</link>
    <topic>සාක් දැලෙන් එහාට කික් එකක්</topic>
    <author>සුනිල් අභයවර්ධන</author>
    <content>ශ්‍රී ලංකාවේ ප්‍රධාන ක්‍රීඩා අතර පාපන්දු ක්‍රීඩාවට විශේෂ තැනක් හිමිවෙනවා. ක්‍රිකට් මලල, වොලිබෝල්, පාපන්දු සහ නෙට්බෝල් යන ක්‍රීඩා පහ මේ රටේ ප්‍රධානම ක්‍රීඩා ලෙස පිළිගන්නවා.පාපන්දු ක්‍රීඩාවට තිබෙන්නේ ප්‍රබල ප්‍රතිචාරයක්; ලෝකයේ රටවල් 216ක් තුළ ප්‍රචලිත වී ඇති ක්‍රීඩාවක් ලෙස තමයි පාපන්දු ක්‍රීඩාව ගැනන්නේ.පසුගියදා අවසන් වුණු ලෝක කුසලාන ක්‍රිකට් තරගාවලිය මෙන්ම ඊළඟට ලෝකයාගේ අවධානය යොමුවෙන උනන්දුව කුතුහලය රඳවන ක්‍රීඩාව වන්නේ පාපන්දු ක්‍රීඩාවය.ජාත්‍යන්තර මට්ටමින් පිළිගත් ක්‍රීඩකයින්ව අගය කරද්දී ක්‍රිකට්, ටෙනිස් බොක්සිං මෙන්ම පාපන්දු ක්‍රීඩකයන්ට ද සැලකිය යුතු ගෙවීමක් කර විවිධ රටවල ප්‍රාන්ත කණ්ඩායම්වලට බඳවා ගන්නවා.ලෝක කුසලාන තරගාවලිය හරහා පාපන්දු ක්‍රීඩාවේ රජවරුන් ලෙස පෙරමුණ ගත් රටවල් කීපයක්ම තියෙනවා. බ්‍රසීලය, ජර්මනිය, උරුගුව, ස්පාඤ්ඤය, ඉතාලිය, ආර්ජන්ටිනාව, ප්‍රංශය, එංගලනත්ය, මෙක්සිකෝව, ස්වීඩනය ආදී රටවල බෙහෙවින්ම ජනප්‍රිය ක්‍රීඩාව පාපන්දු.ආසියාකරයේ ද දැන් පාපන්දු ක්‍රීඩාව රටින් රටට ජනප්‍රිය වෙමින් පවතිනවා. ජපානය චීනය, කොරියාව, තායිලන්තය, මැලේසියාව, රටවල පාපන්දුව පැතිරි යද්දී දකුණු ආසියාවේ පාපන්දු සෑම රටකම ක්‍රියාත්මක වෙනවා.දකුණු ආසියාවට මෑතකදී එක්වූ ඇෆ්ගනිස්ථානය ද පාපන්දුවෙන් ඉදිරියෙන් සිටිනවා. මේ අනුව දකුණු ආසියාතික කලාපයට එක්ව සිටින රටවල් අටේම පාපන්දු ක්‍රීඩාව පැවැත්වෙනවා.ලෝකයේ පාපන්දු ක්‍රීඩාව කරන රටවල් 204 අතුරින් ශ්‍රේණිගත කිරීම් අනුව ශ්‍රීී ලංකාවට මේ වන විට හිමිවී තිබෙන්නේ 156 වැනි ස්ථානය. ආසියාවේ රටවල් 44 අතුරින් හිමිවී තිබෙන්නේ විසිහතරවන ස්ථානය.ශ්‍රී ලංකාව සාර්ක් දැලෙන් එහා පාපන්දුව යවන්න මෙතෙක් සමත් වෙලා නෑ. ඇතැම් විට දකුණු ආසියාතික දැල තුළ ශ්‍රී ලංකා පාපන්දුව හිරවෙන අවස්ථා තියෙනවා.අද ක්‍රීඩා පරිපාලනය අතින් සලකද්දීත් ක්‍රිකට් පරිපාලනය හැරෙන්නට දෙවැනියට තිබෙන්නේ පාපන්දු පරිපාලනය. ක්‍රිකට් හැරුණම අද ක්‍රීඩාවන් අතුරින් තමන්ට කියලා ක්‍රීඩා මූලස්ථානයක් තියෙන්නේ පාපන්දුවට. මහා පරිපලන ව්‍යූහයක් තිබෙන්නේත් පාපන්දු ක්‍රීඩාවය. ආසියාතික, සංවර්ධන කමිටු, දේශීය වශයෙන් තරග කමිටු, තාක්ෂණික කමිටු, විනය කමිටු, අන්තර්ජාතික කමිටු ආදී පරිපාලන රටා රැසක්ම ඇතුළත්වී තිබෙන පාපන්දු සම්මේලනයට අද අංග සම්පූර්ණ මූලස්ථානයක් තියෙනවා. පුහුණු මධ්‍යස්ථානයක් තියෙනවා.පාපන්දු සම්මේලනයට කියලා කොළඹ නගරයෙන් ක්‍රීඩාංගණයක් වෙන්කරගන්න පාපන්දු පරිපාලනය වසර ගණනාවක්ම දැරූ උත්සාහයත් සාර්ථක වුණේ නැහැ. ක්‍රිකට්වලට රගර්වලට මොන බදු ක්‍රමයක් යටතේ ක්‍රීඩා සමාජ කීපයක් හරහා වෙනමම වෙන්වූ ක්‍රීඩාංගණ තිබෙනවා.රටතුළ පාපන්දු සංවර්ධනය සඳහා විවිධ අංගවලින් ආධාර ලැබෙනවා. යොවුන් පාපන්දු සංවර්ධනයට විශේෂයෙන්ම ආසියාවේ සහ ජාත්‍යන්තරයෙන්. ඒ නිසා අද ශ්‍රී ලංකා පාපන්දු සම්මේලයට හැකිවෙලා තියෙනවා ප්‍රධාන මූලස්ථානයක් පවත්වාගෙන යන්න. ලොකු කාර්ය මණ්ඩලයක් පවත්වාගෙන යන්න.බැද්දේගානේ පාපන්දු පුහුණු මධ්‍යස්ථානයක් පවත්වාගෙන යන්න. පුහුණු සංචිත පවත්වාගෙන යන්න.ලැබෙන සම්පත් හරහා පාපන්දු ක්‍රීඩාව දියුණු කරලීම තමයි බලධාරීන්ගේ අවශ්‍යතාව. මේ කොහොම වුණත් මෙච්චර මහන්සිවෙන පාපන්දු ක්‍රීඩාවෙන් අපට ජාත්‍යන්තරය ජය ගන්නට අපහසු හේතුවක් තියෙනවා නම් ඒ සඳහා විසඳුම් දෙන්නත් බලධාරීන් සූදානම්.වෙලා තියෙන්නේ අද පාපන්දු දක්ෂයන්ගේ ස්ථාවරත්වයක් නැති බව කියල අපිම ගිහින් පාපන්දු කියා දුන් මාලදිවයින අපිටම ගෝල හතර පහ ගහනවා.දකුණු ආසියාවේ රටවල් කීපය අරන් බැලුවත් ඇතැම් විට ඉන්දියාව අපිට ඉස්සරහින් ඉන්නවා. බංග්ලාදේශයත් එහෙමයි.ඒ වුණත් ලංකාවේ තිබුණු සාර්ක් රන් කුසලාන තරගාවලියෙන් අපි අවසන් තරගයේදී ඉන්දියාව පරාජය කරලා 1995 දි ලබාගත්ත ජයග්‍රහණය වාගේ සතුටක් විඳින්න තවමත් ශ්‍රී ලංකා පාපන්දුවට අවස්ථාවක්,ඉ08ව්ව්ට්11 අඒලැබිල නැහැ කියලයි බොහෝ දෙනෙක් කියන්නේ. අපේ ජාතික කණ්ඩායමේ සමහරු රැකියා නැති ක්‍රීඩකයින්ට ඒ දිනවල හොඳ දිරි දීමනාවක් ද ලැබුණා. සමහරුන්ට ජීවන වෘත්තිය සඳහා ත්‍රිරෝද රථ පවා ලැබුණා.ඒත් අපිට සාෆ් දැලෙන් එහාට අපේ පාපන්දුව කික් කරන්න බැරිවෙනවා. අවසන් වරට බංග්ලාදේශයේ පැවැති සාෆ් ක්‍රීඩා උළෙලේ පාපන්දු තරගාවලියේ අපට අවසන් පූර්ව වටය දක්වා හෝ එන්නට බැරිවුණා. ශ්‍රී ලංකා පාපන්දුවට මේ හිරවීම ඇයි කියල කාටත් ප්‍රශ්නයක්.පාපන්දු කියන්නේ කණ්ඩායමක් සමඟ කරන ක්‍රීඩාවක්. ක්‍රිකට්, වොලිබෝල්, රගර් ද එවැනිම කණ්ඩායම් ක්‍රීඩා ඒ වුණත් රගර්, පාපන්දු තරගවලදී බොහෝවිට පන්දුව සමඟ ක්‍රීඩා කිරීමට ලැබෙන්නේ ක්‍රීඩකයාට තනිවම ප්‍රතිවාදී පිලේ ක්‍රීඩකයින් අතරේ.ඒ වෙලාවට දැනුම – පළපුරුද්ද තාක්ෂණ ශිල්පීය ක්‍රම උපක්‍රම සියල්ල ප්‍රයෝජනයට අරන් ප්‍රතිවාදී ක්‍රීඩකයින් මඟහැරලා ගෝල කණුවට පන්දුව අරගෙන යාම තමයි විය යුත්තේ. ඒ දේමයි පේලේ, මැරඩෝනා, වැනි ක්‍රීඩකයින් කලෙත්.පී.ඩී.සිරිසේනල සෙනුලාබ්දීන්ල, අළුවිහාරේල, පාල විජේසේකරල කලෙත් ඔය දේමයි. පාපන්දු ක්‍රීඩාවෙන් ප්‍රතිවාදීන් ජයගන්න තම කණ්ඩායම දිනවන්න කළ යුත්තේ එයම බව තමයි කවුරුත් අනුමත කරන තරග රටාව. තරගයක් තියෙන වේලාවෙ පුහුණුකරුට පිට්ටනිය ඇතුළට යන්න බැහැ.තරගය වෙලාවෙදි ක්‍රීඩකයා පුහුණු කර දීල තියන උපදෙස් මතකයට ගනිමින් අවස්ථානුකූලව උපක්‍රමශීලීව ක්‍රීඩා කිරීම තමයි ජයග්‍රහණයේ මාවත. පුරා විනාඩි 90ක් තිස්සේ දෙපසට වී තරග කරමින් තමන්ගේ ප්‍රතිවාදී කණ්ඩායමේ දැල තුළින් පන්දුව යවා ගෝල ලබාගැනීම තමයි දස්කම.මේ දේ කරවන්න පාපන්දු සම්මේලනය පුහුණුකරුවන්, ක්‍රීඩා සමාජ ලක්ෂ ගණන් මුදල් වියදම් කරන්නේ මාස ගණන් පුහුණු සංචිත පවත්වල විදේශ රටවලට රැගෙන ගොස් ජාත්‍යන්තර අත්දැකීම් ලබලා. ඒ වුණත් තරගයකට ගියාම කණ්ඩායමක් වශයෙන් සාමූහික වගකීමක් තිබෙද්දි ක්‍රීඩකයෙක් වශයෙන් එම ක්‍රීඩකයාටත් ආත්ම ශක්තියක් විශ්වාසයක් තියෙන්න ඕන. පන්දුව තම දෙපා අසලට පැමිණි විටදී ඒ අවස්ථාවට තමාගේ පළපුරුදු ඥානය යොදවල වටෙන් හරි, දකුණෙන් හරි, හිසෙන් හරි නිවැරැදි පන්දුව දැළ තුළට යැවීම තමයි පාපන්දු ක්‍රීඩාවේ ජයග්‍රහණයේ සලකුණ.කොහොම නමුත් සාමූහිකත්ව වගකීම බිඳී ගොස් පාපන්දු තරගවලදී ශ්‍රී ලංකා කණ්ඩායම් ඉකුත් වසර තුළදී ජාත්‍යන්තරව පරාජයන් රැසක් ලබා \;බනවා. ශූරතා කීපයක් අහිමි කරගෙන තිබෙනවා.මෙහෙම වෙන්න හේතුව ගැන පාපන්දු ක්‍රීඩාවේ ප්‍රවිණයන් විවිධ මත පළකර තිබෙනවා. වැඩි දෙනෙක් කියන්නේ සැලසුමක් නැතිකම කියන එකයි. දීර්ඝකාලීන සාර්ථක සැලසුමක් නැතිව කොතරම් මුදල් වියදම් කළත් වැඩක් නැහැ කියලයි. ප්‍රවීණයින් කියන්නේ.පාපන්දු ක්‍රීඩාව පාසල් මට්ටමේ සිට ජාතික මට්ටම දක්වා යා යුතු ක්‍රීඩාවක් ලෙස තමයි බොහෝ දෙනාගේ අදහස. පාසල් යුගයෙන් පසු ඔහුගේ එම දක්ෂතා සහ පළපුරුද්ද මධ්‍යයේ එම ක්‍රීඩකයා ජාතික තලයට රැගෙන යාම තමයි කළ යුත්තේ. එවැනි දීර්ඝ කාලීන පුහුණුවක් ලැබූ ඇතැම් ක්‍රීඩකයින් පාසල් සමයෙන් පසු පිටියේ දිගටම රැඳී සිටින අතර, ඔවුන් හරි හැටි රැකගැනීමට කිසිවෙක් නැති වෙද්දී දක්ෂතා සමඟ ඔහු ද පැත්තකට වෙන බව තමයි ප්‍රවීණයන්ගේ චෝදනාව.මීට කලකට පෙර ශ්‍රී ලංකාවේ පාපන්දු ක්‍රීඩා සමාජ ශක්තිමත්ව තිබුණු නිසා ඔවුන්ව පාසල් කාලයෙන් පසු බලාගන්න එම ක්‍රීඩා සමාජවලට ශක්තිය තිබුණා. පී.ඩී.සිරිසේනල, මහින්ද අලුවිහාරේල, ලයනල් පීරිස්ල වැනි ක්‍රීඩකයන් පාපන්දුවේ දැවැන්තයින් වුණා. ඒ දිනවල ක්‍රීඩා සමාජවලට තිබූ හැකියාව නිසා තමයි ඔවුන් වැඩිදුරටත් පිටියේ රැඳිලා සිටියේ.පසුගිය දිනවල එවැනි තත්ත්වයක් නොතිබුණු අතර ජාත්‍යන්තර තරගාවලියක් ආසන්න වුණාම පුහුණු සංචිතයක් කැඳවල කණ්ඩායමක් තෝරාගෙන තරගාවලියෙන් පසු කණ්ඩායම විසුරුවලා හරිනවා. කියල චෝදනාවකුත් තියෙනවා. ඒ වගේම දක්ෂ පුහුණුකරුවන්ගේ උපදෙස් ලබානොගෙන ‘ජාතික’ කියමින් යල් පැනපු පුහුණුකරුවන්ගෙන් උපදෙස් ලබාගැනීමත් මේ පසුබැසීමට හේතුවක් කියල තවත් පිරිසක් කියනවා.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj1105081</link>
    <topic>ටාටා කොමියුනිකේෂන්ස් ලංකා</topic>
    <author/>
    <content>ටාටා කොමියුනිකේෂන්ස් ලංකාආයෝජන මණ්ඩලයේ නියෝජ්‍ය අධ්‍යක්ෂ ජනරාල් ඒ. එම්. සී. කුලසේකර මහතා හා ටාටා කොමියුනිකේෂන්ස් ලංකා හි සභාපති එස්. කේ. ගුප්තා මහතා ටාටා කොමියුනිකේෂන්ස් ලංකා හි දෙවන ජාත්‍යන්තර පිවිසුම ආරම්භ කිරීමේ ගිවිසුම් හුවමාරු කරගනිමින්. නව පිවිසුම විවෘත කළ ශ්‍රී ලංකාවේ ඉන්දියානු මහ කොමසාරිස් අශෝක් කේ. කාන්තා, ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා හා ටාටා කොමියුනිකේෂන්ස් ලංකා හි ප්‍රධාන විධායක නිලධාරී වී. රවි ශන්කර් මහත්වරු ද මෙහි වෙති.ටාටා කොමියුනිකේෂන්ස් ලංකා සිය දෙවන ජාත්‍යන්තර පිවිසුම ශ්‍රී ලංකාවේ ඔරියන් සිටි හි, ධ්ඊ පාර්ක් හිදී උත්සවාකාරයෙන් ආරම්භ කරන ලදී.ශ්‍රී ලංකාවේ වසර හතක කාර්යයන් තවදුරටත් ශක්තිමත් කරමින් සිදු කරනු ලබන මෙම නව පහසුකම් මඟින් මෙහෙයුම්කරුවන්ට මෙන්ම ව්‍යාපාරික පාරිභෝගිකයින්ට සේවා ලබාගැනීම වඩාත් විශ්වාසනීය හා ස්ථාවරභාවයට පත් වනු ඇත.ධ්ර්‍ථ විසඳුම් වාසිදායකව ලබාදීමේ උපාය මාර්ගික සැලසුමේ කොටසක් වන මෙම දෙවන ජාත්‍යන්තර පිවිසුම සමාගමේ සුපිරි ගෝලීය යටිතල පහසුකම් සහ වෙළෙඳ පොළේ හිමි කරගෙන ඇති ප්‍රමුඛත්වයට ශක්තියක් වනු ඇත.ටාටා කොමියුනිකේෂන්ස් ලංකා හි ප්‍රධාන විධායක නිලධාරී වී. රවි ශන්කර් මහතා මෙම නව ආරම්භයේ අරමුණ පැහැදිලි කරමින් “පුළුල් කරන ලද විශ්වසනීය හා ස්ථාවර සේවා මඟින් අපගේ ටාජ් සමුද්‍රාහි පවතින මූලික ර්‍ථර්‍ණර්‍ථ කටයුතු විශිෂ්ට ලෙස වර්ධනයට ඉවහල් වනු ඇති බව අපගේ විශ්වාසයයි” යනුවෙන් ප්‍රකාශ කළේය.“එමඟින් අපගේ පාරිභෝගිකයන්ට ඔවුන්ගේ පාරිභෝගිකයන් වෙත උසස් මෙහෙයුම් කටයුතු හා විශිෂ්ට සේවාවක් ලබාදීමට හැකි වේ. එවිට ජාත්‍යන්තර ව්‍යාපාරික කටයුතු වඩාත් තරගකාරී ලෙස සිදු කිරීමට හැකියාව ලැබේ.” යනුවෙන් ඔහු තවදුරටත් සඳහන් කළේය.ශ්‍රී ලංකා විදුලි සංදේශ නියාමන කොමිෂන් සභාව හා ආයෝජන මණ්ඩලය දැක්වූ සහයෝගයට කෘතවේදීත්වය පළ කරමින් රවි ශන්කර් මහතා කියා සිටියේ, අනූෂ පැල්පිට මහතාගේ හා ජේ. ඩී. බණ්ඩාරනායක මහතාගේ නායකත්වයන් යටතේ මෙම ආයතන නව දැක්මකින් සහ ඉතාම උපකාරීශීලීව කටයුතු කරන බවයි.ටාටා කොමියුනිකේෂන්ස් ලංකා පුද්ගලික සමාගම, ටාටා සමූහ ව්‍යාපාරයේ ටාටා කොමියුනිකේෂන් පුද්ගලික සමාගමේ අනුබද්ධිත ආයතනයක් වන අතර ලෝකයේ දුරකථන සේවා සපයන සමාගම් අතරින් විශාලතම එකකි. ශ්‍රී ලංකාවේ පාරිභෝගිකයන්ට සේවා සැපයීම සඳහා ගෝලීය ජාලයට බාධාවකින් තොරව සම්බන්ධ වීමේ හැකියාව හා යටිතල පහසුකම් ටාටා කොමියුනිකේෂන්ස් ලංකා සතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj1105082</link>
    <topic>ලන්ඩන් පොත් ප්‍රදර්ශනයේදී ශ්‍රී ලංකා කුටියට ඉහළ ප්‍රතිචාර</topic>
    <author/>
    <content>ලන්ඩන් පොත් ප්‍රදර්ශනයේදී ශ්‍රී ලංකා කුටියට ඉහළ ප්‍රතිචාරශ්‍රී ලංකා පොත් ප්‍රකාශකයන්ගේ සංගමයේ භාණ්ඩාගාරික හපුතන්ත්‍රී ප්‍රේමසිරි හා එම සංගමයේ සභාපති ආරිය වීරමන්, ලංකා පොත් වෙළෙන්දන් හා පොත් ආනයන සංගමයේ සභාපති මයිල්ස් බ්‍රෝහියර් හා එම සංගමයේ භාණ්ඩාගාරික ඩිනූෂි වීරමන්, ශ්‍රී ලංකා පොත් ප්‍රකාශකයන්ගේ සංගමයේ උප සභාපති විජිත යාපා, ඉන්ටර්නැෂනල් බුක් හවුස්හි නිව්ටන් පීරිස්, චන්දන මෙන්ඩිස් ප්‍රකාශන සමාගමෙහි චන්දන මෙන්ඩිස්, විජිත යාපා පොත්හලෙහි පෙෂාන් යාපා සහ ලංකා පොත් වෙළෙන්දන් හා පොත් ආනයන සංගමයේ ලේකම් චන්ඩ්රු හපුතන්ත්‍රි ශ්‍රී ලංකා ප්‍රදර්ශන කුටිය ඉදිරිපසශ්‍රී ලංකා පොත් ප්‍රකාශකයන්ගේ සංගමය, ලංකා පොත් වෙළෙන්දන්ගේ හා පොත් ආනයනකරුවන්ගේ සංගමය සහ අපනයන සංවර්ධනය මණ්ඩලය එක්ව එක්සත් රාජධානියේ අර්ල්ස් කෝට් හි පැවැත්වුණු 2011 ලන්ඩන් පොත් ප්‍රදර්ශනයෙහි ශ්‍රී ලංකා කුටිය සංවිධානය කරන ලදී.ශ්‍රී ලංකා පොත් ප්‍රකාශකයන් විසින් මෑතකදී ඉංග්‍රීසි, සිංහල සහ දෙමළ භාෂාවෙන් ප්‍රකාශයට පත් කළ පොත් එහි ප්‍රදර්ශනය කර තිබිණි. විදේශ රටවලින් එක්සත් රාජධානිය, යුරෝපය, ඕස්ට්‍රේලියාව, ඇමෙරිකාව, ඉන්දියාව, පාකිස්තානය, සිංගප්පූරුව, මැලේසියාව සහ ජපානය වෙනුවෙන් ද පැමිණ සිටි පොත් වෙළෙන්දෝ ද පුස්තකාලයාධිපතිවරුන් ද පොත් ආයතන ද ශ්‍රී ලංකාවේ පොත් පිළිබඳ දැඩි උනන්දුවක් දැක්වූහ. එක්සත් රාජධානියේ සමහර කතුවරු ද ඒ අයගේ පොත් ශ්‍රී ලංකාවේ මුද්‍රණය කිරීමට උනන්දුවක් දැක්වූහ. පොත් ප්‍රදර්ශනයට පැමිණ සිටි නියෝජිතයෝ ශ්‍රී ලංකාවේ කුටි නැරඹීමට පැමිණ විවිධ පොත්පත් පිළිබඳව ඉතා සුහදව සාකච්ඡා පැවැත්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj1105083</link>
    <topic>HSBC එටිසලාට් සමඟ එක් වෙයි</topic>
    <author/>
    <content>HSBC එටිසලාට් සමඟ එක් වෙයිHSBC බැංකුව හා එටිසලාට් සමාගම පසුගියදා කොළඹ කොටුව පිහිටි HSBC  ප්‍රධාන කාර්යාල සංකීර්ණයේ පැවත්වුණු හමුවකදී ව්‍යාපාරික සන්ධානයට එළඹුණේ ය.මේ පිළිබඳව අදහස් දක්වමින් එටිසලාට් ප්‍රධාන විධායක නිලධාරි දුමින්ද රත්නායක මහතා පැවසුවේ,“ලෝකයේ දේශීය බැංකුවට අපේ සේවය සපයමින් එසේ සහයෝගිතා සන්ධානයට එක් වීමට ලැබීම පිළිබඳව අපි සතුටට පත්වෙනවා. දිනෙන් දින ව්‍යාප්ත වන අපගේ ආවරණය හා ව්‍යාපාර විසඳුම් හේතුවෙන් ඩ්ඉඕඛ් ව්‍යාපාරික හා සන්නිවේදන අවශ්‍යතා සපුරාලීමේ දී වටිනාකම් එක්කළ විශිෂ්ට සැපයීමට හැකිවනු ඇති බවට අපට විශ්වාසයි. HSBC  බැංකුව ලොව විශාලතම බැංකු හා මූල්‍ය සේවා සමාගමක් නිසා මෙම සහයෝගිතාව දිවයිනේ සන්නිවේදන ක්ෂේත්‍රය තුළ අපේ ස්ථාවරභාවය තවතවත් ශක්තිමත් කිරීමට හේතු වේවි. එමෙන් ම මෙම සහයෝගිතාවය වාණිජ කටයුතු හා සම්බන්ධ එටිසලාට් සේවා පුළුල් කිරීම සඳහා ගන්නා උත්සාහයක පළමු පියවර ලෙස හැඳින්විය හැකියි. අපේ හවුල්කරුවන් හා එක්ව ඉදිරියේදී මෙරට ජංගම දුරකථන ක්ෂේත්‍රය විප්ලවීයකරණයට අපි බලාපොරොත්තු වෙනවා” යැයි පැවසීය.HSBC  බැංකුවේ ශ්‍රී ලංකා හා මාලදිවයින් ප්‍රධාන විධායක නිලධාරි නික් ඒ නිකලොව් මහතා පැවසුවේ, මෙම සහයෝගිතාවය ආයතනික බැංකුකරණය පිළිබඳව HSBC බැංකුවේ හැකියාවන් සඳහා හොඳ නිදසුනක් බව ය.“විශිෂ්ට මූල්‍ය විසඳුම් ඔස්සේ දේශීය දුරකථන සන්නිවේදන ක්ෂේත්‍රය සංවර්ධනය කිරීමට HSBC බැංකුවේ ඇති කැපවීමත් මෙම සහයෝගිතාවය හරහා ප්‍රදර්ශනය වන බව මගේ අදහසයි. එටිසලාට් සමාගම ශීඝ්‍රයෙන් දියුණු වෙමින් යන දිවයිනේ ප්‍රමුඛතම දුරකථන ජාලයක්, එටිසලාට් සමාගම හා එක්ව ව්‍යාපාර කටයුතු සිදුකිරීමට හැකිවීම අප ආයතන දෙකේ ම සාමූහික දියුණුවට ඉඩ සළසනු ඇතැයි අපි බලාපොරොත්තු වෙනවා” යැයි ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj1105084</link>
    <topic>නොකියා E7 බින්සන් ස්මාට් ශ්‍රී ලංකා වෙළෙඳ පළටත්</topic>
    <author/>
    <content>නොකියා E7 බින්සන් ස්මාට් ශ්‍රී ලංකා වෙළෙඳ පළටත්ලොව ජංගම දුරකථන භාවිතා කරන්නන් අතර මහත් ජනප්‍රියත්වයක් හිමිකරගෙන ඇති Nokia E 7 ජංගම දුරකථන ශ්‍රී ලාංකික පාර්භෝගිකයන් වෙත ද හඳුන්විා දෙයි.අඟල් 4 ටච් පහසුකමැති තිරය, HD වීඩියෝ පටිගත කිරීමේ පහසුකම් සහ පුළුල් පරාසයක විහිදුණු Ovi Store ව්‍යාපාරික මෘදුකාංග යෙදවුම් සහිත මෙම දුරකතනය ඔබ කාර්යාලයෙන් පිට සිටියදී ඔබේ කාර්යයන් වඩාත් පහසුකර දෙයි. ඔබට පුළුල් විනෝදාශ්වාදී සහ බහුමාධ්‍ය සේවා පහසුකම් ද ලබා දෙයි.“ජංගම දුරකථන භාවිතා කරන්නන් එය තාක්ෂණික උපකරණයක් ලෙස තම පුද්ගලික ජීවිතයටත් රාජකාරි ජීවිතයටත් පහසුකමක් ලෙස භාවිතා කරන්නයි නිතරම උත්සාහ කරන්නේ. එය තාක්ෂණය පාරිභෝගික කරණය කිරීමක් ලෙස හඳුන්වනවා.සේවා ස්ථානය හා සම්බන්ධ වෙමින් ආරක්ෂිතව තම ආයතනික කටයුතු කරගැනීමට Nokia E 7 ස්මාර්ට් දුරකථනය පහසුකම් සලසනවා” යනුවෙන් Nokia සමාගමෙහි අලෙවි සහ ව්‍යාපාර සංවර්ධන කළමනාකරු ශිබ්ලි ශකික් අහමඩ් මහතා කියයි. “ඔබ කලාකරුවෙකු ව්‍යාපාරිකයකු, විශ්ව විද්‍යාල ශිෂ්‍යයකු, ලොව පුරා සංචාරය කරන්නට අරමුණු කරගෙන සිටින්නෙකු යන කවර වර්ගයකට අයත් පුද්ගලයෙකු වුවත් ඔබට අවශ්‍ය ලොව හොඳම දහස් ගණනක් මෘදුකාංග යෙදවුම්, මිලියන ගණනක් වූ සංගීත කණ්ඩායන් සහ සාර්ථක කෙටි පණිවුඩ සේවා අත්දැකීම ද Nokia E 7 ස්මාර්ට් දුරකථනය භාවිතයෙන් ඔබට ලබා ගත හැකිවනවා” යනුවෙන් ද ඒ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj1105085</link>
    <topic>ආපිකෝ සුපර් සෙන්ටර් අලුත් ශාඛාව කඩවත</topic>
    <author/>
    <content>ආපිකෝ සුපර් සෙන්ටර් අලුත් ශාඛාව කඩවතරිචඩ් පීරිස් ව්‍යාපාර සමූහයේ සභාපති, ආචාර්ය සේන යද්දෙහිගේ මහතා විසින් කඩවත ආපිකෝ සුපර් සෙන්ටර් විවෘත කළ අවස්ථාව. රිචඩ් පීරිස් ඩිස්ට්‍රිබියුටර්ස් සමාගමේ ප්‍රධාන විධායක නිලධාරී, ඇන්ඩෘ ඩැල්බි මහතා හා අලෙවි ප්‍රවර්ධන කළමනාකාරිනි අවන්ති ද සොයිසා මහත්මිය ද මෙහි වෙති.ශ්‍රී ලංකාවේ සුපිරි වෙළෙඳසල් අතර වැඩිම ඉඩකඩ හා විශාල රථගාල් සහිත සුපිරි වෙළෙඳසල් දාමය වන, ආපිකෝ සුපර් සෙන්ටර්ස් හි 12 වැන්න රිචඩ් පීරිස් ව්‍යාපාර සමූහයේ සභාපති, ආචාර්ය සේන යද්දෙහිගේ මහතාගේ ප්‍රධානත්වයෙන් පසුගියදා කඩවත නගර මධ්‍යයේ දී විවෘත කෙරිණි.පාරිභෝගිකයන්ට භාණ්ඩ මිලදී ගැනීමේ වඩාත් සුවපහසු අත්දැකීමක් ලබාදීමේ අරමුණෙන් දිවයිනේ ප්‍රධාන නගරවල ආපිකෝ සුපර් සෙන්ටර්ස් පිහිටුවීමේ ව්‍යාපෘතියේ තවත් එක් පියවරක් ලෙසින් “නිල් විස්මය” නමින් කඩවත නගර මධ්‍යයේ විවෘත කෙරුණු එම සුපිරි වෙළෙඳසලෙහි ද වර්ග අඩි 25,000 ක වැඩි ඉඩකඩක් සහිත මිලදී ගැනීමේ පරිශ්‍රයක් හා වාහන 100 කට අධික ප්‍රමාණයක් ගාල් කළ හැකි රථගාලක් හිමි අතර එකම වහලක් යටින් පාරිභෝගිකයන්ට රිසි සේ ඕනෑම භාණ්ඩයක් තෝරාගත හැකිය.“වසර පුරාම විවිධ ප්‍රවර්ධන වැඩසටහන් අප ඉදිරිපත් කරන හෙයින් ප්‍රදේශයේ පාරිභෝගිකයන්ටත්, අපේ සෙසු පාරිභෝගිකයන්ට මෙන්ම වැඩි ප්‍රතිලාභ ලබාගත හැකියි. එමෙන්ම අපේ ආපිකෝ පි‍්‍රවිලේජ්පත්වල සැම මිලදී ගැනීමකට ම ලකුණු හිමි වීමෙන් එය අතිරේක ප්‍රතිලාභයක් හිමිකර ගැනීමක්.” ආපිකෝ සුපර් සෙන්ටර්ස් හී අලෙවි ප්‍රවර්ධන කළමනාකාරිනී, අවන්ති ද සොයිසා මහත්මිය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj1105086</link>
    <topic>ඒෂියන් පේන්ට්ස් කලර් අයිඩියාස් ප්‍රථම මධ්‍යස්ථානය අම්පාරේ</topic>
    <author/>
    <content>ඒෂියන් පේන්ට්ස් කලර් අයිඩියාස් ප්‍රථම මධ්‍යස්ථානය අම්පාරේඒෂියන් පේන්ට්ස් සහය කළමනාකාර (විකුණුම්) ජෙරාඩ් ජෝර්ජ්, අලෙවි කළමනාකාර චන්න හේවගේ, සියනෑ රියැලිටි මධ්‍යස්ථානයේ ප්‍රධාන විධායක නිලධාරි සඳුන් සේනානායක සහ ඒෂියන් පේන්ට්ස් හි දේශීය අලෙවි කළමනාකාර ක්‍රිෂ්ණමූර්ති පරමගුරු මහත්වරු ප්‍රථම ඒෂියන් පේන්ට්ස් කලර් අයිඩියාස් මධ්‍යස්ථානය විවෘත කළ අවස්ථාවේදී.ඒෂියන් පේන්ට්ස් සමාගම තීන්ත නිෂ්පාදනයෙන් ඔබ්බට යමින් ඒ හා සම්බන්ධ සංකල්පයන් හා වර්ණ භාවිතය පිළිබඳ ජනතාවට අදහස් ලබා ගැනීමට අවස්ථාව සලසමින් මෙරට ප්‍රථම ‘කලර් අයිඩියාස්’ මධ්‍යස්ථානය අම්පාරේ විවෘත කරයි.අම්පාර ඩී.එස්. සේනානායක වීදියේ අංක 12 දරන ස්ථානයේ පිහිටා ඇති සියනෑ රියැලිටි මධ්‍යස්ථානයට පැමිණෙන පුද්ගලයින් ප්‍රථමයෙන් ම ඇතුල්විය යුත්තේ අත්දැකීම් ලබා ගැනීම පිණිස සකසා ඇති කලාපයටයි. එහිදී ඔවුන්ට වර්ණ, විවිධ නිමාවන්, අවකාශය හා ආලෝකය අතර අන්තර් බැඳියාව පිළිබඳ බොහෝ කරුණු දැක ගැනීමේ සහ ප්‍රායෝගිකව විඳීමේ අවස්ථාව හිමිවේ. අනතුරුව එහි පිහිටුවා ඇති ව්‍යාපාරික කලාපයට පිවිසීමෙන් පුළුල් පරාසයක ඒෂියන් පේන්ට්ස් නිෂ්පාදන තව අවශ්‍යතාවයට ගැළපෙන පරිදි මිලදී ගැනීමේ හැකියාව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj1105087</link>
    <topic>ශ්‍රී ලංකා ඉන්ෂුවරන්ස් ඇසෝසියේෂන්</topic>
    <author/>
    <content>ශ්‍රී ලංකා ඉන්ෂුවරන්ස් ඇසෝසියේෂන්රක්ෂණ දිනය පිළිබඳ කරුණු දැක්වීමට එක්වූ  ශ්‍රී ලංකා ඉන්ෂුවරන්ස් ඇසෝසියේෂන් හි ජ්‍යෙෂ්ඨ කළමනාකාරිත්වයශ්‍රී ලංකා ඉන්ෂුවරන්ස් ඇසෝසියේෂන් මැයි මස 05 වැනි දින රක්ෂණය පිළිබඳ දැනුවත් කිරීමේ දිනය ලෙස නම් කළේය. එහි අරමුණ වී ඇත්තේ රක්ෂණය පිළිබඳ ජනතාව අතර දැනුවත්භාවය වර්ධනය කිරීම සහ රක්ෂණ කර්මාන්තයේ සියලු පාර්ශ්වයන් අතර විශ්වාසය ගොඩනැඟීමයි.ශ්‍රී ලංකා ඉන්ෂුවරන්ස් ඇසෝසියේෂන්හි සභාපති රමාල් ජාසිංහ මහතා පැවසුවේ ශ්‍රී ලංකාවේ රක්ෂණ ක්ෂේත්‍රය බ්‍රිතාන්‍ය අධිරාජ්‍යවාදීන්ගේ සමය දක්වා දිවෙන දිගු ඉතිහාසයකට හිමිකම් කියන බවයි. “අද මෙරට රක්ෂණ ක්ෂේත්‍රය තුළ සමාගම් 18 ක් ඇත. ඒවා අතර ජීවිත රක්ෂණ, සාමාන්‍ය රක්ෂණ හෝ මෙම රක්ෂණ දෙකම ලබා දෙන සමාගම් සිටී. කෙසේ වෙතත් අනෙකුත් මූල්‍ය සේවා සමඟ සසඳන විට පොදු ජනතාව විසින් රක්ෂණය හොඳින් සුබවාදීව ග්‍රහණය කරගෙන හෝ නිවැරැදිව හඳුනාගෙන නැත.රක්ෂණ සංකල්පය පිළිබඳව මහජනතාව අතර ඇති අඩු දැනුවත්භාවය මෙයට මූලික හේතුව වේ. මුද්‍රිත සහ විද්‍යුත් මාධ්‍ය සමඟ මෙන්ම විවෘත ස්ථානවල සවිකරන දැන්වීම් පුවරු මඟින් ද රක්ෂණයේ වැදගත්කම පිළිබඳ පණිවිඩය සන්නිවේදනය කිරීමට සැලසුම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj1105088</link>
    <topic>සමාජයීය විද්‍යාව පිළිබඳ පර්යේෂණ වැඩසටහනක්</topic>
    <author/>
    <content>සමාජයීය විද්‍යාව පිළිබඳ පර්යේෂණ වැඩසටහනක්මාර්ග ආයතනය මගින් පවත්වනු ලබන සමාජයීය විද්‍යාව පිළිබඳ පර්යේෂණ ක්‍රමවේදයන් පිළිබඳ සහතික පත් වැඩසටහන මැයි 21 දින සිට ජූලි 10 වැනිදා දක්වා ඇතුල් කෝට්ටේ ජයන්ති මාවතේ 941/1 ස්ථානයේ පිහිටි මාර්ග ආයතනයේදී පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj1105089</link>
    <topic>ඉන්දියාවේ විශිෂ්ටතම සමාගම සඳහා වන සම්මානය මරුටි සුසුකි</topic>
    <author/>
    <content>ඉන්දියාවේ විශිෂ්ටතම සමාගම සඳහා වන සම්මානය මරුටි සුසුකිඉන්දියාවේ පළවන ප්‍රමුඛතම ව්‍යාපාරික පුවත්පතක් වන බිස්නස් ස්ටෑන්ඩර්ඩ් පුවත්පත විසින් වාර්ෂිකව පිරිනමන වසරේ විශිෂ්ටතම ඉන්දීය සමාගම සම්මානය 2010 වසර සඳහා සුසුකි මරුටි සමාගමට පිරිනමා ඇත. සුසුකි මරුටි ඇල්ටෝ ලෝකයේ ජනප්‍රියම සැහැල්ලු මෝටර් රථය වීමේ සතුට භුක්ති විඳිමින් සිටින සුසුකි මරුටි සමාගමෙහි ජාත්‍යන්තර කීර්තිය මේ නවතම සම්මානයත් සමඟ තවත් ඉහළ යනු ඇති බව සමාගම කියයි.එම සම්මානය නවදිල්ලි නුවරදී පසුගිය මස පැවැත්වුණු උත්සවයකදී ඉන්දීය අගමැති ආචාර්ය මන්මෝහන් සිං විසින් සුසුකි මරුටි සමාගමට පිරිනමන ලදී.ඉන්දියාවේ ප්‍රමුඛතම ව්‍යාපාරික පුවත්පතක් වන බිස්නස් ස්ටෑන්ඩර්ඩ් අලෙවි දත්ත මත පදනම්ව ඉන්දියාවේ ප්‍රමුඛතම සමාගම් 1000 වාර්ෂිකව නම් කරනු ලබන අතර එම ලැයිස්තුවට ඇතුළත් වීමට ලැබීමම විශාල ගෞරවයක් ලෙස ඉන්දීය සමාගම සලකයි. මේ සම්මානය පිරිනැමීම සඳහා සුදුසුම සමාගම තේරීමට පත් කරන ඉන්දියාවේ කීර්තිමත් ව්‍යාපාරිකයන්ගෙන් සැදී විනිශ්චය මණ්ඩලය එහි වටිනාකම තවත් වැඩි කිරීමට හේතු වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj11050810</link>
    <topic>කොමර්ෂල් ක්‍රෙඩිට් බදුල්ලට</topic>
    <author/>
    <content>කොමර්ෂල් ක්‍රෙඩිට් බදුල්ලටකොමර්ෂල් ක්‍රෙඩිට් සමාගම සිය 19 වැනි ශාඛාව බදුල්ලේ දී විවෘත කළ අවස්ථාව.කොමර්ෂල් ක්‍රෙඩිට් හි සභාපතිනි වාග්දේවි ප්‍රනාන්දු මහත්මිය, පළමු ගනුදෙනුකාරිනිය වූ එම්.එන්. ෆවුමිදා මහත්මිය අතින් පළමු තැන්පතුව භාර ගනිමින්. අධ්‍යක්ෂ/ ප්‍රධාන විධායක නිලධාරි රොෂාන් එගොඩගේ, සහකාර සාමාන්‍යාධිකාරි අනිල් මානවඩු මහත්වරුන් හා බදුල්ල ශාඛා කළමනාකාරිනි සෆායා ඩූල් මහත්මිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aj11050811</link>
    <topic>වනිතා වාසනා දිනුම්</topic>
    <author>ඡායාරූපය - ගීත් ද මැල්</author>
    <content>වනිතා වාසනා දිනුම්මොරටුව - මොරටුමුල්ල මහජන බැංකු ශාඛාවේ සිංහල අවුරුදු උලෙළ වෙනුවෙන් සිදු කෙරුණු වනිතා වාසනා දිනුම් ඇදීමෙන් ජයග්‍රාහිකාව වූ පී. පී. ආර්. ප්‍රනාන්දු මහත්මිය වෙත ශාඛා කළමනාකාර එන්. එස්. ද එස්. විජේරත්න මහතා අදාළ වවුචරය බාර දුන් අවස්ථාව. නීති නිලධාරිනි වී. කේ. සුබසිංහ සහ නියෝජ්‍ය කළමනාකාරිනී අනෝමා කෝනාර මහත්මීහු ද මෙහි වෙති.ඡායාරූපය - ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>08</day>
    </date>
    <link>http://www.silumina.lk/2011/05/08/_art.asp?fn=aw1105081</link>
    <topic>මං ඔය කෙල්ල ගෙදරින් පන්නනවා</topic>
    <author>මතුගම</author>
    <content>සිරියාවතී පරම්පරාවෙන් ම බෞද්ධ පවුලක උපන් තරුණියකි. බැස්ටියන් අන්‍යාගමික තරුණයෙකි. රැකියාව කරන ආයතනයේ දී සමීපව ඇසුරු කරන මේ දෙදෙනාගේ හදවත් තුළ ඇල්මක් පිළිසිඳ ගැනීමේ දී ආගම ඊට බාධාවක් වූයේ නැත. දෙපාර්ශවයේ ම අමනාප මතු වුවද ඔවුන්ගේ විවාහයට ද ආගම බාධාවක් වූයේ නැත. සිරියාවතී ගේ ප්‍රසන්න බව, ආචාරශීලීබව හා ගුණවත්කම නිසා බැස්ටියන්ගේ පවුලේ අය ද ඇය සමඟ හොඳින් ඇසුරු කළා ය. මේ පවුලේ සියලු දෙනා ම භක්තිවන්තයන් ලෙස පල්ලි ගියහ. සිරියාවතී පන්සල් ගියා ය. බැස්ටියන් පල්ලියටත්, පන්සලටත් දෙකට ම ගියේය. ඔහු පන්සල් ගියේ සිරියාවතී නිසා ය. දෙදෙනා ම එක්ව පහන් දැල්වූහ. මල් පහන් පිදූහ.මෙසේ වැඩි කාලයක් ගත වූයේ නැත. රාත්‍රී ආහාර ගෙන මේ තරුණ යුවළ තමන් ගේ කාමරයට ගොස් නින්දට යහන් ගත වී විදුලි පහන නිවාලූ සැණින් බැස්ටියන් අමුතු වෙසක් ගත්තේ ය.ඔහු ඇගේ පපුව, උදරය, හා දෙකලවා නියපොතුවලින් සූරන්නට පටන් ගත්තේ ය.ඇය වේදනාවෙන් කෙඳිරි ගාන්නට වූවාය. ඇගේ වේදනාබර කෙඳිරිය බැස්ටියන් ගේ මවට පවා ඇහුණ ද ඇය එය ඒ තරම් ප්‍රශ්නයක් කොට ගත්තේ නැත.විදුලි පහන නිවු සැණින් සිරියාවතී ගේ ශරීරය සූරන්නට පටන් ගත් පසු බැස්ටියන් ඇය සමඟ කතා කරන්නේ ද නැත. ඇය අසන ප්‍රශ්නයකට පිළිතුරු දෙන්නේ ද නැත. ඇය ඔහුගෙන් ගැල වී ඇඳෙන් ඉවතට පැන නැවත විදුලි පහන දැල් වූ විට බැස්ටියන් තද නින්දේ ය. “ඇයි ඔයා මගේ ඇඟ හූරන්නේ?” යැයි ඇසු විට ඔහු ඒ ගැන කිසිවක් නොදන්නා බව පවසයි. ඇගේ පපුවෙන්, උදරයෙන් හා කලවා ප්‍රදේශවලින් සීරීම් තුවාල හා සමහර තැන්වලින් ලේ ගලන සැටි පෙන්වූ විට ඔහු මවිතයට පත් වෙයි. ලේ ගලන සැටි දුටු සැණින් එසේ ලේ ගලන තැන් දිවෙන් ලෙව කා ඇය සුවපත් කරන්නට කටයුතු කරයි. එය ඇයට ආදරයෙන් ඇය සුවපත් කරන්නට සිදු කරන දෙයකැයි ඇය සිතයි.සිරියාවතී බැස්ටියන් ගේ මේ අමුතු අස්වාභාවික හැසිරීම ගැන ඔහු ගේ මව සමඟ කීවාය. ඇය ද සිය පුතාගෙන් මේ ගැන ප්‍රශ්න කළාය.ඔහු එවැන්නක් නොකරන බව දිව්ර දිව්රා කීවේ ය. බැස්ටියන් ගේ මව සිරියාවතීට රහසිගතව උපදෙසක් දුන්නා ය. “අද රාත්‍රි නින්දට ගිය විට විදුලි පහන නිවා අඳුරේදී බැස්ටියන් එසේ කරන්නේ නම් එක්වරම විදුලි පහන නැවත නොදල්වන ලෙස ඇයට උපදෙස් දුන්නා ය. සිරියාවතී එදින එසේ කළා ය.එදින රාත්‍රි සිරියාවතීත්, බැස්ටියනුත් කාමරයට ගොස් විදුලි පහන නිවා යහන් ගත වූ විට බැස්ටියන් ගේ මව දොර ළඟ රැක සිටියා ය.වෙනදා වගේ ම සිරියාවතී වේදනාවෙන් කෙඳිරි ගාමින් ඔහු ගෙන් මිදෙන්නට තැත් කරද්දී නැන්දම්මා විදුලි පන්දමක් දල්වා ගෙන කාමරයට කඩා පැන්නා ය. බැස්ටියන් පූස් පැටියෙකු මෙන් නින්දේ ය. එහෙත් විදුලි පහන නිවූ සැණින් කෙනෙකුට එතරම් නින්දක් නොයන බව ද ඇයට තේරුම් ගොස් තිබුණි. එසේ ම ඒ දෙදෙනා අඳුරේ පොර බදන හඬ ද ඇය හොඳින් ශ්‍රවණය කොට තිබුණි.ඒ වන විටත් සිරියාවතී ගේ උදරයේ නියපොතු පහරවලින් ලේ ගලමින් තිබුණි. බැස්ටියන් අවදි කරවා ඒ ගැන ඇසූ විට ඔහු කිසිවක් නොදන්නා බව කීවේය. බැස්ටියන් ගේ මව ඔහුගේ නියපොතු පරීක්ෂා කර බලන විට ඔහු ගේ නියපොතුවල කුඩා සම් කැබලි රැඳී තිබෙනු දැක ගත හැකි විය.පසු දින උදේ බැස්ටියන් ගේ මව මේ දෙදෙනා පල්ලියට කැඳවා ගෙන ගියා ය. දේවගැති තුමා හමු වී විස්තර කීවාය. දේවගැතිවරයා ඔවුන් වෙනුවෙන් යාඥා කොට ආශීර්වාද කළේ ය. ආශිර්වාද පැන් ලබා දුන්නේ ය. එදින රාත්‍රිය මේ දෙදෙනා ඉතා සතුටින් ගත කළහ. මෙසේ සතියක් පමණ ගත විය.නැවත බැස්ටියන් ඇය සූරන්නට පටන් ගත්තේ ය. එදින සිරියාවතී හඬ නගා කෑ ගසන විට බැස්ටියන් ගේ මව ඇය ඇගේ කාමරයට කැඳවා ගෙන ගොස් ඇයට එහි නිදා ගන්නට සැලැස්වූවාය. ඔවුන් නිහඬව නින්දට ගොස් පැය බාගයකට වඩා ගත වූයේ නැත. සිරියාවතී දඟලන්නට වූවාය. නැන්දම්මා වහාම විදුලි පහන දැල්වූවාය. බැස්ටියන් එතැනට නින්දෙන් ම පැමිණ සිරියාවතීට හිරිහැර කොට පලා ගියේය. එය බැස්ටියන් ගේ මව සියැසින් ම දැක්කා ය.පසු දින රැකියාවට ගොස් ආපසු නිවසට පැමිණි සිරියාවතී බැස්ටියන් ද කැඳවා ගෙන පන්සලට ගියා ය. බෝධි පූජාවක් පවත්වා දෙවියන්ට පින් අනුමෝදන් කළා ය. එදින රාත්‍රි වෙනදාටත් වඩා තත්ත්වය දරුණු විය.එදා ඔහු ඇගේ ගෙල මිරිකන්නටත් තැත් කළේ ය. ඉන් පසු මොවුහු ඇදුරන් කීප දෙනෙක්ම ගෙන්වා යන්ත්‍ර මන්ත්‍ර ශාන්තිකර්ම සිදු කළහ. ඒත් දින කිහිපයක් නිහඬව තිබුණ ද නැවත වෙනදාටත් වඩා දරුණුවට බලපෑම් ඇති වූයේය.අවසානයේ “සිළුමිණ” - “පියවි ඇසින් ඔබ්බට” ලිපි පෙළ කියවන හිතවතෙකු ගේ උපදෙස් අනුව සිරියාවතී බැස්ටියන් සමඟ ගොස් ප්‍රතිකාර කරා යොමු වූවාය. එහි දී සිරියාවතීට ආශීර්වාද කරද්දී බැස්ටියන් ප්‍රලය විය.“කව්ද මේ?”“මම බස්තියන්ගෙ ආච්චි”“මොකක්ද නම?”“මම මරියා - මරිය නෝනා”“මරියා නෝනා මනුස්ස ලෝකේ ඉන්දැද්දි මොනවද කළේ?”“මම මාළු වික්කනෙ. මම මගේ ලෑල්ලෙ මාළු වික්කා. ඒකෙන් තමයි ඔය ගෙවල් දොරවල් හැදුවෙ““කොයි ගෙය ද?”“ඔය බස්තියන්ල දැන් ඉන්නෙත් මගේ ගෙදරනෙ. මම ඒක ලොකු දූට දුන්නා. ඒකිගෙ පුතානෙ බස්තියන්.”“ඉතින් ඇයි මේ ළමයට හිරිහැර කරන්නෙ?”“මම ඕකි එක්ක තරහයි”“ඇයි මෙයා මරියා නෝනාට වරදක් කළා ද?”“නෑ... මෙයා අපේ ගෙදරට එනකොට මම මැරිලත් අවුරුදු ගාණක් වෙනවා. මම මැරෙන කොට අපේ බස්තියන් පොඩි එකා. මම ඌට ආදරෙයි.”“ඉතින් ඇයි? සිරියාවතීට හිරිහැර කරන්නේ”“ඕකි මිථ්‍යාදෘෂ්ටි ගෑනියක්”“ඒ කියන්නේ?”“ඕකි අපේ ආගමේ නොවෙයි. පන්සල් යනවා. මම ඒකට තරහයි”“ඉතින් බුදු දහම මිථ්‍යාදෘෂ්ටියක් ද?”“මම දන්න දහමක් නෑ. අපේ ආගමේ නොවන හැම එකක් ද මට මිථ්‍යාදෘෂ්ටියි”“ඉතින් දැන් මොනවද කරන්න හදන්නේ?”“මම මේකිව මගේ ගෙදරින් පන්නනවා”“ඒක වැරදි වැඩක්නෙ”“ඒ කොහොමද මගේ ගෙදර මම අකමැති අය ඉන්න බැහැ. මම පන්නනවා”“දැන් මරියා නෝනා කොහේද ඉන්නේ?”“මම ඉන්නේ පල්ලියේ සොහොනෙ”“වෙන කවුද එහෙ ඉන්නේ?”“තව හුඟක් ඉන්නවා. හැබැයි මගේ මිනිහා ජුවන්. එයා ඉන්නෙ පල්ලියෙ.”“එයා මොනවද කරන්නේ?”“ඒ ගොල්ලන්ට පැවරුණු වැඩ තියෙනවා. අනිත් ලොවට යාඥා කරනවා. ඒ වගේ අය තවත් හුඟක් ඉන්නවා. ඊට ඉහළ අයත් ඉන්නවා. සුරංගනාවියෝ වගේ ලස්සන අයත් ඉන්නවා. ඒ ගොල්ලෝ දේව මෙහෙය වෙලාවට එනවා. අපි ඈත ඉඳගෙන බලා ඉන්නවා”“ඉතින් මරියා නෝනත් කැමති නැද්ද ඔය සොහොනෙන් ඉවත් වෙලා සුරංගනාවියක් වෙන්න.”“කැමතියි කැමතියි”“එහෙමනම් අපි සිරියාවතීට ආශීර්වාද කරමු”“ඒ කොහොම ද?”“බුද්ධ ධම්ම සංඝ යන තෙරුවන් ගුණයෙන් සිරියාවතී සුවපත් වේවා” කියා ප්‍රාර්ථනා කරමු.“මට බෑ... මට බෑ... ඕවා මිථ්‍යාදෘෂ්ටි වැඩ”“මරියා නෝනා මම මේ කියන දේ බොහොම හොඳට අහගන්න ඕනැ. එක එක්කෙනා තමන් කැමති එක එක ආගම් අදහනවා. අපි බුදු දහමට අනුව කටයුතු කරනවා. මරිය නෝනා ජේසු තුමන් අදහනවා.අපි අනිත් ආගම්වලට ද්වේෂ කරන්නේ නෑ. අපි ජේසු තුමන්ටත් ගරු කරනවා. එතුමා දුකට පත් අය වෙනුවෙන් ජීවිතය පවා පරිත්‍යාග කළා. කාරුණික යි. ජේසු තුමාගේ මෑණියොත් එහෙමයි. ඒ මරියා තුමිය. ඉතින් ජේසු තුමා ගේ මෑණියන් ගේ නම “මරියා”. ඒ නම තමයි මරියා නෝනාට ඔය තියෙන්නෙත්. ඉතින් ඒ වගේ කෙනෙක් ඇයි වෛර තරහ තියා ගෙන ඉන්නේ?”“හොඳයි හොඳයි මට දැන් තේරුණා. මම ඉතින් මොනවාද කරන්න ඕනෑ?”“ලොකු දෙයක් නොවෙයි. බොහෝ ම පුංචි දෙයක්. දැන් මරියා නෝනා හිත පිරිසිදු කරගන්න. තරහ වෛර ඉවත් කරන්න. සිරියාවතී අදහන ආගමේ හැටියට අපි සිරියාවතීට යහපතක් වේවා කියා හිතමු. “බුදු සරණයි සිරියාවතී සුවපත් වේවා” කියා කියන්න. හිතේ කරුණාව මෛත්‍රීය ඇතුව කියන්න.“බුදු සරණින් සිරියාවතී සුවපත් වේවා”“සාදූ! සාදූ!! ආච්චි අම්මාට පින්සිදු වේවා!” යි සිරියාවතී ද කීවාය.“බොහෝ ම හොඳයි. ලොකු පින්කමක්” යැයි නාගොඩ විතාන මහතා කීවේ ය.“මහත්තයා මට සමාවෙන්න”“ඒ මොකට ද?”“මම මේ ළමයව මරලා අරගෙන යන්නයි හිතාගෙන හිටියේ. එහෙම වුණා නම් මහා පාපයක් නේද? දැන් මට හරි සතුටක් දැනෙනවා. ජේසුතුමා කියපු හැටියට මම සිරියාවතීටත් බස්තියන්ටත් පේ‍්‍රම කරනවා. මේ දෙන්නාට යහපතක් ම වේවා කියනවා.“මරියා නෝනා”“ඇයි මහත්තයා”“මරියා නෝනා දැන් බොහෝ ම හොඳයි. දුකට පත් අයට අනුකම්පාවෙන් යහපත පතන එක තමයි කරුණාව කියන්නේ. ඔවුන් සුවපත් වේවා කියන එක තමයි මෛත්‍රිය පතුරනවා කියන්නේ.”“ඔව්! මහත්තයා මට දැන් හරි සතුටුයි. මගේ හිතට විශාල සහනයක් දැනෙනවා.”“සාදු සාදු මරියා නෝනා සුවපත් වේවා!”“මහත්තයා එහෙනම් මම දැන් යන්නම්”“කොහේටද දැන් යන්නේ?”“පල්ලියට”“ඇයි සොහොනට යන්නේ නැද්ද?”“නෑ... නෑ... පල්ලියේ සිටින අය මට අඬ ගහනවා. මම යනවා.”මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa1105151</link>
    <topic>යුරෝපා පාර්ලිමේන්තුව ශ්‍රී ලංකාවට එරෙහි යෝජනාව නිෂ්ප්‍රභ කරයි</topic>
    <author>අරුණි මුතුමලී</author>
    <content>ශ්‍රී ලංකාවට පහර ගැසීමේ ව්‍යාපාරය නතර කළ යුතුයිසාමය ස්ථාපිත කිරීමට ලෝක ප්‍රජාව සහය දිය යුතුයිසියලු ජාතීන් සමඟ සහයෝගයෙන් කටයුතු කිරීමට ශ්‍රී ලංකා රජය ගන්නා උත්සාහය ප්‍රශංසනීයයිඅරුණි මුතුමලීදරුස්මාන්ගේ මතභේදාත්මක වාර්තාව අවියක් කොට ශ්‍රී ලංකාවට පහර ගැසීමට කොටි හිතවාදීන් ගෙන යන ව්‍යාපාරය වහාම නතර කළ යුතු බවත් රටේ සාමය හා සංවර්ධනය තහවුරු කිරීමට ලෝක ප්‍රජාව ශ්‍රී ලංකාවට සහාය දිය යුතු බවත් යුරෝපා පාර්ලිමේන්තුවේදී ඉකුත් දා ප්‍රබලව ප්‍රකාශයට පත් කෙරිණ.ශ්‍රී ලංකාවේ කටයුතු සොයා බැලීමට අන්තර්ජාතික මැදිහත්වීමක් කළ යුතු බව කියමින් සමාජවාදී හරිත පක්ෂය යුරෝපා පාර්ලිමේන්තුවට යෝජනාවක් ඉදිරිපත් කළ අවස්ථාවේදී එයට එරෙහිව අදහස් දක්වමින් ශ්‍රී ලංකා රජයට පක්ෂපාතීව මෙසේ ප්‍රබලව මත පළ කෙරිණ.යුරෝපා පාර්ලිමේන්තුවේ බහුතරය නියෝජනය කරන ජර්මානු සාමාජික තෝමස් මාන් අවධාරණය කෙළේ; ශ්‍රී ලංකා රජය සියලු ජාතීන් සමඟ සහයෝගයෙන් ක්‍රියා කරමින් ප්‍රජාතන්ත්‍රවාදය ස්ථාපිත කිරීමට ගන්නා ප්‍රශංසනීය පියවර තමා පෞද්ගලිකවම නිරීක්ෂණය කළ බවයි. එවැනි තත්ත්වයක් තිබියදී ශ්‍රී ලංකාවට එරෙහිව මෙවැනි අවලාද මතු කිරීම අසාධාරණ බවත් හෙතෙම සඳහන් කෙළේය.මේ සමඟම නැඟී සිටි එක්සත් රාජධානිය නියෝජනය කරන යුරෝපීය පාර්ලිමේන්තු සභිකයකු හා ප්‍රතිසංස්කරණවාදියකු ලෙස ප්‍රකට ජෙෆ්රි වෑන් ඕර්ඩ්න් කියා සිටියේ මේ විවාදය පිළිබඳව තම බලවත් කනගාටුව පළ කරන අතරම දරුස්මාන් වාර්තාව පිළිබඳව අනවශ්‍ය අවධානයක් ලබා දෙන්නේ කොටි හිතවාදී අන්තවාදී කණ්ඩායමක් බවට තමන් සැක කරන බවත්ය. දිගින් දිගටම අපරාධ කරමින් කොටි ත්‍රස්තවාදීන් පෝෂණය කිරීමට අතීතයේ ක්‍රියා කළ පිරිස් මෙවර දරුස්මාන් වාර්තාව කර තබා ගෙන යමින් ඊට උඩගෙඩි දෙන බවත් හෙතෙම පෙන්වා දුන්නේය.මේ ප්‍රබල අදහස් දැක්වීමත් සමඟම ශ්‍රී ලංකාවට එරෙහිව යුරෝපා පාර්ලිමේන්තුවට ගෙන ඒමට උත්සාහ කළ මෝසම නිශ්ප්‍රභ කෙරිණ.මේ සමඟම යුරෝපා පාර්ලිමේන්තුව මඟින් ශ්‍රී ලංකාවට එරෙහිව යෝජනාවක් ගෙන ඒමට කොටි ගැති විදෙස් බලවේග ගත් උත්සාහය පරාජයට පත්වීම ශ්‍රී ලංකාව අන්තර්ජාතික තලයේදී ලබාගත් පැහැදිලි ජයග්‍රහණයක් බවත් දේශපාලන විචාරකයෝ පෙන්වා දුන්හ. ජෙෆ්රි වැන් ඕර්ඩ්න් මහතා වැඩිදුරටත් අදහස් දක්වමින් ප්‍රකාශ කළේ මේ වාර්තාවට සහය දක්වන්නන් උත්සාහ කරන්නේ ලංකාවේ ජනතාව එක් කිරීම වෙනුවට ඔවුනොවුන් අතර සතුරුකම් වර්ධනය කරමින් බෙදා වෙන් කිරීමට බවයි. ශ්‍රී ලංකා රජය අපහසුතාවට ලක් කරමින් ගෙන යන මේ වැඩ පිළිවෙළ නිසා අනිටු විපාක අත්වීමට ඉඩ ඇතැයි ද ඔහු පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa110515_1</link>
    <topic>ශ්‍රී සම්බුද්ධත්ව ජයන්ති වර්ෂය ප්‍රකාශයට පත් කැරේ</topic>
    <author>සුනිල් දයා අල්විස් හා ධනුෂ්ක ගොඩකුඹුර</author>
    <content>සුනිල් දයා අල්විස් හා ධනුෂ්ක ගොඩකුඹුර2600 ශ්‍රී සම්බුද්ධත්ව ජයන්ති වර්ෂය ප්‍රකාශයට පත් කිරීමේ උත්සවය අනුරාධපුර ජය ශ්‍රී මහා බෝධි පරිශ්‍රයේ පිහිටි සන්තිපාත ශාලාවේදී ඊයේ පස්වරුවේ පැවැත්විණි.මෙහිදී මහින්ද රාජපක්ෂ ජනාධිපතිතුමා විසින් සම්බුද්ධත්ව ජයන්ති වර්ෂය ප්‍රකාශයට පත් කිරීමේ පාඨය තෛ‍්‍රනිකායික මහා සංඝරත්නය හමුවේ ප්‍රකාශයට පත්කළ අතර මේ අවස්ථාවට මැති ඇමැතිවරු ද උතුරුමැද පළාත් ආණ්ඩුකාර, උතුරුමැද පළාත් මහ ඇමැති, දියවඩන නිලමේ ඇතුළු සම්භාවනීය පිරිසක් ද සහභාගි වූහ. මේ අවස්ථාව සිහිපත් කරමින් තැපැල් දෙපාර්තමේන්තුව මඟින් මුද්දර 4 ක් සහිත මුල්දින කවරයක් ද මෙම ස්ථානයේදී නිකුත් කරන ලදි.ප්‍රථම මුල්දින කවරය තැපැල් අමාත්‍යාංශයේ ලේකම් හේමසිරි ප්‍රනාන්දු මහතා විසින් ජනාධිපතිතුමාට පිළිගන්වන ලද අතර අනතුරුව ජනාධිපතිතුමා විසින් අස්ගිරි පාර්ශ්වයේ මහා නායක උඩුගම ශ්‍රී බුද්ධරක්ඛිත නාහිමියන්ට හා උත්සවයට වැඩම කොට වදාළ සෙසු නාහිමිවරුන් වෙත පිළිගැන්වීම සිදු කරනු ලැබිණ.උතුරුමැද පළාත් ප්‍රධාන ඇමැති බර්ටි පේ‍්‍රමලාල් දිසානායක මහතා මෙහිදී පිළිගැනීමේ කතාව පවත්වන ලද අතර සම්බුද්ධත්ව ජයන්ති තේමා ගීතය ගායනා කිරීමෙන් අනතුරුව ද මහබෝ වන්නම නර්තනයෙන් ඉදිරිපත් කැරිණි.රුවන්වැලි සෑ විහාරාධිපති පල්ලේගම හේමරතන හිමියන් විසින් රචිත සම්බුද්ධත්ව ජයන්ති සුවිශේෂ ගීතාවලිය අඩංගු සංයුක්ත තැටිය ජනාධිපතිතුමාට පිළිගැන්වීය.සම්බුද්ධත්ව ජයන්ති වර්ෂය ප්‍රකාශයට පත්කිරීමට පෙර ජනාධිපතිතුමා සම්බුද්ධත්ව ජයන්ති ස්මාරකය විවෘත කිරීම සහ සිහිවටන ස්මාරකය විවෘත කිරිම ද සිදු කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa1105152</link>
    <topic>සම්බුදු දහමින් ලෝක සත්ත්වයා ලැබූ සැනසීම අනන්තය-අප්‍රමාණය</topic>
    <author/>
    <content>- ජනපතිරටට ගෞරවණීය සාමය උදාකිරීමේදී මෙන්ම මාතෘ භූමිය සංවර්ධනය කරා ගෙනයෑමේදී පිළිපදින්නේ සම්මා සම්බුදු රජාණන් වහන්සේ පෙන්වා දුන් සතර අගතියෙන් තොර වූ ධර්මය පෙරටු කැර ගත් රාජ්‍ය ප්‍රතිපත්තිය යැයි 2600 ශ්‍රී සම්බුද්ධත්ව ජයන්තිය නිමිත්තෙන් විශේෂ පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා සඳහන් කරයි. එම නිවේදනයේ මෙසේද දැක්වෙයි. පූර්ණ රාජ්‍ය අනුග්‍රහය ඇතිව 2600 වන සම්බුද්ධත්ව ජයන්ති වෙසක් මහා මංගල්‍යය අප සමරන්නේ දැඩි භක්ත්‍යාදරයෙන් යුතුවය.සම්බුද්ධ දේශනාව වසර දෙදහස් හයසියයක් මුළුල්ලේ සමස්ත සමාජයට ම නිවැරැදි ජීවන මඟ පෙන්වා දී තිබේ. සකල ලෝක සත්වයා ඉන් ලැබූ සැනසීම අනන්ත ය. අප්‍රමාණය. අප මාතෘ භූමිය ලෝකයේ ගෞරවයටත්, අභිමානයටත් පාත්‍ර වන්නේ එවැනි උතුම් දහමක් වසර දහස් ගණනක පටන් රැකගත් නිසාත්, එම දහමට අනුව ජීවන පිළිවෙත හැඩ ගසාගත් නිසාත්ය.”ක්‍රෝධ කරන්නා මෛත්‍රී කිරීමෙන් දිනිය යුතු ය. අසත්පුරුෂයා සත්පුරුෂකමින් දිනිය යුතුªය. මසුරා ත්‍යාගයෙන් ද, බොරු කියන්නා සත්‍යයෙන් ද දිනිය යුතුය.” යනුවෙන් සම්බුදු දේශනාවේ සඳහන් වේ. අප හමුවට එන සියලු අභියෝගවල දී මෙකී උතුම් දහමෙන් පෝෂණය වූ ආදර්ශය ලොවට ප්‍රදර්ශනය කළ යුතු වන්නේය.තෘෂ්ණාව හේතුවෙන් ලොව හටගත් සියලු ගැටුම් නිරාකරණය වී සත් වගට මෙත් පතුරණ මඟ අප ලෝකයට විවර කර දිය යුතු ය. නිවෙන සැනසෙන ලෝකයක් ගොඩ නැඟීමට ධර්මයෙහි මඟ පෙන්වීම ලබා දිය යුතුය. අප තථාගතයන් වහන්සේගේ අවසන් බුද්ධ වචනයට අනුව ප්‍රතිපත්ති පූජාවට මුල් තැන දී නොපමාව කුසල් දහම් රැස් කොට සම්බුද්ධත්ව ජයන්ති වෙසක් මංගල්‍යය අර්ථවත් කර බුදුන් වහන්සේ සරණ යාමට අදිටන් කර ගනිමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa1105156</link>
    <topic>ලොව විශාලතම බෞද්ධ පොත්හල අද විවෘත කෙරේ</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහලොව ලොකුම බෞද්ධ පොත්හල හා බෞද්ධ තොරතුරු මධ්‍යස්ථානය ලෙස හැඳින්විය හැකි රුපියල් ලක්ෂ 3300ක වියදමින් කොළඹ තුන්මුල්ලේ ඉදිකළ 2600 ශ්‍රී සම්බුද්ධත්ව ජයන්ති මන්දිරය අද (15) සවස මහින්ද රාජපක්ෂ ජනාධිපතිතුමා අතින් විවෘත කෙරේ.දෙහිවල නැදිමාල බෞද්ධ සංස්කෘතික මධ්‍යස්ථානය මඟින් මහින්ද රාජපක්ෂ ජනාධිපතිතුමා ලබාදුන් ඉඩමක ඉදිකළ මෙම බෞද්ධ ග්‍රන්ථ හා තොරතුරු මධ්‍යස්ථානය මහල් 16 කින් සමන්විතය. විශාල ප්‍රමාණයේ පුස්තකාල දෙකක්, 600කට අසුන් ගත හැකි ධර්ම සම්මන්ත්‍රණ ශාලාවක් මෙරට විශාලතම බෞද්ධ ග්‍රන්ථ තොරතුරු මධ්‍යස්ථානයක් හා නවීන ධර්ම සන්නිවේදන ශබ්දාගාර පහසුකම් මෙම සම්බුද්ධත්ව ජයන්ති මන්දිරයේ ඇතැයි දෙහිව නැදිමාල බෞද්ධ සංස්කෘතික මධ්‍යස්ථානාධිපති කිරම විමලජෝති හිමියෝ පැවසූහ. 2600 ශ්‍රී සම්බුද්ධත්ව ජයන්තිය වෙනුවෙන් මෙරට ඉදිකරන ප්‍රධාන සම්බුද්ධත්ව ජයන්ති ස්මාරකය ලෙස මෙය ඉදිවන බවද විමලජෝති හිමියෝ පැවසූහ.එතෙර මෙතෙර ඕනෑම බෞද්ධ ප්‍රසංගයක් බුදුදහමට සම්බන්ධ පෝස්ටර් චිත්‍ර, ඡායාරූප බෞද්ධ සංයුක්ත තැටි කැසට් ආදිය ද ලබා ගත හැකි මෙම මධ්‍යස්ථානය මඟින් ශබ්දාගාර පහසුකම් මෙන්ම බෞද්ධ මනෝ චිකිත්සක මධ්‍යස්ථානයක් ද බෞද්ධ ශිෂ්‍ය බල මණ්ඩල සම්බන්ධ හා වැඩිදියුණු කිරීම් කටයුතුª ද සිදුකෙරේ.මෙම මන්දිරය විවෘත කිරීමත් සමඟම කොළඹ හැව්ලොක් පාර ශ්‍රී සම්බුද්ධත්ව ජයන්ති මාවත ලෙස නම් කිරීම ද මහින්ද රාජපක්ෂ ජනාධිපතිතුමා අතින් සිදු කිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa1105155</link>
    <topic>සම්බුද්ධත්ව ජයන්තිය සමරා රටපුරා මහා පින්කම්</topic>
    <author>සුනිල් දයා අල්විස්</author>
    <content>කොළඹ වෙසක් තොරණ 18 ක්සුනිල් දයා අල්විස්ශ්‍රී සම්බුද්ධත්ව ජයන්ති වෙසක් උත්සවය නිමිත්තෙන් කොළඹ නගරයේ වෙසක් තොරණ 18 ක් යෝධ පහන් කූඩු 50 ක් බත් දන්සල් 82 ක් සහ සෙසු දන්සල් සිය ගණනක් ද පැවැත්වේ.පිටකොටුව, කොටුව, ගාලු මුවදොර පිටිය, මරදාන, ග්‍රෑන්ඩ්පාස්, දෙමටගොඩ, කොල්ලුපිටිය, බොරැල්ල, කොම්පඤ්ඤවීදිය ආදි ප්‍රදේශවල මේ තොරණ ප්‍රදර්ශනය කෙරෙන අතර කොම්පඤ්ඤවීදිය ප්‍රදේශයේ පමණක් තොරණ පහකට ආසන්න සංඛ්‍යාවක් පැවැත්වේ.මීට අමතර පෑලියගොඩ හා කොළඹට නුදුරු ප්‍රධාන නගර කිහිපයක් ද තොරණ ප්‍රදර්ශන පැවැත්වේ. මෙයින් එක් තොරණක් ඉදිකර ඇත්තේ ගංගාරාම විහාරස්ථානයට නුදුරේ ශ්‍රීමත් ජේම්ස් පීරිස් මාවතේය. මේ සියලු තොරණ දින තුනක් සහ ඊට වැඩි කාලයක් ප්‍රදර්ශනය කෙරෙන අතර අනිකුත් ප්‍රධාන තොරණ සතියක් සහ දින 8 - 10 කාලයක් පුරා ප්‍රදර්ශනය කිරීමටත් පියවර ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa1105153</link>
    <topic>සුබ වෙසක් මංගල්‍යයක් වේවා</topic>
    <author/>
    <content>- අති උතුම් මැල්කම් රංජිත් කාදිනල් හිමිපාණෝගෞතම බුදුරජාණන් වහන්සේ සම්මා සම්බුද්ධත්වයට පත් වී වසර 2600ක් සම්පූර්ණ වන මේ අවස්ථාව ලෝ වැසි සැමගේ උද්දාමයට හේතු වන උතුම් අවස්ථාවක් බවත් බහුතර බෞද්ධ ජනතාවක් වාසය කරන ශ්‍රී ලංකාවට එය සුවිශේෂ වූ දහම් ප්‍රබෝධයකට මාහැඟි මොහොතක් වනු ඇතැයි වෙසක් පොහොය වෙනුවෙන් පණිවුඩයක් නිකුත් කරන අති උතුම් මැල්කම් රංජිත් කාදිනල් හිමිපාණෝ පවසති.එම නිවේදනයේ මෙසේද සඳහන් වෙයි. මෙම 2011 වසරේ මැයි මස 17 වන දිනට යෙදී ඇති ගෞතම බුදු රජාණන් වහන්සේ සම්මා සම්බුද්ධත්වයට පත්වී වසර 2600ක් සම්පූර්ණවීම ලෝවැසි සැමගේ උද්දාමයට හේතුවන ඉතා උතුම් අවස්ථාවකි. එමෙන්ම බහුතර බෞද්ධ ජනතාවක් වෙසෙන ශ්‍රී ලංකාවට එය සුවිශේෂී වූ දහම් ප්‍රබෝධයක මාහැඟි මොහොතක් ද වනු ඇත.ප්‍රධාන ආගම් හතරක් අදහන ජනතාවක් ශ්‍රී ලංකාවේ වෙසෙති. එයින් බහුතරයක් වූ බෞද්ධ ජනතාවගේ මෙම උතුම් වැදගත් ආගමික අවස්ථාව අපද සමරන්නේ සුවිසල් භක්ති ආදරයකින් යුතුවය. බෞද්ධ ජනතාවට විශේෂ වූ මෙම පූජනීය දිනය ඔවුන් වෙත දක්වන ගෞරවයේ සලකුණක් ලෙස තම තමන්ගේ ආගමික සිද්ධස්ථාන වලට ගැලපෙන අයුරින් පූජනීයව ගත කරන ලෙස අනිකුත් ආගමික ජනතාවට ද, කතෝලික ජනතාවට ද, මම ආරාධනය කරමි. සැමට සුබ වෙසක් මංගල්‍යයක් වේවා!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa11051510</link>
    <topic>තමිල්නාඩුවේ ජය ජයලලිතාට</topic>
    <author/>
    <content>තමිල්නාඩුවේ පැවැති මහ මැතිවරණයේ දී මෙතෙක් ප්‍රකාශිත ප්‍රතිඵල අනුව සමස්ත ඉන්දීය අන්නා ද්‍රවිඩ මුන්නේත්‍ර කසාගම් පක්ෂය විශිෂ්ට ජයග්‍රහණයක් ලබාගෙන ඇත.එහි නායිකා ජෙයලලිතා ජෙයරාම් නව මහ ඇමැතිවරිය වශයෙන් පත්වනු ඇත. මෙතෙක් එම ධූරයේ ක්‍රියා කළ එම්.කරුණානිධි මහතා තම ඉල්ලා අස්වීමේ ලිපිය ඉදිරිපත් කැර ඇතැයි ද විදෙස් මාධ්‍ය වාර්තා කෙළේය.ජෙයලලිතා ජෙයරාම් නායකත්වය දුන් අන්නා ද්‍රවිඩ මුන්නේත්‍ර කසාගම් පක්ෂය මේ වනවිටත් පැහැදිලි බහුතරයක් දිනාගෙන ඇති අතර කරුණානිධි මහතාගේ නායකත්වයෙන් යුත් ඩී.එම්.කේ හා කොමියුනිස්ට් හා වාමාංශික පක්ෂ බහුතර ආසන ගණනක් ජයග්‍රහණය කැර නැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa1105159</link>
    <topic>අලුත් රැකියා ලාභී තිස්දහසට වැටුප් ගෙවීමට රුපියල් මිලියන 1350 ක්</topic>
    <author>චන්දන බණ්ඩාර</author>
    <content>චන්දන බණ්ඩාරලබන අගෝස්තු මස 01 දා සිට රාජ්‍ය සේවයට උපාධිධාරින්, අ.පො.ස උසස් පෙළ සමතුන් සහ අ.පො.ස සාමාන්‍ය පෙළ සමතුන් තිස් දහසක් බඳවා ගැනීමට රජය රුපියල් මිලියන 1350 ක් හදිසි අවශ්‍යතා සඳහා වෙන් කර ඇති මුදල් ප්‍රතිපාදන මඟින් ලබා ගැනීමට කැබිනට් මණ්ඩලයේ අනුමැතිය ලැබී ඇතැයි විදුලි සන්දේශ සහ තොරතුරු තාක්ෂණ ඇමැති රංජිත් සියඹලාපිටිය මහතා සිළුමිණට පැවැසීය.රාජ්‍ය සේවය ශක්තිමත් කරමින් රටේ ශීඝ්‍ර සංවර්ධන වේගයක් පවත්වා ගැනීමට රාජ්‍ය අංශයේ පවතින පුරප්පාඩු පිරවීම අත්‍යාවශ්‍ය වී ඇති බවත් මුදල් අමාත්‍යාංශයේ කළමනාකරණ සේවා දෙපාර්තමේන්තුව විසින් රාජ්‍ය අංශයේ සිදු කළ සමීක්ෂණයකින් ඒ බව අණාවරණය වී ඇති බවත් ඇමැතිවරයා කියා සිටියේය. අගෝස්තු මාසයේදී රාජ්‍ය සේවයට බඳවා ගන්නා උපාධිධාරින් සංවර්ධන කළමනාකරණ තනතුර යටතේ එම් එන් 4 වැටුප් තලය යටතේත් අ.පො.ස සාමාන්‍ය පෙළ සහ උසස් පෙළ සමතුන් සංවර්ධන කළමනාකාර සහායක තනතුර යටතේ එම් එන් 01 වැටුප් තලයටත් යටත්ව බඳවා ගන්නා බවද ඔහු කීය.රාජ්‍ය සේවයට බඳවා ගන්නා උපාධිධාරින් 15,000 සඳහා වසරක පුහුණුවක් ලබා දෙන බවත් පුහුණු කාලයේදී ඔවුන්ට රුපියල් 10,000 දීමනාවක් ද අ.පො.ස සාමාන්‍ය පෙළ සහ උසස් පෙළ සමතුන් 15,000 සඳහා ද වසරක පුහුණු කාලයකට යටත් වන බවත් ඔවුන්ට එම කාලයේදී රුපියල් 8,000 දීමනාවක් ලබා දීමට කැබිනට් මණ්ඩලයේ අනුමැතිය හිමිවූ බවද ඇමැති සියඹලාපිටිය මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa1105154</link>
    <topic>අමාදහර සදහම් වෙසක් කලාපය</topic>
    <author/>
    <content>ලේක්හවුස් අමා දහර වෙසක් කලාපයේ වෙසක් පහන් කූඩු නිර්මාණ තරගය සඳහා මේ වන විට වෙසක් පහන් කූඩු 70ක් පමණ ලැබී ඇත. වෙසක් පහන් කූඩු තරගය සඳහා නිර්මාණ බාර ගැනීම අදින් (15) අවසන් වන අතර නිර්මාණ කරුවන්ට සිය නිර්මාණ මේ තරගය සඳහා අදත් ඉදිරිපත් කළ හැකි බව සංවිධායකවරු පවසති.2600 සම්බුද්ධත්ව ජයන්තිය සමරමින් පැවැත්වෙන වෙසක් පහන් කූඩු තරගය තියුණු නිර්මාණ තරගයක් වනු ඇතැයි අපේක්ෂා කැරේ.ලංකාවේ සීමාසහිත එක්සත් ප්‍රවෘත්ති පත්‍ර සමාගම සංවිධානය කරනු ලබන වෙසක් පහන් කූඩු ප්‍රදර්ශනය, සැදැහැ ගී සරණිය, බොදු ගී ප්‍රසංගය හා අම්බලන්ගොඩ රූකඩ සංදර්ශන ආදී විශේෂාංග රැසක් ඇතුළත් අමාදහර වෙසක් සදහම් කලාපය ශ්‍රී ලංකා ටෙලිකොම් අනුග්‍රහයෙන් මැයි මස 17,18 සහ 19 යන දිනයන්හි ලේක්හවුස් මන්දිරය අබියස දී අති උත්කර්ෂවත් අයුරින් පැවැත්වෙයි.වෙසක් පුර පසළොස්වක පොහෝ දා (මැයි 17 වන දා) සවස 6.00 ට ආරම්භ වන මේ උත්සව මාලාව සංස්කෘතික හා කලා කටයුතු අමාත්‍ය ටී.බී. ඒකනායක මහතාගේ ප්‍රධානත්වයෙන් ආරම්භ වීමට නියමිතය. අනතුරුව මැයි මස 18 වන දා ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතාගේ ප්‍රධානත්වයෙන් ද මැයි මස 19 වන දා ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල මහතාගේ ප්‍රධානත්වයෙන් උත්සව කටයුතු ඇරැඹෙයි.අමාදහර වෙසක් සදහම් කලාපයේ විද්‍යුත් මාධ්‍ය අනුග්‍රහය දෙරණ රූපවාහිනිය හා දෙරණ ගුවන් විදුලියෙනි.ලංකාවේ සීමාසහිත එක්සත් ප්‍රවෘත්ති පත්‍ර සමාගම විසින් මේ වෙසක් පහන් කූඩු ප්‍රදර්ශනය පවත්වනු ලබන්නේ විසි එක් වන වරටය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa1105157</link>
    <topic>වෙසක් සිරි නරඹන බැතිමතුන්ට රුපියල් මිලියන 500ක රක්ෂණාවරණයක්</topic>
    <author>රමණී සුබසිංහ</author>
    <content>රමණී සුබසිංහ2600 වැනි ශ්‍රී සම්බුද්ධත්ව ජයන්ති සැමරුම් උලෙළේ ප්‍රධාන උත්සව භූමි සහ ඒවාට පැමිණෙන ජනතාව සඳහා රුපියල් මිලියන 500ක රක්ෂණ ආවරණයක් පිරිනැමීමට ජාතික රක්ෂණ භාර අරමුදල කටයුතු යොදා තිබේ.මේ යටතේ එක් පුද්ගලයෙක් සඳහා රක්ෂණ මුදල වශයෙන් රුපියල් මිලියනයක් දක්වා වෙන් කැරේ.බණ්ඩාරනයාක සම්මන්ත්‍රණ ශාලාව, කොළඹ කලාභවන, විහාර මහා දේවි උද්‍යානය අවට මුළු භූමි ප්‍රදේශය, කැලණිය මානෙල්වත්ත විහාරය ඇතුළු ස්ථාන අටක් රක්ෂණාවරණයට යටත් වන අතර පැමිණෙන ජනතාවට සිදුවන කුමන හෝ ආපදාවකදී රක්ෂණ ආවරණ ලබා දීමට කටයුතු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa1105158</link>
    <topic>වැලිගම පොල් රෝගයට වැලිගමින්ම බෙහෙතක්</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහල”වැලිගම පොල් රෝගයට” ඔරොත්තු දෙන දෙමුහුන් පොල් ප්‍රභේදයක් නිර්මාණය කිරීමට ලුණුවිල පොල් පර්යේෂණ ආයතනය සමත් වෙයි. කොළ කුන්දිරා සමඟ උසැති පොල් ප්‍රභේදයකින් දෙමුහුන් කර නව පොල් ප්‍රභේදය නිපදවා ඇති බව ශෂ්‍ය විද්‍යා අංශයේ ප්‍රධානී ආචාර්ය ජයන්ත ගුණතිලක මහතා පවසයි.කාලාන්තරයක් තිස්සේ දකුණු පළාතට අර්බුදයක් වූ “වැලිගම පොල් රෝගය” නිසා විශාල පොල් ගස් ප්‍රමාණයක් කැපීමට සිදු වූ බව පැවැසූ ඒ මහතා; ඒ ගස් කපා දැම්මේ නිරෝගී පොල්ගස් ආරක්ෂා කිරීමට බවද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa11051511</link>
    <topic>සඟරුවනට මුල්තැන දී කටයුතු කිරීම අගය කරනවා</topic>
    <author>අමල් යශෝමන් ජයසිංහ</author>
    <content>මහාචාර්ය ඉත්තදෙමළියේ ඉන්ද්‍රරතන හිමිඅමල් යශෝමන් ජයසිංහලේක්හවුස් ආයතනයේ නිර්මාතෘ ඩී. ආර්. විජයවර්ධනයන් එදා ගත් මඟ යමින් වර්තමාන සභාපතිතුමා ප්‍රධාන බලධාරීන් ආයතනයේ සෑම කටයුත්තකදීම මහසඟරුවනේ ආශිර්වාදයට මුල්තැන දී කටයුතු කිරීම තමන් වහන්සේ මහත් සේ අගය කරන්නේ යැයි කොටුව සම්බුද්ධාලෝක විහාරාධිපති, ශ්‍රී ලංකා බෞද්ධ හා පාලි විශ්ව විද්‍යාලයේ මහෝපාධ්‍යය මහාචාර්ය ඉත්තදෙමළියේ ඉන්ද්‍රරතන නාහිමියෝ පැවසූහ.අප ඉගෙනුම ලබන කුඩා අවධියේදී ද දහම් දැනුමින් පෝෂණය කරවූ ලේක්හවුස් වෙසක් කලාප සඟරාව අඛණ්ඩ ව ගෙන එමින් 2600 ශ්‍රී සම්බුද්ධත්ව ජයන්තිය සමයේදී අගනා අන්දමින් වෙසක් සඟරාවක් එළිදැක්වීම ඉතා වැදගත් කොට සලකන්නේ යැයි ද උන්වහන්සේ ප්‍රකාශ කළහ.ලේක්හවුස් ආයතනයේ දිනමිණ වෙසක් කලාපය සහ ඩේලි නිවුස් වෙසක් සඟරාව එළිදැක්වීමේ උත්සව සභාවේ විශේෂ දෙසුම පවත්වමින් උන්වහන්සේ එසේ පැවසූහ.දිනමිණ ප්‍රධාන කර්තෘ මහින්ද අබේසුන්දර මහතාගේ උපදේශකත්වය යටතේ දිනමිණ විශේෂාංග අංශය විසින් මෙම වෙසක් කලාප සංස්කරණය කොට තිබෙනවා.මෙහිදී අදහස් දැක්වූ කර්තෘ මණ්ඩල අධ්‍යක්ෂ සීලරත්න සෙනරත් මහතා, කුමන අවලාද නැගුවත් ජනාධිපතිතුමාගේ මඟපෙන්වීම මත උතුරු ප්‍රදේශයට පුවත්පත් දෙකක් නිකුත් කැරෙන බවත් දේශපාලන නොව කලාවන් පිළිබඳ එහි තරුණ තරුණියන් දැනුවත් කිරීම අරමුණු කරගනිමින් කලා සඟරාවක් නිකුත් කිරීමට ද කටයුතු කරන බව පැවැසීය. එමෙන්ම බුදුදහම පිළිබඳ පුවත් පිළිබඳව දෙමළ බසින් ලියැවුණු පුවත්පතක් උතුරට ලබාදීමට ඉදිරියේදී කටයුතු කරන බව ද කීය.සබරගමුව ආණ්ඩුකාර වි. ජ. මු. ලොකු බණ්ඩාර මහතා අදහස් දක්වමින්, මේ රටම එකම රටක් බවට පත්ව දුරදක්නා දැක්මක් ඇති මහින්ද චින්තනය රටේ ඉදිරි ප්‍රගතියට සුවිශේෂ වැඩ කොටසක් සිදු කැරෙන අතරේදී නිවැරැදි ආකල්පයකින්, දැක්මකින් කටයුතු කරන ලේක්හවුස් ආයතනය විසින් මෙවන් මිණිමුතු වන් දහම් කරුණු ඇතුළත් වෙසක් කලාප නිකුත් කිරීම පිළිබඳව තමන් අගය කරන බව ද, පසුගිය කලාපවලට වඩා මෙවර කලාපය විශේෂ මුහුණුවරක් ගෙන තිබීම හරවත් කරුණක් බව ද කීය.රඹුකන සිද්ධාර්ථ හිමියන් ඇතුළු මහ සඟරුවන ද වෛද්‍ය ගුණදාස අමරසේකර මහතා ඇතුළු සම්භාවනීය පිරිසක් මේ අවස්ථාවට සහභාගි වූ අතර දිනමිණ විශේෂාංග කර්තෘ අයන්ති විතාන මහත්මිය ස්තුති කතාව කළාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa11051512</link>
    <topic>”රතු ඉද්ද”ට සුබ පැතුම්</topic>
    <author>ඡායා - සුදත් සිල්වා</author>
    <content>කරුණාදාස සූරියආරච්චිගේ නවතම නවකතාව වන “රතු ඉද්ද” පසුගියදා ජනගත කෙරිණි. එහි මුල් පිටපත ප්‍රදානය කළ මොහොතේ කතුවරයාගේ නිර්මාණ කාර්යයට මහින්ද රාජපක්ෂ ජනාධිපතිතුමා සුබපැතුවේ මෙසේය.ඡායා - සුදත් සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa11051513</link>
    <topic>තාරුණ්‍යයට හෙටක් සංවිධානයෙන් තරුණ තරුණියෝ 2600 ක් සිල් සමාදන් වෙති</topic>
    <author/>
    <content>තාරුණ්‍යයට හෙටක් සංවිධානය හා ජාතික තරුණ සේවා සභාව එක්වී තරුණ තරුණියෝ 2600 සිල් සමාදන් කරවීමේ පුණ්‍ය උත්සවයක් හෙට (16) මහරගම ජාතික තරුණ සේවා සභා පරිශ්‍රයේදී පැවැත්වේ.තාරුණ්‍යයට හෙටක් සංවිධානයේ සභාපති හම්බන්තොට දිස්ත්‍රික්ක පාර්ලිමේන්තු මන්ත්‍රී නාමල් රාජපක්ෂ මහතාගේ ඉල්ලීමක් අනුව මෙම ශීල ව්‍යාපාරය සංවිධානය කර තිබෙන බව ජාතික තරුණ සේවා සභාපති පියුම් පෙරේරා මහතා පවසයි.මෙහිදී සිල් සමාදන් වන සියලුම තරුණ තරුණියන්ට ඇප උපස්ථාන කිරීම අන්‍ය ආගමික තරුණ පිරිස් විසින් සිදු කිරීම ද විශේෂත්වයකි. ධර්ම සාකච්ඡා, භාවනා ධර්මදේශනා ආදී වැඩසටහන් රාශියක් මෙදින දවස පුරා පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa11051514</link>
    <topic>දහම් පාසල් පොත් සියල්ලම අන්තර්ජාලයට එක්වෙයි</topic>
    <author/>
    <content>බෞද්ධ දහම් පාසල් සඳහා රජය මගින් නිර්දේශිත පෙළ පොත් මාලාව අන්තර්ජාලයට එක් කෙරේ. ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය මගින් ක්‍රියාත්මක ‘ඉ - සමාජ’ සංවර්ධන වැඩසටහන යටතේ මෙය ක්‍රියාවට නංවා තිබේ.මේ අනුව දහම් පාසල් 1 වන ශ්‍රේණියේ සිට ධර්මාචාර්ය දක්වා වන පෙළ පොත් මාලාව මෙසේ අන්තර්ජාලයට එක්කර තිබේ. අන්තර්ජාලය ඔස්සේ www.dahamsayura.com  වෙබ් අඩවියට පිවිසීමෙන් මෙම පෙළ පොත් පරිශීලනය කිරීමට හැකියාව ලැබේ.මෙම දහම් පෙළ පොත්වල අඩංගු ගාථා සහ දහම් කවි වෙබ් අඩවිය ඔස්සේ ශ්‍රවනය කිරීමට හැකි වීමද විශේෂත්වයක් වේ. දහම් පාසල් ශිෂ්‍යය ප්‍රජාවට ස්වයං අධ්‍යාපනයක් ලබා ගැනීමට මෙන්ම දහම් පාසල් ගුරුවරුන්ට ද මෙමඟින් එම කටයුතු සඳහා රුකුලක් වනු ඇතැයිද නියෝජිතායතනය සඳහන් කරයි. මෙම පෙළ පොත් මාලාව අන්තර්ජාලය ඔස්සේ නොමිලේ බාගත කර ගත හැකි බවද නියෝජිතායතනය පවසනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aa11051515</link>
    <topic>නැණසල වෙතින් ආගමික වැඩ සටහන්</topic>
    <author/>
    <content>දෙදහස් හයසියවන සම්බුද්ධත්ව ජයන්තිය නිමිත්තෙන් දිවයින පුරා පිහිටුවා තිබෙන නැණසල මධ්‍යස්ථාන කේන්ද්‍ර කර ගනිමින් ආගමික වැඩසටහන් ක්‍රියාත්මක කිරීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පියවර ගෙන තිබේ.මෙම වෙසක් පුන් පොහෝ දින සිට එළඹෙන වෙසක් පුන් පොහෝ දින දක්වා මෙම ආගමික වැඩසටහන් ක්‍රියාත්මක කෙරේ.නැණසල හිමිකරුවන්ට තම නැණසල පිහිටි ප්‍රදේශයට අනුකූල වන ආකාරයෙන් මෙම ආගමික වැඩසටහන් සම්පාදනය කිරීමට හැකි බව නියෝජිතායතනය සඳහන් කරයි.ධර්ම දේශනා ධර්ම සාකච්ඡා භාවනා වැඩසටහන් ශ්‍රව්‍ය දෘශ්‍ය උපකරණ භාවිතයෙන් ජාතක කතා ප්‍රදර්ශනය වෙසක් කූඩු තරග ආදිය පැවැත්වීම සඳහා නැණසල හිමිකරුවන් මේ වන විට මූලික පියවර ගනිමින් සිටින බව ද නියෝජිතායතනය පවසයි.නැණසල මධ්‍යස්ථාන බොහොමයක් ආගමික සිද්ධස්ථාන මුල් කර ගනිමින් පිහිටුවා තිබෙන හෙයින් මෙම වැඩසටහන සාර්ථක කර ගැනීමට එය රුකුලක් වන බව ද ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රෙෂාන් දේවපුර මහතා සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ab1105158</link>
    <topic>ජේ.ආර්.ගේ පරිප්පු කතාව මහින්දට අදාළ නැත</topic>
    <author/>
    <content>සමහරු බලාගෙන ඉන්නේ වරක් ඉන්දියාවෙන් පරිප්පු දැම්මා සේ නේටෝ එකෙන් බෝම්බ දාන කල්ය. ඔවුන් කියන වචනවලත් ලියන වචනවලත් තේරුම ඒකය. බඩරස්සාවක් ලෙස මාධ්‍යකරණයෙහි යෙදෙන ඇතැම් ඔස්තාද්ලා ඇඟිලි ගැන ගැන ඉන්නේ එහෙම තර්ජනයක් එනතෙක් ය. එහෙත් ඒ තර්ජනය එන්නේ නැත.බින්ලාඩන් මරා දමා දින දෙක තුනක් ඇතුළත ඇමෙරිකානු සහකාර රාජ්‍ය ලේකම් රොබට් ඕ.බ්ලේක් ශ්‍රී ලංකාවට පැමිණියේය. ඔහු එන ආරංචියටම එන්.ජී.ඕ. මාධ්‍ය කාක්කෝ පස්වනක් ප්‍රීතියෙන් පිනා ගියහ. ඔවුන් පෑන උරුක්කරගෙන සිටියේ බ්ලේක් ගේ තර්ජනාත්මක වචනයක් දෙකක් ගැන පත්තර පිටුවක් දෙකක් ලියන්නටය.බ්ලේක් ආවේය.”යුද අපරාධ වෙලා තියෙනවා. කොමිසමක් නෙමෙයි දෙක තුනක් දාන්ඩ වටිනවා” බ්ලේක් එහෙම කිව්වේ නැත.”ජේ.ආර්. කාපු පරිප්පු කන්ඩ වගේ හදන්නේ” බ්ලේක් එහෙම කිව්වේ නැත.”රනිල් වගේ ඕනෑ දෙයක් වෙන්ඩ ඇරල යටින් සපෝට් එකක් දුන්න නම් ඉවරයිනෙ.” බ්ලේක් එහෙම කිව්වේ ද නැත.බ්ලේක් කිව්වේ සියල්ල යහපත් අයුරින් සිදුවී ඇති බවය. ඔහු අපේ රටින් පිටව ගියේ දරුස්මාන් වාර්තාව අකුල ගැනීමේ පියවර පිළිබඳව මූලික සංඥාවක් නිකුත් කරමිනි.කොයි මොහොතක හෝ රට මැද්දට මහා වින්නැහියක් කඩාපාත් වේ යැයි අතේ ඇඟිලි පමණක් නොව කකුලේ ඇඟිලි ද ගණන් කරමින් සිටි දේශපාලකයන්ට ද එන්.ජී.ඕ. මාධ්‍යවේදීන්ට ද කට උත්තර නැතිවී ගියේය. ඔවුහු උරුක් කළ පෑන යළි කනේ ගසාගත්හ.එහෙත් ඒ ටික දවසකටය. මහින්දව පතුරු නොගැසුවහොත් ඔවුන්ට ගතමනාව ලැබෙන්නේ නැත. ගතමනාව ලැබෙන්නේ මෙන්න මේවාගේ දේවල් ලිව්වොත් ය.”පශ්චාත් යුද අපරාධ සිදුවී ඇත. මානව හිමිකම් නැත. මාධ්‍ය නිදහස නැත.” එහෙම ලිව්වොත්ය.”මහින්ද ඔක්කොම අනාගන්නවා. ජේ.ආර්.වගේ පරිප්පු කන්ඩයි හදන්නේ”එහෙම ලිව්වොත් ය.ඉන්දියාවේ පරිප්පු වෙනුවට නේටෝ එකේ බෝම්බ වැටෙන තෙක් උඩට කට බලියාගෙන සිටිති. එහෙම උඩ බලාගෙන සිටිමින්ම කාරා කෙළ ගසති.කොච්චර බලාගෙන සිටියත් කොච්චර උඩට කෙළ ගැසුවත් මහින්දට හෝ මහින්දගේ ආණ්ඩුවට මොකක්වත්ම සිදුවන්නේ නැත. කාර කාරා ගැසූ කෙළ තමන්ගේම මුහුණ මතට වැටෙනවා පමණි.ජේ.ආර්. සිටියේ ජනතාව අතර නොවේ. ජේ.ආර්.ගේ තිබුණේ හැඟීම්වලින් පිරුණ පපුවක් නොවේ. කපටිකමින් පිරුණු පපුවකි. එහෙත් මහින්දගේ තිබෙන්නේ හැඟීම් මෙන්ම දැක්මක් ද තිබෙන පපුවකි. මහින්ද ගණන් හදන්නේ අද පායා ඇති හිරු දෙස බලාගෙන නොවේ. හෙට පායන හිරු ගැන අවධානය යොමු කරමිනි. සියල්ල සැලසුම් වන්නේ ඒ විදියටය.මහින්ද ජේ.ආර්.මෙන් යැංකි සමාජයේ පිනුම් ගැසූ යැංකියකු නොවේ. ප්‍රේමදාස මෙන් පාරේ ඉපිද රෑ ඉස්කෝලේ ගොස් පසුව ලොකු කොලීජිවල නම් ගාගත්තු කෙනෙකු ද නොවේ.එදා මෙන්ම අදටත් ජනතාව අතරට යාමටත් ජනතාව සමඟ පාරේ ඇවිදීමටත් කැමැති චරිතයකි.දහසක් ඇස් තම ජීවිතය බිළිගන්නට බලා සිටියදී වුවද මහින්ද ජනතාව අතරට ගියේය. කැබිතිගොල්ලෑවේ බස් බෝම්බයෙන් විනාශ වූ ජීවිත බලන්නට ගියේය.ත්‍රස්තවාදය අවසන් කරන්නෙමැයි තීන්දුවක් ගත්තේ සීතල කාමරයක දේශපාලන පඬිවරුන් මැද නොවේ. බස් බෝම්බයෙන් මියගිය මල් කැකුළක් වන් තම සිඟිති පුත්‍රයාගේ සිරුර ඔසවාගෙන විලාප ගසන පියවරුන් මැද දීය.කවුරුන් හෝ විග්‍රහකාරයෙක් මහින්දවත් ජේ.ආර්.වත් සමාන කරමින් මහින්ද හදන්නේ ජේ.ආර්. මෙන් පරිප්පු කන්නට යැයි කියා පාන්නට උත්සාහ කරන්නේ නම් ඒ තරම් වැරදීමක් විග්‍රහකාරයන්ට තවත් සිදුවන්නේ නැත. විග්‍රහ කාරයන් එහෙම කියන්නේ එක්කෝ කිසිම දෙයක් තේරුම් ගන්නට බැරි නිසා විය හැකිය. එසේත් නොමැතිනම් මෙවැනි විග්‍රහවලින් තමන්ට ගතමනාව ලැබෙන හින්දාය. නැත්නම් මේ වගේ දේවල් ලියමින් රනිල් රවටා සාක්කුවට විදීමටය. රනිල් ඇන්දවීමට මේ මාධ්‍යකාරයෝ දක්ෂයෝය. වරක් රනිල්ව බිල් ක්ලින්ටන්ට ඇන්දවීය. ටීෂර්ට් එකක් අන්දවා කොණ්ඩය ද බිල් ක්ලින්ටන් ගේ මෙන් තැනින් තැනින් කොණ්ඩය ද සුදු කෙළේය.නොදුන්නේ ද මොනිකා කෙනෙක් පමණි. එහෙත් වැඩේ හරි ගියේ නැත. ඉන්පසු රනිල්ට කිසිසේත් නොගැලපෙන කපටි කමිසයක් අන්දවා කලිසමට යට කෙළේය. කිසිම ගැලපීමක් නැත. තිබුණු පෞරුෂය ද හෝන්දු මාන්දු වී ගියේය. එක පිට එක පැරදුණේය. ඒ පැරදිල්ල තවමත් ඉවර නැත.එහෙත් තම නායකයාව රැවටීමේ මාධ්‍යවේදී ක්‍රියාන්විතය තවමත් අවසන් නැත. 18 වතාවක් පැරදිලාත් තවමත් ඒ රැවටිල්ල එසේමය.”මහින්ද දුර්වලයි. මහින්ද අනාගන්නවා. මහින්ද ජේ.ආර්. වගේම පරිප්පු කනවා.. චන්ද්‍රිකා වගේමයි. මිනිස්සු තරහකර ගන්නවා” එවැනි වචන කියමින් ලියමින් රනිල් රැවැට්ටීමේ සදාකාලික ක්‍රියාන්විතයක මේ මාධ්‍යකාරයෝ නියැලී සිටිති.මහින්ද දුර්වලත් නැත.මෙරට සිටි හැම නායකයකුටම වඩා මහින්ද ශක්තිමත්ය. ජනතාව රැස්වන්නේ දුර්වල නායකයන් වටා නොවේ.ශක්තිමත් නායකයන් වටාය. මහින්ද වටා ජනතාව එකසීරුවට තවමත් රැස්කෑමේ රහස එයයි. ශක්තිය යනු සංවිධාන ශක්තිය වගේම බුද්ධියේ සහ දැක්මේ ශක්තියයි. මහින්ද පිළිබඳව මුළු ලොවම දන්නා එක් ගුණාංගයක් තිබේ. එනම් මහින්ද තමන්ගේ දැක්ම මත නොසැලෙන සේ දෙපා තබාගෙන සිටින බවය. ජේ.ආර්.එක් වතාවක ඉන්දියාවෙන් පරිප්පු කෑවේය. තව වතාවකදී ඉන්දු-ලංකා ගිවිසුමක් අස්සන් කෙළේය.ඒ සියල්ල කෙළේ යැංකි දැක්මකින් මිසක ජාතික දැක්මකින් නොවේ. එහෙත් මහින්ද එසේ නොවේ. ඔහු සියල්ල පටන් ගත්තේ ජාතික දැක්මක කේන්ද්‍රයේ සිටය.ජනතාව රැස්ව සිටින්නේ මේ කේන්ද්‍රය වටාය. ඇතැම් බටහිර බලවේගවලට කාලා ඉන්ඩ බැරි මේ ගුණාංගය හැමවිටම පෙරට එන නිසාය. මහින්දට රට පාලනය කිරීමට මකියාවෙලී ගේ අත් උදව්ව අවශ්‍ය නැත. ජේ.ආර්.ට වැරදුණේ මකියාවෙලී පස්සේ ගිය නිසා වන්නට ඇත. ඒ කාලයේ උපහාසයට හෝ අපහාසයට මෙන් ජේ.ආර්.ට කියූ කතා කිහිපයක්ම නිර්මාණය වී තිබිණ. වරක් ජේ.ආර්. වාසු සමඟ ගුවන් ගමනක යෙදෙමින් සිටියේය. ජේ.ආර්. සාක්කුවෙන් රුපියල් සියයේ නෝට්ටු මිටියක් ගෙන ගුවන් යානයෙන් පිටතට විසුරුවා හැරියේය. “සල්ලි හම්බවෙච්චි මිනිස්සු පුදුම විදියට සන්තෝස වේවි” ජේ.ආර්. සිනාසෙමින් වාසුගේ මුහුණ බැලුවේය.”ඔබතුමා ප්ලේන් එකෙන් පනින්න. මුළු රටේම මිනිස්සු සතුටුවේවි” වාසු කීවේලු.ඒ යාං හෑල්ලට අමතරව තවත් යාංහෑලි මහ රාශියක් ජේ.ආර්. පිළිබඳව නිර්මාණය වී ඇත. එකක් නම් ජේ.ආර්.ගේ මෘත දේහය තැන්පත් කිරීම සඳහා වීදුරුවක් සහ වයිපරයක් සහිතව නිර්මාණය කළ පෙට්ටිය පිළිබඳවය.එහෙත් ඒ පිළිබඳව වැඩි විස්තර සටහන් කිරීම එතරම් උචිත නොවේ.කෙසේ වුවද ජේ.ආර්. ගේ පමණක් නොව ප්‍රේමදාසගේ, චන්ද්‍රිකාගේ ජනප්‍රසාදය දිනෙන් දින අඩුවී ගියේය.එහෙත් මහින්දගේ ජනප්‍රසාදය දිනෙන් දින වර්ධනය වෙයි. පළමුවර මහින්ද ජයගත්තේ වැඩි ඡන්ද එක්ලක්ෂ ගණනකින්. එහෙත් වසර පහකට පසු දෙවැනි වර ජයගත්තේ වැඩි ඡන්ද දහඅට ලක්ෂයකිනි. හෙට ඡන්දයක් පැවැත්වුවහොත් මේ වැඩි ඡන්ද සංඛ්‍යාව තවත් වැඩිවෙනවා මිසක අඩුවන්නේ නැත. ඒ දැක්මක් සහිත ස්ථිර සාර නායකත්වයක් ජනතාව පිළිගන්නා ස්වභාවයයි.එබැවින් ජේ.ආර්.ගේ පරිප්පු කතාව මහින්දට අදාළ නැත. මේ මාධ්‍යවේදීන්ට රනිල් රැවටිය හැකිය. එහෙත් ජනතාව රවටන්නට නොහැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ab1105151</link>
    <topic>උන් එදා කී දේ!</topic>
    <author>සුභාෂිණී ජයරත්න</author>
    <content>ප්‍රභාකරන් ප්‍රමුඛ කොටි ඝාතක සමාගම නුගේගොඩ, කොටුව දුම්රියපළ, පිළියන්දල, වැලිවේරිය, කැබිතිගොල්ලෑව ආදී කී නොකී ප්‍රදේශ රාශියක දරුණු ගණයේ බෝම්බ ප්‍රහාර සිදුකර මහා මිනිස් ඝාතන කරද්දි කොටින්ට එරෙහිව අන්තර්ජාතික මට්ටමේ විමර්ශන පැවැත්විය යුතු යැයි , එදා කිසිවකු කිසිවක් කීවේ නැත.සිය දරු මල්ලන් අමු අමුවේ ඝාතනය කරද්දි දරු දුකින්, ලෝකයාට ඇහෙන්නට හැඬුව ද ඒ දුකට උණු වූ හදවත් මොවුන් තුළ තිබුණේ ද නැත.ලෝක සාමය, සහෝදරත්වය වෙනුවෙන් සටන් වදින මහ බලවතුන්ගේ නියෝජිත එකමුතුව වන එක්සත් ජාතීන්ගේ සංගමයේ ‘ද්විත්ව රංගනය’ දැන් දැන් අන්තර්ජාතික කරළියට ද පිවිස ඇත. ඔවුන් කිසිදු පදනමකින් තොරව එළිපිට රඟ දක්වන මේ රඟපෑම නිසා එක්සත් ජාතීන්ගේ නිරුවත එළිපිටම ලෝකයාට දිස් වී ඇත.බලවත් රටවල්ත්‍රස්තවාදියා නම් ත්‍රස්තවාදියාම ය. ත්‍රස්තවාදියා වෙනුවෙන් හඬක් නඟන්නට ද කිසිවකුටත් අවශ්‍යතාවක් නැත.ඔසාමා බින් ලාඩන් අති දරුණු ගණයේ ත්‍රස්තවාදියකු යැයි විශ්වාස කරන බටහිර අධිරාජ්‍යවාදීහු ප්‍රභාකරන් ප්‍රමුඛ කොටි ත්‍රස්තවාදීන් මනින්නේ ඒ හැන්දෙන් නොවේ. ත්‍රස්තවාදියා මෙන්ම ත්‍රස්තවාදියාගේ ක්‍රියාකලාපය මැනිය යුත්තේ ද එකම හැන්දකින් නොවන බව මේ බටහිර අධිරාජ්‍යවාදි රටවල් දනී.නමුත් ඔවුන්ගේ හැසිරීම ඒ කිසිවක් නොදන්නා ගණනටය. ඔවුන් දන්නේ බලවත් රටවලට වින කරන ත්‍රස්තවාදියා එක හැන්දකිනුත්, න්‍යෂ්ටික රසායන අවි හැදීමේ හැකියාව නැති රටවලට වින කරන ත්‍රස්තවාදියා තවත් හැන්දකිනුත් මනින්නට ය.අපරාධ චෝදනාඅද මේ සංවිධානයේ විද්වත් මණ්ඩලයක් ශ්‍රී ලංකාවට එරෙහිව යුද අපරාධ චෝදනා නඟා ඇත. ලංකාවේ වසර 30 ක් තිස්සේ ක්‍රියාත්මක වූයේ ප්‍රභාකරන්ගේ ත්‍රස්තවාදය යැයි මේ විද්වත් මණ්ඩලය අද විශ්වාස කරන්නේ නැත. එදා ඔවුන් කියු කතා අද මේ අයට මතක නැත. ඔවුන්ට අතීතය අමතක වන්නට ගත වී ඇත්තේ ඉතා කෙටි කාලයකි. මේ විද්වත් මණ්ඩලය පවසන්නේ ලංකාවේ තිස් වසරක කාලය පුරා පැවැතියේ සන්නද්ධ අරගලයක් බවය.මේ විද්වත් මඩුල්ලේ අදහස් පමණක් නොව විද්වත් මඩුල්ලේ සිටින අය දෙස ද බොහෝ දෙනා බලන්නේ වපර ඇසිනි. ඒ දැක්ම නිවැරැදිය. මෙහි ප්‍රධානියා වන මාර්සුකි දරුස්මාන් ඉන්දුනීසියාවේ නීතිපති ලෙස කටයුතු කළ එළිපිටම කොටින්ට පක්ෂපාති අයෙකි.ඉතිහාසයඉතිහාසය අපට අමතක නැත. මන්ද ඉතිහාසය අපිට කියා දෙන්නේ අලුත්ම පාඩමකි. එදා ඔවුන් කළ කී දෑ අපිට අදටත් හොඳට මතකය. දරුස්මාන්ලා කෙසේ වෙතත් එක්සත් ජාතීන් ගේ සංවිධානය මෙන්ම එක්සත් ජාතීන්ගේ සංගමයේ ලේකම්වරු කියු කෙරූ දේ අපිට හොඳට මතක ය.අප දන්නා තරමටම එක්සත් ජාතීන්ගේ සංගමය පළමුවෙන්ම මෙයට අත පෙව්වේ 2009 මැයි මාසයේදීය. එහිදී ඔවුන් ප්‍රකාශ 2 ක්ද නිකුත් කැරිණි.පළමු ප්‍රකාශය 2009 මැයි මාසයේදී ය. ඒ නිවේදනය නිකුත් කළේ එක්සත් ජාතීන්ගේ සංගමයේ ආරක්ෂක කවුන්සලයයි. එමඟින් ප්‍රකාශ වූයේ ශ්‍රී ලංකා රජය ගන්නා පියවර නීත්‍යානුකූල බවයි.බෑන් කී මූන් මහලේකම්වරයා මෙහි පැමිණ යුද්ධ කාලයේ සිදුවූ දේ සියැසින් දැක ජනාධිපතිතුමාත් සමඟ සාකච්ඡා කිරීමෙන් පසු දෙවැනි ප්‍රකාශය නිකුත් කෙළේය. ත්‍රස්තවාදය මැඩලීම සඳහා ශ්‍රී ලංකා රජය ගන්නා ක්‍රියාමාර්ග ගැන බෑන් කී මූන් ප්‍රශංසාත්මකව ප්‍රකාශයක් නිකුත් කෙරීය.තුන්වන ප්‍රකාශය නිකුත් වූයේ 2009 මැයි මස 27 දාය. ජීනීවා නුවර පවත්වන ලද මානව හිමිකම් කවුන්සලයේදී විශේෂ ප්‍රකාශයක් නිකුත් විය.එමඟින් ශ්‍රී ලංකා රජය සිය ස්වෛරීභාවය, භෞමික අඛණ්ඩතාවය රැකගැනීම සඳහා ගන්නා ක්‍රියාමාර්ග අනුමත කරමින් ප්‍රකාශ නිකුත් විය. ශ්‍රී ලංකා ආරක්ෂක හමුදාව සිවිල් ජනතාව ආරක්ෂා කරමින් මානුෂීය මෙහෙයුම් ක්‍රියාත්මක කරන ආකාරය එදා ඔවුන් සියැසින් දිටීය. සියැසින් දුටුවා පමණක් නොව ඒ බව ප්‍රශංසාත්මකව ලොවට ද පැවැසීය.අතීතයශ්‍රී ලංකා ජාතිය අතීතය අමතක කරන ජාතියක් නොවේ.තමන් කන බත් පතෙන් කොටසක් සතෙකුට වුවද වෙන් කරන්නට නොපැකිළෙන ජාතියකි. එහෙව් ජාතියකට මානව හිමිකම් කියා දෙන්නට යාම විහිළුවකි.පශ්චාත් යුද සමයේ ශ්‍රී ලංකා ආරක්ෂක හමුදා, සිවිල් ජනතාව පලිහක් කරගෙන සිටි කොටි ත්‍රස්තවාදීන්ගෙන් මුදා ගෙන මානුෂික මෙහෙයුම දියත් කළ හැටි ලොවටම ආදර්ශයක් සැපයීය.ජාත්‍යන්තරය පමණක් නොව මේ වික්‍රමාන්විතය එක්සත් ජාතීන්ගේ අවධානයට පවා යොමු විය. මේ වික්‍රමාන්විතය ගැන ඔව්හු එදා කළ කී දෑ මෙසේ ය.සිවිල් ජනයාට බාධා කරමින් කොටි දැඩි ලෙස මානව හිමිකම් කඩනවා - එක්සත් ජාතීන්ගේ සංවිධානය“ශ්‍රී ලංකා රජය ලබා දුන් පැය 48 ක සහන කාල සීමාව ඇතුළත සිවිල් ජනතාවට යුද මුක්ත කලාපයෙන් පිටව යාමට එල්ටීටීඊය විසින් දැඩි ලෙස බාධා කළ බවත්, එය බරපතළ මානව හිමිකම් උල්ලංඝනය කිරීමක් වන බවත් එක්සත් ජාතීන්ගේ සංවිධානය සඳහන් කරයි.සහන කාල සීමාව තුළ ක්‍රියාත්මක වූ සටන් විරාමය ද කඩ කරමින්, ප්‍රචණ්ඩ ක්‍රියා මඟින් සිවිල් වැසියාගේ නිදහස සීමා කිරීමට එල්ටීටීඊය ගත් උත්සාහය බරපතළ ලෙස හෙළා දකින බව එවකට එක්සත් ජාතීන්ගේ නියෝජ්‍ය මහ ලේකම් ජෝන් හෝල්ම්ස් සඳහන් කළ බව 2009.04.17 ලක්බිම පුවත්පත් වාර්තාවක සඳහන් වෙයි.නීති ගරුකවවසර 30 කුරිරු යුද්ධ කාලය අවසානයේදී පවා ශ්‍රී ලංකා හමුදාව නීති ගරුකව, සාමකාමීව, මානව හිමිකම් උල්ලංඝනය නොකරමින් සිවිල් ජනතාව රැකගැනීම සඳහා සටන් වැදුනත් එල්ටීටීඊ ත්‍රස්තවාදීන් ඉතා ම්ලේච්ඡ ලෙස සිවිල් ජනතාව පළිහක් කර ගනිමින් යුද්ධ කළ අයුරුත්, අවසාන භාගය දක්වාම ඔවුන් මේ රළු දැඩි ප්‍රතිපත්තියේ කිසිදු වෙනසක් සිදු නොකර ඉදිරියට ගෙන ගිය ආකාරයත් මීට වසර දෙකකට පෙර එනම් 2009 වසරේදී පවා එක්සත් ජාතීන්ගේ සංවිධානය පිළිගත් සත්‍යයකි.එක්සත් ජාතීන්ගේ සංවිධානය එසේ ප්‍රකාශ කළා පමණක් නොව ඔවුන් සිටින්නේ ලෝක සාමය වෙනුවෙන් ය යන අදහස තවදුරටත් ලොවට පෙන්වීමට දෝඅවස්ථා ගණනාවකදී කොටින්ට නිවේදන නිකුත් කළේ මෙසේ යුද මුක්ත කලාපයේ රඳවා ගෙන සිටින සිවිල් වැසියන් ඉන් පිටව යාමට වහා නිදහස් කරන ලෙසයි.ඊට පෙර ද අවස්ථා ගණනාවකදී එක්සත් ජාතීන්ගේ සංවිධානය කොටින්ට එරෙහිව සිය හඬ නිකුත් කළ වාර අනන්ත ය.‘යුද ගැටුම් නිසා අවතැන්ව සිරවී සිටින ජනතාවට කොටි එන්න දෙන්නේ නැහැ’- ජෝන් හොල්ම්ස්2009.3.2 ලක්බිම“යුද ගැටුම්වලට මැදිහත් වී වන්නියේ සිර වී සිටින සිවිල් වැසියන්ට ආරක්ෂිත ස්ථාන කරා ගමන් කිරීමට කොටි සංවිධානය අවස්ථාව ලබා නොදෙන බවට තොරතුරු ලැබී තිබෙන බවත් සිවිල් වැසියන්ට ආරක්ෂිත ස්ථාන කරා ගමන් කිරීමට කොටි සංවිධානය අවස්ථාව දිය යුතු බවත් එක්සත් ජාතීන්ගේ ආරක්ෂක මණ්ඩලය අමතමින් එම සංවිධානයේ මානුෂීය කටයුතු පිළිබඳ නියෝජ්‍ය මහලේකම් ජෝන් හොල්ම්ස් මහතා අවධාරණය කර සිටී.”යුද ගැටුම්මෙම වාර්තාවට අනුව ජෝන් හොල්ම්ස් වැඩි දුරටත් එක්සත් ජාතීන්ගේ ආරක්ෂක කවුන්සලය හමුවේ කියා සිටියේ ප්‍රභාකරන් ප්‍රමුඛ කොටි ත්‍රස්තවාදීන්ගේ තවත් වීර ක්‍රියාවක් වහා නතර කළ යුතු බවයි. ඒ යුද ගැටුම් සඳහා ළමා සොල්දාදුවන් බඳවා ගැනීම කොටි සංවිධානය විසින් වහාම නතර කළ යුතු බවයි.පුන පුනා ළමා අයිතිවාසිකම් ගැන කතා කරන එක්සත් ජාතීන් ප්‍රමුඛ විවිධ අන්තර්ජාතික සංවිධාන එදා ප්‍රසිද්ධියේ ම පිළිගත්තේ ප්‍රභාකරන්ගේ සංවිධානය අඩු වයස් දරුවන් ළමා සොල්දාදුවන් ලෙස අතට ගිනි අවිය දී ගෙළට සයනයිඩ් කරල දමා යුද පුහුණුව දී සටන් බිමට යවා ළමා අයිතීන් අමු අමුවේ උල්ලංඝනය කරන බවයි.එක්සත් ජාතීන්ගේ දෙබිඩි ක්‍රියා කලාපය නිසා එදා ඔවුන්ගේ සඟයන් කළ කී දෑ අද ඔවුන්ට අමතකය. ඇස් පනා පිටම මානුෂිය අයිතීන් උල්ලංඝනය කළෝ කවරහුද යන්න දැක දැක එදා ඔවුහු ප්‍රකාශ කළ සත්‍ය අද වසන් කරති.ඒ යථාර්ථය තවදුරටත් හෙළි කළහොත්...‘UN Expert deeply Concerned For trapped civilians’ (Daily Mirror - 2009/04/08) වන්නියේ යුද මුක්ත කලාපයක් ලෙසට රජය විසින් ප්‍රකාශයට පත් කර ඇති වර්ග කිලෝමීටර් 14 ක ප්‍රදේශයේ සිර වී සිටින සිවිල් වැසියන් පිළිබඳව තමා දැඩි ලෙස අවධානය යොමු කරන බව අභ්‍යන්තරිකව අවතැන් වූ පුද්ගලයන්ගේ මානව අයිතිවාසිකම් පිළිබඳ එක්සත් ජාතීන්ගේ සංවිධානයේ නියෝජිත වෝල්ටර් කැලින් පවසා ඇත.“I urgently repeat my call to the LTTE to allow all civilians under its control to leave this zone and to seek safety else where....”පශ්චාත් යුද සමයේ සිදුවන කොටි සංවිධානයේ ම්ලේච්ඡ ක්‍රියා ඉවසා ගත නොහැකි තැන එක්සත් ජාතීන්ගේ සංවිධානය එල්ටීටීඊයෙන් ඉල්ලා සිටියේ ඔවුන් ප්‍රාණ ඇපකරුවන් ලෙස රඳවා තබාගෙන සිටින සිවිල් පුරවැසියන්ට ආරක්ෂිත කලාපයට යාම සඳහා අවකාශ සලසන ලෙසයි.ද්විත්ව රංගනයඑල්.ටී.ටී.ඊ.ය යුද්ධයේ අවසාන භාගයේ දී බලවත් ලෙස මානුෂීය අයිතීන් උල්ලංඝනය කර ඇති බව ඉතා පැහැදිලිය. එක්සත් ජාතීන්ගේ සංවිධානය පවා ඒ පිළිබඳව සාක්ෂි දරයි.නමුත් ද්විත්ව රංගනයක යෙදෙන දරුස්මාන්ලා ප්‍රමුඛ එක්සත් ජාතීන්ගේ සංවිධානය දැන් කියන්නේ යුද්ධය අවසාන භාගය වන විට ශ්‍රී ලංකා රජය විශාල වශයෙන් සරණාගතයින් පීඩාවට පත් කළ බවයි. දැඩි ලෙස මානුෂීය අයිතීන් පවා උල්ලංඝනය කරමින් සිවිල් වැසියන්ව අපහසුතාවයන්ට ලක්කළ බවයි.කොටින්ගේ ම්ලේච්ඡ ක්‍රියා හමුවේ මුනිවත රකින දරුස්මාන්ලා මේ අපහසුතාවන්ට පත් කරන්නට උත්සාහ කරන්නේ සිවිල් ජනතාව රකිමින්, ආරක්ෂා කරමින් යුද්ධයට තිත තැබූ ආරක්ෂක හමුදාවන්ය.මේ පිළිබඳවම තවදුරටත් 2009.04.17 Daily Mirrorසිය වාර්තාවකින් පෙන්වා දෙන්නේ බ්‍රිතාන්‍ය හා ප්‍රංස රජය විසින් ශ්‍රී ලංකාවේ යුදමය වාතාවරණයේ සැබෑ තතු පිළිබඳ කරන ලද ප්‍රකාශයකි.”LTTE using human shields : UK, France” Govt. urged to declare new ceasefire for aid to come in and civilians to go out...මිනිස් පලිහක්බ්‍රිතාන්‍ය විදේශ ලේකම් ඩේවිඩ් මිලිබෑන්ඩ් හා ප්‍රංස නියෝජිත බර්නාර්ඩ් කුච්නර් යන දෙදෙනාගේ සම ප්‍රකාශයකින් සෘජුව එල්.ටී.ටී.ඊ. යට චෝදනා කරන්නේ ඔවුන් සිවිල් ජනතාව මිනිස් පලිහක් ලෙස භාවිතා කළ බවයි. සිවිල් ජනතාවට යුද කලාපයෙන් මිදී යාමට රජය විසින් අලුතින් යුද විරාමයක් යෝජනා කළත් කොටි ත්‍රස්තවාදීන් යුද කලාපවලින් ජනතාවට මිදීයාමට නොදී මිනිසුන් පලිහක් ලෙස භාවිතා කරමින් යුද්ධය ජයගැනීමට ගත් වෙර වීරියත්ය.”It is clear the LTTE have been forcefully preventing civilians from leaving the conflict area and we deplore its determination to use civilians as a human shield,”...ජයග්‍රහණයඩේවිඩ් මිලිබෑන්ඩ් හා බර්නාර්ඩ් කුච්නර් තවදුරටත් මේ වාර්තාවෙන් පෙන්වා දෙන්නේ සිවිල් වැසියන්ව ප්‍රාණ ඇපකරුවන් ලෙස රදවා තබා ගනිමින් යුද්ධයේ ජයග්‍රහණය සඳහා ගත් මානුෂීය අයිතීන් උල්ලංඝනය කිරීමට කොටි ත්‍රස්තවාදීන් ගත් උත්සාහයයි.ප්‍රංසයත්, බ්‍රිතාන්‍යයත් මෙම ප්‍රකාශයෙන් වක්‍රව ප්‍රකාශ කළේ යුද මුක්ත කලාපය තුළ සිරවී සිටින සිවිල් වැසියන්ට ඉන් මිදීයාමේ අවස්ථාව අපේ ආරක්ෂක හමුදාවන් විසින් සැලසුවද ඒ අවස්ථාව කොටි ත්‍රසාත්වාදීන් විසින් සාමාන්‍ය ජනතාවට අහිමි කළේ ඉතා අමානුෂිකව බවයි.යුදමුක්ත කලාපයක් රජයෙන් ප්‍රකාශ කළ ද කොටි ත්‍රස්තවාදීන් මේ ප්‍රදේශය තුළ සිරවී සිටි සිවිල් ජනතාව මානුෂීය පලිහක් ලෙස තබා ගත්තා පමණක් නොව ඊට ෂෙල් වෙඩි ඇතුළු ප්‍රහාරයන් ද එල්ල කර ඇති බවට සාක්ෂි දරයි. මිලිබෑන්ඩ් මෙන්ම කුච්නර් ද මෙමඟින් එල්.ටී.ටී.ඊ.යට දැනුම් දී ඇත්තේ් ආයුධ අතහැර රජය විසින් ප්‍රකාශයට පත්කළ ආරක්ෂිත ස්ථාන කරා යාමට සිවිල් ජනතාවට ඉඩදෙන ලෙසයි.බෑන් කී මූන් ලා, දරුස්මාන්ලා දැන් කියන්නේ කුමක්ද? යුද අපරාධ කළෝ කවුරුද යන්න; මානුෂීය අයිතීන් උල්ලංඝනය කළෝ කවුරුද යන්න එදා ඔවුන් එළිපිටම ප්‍රකාශ කර අද සියල්ල වසන් කරන්නට උත්සාහ දරන්නේ ඇයිද යන්න සැමටම ප්‍රශ්නයකි. මෙය ශ්‍රී ලංකා රජයටත් ආරක්ෂක හමුදාවන්ටත් එරෙහිව ගෙනෙන ලද ජත්‍යන්තර කුමන්ත්‍රණයක් වන්නේ එහෙයිනි.එදා ඔවුන්ගේම නියෝජිතයන් කළ කී දෑ ඔස්සේ කතාබහ කරන විට නැඟෙන බරපතළ ප්‍රශ්නය නම් මේ විද්වත් මණ්ඩලයේ වාර්තාව සියයට සියයක්ම ඒක පාර්ශ්වීයව ගොඩනැඟුණක් බවයි.එක්සත් ජාතීන්ගේ විශේෂ නියෝජිත වෝල්ටර් කැලින් ලංකාවේ සිව් දිග සංචාරයකින් අනතුරුව වව්නියාවේ කළ විශේෂ නිරීක්ෂණ චාරිකාවකට පසු (2009) විශේෂ ප්‍රකාශයක් කරමින් කියා සිටියේ,’සිවිල් ජනතාව නිදහස් කිරීමට එල්.ටී.ටී.ඊ.ය පියවර ගත යුතු’ (ලක්බිම 2009.4.9) බවයි.’ශ්‍රී ලංකාවේ යුද ගැටුම් පවතින ප්‍රදේශවල බලහත්කාරයෙන් සිවිල් ජනතාව රඳවාගෙන සිටීමට එල්.ටී.ටී.ඊ. ය පියවර ගෙන ඇති බවත් එය බරපතල ලෙස මානුෂීය අයිතීන් උල්ලංඝනය කිරීමක් වන බවත් අභ්‍යන්තරික අවතැන් වූවන් පිළිබඳ එක්සත් ජාතින්ගේ විශේෂ නියෝජිත වෝල්ටර් කැලින් මහතා ප්‍රකාශ කර සිටී..”කොටි ත්‍රස්තවාදීන් මානව හිමිකම් උල්ලංඝනය කළ අවස්ථා ගැන බටහිර රටවල් මෙන්ම එක්සත් ජාතීන්ගේ සංවිධානය ප්‍රකාශයන් නිකුත් කළේ එකක් දෙකක් නොවේ.2009.03.26 දින රාත්‍රියේ ඇමෙරිකාවේ නිව්යෝර්ක් නුවර පැවැති එක්සත් ජාතින්ගේ විශේෂ රැස්වීමකදී ඊට සහභාගි වූ ඇමෙරිකානු, බ්‍රිතාන්‍ය හා ජගත් සංවිධානයේ නියෝජිතයන් ඒකමතිකව ප්‍රකාශකර සිටියේ ශ්‍රී ලංකාවේ උතුරු ප්‍රදේශයේ සිවිල් ජනතාවට අත්විඳීමට සිදුව ඇති සියලු දුක්පීඩාවන්ට ප්‍රධාන ලෙසම වගකිව යුත්තේ එල්.ටී.ටී.ඊ. සංවිධානය බවයි.”සිවිල් වැසියන් රඳවාගෙනකොටි මානව හිමිකම්උල්ලංඝනය කරලා” එල්.ටී.ටී.ඊ.ය අවි අතහැර සිවිල් වැසියන් මුදාහළ යුතුයිඇමෙරිකාව, බ්‍රිතාන්‍ය හා එක්සත් ජාතීන්ගේ සංවිධානය කියයි.ශ්‍රී ලංකාවේ උතුරු ප්‍රදේශයේ යුද ගැටුම් පවතින කලාප තුළ සිවිල් ජනතාව බලහත්කාරයෙන් රඳවා තබාගැනීම මඟින් හා ඔවුන් මිනිස් පලිහක් ලෙස භාවිතා කිරීම තුළින් එල්.ටී.ටී.ඊ.ය සිදු කරනුයේ බරපතල මානව හිමිකම් උල්ංලඝනය කිරීමක් වන බව ඇමෙරිකාව, බ්‍රිතාන්‍ය හා එක්සත් ජාතීන්ගේ සංවිධානය ප්‍රකාශ කර සිටියි...”(ලක්බිම 2009.03.28)මානව හිමිකම්එදා කොටි ත්‍රස්තවාදීන් මානව හිමිකම් අමු අමුවේ උල්ලංඝනය කරද්දී ජාත්‍යන්තරය ඒ පිළිබඳව නිහඬව සිටියේ නැත. ඔව්හු අපේ ආරක්ෂක හමුදා කරගෙන යන මානුෂීය ක්‍රියාදාමයන් මෙන්ම රජයේ ප්‍රතිපත්ති ඇගැයීමට ලක් කළත් මේ සියල්ල පිළිබඳ මුනිවත රකිමින් ඔවුන් අද ප්‍රකාශ කරන්නේ එල්.ටී.ටී.ඊ. සැකකරුවන් වඩාත් හිංසාවන්ට නිරාවරණය වූ බවය.මේ විද්වත් යැයි කියන වාර්තාවේ ඔවුන් පෙන්වා දෙන තවත් කරුණක් ඇත. ඒ මානුෂීය ආධාර කිරීම් වළකා ලූ බවයි. රජය ක්‍රමානුකූලව ගැටුම් ප්‍රදේශවල ජනතාවට මානුෂීය ආධාර, ආහාර ඖෂධ හා ශල්‍ය උපකරණ පවා ඔවුන් පීඩාවට පත්කරමින් නැවැත්වූ බව සඳහන් කරයි. ඒ හා සමගාමීව සැම ආරෝග්‍ය ශාලාවකටම ෂෙල් වෙඩි ප්‍රහාර ආරක්ෂක හමුදාවන් විසින් එල්ල කළ බවයි.”LTTE responsible for sufferings of Tamil civilians –US” (Lakbima News – 2009.07.08) ”The Tamil Tigers by trapping them (civilians) by continuing the conflict are just increasing the sufferings of the Tamil people. So it is very much time for them to allow safe passage for them to allow these people to leave,” Boucher said. ”We are glad to see that the government managing to get some additional food supply to these areas this week end,” Boucher said. එක්සක් රාජධානිය සෘජුව ප්‍රකාශ කර සිටින්නේ් දෙමළ ජනතාව විඳින පීඩාවන්ට එල්.ටී.ටී.ඊ.ය සෘජුව වගකිව යුතු බවයි.මේ වාර්තාවෙන් රිචර්ඩ් බවුචර් සඳහන් කර තිබෙන ආකාරයට කොටි ආරක්ෂිත කලාපවල සිට ෂෙල් ප්‍රහාර එල්ල කරන නිසා රජයෙන් ඉල්ලා සිටින්නේ එයට ප්‍රතිප්‍රහාර එල්ල නොකරන ලෙසයි. ඔවුන් කොටි ත්‍රස්තවාදීන්ගෙන් ඉල්ලා සිටින්නේ තමන්ගේ වෙඩි තැබීම් නතර කරන ලෙසයි.”...Tigers have been shooting shells out of the safe zone. We call upon the government not to shoot back, but first and foremost the Tamil Tigers have to stop shooting....” සහනයක්කොටි ත්‍රස්තවාදීන් මේ ආකාරයෙන් සිවිල් වැසියන්ව ග්‍රහණයට නතු කරගැනීමෙන් වන වේදනාව රජය මැදිහත් වීමෙන් හෝ සහනයක් සලසා දෙන ලෙස ඉල්ලා සිටින ඔහු වැඩිදුරටත් ප්‍රකාශ කරන්නේ රජය විසින් යුද කලාපවල සිටින අයට අතිරේක ආහාර ද්‍රව්‍ය සැපැයීම ගැන තමන් වඩාත් සතුටු වන බවත්ය. රිචර්ඩ් බවුචර් මේ ප්‍රකාශය කර ඇත්තේ ඒෂියන් ට්‍රිබියුන් සඟරාවටය.එල්.ටී.ටී.ඊ.යේ කෲර කම් නැවතීමට කාලය පැමිණ ඇති බවත්, තව දුරටත් ප්‍රහාර එල්ල නොකර දේශපාලන විසඳුමකට එන්නැයි නියෝග ද නිකුත් කර ඇත. වවුනියාවේ කළ සංචාරයකින් පසු හොල්ම්ස් මහතා සිය බිහිසුණු අත්දැකීම් පිළිබඳ විස්තරයක් ලිපිය අවසන් කරන්නට ප්‍රථම මෙලෙස විස්තර කරමි.”වව්නියාවේ අවතැන් වූවන් පිළිබඳව සොයා බලා ඉකුත් සිකුරාදා (20) මා කොළඹට පැමිණියා. එහිදී මා අත්වින්දේ නව අත්දැකීමක්. එල්.ටී.ටී.ඊ. ගුවන් ප්‍රහාර වැළැක්වීමට ගත් ආරක්ෂක පියවර නිසා මගේ නවාතැන්පළේ මා සිටියේ ඉටිපන්දම් එළියෙන්...””මේ වන විට එල්.ටී.ටී.ඊ. සංවිධානය මුදා නොගත් ප්‍රදේශවල සිර කරගෙන සිටින සිවිල් වැසියන් වහාම නිදහස් කිරීමට කටයුතු කළ යුතුයි. කුඩා දරුවන් සන්නද්ධ කටයුතු සඳහා බඳවා ගැනීම ද වහා නතර කළ යුතුයි.ශ්‍රී ලංකා රජය රට තුළ සාමය ස්ථාපිත කිරීමට යම් ක්‍රියා මාර්ගයක් ගනු ලබන්නේ නම් අප එයට කිසිසේත්ම බලපෑම් කරන්නේ නැහැ.” ”මා වව්නියාවේ අවතැන් වූවන් රැඳී සිටින තාවකාලික කඳවුරුවල කළ සංචාරයේදී රජය ඔවුන් වෙනුවෙන් ගෙන ඇති සුබසාධන ක්‍රියාමාර්ග පිළිබඳ නිරීක්ෂණය කළා. එය සෑහීමකට පත්විය හැකියි. අඩුපාඩු නැත්තෙම නැහැ. නමුත් එහි සෞඛ්‍ය පහසුකම් ඉතා දියුණු තත්ත්වයක තියෙනවා..”(ලංකාදීප 2009.02.03)මේ ඔවුන් එදා ඇසින් දැක කළ කී දෑවලින් ඉතා සුළු ප්‍රමාණයක් පමණි. මේ විද්වත් මණ්ඩලයක් විසින් සැපයුවේ යැයි අදහස් කරන යුද අපරාධ චෝදනා නිවැරැදි යැයි කිව හැක්කේ කාටද?සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ab1105152</link>
    <topic>පෞද්ගලික අංශයේ විශ්‍රාම වැටුප් ක්‍රමය</topic>
    <author>සාකච්ඡාකෙළේ</author>
    <content>රජය සූදානම් වන්නේ පෞද්ගලික අංශයේ සේවකයන්ටත් විශ්‍රාම වැටුප් ක්‍රමයක් ගෙන එන්නටය. විවිධ දේශපාලන පක්ෂ මෙන්ම විවිධ වෘත්තීය සමිති යෝජිත විශ්‍රාම වැටුප්ක්‍රමයට පක්ෂ හා විපක්ෂව අදහස් ප්‍රකාශ කරති. පෞද්ගලික අංශයේ සේවකයන්ට මේ විශ්‍රාම වැටුප් ක්‍රමයෙන් ගෙන දෙන වරප්‍රසාද පිළිබඳ පක්ෂ හා විපක්ෂ අදහස් කඩුල්ලෙන් අද විමසා බැලේ.හැමදේටම විරුද්ධ වන අයවිශ්‍රාම වැටුපටත් විරුද්ධයිකම්කරු හා කම්කරු සබඳතා ඇමැති ගාමිණී ලොකුගේමම හිතන්නේ මේ රටේ අලුතින් දෙයක් කරන කොට විරුද්ධ නොවෙන අවස්ථාවක් නැහැ. මේ පෞද්ගලික විශ්‍රාම වැටුප් ක්‍රමය ජනාධිපතිතුමා සද්භාවයෙන් ආරම්භ කළ දෙයක්. එය යෝජනා කළේ ජනාධිපතිවරණය කාලේ වැඩ කරන ජනතාවට ඒ පන්තියට ලබාදුන් පොරොන්දුවක් ඉෂ්ට කරන්නයි.අප දන්නවා ඔය වගේ ම විරුද්ධව කෑගැසුවා සේවක අර්ථසාධක අරමුදල ආරම්භ කරන්න යද්දී 1958 වසරේ. ඒ වගේ සේවක භාරකාර අරමුදල ආරම්භ කරද්දී වැන්දඹු හා අනත්දරු අරමුදල අරඹද්දී ඔය වගේ ම කට්ටිය විරුද්ධ වුණා. නමුත් ඒවායින් දැන් කොයිතරම් අය ප්‍රයෝජනයක් ගන්නවාද?අලුත් රක්ෂණ ක්‍රමය ගෙන එද්දීත් ඔය වගේ ම විරෝධය පළ කළා. ඒ විතරක් නෙවෙයි. මානුෂික මෙහෙයුම කරන කොටත් ඒකටත් විරුද්ධ වුණ පිරිසක් තමයි ඔය විදිහට කෑගහන්නේ. දැන් විශ්ව විද්‍යාල ආචාර්යවරුන්ගේ වැටුප් වැඩි කරන්න කියලා කෑගහන අය තමන්ගේ ආණ්ඩු කාලේ ඒක කළා ද? යුද්ධ කරන්න එපා කියල කෑගහපු අය ඒ අයගේ බලය තියෙන කාලේ ඒ දේවල් කළා ද? දැන් දරුස්මාන්ගේ වාර්තාවේ එල්ලිලා ඉන්න අය ගැන අපට කියන්න තියෙන්නේ මොකක්ද? ඔය වගේ ලෝකේ නැති ‘අවලං’ කතන්දර කියන හින්ද තමයි අපි යු.ඇන්.පී එක දාලා ආවේ. මේ විශ්‍රාම වැටුප් කතන්දරයත් ඒ වගේ ම එකක්.පෞද්ගලික අංශයේ සේවය කරන අයට විශ්‍රාම වැටුපක් ලබාදෙන්නේ ඒ අයගේ සැදෑ සමය නිදහසේ ගත කරන්න ඉඩ හදලා දෙන්නයි. ඒ සඳහා ජනාධිපතිතුමා ගියවර අය වැයේදී විශ්‍ර‍්‍රාම වැටුප් අරමුදලක් යෝජනා කරලා එය කැබිනට් අනුමැතියෙන් දැන් පාර්ලිමේන්තුවට පනතක් ලෙස සම්මත කරගැනීමට ගෙනැවිත් තිබෙනවා. මේ විශ්‍රාම වැටුප නිසා දැනට ඔවුන් සතු සේවක භාරකාර අරමුදල, අර්ථසාධක අරමුදල හෝ පාරිතෝෂිකයට කිසිම බලපෑමක් නැහැ.ඒ දේවල්වලට අමතරව වයස අවුරුදු 60 සම්පූර්ණ වුණාම විශ්‍රාම වැටුපකුත් ලැබීමයි සිදුවන්නේ. අර්ථසාධක අරමුදලට සියයට 13.75 ක පොළියකුත් සමඟ ලැබෙනවා. භාරකාර අරමුදලත් තිබුණු අයුරින් ම තියනවා. විශ්‍රාම වැටුප් අරමුදලෙන් ජීවිතය තියෙන තුරු විශ්‍රාම වැටුප් ගෙවනවා. ඒ සඳහා ඊ.පී.එෆ්., ඊ.ටී.එෆ් වගේ ම සියයට 2 ක් සේවකයන්ගේ වැටුපෙන් කැපෙනවා. රජය විශ්‍රාම වැටුප් අරමුදලට ඇප කරයක් ලබා දෙනවා.මෙහිදී තේරුම් ගත යුතු දෙය නම් මෙය දේශපාලන කටයුත්තක් නොවන බවයි. මේ සඳහා පනත පිළිබඳව ජනාධිපතිතුමා සියලුම වෘත්තිය සමිති හා අනෙකුත් අදාළ පාර්ශ්ව සමඟ සාකච්ඡාවක් පැවැත්වූවා. එහිදී ඉදිරිපත් වුණු අදහස් විමසුමට භාජනය කරලා තමයි පාර්ලිමේන්තු කාරක සභා සංශෝධන දක්වා ඇවිත් තිබෙන්නේ.රජයේ සේවකයකු වුණත් විශ්‍රාම වැටුපට හිමිකම් කියන්න සේවයේ වසර දහයක් රැඳී සිටිය යුතුයි. ඒ හැමදේමත් දැනගෙන අර්ථසාධක අරමුදල වගේ දේවලින් ලැබෙන වරප්‍රසාද ගැනත් දැනගෙන වැන්දඹු අනත්දරු එකට විරුද්ධ වුණු අය පවා අද ආපහු සියයට 5 ක් ගෙවලා බැදෙන බවත් දැනගෙන මේ දේවලට විරුද්ධ වෙන්නේ ජනතාව මුලා කරන්න. වැඩ කරන පන්තිය වෙනුවෙන් වැඩ කරන ජනතාව වෙනුවෙන් කියලා කෑ ගැහුවට ඒ අය කරපු දේකුත් නැහැ. අනාගතේ ඔවුන්ට සැළසෙන වාසියක් අත්කර ගන්න දෙන්නෙත් නැහැ. ඒ නිසයි මේ වගේ විරෝධය පාන්නේ.පෞද්ගලික අංශයකලක් බලා සිටි සහනයක්රාජ්‍ය පරිපාලන හා ස්වදේශ කටයුතු ඇමැතිඩබ්ලිව්.ඩී.ජේ.සෙනෙවිරත්නමේ විශ්‍රාම වැටුප් ක්‍රමය පෞද්ගලික අංශයේ ජනතාව දීර්ඝ කාලයක් තිස්සේ බලා සිටි සහනයක්. ඉතා හොඳ ක්‍රමයක්. නමුත් අද මෙයට විවිධ අය විරුද්ධ වෙනවා. ඒ විරුද්ධ වෙන්නේ විවිධ හේතු නිසා. විශේෂයෙන්ම මෙය කාලයක් පුරා බලා සිටි පෞද්ගලික අංශයේ ජනතාවට ලබා දෙන්නට යන සහනයක්.රජය කෙරෙහි ඇතිවන ජනතා ප්‍රසාදයට ඊර්ෂ්‍යාවෙන් විවිධ පිරිස් ගෙනයන ව්‍යාපාරයක් ලෙසටයි මම මෙය දකින්නේ. මෙයට විරුද්ධ වීමට කිසිම හේතුවක් නැහැ. මම මේ අයගේ ප්‍රකාශ කිහිපයක් කියන්නම්.අර්ථ සාධක අරමුදලටත් සේවක භාරකාර අරමුදලටත් මෙම පෞද්ගලික විශ්‍රාම වැටුපෙන් හානි වෙනවා කියලා මේ අය කියනවා. එහෙම දෙයක් වෙන්නෙ නැහැ. අර්ථ සාධක අරමුදලෙන් සතයක්වත් මෙම පෞද්ගලික විශ්‍රාම වැටුප් ගෙවන්න දායක කරගන්නේ නැහැ. සේවක භාරකාර අරමුදලෙනුත් මීට කිසිම දායකත්වයක් නැහැ.මේ අරමුදල ගොඩනැඟෙන්නේ වෙනයම් ආකාරයකින්. සේවකයා හා සේව්‍යයා මෙම විශ්‍රාම වැටුපට සියයට 2 බැගින් දායක වෙනවා. වැටුපෙන් මෙම සියයට 2 වෙන් වෙනවා.තවත් වාසි තියනවා. රජය දෙනවා රුපියල් බිලියනයක සහතිකයක්. මේ අයට ලැබෙන පාරිතෝෂිතයෙන් සියයට දහයක් ද මෙයට එක් වෙනවා. මේ ඇරෙන විට වෙන කිසිම දෙයකින් දායක වීමක් වෙන්නෙ නැහැ. සේවක අර්ථසාධක අරමුදලෙන් වත් සේවක භාරකාර අරමුදලෙන් වත් දායකවීමක් වෙන්නෙ නැහැ.විශ්‍රාම වැටුප් අරමුදලක් පිහිටුවා වසර 10ක සේවයෙන් පසුව ඔහු මියගියහොත් භාර්යාවට හෝ අවුරුදු 18ට අඩු දරුවන්ට මෙය ලබා දෙන්නටත් සැලසුම් කර තියනවා.සමහරු කියනවා මේ විශ්‍රාම වැටුප් ක්‍රමයෙන් සේවක අර්ථ සාධක, භාරකාර අරමුදලටත් තට්ටුවෙන බව. දෙවැනි කාරණය තමයි මේ විශ්‍රාම වැටුප් පුද්ගලයාට එහෙමත් නැතිනම් සේවකයාට පමණක් සීමා වන බව. එහෙම වෙන්නෙ නැහැ. ඔහුගේ කනවැන්දුම් භාර්යාවට හෝ පුරුෂයාටත් හිමිවෙනවා. අවුරුදු 18ට අඩු දරුවන් ඉන්නවා නම් ඒ අයටත් ප්‍රයෝජනයක් තියෙනවා.අපි බලන්න ඕන මිනිස්සු මෙයට විරුද්ධ වෙන්නේ් ඇයි කියලා. ඇත්තෙන්ම මෙය සාමාන්‍ය ප්‍රවණතාවයක්. ආණ්ඩුව කොතරම් හොඳ වැඩ කළත් එයට විරුද්ධ වන අයත් ඕනෑතරම් ඉන්නවා. මෙහි වටිනාකම වැදගත් කම හෑල්ලුවට ලක්කර, ලැබෙන ප්‍රසාද වලක්වන්න, යම් යම් දේශපාලන පරමාර්ථ ඉටුකර ගන්නට කටයුතු කරන අය ඉන්නවා.1956 දී කම්කරු ඇමැති ටී.බී.ඉලංගරත්න මහතා අර්ථ සාධක අරමුදල ගෙනා වෙලාවේදී සමහර කොටස් මෙයට විරුද්ධ වුණා. සේවකයන්ගෙන් යම් මුදල් ප්‍රමාණයක් අඩු කරනවා. වැටුපට තට්ටු කරන්න හදනවා කියලා බොහෝ දෙනා විරුද්ධ වුණා.සේව්‍ය සේවක දෙපැත්තෙන්ම එකතු වෙලා තමයි අර්ථ සාධක අරමුදල අද ගෙවන්නේ. අද එය ඉතාම හොඳ ප්‍රයෝජනවත් වැඩ පිළිවෙළක් බව හැම දෙනාම පිළිගන්නවා. මෙවැනි සම්ප්‍රදායක් අපේ රටේ තියෙනවා. මෙම විශ්‍රාම වැටුප පෞද්ගලික අංශයටත්, ස්වයං රැකියා කරන අයටත් ඉතාමත් ප්‍රයෝජනවත් දෙයක්.මෙය ඉතා ඉක්මනින් ක්‍රියාත්මක කරන්නයි රජය බලාපොරොත්තුªවන්නේ. වෘත්තීය සමිතිවලට මෙයට පක්ෂව විපක්ෂව අදහස් ප්‍රකාශ කරන්නට දුන් කාලය අවසන්. අඩු පරමාර්ථ නිසා විරුද්ධ වන වෘත්තීය සමිති එකක් දෙකක් හැර අනික් අයගේ සහයෝගය අපිට ලැබෙයි. එවිට හැමෝම ඇතුළත් වන පරිදි මේ විශ්‍රාම වැටුප් ක්‍රමය සැකසේවි.අනාගතය සුරක්ෂිත කිරීමරජයේ වගකීමයිවාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වාදැනට විශ්‍රාම වැටුප් ලබන්නේ රාජ්‍ය සේවකයන්ට පමණක් බව කවුරුත් දන්නවා. නමුත් විශ්‍රාම වැටුපක් නොලබන රාජ්‍ය ආයතනවල හා පෞද්ගලික අංශයේ සේවය කරන විශාල සේවක සේවිකාවන් සංඛ්‍යාවක් අපේ රටේ ඉන්නවා. ඔවුන්ට දැනට ලැබෙන්නේ සේවක අර්ථසාධක අරමුදල සේවක භාරකාර අරමුදල හා පාරිතෝෂික මුදල පමණයි.මේ ආකාරයෙන් විශ්‍රාම වැටුපක් නොලබන පිරිස සඳහා ඔවුන්ගේ අනාගතය සුරක්ෂිත කිරීමට විශ්‍රාම වැටුපක් ලබාදීමයි මේ පනතේ අරමුණ වන්නේ. එය ක්‍රියාත්මක කළ පසු රාජ්‍ය ආයතනවලත් පෞද්ගලික අංශයේත් මෙතෙක් විශ්‍රාම වැටුප් නොලබන ගණයේ සේවක මහත්ම මහත්මීන්ට විශාල ප්‍රතිලාභ ලැබෙනවා.”“මේ සඳහා රජයෙන් ද ආරම්භක දායකත්වය ලෙස රුපියල් බිලියනයක මුදලක් භාණ්ඩාගාරයෙන් ලබාදීමට නියමිතයි.“මීට අවුරුදු ගණනකට පෙර සේවක අර්ථසාධක අරමුදල පිහිටුවන වේලාවේදීත් මෙවැනි ම විරෝධතා රැසක් මතුවුණා. නමුත් අද ඒ අරමුදලින් කීදෙනෙක් කොයිතරම් ඵලදායි ප්‍රතිඵල ලබාගන්නවාද කියා හා අමුතුවෙන් කිවයුතු නැහැ. ඒ නිසා එක්සත් ජාතික පක්ෂය හෝ ජනතා විමුක්ති පෙරමුණ මේ වෙලාවේ මවාපාන දේවල පනතට විරුද්ධව ගෙනෙන තර්කවල කිසිදු පදනමක් නැති බව අප කිව යුතුයි.”“විශේෂයෙන් ම ජනාධිපතිතුමා භාණ්ඩාගාරය හා වෘත්තීය සමිති සමඟ දීර්ඝ වශයෙන් සාකච්ඡා කළා මේ පිළිබඳව. ඒ සාකච්ඡා රාශියේදී විවිධ අදහස් මතු වුණා. හුවමාරු වුණා. තවදුරටත් ජනාධිපතිතුමා සහ රජය මේ පිළිබඳව වැඩිදුර සාකච්ඡා පවත්වමින් ඉන්නේ. ඒ නිසා සේවක සේවිකාවන්ට වඩාත්ම හොඳ ප්‍රතිලාභ දිය හැකි ආකාරයේ ක්‍රමයක් තමයි මේ මතින් සැකසෙන්නේ.”“සමහරු විවිධ මත පළ කළත් මේ පනත නිසා හෝ විශ්‍රාම වැටුප් ක්‍රමය නිසා මෙතෙක් පැවති අර්ථසාධකයටවත් භාරකාර අරමුදලටවත් කිසිම වෙනසක් සිදුවන්නේ නැහැ. එයින් ලබාගත් ණය ක්‍රම ආදියට කිසිදු ඇණ හිටීමක් සිදුවන්නෙත් නෑ. හරි නම් මේ ක්‍රමයට විරුද්ධ විය යුත්තේ සේවකයන් නොවෙයි හාම්පුතුන් විසිනුයි. මොකද ඔවුන්ටයි මෙයින් තවත් බැඳීම් වැඩිවන්නේ.”“දැනට පනතේ තිබෙන අඩුපාඩු කීපයක් පිළිබඳ වෘත්තිය සමිති සාකච්ඡාවලදී පෙන්වා දුන්නා. ඒවා සකසන්න රජය කටයුතු කරගෙන යනවා. රජය පොරොන්දු වී තිබෙනවා පූර්ණ ජනතාවාදී ක්‍රමවේදයක් මගින් මේ විශ්‍රාම වැටුප් ක්‍රමය සකසන්න. ඒ නිසා කවුරුත් කියන පළියට දේවල් පිළිගන්න අවශ්‍ය නෑ. ඒ ඒ අයගේ කාලේ නොකෙරුණු ජනතාවාදී වැඩකටයුතු මේ රජයෙන් කෙරෙන විට ඇතිවන නොකැමැත්තට තමයි ඔය විරෝධය පළ කරන්නේ.මෙමඟින් ප්‍රතිලාභ ලැබෙන්නේ එක පාටක, එක පක්ෂයක පිරිසට පමණක් නොවෙයි සමස්ත වැඩ කරන ජනතාවටයි. අපේ රටේ ශ්‍රම බලකායටයි. ඒ නිසා රජය කිසි විටෙකත් අපේ ශ්‍රම බලකායට අහිතක් නොකරන බව තේරුම් ගෙන අනවශ්‍ය හුඹස් බියක් ඇති කර නොගෙන කටයුතු කිරීමයි වඩා නුවණට හුරු කියා මා සිතනවා.”සේවකයන්ගේ අරමුදල්වලට තට්ටු වේදැයි සැකයක් තියෙනවාපාර්ලිමේන්තු මන්ත්‍රී හා එ.ජා.ප මාධ්‍ය ප්‍රකාශක ගයන්ත කරුණාතිලකමේ රජය, වැඩ කරන ජනතාවගේ ආර්ථිකය ශක්තිමත් කිරීම සඳහා යැයි කියමින් වාර්ෂික වැටුප් වැඩි කිරීම්වලට අමතරව වැඩිවන සෑම ජීවන අංක ඒකකයකටම රුපියල් 2.50 බැගින් දෛනිකව ගණනය කොට මාස් පතා වැටුපට එකතු කිරීමේ ආකර්ශනීය අයවැය යෝජනාවක් ගෙනාවා.”“2007 යුද්ධය පෙන්වමින් එය සම්පූර්ණයෙන් ම අත්හිටුවීමට ක්‍රියා කළා. යුද්ධයෙන් පසුව දෙන බවට පොරොන්දු වුණා. එම ආකර්ශනීය ජීවන අංක දීමනා පොරොන්දු, රුපියල් 2500 වැටුප් වැඩිකිරීමේ ආකර්ශනීය පොරොන්දු රජය සම්පූර්ණයෙන් ම අමතක කර, රණවිරුවන් යුද ජයග්‍රහණ අත්පත්කර වසර දෙකකට පසුව සියලු මැතිවරණ දිනාගෙන බඩු මිල අසීමිතව වැඩි කළා.වැටුප් වැඩි කිරීම වෙනුවට, පොරොන්දු ඉටු කරනවා වෙනුවට අර්ධ රාජ්‍ය, පෞද්ගලික, විදේශ රැකියා හා ස්වයංරැකියා යන සමස්ත අංශයන්හි වැඩ කරන ජනතාවට කොළය වසමින් කඩිමුඩියේ පාර්ලිමේන්තුවට ගෙනත් සම්මත කරගන්නට උත්සාහ කරන දායකත්ව විශ්‍රාම වැටුප් ප්‍රෝඩාව අපි තරයේ හෙළා දකිනවා.වැඩ කරන ජනතාවගේ විශ්‍රාම දිවිය සැපවත් කිරීමේ සැබෑ උවමනාවක් රජයට තියෙනවා නම් බණ්ඩාරනායක රජය විසින් ඇති කරන ලද සේවක අර්ථ සාධක අරමුදලත්, එක්සත් ජාතික පක්ෂ රජය විසින් ආරම්භ කරන ලද සේවක භාරකාර අරමුදලත්, විශ්‍රාමික පාරිතෝෂික මුදලත් අන්තර්ජාතික මූල්‍ය අරමුදලේ කොන්දේසිවලට කොල්ලකෑමේ ක්‍රියාවලියට නතු නොකළ යුතුයි.“සියලු වෘත්තීය සමිති හා සියලු වැඩබිමේ ජනතාවගේ එකඟතාවය මත සැබෑ විශ්‍රාමික වැටුපක් ලබාදීමේ කතිකාවතක් අරඹන ලෙසත් එතෙක් වැඩබිමේ ජනතාවගේ සියලුම අයිතීන් කොල්ලකන ප්‍රෝඩාකාරී විශ්‍රාම වැටුප් යෝජනාව කඩිමුඩියේ පාර්ලිමේන්තුවට ගෙනඒමේ යෝජනාව අත්හිටුවන ලෙසත් එක්සත් ජාතික පක්ෂය දඩි ලෙස රජයට කියා සිටිනවා.”“යෝජිත විශ්‍රාම වැටුප් ක්‍රමය ගෙන ඒම තුළින් සේවකයන්ට තමන්ගේ අර්ථ සාධක අරමුදලේ ලාභාංශ දැඩි අභියෝගයකට ලක් වෙනවා. විශ්‍රාම යනවිට ලැබෙන අවසන් සේවා අර්ථසාධක මුදල අහිමිවීමේ අභියෝගයකට ලක්වෙනවා. එසේම විශ්‍රාමික පාර්තෝෂික දීමනාව සම්පූර්ණ කප්පාදුවකට ලක්වීමේ අවධානම පවතිනවා.මේ පනතේ පැහැදිලිව තිබෙන එක්තරා වගන්තියකින් මේවා සේවකයන්ගෙන් උදුරා ගැනීමේ අයිතිය රජය සතු වෙනවා. මේ පනතේ සේවා භාරකාර අරමුදලෙන් සියයට 10 ක් ද සේවා අර්ථසාධක අරමුදලේ අවසන් ගෙවීමෙන් සියයට 2 ක් ද විශ්‍රාමික පාරිතෝෂික දීමනාවෙන් අවමය සියයට 10 ක් හා වයස අවුරුදු 70 ඉක්මවා අර්ථ සාධක අරමුදල් ලබා නොගත් සියලු මුදල් ගිණුමට බැර කිරීමේ යෝජනාවක් ද ඇතුළත්. මෙහි භයංකරත්වය තමයි අවමයේ සියයට ගණන ඕනෑම වෙලාවක වෙනස් කිරීමට රජයට හැකිවීම.”“අද වෙන විට ගොවි විශ්‍රාම වැටුප හා ධීවර විශ්‍රාම වැටුප අහිමි කර තියනවා. එය යළි පවත්වාගෙන යන්න රජයට නොහැකිවූයේ ගොවියට හා ධීවරයාට වෙනත් අරමුදල් නොතිබූ නිසා.නමුත් මෙතැනදී අරමුදල් තිබේ නම් අවමය යන වචනය උපයෝගි කරගෙන ඒ සියලු අරමුදල් සේවකයන්ගෙන් උදුරා ගැනීමට පුළුවන්කම තියනවා.” “මෙය ඉතාම අවදානම් සහිතයි. සේවකයා විශ්‍රාම ගන්නේ අවුරුදු 55 න් හෝ 57 න්. විශ්‍රාම ගියත් විශ්‍රාම වැටුප් අර්ධ රාජ්‍ය හා සංස්ථා සේවකයන්ට හිමිවන්නේ අවුරුදු 60 න්. විදේශ රැකියා, ස්වයං රැකියා ලාභීන්ට වයස අවුරුදු 65 සම්පූර්ණ වූ විටයි ලැබෙන්නේ. එමනිසා මෙය සැබෑ විශ්‍රාම වැටුපක් නොවේ. සේවකයන්ගේ පෞද්ගලික ගිණුමේ මුදල් තියන තුරු පමණයි ක්‍රියාත්මක වන්නේ.“එම නිසා මේ ජනතා ද්‍රෝහී ජාත්‍යන්තර මූල්‍ය අරමුදලේ පදයට නටමින් ගිනි පොලී ණය පියවා ගැනීම සඳහා සේවකයන්ගේ අරමුදලට තට්ටු කිරීමට ගෙනෙන ප්‍රෝඩාකාරී විශ්‍රාම වැටුපට එක්සත් ජාතික පක්ෂය විරුද්ධ අතර සේවක අයිතීන් වෙනුවෙන් ද පෙනී සිටිනවා.සාකච්ඡාකෙළේසුභාෂිණී ජයරත්නඅරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ab1105153</link>
    <topic>නංගියේ මල්ලියේ ඔයාලගේ අනාගතය දීප්තිමත්</topic>
    <author>රංජිත් සියඹලාපිටිය</author>
    <content>උපාධිධාරී නංගියේ මල්ලියේ, ඔන්න ආයෙත් අලුත් ආරංචියක් කියන්ඩ තියෙනවා. ඔයාලා වගේ උගත් බුද්ධිමත් අයට රටට වැඩ කරන්න ඉඩක් දෙන්ඩ යනවා. වෙන කවුරුත් නෙමෙයි මහින්ද මහත්තයාගේ ආණ්ඩුව. මේ සුබ ආරංචිය ඇහුවාම ඔයාලා ගේ ඉහේ මලක් පිපීලා වගේ දැනෙයි. ඔයාලා පහළොස් දාහකට ආණ්ඩුවේ රැකියා දෙන්ඩ හදන්නේ මේ එන අගෝස්තුවේදී.කවුරු කොහොම කීවත් උපාධිධාරියෙක් වෙන්ඩ ලේසි නෑ. ඒකටත් පිනක් තියෙන්ඩ ඕනේ. ළමයි දෙසියක් පළවෙනි වසරට ගියාම විශ්වවිද්‍යාලයෙන් උපාධියක් අරගෙන එළියට එන්නේ තුන් දෙනායි.අපේ රටේ තියෙන ආදායම් විෂමතා වගේම අධ්‍යාපන විෂමතා එක්ක උපාධියක් ගන්ඩ දුක් විඳින්ඩ ඕනේ. හරියට පෙරුම් පුරාගෙන මහා ධෛර්යයෙන් ඒක කරන්ඩ ඕනේ. හරියට කන කැස්බෑවා විය සිදුරෙන් එළිය බලනවා වගේ.කොහොමෙන් කොහොමහරි ගිය කැබිනට් රැස්වීමේදී ජනාධිපතිතුමා යෝජනාවක් ගෙනාවා. ඒ ඔයාලා වෙනුවෙන්. රැකියා විරහිත උපාධිධාරියෝ වෙනුවෙන්. ඔයාලාගේ පංතියේ කෙනෙක් විදියට මං ඒ වෙලාවේ ලැබුවේ අසීමිත සතුටක්. මටත් මගේ අතීතය මතක් වුණා. ගමේ ඉස්කෝලෙන් ශිෂ්‍යත්වය පාස් වෙලා. කොළඹ රාජකීය විදුහලට ඇවිල්ලා. ජ’පුර සරසවියට ගියා. උපාධිය අරගෙන ගෙදර ගිහින් ඔයාලා වගේ රස්සාවලට අයදුම්පත් දැම්මා.නෑදෑයෝ හතර වරිගයටම කියලා සහකාර පොලිස් අධිකාරිවරයෙක් විදියට පුහුණුවට යන්ඩ ලියුම අතට ගත්තා. ඒත් දේශපාලනය හින්දා මට ඒක නැති වුණා. මගේ සිහින මාළිගා ඔක්කොම කඩාගෙන වැටුණා. එදා දේශපාලනය නැතුව මොනවත් කරන්ඩ බැරි කාලයක්. අන්තිමට මට ජීවිතය පටන් ගන්ඩ වුණේ රබර් පැළ තවානක් දාගෙන. ඒත් අද එහෙම නෙමෙයි. අද උපාධිධාරින්ට රස්සා දෙන්නේ දේශපාලනය බලා නෙමෙයි. කොළපාට, රතුපාට දේශපාලනය කියලා නම කපලා දාන්නේ නැහැ. දක්ෂයාට තැන තියෙනවා.ශ්‍රී.ල.නි.ප ය මුල් වෙච්ච ආණ්ඩු හැමදාම උපාධිධාරින්ට සැලකුවේ. 1970 දි සිරිමාවෝ මැතිනිය උපාධිධාරින් 10,000 කට රස්සා දුන්නා. ආයෙත් 1999 දී 14,000 කට අපේ ආණ්ඩුව සැලකුවා. 2005 දී අපේ ආණ්ඩුව උපාධිධාරින් 45,000 කට රස්සා දුන්නා. හිතා බලන්ඩ ලක්ෂ භාගයකට ආණ්ඩුවේ රස්සා දෙනවා කියන්නේ පොඩි වැඩක් නෙමෙයි. ඒක මහා පිංකමක්. මහා වගකීමක්.මට අද වගේ මතකයි. එදා මං නියෝජ්‍ය මුදල් ඇමැති. මහින්ද රාජපක්ෂ ජනාධිපතිතුමා, එදා අපේ අගමැතිතුමා. මං එතුමා මුල් වෙච්ච වට මේස සාකච්ඡාවේ ඉඳගත්තේ මහා මෙරක් වගේ බරක් ඔළුවේ තියාගෙන. එතුමා එඩිතර තීරණ හැමදාම ගත්තේ. එදත් එතුමා උපාධිධාරින්ට ආශිර්වාදයක් වුණා. අන්තිමට මං ඒ වට මේස සාකච්ඡාවෙන් නැගිට්ටේ මහා සැහැල්ලුවෙන්.අදත් අපේ මහින්ද මහත්තයා ඔයාලාට ආශිර්වාදයක් වෙලා. මතක තියා ගන්ඩ හැමදාම ඔය රතු හාදයින්ගේ බිලි බෝයිලා වුණේ ඔයාලා වගේ උපාධිධාරියෝ. 1971 දී වගේම 1989 දිත් අදත් හෙටත් එහෙමම තමයි. කොළපාට උදවියත් එහෙමම තමයි. මතකනේ 2002 දී අරලියගහ මන්දිරය ඉස්සරහාදී රැකියා නැති උපාධිධාරින්ට එළවා එළවා ගහපු හැටි.ඒ හින්දා රත්තරන් උපාධිධාරී නංගියේ මල්ලියේ ඔයාලාට වගකීමක් තියෙනවා අපේ රට ආසියාවේ බබලවන්ඩ. ඒකේ පෙර ගමන්කරුවෝ වෙන්ඩ. විශ්වවිද්‍යාලේ ඉගෙන ගන්න නංගිලා මල්ලිලාගෙත් අනාගතය අඳුරු නැහැ. ඔයාලාවත් මහින්ද මහත්තයා බලා ගනීවි. හැබැයි ඔයාලා කාගේවත් බිලී බෝයිලා වෙන්ඩ එපා. රස්සාව ස්ථිර කරගන්ඩ, පඩි වැඩි කර ගන්ඩ කාගේවත් පිහිට පතන්ඩ ඕන නෑ. ඒකත් මහින්ද මහත්තයා බලා ගනීවි. ඒ හින්දා හෙට එච්චර කළුවර නැහැ. ඒක හොඳට හිතේ තියා ගන්ඩ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ab1105159</link>
    <topic>ගුවන් හමුදාව ඇතුළු ත්‍රිවිධ හමුදාව කිසිදා අහිංසක සිවිල් වැසියන් ඉලක්ක කෙළේ නෑ</topic>
    <author>පරිවර්තනය දයා ඩී. ෆොන්සේකා</author>
    <content>ශ්‍රී ලංකා ගුවන් හමුදාවේ විශ්‍රාමලත් එයාර් වයිස් මාර්ෂල්  බාලසුන්දරම් පේ‍්‍රමචන්ද්‍රපොන්නදුරෙයිසාමි බාලසුන්දරම් පේ‍්‍රමචන්ද්‍ර ශ්‍රී ලංකා ගුවන් හමුදාවේ එයාර් වයිස් මාර්ෂල් නිලයට පත් වූ එකම දෙමළ නිලධරයාය.එල්ටීටීඊයට එරෙහි මානුෂික මෙහෙයුම කෙරෙද්දි පේ‍්‍රමචන්ද්‍ර මහතා සිටියේ ගුවන් හමුදා මාණ්ඩලික ප්‍රධානි ධුරයේය.යාපන දිස්ත්‍රික්කයේ වයඹදිග වඩමාරච්චිහි මුහුදුබඩ ගම්මානයක් වූ තොන්ඩමනාරුහි 1951 මැයි 1 දා උපන් බාලසුන්දරම් පේ‍්‍රමචන්ද්‍ර මහතා පේදුරුතුඩුවේ හාර්ට්ලි විද්‍යාලයේ ආදි ශිෂ්‍යයෙකි.ශ්‍රී ලංකා ගුවන් හමුදාවේ දෙවැනි ප්‍රධාන නිලධාරියා වූ පේ‍්‍රමචන්ද්‍ර මහතා ඒෂියන් ට්‍රිබියුන් වෙබ් අඩවිය සමඟ පසුගියදා සම්මුඛ සාකච්ඡාවකට එක්වෙමින් කියා සිටියේ ශ්‍රී ලංකා ගුවන් හමුදාව ඇතුළු ත්‍රිවිධ හමුදාව කිසි දිනෙක කිසිදු නිරායුධ දෙමළ වැසියකු ඝාතනය නොකළ බවය.* ඔබ ශ්‍රී ලංකා ගුවන් හමුදාවට බැඳුණේ කවදා ද?1979 මැයි 25 දා* කවුරු හැටියට ද?කැඩෙට් නිලධාරියකු හැටියට* ඔබ පුහුණුව ලැබුවේ හා කොමිෂන් ලැබුවේ කොහේදී ද?දියතලාවේ හා චීන වරායේ වසර දෙකක පුහුණුව ලබා 1981 ජුලි මාසයේදීය කොමිෂන් ලැබුවේ.* ඔබ කොමිෂන් ලත් නිලධාරියකු වුණාට පසු තොන්ඩමනාරුහි ඔබගේ පියා මියගිය බව ඔබ මට කීවා? ඔබට පියාගේ අවමඟුලට සහභාගි වන්නටත් බැරි වුණා?ඒ 1989 ජුලි කලබල අවධිය. මං එතකොට හිටියේ අපේ අනුරාධපුර කඳවුරේ. පියාගේ මරණය මං දැනගත්තේ සතියකට පස්සෙ.* ඇයි ඔබේ පවුලේ අය ඔබට ඒ ගැන දැන්වූයේ නැත්තෙ?ඒ දවස්වල මං හිටියෙ අනුරාධපුරේ. යාපනේ කලබලත් තිබුණා. මගේ පවුලේ අය කල්පනා කළා මං තොන්ඩමනාරුවලට ආවොත් කොටි සංවිධානය මා ලුහුබඳියි කියා.* ඔබගේ මවගේ අවමඟුලත් ඔබට දැන්වූයේ නැහැ?ඒ 1994. ඒ කාලෙ මං හිටියේ යුක්‍රේන්වල පුහුණුවකට ගිහින්. මව මැරෙන කොට මං පුහුණුවට ගිහින් සති දෙකයි. මට මවගේ මරණය දැනගන්නට ලැබුණේ මව මියගිහින් දවස් හතර පහකට පස්සෙයි. එතකොට අවමඟුල් කටයුතු ඉවර වෙලා.* ඔබට කියන්න පුළුවන් ද ශ්‍රී ලංකා හමුදාවන් විසින් දෙමළ ජාතිකයන් ඝාතනය කළා ද නැද්ද කියලා? ඔබට ඒ ගැන මොනවද කියන්න පුළුවන්?ගුවන් හමුදාව ඇතුළු ශ්‍රී ලංකා සන්නද්ධ හමුදා අහිංසක දෙමළ ජාතිකයන් ඝාතනය නොකළ බව මට දිවුරා කියන්න පුළුවන්. ඊට හේතුව සන්නද්ධ හමුදාවන්ට මානව හිමිකම් පිළිබඳව දැඩි පුහුණුවක් ලබා දී තිබීමයි. ඒ වගේම සිවිල් වැසියන් සමඟ කටයුතු කිරීමේදී හා මානව හිමිකම් කටයුතුවලදී ක්‍රියා කිරීම පිළිබඳව ඔවුන්ට ඉතා හොඳ පුහුණුවක් ලබා දී තිබෙනවා. සන්නද්ධ හමුදාවන්ට එවැනි පුහුණුවක් ලබා දෙන ආයතන ගණනාවක්ම තිබෙනවා. ඒ දිනවල තමන්ගේ ප්‍රහාරක ඉලක්ක ගන්නට පෙර ඒවා ඉතා හොඳින් විශ්ලේෂණය කළා.* ඔබ ගුවන් හමුදාවේ අවුරුදු කීයක් සේවය කළා ද?අවුරුදු 32 යි.* ඔබ කොටි සංවිධානයට විරුද්ධව ක්‍රියා කිරීම ප්‍රතික්ෂේප කළා කියා චෝදනා තිබුණා ද?ඒවා සියල්ලම බොරු චෝදනා. මා කවදාවත් මගේ උසස් නිලධාරීන්ගේ උපදෙස්වලට පිටුපාලා නැහැ. මගේ වසර 32 ක සේවා කාලය ඇතුළතදී මා කවදාවත් කිසිම මෙහෙයුම් කටයුත්තක් මඟහැර නැහැ.* ඔබ තාමත් කොටි සංවිධානයේ ඉලක්කයක් ද?ඔව්. හොඳටම. ඔබ දන්නවද මං තමයි එල්ටීටීඊ ප්‍රහාරයකින් තුවාල ලත් පළමුවන ගුවන් නියමුවා. ඒක වුණේ 1986 මඩකලපුවේදි.* මොකද වුණේ?මා පදවාගෙන ගිය හෙළිකොප්ටරයට වෙඩි තිබ්බා කොටි. මා විශේෂ කාර්ය සාධක බළකායත් සමඟ එල්ටීටීඊයට එරෙහි මෙහෙයුමකට ගියේ. මට තුවාල වුණා. තාමත් මගේ දකුණු පාදයේ දණහිස ළඟ උණ්ඩයක් තියෙනවා.* මොකක්ද ඒ මෙහෙයුම?කරදියනාරු හා වවුනතිවු අතර පිහිටි බටහිර වවුනතිවු හි එල්ටීටීඊ කඳවුරකට ප්‍රහාරයක් එල්ල කරන්නයි අපි ගියේ.* ඔබට තුවාල වුණේ කොහොමද?මං තමයි හෙලිකොප්ටර මෙහෙයුමේ නායකයා වුණේ. එල්ටීටීඊ සාමාජිකයින් අපට වෙඩි තියන්න පටන් ගත්තා අපි හෙලිකොප්ටරය පහත් කරන්නට සූදානම් වෙද්දි.* 2005 න් පසුවත් ඔබ මෙහෙයුම් වලට සහභාගි වුණාද?2005 න් පසු මා ඇත්තටම ගුවන් ගමන්වල යෙදුණේ නැහැ. 2005 දි මං පුහුණු අධ්‍යක්‍ෂක ලෙස රාජකාරි කළා. ඉන්පසු මෙහෙයුම් අධ්‍යක්‍ෂක. අවසානයේ මාණ්ඩලික ප්‍රධානී තනතුරේ.* ඔබ කැඩෙට් නිලධාරියෙකු වශයෙන් ගුවන් හමුදාවට බැඳුණු පසු ඔබේ වෘත්තීමය ඉතිහාසය පිළිබඳව කෙටියෙන් කියන්න.මං නාවික හමුදා නිලධාරියෙකු ලෙස කොමිෂන් ලැබුවේ 1981 දි. 81 සිට 87 දක්වා මා හෙලිකොප්ටර් නියමුවෙකු වශයෙන් මෙහෙයුම්වලට සහභාගි වුණා. මා ඉන්පසු කටුනායක මෙහෙයුම් ගුවන් නියමුවෙකු ලෙස සේවය කළා.1987 සිට ගුවන් නියමු පුහුණු නිලධාරියෙකු ලෙසත් කැඩෙට් නිලධාරින්ට පුහුණුව ලබා දුන්නා. 1991 සිට රත්මලානේ මගී ගුවන් යානා නියමුවෙකු ලෙස ගුවන් යානා පැදවූවා.1996 සිට 1997 දක්වා ඇමෙරිකාවේ මැක්ස්වෙල් ගුවන් කඳවුරේ ජ්‍යෙෂ්ඨ මාණ්ඩලික පාඨමාලාව හැදෑරුවා. ඉන්පසු රත්මලානේ බලගන නායකයෙකු වශයෙන් සේවය කළා.අනුරාධපුර කඳවුරේ අණදෙන නිලධාරි හා උතුරු කලාපයේ අණදෙන නිලධාරි වශයෙන් මා රාජකාරි බාර ගත්තේ 1998 දීයි. 1999 මැද හරියේදී මා පලාලි හි ගුවන් මෙහෙයුම් අණදෙන නිලධාරි වශයෙන් පත්වුණා.යුද හමුදාව හා නාවික හමුදාව සමඟ ගුවන් මෙහෙයුම් සම්බන්‍ධතා නිලධාරි වශයෙන් ලබා දුන් එකම පත්වීම එයයි.2002 ජනවාරියේ රත්මලාන ගුවන් කඳවුරේ අණදෙන නිලධාරි ලෙසත් 2003 කටුනායක ගුවන් කඳවුරේ අණ දෙන නිලධාරි ලෙසත් කටයුතු කළ මා 2004 දි නවදිල්ලියේ ජාතික ආරක්‍ෂක විද්‍යා පීඨයේ පාඨමාලාවක් හැදෑරීමට ගියා. ඉන්පසු 2005 දි ශ්‍රී ලංකා ගුවන් හමුදාවේ පුහුණු අධ්‍යක්‍ෂක වශයෙන් වැඩ බාර ගත්තා. 2006 පෙබරවාරි මෙහෙයුම් අධ්‍යක්‍ෂක ලෙස සිටි මා 2006 ජුනි මස ශ්‍රී ලංකා ගුවන් හමුදාවේ මාණ්ඩලික නිලධාරි ලෙස පත්වුණා. 2006 සිට මා විශ්‍රාම යන තුරු එයාර් වයිස් මාර්ෂල් නිලයේ හිටියා.* 2006 අගෝස්තුවේ යුද්ධය සම්පූර්ණයෙන් පටන් ගන්නා විට ඔබ කොහෙද හිටියේ?යුද්ධය සම්පූර්ණයෙන් ම පටන් ගත්තේ කොටි මාවිල් ආරු සොරොව්ව වැසුවට පසුයි. ඒ අවස්ථාවේදි මා මාණ්ඩලික ප්‍රධානි ලෙස උසස් වීම ලබා තිබුණා.* මාණ්ඩලික ප්‍රධානි වශයෙන් ඔබේ රාජකාරි මොනවාද?නිලධාරින් ගේ හා අනෙක් නිලයන් ගේ විනය හා පරිපාලන කටයුතු මට අයත්ව තිබුණා.* ඔබ මෙහෙයුම් කලාපවලට ගියේ නැහැ?ඔව්. මාණ්ඩලික ප්‍රධානියාට අයත්ව තිබුණේ පරිපාලන කටයුතු. මෙහෙයුම් කටයුතු සඳහා මෙහෙයුම් අධ්‍යක්‍ෂකවරයා හිටියා.* 1987 ඔබ ශ්‍රී ලංකා ගුවන් හමුදාවට බැඳුණු දින සිට ඔබ ඔබේ ගමට තොන්ඩමනාරු වලට ඔබේ නෑදෑයන් බලන්න ගියේ නැද්ද?1987 මං වරක් එහි ගියා ඉන්දියානු හමුදාව එහි සිටියදි. මං දවසයි හිටියෙ ආපසු ආවා.* ඔබ වසර 32 ක කාලය ඇතුළත ගමේ හිටියෙ එක දවස ද?මං වරින් වර දවස් තුනක් හිටියා. චීනවරායේ මගේ පුහුණුවීම අතරතුර දවස් දෙකක් ගියා දෙපාරකට.* ඔබට කොටි සංවිධානයේ තර්ජන තිබුණද?මං තර්ජන මඟහැරියා. මං දන්නවා මං නිතරම ගමට යන්නට ගියොත් මට තර්ජනවලට මුහුණ පාන්නට සිදුවෙනවා. මං ඔවුන් ගේ ඉලක්කයක්ව සිටියා. මං ඒවා මඟහැර හිටියා.* කොටි ගුවන් හමුදාව ගැන ඔබේ අදහස?එයට ගුවන් හමුදාවක් කියලා කියන්න බැහැ. එය ගුවන් අංශයක් පමණයි. ඔවුන්ට තිබුණෙ ගුවන් යානා දෙකක් හෝ තුනක් පමණයි.පරිවර්තනය දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ab1105154</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>එජාප ජාතික සංවිධායක රවී කරුණානායක* අලුත් තනතුර ගැන මොකද හිතන්නෙ?බොහොම අභිමානයෙන් හා සතුටෙන් මම මේ තනතුර බාර ගන්නවා.මේ භාරදූර කටයුත්ත උපරීම කැපවීමෙන් උනන්දුවෙන් ඉටු කරනවා.* ජාතික සංවිධායක ධුරයේ වගකීම් ඉටු කිරීමේ හැකියාවක් ඔබට තිබෙන බවට විශ්වාස ද?ලොකුම අභියෝගය තමයි පක්ෂය ඒකරාශී කර ගැනීම. කැපවීමයි උනන්දුවයි තිබෙනවා නම් ඒක කරන්න හැකියාව තිබෙනවා. අනික පක්ෂයට විරුද්ධව කුමන්ත්‍රණය කරන අයව ආරක්ෂා කරනවට වඩා පක්ෂයට කැපවෙන අයට තනතුරු දීම සුදුසුයි. මම මේ තනතුරට සුදුසු නිසා තමයි පක්ෂය මාව පත්කර තිබෙන්නෙ.* ඔබ ඔහොම පැවසුවත් පක්ෂයේ කොටසක් ඔබගේ පත් කිරීම ව්‍යවස්ථා විරෝධි බව පවසමින් අධිකරණයට යාමට තීරණය කර තිබෙනවා. ඔබ සුදුසු නම් එවැනි දේවල් සිදුවේ ද?හැම පවුලකම කළු බැටළුවෙක් ඉන්නවනෙ. අලුත් තනතුරක් ලැබුණහම කොයි පක්ෂයෙද මේ වගේ දේවල් නොවන්නෙ.දැන් ඔය නායකත්වයට පොරකාපු අය ප්‍රතික්ෂේප වුණ හැටි දැක්කනෙ. අවසානයේ රනිල් වික්‍රමසිංහම නායකත්වයට පත් වුණා.* එහෙත් පක්ෂ සම්මේලනයේදී ජනතා ප්‍රතිචාර ලැබුණෙ නම් නායකත්ව වෙනසකට?යමකුගේ ජනපි‍්‍රයත්වය මත එවැනි දේවල් වෙන්න පුළුවන්. ඒත් ජනපි‍්‍රය වුණ පළියට නායකත්වය ගන්න ඒක සුදුසුකමක් නොවේ.* ඔබේ ඊළඟ ඉලක්කය පක්ෂ නායකත්වය නේද?මගේ එකම අරමුණ හැකි ඉක්මනින් එජාප ආණ්ඩුවක් පිහිටුවීමයි. රටේ ජනතාව ආණ්ඩුවේ වංචා දූෂණවලින් බැට කනවා. විශ්‍රාම වැටුප් යෝජනාවෙන් සේවකයා කබලෙන් ලිපට වැටෙන වැඩක් වෙන්නෙ. මේ විනාශයෙන් ගොඩ ඒමට එජාප ආණ්ඩුවක් බිහි කිරීමයි මගේ පරමාර්ථය.උසස් අධ්‍යාපන ඇමැති එස්. බී. දිසානායක* උසස් අධ්‍යාපන අමාත්‍යාංශයේ දිගින් දිගටම ප්‍රශ්න. ඇයි මේ?පොඩි පොඩි ප්‍රශ්න වගයක් තියෙනවා. ඒවා ඒ තරම් බරපතළ ප්‍රශ්න නොවේ.* විශ්ව විද්‍යාල පරිපාලනය කඩා වැටීම බරපතළ ප්‍රශ්නයක් නොවේ ද?පරිපාලනය කිසිම කඩා වැටීමක් නැහැ. අපට හිතවත් ආචාර්ය මහාචාර්යවරුන් සමඟ වගේම උප කුලපතිවරුන් සමඟත් අපි සාකච්ඡා කරමින් සිටිනවා. සමහර විශ්ව විද්‍යාලවල නම් ප්‍රශ්නයක් ඇත්තෙම නැහැ. තව විශ්ව විද්‍යාලවල ආචාර්යවරුන් ඉල්ලා අස්වූ ලියුම් නැවත ඔවුන්ම ඉල්ලා අස්කරගෙන වැඩ කරන්න පටන් අරගෙන තියෙනවා.* විශ්ව විද්‍යාල ආචාර්යවරුන්ට පඩි වැඩි කිරීමක් අවශ්‍ය යැයි ඔබ සිතන්නේ නැද්ද?කොහොමද නැවත පඩි වැඩි කරන්නෙ. මෙහෙම පඩි ඉල්ලන්න ලජ්ජාවක් නැද්ද? පසුගිය අයවැයෙන් රාජ්‍ය සේවකයන්ට සිදු කළේ සියයට පහක වැටුප් වැඩිවීමක්. විශ්ව විද්‍යාල ආචාර්යවරුන්ට සියයට 36.25 පඩි වැඩිවීමක් කළා. ඔවුන් කියන විදියට නැවත සියයට දෙසීයක පඩි වැඩි කළොත් මේ රටේ අනෙක් සේවකයොත් පඩි ඉල්ලා පාරට බහියි.මේ ක්‍රියාදාමය පිටුපස තියෙන්නෙ දේශපාලන බළල් අත්. එජාපයට හා ජවිපෙට වැඩ කළ ආචාර්යවරු තමයි මේ ඉල්ලීම් පිටුපස ඉන්නෙ. ඔවුන් හදන්නෙ රට අරාජික කරවන්න.* මේ අරගලයේ ආණ්ඩුව නියෝජනය කළ ආචාර්යවරුන් සිටිනවා?වැටුප් වැඩි කරගන්න අරගලයක් නිසා, එහෙම පිරිසක් ඉන්න පුළුවන් තමයි. ඒත් මේ වෙන විට ප්‍රශ්නය බොහෝ දුරට විසඳිලා.මම පිළිගන්නවා ආධුනික කථිකාචාර්යවරයකුට ලක්ෂ දෙකකවත් පඩියක් ඕනෙ කියලා. හැබැයි ඒ සල්ලි අපිට භාණ්ඩාගාරයෙන් ඉල්ලන්න බැහැ.ඔවුන් දැනගන්න ඕනැ මුදල් උපයන්න. ඔවුන්ට පුළුවන් අනුබද්ධ විශ්ව විද්‍යාල පටන් ගන්න. සියයට පහක් විදේශ ශිෂ්‍යයන් ගන්න කියලා අපි කියලා තියෙනවා. ඒ වගේම ව්‍යාපෘති පටන් අරගෙන තියෙනවා. මෙවැනි දේවලින් විශ්ව විද්‍යාලය සල්ලි උපයන්න ඕනෙ. ඊට පස්සෙ අපිට පුළුවනි පඩි වැඩි කරන්න. දැන් නම් කීයටවත් බැහැ.* උසස් අධ්‍යාපන අමාත්‍යාංශය හිසට බරක් ද?මම ඉතා සතුටින් වැඩ කරන්නෙ. ප්‍රශ්නයක් නොතිබුණොත් තමයි මට ටිකක් අපහසු. මට මේ ගැටලු අභියෝග නොවේ.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ab1105156</link>
    <topic>බෞද්ධ ඇමැතිතුමන්ලා සිල් ගන්න අනෙක් ඇමැතිතුමන්ලා දන් බෙදන්න</topic>
    <author>චන්දන බණ්ඩාර</author>
    <content>ජනපතිගේ අදහසක්ජාතික මාර්ග ආරක්ෂණ සමුළුව ගිය සතියේ කොළඹ සිනමන් ග්‍රෑන්ඩ් හෝටලයේ දි පැවැත්විණි. ඒ ජනාධිපතිතුමාගේ ප්‍රධානත්වයෙනි. මේ අවස්ථාවට ඇමැතිවරුන් වන පී. දයාරත්න, කුමාර වෙල්ගම, මෛත්‍රිපාල සිරිසේන සහ එ.ජා.ප ය නියෝජනය කරමින් එ.ජා.ප මාධ්‍ය ප්‍රකාශක ගයන්ත කරුණාතිලක ද සහභාගි වී සිටියහ.ජනාධිපතිතුමා මාර්ග ආරක්ෂණ සමුළුවේ වැඩකටයුතු අවසාන වූ පසුව එ.ජා.ප මන්ත්‍රී ගයන්ත කරුණාතිලක දුටුවේ ය. “ආ මන්ත්‍රීතුමා ඔයාලාගේ පක්ෂයේ ගෝරි තවම ඉවර නැහැ නේද? අදත් කට්ටියක් උසාවි ගිහින්ලු නේද” ජනාධිපතිතුමා මන්ත්‍රී ගයන්තගෙන් විමසා සිටියේ ය.ඒ සමඟම ඇමැති පී. දයාරත්න කියා සිටියේ “ජනාධිපතිතුමනි අපට ශක්තිමත් විපක්ෂයක් නැතිකම ලොකු ප්‍රශ්නයක් කියා ය.“විපක්ෂයේ අයමනේ එයාලාගේ පක්ෂය විවේචනය කරන්නේ.” ජනාධිපතිතුමා කියා සිටියේ ය.“එතෙක් වෙලා සිනා සෙමින් නිහඬව සිටි මන්ත්‍රී ගයන්ත ඉන් පසුව සිය හඬ අවදි කළේ ය. “අනේ නෑ ජනාධිපතිතුමනි මම නම් පක්ෂය විවේචනය කරන්නේ නෑ. ආණ්ඩුවට නම් පතුරු යන්ඩ මං බනිනවා” මන්ත්‍රී ගයන්ත කියා සිටියේ ය.“ඔයාලා හොඳ විපක්ෂ කණ්ඩායම් විදියට වැඩ කරනවා නම් රටටත් හොඳයි. අනෙක තමයි ඔයාලාගේ නායකයා එළවන්ඩත් බැරි නම් තියෙන්නේ නායකයා ආරක්ෂා කරගෙන ඉස්සරහට යන්ඩ හදන එකයි. අනෙක අපිත් ඔහොම කාලයක් හිටියානේ” ජනාධිපතිතුමා සිනහ වෙමින් කියා සිටියේ ය.මේ අතරතුර මේ ස්ථානයේ පානදුර හිටපු එ.ජා.ප සංවිධායක මහාචාර්ය රවීන්ද්‍ර ප්‍රනාන්දු සිටිනු ජනාධිපතිතුමා දුටුවේ ය.“ඔයාලාවත් නායතුමාට ඇඩ්වයිස් කරන්නේ නැද්ද?” ජනාධිපතිතුමා මහාචාර්යවරයාගෙන් විමසා සිටියේ ය.“අනේ සර් එ.ජා.ප නායකතුමා අපි කියන දේ පිළිගන්නේ නැහැනේ” මහාචාර්ය රවීන්ද්‍ර ප්‍රනාන්දු සිනාසෙමින් කියා සිටියේ ය.ගිය සතියේදී ජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස්විය. එහිදී ජනාධිපතිතුමා ඇමැතිවරුන්ට විශේෂ උපදෙසක් දුන්නේය. “පුළුවන් අය සිල් සමාදන් වෙන්ඩ බලන්න. ඒක අනිත් අයට ආදර්ශයක් වේවි. ඒත් එක්කම වෙනත් ආගම්වල ඇමැතිවරුන්ට අපි ආරාධනා කරනවා. සිල් සමාදන් වෙලා ඉන්න අපට දානය පිළිගන්වන්න එකතු වෙන්ඩ කියලා. ඒක රටේ හැමෝටම ආදර්ශයක් වේවි” ජනාධිපතිතුමා කැබිනට් ඇමැතිවරුන්ට කීවේය.ගිය සතියේ දී සුපුරුදු පරිදි ජනාධිපතිතුමා සහ මෙරට විද්යුත් හා මුද්‍රිත මාධ්‍යය ආයතන ප්‍රධානීන් අතර හමුවක් පැවැත්විණි. එහිදී පුවත්පත් කතුවරුන් සහ ජනාධිපතිතුමා අතර ඉතා සුහඳ ලෙස සාකච්ඡාවට බඳුන් වූයේ වර්තමාන දේශපාලන තත්ත්වය සහ දරුස්මාන්ගේ වාර්තාව පිළිබඳවය.පුවත්පත් සහ විද්යුත් මාධ්‍යය ආයතන ප්‍රධානීහු එහිදී ජනාධිපතිතුමාගෙන් ඇතැම් ප්‍රශ්න ඍජුවම විමසා සිටියහ. “රජය දැන් දරුස්මාන් වාර්තාවට එරෙහිව ගන්න පියවර මොකක්ද? කතුවරු විමසා සිටියහ. “මේ වාර්තාව ගැන රජය සුළුකොට තකන්නේ නැහැ. මේකේ තියෙන තොරතුරු හුඟක් බොරු. ඒ නිසා අපි අන්තර්ජාතික ප්‍රජාව දැනුම්වත් කරලා සත්‍යය ලෝකයට කියන වැඩපිළිවෙළක් හදලා තියෙනවා.” ජනාධිපතිතුමා කියා සිටියේ ය.“මම නම් ඒක දන්නේ නැහැ. පඹයෝ පිච්චුවාද කියලා. අපේ රජය වැඩ කරන්නේ රාජ්‍ය තාන්ත්‍රික මට්ටමෙන්” ජනාධිපතිතුමා පිළිතුරු දුන්නේ ය.“එතකොට ජනාධිපතිතුමනි දරුස්මාන්ගේ වාර්තාවෙන් කියන අතුරුදන්වීම් ගැන රජය කතා නොකරන්නේ ඇයි” තවත් විද්යුත් මාධ්‍යය ආයතන ප්‍රධානියෙක් විමසා සිටියේ ය.“අපි යුද්ධයට පස්සේ සංගණනයක් කරලා හැඳුනුම්පත් දෙන්නත් හැදුවා. ඒත් දෙමළ ජාතික සන්ධානය ඒකට ඉඩ දුන්නේ නැහැ. ඔය අතුරුදන්වීම් ගැන කියන කතා පිළිගන්ඩ බැහැ.ආණ්ඩුවට මානව හිමිකම් ප්‍රශ්න තිබෙන බව කියනවා. මාධ්‍ය නිදහසට බාධා කරනවා කියලා චෝදනා තිබෙනවා. ඒ චෝදනා ගැන පරීක්ෂණ නොකරන්නේ ඇයි.” තවත් ප්‍රශ්නයක් නැඟිණි.“අපි ඒ ගැන පරීක්ෂණ කරනවා. ඒත් පහරකාපු මාධ්‍යකරුවෝ පරීක්ෂණවලට උදව් දෙන්ඩ එනවාද? කිත් නොයාර්ට ගැහුවා. උපාලිට ගැහුවා. ඒත් එයාලා පරීක්ෂණවලට උදව් දුන්නා ද පහර කාපු අයගේ උදව් නැතිව අපට තනියම පරීක්ෂණ සාර්ථක කර ගන්ඩ බැහැ.” ජනාධිපතිතුමා පැහැදිලි කළේ ය.ඉන්දියාව කියනවා පළාත් සභා ක්‍රමය උතුරටත් දෙන්ඩ ඕනේ කියලා” ඒ ගැන මොනවද කියන්නේ තවත් කතුවරයෙක් විමසා සිටියේ ය.“ඒක අපි වැදගත් කාරණයක් විදියට සලකනවා. අපේ රටේ බලය බෙදුවොත් මේ අර්බුදය විසදේවි ද? තවත් විද්යුත් මාධ්‍යය ආයතන ප්‍රධානියෙක් විමසීය.අපි බලය බෙදන්න එකඟයි. විරුද්ධ නැහැ. හැබැයි ඊළම දෙන්න නම් එකඟ නැහැ.” ජනාධිපතිතුමා කියා සිටියේ ය.“හොඳයි ජනාධිපතිතුමනි ඉන්දියාවත් පළාත් සභා ගේන්න කියනවානම් රජයත් ඒකට කැමැතිනම් ඇයි අපට ඒක කරන්ඩ බැරි” තවත් කතුවරයකුගෙන් ප්‍රශ්නයක් යොමු වීය. “අපට ඒක කරන්ඩ පුළුවන්. ඒත් ප්‍රායෝගික ගැටලු තියෙනවා. ඡන්දයක් උතුරේ තියන්ඩ කලින් එහේ ජනතාව ලියාපදිංචි කරන්ඩ ඕනේ. ඊට පස්සේ තමයි ඡන්දය කරන්ඩ වෙන්නේ. 13 වන ව්‍යවස්ථා සංශෝධනය ක්‍රියාත්මක කරන්ඩ පුළුවන්.” ජනාධිපතිතුමා පිළිතුරු දුන්නේය.ඉන් පසුව කතුවරුන් මතු කළේ රජය පෞද්ගලික අංශයට යෝජනා කරන විශ්‍රාම වැටුප් ක්‍රමය ගැනය. ඊට තිබෙන විරෝධතා ගැන කතුවරු ප්‍රශ්න රැසක් නැගීය. “අපි කම්කරුවන්ට වැඩ කරන ජනතාවට සහන දෙන්ඩ ගියාම ඒකට සමහරු විරුද්ධ වෙනවා. මම බලාපොරොත්තු වුණා මැයි මාසය වෙනකොට ඔය ක්‍රමය ක්‍රියාත්මක කරන්ඩ. ඒකට ඉඩ දුන්නේ නැහැ. වැඩ කරන ජනතාවට හානි දෙයක් විදියට මේ යෝජනාව සමහරු හුවා දක්වන්ඩ හදනවා. හැමදාම වැඩ කරන ජනතාවට සුබසාධනය දෙනකොට කෑගහනවා. ඒත් මේක හානිකර දෙයක් නෙමෙයි.” ජනාධිපතිතුමා කියා සිටියේය.ආණ්ඩුවට මුදල් හිඟ නිසා ජනතාවගේ මුදල්වලට ගහන්න හදපු උප්පරවැට්ටියක් කියලා මේක සමහරු හඳුන්වා දෙනවා.” මාධ්‍ය ආයතන ප්‍රධානියෙක් කීය. “අපට මුදල් හිඟයක් නැහැ. රජයට ඕන තරම් මුදල් තියෙනවා. වැඩ කරන ජනතාවගේ අර්ථ සාධකයට අපි සියයට 13 ක පොලියක් ගෙවනවා. ජනතාවගේ මුදල් ගසා කනවානම් මේ තරම් ඉහළ පොලියක් අපි දෙනවා ද? මේක ගසා කෑමක් නෙමෙයි. හොඳ යහපත් වැඩක්. ඒ නිසා ඉදිරියේදී තවදුරටත් සාකච්ඡා කරලා පැන්ෂන් ක්‍රමය ක්‍රියාත්මක කරනවා.” ජනාධිපතිතුමා කියා සිටියේය.මෙතෙක් කාලයක් පුරා එ.ජා.ප. මූලස්ථානය වෙන සිරිකොත පක්ෂ මූලස්ථානයේ සාමාන්‍යයෙන් ආගමික කටයුතු සිදු කෙරුණේ කලාතුරකිනි. එවැනි පසුබිමකදී එ.ජා.ප. නියෝජ්‍ය නායක කරු ජයසූරිය ගිය සතියේදී එ.ජා.ප. නායකයාට යෝජනා කළේ මෙවර සම්බුද්ධත්ව ජයන්තිය වෙනුවෙන් සිරිකොතේ සීල සමාදාන ව්‍යාපාරයක් සිදු කළ යුතු බවටය.ඒ ගැන සාකච්ඡා කිරීමට ගිය සතියේදී සිරිකොතේ දී විශේෂ සාකච්ඡාවක් ද පැවැත්විණි. එහිදී තීරණය කෙරුණේ නියෝජ්‍ය නායක සජිත් ප්‍රේමදාස එ.ජා.ප. සභාපති ගාමිණී ජයවික්‍රම පෙරේරා ඇතුළු එ.ජා.ප. ජ්‍යෙෂ්ඨයන් එම ශීල ව්‍යාපාරයට සහභාගී වීමටය. ඒ අනුව එම ශීල ව්‍යාපාරය සෙනසුරාදා පැවැත්වීමට තීරණය කෙරිණි.ගිය සතියේ අඟහරුවාදා එ.ජා.ප. නියෝජ්‍ය නායක කරු ජයසූරියගේ කොළඹ පිහිටි නිවෙසේදී විශේෂ සුහද හමුවක් පැවැත්විණි. ඒ එ.ජා.ප.යේ ග්‍රාම චාරිකා වැඩසටහනෙහි නියමුවන් සඳහාය.”අපේ පක්ෂය කරපු ප්‍රායෝගික වැඩක් තමයි ග්‍රාම චාරිකා වැඩසටහන. පක්ෂයේ මොන බේද තිබුණත් මේ වැඩසටහනට හැමෝම දායක වුණා. දැන් පැවැත්වීමට තිබෙන පළාත් පාලන ආයතන මැතිවරණ වෙනුවෙන් ග්‍රාම චාරිකා වැඩසටහන යළිත් පටන් ගන්ඩ වෙනවා. ඒ ගැන මම නැවැත වරක් නායකතුමා එක්ක සාකච්ඡා කරන්නම්” එ.ජා.ප. නියෝජ්‍ය නායක කරු ග්‍රාම චාරිකා වැඩසටහනේ නියමුවන් සමඟ කීවේය.ගිය සතියේ සිකුරාදා එ.ජා.ප නායකයා භූතානයේ නිල සංචාරයකට සහභාගි විය. එම සංචාරයේ දී එ.ජා.ප. නායකයා භූතාන අගමැති ජිග්මේ තිල්ලේ හමුවුණේය. සාර්ක් කලාපයේ රටවල ඉදිරි දේශපාලන කටයුතු ගැන එහිදී එ.ජා.ප. නායකයා සාකච්ඡා කළේය.ඉන් පසුව එ.ජා.ප. නායකයා භූතාන විදේශ කටයුතු සහ ආර්ථික කටයුතු ඇමැති බන්දු චංචූක් හමුවී විශේෂ සාකච්ඡාවක් ද සිදු කළේය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශට විශේෂ ආරාධනයක් ලැබී තිබේ. ආරාධනය ලැබුණේ 2600 සම්බුද්ධත්ව ජයන්තිය වෙනුවෙන් නිව්යෝර්ක් නුවර පිහිටි එක්සත් ජාතීන්ගේ මූලස්ථාන කාර්යාලයේදී පැවැත්වෙන විශේෂ ආගමික උත්සවය වෙනුවෙනි. එය මැයි මස 16 වැනිදා සිට 22 වැනිදා දක්වා පැවැත්වේ. ශ්‍රී ලංකාව ප්‍රමුඛව බංග්ලාදේශය, භූතානය, කාම්බෝජය, ඉන්දියාව, ජපානය, දªකණු කොරියාව ඇතුළු බෞද්ධ ජනතාව වෙසෙන රටවල තානාපති අංශවල අනුග්‍රහයෙන් මේ අන්තර්ජාතික ආගමික වැඩසටහන සංවිධානය කර ඇත.මේ ආගමික වැඩසටහන සඳහා ඉහත කී රටවල ප්‍රධාන පෙළේ රාජ්‍යතාන්ත්‍රිකයන්ට ඇරැයුම් ලැබී තිබේ. ඒ අනුව විමල් වීරවංශ ඇමැතිවරයාට ද මෙසේ ඇරැයුම් ලැබී ඇත. සංවිධායක කමිටුව වෙනුවෙන් එම ඇරැයුම සිදුකරනු ලැබුවේ පූජ්‍ය ඇත්කඳවක සද්ධාජීව හිමියන් විසිනි.මැයි 16 වැනි සඳුදා පැවැත්වෙන මේ ආගමික වැඩසටහනේ සමාරම්භක උළෙලට විමල් වීරවංශ ඇමැතිවරයා සහභාගි වන අතර එම සමාරම්භක උළෙලේ විශේෂ ආරාධිතයකු ලෙස එක්සත් ජාතීන්ගේ මහ ලේකම් බෑන් කී මූන් ද සහභාගිවීමට නියමිත බවද අනාවරණය වී තිබේ.ජනසෙවණ නිවාස දස ලක්ෂයේ ජාතික මෙහෙයුම යටතේ දියත් කරන එක් වැඩසටහනක් වන්නේ “විරු ගම්මාන” වැඩසටහනයි. මේ යටතේ තෝරාගත් දිළිඳු පවුල් සඳහා නිවාස ඉදිකර දෙන අතර එම නිවාස ව්‍යාපෘතිය එම ප්‍රදේශයේ විසූ මියගිය රණවිරුවකුගේ නමින් නම් කරනු ලබයි.නිවාස 100කින් සමන්විත එවැනි විරු ගම්මානයක් සඳහා පසුගියදා නාවලපිටිය උඩගම, මහවිලවත්ත ප්‍රදේශයේ දී මුල්ගල තබනු ලැබුවේ විමල් වීරවංශ ඇමැතිවරයාගේ සහ නාවලපිටිය ආසනයේ ශ්‍රී.ල.නි.ප. ප්‍රධාන සංවිධායක ඇමැති මහින්දානන්ද අලුත්ගමගේ ඇමැතිවරයාගේ ප්‍රධානත්වයෙනි.එහිදී මියගිය දෙමළ රණවිරුවකු වූ ශ්‍රී ධරන්හට උපහාර වශයෙන් ඔහුගේ නමින් එම ගම්මානය නම් කෙරුමට ඇමැතිවරු දෙපළ තීරණය කළහ.”නාවලපිටියේ ඕනෑතරම් ඉඩම් තිබෙනවා. මූල්‍ය දුෂ්කරතා ඇති ජනතාවට නිවාස සාදා දීමේ වැඩපිළිවෙලක් තමයි අවශ්‍ය. ඒ සඳහා ඉදිරියටත් මෙසේ දායක වන ලෙස ඉල්ලා සිටිනවා.” එහිදී මහින්දානන්ද අලුත්ගමගේ විමල් සරවංශ අමාත්‍යවරයාගෙන් ඉල්ලා සිටියේය.නාවලපිටියේ පැවැති උත්සවයෙන් පසුව යොදා ගෙන තිබූ පරිදි විමල් වීරවංශ ඇමැතිවරයා පැමිණියේ වලපනේ නාරංතලාව නිවාස ව්‍යාපෘතියට මුල්ගල තැබීමටය. මේ යටතේ ඉදිවන නිවාස ප්‍රමාණය 35කි. මේ මුල්ගල තැබීමේ අවස්ථාවට ජාතික නිදහස් පෙරමුණේ නුවරඑළිය දිස්ත්‍රික් නායක මධ්‍යම පළාත් කෘෂිකර්ම අමාත්‍ය නිමල් පියතිස්ස සහ මධ්‍යම පළාත් සභාවේ සභාපති සාලිය බණ්ඩාර දිසානායක ද එක්ව සිටියහ.මෙහිදී සාලිය දිසානායක උද්වේගකර මෙන්ම ඉතා හරවත් කතාවක් කළේය. “පළාත් සභාවේ සභාපති නිසා දැන් වැඩිය කතා කරන්නත් බැහැනේ. ඒ නිසා දැන් රැස්වීම්වලදී ඇරියස් අල්ලනවා වගේ” කතාව අවසානයේ තමා අසල වාඩි වූ සාලියට විමල් කීවේ කවුරුත් හිනස්සවමිනි.මෙරට ඉංග්‍රීසි පාලනය පැවැති අවදියේ රජයේ වැඩ දෙපාර්තමේන්තුවේ සේවකයන් සඳහා ඉදි කළ නිවාස රැසක් නුවරඑළියේ බඹරකැලේ ප්‍රදේශයේ පවතී. මීට වසර 100කට පෙර ඉදි කළ මේ නිවාස දැන් ඉතාමත් අබලන්ය. එහෙත් ඒ පිළිබඳව කිසිදු බලධාරියකුගේ ඇස් මෙතෙක් යොමු වී තිබුණේ නැත.නමුත් ජනසෙවණ නිවාස සංවර්ධන ජාතික මෙහෙයුමෙහි නියමු විමල් වීරවංශගේ ඇස් මේ දෙසට යොමු වූයේ මීට මාස කිහිපයකට පෙරය.ඒ අනුව එම අබලන් නිවාසවල වෙසෙන දිළිඳු පවුල් සඳහා වහාම මහල් නිවාස සංකීර්ණය ඉදි කිරීමට අවශ්‍ය කටයුතු කඩිනමින් සූදානම් විය. එම නිවාස සංකීර්ණයෙහි නිවාස 27කින් යුත් පළමු මහල පසුගියදා ජනතා අයිතියට පවරා දීමට ද විමල් වීරවංශ සමත් වීය.දෙමළ ජනතාව බහුතරයක් වෙසෙන මේ ප්‍රදේශයේ බහුතර නිවාසලාභීන් ද දෙමළ ජාතිකත්වයට අයත්ය. මේ නිවාසලාභීන් තම පැතුම් ඉටු කළ විමල් ඇමැතිවරයා පිළිගනු ලැබුවේ මල්මාලා දමා තිලක තබමිනි.”අනේ ඇමැතිතුමා අපටත්, දරුවන්ටත් කඩිනමින් නිවාස ලබා දෙන්න” එහිදී එසේ ඉල්ලා සිටියේ මේ නිවාස සංකීර්ණයෙහි අනෙක් මහල්වල ඉදිවීමට නියමිත නිවාසවල හිමිකරුවන්ය.”පාලිත මේ ඉතිරි මහල් කිහිපයත් කඩිනමින් ඉදිකිරීමට අවශ්‍ය පියවර ගන්න.” ඊට පිළිතුරු වශයෙන් විමල් වීරවංශ එසේ උපදෙස් දුන්නේ මේ නිවාස සංකීර්ණය ඉදිකිරීමේ කටයුතු භාර නාගරික ජනාවාස සංවර්ධන අධිකාරියේ සභාපති නීතිඥ පාලිත ගමගේ මහතාටය.පාර්ලිමේන්තු මන්ත්‍රී අසුන් සංඛ්‍යාව 145 ක්ව පැවති කාලයේ කොලොන්න මැතිවරණ කොට්ඨාසය අංක 145 හෙවත් අවසන් මැතිවරණ කොට්ඨාසය විය.සබරගමුව පළාතට අයත් එම මැතිවරණ කොට්ඨාසයේ දකුණු පළාත් මායිමේ පිහිටි දොරපනේ විද්‍යාලය ජනාධිපතිතුමා ඇතුළු මේ රටේ වගකිවයුත්තන් රැසකගේ අවධානයට පසුගිය සතියේ ලක්විය.ඒ එම විද්‍යාලය රජයේ සුපිරි පාසල් දහසේ වැඩපිළිවෙළට ඇතුළත් කර ගන්නැයි එහි මවුපියන් ඇතුළු ආදි ශිෂ්‍යයන් අරඹා තිබූ මාරාන්තික උපවාසය නිසාය.ඒ වන විටත් කොලොන්න මැතිවරණ කොට්ඨාසයේ ඕමල්පේ විද්‍යාලය මේ පාසල් සංවර්ධන වැඩපිළිවෙළට ඇතුළත් කරගෙන තිබිණි.පසුගිය 10 වැනිදා හිමිදිරි උදෑසන මහින්ද රාජපක්ෂ ජනාධිපතිතුමා මුණගැසුණු සබරගමුව මහ ඇමැති මහීපාල හේරත් ආපසු සබරගමුව පළාත් සභාව වෙත එමින් සිටින අතරතුර මේ මාරාන්තික උපවාසය පිළිබඳ කන වැකිණි.පන්දහසකට වැඩි ගම්වාසීන් පිරිසක් පාසල් භූමිය අසල රැඳී සිටින බවත් තත්ත්වය බරපතළ බවත් මහ ඇමැතිවරයාට මේ තොරතුරු වාර්තා කළ සබරගමුව ප්‍රධාන ලේකම් පේ‍්‍රමදාස කොඩිතුවක්කු, අධ්‍යාපන ලේකම් එච්. පී. කුලරත්න අනතුරු අඟවා තිබිණි.ඒ මොහොතේම මහින්ද රාජපක්ෂ ජනාධිපතිතුමා ඇමතු සබරගමුව මහ ඇමැතිවරයා මවුපියන්ගේ මේ ඉල්ලීම සාධාරණ බව සඳහන් කළ අතර කොලොන්න ඕමල්පේ විද්‍යාලය මෙන්ම දොරපනේ විද්‍යාලය ද එම පාසල් සංවර්ධන වැඩපිළිවෙළට ඇතුළත් කරන ලෙස දුරකථනය ඔස්සේ ජනාධිපතිතුමාගෙන් ඉල්ලා සිටියේය.දොරපනේ වැනි දුර බැහැර දුෂ්කර ප්‍රදේශයක දුප්පත් මවුපියන් සිය දූ දරුවන්ගේ දෙනෙත් පෑදීම සඳහා දරන වෑයම පිළිබඳ මනා අවබෝධයකින් යුතු මහින්ද රාජපක්ෂ ජනාධිපතිතුමා දොරපනේ විද්‍යාලය ද එම වැඩපිළිවෙළට ඇතුළත් කර ගන්නැයි සබරගමුව මහ ඇමැතිවරයාට උපදෙස් දෙමින් පැවසීය.එහෙත් මහ ඇමැතිවරයා සඳහන් කළේ මේ වැඩපිළිවෙළට පාසල් නම් කිරීම මෙන්ම සංශෝධනය කිරීම අධ්‍යාපන රේඛීය අමාත්‍යවරයාගේ වගකීමක් බැවින් එම පාසල නම් කිරීමට එම කටයුතුවලට මැදිහත් වීමට පළාත් මහ ඇමැතිවරයා වශයෙන් තමාට ඉඩකඩක් නැති බවය.“බන්ධුල ගුණවර්ධන ඇමැතිතුමා මේ මොහොතේ ඉන්නේ ප්‍රංසයේ පැරිස් නුවර. සමුළුවකට සහභාගි වෙමින්. මහී දැන්ම බන්ධුලට කතා කරලා දොරපනේ ඉස්කෝලෙත් පාසල් දහසක් සංවර්ධනය කිරීමේ වැඩපිළිවෙළට ඇතුළත් කිරීමට කටයුතු කරන්නැයි මගේ උපදේශයත් බන්ධුලට කියන්නැයි ඊට පිළිතුරු දෙමින් ජනාධිපතිතුමා කීය.විනාඩි කීපයක් ඇතුළත ප්‍රංසයේ සිටින බන්ධුල ගුණවර්ධන දුරකථනය ඔස්සේ සම්බන්ධ කර ගැනීමට සබරගමුව මහ ඇමැතිවරයා සමත් වූ අතර ඕමල්පේ පාසල මෙන්ම දොරපනේ පාසලත් මේ වැඩපිළිවෙළට ඇතුළත් කර ගැනීම ඉතා සාධාරණ බව මහීපාල හේරත් සිද්ධිය විස්තර කරමින් ඇමැති බන්ධුල ගුණවර්ධනට පැවසීය.“හරි අනිවාර්යයෙන් දොරපනේ පාසලත් රජයේ ද්වීතියික පාසල් දහසක් සංවර්ධනය කිරීමේ වැඩපිළිවෙළට ඇතුළත් කර ගන්නවා.” ඇමැති බන්දුල ගුණවර්ධන කීවේය.මේ ප්‍රතිඥාව සමඟ ඒ මොහොතේම ඇඹිලිපිටිය හරහා දොරපනේ විද්‍යාලය වෙත මහීපාල හේරත් ළඟා වන විට හොඳටම හවස් වී තිබිණි.එහෙත් පාසල් අවට රැඳී සිටි විරෝධතාකරුවන් පන්දහසක් පමණ ඒ වන විටත් දැඩි උද්‍යෝගයකින් යුතුව එහි රැඳී සිටියහ.ජනාධිපතිතුමාගේ උපදෙස් මත තම ඉල්ලීමට කන් දෙමින් බන්ධුල ගුණවර්ධන අමාත්‍යවරයා දොරපනේ විද්‍යාලයේ විරෝධතාකරුවන්ගේ ඉල්ලීම පරිදි එම විද්‍යාලය ද යෝජිත වැඩපිළිවෙළට ඇතුළත් කරගෙන ඇතැයි මහ ඇමැතිවරයා සඳහන් කළ අතර ජනාධිපතිතුමාට ජය වේවා යැයි පිරිස නැඟු ඔල්වරසන් හඬ පුරා විනාඩි කීපයක් පැවතිණි. ආපසු එන අතර මහ ඇමැතිවරයාට දක්නට ලැබුණේ ඕමල්පේ විදුහල අසල ද සැලකිය යුතු මවුපියන් පිරිසක් රැස් කකා සිටින අයුරුය. වහා එම ස්ථානයෙන් රියෙන් බට මහ ඇමැතිවරයා ඕමල්පේ ගුරු දෙගුරුන් සහ පාසල් දරුවන් අමතමින් සඳහන් කළේ දොරපනේ විද්‍යාලය සේම ඕමල්පේ විද්‍යාලයත් සුපිරි පාසල් දහසේ වැඩසටහනට ඇතුළත් කිරීමට ජනාධිපතිතුමාත් බන්ධුල ගුණවර්ධන ඇමැතිතුමාත් තීරණය කර ඇති බැවින් කිසිවකු කලබලයට පත්විය යුතු නැති බවය.පසුගිය ඉරිදා දිනය ජාතික හෙළ උරුමයේ හිමිවරුන්ට ඉතා කාර්යබහුල දිනයක් වී තිබිණි. බොහෝ උත්සව කටයුතු වලදී ඒවායෙහි වැඩි බරක් සාමාන්‍යයෙන් ගිහියන් මත පැටවුණද මෙවර තත්ත්වය වෙනස් වී තිබුණේ එදින ජාතික හෙළ උරුමයේ ගිහි නායකයින් සම්බුද්ධÀව ජයන්තිය වෙනුවෙන් වෙනස්ම ආකාරයේ ප්‍රතිපත්තිමය පූජාවකට සැරසෙමින් සිටි නිසාය. එනම් දස දිනකට සම්පූර්ණයෙන්ම ගිහි ජීවිතයෙන් ඉවත් වී දස සිල් සමාදන්ව ආරාමික ජීවිතයක් ගත කිරීමටයි.උත්සවය පැවැත්වුණේ රාජගිරියේ සදහම් සෙවණ ජාත්‍යන්තර බෞද්ධ මධ්‍යස්ථානයේ බැවින් වැඩිම වගකීම පැවරී තිබුණේ අතුරලියේ රතන හාමුදුරුවන්ටයි.උන්වහන්සේ පාන්දර තුනට පමණ අවදිව සංවිධාන කටයුතුවලට නායකත්වය දෙමින් සිටින විට කවුරුත් පුදුමයට පත් කරමින් උදෑසන හතර වන්නටත් පෙර චම්පික රණවක ඇමතිවරයා එතනට පැමිණියේය.”තව වේලාව තියනවා නේද?” රතන හාමුදුරුවෝ ඇසූහ.”නෑ හාමුදුරුවනේ අද දවසත් ඊළඟ දවස් දහයත් මම මේ වැඩේටම වෙන් කරලනේ තියෙන්නෙ. ඒ නිසා ගෙදරට වෙලා කාලය නාස්ති නොකර පුළුවන් තරම් ඉක්මනට එන්න හිතුවා.” ඇමතිවරයාගේ පිළිතුර විය.එවිට ඕමල්පේ සෝභිත නායක හාමුදුරුවන් පැවසුවේ “ඇමතිතුමා අද ඓතිහාසික දවසක් සන්ධිස්ථානයක්.අපි කොච්චර කිව්වත් ආමිසයට වඩා ප්‍රතිපත්තිය උතුම් කියලා, රටේ වැඩි නැමියාව තිබුණේ ආමිසයට. නමුත් ඔබතුමා කරන මේ වැඩෙන් ප්‍රතිපත්තිමය පූජාවට මහජන ආකර්ෂණයක් ඇති වෙන්න පුළුවන්.රැල්ලක් ඇතිවෙන්න පුළුවන්. ආමිස පූජා රැලි වවලට වඩා ප්‍රතිපත්ති පූජා රැලි තියෙන එක බොහොම උතුම් දෙයක්.”ජාතික හෙළ උරුමයේ ඉහළ ක්‍රියාකාරී 25 දෙනෙකු හිස මුඩු කොට තාවකාලික පැවිද්දක්බදු වූ දස දිනෙක ආරාමික ජීවිතයකට එදින ඇතුළු වුවද සැමගේ අවධානය වැඩියෙන් යොමු වූයේ චම්පික ඇමතිතුමාත් ගම්මන්පිල ඇමැතිතුමාත් නිශාන්ත වර්ණසිංහ කෙරෙහිය. එදින දහවලෙහි දස දිනක ආරාමික ජීවිතය සඳහා කඳුබොඩ ජාත්‍යන්තර භාවනා මධ්‍යස්ථානය කරා පිටත්ව ගියහ.ඊට දින දෙකකට පසුව රතන හාමුදුරුවන්ට දුරකථන ඇමතුමක් ලැබුණේ අමාත්‍යවරයෙකුගෙනි. එවිට උන්වහන්සේ සිටියේ දස සිල් ගත් පිරිස පිළිබඳ සොයා බලන්නට කඳුබොඩ භාවනා මධ්‍යස්ථානයට ගොස් ආපසු එන අතර මගය.ඇමැතිවරයාගේ ඉල්ලීම පරිදි උන්වහන්සේ කඳුබොඩ භාවනා මධ්‍යස්ථානයේ ආධ්‍යාත්මික වැඩසටහන් පැවැත්වෙන ආකාරය පිළිබඳ දීර්ඝ විස්තරයක් කළහ. උදෑසන අවදි වීමත්, දිනකට ආහාර වේල් දෙකකින් සෑහී රාත්‍රී ආහාරයෙන් වැළකී සිටීමට සිදුවීමත් දීර්ඝ කාලයක් එරමිණියා ගොතාගෙන එකම ඉරියව්වකින් සිටීමත් මුලදි දුෂ්කර සේ පෙනුණත් ඉතා ඉක්මනින් හෙළ උරුමයේ නායක පිරිස ඊට හොඳින් හුරුවී ඇති බව උන්වහන්සේ පැවසූහ.”අපේ හාමුදුරුවන් ඊළඟ වැඩසටහනට මාවත් සම්බන්ධ කරගන්න” යැයි ඇමැතිවරයා ඉල්ලා සිටියේය.ගිය සතියේදී කොළඹ සිනමන් ග්‍රෑන්ඩ් හෝටලයේදී පැවති ජාතික මාර්ග ආරක්ෂණ සමුළුවට කුමාර වෙල්ගම, මෛත්‍රීපාල සිරිසේන, සී.බී. රත්නායක, පී. දයාරත්න, ඒ.එච්.එම්. ෆවුසි යන මහත්වරු මෙන්ම එ.ජා.ප. ගයන්ත කරුණාතිලක යන මහත්වරුන්ගේ සහභාගීත්වයෙන් පැවැත්විය.මෙහි විශේෂ ආරාධිතයා වූයේ ජනාධිපති මහින්ද රාජපක්ෂ මහතාය.උත්සවය අතරමගදී ජනාධිපතිවරයා “ආ මට හඳුනාගන්න බැරිවුණානේ” කියමින් නි.අමාත්‍ය රෝහණ දිසානායක මහතා සමඟ සිනාසුණාය. අමාත්‍යවරයා ඒ අවස්ථාවේ දී පුදුමයට පත්ව “ඔබ තුමාට මාව අඳුර ගන්න බැරි වුණා ද” සිනාසෙමින් ප්‍රශ්න කළේය.”මොකද මේ තට්ටෙගාලා, “එය ඇසුවේ ජනාධිපතිවරයාය.”නෑ ජනාධිපතිතුමනි ඊයෙ පෙරේදා තිරැපති ගිහින් ආවා.””ඔව් මම දැත්කා මැයි දිනයේ රැස්වීමෙත් තට්ටෙගාගෙන ඉන්නවා. මොකද රෝහණ මාතලේ කට්ටිය මහණ වෙන්නද හදන්නේ.” යයි ජනාධිපතිවරයා ඇසීය.එවිට රෝහණ දිසානායක මහතා කියා සිටියේ “ජනාධිපතිතුමනි අපේ රටේ හැම පිරිමියකුම, හැම ගැහැනියෙකුම මාස තුනකටවත් මහණ කළා නම් මීට වඩා සිවිල් සමාජයේ තියෙන අපරාධ, දූෂණ, අක්‍රමිකතා අඩුවෙන්න තිබුණා නේද” කියා ඇසුවේය.එය අසා සිටි සී.බී. රත්නායක අමාත්‍යවරයා කියා සිටියේ “ජනාධිපතිතුමනි රෝහණට හොඳ හොඳ අදහස් මතක් වෙන්නේ කොණ්ඩෙ කැපුවහම.”එයට සිනාසෙමින් ජනාධිපතිතුමා කීවේ “ඔව් ඉතිං එතකොටනේ මිනිහගේ මොළයට අව්ව ටිකක් වැටෙන්නේ” මෙසේ පවසන විටදී අසල සිටි අනෙක් අමාත්‍යවරුද සිනාසෙන්නට විය. සිනහව අතරම නැවතත් රෝහණ දිසානායක අමාත්‍යවරයා “එහෙනම් ජනාධිපතිතුමනි මම හැමදාම තට්ටෙගාලම ඉන්නම්” යැයි කීවේ හිනාව තවත් වැඩි කරමින්ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ab1105157</link>
    <topic>බෞද්ධ ඇමැතිතුමන්ලා සිල් ගන්න අනෙක් ඇමැතිතුමන්ලා දන් බෙදන්න</topic>
    <author>චන්දන බණ්ඩාර</author>
    <content>ජනපතිගේ අදහසක්ජාතික මාර්ග ආරක්ෂණ සමුළුව ගිය සතියේ කොළඹ සිනමන් ග්‍රෑන්ඩ් හෝටලයේ දි පැවැත්විණි. ඒ ජනාධිපතිතුමාගේ ප්‍රධානත්වයෙනි. මේ අවස්ථාවට ඇමැතිවරුන් වන පී. දයාරත්න, කුමාර වෙල්ගම, මෛත්‍රිපාල සිරිසේන සහ එ.ජා.ප ය නියෝජනය කරමින් එ.ජා.ප මාධ්‍ය ප්‍රකාශක ගයන්ත කරුණාතිලක ද සහභාගි වී සිටියහ.ජනාධිපතිතුමා මාර්ග ආරක්ෂණ සමුළුවේ වැඩකටයුතු අවසාන වූ පසුව එ.ජා.ප මන්ත්‍රී ගයන්ත කරුණාතිලක දුටුවේ ය. “ආ මන්ත්‍රීතුමා ඔයාලාගේ පක්ෂයේ ගෝරි තවම ඉවර නැහැ නේද? අදත් කට්ටියක් උසාවි ගිහින්ලු නේද” ජනාධිපතිතුමා මන්ත්‍රී ගයන්තගෙන් විමසා සිටියේ ය.ඒ සමඟම ඇමැති පී. දයාරත්න කියා සිටියේ “ජනාධිපතිතුමනි අපට ශක්තිමත් විපක්ෂයක් නැතිකම ලොකු ප්‍රශ්නයක් කියා ය.“විපක්ෂයේ අයමනේ එයාලාගේ පක්ෂය විවේචනය කරන්නේ.” ජනාධිපතිතුමා කියා සිටියේ ය.“එතෙක් වෙලා සිනා සෙමින් නිහඬව සිටි මන්ත්‍රී ගයන්ත ඉන් පසුව සිය හඬ අවදි කළේ ය. “අනේ නෑ ජනාධිපතිතුමනි මම නම් පක්ෂය විවේචනය කරන්නේ නෑ. ආණ්ඩුවට නම් පතුරු යන්ඩ මං බනිනවා” මන්ත්‍රී ගයන්ත කියා සිටියේ ය.“ඔයාලා හොඳ විපක්ෂ කණ්ඩායම් විදියට වැඩ කරනවා නම් රටටත් හොඳයි. අනෙක තමයි ඔයාලාගේ නායකයා එළවන්ඩත් බැරි නම් තියෙන්නේ නායකයා ආරක්ෂා කරගෙන ඉස්සරහට යන්ඩ හදන එකයි. අනෙක අපිත් ඔහොම කාලයක් හිටියානේ” ජනාධිපතිතුමා සිනහ වෙමින් කියා සිටියේ ය.මේ අතරතුර මේ ස්ථානයේ පානදුර හිටපු එ.ජා.ප සංවිධායක මහාචාර්ය රවීන්ද්‍ර ප්‍රනාන්දු සිටිනු ජනාධිපතිතුමා දුටුවේ ය.“ඔයාලාවත් නායතුමාට ඇඩ්වයිස් කරන්නේ නැද්ද?” ජනාධිපතිතුමා මහාචාර්යවරයාගෙන් විමසා සිටියේ ය.“අනේ සර් එ.ජා.ප නායකතුමා අපි කියන දේ පිළිගන්නේ නැහැනේ” මහාචාර්ය රවීන්ද්‍ර ප්‍රනාන්දු සිනාසෙමින් කියා සිටියේ ය.ගිය සතියේදී ජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස්විය. එහිදී ජනාධිපතිතුමා ඇමැතිවරුන්ට විශේෂ උපදෙසක් දුන්නේය. “පුළුවන් අය සිල් සමාදන් වෙන්ඩ බලන්න. ඒක අනිත් අයට ආදර්ශයක් වේවි. ඒත් එක්කම වෙනත් ආගම්වල ඇමැතිවරුන්ට අපි ආරාධනා කරනවා. සිල් සමාදන් වෙලා ඉන්න අපට දානය පිළිගන්වන්න එකතු වෙන්ඩ කියලා. ඒක රටේ හැමෝටම ආදර්ශයක් වේවි” ජනාධිපතිතුමා කැබිනට් ඇමැතිවරුන්ට කීවේය.ගිය සතියේ දී සුපුරුදු පරිදි ජනාධිපතිතුමා සහ මෙරට විද්යුත් හා මුද්‍රිත මාධ්‍යය ආයතන ප්‍රධානීන් අතර හමුවක් පැවැත්විණි. එහිදී පුවත්පත් කතුවරුන් සහ ජනාධිපතිතුමා අතර ඉතා සුහඳ ලෙස සාකච්ඡාවට බඳුන් වූයේ වර්තමාන දේශපාලන තත්ත්වය සහ දරුස්මාන්ගේ වාර්තාව පිළිබඳවය.පුවත්පත් සහ විද්යුත් මාධ්‍යය ආයතන ප්‍රධානීහු එහිදී ජනාධිපතිතුමාගෙන් ඇතැම් ප්‍රශ්න ඍජුවම විමසා සිටියහ. “රජය දැන් දරුස්මාන් වාර්තාවට එරෙහිව ගන්න පියවර මොකක්ද? කතුවරු විමසා සිටියහ. “මේ වාර්තාව ගැන රජය සුළුකොට තකන්නේ නැහැ. මේකේ තියෙන තොරතුරු හුඟක් බොරු. ඒ නිසා අපි අන්තර්ජාතික ප්‍රජාව දැනුම්වත් කරලා සත්‍යය ලෝකයට කියන වැඩපිළිවෙළක් හදලා තියෙනවා.” ජනාධිපතිතුමා කියා සිටියේ ය.“මම නම් ඒක දන්නේ නැහැ. පඹයෝ පිච්චුවාද කියලා. අපේ රජය වැඩ කරන්නේ රාජ්‍ය තාන්ත්‍රික මට්ටමෙන්” ජනාධිපතිතුමා පිළිතුරු දුන්නේ ය.“එතකොට ජනාධිපතිතුමනි දරුස්මාන්ගේ වාර්තාවෙන් කියන අතුරුදන්වීම් ගැන රජය කතා නොකරන්නේ ඇයි” තවත් විද්යුත් මාධ්‍යය ආයතන ප්‍රධානියෙක් විමසා සිටියේ ය.“අපි යුද්ධයට පස්සේ සංගණනයක් කරලා හැඳුනුම්පත් දෙන්නත් හැදුවා. ඒත් දෙමළ ජාතික සන්ධානය ඒකට ඉඩ දුන්නේ නැහැ. ඔය අතුරුදන්වීම් ගැන කියන කතා පිළිගන්ඩ බැහැ.ආණ්ඩුවට මානව හිමිකම් ප්‍රශ්න තිබෙන බව කියනවා. මාධ්‍ය නිදහසට බාධා කරනවා කියලා චෝදනා තිබෙනවා. ඒ චෝදනා ගැන පරීක්ෂණ නොකරන්නේ ඇයි.” තවත් ප්‍රශ්නයක් නැඟිණි.“අපි ඒ ගැන පරීක්ෂණ කරනවා. ඒත් පහරකාපු මාධ්‍යකරුවෝ පරීක්ෂණවලට උදව් දෙන්ඩ එනවාද? කිත් නොයාර්ට ගැහුවා. උපාලිට ගැහුවා. ඒත් එයාලා පරීක්ෂණවලට උදව් දුන්නා ද පහර කාපු අයගේ උදව් නැතිව අපට තනියම පරීක්ෂණ සාර්ථක කර ගන්ඩ බැහැ.” ජනාධිපතිතුමා පැහැදිලි කළේ ය.ඉන්දියාව කියනවා පළාත් සභා ක්‍රමය උතුරටත් දෙන්ඩ ඕනේ කියලා” ඒ ගැන මොනවද කියන්නේ තවත් කතුවරයෙක් විමසා සිටියේ ය.“ඒක අපි වැදගත් කාරණයක් විදියට සලකනවා. අපේ රටේ බලය බෙදුවොත් මේ අර්බුදය විසදේවි ද? තවත් විද්යුත් මාධ්‍යය ආයතන ප්‍රධානියෙක් විමසීය.අපි බලය බෙදන්න එකඟයි. විරුද්ධ නැහැ. හැබැයි ඊළම දෙන්න නම් එකඟ නැහැ.” ජනාධිපතිතුමා කියා සිටියේ ය.“හොඳයි ජනාධිපතිතුමනි ඉන්දියාවත් පළාත් සභා ගේන්න කියනවානම් රජයත් ඒකට කැමැතිනම් ඇයි අපට ඒක කරන්ඩ බැරි” තවත් කතුවරයකුගෙන් ප්‍රශ්නයක් යොමු වීය. “අපට ඒක කරන්ඩ පුළුවන්. ඒත් ප්‍රායෝගික ගැටලු තියෙනවා. ඡන්දයක් උතුරේ තියන්ඩ කලින් එහේ ජනතාව ලියාපදිංචි කරන්ඩ ඕනේ. ඊට පස්සේ තමයි ඡන්දය කරන්ඩ වෙන්නේ. 13 වන ව්‍යවස්ථා සංශෝධනය ක්‍රියාත්මක කරන්ඩ පුළුවන්.” ජනාධිපතිතුමා පිළිතුරු දුන්නේය.ඉන් පසුව කතුවරුන් මතු කළේ රජය පෞද්ගලික අංශයට යෝජනා කරන විශ්‍රාම වැටුප් ක්‍රමය ගැනය. ඊට තිබෙන විරෝධතා ගැන කතුවරු ප්‍රශ්න රැසක් නැගීය. “අපි කම්කරුවන්ට වැඩ කරන ජනතාවට සහන දෙන්ඩ ගියාම ඒකට සමහරු විරුද්ධ වෙනවා. මම බලාපොරොත්තු වුණා මැයි මාසය වෙනකොට ඔය ක්‍රමය ක්‍රියාත්මක කරන්ඩ. ඒකට ඉඩ දුන්නේ නැහැ. වැඩ කරන ජනතාවට හානි දෙයක් විදියට මේ යෝජනාව සමහරු හුවා දක්වන්ඩ හදනවා. හැමදාම වැඩ කරන ජනතාවට සුබසාධනය දෙනකොට කෑගහනවා. ඒත් මේක හානිකර දෙයක් නෙමෙයි.” ජනාධිපතිතුමා කියා සිටියේය.ආණ්ඩුවට මුදල් හිඟ නිසා ජනතාවගේ මුදල්වලට ගහන්න හදපු උප්පරවැට්ටියක් කියලා මේක සමහරු හඳුන්වා දෙනවා.” මාධ්‍ය ආයතන ප්‍රධානියෙක් කීය. “අපට මුදල් හිඟයක් නැහැ. රජයට ඕන තරම් මුදල් තියෙනවා. වැඩ කරන ජනතාවගේ අර්ථ සාධකයට අපි සියයට 13 ක පොලියක් ගෙවනවා. ජනතාවගේ මුදල් ගසා කනවානම් මේ තරම් ඉහළ පොලියක් අපි දෙනවා ද? මේක ගසා කෑමක් නෙමෙයි. හොඳ යහපත් වැඩක්. ඒ නිසා ඉදිරියේදී තවදුරටත් සාකච්ඡා කරලා පැන්ෂන් ක්‍රමය ක්‍රියාත්මක කරනවා.” ජනාධිපතිතුමා කියා සිටියේය.මෙතෙක් කාලයක් පුරා එ.ජා.ප. මූලස්ථානය වෙන සිරිකොත පක්ෂ මූලස්ථානයේ සාමාන්‍යයෙන් ආගමික කටයුතු සිදු කෙරුණේ කලාතුරකිනි. එවැනි පසුබිමකදී එ.ජා.ප. නියෝජ්‍ය නායක කරු ජයසූරිය ගිය සතියේදී එ.ජා.ප. නායකයාට යෝජනා කළේ මෙවර සම්බුද්ධත්ව ජයන්තිය වෙනුවෙන් සිරිකොතේ සීල සමාදාන ව්‍යාපාරයක් සිදු කළ යුතු බවටය.ඒ ගැන සාකච්ඡා කිරීමට ගිය සතියේදී සිරිකොතේ දී විශේෂ සාකච්ඡාවක් ද පැවැත්විණි. එහිදී තීරණය කෙරුණේ නියෝජ්‍ය නායක සජිත් ප්‍රේමදාස එ.ජා.ප. සභාපති ගාමිණී ජයවික්‍රම පෙරේරා ඇතුළු එ.ජා.ප. ජ්‍යෙෂ්ඨයන් එම ශීල ව්‍යාපාරයට සහභාගී වීමටය. ඒ අනුව එම ශීල ව්‍යාපාරය සෙනසුරාදා පැවැත්වීමට තීරණය කෙරිණි.ගිය සතියේ අඟහරුවාදා එ.ජා.ප. නියෝජ්‍ය නායක කරු ජයසූරියගේ කොළඹ පිහිටි නිවෙසේදී විශේෂ සුහද හමුවක් පැවැත්විණි. ඒ එ.ජා.ප.යේ ග්‍රාම චාරිකා වැඩසටහනෙහි නියමුවන් සඳහාය.”අපේ පක්ෂය කරපු ප්‍රායෝගික වැඩක් තමයි ග්‍රාම චාරිකා වැඩසටහන. පක්ෂයේ මොන බේද තිබුණත් මේ වැඩසටහනට හැමෝම දායක වුණා. දැන් පැවැත්වීමට තිබෙන පළාත් පාලන ආයතන මැතිවරණ වෙනුවෙන් ග්‍රාම චාරිකා වැඩසටහන යළිත් පටන් ගන්ඩ වෙනවා. ඒ ගැන මම නැවැත වරක් නායකතුමා එක්ක සාකච්ඡා කරන්නම්” එ.ජා.ප. නියෝජ්‍ය නායක කරු ග්‍රාම චාරිකා වැඩසටහනේ නියමුවන් සමඟ කීවේය.ගිය සතියේ සිකුරාදා එ.ජා.ප නායකයා භූතානයේ නිල සංචාරයකට සහභාගි විය. එම සංචාරයේ දී එ.ජා.ප. නායකයා භූතාන අගමැති ජිග්මේ තිල්ලේ හමුවුණේය. සාර්ක් කලාපයේ රටවල ඉදිරි දේශපාලන කටයුතු ගැන එහිදී එ.ජා.ප. නායකයා සාකච්ඡා කළේය.ඉන් පසුව එ.ජා.ප. නායකයා භූතාන විදේශ කටයුතු සහ ආර්ථික කටයුතු ඇමැති බන්දු චංචූක් හමුවී විශේෂ සාකච්ඡාවක් ද සිදු කළේය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශට විශේෂ ආරාධනයක් ලැබී තිබේ. ආරාධනය ලැබුණේ 2600 සම්බුද්ධත්ව ජයන්තිය වෙනුවෙන් නිව්යෝර්ක් නුවර පිහිටි එක්සත් ජාතීන්ගේ මූලස්ථාන කාර්යාලයේදී පැවැත්වෙන විශේෂ ආගමික උත්සවය වෙනුවෙනි. එය මැයි මස 16 වැනිදා සිට 22 වැනිදා දක්වා පැවැත්වේ. ශ්‍රී ලංකාව ප්‍රමුඛව බංග්ලාදේශය, භූතානය, කාම්බෝජය, ඉන්දියාව, ජපානය, දªකණු කොරියාව ඇතුළු බෞද්ධ ජනතාව වෙසෙන රටවල තානාපති අංශවල අනුග්‍රහයෙන් මේ අන්තර්ජාතික ආගමික වැඩසටහන සංවිධානය කර ඇත.මේ ආගමික වැඩසටහන සඳහා ඉහත කී රටවල ප්‍රධාන පෙළේ රාජ්‍යතාන්ත්‍රිකයන්ට ඇරැයුම් ලැබී තිබේ. ඒ අනුව විමල් වීරවංශ ඇමැතිවරයාට ද මෙසේ ඇරැයුම් ලැබී ඇත. සංවිධායක කමිටුව වෙනුවෙන් එම ඇරැයුම සිදුකරනු ලැබුවේ පූජ්‍ය ඇත්කඳවක සද්ධාජීව හිමියන් විසිනි.මැයි 16 වැනි සඳුදා පැවැත්වෙන මේ ආගමික වැඩසටහනේ සමාරම්භක උළෙලට විමල් වීරවංශ ඇමැතිවරයා සහභාගි වන අතර එම සමාරම්භක උළෙලේ විශේෂ ආරාධිතයකු ලෙස එක්සත් ජාතීන්ගේ මහ ලේකම් බෑන් කී මූන් ද සහභාගිවීමට නියමිත බවද අනාවරණය වී තිබේ.ජනසෙවණ නිවාස දස ලක්ෂයේ ජාතික මෙහෙයුම යටතේ දියත් කරන එක් වැඩසටහනක් වන්නේ “විරු ගම්මාන” වැඩසටහනයි. මේ යටතේ තෝරාගත් දිළිඳු පවුල් සඳහා නිවාස ඉදිකර දෙන අතර එම නිවාස ව්‍යාපෘතිය එම ප්‍රදේශයේ විසූ මියගිය රණවිරුවකුගේ නමින් නම් කරනු ලබයි.නිවාස 100කින් සමන්විත එවැනි විරු ගම්මානයක් සඳහා පසුගියදා නාවලපිටිය උඩගම, මහවිලවත්ත ප්‍රදේශයේ දී මුල්ගල තබනු ලැබුවේ විමල් වීරවංශ ඇමැතිවරයාගේ සහ නාවලපිටිය ආසනයේ ශ්‍රී.ල.නි.ප. ප්‍රධාන සංවිධායක ඇමැති මහින්දානන්ද අලුත්ගමගේ ඇමැතිවරයාගේ ප්‍රධානත්වයෙනි.එහිදී මියගිය දෙමළ රණවිරුවකු වූ ශ්‍රී ධරන්හට උපහාර වශයෙන් ඔහුගේ නමින් එම ගම්මානය නම් කෙරුමට ඇමැතිවරු දෙපළ තීරණය කළහ.”නාවලපිටියේ ඕනෑතරම් ඉඩම් තිබෙනවා. මූල්‍ය දුෂ්කරතා ඇති ජනතාවට නිවාස සාදා දීමේ වැඩපිළිවෙලක් තමයි අවශ්‍ය. ඒ සඳහා ඉදිරියටත් මෙසේ දායක වන ලෙස ඉල්ලා සිටිනවා.” එහිදී මහින්දානන්ද අලුත්ගමගේ විමල් වීරවංශ අමාත්‍යවරයාගෙන් ඉල්ලා සිටියේය.නාවලපිටියේ පැවැති උත්සවයෙන් පසුව යොදා ගෙන තිබූ පරිදි විමල් වීරවංශ ඇමැතිවරයා පැමිණියේ වලපනේ නාරංතලාව නිවාස ව්‍යාපෘතියට මුල්ගල තැබීමටය. මේ යටතේ ඉදිවන නිවාස ප්‍රමාණය 35කි. මේ මුල්ගල තැබීමේ අවස්ථාවට ජාතික නිදහස් පෙරමුණේ නුවරඑළිය දිස්ත්‍රික් නායක මධ්‍යම පළාත් කෘෂිකර්ම අමාත්‍ය නිමල් පියතිස්ස සහ මධ්‍යම පළාත් සභාවේ සභාපති සාලිය බණ්ඩාර දිසානායක ද එක්ව සිටියහ.මෙහිදී සාලිය දිසානායක උද්වේගකර මෙන්ම ඉතා හරවත් කතාවක් කළේය. “පළාත් සභාවේ සභාපති නිසා දැන් වැඩිය කතා කරන්නත් බැහැනේ. ඒ නිසා දැන් රැස්වීම්වලදී ඇරියස් අල්ලනවා වගේ” කතාව අවසානයේ තමා අසල වාඩි වූ සාලියට විමල් කීවේ කවුරුත් හිනස්සවමිනි.මෙරට ඉංග්‍රීසි පාලනය පැවැති අවදියේ රජයේ වැඩ දෙපාර්තමේන්තුවේ සේවකයන් සඳහා ඉදි කළ නිවාස රැසක් නුවරඑළියේ බඹරකැලේ ප්‍රදේශයේ පවතී. මීට වසර 100කට පෙර ඉදි කළ මේ නිවාස දැන් ඉතාමත් අබලන්ය. එහෙත් ඒ පිළිබඳව කිසිදු බලධාරියකුගේ ඇස් මෙතෙක් යොමු වී තිබුණේ නැත.නමුත් ජනසෙවණ නිවාස සංවර්ධන ජාතික මෙහෙයුමෙහි නියමු විමල් වීරවංශගේ ඇස් මේ දෙසට යොමු වූයේ මීට මාස කිහිපයකට පෙරය.ඒ අනුව එම අබලන් නිවාසවල වෙසෙන දිළිඳු පවුල් සඳහා වහාම මහල් නිවාස සංකීර්ණය ඉදි කිරීමට අවශ්‍ය කටයුතු කඩිනමින් සූදානම් විය. එම නිවාස සංකීර්ණයෙහි නිවාස 27කින් යුත් පළමු මහල පසුගියදා ජනතා අයිතියට පවරා දීමට ද විමල් වීරවංශ සමත් වීය.දෙමළ ජනතාව බහුතරයක් වෙසෙන මේ ප්‍රදේශයේ බහුතර නිවාසලාභීන් ද දෙමළ ජාතිකත්වයට අයත්ය. මේ නිවාසලාභීන් තම පැතුම් ඉටු කළ විමල් ඇමැතිවරයා පිළිගනු ලැබුවේ මල්මාලා දමා තිලක තබමිනි.”අනේ ඇමැතිතුමා අපටත්, දරුවන්ටත් කඩිනමින් නිවාස ලබා දෙන්න” එහිදී එසේ ඉල්ලා සිටියේ මේ නිවාස සංකීර්ණයෙහි අනෙක් මහල්වල ඉදිවීමට නියමිත නිවාසවල හිමිකරුවන්ය.”පාලිත මේ ඉතිරි මහල් කිහිපයත් කඩිනමින් ඉදිකිරීමට අවශ්‍ය පියවර ගන්න.” ඊට පිළිතුරු වශයෙන් විමල් වීරවංශ එසේ උපදෙස් දුන්නේ මේ නිවාස සංකීර්ණය ඉදිකිරීමේ කටයුතු භාර නාගරික ජනාවාස සංවර්ධන අධිකාරියේ සභාපති නීතිඥ පාලිත ගමගේ මහතාටය.පාර්ලිමේන්තු මන්ත්‍රී අසුන් සංඛ්‍යාව 145 ක්ව පැවති කාලයේ කොලොන්න මැතිවරණ කොට්ඨාසය අංක 145 හෙවත් අවසන් මැතිවරණ කොට්ඨාසය විය.සබරගමුව පළාතට අයත් එම මැතිවරණ කොට්ඨාසයේ දකුණු පළාත් මායිමේ පිහිටි දොරපනේ විද්‍යාලය ජනාධිපතිතුමා ඇතුළු මේ රටේ වගකිවයුත්තන් රැසකගේ අවධානයට පසුගිය සතියේ ලක්විය.ඒ එම විද්‍යාලය රජයේ සුපිරි පාසල් දහසේ වැඩපිළිවෙළට ඇතුළත් කර ගන්නැයි එහි මවුපියන් ඇතුළු ආදි ශිෂ්‍යයන් අරඹා තිබූ මාරාන්තික උපවාසය නිසාය.ඒ වන විටත් කොලොන්න මැතිවරණ කොට්ඨාසයේ ඕමල්පේ විද්‍යාලය මේ පාසල් සංවර්ධන වැඩපිළිවෙළට ඇතුළත් කරගෙන තිබිණි.පසුගිය 10 වැනිදා හිමිදිරි උදෑසන මහින්ද රාජපක්ෂ ජනාධිපතිතුමා මුණගැසුණු සබරගමුව මහ ඇමැති මහීපාල හේරත් ආපසු සබරගමුව පළාත් සභාව වෙත එමින් සිටින අතරතුර මේ මාරාන්තික උපවාසය පිළිබඳ කන වැකිණි.පන්දහසකට වැඩි ගම්වාසීන් පිරිසක් පාසල් භූමිය අසල රැඳී සිටින බවත් තත්ත්වය බරපතළ බවත් මහ ඇමැතිවරයාට මේ තොරතුරු වාර්තා කළ සබරගමුව ප්‍රධාන ලේකම් පේ‍්‍රමදාස කොඩිතුවක්කු, අධ්‍යාපන ලේකම් එච්. පී. කුලරත්න අනතුරු අඟවා තිබිණි.ඒ මොහොතේම මහින්ද රාජපක්ෂ ජනාධිපතිතුමා ඇමතු සබරගමුව මහ ඇමැතිවරයා මවුපියන්ගේ මේ ඉල්ලීම සාධාරණ බව සඳහන් කළ අතර කොලොන්න ඕමල්පේ විද්‍යාලය මෙන්ම දොරපනේ විද්‍යාලය ද එම පාසල් සංවර්ධන වැඩපිළිවෙළට ඇතුළත් කරන ලෙස දුරකථනය ඔස්සේ ජනාධිපතිතුමාගෙන් ඉල්ලා සිටියේය.දොරපනේ වැනි දුර බැහැර දුෂ්කර ප්‍රදේශයක දුප්පත් මවුපියන් සිය දූ දරුවන්ගේ දෙනෙත් පෑදීම සඳහා දරන වෑයම පිළිබඳ මනා අවබෝධයකින් යුතු මහින්ද රාජපක්ෂ ජනාධිපතිතුමා දොරපනේ විද්‍යාලය ද එම වැඩපිළිවෙළට ඇතුළත් කර ගන්නැයි සබරගමුව මහ ඇමැතිවරයාට උපදෙස් දෙමින් පැවසීය.එහෙත් මහ ඇමැතිවරයා සඳහන් කළේ මේ වැඩපිළිවෙළට පාසල් නම් කිරීම මෙන්ම සංශෝධනය කිරීම අධ්‍යාපන රේඛීය අමාත්‍යවරයාගේ වගකීමක් බැවින් එම පාසල නම් කිරීමට එම කටයුතුවලට මැදිහත් වීමට පළාත් මහ ඇමැතිවරයා වශයෙන් තමාට ඉඩකඩක් නැති බවය.“බන්ධුල ගුණවර්ධන ඇමැතිතුමා මේ මොහොතේ ඉන්නේ ප්‍රංසයේ පැරිස් නුවර. සමුළුවකට සහභාගි වෙමින්. මහී දැන්ම බන්ධුලට කතා කරලා දොරපනේ ඉස්කෝලෙත් පාසල් දහසක් සංවර්ධනය කිරීමේ වැඩපිළිවෙළට ඇතුළත් කිරීමට කටයුතු කරන්නැයි මගේ උපදේශයත් බන්ධුලට කියන්නැයි ඊට පිළිතුරු දෙමින් ජනාධිපතිතුමා කීය.විනාඩි කීපයක් ඇතුළත ප්‍රංසයේ සිටින බන්ධුල ගුණවර්ධන දුරකථනය ඔස්සේ සම්බන්ධ කර ගැනීමට සබරගමුව මහ ඇමැතිවරයා සමත් වූ අතර ඕමල්පේ පාසල මෙන්ම දොරපනේ පාසලත් මේ වැඩපිළිවෙළට ඇතුළත් කර ගැනීම ඉතා සාධාරණ බව මහීපාල හේරත් සිද්ධිය විස්තර කරමින් ඇමැති බන්ධුල ගුණවර්ධනට පැවසීය.“හරි අනිවාර්යයෙන් දොරපනේ පාසලත් රජයේ ද්වීතියික පාසල් දහසක් සංවර්ධනය කිරීමේ වැඩපිළිවෙළට ඇතුළත් කර ගන්නවා.” ඇමැති බන්දුල ගුණවර්ධන කීවේය.මේ ප්‍රතිඥාව සමඟ ඒ මොහොතේම ඇඹිලිපිටිය හරහා දොරපනේ විද්‍යාලය වෙත මහීපාල හේරත් ළඟා වන විට හොඳටම හවස් වී තිබිණි.එහෙත් පාසල් අවට රැඳී සිටි විරෝධතාකරුවන් පන්දහසක් පමණ ඒ වන විටත් දැඩි උද්‍යෝගයකින් යුතුව එහි රැඳී සිටියහ.ජනාධිපතිතුමාගේ උපදෙස් මත තම ඉල්ලීමට කන් දෙමින් බන්ධුල ගුණවර්ධන අමාත්‍යවරයා දොරපනේ විද්‍යාලයේ විරෝධතාකරුවන්ගේ ඉල්ලීම පරිදි එම විද්‍යාලය ද යෝජිත වැඩපිළිවෙළට ඇතුළත් කරගෙන ඇතැයි මහ ඇමැතිවරයා සඳහන් කළ අතර ජනාධිපතිතුමාට ජය වේවා යැයි පිරිස නැඟු ඔල්වරසන් හඬ පුරා විනාඩි කීපයක් පැවතිණි. ආපසු එන අතර මහ ඇමැතිවරයාට දක්නට ලැබුණේ ඕමල්පේ විදුහල අසල ද සැලකිය යුතු මවුපියන් පිරිසක් රැස් කකා සිටින අයුරුය. වහා එම ස්ථානයෙන් රියෙන් බට මහ ඇමැතිවරයා ඕමල්පේ ගුරු දෙගුරුන් සහ පාසල් දරුවන් අමතමින් සඳහන් කළේ දොරපනේ විද්‍යාලය සේම ඕමල්පේ විද්‍යාලයත් සුපිරි පාසල් දහසේ වැඩසටහනට ඇතුළත් කිරීමට ජනාධිපතිතුමාත් බන්ධුල ගුණවර්ධන ඇමැතිතුමාත් තීරණය කර ඇති බැවින් කිසිවකු කලබලයට පත්විය යුතු නැති බවය.පසුගිය ඉරිදා දිනය ජාතික හෙළ උරුමයේ හිමිවරුන්ට ඉතා කාර්යබහුල දිනයක් වී තිබිණි. බොහෝ උත්සව කටයුතු වලදී ඒවායෙහි වැඩි බරක් සාමාන්‍යයෙන් ගිහියන් මත පැටවුණද මෙවර තත්ත්වය වෙනස් වී තිබුණේ එදින ජාතික හෙළ උරුමයේ ගිහි නායකයින් සම්බුද්ධÀව ජයන්තිය වෙනුවෙන් වෙනස්ම ආකාරයේ ප්‍රතිපත්තිමය පූජාවකට සැරසෙමින් සිටි නිසාය. එනම් දස දිනකට සම්පූර්ණයෙන්ම ගිහි ජීවිතයෙන් ඉවත් වී දස සිල් සමාදන්ව ආරාමික ජීවිතයක් ගත කිරීමටයි.උත්සවය පැවැත්වුණේ රාජගිරියේ සදහම් සෙවණ ජාත්‍යන්තර බෞද්ධ මධ්‍යස්ථානයේ බැවින් වැඩිම වගකීම පැවරී තිබුණේ අතුරලියේ රතන හාමුදුරුවන්ටයි.උන්වහන්සේ පාන්දර තුනට පමණ අවදිව සංවිධාන කටයුතුවලට නායකත්වය දෙමින් සිටින විට කවුරුත් පුදුමයට පත් කරමින් උදෑසන හතර වන්නටත් පෙර චම්පික රණවක ඇමතිවරයා එතනට පැමිණියේය.”තව වේලාව තියනවා නේද?” රතන හාමුදුරුවෝ ඇසූහ.”නෑ හාමුදුරුවනේ අද දවසත් ඊළඟ දවස් දහයත් මම මේ වැඩේටම වෙන් කරලනේ තියෙන්නෙ. ඒ නිසා ගෙදරට වෙලා කාලය නාස්ති නොකර පුළුවන් තරම් ඉක්මනට එන්න හිතුවා.” ඇමතිවරයාගේ පිළිතුර විය.එවිට ඕමල්පේ සෝභිත නායක හාමුදුරුවන් පැවසුවේ “ඇමතිතුමා අද ඓතිහාසික දවසක් සන්ධිස්ථානයක්.අපි කොච්චර කිව්වත් ආමිසයට වඩා ප්‍රතිපත්තිය උතුම් කියලා, රටේ වැඩි නැමියාව තිබුණේ ආමිසයට. නමුත් ඔබතුමා කරන මේ වැඩෙන් ප්‍රතිපත්තිමය පූජාවට මහජන ආකර්ෂණයක් ඇති වෙන්න පුළුවන්.රැල්ලක් ඇතිවෙන්න පුළුවන්. ආමිස පූජා රැලි වවලට වඩා ප්‍රතිපත්ති පූජා රැලි තියෙන එක බොහොම උතුම් දෙයක්.”ජාතික හෙළ උරුමයේ ඉහළ ක්‍රියාකාරී 25 දෙනෙකු හිස මුඩු කොට තාවකාලික පැවිද්දක්බදු වූ දස දිනෙක ආරාමික ජීවිතයකට එදින ඇතුළු වුවද සැමගේ අවධානය වැඩියෙන් යොමු වූයේ චම්පික ඇමතිතුමාත් ගම්මන්පිල ඇමැතිතුමාත් නිශාන්ත වර්ණසිංහ කෙරෙහිය. එදින දහවලෙහි දස දිනක ආරාමික ජීවිතය සඳහා කඳුබොඩ ජාත්‍යන්තර භාවනා මධ්‍යස්ථානය කරා පිටත්ව ගියහ.ඊට දින දෙකකට පසුව රතන හාමුදුරුවන්ට දුරකථන ඇමතුමක් ලැබුණේ අමාත්‍යවරයෙකුගෙනි. එවිට උන්වහන්සේ සිටියේ දස සිල් ගත් පිරිස පිළිබඳ සොයා බලන්නට කඳුබොඩ භාවනා මධ්‍යස්ථානයට ගොස් ආපසු එන අතර මගය.ඇමැතිවරයාගේ ඉල්ලීම පරිදි උන්වහන්සේ කඳුබොඩ භාවනා මධ්‍යස්ථානයේ ආධ්‍යාත්මික වැඩසටහන් පැවැත්වෙන ආකාරය පිළිබඳ දීර්ඝ විස්තරයක් කළහ. උදෑසන අවදි වීමත්, දිනකට ආහාර වේල් දෙකකින් සෑහී රාත්‍රී ආහාරයෙන් වැළකී සිටීමට සිදුවීමත් දීර්ඝ කාලයක් එරමිණියා ගොතාගෙන එකම ඉරියව්වකින් සිටීමත් මුලදි දුෂ්කර සේ පෙනුණත් ඉතා ඉක්මනින් හෙළ උරුමයේ නායක පිරිස ඊට හොඳින් හුරුවී ඇති බව උන්වහන්සේ පැවසූහ.”අපේ හාමුදුරුවන් ඊළඟ වැඩසටහනට මාවත් සම්බන්ධ කරගන්න” යැයි ඇමැතිවරයා ඉල්ලා සිටියේය.ගිය සතියේදී කොළඹ සිනමන් ග්‍රෑන්ඩ් හෝටලයේදී පැවති ජාතික මාර්ග ආරක්ෂණ සමුළුවට කුමාර වෙල්ගම, මෛත්‍රීපාල සිරිසේන, සී.බී. රත්නායක, පී. දයාරත්න, ඒ.එච්.එම්. ෆවුසි යන මහත්වරු මෙන්ම එ.ජා.ප. ගයන්ත කරුණාතිලක යන මහත්වරුන්ගේ සහභාගීත්වයෙන් පැවැත්විය.මෙහි විශේෂ ආරාධිතයා වූයේ ජනාධිපති මහින්ද රාජපක්ෂ මහතාය.උත්සවය අතරමගදී ජනාධිපතිවරයා “ආ මට හඳුනාගන්න බැරිවුණානේ” කියමින් නි.අමාත්‍ය රෝහණ දිසානායක මහතා සමඟ සිනාසුණාය. අමාත්‍යවරයා ඒ අවස්ථාවේ දී පුදුමයට පත්ව “ඔබ තුමාට මාව අඳුර ගන්න බැරි වුණා ද” සිනාසෙමින් ප්‍රශ්න කළේය.”මොකද මේ තට්ටෙගාලා, “එය ඇසුවේ ජනාධිපතිවරයාය.”නෑ ජනාධිපතිතුමනි ඊයෙ පෙරේදා තිරැපති ගිහින් ආවා.””ඔව් මම දැත්කා මැයි දිනයේ රැස්වීමෙත් තට්ටෙගාගෙන ඉන්නවා. මොකද රෝහණ මාතලේ කට්ටිය මහණ වෙන්නද හදන්නේ.” යයි ජනාධිපතිවරයා ඇසීය.එවිට රෝහණ දිසානායක මහතා කියා සිටියේ “ජනාධිපතිතුමනි අපේ රටේ හැම පිරිමියකුම, හැම ගැහැනියෙකුම මාස තුනකටවත් මහණ කළා නම් මීට වඩා සිවිල් සමාජයේ තියෙන අපරාධ, දූෂණ, අක්‍රමිකතා අඩුවෙන්න තිබුණා නේද” කියා ඇසුවේය.එය අසා සිටි සී.බී. රත්නායක අමාත්‍යවරයා කියා සිටියේ “ජනාධිපතිතුමනි රෝහණට හොඳ හොඳ අදහස් මතක් වෙන්නේ කොණ්ඩෙ කැපුවහම.”එයට සිනාසෙමින් ජනාධිපතිතුමා කීවේ “ඔව් ඉතිං එතකොටනේ මිනිහගේ මොළයට අව්ව ටිකක් වැටෙන්නේ” මෙසේ පවසන විටදී අසල සිටි අනෙක් අමාත්‍යවරුද සිනාසෙන්නට විය. සිනහව අතරම නැවතත් රෝහණ දිසානායක අමාත්‍යවරයා “එහෙනම් ජනාධිපතිතුමනි මම හැමදාම තට්ටෙගාලම ඉන්නම්” යැයි කීවේ හිනාව තවත් වැඩි කරමින්ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=af1105151</link>
    <topic>ලෝකයේ ලොකුම බෞද්ධ පොත්හල අපේ රටේ</topic>
    <author>නිහාල් පී. අබේසිංහ සේයාරූ -දුෂ්මන්ත මායාදුන්නේ</author>
    <content>ශ්‍රී සම්බුද්ධත්ව ජයන්ති මන්දිරය ඉදිවෙයි2600 ශ්‍රී සම්බුද්ධත්ව ජයන්තිය වෙනුවෙන් දෙහිවල බෞද්ධ සංස්කෘතික මධ්‍යස්ථානය රජය මඟින් ලබා දුන් ඉඩමක ඉදිකළ ලොව විශාලතම බෞද්ධ ග්‍රන්ථ හා තොරතුරු මධ්‍යස්ථානය ශ්‍රී සම්බුද්ධත්ව ජයන්ති මන්දිරය අද (15) මහින්ද රාජපක්ෂ ජනාධිපතිතුමා අතින් කොළඹදී විවෘත කෙරේ. මේ ලිපිය ඒ නිමිත්තෙනි.මහින්දාගමනයත් සමඟ සිංහල බෞද්ධ සංස්කෘතියක් මෙරට ඇති විය. හෙළ අටුවා ලේඛන ගතකිරීම ත්‍රිපිටකය ග්‍රන්ථාරූඪ කිරීම වැනි කටයුතු මඟින් බෞද්ධ ලේඛන කලාවක් ද බිහිවිය.ඒ සිංහල බෞද්ධ ප්‍රබෝධය මහනුවර යුගයෙන් පසු පිරිහී ගොස් බටහිර ආක්‍රමණයන් නිසා සදහටම නැතිවී යන තත්ත්වයට පත්විය.1980 දශකය අග භාගය වන විට ලාංකීය ජන සමාජය ඇතුළත ප්‍රමාණවත් බෞද්ධ පතපොත විරල විය. පිරිත් පොතක්, ලෝවැඩ සඟරාවක් ඇතුළු පොත් කීපයක් පමණක් පොත්හල්වල තිබිණි. ඊට විසඳුමක් ලෙස බුදුදහමේ උන්නතියට නිතරම කටයුතුª කරන කිරීම විමල ජෝති හිමියෝ එතෙර මෙතෙර ආධාර ඇතිව දෙහිවල නැදිමාල බෞද්ධ සංස්කෘතික මධ්‍යස්ථානය ආරම්භ කළහ.මධ්‍යස්ථානය පිහිටුවීමත් සමඟම බෞද්ධ පොත් පරිශීලනය කරන පිරිස් ද ක්‍රමයෙන් වැඩි වූහ. නව තාක්ෂණය අනුව බෞද්ධ තොරතුරු අන්තර්ගත සංයුක්ත තැටි, කැසට් පටි ආදිය මඟින් ද පරිගණක වෙබ් අඩවි මඟින් ද බුදුදහම ව්‍යාප්ත කිරීමේ හා නැවත නැවත ඇසීමේ බැලීමේ අවස්ථාව ද ලබා දීමට නැදිමාල බෞද්ධ මධ්‍යස්ථානය පියවර ගත්තේය.දෙදහස් හයසිය වසරක් පුරා මුඛ පරම්පරාවෙන් සහ ඉපැරැණි බසින් රචිත සම්බුදු දහම සිංහල හා ඉංගිරිසි භාෂාවන්ගෙන් ග්‍රන්ථාරූඪ කිරීමත් නව තාක්ෂණය ඔස්සේ ලොවට හඳුන්වාදීමත් නැදිමාල බෞද්ධ සංස්කෘතික මධ්‍යස්ථානයේ ප්‍රමුඛ අරමුණ වෙයි.අද ශ්‍රී ලාංකික බෞද්ධ ජන සමාජය ඇතුළත ද බෞද්ධ පත පොත කියවීමේ ඉහළ ප්‍රවණතාවක් ඇති වෙමින් පවතී. බෞද්ධ පොත පත පිළිබඳ දෙස් විදෙස් ඉල්ලුම වැඩි වෙමින් පවතී. ඒ මේ අනුව නැදිමාලේ පිහිටි බෞද්ධ සංස්කෘතික මධ්‍යස්ථානයේ ඉඩකඩ ද මේ කටයුත්ත සඳහා ප්‍රමාණවත් නොවෙන තත්ත්වයක් ඇතිවිය.”සම්බුද්ධත්ව ජයන්ති වසර වෙනුවෙන් අපි පාලි ටීකා සිංහලට පරිවර්තනය කරනවා. පාලි අටුවා ඉංගිරිසියට පරිවර්තනය කරනවා. වචන 50000ක් පමණ අන්තර්ගත පාලි සිංහල ශබ්ද කෝෂයක් මුද්‍රණය කරනවා. මෙතෙක් ලෝකයේ කිසිවෙකුත් අත නොගැසූ පර්යාප්ති ධර්මය ව්‍යාප්ත කරවීම කාර්ය අප කරනවා. අප දැනටමත් සම්බුද්ධත්ව ජයන්තිය වෙනුවෙන් ලංකා ඉතිහාසයේ ප්‍රථම වරට අට්ඨකතා සියල්ල සිංහලට පරිවර්තනය කර අවසන්. නැදිමාලේ බෞද්ධ සංස්කෘතික මධ්‍යස්ථානයේ අධ්‍යක්ෂ කිරම විමලජෝති හිමියෝ පැවසූහ.”මේ සියලු බෞද්ධ සන්නිවේදන කටයුතු කිරීමටත් බෞද්ධ පොත්පත් ගබඩා කිරීමටත් වැඩි පිරිසකට බෞද්ධ පොත්පත් පරිශීලනය කිරීමටත් මේ 2600 සම්බුද්ධ ජයන්තිය වෙනුවෙන් වැඩි ඉඩකඩක් තවත් ස්ථානයක් අප ලබාදිය යුතුයි කියලා මම කල්පනා කළා. ඒ සඳහා සම්බුද්ධත්ව ජයන්ති මන්දිරයක් ඉදිකළ යුතු යැයි මම සිතුවා ඒ පිළිබඳව මහින්ද රාජපක්ෂ ජනාධිපතිතුමාට දැන්වූ විට එතුමා නාගරික සංවර්ධන හා පූජා භූමි සංවර්ධන අමාත්‍යාංශයේ අනුග්‍රහයෙන් අපිට තුන්මුල්ලේ ඉඩමක් ලබාදුන්නා. එහි අපි ශ්‍රී ලංකාවේ විශාලතම සම්බුද්ධත්ව ජයන්ති අනුස්මරණ ස්මාරකය ලෙස ශ්‍රී සම්බුද්ධත්ව ජයන්ති මන්දිරය ඉදිකරනවා. කිරම විමලජෝති හිමියන් පැවසුවේ මේ ගොඩනැඟිල්ල ලොව විශාලතම බෞද්ධ පොත් හා තොරතුරු මධ්‍යස්ථානය බවට පත්කරන බවට ද පෙන්වා දෙමිනි.මේ සම්බුද්ධත්ව ජයන්ති මන්දිරය මහල් 16කි. වියදම කෝටි 33කි.මේ ගොඩනැගිල්ල ඉදිවන්නේ කොළඹ 5 තුන්මුල්ල මංසන්ධිය අසල හැව්ලොක් පාරේ අංක 32 දරන ස්ථානයේය. තවත් විධියකට කීවොත් කොළඹ 5 බෞද්ධාලෝක මාවතේ හැව්ලොක් පාරත් ලෝරිස් පාරත්, පිලිප් ගුණවර්ධන මාවතත් එක්වන වැදගත් මංසන්ධියකය. සම්බුද්ධත්ව ජයන්ති මන්දිරය ඉදිවෙමින්ගොඩනැඟිල්ලේ ඉහළම මාලයේ විශාල චෛත්‍යයක් ඉදිකරනු ලැබේ. ඒ ‘චතුරාර්්‍යය සත්‍යය චෛත්‍යය’ නමිනි. ඊට අමතරව තට්ටු 8 ක තවත් කොටසක් මේ සම්බුද්ධත්ව ජයන්ති මන්දිරයේ ඇත. එහි ඉහළ හතර කොනේ පුංචි චෛත්‍ය 4 ක් ඉදිවේ.ඊට අමතරව තවත් තට්ටු හතරක ගොඩනැගිල්ලක් ද මේ ගොඩනැගිලි සංකීර්ණයට අයත් වේ. ඒ එහි ඉහළ ආවරණය කළ බුදු පිළිම වහන්සේ නමක් තැන්පත් කර තිබේ.මෙම මන්දිරය සමස්ත ලෝ වාසි බෞද්ධ ජනතාවගේ ධර්ම සන්නිවේදන කටයුතුවල ප්‍රධාන මධ්‍යස්ථානය ලෙස ඉදිකර ඇත. සිංහල, ඉන්දීය, ලතින්, ප්‍රංශ, චීන, ජපන් ආදි භාෂාවලින් යුත් බෞද්ධ පත පොත සංගත තැටි කැසට් ආදිය මෙහි සිට අවශ්‍ය අයට ලබාදීමට යෝජිතය.මේ මන්දිරයේ වැදගත්ම ස්ථානය 600 කට අසුන් ගත හැකි බෞද්ධ කටයුතුවලට වෙන්වූ ජාත්‍යන්තර සම්මන්ත්‍රණ ශාලාවයි.මේ මන්දිරයේ තවත් ප්‍රධාන සේවාවන් වන්නේ ලක්වැසි භික්ෂුන් වහන්සේට සිසු පරපුරට පෙර අපරදිග භාෂාවන් ප්‍රගුණ කිරීමේ පහසුකම් ලබාදීමයි. ඊට අමතරව ආධුනිකත්ව දහම් පුහුණු වැඩ සටහන ද මේ මන්දිරයේ පැවැත්වේ. විශාල බෞද්ධ පුස්තකාල දෙකක් මෙහි අන්තර්ගතය. මෙතරම් ලොකු බෞද්ධ පුස්තකාල ලොව කොහේවත් නැතැයි විමලජෝති හිමියෝ කීය.බෞද්ධ මනෝ චිකිත්සක මධ්‍යස්ථානයක් සියලුම වයස් කාණ්ඩ සඳහා මෙහි සකස් වී තිබේ. ධර්ම සන්නිවේදන කටයුතු, ශබ්දාගාර හා පරිගණක පහසුකම් සඳහා වෙනම අංශයක් ද මෙහි තිබේ. ධර්ම පර්යේෂණ කටයුතු සඳහා උපරීම පහසුකම් ලබා දී ඇති මේ මන්දිරය මඟින් විවිධ භාෂාවලින් ත්‍රිපිටක පාඨමාලාවන් ද පවත්වනු ලැබේ.ධර්ම පර්යේෂණ කටයුතු සඳහා විදේශයන්ගෙන් පැමිණෙන අයට නවාතැන් පහසුකම් ධර්ම ප්‍රචාරක කටයුතුවල නිරත වේ. විදේශීය භික්ෂුන් වහන්සේට නේවාසික පහසුකම් ලබාදීම මේ මන්දිරය මඟින් සිදු කිරීමට කටයුතු යොදා ඇත.මෙතෙක් මේ ලොව කිසිවෙක් අත නොගැසු පර්යාප්ති ධර්මය ව්‍යාප්ත කරවීම පිණිසත් හා ලංකා ඉතිහාසයේ ප්‍රථමවරට අට්ඨකතා සියල්ල සිංහලට පරිවර්තනය කිරීම අවසන් කිරීමටත් මේ මන්දිරයේ සෙවණ ලබා ගැනීමට ද අදහස් කෙරේ. සම්බුද්ධත්ව ජයන්ති වසර වෙනුවෙන් ශ්‍රී ලංකාවේ ඉදිවන විශාලම මන්දිරයට මෙන්ම ලොව ඉදිවන විශාලම බෞද්ධ ග්‍රන්ථ හා තොරතුරු මධ්‍යස්ථානයට ආධාර කිරීමට ඔබට ද දැන් අවස්ථාව ලැබී තිබේ. බෞද්ධ පොත පත ඔබ ළඟ තිබේනම් ඒවා ද මේ ග්‍රන්ථ මධ්‍යස්ථානයට පරිත්‍යාග කිරීමට ද අවස්ථාව ලැබී තිබේ. මේ ශ්‍රී සම්බුද්ධත්ව ජයන්ති මන්දිරය අද (15 වැනිදා) පෙරවරුවේ මහානායක හිමිවරුන්ගේ සහභාගිත්වයෙන්, මහින්ද රාජපක්ෂ ජනාධිපතිතුමා අතින් බොදු ජන අයිතියට පැවරේ. ඒ සමඟම හැව්ලොක් පාර ලෙස හැඳින්වූ මාර්ගය ශ්‍රී සම්බුද්ධත්ව ජයන්ති මාවත ලෙස නම් කිරීම ද ජනාධිපතිතුමා අතින් සිදු කෙරේ.නිහාල් පී. අබේසිංහ සේයාරූ -දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=af1105153</link>
    <topic>රටේ දියුණුව ඇතිවන්නේ පන්සිල් සුරකින සමාජයකින්</topic>
    <author>සකස් කෙළේ රමණී සුබසිංහ</author>
    <content>- අගමැතිසිදුහත් බෝසතාණන් වහන්සේ ශ්‍රී සම්බුද්ධත්වයට පත්ව වසර 2600 ක් උදාවන්නේ එළඹෙන වෙසක් පුර පසළොස්වක පොහෝ දිනයෙනි. 2600 සම්බුද්ධත්ව ජයන්තිය වෙනුවෙන් පිළිවෙතින් පෙළගැසෙන සමාජයක් ගොඩ නැඟීම සඳහා බුද්ධ ශාසන හා ආගමික කටයුතු අමාත්‍යාංශයේ කාර්ය භාරය පිළිබඳ බුද්ධ ශාසන හා ආගමික කටයුතු ඇමැතිදි. මු. ජයරත්න අග්‍රාමාත්‍යතුමා සමඟ කළ සාකච්ඡාවකි.* රටක සාමය ආරක්ෂා වන්නේ, ගැටුම්, අවුල් වියවුල් දුරු වන්නේ, සමාජය සුරක්ෂිත වන්නේ එහි වෙසෙන ජනතාව පන්සිල් සුරකින පිරිසක් බවට පත්වූයේ නම් පමණි. එවන් සමාජයක් බිහි කිරීම සඳහා බුද්ධ ශාසන හා ආගමික කටයුතු අමාත්‍යාංශයෙන් ඉටුවන මෙහෙවර කෙබඳු ද?බෞද්ධ ජනතාව තුළ අධ්‍යාත්මික ප්‍රබෝධයක් ඇති කරවීම සඳහා, ආගමික හැඟීමක් ඇති කරවීම සඳහා ගම් මට්ටමින්, ප්‍රාදේශීය ලේකම් කොට්ඨාස මට්ටමින් මේ වන විටත් වැඩසටහන් රැසක් ක්‍රියාත්මකයි. එහි දී, අතීතයේ බෞද්ධ සමාජයේ ක්‍රියාත්මක වූ වැවයි, දාගැබයි, ගමයි පන්සලයි සංකල්පය නැවතත් මේ සමාජයේ ක්‍රියාත්මක කරවීම අප ගේ අරමුණයි.මේ සම්බන්ධයෙන් විහාරස්ථාන 11600 ක භික්ෂුන් වහන්සේගෙන් යම් වැඩපිළිවෙළක් සකස් කරන ලෙස ඉල්ලා තිබෙනවා.ගමත් පන්සලත් අතර අවියෝජනීය බැඳීමක් ඇතිවීම තුළින් ගමේ වැරැදි කරන අය නිවැරැදි මාවතට යොමු කරවා ගැනීම පහසුයි. ‘දාගැබ’ යන සංකල්පය තුළින් ජනතාවගේ සිත් සතන්වල බුදුරජාණන් වහන්සේ දේශනා කොට වදාළ ශ්‍රී සද්ධර්මය පිළිබඳ ශ්‍රද්ධාවක් ඇති කිරීමට පුළුවන්.තමන්ට අවශ්‍ය ආහාර තමන් විසින් ම නිෂ්පාදනය කර ගැනීමේ ක්‍රමෝපායයන් ‘වැව‘ පිළිබඳ සංකල්පයෙන් කියැවෙනවා.අතීතයේ අපේ මුතුන් මිත්තෝ තමන්ට අවශ්‍ය දේ කාගෙන්වත් ණයට ගත්තේ නෑ. ආධාර උපකාර ලැබෙනකම් අතපය හකුළගෙන බලා හිටියේ නෑ.ස්වයංපෝෂිත දේශයක අදීන ජාතියක් ලෙස ජීවත් වුණා.අප උත්සාහ කරන්නේ එවන් ස්වයංපෝෂිත රටක, පන්සිල් සුරකින, සාර ධර්මවලට ගරු කරන ජාතියක් නිර්මාණය කිරීමටයි.* 2600 සම්බුද්ධත්ව ජයන්තිය වෙනුවෙන් අප ගේ රටේ ජනතාව ගේ සූදානම කෙබඳු ද?ලංකාවේ සෑම ප්‍රදේශයකම පාහේ කළ සංචාරවලින් මට දැකගත හැකි වූ සුවිශේෂි කරුණක් තිබුණා. ඒ, ඉතිහාසයේ අන් කවරදාටත් වඩා ජනතාව විහාරස්ථාන වටා එක්රොක් වෙලා. මුළු රට ම ශ්‍රී සම්බුද්ධත්ව ජයන්තිය උත්කර්ෂවත් ලෙස සමරන්නට සූදානම් වෙලා.මීට අවුරුදු දෙකකට පෙර, පසුගිය අවුරුදු 30 ක කාලයක් පුරා මේ රටේ ජනතාව ජීවත්වුණේ ඇල්මැරී ගිය ස්වභාවයකින්. නිදහසේ ආගමික කටයුතු කරන්නට ඉඩක් ලැබුණේ නෑ. ජාතීන් අතර සමඟියක් තිබුණේ නෑ. අද ඒ තත්ත්වය සම්පූර්ණයෙන් ම නැති වෙලා. ජනතාවට නිදහසේ තමන්ගේ ආගමික වත්පිළිවෙත්වල නිරත වීමට අවකාශය ලැබී තිබෙනවා.මෙහිදී කනගාටුවෙන් වුවද සිහිපත් කළ යුතු කරුණක් තිබෙනවා. මේ නිදහස ඉවසිය නොහැකි, රටේ දියුණුව ඉවසිය නොහැකි සමහර පිරිස් මේ රට අපහාසයට ලක් කිරීමට, රට බේරාගන්නට මහින්ද රාජපක්ෂ ජනාධිපතිතුමා ගත් උත්සාහය වැරැදි එකක් ලෙස ලෝකයට පෙන්වන්නට උත්සාහ දරනවා. ඒත් අපේ රටේ බහුතරයක් ජනතාව තමන් ගේ මාතෘ භූමියට ආදරෙයි. මේ රටේ ජනතාව අවුරුදු 2500 ක ඉතිහාසයක් ඇති ජාතියක්. තම ආගම, සංස්කෘතිය, සභ්‍යත්වය ශ්‍රේෂ්ඨ විදියට සලකන ජාතියක්. රටට අපහාසයක් වෙන විට ජනතාව ගේ හදවත් වල වේදනාවක්, වේගයක්, දුකක් ඇති වෙනවා. මේ නිසා ත්‍රිවිධ රත්නයේ ආශිර්වාදයෙන්, ආගමානුකූල චින්තනයක් තුළින් අප රටට තිබුණු ආපදා අහෝසි කොට රට බේරාගත් යුග පුරුෂයා ලෙස මහින්ද රාජපක්ෂ ජනාධිපතිතුමා ආරක්ෂා කර ගත යුතුයි කියන චින්තනය සමස්ත ජනතාව තුළම ඇති වී තිබෙනවා. රට ආපස්සට ඇද දමන්නට උත්සාහ ගන්නා පිරිස් එය තේරුම් ගත යුතුයි.* අද රටේ අන් කවර කලෙකටත් වඩා ආගමික සංහිඳියාවක්, ජාතීන් අතර සහජීවනයක් ගොඩනැඟී තිබෙනවා. 2600 සම්බුද්ධත්ව ජයන්තියත් සමඟ මේ තත්ත්වය ඔබ දකින්නේ කෙසේ ද?ජනාධිපතිතුමා ජාති ආගම් භේදයකින් තොරව සියලුම ජාතීන්ට, සියලුම ආගමිකයන්ට නිදහසේ ජීවත්වන්නට අවශ්‍ය පරිසරය උදාකර දී තිබෙනවා. කිසිදු භේදයකින් තොරව බෞද්ධ හින්දු, ක්‍රිස්තියානි, ඉස්ලාම් යන රටේ සියලුම ආගම්වල සංවර්ධන කටයුතු වෙනුවෙන් අවශ්‍ය පහසුකම් සලසා දී තිබෙනවා.2600 සම්බුද්ධත්ව ජයන්තිය සමරන මේ මොහොතේ ඒ සඳහා අන්‍ය ආගමිකයන්ගේ ද පැහැදිලි දායකත්වයක් ලැබෙන බව පෙනෙන්නට තිබෙනවා. ඔවුන් බෞද්ධාගමික කටයුතු වෙනුවෙන් ධනයෙන්, ශ්‍රමයෙන් දායකත්වය සපයන ආකාරය අපි දකිනවා. මෙය ආගමික සහජීවනයේ, ජාතික සමඟියේ වර්ධනයක් බව කිව හැකියි.* බුද්ධ ශාසන හා ආගමික කටයුතු ඇමැතිවරයා ලෙස සම්බුද්ධත්ව ජයන්තිය වෙනුවෙන් පිළිවෙතින් පෙළගැසුණු සමාජයක් නිර්මාණය කිරීම සඳහා ඔබ ගේ දායකත්වය කෙබඳු ද?බුදුරජාණන් වහන්සේ දේශනා කොට වදාළ ධර්ම මාර්ගය, පිළිවෙත ජනතාව අතරට ගෙන යන ප්‍රධාන මාර්ගෝපදේශකයා භික්ෂුන් වහන්සේ. ඒ නිසා භික්ෂුන් වහන්සේ ආරක්ෂා කරගැනීමට සුවිශේෂී වැඩ පිළිවෙළක් ආරම්භ කළා. ඒ අනුව 2600 ක් කුල දරුවන් පැවිදි කිරීමටත්, මේ සාමනේරයන් වහන්සේට අවුරුදු 05 ක් යනතුරු අධ්‍යාපන වියදම් ලබා දීමටත් තීරණය කොට තිබෙනවා.එක් විහාරස්ථානයක සාමනේර හිමිවරු පස්නමකට වඩා වැඩ සිටිනවා නම් උන්වහන්සේගේ වියදම් දැරීමේ වැඩපිළිවෙළක් ද සකසා තිබෙනවා.ඒ වගේ ම මේ රටේ බොහෝ විහාරස්ථාන ඉතා දුෂ්කර තත්ත්වයේ පවතිනවා. උතුරු නැඟෙනහිර ඇතුළු රටේ සෑම ප්‍රදේශයකම පවතින එවැනි විහාරස්ථාන සංවර්ධනය කිරීමටත්, දුෂ්කර දහම් පාසල් නඟා සිටුවීමටත් වැඩ සටහනක් ආරම්භ කර තිබෙනවා.මෙහිදී දරුවන් දහම් අධ්‍යාපනයට යොමු කිරීම උදෙසා බෞද්ධ ජනතාවගේත්, භික්ෂුන් වහන්සේගේ, ගුරුවරුන් ගේ පූර්ණ සහයෝගීතාව බලාපොරොත්තු වෙනවා. දැනට දහම් අධ්‍යාපනය ලබන දරු පිරිස විසිඑක් ලක්ෂයක් වුවත් එය තිස්පන් ලක්ෂයක් පමණ විය යුතුයි.ඒ වගේම පාසල් අධ්‍යාපනයේදී දරුවන්ට මවුපියන්ට සැලකීම, වැඩිහිටියන්ට ගරු කිරීම, ආදි සාරධර්ම පුහුණු කිරීමේ වැඩපිළිවෙළක් ආරම්භ කර තිබෙනවා.* ථෙරවාදී බෞද්ධ රටවල් අතර ශ්‍රී ලංකාවට ප්‍රධාන තැනක් හිමි වෙනවා. 2600 සම්බුද්ධත්ව ජයන්තිය සමරන මේ මොහොතේ අන්තර්ජාතික වශයෙන් බුදු දහම පිළිබඳ ප්‍රබෝධයක් ඇති කරවීමට යම් වැඩපිළිවෙළක් ක්‍රියාත්මක වෙනවා ද?ලොව සාමය ඇති කොට සාමකාමී සමාජයක් නිර්මාණය කිරීමට සම්බුද්ධ ධර්මයට හැකි බවට එක්සත් ජාතීන් ප්‍රකාශයට පත්කොට තිබෙනවා.ඒ අනුව මම ඉල්ලීමක් කළා ලොව සාමය ගොඩනඟන ශ්‍රී සම්බුද්ධ ධර්මය ප්‍රචාරය කිරීමට යම් වැඩ පිළිවෙළක් අවශ්‍ය වන බව. මේ සම්බන්ධව බොහෝ රටවල කැමැත්ත ලැබී තිබෙනවා.ඒ අනුව රට රටවල ධර්ම ප්‍රචාරය සඳහා මේ වන විට භික්ෂුන් වහන්සේ දහඅට නමක් සූදානම් වී සිටිනවා.ඒ වගේ ම පිලිපීනය, රුසියාව, නෝර්වේ ඇතුළු රටවල් 20 ක මේ සම්බුද්ධත්ව ජයන්ති වර්ෂය අවසාන වන විට අලුතෙන් ම බෞද්ධ සිද්ධස්ථාන ඉදිකිරීමට කටයුතු කර තිබෙනවා.සම්බුද්ධත්ව ජයන්තිය උදෙසා තානාපතිවරු මාර්ගයෙන්, භික්ෂුන් වහන්සේගේ සහභාගිත්වයෙන් ජොර්දානය, ඊශ්‍රායලය, බංග්ලාදේශය, ඉන්දියාව ආදි රටවල් විශාල ප්‍රමාණයක බෞද්ධාගමික පිංකම් කිරීමට කටයුතු සූදානම් කොට තිබෙනවා.ජනාධිපතිතුමාගේ මැදිහත් වීමෙන් පසුගියදා බංග්ලාදේශයේ වැඩ සිටි කේශ ධාතු ලංකාවට වැඩම කරවීම මේ කාල පරිච්ඡේදයේදී ඉතා වැදගත් සිදුවීම්.මේ කටයුතු හරහා ඒ ඒ රටවල් සමඟ අන්‍යොන්‍ය සුහද සම්බන්ධතා වර්ධනය කර ගත හැකියි. ඒ වගේම මේ වකවානුවේදී 2600 ක පමණ විදේශීය බෞද්ධ භික්ෂුන් වහන්සේ ලංකාවට වැඩම කිරීමට සූදානමින් සිටිනවා. උන්වහන්සේ මේ රටේ දුර බැහැර ප්‍රදේශවල විහාරස්ථානයන් සමඟ සම්බන්ධ කරවීමටත් ඒ ඒ ප්‍රදේශවල ජනතාව සමඟ සම්බන්ධ වෙමින් ආගමික කටයුතුවල නිරත වීමටත් කටයුතු යොදා තිබෙනවා.* මේ රටේ ශාසනික දියුණුව සඳහා අතීතයේ පිරිවෙන් අධ්‍යාපනය විශාල පිටිවහලක් වුණා. මේ පිරිවෙන් හරහා උගත් භික්ෂුන් වහන්සේ සමාජයට දායාද කළා. අපේ රටේ පිරිවෙන් අධ්‍යාපනය නඟා සිටුවීමට යම් වැඩ පිළිවෙළක් ක්‍රියාත්මක කෙරෙනවා ද?විද්‍යොදය පිරිවෙන, විද්‍යාලංකාර පිරිවෙන ආදි පිරිවෙන් එදා මේ රටට ශ්‍රේෂ්ඨ පඩිවරුන් බිහි කළා. ඒ භික්ෂුන් වහන්සේ බෞද්ධ දර්ශනය, සංස්කෘතිය, සභ්‍යත්වය, ජාතිය, භාෂාව ආරක්ෂා කරන්නට බුද්ධිමත්ව කැපවීමෙන් ක්‍රියා කළා. මේ පිරිවෙන් විශ්ව විද්‍යාල බවට පරිවර්තනය කළේ ඊට වඩා දියුණු තත්ත්වයක් ඇති කිරීමටයි. ලෝකයට ම බුදු දහම ප්‍රචාරය කිරීමට අවශ්‍ය පසුබිම සකසා දීමටයි.එහෙත් අද විශ්ව විද්‍යාල තුළ භික්ෂුන් වහන්සේ අධ්‍යාත්මික වශයෙන්, ආගමික වශයෙන් දියුණු තත්ත්වයකට පත් වෙනවා ද යන්න ගැටලුවක්. සාමාන්‍ය පිරිවෙන්වලත් විභාගයම අරමුණු කරගත් අධ්‍යාපන ක්‍රමයක් ක්‍රියාත්මක වන බව පෙනෙන්නට තිබෙනවා.මේ තත්ත්වය උඩ අධ්‍යාත්මික වශයෙන්, ශාසනික වශයෙන් ඉදිරියට යාමට හැකි ද යන්න ප්‍රශ්නය මතු වී තිබෙනවා. මහා සංඝරත්නය සමඟ සාකච්ඡාකොට මේ ගැන විධිමත් වැඩ පිළිවෙළක් සකස් කිරීමට කටයුතු කරනවා.වසර 2500 ක් පුරා අපේ ආගම ජාතිය, සංස්කෘතිය, සභ්‍යත්වය, මේ සියල්ල ආරක්ෂා වුණේ මහා සංඝරත්නය නිසයි.භික්ෂුන් වහන්සේට ඒ සමාජ, ශාසනික මෙහෙවර කිරීමට අවශ්‍ය පසුබිම සකසා දීමට අපි හැකි උපරීමයෙන් කටයුතු කරනවා.සකස් කෙළේ රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=af1105154</link>
    <topic>බණ පදයක් අහන්න සැරසිල්ලක් කරන්න වෙනදා නැති උනන්දුවක්...</topic>
    <author>සාකච්ඡා කෙළේ සුභද්‍රා දේශපි‍්‍රය ඡායාරූප – විමල් කරුණාතිලක</author>
    <content>දිගන ශ්‍රී පි‍්‍රයදර්ශනාරාමයේශාස්ත්‍රපති බදුල්ලේ රාහුල හිමිමෙවර වෙසක් උත්සවය පිළිබඳව ජනතාවගේ විශේෂ අවධානයක් ඇති බව පේනවා. සම්බුද්ධත්ව ජයන්තිය වෙනුවෙන් මුළු රට පුරාම විශාල උනන්දුවක් ජනතාව තුළ ඇතිවෙලා.වෙසක් පත් විශාල ලෙස අලෙවි වෙනවා අපි දැක්කා.වෙනදට වඩා බෞද්ධ කොඩි අලෙවියක් පේන්න තියෙනවා. බදුල්ල, නුවර, නුවරඑළිය වැනි ප්‍රදේශවල විශාල උනන්දුවක් මම දැක්කා. විශේෂයෙන් ම බෞද්ධ පතපොත අලෙවි වෙනවා දුටුවා.මිල ගණනත් හුඟක් අඩුයි වෙනදට වඩා. පසුගිය කාලය පුරා අපිට නිදහසක් තිබුණේ නැහැ වෙසක් අසිරිය බලන්න. ඒ රටේ තිබුණු වාතාවරණය නිසා. දැන් නිදහස් රටක කිසිම බාධාවකින් තොරව ආමිස ප්‍රතිපත්ති පූජාවේ යෙදෙන්නට ජනතාවට හැකියාව ලැබී තිබෙනවා.ඒ මේ රටේ වසර ගණනාවක් පුරා පැවැති ත්‍රස්තවාදී යුද්ධය නිමාවූ නිසා ජනතාවගේ ඇත්තේ වැඩි උනන්දුවක්.””භික්‍ෂූන් වහන්සේ නමක් ලෙස මම ඒ පිළිබඳව සතුටු වෙනවා. ජාති ආගම් කුල භේදයකින් තොර සෑම වීදි කඩයක් පාසාම බණ පදයක් පිරිත් ටිකක් ප්‍රචාරය කරන්න පෙළඹිලා.බුද්ධාලම්භන පී‍්‍රතිය ඇතිවන ලෙස මෙවර වෙසක් නිර්මාණ නිර්මාණය වෙලා තියනවා. බෞද්ධ මුහුණුවර යටතේ සෑම නිර්මාණයක් ම කර තිබෙනවා. ඒ සඳහා කැප වීමෙන් නිර්මාණකරුවන් කටයුතු කර තිබෙනවා. මේ නිසා ගමත් පන්සලත් ඒකාලෝක වේවි කියලා මම හිතනවා.””මෙවර වැඩි වශයෙන්ම විකුනුණේ සම්බුද්ධත්ව ජයන්තිය නිමිත්තෙන් නිර්මාණය වූ වෙසක් පත්. පසුගිය වෙසක් උත්සවවලට වඩා ජනතාව විශාල උනන්දුවක් දක්වනවා. මෙවර වැඩි වශයෙන් ම තරුණ පිරිස් වෙසක් පත් මිලදී ගත්තා. වෙසක් පත් සියල්ලම අලෙවි වුණේ උණු කැවුම් වගේ. මගේ සේවා කාලය දැනට වසර විසිපහක්. ඒ වසර විසිපහ තුළ මෙවර තරම් වෙසක් පත් අලෙවියක් මම නම් දැකලා නෑ. හරවත් ප්‍රමිතියකින් යුතු වෙසක් පත් මෙවර නිර්මාණය වී තිබීම තමයි විශේෂත්වය. බුදුරජාණන් වහන්සේගේ බුදුරුවේ විවිධ ඉරියව් ඇතුළත් වෙසක්පත් මෙවර වැඩි වශයෙන් අලෙවි වුණා.පී. රාජාබදුල්ල – පදික වෙළෙඳ”මෙවර විශාල ලෙස බෞද්ධ කොඩි, වෙසක්පත් අලෙවියක් තිබෙනවා. පසුගිය වසරවලට වඩා මෙවර විශාල ලෙස ජනතාව උනන්දුවෙන් බෞද්ධ කොඩි, වෙසක් සැරසිලි මිලදී ගන්නවා. මෙවර දක්නට ලැබෙන සුවිශේෂත්වය වන්නේ පිට පළාත්වල ජනතාව විශාල වශයෙන් කොළඹ පැමිණීමත්, වෙසක් සැරසිලි විශාල ප්‍රමාණයක් ගෙනයාමත් දකින්නට ලැබෙනවා. පිටපළාත්වල වෙළෙඳුන් කලින් ම වෙසක්පත් සහ වෙසක් සැරසිලි විශාල ලෙස ගම්වලට රැගෙන ගොස් තිබෙන නිසා කොළඹ වීදි වෙළෙඳුන්ට තොග වෙළෙඳුන්ගෙන් ලබාගන්න වෙසක් පත්, සැරසිලි අඩුයි. වෙනදාට වඩා විශාල අලෙවියක් මෙවර දක්නට ලැබෙනවා. ජනතාව වැඩි වශයෙන් තෝරා ගන්නේ සම්බුද්ධත්ව ජයන්තිය අරමුණු කරගෙන නිර්මාණය කළ වෙසක් පත්, වෙසක් සැරසිලියි.”සුසාර වික්‍රමසිංහසුසර ප්‍රකාශකයෝ අධිපති”අපි වසර දහයක පහළොවකට වඩා මේ ක්‍ෂේත්‍රයේ වෙසක් සැරසිලි, කාඩ් වැනි භාණ්ඩ අලෙවියේ යෙදෙනවා. ඒ වසර පහළොවක කාලය පුරාම මෙවරයි වැඩිම වෙසක් පත් අලෙවියක් තියෙන්නේ. සම්බුද්ධත්ව ජයන්තිය අරමුණු කොට ගනිමින් නිර්මාණය වූ වෙසක්පත් මෙවර දක්නට ලැබීම සුවිශේෂත්වයකි. මෙවර වෙසක් උත්සවය පිළිබඳව ලොකු ප්‍රචාරයක් ජනමාධ්‍යය මඟින් ලැබුණා. ඒ නිසාත් විශාල අලෙවියක් මෙවර දක්නට ලැබෙන අතර ම තොග සහ කුඩා කඩහිමියන් ද විශාල ලෙස තොග වශයෙන් වෙසක් පත් ගම්වලට රැගෙන යනවා. පසුගිය වසරවලට වඩා සියයට 75 ක පමණ අලෙවිය වැඩි වීමක් මෙවර තිබෙනවා. වැඩි වශයෙන් ම බුදුරුව, ධර්මචක්‍රය ඇති වෙසක් පත් අලෙවියක් මෙවර දක්නට ලැබෙනවා.”පෝල් රාජ් සුදාගර්සුදා ට්‍රෙඩින් පීපල්ස් පාක්”විශාල වශයෙන් කොඩි අලෙවියක් දක්නට ලැබෙනවා. ඒ අතුරින් සම්බුද්ධත්ව ජයන්තිය අරමුණු කොට ගෙන නිර්මාණය කෙරුණු කොඩි විශේෂයි. රටේ සාමය සමාදානය තියෙන නිසා වෙසක් උත්සවය මෙවර සරුයි. වෙසක් උත්සවය වසර තිහකට පසුව හොඳීන් සමරන්න ජනතාව පෙළ ගැහිලා. ජාති, ආගම්, කුල මල භේදයකින් තොරව ජනතාව මෙවර වෙසක් අසිරිය විඳ ගනීවි.වසර තිහකට පසුව වැඩිම වෙසක් පත් අලෙවියක් දක්නට ලැබුණෙත් මේ සැරේ. සම්බුද්ධත්ව ජයන්තිය අරමුණු කොට ගත් වෙසක් නිර්මාණ මෙවර වැඩි වශයෙන් නිෂ්පාදනය කර ඇති අතර වැඩි ම අලෙවියක් දක්නට ලැබෙන්නෙත් සම්බුද්ධත්ව ජයන්තිය අරමුණු කොටගත් නිර්මාණ, වෙසක් සැරසිලි, වෙසක් පත්. මෙවර වැඩි වශයෙන් ග්‍රාමීය ප්‍රදේශවලින් ජනතාව විශාල වශයෙන් කොළමට ම පැමිණ ඔවුන්ට අවශ්‍ය පරිදි වෙසක් සැරසිලි රැගෙන ගියා. කෙතරම් ප්‍රමාණයක් වෙළඳපොළට නිකුත් කළත් ඒ සැණින් විකිණෙනවා. එතරම් ජනතාවගේ උනන්දුවක් මෙවර දක්නට ලැබෙනවා.” චන්ද්‍ර ජෝන්හපුතලේ”මෙවර වෙසක්පත්වල මිල ගණන් සෑහෙන්න අඩුවෙලා. කලින් වසරවලට වඩා මෙවර විශාල අලෙවියක් තිබෙනවා. අපි වැඩිම ආදායමක් ලැබුවේ මේ වසරේ වෙසක් පත් අලෙවියෙන්. වෙනත් වසරවලට වඩා නිසි ප්‍රමිතියකින් යුත් වෙසක්පත් මෙවර නිර්මාණය වෙලා තිබෙනවා. බුදු රජාණන් වහන්සේගේ ගුණ වර්ණනා කෙරෙන වෙසක්පත් මෙවර නිර්මාණය වෙලා තිබීම විශේෂත්වයක්. ජනතාව මෙවර අතුරු සිදුරු නැතිව පිරී ඉතිරිලා වෙසක් සැරසිලි මිලදී ගන්නවා. බොහෝ ජනතාව පෙළඹී තිබෙනවා වෙසක් කූඩු වෙසක් සැරසිලි මිලදී ගන්න. සංකීර්ණ ජීවන රටාවන් නිසා ජනතාවට නිවසේදී වෙසක් කූඩු හදාගන්න කාලය මදි. ඒ නිසා වෙසක් කූඩු වෙළෙඳ පොළෙන් අඩු මිලට රැගෙන යාමට පුරුදු වෙලා.” සරත්චන්ද්‍ර පරණවිතානපදික වෙළෙඳ - කොටුව”වෙළෙඳ පොළේ මේ දවස්වල වෙසක් උත්සවයට නිර්මාණය වූ භාණ්ඩ සැරසිලි අඩුයි.හේතුව පිට පළාත්වලින් ඇවිත් ඒවා සෑහෙන්න අරන් ගිහින්. ඒ නිසා කොටුවේ ඉන්න අපිට ගන්න බඩු නැති තරම්. වෙසක් සැරසිලි පිට පළාත්වලින් ඇවිත් තොග වශයෙන් අරන් යනවා. මිනිස්සු මේ සැරේ හරිම උනන්දුයි. කොඩි විශාල වශයෙන් විකිණිලා.ගම්වල අය නගරවලට ඇවිත් හරිම උනන්දුවෙන් වෙසක් සැරසිලි, කාඩ්පත් මිලදී ගන්නවා දැක්කා. රටේ සාමකාමි වාතාවරණය මෙයට හේතුවක් ලෙස මම දකිනවා.සාකච්ඡා කෙළේ සුභද්‍රා දේශපි‍්‍රය ඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=af1105155</link>
    <topic>පෞද්ගලික අංශයේ විශ්‍රාම වැටුප් ක්‍රමය</topic>
    <author>සාකච්ඡාකෙළේ</author>
    <content>රජය සූදානම් වන්නේ පෞද්ගලික අංශයේ සේවකයන්ටත් විශ්‍රාම වැටුප් ක්‍රමයක් ගෙන එන්නටය. විවිධ දේශපාලන පක්ෂ මෙන්ම විවිධ වෘත්තීය සමිති යෝජිත විශ්‍රාම වැටුප්ක්‍රමයට පක්ෂ හා විපක්ෂව අදහස් ප්‍රකාශ කරති. පෞද්ගලික අංශයේ සේවකයන්ට මේ විශ්‍රාම වැටුප් ක්‍රමයෙන් ගෙන දෙන වරප්‍රසාද පිළිබඳ පක්ෂ හා විපක්ෂ අදහස් කඩුල්ලෙන් අද විමසා බැලේ.හැමදේටම විරුද්ධ වන අයවිශ්‍රාම වැටුපටත් විරුද්ධයිකම්කරු හා කම්කරු සබඳතා ඇමැති ගාමිණී ලොකුගේමම හිතන්නේ මේ රටේ අලුතින් දෙයක් කරන කොට විරුද්ධ නොවෙන අවස්ථාවක් නැහැ. මේ පෞද්ගලික විශ්‍රාම වැටුප් ක්‍රමය ජනාධිපතිතුමා සද්භාවයෙන් ආරම්භ කළ දෙයක්. එය යෝජනා කළේ ජනාධිපතිවරණය කාලේ වැඩ කරන ජනතාවට ඒ පන්තියට ලබාදුන් පොරොන්දුවක් ඉෂ්ට කරන්නයි.අප දන්නවා ඔය වගේ ම විරුද්ධව කෑගැසුවා සේවක අර්ථසාධක අරමුදල ආරම්භ කරන්න යද්දී 1958 වසරේ. ඒ වගේ සේවක භාරකාර අරමුදල ආරම්භ කරද්දී වැන්දඹු හා අනත්දරු අරමුදල අරඹද්දී ඔය වගේ ම කට්ටිය විරුද්ධ වුණා. නමුත් ඒවායින් දැන් කොයිතරම් අය ප්‍රයෝජනයක් ගන්නවාද?අලුත් රක්ෂණ ක්‍රමය ගෙන එද්දීත් ඔය වගේ ම විරෝධය පළ කළා. ඒ විතරක් නෙවෙයි. මානුෂික මෙහෙයුම කරන කොටත් ඒකටත් විරුද්ධ වුණ පිරිසක් තමයි ඔය විදිහට කෑගහන්නේ. දැන් විශ්ව විද්‍යාල ආචාර්යවරුන්ගේ වැටුප් වැඩි කරන්න කියලා කෑගහන අය තමන්ගේ ආණ්ඩු කාලේ ඒක කළා ද? යුද්ධ කරන්න එපා කියල කෑගහපු අය ඒ අයගේ බලය තියෙන කාලේ ඒ දේවල් කළා ද? දැන් දරුස්මාන්ගේ වාර්තාවේ එල්ලිලා ඉන්න අය ගැන අපට කියන්න තියෙන්නේ මොකක්ද? ඔය වගේ ලෝකේ නැති ‘අවලං’ කතන්දර කියන හින්ද තමයි අපි යු.ඇන්.පී එක දාලා ආවේ. මේ විශ්‍රාම වැටුප් කතන්දරයත් ඒ වගේ ම එකක්.පෞද්ගලික අංශයේ සේවය කරන අයට විශ්‍රාම වැටුපක් ලබාදෙන්නේ ඒ අයගේ සැදෑ සමය නිදහසේ ගත කරන්න ඉඩ හදලා දෙන්නයි. ඒ සඳහා ජනාධිපතිතුමා ගියවර අය වැයේදී විශ්‍ර‍්‍රාම වැටුප් අරමුදලක් යෝජනා කරලා එය කැබිනට් අනුමැතියෙන් දැන් පාර්ලිමේන්තුවට පනතක් ලෙස සම්මත කරගැනීමට ගෙනැවිත් තිබෙනවා. මේ විශ්‍රාම වැටුප නිසා දැනට ඔවුන් සතු සේවක භාරකාර අරමුදල, අර්ථසාධක අරමුදල හෝ පාරිතෝෂිකයට කිසිම බලපෑමක් නැහැ.ඒ දේවල්වලට අමතරව වයස අවුරුදු 60 සම්පූර්ණ වුණාම විශ්‍රාම වැටුපකුත් ලැබීමයි සිදුවන්නේ. අර්ථසාධක අරමුදලට සියයට 13.75 ක පොළියකුත් සමඟ ලැබෙනවා. භාරකාර අරමුදලත් තිබුණු අයුරින් ම තියනවා. විශ්‍රාම වැටුප් අරමුදලෙන් ජීවිතය තියෙන තුරු විශ්‍රාම වැටුප් ගෙවනවා. ඒ සඳහා ඊ.පී.එෆ්., ඊ.ටී.එෆ් වගේ ම සියයට 2 ක් සේවකයන්ගේ වැටුපෙන් කැපෙනවා. රජය විශ්‍රාම වැටුප් අරමුදලට ඇප කරයක් ලබා දෙනවා.මෙහිදී තේරුම් ගත යුතු දෙය නම් මෙය දේශපාලන කටයුත්තක් නොවන බවයි. මේ සඳහා පනත පිළිබඳව ජනාධිපතිතුමා සියලුම වෘත්තිය සමිති හා අනෙකුත් අදාළ පාර්ශ්ව සමඟ සාකච්ඡාවක් පැවැත්වූවා. එහිදී ඉදිරිපත් වුණු අදහස් විමසුමට භාජනය කරලා තමයි පාර්ලිමේන්තු කාරක සභා සංශෝධන දක්වා ඇවිත් තිබෙන්නේ.රජයේ සේවකයකු වුණත් විශ්‍රාම වැටුපට හිමිකම් කියන්න සේවයේ වසර දහයක් රැඳී සිටිය යුතුයි. ඒ හැමදේමත් දැනගෙන අර්ථසාධක අරමුදල වගේ දේවලින් ලැබෙන වරප්‍රසාද ගැනත් දැනගෙන වැන්දඹු අනත්දරු එකට විරුද්ධ වුණු අය පවා අද ආපහු සියයට 5 ක් ගෙවලා බැදෙන බවත් දැනගෙන මේ දේවලට විරුද්ධ වෙන්නේ ජනතාව මුලා කරන්න. වැඩ කරන පන්තිය වෙනුවෙන් වැඩ කරන ජනතාව වෙනුවෙන් කියලා කෑ ගැහුවට ඒ අය කරපු දේකුත් නැහැ. අනාගතේ ඔවුන්ට සැළසෙන වාසියක් අත්කර ගන්න දෙන්නෙත් නැහැ. ඒ නිසයි මේ වගේ විරෝධය පාන්නේ.පෞද්ගලික අංශයකලක් බලා සිටි සහනයක්රාජ්‍ය පරිපාලන හා ස්වදේශ කටයුතු ඇමැතිඩබ්ලිව්.ඩී.ජේ.සෙනෙවිරත්නමේ විශ්‍රාම වැටුප් ක්‍රමය පෞද්ගලික අංශයේ ජනතාව දීර්ඝ කාලයක් තිස්සේ බලා සිටි සහනයක්. ඉතා හොඳ ක්‍රමයක්. නමුත් අද මෙයට විවිධ අය විරුද්ධ වෙනවා. ඒ විරුද්ධ වෙන්නේ විවිධ හේතු නිසා. විශේෂයෙන්ම මෙය කාලයක් පුරා බලා සිටි පෞද්ගලික අංශයේ ජනතාවට ලබා දෙන්නට යන සහනයක්. රජය කෙරෙහි ඇතිවන ජනතා ප්‍රසාදයට ඊර්ෂ්‍යාවෙන් විවිධ පිරිස් ගෙනයන ව්‍යාපාරයක් ලෙසටයි මම මෙය දකින්නේ. මෙයට විරුද්ධ වීමට කිසිම හේතුවක් නැහැ. මම මේ අයගේ ප්‍රකාශ කිහිපයක් කියන්නම්.අර්ථ සාධක අරමුදලටත් සේවක භාරකාර අරමුදලටත් මෙම පෞද්ගලික විශ්‍රාම වැටුපෙන් හානි වෙනවා කියලා මේ අය කියනවා. එහෙම දෙයක් වෙන්නෙ නැහැ. අර්ථ සාධක අරමුදලෙන් සතයක්වත් මෙම පෞද්ගලික විශ්‍රාම වැටුප් ගෙවන්න දායක කරගන්නේ නැහැ. සේවක භාරකාර අරමුදලෙනුත් මීට කිසිම දායකත්වයක් නැහැ. මේ අරමුදල ගොඩනැඟෙන්නේ වෙනයම් ආකාරයකින්. සේවකයා හා සේව්‍යයා මෙම විශ්‍රාම වැටුපට සියයට 2 බැගින් දායක වෙනවා. වැටුපෙන් මෙම සියයට 2 වෙන් වෙනවා.තවත් වාසි තියනවා. රජය දෙනවා රුපියල් බිලියනයක සහතිකයක්. මේ අයට ලැබෙන පාරිතෝෂිතයෙන් සියයට දහයක් ද මෙයට එක් වෙනවා. මේ ඇරෙන විට වෙන කිසිම දෙයකින් දායක වීමක් වෙන්නෙ නැහැ. සේවක අර්ථසාධක අරමුදලෙන් වත් සේවක භාරකාර අරමුදලෙන් වත් දායකවීමක් වෙන්නෙ නැහැ.විශ්‍රාම වැටුප් අරමුදලක් පිහිටුවා වසර 10ක සේවයෙන් පසුව ඔහු මියගියහොත් භාර්යාවට හෝ අවුරුදු 18ට අඩු දරුවන්ට මෙය ලබා දෙන්නටත් සැලසුම් කර තියනවා.සමහරු කියනවා මේ විශ්‍රාම වැටුප් ක්‍රමයෙන් සේවක අර්ථ සාධක, භාරකාර අරමුදලටත් තට්ටුවෙන බව. දෙවැනි කාරණය තමයි මේ විශ්‍රාම වැටුප් පුද්ගලයාට එහෙමත් නැතිනම් සේවකයාට පමණක් සීමා වන බව. එහෙම වෙන්නෙ නැහැ. ඔහුගේ කනවැන්දුම් භාර්යාවට හෝ පුරුෂයාටත් හිමිවෙනවා. අවුරුදු 18ට අඩු දරුවන් ඉන්නවා නම් ඒ අයටත් ප්‍රයෝජනයක් තියෙනවා.අපි බලන්න ඕන මිනිස්සු මෙයට විරුද්ධ වෙන්නේ් ඇයි කියලා. ඇත්තෙන්ම මෙය සාමාන්‍ය ප්‍රවණතාවයක්. ආණ්ඩුව කොතරම් හොඳ වැඩ කළත් එයට විරුද්ධ වන අයත් ඕනෑතරම් ඉන්නවා. මෙහි වටිනාකම වැදගත් කම හෑල්ලුවට ලක්කර, ලැබෙන ප්‍රසාද වලක්වන්න, යම් යම් දේශපාලන පරමාර්ථ ඉටුකර ගන්නට කටයුතු කරන අය ඉන්නවා.1956 දී කම්කරු ඇමැති ටී.බී.ඉලංගරත්න මහතා අර්ථ සාධක අරමුදල ගෙනා වෙලාවේදී සමහර කොටස් මෙයට විරුද්ධ වුණා. සේවකයන්ගෙන් යම් මුදල් ප්‍රමාණයක් අඩු කරනවා. වැටුපට තට්ටු කරන්න හදනවා කියලා බොහෝ දෙනා විරුද්ධ වුණා. සේව්‍ය සේවක දෙපැත්තෙන්ම එකතු වෙලා තමයි අර්ථ සාධක අරමුදල අද ගෙවන්නේ. අද එය ඉතාම හොඳ ප්‍රයෝජනවත් වැඩ පිළිවෙළක් බව හැම දෙනාම පිළිගන්නවා. මෙවැනි සම්ප්‍රදායක් අපේ රටේ තියෙනවා. මෙම විශ්‍රාම වැටුප පෞද්ගලික අංශයටත්, ස්වයං රැකියා කරන අයටත් ඉතාමත් ප්‍රයෝජනවත් දෙයක්.මෙය ඉතා ඉක්මනින් ක්‍රියාත්මක කරන්නයි රජය බලාපොරොත්තුªවන්නේ. වෘත්තීය සමිතිවලට මෙයට පක්ෂව විපක්ෂව අදහස් ප්‍රකාශ කරන්නට දුන් කාලය අවසන්. අඩු පරමාර්ථ නිසා විරුද්ධ වන වෘත්තීය සමිති එකක් දෙකක් හැර අනික් අයගේ සහයෝගය අපිට ලැබෙයි. එවිට හැමෝම ඇතුළත් වන පරිදි මේ විශ්‍රාම වැටුප් ක්‍රමය සැකසේවි.අනාගතය සුරක්ෂිත කිරීමරජයේ වගකීමයිවාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වාදැනට විශ්‍රාම වැටුප් ලබන්නේ රාජ්‍ය සේවකයන්ට පමණක් බව කවුරුත් දන්නවා. නමුත් විශ්‍රාම වැටුපක් නොලබන රාජ්‍ය ආයතනවල හා පෞද්ගලික අංශයේ සේවය කරන විශාල සේවක සේවිකාවන් සංඛ්‍යාවක් අපේ රටේ ඉන්නවා.ඔවුන්ට දැනට ලැබෙන්නේ සේවක අර්ථසාධක අරමුදල සේවක භාරකාර අරමුදල හා පාරිතෝෂික මුදල පමණයි. මේ ආකාරයෙන් විශ්‍රාම වැටුපක් නොලබන පිරිස සඳහා ඔවුන්ගේ අනාගතය සුරක්ෂිත කිරීමට විශ්‍රාම වැටුපක් ලබාදීමයි මේ පනතේ අරමුණ වන්නේ. එය ක්‍රියාත්මක කළ පසු රාජ්‍ය ආයතනවලත් පෞද්ගලික අංශයේත් මෙතෙක් විශ්‍රාම වැටුප් නොලබන ගණයේ සේවක මහත්ම මහත්මීන්ට විශාල ප්‍රතිලාභ ලැබෙනවා.”“මේ සඳහා රජයෙන් ද ආරම්භක දායකත්වය ලෙස රුපියල් බිලියනයක මුදලක් භාණ්ඩාගාරයෙන් ලබාදීමට නියමිතයි.“මීට අවුරුදු ගණනකට පෙර සේවක අර්ථසාධක අරමුදල පිහිටුවන වේලාවේදීත් මෙවැනි ම විරෝධතා රැසක් මතුවුණා. නමුත් අද ඒ අරමුදලින් කීදෙනෙක් කොයිතරම් ඵලදායි ප්‍රතිඵල ලබාගන්නවාද කියා හා අමුතුවෙන් කිවයුතු නැහැ. ඒ නිසා එක්සත් ජාතික පක්ෂය හෝ ජනතා විමුක්ති පෙරමුණ මේ වෙලාවේ මවාපාන දේවල පනතට විරුද්ධව ගෙනෙන තර්කවල කිසිදු පදනමක් නැති බව අප කිව යුතුයි.”“විශේෂයෙන් ම ජනාධිපතිතුමා භාණ්ඩාගාරය හා වෘත්තීය සමිති සමඟ දීර්ඝ වශයෙන් සාකච්ඡා කළා මේ පිළිබඳව. ඒ සාකච්ඡා රාශියේදී විවිධ අදහස් මතු වුණා. හුවමාරු වුණා. තවදුරටත් ජනාධිපතිතුමා සහ රජය මේ පිළිබඳව වැඩිදුර සාකච්ඡා පවත්වමින් ඉන්නේ. ඒ නිසා සේවක සේවිකාවන්ට වඩාත්ම හොඳ ප්‍රතිලාභ දිය හැකි ආකාරයේ ක්‍රමයක් තමයි මේ මතින් සැකසෙන්නේ.”“සමහරු විවිධ මත පළ කළත් මේ පනත නිසා හෝ විශ්‍රාම වැටුප් ක්‍රමය නිසා මෙතෙක් පැවති අර්ථසාධකයටවත් භාරකාර අරමුදලටවත් කිසිම වෙනසක් සිදුවන්නේ නැහැ. එයින් ලබාගත් ණය ක්‍රම ආදියට කිසිදු ඇණ හිටීමක් සිදුවන්නෙත් නෑ. හරි නම් මේ ක්‍රමයට විරුද්ධ විය යුත්තේ සේවකයන් නොවෙයි හාම්පුතුන් විසිනුයි. මොකද ඔවුන්ටයි මෙයින් තවත් බැඳීම් වැඩිවන්නේ.”“දැනට පනතේ තිබෙන අඩුපාඩු කීපයක් පිළිබඳ වෘත්තිය සමිති සාකච්ඡාවලදී පෙන්වා දුන්නා. ඒවා සකසන්න රජය කටයුතු කරගෙන යනවා. රජය පොරොන්දු වී තිබෙනවා පූර්ණ ජනතාවාදී ක්‍රමවේදයක් මගින් මේ විශ්‍රාම වැටුප් ක්‍රමය සකසන්න. ඒ නිසා කවුරුත් කියන පළියට දේවල් පිළිගන්න අවශ්‍ය නෑ. ඒ ඒ අයගේ කාලේ නොකෙරුණු ජනතාවාදී වැඩකටයුතු මේ රජයෙන් කෙරෙන විට ඇතිවන නොකැමැත්තට තමයි ඔය විරෝධය පළ කරන්නේ. මෙමඟින් ප්‍රතිලාභ ලැබෙන්නේ එක පාටක, එක පක්ෂයක පිරිසට පමණක් නොවෙයි සමස්ත වැඩ කරන ජනතාවටයි. අපේ රටේ ශ්‍රම බලකායටයි. ඒ නිසා රජය කිසි විටෙකත් අපේ ශ්‍රම බලකායට අහිතක් නොකරන බව තේරුම් ගෙන අනවශ්‍ය හුඹස් බියක් ඇති කර නොගෙන කටයුතු කිරීමයි වඩා නුවණට හුරු කියා මා සිතනවා.”සේවකයන්ගේ අරමුදල්වලට තට්ටු වේදැයි සැකයක් තියෙනවාපාර්ලිමේන්තු මන්ත්‍රී හා එ.ජා.ප මාධ්‍ය ප්‍රකාශක ගයන්ත කරුණාතිලකමේ රජය, වැඩ කරන ජනතාවගේ ආර්ථිකය ශක්තිමත් කිරීම සඳහා යැයි කියමින් වාර්ෂික වැටුප් වැඩි කිරීම්වලට අමතරව වැඩිවන සෑම ජීවන අංක ඒකකයකටම රුපියල් 2.50 බැගින් දෛනිකව ගණනය කොට මාස් පතා වැටුපට එකතු කිරීමේ ආකර්ශනීය අයවැය යෝජනාවක් ගෙනාවා.”“2007 යුද්ධය පෙන්වමින් එය සම්පූර්ණයෙන් ම අත්හිටුවීමට ක්‍රියා කළා. යුද්ධයෙන් පසුව දෙන බවට පොරොන්දු වුණා. එම ආකර්ශනීය ජීවන අංක දීමනා පොරොන්දු, රුපියල් 2500 වැටුප් වැඩිකිරීමේ ආකර්ශනීය පොරොන්දු රජය සම්පූර්ණයෙන් ම අමතක කර, රණවිරුවන් යුද ජයග්‍රහණ අත්පත්කර වසර දෙකකට පසුව සියලු මැතිවරණ දිනාගෙන බඩු මිල අසීමිතව වැඩි කළා.වැටුප් වැඩි කිරීම වෙනුවට, පොරොන්දු ඉටු කරනවා වෙනුවට අර්ධ රාජ්‍ය, පෞද්ගලික, විදේශ රැකියා හා ස්වයංරැකියා යන සමස්ත අංශයන්හි වැඩ කරන ජනතාවට කොළය වසමින් කඩිමුඩියේ පාර්ලිමේන්තුවට ගෙනත් සම්මත කරගන්නට උත්සාහ කරන දායකත්ව විශ්‍රාම වැටුප් ප්‍රෝඩාව අපි තරයේ හෙළා දකිනවා. වැඩ කරන ජනතාවගේ විශ්‍රාම දිවිය සැපවත් කිරීමේ සැබෑ උවමනාවක් රජයට තියෙනවා නම් බණ්ඩාරනායක රජය විසින් ඇති කරන ලද සේවක අර්ථ සාධක අරමුදලත්, එක්සත් ජාතික පක්ෂ රජය විසින් ආරම්භ කරන ලද සේවක භාරකාර අරමුදලත්, විශ්‍රාමික පාරිතෝෂික මුදලත් අන්තර්ජාතික මූල්‍ය අරමුදලේ කොන්දේසිවලට කොල්ලකෑමේ ක්‍රියාවලියට නතු නොකළ යුතුයි.“සියලු වෘත්තීය සමිති හා සියලු වැඩබිමේ ජනතාවගේ එකඟතාවය මත සැබෑ විශ්‍රාමික වැටුපක් ලබාදීමේ කතිකාවතක් අරඹන ලෙසත් එතෙක් වැඩබිමේ ජනතාවගේ සියලුම අයිතීන් කොල්ලකන ප්‍රෝඩාකාරී විශ්‍රාම වැටුප් යෝජනාව කඩිමුඩියේ පාර්ලිමේන්තුවට ගෙනඒමේ යෝජනාව අත්හිටුවන ලෙසත් එක්සත් ජාතික පක්ෂය දඩි ලෙස රජයට කියා සිටිනවා.”“යෝජිත විශ්‍රාම වැටුප් ක්‍රමය ගෙන ඒම තුළින් සේවකයන්ට තමන්ගේ අර්ථ සාධක අරමුදලේ ලාභාංශ දැඩි අභියෝගයකට ලක් වෙනවා. විශ්‍රාම යනවිට ලැබෙන අවසන් සේවා අර්ථසාධක මුදල අහිමිවීමේ අභියෝගයකට ලක්වෙනවා. එසේම විශ්‍රාමික පාර්තෝෂික දීමනාව සම්පූර්ණ කප්පාදුවකට ලක්වීමේ අවධානම පවතිනවා.මේ පනතේ පැහැදිලිව තිබෙන එක්තරා වගන්තියකින් මේවා සේවකයන්ගෙන් උදුරා ගැනීමේ අයිතිය රජය සතු වෙනවා. මේ පනතේ සේවා භාරකාර අරමුදලෙන් සියයට 10 ක් ද සේවා අර්ථසාධක අරමුදලේ අවසන් ගෙවීමෙන් සියයට 2 ක් ද විශ්‍රාමික පාරිතෝෂික දීමනාවෙන් අවමය සියයට 10 ක් හා වයස අවුරුදු 70 ඉක්මවා අර්ථ සාධක අරමුදල් ලබා නොගත් සියලු මුදල් ගිණුමට බැර කිරීමේ යෝජනාවක් ද ඇතුළත්. මෙහි භයංකරත්වය තමයි අවමයේ සියයට ගණන ඕනෑම වෙලාවක වෙනස් කිරීමට රජයට හැකිවීම.”“අද වෙන විට ගොවි විශ්‍රාම වැටුප හා ධීවර විශ්‍රාම වැටුප අහිමි කර තියනවා. එය යළි පවත්වාගෙන යන්න රජයට නොහැකිවූයේ ගොවියට හා ධීවරයාට වෙනත් අරමුදල් නොතිබූ නිසා.නමුත් මෙතැනදී අරමුදල් තිබේ නම් අවමය යන වචනය උපයෝගි කරගෙන ඒ සියලු අරමුදල් සේවකයන්ගෙන් උදුරා ගැනීමට පුළුවන්කම තියනවා.” “මෙය ඉතාම අවදානම් සහිතයි. සේවකයා විශ්‍රාම ගන්නේ අවුරුදු 55 න් හෝ 57 න්. විශ්‍රාම ගියත් විශ්‍රාම වැටුප් අර්ධ රාජ්‍ය හා සංස්ථා සේවකයන්ට හිමිවන්නේ අවුරුදු 60 න්. විදේශ රැකියා, ස්වයං රැකියා ලාභීන්ට වයස අවුරුදු 65 සම්පූර්ණ වූ විටයි ලැබෙන්නේ. එමනිසා මෙය සැබෑ විශ්‍රාම වැටුපක් නොවේ. සේවකයන්ගේ පෞද්ගලික ගිණුමේ මුදල් තියන තුරු පමණයි ක්‍රියාත්මක වන්නේ.“එම නිසා මේ ජනතා ද්‍රෝහී ජාත්‍යන්තර මූල්‍ය අරමුදලේ පදයට නටමින් ගිනි පොලී ණය පියවා ගැනීම සඳහා සේවකයන්ගේ අරමුදලට තට්ටු කිරීමට ගෙනෙන ප්‍රෝඩාකාරී විශ්‍රාම වැටුපට එක්සත් ජාතික පක්ෂය විරුද්ධ අතර සේවක අයිතීන් වෙනුවෙන් ද පෙනී සිටිනවා.සාකච්ඡාකෙළේසුභාෂිණී ජයරත්නඅරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=af1105156</link>
    <topic>පන්සලයි පල්ලියයි එක්වූ දවසක්</topic>
    <author/>
    <content>කොළඹ කුරුණෑගල පාරේ තුල්හිරිය, මංගෙදර මංසන්ධියෙන් හැරී මංගෙදර පුරාණ විහාරයට ගමන් කරන විට සරුසාර වෙල්යායක් හමුවෙයි. වෙල්යායට ඉහළින් පිහිටා ඇත්තේ වැඩ නිමවෙමින් පවතින මංගෙදර පුරාණ විහාරයේ අලුතින් ඉදිවන දාගැබයි. නගරයේ සංකර දෙයින් තවමත් දූෂණය නොවූ මේ සුන්දර ගම්මානයේ පිහිටි ආගමික කේන්ද්‍රස්ථානය වන මංගෙදර පුරාණ විහාරස්ථාන භූමියට අප්‍රේල් 30 වැනිදා සෙනසුරාදා දින දහස් ගණනක් රැස්ව සිටියේ බෞද්ධයන්ම පමණක් නොවේ.බෞද්ධයන්ට අමතරව කිතුනු, ඉස්ලාම් ජනතාව ද මෙදින රැස්ව සිටියේ අපූරු කටයුත්තක් සඳහා ය. සිංහල හා හින්දු අලුත් අවුරුද්ද බොහෝ විට සමරන්නේ සිංහල හා දෙමළ ජන කොටස් පමණකි. නමුත් මේ අවුරුදු උත්සවය සැමරීම සඳහා සිංහල දෙමළ පිරිස්වලට අමතරව විශාල මුස්ලිම් පිරිසක් ද සහභාගිව සිටියහ.බෞද්ධයෝ වෙසක් උත්සවය සමරති. කිතුනුවෝ නත්තල සමරති. සිංහලුන් හා දෙමළ ජනතාව සිංහල හා දෙමළ අවුරුද්ද සමරති. මෙවර සිංහල හා දෙමළ අවුරුදු උත්සවය සැමරීමට මුස්ලිම් ජනතාව ද එක්ව සිටීම අපූර්වත්වයකි.”පන්සලයි – පල්ලියයි සිංහල හා දෙමළ අලුත් අවුරුද්දයි” මහා සංස්කෘතික උළෙල සංවිධානය කර තිබුණේ ජාතික හා ආගමික සමඟිය සඳහා වන ළමා පදනම සහ මංගෙදර පුරාණ විහාරස්ථ දායක සභාවයි. එහි ප්‍රධානත්වය දැරුවේ ජාතික හා ආගමික සමඟිය සඳහා වන ළමා පදනමේ සභාපති සරත් හෙට්ටිආරච්චි පියතුමන් හා මංගෙදර පුරාණ විහාරයේ විහාරාධිපති වැලිවිට ජනානන්ද නායක ස්වාමීන් වහන්සේ විසිනි.පල්ලියෙන් පන්සලට අවුරුදු සංග්‍රහයක්මේ සංස්කෘතික උළෙලේ සම්ප්‍රදායික ජන ක්‍රීඩා රැසක් එළිදක්වා තිබිණි. බොහෝ කලකට පසු ග්‍රාමයේ පැවැත්වූ පොර පොල් ගැසීම නැරඹීම සඳහා දැඩි උනන්දුවෙන් දහස් සංඛ්‍යාත ප්‍රේක්ෂක පිරිසක් පැමිණ සිටියෝය. මේ හැරුණු විට කොට්ටා පොර, ග්‍රීස් ගහේ නැඟීම, පොල් අතුවිවීම, පොල් ගෑම, අවුරුදු කුමරා හා කුමරිය තේරීම ඇතුළු තරග රැසක් මෙම වැඩසටහනට අන්තර්ගතව තිබිණි.එමෙන්ම මෙම සංස්කෘතික උළෙල සඳහා විවිධ ජන වර්ගයන්ට අයත් සංස්කෘතිකාංග රැසක් එක්ව තිබිණි. උඩරට නැටුම්, වෙස් නැටුම් දෙමළ හා මුස්ලිම් නර්තන මෙම උත්සවය විචිත්‍රවත් කළේය.හින්දු, ඉස්ලාම් සහ කිතුනු ජනයා රැගෙන ආ අවුරුදු රස කැවිලි බෞද්ධ භික්ෂූන් වහන්සේලා විසින් පිළිගැනිණි. එකට එක්ව අවුරුදු කෑම මේසයේ රස කැවිලි වැළඳූ සියලු ආගමික නායකයෝ සාමූහිකත්වය පිළිබඳව අපූරු ආදර්ශයක් සපයා දුන්හ.ආගමික නායකයන්ට අමතරව සිංහල දෙමළ මුස්ලිම් ජාති ආගම් භේදයකින් තොරව අවුරුදු රස කැවිලි අනුභව කළහ.දිවා භෝජනය උත්සවයට පැමිණි සියලු දෙනාටම සපයා දීමට තරම් මංගෙදර ගම්වාසීහු පරිත්‍යාගශීලී වූහ. කිසිදු අඩුපාඩුවකින් තොරව සැවොම රසවත් ආහාරයෙන් සන්තර්පණය වූහ. එක්ව ක්‍රීඩා කළහ. එක්ව විනෝද වූහ.මේ වැඩසටහන සඳහා සබරගමුව විශ්වවිද්‍යාලයේ කුලපති ජාතික සමඟිය සඳහා වන අන්තර් ආගමික සන්ධානයේ සභාපති මහාචාර්ය කුඹුරුගමුවෙ වජිර හිමි, බෙලිගල් පරණකුරු දෙකෝරලයේ ප්‍රධාන සංඝනායක ශ්‍රී දේවගිරි රජමහ විහාරයේ විහාරාධිපති පලිපාන විමලධම්ම නාහිමි, ජනාධිපති සම්බන්ධීකරණ නිලධාරි ශාස්ත්‍රපති ගලගම ධම්ම රංසි හිමි, මංගෙදර පුරාණ විහාර පිරිවෙණේ ආචාර්ය පූජ්‍ය කොබ්බෑවල චන්ද්‍රජෝති හිමි ඇතුළු භික්ෂූන් වහන්සේලා ද, කිතුනු පාර්ශවයන් නියෝජනය කරමින් ලංකා සභාවේ කුරුණෑගල පදවියේ රදගුරු ශාන්ත ෆ‍්‍රැන්සිස් හිමිපාණන්, ජනාධිපති සම්බන්ධීකරණ නිලධාරි (ආගමික කටයුතු) සහ ජාතික සමඟිය සඳහා වන අන්තර් ආගමික සන්ධානයේ සම සභාපති සරත් හෙට්ටිආරච්චි පියතුමා, ගැළවීමේ හමුදාවේ ප්‍රදේශය භාර නිලධාරිතුමා, ගම්පල ලංකා සභා දේවස්ථානය භාර ගරු එරික් සුගතදාස පියතුමා ද, මුස්ලිම් ජන කොටස් නියෝජනය කරමින් මුස්ලිම් කටයුතු පිළිබඳ ජනාධිපති සම්බන්ධීකාරක දවටගහ මුස්ලිම් දේවස්ථානෙය් ප්‍රධාන පූජක ආචාර්ය සෙයියද් හසන් මවුලානා පූජකතුමා ඇතුළු විශාල පැවිදි පිරිසක් උත්සවය සඳහා පැමිණ සිටියෝය.නැටුම් ගැයුම් මැද ආගමික නායකයන් කැඳවාගෙන ඒමමේ අතරින් ප්‍රධාන සංවිධායක මඬුල්ල ලෙස ක්‍රියා කරනු ලැබුවේ පූජ්‍ය වැලිවිට ජනානන්ද හිමි, සරත් හෙට්ටිආරච්චි පියතුමා, පූජ්‍ය කොබ්බෑවල චන්ද්‍රජෝති හිමි සහ හසන් මවුලානා පූජකතුමාය.බලාපොරොත්තු නොවූ තරම් විශාල ජනකායක් මෙම වැඩසටහනට සහභාගිවීම නිසා මේ වැඩසටහන බොහෝසෙයින් සාර්ථක විය. මංගෙදර, ගස්නෑව, කරද, වරකාපොල, අඹේපුස්ස, තුල්හිරිය අවට ප්‍රදේශවලින් විශාල ජනකායක් මෙහිදී රැස්ව සිටි අතර මොරටුව, කටුබැද්ද, ගම්පොළ, ගම්පහ, පෙතියාගොඩ, මරදාන, කළුතර ආදී ප්‍රදේශවලින් කිතුනු හා මුස්ලිම් ජන කොටස් පැමිණ සිටියහ.මුළු දවස පුරා පැවැති උත්සවයේදී සැවොම තෑගි දිනූහ. කුඩා දරුවන්ට පරිසරය සුරැකීම පිළිබඳව විශේෂ දේශනයක් ආචාර්ය අජන්තා පෙරේරා මහත්මිය විසින් පවත්වන ලදී.මෙම උත්සවයේ සියලු නිවේදන කටයුතු කරන ලද්දේ කපිල සෙනෙවිරත්න මහතා විසිනි. තරග විනිශ්චය සඳහා වැලිකඩ බන්ධනාගාරයේ ප්‍රධාන ජේලර් කුමාරි රත්නවීර මහත්මිය, ගම්පහ මහෙස්ත්‍රාත් අධිකරණයේ ප්‍රජා විශෝධන නිලධාරිනී රංජනී මහසිංහ මහත්මිය, අල්ලස් හා දූෂණ විමර්ශන දෙපාර්තමේන්තුවේ රංජිත් ෆොන්සේකා, නියෝජ්‍ය අධ්‍යාපන අධ්‍යක්ෂ හේමචන්ද්‍ර පෙරේරා සහ ග්‍රේෂන් ඇන්ටනී මහත්වරු සහ ඩබ්ලිව්.එස්.එම්.තිසේරා මහත්මිය ද සහභාගි වූහ.තෑගි බෙදාදෙයිශ්‍රී ලාංකේය ජන සමාජය විවිධ ජන කොටස් ජීවත්වන අතර එකිනෙකා සමඟ අනෙකාගේ දේ බෙදාගත යුතුය. හර පද්ධතිය, සංස්කෘතික වටිනාකම් ප්‍රතිමාණ පමණක් නොව, භාෂාව කුසලතා, සිරිත් විරිත් ද අධ්‍යයනය කළ යුතුය. වසර තිහක් පැවැති ත්‍රස්තවාදී යුද්ධය නිසා ජනවාර්ගික කොටස් අතර දැඩි දුරස්ථභාවයක් ඇතිවී තිබේ.සමාජ විද්‍යාඥයන්ට අනුව ශ්‍රී ලංකාවේ ජන සමාජය ව්‍යානුකලන තත්ත්වයකට පත්වී ඇත. මේ නිසා ජනතාව අතර ඇති දුරස්ථභාවය අවම කළ යුතුය. මේ සඳහා ජනතාව අතර පාලම් තැනිය යුතු වෙයි. එම පාලම් තැනීම දේශනා මඟින්, පෝස්ටර් මඟින් හෝ දේශපාලන වේදිකාවෙන් කළ හැකි නොවෙයි.මන්ද යත් එම මාධ්‍ය තරමක් රළු භාවයෙන් යුක්ත වන බැවිනි. එම නිසා කලාව ජනතාව එකතු කරන ප්‍රධාන මාධ්‍යයක් වෙයි.කලාවට ඇලුම් කරන්නා මානවයාට ඇලුම් කරයි. එම නිසා මෙවැනි ජනතාව එක්කරන සංස්කෘතිකාංග ඉදිරිපත් කිරීම ශ්‍රී ලාංකේය ජන සමාජයට ඉතා වැදගත් බව පැමිණ සිටි සියලු දෙනාගේ ම මතය වූ බව පැහැදිලි විය.ඉන්දිකා සංජීවනී ප්‍රනාන්දුඅධ්‍යක්ෂිකා (විශේෂ වැඩසටහන්)ජාතික හා ආගමික සමඟිය සඳහා වන ළමා පදනමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=af1105157</link>
    <topic>ජනමතය</topic>
    <author/>
    <content>සිංහල සංගීතයට අපි සියලු දෙනාම දැඩි ඇල්මක් දක්වති. ඒ, කිසිවක් නිසා නොව සිංහල සංගීතයට ආරම්භයේ සිටම ඊට පණ පෙවූ ගීත රචකයන්, සංගීතවේදීන් සහ ගායක ගායිකාවනගේ සම්මිශ්‍රණය ගීත රසවත් කිරීමට ගත් අනුපමේය උත්සාහය නිසාය. එය බොහෝ කාලයක් තිස්සේ නොවෙනස්ව පවතිද්දී එම ගායනයන් අප හද තුළ ලැගුම් ගැනීමට පටන් ගත්තේ ද බොහෝ පැරණි ගායකයන් අපෙන් සමුගෙන යාමෙන් පසුව බව ලොකු කුඩා අප සියලු දෙනාම අවිවාදයෙන් යුතුව පිළිගන්නා කරුණකි.විශේෂයෙන්ම එච්.ආර්. ජෝතිපාල, මිල්ටන් මල්ලවආරච්චි, ක්ලැරන්ස් විජේවර්ධන වැනි ශිල්පීන්ගේ ගායනා ඔවුන්ගේ හඬින්ම ඇසෙත්ම ඔවුන් තවමත් අප අතරම සිටිනවාද යන්න වරෙක සිතේ. ඒ තරමටම අප ඔවුන්ට සමීපව සිටී.එහෙත් දැන් දැන් තත්ත්වය ඊට හාත්පසින්ම වෙනස් වී යමින් පවතී. මන්ද, පැරණි ගායක ගායිකාවන්ගේ ගීත වර්තමානයේ වෙනත් අයගේ හඬින් අසන්නට ලැබීම ය. පැරණි ගීතයට අසාධාරණයක් නොවන අයුරින් ඒ ආකාරයෙන්ම එය ගායනා කරනවා නම් එහි කිසිම වරදක් නොමැත.එහෙත් ගීතයේ ඇති අර්ථ රසය, ශබ්ද රසය අමු අමුවේම ගිල දමද්දී ඒවා කෙසේ නම් අනුමත කරන්නේද? ආධුනික ගී තරගයන්හි දී පැරණි ගීත ගායනයට ආධුනිකයන් පෙලඹෙන විට එම ගීත ඉතා අලංකාරව ගායනා කළ ද, ඉන් ඔබ්බට ගොස් ඔවුන් සංගීත ක්ෂේත්‍රයට පිවිසීමෙන් පසුව ස්වතන්ත්‍ර ගායනයන් ඉතා හොඳින් ගායනා කරන අතරතුර පැරණි ගායනයට ඔවුන් පෙලඹෙන්නේ ඇයි?විද්‍යුත් මාධ්‍යයන් තුළින් එම පැරණි ගීත ආධුනිකයන්ගේ හඬින් ඇතැම් විට ඇසෙන්නේ රැප් ශෛලියෙනි. එය කෙසේවත් අසා සිටිය නොහැක. බොහෝ විට එම පැරණි ගීත විද්‍යුත් මාධ්‍යයන් තුළින් ස්වකීය ගායකයන්ගේ හඬින් ඇසෙන්නේම නැත. ඇසෙන්නේ රැප් ශෛලිය යොදා ගත් එමෙන්ම පැරණි ගීතය සම්පූර්ණයෙන්ම කනපිට පෙරලූ හඬකි.මෙවැනි තත්ත්වයන් සංගීත ක්ෂේත්‍රයේ ඉහළ තලයන්හි සිටින දැවැන්තයින්ටවත් නොඇසෙන්නේ නොපෙනෙන්නේ ඇයි? දැන් දැන් බිහිවන ඇතැම් නිර්මාණ, විවෘත කරන ලද සෝඩා බෝතලය මෙන් ඈත් වී යයි.ඇතැම් ගීත ක්ෂේත්‍රය තුළ පවතී. ඒ, තරුණ පරපුර ඒවා වැලඳ ගන්නා ආකාරයටයි. එහෙත් පැරණි ගීත අප අතර සිටින ගායන ශිල්පීන්, ශිල්පිනියන් රැකගෙන සිටීම තුළින් අපට නිදහසේ ඛ්ුස්ම ගැනීමට අවස්ථාවක් උදාකර දී ඇත.ශ්‍රී ලාංකිකයන්ගේ ප්‍රණාමය ඔවුන්ට පුදකර සිටිය යුතුයි. එහෙත් කාලයාගේ ඇවෑමෙන් ඊට කුමක් සිදුවේ ද? මෙම ව්‍යසනයෙන් වර්තමානය මුදවා ගතහොත් අපට සිංහල සංගීතය පිළිබඳව අතීතයේ සිහිපත් කළා මෙන්ම අනාගතයේදී ද ඉතා අභිමානයෙන් යුතුව සිහිපත් කිරීමට ඉඩ සැලසෙනවා නොඅනුමාන ය. මේ සඳහා අදාළ බලධාරීන්ගේ අවධානය ඉතා ඉක්මනින් යොමු වේවවායි ප්‍රාර්ථනා කරමි.මධූ භාෂිණී කරුණාතිලකපහළයාගොඩ - ගණේමුල්ලඅ.පො.ස. (උසස් පෙළ) අ.පො.ස (සාමාන්‍ය පෙළ) හා 5 ශිෂ්‍යත්ව විභාගවලට පෙනී සිටින පාසල් සිසු - සිසුවියන්ගෙන් බහුතරය වැඩි අධ්‍යාපනයක් ලබා ගැනීමේ අරමුණින් ටියුෂන් පන්තිවලට සහභාගි වන බව නිරීක්‍ෂණය වී ඇත.මෙසේ මෙම අති බහුතරයක් සිසුන් ටියුෂන් පන්තිවලට සහභාගි වීමට හේතුව වහා ම සොයා බැලීම අධ්‍යාපන බලධාරීන්ගේ වගකීම හා යුතුකම බව පෙන්වා දීමට කැමැත්තෙමු.රජයේ පාසල්වල විෂය නිර්දේශය නියමිත කාලය තුළ සම්පූර්ණ කරන්නේදැයි පරීක්‍ෂාකර බැලිය යුතුය. අප ඉගෙනුම ලබන සමයෙහි නම් (1945 – 1956) පාසල්ව ඉගැන්වීමේ කටයුතු නිසි පරිදි කෙරෙන්නේදැයි පරීක්‍ෂා කර බැලීම සඳහා අධ්‍යාපන අමාත්‍යාංශය විසින් නිලධාරීන් පත් කැර තිබුණි.ඇතැම් ගුරුවරු පාසලේ දී විධිමත්ව ඉගැන්වීමේ කටයුතු නොකරන බවත්, එම ගුරුවරුන් ම ටියුෂන් පන්ති කෙරෙහි වැඩි අවධානයක් යොමු කරන බවත් දැනගන්නට ඇත.ටියුෂන් පන්ති පවත්වන ඇතැම් ගුරුවරුන්ට විෂය දැනුම නොමැති බවද, ඔවුනට නියමිත සුදුසුකම් පවා නොමැති බවද දැන ගන්නට ලැබී ඇත.ජනාධිපතිතුමා දරුවන්ගේ අනාගතය අඳුරු කරන්නට කිසිසේත් ම සූදානම් නැත. අනාගත දරුවන්ගේ ජීවිතවලට ආලෝකය උදා කිරීම ජාතියේ වගකීම බව එතුමා ඉකුත් නිදහස් දින උත්සවයේ දී ද අවධාරණය කෙළේය.පාසල් සිසුන් තුළ ශීක්‍ෂණයක්, විනයක් පවත්වා ගෙන යාම අතිශයින්ම වැදගත්ය. ටියුෂන් පන්තිවල කිසිම විනයක් නැත. ඇතැම් ගුරු භවතුන් උගන්වන අතරතුර සිසුන් සිනහ ගැන්වීම සඳහා අසැබි වචන හා දෙපැත්ත කැපෙන වචන ද පාවිච්චි කරන බව නිරීක්‍ෂණය වී ඇත.මේ උපකාරක පන්ති සතියේ සෙනසුරාදා දිනවල පෙ.ව. 7.30 සිට ප.ව. 1.30 දක්වා පැවැත්වීම යෝග්‍ය වේ. එම උපකාරක පන්තිවලට සහභාගී වන සිසුන්ගෙන් ඉතාමත් සාධාරණ ගාස්තුවක් අය කර එයින් සියයට 75 ක් ම පන්ති පවත්වන ගුරු භවතුන්ට ගෙවා ඉතිරි සියයට 25 පාසල් සංවර්ධන අරමුදලට බැර කළ හැකිය.පෞද්ගලික ටියුෂන් පන්තිවල එක් විෂයකට අධික ගාස්තුවක් අය කෙරේ. එම අධික පන්ති ගාස්තුව දෙමව්පියන් විසින් ගෙවනු ලබන්නේ ඉතාමත් අපහසු වෙනි.රජය විසින් සියලු ම පාසල්වල විධිමත් පරිදි උපකාරක පන්ති ආරම්භ කළහොත් අපේ අනාගත දරුවන්ගේ ජීවිතවලට ආලෝකය උදා කැර දිය හැකි බව පෙන්වා දීමට කැමැත්තෙමු. විනයක් හා ශික්‍ෂණයක් අනුව එම උපකාරක පන්ති පැවැත්වෙන බැවින් දෙමව්පියන් තම දරුවන් ටියුෂන් කඩවලට නොයවා රජයේ පාසල්වලට ම සහභාගි කරනවා ඇත.කරුණාසේන දේවපි‍්‍රයතමන් ගේ නිරායාසකාරී විහිලු - තහලුවලින් සුවහසකුත් එකක් රසිකයන් අපමණ මන්මත් කරන ලද ඒ විකට ත්‍රිමූර්තිය වන සැමුවෙල් රුද්‍රිගු, ඇනස්ලි ඩයස් සහ බර්ටි ගුණතිලක යන කෘතහස්ත ශිල්පීන් අද හැම රූපවාහිනි නාලිකාවටම වාගේ අමතකව ගොස් තිබෙනු පෙනේ.කනගාටුදායකව වුව ද ඒ බව ප්‍රකාශ කළ යුතුව ඇත්තේ ය. ඔවුන්ගේ ඒ පරණ දස්කම් රූප පෙට්ටිය මගින් එළි - පෙහෙළි නොවන්නේ මන්දැයි නොතේරේ.මේ ජාතික විකට ශිල්පීන් පිළිබඳව හුදෙක් මතු පරපුරටවත් දැනුමක් ලබාගැනීමට නම් ඉටු - සිදුවිය යුතුව තිබෙන්නේ ඉඳ හිටලාවත් මේ ඇත්තන්ගේ විහිලු වැඩ සටහනක් පුංචි තිරය මගින් ප්‍රචාරය කිරීම නොවේද?මාදම්පේ ඇම්. අසෝක ද සිල්වාගල්ගමුව මැතිවරණ කොට්ඨාසයේ කුඩා කත්නෝරුව පාසල් මංසන්ධියේ සිට ඓතිහාසික රැස්වෙහෙර පුද බිම දක්වා ඇති කි.මී. 6 ක පමණ වන ප්‍රධාන මාර්ය රැස්වෙහෙර පුද බිමටත්, බුල්නෑව, රැස්වෙහෙර, පොතානේගම, කඩදුන්නෑව යන ගම් වලටත් පිවිසීමට ඇති එකම මාර්ගය යි. මේ වන විට මෙම මාර්ගය ගමනා ගමනයට දැඩි තර්ජනයක් එල්ල වන අයුරින් අබලන්ව පවතී. පැවති වර්ෂාවත් සමඟ මේ තත්ත්වය තවත් උග්‍ර වී පවතින අතර වසර ගණනාවකින් මෙම ප්‍රධාන මාර්ගය පිළිසකර කිරීමට වගකිව යුතු බලධාරීහු අවධානය යොමු නොවූ බවට ප්‍රදේශවාසීන් මැසිවිලි නගති.මෙම ප්‍රදේශයනට බහුලව වල් අලි තර්ජනය ද පවතින හෙයින් මෙම ඇති එකම මාර්ගයත් මෙසේ දැඩිව අබලන්ව පැවතීම ප්‍රදේශවාසීන්ගේ බලවත් කනස්සල්ලට හේතු වී තිබේ. එමෙන් ම මාර්ගය පිළිසකර නොවුව හොත් මේ ගම්මානයන් හරහා ධාවනය වන එකම බස් රථයේ ධාවනයද ඇණ හිටී දෝ යන්න ප්‍රදේශවාසීන් තුළ සැකයක් පවතී. එසේ වුවහොත් කත්නෝරුව, ඇහැටුවැව යන විද්‍යාලයන්ට යන විශාල ශිෂ්‍ය ශිෂ්‍යාවන් පිරිසක් මහත් අපහසුතාවයකට පත්වේ. ඒ මන්ද යත් ඔවුන්ට හිමිදිරියේම කි.මී. 6 පමණ දුර ප්‍රමාණයක් යාමට ඇත්තේ වල් අලින්ගේ තර්ජන ද මැදින්වීමයි.එපමණක් ද නොව විශාල පිරිසක් වන්දනා සමයට මෙම ඓතිහාසික පුදබිමට පැමිණෙති. වන්දනා සමයත් සමඟ මෙම ප්‍රධාන මාර්ගය මෙසේ අබලන්ව පවතින විට සිය දහස් ගණනින්වාහන ධාවනය වුවහොත් ඉදිරියේදී අඩුම තරමින් පා පැදියකටවත් මේ මාර්ගයෙන් ගමන් කිරීමට නොහැකි වනු නොඅනුමානය.සංවර්ධන කටයුතු අඩුකමින් බොහෝ පීඩා විඳින මෙම ගම්මානවලට ඇති එකම පිවිසුම් මාර්ගයවත් හැකි ඉක්මනින් වගකිව යුතු බලධාරීන්ගේ අවධානය යොමු කර පිළිසකර කර දෙනමෙන් අදාළ බලධාරීන්ගෙන් ප්‍රදේශවාසීහු ඉල්ලා සිටිති.උදේශිකා සේමසිංහඇඹිලිපිටිය, මොරකැටිය හන්දියේ දිරාගිය විශාල කොට්ටම්බා ගසක් ප්‍රධාන පාර අයිනේ දක්නට ඇත. මෙම ගස කඩා වැටීමට ආසන්න නිසා ජතාව හා වෙළඳසැල් අවට අනාරක්ෂි; තත්ත්වයක් ඇතිවී ඇත.තද සුළඟක් හැමූ අවස්ථාවක මේ ගසෙහි මුල් දිරාපත් වී ඇති නම් මේ විශාල ගස කඩා වැටුනහොත් දේපළ හානි, බස් රථ, පාරේ ගමන් කරන වාහන, දුරකථන රැහැන් මෙන්ම වෙළඳසැල් පැත්තට වැටුනහොත් ඒ පැත්තේ වෙළඳ සැල් මෙන්ම ජීවිත හානි පවා සිදුවීමේ අවදානමක් පවතී.මගී ජනතාව මෙන්ම වෙළඳසල් හිමියන් පාලක නිලධාරින්ට මේ පිළිබඳව දැනුම දුන්නත් නගර සභාවේ ගස් කැපීමේ අංශයට මෙය වාර්තා කළත් තවමත් ක්‍රියාකර නොමැති බව වෙළඳසල් හිමියන් හා මහජනතාව පවසති.මෙම කොට්ටම්බා ගස බඳ ප්‍රදේශයෙන් හෝ කපා වෙන් කරන මෙන් වෙළෙන්දන් හා මගීන් මෙන්ම වාහන රියදුරෝද පවසති.දණ්ඩුමේ ගෙදරසෙවනගලගිරිඋල්ල අධ්‍යාපන කලාපයට අයත් හැඟව ශ්‍රී සුමංගල විදුහලේ පවත්වාගෙන යනු ලබන ගැමි කෞතුකාගාරයට විධිමත් ගොඩනැඟිල්ලක් නොමැතිවීම බලවත් අඩුපාඩුවකි.ජාතික කෞතුකාගාර දෙපාර්තමේන්තුවේ ද පුරාවිද්‍යා බලධාරීන්ගේ ද ප්‍රසංසාවට ලක්වී ඇති හැඟව විදුහලේ ගැමි කෞතුකාගාරය සඳහා ගොඩනැඟිල්ලක් ලබාදීමට බලධාරීන්ගේ අවධානය යොමුවේවා.පරගම්මන - නන්දබෞද්ධ ධර්මාචාර්ය විභාගය සමත් අයට වහා පත්වීම් දීමට ක්‍රියා කළ යුතු ය. දැනට හින්දු ආගමේ, මුස්ලිම් ආගමේ ධර්මාචාර්ය සමත් අයට ගුරු පත්වීම් ලබාදී ඇත.ජනාධිපතිතුමනි, අගමැතිතුමනි, උතුම් වෙසක් පොහෝ දින මෙම පත්වීම් ලබාදීමට කඩිනම් පියවරක් ගන්නේ නම් මැනවි.බෞද්ධ ධර්මාචාර්ය සමත් සමස්ත ගුරු පත්වීම් අපේක්ෂිත මහත්ම මහත්මීනට මෙම ලිපියෙන් හෝ සෙතක් වනු ඇතැයි සිතමි.අනුලා රංජනී - පේරාදෙණියකොළඹ හොරණ මාර්ග අංක 120 ප්‍රධාන බස් මාර්ගය වැටී ඇත්තේ රත්තනපිටිය මංසන්ධිය හරහායි. එම ස්ථානය තුන් මංසලකි.ශීඝ්‍රයෙන් දියුණුවන බොරලැස්ගමුව නගරයට ආසන්නයෙන්ම පිහිටි රත්තනපිටිය ද බෙහෙවින් ජනාකීර්ණ ය. පාසල් සිසුන්, සරසවි සිසුන් දෛනික රාජකාරි කටයුතු සඳහා යන එන්නන් හට මෙම ස්ථානය මරු කපොල්ලකි.එයට හේතුවී ඇත්තේ පාර මාරු වීමට ස්ථිර ස්ථානයක් නොමැති නිසා පැන නගින දුෂ්කරතාවය යි.මෙම ස්ථානයේ ගුවන් මගක්, උමං මගක් හෝ කහ ඉරක් හෝ නොමැති නිසා මෙම තත්ත්වය තවත් බැරෑරුම් කරයි.මාර්ග තදබදය අවම කිරීමේ අරමුණෙන් කොළඹ ආසන්න උපනගර කේන්ද්‍ර කරගත් මහ මාර්ග සැලැස්මක් ඉදිරියේදී ක්‍රියාත්මක වීමට නියමිත බව පැවසේ.එයට සමගාමීව මාර්ගය හරහා මාරුවීමට ස්ථිර ස්ථානයක් හා වැඩ පිළිවෙළක් හෝ තාවකාලික විකල්ප ක්‍රමවේදයක් හෝ ඉක්මනින්ම ක්‍රියාත්මක කරන ලෙස බලධාරින්ගෙන් ඉතා ඕනෑකමින් ඉල්ලා සිටිමු.ඩබ්.පී.සුනන්ද හිමිදිරිරත්තනපිටියදැනට බොහෝ රජයේ රෝහල්හි ඖෂධ සහ ඖෂධ බහාලන කවර හිඟයක් පවතී. වෛද්‍යවරුන් නියම කරනු ලබන ඖෂධ වර්ග පෞද්ගලික ඔසුසල්වලින් ලබාගැනීමට සිදුව තිබේ. එසේම ඖෂධ බහාලන කවර හිඟය ද එසේමය.වසර ගණනක සිට බෙලිගල ග්‍රාමීය රෝහලේ ද මේ තත්ත්වය එසේම පවතී. රජයේ රෝහල්වලට ලබා දෙන ඖෂධ ඇතුළු පෞද්ගලික ඖෂධහල්වලින් ලබා ගැනීමට සිදු වීම පිළිබඳව රෝගීහු විමතිය පල කරන අතර සැකයක් ද පවතී.මේ පිළිබඳව ඉක්මන් අවධානය යොමු කොට ඖෂධ සහ කවර හිඟයට පිළියමක් යොදන්නේ් නම් එය ජනතාවට සිදු කරන මහඟු සේවයකි.ඒ.පී.මනහර මහින්ද වෑකඩබෙලිගලතෙල්දෙණිය මැතිවරණ කොට්ඨාසයේ මැද මහනුවර ප්‍රදේශයේ මොරගහමුල ගල්මල් ඔය පාලම අසලින් උඩිස්පත්තුව දක්වාවූ මාර්ගය කි.මී. 5ක් පමණ දුරකින් යුක්තය.එම මාර්ගය ගල්මල් ඔය පාලම අසලින් පටන් ගන්නා කිලෝමීටරයක් පමණ දුර ප්‍රමාණයක් දැනට වසර 15ක පමණ සිට කිසිම ප්‍රතිසංස්කරණයක් සිදුකර නොමැත. එකී කිලෝමීටරයක පමණ මාර්ගය ගල් ගැලවී වලවල් හෑරී පයින්වත් යා නොහැකි තත්ත්වයකට පත්වී ඇත.මෙම මාර්ගය මහියංගන මහනුවර දක්වා දිවෙන ඒ-26 මාර්ගයේ කිසියම් ආපදා තත්ත්වයක් ඇතිවූ අවස්ථාවලදී විකල්ප මාර්ගයක් වශයෙන් ද භාවිතා කෙරේ. එහෙත් දැනට මේ මාර්ගයේ තත්ත්වය අනුව කිසිම වාහනයකට ගමන්කළ නොහැකිය.අදාළ බලධාරීන්ට ප්‍රදේශවාසීන් විසින් කීප අවස්ථාවකදීම ලිඛිතව හා වාචිකව මෙකී මාර්ගයේ කිලෝමීටරයක දුර ප්‍රතිසංස්කරණය කර දෙන ලෙස ඉල්ලා සිටියත් මෙතෙක් එයට අවධානය යොමුකර නොමැත. එය ඉතා ඉක්මනින් ප්‍රතිසංස්කරණය කර දෙන ලෙස අදාළ බලධාරීන්ගෙන් ප්‍රදේශවාසීන් ඉල්ලා සිටී.එස්.එම්.තිලකරත්නදකුණු දොරලියද්දමැද පෙරදිග සේවයට ගොස් දුක් විඳින කාන්තාවන් ගැන රජය විශේෂ අවධානය යොමු කළ යුතුය. මාධ්‍ය මඟින් වැඩිපුර අසන්නට ලැබෙනුයේ, එම රටවලදී සිදුවන යහපතට වඩා හිංසනයන් ගැනය.තෙලේ බලේ නිසා දඟලන එම රටවල හාම්පුතුන්ගේ අත්පාවල හිරි ඇර ගැනීමට අහිංසක කාන්තාවන් බිලි නොදිය යුතුය.සිදුවන හිංසන ගැන අසනවිට විදේශ රැකියා ආයතන අපේ කාන්තාවන් යවනුයේ මානසික රෝහල්වලට දැයි සිතේ. තම ආයතනයෙන් විදේශ රැකියා සඳහා යවන ශ්‍රමිකයන් ගැන සොයා නො බලන රැකියා ආයතන තහනම් කළ යුතුය. ඒ අතර වෙනත් රටවලට ද පෞද්ගලිකව මුදල් ලබාගෙන ශ්‍රමිකයන් යවා අතරමං කරන පුද්ගලයන් ද සිටිති. ඔවුන්ට ද නිසි දඬුවම් හා වැට බැඳීමේ වැඩ පිළිවෙළක් සැකසීමට රජයේ අවධානය යොමු වේ නම්, විදේශ සිහිනය පසුපස ගොස් තවදුරටත් අතරමංවන අහිංසකයන් බේරා ගැනීමට හැකි වනු ඇත.කඩවත - සුජාතා ගුණවර්ධනමාර්ග අංක 276 කඳාන – ගම්පහ මාර්ගය දිනපතා මගීන් විශාල සංඛ්‍යාවක් එහා මෙහා ගමන් ගන්නා ජනාකීර්ණ මාර්ගයකි. ඉතා දීර්ඝ කාලයක් තිස්සේ මේ මාර්ගයේ ජා ඇල ඩිපෝව මගින් බස් සේවා පවත්වාගෙන ගිය අතර පසුව ගම්පහ ඩිපෝවට මේ මාර්ගයේ බස් ධාවනය පැවරිණි.ඇත්ත වශයෙන් ම කළ යුතුව තිබුණේ ජා ඇල හා ගම්පහ ඩිපෝ දෙක මඟින් ම මේ මාර්ගයේ බස් ධාවනයේ යෙදවීමයි. ඊට හේතුව ගණේමුල්ල නගරයද කඳාන – ගම්පහ ධාවන මාර්ගයේ පිහිටා තිබීම නිසා ප්‍රමාණවත් මගී සංඛ්‍යාවක් බස් රථවල ගමන් ගැනීමට සිටීමයි.කෙසේ හෝ වේවා මේ මාර්ගයේ බස් රථ ධාවනය ගම්පහ ඩිපෝවට පැවරීමත් සමඟ බස් රථ හතරක් පමණ ධාවනයේ යෙදවිණි.එහෙත් දැනට ධාවනය වන්නේ එක් බස් රථයක් පමණි. එම බස් රථයද ගමන් වාර දෙක තුනකින් පසුව නවතී.මේ මාර්ගය දෙපස පාසල් ගණනාවක් පිහිටා ඇත. පාසල් ශිෂ්‍ය ශිෂ්‍යාවන්ට පාසල් බස් රථයක් නොමැතිවීම ද බරපතල ප්‍රශ්නයක් වී තිබේ.මාර්ගයේ ධාවනයේ යොදවා ඇති පෞද්ගලික බස් සේවා වලින් ද රාත්‍රි කාලයට ක්‍රමවත් සේවාවක් සැපයෙන්නේ නැත. ඒ බොහෝ බස් රථ රාත්‍රි කාලයේ ධාවනය නොවන නිසාය. එමෙන්ම පෞද්ගලික බස් රථ මගීන්ගෙන් පිරී ඉතිරී යන තුරු කඳාන බස් නැවතුම් පළෙන් ගමන් ආරම්භ නොකිරීම ද මගීන්ට මහත් හිරිහැරයක් වී ඇත.රාත්‍රි 10 ට කඳානෙන් ගමන් අරඹන මේ මාර්ගයේ අවසන් බස් රථය ද දැනට ධාවනය නොවේ.ඇඟළුම් කම්හල්වල සේවිකාවනට මෙන්ම රාත්‍රි සේවාවේ යෙදෙන අයටද මේ බස් රථය මහත් පිටිවහලක් වී තිබිණි. රාත්‍රි කාලයේ ගමන් බිමන්වල යෙදෙන අයට ලංගම බස් රථ වලින් ලැබුණු පිහිට අද ලැබෙන්නේ නැත.ගම්පහ ඩිපෝවට ලාභදායී මේ මාර්ගයේ බස් රථ ධාවනය ක්‍රමවත්ව කළ නොහැකි නම් වැලිසර, කඩවත හෝ ජා ඇල ශ්‍රී ලංගම ඩිපෝවලට 276 මාර්ගයේ බස් රථ ධාවනයේ වගකීම බාරදෙන මෙන් ගමනාගමන ඇමැතිතුමාගෙන් හා අදාළ බලධාරීන්ගෙන් ඉල්ලා සිටිනුයේ පීඩා විඳින මගී ජනතාව වෙනුවෙනි.ඩී. රත්නපාලකඳානවසරකට හෝ වසර දෙකකට වරක්වත් කිසියම් ප්‍රමාණයකින් රජයේ සේවකයන්ගේ හා විශ්‍රාමිකයන්ගේ වැටුප් වැඩි වන්නේ ය. පෞද්ගලික අංශවල නියුතු වූවන්ගේ ද දීමනා වැඩිවේ.නමුත් අපට කාගේ පිහිටද? සංස්ථා, මණ්ඩල, අධිකාරි හා පෞද්ගලික අංශයේ රැකියාවන් කර විශ්‍රාම ගිය බොහෝ දෙනෙක් තම අර්ථසාධක අරමුදල හා පාරිතෝෂිත මුදල ස්ථාවර තැන්පත් ගිණුමකට යොමු කරන්නේ ය. ඉන් ලැබෙන පොලී මුදලින් ජීවිත ගැට ගසා ගැනීමට පුරුදු වන්නේ ය. වන්දනා මානාදී පින්කම් කටයුතු කිරීමට, දූ – දරු මුණුපුරන්ට යුතුකමක් ඉටුකිරීමට, ලෙඩ දුකට බෙහෙත් ගැනීමට, ගෙදර එන අයට තේ කෝප්පයක් දීමට ආදී සියල්ලටම ලැබෙන එකම ආදායම් මාර්ගය ස්ථාවර තැන්පත් මුදලින් ලැබෙන පොලී මුදල ය.2010 වසරේදී කාගේත් දුකට පිහිටවන ජනාධිපතිතුමාගේ කාරුණිත මඟ පෙන්වීමෙන් සතුටුදායක පොලී අනුපාතයක් ලැබිණි. ඒ පිළිබඳව ජනාධිපතිතුමන්ට ආශීර්වාදාත්මක ස්තූතිය දසතින් ගලා ආවේ ය. නමුත් කුමන හේතුවකින් හෝ මේ පොලී අනුපාතය පහත වැටුනේ අප කාගේත් නෙත් කඳුළු පුරවමිනි. අපට සිතෙන ආකාරයට මෙහි අපහැදිලි දෙයක් සිදු වී ඇත. සීමා රහිතව පොලී මුදල් ගෙවීමත්, සුදුස්සන් නොවිමසීමත් ය.ආයතනවලින් විශ්‍රාම වූ අයවීමත්, ස්ථාවර තැන්පත් මුදලට සීමා තැබීමත්, රාජ්‍ය බැංකුවක තැන්පත් කිරීමත් විය යුතුව තිබිණි. ලක්ෂ 20 කට සීමා කිරීම, විශ්‍රාම ගිය ආයතනයින් ලිඛිත සාක්ෂි ඉදිරිපත් කිරීම, වයස අවුරුදු 60 ඉක්මවීම වසරකට 15% පොලියක් ලබාදීම.මේ වයස්ගත වූවන්ට රැකියා කිරීමට ශරීර සෞඛ්‍ය තත්ත්වය සුදුසු නැත. වෙළහෙලඳාම් ව්‍යාපාර කටයුතු කිරීමට නොහැකි ය. ජනාධිපතිතුමනි අප ගැන නෙත් යොමුකර සහනයක් සලසා දෙන මෙන් ඉතාමත් කරුණාවෙන් ඉල්ලා සිටිමි.විශ්‍රාම වැටුපක් නොලබන ලක්ෂ සංඛ්‍යාත 60 වයස් ඉක්ම වූ ජ්‍යෙෂ්ඨ පුරවැසියන් වෙනුවෙන් මම ඉල්ලීම කරමි.පානදුර – වලාන විජය වැඩිහිටි සමිතියේප්‍රධාන සභාපතිජයන්ත ජනසිරිඇහැලියගොඩ ප්‍රාදේශීය ලේකම් කොට්ඨාසයේ 136සී ග්‍රාම නිලධාරි වසමේ තොරණකඩ ගමේ දුම්රිය රක්ෂිත වැසියන් මුහුණ දෙන ප්‍රධාන ගැටලුව විදුලිය නොමැති කමයි. කොළඹ රත්නපුර ප්‍රධාන පාරේ සිට මීටර් 50ක් දුරින් මේ නිවාස පිහිටා ඇත. එහි නිවාස සඳහා තවමත් විදුලිය ලබාගැනීමට නොහැකි වී ඇත. මේ නිවාස පිහිටා ඇත්තේ ද ගම මැදයි.දෙපැත්තේ ඇති නිවාසවලට විදුලිය ලබාදී ඇති මුත් මේ මැද පිහිටි නිවාසවලට විදුලිය ලබාගැනීමට මීටර් 160ක් පමණ දුර රැහැන් ඇදීමට සිදුව ඇත.එම නිසා එයට විශාල මුදලක් වැය වන නිසා මේ අයට එම මුදල දැරීමට නොහැකිය. එදිනෙදා කුලියක් කර ජීවනෝපාය කරගෙන ජීවත්වන ඔවුනට මෙය සිහිනයකි. දරුවන්ගේ අධ්‍යාපනයට ද විශාල බාධාවකි. මේ අසරණ අය ගැන අදාළ අංශවල අවධානය යොමු වෙනු ඇතැයි බලාපොරොත්තු වෙමු.එම්.ඒ.ශ්‍රියානිඇහැලියගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=af1105158</link>
    <topic>උණ පඳුරේ සිරි සිරි නාදෙට ගස්වල අතු සෙළවුණා</topic>
    <author>අරුණි මුතුමලී</author>
    <content>තුංමං හන්දියේ තියෙන මාර ගහේ මල් වැහි වැහැලා. ලස්සනේ බැරුවා. හරියට ඔටුන්නක් වගේ තැඹිලිපාටින් බබලනවා.කුරුල්ලන්ට කෑම දාන ලෑල්ලේ එකම කන්දෝස්කිරියාවයි. මාල ගිරවිගේ පැටියට රන් කිරි කට ගාන දවසද කොහෙද උදේ දාපු කිරිබත් කවනවා. මයිනො ජෝඩුවකුත් ක්‍රි...ක් ගාගෙන එතනටම ආවේ පිහාටු පුම්බාගෙන රතුපාටට හොට ඇරගෙන කෑගහන පැටියටත් කිරිබත් කටක් කවන්න. ඒ අතරට පැනපු ලේන්නු බට්ටිච්චො දෙමළිච්චො පොල්කිච්චෝ කවුඩෝ ඔක්කොම හරියට උත්සවේකට සූදානම් වෙනවා වගේ.ඒ අස්සෙන් ඈත කැසට් එකක දාපු සින්දුවක් ඇහෙනවා. ඒකේ ළමා හඬින් කියන්නේ මට අහන්න ඕන දේම වගේ.උඩ බැලුවත් මල් - බිම බැලුවත් මල් චූටි කුරුල්ලන් - ඉගිලෙනවා සැමදාම ඇයි මෙහෙමම නැත්තේ මල් ද කුරුල්ලන්- කොයි යනවා?අඹ ගහට එහායින් දෙපාව අයිනේ බට පඳුරේ සිරි සිරිය ඒ සින්දුවට තාල තියනවා වගේ. සැරින් සැරේ වැටුණු පොද වැස්සට ද මන්දා ගහ කොළත් සිරියාවට හිනාවෙනවා. ඈතින් එන ගීතයේ ආයේ ඇහෙන්නේ ගැහැනු කටහඬක්බුදු හාමුදුරුවෝ ඉපදුණු කාලෙට කවදත් ඔහොමයි පුතුනි මගේ මිනිසුන් වාගෙම සත්තුන් වාගෙම ගහකොළවලටත් සතුට දැනේඇත්ත වෙන්නැති. එහෙනම් ඒ සතුට නිසා වෙන්න ඕන මේ දවස්වල කටරොලු වැලේ මල් ටික හවස හය පහුවෙලත් පිපිලම තියෙන්නේ.කාෂ්ටක අව්වේ සැර ටිකක් අඩුවෙලා ඇල් හුළං දැවටෙනකොට කොහොමත් හිතට සැනසීමක් දැනෙනවා. අලුත් කන්නෙට කුඹුරත් සූදානම්. ලියැදි හාලා, නියර මඩ තියලා, ඒ සුවඳ කොයිතරම් නැවුම් ද?ටිලිං ටිලිං ටිලිං... බයිසිකලයක්?“ඇයි” මම පොඩි ගේට්ටුවෙන් බෙල්ල පොවලා ඇහුවා.“අපිට අර බට ගහක් දෙන්න පුළුවන්ද? මේ ළමයින්ට කූඩුවක් හදන්න” අවුරුදු අටක විතර පොඩි අක්කෙකුයි, මල්ලියෙකුයි බයිසිකලේ දෙපැත්තේ ඉන්දවගෙන හිටපු මනුස්සයා කීවා.“ම්... කූඩුවක් ගන්න සල්ලි දෙන්නද?” මම ඇහුවෙ බට පඳුර ගැන හිතලා.සල්ලි එපා නෝනා. පොඩි එවුන් ආසා කූඩුව උන්ම හදන්න” බැගෑපත් විදිහට ඒ මනුස්සයා කියුවාම මට අමුත්තක් දැනුණා.“ආ... එන්නකො එහෙනම්” ගේට්ටුව හැරදුන් මම “පිහියක් ගෙනාවද?” කියලත් ඇහුවා.බට ගහක් කපාගන්න අවසර ලැබුණු බව දැනගත් ගමන් ම මෙච්චර වෙලා බයේ බුම්මාගෙන හිටිය පොඩි එවුන් දෙන්නගෙ මුහුණු පිපුණා. තාත්තගේ වටේට වෙලා රටේ නැති ප්‍රශ්න අහමින් බට ගහක් කපන පැටව් දෙන්නගෙ සතුට දැක්කම බට පඳුරටත් සතුටු හිතෙන්න ඇති. ඒත් දෙගිඩියාවෙන් හිටිය මම නිහඬවම සුජාත බුදුහාමුදුරුවන්ගෙන් සමාව ඉල්ලුවෙ පොඩි කාලේ පුරුද්දට මිසක් උණ ගස් බට ගස් ජාති දෙකක් කියලා නොදන්නවාට නෙවෙයි.ගමේ ඉද්දි වෙසක් කූඩු හදන්න බටගස් කපන්නේ වත්තේ පහළ ගඟ අයිනේ මායිමෙන්. එතන උණ පඳුරු පිරිලා. ගං ඉවුර හෝදා පාළු වෙන්නෙ නැත්තේ ඒ පඳුරු නිසාලු. වෙසක් කාලෙට තොරණ බඳින්න උණ ගස් පූජා කරනවා. තොරණ කරන අය උණ ගස් ඉල්ලාගෙන ආවාම සීයා නම් නිර්ලෝභීව ඒවා දෙනවා. ඒත් මා එක්ක මෙහෙමත් කියනවා. “උණ කියන්නේ සුජාත බුදු හාමුදුරුවෝ පිට දුන් බෝධිය. මට මේවා ඔක්කොම කපන් ගියත් ලෝබ කමක් නෑ. ඒත් උණ ගස්වලට පිහිපාරවල් වදින කොට මගේ ඇඟ රිදෙනවා. මට උනුත් හරියට උඹලා වගෙයි දැනෙන්නේ”එතකොට අපි පුංචියි. හරියට මේ පොඩි උන් දෙන්න වගේ. කූඩු හදන්න කපලා වේලපු බට පතුරුවලට පොර කාලා අත කැපුනම හරි දැවිල්ලයි. කඳු‍්‍රළු බේරුණත් ඉවසගෙන හංගාගෙන ඉන්නේ කූඩු හදන තැනින් එළවයි කියන බයට. සව්කොළ අලවන්න පාප්ප ගාද්දි ආයෙම එතනම කැපුණු වෙලාවලුත් තියෙනවා. එතකොට නම් ඇඩෙන එක හංගන්න බෑ. එහෙම දුක් විඳලා හදපු පැටව් කූඩුව එක අවුරුද්දක ගිනි ගත්තේ හරියට විරාගය චිත්‍රපටයේ වගේ. මල්ලි හයියෙන් කෑගහල ඇඬුවා. කැපිච්ච ඇඟිලි වැඩිපුර රිදෙනව වගේ මට දැනුණා. ඊට පස්සේ කූඩු හදන්න අපි ගමේ හිටියේ නෑ. මෙහෙ ආවාට පස්සේ වෙසක් නිවාඩුවවත් හරියට ගන්න බැරිවුණ දවස් තිබුණා. අනික නානාප්‍රකාර බකට් වර්ග, රෙඩිමේඩ් කූඩු, බල්බ් වැල්වලට අපිත් ඇබ්බැහි වුණා.මෙහෙ හැම හන්දියක් ගානෙම වගේ තොරණ තිබුණට ගමේ දී එහෙමම නෑ. මට හොඳට මතකයි ගමේ දී තොරණ හදනවා බලන්න මාත් ගියා. විදුලි බුබුලු හරියට රටාවට වැඩ කරනවද කියලා බලන කොට රට මාමාත් එක්ක ආපු ජපන් කාරයටත් ඒ පරිපථ බලන්න ඕන කීවා. ඒ මෝස්තර හැදෙන්න වයර් කෑලි එහෙට මෙහෙට අමුණලා තියෙන හැටි දැකලා ජපනා ඔලුවේ අතගහ ගත්තා. “උඹලගෙ මිනිස්සු මහ පුදුම දක්ෂයොනේ” කීවේ කැඩිච්ච ඉංග්‍රීසියෙන් . “එහෙම තමයි” මාමා කීවේ ආඩම්බර හිනාවකුත් එක්ක. මේ පැතිවල තොරණත් රටා මවන්නේ නම් එහෙම තමයිලු. ඒත් දැන් උණ ගස් පුවක් ගස් හිඟ නිසා වැඩියෙන් තියෙන්නේ යකඩ බට.සරසර සරාස්... බටගහක් පඳුරෙන් වෙන් වෙලා වැටුණා. පොඩි වුන් දෙන්නා කෑගහමින් ඒක අදිනවා.“නෝනලා කූඩු හදන්නේ නැද්ද? මං ඕන්නං එකක් කපලා දෙන්නං.” බට පඳුර දිහා ටික වෙලාවක් බලන් හිටිය මට ඉබේටම “හ්ම්” කියවුණා. තවත් බට ගහකට පිහිපාර වදිද්දී ඒ පඳුර ලොකු කරගන්න මහන්සි වුණු මගේ ඇඟත් රිදෙනවා වගේ දැනුනම තමයි සීයා එදා කියපු දේ තේරුණේ.බට ගස්් කපපු මනුස්සයා අපේ බට ගහ හීනියට පතුරු කරලා දුන්නේ ප්‍රතිඋපකාරයක් හැටියට. පස්සේ එයාලගේ බටගහත් අරන් පැටව් දෙන්නත් එක්ක ගියේ හරිම සතුටින්.තාත්තා මඟ එනවා ඇති කියලා මතක් වුණු නිසා සව් කොළ ටිකක් අරන් එන්න කියලා මම කතා කරලා කීවා.වෙසක් කූඩු, ආලෝක පූජා, තොරණ මේ හැම දෙයක් ම වගේ ආමිස පූජා. ඇත්තෙන් ම වඩා වටින්නේ ප්‍රතිපත්ති පූජාව වුණත් ඊට වඩා සංස්කෘතිය ඉදිරියට යන්නේ මේ ආමිස පූජා නිසා. මිනිස්සු ආමිස පූජාවට මහන්සි වෙන තරමටම ප්‍රතිපත්ති පූජාවටත් වැර දරනවා නම් කොච්චර එකක්ද? ඒත් ආච්චිට වගේ හතර පෝයට සිල් ගන්න අම්මාට පුළුවන් වුණේ නැහැ. අපට අම්මලා තරම්වත් වෙලාවක් තියේයි ද මන්දා. ඒත් මෙතන තියෙන ප්‍රශ්නෙ වෙලාව ම නෙමෙයි උවමනාව. දිය සුළියකට අහුවෙලා වගේ ගහගෙන යන අතර වුණත් උවමනාව තියෙනවා නම් මොහොතක් හිතට සහනය දෙන්න පුළුවන්.“පී. පී...ප්... තාත්තලා ආවා.“තාත්තා සව් කොළ ගෙනාවද?” මං තාත්තාගේ අතේ එල්ලුනේ පොඩි කාලේ වගේ.මල්ලි ප්ලාස්ටික් තීරු වගයක් මට දුන්නා.“මේ මොනවාද?” මම ඇහුවෙ පුදුමයෙන්.ඔය අලුත් ම වෙසක් කූඩු හදන ක්‍රමේ. බිල්ඩිං බ්ලොක්ස් වගේ එක එකට සෙට් කරන්න තියෙන්නේ.” මල්ලි විස්තර කරද්දී මගේ ඇහැ ගියේ අච්චර අමාරුවෙන් කපලා තීරු කරපු බට පතුරු දිහාට.“අපරාදෙ” මට කියවුණා. “මේ ප්ලාස්ටික් කෑලි විසි කළාම දිරන්නෙත් නෑ” මම හයියෙන් කීවා.“ඔව්... ඒත් ගස් කපන එක නතර වෙනවනේ” කියාගෙන මල්ලි ගෙට ගියා.“ඒත්” මට කතාව කියන්න ලැබුණේ නෑ. තාත්තා සවුකොළ ටික මට දුන්නා.“ආ... මේ පාට ද කිව්වේ... ඉතිං කමක් නෑ අපි මේ සැරේ ජාති දෙකෙන් ම කූඩු හදලා එල්ලමු බලන්න හරිද?”“ඒත් මේ සැරේ බල්බ් වැල් නම් දාන්න එපා. අපි පේලියට පහන් පත්තු කරමු ගමේදි වගේ”මගේ යෝජනාවට හැමෝම එකඟ වුණා. ආමිස පූජාව නම් එහෙමම කරන්න පුළුවන්. ඒ සතුටත් එක්ක මම මිදුලට බැස්සේ පිරුණු සිතින්.සෙවනැලි සෙමින් සැඟවිලා යද්දී සුළඟ තවත් සිසිල් වුණා.උණ පඳුරේ සිරි සිරි තාලෙට අනිත් ගස් අතු නැළැවෙන්න පටන් ගත්තා. දවල්ට වගේ ම රෑටත් අඹ ගහයට බංකුවෙ ඉඳ ගත්තාම ලෝකෙම ලස්සනට පේනවා. ඒත් මාර ගහේ මල් ඔටුන්නේ පාට නම් දකින්න බැහැ.පෙරව සඳ කිරණ පිපී කුමුදු මල් වටින්පරව තඹර පෙති ගිලී දිය තලා පිටින්දිය බැඳපු ලියැදි දිලිසෙන්නේ ඒ වගේ. රිදී පාටට කඩා හැලෙන සඳ කිරණ ඉරෙන් වසන් වුණු අඳුරු තුරු මුදුන් එළිය කරනවා. බලන බලන හැම පැත්තකම සඳකත් මිණි එබ්බවූ දිව්‍ය විමානයක් වගේ.ඒ සෞම්‍ය බව සිතට ගෙනෙන්නේ නිරාමිස සැනසීමක්. හෙට අනිද්දා පසළොස්වක පුරන කොට තව ලස්සනට මේ ලෝකය පෙනේවි. ඒ නිහඬ ලෝකයේ සිතුවිලි නතර වෙයි. ඇසිපිය නොසැලේවි. සුසුමක හඬත් නැසී යාවි. මුළු ජීවිතයම සැහැල්ලු වුණු බවක් දැනේවි. සඳ එළිය තරම්ම සෞම්‍යව ලෝකය පවතිද්දී හිරු එළියේ තරම් පැහැදිලිව ලෝකය දකින්නට හැකිවේවි.කුමුදු මල් හිනැහෙන රාත්‍රියේ වුණත් සියපතක් පිපෙන තරමට ආලෝකය දකින්නට හැකිවේවි. ඒකයි ප්‍රතිපත්ති පූජාවේ වෙනස. ඒක හරියට දුර ගමනක් යන මගියකුට ගිමන් හලක් හමුවුණා වගේ.එහෙම හිතෙද්දි පහන් වූ සිතින් බංකුවෙන් නැඟිටුණු මම ලියන මේසේ ළඟට ඇදුනේ ඉබේටම. අපි හැමෝම ඒ දුර ගමන යන මගීන් වගේ. කොතනින් ආවද කොතනින් යනවද කවුරුත් දන්නේ නෑ. ඒත් හැමෝටම යන්න මඟක් තියෙනවා. හරිම පැහැදිලි මඟක්. ඒත් සමහර විට ඒ මගට පිවිසෙන්න සමහර පවුරු පදනම් බිඳින්නත් සිද්ද වෙයි. පමා වුණොත් මඟ හැරෙන්නත් පුළුවන්.මේ ගැන හිතන ගමන් ම මේසේ උඩ තාත්තාගේ කටු අකුරින් ලියා තිබුණු කොළයකට මගේ ඇහැ ගියා.සිරකර මා සසර කතර බැඳි මහ පවුරින් පැන ඒමට හෙළි කළ මඟ තව මම් නුදුටිම් කුමට ද මේ මරු කතරේ බිහිවුණු හැටි මට නොහැඟේ කාලය මා පසු කරගෙන යන බව පමණක් වැටහේ ප්‍රඥා නෙත හකුළා ගෙන තණ්හා කණවැල පසුපස ආශාවේ මං ඔස්සේ තැවෙමින් යන අතර මඟදි අඩක් සිනාසුණු දෙතොලින් බොල් පොළොවට නෙත හරවා නොසැලී සිටිනා ඔබ ළඟ මොහොතක් මම ගිමන් හරිමිඔව්! මේ ගමන හරිම මහන්සියි. පේන හැටියට දුරයි. ඒත් කලින් ගිය කෙනෙක් ගිමන් හලේදී මුණ ගැහුණොත් අතරමං නොවී ගමන ඉක්මනින් කෙළවර කරගන්න පුළුවන්.තවම ප්‍රමාද නැහැ. ඒත් තව පමා වෙන එක හොඳ නැහැ. කාලය අප පසු කරන්න කලින් නිවැරැදි මඟ දකින්න මේ දැවෙන තැවෙන ජීවිතෙන් බිඳක් හරි වෙන් කරන්න මගේ හිතට ම මම පොරොන්දු වුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=af11051510</link>
    <topic>නංගියේ මල්ලියේ ඔයාලගේ අනාගතය දීප්තිමත්</topic>
    <author>රංජිත් සියඹලාපිටිය</author>
    <content>උපාධිධාරී නංගියේ මල්ලියේ, ඔන්න ආයෙත් අලුත් ආරංචියක් කියන්ඩ තියෙනවා. ඔයාලා වගේ උගත් බුද්ධිමත් අයට රටට වැඩ කරන්න ඉඩක් දෙන්ඩ යනවා. වෙන කවුරුත් නෙමෙයි මහින්ද මහත්තයාගේ ආණ්ඩුව. මේ සුබ ආරංචිය ඇහුවාම ඔයාලා ගේ ඉහේ මලක් පිපීලා වගේ දැනෙයි. ඔයාලා පහළොස් දාහකට ආණ්ඩුවේ රැකියා දෙන්ඩ හදන්නේ මේ එන අගෝස්තුවේදී.කවුරු කොහොම කීවත් උපාධිධාරියෙක් වෙන්ඩ ලේසි නෑ. ඒකටත් පිනක් තියෙන්ඩ ඕනේ. ළමයි දෙසියක් පළවෙනි වසරට ගියාම විශ්වවිද්‍යාලයෙන් උපාධියක් අරගෙන එළියට එන්නේ තුන් දෙනායි.අපේ රටේ තියෙන ආදායම් විෂමතා වගේම අධ්‍යාපන විෂමතා එක්ක උපාධියක් ගන්ඩ දුක් විඳින්ඩ ඕනේ. හරියට පෙරුම් පුරාගෙන මහා ධෛර්යයෙන් ඒක කරන්ඩ ඕනේ. හරියට කන කැස්බෑවා විය සිදුරෙන් එළිය බලනවා වගේ.කොහොමෙන් කොහොමහරි ගිය කැබිනට් රැස්වීමේදී ජනාධිපතිතුමා යෝජනාවක් ගෙනාවා. ඒ ඔයාලා වෙනුවෙන්. රැකියා විරහිත උපාධිධාරියෝ වෙනුවෙන්. ඔයාලාගේ පංතියේ කෙනෙක් විදියට මං ඒ වෙලාවේ ලැබුවේ අසීමිත සතුටක්. මටත් මගේ අතීතය මතක් වුණා. ගමේ ඉස්කෝලෙන් ශිෂ්‍යත්වය පාස් වෙලා. කොළඹ රාජකීය විදුහලට ඇවිල්ලා. ජ’පුර සරසවියට ගියා. උපාධිය අරගෙන ගෙදර ගිහින් ඔයාලා වගේ රස්සාවලට අයදුම්පත් දැම්මා.නෑදෑයෝ හතර වරිගයටම කියලා සහකාර පොලිස් අධිකාරිවරයෙක් විදියට පුහුණුවට යන්ඩ ලියුම අතට ගත්තා. ඒත් දේශපාලනය හින්දා මට ඒක නැති වුණා. මගේ සිහින මාළිගා ඔක්කොම කඩාගෙන වැටුණා. එදා දේශපාලනය නැතුව මොනවත් කරන්ඩ බැරි කාලයක්. අන්තිමට මට ජීවිතය පටන් ගන්ඩ වුණේ රබර් පැළ තවානක් දාගෙන. ඒත් අද එහෙම නෙමෙයි. අද උපාධිධාරින්ට රස්සා දෙන්නේ දේශපාලනය බලා නෙමෙයි. කොළපාට, රතුපාට දේශපාලනය කියලා නම කපලා දාන්නේ නැහැ. දක්ෂයාට තැන තියෙනවා.ශ්‍රී.ල.නි.ප ය මුල් වෙච්ච ආණ්ඩු හැමදාම උපාධිධාරින්ට සැලකුවේ. 1970 දි සිරිමාවෝ මැතිනිය උපාධිධාරින් 10,000 කට රස්සා දුන්නා. ආයෙත් 1999 දී 14,000 කට අපේ ආණ්ඩුව සැලකුවා. 2005 දී අපේ ආණ්ඩුව උපාධිධාරින් 45,000 කට රස්සා දුන්නා. හිතා බලන්ඩ ලක්ෂ භාගයකට ආණ්ඩුවේ රස්සා දෙනවා කියන්නේ පොඩි වැඩක් නෙමෙයි. ඒක මහා පිංකමක්. මහා වගකීමක්.මට අද වගේ මතකයි. එදා මං නියෝජ්‍ය මුදල් ඇමැති. මහින්ද රාජපක්ෂ ජනාධිපතිතුමා, එදා අපේ අගමැතිතුමා. මං එතුමා මුල් වෙච්ච වට මේස සාකච්ඡාවේ ඉඳගත්තේ මහා මෙරක් වගේ බරක් ඔළුවේ තියාගෙන. එතුමා එඩිතර තීරණ හැමදාම ගත්තේ. එදත් එතුමා උපාධිධාරින්ට ආශිර්වාදයක් වුණා. අන්තිමට මං ඒ වට මේස සාකච්ඡාවෙන් නැගිට්ටේ මහා සැහැල්ලුවෙන්.අදත් අපේ මහින්ද මහත්තයා ඔයාලාට ආශිර්වාදයක් වෙලා. මතක තියා ගන්ඩ හැමදාම ඔය රතු හාදයින්ගේ බිලි බෝයිලා වුණේ ඔයාලා වගේ උපාධිධාරියෝ. 1971 දී වගේම 1989 දිත් අදත් හෙටත් එහෙමම තමයි. කොළපාට උදවියත් එහෙමම තමයි. මතකනේ 2002 දී අරලියගහ මන්දිරය ඉස්සරහාදී රැකියා නැති උපාධිධාරින්ට එළවා එළවා ගහපු හැටි.ඒ හින්දා රත්තරන් උපාධිධාරී නංගියේ මල්ලියේ ඔයාලාට වගකීමක් තියෙනවා අපේ රට ආසියාවේ බබලවන්ඩ. ඒකේ පෙර ගමන්කරුවෝ වෙන්ඩ. විශ්වවිද්‍යාලේ ඉගෙන ගන්න නංගිලා මල්ලිලාගෙත් අනාගතය අඳුරු නැහැ. ඔයාලාවත් මහින්ද මහත්තයා බලා ගනීවි. හැබැයි ඔයාලා කාගේවත් බිලී බෝයිලා වෙන්ඩ එපා. රස්සාව ස්ථිර කරගන්ඩ, පඩි වැඩි කර ගන්ඩ කාගේවත් පිහිට පතන්ඩ ඕන නෑ. ඒකත් මහින්ද මහත්තයා බලා ගනීවි. ඒ හින්දා හෙට එච්චර කළුවර නැහැ. ඒක හොඳට හිතේ තියා ගන්ඩ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=af11051511</link>
    <topic>රේඛා</topic>
    <author>රූපාන්ති බුලත්සිංහල</author>
    <content>සුනඛයකුට තැනක් නොතැනක් නෑනේ. ඒකනේ කියන්නේ බලු වැඩ කරන්න එපා කියලා. ඒත් ඉතින් ඉබාගාතේ යන මිනිසුන් දුටුවාම වෙලාවකට හිතෙනවා සිවුපා සතුන්ගෙ තරමට වත් ඔවුනට දියුණු මොළයක් තියෙනවාද කියා. මේ මොන කතාව කිව්වත් බල්ලා කියන්නේ ගුණේ ඇති සතෙක්. දවසක් හරි කන්න යමක් දුන්නොත් කවදාවත් අමතක කරන්නේ නැහැ. දැක්ක තැන නඟුට වනලා ආචාර කරන පුරුද්දක් බල්ලාට තියෙනවා. ඒත් ඉතින් එකට කාලා බෙල්ල කපන මිනිස්සු කොච්චර ඉන්නවද? එහෙම නම් බල්ලාගේ ගුණ ඒ වගේ මිනිසුන්ට වඩා කොයිතරම් වැඩි ද?නපුරු වැඩකරන කොට හරි නොගැළපෙන වැඩ කරන කොට හරි බලු වැඩ කරන්න එපා කියලා කියන්න මිනිස්සු පුරුදු වෙලා. ඒත් ඉතින් ඒකෙ කිසිම සාධාරණත්වයක් නැහැ. බල්ලන් ගෙන් උගතයුතු බොහෝ පාඩම් මිනිස්සුන්ට ඕනෑ තරම් තියෙනවා. මේ හැම දෙයක් ම දැන් මිනිස්සුන්ට අමතක වෙලා. මිනිස්සුන්ට නම ලැබුණ හැටි ඒ අයටත් දැන් අමතක වෙලා. මිනිසා කියන්නේ මනසින් උසස් කියන එකයි. ඇතැමුන් කරන වැඩ දිහා බැලුවහම මොන උසස්කමක් ද? උසස් මනසක් තියෙනවා නම් කරන්න ඕනෙ උසස් ක්‍රියාකාරකම්.... ඒත් ඉතින් බොහෝ මිනිස්සු කරන ක්‍රියාකාරකම් මිනිස්කමටත් නිගා දෙනවා.මේ හැම දෙයක් ම කියන්න වුණේ බල්ලකුට මිනිහෙකුගෙන් අත්විඳින්න සිදුවුණ තිරිසන් වැඩක් ගැන කියන්නයි. දම්වැල ලිහාගත්තහම කොයි බල්ලත් නිදහස හොයාගෙන ඒ මේ අත දුවනවා. ඒකට ඉතින් සීමා තහංචි දාන්න කොයි කාටවත් බැහැ. මේක වුණේ එක වත්තක බල්ලෙක් අනිත් වත්තට යාම නිසයි.බල්ලෙක් තමන්ගෙ වත්තට ආවහම ඉස්සෙල්ලා මොකද කරන්නෙ. ඌව එළවා දාන එකනේ. ඒත් ඉතින් ඌව එළවනවා වෙනුවට ඔහු කෙළේ බෝර දොළහක තුවක්කුවක් අරගෙන බල්ලාට වෙඩි තියපු එක.මිනිහාට සුනඛ වෙස් ගන්න ඒ හැටි වෙලාවක් ගියේ නැහැ. ඔහුගේ වෙඩි පහරින් බල්ලා ලේ පෙරාගෙන බිම වැටුණා. බල්ලාගේ හිමිකාරියට මේක දරාගන්න බැරි වුණා. ඇය බල්ලා රැගෙන ගියේ පශු වෛද්‍ය නිලධාරියකු ළඟට කොහොම හෝ තම සුරතලාගේ ජීවිතය බේරාගන්න අරමුණක් ඇයට තිබුණා.එහෙත් අවසානයේ සිදුවුණේ කුමක්ද? අසරණ සත්ත්වයා අවසන් සුසුම් හෙළීමය. හිමිකාරියට මෙය දරාගන්නට නොහැකි වුණා. ඇය බල්ලාට වෙඩි තබා මැරූ තැනැත්තාට එරෙහිව පැමිණිල්ලක් ගොනු කළා. මේ හේතුව නිසා වෙඩික්කාරයා නීතියේ රැහැනට අසුවුණා. තම නිදහසට කරුණු ගොනු කරමින් විත්තිකරු කියා සිටියේ තමා ඌ පිස්සු බල්ලෙක් යැයි සිතා වෙඩි තැබූ බවයි. කෙසේ නමුත් සියල්ල සිදුවී හමාරය. බල්ලා මරා දැමීමෙන් සිදුවූයේ උගේ හිමිකාරියට බල්ලා අහිමිවීමයි. පිස්සු කාටද යන්න අපට වටහාගත නොහැකි ය. බල්ලකුට පිස්සු යැයි සිතා වෙඩි තියන්නට ඇත්තේ කුමන පිස්සුවක් ද? පිස්සු යැයි සිතා සතෙකුගේ ජීවිතය අහිමි කිරීම කෙතරම් අසාධාරණ ද?බල්ලාට පිස්සු තිබුණේ නම් පශු වෛද්‍යවරයාට දැනෙන්නට තිබුණා නොවේද? බල්ලෙක් අමු අමුවේ වෙඩි තබා මරා දැමීම කෙතරම් අකාරුණික ක්‍රියාවක් ද? මිනිහා නොමිනිහා දනි කුණු මාළු සියඹලා දනී යැයි පුරාණ කියමනක් ඇත. මේ නිසා සැබෑ මිනිස්කම හඳුනාගත හැකි වන්නේ මිනිසුන්ගේ ක්‍රියාවෙන් පමණි. මිනිස්කම පහත් කිරීමෙන් මිනිසුන්ට පමණක් නොව, බල්ලන්ට ද අවමානයක් සිදුවේ.ඕනෑම පහත් ක්‍රියාවක් කර බල්ලන්ගේ නම මතක් කිරීම සුදුසු නැත.බල්ලා යනු උතුම් සත්වයෙකි. බල්ලන්ගේ එක්සත් බව, ආදරණීය බව අද බොහෝ මිනිසුන්ගේ සිත්වල නොමැතිවීම දුක්ඛදායකය.උසස් මනසක් ඇති උසස් සත්ත්වයෙක් උසස් ආකාරයට හැසිරේ නම් ඒ අන් සියල්ලන්ටම දිය හැකි පණිවිඩයකි. නැතිනම් මිනිස් කයක් ඇතිව ඉපදී ඔහේ ඕනෑම නොපනත් කමක් කරමින් ජීවිතය ගත කිරීම මිනිසකුට සුදුසු නැත.මිනිසාට බලය හා ආධිපත්‍ය පවරා අන් සතුන් බාරදුන්නේ විනාශ කරන්නට නොව රැක ගන්නට ය. මේ යුතුකම අද දින මිනිසුන් අතින් ඉටුවේ ද? මඳක් සිතන්න. එය ඔබට බාර ය...රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=as1105151</link>
    <topic>පහනෙන් පහන තනා වෙසක් එළිය කරන යාලේ ගම්වැසියෝ</topic>
    <author>ඉනෝකා සමරවික්‍රම</author>
    <content>පහනෙන් පහන තනා වෙසක් එළිය කරන යාලේ ගම්වැසියෝඅඳුරේ සිටිනවාට වඩා එක පහනක් හෝ දැල්වීම වටින්නේය. ඒ පහන මැටි පහනක් වන්නේ නම් එයින් ලැබෙන එළිය ලබන්නෝ බොහෝය. පැය ගණන් එකම ඉරියව්වෙන් වාඩි වී සිට සකපෝරුව කරවමින් ඔවුහු ජීවිතය ජීවත් කරවීමට බොහෝ වෙහෙසෙන්නාහ. මහයාල, යාල ගම්වැසියෝ ද එසේමය. ඔවුන් මේ සූදානම් වන්නේ ළඟ එන වෙසක් පොහොය නිමිත්තෙනි.ඇම්. ඩැසිමදින් මද මෝරා එන වෙසක් සඳ පුරහදක් වීමට ඇත්තේ තවත් දින කිහිපයක් පමණි. ලා සඳ එළියේ අන්ධකාරය කපාගෙන දිලෙන පොල්තෙල් පහනක ඇත්තේ හරි අපූරු බවකි. අලුත් පහන් වැටිවල නැවුම් සුවඳ පොල්තෙල් සුවඳ හා එක් වී සිත තුළ ඇති කරන්නේ පහන් හැඟීම්ය. උතුම් වූ තෙමඟුල සිහි කරමින් වෙසක් පොහෝදාට එකම පොල්තෙල් පහනක් හෝ නොදැල්වෙන බෞද්ධ ගෙයක් නොමැති තරම්ය. මඟ දෙපස, අතුපාරක, කෙසෙල් කොට සිටුවා ඉරටු රවුම මත තබා දල්වන පොල් තෙල් පහන් වැටි සමූහයක ඇත්තේ සුන්දර දසුනකි. වෙසක් පොහෝදා දකින මේ අසිරිය බොදු සිත් පහන් කරන විට මැටි පහන් තැනූ දෑත්වලට ද පින් සිදුවන්නේය. ඔබ අප අඳුර නසන්නට පහන් දල්වන විට ඔවුහු ජීවිතය විඳින්නේ මේ පහන් වැටිවල ආලෝකයෙනි.මේ ඔවුන්ගේ කතාවයි.කොළඹ සිට හොරණට ගොස් එතැනින් කළුතර පාරේ ගිය අපි ‘මහ යාල්’ ගම්මානයට ගියෙමු. ඒ මැටි කර්මාන්තයේ නියැළෙන ගම්වැසියන් සොයාය. මීට වසර දහයකට පමණ පෙර ‘මහයාල’ ගම්මානයේම ඇත්තෝ මැටි කර්මාන්තයේ නියැළුණහ. වර්තමානයේදී එම කර්මාන්තයේ නියැළෙන්නේ පවුල් කිහිපයක් පමණි.‘යාල’ ගම පිළිබඳව අප සමඟ තොරතුරු පැවැසුවේ යාලේ ග්‍රාම සංවර්ධන සමිතියේ ලේකම් එච්. තිලකරත්නය.මැටි පහන් පතුල සකසමින්“ඉස්සර අපේ ගමේ පවුල් එකසිය පනහක් විතර මේ කර්මාන්තය කළා. මේ වෙනකොට නම් පවුල් 10 ක් විතර තමයි මේ කර්මාන්තයේ නියැලෙන්නේ. විසිතුරු භාණ්ඩ ආදිය සාදනවා. වෙසක් කාලයට විශේෂයෙන්ම මැටි පහන් හදනවා. 1970 දී විතර කුඩා කර්මාන්ත දෙපාර්තමේන්තුවෙන් මේ ගමේ මැටි කර්මාන්ත පුහුණු මධ්‍යස්ථානයක් ආරම්භ කෙරුවා. මහයාල විසිතුරු පිඟන් කර්මාන්ත පුහුණු හා නිෂ්පාදන ආයතනය කියලා. අදටත් හොඳ වෙළෙඳ පොළක් තියෙනවා. නමුත් තරුණ පරම්පරාව මේ කර්මාන්තය සඳහා යොමුවෙන්නේ නැහැ.මහයාල ප්‍රදේශයේ මැටි කර්මාන්තය සඳහා මැටි ඕනෑතරම් තිබිණි. නමුත් අද මේ කර්මාන්තකරුවන්ට මැටි ලබා ගැනීමේ අපහසුකම තිබේ.ඉස්සර මේ පළාතේ ඕනෑතරම් මැටි තිබුණා. දැනුත් තියෙනවා. නමුත් මැටි ගොඩදාන එක තහනම් කරලා තියෙන්නේ. හංවැල්ල පැත්තෙන් තමයි මැටි ගේන්නේ. ඒකට විශාල වියදමක් දරන්න වෙනවා. මැටි කියුබ් එකක් රුපියල් 20,000 ක් විතර වෙනවා.ඔවුහු බොහෝ දුෂ්කරතාවලට මුහුණ දෙමින් තම ජීවන වෘත්ති කරගෙන යන්නාහ. වෙසක් උත්සව සමයේදී පහන් වැටි සෑදීමට මුල්තැන දෙන ඔවුන් වෙනත් කාලයන්වලදී විසිතුරු භාණ්ඩ, වළං ආදිය සාදන්නේය.රුෂාන්තිඇම්. ඩැසි අවුරුදු හතළිස් පහක තරම් කාලයක සිට මැටි කර්මාන්තයේ නියැළෙන්නියකි. ඇගේ සැමියා හා දරුවන් ද එහි හවුල් කාරයෝය. හැටහත් හැවිරිදි ඩැසි ඉතා කාර්යශූරව සතපෝරුවේ මැටි පහන් තනන්නීය.“මගෙ ගම අගලවත්තේ පිඹුර. මම මහයාලට ආවේ විවාහයෙන් පසුවයි. මහත්තය මැටි කර්මාන්තය කළා. මමත් ඊට හවුල් වුණා. අපි වෙසක් කාලයට වැඩිපුරම හදන්නේ මැටි පහන්. මේ කාලෙට මැටි පහනක් රුපියල් එකයි විසිපහකට විතර තමයි විකුණන්නේ. අපෙන් ඒ ගාණට ගත්තත් කඩකාරයෝ හිතුණු හිතුණු ගණන්වලට විකුණනවා. මැටි පහන් වෙළෙඳාමේදී වැඩි වාසි ගන්නේ කඩකාරයෝ. අපිටම කියලා පෝරණුවක් තියෙනවා. ඒකේ පහන් හයදාහක් විතර පුච්චන්න පුළුවන්. මැටි ගේන්නේ සල්ලිවලට. ඒකට රුපියල් විසිදාහක් විතර වැය කරන්න වෙනවා. දර පොල්ලෙලි ගන්නේ සල්ලි වලට. දර ජාරයක් (ට්‍රැක්ටරයකින් එකක් ඔවුන් ජාරයක් ලෙස හඳුන්වයි) රුපියල් එක්දහස් පන්සියක් විතර වෙනවා. මැෂින් එකේ මැටි පදම් කරන්න එක කුට්ටියකට රුපියල් පන්සියක් ගන්නවා. මේ ඔක්කෝම වියදම් එක්ක බැලුවම අපිට ඒතරම්ම ලාභයක් නැහැ. ඒත් අපි මේ කර්මාන්තය අත්අරින්නෙත් නැහැ. ගමට වෙළෙන්දෝ ඇවිල්ලා මැටි පහන් අරගෙන යනවා.”ඩැසි සකපෝරුවේ තබා සාදන මැටි පහන් ලෑලි මත තබා අව්වේ වේලෙන්නට තියා ඇත. වැසි කාලයට ඔවුන්ට සාදන මැටි පහන් හෝ වෙනත් භාණ්ඩ වේලා ගැනීමට ක්‍රමයක් නැත. කඩින්කඩ වහින වැස්ස ඔවුන්ගේ කර්මාන්තයට අවහිරයකි. ගණනට නොවේළුණු විට මැටි පහන් පෝරුණුවේ දමා පුච්චන්නට නොහැකිය. හොඳින් නොවේළුණු මැටි පහන් පෝරණුවේ දමා පිච්චු විට කැඩී යයි. අව්වේ තබා ඇති මැටි පහන්වල අඩිය සකසා නැත. අඩිය සකසන්නේ එය හොඳින් වේලි එන විටය.වේලෙන්නට තබා ඇති මැටි පහන්මහයාලේ රුෂාන්ති පාර අයිනේ තම වෙළෙඳ සැලත් නිවස දෙසත් බලාගෙන අනෙක්පස ඉඩමේ සිට වේලෙන්නට තබා ඇති මැටි පහන්වල අඩිය සකසන්නීය. ඇය මැටි පහන්වල අඩිය සකසන අතරම විටින් විට ඔළුව උස්සා නිවෙස දෙස බලන්නීය. ඒ දියණිය දෙසය. ඇගේ දියණිය රෝද පුටුවකට වී නිවෙස මිදුලේ හිඳින්නීය.“මට දරුවෝ තුන්දෙනෙක් ඉන්නවා. දෙන්නෙක් ඉස්කෝලේ යනවා. පොඩි දුව තමයි ආබාධිත. උපදිනකොටම එයාගේ කොන්දේ ගෙඩියක් තිබුණා. ඒක ඉවත් කළාට පසුව එයාට ඇවිදින්න බැරුව ගියා. අපි ජීවත් වෙන්නේ මැටි කර්මාන්තයෙන්. මුල් කාලේ ගෙවල් දොරවල් හදාගත්තා. දරුවන්ට උගන්වන එක තමයි කරන්නේ. දුවට දැන් අවුරුදු දහයක් වෙනවා. එයාටම වෙන්වෙලා කවුරුහරි ඉන්න ඕන. මගෙ මහත්තයා අපි හදන මැටි පහන් අරගෙන මේ අවට කඩවල්වලට දාන්න යනවා. අම්මත් මගෙ උදව්වට ඉන්නවා.අපිට විදුලියෙන් ක්‍රියා කරන සකපෝරුවක් තිබුණනම් හොඳයි. ඒත් ඒකට රුපියල් විසිදාහක් විතර වියදම් කරන්න වෙනවා. පුතයි දුවයි ඉගෙන ගන්න නිසා එයාලට වියදම් කරන්නයි; බාල දුවට බෙහෙත් කරන්නයි ගියහම මේ හම්බ කරන දේවල්වලින් වෙනත් බාහිර දෙයක් කරන්න බැහැ.අප සමඟ කතා කරන අතරතුරම රුෂාන්ති මැටි පහන්වල අඩිය සකසන්නීය. ඇයට කාලය ඉතාම වටින්නීය.මැටි පහන් අව්වේ වේලෙන්නට දමමින්ගෙදර වැඩයි දරුවන්ගෙ වැඩයි එක්ක මේ දේවල් කරගෙන යන්න අමාරුයි. අපි මැටි ගන්නේ සල්ලිවලට. ඒ අය මැටි තැටියට ගාන කියන්නේ. සමහර තැටියකට රුපියල් හාරදාහක් පන්දාහක් විතර ගන්නවා. වෙසක් පෝය කාලෙට තමයි අපිට මැටි පහන්වලට වෙළෙඳාමක් තියෙන්නේ. ඒ කාලෙට අපිත් භාණ්ඩ හදන එක නතර කරලා මැටි පහන් හදනවා. විසිතුරු මැටි භාණ්ඩ වෙනත් අයගෙන් අරගෙන තමයි අතන විකුණන්න තියලා තියෙන්නේ.”මැටි පහනක් විකුණන්නේ කීය ගාණෙ ද?“අපි මැටි පහන් සිල්ලර දෙන්නේ රුපියල් දෙකට. තොග ගානට දෙන්නේ රුපියල් එකයි අසූවට. මට දරුවගෙ වැඩත් එක්ක වැඩ කරගන්න අමාරුයි. ඒ නිසා පහන් හදන්න කෙනෙක් එනවා. සකපෝරුවේ පහන් හදනවට එයාට එක පහනකට ශත විස්සක් දෙනවා. පතුල හදන එක මමම කරගන්නවා. පහළ අපේ පෝරණුවක් තියෙනවා. ඒකේ පහන් පහළොස්දාහක් විතර පුච්චන්න පුළුවන්. පොල්ලෙලි, දර ගන්නේ සල්ලිවලට. පොල්ලෙල්ලක් රුපියල් තුන ගානේ ගන්නේ. වැඩ වැඩි වුණොත් මැටි පහන්වල පතුල් වහන්නත් කෙනෙක් ගන්නවා. එයාට එක පතුලක් වහනවට ශත දහයක් ගෙවනවා.ඇයට ජීවිතය දුෂ්කරය. ඇය දරුවන් මත්තේම නැහෙන්නීය. රැයක් දවාලක් නැතිව ඈ තම සැමියා ද සමඟ වෙහෙසෙන්නේ තම දරුවන්ට යහපත් අනාගතයක් උදාකර දීමටය. පරම්පරාවෙන් පරම්පරාවට ආ කර්මාන්තයක නියැළෙන රුෂාන්ති හෙට දවස වඩාත් යහපත් කර ගැනීමට වෙහෙසෙන්නීය.පදම් කළ මැටිමහයාල ප්‍රදේශයේ පරම්පරාවෙන් පරම්පරාවට මැටි කර්මාන්තයේ නියැළෙන්නෝ සිටිය ද වර්තමානයේදී ඇතැම් අය කර්මාන්තයෙන් ඈත් වී ඇත. එයට එක් හේතුවක් වී ඇත්තේ අමුද්‍රව්‍යවල මිල ගණන් ඉහළ යෑමය. අනෙක් කරුණ වී ඇත්තේ තරුණ පරපුර මේ සඳහා යොමු නොවීමය.මැටි කර්මාන්තය පුහුණු කිරීම සඳහා මධ්‍යස්ථානයක් තිබුණ ද අද එය වැසී යන තත්ත්වයට පත්ව ඇත. යළිත් එය දියුණු කරන්නේ නම් තරුණ පරම්පරාව මේ කෙරෙහි යොමු කරවන්නේ නම් කර්මාන්තය නඟාසිටුවීමට හැකියාව ලැබෙනු ඇත.“අපේ මේ පුහුණු ආයතනයේ කෝටි ගණනක උපකරණ තියෙනවා. නමුත් ඒවායින් වැඩක් ගන්නේ නැහැ. අද මැටි කර්මාන්තයේ පුහුණු ළමයි නැහැ, අඩුම තරමේ පාසල්වල දහය වසරෙ ළමයින්ටවත් මේ කර්මාන්තය උගන්වනවා නම් මෙයට මීට වඩා පැවැත්මක් තිබෙනව ගැමියෝ පවසති.අමුද්‍රව්‍ය මිල ගණන් ඉහළ ගිය ද මහයාලේ ඇත්තෝ මෙම කර්මාන්තයේ නියැළෙති. ඒ ඔවුන්ගේ ජීවනෝපායන මාර්ගය මෙම කර්මාන්තය නිසාය. වෙසක් සමයේදී විශේෂයෙන් මැටි පහන් සෑදීමේ නියැළෙන ඔවුහු ජීවිතය ලබන්නේ ඔබ අප මිලට ගන්නා මැටි පහනෙනි.අප දල්වන එක මැටි පහනකින් වුව මහයාලේ මැටි කර්මාන්තයේ යෙදෙන ඇත්තන්ගේ පමණක් නොව රට පුරා මැටි කර්මාන්තයේ නියැළෙමින් මැටි පහන් නිෂ්පාදනය කරන්නා වූ කාගේත් ජීවිත එළිය වන්නේය. මේ උතුම් වෙසක් මංගල්‍යයේ අපි ඔවුන්ට ජීවිතය දෙමු.ඉනෝකා සමරවික්‍රමබන්දුල ආර්. ගුලවත්ත (හොරණ සමූහ)ඡායාරූපසුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=as1105152</link>
    <topic> නෙළුම් විල</topic>
    <author/>
    <content> නෙළුම් විලගුණසිංහ හෙට්ටිආරච්චිහෙට ඉස්කෝලෙ එනකොට ඔය දරුවෝ මොකක් හරි තමන් කැමති අත්වැඩක් කරගෙන එන්න!” හතරේ පන්තියේ ගුරුතුමිය සිසු දරුවන්ට කීවා ය.එක් දරුවෙක් ගෙදරදී මැටි චෛත්‍යයක් හැදුවේ ය.ඔහු එය ද ඔසවා ගෙන පසු දා උදයේ පාසල් යනවිට හදිසියකට දුව ගිය මගියෙක් ඔහු ගේ ඇගේ ගැටුණේ ය. චෛත්‍යය බිම වැටුණේ ය.දරුවා චෛත්‍ය කැබැලි ටික එකතු කරගෙන පන්තියට ගෙන ගියේ ය.“දැන් මට පෙන්නන්ඩ බලන්ඩ තම තමන් ගෙදරදී කරගෙන ආපු අත් වැඩ! ගුරුතුමිය මාතෘකාවට බැස්සා ය.දරුවෝ තමන් කළ නිර්මාණ දක්වන්නට වූහ.අර දරුවා චෛත්‍ය කැබැලි ටික පිළිවෙළකට එකතු කර තම ඩෙස්කුව මත තබා බිඳී ගිය චෛත්‍යයක් නිර්මාණය කළේ ය.ළමයි ඊට සිනාසුණහ.ගුරුතුමිය ගේ හිතට දුකක් දැනිණි. ඇය දරුවා ඉදිරියට ආවා ය.“මොකක්ද පුතේ මේ හදල තියෙන්නෙ?” ඇයි ඇසුවා ය. දරුවා අතරමගදී වූ ඇබැද්දිය ගැන විස්තර කළේ ය.“මේක නටඹුන් චෛත්‍යයක් ටීචර්!” ඔහු සිනාසුණේ ය. ගුරුතුමිය ගේ මුහුණ එළිය විය.ගුරුතුමිය දරුවන් වෙත හැරුණා ය.“මේ බලන්න දරුවානේ මේ පුතා ගෙදරදී හදපු මේ චෛත්‍යය අරගෙන එතකොට කාගෙදෝ ඇගේ හැප්පිල ඒක බිම වැටුණ. බිම වැටිල කෑලි කෑලි වල කැඩුණ. එයා ඒ ගැන දුක්වෙලා අඬ අඬා ඉස්කෝලෙ ආවෙ නෑ. මැටි බඩු කැඩෙන බව දැනගෙන ඒ කෑලි ටිකත් අරගෙන පන්තියට ආවා. ඇවිත් ඔයාල හිනාවෙද්දී ඒක නටබුන් චෛත්‍යයක් විදිහට මට පෙන්නුව. බලන්න, මේ පුතා අවස්ථාවට මූණ දුන්නු හැටි! ඔයාලටත් එයාගෙ ක්‍රියාව ආදර්ශයක් නේද? අපිට ඒ පාඩම කියල දුන්නු මේ පුතාට අපි ස්තුතිවන්ත වෙන්න ඕනෑ.”දරුවෝ හිනාව නැවැත්වූහ. ඔවුන් ගේ පුංචි හිත් කල්පනාවෙන් බර විය.එසැණ, ඔවුන් ගේ ඇස් දිව ගියේ නටබුන් චෛත්‍යය වෙත ය. එය සැබෑ නටබුන් චෛත්‍යය කැ’ යි ඔවුන් සිතූ යේ ය.චෛත්‍යයේ මෙන් ම නටබුන් චෛත්‍යයේ ද නිර්මාපකයා ගෞරවය නිහඬව ම විඳ ගනු පෙනිණ.  හේකිත්තේ ඒ.ඩී. සුනිල් මහතා විසින් යොමු කරන ලද ලිපියක් ඇසුරිනි.අපේ ගමට ආගන්තුකයෙක් ආවේ ය.ඔහු කුලී වැඩට රුසියෙකි.තැන - තැන කුලී මලී කළ හේ කොහේ හෝ තැනක නැවතුණේ ය.වැඩට පළට යමකු සොයා ගැනීම නිකිණි හොයන්නාක් බඳු අමාරු කටයුත්තක් ව තිබුණේ ඔහු අපේ ගමට ගෙන ආවේ සැනසිල්ලකි.“ඔයා කවුද? කොහෙද ගම් පළාත් හෙම?” ගම්මු විමසූහ.“මං ජයන්ත. ගම වනාතවිල්ලුව““ඒ කියන්නෙ මේ?”“ඔව්... ඔව්... මේ පුත්තලම් වනාතවිල්ලුවෙ.”ගම් පළාත ම කෙමෙන් කෙමෙන් ඔහු හා හාද විය.වැඩකට පළකට සහායකයකු නැතිව ළත වෙන අයකු ඇස ගැසුණු විට ජයන්ත ගැන දන්නා අයකු ආරංචිය දෙන්නේ අසුරු සැණිනි.“ඕකට අර ජයන්තව අඬගහගන්ඩකො. මිනිහ ඕනෑම වැඩකට රුසිය!”ජයන්ත අපට නැතුවම බැරි චරිතයක් වූයේ මේ අයුරිනි.දවස් කුලියට තැන තැන වැඩ කළ ඔහු එකතු කරගත් මුදල රැගෙන හිටි හැටියේ අතුරුදහන් විය. ඒ ඔහු ගමේ ගිය ආකාරය ය. හැබැයි, ඔහු ගිය පයින් ම ආපහු ආවේ ය.අපේ ගමේ වැඩි හරියක් ගහ කොළ කැපුණේ, පෑහුණේ, ගෙවතු හැදුණේ, දර පැළුණේ, ගෙවල් දොරවල්වල වැඩපළ කැරුණේ ඔහු අතිනි.හිටි හැටියේ ම ඔහු අතුරුදහන් වූයේ ය. අප සිතුවේ ඔහු ගමේ ගිය බව ය. එහෙත් වෙන දා මෙන් ඔහු ගිය පයින් ආපසු ආවේ නැත.“කෝ මේ ජයන්ත? මිනිහ මෙදා පාර තාම ආවෙ නැද්ද?”“ඒක නේන්නං. අපිත් මේ වැඩක් කරව ගන්ඩ මිනිහ එනකං බලන් ඉන්නව.”“මිනිහට මොකවත් කරදරයක් ද?”“කොහෙ කියල හොයන්ඩද?”එහෙත් ටික දවසකින් ආරංචියක් ආවේ ය. එය හොඳ ආරංචියක් නොවේ. “ජයන්ත හිරේ වැටිලලු! මිනිහ හොරකං කීපෙකටම සම්බන්ධලු!”ආරංචියෙන් මුළු ගම ම පුදුම වූවා ය.“ෂඞ අපරාධෙ මිනිහ හිරේ වැටුණෙ. වැඩට පළට කියාපු මිනිහ. දැන් ඉතින් කාට කියලද වැඩක් කරව ගන්නෙ?” කවුරුත් ළත වූහ.අවුරුද්දක් දෙකක් ගෙවී ගියේ ය.ජයන්ත පිළිබඳ මතකය අතීතයට එකතු වෙමින් තිබිණ.තවත් අවුරුදු ගණනාවක් ජයන්ත නැතුවම ගෙවී ගියේ ය.අවුරුදු දහයකට පසු ජයන්ත හිටි හැටියේ ම ගමට ආවේ ය.ඔහු කෘෂ ව ගොසිනි. බෙහෙවින් වියපත් ව ගිය සෙයකි. දුම් පානය නිසා විනාශ ව ගිය බව පෙනිණි.“ජයන්ත ඇවිල්ල!”ආරංචියට තටු ලැබිණි.ඔහු “සොරකු” වී සිරගත වුව ද ගමට නම් ඔහු “සොරකු” නොවී ය. පෙර සිටි ‘සහායකයා’ ම විය.ජයන්ත යළිත් ගමේ වැඩ පටන් ගත්තේ ය.ඔහු පෙරටත් වඩා වෙහෙස වී වැඩ පළ කරන්නට වූයේ ගිය අවුරුදු දහය ආපසු අදින්නට මෙනි.හිර ගෙදර දී ඔහු මේසන්, වඩු හා නොයෙක් අත්කම් වැඩ ඉගෙන ගෙන තිබිණි. ඉන් ඵල ලබන්නට කාලය එළඹියේ ය.ඔහු පුරුදු පරිදි ගස් කැපුවේ ය. පෑහුවේ ය. බිම් කෙටුවේ ය. උදලු ගෑවේ ය. ගෙවතු හැදුවේ ය. ගෙවල් දොරවල්වල වැඩ කර දුන්නේ ය. ඒ සුපුරුදු පරණ වැඩම ය. ඒ අතර ඔහු හිරේ දී ඉගෙන ගත් වඩු වැඩ ද කළේ ය. ගෙවල් දොරවල් හැදුවේ ය. පුටු විව්වේ ය.වැඩපළ වැඩි වන තරමට ඔහු ගේ අත - මිට ද සරු විය.“නෝන, නෝනට පුළුවන්ද මගෙ ජීවිත කතාව ලියන්ඩ? දිනක් ඔහු මගෙන් ඇසුවේ ය.මම පුදුම වී ඔහු දෙස බලා සිටියෙමි.“මං හිරේදිත් පත්තර කියෙව්ව. මං මගෙ ජීවිත කතාව පොතක ලියල දෙන්නං. නෝන ඒක පත්තරේට දාන්ඩකො.” ඔහු ඉල්ලීය.මම “හා” යි කීවෙමි. එහෙත් ඔහුට ලියන්නට වෙලාවක් නොවී ය.ඔහු හිටි හැටියේ නැවත ද අතුරුදහන් වූයේ මේ අතර ය. ගියා මිස ආවේ නැත.“මෙදා සැරෙත් මිනිහ හිරේ ගියා ද දන්නෙ නෑ.” කිසිවෙක් ඇඟට - පතට නොදැනී විහිළුවක් කළේ ය.ඔහු පිළිබඳ ආරංචිය ගමට ආවේ ය. අර විහිළුව සැබෑ වී තිබිණි. පුදුමයක මහත! ඔහු යළිඳු සිර ගත ව තිබිණි.දෑතේ දෙපයේ වැඩට මෙතරම් බුහුටි පුද්ගලයකු, ඒ වැඩපළින් හම්බ කර ගැනීමට හැකියාව ඇති පුද්ගලයකු හොරකමට පෙළඹෙන්නේ ඇයි? එය කිසියම් මානසික තත්ත්වයක් ද? මෙය අපට සිතා ගැනීම අසීරු ය.ඔහු දෙවන වරට ද සිර ගත වී දැන් වසර කිහිපයක් ගෙවී ගොසිනි. එහෙත් ගමේ වැඩපළ බහුල අවස්ථාවලදී ගම්මුන්ට ඔහු සිහිපත් වෙයි.“ෂඞ! ජයන්ත අපරාධෙ හිරේ ගියේ! හිටිය නං මේ වැඩ ටික අගේට කරව ගන්ඩ තිබුණා.”රටට ඔහු සොරෙකි. එහෙත් ගම්මුන්ට ඔහු සොරකු නොවේ. ඔහු ආයි වසරක් හිර බත් කා ආ විට පවා කිසිවෙක් ඔහුට ‘සොරා’ යි කීවේ නැත. ඔහු මින් මතු සොරකම් නොකරනු ඇතැයි ගම්මු අවංකව ම සිතූහ. ඔවුන් නොබියව ඔහු නිවෙස්වලට වැද්ද ගත්තේ, කන්නට බොන්නට දුන්නේ ඇඳුම් පැලඳුම් දුන්නේ, රූපවාහිනි බලන්නට ඉඩ දුන්නේ එහෙයිනි.“නෝනා, නෝනට පුළුවන්ද මගෙ ජීවිත කතාව පත්තරේට ලියන්ඩ?”වසර ගණනාවකට පෙර ඔහු කළ ඉල්ලීම යළි යළිදු මට සිහිපත් වෙයි.මේ කතාව මා ලීවේ එහෙයිනි.ඇතැම් විට හිර ගෙදර දී ඔහු මේ කතාව කියවනු ඇති.  තිඹිරිගස්කටුවේ ස්වර්ණා ද සිල්වා මහත්මිය විසින් යොමු කරන ලද ලිපියක් ඇසුරිනි.ලක්ෂපාන දියඇල්ල පෙනි පෙනී මම දුෂ්කර පාර නැඟුණෙමි.තිබුණේ ගල් පඩි නොවේ. ගස් මුල් ය. මම යෝධ කොස් දෙල්, අඹ මුල්වලට අඩිය තියමින් ඉහළ නැඟුණෙමි.මෙසේ කිලෝ මීටරයක් දෙකක් පමණ ගිය තැන ඔහුගේ නිවෙස හමුවිය.ගෙය සියක් වසක් පැරණි ය. ගහ කොළ නිසා ම අඳුරු ය. ලක්ෂපානින් රට එළිය වෙතත් ඒ අසල මේ ගම එළිය නොවේ.මම ගෙට එබුණෙමි. පැරණි ඇඳක්, මේසයක් හා බංකුවක් පෙනිණ.ටිකකින් ඒ මිනිස් රුව මම දුටිමි. ඔහු මවෙත ආවේ ය.“මං මහත්තයව මුණ ගැහෙන්ඩයි ආවෙ‘ මම කීමි.“හොඳයි. එහෙම නං අපි ඉඳගෙන ම කතා කරමු.”අපි මිදුලේ වූ ගලක් මත හිඳ ගතිමු.“මට ඔබතුමාව හරියකට මතකයක් නෑ. ආවෙ කොහෙ ඉඳල ද?” ඔහු ඇසුවේ ය.“මං ආවෙ මග්ගම ඉඳල”“ඇයි මාව හම්බ වෙන්ට ආවෙ?”“ආගමික උත්සවයක් ප්‍රචාරය කරව ගන්න. වැඩේ හොඳට කෙරෙන්න ඕන. ඒකයි ඔබතුමාව හොයා ගෙන ම ආවෙ.”“ඒව මිනිස්සුන් ගෙන් කෙරෙන්ට ඕනෑ වැඩ තමයි. උත්සවේ ළං වෙලා මට පණිවිඩයක් එවන්ඩකො.”“අය කිරීම කොහොමද?”“මං සමාජ වැඩවලින් හරි හම්බ කළා නං අද හොඳ ධනපතියෙක්. ඒක නෙමේ අපි කහට කෝප්පයක් බොමු!” ඔහු මා කැඳවා ගෙන ගෙතුළට ගියේ ය.පරණ තුවායකින් ඇඳ ගසා දැමූ හේ මට ඉඳ ගැනීමට සලස්වා කුස්සියට ගොස් ළිප දැල්වීමට දර කැබැලි කිහිපයක් අතට ගත්තේ ය. උපතින් ම හැකියාවන් දෝතින් ගෙන ඉපිද ඇති මොහු මෙතරම් අසරණ වී සිටින්නේ ඇයි? මම ඒ ප්‍රශ්නයට පිළිතුරු සොයන්නට වීමි.“මට හොඳ බිරියක් ඉන්නව. දරුවො හය දෙනෙක් ඉන්නව. ඒ අය හොඳින් ඉන්නව. මං ගැන බලනව. මං දරුවන්ට විය හියදම් කරල ඉගැන්නුව. ඒක තමයි මං කරපු හොඳම සමාජ සේවාව. මං ධනය රැස් කළේ නෑ. අපේ අම්ම මට කියල තිබුණු දේ මට තාම මතකයි. “පුතේ, උඹට කවද හරි පිහිට වෙන්නෙ මහපොළොවෙ ගහකුයි, ඒ ගහේ හෙවණයි” ඒක තමයි උන්දෑ කිව්වෙ. ඒ හින්ද මං මේ ගෙදර තනියම ඉන්නව.”මම මේ ශ්‍රේෂ්ඨ මිනිසා දෙස නිහඬව බලා සිටියෙමි.ඔහු ජීවිත කාලයේදී සමාජ කටයුතු සම්භාරයක් ඉටු කර ඇත. ඒවා විවිධාකාර ය.“මං සිළුමිණ පත්තරේට ලිපියක් ලිව්වෙ වයස දහ නමේදී. ‘ඕලන්ද අද්මිරාල්ට ඉළපත සහ සෙරෙප්පුව පරිත්‍යාග කළ අලගවල්ලි’ නමැති එය පළවූයේ 1964 දී ය. තමා කොළඹට කැඳවාගෙන විත් කලා සහ මාධ්‍ය ලෝකයට ඇතුළු කළ සොහොයුරු කේ.වී.ඒ. එඩ්මන්ඩ් මහතා ගැන ඔහු සිහිපත් කරන්නේ කෘතවේදීව ය. ඔහු ගුවන් විදුලි අභ්‍යාස ආයතනයට ඇතුළු වී පුහුණුව ලැබුවේ ය. පුවත්පත්වලට වාර්තා ලිව්වේ ය.ඔහු ගේ පාරම්පරික නිවෙසෙහි තහඩු දිරා ගොසිනි. වහල පිළිසකර කර ගන්නට ඔහු අදාළ බලධාරීනට බොහෝ වාරයක් ලිපි ලියා ඇත. දවසක් නිලධාරි මහත්තයෙක් ඇවිත් මට කිව්ව,“අංකල් ආධාර ඉල්ලන්නෙ ඇයි? බලන්ඩකො වත්තෙ තියන විශාල කොස් ගස් දිහා, මේව කපල තට්ටු ගෙවල් හදන්ඩ පුළුවන්නෙ” කියල.අපේ අත්ත මුත්ත අම්ම තාත්ත මේ ගස් හදල තියෙන්නෙ ඒව මරල මට ටයිල් උඩ ඉන්ඩ නෙමේ. හොඳට කාල, හොඳ නිවේදකයෙක් වෙලා, පත්තරේට හොඳ වාර්තාවක් ලියල සමාජෙට වැඩක් කරන්ට. මං ඒ ටික හොඳින් ම කරල තියනව. ඔහු සැනසුම් සුසුමක් පිට කළේ ය.ඔහු මට අතීත අත්දැකීම් රැසක් ද කීවේ ය.වරක්, භීෂණ යුගයේ කැනියන් බලාගාර වේල්ල ආරක්ෂා කිරීමට ලක්ෂපාන විදුලිබල මණ්ඩලයෙන් ස්වේච්ඡා මුරකරුවකු අවශ්‍ය බව දැන්වූ වේලෙහි ඔහු ස්වේච්ඡාවෙන් ඉදිරිපත්වී වසරක් ම එහි සේවාව කළේ ය.“මං රෑට වැඩිපුරම හිටියෙ ගහක් උඩ. විනාඩි පහළොවෙන් පහළොවට වේල්ලෙ තත්වෙ ගැන වාර්තා කරන්ඩ නියම වෙලා තිබුණා. මම ඒ වැඩේ අකුරට ම කෙරුව. ඒත් අනියම් සේවකයන්ට පත්වීම් දෙන වෙලාවෙ මට පත්වීම දුන්නෙ නෑ. ‘ගෙදර පලයං’ කිව්ව.පාලි සංස්කෘත භාෂා පිළිබඳ ප්‍රවීණත්වයක් ඇති මේ වටිනා මිනිසා කවුරුන්දැයි දැන ගැනීමේ කුහුල ඔබ තුළ ඇති බව මම දනිමි. ලක්ෂපාන දියඇල්ලට කිලෝමීටරයක් පහළින් පිහිටි කිරිවත්එළිය, හුණුගල පදිංචි ඔහු ලක්ෂපානේ සමරසේකර ය. (071 - 1254060)ඔහු අපට වාසනාවන්!  හැටන්හි, මොරහේනගම, වග්ගම යූ.ජී. සෝමරත්න මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=as1105153</link>
    <topic>යව්වන උයන</topic>
    <author/>
    <content>යව්වන උයන”ලෙෆ්ටිනන් දෙනෙත් ඉද්දමල්ගොඩ””සර්..””උතුරු නැඟෙනහිර දැන් තියන තත්ත්වය මම අමුතුවෙන් කියන්න ඕනෙ නැහැනේ.””ඔව් සර්... මං දන්නවා.. අපිට යන්න වෙනවා..” අපේ විසිර යාමේ උත්සවය තිබුණෙ දියතලාවේ යුද හමුදා විද්‍යා පීඨ ක්‍රීඩා පිටියේ’ පයිනස් ගස් යායකින් වට වුන ක්‍රීඩා පිටිය අපේ රටට වීරෝදාර සෙබළ සෙබළියෝ ගොඩක් තිළිණ කළා. “මගේ පුතාට යෝධ බල ශක්තිය ලැබෙන්න ඕනෙ.” අම්මගෙ ඇස්වල කඳුළු කඩා වැටුණා. තාත්තා මහා ආඩම්බර කමකින් මගෙ දිහා බලන් හිටියා.”සර් ආයෙමත් කල්පනවා වගේ...””ඒ අතීතය අමතක කරන්න බෑ කොල්ලෝ...” රණවිරු සෙවණ අපේ සගයෝ රෝද පුටු තල්ලු කරගෙන මගෙ ළඟට ආවා. “සර්ට මතකද අපි ටෙරාලා එන මග රැකගන්න දවස් හතරක් මහ රෑ වැවක බැහැලා හිටියා..””ඔව් අන්තිම සටනෙදි..””සමන්ගෙ කකුල්වල තුවාල දාලා. පැසවලා මුළු ඇඟේම පැතිරුණානේ සර්.””ඔව්.. ඒත් ඌ සටන අත හැරියේ නෑ.. මොරාල් එක අපිටත් වඩා තිබුණා..””සංජීවට වෙඩි වැදුනේ මගෙ ඇස් ඉස්සරහා..”රණවිරු සෙවණෙ මොහොතකට නිහැඬියාවක් රජ වුණා. නිමන්ත, සහන්, ප්‍රසන්න, අජිත් තවමත් භද්‍ර යෞවන වයසේ. ආදරය, කරුණාව, මෛත්‍රිය, අවධානය මේ තරුණ කොල්ලන්ට ඕනෙ. රණවිරු සෙවණට වෙලා කල් ගෙවන මේ හිත් යට තවමත් ජවය, එඩිතරකම පිරිලා ඉතිරෙනවා.”දවසක් අපි... ඉස්සරහට යනකොට ටෙරලා අපිව වට කළා. අපේ කොල්ලෝ එකා පිට එකා වැටි වැටී හරි සටන් කළා... දවස් ගණන් නොකා නොබී හිටියා. ඒත් අපි සටන අත්හැරියේ නෑ...”අපි නිමන්ත කියන කතාව අහගෙන හිටියා.”දෙනෙත් සර්.. සර් දන්නවාද.. දවස් ගාණක් දාගෙන හිටිය සපත්තුවලට අපේ කකුල් තැම්බිලා ගඳ ගහන්න ගත්තා. ඒත්.. අපි දිනුවා සර්.. රැයක් එළිවෙනකෙට මුළු ඒරියා එකම අපේ අතේ...”අපි කතා කළා. අපේම වීරකම් ගැන. අපි ආඩම්බර වුණා. ඒ අපිම ගැන. ඒ අපේ අතීතය අපේ හදවත්වල පෞරාණික ගාම්බීර ඉතිහාසගත කරඬුවක් වාගේ වැඩ ඉන්නවා.එදා දියතලාවේ විසිර යාමේ උත්සවයෙන් පස්සේ ක්‍රියාන්විත ප්‍රදේශයේ රාජකාරීවලට මාව යොදවලා තිබුණා. අපේ රට තීරණාත්මක මොහොතක තිබුණ ඒ කාලෙදි නායකත්වයෙන් සේවයට බැඳුණු මට වගකීම්, යුතුකම් ගොඩාක් තිබුණා. ඒ මගේ රට වෙනුවෙන් ඉටු කරන්නට.  මනෝරී සිරිවර්ධන බණ්ඩාරවෙලඅනාගතයක් කියල දෙයක් ගැන එච්චර හැඟීමක් දැනීමක් නොතිබුණ පුංචි කාලෙ ජීවිතේ කියල දෙයක් දැනුනෙ නැති තරම්. ඒත් ටිකින් ටික යමක් කමක් තේරෙනකොට ජීවිතේ බරපතළකම මට හොඳින් දැනෙන්න ගත්ත. වාසනාවකට හෝ පෙර පිනකට, මාව උස්මහත් වෙද්දි මගෙ හිත, මනස වර්ධනය වුණේ හරිම සුන්දර සිතුවිලිත් එක්ක. මටම පුදුමයි කොහොමද මම හිටිය පරිසරය, වටපිටාව එක්ක මගෙ හිත මම සුන්දර කරගත්තෙ කියල. සමහර විට ඒ මගෙ හිත භගත් සිං, චේ ග්වේරා, වික්ටර් හාරා, යෙව්ටුෂෙන්තො, සුනිල් මාධවල වගේ් සුන්දර මිනිස්සුත් එක්ක රැඳෙන්න පටන් ගත්ත නිසා වෙන්න ඇති. ඒත්.. ටිකින් ටික මගෙ ජීවිතය මගෙන් ඈතට යනව කියල මට දැනුණෙ ඔයාලගෙන් මට ආපු බලපෑම් නිසයි අම්මෙ, තාත්තෙ...කොළඹ යන්න තරමට ශිෂ්‍යත්වෙ පාස්වෙලත්, සාමාන්‍ය පෙළට A අකුරුම අටක් අරගෙනත්, ඒ දේවල් ඔයාලට මදි බව ඔයාල කරපු කියපු, මට කරන්න කියපු දේවල් වලින් මට හොඳටම තේරුණා. හිත හදාගෙන උසස් පෙළටත් මම ඔයාල කියන දේ කරා. O/L කාලෙ Tute පුරා ඉඩ තියෙන හැම තැනකම කවි, නිසදැස් ලියපු සුන්දර හිත කාමරේකට දාලා වහන්න වුණා.ලස්සන කවියක්, නිසඳැසක්, සින්දුවක් ලියන්න, ලස්සන වචන ටිකකට තනුවක් දාන්න ඉපදුන මගෙ හිත, සිතුවිලි, Kp, Ksp හොයන්න අම්ල භෂ්ම අනුමාපනය කරන්න හැඩගස්වගන්න මම මානසිකව කරපු යුද්ධෙ, මම වින්ද වේදනාව දන්නෙ මම විතරයි.එකපාරක් බැරිවුණා. මම අසමත්. ලැබුණෙ ඇනුම් බැනුම් විතරයි. ආසාවට “මගෙ පුතේ, අපි ආයෙත් උත්සාහ කරල බලමු, ගියදේ ගියා” කියල ආදරෙන් ඔලුව අතගාන්න කවුරුවත් හිටියෙ නෑ. දෙමවුපියො, නෑදෑයො, ලෝකෙ මිනිස්සු හැමෝම මගෙ දිහා බැලුවෙ හරියට මිනිහෙක් මරල ආපු කෙනෙක් දිහා බලනව වගේ. ඒත් දෙයියනේ මම මොනව කරන්නද? මම උත්සාහ කළා.ගියදේ යකාටම ගියාදෙන් කියල මම ආස කරපු, ආදරේ කරපු හැමදේම ආයමත් අවුරුද්දකට අතෑරල, රෑ දවල් නොබල, නිදි වරාගෙන, මොළයේ ස්නායු සෛල මැරෙනකම් වැඩකළා. ඒත්.. දෙයියනේ ඇයි මටම මෙහෙම වෙන්නෙ.. ජීවිතේ ආයෙත් වතාවක් බලාපොරොත්තු, හීන, කෑලි කෑලිවලට පුපුරල මගේ ඇස් ඉස්සරහම ඇදගෙන වැටුණා.මම හිතුව මේ පාරවත් ඔයාල මාව තේරුම් ගනීවි කියල. ඒත් ඒකත් හීනයක් විතරයි. ඔයාල මාව කවදාවත්ම තේරුම් ගත්තෙ නෑ. ජීවිතේ මාව දෙපාරක්ම පරාද කරපු දේවල් එක්ක ආයෙමත් මට හැප්පෙන්න කියන්නෙ මොන හිතකින්ද ඔයාල... අම්මෙ, තාත්තෙ...chemistry, physics එක්ක තවත් හැප්පෙන්න මට ශක්තියක් නෑ..යව්වන උයනෙ වරාකලවිට අමාලිගෙ ලිපිය කියෙව්වමයි දැනුනෙ මම වගේ තවත් අය මේ ලෝකෙ ඉන්නව කියල. දයාබර අම්මේ, තාත්තේ.. අපි දිහා වපරැසින් බලන මිනිසුනේ.. අපි හැමෝම වෙනුවෙන් මේ ඉල්ලන්නෙ..උසස්පෙළ ඉංගී‍්‍රසි අකුරුවලින් අපිව මනින්න එපා..A  3ගත්ත, ඔයාල හොඳයි කියන අයට වඩා අපේ හදවත් පිරිසුදුයි. කුහක කමත් නෑ.. දිව්රල කියතහැකි.. අතිශයෝක්තියක් නොවෙයි, සුන්දර හදවත් තියෙන්නෙ අපි ළඟ විතරයි. මේ ලෝකෙ ලස්සන කරන්න, මේ ලෝකෙට වැඩක් කරන්න පුළුවන් ඒ සුන්දර හදවත් තියෙන මිනිස්සුන්ට විතරයි.කවියක් සින්දුවක් ලියන්න බැරි, ඇහැකට කඳුළක් වුනන්නෙ නැති, ගහකොළ දිහා සතෙක් සීපාවෙක් දිහා ආදරෙන් බලන්න බැරි, සුන්දර කලාකාමී, සෞන්දර්යාත්ම හැඟීමක් සිතුවිල්ලක් පහළ වෙන්නෙ නැති, අහිංසක අසරණ පීඩිත මිනිස්සුන්ගෙ පපුව අස්සෙන් හීනියට විලාප දෙන වේදනාව හදවතට දැනෙන්නෙ නැති  Bio, Maths, chemistry පාස් මිනිහෙකුගෙන් ඔයාල මේ සමාජයට වේවි කියල බලාපොරොත්තු වෙන හොඳ, යහපත මොකක්ද...? එතන සැබෑ මානව හිතවාදියෙක්, හදවතක් තියෙන මිනිහෙක් ඉඳීවි කියල ඔයාලා කවදාවත් හිතනවද...?මිනිසුනේ... එක තත්පරයක් හිතන්න මේ ගැන.එම්.ඩී.යූ. හොරණහෙලෝ හෙලෝ නම මොකක්ද ඔයාගේ...කෝලර් කෙනෙක් ඉන්නවා බලාගෙන...කෝල් කරල ෆන් එකට සෙට් වෙන්න...හාට් ජ්ර්චිත්‍රපටයේ ජනපි‍්‍රය ගීතයක කොටසක් වුවද මේ කතාව හාට් ජ්ර්ගැන නම් නොවේ. මේ අද තරුණ පරපුරේ තත්ත්වයයි. තරුණයන් අතර අද අලුත්ම විලාසිතාව ලෙස “මොබයිල් උන්මාදය” දැකිය හැකිය. මෙය නිතර දෙවේලේ දැකිය හැකි තත්ත්වයකි.තරුණයා හා මොබයිල් එක අතර වෙන් නොවන බැඳීමක් ගොඩනැඟී ඇත. මොහොතකට හෝ වෙන් නොවේ. අඩු තරමේ නිදන මොහොතේදි හෝ වෙන් නොවේ. තාක්‍ෂණයේ දියුණු බව, අඩු මිල හේතු කරගන මොබයිල් සමාජගත විය. ෆෝන් එකක් කනේ ගසාගන හෝ ඔබමින් යන බොහෝ පිරිස් මඟ තොටේදි, බසයේදි දැකගත හැකිය. ෆෝන් එක තුළ අතරමං වූ පිරිසක් අද සමාජයේ බිහි වී ඇත.මොබයිලයේ තවත් විලාසිතාවකි මොබයිල් ප්‍රේමය. කවියෙන්, හසුනෙන්, ආදරය ප්‍රකාශ කළ යුගය පසු කරමින් අද මොබයිල් යුගය උදාවී ඇත. මොබයිලය නොමැති ප්‍රේමයක් සොයාගත නොහැකි තරම්ය. ඒ තරමට ආදරය හා මොබයිල් එක බැඳී ඇත.මේ සමඟ ගොඩනැඟෙන නව විලාසිතාව ෆෝන් එක හරහා හඳුනාගනිමින්, නොදැක්ක පුද්ගලයන් අතර ප්‍රේම සබඳතා ගොඩනඟා ගනී. “මිස් කෝල්” ප්‍රේමය මෙයයි. එකිනෙකා මුණ ගැහෙන්නේ මාස තුන හතරකින් පසුවය. මෙලෙස උන්මන්තකයන් බවට පත්වීමට තරම් අපේ තරුණ පිරිස අඥාන ද? ඇතැම් මිස් කෝල් ආදරය කෙළවර වන්නේ දූෂණයෙන්, රැවටීමෙන් හෝ ජීවිතය අවසානයෙනි. හිරිමල් තරුණ වියට පා තබන බොහෝ තරුණ පිරස් මෙලෙස මොබයිල් උන්මන්තකයෝ බවට පත්වේ. ඔවුන් සතුවන සමාජීය දැනුම හෝ ජීවිත අත්දැකීම් මදකම හේතු විය හැකිය.සන්නිවේදනයේ දියුණු අවස්ථාවක් වන ජංගම දුරකථනය අද වන විට තරුණ පිරිස ගිලගන ඇත. “ෆෝන් එක නැත්නම් මට පිස්සු වගේ” තරුණ කා අතරිනුත් ඇසෙන වදනයි. තාක්‍ෂණයෙන් අප දියුණුය. නිවැරදි දේ වටහා ගැනීමේ හැකියාවද ඇත. එහෙයින් මෙවැනි මොබයිල් උන්මන්තකයන් බවට පත් වීම තුළ ඔවුන් සතු බුද්ධිමත් භාවය කොහෙදැයි යන සැකය ඇතිවේ. රටේ ශ්‍රම බළකාය වන මේ තරුණ පිරිස මොබයිල් උන්මන්තකයෝ වී කාලකණ්ණිවීම ඉතා ඛේදනීයයි.අයාලේ යන මොබයිල් උන්මන්තකයෝ බවට පත් නොවී තාරුණ්‍යයට අර්ථයක් දීමට වග බලා ගැනීම අප සියලු දෙනාටම පොදුය.ඊශා සම්මානිකැලණිය විශ්වවිද්‍යාලයසතිස්චන්ද්‍ර එදිරිසිංහමං මුලින්ම ගියේ වරාගොඩ රජයේ පිරිමි විද්‍යාලයට වර්තමානයේ නම් ශ්‍රීමත් ඩී. බී. ජයතිලක විද්‍යාලය කියලා තමයි හඳුන්වන්නෙ. ඊට පස්සෙ කැලණියේ ශ්‍රී ධර්මාලෝක විද්‍යාලයට ඇතුළු වුණා. ජ්‍යෙෂ්ඨය කරද්දී තමයි, ඇල්පිටිය ශාන්ත මරියා විද්‍යාලයට ගියේ.අපේ පවුලේ සහෝදර සහෝදරියෝ ඔක්කොම අට දෙනෙක් ඉන්නවා. මං පවුලේ හයවෙනියා. අම්මා තාත්තා හැරුණහම අපිට අවවාද අනුශාසනා ගන්න තවත් වැඩිහිටියෝ හිටියා. ඒ වගේ අපිට නිදහසක් විවේකයක් තිබුණා. දහම් පාසල අපේ අනිවාර්ය ගමනක් වුණා.මට අක්කලා හතරයි අයියලා එක්කෙනයි හිටියේ. පවුලේ වැඩිමහලා අයියා. නොදන්නා කාරණා ඔවුන්ගෙන් දැනගෙන හැඩගැස්සීමට මට අවස්ථාව තිබුණා. අපි හැම දෙයක්ම විනෝදයෙන් සැහැල්ලුවෙන් කළා. අද ළමයි වෙසක් කූඩු සල්ලිවලට ගන්නවා. ඒත් අපේ කාලේ එහෙම නෑ. අපිම උණ ගස් කපලා ඒවා සුද්ද කරලා කූඩු හදනවා. ඒක අපිට අලුත් අත්දැකීමක්, සහෝදර සහෝදරියෝ ඔක්කොම එකතු වෙලා එකා වගේ වැඩ කරන්නවා. ඒ වගේම සැරසිලි කරනවා. අද ළමයින්ට මේ මුකුත් නෑ. ඔක්කොම වෙළෙඳ පොළෙන්.සිංහල අලුත් අවුරුද්දටත් එහෙමයි. මේ හැම දෙයකින්ම ජීවිතයට අලුත් අත්දැකීමක් එකතු වෙනවා. මගේ ජීවිතයේ අසිරිමත්ම කාල පරිච්ඡේදය ගෙවුණේ කැලණියේ ධර්මාලෝක විද්‍යාලයේදී කියලා මට හිතෙනවා. මොකද මේ හැම දෙයකටම දොරටුව විවෘත වුණේ ඒ පාසලේදියි. මට මතකයි අපිට රූබන් පීරිස් මහත්තයා ලියපු මවුබස පොතක් තිබුණා. ඒකෙ අපූරු කතාවක් තිබුණා. “මම මැරෙන හැටි පෙන්වමි” කියලා. මං ඒ පාඩමේ තියෙන දෙබස් වෙනත් හඬවල් උච්චාරණය කරමින් කළා. ඒ ඒ චරිතයට අනුව කළ නිරූපණයක් නිසා ගුරුතුමා හොඳට පැහැදුණා. ගුරුතුමා කිව්වා අනිත් ළමයින්ටත් පුරුදු කරන්න කියලා. එහෙම පුරුදු කරන්න ගියහම මට ඒ නාට්‍ය හොඳට කට පාඩම් වුණා.මේ අතරතුර අපේ ගමට ඇවිල්ලා කට්ටියක් නාට්‍යයක් කළා. මම ඒක බලන්න ගියා. මට හිතුණා මමත් මේ විදිහෙ එකක් කරන්න ඕනෙ කියලා. ඊට පස්සෙ මම නාට්‍ය ලියලා මං ම ළමයින්ට පුරුදු කළා. මේ නාට්‍යයේ චරිත නිරූපණය කෙළේ අපේ යාළුවෝ. මං මද්දුම බණ්ඩාර වුණා. නාට්‍ය හැමෝම වර්ණනා කළා. හැබැයි අපි මේ නාට්‍ය පෙන්නුවේ මුදල්වලට ටිකට් එකක් සත 3 යි, සත 2 යි, සත 1 යි, ලැබුණ ආදායම සත 35 යි. එදා අපිට ලොකු සතුටක් දැනුණා. මගේ දක්ෂකම් අක්කලා දන්න හින්දා රවිලාල් විමලධර්ම සර්ට මාව හඳුන්වලා දුන්නා. ඒ මුණ ගැසීම මගේ ජීවිතයට භාග්‍ය උදා කළා. එවකට ළමා පිටිය කළ ආනන්ද සරත් විමලවීර මහතාට මාව හඳුන්වා දුන්නෙ රවිලාල් සර් තමයි.මට මතකයි මං මුලින්ම වැඩ සටහනකට සහභාගිවෙන්න කොළඹ ආවා. ඒක හරිම සොඳුරු අත්දැකීමක්. මං කදාවළලු නාට්‍යයේ සේරිවානිජට රඟපෑවා. මට කවදාවත් අමතක වෙන්නෙ නෑ.එදා ජීවිතයට ලැබුණ අත්තිවාරම අද දක්වා ශක්තිමත් ගමනක් ගෙන එන්න මං පෑදුවා. එවැනි සොඳුරු අතීතයක් ශක්තිමත් වර්තමානයක් ඇති කරන්න පසුබිම උදා කළා.හැබැයි අද ළමයින්ට මේ හැම දෙයක්ම තියෙනවා. ඒ තාක්ෂණය දියුණු වීම නිසයි. රූපවාහිනි, පරිගණක කිසිම දෙයක් අපේ කාලේ තිබුණේ නැහැ. නමුත් අපි හැම දේම අපේ මොළෙන් කළා. තාක්ෂණය දියුණුවීම වරදක් නෑ. හැබැයි දරුවෝ මතක තියාගන්න ඕනෙ දේශීය චින්තනයක් සමඟ ජීවත්වෙන්න.සාරධර්ම අගය කරන යහපත් ආකල්ප අගේ කරන දරුවන්ට කවදාවත් වරදින්නේ නෑ. දරුවෙක්ට කළ යුත්තේ කුමක් ද නොකළ යුත්තේ කුමක් ද කියලා විනිශ්චය කර දැනගැනීමට පුළුවන් වෙන්න ඕනෙ. විනයගරුක දරුවෙක් තමයි පූර්ණ පුරවැසියෙක් වෙන්නෙ.  සිතුවිලි පෙළ ගැස්මරූපාන්ති බුලත්සිංහලදයාබර කාලගෝල,මුලින් ම මම සමාව ඉල්ලනවා එදා නුඹව ගං තෙරේ තනි කරලා දික්පිටියාත් එක්ක මට එන්න වුණාට. සමාව දෙන්න පුළුවන් වරදක් නෙවෙයි මම කෙළේ. ඒ අපේ ඉරණම වෙන්න ඇති. ඒත් දැන් මට හොඳට ම කරුණු කාරණා තේරෙනවා. ජීවිතය කියන්නෙ මොකද්ද කියලා තේරුම් යනකොට අපි ඈත්වෙලා හිටියත් නුඹට නොලිය ඉන්න මට බැරි වුණා. මොන දේ වුණත් මේ මගේ දුක්ගැනවිල්ල අහන්න තරම් කාරුණික හදවතක් නුඹට තියෙන බව මම දන්නවා.හත් අවුරුද්දක් අපේ ගෙදර කඹුරලා නුඹ මාව බිරිඳ කරගත්තු බව මුළු රට ම දන්නවා. නුඹ අපේ ගෙදර වැඩ කරන කාලෙ මම පුංචි කෙල්ලක්. මම හරි ආසයි හැඩට ඉන්න. මගෙ කොණ්ඩෙ සරසන්න නුඹ මට මල් ගෙනත් දෙනවා මට මතකයි. ඒත් එදා මම හිතුවෙ නැහැ නුඹ මාව සහේට ගනීවි කියලා. අන්තිමේදී මම නුඹට ම සින්න වුණා. ඒ කාලෙ මගේ ලස්සන වර්ණනා නොකළ කෙනෙක් නැහැ.ඉතින් මාත් කැමැත්තෙන් හිටියෙ ලස්සන කුමාරයෙක් එක්ක දීග යන්න. ඒ අතරෙ නුඹ මාව සහේට ගත්තම මට පෙනුණේ නුඹ මාව ගිලගන්න ආව රකුසෙක් විදියට අම්මලාට පිටුපාන්න බැරිකමට නුඹත් එක්ක ආවාට එදා නුඹව හරිහැටි තේරුම් ගන්න තරම් ශක්තියක් මට තිබුණෙ නැහැ. මට පෙනුණේ බාහිර පෙනුම විතරයි. අඩුම තරමෙ කාලගෝල අවුරුදු 7 ක් මං වෙනුවෙන් දුක් වින්දා කියන එකවත් එදා මම හිතුවෙ නැහැ.එදා ගඟ ළඟදි දික්පිටියා දැක්කම මගේ හිත ගියේ ඒ රූපයට. මට ඕන කෙළේ දික්පිටියත් එක්ක යනවාටත් වඩා නුඹෙන් මිදිලා යන්න. ගඟ මැදදි මට තේරුණා ගඟ ගැඹුරු නැති බව. ඒත් දැන් මට හිතෙනවා නුඹට පිටුපාලා මම එදා තරණය කළ ගඟ මට අද කඳුළු ගඟක් වෙලාද කියලා. ඒ අවනඩුව අහන්න අපි කැඳවපු වෙලාවෙ අන්තිමට නුඹ කිව්වෙ ආදරේ බලෙන් ගන්න බැරි නිසා මට දික්පිටියා එක්ක යන්න කියලා. නුඹේ ඒ මනුස්සකම මට වැටහෙන්නෙ අද.ඊට පස්සෙ දික්පිටියාත් එක්ක මම ජීවත් වුණාට මට ටික ටික දැනුණා එයාට මනුස්සකමක් නැහැ කියලා. මම බලාපොරොත්තු වුණු ආදරය තියෙන්නෙ නුඹ ළඟ බව මට දැන් තේරෙනවා. දික්පිටියාගෙ අමනුස්සකම් ඉදිරියෙ මට එයාගෙ ලස්සන පේන්නෙ නැහැ. ඒ අතින් නුඹ මනුස්සකම පිරුණු හොඳ මනුස්සයෙක්. ඒ කාලෙ දැනුම් තේරුම් නැතිකමට මම නුඹව තනි කරලා ආවාට ජීවිතය ගැන දැන් දැන් මට තේරුම් යද්දි නුඹ තරම් මට ආලය කළ කෙනෙක් වෙන නැති බව වැටහෙනවා. කාලගෝල, නුඹ උතුම් මනුස්සයෙක්.ආදරය හඳුනන හිතක් නුඹට තියෙනවා. මම මේ ලෝකෙට ම කියන්න කැමතියි “මනුස්සයෙක් මනින්න ඕන බාහිර රූපයෙන් නෙවෙයි ගතිගුණවලින්” කියලා. ගතිගුණ හොඳනම් ඕනෑම අවලස්සන කෙනෙක් ලස්සනට පේනවා. කාලගෝල නුඹේ මනුස්සකමට මම හිස නමනවා. ආදරය කියන්නෙ පරිත්‍යාගයක් බවත් නුඹ මේ ලෝකෙට ම ඔප්පු කරලා පෙන්නුවා. එදා මම ගං තෙරේ දමා ආව නුඹේ හදවත ගැන මම පසුතැවෙනවා.මම,නුඹේ දික්තලාඉඳුනිල් භාග්‍යා බමුණුසිංහඅඟුණුකොළ පැලැස්සදිවියට අරුත් දුන් විදුබිමේ සෙවණ යට මවිසින් ඔබව දුටු කුළුදුල් නිමේෂය මතකයට නැඟෙයි අද වගේ නොපැවසුව ද වදනකුදු ඉක්බිතිව ඔබ මා නෙත ගැටුණු වස්සාන සමයේ එක් දිනක දහසක් වදන් නිල් නුවන් මා හට පැවසුවා නොවේ ද? ඔබ අද ඇයගේ ය මා අද ඔහුගේ ය එහෙත් දකින විට ඔබේ රුව දිවෙයි මතකය අතීතය වෙත...ජේ. එම්. මල්කාන්ති දිසානායක, කැලණිය විශ්වවිද්‍යාලය,දෙවන වසරඑදා සරසවියෙදි බැඳි හාදකම මුළු සරසවිය පුරාමත් සැරිසරල හන්තාන කන්ද දිගේත් ඇවිදල සිවු වසර පුරාමත් ඔබේ උණුසුමට ගුලිවෙලා බුද්ධිය හැඟීමකට පාවල දීල හිස් අතින් ගෙදර ගියාපි‍්‍රයානි සතරසිංහදහසක් දේ සිතෙහි ඇතත්... කියගාන්න ඔබ ළඟ නැතත්.. අසාගන්න ඔබ කොහේ වෙතත්.. භාරගන්න ඔබ මගේ දුකක්.. හදාගන්න ඔබ ඔබේ හිතත්යූ. මධුෂානි මීරිගමවෙරළු ගහ යට දිරපු බංකුව මගේ සිංහාසනේ වෙලා සුසුම් ලමින් මග බලයි අද මා රැජින එනතුරු මෙදා නුහුරු නුපුරුදු ඈත දුරු රට නුඹට පාලුව දැනේදෝ එදාටත් වැඩියෙන් මෙදා අප දුරස් වූ බව හැඟේදෝ වසර ගණනක් පැයුවා සඳ දෙන්න සිසිලස මිහිතලේ නමුත් ඔබ නැහැ ආයේ ආවේ සුසුම් පාවෙයි වාතලේ ඈත දුරුරට කුමාරෙකු විත් රැජින කැන්දන් ගියාදෝ වෙරළු ගහ යට සිහසුනේ මා තනිව රජ වී සිටිදෝදිල් ඉත්තෑපානවෙනස් වෙන්න පුළුවන්ද මෙච්චර ඉක්මනට?’ පුදුමයි ජීවිතේ හැටි.. සීතල සමයේ එක රැයක, හිස් අහසට - නොරිකො සං කිව්වා ’වැඩ ඇති – දුරයි තමයි.. ඒ නැතත්, ඉතුරු කරලා ගියපු ආදරයම මදෑ මෙ තනියට’ ගිලිහෙමින් යන දසන් වසානුන් වියළි තොල් මිමිනුවා ’දෙවොන්දරා සං හරිම නරකයි!’ කියයි කෙනෙක් – නමුත්, ඒ වේදිකාවෙන් පිට ඉඳන් ’නොරිකොගෙ හිතේ නෑ තරහක්, ඉතුරු කරලා ගියපු ආදරයම මදෑ’ තරු එළිය පරදන දෑස බැබළුණා ගෙනා කුට්ටම ගැල වූ ඇය හෙමිහිට ’තතමි’ පැදුරට බර වුණානීතිඥ නදී සරත්වÁද්‍ර ගම්පහබත් තම්බ තම්බ තම්බපණ්නියේ මුලු පළාතටම බත් දුන්නු වගක් නුඹ විතරයි දන්නෙ නැත්තෙ මල්ලියේ බත් අම්මා රුහුණේ කොයි කවුද නොදන්නේ.... නුඹ රටින් රටට පීරා දීපංකරේ දිව මාළිගා හැදුවත් මේ කප්පරේ උඹ බත් අම්මගෙ ළය මඬලේ උණුසුමේ බීපු කිරිවලට තවමත් ණයයි මල්ලියේ.... බත් මුල් බැඳ බැඳ වික්කත් අපෙ අම්මා අද මහා රැජිනක් කිරුළ අහිමි වුණත් සිහසුනේ මුන්දැ නිවන් යන්නට පෙර මහාගෙයි බිමට එක සැරයක් ඇවිත් යන්න වරෙන් මල්ලියේ....සමන් සුරවීර ආරච්චි රඹුක්කනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=as1105154</link>
    <topic>කතරගම කිරිවෙහෙර බිමේ අටවිසි බෝධි රෝපණය 18දා</topic>
    <author/>
    <content>කතරගම කිරිවෙහෙර බිමේ අටවිසි බෝධි රෝපණය 18දාතැන්පත් කරන බුදු පිළිමබුදුවීමට සෙවණ දුන් ඇසතු බෝධීන් වහන්සේට අප ගෞතම බුදුරජාණන් වහන්සේ අනිමිසලෝචන පූජාවෙන් කළගුණ දැක්වූ සේක.එලෙස අප දන්නා පරිදි අට විසි බුදුරජාණන් වහන්සේට බුදුවීමට විවිධ ශාක ප්‍රභේදවලට අයත් බෝධීන් වහන්සේ සෙවණ දුන්හ. ඒ බෝධීන් වහන්සේට පූජනීයත්වයෙන් සැලකීම අපේ ද යුතුකමකි.අප බුදුරජාණන් වහන්සේ අනිමිසලෝචන පූජාවෙන් කළගුණ දැක්වූ ඇසතු බෝධීන් වහන්සේ ඇතුළු අටවිසි බුදුරජාණන් වහන්සේට බුදු බව ලැබීමට සෙවණ දුන් අට විසි බෝධීන් වහන්සේ කතරගම කිරිවෙහෙරේ මළුවේ රෝපණය කිරීමේ හා ඊට අනුබද්ධව බුදු කුටි 28 ක් ඉදිකිරීමේ මහඟු පිංකමක් කිරීමට පන්නිපිටිය දේවා කර්ශුක පදනම් සරණ සංගමය කටයුතු සංවිධානය කර ඇත.තැන්පත් කරන විශාල ප්‍රමාණයේ බුදු පිළිමයමේ පිළිබඳව අපට අදහස් දැක්වූ දේවා කර්ශුක සදහම් සරණ සංගමයේ ප්‍රධාන සභාපති කේ.ඩබ්. උපාලි මහතා පැවසුවේ මේ අටවිසි බෝධීන් වහන්සේ කිරිවෙහෙර අභියස රෝපණය කිරීමේ කටයුත්ත සිදු කරන්නේ කතරගම කිරිවෙහෙර රාජමහා විහාරාධිපති රුහුණු මාගම් පත්තුවේ ප්‍රධාන සංඝනායක ආචාර්ය අලුත්වැව සෝරත හිමිපාණන් අදහසක් අනුව උන් වහන්සේ ගේ අවවාද අනුශාසනා අනුව බවයි.මෙම වැඩසටහන පිළිබඳව තවදුරටත් අපට අදහස් දැක්වූ එම සංගමයේ ප්‍රධාන සංවිධායක විරාජ් පුංචි හේවා මහතා සහ ක්‍රිෂාන්ති පුංචි හේවා මහත්මිය පැවසුවේ මෙම බෝධි රෝපණය සඳහා සංගමයේ අට විසි බෝධි රෝපණ කමිටුවේ සියලු දෙනා ධනය ශ්‍රමය කාලය වැය කරන බවයි.“අපි මුලින් සෝරත හාමුදුරුවෝ මේ වැඩේ පැවරූ විට සිතුවේ ලේසි වැඩක් කියලා. නමුත් අට විසි බුදුවරුන්ට සෙවණ දුන් උද්භිද විද්‍යානුකූලව නියම බෝධීන් වහන්සේලා සොයා ගැනීම තරමක් අමාරු වුණා. නාවින්න ආයුර්වේද පර්යේෂණායතනයේත් පේරාදෙණිය උද්භිද උද්‍යානයේත් අනුග්‍රහය ඇතුව සුනිල් ගමගේ, පියල් මාරසිංහ යන මහත්වරුන්ගේ සහාය ඇතිව අපි අට විසි බුදුරජාණන් වහන්සේට බුදු වීමට සෙවණ දුන් නියම බෝධීන් වහන්සේලා සොයා ගත්තා. ඒ අනුව ලංකාවේ නොතිබුණු බෝධීන් වහන්සේ දෙනමක් අපට ඉන්දියාවෙන් ගෙන්වා ගැනීමට පේරාදෙණිය උද්භිද උද්‍යානයේ අධ්‍යක්ෂ ජනරාල් සිරිල් විජේසුන්දර මහත්මයා උදව් කළා. ඒ අනුව සල් හා සලල හෙවත් ඉන්දියානු හොර අප ඉන්දියාවෙන් ගෙන්වා ගන්න ලැබුණා” විරාජ් පුංචිහේවා සහ ක්‍රිෂාන්ත පුංචිහේවා පැවසූහ.මේ අනුව 2009 සිට ම මේ බෝධීන් වහන්සේලා රෝපණය කිරීම ආරම්භ කළේ ය. මුලින් පාත්‍රයක රෝපණය කළ බෝධීන් වහන්සේ දැන් සිටුවා ඇත්තේ විශාල මල් පෝච්චිවලින්. ඒවා අඩි 8 - 10 ක් පමණ වර්ධනය වී තිබේ. දැන් ඒවා සිටුවා ඇත්තේ ඉදිරියේදී කතරගමට ප්‍රවාහනය කිරීම පහසුවන අයුරින් ය.අටවිසි බෝධීන් වහන්සේමේ අටවිසි බෝධි රෝපණය කිරීමේ වැඩසටහනට පසුව තවත් අංග ද එක් කෙරිණි. ඒ අනුව මේ දිනවල කිරි වෙහෙරේ මළුවේ අලුත් බුදු කුටි 28 ක් ඉදිකිරීම කරගෙන යයි.එම එක් කුටියක උස අඩි 8 කි. පැළ අඩි 4 කි. මේ සෑම බුදු කුටියකම අඩි 2 1/2 උස බුදුපිළිමය ද තැන්පත් කිරීමට නියමිත ය. ඒ සමඟම මෙම බුදු කුටි පසුපසින් ඒවා බුදුහාමුදුරුවරුන්ට අදාළ බෝධීන් වහන්සේ රෝපණය කරනු ලැබේ. මේ සඳහා වෙන්කර ඇති මුළු භූමිය අක්කරයකි.මෙහිදී ගෞතම බුදුරජාණන් වහන්සේ වෙනුවෙන් විශාල කුටියක් ඉදිවේ. අඩි 14 ක් උසට අඩි 8 ක් දිගය. අඩි 6 ක් පළලය. මෙහි අඩි 6 ක් උස ගෞතම බුදුරජාණන් වහන්සේ ගේ ප්‍රතිමාවක් තැන්පත් කරණු ලැබේ. ඊට පිටුපසින් ඇසතු බෝධින් වහන්සේ රෝපණය කරනු ලැබේ. මෙම සියලුම බෝධීන් වහන්සේ බුදුපිළිම කතරගම වැඩමවා ගෙන යාම වෙසක් පුර පසළොස්වක දින අලුයම 3.30 ට පන්නිපිටියෙන් ආරම්භවේ.හෝමාගම අවිස්සාවේල්ල රත්නපුරය, පැල්මඩුල්ල, තිඩොල්කැටිය, උඩවලව, තණමල්විල, ලුණුගම්වෙහෙර, තිස්සමහාරාමය ඔස්සේ 17 වැනිදා පස්වරුවේ කතරගමට මෙම මහා බුදු පෙරහර ළඟා වීමට නියමිත ය.ගමන් මාර්ගයේ යන සියලු දෙනාට මේ බෝධීන් වහන්සේලාට බුදු පිළිමවලට වන්දනා කිරීමේ අවස්ථාව සලසා දීමට නියමිත ය.මේ බුදු පිළිම තැන්පත් කිරීමේ සහ බෝධීන් වහන්සේ රෝපණය කිරීමේ පිංකම 18 වැනිදා සවස 2.30 ට කතරගම කිරිවෙහෙර තෙවැනි මළුවේදී ආරම්භ වෙයි.පිළිම වහන්සේ තැන්පත් කිරීම සඳහා කතරගම කිරිවෙහෙර චෛත්‍ය භූමිය ඉදිකර ඇති බුදුකුටිප්‍රථම පහන් පූජාව හා අටවිසි බුද්ධ පූජාව මේ දින සවස 6 ට ඇහැලකන්නේ සුමන හිමියන් ගේ මෙහෙයවීමෙන් සිදුකෙරේ. අටවිසි බෝධි මළුව විවෘත කිරීමේ මංගල ධර්ම දේශනය කතරගම කිරිවෙහෙර රජමහ විහාරාධිවාසී ඌව විශ්ව විද්‍යාලයේ කථිකාචාර්ය ශාස්ත්‍රපති පොලොන්නරුවේ වාචිස්සර හිමි විසින් සිදු කරනු ලැබේ. සවස සෙත් පිරිත් සජ්ඣායනයක් පැවැත්වේ. රාත්‍රි 9.30 ට මහ පිරිත් දේශනාව ඇරඹේ.මීට අමතරව මෙම කතරගම කිරි වෙහෙර තෙවැනි මළුව අසල ස්ථිර දහම් මණ්ඩපයක් ද ඉදිකිරීමට දේවා කර්ශුක සදහම් සරණ සංගමය කටයුතු යොදා තිබේ.මෙම 18 වැනිදා පැවැත්වෙන පින්කම් මාලාවට ඌව වෙල්ලස්ස සරසවියේ කුලපති කිරිවෙහෙර රජමහා විහාරාධිපති අලුත්වැව සෝරත, රුහුණු විශ්ව විද්‍යාලයේ කුලපති අත්තුඩාවේ ශ්‍රී රාහුල යන හිමිවරු ප්‍රධාන මහා සංඝරත්නයත් ඌව පළාතේ ප්‍රධාන අමාත්‍ය කතරගම බස්නායක නිලමේ ශෂින්ද්‍ර රාජපක්ෂ මහතා ද ඇතුළු ආරාධිතයෝ රැසක් එක්වීමට නියමිත ය.  නිහාල් පී. අබේසිංහසේයාරූ - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=as1105155</link>
    <topic>“මගෙ අම්මා” පොත එළිදුටු දා ඉමහත් හැඟීම්බර සන්ධ්‍යාවක්</topic>
    <author>හේමාලි විජේරත්න</author>
    <content>“මගෙ අම්මා” පොත එළිදුටු දා ඉමහත් හැඟීම්බර සන්ධ්‍යාවක්උළෙලට පැමිණි පිරිස හා එය රසගැන්වූ කලාකරුවන්දිනය හරියටම පසුගිය ඉරුදිනය. ලොව සියලු අම්මාවරුන්ගේ නාමයට මේ දිනය වෙන්කර තිබිණි.අම්මාවරුන්ගේ දිනයේ සන්ධ්‍යා භාගයේ කොළඹ ජෝන් ද සිල්වා සමරු රඟහල වෙත මේ රටේ විවිධ අංශයන් නියෝජනය කළ විද්වතුන් හා කලාකරුවෝ රැසක් එක්රොක් වූහ.මේ අතර දිවයිනේ නමගිය ශල්‍ය වෛද්‍යවරුන්, මහාධිකරණ විනිසුරුවරුන්, කලාකරුවෝ, විශ්වවිද්‍යාල කථිකාචාර්යවරු, පුවත්පත් කතුවරු ද වූහ.මේ සියලුදෙනා එක්රැස් වූයේ සිළුමිණ පුවත්පතේ සතිපතා පළවූ ‘මගේ අම්මා’ විශේෂාංගය පොතක් ලෙස එළිදකින අති උත්කර්ෂවත් අවස්ථාවට එක්වනු පිණිසය.සිළුමිණ නියෝජ්‍ය කර්තෘ උපාලි සමරසිංහයන් මේ සියලු දෙනාගේ මව්වරුන් පිළිබඳ අතිශය හැඟීම්බර සටහන් තැබුවේය.ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාට පොත පිළිගැන්වූ අවස්ථාවඒ සියලු සටහන් එක්රැස්ව ‘මගේ අම්මා’ කෘතිය දොරට වඩන මොහොත ඒ සියල්ලටම වඩා හැඟීම් බර විය.උලෙළේ එක් එක් ජවනිකා වේදිකාව මත පෙළ ගැසෙද්දී සිළුමිණ ප්‍රධාන කර්තෘ කරුණාදාස සූරියආරච්චි, පේරාදෙණිය විශ්වවිද්‍යාලයයේ ජ්‍යෙෂ්ඨ කථිකාචාර්ය අත්තනායක එම්.හේරත්, පූජ්‍ය හාරිස්පත්තුවේ අරියවංශාලංකාර හිමි, කොළඹ විශ්වවිද්‍යාලයයේ දේශපාලන විද්‍යා අංශයේ ජ්‍යෙෂ්ඨ කථිකාචාර්ය ධම්ම දිසානායක, ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර ඇතුළු මේ අවස්ථාවට පැමිණ සිටි සියලු දෙනාගේ දෙනෙත් අග දිලිසුණු උණුසුම් කඳුළක් විය.ඒ සැමදෙනාම සිය නෙතඟ තෙත් කරගත්තේ තමන් මෙළොවට බිහිකළ සිය මෑණියන්ගේ ආදරණීය සෙනෙහසට සිහිපත් කරමිනි.තමන් අද කුමන තරාතිරමක සිට බැබළුණ ද මේ සියල්ල පසුපස වූ අති දැවැන්ත වෘක්ෂය වූයේ මේ සියලු දෙනාගේම මෑණියෝය.තම ලේ කිරට කර පෙවූ ඒ උත්තරීතර මවු සෙනෙහස කිසිවෙකුට අමතක කළ හැකි වේද? ලෙයට ලෙය ගැටෙමින් පුරා දසමසක් කුස තුළ හොවා, දහසක් දුක් පීඩා ඉවසමින් මෙළොවට බිහි කළ සිය දුවා දරුවන් වෙනුවෙන් ආඩම්බර වෙන ලොව සියලු මවුවරුන්ට කළ පූජනීය උපහාරයක් ලෙස මේ මොහොත හැඳින්විය හැක්කේ එහෙයිනි.දුක, කඳුළ, සුසුම ඉවසමින් සිය දුවා දරුවන් රජුන් කරන්නට පෙරුම් පිරූ මවුවරුන්ගේ සෙනෙහස හමුවේ සිය තරාතිරම නොඉක්මවා මෙතැනට පැමිණ සිටි සියලුදෙනාගේ නෙත් අගට උණුසුම් කඳුළක් නැඟුණේ ලොව කිසිවකටත් සමකළ නොහැකි ඒ උත්තරීතර මවු සෙනෙහසේ ගෞරවනීයත්වය වෙනුවෙනි. මේ ඒ අසිරිමත් මොහොතේ දසුන් කිහිපයකි.හේමාලි විජේරත්නසංගීතඥ නවරත්න ගමගේ තම වාද්‍ය වෘන්දය සමග“මගේ අම්මා” කතුවරයා සිය මෑණියන් වන ප්‍රේමලතා පරණවිතානට පොත පූජා කළ මොහොතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=as1105156</link>
    <topic>දැන් ගෙදර ගිනි පත්තුවෙලා ඇති</topic>
    <author/>
    <content>දැන් ගෙදර ගිනි පත්තුවෙලා ඇතිරාමචන්ද්‍රන් කියන අන්දමට මේ මංජේශ්වරීගේ ලොකු අම්මාගෙ පුතාය. මංජේශ්වරී නිවාස අඩස්සියට පත්ව සිටින්නේ ඔහුගේ නිවසේය. ඇගේ ඉතිහාස කතාව ඔහු නොදනී. කෙසේ වුවද මංජේශ්වරී මෙසේ නිවාස අඩස්සියේ තබාගැනීම ගැන ඔහු සම්පූර්ණයෙන්ම විරුද්ධය. ඔහු සමඟ පවසා ඇත්තේ ක්‍රිෂ්ණදේව මංජේශ්වරීට අඩන්තේට්ටම් කරන බැවින් ඈ තම නිවසට ගෙනැවිත් නැවතූ බවකි.ක්‍රිෂ්ණදේව ඔහුගේ් මිත්‍රයෙකි. වරක් ඔහුට ක්‍රිෂ්ණදේව හමුවූ අවස්ථාවකදී මේ කිසිවක් සත්‍ය නොවන බවත් එය අතීත සිද්ධියක් පමණක් බවත් පවසා ඇත. කෙසේ වුවද මංජේශ්වරී ඔහුගෙන් වසන් කර තැබීමට ඔහුගේ දෙමවුපියන් උත්සාහගත් බැවින් ඔහුට ඈ සමඟ වචන දෙක තුනකට වඩා කතාකිරීමට ඉඩ ලැබී නැත.කෙසේ හෝ තරුණයන් දෙදෙනෙක් පැමිණ ගේට්ටුව ළඟ සිටිනු ඔහු දුටු බවත් අනතුරුව මංජේශ්වරී පැමිණ ඔවුන් පළවා හැරිය බවත් ඔහු දැක තිබේ.මංජේශ්වරී සම්පූර්ණ කතන්දරය ඔහු සමඟ පවසා ඇත්තේ ඉන් පසුවය. මංජේශ්වරීට සාධාරණය ඉටු කිරීම සඳහා දැඩි කැපවීමකින් කටයුතු කිරීමට සිතූ ඔහු අප සොයා දුම්රියපොළට ද පැමිණ තිබේ. අනතුරුව ඔහු මා සොයා විසාකාපට්නම්වලට පැමිණ ඇත්තේ වෙන කළ හැකි දෙයක් නොමැති වූ බැවිනි.ඔහු ද විශ්වවිද්‍යාල ශිෂ්‍යයකු වූ බැවින් ගමට ගොස් ඇත්තේ කලාතුරකිනි. නිතර මංජේශ්වරී හමු නොවීම සිදුව ඇත්තේ ද එබැවිනි.”මම මංජේශ්වරී ඉක්මනටම විසාකාපට්නම්වලට එක්ක එන්නම්”ඔහු පවසද්දී මගේ සිතට දැනුණේ පුදුම සන්තෝසයකි.”කොහාටද එක්ක එන්නෙ”මම ඇසුවෙමි.”වෙන කොහාටවත් මොකටද? මෙහාට එක්ක එන්න”රාමචන්ද්‍රන් කතාවට ඈඳුණාය. සකුන්තලා දේවීගේ මුහුණ අඳුරු වී තිබිණ. ඈ මොන මොනවාදෝ තනිවම දොඩද්දී රාමචන්ද්‍රන් සිටියේ කෝපයෙනි.ටික වේලාවක් ගතවෙද්දී විජේන්ද්‍ර අපේ හොඳම මිතුරකු බවට පත්විය. ඔහු සමඟ කතාබහ කරද්දී අපේ ජීවිතවල සාධාරණත්වය දකින්නේ තරුණ පරපුර පමණක්මදැයි මට සිතුණි.”බලන්න මේ මිනිස්සු මංජේශ්වරීගෙ අධ්‍යාපන කටයුතුත් කඩාකප්පල් කරල. මඟුලත් කඩාකප්පල් කරල මේ කෙල්ල තනි කරන්නනෙ හදන්නෙ”රාමචන්ද්‍රන් වැඩිහිටියකු වුවද ඒ වදන් අනුමත කළේය. අන්තිමට තව දින දෙක තුනකින් මංජේශ්වරී මෙහි ගෙන ඒමට විජේන්ද්‍ර පොරොන්දුවීමෙන් පසු අපි සමුගතිමු.”මේක නිකන් රාධා ක්‍රිෂ්ණා කතාව වගේනෙ. නවකතාවකට හොඳ වස්තු බීජයක්.එන අතරමඟ උදය කුමාර වාචාලකමට දොඩවන්නට විය.”ක්‍රිෂ්ණා වගේ මං මංජේශ්වරී අනාථ කළේ නැහැ.. මතක තියාගන්න උදය.”මමද කටට ආවාට කියා දැම්මෙමි.මගේ ජීවිතයේ අත්දැකීම් බොහෝය. ඒවා වෙනත් සිකිවකු අත්නොටුදු තරම් අපූරුය. මා ඉන්දීය තරුණියක විවාහ කරගත් බව සමහරුනට රහසක් වුවද මා ඉන්දීය තරුණියක විවාහ අපේක්ෂාවෙන් සිටින බව කව්රුත් දනිති. මේ සිද්ධිය ඉන්දීය නාවික හමුදාව තුළ මහත් ආන්දෝලනයක් ඇති කළේය.මේ වන විට මා විවාහය සඳහා අවසර ඉල්ලා ලියූ ලියමන නාවික හමුදාපති වෙත ඉදිරිපත් කර තිබුණි. රාම් මෝහාන් හා හසන් මේ සම්බන්ධ සියලු රහස් දනිතත් ඔවුන් ඒවා ලොකු තැන්වලට ආරංචිවීම වසන් කිරීම මගේම වාසනාවකි. ලියමන කියවූ නාවික හමුදාපති පුදුමයෙනුත් පුදුමයට පත්වූ බව රාම්මෝහන් මා සමඟ පැවසුවේ රහසක් වශයෙනි.මංජේශ්වරීගේ ඥාතිත්වය නිසාම දැන් ඔහු මගේ හොඳ මිතුරෙකි. වැඩ අතපසු නොකරන්නැයි ඔහු නිතරම මගෙන් ඉල්ලා සිටියේය. දුක්වේදනා හා ප්‍රශ්න කෝටියකට මුහුණ දුන්නද මා ඇද වැටුණේ නැත. වැඩ අතපසු කළේ ද නැත. මංජේශ්වරී පැහැරගෙන ගියාට පසු මා පෙනී සිටි විභාගයෙන් ද මට හොඳ සාමාර්ථයක් ලැබී තිබුණි.දෛවය මටත් මංජේශ්වරීටත් සරදම් කළ කාලය අහවර වූ බවක් මට දැනිණ. සමහර පවුල්වල විවාහ දෙදරා යද්දී අපට යළි එක්වීමට ලැබූ අවස්ථාව දේවාශිර්වාදයක් යැයි මට සිතේ.මංජේශ්වරී නිවාස අඩස්සියේ සිට හෝ දෙවියන් යදින්නට ඇත. චින්තා හා සලාම් පියතුමා කුරුසියේ ඇණගැසූ ජේසු පිහිට පැතූ® බව මම දනිමි.ලතීෆ් ද අල්ලාගෙන් පිහිට පැතුවේය. බුදුපිළිමයක් හෝ නැති තැන මා පිහිට පැතුවේ මගේම හෘදසාක්ෂියෙනි. ගමේ සිටියදී නම් කව්රුන් හෝ ලෙඩවූ අවස්ථාවලදී අම්මා බෝධි පූජා පවත්වන්නේ අප කාටත් දොස් කියමිනි. ඒ මමත් තාත්තාත් ඒවාට මැදිහත් නොවන බැවිනි.මේ සිද්ධිය යම් හෙයකින් අම්මා දැනගත්තේ නම් කෝවිලකට ගොස් පොල් ගසනු ඇත. එසේ වූයේ නම් අප ඈත් කිරීමට හේතුවන්නේ් අම්මාය. එහෙත් මේ කිසිත් නොදත් අම්මා නිර්දෝෂීය. අපේ හතුරන්වී සිටින්නේ මංජේශ්වරීගේ නෑ පරපුරය.ඒ සතියේ සිකුරාදා විජේන්ද්‍ර මා සොයා පැමිණියේය.”අන්න ඇවිත් ඉන්නවා. මෙහේට එක්ක එන්න බැරි හින්දා අන්න බාප්පලගෙ ගෙදර නැවැත්තුවා. ඒත් මංජේශ්වරී එහේ ඉන්නෙ කැමැත්තකින් නෙමෙයි. ඉක්මනට ගිහින් හමුවුණොත් හොඳයි.”ඔහු කියාගෙන ගියේය.”මං මංජේශ්වරී කැටුව ආවෙ බලහත්කාරෙන්. අම්මයි තාත්තයි දෙහි කපනවා. නංගි විතරයි මගෙ පැත්තට හිටියෙ.”ඔහුට ස්තුති කරනවා හැරුණු විට මා විසින් කිවයුතු කිසිවක් නොවීය.විජේන්ද්‍ර පවසන ආකාරයට ඔහු මංජේශ්වරී කැටුව විත් තිබෙන්නේ තරුණ යුවළක් හොරෙන් පැනයන අයුරිනි. දෙන්න දෙමහල්ලන් නිදිගත් පසු ඔහු මංජේශ්වරී දුම්රියපොළට කැටුව විත් තිබුණේ කාටත් හොර රහසේය. පාන්දර දුම්රිය ඔවුන් දෙදෙනාට පිහිටවී තිබුණි.=දැන් ගෙදර ගිනි පත්තුවෙලා ඇති එහෙනම්?” මම ඇසුවෙමි.”ඔව්. එහෙම වෙන්න ඕනි. මට කේන්ති අපේ අම්මයි තාත්තයි මේකට අත් උදව් දීපු එක ගැන. කවදහරි මම බඳින්නෙත් දෑවැදි නැතිව. නංගි දෙන්නෙත් දෑවැද්දක් නොඉල්ලන මිනිහෙකුට.”ඔහු දිගටම කියාගෙන ගියේ සිතට නැඟුණු කෝපයටත් වේදනාවටත් මැදිවෙමිනි.තවත් මිනිස්කම හඳුනන මිනිසකු මට හමුවී ඇත. ඔහුත් සමඟම යා යුතු යැයි සිතුණ ද මගේ වැඩ ඒ වන විට අවසන් වී නොතිබුණි. ඒ සිකුරාදා හවසය.”අපේ වැඩ ඉවර වෙන්න තව පැය දෙකක් තියෙනවා. මං ඉක්මනට එන බව මංජුට කියන්න.”සමුගත් ඔහු පිටව ගියේය. මට උදය කුමාර සොයන්නට ද ඉස්පාසුවක් නොවීය. වැඩ අවසන් වීමෙන් පසු කවදාවත් නැතිව මම බයිසිකල් රික්ෂෝවකට නැඟ ගතිමි. ගමනේ කෙළවර දකින තුරු මට ඉස්පාසුවක් නොවීය.වැහි පොදක් වැටෙන්නට විය. සුළඟ හමාගියේ වැහි බිඳු මගේ ඇඟට බර කරමිනි. මා සිටින්නේ රික්ෂෝව ඇතුළේය. රික්ෂෝකරුට වැස්සට ආවරණයක් නැත. ඔහු ඉගිල්ලෙයි. හදිසියකට වුවද මා කළේ තිරිසන් වැඩකි. මිනිසකු ලවා තවත් මිනිසකු ඇදගෙන යාම පවකි. මංජේශ්වරී කිසිදාක රික්ෂෝවක ගියේ නැත. මා ගියේ කලාතුරකිනි. මා රික්ෂෝවක ගමන් කරනවාට ද ඈ කැමැති වූයේ නැත.”පව්කාර රස්සාව. අපි ඒකට අත් උදව් දෙනවා.”වරක් ඈ පැවසූ බවක් මට මතක් වෙයි. මංජේශ්වරී සොයා යන්නට ද මා රික්ෂෝවක නැග්ගේය. එදා වෙන කළ හැකි දෙයක් නොවීය. අද ද එසේමය.මංජේශ්වරී දකින තුරු සිතට නිවනක් නැත. රික්ෂෝවෙන් බැසගත් මම රික්ෂෝකරුට දෙගුණයක් මුදල් දුන්නෙමි. පුදුමයට පත් ඔහු මා දෙස බැලුවේය.”මහත්තයා..?””තියාගන්න”ඔහු දෙස නොබැලූ මම අඩියට දෙකට ගේට්ටුවෙන් වත්තට ඇතුළුවීමි. මංජේශ්වරී පෙනෙන තෙක් මානයක සිටියේ නැත. විජේන්ද්‍ර ගල් බංකුවේ වැතිර සිටී. මා දුටු ඔහු නැඟිට බංකුව මත ඉඳ ගත්තේය. මගේ හදිසිය ඔහුට ප්‍රශ්නයක් නොවීය. මුවගට නැඟුණු සිනහව අරුත්බරය. ඔහු ගල් බංකුවෙන් නැඟී සිටියේය.”කෝ?”මම ඇසුවෙමි.”ඇතුළෙ ඉන්නව“මගේ කටහඬ ඇසුණු බැවින්දෝ මංජේශ්වරී ගෙතුළ සිට එළියට ආවාය. මුවගට හීන් සිනාවක් මතුව ආවද ඈ සිටියේ කිසියම් විස්සෝපයකින් බව මට අවබෝධ විය.”ඇයි?”මගේ මුවින් ප්‍රශ්නයක් පිටවිය.”නෑ”ප්‍රශ්නයට පිළිතුරු දුන් ඈ ගල් බංකුව දෙසට පිය මැන්නාය.”ගෙදර අය නැද්ද?””නෑ”ඇ ගල් බංකුව මත වාඩිවෙද්දී මමද ඈ පසුපස ගොස් ඈ අසලින් ඉඳගතිමි. ඇගේ සුවඳ මිශ්‍රවූයේ දාස්පෙතියා මල් පෙතිවලටය. ඒ සුවඳ දැනුණේ් බොහෝ කලකට පසුවය. මංජේශ්වරී බදාගෙන සිප ගන්නට සිතුණ ද විජේන්ද්‍ර අසල සිටී. ඔහු සක්මනකය. මොහොතකින් ඔහු ගෙතුළට රිංගා ගත්තේ අපට තනිවන්නට ඉඩ දෙමිනි.”ඇයි මේ?”මම ඇගේ නිකටෙන් අල්ලා මුහුණ මා වෙතට හරවමින් ඇසුවෙමි. ඈ නිහඬය. දෑසට කඳුළක් මතුව තිබේ.”ඇයි මේ?”මම දෙවැනි වරට ඇසුවේ ඇගේ මුහුණ සිප ගනිමිනි. ඇගේ දෑත මගේ ගෙළ වටා එතිණ. එය එක මොහොතකින් නිම නොවීය. අපි විනාඩියක් දෙකක් පමණ ඒ ඉරියව්වෙන්ම සිටියෙමු. ග්‍රහණය ලිහිල් වෙද්දී ඈ මුහුණ ඔසවා මා දෙස බැලුවේය. කඳුළු මට නොදැනුණ ද කම්මුල් දිගේ බේරෙමින් තිබිණ.මංජේශ්වරී කඳුළු සලනු මා දැක ඇත්තේ අඩුවෙනි. ඇගේ සිත පිරිමියකු වූ මට වඩා ශක්තිමත්ය. හිතුවොත් කරන්න බැරි දෙයක් නෑ කියන මතයේ ඈ තරයේ එල්බ සිටියාය. එහෙත් ඒ දිරිය ගැහැනිය මා ඉදිරියේ කඳුළු සලයි. මම කමිස සාක්කුවේ වූ ලේන්සුව අතට ගෙන කඳුළු පිස දැමුවෙමි.”ඇයි මේ”මා ඇසූ මුල්ම ප්‍රශ්නය යළිත් මගේ මුවින් පිටවිය.”දෙවියො කෝපවෙලා. ඒකයි මේ.”ඈ අහස දෙස බලමින් පැවසුවාය. මා ළඟ පිළිතුරු නැත.”මම ආයෙත් පල්ලි යන්නෙ නෑ”ඈ මගේ දෑතම බදාගෙන පැවසුවාය.”ඒ වුණාට අන්තිමට අපට පිහිට වුණේ පල්ලියනෙ””ඒක තමයි කරුමෙට හිටියෙ. අපට ඉක්මන් නොවී වෙන විදියක් කල්පනා කරන්න තිබුණා.”ඈ කතාකරන්නේ සෝබර හඬිනි. වෛරයක් හෝ කෝපයක් එහි ගැබ්ව නැත.”දැන් පල්ලියෙ කරපු කසාදෙ කටුගාන්න බැහැ.””මං දන්නව“”අපි ලංකාවට ගියහම පෝරුවෙ නැ¼ඟල අශ්ටක කියල ආයෙ විවාහ වෙමු”ඇගේ මුවගට හීන් සිනාවක් නැඟිණ.ඈ පවසන අන්දමට ඇගේ දෙමවුපියන් හොඳටම උරණවී ඇත. එයින් හැඟුණේ ඔවුන් ඈ නිවසින් පන්නා ඇති බවකි. රාමචන්ද්‍රන් හා සකුන්තලා මධ්‍යස්ථ බවක් පෙන්වුවද ඔවුන්ට මංජේශ්වරීගේ දෙමවුපියන්ට පිටුපාන්නට නොහැකිවී ඇත. ලොකු අම්මාද එසේමය.මංජේශ්වරී විජේන්ද්‍ර සමඟ ආපසු පැමිණියේ හොර රහසේය.”දැන් මට ඉන්න තැනක් නෑ. අම්මල තාත්තල විතරක් නෙවෙයි සේරම නෑදෑයො දැන් මාව ගණන් ගන්නෙ කණවැන්දුමියක් විදියට. මාව පවුලෙන් පිට කරල””ඔයා කණවැන්දුමියක් වෙන්න මොකෝ ඔයාගෙ මිනිහ මැරිලය. මේ මම හොඳට ඉන්නෙ”යළිත් මම ඇගේ නිකටෙන් අල්ලා මුහුණ මා දෙසට හරවා ගතිමි.”ඒත් මට ඉන්න තැනක් නෑ. ආයෙ මට හොස්ටල් එකට යන්නත් බෑ..””ඇයි දෙවියනේ මේ මම ඉන්නෙ. මාත් එක්ක ඉන්නවනෙ””ඔයත් එක්ක නාවික හමුදා කෑම්ප් එකේ ඉන්නද කියන්නෙ”මංජේශ්වරීගේ ඒ වචනත් සමඟ විවාහයට අවසර පතා මා ලියූ ලියමන සිහිපත් විය. මංජේශ්වරී සමඟ ප්‍රසිද්ධියේ එකට ජීවත්වීමට සඳහා මා තවමත් විවාහකයෙක් නොවේ. පල්ලියේ විවාහය රහසක් නොවූවද මා තවමත් සිටිය යුත්තේ අවිවාහකයකු ලෙසිනි. බටහිර රටවල මෙන් ආසියාතිකයන් වූ අපට විවාහ නොවී පවුල් කන්නට බැරිය. විසඳීය නොහැකි ප්‍රශ්නය කෙසේ හෝ විසඳිය යුතුය.”ටික දවසකට පුංචි අම්මලගෙ ගෙදර ඉන්න බැරිද?””බුම්මගෙන තමයි ඉන්න වෙන්නෙ. ඔය දැනුත් ගියේ අපේ ගෙදර. මාව තියාගන්න තාත්තල අම්මලගෙන් අවසර ගන්න.””ඇයි දෙවියනේ පවුල කරගහගෙන ඉන්නෙ මේ මිනිස්සුන්ට තනි තීරණයක් ගන්න බැරිද?””ඒ අපේ ආගම කරපින්නාගත් සමාජයෙ හැටි. කිසිකෙනෙක් ආගමට විරුද්ධව යන්නෙ නෑ”බෞද්ධයන්වූ අප බුක්ති විඳින නිදහස කොතරම් ද? විවාහයට තහංචි නැත.”අපි කොහේ හරි තැනක් හොයා ගමු. එතකං අපි පුංචි අම්මලගෙ ගෙදර ඉන්න බැරි වුණොත් චින්තලගෙ ගෙදරවත් ඉන්න බැරියැ.”ප්‍රශ්නය විසඳුනා යැයි සිතමින්දෝ මංජේශ්වරී මගේ දෑතම බදාගෙන හිනැහුණාය. ඇගේ හිනාවත් සමඟම යළි ඈ සිප වැළඳ ගැනිමට සිතුවද ඒ මොහොතේම විජේන්ද්‍ර එළි පහළියට ආ බැවින් ඒ සියල්ල වැලකී ගියේය. දාස්පෙතියා මල් සුවඳ ආග්‍රාණය කරමින් මම මංජේශ්වරීගේ දෑතම අත හරිමින් ගල් බංකුවෙන් නැගිට්ටෙමි.”ගෙදර ආපු අමුත්තට තේ එකක්වත් දෙන්නෙ නැද්ද?”විජේන්ද්‍ර මිදුලට බැස්සේ එසේ පවසමිනි.”ඔය කියන්නෙ මල්ලිට තේ කෝප්පයක් ඕනවෙලා නේද?”මංජේශ්වරී ද එසේ අසමින් ගල්බංකුවෙන් නැඟී සිටියාය.”තමන්ගෙ ස්වාමිපුරුෂයට දෙන ගමන් මටත් තේ කෝප්පයක් දුන්නට වැරැද්දක් නැහැ”විජේන්ද්‍ර ගේ හිනාව බොහෝදුර යන්නට ඇත. ඈ ඔහුගේ පිටට හිමින් පහරක් ගසමින් ගෙතුළට රිංගුවාය.විජේන්ද්‍ර මට අමුත්තෙක් වුවද අනුන්ගේ සිත් ඇදගන්නා හොඳ ප්‍රසන්න පෙනුමක් ඔහු තුළ විය. අපි ගල් බංකුව මතට වී ටික වේලාවක් කතා කරමින් සිටියෙමු. අපේ හමුදා නීති රීති ගැන ඔහු මගෙන් විමසුවේය.හමුදා නීතිරීති නිසා මා පත්ව ඇති තත්ත්වය ඔහුට විස්තර කරගෙන යද්දී ඔහු මහත් සේ පුදුමයට පත්විය.”එහෙනම් චාමිකට කොයි පැත්තකින්වත් බේරිල්ලක් නැහැ”ඔහු පැවසුවේ පිළිතුරු බලාපොරොත්තුවෙන් නොවේ.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=as1105157</link>
    <topic>මනරංජන දර්ශනීය ලංකා...</topic>
    <author/>
    <content>මනරංජන දර්ශනීය ලංකා...පොළොන්නරුව වටදාගේ ඡායාරූපය - දි. මූ. විජේපාලරුවන්වැලි මහ සෑ රදුන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=as1105158</link>
    <topic>දුමේ නටන ගඟේ මාළු</topic>
    <author>ජැක්සන් ඇන්තනී</author>
    <content>දුමේ නටන ගඟේ මාළුඔබ දුම් ගැසූ ගඟේ මාළු දැක තිබේද? මා මේ කියන්නේ් කරවල ගැන නොවෙයි. ලුණු දමා අව්වේ වේලන කරවලවලට වඩා රසයෙන් හා ගුණයෙන් වැඩි දුම් ගැසූ ගඟේ මාළුවල රසය මම මහවැලි ඉවුරේ වන බූටෑවකදී අත්දුටුවෙමි.මීට පෙර මා  ”Smoke Fish”  නමින් යුත් දුම් ගැසූ ගඟේ මාළු දැක තිබුණේ යුරෝපයේ සුපර් මාර්කට්වලදී ය. ඒවා වායු සම්පිණ්ඩණය කරන ලද පොලිතින්වල බහාලා අධි සුඛෝපබෝගී ආහාර විකුණන රාක්කයේ මිල අධික ලේබලයෙන් යුක්තව තබා තිබුණි.කින්නියාවට මුහු වෙන මහවැලියසංචාරකයින් අතර ඉතා ජනප්‍රිය මිරිදිය මත්ස්‍යයෙකි ට්‍රවුට් මත්ස්‍යයා. නවසීලන්තයේ දී, ඕස්ට්‍රේලියාවේ දී, දකුණු අප්‍රිකාවේ දී, ලෙසතෝ රටේ දී සහ යුරෝපයේ බොහෝ රටවල දී ඉන්දියාවේ හිමාචල් ප්‍රදේශයේ දී මම ගංගා ගල්පර අතර සැරිසරා ට්‍රවුට් මත්ස්‍යයා අල්ලා ගැනීමේ සංචාර ප්‍රිය කටයුත්තේ නියැළී ඇත්තෙමි.ලෝකයේ ඕනෑම රටක සිදු කළ හැකි සංචාරක කටයුත්තක් ලංකාවේදී ද පැවැත්විය හැකිය යන කියමන ඔප්පු කරමින් මම ලංකාවේ ඉහළ කඳුකරයේ Fishing Hut නිවාඩු නිකේතනයේදී ද ට්‍රවුට් මාළුවා අල්ලා ගත්තෙමි.මිරිදිය මත්ස්‍යයින් දුම් ගසා කල් තබා ගන්නා සාම්ප්‍රදායික ක්‍රමය පිළිබඳ අත්දැකීමක් මම ලෙසතෝ රටේ දී අත්දැක තිබුණ ද ඒවා ආහාරයට ගැනීමට පිරියක් ඇති නො වුණේ පිරිසිදුකම පිළිබඳ ගැටලුවට මා ඒ රටේ දී මූණ දී සිටි නිසා ය. එහෙත් යුරෝපයේ සුපර් මාර්කට්වල ඉහළ මිලකට විකුණූ අධි සුඛෝපභෝගී Smoke Fish  වලට වඩා රසවත් සහ පිරිසුදු දුම් ගැසූ මාළු මම මහවැලි ඉවුරේදී අනුභව කොට ඇත්තෙමි.සිත්තාරු පාලම පසුකොට ටික දුරකින් රබර් ඩිංගිය හිරි උලක ඇනී හිල්වීමේ හේතුවෙන් අපට ඉතිරි වූයේ තනි ඩිංගි බෝට්ටුවකි. බෝට්ටු දෙකක හබල් එක බෝට්ටුවකට ලැබීමෙන් දැන් අපේ ඩිංගියේ ගමන් වේගය පෙරට වඩා වැඩි වුණත් හිරි උල් ඇනීමේ ප්‍රවණතාව වළක්වා ගන්නට නම් පරෙස්සමෙන් හා සෙමෙන් ඩිංගිය පැද්ද යුතුය. දිවා භෝජනයට සිත්තාරු කඳවුරෙන් ලැබී තිබූ බත් ගෙඩි ටික පරෙස්සම් කර ගත හැකි වූයේ බෝට්ටුව හිල් වූ තැන දක්වා පමණි. තනි ඩිංගියේ බර හා ඉඩ ප්‍රමාණය පරෙස්සම් කර ගැනීමට අපට තිබූ ලෙහෙසිම උපක්‍රමය වූයේ වේලපහින් ම දවල්ට කෑමයි.මුහුදට වැටෙන මහවැලියඑහෙත් දැඩි හබල් වෙහෙසත් පීඩාකාරී අව් රශ්මියත් හේතු කොටගෙන සවස දෙක තුන වන විටත් අපි කුසගින්නේ හෙම්බත් වී සිටියෙමු. තවමත් අප සිටින්නේ සෝමාවතී වන රක්ෂිතය තුළය. කිඹුල් බිය, අලි බිය එසේ ම තිබිය දී සුපරීක්ෂාකාරිව ඉවුරකට ගොඩ වුවහොත් අපේ අඩුම කුඩුම බා ගෙන ආහාර වේලක් සකස් කර ගැනීමේ හැකියාව අප සතුය. එහෙත් රාත්‍රිය උදා වන්නට මත්තෙන් කොඩ්ඩියාරයට යා ගත හැකි වේ යැයි අපේ තිබූ වැරදි විශ්වාසය හේතු කොට ගෙන කාලය ඉතිරි කර ගැනීම බඩගින්න නිවා ගන්නවාට වඩා වාසි සහගත ය.මහවැලි ගඟ ඩෙල්ටාවට අවතීර්ණ වී තිබූ නිසා එහි වංගු බොහොමයි. එක් දුනුවිල වංගුවක් හරවද්දී අපි අමුත්තක් දුටුවෙමු. ඈත ගං ඉවුරෙන් දුම් රොටුවක් අහසට විහිදෙයි. එය ගඟ අසබඩ තිබූ වන බූටෑවක් තුළින් වෑහුණු දුමාරයක් වූ නිසා මුලින් වෙනත් කිසිවක් අපේ ඇස ගැසුණේ නැත. ක්‍රම ක්‍රමයෙන් අප ඉවුර වෙත ළං වන විට දුම් රොටුව නික්මෙන ඉවුරේ එකල මෙකල වන මිනිසුන් කිහිප දෙනෙක් අපට අවධාන විය.මීට පෙර වතාවක රාත්‍රී කාලයේ ගං ඉවුරක ගිනි මැලයක් ළඟ සිටි පිරිසක් අප දැකුමින් කලබලව වනය තුළට දිව ගියා අපට මතක තිබේ. එහෙත් මෙවර අපට හමුවූ මිනිස් පොකුර කිසිදු සැකයකින් තොරව අප පිළිගන්නට මෙන් තොටුපොළට ළං වෙමින් සිටි නිසා අපි කිසිදු බියකින් තොරව ඉවුරට ළංව හබල් ගෑවෙමු.අප අපේ අතීතය ගෙවා දැමුවේ මොනතරම් අන්‍යොන්‍ය භීතියකින් යුක්තවද? එකම රටේ එකම හැඩහුරුකමින් යුත් අපි දෙ කොටසක් භාෂා දෙකක් කතා කළ නිසා කුරිරු යුද්ධයකින් හෙම්බත් වී සිටියෙමු. අපි දෙගොල්ලන්, දෙගොල්ලන් පිළිබඳව ම සැකයෙන් පසුවුණෙමු. “සුපරීක්ෂාකාරී වන්න!” ඔබේ ආරක්ෂාව පිළිබඳ දෙ වතාවක් හිතන්න!” යැයි අපට උගන්වා තිබුණි. බෝම්බය බඩ බැඳගත් කෙනා කවුරුන්දැයි අප නොදැන සිටියෙමු. අපට කළ හැකි වූයේ සියලු ම දෙනා සැකකරමින් “සුපරීක්ෂාකාරී” වීම පමණි.දුම් මාළුන්ගේ මහවැලියමේ රටේ සිටි සෑම සිංහල මිනිසෙක් ම දෙමළ මිනිසෙකු අවිශ්වාස කළේය. මේ රටේ සිටි සෑම දෙමළ මිනිසෙක් ම සිංහල මිනිසෙකු අවිශ්වාස කළේය. අවිශ්වාසය සැකය බිහිකරයි. සැකයෙන් යුතු මනෝභාවය සංශ්‍යවාදීන් බිහි කරයි. සංශයවාදය වනාහී ආදානග්‍රාහී මනෝ ව්‍යාධියකි. යුද්ධය විසින් පුරවැසියන් ව්‍යාධිකයන් කරන්නේ යැයි ලියා ඇත්තේ ඒ නිසාය.2005 දී මේ ගං දෑල මිනිසුන් කුරිරු යුද්ධයක පැටලී සිටි නිසා සංචාරකයාට මහවැලි ඩෙල්ටාව තහනම් කලාපයක් වී තිබුණේය. මහා ආඩම්බරයකින් හෝර්ටන් තැන්නේ, අග්‍රා බෝපත් ඇලිවල සිට සමස්ත මහවැලියේ ශාඛා, අප ශාඛා තරණය කරමින් “ගඟ දිගේ” ආ සංචාරකයා මනම්පිටිය පාලම අසළින් නතර කරනු ලැබුවේ කුරිරු යුද්ධයේ අත්තනෝමතික තීරණයක හේතුවෙන් ය. එහෙත් 2005න් පසු ලංකාව 2009 වසරේදී මහා යුද ජයග්‍රහණය අත්විඳ සකලවිධ පුරවැසියන් සඳහා ම සමස්ත ශ්‍රී ලංකාව ම නිදහස් කර ගත්තේ ය. මම 2009 දී ම වහාම ගමනාරම්භ කොට මහවැලියේ ඉතිරිය තරණය කිරීම සඳහා මනම්පිටියෙන් බැස්සෙමි.භූගෝලීයව නො බෙදුණු මහවැලිය දිගේ මම ගමන් කරමින් සිටියෙමි. එහෙත් දෑල දෙ වාර්ගික මිනිසුන්ගේ සිත් තවම පෑරී ගත් ගමන්ය. රට එක් සේසත් වුවද ඒ රටේ මිනිසුන්ගේ සිත් තවමත් එක්සේසත් වී නොතිබුණි. සෝමාවතියට ආසන්නව මහා රාත්‍රියේ අප ඩිංගි පදිමින් සිටින අතර ඉවුරේ ගිනි ගොඩක් ගසා සිටි මිනිසුන් අප දැක ගිනි ගොඩ නිවා වනයට දිව යන අතරතුර කථා කළේ දෙමළ භාෂාවෙන් වූ නිසා අපි බියවීමු. කොඩ්ඩියාරට ආසන්නව මහා රාත්‍රියේ වරක් අප ඩිංගිය පදිමින් සිටියදී විහිළුවට මෙන් දෙමළ වචන කියමින් ආවෙමු. ඒ හඬ ඇසුණු අසල ඉවුරක මුර සේවාවේ යෙදී සිටි හමුදා නිලධාරීන් පිරිසක් අප ප්‍රශ්න කළේ මේ දෙමළ වචනය ඇසීමෙන් අප ගැන විමසිලිමත් වූ නිසාය. තවමත් අප දෙගොල්ලන් දෙගොල්ලන්ව ම සැක කරන්නේ යැයි මට එදා සිතිණි. ජනවාර්ගික සැකය අන්‍යොන්‍ය වශයෙන් ඇති රටක ආර්ථික සංවර්ධනයක් ඇති වන්නේ් නැත.අප තොටුපළෙන් ගොඩබසින විට එහි සිටි දහයක් පමණ වූ ධීවරයින් සියල්ලන් ම කින්නියා ගම්මානයේ සිට පැමිණ සිටි ද්‍රවිඩ ධීවරයින්ය. ඔවුහු අප සැක නො කළෝ ය. ඔවුන්ගේ තිබූ විවෘත ළෙංගතුකම හමුවේ අපට ද ඔවුන්ව සැක නො සිතුණි. මේ ගංගා ධීවරයින් අප සාදරයෙන් පිළිගත්තේ ය. 2005 දී මහවැලි ඩෙල්ටාවේ දී මට හමුවූ දමිළ ජනතාව මා අවිශ්වාස කළේය. මම ද ඔවුන් අවිශ්වාස කළෙමි. එහෙයින් ‘ගඟ දිගේ” සංචාරය කර මුවදොරට යෑමේ සම්පූර්ණ අභිප්‍රාය මඟදී නවතා මට “ගඟ වටේ” යෑමේ අසම්පූර්ණ සංචාරයක යෙදෙන්නට සිදුවිය.මහවැලි ඩෙල්ටා වනයෙදී හමු වූ කින්නියා ධීවරයින්ගේ වාර්ගික සහෝදරත්වයේ හේතුව දේශපාලනික යැයි මට තේරුම් ගියේ ආ ගිය තොරතුරු විමසද්දී ය. මේ ජනතාව ඉතා ප්‍රසාදයෙන් යුතුව සිටින්නේ කින්නියා පාලම සම්බන්ධයෙනි. අතිගරු ජනාධිපතිතුමන් ලංකාවේ දීර්ඝතම පාලම වූ කින්නියා පාලම විවෘත කරද්දී මා සිටියේ මනම්පිටිය පාලම උඩය. ඒ 2009 ඔක්තෝබර් 20 වන දිනයේ ය. තවම එතැන් සිට පසු වී ඇත්තේ රත්‍රීන් තුනක් පමණි. මම දුම් ගැසූ මාළු ඉවුරට ගොඩවුණේ 2009 ඔක්තෝබර් 23 වැනි දිනදී ය. ඊට දින තුනකට පෙර විවෘත වූ කින්නියා පාලමේ ජන වටිනාකම හොඳින් ම හඳුනන පිරිස මට මහවැලි ඩෙල්ටාවේ දී පළමුවරට හමුවිය.මනම්පිටියේ මහවැලියකින්නියාව යනු වසර 30 ක දරුණු ත්‍රස්ත උවදුරට අමතරව දැඩි සුනාමි ඛේදවාචකයකටත් උරුමකම් කී අහිංසක ජනතාවක් ජීවත් වන ජනාවාසයකි. මේ ජනතාව විඳි අනේකවිධ ආර්ථික දේශපාලනික අසාධාරණකම් ඔවුන්ගේ නායකයින් ඔවුන්ට තේරුම් කොර දී තිබුණේ ජාතික අසාධාරණකම් ලෙසිනි. පොළොන්නරුවේ ගොවීහු ණය බර, නියං බර, පොහොර බර, බිත්තර වී බර හමුවේ ජීවිතය දරාගත නොහැකිව කණේරු ඇට කා මිය ගියෝය. ඔවුන් ලත් ජන අසාධාරණය වනාහී ඔවුන් සිංහල වූ නිසා හට ගත් ජන අසාධාරණයක් යැයි ඔවුන්ගේ නායකයෝ ඔවුන්ට කියා නුදුන්නෝ ය. එහෙත් කින්නියාවේ, වැල්වැටිතුරේ ධීවරයින් විඳි ජන අසාධාරණය වනාහී ඔවුන් දමිළ වූ නිසා සිදුවූවක් යැයි ඔවුන්ට වැදි බණ කියූ ඔවුන්ගේ නායකයින් වෙනත් විදේශීය බෙදුම්වාදීන් පිරිසකගෙන් රැවටුම් ලැබී සිටියේය. පළමුව තමන් රැවටී දෙවනුව තම වර්ගයා රවටවූ උතුරේ ත්‍රස්ත නායකයින්ගේ මායා පළිහෙන් මිදුණු මහා ජන සන්නිපාතය නන්දිකඩාල් කලපුව තරණය කොට නිදහස ලබා ගත්තෝය.නිදහස හඳුනන්නේ යුද්ධයෙන් පීඩා විඳි ජනතාවන් ය. කින්නියා ධීවරයින් නිදහස අත් විඳින්නේ ඉත සිතින් යුතුවයි. ඔවුන්ගේ සතුට ඉහවහා ගොස් ඇත්තේ තමන්ගේ ඇස් පනාපිට සිදුවන යෝධ සංවර්ධන ඔවුන්ගේ අනාගත පරම්පරාවන් ජන අසාධාරණයෙන් මුදවන ස්ථිරසාර ආර්ථික දේශපාලන ක්‍රියාවලියක් බව දන්න නිසාය.ඔවුහු කින්නියාවල සිට කිලෝමීටර 25ක් පමණ දුර ගෙවා මේ වාඩියට පැමිණ සිටීති. ඔවුන් පැමිණි කරත්තය අපූරු හැඩයකින් යුතු වූ එකකි. එවැනි කරත්ත මා මීට පෙර කේරළයේ දී ද දැක තිබුණෙමි. ගඟ නැම්මක් ගන්නා දුනිවිල ලක්ෂණයක ඉදි වී ඇති රුක් වදුලු තැනි බිමේ ඔවුන් වාඩිය ඉදි කරගෙන ඇත. මෙහි සිට දැල් ගසා ගඟෙහි මාළු අස්වැන්න ගන්නා ඔවුහු දිනපතා මාළු අස්වැන්න තම ගම්බිම්වලට ප්‍රවාහණය නොකරති. මේ මාළු කල්තබා ගන්නේ් අයිස් දමා හෝ ශීත කාමරවල දමා හෝ නොවෙයි. මාළු කල්තබා ගන්නේ දුං ගසාය.මේ ඉසව්වේ ඉන්නා මාළු ගහනය වැඩි බවත් උන් තරමින් සෙසු මාළුන්ට වඩා විශාල බවත් ඔවුන්ගේ විශ්වාසයයි. මේ ඉසව්වේ මහවැලි ගඟේ කිලෝ 60ක් බරැති මඩු මාළු ඉන්නවා යැයි ඔබට විශ්වාස කළ හැකිද? කිලෝ 80ක් තරම් විශාල ගං මාළු බොහෝ ප්‍රමාණයක් මෙහි සිටිති. උන් අල්ලා පලා සුද්ද කොට දුමේ අතුරා යටින් දුං ගසා ඒවා සකස් කර ගනී.ඔවුන්ගේ දුම්මැස්සේ අතුරා සිටි මාළුන් විවිධ ප්‍රමාණවලින් යුක්තය. කුඩා ප්‍රමාණයේ මාළු කූරිපිටින් ද, ලොකු ප්‍රමාණයේ මාළු කුට්ටි කොට ද දුම් ගසති. දුම් ගැසූ මාළු අමුවෙන් ද කා දැමිය හැකිය. ඒවා දුමෙන් තැම්බී ඇත. උම්බලකඩට සමාන රහකින් සහ ඊට වඩා මොළොක් මසකින් යුක්ත දුං ගැසූ මාළුවල රසය හොඳින් මතක හිටින රසයකි.මා මීට පෙර ලංකාවේදී දුං ගැසූ වැව් මාළු සහිත පළාත් දෙකක සංචාරය කර ඇත. කන්තලේ වැවේ මාළු අල්ලා දුං ගසන ව්‍යාපාරයක් සහ මහ මාවත් දෙපස ඒවා විකුණන කඩ මණ්ඩියක් කන්තලේ ප්‍රදේශයේ හමුවෙයි. මේ ඊයේ පෙරේදා මම ඌව වෙල්ලස්ස සංචාරය කරමින් බිබිලේ සිට අම්පාර දක්වා ගමන් කළෙමි. නිල්ගල වන පියසේ ඇති ගල ඔය ගල්ඔය ජලාශය බිහි කරයි. ගල්ඔය සේනානායක සමුද්‍රයේ වේල්ල ඉදිවී ඇති ඉඟිනියාගල සිට සියඹලාණ්ඩුව දක්වා ගමන් කරන්නෙකුට ඉඟිනියාගල සහ දෙමටපිටිය ආදී ගම්මානවලදී මේ රසැති දුං ගැසූ වැව් මාළු ලබාගත හැකි කඩ සාප්පු හමුවෙයි.මා යුරෝපයේ දී, නවසීලන්තයේ දී සහ දක්ෂිණ අපි‍්‍රකානු ලෙසතෝ රාජ්‍යයේදී ආහාරයට ගෙන තිබුණු ”ඉථධඬඥ ජ්ඪඵඩ”වලට වඩා කින්නියාවේ, කන්තලේ සහ ඉඟිනියාගල දුං ගැසූ මාළු රසවත් බව මාගේ දිව හොඳින් හඳුනයි. මහවැලි ඩෙල්ටාවේ දී කින්නියා සහෝදර ධීවරයින් දුන් දුං ගැසූ මාළු සහිතව බත් කෑ මම මහවැලියේ අවසානය දක්වා ගමනාන්තය දක්වන්නට යළිත් ඩිංගියට නැග්ගෙමි.රාත්‍රිය උදාවිය. අප ඩෙල්ටාවේ අතරමං විය. තරු ලකුණු බලා උතුර සොයාගෙන හැකි වෙර යොදා හබල් ගසා මධ්‍යම රාත්‍රිය පසු වී හෝරා දෙකකින් පසු මම මහවැලි තරණයේ අවසාන ජයග්‍රහණය භුක්ති වින්දෙමි. පුරවැසියකුට තම මාතෘ භූ®මියේ හදබිම් ගංගාව හරහා සංචාරය කිරීමට ලැබීම කවර නම් භාග්‍යක් ද? මම කොඩ්ඩියාර් වෙරළේ මහවැලි ගං මෝයේ ගංගෙයි තොටමුණේ වැතිර ගත්තේ දරාගත නොහැකි වෙහෙස නිසා ම නොවේ. කිලෝමීටර 330ක් ගඟ දිගේ පැමිණි ප්‍රහර්ෂයටමත් නොවේ. අග්‍රා ඔය, හැටන් ගඟ, නානු ඔය, කොත්මලා ඔය, පූඬලු ඔය ආදී අතු ගංගා සියල්ල හරහාම පමණක් නොව උමා ඔය, හිප්පොල ඔය, බදුලු ඔය, උල්හිටිය ඔය සහ අඹං ගඟ ආදී මහවැලියේ සියලුම මහා අතු ගංගා හරහා ද පැමිණි නිසාමත් නොවේ.මම මහවැලි වංශය හරහා සංචාරය කෙරුවෙමි. මම ශ්‍රී ලාංකේය හදබිම හරහා සංචාරය කෙරුවෙමි. මම මහවැලි භූගෝලය හරහා, මහවැලි සමාජය හරහා මහවැලි සංස්කෘතිය හරහා ද සංචාරය කෙරුවෙමි. මම බෙදුණු රටක මහවැලිය හරහාත් නොබෙදුණු රටක මහවැලිය හරහාත් සංචාරය කෙරුවෙමි. මම 2005 ට එහා ශ්‍රී ලංකාවේ මහවැලිය හරහාත් 2005ට මෙහා ශ්‍රී ලංකාවේ මහවැලිය හරහාත් සංචාරය කෙරුවෙමි.මම මහවැලියට ආදරය කරමි. මෙ රටේ ජීවත්වන සකලවිධ පුරවැසියන්ගේ ප්‍රාර්ථනාවෙන් ම මම මහවැලියට සෙත් පතමි. අරිය ජලවහන ශ්‍රී ලංකාවේ සියලු ගංගාවන්ගේ මාතෘ ගංගාව වන්නේ ඇයයි. අනාගතයටත්, අනාගත ශ්‍රී ලංකා මානව වංශයටත් මහවැලිය රැකගත යුතුය. ඇය අපව බිහි කළා සේ අප ඇය රැක ගත යුතු යැයි මම ගංගෙයි තොටමුණේ දිගා වී ඒ සාර පස සිප ගනිමින් ප්‍රාර්ථනා කෙරුවෙමි.ලබන සතියේ - හිමේ ගොසින්ජැක්සන් ඇන්තනීwww.jacksonanthony.com ඡායාරූප – දිනේෂ් ලක්දුසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av1105151</link>
    <topic>යාත්‍රා</topic>
    <author>හිරුණි</author>
    <content>යාත්‍රාකුස - පබාවතී කතා වස්තුව චිත්‍රපටයට නැඟෙන බව දැන් කවුරුත් දන්න කරුණක්. ඒ අපේ ප්‍රවීණ චිත්‍රපට අධ්‍යක්ෂ මහාචාර්ය සුනිල් ආරියරත්නයන් අතින්. මේ චිත්‍රපටයේ පබාවතී ගේ මව (සීලවතී/ බිසව) වශයෙන් චරිත නිරූපණයට එක් වන්නේ කුසුම් රේණුයි. තම ජීවිතයේ ලද සුවිශේෂම තිළිණයක් වශයෙන් මේ චරිතය ගැන කතා කරන්නට කුසුම් රේණු පසුගියදා රසඳුන හා එක් වුණා.“මුලින් ම මමත් කියන්න ඕන මේ චිත්‍රපටයේ ආරම්භක අවස්ථාවට සහභාගි වෙන්නට නොහැකි වීම ගැන කනගාටු වෙනවා.ඒකට එකම හේතුව වුණේ 2600 වැනි සම්බුද්ධත්ව ජයන්තිය නිමිත්තෙන් ශ්‍රී දළදා සමිඳුන්ට අට පිරිකර 1500 ක් මෙහෙණින් වහන්සේලාත් සමඟ පූජා කරන පින්කමකට සහභාගි වූ නිසයි. කාන්තාවන් වශයෙන් දළදා සමිඳුන් අභියසට යද්දී හේමමාලා කුමරිය ගේ රූපය දැක්කම මටත් ලොකු ආඩම්බරයක් දැනුණා.මුහුරත් උලෙළට සහභාගිවෙන්න නොලැබුණත් මගේ උපරිම දායකත්වය ‘කුස පබාවතී’ වෙනුවෙන් පිරිනමන්න මම සැදී පැහැදී ඉන්නේ. මේක මම ලබපු ඉතාම උසස් තෑග්ගක්. ජයන්ත චන්ද්‍රසිරිගේ දුටුගැමුණු චිත්‍රපටයේ ‘විහාරමහා දේවිය’ ගේ චරිතය රඟපෑම මදක් පමා වීම ගැන මම සිත් රිදීමෙන් සිටියේ. මේ කියූ දෝමනස්සයන් මේ චරිතය නිසා තුරන් වුණා. ඉස්කෝලෙ කාලෙදි කුස පබාවතී නාට්‍යයේ පබාවතීගේ චරිතයත් මම රඟපෑවා. මෙදා පබාවතීගේ අම්මා වීම මට සුවිශේෂියි. මේ සුවිශේෂී අවස්ථාවට මා යෝජනා කරපු සියලු දෙනාටම මගේ ස්තුතිය, ගෞරවය පිරිනමනවා.80 දශකයේ මැද භාගයේ දී ඇරඹි මෙරට සංගීත කණ්ඩායම් අතර අතිශය ජනප්‍රිය වුණු කණ්ඩායමක් ‘සන්ෂයින්’ සංගීත කණ්ඩායම. ඔවුන් දිගු නිහැඬියාවකට පසුව නැවත ප්‍රසංග වේදිකාවට ඇවිත් තිබෙනවා. ඔවුන්ගේ මේ යළි පැමිණීම පිළිබඳ සන්ෂයින් නායක ලාල් විතානගේ පැවසුවේ මෙවැන්නකි.“සන්ෂයින් කියන්නේ වාදකයන් බිහි කර අනෙක් කණ්ඩායම්වලට ලබා දුන් මැෂිමක් බවට පත්වුණු සංගීත කණ්ඩායමක්. පසුගිය කාලයේ අපේ කණ්ඩායමට අප්‍රකටව ඉන්න සිදුවුණේ අපේ දක්ෂ වාදකයන් අනෙකුත් කණ්ඩායම් වලට යාම නිසයි. එහෙත් මින් පසු අපේ කණ්ඩායමේ වාදකයින් වෙනත් කණ්ඩායම්වලට බෙදා හැරීම සම්පූර්ණයෙන් නවතා අපි ඉදිරියට යනවා. ඔවුන්ගේ ලිපිනය - සන්ෂයින්, කුරණ, මිගමුව.ජනප්‍රිය නළුවෙකු හා ගායකයෙකු ද වන මහේෂ් ජයසිංහ ගේ පුත් ඉරාන් ජයසිංහ දැන් සංගීත ක්ෂේත්‍රයට එකතු වී සිටිනවා. ගී පද රචනය, තනු නිර්මාණය, ගායනය මෙන් ම ගීත සංගීතවත් කර පටිගත කිරීම දක්වා සියලු කටයුතු තමන් විසින් ම සිය නිවෙසේ පිහිටි ශබ්දාගාරයේදී කරගන්නා ඉරාන් වෙන්නප්පුවේ ‘චැලෙන්ජර්’ සංගීත කණ්ඩායමේ ද නායකයා ය.“මගේ අලුත් ම ගීතය ‘මේ මාවතේ’ ළඟදී එළි දැක්වූවා. මීට පෙර මම ගායනා කළ ‘ආදර ළඳුනේ’ ගීතයට හොඳ ප්‍රතිචාර ලැබෙමින් තිබෙන නිසා තමයි ‘මේ මාවතේ’ ගීතය නිර්මාණය කළේ. හෙමින් ගමනකින් සංගීත ක්ෂේත්‍රයේ ස්ථාවරයක් ඇති කර ගන්න මම බලාපොරොත්තු වෙනවා.”60 - 70 දශකවල ජනප්‍රිය සංගීත කණ්ඩායම් වාදකයෙකු වූ සංගීතවේදී, ගායන ශිල්පී ක්ලෝඩ් ප්‍රනාන්දු පෙරදිග සහ අපරදිග ඕනෑම ගී ආරක් අනුව ගීත නිර්මාණයට දක්ෂ නිර්මාණකරුවෙකි. මේ දිනවල ඔහු නව පරපුරේ ගායක ගායිකාවන් සඳහා ගී නිර්මාණය කරදීමේ කාර්යයට අත ගසා තිබෙනවා.“දැන් ඇහෙන ගී වැඩිහරියක් පවතින ඒවා නොවෙයි. ඒ නිසා අලුත් පරම්පරාවට පවතින ගීත නිර්මාණය කර දීම යුතුකමක් ලෙස මම කල්පනා කළා. ගායන හැකියාව ඇති නවක ගායක ගායිකාවන්ට ඉදිරියට ඒමට අතහිත දීමක් ලෙස ඉතා සාධාරණ ව මෙම කටයුතු කරන්නට ඔහු බලාපොරොත්තු වෙනවා. 41/ ග්‍රෑන්ඩ් වීදිය, මීගමුව ඔහුගේ ලිපිනයය.ජනප්‍රිය ටෙලිනාට්‍ය හා චිත්‍රපට නළුවෙක් වන චන්දික නානායක්කාරගේ පියා පසුගියදා අභාවප්‍රාප්ත වුණා. චන්දිකගේ ජීවිතයට සෙවණැල්ලක් වූ සිය පියාගේ අභාවයෙන් පසු තවමත් ඔහු ඉන්නේ මේ වියෝවීම දරා ගැනීමට අපහසුවෙන්.“තාත්තා ඉතාම හොඳ ශරීර සෞඛ්‍යයෙන් හිටපු කෙනෙක්. වයස අවුරුදු 65 ක්. මම දීපා මෙහෙතාගේ චිත්‍රපටයේ රූගත කිරීම්වලට සහභාගි වෙලා ඉන්නකොට තමයි ඔහු මිය ගිය පුවත මට ආරංචි වුණේ. ඇත්තටම ඒ වියෝවීම අදටත් මට දරාගන්න බෑ. මට හිතෙන්නේ තවමත් තාත්තා මා ළඟ ඉන්නවා වගෙයි. මම නළුවෙක් වෙනව දකින්න තාත්තා කැමැති වුණා. මා ගැන ලියපු ආටිකල් ඔක්කොම තාත්තා තමයි කපල එකතු කළේ. චන්දිකගේ පියා මිය යයි’ කියලා දාපු නිවුස් එක කපල අලවන්න කෙනෙක් නැති වුණා.“අපේ තාත්තා හිටපු විදුහල්පතිවරයෙක්. අවසාන කාලේ ඔහු මිය යනවිටත් ඇමැති ජෝන් සෙනෙවිරත්න ගේ සම්බන්ධීකරණ ලේකම් විදියට වැඩ කළා. ඔහු විදුහල්පතිවරයෙක් වුණත් කිසි දවසක අපට ආඥාදායකයෙක් වුණේ නෑ.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av1105152</link>
    <topic>සිනා කතා</topic>
    <author/>
    <content>සිනා කතාඅඛිලා, බැංකුවේ සම්මුඛ පරීක්ෂණයට පෙනී සිටියේ හොඳින් සූදානම්වය. ඈ සම්මුඛ පරීක්ෂණ මණ්ඩලය හමුවට කැඳ වූ විට එහි එක් සාමාජිකයකු ඇගෙන් මෙසේ ඇසීය.’මොකක්ද ඔයාගෙ උපන් දිනය?’’පෙබරවාරි 20’ අඛිලා කීය.’මොන අවුරුද්දෙ ද?’ බැංකු නිලධාරියා විමසීය.’හැම අවුරුද්දෙම පෙබරවාරි 20 තමයි.’ අඛිලා සිනාසී පිළිතුරු දුන්නේය.’ඒයි සුගත්, තමුසෙගෙ කටට මොකද මේ වුණේ?’ නසාර් ඇසුවේ ඉදිමුණු තම මුඛය අතින් මුවා කර ගනිමින් ආපන ශාලාවට ගොඩවූ, තම කාර්යාල සගයකු වු සුගත් දෙස පුදුමයෙන් බලමිනි.’මම අර වීරකෝන්ට රුපියල් 100ක් දෙන්ඩ තියෙනවා. ඒක වෙලාවට දුන්නෙ නෑ කියල ඌ මගෙ දත් දෙකක් කැඩුවනෙ’ සුගත් වේදනාවෙන් කීවේය.’දෙයියනේ එහෙනම් මං ඉවරයි’ නසාර් ඔළුවේ අත ගසා ගනිමින් කීවේය.’ඒ කොහොමද තමුසෙ ඉවර වෙන්නෙ?’ සුගත් ඇසුවේ මවිත වෙමිනි.’යකෝ මං වීරකෝන්ට රුපියල් 500ක් ණයයිනෙ’ නසාර් නානා කීවේ ආරෝවට පොල් හිටෙව්වාක් මෙන් වූ තම දත් ඇන්දට අත තබමිනි.මහා ගංවතුරකින් මුළු නගරයම වට වී තිබුණි. එයට කොටුවී සිටි පිරිස බේරා ගැනීම සඳහා පැමිණි හෙලිකොප්ටරයට ගංවතුරට කොටු වූ අය ආරක්ෂිත ස්ථාන කරා ගෙන යන්නට කීප වතාවක්ම එහා මෙහා යන්නට සිදුවිය.මෙසේ ගමන් වාර රාශියක් එහා මෙහා ගිය හෙලිකොප්ටරයේ නියමුවා අතිශයින් වෙහෙසට පත්ව, තවදුරටත් එම කාර්යයෙහි නිරත වීමට බැරි තරමට හෙම්බත්ව සිටියේය. අන්තිමේදී අනාථ ව සිටි ඉතිරි සියලු දෙනාටම ඇසෙන සේ ඔහු මෙසේ කීවේය.’අපි මේ අන්තිම ගමනයි යන්නෙ. යන්ඩ ඉන්න අය ඔක්කොම නඟින්න.’’ඔයා කලින් කුමාර එක්ක එන්ගේජ් වෙලා හිටියා නේද? ඇයි අනේ ඔයා ඊට පස්සෙ එයාව බඳින්ඩ අකමැති වුණේ?’ මානෙල් අමිතාගෙන් ඇසුවේ මිතුරියකගේ නිවෙසේදී හමුවූ විටෙක දී ය.’එයා ගැන මගේ තිබුණු අදහස, ආස්සරේ කරද්දි වෙනස් වුණා අනේ, ඒකයි’ අමිතා කීවාය.’එහෙනං ඇයි ඔයා එයා දීපු ඔය මුද්ද තවමත් අතේ දාගෙන ඉන්නෙ?’ මානෙල් ඇසුවේ සෝපාහාසයෙනි.’ඒක ගැන අදහස තවම වෙනස් වුණේ නැහැනෙ. ඒකයි.’ අමිතා ඇස් නටවා කීවාය.’මට හොඳ නත්තල් කාඩ් එකක් තෝරලා දෙනවද?’ නත්තල් සුබපැතුම් පත් අලෙවිය සඳහා වෙන්වූ කුටිය සිසාරා බැලූ චමිල එහි සේවකයකු හට කීවේය.’කාට යවන්නද?’ සේවකයා ඇසීය.’ආදරේ කරන ගෑනු ළමයට’ චමිල පිළිතුරු දුන්නේ තරමක ලැජ්ජාවකිනි.නත්තල් කාඩ් රැසක් පිරික්සූ සේවකයා ඒ අතරින් එකක් තෝරා, එහි වූ වගන්තියක් දක්වමින් එය චමිල වෙත දිගු කළේය.’එහෙම නං මේ කාඩ් එක ගන්න. ‘මා ආදරය කරන එකම තරුණියට...’”’මට ඔය වර්ගයේ කාඩ් 10ක් දෙන්න’ චමිල සේවකයාට කීවේය.එක් වෙළෙඳ ව්‍යාපාරයක් සඳහා සේවකයන් බඳවා ගැනීම පිණිස සම්මුඛ පරීක්ෂණයක් පැවැත්විණ. ඒ සඳහා පැමිණි කරුණාදාස, ඒ හමුවේ පෙනී සිටි අවස්ථාවේ එහි සාමාජිකයකු ඔහුගෙන් මෙසේ ඇසීය.’තමන් මීට කලින් රස්සාව කරපු තැනින් දුන්න සහතිකයක් හෙම තියෙනවද?’’ඔව් සර්’ යටහත් පහත්ව පිළිතුරු දුන් කරුණාදාස තම ලිපිගොනුවෙන් සහතිකයක් තෝරා ඉදිරිපත් කෙළේය. එහි මෙසේ සඳන්ව තිබිණ.’කරුණාදාස මහතා අප ළඟ සතියක් වැඩ කළ අතර එහිදී අපි ඔහුගෙන් සෑහීමකට පත්වීමු”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av1105153</link>
    <topic>ලංකාවේ රසිකයන්ගේ ආදරය මගේ නිළි ජීවිතයට ආශිර්වාදයක්</topic>
    <author>ගාමිණී සුසන්ත</author>
    <content>ලංකාවේ රසිකයන්ගේ ආදරය මගේ නිළි ජීවිතයට ආශිර්වාදයක්- පූජා උමාශංකර්අද ‘සතුටු සාමීචියට’ එක්වන්නී පූජා උමාශංකර්ය. ඉන්දියාවේ ජීවත් වුවද පසුගිය වකවානුවේ ඇය රඟපෑ සිංහල චිත්‍රපට නිසා ඇය ශ්‍රී ලාංකේය චිත්‍රපට රසික රසිකාවන් හට ඉතා සමීප චරිතයක් වී හමාරය. ඇය රූමත් මෙන්ම දක්ෂ රංගන ශිල්පිනියකි. පසුගිය වසර දෙක තුනක කාලය තුළ චිත්‍රපට රංගනයෙන් ඉවත්වී සිටියද පූජා දැන් ශ්‍රී ලංකාවේ නිපදවෙන දැවැන්තම සිනමා නිර්මාණයකට රංගනයෙන් දායක වී සිටින්නීය. ඒ; මහාචාර්ය සුනිල් ආරියරත්නයන් නිර්මාණය කිරීමට සූදානම් වන ‘කුස - පබා’ චිත්‍රපටයටය. මෙම චිත්‍රපටයේ ‘පබා’ පූජාය.ඔබ මින් ඉදිරියට චිත්‍රපටවල රඟ නොපාන බව මීට ටික කලකට පෙර ප්‍රකාශ කර තිබුණා. එහෙම නම් ඇයි ඔබ “කුස - පබා” චිත්‍රපටයට සම්බන්ධ වුණේ?මම අවසන් වතාවට චිත්‍රපටයක රඟපෑවෙ 2008 වසරේ. ඒ “සුවඳ දැනුණා ජීවිතේ” චිත්‍රපටයේ. තාත්තා මට කිව්ව එයින් පසුව රඟපෑමෙන් ඉවත් වෙන්න කියල. ඒ නිසා මම ගෙදරට වෙලා හොඳට කාලා බීලා නිදහසේ හිටිය. එහෙම ඉන්නකොට තමයි “කුස - පබා” චිත්‍රපටයේ රඟපාන්න ආරාධනයක් ලැබුණේ. සුනිල් ආරියරත්න සර් ධම්මික සිරිවර්ධන අංකල් හරහා මේ ගැන අම්මට කියල තිබුණා. අම්ම මට කිව්වා. ධම්මික අංකල් තාත්තත් එක්ක ගොඩක් වෙලා කතා කරල තිබුණා. මම දන්නෙ නැහැ ඒගොල්ල මොනවා කතා කළාද කියල.කොහොම හරි මගෙ තාත්තගෙ අවසරය ලැබුණා මේ චිත්‍රපටයෙ රඟපාන්න. මට තාම හිතාගන්න බැහැ තාත්තගෙ අවසරය කොහොමද ලැබුණේ කියල. පසුව තාත්තා අම්මට කියල තිබුණා “කුස ජාතකය බෞද්ධ සාහිත්‍යයේ එන ලස්සන කතාවක්. ඒ වගේම එය ලංකාවෙ ඉතිහාසයෙ කොටසක් වගේ ම ලාංකිකයන්ට සමීප කතාවක්. මේක නිකම්ම නිකම් පේ‍්‍රම කතාවක් නෙමේ. ඒ නිසා මේ චිත්‍රපටයේ මගෙ දුවට රඟපාන්න ඉඩ නොදුන්නොත් ඒක එයාට කරන අසාධාරණයක්. ඒ නිසා මේ චිත්‍රපටයෙ රඟපාන්න අපි දුවට අවසර දෙමු කියල. මට තාත්ත කිව්ව ඔයා මේ චිත්‍රපටයේ වැඩ ඉක්මනින් ඉවර කරල ආපහු ඉන්දියාවට එන්න කියල.ඔබ කුස පබාවතී කතාව කියවල තියෙනවද?කුස පබාවතී කතාව මම තරමක ලොකු ළමයෙක් වුණාට පස්සෙ කීප සැරයක් ම කියෙව්ව. ඊට ඉස්සර මමයි මල්ලියි පුංචි කාලෙ අපේ අම්ම අපිව රෑට නිදිකරවන්න මේ කතාව නිතරම කියනව. ඒ නිසා මම මේ කතාව මුලින්ම ඇහුවෙ පුංචිම කාලෙදි. ඒ කාලෙම මගෙ හිතේ පබාගෙ චරිතය තදින්ම ඇඳිලා තිබුණා.පබා කුමරිය ගැන මම ගොඩක් හිතුව. ඒත් මට එදා හීනෙකින්වත් හිතුනෙ නෑ කවදාහරි පබා කුමරියගෙ චරිතය චිත්‍රපටයක නිරූපණය කරන්න මට අවස්ථාව ලැබෙයි කියල. මේ චරිතය නිරූපණය කරන්න මට අවස්ථාව ලැබීම මට ලැබුණු වාසනාවක්. ආඩම්බරයට කරුණක්. මගෙ අම්ම පුංචි කාලෙ මේ කතාව කියල දුන්න හැටි මගෙ මතකයෙ තාම තියෙනව.ඔබ මෙතෙක් රඟපාල තිබුණෙ වාණිජමය චිත්‍රපටවල. “කුස - පබා” ඊට හාත්පසින්ම වෙනස් චිත්‍රපටයක්. මේ පිටපත දුටුවම ඔබට මොකද හිතුනෙ?විවිධාකාර චරිත නිරූපණය කිරීමට ලැබීම ඕනෑම රංගන ශිල්පිනියකට ලැබෙන වාසනාවක්. අපි ඒ අභියෝගය බාරගත යුතුයි. ඒ චිත්‍රපටය වාණිජමයද කලාත්මකද කියන එක රංගන ශිල්පිනියකට ගැටලුවක් නොවිය යුතුයි. ඒ මගේ හැඟීම. මේ පිටපත මට ලැබුනම පුදුම හිතුණා. මේක මා තුළ තිබුණු හීනයක් නෙමෙයි. මොකද, පබා චරිතය මට රඟපාන්න ලැබෙයි කියල මම හීනෙකින්වත් හිතුවෙ නෑ.මේක මට ලැබුණු වාසනාවක්. මගෙ හැකියාව සියයට සීයක් නෙමෙයි සීයට දෙසීයක් ලබා දෙන්න මම උත්සහ කරනවා. හැබැයි මගෙ හිතේ පුංචි බයකුත් නැතිවම නෙමෙයි. ඒත් මේ චිත්‍රපටයට සම්බන්ධ වෙලා ඉන්න පිරිස ගැන හිතනකොට ඒ බය නැතිවෙලා යනවා. චිත්‍රපටයේ අධ්‍යක්‍ෂවරයා නළු නිළියන් ඇතුළු සියලුම දෙනා ශ්‍රී ලංකාවෙ සිනමා ක්ෂේත්‍රයේ ඉන්න දැවැන්තයින්. මේ චිත්‍රපටයට මගෙ හැකියාව උපරිමයෙන් දෙන්න මට හැකිවේවි කියලා මම ප්‍රාර්ථනය කරනවා.ශ්‍රී ලංකාවෙ රංගන ශිල්පීන්ගෙන් සහ ශිල්පිනියන්ගෙන් ඔබට ලැබෙන්නෙ මොන වගේ සහයෝගයක් ද? ප්‍රතිචාරයක් ද?මාත් එක්ක චිත්‍රපටවල වැඩ කරන අය එක්ක මම රඟපාන කාලසීමාවේදී හොඳින් ඇසුරු කරනව. ඔවුන් මට ගොඩක් ආදරෙයි. හැබැයි ලංකාවෙ රංගන ශිල්පීන් ශිල්පිනියන් ගොඩක් දෙනෙක් ආශ්‍රය කරන්න මට අවස්ථාව ලැබෙන්නෙ නෑ. ඒකට හේතුව තමයි මම ලංකාවට ඇවිත් චිත්‍රපටයක රඟපාල ඉක්මනින්ම ආපහු ඉන්දියාවට යන නිසා. ඒ නිසා ශ්‍රී ලංකාවෙ යාළුවො මට ගොඩක් නැහැ.ශ්‍රී ලාංකේය ප්‍රේක්ෂකයින්ගෙන් ලැබෙන ප්‍රතිචාර, ආදරය මොන වගේද?අනේ ඇත්තටම හරිම පුදුමයි ලංකාවෙ ප්‍රේක්ෂකයින් මට දක්වන ආදරය හිතවත්කම ගැන හිතන විට. වෙලාවකට මට හිතෙනව මම කොච්චර නම් වාසනාවන්තද කියල ඔවුන්ගෙ ආදරය ලබන්න. ඒක මගෙ දක්ෂතාවයකට ලැබුණු දෙයක් නෙමෙයි. ඒක මගෙ වාසනාවට ලැබුණු දෙයක්. මට දෙවියන් දුන් දෙයක්. ඒක මට ආඩම්බර වීමට හේතුවක් නෙමෙයි. ඉතාම නිහතමානීව ශ්‍රී ලාංකේය ප්‍රේක්ෂකයින්ගෙන් ලැබෙන ආදරය මම පිළිගන්නව. ඔවුන්ගෙ ආදරය, පිළිගැනීම නැතිනම් පූජා උමාශංකර් කියල නිළියක් නෑ. ඔවුන්ගෙ ආදරය නිසයි මම මෙහෙම ඉන්නෙ. ඔවුන්ගෙ ආදරය මට ආශිර්වාදයක්. ඒ ආදරය මගෙ ගතට හිතට දෙකටම හොඳයි.ඔබගේ ආදරය දිනාගත් විශේෂ කෙනෙක් එහෙම ඉන්නවද?නැහැ. මට තවම පෙම්වතෙක් නෑ. ඉගෙනගන්න කාලෙ මම හිටියෙ ගැහැනු ළමයින්ගෙ නේවාසිකාගාරවල. පිරිමි ළමයින් එක්ක ගැටෙන්න මට අවස්ථාවක් ලැබුණෙ නෑ. අධ්‍යාපනයෙන් පසුව මම චිත්‍රපටවලට සම්බන්ධ වුණා. චිත්‍රපට ජීවිතය හරිම අවිවේකීනෙ. ඒ නිසා ප්‍රේමය ගැන හිතන්න වෙලාවක් තිබුණේ නෑ. මගෙ තාත්ත මට ගැළපෙන කෙනෙක් සොයනව මාව විවාහ කරල දෙන්න. තාත්ත දවසක් මට කිව්ව ඔයා කාටහරි ආදරය කරනවා නම් අපිට කියන්න අපි ඒක කරල දෙන්නම් කියල. මම තාත්තට කිව්ව “තාත්ත මට ගැළපෙන කෙනෙක් හොයන්න තාත්ත හොයල දෙන කෙනෙක් එක්ක විවාහ වෙන්න මම කැමැතියි” කියල. ඒ නිසා තාත්ත හොයල දෙන කෙනෙක් එක්ක මම විවාහ වෙනවා.ඔබේ විවාහය ළඟදි සිදුවේවිද?මීට අවුරුද්දකට පමණ ඉස්සර මගෙ අම්මට කවුද කෙනෙක් ටෙලිෆෝන් එකෙන් කියල තියෙනව “ඔයාගෙ දුව පූජා හරියටම 2011 අවුරුද්දෙ මැයි 05 වැනිදා විවාහ ගිවිස ගන්නව“ කියල. ඒක තරමක් දුරට ඇත්ත වුණා. ඒ කුස - පබා චිත්‍රපටයේ වැඩ ඇරඹුණු නිසා. මේ චිත්‍රපටයේ වැඩ ආරම්භ කිරීම පබා කුමරිය කුස සමඟ විවාහ වුණා වගේ වැඩක්.ගාමිණී සුසන්තඡායාරූපය – ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av1105154</link>
    <topic>අන්ධ ගල් කුළ අඳුර විනිවිද බුදු නෙතින් බැලුවෝ කුලුණු ගුණයෙන් තෙත් ළයක් වී ලොවට මෙත පෑවෝ</topic>
    <author>තුෂාරි වික්‍රමසිංහ</author>
    <content>අන්ධ ගල් කුළ අඳුර විනිවිද බුදු නෙතින් බැලුවෝ කුලුණු ගුණයෙන් තෙත් ළයක් වී ලොවට මෙත පෑවෝසමාධි මහිමේ... අන්ධ ගල් කුළ අඳුර විනිවිද බුදු නෙතින් බැලුවෝ කුලුණු ගුණයෙන් තෙත් ළයක් වී ලොවට මෙත පෑවෝසොඳුරු වන පෙත සුපුල තුරු රැස මොනරගල ගම්පියස ගිරි හිස නොමඳ කුලුණින නිසල පියොවින ගුවන දිදුලන විපුල බුදුසඳවැදුණු ගල්කටු පහර ඉවසා මලෙක මෙලෙකින් මොළොක් වූ හද මුවග පැතිරෙන හැඟෙන නොහැඟෙන මඳහසින ලොව බලන හැම සඳඅගත අනගත අනත සත්වග බැතින පුද දෙන මලින් පුද ලැබ පවතු කප් හිම තෙක්ම හිමිසඳ විනේදන මන සනසමින සොඳඑගොඩමුල්ලේ අමරමෝලි ස්වාමීන් වහන්සේ සමාධි බුදු පිළිමය නෙළීමේ කටයුතු නරඹමින්මිනිස් ඉතිහාසය තුළ පහළ වූ මහා ශාස්තෘන්වහන්සේ නමකගේ ආධ්‍යාත්මික ජයග්‍රහණය සමරන්නට ඇත්තේ තව දින කීපයකි. එනම්, සිදුහත් මහ බෝසතාණන් වහන්සේ සම්බුදු පදවියට පත්ව වසර 2600ක් සපිරෙන්නේ පින්බර වෙසක් මාසයේදී වීමය. මෙය බෞද්ධ ජනතාවට සුවිශේෂී අගනා අවස්ථාවකි. මේ මහා බෞද්ධ උළෙල කේන්ද්‍රකොට ගෙන මුළුමහත් ලක්වාසීහු ද ජාත්‍යන්තර බෞද්ධ බැතිමත්හු ද විවිධත්වයෙන් යුත් වැඩසටහන් රැසක් උත්කර්ෂවත් අන්දමින් සිදු කරන්නට සැදී පැහැදී සිටිති.මෙවන් වකවානුවක ඉදිවුණු ඉතාම දැකුම්කලු සමාධි බුදුපිළිමයක් අප නෙත ගැටෙන්නේ කුරුණෑගල දිස්ත්‍රික්කයේ රිදීගම - මොනරාගල රම්බොඩගල්ල විද්‍යාසාගර පිරිවෙණේදීය. දර්ශනීය සෙල් තලාවක ඉදිවුණු මේ පින්බිමේ විශාල ගල්කුලක මෙකී සමාධි බුදුපිළිමය ඉදිවන්නේ මුළු මහත් ලෝකයේම දක්නට ලැබෙන විශාලතම සමාධි බුදුපිළිම වහන්සේ ලෙස බෞද්ධ ඉතිහාසයට එක්වෙමිනි.සංඝ පරම්පරා ගණනකට පසු විද්‍යාසාගර පිරිවෙණේ වර්තමාන විහාරාධිපති ලෙස කටයුතු කරන එගොඩමුල්ලේ අමරමෝලි ස්වාමීන් වහන්සේ ගේ අනුශාසකත්වයෙන් හා මූලිකත්වයෙන් සමාධි බුදු පිළිම වහන්සේගේ නෙළීමේ කටයුතු මේ වන විට සිදුවෙමින් පවතී. උන්වහන්සේ පවසන පරිදි මෙම සමාධි බුදුපිළිම වහන්සේ නිර්මාණය වීමට මූලික පසුබිම සකස් කර ඇත්තේ කුඩා දරුවන් තිදෙනෙකි.”ඇත්තටම මේ සිදුවීම වුණේ 2001 වසරේදීයි. එදා ඉරිදා දහම් පාසල් දිනයක්. දරුවන් රැසක් සුපුරුදු පරිදි දහම් පාසලට පැමිණියා. දහම් පාසල නිමවීමෙන් පසුව රැස්වීමක් පැවැත්වුණා. එයට සහභාගිවුණු පිරිස අතරේ අවුරුදු 12ක් 13ක් පමණ වයස ඇති දරුවන් තිදෙනෙකුත් සිටියා. කොහොමින් හරි රූපවාහිනියේ ඇෆ්ගනිස්ථානයේ තලේබාන් ත්‍රස්තවාදීන් බාමියන් බුදුපිළිම වහන්සේලාව විනාශ කරන අයුරු මේ දරුවන්ට දැකගන්න ලැබිලා තියෙනවා. මේ පුංචි දරුවො තුන්දෙනා මගේ ළඟට ඇවිත් මෙහෙම දෙයක් කිව්වා.‘අපේ නායක හාමුදුරුවනේ, ඇෆ්ගනිස්ථානයේ මුස්ලිම් අය අපේ බුදුපිළිම කඩමින් විනාශ කරනවා. ඒ හින්දා අද රෑ වෙනකොට ඔවුන්ගේ පල්ලි පහක්වත් අපි විනාශ කරන්න ඕනෙ කියලා” ඇත්තටම, මේ මොහොතෙ මට තේරුණා මේ පුංචි දරුවන්ගේ සිතුවිල්ලේ තියෙන බරපතළකම.ඒ මොහොතේම මම ඔවුන් හොඳින් තේරුම් අරගෙන දරුවනේ දැන් ඔයාල පුංචිකමට ඔය කියන්නේ මහා ජාතිවාදී කෝලහාලයකට අර අඳින කතාවක්නේ. දැන් මේ වකවානුවෙ තියෙන ජාතිවාදී අරගලය මදිවට තව එකක් හදන්න යනවා පුංචිකමට. ඉතින් ඒක හින්දා මේ වගේ අපරාධ කතාවක් කියන්න එපා. ඔයාල ඉරිද ඉස්කෝලෙ යන ළමයි තවම. ඔයාල මේ ඉගෙන ගන්න බුදු දහමට විරුද්ධ කතාවක් නේ කියන්නේ. බුදුහාමුදුරුවො දේශනා කරල තියෙන්නේ ‘නහී වේරේන වේරානී’ –‘වෛරයෙන් වෛරය නොසන්සිඳේ’ කියලා.ඩබ්ලිව්.ඒ.අබේසිංහඒ බුද්ධ වචනයට අනුව අපිට ගැහුවත්, අපිට බැන්නත්, අපි තවත් මිනිහෙක් සමඟ වෛර කරන්නේ නෑ. අපි පළිගන්නේ නෑ. එයාට මෛත්‍රී කරුණාවෙන් උත්තර දෙන්න ඕන” කියලා මම ඔවුන්ට පහදා දුන්නා. ළමයින්ට මම මේදේ පහදා දුන්නට පස්සේ ඔවුන් මට වැඳලා සමාව අරගත්තා. ඊටපස්සෙ මම ඔවුන්ට කිව්වා ‘ඔයාලා දරුවනේ ඔයාලාගේ ආගමට ජාතියට තියෙන ආදරයට, ගෞරවයට මම බොහොම කැමති. ඒ ගුණාංග ඉතාම හොඳයි. ඒවා දිගටම තියාගන්න ඕන. මේ වගේ ප්‍රශ්න සාමකාමීව මිසක දාමරික වැඩවලින් විසඳන්න යන්න නරකයි කියලා විස්තර කළා. ඒ වගේම ඔවුන්ට කියලා දුන්නා. අනෙක බුදුපිළිම විනාශ කරන්නේ ඇෆ්ගනිස්ථානයේ ත්‍රස්තවාදීන්.එය අපේ රටට බොහෝ දුරින් සිදුවන දෙයක්. ඒ නිසා ඒවා ගැන කතා නොකර ඔච්චරටම බුදු දහම රැකගන්න ඕනෙ නම් අර පේන කළු ගලේ අපි බුදුපිළිමයක් මේ පන්සලේ ම නෙලමු. එයට වඳිමු පුදමු කියලා නිකමට වගේ මම මේ දරුවන්ට යෝජනා කළා. මම එහෙම කියල මාස තුනක් ගත වෙනකොට මේ ළමයි තුන්දෙනා ආපහු දවසක පන්සලට ආවා. ඒ ආවේ ඔවුන්ගේ සල්ලි කැට තුනත් අරගෙන. ඇවිත් ‘හාමුදුරුවනේ අර හදනවයි කියපු බුදු පිළිම වහන්සේ නෙළන්න සල්ලි එක්කාසු කරන් ආවා’ කියලා කිව්වා. ඇත්තටම එදා ඒ සිදුවීම මට මුළුමනින්ම අමතක වෙලා තිබුණේ. නමුත් ඒ කුඩා දරුවන් අධෛර්යයට පත්කරන්න මම හිතුවේ නැහැ.මම ‘කෝ ගේන්න බලන්න’ කියලා සල්ලි කැට තුන ඔවුන් ඉදිරියේ කඩලා බැලුවා. ඒ කාසි කැට තුනේම රුපියලේ කාසි එක්දහස් තුන්සිය පනස්නමයක් තිබුණා. මම ඇහුවා ඔවුන්ගෙන්, ‘අපි රුපියල් එක්දහස් තුන්සිය පනස්නමයකින් කොහොමද බුදුපිළිමයක් නෙළන්නේ” කියලා. ඒත් පසුව මම ඒදරුවන්ට කිව්වා කමක් නැහැ අපි මෙයින් බුදු පිළිම වහන්සේගේ වැඩ ආරම්භ කරමු කියලා. ඊට සතියකට පසුව මම චිත්‍ර ශිල්පියෙකුත් සමඟ මහමෙව්නා උයනෙ සමාධි පිළිමය බලන්න ගියා. එහෙමම පොළොන්නරුවේ ගල්විහාරයේ සමාධි බුදු පිළිම වහන්සේත් බලන්න ගියා. එය මගේ හිතට වැදුණා. ඒ අනුව මෙය නිර්මාණය කරන්නට කටයුතු කළා. ඒ කුඩා දරුවන් ලබාදුන් ආරම්භයත් සමඟ අද වෙනකොට මේ සමාධි පිළිමයේ වැඩ කටයුතු බොහොමයක් අවසන්.”නුවරඑළිය පාරේ රම්බොඩ කියන ගමේ ‘හනුමන්තා’ කෝවිලේ ඉන්දියාවේ සිට පැමිණ හනුමන්තා ගේ පිළිමය සම්පූර්ණ ගලෙන් නෙළලා එහි ස්ථාපනය කරන උළෙලක් තිබ්බා. ඒ ගැන දැනගෙන මම එම ස්ථානයට ගියා. එම උත්සවයේදී මට එම කෝවිලේ පාලක කමිටු සභාපති ඩී.ඊශ්වරන් මහතා මුණගැහෙන්න පුළුවන් වුණා. ඒ අනුව හනුමන්තා ගේ රූපය නිර්මාණය කළ ශිල්පියා හඳුනා ගන්න පුළුවන් වුණා. ඇත්තටම ඒ මොහොතේදී ඊශ්වරන් මහත්මයා මට පැවසුවා ‘ස්වාමීන්වහන්ස ඔබට මේ දේ කරන්න පුළුවන්’ කියලා. ‘මමත් ඔබ වහන්සේට උදව් කරන්නම්’ කියලා. ඒ අනුව මට ඉන්දියාවට ගිහින් තමිල්නාඩු ප්‍රාන්තයේදී මේ පිළිමය නෙළූ මූර්ති ශිල්පියා වන මුත්තයියා ස්තපති මහතා හමුවෙන්න පුළුවන් වුණා.නන්දදාස රාජපක්ෂඒ අනුව, ඒ මහතා ලංකාවට ඇවිත් මේ සමාධි බුදුපිළිමය නෙළන ගල පරීක්ෂා කරලා ඔහු කිව්වා මූර්ති නෙළන්න සුදුසු ලෝකෙ තියෙන ඉස්තරම්ම ගුණාත්මක භාවයකින් යුතු ගලක් කියලා මෙය. ඒ අනුව ඔහු ඇස්තමේන්තු කළා මෙයට වියදම කෝටි එකසිය පනහක් පමණ වැය වන බව. ඉන්පසුව ගලෙන් අඩි හතළිහක් පමණ කපා ඉවත් කොට ඔපමට්ටම් කිරීමෙන් පසුව බුදුරුව නෙළීම ඇරැඹුණා. ඉන්පසුව ටිකෙන් ටික මෙයට මුදල් ලැබුණා. පොදු මහජනතාවගෙන්, ව්‍යාපාරිත ප්‍රජාවගෙන්, රාජ්‍ය අනුග්‍රහයෙන් ලැබුණු මුදල් පරිත්‍යාගයන්ගෙන් අද වෙනකොට මෙය බොහෝ දුරට අවසන් කිරීමට හැකිවී තිබෙනවා. මෙයට බොහෝ උදව් උපකාර කරන පිරිසක් හිටියා. තවමත් ඉන්නවා.””මෙකී සමාධි බුදුපිළිම වහන්සේගේ ඉදිකිරීම් කටයුතු සඳහා අතහිත දෙමින් ඒ පිටුපස සෙවනැල්ලක් ලෙස හිඳින සීමාසහිත ඩී.සැම්සන් සහ පුත්‍රයෝ සමාගමේ අධ්‍යක්ෂ නන්දදාස රාජපක්ෂ මහතා ද පිළිම වහන්සේ ගේ නිර්මාණ කටයුතු පිළිබඳව කතාබහ කළා.”මම මේ කර්තව්‍යයට සම්බන්ධ වෙන්නේ 2008 වසරේදී. ඇත්තටම ඒ බුදුපිළිම වහන්සේ මගේ නෙත ගැටුණහම මම එයට බොහෝ සේ ආකර්ෂණය වුණා. ඉතා ම සුන්දරයි. මම නායක හාමුදුරුවන් සමඟ කතාබහ කළා. මට තේරුණා මෙයට හාමුදුරුවො බොහෝ සේ කැපවී ඉතාම විවෘතව පිරිසිදුව මේ සද්කාර්යය සිදුකරන බව. ඒ අනුව මට මෙයට උදව් කරන්න හැකිවුණා. ඇත්තටම මේ පිළිම වහන්සේ නිර්මාණය වී නිම වුණාම අඩි හැටහතහමාරක් පමණ උසයි. ලෝකෙම තියෙන ලස්සනම තනිකර කළු ගලකින් නෙළාපු සමාධි පිළිම වහන්සේ නමක් තමයි ලංකාවෙන් මේ විදිහට බිහිවෙන්නේ.එය පොළොන්නරුවේ සමාධි පිළිමය හා සමානයි. ඇත්තටම මෙය ලෝකයේ ජනතාව අතර බොහෝ සේ ප්‍රචලිත වේවි කියා මම හිතනවා. මේ සමාධි බුදුපිළිම වහන්සේටත් අපි මුල්වෙලා ගීතයක් රචනා කළා. එය රචනා කළේත් අනුරාධපුර සමාධි බුදුපිළිමය වෙනුවෙන් ගීතය රචනා කරපු ඩබ්ලිව්.අබේසිංහයන්. අබේසිංහ මහතා මේ පිළිබඳව දක්වන්නේ මෙවැනි අදහසක්.”මේ ගීතය තුළ මම ඉතාම පරිස්සමෙන් වචන භාවිතා කර තිබෙනවා. හැම මනුෂ්‍යයෙකුටම මෙය සරලව තේරුම් ගන්න පුළුවන් වගේම එකී වචන තුළ යම් ගැඹුරකුත් තිබෙන බව මම දකිනවා. සාමාන්‍යයෙන් මම එදා දැක්කේ මේ විශාල කළු ගල මැද්දෙන් බුදුහාමුදුරුවෝ මතුවෙනවා. ඉතින් එය තමයි මම දැක්ක අරුමය. බුදුහාමුදුරුවො මේ ගල ඇතුළෙ හිටියා කියන දෙය මම ජනතාවට ගීතය තුළින් පවසනවා.අන්ධ ගල් කුළ අඳුර විනිවිද බුදු නෙතින් බැලුවෝ... අන්ධ ගල එකපාරටම අඳුරින් එළියට ඇවිල්ලා, බුදු නෙතින් ලෝකය බලනවා.කුලුණු ගුණයෙන් තෙත් ලයක් වී ලොවට මෙත පෑවෝඇස් දෙක වගේම ළයත් බොහෝ කරුණාවෙන් පිරී තිබෙනවා. කරුණාවෙන් පිරුණු ළයයි ලොව දිහා බලන නෙත් දෙකයි මතුවෙලා පෙනෙනවා. එලෙස ලෝකෙ දිහා බුදුන් බලාගෙන ඉන්නවා. ලොවට කරුණාව මෛත්‍රිය දක්වනවා. මම මීට පෙර අනුරාධපුර සමාධී බුදුපිළිමය අළලා ලියූ ගීතය මේ ගීතය හා සංසන්දනය කළොත් මම වැඩියෙන් කැමැති මේ ගීතයට. මේ ගීතයත් සංගීතවත් කළේ ගායනා කළේත් ආචාර්ය පණ්ඩිත් අමරදේවයන්. ඒ කටහෙඩ් තුබුණු ප්‍රභාන්විත ගතිය මට නම් අදටත් අඩුවක් දකින්න නැහැ. ඒ තරම්ම සාර්ථකව අමරදේවයන් ගීතය ගායනා කළා. මම හිතනවා මේ සමාධි බුදුපිළිම වහන්සේටත් ජනතා ගෞරවය ආකර්ෂණය නොඅඩුව හිමිවෙයි කියලා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av1105155</link>
    <topic>‘කුස පබාවතී,’ ‘අබා’ රැල්ලේ තවත් චිත්‍රපටයක් නොවේ</topic>
    <author>තුෂාරි වික්‍රමසිංහ</author>
    <content>‘කුස පබාවතී,’ ‘අබා’ රැල්ලේ තවත් චිත්‍රපටයක් නොවේමහාචාර්ය සුනිල් ආරියරත්නපන්සිය පනස් ජාතක පොතෙහි එන කුස ජාතකය පාදක කොටගෙන මහාචාර්ය සුනිල් ආරියරත්නයන් විසින් ‘කුස - පබා’ නමින් නවතම චිත්‍රපටයක් අධ්‍යක්ෂණය කරනු ලැබීමට නියමිතය. ආගමික සහ සංස්කෘතිකමය වශයෙන් ඉතා වැදගත් මෙකී නිර්මාණාත්මක කාර්යය පිළිබඳ මහාචාර්ය සුනිල් ආරියරත්නයන් සමඟ යෙදුණු පිළිසඳරක් ඇසුරින් මෙම ලිපිය සැකසිණි.ඓතිහාසික වටිනාකමකින් යුක්ත කුස ජාතකය සිනමා කෘතියක් ලෙස නිර්මාණය කිරීමට ඔබ අදහස් කළේ ඇයි?මම විශ්වාස කරන දෙයක් තමයි ජාතක කතා සාහිත්‍යය තුළ මේ මුළු ලෝකයේම මේ මුළු විශ්වයේම ජීවත්වන ජනතාවගේ සිතුම් පැතුම්වල සාරය ජාතක කතා සාහිත්‍යයේ තිබෙනවා කියන දෙය. එහි නැති මානුෂික ගුණයක් ලෝකයේ තවත් තැනක නැහැ. මේ ජාතක කතාවල ප්‍රේමය, ස්නේහය, වෛරය, ක්‍රෝධය, ඊර්ෂ්‍යාව, රාගය ආදී වූ සියලු මනුෂ්‍ය ගති ස්වභාව ගැබ්වෙලා තිබෙනවා. ජාතක කතා පාදක කරගෙන වසර දහස් ගණනක් පැරැණි අපේ සාහිත්‍යයෙන් ගැදි පැදි කෘති වගේම නාඩගම්, නූර්ති ද සංවාද නාටක ද රචනා වී තිබෙනවා.මහාචාර්ය එදිරිවීර සරච්චන්ද්‍ර නමැති ශ්‍රී ලංකාවේ අග්‍රගණ්‍ය නාට්‍යවේදියාට එම අග්‍රභාවයට පැමිණෙන්නට වැඩි වශයෙන් ඉවහල් වෙලා තිබෙන්නේ පන්සිය පනස් ජාතක පොත. එනිසා ජාතක කතාවක් සිනමාවට නැඟීමේ අදහසක් පහළවීම ඒ තරම් පුදුමයකට කාරණයක් නෙවෙයි. ඒ ජාතක කතා අතරිනුත් මගේ සිත්ගත් ජාතක කතා අතලොස්සෙන් එකක් තමයි කුස ජාතකය. ඒ නිසා පසුගිය දශක ගණනාවක් තිස්සේ කුස ජාතකය සිනමාවට නැඟීමේ සිහිනයක් මම දකිමින් හිටියා. මේ සැබෑවෙමින් පවතින්නේ ඒ සිහිනයයි.පැරැණි ජාතක කතාවක් ඔස්සේ සිනමා පටයක් නිර්මාණය කිරීම වර්තමාන සමාජයට කෙතරම් දුරකට ගැළපෙනවද කියා ඔබ හිතනවාද?මෙහෙමයි. අපේ පැරැණි පද්‍ය පාඨයක් තිබෙනවා සැළලිහිණි සංදේශයේ එන. ‘නොව පැරණිය වන රමණිය විටින් විට’ කියලා. ඒ වගේ සදාකල් නූතනත්වයට පත්වෙමින් තිබෙන කතා පන්තියක් තමයි ජාතක කතා කියන්නේ. තව අවුරුදු දහස් ගණනක් ගියත් ජාතක කතාවල නූතනත්වය නැතිවෙන්නේ නැහැ. ඒක නිසා එය අලුතින් වර්තමානයට ගළපන්නට දෙයක් නැහැ.ඒ කතා ඒ ඇති සැටියෙන්ම ඉදිරිපත් කළ විට එම අත්දැකීමට සහභාගි වෙන්න නූතන සමාජයට හැකියාව ලැබෙනවා. මෙයට පෙන්වා දිය හැකි සරලම උදාහරණය තමයි ‘මනමේ’ නාටකය. එය මුළුමනින්ම පැරැණි ජාතක කතාව පැරැණි ස්වරූපයෙන්ම ඉදිරිපත් කිරීමක්. වෙනස්කම සිදුවී ඇත්තේ මහාචාර්ය සරච්චන්ද්‍රයන් ගේ අර්ථකථනයේයි. ඒ වගේම කුස ජාතකයත් ඉදිරිපත් කරන්නේ පැරණි කතා ස්වරූපයෙන්මයි. එහි ඇති වෙනස නම් මෙහි තිර නාටකය ලියූ ආචාර්ය තිස්ස අබේසේකරයන් ඊට ලබා දී ඇති නවතම අර්ථකථනය.අද වන විට අබා, දුටුගැමුණු (මෙය අතරමඟ නැවතිණි), මහින්දාගමනය වැනි ඓතිහාසික කතා පුවත් තේමා කොටගෙන චිත්‍රපට රැල්ලක් නිර්මාණය වෙන ආකාරයක් දක්නට ලැබෙනවා. ඔබේ කුස -පබා සිනමා නිර්මාණයත් මේ රැල්ලේ ප්‍රතිඵලයක් ද?නිසැකයෙන්ම මෙය ‘අබා’ රැල්ලේ යන සිනමා කෘතියක් නෙවෙයි. ඉතා පැහැදිලිවම තිස්ස අබේසේකරයන් ගේ අත් අකුරෙන් ලියූ ලියැවිල්ලක් මා ළඟ තිබෙනවා. එය මාධ්‍යයට මම ඉදිරිපත් කළා. ‘කුස - පබා’ තිර රචනය ඔහු ලියා නිම කළේ 2008 වර්ෂයේදී. ‘අබා’ චිත්‍රපටය තිරගත වන්නේත් 2008 වර්ෂයේ දී. කුස - පබා තිර පිටපත ලියන්න පටන් ගන්න ඇත්තේ කොයි කාලෙද කියන එක මෙතැනදී පැහැදිලිවම අපට සිතාගත හැකියි. වසර ගණනක කාලයක සිට කොටස් වශයෙන් ටික ටික කුස-පබා තිරපිටපත තිස්ස අබේසේකරයන් රචනා කර ඇති බව පැහැදිලි කරුණක්.එතකොට ‘අබා’ තිරගත වූ සැණින් එහි සාර්ථකත්වය දිහා බලාගෙන ඔහුට මේ පිටපත ලියන්න බැහැ. ඇත්තටම ‘අබා’ චිත්‍රපටය ජැක්සන් තිරගත කරන්නේ 2008 දී වුණත් එහි තිරපිටපත ඊට වසර ගණනකට ඉහත ලියූ එකක්. මෙයින් පෙනෙන්නේ ජැක්සනුයි මායි එකම කාලයක මේ විදිහේ ඓතිහාසික චිත්‍රපට දෙකක් කරන්නට සිහිනයක් දැක්කා කියන එකයි. පැහැදිලිවම කියන්න ඕනෙ කුස-පබා ඓතිහාසික කතා පුවත් සිනමාවට නඟන රැල්ලේ යන චිත්‍රපටයක් නෙවෙයි කියලා.මීට දශක ගණනාවකට ඉහත ජාතක කතා ඇසුරින් නිර්මාණය වුණු වෙසතුරු සිරිත, බංගලි වළලු වැනි චිත්‍රපට අසාර්ථක වුණා. මේ තත්ත්වයට ඒ නිර්මාණ පත්වීමට හේතු වුණු කාරණා මොනවාද?මේ තත්ත්වය එනම් සාර්ථක අසාර්ථක බව මම දකින්නේ පනහට පනහ ලෙසයි. සමහර බෞද්ධ චිත්‍රපටි සාර්ථක වුණේ නැහැ. උදාහරණයක් හැටියට ගත්තොත් ‘වෙසතුරු සිරිත’ ජාතක කතාවක්. මෙය සාර්ථක චිත්‍රපටයක් වුණේ නැහැ. කලාත්මක අතිනුත් වාණිජමය වශයෙනුත් අසාර්ථක වුණා. ඊළඟට කෙළින්ම සේරිවාණිජ ජාතකය නෙවෙයි එය ඇසුරින් ‘බංගලි වළලු’ චිත්‍රපටය නිර්මාණය කළා. එය වාණිජමය සහ කලාත්මක අතිනුත් අසාර්ථක වුණා. “පටාචාරා” චිත්‍රපටයේ ඉතිරි වුණේ ගීත පමණයි. එයත් අසාර්ථක චිත්‍රපටයක් වුණා. ‘අජාසත්ත’ කියන චිත්‍රපටය කලාත්මක වශයෙන් අසාර්ථක වුණත් වාණිජමය වශයෙන් සාර්ථක වුණා. ඒක නිසා පනහට පනහ තමයි මේ බෞද්ධ චිත්‍රපටවල සාර්ථක භාවය සහ අසාර්ථක භාවය තිබෙන්නේ. මෙයිනුත් පෙනෙන්නේ බෞද්ධ වූ පමණින් ම බෞද්ධ නොවූ පමණින් ම චිත්‍රපට සාර්ථක නොවන බවයි. එයට සෘජුවම ප්‍රමිතිය බලපාන බවයි.’කුස පබා’ චිත්‍රපටය නිර්මාණය කිරීමේදී ඓතිහාසික යුගයක් මැවීමට ඔබට සිදුවෙනවා. මෙය ජයගන්නේ කොහොමද?ඇත්තටම එය තමයි මට තිබෙන ලොකුම අභියෝගය. මොකද මෙය ප්‍රාග් බෞද්ධ ඉන්දියාව. එතකොට මේ ලංකාවේ 21 වන සියවසේ ශ්‍රී ලංකාවේ ඉඳගෙන අපි ප්‍රාග් බෞද්ධ යුගයේ ඉන්දියාව දඹදිව මෙහේ මවන්න උත්සාහ කරනවා. ඒක තමයි තිබෙන ලොකුම අභියෝගය. මම මීට පෙර යම් ප්‍රමාණයක ඓතිහාසික පසුබිම් තිබෙන චිත්‍රපට දෙකක් කරල තියෙනවා. මේ නිර්මාණ කරත් දී මේ වගේම අභියෝග තත්ත්වයන්ට මම මුහුණදුන්නා. ඇත්තටම කවුරුවත් කිව්වෙ නැහැ ඒ ඓතිහාසික තත්ත්වයන් පලුදු වෙලා තිබෙනවා කියලා. ඒ චිත්‍රපටවල අපි මැවූ ඓතිහාසික පසුබිම කිසිකෙනෙක් අභියෝගයට ලක් කළේ නැහැ. එම නිසා මේ අභියෝගයත් පිළිගන්න මම ලැහැස්තියි.මෙයට කොපමණ පිරිවැයක් දරන්න ඔබට සිදුවී තිබෙනවාද?අපි හිතනවා මෙයට ලක්ෂ 500කට ආසන්න පිරිවැයක් දරන්න වෙයි කියලා. මම මේ චිත්‍රපටයේ තිරනාටකය 2008 දී ලියාගෙන 2011 වෙනකම් හිටියේ මේ චිත්‍රපටයේ තිබෙන දැවැන්ත භාවය නිසා, මේ අතර මට බොහෝ නිෂ්පාදකවරුන් හමුවුණා. නමුත් ඒ අය කිව්වේ මීට වඩා අඩු වියදමකින් කෙරෙන චිත්‍රපටයකට තමයි ඒ අය කැමැති කියලා. මම දිගින් දිගටම කිව්වා ‘උප්පලවණ්ණා’ චිත්‍රපටයෙන් පස්සේ මම කරනවා නම් කරන්නේ කුස පබා චිත්‍රපටය පමණයි. මේ තිරපිටපත අතේ තියාගෙන මම තවත් චිත්‍රපටයකට අත ගසන්නේ නෑ කියලා.මෙය ලොකු පිරිවැයක් දරල නිර්මාණය කරන චිත්‍රපටයක් තමයි. ඒක කරන්න පුළුවන් වුණේ ශ්‍රී ලංකා සිනමා නිර්මාණ සංසදය නිසා. අපේ සිංහල සිනමා ඉතිහාසයේ මුල් වරට මේ රටේ ඉන්න කීර්තිමත්ම ජාත්‍යන්තර සම්මාන දුන්න චිත්‍රපට අධ්‍යක්ෂවරුන්ගේ සිට බොක්ස් ඔෆිස් වාර්තා බිඳ හෙළූ වාණිජමය චිත්‍රපට හැදූ අධ්‍යක්ෂවරුන් සහ නිෂ්පාදකවරුන් දක්වා විශාල පිරිසක් මේ සිනමා සංසදයේ ඉන්නවා. ඒ අය අතරින් කණ්ඩායමක් තමයි මේ චිත්‍රපටයට මුදල් ආයෝජනය කරන්නේ. මම ඔවුනට මේ අවස්ථාවේ ස්තුතිවන්ත වෙනවා.මේ චිත්‍රපටයේ රූගතකිරීම සිදුකරන්නේ ලංකාවේදී ද ඉන්දියාවේදී ද?ඇත්තටම අභියෝගය වෙන්නේ ලංකාව තුළමයි මේ චිත්‍රපටයේ රූගත කිරීම සියල්ල සිදුකරන්නේ. ඒ සඳහා විශාල දැවැන්ත පසුතල නිර්මාණය කිරීමට සිද්ධවෙලා තිබෙනවා. මුල් වතාවට රන්මිහිතැන්න සිනමා ගම්මානයේ දැවැන්ත පසුතල ඉදිකරලා ලබන ජූලි මස මැද දී මෙහි රූගත කිරීම් අරඹන්න අපි සූදානම්.මේ චිත්‍රපටයේ ප්‍රධාන චරිත රඟපාන නළු නිළියන් ගැනත් කතා බහ කරමු.ඇත්තටම මෙහි ප්‍රධාන නළු නිළි යුවළ ජැක්සන් ඇන්තනි සහ පූජා උමාශංකර්. ජැක්සන් ගැන කියනවා නම් ‘ගරිල්ලා මාකටිං’ චිත්‍රපටයට පස්සේ තාම චිත්‍රපටයක චරිතයක් ඔහු නිරූපණය කරලා නැහැ. ඔහුගේ හීනයක් තිබුණා කවදා හරි කුස රජුට රඟපාන්න. කෙසේ වෙතත් මට ලංකාවේ නළුවන් අතරින් මගේ මනසට ආවේ ජැක්සන්. ඔහුගේ රඟපෑම් අපි සිනමාවේ දැකලා තිබෙනවා. හැම අවස්ථාවකදීම ඔහු ඉතා ඉහළ ගණයේ චරිත නිරූපණය කළා. ඔහු තමයි මම හිතන විදිහට ‘කුස’ චරිතය නිරූපණය කරන්න සුදුසු ලංකාවේ ඉන්න එකම නළුවා.පූජාව තෝරාගැනීමට හේතුව පූජා ඉන්දියානු නිළියක වීම සහ ඇය තුළ ඇති රංගන ප්‍රතිභාව. ලංකාවේ තිරගත වුණු සිංහල චිත්‍රපටවලින් පමණක් නෙවෙයි විශේෂයෙන්ම ඇය ‘පබා’ චරිතයට තෝරාගන්නට ආසන්නම හේතුව තමයි ‘නාන් කඩපුල්’ නමැති දෙමළ චිත්‍රපටය. එය දිගු කලක් ලංකාවේ සිනමා ශාලාවක පෙන්වූවා. එහි ඇය රඟපෑවේ අන්ධ සිඟන්නියකගේ චරිතයක්. ඒ ඔස්සේ ඇගේ රඟපෑම් ගැන තවදුරටත් තහවුරු වුණා. නමුත් ඇය සම්බන්ධයෙන් ලොකු ප්‍රශ්නයක් තිබුණා. ඒ වන විට ඇය මෙම සිනමාවෙන් සමුගෙන හිටියේ. නැවත ඇය මේ සිනමා කෘතියට සම්බන්ධ කරගන්නට ලොකු වෙහෙසක් දරන්නට සිදුවුණා. අවසානයේ ඇය මෙයට කැමැති වුණා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av1105156</link>
    <topic>විශාලම තොරණේ කතාව මගේ</topic>
    <author>ඉනෝකා පෙරේරා බණ්ඩාර</author>
    <content>විශාලම තොරණේ කතාව මගේ- මර්වින් සේනාරත්න1961 පටන් අද දක්වා නොකඩවා අවුරුදු 50ක් සිද්ධ වෙච්චි ආකාරයටම මෙවරත් ලංකාවේ වැඩිම තොරණ ගණනක් ලියැවෙන්නෙ ඔහු අතින්. මර්වින් සේනාරත්න නම් ප්‍රවීණ ශිල්පියා අපිට සුවිශේෂී වෙන්නෙ ඒ හේතුව නිසාම විතරක් නෙවෙයි.2600 වැනි සම්බුද්ධත්ව ජයන්තිය සමරන මේ වසරේ ඔහු පෙරටත් වඩා කාර්යබහුල වෙලා.82 වැනි වියේදීත් මේ තරමට කාර්ය බහුල නිර්මාණ ශිල්පියා ඔහුම වන්නත් පුළුවන්. තොරණ හා බැඳුණු ඔහුගෙ නිර්මාණ ජීවිතය අළලා මේ කතා බහ සිදුවන්නේ ඒ වෙනුවෙන්.අඩසිය වසක් තිස්සෙම තොරණ කතා ලිවීම ලේසි දෙයක් නෙවෙයි...ඒක මට දැන් හුරුවෙලා. මේ තොරණ නිර්මාණය වැඩි වශයෙන් සිද්ධ වෙන්නෙ මුදලාලිල, වෙළෙඳ සංගම් අතින්. ගිය අවුරුද්දේ තොරණ කතාව ලියල, බාර දෙනකොටම මේ අය කියනව, “ලබන අවුරුද්දෙ වැඩෙත් කරන්න ඕනෙ ...” කියල. හැම පාරම සිද්ධ වෙන්නෙ ඕක.සාමාන්‍යයෙන් තොරණක අඳින්නෙ රූප රාමු 12-16 අතර ප්‍රමාණයක්. නමුත් මෙවර සම්බුද්ධත්ව ජයන්තිය නිසා ඊට වඩා වෙහෙස මහන්සි වෙන්න වෙලා.ඒ කිව්වෙ..මේ වෙනුවෙන්ම පළමු වරට තොරණ කිහිපයක්ම කරන්න වුණා. බණ්ඩාරගම ප්‍රාදේශීය සභාවට වගේම මරදානෙ තොරණත් ලිව්වෙ පළමු වතාවට. හැම අවුරුද්දෙම තොරණ 15 – 22 අතරෙ කළාට මේ පාර තොරණ 28ක් කරන්න වුණා. ලංකාවෙ විශාලම තොරණ මෙවර ඉදිකරන්නෙ වරායෙන්. රූප රාමු 22ක්. ඒක තමයි මං අතින් මෙතෙක් ලියැවුණු විශාලම තොරණ. කොට්ටාව, දෙමටගොඩ, තොටළඟ, පෑලියගොඩ, නවලෝක, ග්‍රෑන්ඩ්පාස්, බොරැල්ල, මරදාන, පිටකොටුව, මැනිං මාර්කට්, රූපවාහිනී සංස්ථාව, හුණුපිටිය ගංගාරාමය, බොදු සමුළුව, ගාලු මුවදොර, මොරටුව, අතුරුගිරිය, හෝකන්දර, කැලණි විහාරය, පැපිලියාන, හෝමාගම, මහරගම, පිළියන්දල, ජඹුරලිය, යක්කල, කටුනායක, හොරණ, මාලබේ, ගොඩගම කියන ස්ථාන 28කට මා ලියූ සම්බුද්ධත්ව ජයන්ති තොරණ ප්‍රදර්ශනය වෙනව.මේ වැඩ කටයුතු නිසා ඔබ තවම කාර්යබහුල වෙලා ඇති..මං තොරණවල වැඩ පටන් ගන්නෙ ඔක්තෝබර් - නොවැම්බර් මාසවල ඉඳලා. ඒ නිසා මේ තොරණ 28ම මං බාර දීලා ඉවරයි.තොරණ කතාව ලිවීමෙන් පමණක් ඔබේ කාර්යය නිම වෙන්නෑ...කතාව, දෙබස් වගේම තොරණක විස්තරය ගලා යන්නෙ කවි – විරිඳු - සින්දුවලින්. මේ හැම දෙයක්ම තොරණින් තොරණට වෙනස් ආකාරයට අද කාලෙට ගැළපෙන විදියට ලියනඑක තමා මගේ සතුට.අනික තොරණට අදාළ දෙබස්, ගී - විරිඳු – කවි හැම දෙයක්ම සීඩීවල පටිගත කරලයි මං බාර දෙන්නෙ.ගුවන්විදුලියෙ හොඳ දක්ෂ ශිල්පීන් තමයි මේ හැම දේකටම මං යොදා ගන්නෙ. මුලින් වික්ටර් රත්නායකයන්, අමරදේවයන්, බෙග් මාස්ටර් වගේ ප්‍රවීණයන් මාත් එක්ක මේ වැඩේට සම්බන්ධ වුණා. දැන් රෝහණ බෝගොඩ, රෝහිත විජේසූරිය, දිමිත්‍රා රත්නායක, සිසිල් බොතේජු, සුභාෂිණී සුබසේන, වගේ ගුවන්විදුලියෙ දක්ෂ ශිල්පීන් කිහිපදෙනෙක්ම මේ වැඩේට හැම අවුරුද්දෙම මං දායක කරගන්නව.හැමදාමත් එකම තාලයක කවි – ගී - විරිඳු ලියල බෞද්ධ කතාව රචනා කරල මේ තොරණ නිර්මාණයෙ ඒකාකාරී බවක් දැනෙනවද...හැම අවුරුද්දකම මං මේ කවි – විරිඳුවල – තාල වෙනස් කරනව. මොකද ඒවත් අලුත් පරපුරට ගැළපෙන විදියට වෙනස් විය යුතුයි. අනික කතාව ලියද්දි ජාතක කතාම විතරක් නොවෙයි, සද්ධර්මරත්නාවලිය, සද්ධර්මරත්නාකරය වගේ බෞද්ධ පොත්වල එන කතා ඕනෙ තරම් තියෙනවා අපිට තොරණ කලාවට යොදා ගන්න පුළුවන්. 550ක් ජාතක කතා තිබුණට ඇත්තටම තොරණවලට ගන්න පුළුවන් ජාතක කතා තියෙන්නෙ 300 ගණනයි. බුදුහාමුදුරුවො සත්ව ආත්මවල ඉපදුණු සූකර, වටුකුරුලු නන්දිවිසාල වගේ ජාතක කතා ගත්තොත් ඒක විහිළුවක් වෙනව.නමුත් බෞද්ධ පත පොතේ එන බොහෝ කතා ලුණු - ඇඹුල් දාලා හරියට හොද්දක් වගේ රහකරල ලියනව නම් තොරණ හරහා මේ සමාජෙට හොඳ පණිවුඩයක් දෙන්න පුළුවන්.82 වැනි විය පහුකරලත් මේ තරම් ලියන්නෙ හිතේ ධෛර්යයටද...වයස විතරක් නෙවෙයි, මේ දවස්වල මගේ කකුලක් කැඩිලා. යන්නෙ කිහිලිකරුවෙන්. ඒත් දෙයියන්ගෙ පිහිටෙන් මට ලියන්න ඒ එකක්වත් බාධා නෙවෙයි. හැමදාම මං පාන්දර 3.30ට නැඟිටිනවා. කට හෝදල නෝනා හදල දෙන තේ එක බීලා ලියන්න පටන්ගන්නවා. ජීවිතෙන් බාගෙකටත් වැඩිය බුදු ගුණම ලියූ නිසා වෙන්න ඇති අදත් මට මේ තරම් ශක්තියක් තියෙන්නෙ. මගේ පුතා මංජුල සේනාරත්න පොත් ලියුවට මේ තොරණ කලාව දිහා ඇහැක් ඇරල බලන්නෑ. එයා පදිංචි ප්‍රංශයෙ. දැන් හෝටල් ක්‍ෂේත්‍රයෙ. එකම දූ සේනානිත් විවාහ වෙලා. එයාගෙ හිත අත්කම් කලාවට. මගෙන් පස්සෙ මේ තොරණ කලාව නවතියි. ඒක තමයි එකම දුක.ඔබ අදටත් ගුවන් විදුලි නාට්‍ය රචනා කරනවා...පැය බාගෙ නාට්‍ය 3000කටත් වැඩි මිස අඩු නෑ. මහා වංශය ගුවන් විදුලියට සිංහල හා ඉංග්‍රීසි බසින් එකවර රචනා කළ නිසයි උන්ඩා සම්මානය දෙවැනි වරටත් හිමිවුණේ. ගුවන් විදුලි මාධ්‍යයේ 50 වසරක ප්‍රවර්ධනය උදෙසා කළ සේවයටයි උන්ඩා සම්මානය පළමුවර ලැබුණේ. මං හිතන්නෙ උන්ඩා අභිනන්දන සම්මානයක් දෙවතාවක්ම ලැබුණෙ මට වෙන්න ඕනෙ. මේ දවස්වලත් බ්‍රහස්පතින්දා රෑ 7.30ට ‘මහා වංශයෙන්’ නාට්‍යය මං රචනා කරනවා. ඒ තුන්වැනි වතාවට.මේ තරම් තොරණ කතා ලියන්න නම් බෞද්ධ පත පොත පරිශීලනය අනිවාර්ය දෙයක්...ඒ අභාෂය මට ලැබුණෙ 1930 ගණන්වලදි මං ඉගෙන ගත් කළුතර ‘හෝලි ක්‍රොස්’ කොලීජියේදී. ආගමේ ඉස්කෝලයක්. අපේ විනය හැදුණෙ එතැනින්. හැම සෙනසුරාදා – ඉරිදම පිරිවෙන් ගිහින් මං බෞද්ධ පොත පත හැදෑරුවා. සිංහල - සාහිත්‍ය බෞද්ධ – ඉංග්‍රීසි, අපේ ඇඟට වැදුණේ විදුහලේ සර්ල ඉගැන්වූ ආකාරයෙන්. අද මං මේ තරම් හොඳට ලියන්නෙ මගේ විදුහලට පින්සිදුවන්න. ඒ ලබපු ආභාෂයට මං අදත් පත පොත කියවන්නෙ මහා ලෝබකමකින්. එහෙම නොකියවා කොහොමද මේ තරම් ලියන්නෙ...ඉනෝකා පෙරේරා බණ්ඩාරඡායාරූපය- දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av1105157</link>
    <topic>චිත්‍රපට සංස්ථාවට මා අමතක වුණේ කොහොම ද?</topic>
    <author/>
    <content>චිත්‍රපට සංස්ථාවට මා අමතක වුණේ කොහොම ද?1972 දී ජාතික චිත්‍රපට සංස්ථාව පිහිටුවීමට පුරෝගාමී වූ සහ ඉනික්බිතිව එය අද දක්වා රැකගැනීමට උර දුන් සිනමා ශිල්පීන්ට උපහාර පිදීමේ උළෙලක් පසුගියදා (අපේ‍්‍රල් 29) ජාතික චිත්‍රපට සංස්ථා සිනමා හලේදී පැවැත්විණි. එය බෙහෙවින් අගය කළ යුත්තකි. ප්‍රමාද වී හෝ මෙවැනි ප්‍රණාම උළෙලක් සංවිධානය කිරීම ගැන ඊට මූලික වූ චිත්‍රපට සංස්ථා සිනමාතරු සංවිධානයට - ස්වර්ණ ලංකා තරු සේවා පදනමට මම කෘතඥතා පූර්වක වෙමි.එහෙත් මෙහිදී පැන නඟින බරපතළම ගැටලුව වන්නේ අදාළ සිනමා ශිල්පීන් තෝරා ගන්නා ලද්දේ කවර පදනමක් මත ද යන්නයි.විශේෂයෙන් 1966 දී දේශීය චිත්‍රපට නරඹන්නන්ගේ සංගමය පිහිටුවාගෙන ඒ ඔස්සේ ජාතික චිත්‍රපට සංස්ථාවක් බිහි කිරීමට තීරණාත්මක අරගලයක නිරත වූ මවැන්නකු ඔවුන්ට අමතක වූයේ කෙසේ ද?අප විසින් එදා දේශීය චිත්‍රපට නරඹන්නන්ගේ සංගමය පිහිටුවා ගන්නා ලද්දේ පරමාර්ථ 8 ක් පෙරදැරි කරගෙන වන අතර එහි හතරවැනි පරමාර්ථය වූයේ සිනමා ඒකාධිකාරය බිඳ හෙළා චිත්‍රපට සංස්ථාවක් පිහිටුවන ලෙස රජයෙන් ඉල්ලා සිටීමයි.1970 දී අපි තවත් සංගම් තුනක් හා එක්ව එවක සිටි ප්‍රවෘත්ති හා ගුවන්විදුලි ඇමැතිවරයාට සංදේශයක් ද ඉදිරිපත් කළෙමු. ස්වදේශීය චිත්‍රපට ආරක්ෂක මණ්ඩලය වෙනුවෙන් සුමිත්ත අමරසිංහ හා ඩී. බී. නිහාල්සිංහ ද, ස්වාධීන චිත්‍රපට කාර්මික ශිල්පීන්ගේ සංගමය වෙනුවෙන් අනුර දිසානායක ද, කලා පෙළ සංස්කෘතික සංගමය වෙනුවෙන් විමල් වෛද්‍යසේකර ද, දේශීය චිත්‍රපට නරඹන්නන්ගේ සංගමය වෙනුවෙන් එහි ප්‍රධාන ලේකම් වූ මම ද ඊට අත්සන් තැබීමු.1972 දී චිත්‍රපට සංස්ථාවක් පිහිටුවීමෙහිලා ආසන්න සාධකය වූයේ එදා අප ගෙන ගිය අරගලය හා යථෝක්ත සංදේශය බැව් කියනු කැමැත්තෙමි.1966 දී ආරම්භ වූ දේශීය චිත්‍රපට නරඹනන්ගේ සංගමය නිල වශයෙන් ක්‍රියාත්මක වූයේ 1967 සැප්තැම්බර් මස 18 වැනි දින සිටය. එහි විශේෂත්වය වූයේ අප මෙය දීප ව්‍යාප්තව පවත්වාගෙන යෑමයි. අප සංගමයේ ශාඛා 12 ක් පිහිටුවාගෙන තිබිණි. මොරටුව, පාණදුර, ගාල්ල, කළුතර, මහනුවර, ඇඹිලිපිටිය, ගම්පහ වැනි ප්‍රදේශවල අපි විවිධ ක්‍රියාකාරකම්වල නිරත වීමු.චිත්‍රපට සංස්ථාව පිහිටුවීමෙන් අනතුරුවත් මම උපදේශකවරයකු ලෙස ට්ත්‍රපට සංස්ථාවට එක්වීමි. ජනාධිපති සිනමා සම්මාන උළෙලක් පැවැත්විය යුතු ය යන්න 1977 දී උපදේශක මණ්ඩලය නියෝජනය කරමින් මා ගෙන ආ ඉතා වැදගත් යෝජනාවකි.1980 දී මම ශ්‍රී ලංකා ජනමාධ්‍ය ශිල්පීන්ගේ සංගමයේ නියෝජ්‍ය ලේකම් ධුරය ද දැරීමි.දේශීය චිත්‍රපට නරඹන්නන්ගේ සංගමය පිහිටුවීමෙහිලා පුරෝගාමි වීම සම්බන්ධයෙන් 1999 දී ජාතික කතෝලික සිනමා පර්ෂදය (ඕ. සී. අයි. සී.) මට ප්‍රණාම පිළිගැන්වූවේය. එම ප්‍රණාම හේතු පාඨයේ මෙසේ දැක්විණි.“1966 දී දේශීය චිත්‍රපට නරඹන්නන්ගේ සංගමය පිහිටුවීමෙහිලා පුරෝගාමි වෙමින් ද, එමඟින් දේශීය සිනමාව ආරක්ෂා කර ගැනීම සඳහාත් එහි මතු දියුණුව අරභයාත් කළා වූ කැපවීම උදෙසා සරත් සිල්වාට ඕ. සී. අයි. සී. ප්‍රණාම පිදෙයි.”එපමණක් ද නොවේ. 2007 දී දේශීය චිත්‍රපට නරඹන්නන්ගේ සංගමයේ 52 වසරක සිනමා මෙහෙවර සැමරුම් ප්‍රදර්ශන අවස්ථාවේ චිත්‍රපට නරඹන්නන් විසින් ‘හෙළ සිනමාවේ ආරක්ෂකයා’ යන ගෞරව නාමය මට ප්‍රදානය කරන ලදි.පූර්වෝක්ත කරුණු සලකා බැලීමේදී පසුගියදා පැවති සිනමා ශිල්පි උපහාර උළෙලේදී ප්‍රණාම ලැබීමට මා නුසුදුස්සකු වන්නේ කෙලෙස ද යන ප්‍රශ්නයට පිළිතුරක් මම අදාළ සංවිධානවලින් ඉල්ලා සිටිමි.සරත් සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av1105158</link>
    <topic>වෙසක් එකට මම සින්දු කියන අන්තිම අවුරුද්දයි මේ</topic>
    <author>ජෝජ් රොබ්සන් ද සිල්වා</author>
    <content>වෙසක් එකට මම සින්දු කියන අන්තිම අවුරුද්දයි මේඉෂාක් බෙග් හඬමින් කියන කතාවඅඩ සියවසකට ආසන්න කාලයක් පුරා සෑම වෙසක් සමයකදී මෙන්ම පොසොන් ආදී බොදු ජනතාවගේ ආගමික උත්සව කටයුතුවලදී ද නොවරදවාම ඇසෙන “බුද්ධං සරණං ගච්ඡාමි” ගීතය සුපුරුදු පරිදි මේ දිනවල නිතර ඇහෙන ගීතයකි. එය මෙරට බොදු ජනතාවගේ නිල ගීතය ලෙස හැඳින්විය හැකි තරමට සෑම තරාතිරමකම බොදු ජනතාව පිළිගත් ගීතයක් බවට පත් වී ඇති බැව් නොරහසකි.එහෙත් එම ගීතය ඇතුළු බොදු බැති ගී වැඩි ගණනක් ගයමින් බොදු ජන හදවත් බැතියෙන් පුරවාලූ අසමසම ගායන කුසලතාවයකින් හෙබි ඒ ගයකයාණන් මේ වෙසක් දිනවලදී ද වේදනාවෙන් හඬනා හඬ මට ඇසුණේ යැයි මා කිවහොත් ඔබ එය පිළිගන්නෙහිද? ඇත්තෙන්ම ඔහු හැඬුවේ ය.සංවේදී මිනිසුන් දුක් බරින් මිරිකෙන විට හඬන බව මම ආසා ඇත්තෙමි. මීට දශක දෙකහමාරකට පමණ පෙර දවසකදී මා සමඟ මෙවැනිම කතා බහකදී හැඬූ එවන් සංවේදී මිනිසෙකු පසුව මුළු රටටම දැනෙන්නට රූපවාහිනී වැඩ සටහනකදී හැඬුවේය. (මෑතකදීද එම දර්ශන රූපවාහිනී තිරය මත දුටුවෙමි.) ඔහු වේදනාවෙන් පීඩිත වී සැබැවින්ම හැඬුවේ ය.සිය හඬ පෞරුෂයෙන් සිංහල චිත්‍රපට ගීතාවලිය මෙන්ම බෞද්ධ ගීතාවලියද පෝෂණය කළ යුග පුරුෂයෙකු වූ අල්හාජ් මොහිදින් බෙග් නමැති ඔහු අප අතරින් වියෝවී දශක දෙකට ආසන්න වන තරම් දිගු කාලයක් ගත වී ඇත. එහෙත් මිය ගිය ඔහු අදත් හැඬුවේ ය. ඔහු හැඬුවේ ඔහුගේම පුතා තුළින් ය. ඔහුගේ පුතා ඉෂාක් බෙග් ය. “ස්වර වර්ණ” මෙවර වර්ණ ගන්වන්නට ඉෂාක් එක්වන්නේ හඬන ඒ සිතේ සිතුම් සුසුම් සමඟින් ය.”මේ දවස් වල වැඩිපුරම සහභාගී වෙන්නේ බෞද්ධ භක්ති ගී වැඩ සටහන් සහ සංගීත ප්‍රසංග වලටයි. අන්‍යාගමිකයෙකු වුවත් මගේ තාත්තාට ලැබුණා වගේම මේ කාලේදී මටත් බෞද්ධ ජනතාවගේ ආදරය නොඅඩුව ලැබෙනවා. ‘බුද්ධං සරණං’ ගීතයට වගේම ‘බුදුන්ගේ අමා ධර්මේ’ – ‘සකල සතම බොදු බැතියෙන්’ – ‘සුව දේ මට සීතල සුළඟ පවා’ – ‘මිනිසාමයි ලොව දෙවියන්’ වැනි ගීත වලට රසිකයින්ගෙන් හොඳ ප්‍රතිචාර ලැබෙනවා.”ඉෂාක් ද සිය පියා මෙන්ම බෞද්ධ ගීත ගණනාවක් මීට අවුරුදු දහයකට පමණ ඉහත ගායනා කර මාධ්‍ය සඳහා ඉදිරිපත් කළේ ය. ඒ සඳහා පෞද්ගලික මුදලින් ලක්ෂ හතහමාරක් පමණ වියදම් වශයෙන් දරා තිබේ. ඒ පිළිබඳව ඉෂාක් සිටින්නේ ඉමහත් කනගාටුවකින් ය.”තාත්තා හදපු රාමුව තුළ ඉන්න ඕන නිසා මම කකුල් වලට නටන්න ගීත ගැයුවේ නැහැ. ඒත් ඒ ගීත දැන්මම විතරයි අහන්නේ. ඒවා අපේ ගීත රසිකයින්ට අහන්න දුන්නා නම් ඔවුන් ආදරයෙන් පිළිගන්නවා. ඒ නිසා මම එම ගීත සියල්ල මේ රටේ සෑම ගුවන් විදුලි නාලිකාවකටම වාගේ බාර දුන්නා. අවුරුදු දහයක් ගත වුණා. තාමත් ඒවා ප්‍රචාරය වුණේ නම් නැහැ. මම වියදම් කරපු මුදල් පවා අපතේ ගියා.මේවා මම කාට කියන්නද කියලා මට තේරෙන්නේ නැහැ. සිද්ධාර්ථ හාමුදුරුවෝ මට ‘තාත්තා නවත්තපු තැනින් පටන් අරගෙන ඉදිරියට යන්න’ කියලා දවසක් ආශිර්වාද කළා. ඒත් මේ සිද්ධ වෙන දේවල් අනුව දැන් කොහේ යන්නද කියලා හිතා ගන්න බැහැ. ප්‍රසංග වේදිකාවල ගී ගායනා කිරීමෙන් පමණක් ඉදිරියට යන්න අපහසුයි.””ඉතින් ඔබ චිත්‍රපට පසුබිම් ගායනයටත් එක් වුණා නේද?””ඔව්, චිත්‍රපට පහළොවක පමණ ගීත ගායනා කළා. චිත්‍රපට පසුබිම් ගීත ගායනයට කටහඬේ ප්‍රබල කමක් තිබෙන්න ඕනේ. දැන් ගායකයින්ගේ ගෑණු කටහඬ වලින් චිත්‍රපට පසුබිම් ගායනා කළාට හරියන්නේ නැහැ. එම නිසා චිත්‍රපට ගීත කලාව විනාශ වී යනවා. තවත් දෙයක් – චිත්‍රපට ගීත ක්ෂේත්‍රයට මගේ තාත්තා ගායනයෙන් කළ මෙහෙවර ඇගයීමකට ලක් වුණේ නැහැ. කෙසේ හෝ රජයෙන් වත් මගේ තාත්තා වෙනුවෙන් උපහාර උළෙලක් පවත්වනවා නම් එය වටිනවා.””ඔබ ඉස්ලාම් භක්තිකයෙකු නිසා බෞද්ධ ගීත ගැයීමේදී ගැටලු මතු වී නැද්ද?””බරපතළ ගැටලු මතු වී නැහැ. මා පදිංචිව සිටි ස්ථානයේ අවට පන්සල් හතරක්ම තිබුණා. පාසලේදී බෞද්ධාගම ගැන දැනගත්තා. මගේ මිත්‍රයෝ වැඩි දෙනෙකු බෞද්ධයෝ. මම හැඳුණෙ වැඩුණෙ බෞද්ධ පරිසරයකයි. ඒත් සමහර විට වෙසක් එකට මම ගීත ගායනා කරන අවසාන අවුරුද්ද මෙය වෙන්න පුළුවන්.””ඔබ බෞද්ධ ගී ගායනයෙන් ඉවත් වෙන්නද කල්පනාව?””න්... නැහැ, ඔව්, ඔව්...! (ඉෂාක්ගේ පිළිතුර මෙන්ම කටහඬද අපැහැදිලි විය. ඔහු තදබල වේදනාවක් සිත තුළ තෙරපාගෙන සිතුවිලි වසන් කරන්නට අසාර්ථක උත්සාහයක යෙදෙමින් සිට යළි කතා කළේ හඬන සිතකින් ය.මට එහෙම ‘නැහැ’ කියා කියවුණේ මම ගී ගයන තුරු, බෞද්ධ ගීත ගායනයෙන් ඉවත් වෙන්නේ නැහැ කියන්නයි. ඒත් මම ගීත ගායනයෙන් ඉවත් වෙලා ජීවත් වෙන්න පුළුවන් වෙන රස්සාවක් හොයා ගන්න හිතාගෙන ඉන්න හින්දා තමයි ‘ඔව්’ කියා කියවුණේ. මට මගේ හිතේ දුක හංඟාගෙන තදකරගෙන ඉන්න අමාරුයි. කලාකරුවෙක් කියන්නේ සංවේදී මනුස්සයෙකුට. ඔහු නිහතමානීයි. අවංක, විනිවිද පෙනෙන විවෘත හිතක් ඔහුට තිබෙනවා. මගේ තාත්තා එවැනි මිනිසෙක්. ඔහු සැබෑ කලාකරුවෙක්.ඔහු මේ රටේ අවුරුදු හැටක් ගී ගැයුවා. ඒ වුණාට ඔහුට සිද්ධ වුණේ කුමක්ද? ඔහු දුක් වින්දා. ඒ දුක් දරාගන්න බැරි වුණාම ඔහු මේ රටේම ජනතාවට දැනෙන්න හැඬුවා. ඔහු එහෙම කළේ ඔහුව අයිති මේ රටේ ජනතාවට හින්දා. ඒත් අද මට වගේම එදා තාත්තාට උන්නෙත් දුප්පත් ගීත රසිකයෝ. ඔවුන්ට තාත්තා වෙනුවෙන් කරන්න පුළුවන් දෙයක් තිබුණේ නැහැ. බෙග් මාස්ටර් ගැයූ සින්දු පපුවට ගියාට ඔහුගේ ප්‍රශ්න දුක් වේදනා වගකිව යුතු කාගෙවත් පපුවට ගියේ නැහැ.””ඔබ කතා කරන්නේ කලකිරීමෙන් නේද?””ඔව්, කෙළින්ම කියනවා නම් ඔව්. ඒ වගේම සංගීත ක්ෂේත්‍රයේ සිදුවෙන දේවල් හින්දා කලකිරීමත් එක්කම ලොකු දුකකුත් මගෙ හිතේ ඇති වෙලා තිබෙනවා. මගේ තාත්තා ගායනා කරපු ගීත දැන් දුරකතන සඳහා ‘රිංගිංටෝන්ස්’ ලෙස යොදා ගෙන සමහරු කෝටි ගණන් මුදල් හම්බ කරනවා. තාත්තා වෙනුවෙන් එක රුපියලක්වත් වෙන් කෙරිලා නැහැ මේ වන තුර. අනික මගේ තාත්තාගේ ගීත ඔවුන්ට දුන්නේ කවුද? ඔවුන් ප්‍රසිද්ධියේම කරන්නේ මංකොල්ලයක්. ඊළඟට රූපවාහිනී රියැලිටි ප්‍රසංග වලින් එන නවක ගායකයන් බෙග් මාස්ටර්ගේ ගීත ප්‍රසිද්ධ වේදිකා වල ගායනා කරලා මුදල් හම්බ කරනවා බල බලා බෙග් මාස්ටර්ගේ ජාන වලට (පුතාට) ඒ වේදිකා යටට වෙලා ඉන්න සිදුවෙලා තිබෙන අසාධාරණය ඉවසන්නේ කොහොමද?අනුන්ගේ අයිතිවාසිකම් උදුරාගෙන කන බොන දේ ඔවුන්ගේ බඩවල් වලට යනවාද කියන එක මට නම් පුදුමයක්. කවුද සුදනා, කවුද දුදනා යන වග හොයන්න බැරි තත්ත්වයක් අද මේ ක්ෂේත්‍රයේ උදා වෙලා තියෙන්නේ. මගේ තාත්තා මේ රටේ උන්නු සම්මානනීය ගායකයෙකු වෙලත් ඒ ගායකයාගේ පුතාට මෙහෙමද සලකන්නේ...? (ඉෂාක්ගේ කටහඬේ ස්වර ක්‍රම ක්‍රමයෙන් හැඬුම් බර වෙමින් පවතී. ඔහුගේ සිතේ පවතින දුක් වේදනා ප්‍රශ්න සියල්ල සිත උතුරා දොරේ යන සේ විය. මම ඔහුට බාධා නොකර සියල්ල අකුරු කරන්නට වෑයම් කළෙමි.’)”පුංචි කාලේ තාත්තා අපිට (දරුවෝ අට දෙනාව) එකතු කරගෙන කිව්වේ – ‘මං ඔයාලටයි අම්මාටයි ජීවත් වෙන්න කෝටු කෑලි ගෙනල්ලා පොඩි කුරුලු ගෙයක් හැදුවා. මීට වඩා දෙයක් කරන්න මට පුළුවන් කමක් නැහැ. මේ ගෙයි සමගියෙන් ජීවත් වෙන්න. මේ රටේ බෞද්ධ මිනිස්සු වෙනුවෙන් මා ගායනා කරලා තියෙන සින්දු අවුරුදු දහස් ගණනක් ගියත් නැති වෙන්නේ නැහැ. ඒ මිනිස්සු ඔයාලව ජීවත් කරයි’ කියලයි. ඒත් අද මොනවද සිද්ධ වෙලා තියෙන්නේ... ම්, ම්... (ඉෂාක් හඬමින්) මගේ තාත්තා දුක් විඳලා අපිට ඉන්න හදලා දුන්න ඒ පුංචි ගේ පොළොවට සමතලා කරලා එතැන රථ ගාලක් දාලා.බෙග් මාස්ටර්ගේ පුතා ඉෂාක් අද ජීවත් වෙන්නේ කුලී ගෙදරක. මම අසනීපයෙන් ඉන්නේ. එක ඇසක ආබාධයක් නිසා මට ජීවත් වෙන්න තියෙන්නේ එක ඇසකින්. දරුවෝ තුන් දෙනා සහ බිරිඳ සමඟ ගෙවල් කුලිය, විදුලි සහ ජල බිල් ආදිය ගෙවා ගෙන මම ජීවත් වෙන්න ඕනේ. මම කාටද මේවා කියන්නේ, කාට කිව්වත් වැඩක් නැහැ නේද? කනට කිව්වාම පපුවට යන්න ඕනේ මනසට එන්න නම්. කවුද එහෙම කරන්නේ...?””එහෙම නම් ඔබ ස්ථිර වශයෙන්ම ගීත ගායනයෙන් ඉවත් වී මේ රට හැර යාමට අදහස් කරෙගන ද සිටින්නේ?””ඔව්, මම දැන් මේ සංගීත ලෝකෙන් සමුගන්න ඕනේ. විශේෂයෙන්ම ගීත විකෘති කරන මංකොල්ල කන සදාචාරයක් නොදන්න මිනිස්සු එක් සටන් කරන්න මට බැරි කමත් එයට ප්‍රධාන හේතුවක්. මගේ තාත්තාගේ සින්දු මා ඉදිරිපිටම ගායනා කරන හොරුන් එක්ක එකට මේ ක්ෂේත්‍රයේ තවදුරටත් රැඳී ඉන්න මට බැහැ. නිදි වරන්නේ නැතිව ලෙඩ නොවී කරන්න පුළුවන් රැකියාවක් හොයාගෙන දරු පවුල සමඟ විදේශ රටකට යන්න තමා මට සිදු වී තිබෙන්නේ. එහෙම කරලා හරි බෙග් මාස්ටර්ගේ දරු මුණුබුරන්ව ජීවත් කරවන්න වෑයම් කරන්න ඕනේ. මේ තීරණය පිළිබඳව මම මගේ තාත්තාගෙත්, මගේත් දුප්පත් රසික රසිකාවියන්ගෙන් සමාව ඉල්ලා සිටිනවා. මට මේ රටත් අපේ දුප්පත් රසිකයින්වත් දාලා යන්න බැහැ. ඒත් මම දුප්පත් ගායකයෙක්. මම වෙන මොනවා කරන්න ද?”ඉෂාක් දිගටම හඬන්නට වූවේ ය. වසර විසි ගණනකට ඉහත දිනෙක ඔහුගේ පියා මොහිදින් බෙග් ගායකයාණන්ද මෙලෙසම හඬනු අසා සිටි මගේ මතක අවදි වෙන්නට විය. ‘තවමත් බෙග් මාස්ටර් හඬනවා’ නොවේදැයි මම කම්පනය වූ මගේ සිතින් සිතන්නට වීමි. ඒ සමඟම මේ රටේ පුණ්‍ය කටයුතු උදෙසා මහත් කැපවීමක් ඇති මෙම වෙසක් සහ පොසොන් සමයේ අපට හිතන්නට වැදගත් කරුණක් ඉෂාක් හඬන ස්වරයේ ගැබ් වී ඇතැයි මට හැඟී ගියේ ය. අප අපේ ආදරණීය බෙග් මාස්ටර් වෙනුවෙන් ඔහුගේ ගීත මෙන්ම එම ගීතවල අයිතිවාසිකම් ද ඔහුගේ උරුමකරුවන් වන දරුවන්ට ලබා දී ඔවුන්ට සතුටින් ජීවත් වෙන්න අතහිත දිය යුතුව ඇතැයි මට හැඟේ. මේ ඒ සඳහා සුදුසුම කාලයයි.එවිට බෙග් මාස්ටර් යළි කිසිදා නොහඬනු ඇත. එමෙන්ම එවිට ඉෂාක් ද නොහඬා මේ රටේ ගීත රසිකයින් පිනවමින් දිගටම ගීත ගායනයේ නියැලෙනු නිසැක ය. මන්ද එලෙස වුවහොත් ඉෂාක්ට ජීවත් වීම සඳහා වෙනත් රැකියාවක් සොයා ගෙන දරු පවුල සමඟ වෙනත් රටකට යාමට උවමනාවක් නොවන නිසා ය.විශේෂයෙන්ම මෙම අනාවරණය සද්භාවයෙන් කරනු ලැබූවක් බවද සඳහන් කරනු කැමැත්තෙමි.මිනිසාමයි ලොව දෙවියන් වන්නේ – මිනිසාමයි ලොව තිරිසන් වන්නේ ඇසින් දුටු දේ බොරු වී නොයයිදෝ - දෙකනින් ඇසූ දේ නොවේ...!(පද – කරුණාරත්න අබේසේකර) (චිත්‍රපටය - සිරිපතුල)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av1105159</link>
    <topic>‘මහින්දාගමනය’ කතා සංකල්පය හිතට ආවේ කළුතර බෝ සමිඳුන් ඉදිරිපිටදී</topic>
    <author>හේමාලි විජේරත්න</author>
    <content>‘මහින්දාගමනය’ කතා සංකල්පය හිතට ආවේ කළුතර බෝ සමිඳුන් ඉදිරිපිටදීසනත් අබේසේකරදෙදහස් හයසිය වැනි ශ්‍රී සම්බුද්ධත්ව ජයන්තියට මුළු රටම සැරසෙන මේ මොහොතේ අපේ සිනමාව තුළ ද ඒ සැමරුම අති උත්කර්ෂවත් අන්දමින් සමරන්නට සූදානම් වන බව මේ වන විටත් ඔබ සැම දන්නා කරුණක් වන්නට පුළුවන. අපේ ලාංකේය ඉතිහාසයේ සුවිශේෂි සන්ධිස්ථානයක් සනිටුහන් කරන මිහිඳු මහ රහතන් වහන්සේගේ ලංකාගමනය සිහිපත් කරමින් තැනූ ‘මහින්දාගමනය’ චිත්‍රපටය ගැනයි මේ සටහන. එය මේ මස 18 වැනිදා සිට රිද්මා මණ්ඩලයේ සිනමා ශාලාවල සහ රීගල් ඇතුළු සිනමා ශාලාවල තිරගත වේ.මේ බාරදූර කාර්යයේ වගකීම තම හිස මත පටවා ගත්තේ පුරා වසර ගණනාවක් කලාව තුළ විවිධ නිර්මාණ කරමින් තමන්ටම අනන්‍ය වූ ගමනක් නිර්මාණය කරගත් අධ්‍යක්ෂවරයෙක්. ඔහු සිනමාවට ආධුනිකයකු වූවද ටෙලි නාට්‍ය ක්ෂේත්‍රයේ වැඩිම ටෙලි නාට්‍ය ගණනාවක් අධ්‍යක්ෂණය කළ කලාකරුවකු ලෙස නමක් දිනා ගත්තෙක්. ඔහු සනත් අබේසේකර. ‘මහින්දාගමනය’ චිත්‍රපටය පිළිබඳ කතාබහකට පසුගිය දිනක ඔහු අප මුණ ගැසුණා.දේවානම්පියතිස්ස රජු ලෙස ජීවන් කුමාරතුංගත් බිසව අනුලා දේවිය ලෙස දිල්හානි ඒකනායක‘මහින්දාගමනය’ චිත්‍රපටය නිර්මාණය කිරීමේ මූලික අදහස ඔබට ඇතිවුණේ කොහොම ද?මේ අදහස මට ඇතිවුණේ කළුතර බෝ සමිඳුන් ඉදිරිපිටදී. සාමාන්‍යයෙන් මම හැම පෝයකටම කළුතර බෝ සමිඳුන් ඉදිරිපිට සිල් සමාදන් වෙනවා. එහෙම සිල් සමාදන් වෙලා ඉන්නකොට මට අතීතය මතක් වුණා. මේ බෝධීන් වහන්සේ මෙරටට වැඩම කිරීම පිළිබඳ ඓතිහාසික කතන්දරය මට මතක් වුණා. ඒ ඉතිහාසය ඉතාම නිවැරැදිව, ඉතාම අලංකාරව ශ්‍රව්‍ය දෘශ්‍ය මාධ්‍යයකින් කරන්න තිබුණානම් කොයිතරම් හොඳ ද කියලා මට හිතුණා.ඒත් එක්කම මට හිතුණේ ඒ අවස්ථාව මෙරට ජනතාවගේම බුද්ධාලම්භන පී‍්‍රතිය වඩවන, ගම්භීරත්වය ඇතිවන අන්දමට කළ යුතුයි කියන හැඟීම. ඒ ඔස්සේ හිතනකොට එදා මට හිතුණා 2600 වැනි ශ්‍රී සම්බුද්ධත්ව ජයන්තියත් එන බව. මීට අවුරුදු තුන හතරකට කලින් මට ඒ ගැන හිතුණේ. ඒ අනුව එදා ඉඳන් මම අධ්‍යයනය කරන්න පටන් ගත්තා.මොනවද ඔබ අධ්‍යයනය කළ මූලාශ්‍ර?ප්‍රධාන වශයෙන්ම මට සම්පූර්ණයෙන් මහා වංශය කියවන්න සිද්ධ වුණා. ඒ ඇරුණම ඒ හා බැඳුණු වෙනත් ඉතිහාස පොත් පත් රැසක් කියවන්න සිද්ධ වුණා. මිහිඳු මහ රහතන් වහන්සේ ලංකාවට වැඩිය ක්‍රි. පූ. 250 - 210 වකවානුවේ, ජන ජීවිතය, රාජ්‍ය පාලනය නව ආගමක් ජනතාවට ඒත්තු ගැන්වීමට ගත් උත්සාහය ආදිය පිළිබඳ විශාල හැදෑරීමක් කරන්න සිද්ධ වුණා. ඒ විදියේ අධ්‍යයනයකින් පස්සෙ තමයි මම මේ චිත්‍රපටයේ තිර පිටපත ලියන්න පටන්ගත්තේ.අපේ රටේ සමාජ ආර්ථික, සංස්කෘතික, දේශපාලනමය වශයෙන් විශාල පරිවර්තනයක් ඇතිකළ ‘මහින්දාගමනය’ වැනි සිද්ධියක් චිත්‍රපටයකට නැඟීම අභියෝගයක් ලෙස ඔබට දැනුණෙ නැත්ද?ජීවන් කුමාරතුංග සහ රොෂාන් පිලපිටිය ‘මහින්දාගමනයේ’ රූප රාමුවකමට තිබුණු මුල්ම අභියෝගය තමයි මේ චිත්‍රපටයේ තිර පිටපත සකසා ගැනීම. ඒ තිර පිටපත වෙනුවෙන් මම සෑහෙන මහන්සියක්, දුක් කන්දරාවක් වින්දා. තිර පිටපත ලියල ඉවර වෙලා මම ඉස්සරලම පෙන්නුවෙ පූජ්‍ය බෙල්ලන්විල විමලරතන ස්වාමීන් වහන්සේට, මහාචාර්ය මැන්දිස් රෝහණධීර, පූජ්‍ය එල්ලාවල මේධානන්ද හිමියන්ට, රුවන්වැලිසෑය අධිපති පූජ්‍ය පල්ලේගම හේමරතන හිමියන්ට. එතුමන්ලාගෙන් මගේ තිර පිටපතට හොඳ ප්‍රතිචාරයක් ලැබුණා.ඊළඟට මට තිබුණු ලොකුම අභියෝගය වුණේ මේ තිර පිටපතින් චිත්‍රපටයක් කරන්නට නිෂ්පාදකවරයෙක් හොයා ගන්න එකයි. නිෂ්පාදකවරුන් කිහිප දෙනෙක් ළඟටම මම මේ තිර පිටපත අරගෙන ගියා. ඒත් ඒ කාගෙන්වත් හොඳ ප්‍රතිචාරයක් ලැබුණේ නෑ. අවසානයේ මේ තිර පිටපත පූජ්‍ය එල්ලාවල මේධානන්ද හිමියන්, පල්ලේගම හේමරතන හිමියන් සහ උඩුවේ ධම්මාලෝක හිමියන් එකතු වෙලා ජනාධිපතිතුමාට කියලා මේ සඳහා නිෂ්පාදකවරයෙක් හොයලා දෙන්න ඉදිරිපත් වුණා.ජනාධිපතිතුමාට ඉල්ලීමක් ජනාධිපති ලේකම් කළාම එතුමා මේ තිර පිටපත කියවල බලල ලලිත් වීරතුංග මහතාට පැවරුවා මේ සඳහා නිෂ්පාදකවරයෙක් හොයල දෙන්න කියලා. ඒ සමඟම ජාතික චිත්‍රපට සංස්ථාවේ අනුග්‍රහයත් ලැබුණා. ඒ අනුව ජනාධිපතිතුමාගේ ආශිර්වාදය, අනුග්‍රහය, මඟ පෙන්වීම යටතේ මේ චිත්‍රපටය කෙරුණා. ඊට 2600 වැනි සම්බුද්ධත්ව ජයන්ති කමිටුවේ නායක හාමුදුරුවන්ගේ සහ ජනාධිපති ආගමික කටයුතු ලේකම් ගැටමාන්නේ ගුණානන්ද හිමියන්ගේ උපදෙස් අනුශාසනා ද ලැබුණා.මේ ඓතිහාසික කතා පුවතේ පසුතල සහ ඇඳුම් නිර්මාණය ගැන ඔබ උනන්දු වුණා ද?සනත් අබේසේකරඔව්. ඒ සඳහාත් මම වසර ගණනාවක් පර්යේෂණ කළා. රජවරුන්ගේ ඇඳුම් පැලඳුම්, ආභරණ මෙන්ම මිහිඳු මහ රහතන් වහන්සේ ඇතුළු භික්ෂුන් වහන්සේලාගේ සිවුරු පිළිබඳව ද එහිදී අධ්‍යයනය කළා. මේ නිර්මාණය සඳහා සම්පූර්ණයෙන් ඇඳුම් සහ ආභරණ ගෙනාවේ ඉන්දියාවෙන්. මිහිඳු මහ රහතන් වහන්සේ ඇතුළු භික්ෂුන් වහන්සේලාගේ සිවුරු හොයන්න හරියට මහන්සි වුණා. අවසානයේ එල්ලාවල මේධානන්ද හිමියන්ගේ උපදෙස් මත ඉන්දියාවේ දවස් ගණනක් ඇවිදලා තමයි ඒ සිවුරු හොයා ගත්තේ. මේ ට්ත්‍රපටය ලංකාවේ රූගත කළේ පොළොන්නරුව, අනුරාධපුරය, හම්බන්තොට ආදී පළාත්වල.මේ සඳහා නළු නිළියන් තෝර ගත්තේ කොහොම ද?මිහිඳු මහ රහතන් වහන්සේ සඳහා අපි කිසිදු නළුවෙකු යොදාගත්තේ නෑ. උන්වහන්සේ ග්‍රැෆික් මාර්ගයෙන් තමයි නිරූපණය කරන්නේ. උන්වහන්සේ සඳහා පසුබිම් කථනය ඉදිරිපත් කරන්නේ සහ බණ දේශනා කරන්නේ පූජ්‍ය උඩුවේ ධම්මාලෝක හිමිපාණන් වහන්සේ.මෙහි ප්‍රධාන චරිතය වෙන්නේ දේවානම්පියතිස්ස රජු සහ අනුලා දේවිය. දේවානම්පියතිස්ස රජු ලෙස ජීවන් කුමාරතුංගත් දේවානම්පියතිස්ස රජුගේ බිසව අනුලා දේවිය ලෙස දිල්හානි ඒකනායකත් මහානාග යුව රජු ලෙස රොෂාන් රණවනත් මහා අරිට්ඨ කුමරු ලෙස රොෂාන් පිලපිටියත් මහානාග යුව රජුගේ බිසව අනුලා දේවිය ලෙස ඕෂධී හේවාමද්දුමත් රඟපානවා. ඊට අමතරව ජී. ආර්. පෙරේරා, හේමසිරි ලියනගේ, අනුලා බුලත්සිංහල, උදයන්ති කුලතුංග, උද්දික පේ‍්‍රමරත්න, චින්තක කුලතුංග, ඩී. බී. ගංගොඩතැන්න ඇතුළු විශාල පිරිසක් රඟපානවා.මහානාග යුව රජු ලෙස රොෂාන් රණවනත් බිසව අනුලා දේවිය ලෙස ඕෂධී හේවාමද්දුමත් රංඟනයේ යෙදෙමින්‘මහින්දාගමනය’ ඔබේ පළමුවැනි චිත්‍රපටය නේද?මම හඳුන්වන්නේ ‘මහින්දාගමනය’ තමයි මගේ පළමුවැනි චිත්‍රපටය කියලයි. මීට ප්‍රථම කිසියම් වූ චිත්‍රපටයක් කළා නම් ඒ සිනමාවට පිවිසීම සඳහා කළ අත්හදා බැලීමක් පමණයි.මේ වන විට මේ සඳහා කොපමණ වියදමක් දරලා තිබෙනවා ද?ලක්ෂ 600 ක් මේ සඳහා වියදම ගිහින් තිබෙනවා. මේ චිත්‍රපටයේ නිෂ්පාදකවරයා දමින්ද උපාලි ප්‍රනාන්දු මහතා. ඔහු මේ වැඩේ කරන්නේ ලාභයක් බලාපොරොත්තුවෙන් නොවෙයි.ඔහු බෞද්ධාගමට ළැදි, ආගමික පැත්තට බර ව්‍යාපාරවල යෙදෙන කෙනෙක්. ලාභයක් ලැබුණොත් ඒ සියලුම මුදල් රණවිරුවන් වෙනුවෙන් යොදවන්න කියලත් ඔහු කියලා තිබෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051510</link>
    <topic>ශ්‍රී සම්බුද්ධත්ව ජයන්ති නිල ගීතය</topic>
    <author>හේමාලි</author>
    <content>ශ්‍රී සම්බුද්ධත්ව ජයන්ති නිල ගීතයසමස්ත ලෝක වාසී බෞද්ධ ජනතාවම මේ සූදානම් වනුයේ 2600 වැනි ශ්‍රී සම්බුද්ධ ජයන්තිය සැමරීමටයි. ශ්‍රී ලංකාවාසීන් ද කලක පටන්ම සම්බුද්ධත්ව ජයන්තිය සැමරීමේ සූදානමක සිටි බව අප දන්නා කරුණකි. දාන මාන පිරිත් පින්කම් සේම සංස්කෘතික වශයෙන් ද අමුතු ආකාරයේ ප්‍රබෝධයක් සම්බුද්ධත්ව ජයන්තිය වෙනුවෙන් රටපුරා දක්නට ලැබේ.මුළු මහත් ශ්‍රී ලංකාවාසී බෞද්ධ ජනතාව ගේ පහන් සංවේගය උදෙසා නිර්මාණය වූ සිනමා නිර්මාණ, ටෙලි නිර්මාණ, ගීත ආදී නොයෙක් සංස්කෘතිකාංග ද සම්බුද්ධත්ව ජයන්තිය වෙනුවෙන් මේ වන විටත් නිර්මාණය වෙමින් පවතී. 2600 වැනි ශ්‍රී සම්බුද්ධත්ව ජයන්තිය වෙනුවෙන් සම්බුද්ධත්ව ජයන්ති ජනාධිපති මෙහෙයුම් කමිටුව විසින් අනුමත කරන ලද නිල ගීතයක් පසුගියදා නිර්මාණය විය.”මෙම ගීතය නිර්මාණය කිරීමෙන් සම්බුද්ධත්ව ජයන්ති ජනාධිපති මෙහෙයුම් කමිටුව බලාපොරොත්තු වුණේ සමස්ත ශ්‍රී ලංකාවාසී බෞද්ධ ජනතාව අතර තවදුරටත් පුනර්ජීවනයක් ඇති කිරිමයි. මේ ගීතය තමයි අපේ මෙහෙයුම් කමිටුව අනුමත කර ඇති එකම නිල ගීතය. ප්‍රවීණ ගීත රචක සුනිල් සරත් පෙරේරා විසින් රචිත මේ ගීතයේ තනු නිර්මාණය කළේ රෝහණ වීරසිංහ. ප්‍රවීණ ගායක ගායිකාවන් 15 දෙනෙක් පමණ මේ ගීතය ගායනා කරන්න එක්වුණා. මේ දිනවල ශ්‍රී ලංකා ගුවන්විදුලි සංස්ථාවේ මේ ගීතය ප්‍රචාරය වෙනවා. පෞද්ගලික ගුවන් විදුලි නාලිකා සඳහාත් ගීතය ලබාදී තිබෙනවා. රූපවාහිනී නාලිකා සඳහාත් ගීතය ලබාදෙන්න බලාපොරොත්තු වෙනවා.සම්බුද්ධත්ව ජයන්ති නිල ගීතය පිළිබඳ අදහස් දක්වමින් සම්බුද්ධත්ව ජයන්ති ජනාධිපති මෙහෙයුම් කමිටුවේ ලේකම් කේ.කළුපහන මහතා පවසා සිටියේය.සුනිල් සරත් පෙරේරාඥානා ලෝකෙන් ලෝකාලෝකව බැබළේ - සම්බුද්ධත්ව ජයන්තිය දෙදහස් හයසිය වසරක් එළැඹෙන සමරමු ඒ සුවිශුද්ධ ජයන්තියගයා හිසේ නිල්දල ගං තීරේ විදුරසුනේ විදසුන් අරඹා තිලෝ නෙතාණෝ කෙලෙස් මරුන් සිඳ පසක් කළෝ සම්‍යක් සම්බෝධිසාදු නාදයෙන් මුළු ලොව ඇලළෙයි ශ්‍රද්ධා ප්‍රඥා මෙත් ගුණ පිබිදෙයි හැමදන පිළිවෙත් මඟ පෙළ ගස්වා සම්බුද්ධත්ව ජයන්තිය බැබළෙයිසම්බුද්ධත්ව ජයන්තිය නිල ගීතය රචනා කළ ප්‍රවීණ ගීත රචක සුනිල් සරත් පෙරේරා අදහස් දක්වමින්.”සම්බුද්ධත්ව ජයන්ති නිල ගීතය ලියන්නට මට ලැබුණු මේ අවස්ථාව මම සලකන්නේ මා ලද සුවිශාල භාග්‍යයක් හැටියට. මේ සම්බන්ධයෙන් මගේ හිතේ උපන් විශාල ශ්‍රද්ධාවත් එක් හේතුවක් වුණා. මේ ගීතය මගේ අතින් රචනා වුණේ මම කුවේට් තානාපති කාර්යාලයේ සේවය කරමින් සිටියදී. මේ බෞද්ධ පරිසරයෙන් ඈත්වෙලා ඉන්නකොට ශ්‍රද්ධාව තව තවත් වැඩි වුණා. මගේ අතින් ‘පිරිනිවන් වරුණ’ නමින් බුදුරජාණන් වහන්සේ පිරිනිවන් මංචකයට යන ගමන ගැන ලියවුණු පොතක් තිබුණා.ඒක දීර්ඝ වශයෙන් ලියවුණු කාව්‍යමය ග්‍රන්ථයක්. ඒකත් එක් හේතුවක් වුණා මේ නිර්මාණය කරන්නට. මගේ ගීත නිර්මාණ ජීවිතේ දිහා ආපස්සට හැරිලා බලත්දි මෙවැනි ශ්‍රද්ධා භක්තිය වඩවන ගීත රැසක් මගේ අතින් ලියවිලා තිබෙනවා.. ‘මගේ රටට දළදා හිමි සරණයි’ (සනත් නන්දසිරි) ‘පසක් කොට ඇති’ (ගුණදාස කපුගේ) ‘සනරාමර හිමි’ (පණ්ඩිත් අමරදේව) වැනි ගීත ඒ අතර විශේෂයි. 2600 වැනි ශ්‍රී සම්බුද්ධත්ව ජයන්තිය වෙනුවෙන් එහි නිල ගීතය රචනා කරන්නට ලැබීම මා කළ මහා පුණ්‍යකර්මයක්. ඒ වෙනුවෙන් උපන් ශ්‍රද්ධා භක්තිය මේ ගීතය ලියන්නට විශේෂයෙන්ම හේතුවුණා.මේ ගීතය ගායනා කිරීමට පණ්ඩිත් අමරදේව, සංගීත් නිපුන් මහාචාර්ය සනත් නන්දසිරි, විශාරද නන්දා මාලිනී, ආචාර්ය වික්ටර් රත්නායක, සුනිල් එදිරිසිංහ, විශාරද එඩ්වඩ් ජයකොඩි, ලක්ෂ්මන් විජේසේකර, ආනන්ද වීරසිරි, දයාන් විතාරණ, ජානක වික්‍රමසිංහ, ක්‍රිශාන්ත එරන්දක, විශාරද දීපිකා ප්‍රියදර්ශනී පීරිස්, විශාරද චරිතා ප්‍රියදර්ශනී පීරිස්, විශාරද ප්‍රදීපා ධර්මදාස සහ නෙලූ අධිකාරී එක්වෙති.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051511</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට අද වගේ මතකයි. 70 ඉලෙක්ෂන් කාලෙ අපේ සින්හලීස් සිනමාවෙ, ඒ කාලෙ හිටපුචැම්පියන්ස්ල ටික දෙනෙක් එකතු වෙලා ඉලෙක්ෂන් ස්ටේජ්වල නැඟල ලංකාව වටේ කැම්පේන් කරපු හැටි. ඔය පහුගිය කාලෙත් ඉලෙක්ෂන්වලට අපේ කලා කට්ටිය එක එක බැනර් ගහගෙන කැම්පේන් කළා මතකනේ.ඒත් විජේ මල්ලි අද කියන්න යන 70 නළු නිළි හවුලෙ හිටියෙ ෆිල්ම්ස් කට්ටිය විතරමයි. ඒ ගොල්ලො එදා සමඟි පෙරමුණට කැම්පේන් කරන ගමන් මිසිස් බී ගෙන් ඉල්ලලා හිටියෙ එකම එක ලොකු ඉල්ලීමයි.දේශීය සිනමාවක් ගොඩනඟන්න නම් ආණ්ඩුව ඉස්සරහට ඇවිත් ෆිල්ම්ස් කෝපරේෂන් එකක් දෙන්න කියන එක. කට්ටිය රට වටේ ගිහින් කතාකරපුමීටින්ග්ස්වලට ඕඩියන්ස් කපල පුරෝලා හිටියෙ.වැඩේ නැගලම ගිහින් 70 සමඟි පෙරමුණ එදා හිටපු ඔපසිෂන් එකට එඩ්ඩ්‍රස් නැතිවෙන්න ගේම දුන්නෙ.ශ්‍රී ලංකාවෙ ෆස්ට් ටයිම් ෆිල්ම් කෝපරේෂන් එකක් 1972 දි ඇතිවෙන්නෙ ඩොමී ජයවර්ධන,පියදාස ගුණසේකර, හියුගෝ ප්‍රනාන්දු, අසෝක පොන්නම්පෙරුම, ඇල්ෆ්‍රඩ් එදිරිමාන්න, ඇන්තනී සී.පෙරේරා, දොන් සිරිසේන, ලිලියන් එදිරිසිංහ, කේ.ඒ.ඩබ්ලිව්.පෙරේරා, සුමිත්ත අමරසිංහ, එල්.එම්.පෙරේරා, එල්සන් දිවිතුරුගම, ඩී.ආර්.නානායක්කාර, සුනිල් ප්‍රේමදාස, ශේන් ගුණරත්න, විමලා ජයවර්ධන, වාගේ සිනමාවට ගුඩ් බායි කියපු කට්ටියගෙයි අදත් අපි අතරෙ ඉන්න ස්ටැන්ලි පෙරේරා, රෝයි ද සිල්වා, සුමනා අමරසිංහ, ගර්ලි ගුණවර්ධන, මානෙල් පොන්නම්පෙරුම, අනුලා කරුණාතිලක වගේ ටීම් එකක ටීම් වර්ක් එකක රිසල්ට් එකක් විදියටයි.ඕන්න ඔහොම හදා ගත්ත කෝපරේෂන් එකට දැන් වයස 39යි. ඊයෙ පෙරේද දවසක ඒ කට්ටියට මතක් වෙනවා ප්‍රවීණ කලාකරු උපහාර උත්සවයක් තියන්න. වැඩේ නියමයි කියන්නෙ අයිඩියා එක. විජේ මල්ලි හිතන්නෙ ඇයි මෙච්චර ලේට් වුණේ කියලා.කමක් නෑ ලේට් වෙලා හරි වැඩේ පටන් ගත්තනේ. ස්වර්ණ ලංකා තරුණ සේවා පදනමට අනුබද්ධිතචිත්‍රපට සංස්ථා සිනමා තරු සංවිධානෙ කියන කට්ටියක් තමයි වැඩේ ඕගනයිස් කරල තිබුණෙ.අර්ජුන කමලනාත් කියන යන්ග් ජෙනරේෂන් එකේ නළු පොරක් වැඩේට එන්ටර් වෙලා හිටිය වග විජේ මල්ලි දැක්කා. මෙන්න විජේ මල්ලිගෙ සැලියුට් එක අර්ජුනටයි, එයාගෙ ටීම් එකටයි මේ වගේ ප්‍රොජෙක්ට් එකක් ගැන කල්පනා කළාට.ඒත් අර්ජුන ළමයෝ වැඩේ අංජබජල් නේද පටන් ගත්ත තැන ඉඳලම. අපේ පික්චර් පිස්සුවට මොනවිදියකින් හරි සපෝට් එකක් දීපු පරණ සෙට් එකඅඳුනගන්න බැරි තරමට වයසට ගිහින් වෙනස් වෙලා, ඇවිත් හිටපු හැටි දැක්කම විජේ මල්ලිට දුක හිතුණා. එහෙම තමයි ජීවිතේ. හැමදාම තරුවෙලා බබළන්න බෑනේ. කෝපරේෂන් චීෆ් එක්ක තියටර් ඇතුළට ගිය කට්ටිය ආපහු එළියට ඇවිත් බෙර නැටුම් එක්ක සෙකන්ඩ් ටයිම් එන්ටර් වෙනවා. අනේද කියන්නෙ අර අහිංසක නළු නිළි කට්ටියව හෝල් එක ඇතුළටගන්නවා. ආපහු කේක් කෑල්ලක් කට්ලට් එකක් දෙන්න එළියට ගන්නවා. වැඩේ අන්තිමයි. ඊටත් පස්සෙ කාපු කට්ටියට නොමිලෙ දෙන නෙස්ටොමෝල්ට් කෝප්පෙ ගන්න එළියෙ නවත්තපු වෑන් එක ළඟට ගිහින් පෝලිමේ තිබ්බ එක.උපහාර කියන්නෙ නම් මේ විදියෙ වැඩවලට නෙවි. වයසට ගිය, අහිංසක කට්ටියට ඩීසන්ට් විදියට කන්න බොන්නවත් දෙන්න දන්නෙ නැතුව මේව කරන්න වටින්නෙ නෑ. ඒ ඔක්කොම පැත්තකින් තියමුකො.සම්මාන දෙන්න තෝරගත්තෙ කොහොමද කියල ඔය පදනමෙන් විජේ මල්ලි අහන්නෙ. ඒ වැඩේ කිසිම පිළිවෙළකට වෙලා තිබුණෙ නෑ කියල චෝදනා කරන ගමන්. ලුවී වැන්ඩස්ට්‍රාටන්, වොලී නානායක්කරලා ඉන්න ලිස්ට් එකට මෙන්න මේ කට්ටිය අහුනොවෙන්නෙ කොහොමද? අර්ජුන කමලනාත්ල දන්නෙ නැතිවුණාට මේ කට්ටියට, අපේ රටේ මිනිස්සු තාමත් ආදරෙයි. ආනන්ද ජයරත්න, රවීන්ද්‍ර –ලීනා, විජිත මල්ලිකා, සන්ධ්‍යා කුමාරි, රීටා රත්නායක, ක්ලැරිස්, ෆ්ලොරිඩා, රොබින් තම්පො, සිරිමතී රසාදරී, ශාන්ති ලේඛා, රුබී ද මෙල්, ජෙසිකා වික්‍රමසිංහ, හර්බි සෙනෙවිරත්න, හර්බට් එම්.සෙනෙවිරත්න, නාලිනී අබේපාල, එච්.ඩී.කුලතුංග, රිචඩ් ඇල්බට් (ටාසන්) ස්විනීතා වීරසිංහ, නීටා ප්‍රනාන්දු මේ විජේ මල්ලිට මතක ටික දෙනෙක් විතරයි. ආනන්ද ජයරත්න වගේ නළුවෙක් අමතක කරල උපහාර දෙන්න බෑ අර්ජුන. වැඩේ හොඳයි ටිකයි කියල තමයි කියන්න වෙන්නෙ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051512</link>
    <topic>සිහින අහසේ වසන්තේ මගේ සැමියා ලියූ ගීතයක් නොවේ!</topic>
    <author>ජෝජ් රොබ්සන් ද සිල්වා</author>
    <content>සිහින අහසේ වසන්තේ මගේ සැමියා ලියූ ගීතයක් නොවේ!එය උපාලි ලියූ ගීතයක් බව ඔහු පැවසුවා!දයාසේන ගුණසිංහගේ බිරියසත්‍යය හෙළිකරයිමෙම විශේෂ හෙළිදරව්ව කරනු ලබන්නේ ‘රසඳුන’ අප්‍රේල් 10 වැනිදා කලාපයේ පළවූ ‘රසඳුන’ සංස්කාරක සුනිල් මිහිඳුකුල විසින් ලියන ලද ‘සිහින අහසේ වසන්තේ’ ලීවේ උපාලි ධනවලවිතාන නම් ලිපියේ පසුවදනක් ලෙසින් ය. මෙවැනි විශේෂ හෙළිදරව්වක් කිරීමට හේතුව පළමුව කෙටියෙන් පැවසීමට කැමැත්තෙමු. ඒ මෙසේය.දයාසේන ගුණසිංහ1982 නොවැම්බර් 12 වැනිදා තිරගත වූ යසපාලිත නානායක්කාර අධ්‍යක්ෂණය කළ ‘නැවත හමුවෙමු’ චිත්‍රපටයට ඇතුළත් වූ ‘සිහින අහසේ වසන්තේ’ ගීතය ගීතලෝලීන්ගේ ආදරය දිනා ගත් ගීතයක් වූවා සේම මෙම ගීතයේ පද රචනය කළ උපාලි ධනවලවිතාන ගේ නම චිත්‍රපට නාමාවලියේ සඳහන් නොවීම හේතුවෙන් පසුගිය දශක තුනකට ආසන්න කාලය පුරාම මෙහි ගීත පද රචකයා පිළිබඳව අවිනිශ්චිත භාවයෙන් යුතුව විවිධ මත පැතිර පවතින්නට විය.ඒ අතර සමහරෙකු මෙම ගීතයේ පද රචකයා දයාසේන ගුණසිංහ යයි පවසන්නට වූ අතර චිත්‍රපටය තිරගත වූ වසර නවයකට පමණ පසුව එනම් 1992 ජනවාරි 31 වැනිදා ගුණසිංහයන් විසින්ම මෙම ගීතය තමාගේ නිර්මාණයක් නොවන බවත්, මෙය උපාලි ධනවලවිතානගේ රචනයක් බවත් ’තිරතරු’ පුවත්පත සමඟ කළ සාකච්ඡාවකදී ප්‍රකාශ කරන ලදී.එහෙත් ඔහුගේ එම ප්‍රකාශය පිළිබඳව නොදැනුවත්ව හෝ දැනුවත්වම හෝ සත්‍යය කරුණු කිසිවක් නියම ආකාරයෙන් සොයා නොබලා ඇතැම්හු තවමත් ‘සිහින අහසේ වසන්තේ’ ගීත පද රචනය බලහත්කාරයෙන් දයාසේන ගුණසිංහ නමට පැවරුමට අසාර්ථක වෑයමක යෙදෙමින් ඔවුන්ගේ පුහු මත පළකරමින් මෙම ගීතයට ආදරය කරන ලක්ෂ සංඛ්‍යාත පිරිසක් වන ගීත රසික රසිකාවියන් නොමඟ යවමින් සිටිති.එය ගීත රසික රසිකාවියන්ට කරනු ලබන බලවත් අසාධාරණයක් මෙන්ම අප අතරින් වියෝ වූ ගී පද රචකයින් දෙදෙනකු හට සහ ජීවතුන් අතරේ සිටින ඔවුන්ගේ පවුල්වල සාමාජික සාමාජිකාවන්ට ද කරනු ලබන බලවත් අපරාධයකි. එම නිසාම මෙම විශේෂ හෙළිදරව්ව කිරීමට ‘රසඳුන’ පියවර ගන්නා ලද අතර අප දයාසේන ගුණසිංහ මහත්මිය ඇතුළු පවුලේ සාමාජික සාමාජිකාවන්ගෙන්ම මේ අවුල පිළිබඳව විමසීමු.”මගේ සැමියා ජීවත්ව සිටිද්දී මාත්, දරුවොත් සමඟ කිහිපවරක්ම පවසා තිබෙනවා ‘සිහින අහසේ වසන්තේ’ ගීතය ලිව්වේ එයා නෙමේ ය කියලා. මාධ්‍යවලින් මේ ගීත ප්‍රචාරය කරන විට පද රචකයා ලෙස මහත්මයාගේ නම පවසනවා ඇසුණාම ‘ඇයි මෙහෙම කරන්නේ’ යනුවෙන් කලකිරීමෙන් අප සමඟ අදහස් ප්‍රකාශ කළා මතකයි. එහෙම වෙලාවට ‘මගේ නම දැම්මට ඔය සින්දුව උපාලි ධනවලවිතාන ලියපු සින්දුවක්’ කියලත් මගේ සැමියා කිහිප වතාවක්ම කියා තිබෙනවා.”ඔබේ සැමියා ‘සිහින අහසේ වසන්තේ’ ගීතය නොලිව් බවට සහතික වෙනවාද?””ඔව්. මගේ සැමියාගේ නොවන බව ඔහුම පැවසූ ගීතයක් අපි මොකටද ඔහුගෙයි කියන්නේ? ඔහු කෙළින්ම මෙය ඔහුගේ නිර්මාණයක් නොවේය කියා තිබියදීත් තවමත් මේ ගීතයේ පද රචනයට වැරදි සහගත ලෙස ඔහුගේ නම ඈඳා ගැනීම නිසා සුළුවෙන් හෝ ඔහුගේ නමට අපහාසයක් සිදුවෙනවා. එම නිසා නියමාකාරයෙන් කරුණු සොයා නොබලා හිතුමතේට මගේ සැමියාගේ නම මෙම ගීතයේ කර්තෘ ලෙස යොදා ගෙන පුහු මත ඉදිරිපත් කිරීම එලෙස කරන පුද්ගලයින් දැන්වත් නතර කරනවා නම්, එය යහපතක්.”මේ අවුල සම්බන්ධයෙන් උපාලි ධනවලවිතානගේ බිරිඳ ශ්‍රීමා ධනවලවිතාන සහ ඔබ අතර එකඟතාවක් වීද?”ශ්‍රීමාත් මමත් කතාබහ කර එකඟ වී අවසානයි. ‘සිහින අහසේ වසන්තේ’ ගීතය මගේ සැමියා නොලිව් බව හෙළිදරව් කළාට ඇය මට ස්තුති කළා.”ඒ අනුව එච්.ආර්.ජෝතිපාල, ඇන්ජලින් ගුණතිලක සහ ග්‍රේෂන් ආනන්ද යන ගායක ගායිකාවන් විසින් ගායනා කරන ලද සරත් දසනායක සංගීතවේදියාණන් ස්වර රචනය කළ ‘සිහින අහසේ වසන්තේ’ ගීතයේ පද රචනය උපාලි ධනවලවිතාන රචනා කර ඇති බැව් පැහැදිලිව සනාථ වී තිබෙන හෙයින් මෙම ගීතයේ පද රචකයා උපාලි ධනවලවිතාන බව ‘රසඳුන’ ඉතා වගකීමෙන් යුතුව යළිත් වරක් මෙලෙස ප්‍රකාශ කර සිටී.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051513</link>
    <topic>දෙමළෙන් බණ කියන සිංහල ගිහියා</topic>
    <author>ඉනෝකා පෙරේරා බණ්ඩාර</author>
    <content>දෙමළෙන් බණ කියන සිංහල ගිහියාමඩුළුගිරියේ විජේරත්නසාහිත්‍යධරයෙක් දෙමළ භාෂා ප්‍රවීණයෙක් බැංකු ක්ෂේත්‍රයේ ඉහළ නිලධාරියෙක් සහ බෞද්ධ ග්‍රන්ථ රචකයෙක් ලෙස විවිධ පරාසයන්හි විහිදි ඔහුගෙ භූමිකාව මේ වෙසක් මහේ තවත් සුවිශේෂී වෙනව.ඒ ගිහි බණ දේශකයකු ලෙස ඔහු තබා ඇති වාර්තාව නිසා. දෙමළ බසින් මෙතරම් ගිහි බණ දෙසූ එකම සිංහලයා ඔහු විය හැකියි. මේ කතා බහ ඒ වෙනුවෙන්.බුදු බණ දෙසන ගිහියකු තුළ හොඳ පැවැත්මක් පසුබිමක් තියෙන්න ඕනෙ...ඒ පසුබිම - ආභාසය මට ලැබුණෙ කුඩා අවදියේ පටන්. වව්නියාව ඉරට්ටපෙරියකුලම අපේ ගමේ පන්සලට මහණ කරවන්න අම්ම මාව බාර දෙනකොට මට වයස අවුරුදු හතරයි.එතරම් කුඩා දරුවකුව සිටියදී මහණකමේ අගය - බැරෑරුම් බව ඔබට දැනුණ ද...නැහැ. ඒ කිසිවක් නිසා නෙවෙයි. ඒ පන්සලේ නායක හාමුදුරුවෝ නෑකමට අපේ කිරි අත්තා. අම්මා එක්ක නිතර පන්සලට යන එන මාව දැක්කම කොල්ල මට දීපං - මහණ කරන්න...” කියල ඉල්ලනව. නායක හාමුදුරුවන්ට බෑ කියන්න බැරිකමට අම්මා මාව දුන්නට එහෙම කළේ හිතකින් නෙවෙයි. රෑ දෙගොඩ හරියෙ මං බඩගිනි වෙලා අඬන කොට ලොකු හාමුදුරුවො මට හෝර්ලික්ස් හදල දෙනව. මාව දරුවෙක් වගේ හදා වඩා ගත්තා.මට බුද්ධගජ්ජේ, සකස්කඩේ, සාමණේර බණ පොත කියෙව්වා. හය මාසයක් මං පංසලේ හිටියා. තාත්තාගෙ මරණෙට ගෙදර ගිය පාර මං එහෙමම නැවතුණා. මහණකම එතැනින් ඉවරයි. ඒත් පන්සලට තියෙන හිත - ළැදියාව අඩු වුණේ නැහැ.ඔබ දෙමළ බසිනුත් බණ දහම් දෙසනවා...ඒ වෙනුවෙන් තමයි මට ලොකුම ඉල්ලුමක් තියෙන්නෙ. ඒ ආභාසයත් මට ලැබුණෙ කුඩා අවදියේමයි. තාත්තා නැති වුණාට පස්සෙ අම්මා අපිවත් අරන් දෙමළ ගමක පදිංචියට ගියා. ඒ හොඳ ඉස්කෝලයක් දෙමළ ගමේ තිබුණු නිසා. වව්නියාව ගාමිණී මහ විදුහල ඉරට්ටපෙරියකුලමෙ පැරකුම් විද්‍යාලය, උලුක්කුලම මහ විදුහල කියන ඉස්කෝල කිහිපයේ ම මං ඉගෙන ගත්තා. මගේ ජීවිතේ වැඩිපුරම පාසල් ඇසුර දහම් අවබෝධය ගැඹුරින් ලබා ගත්තේ. වයස 12 දී විතර මඩුකන්ද ගමට ගියාට පස්සෙ.පියකුගේ ආභාසය, පෞරුෂය, භික්ෂුත්වය, ඍජු බව මං හොඳින් අවබෝධ කරගත්තෙ අභිධර්ම විශාරද ත්‍රිපිටකාචාර්ය කුරුදුගොඩ රතනසාර හාමුදුරුවන්ගෙ ඇසුර ලබන්න ගත්තට පස්සෙ. උන්වහන්සේ උතුරු - නැඟෙනහිර දෙපළාතෙ අධිකරණ සංඝනායක, මුවඇටගම ආනන්ද, මුවඇටගම සුමනසාර, කිරිගල්වැවේ විමලසාර, රන්පත්විල විමලරතන, පල්ලේගම සෝමරතන කියන හිමිවරුන්ගෙ අභාෂය නිසා මං අභිධර්මය ඉගෙන ගත්තා. ඒ වෙනකොට දෙමළ බස අපිට ජීර්ණය වෙලා. මං දෙමළ පතපොත කියවන්න වගේ ම රචනා කරන්නත් පටන් ගත්තා.ඊට පස්සෙ... මං විශ්ව විද්‍යාලෙට තේරුණාම මං කොළඹ එනවා. ඒ නවාතැනත් පන්සලක. ඇතුල්කෝට්ටේ කොටුබැම්මෙ සුනන්දාරාමයෙ මං නවතිනවා. ශාස්ත්‍රපති පණ්ඩිත ඇලිකෙහෙවල සීලානන්ද හාමුදුරුවො එහි නායක හාමුදුරුවො. උන්වහන්සේගේ ඇසුර වගේ ම ශාස්ත්‍රපති අස්ගිරි පාර්ශ්වය ලේඛකාධිකාරි නාරම්පනාවේ ආනන්ද හිමිගෙ ඇසුරත් මගේ ධර්ම පිපාසාව තව වැඩි කළා.ඔබ දහම් දෙසීම ඇරඹුවේ ගුවන් විදුලියෙන්...ඔය කාලෙ ම තමයි මං දෙමළෙන් බෞද්ධ චින්තාව දහම් දේශනා ඇරැඹුවෙ. 1987 වෙසක් දවසෙ තමයි මගේ පළමු ධර්ම දේශනාව ගුවන් විදුලියේ දිග හැරුණෙ. ඒ දෙමළ බසින්.ඇයි දෙමළ බසින් ම දහම් දෙසන්නට මේ තරම් කැමැති...සිංහල බසින් දම් දෙසන අය ඕන තරම් ඉන්නව. නමුත් දෙමළ බසින් දහම් දෙසන අය අඩුයි. ඇත්තෙම නැති තරම්. නමුත් මං දැනටත් පන්සල් කිහිපයකම නායක හාමුදුරුවන්ගේ ආරාධනා අනුව ගිහි බණ දේශනා කරනවා.වාර්තාවක් තරමට වාර සංඛ්‍යාවක් ඔබ ගිහි බණ දේශනා කර තිබෙනව...1987 පටන් අද දක්වා විද්‍යුත් මාධ්‍යයේ බොහෝ චැනල් වලින්, ගුවන් විදුලියෙන් ධර්ම දේශනා වාර 1200 ක් පමණ කර තිබෙනව. ඊට අමතරව, ධර්ම සාකච්ඡා, ධර්ම චින්තා වැඩසටහන් කර තිබෙනවා.බැංකු වෘත්තියේ ඉහළ තනතුරක ඉඳගෙන මෙවැනි බෞද්ධ කටයුතුවල නියැළෙන එක කොයිතරම් දුරට සාර්ථක ද...මං ගිහියෙක් හැටියට බොහොම සාර්ථක ජීවිතයක් ගත කරනව. පසුගිය 2009 වෙනකල් නොකඩවා අවුරුදු 27 ක් මං දහම් පාසලේ ඉගැන්නුවා. හැම පෝයටම සිල් ගන්න එක මොන රාජකාරිය තිබුණත් අපි වරද්දන් නෑ.අපි කිව්වෙ...මම, මගේ නෝනා. 10 හැවිරිදි එකම පුතා සහ නෝනගෙ දෙමව්පියන් දෙන්නා. අපි පස්දෙනා හැම පෝයටම සිල් ගන්නෙ එකට. මගේ නෝනා උදෙන් ම නැගිටල දානෙ ටික ලෑස්ති කරනව. ඈ තමයි මගේ මේ දහමට බර ජීවිතේ ලොකු ම ශක්තිය. මේ නම්බු නාම තනතුරු දැන් මට ඇති. මං දැන් සූදානම් වෙන්නෙ ඊළඟ භවය සකස් කරගන්න පසුබිම වෙනුවෙන්.ඔබට උපාධි සහ පශ්චාත් උපාධි ගණනාවක් තියෙනව...පේරාදෙණිය, ජ’ පුර, කොළඹ, විවෘත විශ්වවිද්‍යාලය, ශ්‍රී ලංකා බැංකු ආයතනය, කැනඩාවෙ කාල්ටන් සහ සෙන්ට්පෝල්ස් කියන සියලුම විශ්ව විද්‍යාලවලින් මට උසස් සහ පශ්චාත් උපාධි නවයක් තියෙනව. මේ ලබාගත්තු දැනුම් සම්භාරය මට ඕනෙ දැන් දහම් දානයක් විදියට බෙදා දෙන්න. ඒ වෙනුවෙන් තමයි මං වෙහෙසෙන්නෙ.2600 වැනි සම්බුද්ධත්ව ජයන්තිය වෙනුවෙන් දහම් කටයුතු රැසක් මේ දිනවල ඔබ අතින් සිදුවෙනව ඇති...සුපුරුදු පරිදි හැම සෙනසුරාදාම මං භාවනා වැඩසටහන් කරනව. පන්සල්වල ගිහි බණ දේශනාවලට යනව. ගුවන් විදුලියට මේ වෙනකොටත් දහම් දෙසුම් 67 ක් බාර දීලා තියෙනව. ඒවා මේ දිනවල හැමදාම විකාශය වෙනව. නමුත් කියන්න කනගාටුයි. සම්බුද්ධත්ව ජයන්තිය වෙලත් කිසිදු රූපවාහිනි ආයතනයක් ධර්ම ප්‍රචාරය සඳහා ඉඩක් දීලා නැහැ. 1987 පටන් පෝයට තිබූ එකම දෙමළ දහම් දේශනාවත් ඔවුන් කපා හැරල. මට තිබෙන ලොකුම කනගාටුව ඒකයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051514</link>
    <topic>අලුත් හෙටක් අලුත් බලාපොරොත්තුවක්!</topic>
    <author>ඉඳුනිල් වීරරත්න</author>
    <content>අලුත් හෙටක් අලුත් බලාපොරොත්තුවක්!ලෝක කුසලාන තරගාවලියේ අවසානයත් සමඟ දුක් කඳුළු සෝ සුසුම් මැද ගෙවී ගිය අවිනිශ්චිත කාලය නිමා වී තිබේ. නව නායකත්වයකින් යුතුව ශ්‍රී ලංකා කණ්ඩායම මේ වන විට එංගලන්තයේ මිඩ්ල්සෙක්ස් ප්‍රාන්ත කණ්ඩායම සමඟ සිවුදින පුහුණු තරගයට මුහුණ දෙමින් සිටී.එසේම අයි. පී. එල්. තරගාවලියට සහභාගි වී සිටින මහේල, සංගා, තිසර, සුරාජ් රන්දීව් සහ දිල්හාර 18 වැනිදා වන විට එංගලන්තය බලා යාමට නියමිත අතර එංගලන්ත ලයන්ස් කණ්ඩායම සමඟ 19 වැනිදා ඇරැඹෙන දෙවැනි පුහුණු තරගයට සහභාගි වනු ඇත.ටෙස්ට් තරග 3 ක් එක්දින තරග 5 ක්, 20 යි 20 තරගයක් සමඟ අයර්ලන්තය සහ ස්කොට්ලන්තය සමඟ පැවැත්වීමට නියමිත එක්දින තරග 2 ක් ශ්‍රී ලංකා එංගලන්ත සංචාරය කාලසටහනට අනුව පැවැත්වීමට නියමිතය.ලෝක කුසලාන අවසන් තරගයේ පරාජයත් සමඟ නායකයකු ලෙස විශිෂ්ට කාර්යභාරයක් ඉටුකළ කුමාර් සංගක්කාර නායකත්වයෙන් ඉවත් වූ අතර, උප නායකයා ලෙස කටයුතු කළ මහේල ජයවර්ධන ද එම තනතුරෙන් ඉල්ලා අස්වීමෙන් ශ්‍රී ලංකාවේ ක්‍රිකට් ක්‍රීඩාවේ අනාගතය පිළිබඳව පැහැදිලි බියක් කා තුළත් ඇති විය.ඒ අනුව දුලිප් මෙන්ඩිස් ගේ නායකත්වයෙන් යුත් තේරුම් කමිටුව විසින් තිලකරත්න ඩිල්ෂාන් මෙම එංගලන්ත සංචාරය සඳහා පමණක් නායකත්වයට පත් කළේය. උප නායක ධූරය සඳහා කිසිවකු පත් නොකළ අතර, යම් හෙයකින් ඩිල්ෂාන්ට ක්‍රීඩා කිරීමට නොහැකි වුවහොත් සංගා නායකත්ව භාර ගැනීමට තීරණය කිරීමෙන් එම අඩුව පිරිමැසී තිබේ.ක්‍රීඩා පිටියේ දඟකාරයකු, දඩබ්බරයකු මෙන්ම ඉක්මන් කේන්තිකාරයකු ලෙස ප්‍රකට ඩිල්ෂාන් ලොව සිටින ප්‍රබලම ක්‍රීඩකයකු වෙයි. පසුගියදා නිමාවුණු ලෝක කුසලාන තරගාවලියේදී පෞද්ගලික ලකුණු 500 ක් ලබමින් තරගාවලියේ වැඩිම ලකුණු ලාභියා විය. ක්‍රිකට් ක්‍රීඩාවේ සෑම අංශයකින් කැපී පෙනෙන දස්කම් පෙන්වා ඇති ඔහුට කඩුලු රකින්නකු ලෙස ද ක්‍රීඩා කළ හැකිය. එසේම දකුණතින් පිට දඟ පන්දු යැවිය හැකි අතර, පිටියේ පන්දු රැකීම අති විශිෂ්ටය.මේ වන විට ලොව හොඳම පන්දු රකින්නකු ලෙස නමක් දිනා සිටින අතර දකුණතින් පිත්ත හසුරවමින් පිතිකරුවකු ලෙස තමාගේම අනන්‍යතාවක් ගොඩනඟාගෙන තිබේ.1999 නොවැම්බර් 18 - 22 දක්වා බුලවායෝහි පැවැති තරගයේදී සිම්බාබ්වේට එරෙහිව ටෙස්ට් වරම් ලබා ගනිමින් ටෙස්ට් ශතක 11 ක් ටෙස්ට් අර්ධ ශතක 16 කට හිමිකම් කියයි.මේ අතරින් 2003 වසරේ එංගලන්තයට එරෙහිව ක්‍රීඩා කළ තරගයේදී ලකුණු 100 ක් ලබමින් සිය 11 වැනි තරගයේදී ටෙස්ට් දිවියේ දෙවැනි ශතකය ලබා ගත්තේය. එසේම එක්දින තරග ජීවිතයේදී පසුගිය ලෝක කුසලාන තරග මාලාවේදී එංගලන්තයට එරෙහිව නොදැවී ලබාගත් ලකුණු 108 ඔහුට මෙම සංචාරයේදී බෙහෙවින් බලපානු ඇත.නායකත්වයට පත්වීමෙන් පසු පැවැත්වූ පළමු පුවත්පත් සාකච්ඡාවේදී ඔහු පැවසුවේ තමාට හොඳ කණ්ඩායමක් ලැබී ඇති බවත්, හොඳ තීරණ ගනිමින් කණ්ඩායමේ සෙසු අයගේ සහයෝගයෙන් අපේ රටේ ක්‍රිකට් ඉදිරියට ගෙන යන බවයි.කණ්ඩායමේ නායකත්ව ලැබීම යනු විශාල අභියෝගයක් බවත්, තමා හැමවිටම අභියෝග බාර ගැනීමට මැලි නොවන ක්‍රීඩකයකු බවත් පැවසීය.එසේම එංගලන්තය හොඳ කණ්ඩායමක් බවත්, ඊට එරෙහිව ක්‍රීඩා කර ජය ගැනීමට හොඳ සැලැස්මක් තමන් සතුව ඇති බවත් ඩිල්ෂාන් පැවසීය.කෙසේ වෙතත් මහේල ජයවර්ධන, කුමාර් සංගක්කාර යන නායකත්වයේ අත්දැකීම් ද සහිත ලොව ඉහළම ස්ථානයක සිටින පිතිකරුවන්ගේ සහාය මෙම තරගාවලියේදී ඩිල්ෂාන්ට වඩාත් ප්‍රයෝජනවත් වනු ඇත.මහේල එංගලන්තයට එරෙහිව තරග 16 ක ඉනිම් 27 කදී නොදැවීම් 3 ක් සමඟ ලකුණු 1581 ක් රැස්කර ගෙන ඇති අතර, ඊට ශතක 6 ක් අර්ධ ශතක 7 ක් ඇතුළත්ව තිබේ. ඒ අනුව මහේල එංගලන්තයට එරෙහිව 65.87 වැනි ඉහළ අගයක සාමාන්‍යයක් පවත්වාගෙන තිබීම සැබැවින්ම සතුටු විය හැකි කරුණකි.කුමාර් සංගක්කාර යනු ලොව සිටින විශිෂ්ටතම ක්‍රීඩකයෙකි. ශ්‍රී ලංකාවට සම්පතකි. 2000 වසරේ ජූලි 20 දා දකුණු අපි‍්‍රකාවට එරෙහිව ටෙස්ට් වරම් ලබාගත් ඔහු 2010 දෙසැම්බර් බටහිර ඉන්දීය කොදෙව් පිලට එරෙහිව අවසන් වරට ටෙස්ට් තරගයකට මුහුණ දුන්නේය.මේ දක්වා ටෙස්ට් තරග 94 ක් ක්‍රීඩා කරමින් ලකුණු 8,244 රැස්කරගෙන ඇති සංගා ශතක 25 ක් අර්ධ ශතක 34 කට හිමිකම් කියයි. කඩුල්ල පිටුපස සිට උඩපන්දු 163 ක් රැකගෙන ඇති අතර, මෙම තරගාවලියේදී අත් ආවරණ වලින් මිදී පිටියේ පන්දු රැකීමේදී විශිෂ්ට කාර්ය භාරයක් ඉටු කරනු ඇත.සංගා එංගලන්තයට එරෙහිව තරග 15 ක් ක්‍රීඩා කර තිබේ. මෙහිදී ඉනිම් 24 කදී නොදැවීම් 2 ක් සමඟ රැස්කර ඇති ලකුණ ගණන 1007 කි.මෙම තරග සංචාරයේදී මහේල සහ සංගා පිතිකරණයෙන් මෙන්ම පන්දු රැකීමෙන් ද ඩිල්ෂාන්ට අනගි සහයක් දෙනු ඇත.ශ්‍රී ලංකා ටෙස්ට් කණ්ඩායමේ කඩුලු රකින්නා ලෙස ක්‍රීඩා කරන ප්‍රසන්න හොඳ පිතිකරුවකු ද වෙයි. ටෙස්ට් තරග 36 කට ක්‍රීඩා කරමින් ලකුණු 1172 ක් රැස්කරගෙන ඇති අතර ශතක 2 ක් අර්ධ ශතක 3 ක් ඊට ඇතුළත් ය. ඔහුගේ පන්දුවට පහරදීමේ වේගය 49.43 කි.2009 පෙබ. 21 පාකිස්ථානයට එරෙහිව ටෙස්ට් වරම් ලබා මේ දක්වා තරග 16 ක් ක්‍රීඩා කරමින් ලකුණු 963 ක් රැස්කර ගෙන ඇති තරංග පරණවිතාන මේ දක්වා ශතක 2 ක් සමඟ අර්ධ ශතක 5 ක් රැස්කර ගැනීමට සමත්ව තිබේ. ඔහුගේ පහරදීමේ වේගය 47.64 කි.2001 වසරේ අගෝස්තු 29 ඉන්දියාවට එරෙහිව ටෙස්ට් වරම් ලබා මේ වන විට තරග 63 කට ක්‍රීඩා කරමින් ඉනිම් 98 කදී ලකුණු 4395 ලබා සිටින තිලාන් සමරවීර මෙම එංගලන්ත සංචාරයේදී ශ්‍රී ලංකා කණ්ඩායමේ ප්‍රබලම බලාපොරොත්තුව වෙයි. මැද පෙළ යෝධ පවුරක් සේ තැන්පත්ව පන්දුවට පහර දෙන තිලාන් ශතක 12 ක් හා අර්ධ ශතක 25 ක් රැස් කර ගැනීමට සමත් වූ දක්ෂයෙකි. දකුණතින් පිට දඟ පන්දු යැවීමට දක්ෂ තිලාන් ටෙස්ට් කඩුලු 14 ක් බිඳ දමා තිබේ.මුරලි ගේ සමුගැනීමෙන් පසු ශ්‍රී ලංකා කණ්ඩායමේ දඟ පන්දු යැවීමේ බල ඇණියේ ප්‍රබලයා වන්නේ අජන්ත මෙන්ඩිස්. 2008 වසරේ ඉන්දියාවට එරෙහිව ටෙස්ට් වරම් ලබා ගත් අජන්ත තරග 15 කදී ලකුණු 1948 කට කඩුලු 61 ක් බිඳ දමා තිබේ.කඩුලු 4 බැගින් දවාගත් අවස්ථා 5 ක් කඩුලු 5 බැගින් දවාගත් අවස්ථා 3 ක් සහ තරගයකදී කඩුලු 10 ක් බැගින් එක් අවස්ථාවක ලබා ගනිමින් ඕවරයකට ලකුණු 3.02 ක සාමාන්‍ය අගයක් පවත්වා ගන්නට සමත් වී සිටින අජන්ත අපේ රට ජයග්‍රහණය කරා යොමු කිරීමට ප්‍රබල දායකත්වයක් ලබා දෙයි.ඩිල්ෂාන්, මහේල, සංගා, තිලාන්, ළහිරු තිරිමාන්න, තරංග පරණවිතාන, සුරාජ් රන්දීව්, අජන්ත මෙන්ඩිස්, දිනේෂ් චන්දිමාල්, චානක වෙලගෙදර, තිසර පෙරේරා, කෞෂාල් සිල්වා, ෆර්වීස් මහරුෆ්, සුරංග ලක්මාල්, රංගන හේරත්, නුවන් ප්‍රදීප සමඟ දිල්හාර ප්‍රනාන්දු මෙම සංචාරයට ශ්‍රී ලංකා කණ්ඩායම නියෝජනය කරති.එංගලන්ත කණ්ඩායමේ හිටපු නායක ඇන්ඩෘ ස්ට්‍රාවුස් එක්දින සහ 20 යි 20 නායකත්වයෙන් ඉවත් වීමත් සමඟ එංගලන්ත එක්දින කණ්ඩායමේ නායකත්වය ඇල්ස්ටෙයා කුක්ටත්, 20 යි 20 කණ්ඩායමේ නායකත්වය ස්ටුවර්ට් බ්‍රෝඩ් හටත් පිරිනැමීමට එරට ක්‍රිකට් බලධාරීහු තීරණය කර තිබේ.කෙසේ වෙතත් මැයි 26 - 30 පළමු ටෙස්ට් තරගයත්, ජුනි 3 - 7 දක්වා දෙවැනි ටෙස්ට් තරගය පැවැත්වෙයි. ජුනි 16 සිට ජුනි 20 දක්වා 3 වැනි ටෙස්ට් තරගය පැවැත්වෙයි.ජුනි 28 පළමු එක්දින තරගයත්, ජූලි 01, ජූලි 03 ජූලි 06 සහ ජූලි 09 පස්වැනි එක්දින තරගයත් පැවැත්වේ. 20 යි 20 තරගය පැවැත්වෙන්නේ ජූනි 25 වැනි ඉරිදා වන අතර, ජුලි 11 අයර්ලන්තය සමඟත් ජුලි 13 ස්කොට්ලන්තය අතරත් තරග 2 ක් පැවැත්වෙනු ඇත.නව නායකත්වයක් යටතේ නව ඉසව්වට අපේ ක්‍රිකට් රැගෙන යන්නට මෙවර එංගලන්ත සංචාරය ඩිල්ෂාන් ප්‍රමුඛ අපේ කණ්ඩායමට හැකි වේවා යන්න සමස්ත ශ්‍රී ලාංකේය ක්‍රිකට් ලෝලීනගේ පැතුමයි!ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051515</link>
    <topic>මේ හතර දෙනාගේ ජීවිතය මහ පාරේ</topic>
    <author>වසන්ත ජයසිංහ ආරච්චිගේ</author>
    <content>මේ හතර දෙනාගේ ජීවිතය මහ පාරේමිනිසුන් මිහිපිට උපදින්නේ තරාතිරම, වත් පොහොසත්කම්, කුලමල, උස් පහත්කම් බලලා නෙමෙයි. පොළොවට පයගහනකොට අපි මේ ලෝකේ කළු ද සුදු ද කියලා කවුරුත් දන්නෑ. ඒත් ඉතිං උපන් පොළොවේ ජීවත්වෙන්න අපි කොයි කාටත් සිද්ධ වෙනවා. අන්න ඒ නිසයි සමහරුන් පස්කම්සැප විඳිද්දි තවත් සමහරුන් අන්ත අසරණව දුගීව උපදින්නේ. ඒ හැමදේටම අපි කියන්නේ පෙර කළ කරුම කියලා. මොනවා කරන්න ද උපන්නානම් ජීවත්වෙන්නත් එපැයි. එහෙම ජීවිතේ ගෙනයන්න මේ මහ පොළොවත් එක්ක හරි හරියට මිනිස්සු වාරු වෙනවා. ටිකක් හිතන්න අද ඔබ අප හැමදේම කරන්නේ ජීවත්වෙන්න නේද කියලා.ඒත් අපි එකිනෙකාට දුරස්ව මේ සමාජයේ ජීවත්වෙන්න අමාරුයි. කාගේ හෝ හයිහත්තියක් මොන විදිහකින් හරි අපි කොයි කාටත් ඕන වෙනවා. අන්න එහෙම සරණක් ඕන පවුලක් අද අපි ‘ජීවිතයෙන් බිංදු මාත්‍රයක්’ ඔස්සේ ඔබ ඉදිරියට ගෙනෙන්නේ කිසිම හව්හරණක් නැතිව මහපාර පමණක් උරුමව පත්තර මහගෙදරට ආ නිසයි. බලන්න මේ අසරණ පවුල අද ඉන්නේ ගතින් මෙන්ම සිතින් ද අසරණ වෙලා.“පසුගිය දවස් ටිකේම හරිහමන් කෑමක් මේ දරුවන්ගේ බඩට වැටුණේ නැහැ මහත්තයෝ. එක දිගට වැස්ස තිබුණ නිසා හරියට වැඩක් පලක් ලැබුණේ නැහැ. බැරිම තැන අපි මේ මහත්තයලා හොයාගෙන ආවේ. අපි දෙන්නා ඇති වෙනකම් දුක් විඳලා තියෙන්නේ. මේ දුක බඩගින්න අපිට හුරුයි. ඒත් මේ දරුවෝ බඩගින්නේ අඬනවා බලාගෙන ඉන්න බැහැ.”කතාවේ ආරම්භය පුදුමාකාර සංවේදියි කියලා අපිට තේරුණා. අපිට මොන හැම දුකක්ම උහුලගෙන ඉන්න පුළුවන්. ඒත් බඩගින්න උහුලගන්න පුළුවන් කාට ද? බැරිම වුණොත් වතුර ටිකකින් හරි අපි ඒ බඩගින්න නිවා ගන්නවා. ඒත් කුඩා දරුවෙකුට...? අපි එතැනට ප්‍රශ්නාර්ථයක් තියන්නේ ඒ හැඟීම ඔබ අප කවුරුත් දන්නා නිසා.වයස අවුරුදු 32 ක් සපුරන ‘උපුල් තුෂාර’ රාජාංගණය යාය අට ප්‍රදේශයේත් අවුරුදු 29 ක් වයසැති ‘නිරෝෂා ගුණරත්න රාජාංගණය යාය දහතුන ප්‍රදේශයේත් ජීවිතය ගෙවද්දී සංසාර පුරුද්දකට මේ දෙදෙනාට එක්තැන් වෙන්නට වාසනාව උදා වෙනවා. හැබැයි එක දෙයක් අපි ඔබට කියන්න ඕන. උපුල්ටත්, නිරෝෂාටත් කාත් කවුරුවත්ම වගේම ඉන්න හිටින්න තැනැක්වත් ඒ වෙනකොට තිබුණේ නැහැ.“කීයක් හරි හොයාගන්න මම කළේ පොල් කඩපු එක. මාව දරුකමට හදාගත්ත අම්මා මියැදුණාට පස්සේ මට එහෙ ඉන්න, අනෙක් අය අවසර දුන්නේ නැහැ. එතැනින් පස්සේ තමා පාරට වැටුණේ. අපි දෙන්නා මුණ ගැහෙනකොට කාත් කවුරුවත් අපිට නැහැ. අපේ නවාතැන් පොළ වුණේ රාජාංගණය පොළ විතරයි.”උපන් දා සිට කාත් කවුරුවත් නැතිව හිටපු උපුල්ට ජීවිතයේ විඳින්න පුළුවන් උපරීම දුක් විඳින්න සිද්ධ වෙලා. ඒ විතරක් නෙමෙයි නිරෝෂාටත් එය පොදු කාරණයක් කියන එකත් අපි කියන්න ඕන. කොහොම වුණත් පාදයේ ආබාධයකින් පෙළෙන උපුල් මේ දරු පවුල ජීවත් කරන්න නොවිඳිනා දුක් විඳින වග ඔහුගේ වයසට වඩා මුහුකුරා ගිය පෙනුම තව තවත් අපට කියාපෑවා.“අපි ළඟ තියෙන්නේ හැඳුනුම්පත විතරයි. කොහොමහරි ජීවත්වෙන්න ඕන නිසා මම දැන් යකඩ කෑලි අහුලලා විකුණනවා. ඒ දේ කළත් ලැබෙන්නේ සොච්චම් මුදලක්. ඒ ලැබෙන දෙයින් තමා අපි හතර දෙනා ජීවත්වෙන්නේ. මගේ ලොකු දුව සඳුනි මධුෂානිට දැන් අවුරුදු තුනයි. පොඩි දුව නිපුනි මධුෂානිට මාස පහයි. අපි හතර දෙනාම පහුගිය දින ටිකේ හිටියේ කඳානේ. මහ පාර අද්දර කඩයක් අයිනේ අපි හවසට ඇවිත් ඉන්නේ. දැන් අවුරුදු ගාණක් තිස්සේ මහ පාරේ තමයි අපි ජීවත් වෙන්නේ.”විශ්වාස කරන්න මේ වෙනකොටත් මාස පහක මේ පුංචි දියණිය සැත්කම් කිහිපයකටම මුහුණ දීලා. පපුව ප්‍රදේශයත් හිස ප්‍රදේශයත් සැත්කම්වලට භාජනය වුණේ විෂබීජ ඇතුළු වී සැරව ගෙඩි හටගත් නිසයි. පුත්තලම මහ රෝහලෙන් අනුරාධපුර රෝහලෙන් එලෙස සැත්කම්වලට භාජනය වූ මේ සිඟිත්තියගේ හෙට දවස කෙසේ කොහොම විසඳෙයිද කියලා තවම අපි දන්නේ නැහැ. ඒත් ඇගේ ශරීරයේ සැත්කම් කළ සලකුණු ජීවිතයේ කුමක්දෝ අසරණකමක් කියාපානවා.“අපිට ඉන්න හිටින්න තැනක් නැති නිසා මහ පාර අද්දර ඉන්න නිසා විෂබීජ ඇතුළු වෙලා කියලයි දොස්තර මහත්තුරු කිව්වේ. අපිට අඳින්න හරිහමන් ඇඳුමක් නැහැ. මේ තියෙන ඇඳුම් ටික තමයි මහත්තයෝ හෝදා හෝදා අඳින්නේ. පුළුවන්නම් අපිට මොකක්හරි උදව්වක් කරන්න මහත්තයෝ.”ඒ අහිංසක ඉල්ලීම හැර වෙන කුමක් නම් ඔවුන් අපෙන් ඉල්ලන්න ද? මේ ලෝකේ ජීවත්වෙන්න නිදහස අපි හැමෝටම තියෙනවා. ඒත් පෙර කළ අකුසලයකින් හෝ ජීවිතේට වන්දි ගෙවන්න සිද්ධ වුණොත්...?ඔව් උපුල්, නිරෝෂා මේ පුංචි පවුලට ගොඩනගන්න තරම් ලොකු බලාපොරොත්තු නැහැ. ඔවුන්ට ඇත්තේ අද දවස ජීවත්වීම ගැන බලාපොරොත්තුව විතරමයි. කාත් කවුරුත් නැති ඉන්න හිටින්න තැනක් නැති, ලිපිනයක් නැති මේ අසරණ පවුල දවසක ඔබට කොහේ හෝ මාවතකදී මුණගැහෙන්න පුළුවන්. එදාට ඔවුන් දෙස බලා යන්න අමතක කරන්න එපා.“අපිට මෙහේ ජීවත්වෙන්න අමාරුයි. අපි ආයෙත් රාජාංගණය පොළට යනවා. එහේ පුළුවන් විදිහට ජීවත් වෙනවා. රාජාංගණයේ ගොඩක් අය අපි ගැන දන්නවා. පොලීසියේ මහත්තුරු අපිට උදව් කළා. ඒ මහත්තුරු දන්නවා අපි විඳපු දුක් ගැහැට.”අද මේ කතාවේ අවසානය අපි ඔබ ඉදිරියේ කියන්නේ වෙනදා මෙන් සරණක් වෙන්න කියන බලාපොරොත්තුවෙන්. ඒත් අද වෙනකොට උපුල්, නිරෝෂා සමඟ මේ පුංචි දියණියන් කොහේ කොහොම ඉන්නවද කියන්න අපි දන්නේ නැහැ. ඒත් අවසන් වතාවට ඔවුන් කිව්වේ ආයෙත් රාජාංගණය පොළට යනවා කියලයි. මේ පුංචි එවුන්ගේ කුසගින්නට මොනවා වුණාද කියන්න අද අපි දන්නේ නැහැ. ඒ වගේම හෙට දවස ඔවුන්ගේ ජීවිත කොහොම වෙයිද කියලා කියන්න අපි දන්නේ නැහැ. මේ වගේ පවුල් ගණනාවක් අපේ රටේ අනන්තවත් ඇති. එහෙත් මේ දරු පැටවුන්ගේ ලෝකයට ආලෝකය එක්කරලා උපුල්, නිරෝෂා පවුලට ශක්තියක් වෙන්න පුළුවන්නම් ඒක ලොකු පිනක්.වසන්ත ජයසිංහ ආරච්චිගේඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051516</link>
    <topic>පැපිලොන්ගේ සමනළ හදවත</topic>
    <author>කපිල කුමාර කාලිංග</author>
    <content>පැපිලොන්ගේ සමනළ හදවතහෙන්රි චැරියේර් නමැති සුප්‍රකට ප්‍රංශ ගත්කරුවා පිළිබඳ මට මුලින් ම දැනගන්නට ලැබුණේ මහනුවර අලි මුඩුක්කු පටුමඟේ (වර්තමානයේ සොයිසා ලේන්) තැනක පරණ පොත් විකිණු මුස්ලිම් වෙළෙන්දෙකුගෙනි. හොඳ පොත් ගැන හොඳ ඉවක් තිබු ඔහු, ගනුදෙනුකරුවකු සමඟ වචනයක් දෙකක් කතා කළ පමණින් එම පුද්ගලයාට අවශ්‍ය වර්ගයේ පොත්පත් තෝරා දීමට සමතෙක් විය. (පසු කලෙක ඔහු හෘදයාබාධයකින් මිය ගියේය)“මෙන්න හොඳ පොතක්. මාත් මේක කියෙව්වා.” යැයි ඉංගි‍්‍රසියෙන් කියමින් ඔහු මා අත තැබුයේ චැරියේර්ගේ “බැන්කෝ නොහොත් පැපිලොන්ගේ අනිකුත් වික්‍රම” (Banco - The Further Adventures of Papilon) නමැති ග්‍රන්ථයයි. එහි මුල් කොටස වූ ‘පැපිලොන්’ කියැවීමට ලැබුණේ ඊට වසර කීපයකට පසුවය.හෙන්රි චැරියේර් ගත් කතුවරයකු ලෙස ලොව පුරා ප්‍රකට වූ නමුත් ඔහු ලියා ඇත්තේ ඉහත කී චරිතාපදාන ග්‍රන්ථ දෙක ම පමණි. ‘පැපිලෝන්’ ග්‍රන්ථය ප්‍රකාශයට පත්ව මාස කිහිපයක් තුළ එහි පිටපත් මිලියන 1.5 ක් ප්‍රංශයෙහි පමණක් අලෙවි වූ අතර පසුව එය භාෂා රැසකට පරිවර්තනය කෙරිණි.‘පැපිලොන්’ යන්නෙහි ප්‍රංශ අර්ථය ‘සමනළයා’ යන්නය. චැරියේර් මිය යන තුරුම, ඔහුගේ පපු පෙදෙසෙහි සමනළයකු පච්ච කොටා තිබුණි. පැරිස් නුවර පාතාල සමාජය, චැරියේර් ඇමතුවේ පැපිලෝන් යන නමිනි.වෙසඟනුන් සපයන තැරැව්කාරයකු සමඟ ඇතිකර ගත් හබයකදී ඔහු මරා දැමීමේ වරදට චැරියේර් බරපතළ වැඩ සහිත දස අවුරුදු සිර දඬුවමකට යටත් කෙරෙයි. එකල ප්‍රංශ කොලනියක්ව පැවති ගියානාවට, නැව් මඟින් යැවෙන සිරකරු පිරිසකට චැරියේර් ද එක් කෙරෙයි.බොහෝ සිරකරුවන් මෙන් ම චැරියේර් සිහිනයෙන් පවා දකින්නේ පලා යාමේ උපක්‍රමය ඔහු නව වතාවක් තම සිහින ක්‍රියාත්මක කරයි. හැම විටෙකම, යළි සිරබාරයට පත් වෙයි.මිනිසෙකුට මේ තරම් වධ හිංසා ඉහිලිය හැකි දැයි පුදුම සිතෙන ආකාරයේ දැඩි දඬුවම්, වධ බන්ධන හා නින්දා අපහාස චැරියේර්ට විඳින්නට වෙයි. යක්ෂයාගේ දූපත නම් වූ හුදෙකලා සිර කඳවුරේ දෙවසරක් තනිව සිටීමට ද (අනෙක් සිරකරුවන්ගෙන් වෙන් කරනු ලැබ) ඔහුට සිදුවෙයි. අනුන් පාවා නොදීම සහ යටත් නොවීම චැරියේර් තුළ දැඩිව පිහිටි චරිත ලක්ෂණ දෙකකි. ඔහුට බොහෝ දුක් විඳීමට සිදු වූයේ ද එනිසාමය.නැවේ ගෙන එද්දි සිදුවන ගැටුමක ප්‍රතිඵලයක් වශයෙන් චැරියේර් මැෂින් කාමරයක අත් පා විලංගු දමා රඳවන්නේ ඔහු ඉදිරියෙන් තබන කෑම බීම ‘සුනඛ ඉරියව්වෙන්’ කෑ හැකි වන ලෙසිනි.කොතෙක් දඬුවම් ලැබුණත්, නැවත නැවතත් පලා යාමට සැලසුම් කරන පැපිලොන්ගේ සහායට මිතුරෝ දෙතුන් දෙනෙක් ද සිටිති. ඔහු පලා යන්නේ ඔවුන් ද සමඟය. එහෙත් නැවතත් ඔවුන් මුණ ගැසෙන්නේ හිටපු හිර ගෙදරදීමය.පැපිලොන්ගේ ජීවිත කතාව කියවගෙන යන්නෙකුට, රොබින්සන් කෲසෝ කෙනෙකු මෙන්ම වික්ටර් හියුගෝගේ ‘මනුතාපයේ’ එන ජනවර්ජන කෙනෙකු ද මතකයට නැඟෙයි.චැරියේර් හැම විට ම කියා සිටින්නේ මිනීමැරුම් චෝදනාවට තමන් නිවැරැදි බවය. ඔහු තමාට දඬුවම් දුන් ප්‍රංශ අධිකරණය හෙළා දුටුවේය.නව වතාවක් පලා යාමට තැත් කොට අසාර්ථක වන නමුදු, සිය දඬුවම අවසාන කාල සීමාවේදී පැපිලොන් නැවතත් සිර දූපතෙන් පැන යයි. එහිදී ඔහුගේ උත්සාහය වන පොල් ගෝනියකින් සෑදු පහුරක් මුහුදට දමා, ඒ මත නැගී පලා යාමය.මුහුද මැදට යන ඔහු පොල් පහුර මත දිගා වී, ඈතට කෑ ගසයි.“පාහරයිනේ... මම තවමත් ජීවතුන් අතර.”පැපිලොන්ගේ වික්‍රම ඇසුරින් චිත්‍රපට දෙකක් ද නිපදවුණු. 1970 දී ප්‍රදර්ශනය කෙරුණු The Butterfly Affair නමැති චිත්‍රපටයේ, චැරියේර් ද සුළු චරිතයක් රඟපායි. 1973 දී ප්‍රැන්ක්ලින් ජේ. ෂාෆ්නර් අධ්‍යක්ෂණය කළ ‘පැපිලොන්’ චිත්‍රපටය, ඩේවිඩ් ලීන් වර්ගයේ දැවැන්ත නිෂ්පාදනයක් විය. එහි පැපිලොන් ලෙස ස්ටීව් මැක්කුවීන් සහ ඔහුගේ සගයා ලෙස ඩස්ටින් හොෆ්මාන් තරගකාරී රංගනයක යෙදෙති. චැරියේර් පිළිබඳව වාර්තා චිත්‍රපටයක්ද (Magnificent Rebel) නිර්මාණය වී ඇත.ෂාෆ්නර්ගේ ‘පැපිලොන්’ චිත්‍රපටයේ නිෂ්පාදන උපදේශකවරයකු වශයෙන් කටයුතු කළ චැරියේර්, ඒ සඳහා ඉදි වූ ප්‍රංශ ගියානා සිර කඳවුරේ පසුතලය නරඹන්නට ගියේය. සුරුට්ටුවක් බොමින් වටපිට බලන චැරියේර්, මඳ සිනාවකින් යුතුව මෙසේ පවසයි.“මේක දකින කොට මාව හැඟීම්බර වෙනවා.” මුහුද දෙසින් එන මඳ සුළඟින්, චැරියේර්ගේ කමිසයේ පපු පෙදෙස නිරාවරණය වෙයි. එතුළ තවමත් නොමැකි සිටින සමනළ පච්චය දෙසට කැමරා ඇස සෙමින් ළංවෙයි.චැරියේර්ගේ ග්‍රන්ථය තුළ ඇත්තේ ඔහුගේම සැබෑ ජීවිතය නොව ඔහු සමඟ සිටි අනෙක් සිරකරුවන්ගේ අත්දැකීම් මිශ්‍රණයකැයි ඇතැම් විචාරකයෝ පසු කාලීනව පැවසූහ. 2005 දී ප්‍රංශයෙන් මතු වූ, වයස අවුරුදු 104 ක් වූ පුද්ගලයකු හැබැ පැපිලන් තමා යැයි පැවසීය. ඔහුගේ හදවතෙහිද සමනළයකු විය. කෙසේ වෙතත් ඒ වන විට චැරියේර්ගේ සමනළයා වීරයෙකු වී හමාරය.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051517</link>
    <topic>නවදිල්ලියේ කුලී රථ ගමන</topic>
    <author>නීල් විජේරත්න</author>
    <content>නවදිල්ලියේ කුලී රථ ගමනනවදිල්ලියේ කෝනාට් පෙදෙසේ ‘පී බ්ලොක්’ ගොඩනැඟිලි පරිශ්‍රය අසල සිට ත්‍රිරෝද රථයක් නතර කර ගන්නට අතවනමින් සිටි මා එක්වරම මහා ජන ගංගාවකට මැදිවී අතරමං වූවාක් සේය. ඒ කන්තෝරු ඇරෙන වේලාවයි. එතෙක් වේලා මඳක් සන්සුන්ව තිබූ වටපිටාව එක නිමේෂයකින් උඩුකුරු යටිකුරු වූ සෙයකි. එකපාරට වාගේ නොයෙක් මාදිලියේ වාහන සිය ගණනක් මහ මඟ පෝලිම් ගැසුණේ ඉබි ගමනින් නගරයෙන් පිටවන්නට සූදානම් වූ සෙයියාවෙනි.මා යා යුතු වූයේ කෝනාට් පෙදෙසට යාබද අශෝකා පාරටය. මගේ සන්කිරීමට අවනතව වාහනය නතර කරන ත්‍රිරෝද රියැදුරු ‘අශෝකා රෝඩ්’ යන වචන ඇසෙත්ම දුම් දමන වේගයෙන් වාහනය නැවත ඉදිරියට ගෙන යනුයේ තරහෙන් මෙන් යමක් මුමුණමිනි. නවදිල්ලියේ කන්තෝරු අරින – වහන වේලාවන්හිදී ළඟ පාත කුලී ගමන් යන්නට මොවුහු කැමැත්තක් නොදක්වති.හදිසියේ ත්‍රිරෝද රථයක් මා ඉදිරිපිට නතර වෙයි. ‘අශෝක රෝඩ්’. වාහනයට ගොඩවන ලෙස රියැදුරා සන්කරයි. ඇති යන්තම්, නවාතැනට යන්ට වාහනයක් හමුවුණා කියා සැනසෙන්නටත් කලින් තවත් මඟියකුගේ අත දික් කෙරුමකට වාහනය නතර වෙයි. ඔහුට අවශ්‍ය නගරයෙන් පිටට යන්නටය. ඔහුට ද වාහනයට ගොඩවන ලෙස ඉඟිකළ රියැදුරා දැන් මට කියන්නේ වෙනත් වාහනයක නැඟී මගේ ගමන යන ලෙසය.මම ඔහු සමඟ වාද කරන්නට සැරසුණෙමි. ඉන් කවර පලක්ද? මා කතා කරන්නේ ඉංග්‍රීසියෙනි. රියැදුරා කතා කරන්නේ හින්දි බාසාවෙනි. වාහනයට ගොඩ වූ අමුත්තා කොතෙකුත් කළේ ඔහුගේ අතේ තිබූ ගමන් මලු ඇතුළට අත දමමින් ඒවායේ දැමූ බඩුමුට්ටු ඒ සැටියෙන්ම තිබේදැයි විපරම් කිරීමය. එක වචනයක් හෝ කතා කළේ ඔහු නොවේ. කලිසම් - සපත්තු පැළැඳි ඔහු නිසැකවම ඉංග්‍රීසිත් හින්දිත් දැන සිටියා විය හැකිය. නමුත් ඔහු අතැති ගමන් මලු ගණන් කරමින් සිටියා මිසක වචනයක් හෝ නොබිණීය. එය මගේ වාග් සැර තව වැඩි කරන්නට හේතුªවූවා සේය. මා කියන කිසිවක් නොතේරුණු රියැදුරා පාරේ ගමන් ගත් වෙනත් ත්‍රිරෝද රථ මට පෙන්වමින් ඒවාට ගොඩවන ලෙසට බල කරමින් හුන්නේය. අප මේ සිටින්නේ පදික වේදිකා කෙළවරක වුවත් රථවාහන තදබදය තදටම තිබූ එවෙලාවේ එය අනෙකුත් වාහන රියැදුරන්ට අවහිරයක්ම විණි. ඔවුහු අප පසු කළෝ නළා හඬ නඟමිනි. ඇනුම්පද කියමිනි. හදිසියේම අමුත්තා තම අතැති බඩු මුට්ටු ද රැගෙන වාහනයෙන් බිමට බැස්සේ මදෙස ඔරවා බලමිනි. නැවත ත්‍රිරෝද රථයට ගොඩවන ලෙස රියැදුරා කන්නලව් කළද ඔහු දෙස හැරී බැලුවේ අමුත්තා නොවේ. ත්‍රිරෝද රථ රියැදුරා ද නැවත වාහනය ක්‍රියාත්මක කර මා යා යුතු ඉසව්ව කරා පිටත් වූයේ කිසි සිදුවීමක් සිදු නොවූ ගාණටය.තවත් නවදිල්ලි දවසක්. තවත් අත්දැකීමක්.මා ඒ වන විට නැවතී හුන් හෝටලයේ එක් පසෙක ‘ට්‍රැවල් ඒජන්සියක්’ විණ. ඊට ඇතුළු වන තැන වූයේ දෙතුන් පැයේ - එක් වරුවේ - සම්පූර්ණ දවසේ පමණක් නොව දින - සති ගණන්වල සංචාර ගැන විස්තර සඳහන් පුවරුවකි. මම එහි ගොස් නවදිල්ලියේ ප්‍රසිද්ධ ස්ථාන නැරඹීමේ චාරිකාවක් ගැන විමසීමි.ඒ අනුව මම පැය හතරක ගමනක් සඳහා රුපියල් පන්සියයක් ගෙවීමි. එනමුත් මා කැඳවාගෙන යන්නට පැමිණි වාහනයක් නැත. ඒජන්සිකාරයාට කතා කරන හැම විටම ඔහු කියන්නේ වාහනය මේ ළඟ එන බවය.අන්තිමේ මා යා යුතු වාහනය පැමිණියේ තවත් බොහෝ වේලා ගත වූ තැනය. උදෑසන එකොළහමාර පමණ වූ විටය. ගමන අවසානයේ මට තවත් ප්‍රශ්නයකට මුහුණ දෙන්නට සිදුවිය.තැනෙක නතර වෙමින් ද තවත් තැනෙක හෙමිහිට යමින් ද විටින් විට ඡායාරූප ගනිමින් ද දිල්ලි නුවර සිරි විසිතුරු නරඹමින් ගිය ගමන තුන් හෝරාවක් පමණ ගතවූ තැන රියැදුරා මට කියා සිටියේ මා සඳහා වෙන් කළ කාල වේලාව හමාර වන්නට ආසන්න බවයි. මා මේ වාහනයේ සේවය ලබා ගත්තේ පැය හතරක කාලයකට බවත් තවම ගතවී ඇත්තේ පැය තුනක් පමණක් බවත් අතබැඳි ඔරලෝසුව පෙන්වමින් මම ඔහුට පැහැදිලි කළෙමි. රියැදුරා හතරට – පහට නැමූ කඩදාසියක් තම කමිස සාක්කුවෙන් ගෙන මා අත තැබීය. ඒ ට්‍රැවල් ඒජන්සියෙන් නිකුත් කළ කුවිතාන්සියයි. එහි සඳහන්ව තිබුණේ උදෑසන දහයාමාරට අප මේ ගමන ඇරඹූ බවයි. ඒ වෙලාවේ තමුසේ මොන දිල්ලියේ සිටියාද කියා රියැදුරාගෙන් අසන්නට යත්ම මට කල්පනා වූයේ මා ද දැන් මේ සිටින්නේ දිල්ලියේම නේද කියාය.”මේ ගැන මං දන්නෑ. ඒජන්සියට කතාකරලා බේරාගන්න”යි කියා රියැදුරු ඇඟ බේරා ගත්තේය. මම ඒජන්සියට කතා කෙළෙමි. පිළිතුරු දුන් තැනැත්තා කීවේ මේ ගමන සංවිධානය කළ තම සගයා ඔහුගේ රාජකාරි වේලාව නිමවා ගෙදර ගොස් ඇති බැවින් තමාට කළ හැක්කක් නැති බවයි. මම රියැදුරා දෙස බැලීමි. ඔහු මදෙස බලා සිටියේ ‘ඕකනේ මම කිව්වේ’ කියා කියන්නාක් මෙනි.”ප්‍රශ්නයක් නැහැ. සර් මට තව රුපියල් දෙසීයක් දෙන්ට. මම ඒ පැයත් සර් එක්ක ඉන්නම්කෝ.” රියැදුරා අපේ ගමනේ අවසාන ගනුදෙනුව එසේ තීන්දු කෙළේය.කලින් වතාවක නවදිල්ලි ගිය ගමනකදී මා නවාතැන් ගත්තේ ‘දීන් දයාල් උපාධ්‍ය මාර්ග්’ නම් වූ මාවතේ පිහිටි ස්ථානයකය. පාළු ප්‍රදේශයක් වූ එහි සිට ගමනට බිමනට වාහනයක් අල්ලා ගැනීම ලෙහෙසි කාරියක් නොවිණ. කොහාටදෝ යනු පිණිස එක් අවස්ථාවක පාරට බැස සිටි මම ඈත සිට මෙදෙසට එන සෑම ත්‍රිරෝද රථයකටම අත දිගු කරමින් සිටියෙමි. එනමුත් කිසිදු තැකීමක් නොලදිමි.හදිසියේ ත්‍රිරෝද රථයක් මගේ අත වැනීමට නතර වූයේ මා පසුකර යාර කීපයක් ඉදිරියට යමිනි.ඒ හඹා ගොස් ඊට ගොඩ වන්නට පා තබත්ම මා දුටුවේ කවුදෝ කාන්තාවක් මඟී අසුනේ වාඩිවී සිටින අන්දමයි. ඇය රූමතියකි. දෑස කඩාගෙන යන තරමේ වර්ණාලේපිත මුහුණක් ඇත්තියකි. දුහුල් වස්ත්‍රයකින් සැරසී සිටින්නියකි. මා අතින් සිදුවී ඇත්තේ වැරැද්දකි.මා අත වනා තිබුණේ මඟියෙක් අසුන් ගෙන සිටි ත්‍රිරෝද රථයකටය. රියැදුරා මගේ සිතැඟි තේරුම් ගත්තාක් සේය.”සර්! නඟින්ට නඟින්ට ප්‍රශ්නයක් නැහැ. කවුරු කවුරුත් ගමන් බිමන් යන කට්ටිය නොවැ”ත්‍රිරෝද රථය දෙස නොබලා මම ආපසු හැරුණෙමි.”ලැජ්ජා වෙන්නැතුව නඟින්ට අනේ අපට සන්තෝස වෙන්ට පුළුවන් තැන් කොච්චරක් ටවුමේ තියෙනවාද?” පැහැදිලි ඉංග්‍රීසියෙන් තොෙඳාල් වන්නී අර සුරූපිනියයි.නීල් විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051518</link>
    <topic>මොකක්ද ඒ කිව්ව කට කැඩිච්ච කතාව</topic>
    <author>ලියන්නේ නිව්ටන් ගුණසේකර - අඳින්නේ හර්ෂ ගුණවර්ධන</author>
    <content>මොකක්ද ඒ කිව්ව කට කැඩිච්ච කතාවතමා ඔහුට ඒ මිහිරි අවස්ථාව උදා කර දෙන්නට ක්‍රියා කළත් දැන් නම් හිතට දැනෙන්නේ එසේ නොකළේ නම් කෙතරම් හොඳද කියාය. සමහරවිට කුසුම්රානි තමාව කෙළ පිඩක් සේ සලකා ඇමැතිතුමාගේ අනියම් බිරිඳ වීමටද බැරි නැතැයි ඔහුට සිතෙන්නට විය. අඩක් හිස් කළ විස්කි වීදුරුවද අතැතිව ඔහු සදලු තලයේ එහාට මෙහාට සක්මන් කළේ අඩ සිහියෙන් මෙනි.බංගලාව බලා කියාගන්නා සාමෙල් අප්පු දැවයෙන් කළ පියගැට පෙළ දිගේ් සදලු තලය වෙත පිය නැඟුවේ ඩග්ලස්ට රාත්‍රි ආහාරය සඳහා ආරාධනා කරන්නටය.”සර් කෑම ලෑස්තිකරලා දැන් හුඟක් වෙලා..””ඇමැතිතුමයි නෝනායි කෑම කාලාද?””එහෙමයි... මං සර්ලට ඔන්න දඩමස් ටිකකුත් ලෑස්ති කළා..” ඒ වචන ටිකට ඩග්ලස්ගේ කටට ඉබේටම කෙළ ඉනුවේය. ඔහු දඩමස් බුදින්නට මහත් ගිජු කමක් දැක්වීය.”සාමෙල් අප්පු දැන් මෙහාට ඇවිත් දැන් කොච්චර කල් වෙනවද?””අවුරුදු පහකටත් වැඩියි සර්.. මේ බංගලාව අපේ ඇමැතිතුමාට පරම්පරාවෙන් උරුම වෙච්ච එකක්.. ඒත් සර් දැන් මේක පාළුවට ගොහිල්ලා.. ඇමතිතුමා එන්නෙත් ඉඳලා හිටලා මේ වගේ පොඩ්ඩක් විනෝදවෙලා යන්න විතරයි...””එහෙම දවස්වලදිත් ඇමැතිතුමා තනියම එන්නෙ නැතුව ඇති මගෙ හිතේ?” සාමෙල් අප්පු ඊට පිළිතුරක් නොදී ලැජ්ජාවෙන් මෙන් කට ඇලකොට සිනාසුණේය. ඔහුගේ එම සිනාවේ සැඟවී තිබූ අදහස තේරුම් ගන්ට ඩග්ලස්ට එතරම් අපහසුවක් වූයේ නැත. ඇමැතිතුමා කාන්තා ඇසුරට බෙහෙවින් ලොල් අයෙකු බව ඔහු කාලයක සිට දැන සිටියේය.”පහළට යමුද සර්..? මෙලහකට කෑම ටික හීතල වෙලත් ඇති..””සාමෙල් අප්පු යන්න.. මං තව ටිකකින් එන්නම්..” ඩග්ලස් සිය මධු බඳුනට අයිස් කැටයක් දමා ගනිමින් කීවේය. ඔහුට අවශ්‍ය වූයේ මීවිත තොලගාමින් සිතුවිලි ලොවක සැරි සරන්නටය. තමා සේරාට හොර රහසේ පැමිණි මේ ගමන ඇයට කොයි ලෙසකින්වත් ආරංචිවීමට ඉඩ නොතැබිය යුතුය. හෙට ගෙදර ගිය විගස මැණික් පතලේ විස්තර ඇයට රස කර කර කිව යුතුය. ඇයද ධන සම්පත්තියට බෙහෙවින් තණ්හාධික කාන්තාවක් බව ඩග්ලස් හොඳින් දැන සිටියේය.විස්කි අඩි දෙකක්ම හිස් කළ බැවින් ඔහුට තරමක වෙරිමත ගතියක් දැනිණි. වේලාව රාත්‍රී නවය පසුවෙමින් තිබිණ. සඳරැසින් නැහැවෙන අවට ගහකොළ දෙස ඩග්ලස් සදළු තලයේ සිට බමන මතින් යුතුව බලා සිටියේය.පියගැට පෙළ වැටී තිබුණේ උඩුමහලේ වූ ඇමැතිතුමාගේ සුව පහසු නිදන කාමරයට නුදුරිනි. ඩග්ලස් හෙමින් සීරුවේ ඒ දෙසට පියවර තැබුවේ හොර බළලෙකු මෙන් සීරුවටය. ඔහු එහි දොරේ වූ යතුරු සිදුරෙන් නිදන කාමරය දෙස බලන්නට වෑයම් කළත් එය නිෂ්ඵල විය. ඒ මොහොතේ ඔහුගේ හදවත.. ටික්.. ටික් ගා තදින් ගැහුණේය. ඇමැතිතුමා කුසුම්රානිගේ අඩ නිරුවත් සිරුරේ උණුසුම් පහස විඳිමින් සිටිනු ඇතැයි ඔහුට සිතුණේය. ඔහු ආයාසයෙන් හිත පාලනය කර ගනිමින් පිය ගැට පෙළ දිගේ පහළට බැස්සේය.රාත්‍රි ආහාරය ගෙන නින්දට ගියද ඩග්ලස්ට එකවරම නින්ද ගියේ නැත. විවිධාකාර සිතුවිලි වලින් ඔහුගේ් මනස පිරී තිබිණ. කුසුම්රානිව දැන හඳුනාගැනීමෙන් පසු තම ජීවිතය නන් විසිතුරින් පිරීගිය අයුරු ඔහු සිහි කළේ ඉන් නොමඳ ආශ්වාදයක් ලබමිනි. ඒ සම්බන්ධයෙන් බිරිය සමඟ ඇතිවූ ගැටුම් හා සිත් තැවුල් අපමණය. තම සිත කුසුම්රානි කෙරෙහි කෙතරම් ලොබ බැන්දාද කිවහොත් තමාට බිරිය සමඟ කායික සම්බන්ධකම් පැවැත්වීම පවා ඒ වන විට එපා වී තිබිණ.කොහේදෝ ඈත බස්සෙක් නොනවත්වාම හඬන්නට විය. නිහඬ පාළු පරිසරය මැද ඒ මූසල හඬ නැඟී ආවේ හිත නොසන්සුන් කරමිනි. වේලාව දැන ගනු පිණිස යහනේ වැතිර සිටම ඩග්ලස් සිය අත්ඔරලෝසුව දෙස බැලුවේය. රාත්‍රි දහය පසුවී විනාඩි දහයක් ගෙවී ගොස් තිබිණ. ඔහු අත්ඔරලෝසුව ගලවා යහන අද්දර වූ කනප්පුව මත තබා පොරෝනාවෙන් ඇඟ වසා ගත්තේය. ඔහුගේ දෑස පියවෙන විට රාත්‍රිය තව තවත් මෝරාවිත් තිබිණ. පසුදින උදේම පාතරාසය ගත් විගසම බතලගොඩ ඇමතිතුමා පිටත් වී යාමට සූදානම් විය.”එහෙනම් ඩගී ඔය දෙන්නා නිවාඩු පාඩුවෙ කොළඹ එන්ඩ. මට අද ආසනේ ලොකු පින්කම් උත්සවයකට යන්ඩ තියෙනවා.. සාමෙල් අප්පු.. ගිහින් ඩ්‍රයිවර්ට කතා කරනවා..” සුදු ජාතික ඇඳුමින් සැරසී සිටි ඇමැතිතුමා ආලින්දය දෙසට පිය නඟමින් කීවේය.”කුසුම්ට මගෙන් කෙරෙන්න ඕනැ දෙයක් තියෙනවා නම් මට කෝල් කරලා කියන්ඩ..” ඇගේ උරහිසට අත තබමින් ඔහු කට ඇලකොට සිනාසුණේය.”හොඳයි සර්..””ඩගී.. මේ ගමන කාටවත් එහෙම දැන ගන්න තියන්න එපා..”ඩග්ලස්ට පමණක් ඇසෙන.. නෑසෙන හඬින් කී බතලගොඩ ඇමැතිතුමා තඩි බඩගෙඩියත් උසුලාගෙන සිය ප්‍රාඩෝ මොටෝරිය දෙසට ගමන් කළේය.පණගැන්වුණ සැප මොටෝ රථය සුවිසල් තේ වත්ත මැදින් වැටී තිබූ ගුරු පාර දිගේ් ගමන් කළේ තරමක වේගයකිනි. වාහනය නොපෙනී යනතුරු ඒ දෙස දෑස දල්වා බලාසිටි ඩග්ලස් සහ කුසුම්රානි දෙඅත් පටලාගෙන නිදන කාමරය දෙසට පිය නැඟුවේ අලුත බැඳපු ජෝඩුවක් විලසිනි.ළාහිරු රැස් මිහිකත මත විසිරී තිබුණද ඒ වන විටත් ඇඟපත හිරිවට්ටන සීතල ගතියක් එම පරිසරය තුළ රැඳී තිබිණ. කාමරයට ගොස් දොර වසා ගත් සැණින් ඩග්ලස් වියරුවෙන් මෙන් කුසුම්රානිව සිප වැලඳ ගත්තේය. ඔහුට රිසිසේ තම සිරුරේ පහස විඳින්නට ඉඩ හළ කුසුම්රානි ලද මඳ විරාමයේදී සෙමින් කට හඬ අවදි කළාය.”ඔයාගෙ වචනෙ අහක දාන්න බැරි හින්දමයි ඩගී.. අද මම මේ වගේ ගමනක් ආවෙ..””ඒක මං දන්නවා කුසුම්.. ඒත් මට ඊයෙ රෑම හිතුණා ඇයි මං මේ වගේ දේකට කැමති වුණේ කියලා..?””දැන් ඒක වෙලා ඉවරයි.. ඒ ගැන පසුතැවිලි වෙන එකේ තේරුමක් නැහැ.””ඒක නම් එහෙම තමයි.. මොනවා වුණත් ඔයා සතුටු වුණා නම් මට ඒ ඇති කුසුම්..” නැවත ඇයව තුරුළට ගනිමින් ඔහු ඇයගේ ගෙල සිප ගත්තේය.”ඇමැතිතුමා කෑම කෑවට පස්සෙ පැයක්වත් ඇහැරලා හිටියෙ නැහැ ඩගී.. ගොරවා.. ගොරවා නිදාගත්තා..” ඇය ඩග්ලස්ගේ උරහිස මිරිකමින් කොක් හඬලා සිනාසුණාය.හල්දුම්මුල්ල නගරය පසුකර වැඩි දුරක් යන්නට මත්තෙන් ඇද වැටුණ හිරිපොද වැස්සට මහාමාර්‍ගය තෙත් වී තිබිණ.එම නිසා ඩග්ලස් දැරණියගල සිය මොටෝරිය පැදවූයේ තරමක ප්‍රවේශමකිනි. ඉදිරිපස අසුනට බරවී සිටි කුසුම්රානි සිතුවිලි ලොවක ගිලී සිටියාය. ඇයට මේ දින දෙකම දැනුණේ සිහිනයක් මෙනි. ඈත කඳු හිස් මත පතිතවූ මීදුම් පතනය නිසා අවට තරමක අඳුරු ස්වභාවයක් ගෙන තිබිණ.මොටෝරිය බෙලිහුල් ඔය වෙත ළඟා වෙන තුරුම හිරිපොද වැස්ස තුරල් කළේ නැත. ඒ වනවිට වේලාව සවස හතරට ආසන්න වෙමින් තිබිණ.”අපි කෝපි ටිකක් බීලා යමු..” රිය බෙලිහුල්ඔය තානායමට ඇතුළු කරමින් ඩග්ලස් කීවේය.”ඒක නම් හොඳ අදහස ඩගී..” කුසුම්රානිද ඔහුගේ යෝජනාවට සතුට පළ කරමින් මදහස පෑවාය.පැයභාගයක පමණ කෙටි කාලයක් තානායමේ ගත කළ ඔවුන් නැවත රථයට ගොඩවූයේ ටිකක් වේගයෙන් කොළඹට සේන්දුවීමේ අදහසිනි. ඒ වන විට වැස්ස යාම්තමට පායා තිබුණත් මහපාර හොඳහැටි වියළී තිබුණේ නැත.එසේ වුවත් ඩග්ලස් තරමක වේගයෙන් රථය ධාවනය කළේ කුසුම්රානි සමඟ සතුටු සාමිචියේ යෙදෙමිනි.”කොහොම හරි කරලා අර ඕ.අයි.සී කාරයාව නම් මං කොළඹින් එළවාගත්තා... දැන් මං ට්‍රයි කරන්නෙ මගෙ රෙස්ටොරන්ට් එකට ලිකර් ලයිසන් එක ගන්න කුසුම්.””ඇමැතිතුමා ඒකත් කරලා දේවි... ඒකටනෙ ඔයා මාව පාවිච්චි කළේ.” ඇගේ වචන බෝතල් කටු මෙන් ඔහුගේ හිත පතුලේ ඇනුණේය. ගියරය මාරු කරමින් ඔහු ඇගේ මුහුණ දෙස බැලුවේ තරහිනි.”මොකක්ද ඒ කිව්ව කට කැඩිච්ච කතාව?””ඉතින් මං කිව්වෙ බොරුයැ..?” ඇය උස් හඬින් සිනාසී ඔහුගේ උරහිස මිරිකුවාය.”කිසිම පිරිමියෙක් නොකරන වැඩක් මං කළේ කුසුම්. ඒක එක්තරා විදිහක පරිත්‍යාගයක්..””ඇත්ත. ඒත් ඩගී ඔයා ඒක කළේ ඔයාගෙ වාසියට.. නැහැයි කියන්න පුළුවන්ද?” ඇගේ වචනවල පෙරට වඩා සැඩ බවක් රැඳීතිබිණ. එම ප්‍රශ්නයට පිළිතුරු දීගත නොහැකිව ඩග්ලස් කට පියාගෙන සිටියේය.ටික වේලාවක් යන තුරුම දෙදෙනාම ගොළු වතින් සිටියහ. යළිත් වැහිපොද වැඩිවෙන්නට විය. මහා වරුසාවක පෙරනිමිති පළ කරමින් අහස විටින් විට ගෙරෙව්වේය. එහෙත් රියේ වේගය අඩු කරන්නට ඩග්ලස්ට සිතුණේ නැත.”මං කවදාවත් හිතුවෙ නැහැ ඔයා මට ඔහොම කතා කරයි කියලා?””ඔයා කැමති විදිහක් හිතාගන්න ඩගී..””ඇමැතිතුමාගෙ රශ්නෙ වැදිලා හින්දනෙ මට දැන් ඔහොම කතා කරන්නෙ..?”ලබන සතියටලියන්නේ නිව්ටන් ගුණසේකර - අඳින්නේ හර්ෂ ගුණවර්ධනකර්තෘට ලියන්න | මුද්‍රණය සඳහා</content>
  </post></root>