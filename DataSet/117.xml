<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n1401111</link>
    <topic>වයඹ-සබරගමුව පොදු පහසුකම් නංවන්න දස ලක්ෂ 21000ක්</topic>
    <author>ජයසිරි මුණසිංහ</author>
    <content>කුරුණෑගල, පුත්තලම සහ කෑගල්ල දිස්ත්‍රික්ක තුනේ මංමාවත්, විදුලිබල, නිවාස, සෞඛ්‍ය ඇතුළු පොදු යටිතල පහසුකම් වැඩිදියුණු කිරීම සඳහා දැයට කිරුළ වැඩසටහන යටතේ රුපියල් මිලියන විසිඑක් දහසක මුදලක් ආර්ථික සංවර්ධන අමාත්‍යාංශය වෙන් කැර තිබේ.දැයට කිරුළ වැඩපිළිවෙළ යටතේ ආර්ථික සංවර්ධන අමාත්‍යාංශය කුරුණෑගල දිස්ත්‍රික්කයේ පොදු පහසුකම් නැංවීමට රුපියල් දසලක්ෂ තිස්හයක් වෙන් කැර ඇත.පුත්තලමට රුපියල් දස ලක්ෂ හාරදහස් හාරසිය විසි දෙකක් සහ කෑගල්ලට ලබා දුන් මුදල දස ලක්ෂ පන්දහස් හාරසිය අනූ දෙකක් මෙසේ වෙන් කැර තිබේ.ග්‍රාමීය ජනතාවගේ ආර්ථික හා ජීවන තත්ත්වය ඉහළ නැංවීමට, පොදු පහසුකම් වැඩිදියුණු කිරීමට මේ මුදල් කඩිනමින්‍ යොදාගන්නැයි ජනාධිපති මහින්ද රාජපක්ෂ මහතා දේශපාලන අධිකාරියට සහ රාජ්‍ය නිලධාරීන්ට ඉකුත් දා උප‍ෙදස් ලබා දුන්නේය.මේ උපදෙස් හා මඟපෙන්වීම් ඒ ආකාරයෙන්ම ක්‍රියාවට නැංවීමට සියලු දෙනා කටයුතු කරන්නැයි ආර්ථික සංවර්ධන ඇමැති බැසිල් රාජපක්ෂ මහතා, මේ මුදල් බලධාරීන්ට නිදහස් කරමින් කියා සිටියේය.දැයට කිරුළ වැඩසටහන යටතේ “ඉසුරුමත් මවුබිමක් - අසිරිමත් නිවහනක්!” තේමාව ඔස්සේ ග්‍රාමීය ජනතාවගේ නිවාස ප්‍රශ්නයට තිරසාර විසැඳුම් ලබාදීම, පානීය ජල ව්‍යාපෘති ක්‍රියාත්මක කිරීම, සුළු වාරිමාර්ග වැඩිදියුණු කිරීම, සති පොළ සකස් කිරීම, ළමා හා මාතෘ මධ්‍යස්ථාන වැඩිදියුණු කිරීම සහ අලුතින්ම ඉදිකිරීම , පොදු බස් නැවතුම්පොළවල්, රථ ගාල් ඉදිකිරීම, මාර්ග නවීකරණය, විදුලි බලය ලබාදීම වැනි ව්‍යාපෘති සඳහා මුදල් ප්‍රදානය කළ බව ආර්ථික සංවර්ධන ඇමැතිවරයා ප්‍රකාශ කෙළේය.දැයට කිරුළ පැවැත්වෙන කුරුණෑගල දිස්ත්‍රික්කයේ පොදුජන අවශ්‍යතා සපුරාලීමට රුපියල් මිලියන 4534ක්, මාර්ග අලුත්වැඩියා කිරීමට රුපියල් මිලියන 5000ක් සහ විදුලි බලය ලබා දීමට රුපියල් මිලියන 502ක් ලෙස ලබාදෙන මුළු මුදල රුපියල් මිලියන 10036කි.පුත්තලම දිස්ත්‍රික්කයේ මංමාවත් සකස් කිරීමට රු පියල් මිලියන 1700ක්, පොදු යටිතල පහසුකම් නැංවීමට රුපියල් මිලියන 1161ක්, විදුලිබලය ලබාදීමට රුපියල් මිලියන 128ක් ඇතුළුව රුපියල් මිලියන 4422ක් ලබා දී ඇත.කෑගල්ල දිස්ත්‍රික්කයේ පොදු යටිතල පහසුකම් සම්පූර්ණ කිරීමට රුපියල් මිලියන 2060ක්, මාර්ග සකස් කිරීමට රුපියල් මිලියන 3300ක් හා විදුලි බලය සැපැයීමට රුපියල් මිලියන 132ක් ලෙස ආර්ථික සංවර්ධන අමාත්‍යාංශය රුපියල් 5492ක් ලබා දී තිබේ.දැයට කිරුළ සංවර්ධන වැඩසටහන්වලදී ජනතා සහභාගිත්වය උපරිමයෙන් ලබා ගත යුතු යැයි ජනාධිපතිවරයා උපදෙස් ලබා දී තිබේ. ඒ අනුව ජනතාවට සෙත සැලසෙන අයුරින් මුදල් කඩිනමින් යොදා ජනතා අවශ්‍යතා ඉටු කිරීමට බලධාරීන් කටයුතු කරනු ඇත.දැයට කිරුළ ජංගම සේවා වැඩසටහන්වලදී ඉදිරිපත් වූ යෝජනා හා ව්‍යාපෘති මේ මුදල් යොදාගෙන ක්‍රියාවට නංවනු ලැබේ.දැයට කිරුළ ප්‍රදර්ශන කමිටු සභාපති හා ඇමැති රංජිත් සියඹලාපිටිය, ප්‍රධාන දිස්ත්‍රික්ක තුනේ දේශපාලන නායකත්වය, රාජ්‍ය නිලධාරී සමූහය ගම් මට්ටමේ සිට මේ කටයුතු සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n1401112</link>
    <topic>සෙන්ට්‍රල් ඉන්වෙස්ට්මන්ට් අධ්‍යක්ෂ මණ්ඩලයට විදේශ ගමන් තහනම්</topic>
    <author>සිරන්ජනි කුමාරි</author>
    <content>සෙන්ට්‍රල් ඉන්වෙස්ට්මන්ට් ඇන්ඩ් ෆිනැන්ස් හි පී .එල්. සී. ආයතනයේ තැන්පත්කරුවන්ගේ මුදල් මිලියන 400 ක් සාවද්‍ය පරිහරණය කිරිමේ සිද්ධියක් සම්බන්ධයෙන් අධිකරණය හමුවේ පෙනී සිටී ආයතනයේ අධ්‍යක්ෂ මණ්ඩලයේ විදේශ ගමන් තහනම් කරමින් කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (10) නියෝගයක් නිකුත් ‍ෙකළේය.අධිකරණය මඟින් නිකුත් කරන ලද නොතීසියකට අනුව අධිකරණයේ පෙනී සිටී ඉහළ කළමණාකාරී නිලධාරින් නවදෙනකුගේ විදේශ ගමන් තාවකාලිකව තහනම් කළ මහෙස්ත්‍රාත්වරයා ඒ සම්බන්ධයෙන් ආගමන විගමන පාලක වෙත දැනුම් දෙන ලෙස රහස් පොලිසියට නියම කළේය.තුසිත සමන්ත නන්දරත්න.ප්‍රවින් සේනක පිරිස් .චමිපිකා දමයන්ති විතානගේ.දමිත් ශාන්ත දසනායක.දමිත් චන්දිම පෙරේරා.රෝෂිණි ජයවර්ධන.අචින්ත්‍යා ඉන්දීවරී නැලිගම.එරල් ග්‍රෙගරි ස්මිත් හා චමින්ද නිශාන්ත පල්ලේවල යන අධ්‍යක්ෂක මාණ්ඩලිකයන් වෙත මෙසේ විදේශ ගමන් තහනම අධිකරණය මඟින් නීකුත් කෙරිණ.මෙම ආයතනයේ සභාපතිවරයා දැනටමත් විදේශගතව ඇති බව පැවසු රහස් පොලිසිය අධ්‍යක්ෂක මණ්ඩල සමාජිකයින්ගේ ද එවැනි සුදානමක් ඇති බවට කරුණු අනාවරණය වන බැවින් විදේශ ගමන් තහනම් කරන ලෙස රහස් පොලිසිය අධිකරණයෙන් කළ ඉල්ලීමකට අනුව මහෙස්ත්‍රාත්වරයා මෙම නියෝගය නිකුත් කළේය. මෙම සිද්ධියට අදාළ අපරාධ පරික්ෂණ දෙපාර්තමේන්තුව වෙත සහාය ලබා දෙන ලෙස ඉහළ කළමණාකරන සමාජිකයින්ට අවවාද කළ මහෙස්ත්‍රාත්වරයා අධිකරණයේ නොතීසි ලද විටෙක පෙනී සිටන ලෙස දන්වමින් ඔහුන්ට අවවාද කළේය.මහ බැංකුවේ බැංකු නොවන මුල්‍ය ආයතන අධීක්ෂණ දෙපාර්තමේන්තු‍වේ නිලධාරි එම් ඒකනායක මහතා මෙම සිද්ධියේ පැමිණිලිකරු වේ. කොළඹ 7.ධර්මපාල මාවතේ පිහිටි සී අයි එෆ් එල් ආයතනය 2013 වසරේ බලපත්‍රලාභී මුල්‍ය ආයතනයක් වන අතර 2013ජුනි මස 30දින වනවිට 4134ආසන්න තැන්පත්කරුවන් ප්‍රමාණයකින් සමන්විත බවත් බිලියන 3.4 තැන්පතු ප්‍රමාණයක් සහිත ආයතනය යාපනය .ගාල්ල හා කොළඹ යන ශාඛා තුනකින් සමන්විත බවට රහස් පොලිසිය අධිකරණයට කරුණු වාර්තා කොට තිබිණ.2012 වසරේ මිලියන 400 ක මුදලක් සැකසහිත අන්දමින් විවිධ පුද්ගලයන් හා ආයතන ගිණුම්වලට බැර කිරීමේන් සපරාධී සාවද්‍ය පරිහරණය කිරිමක් සම්බන්ධයෙන් විමර්ශණ පවත්වන බවට රහස් පොලිසියේ පොලිස් පරික්ෂක අයී ඩී එස් වීරසිංහ මහතා අධිකරණය හමුවේ පැවසීය.මෙම විමර්ශන කටයුතු සඳහා සහාය දක්වන ලෙසට අවවාද කොට අධ්‍යක්ෂක මණ්ඩලයේ විදේශගමන් තහනම් කරන ලෙසට පොලිසිය අධිකරණයෙන් කළ ඉල්ලීමකට අනුව අධ්‍යක්ෂක මණ්ඩලය වෙත අධිකරණය නොතීසි නිකුත් කොට තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n1401113</link>
    <topic>ආරච්චිකට්ටුවේ ප්‍රා. සභා සභාපති ඇතුළු සැකකරුවන්ට මුදල් සහ ශරීර ඇප</topic>
    <author>ශිරෝමි අබයසිංහ</author>
    <content>රජයට අයත් ඉඩමක් කූඨ ලේඛන සකස් කැර තමන්ට අයත් ඉඩමක් ලෙස රුපියල් මිලියන පනහකට විකීණීමේ සිද්ධිය සම්බන්ධයෙන් සැක මත රිමාන්ඩ් භාරයේ සිටි ආරච්චිකට්ටුවේ ප්‍රාදේශිය සභා සභාපති ජගත් සමන්ත පෙරේරා සහ තවත් දෙදෙනෙක් රුපියල් ලක්ෂයක මුදල් සහ ලක්ෂ දහයක ශරීර ඇප මත මුදා හැරීමට නුගේගොඩ මහේස්ත්‍රාත් අරුණ අලුත්ගේ මහතා ඊයේ (10) නියම ‍ෙකළේය.සුල්තාන් ඊබ්‍රාහිම් ෆයිනස් සහ සුසිල් ලක්ෂ්මන් ප්‍රනාන්දු ඇපරජයට අයත් ඉඩමක් කූඨ ලේඛන සකස් කැර තමන්ට අයත් ඉඩමක් ලෙස රුපියල් මිලියන පනහකට විකීණීමේ සිද්ධිය සම්බන්ධයෙන් සැක මත රිමාන්ඩ් භාරයේ සිටි ආරච්චිකට්ටුවේ ප්‍රාදේශිය සභා සභාපති ජගත් සමන්ත පෙරේරා සහ තවත් දෙදෙනෙක් රුපියල් ලක්ෂයක මුදල් සහ ලක්ෂ දහයක ශරීර ඇප මත මුදා හැරීමට නුගේගොඩ මහෙස්ත්‍රාත් අරුණ අලුත්ගේ මහතා ඊයේ (10) නියම කළේය.සුල්තාන් ඊබ්‍රාහිම් ෆයිනස් සහ සුසිල් ලක්ෂ්මන් ප්‍රනාන්දු ඇප ලැබූ අනෙක් සැකකරුවෝ වෙති. ලැබූ අනෙක් සැකකරුවෝඇප වෙති.සැකකරුවන්ට විදේශ ගත වීම තහනම් කෙරුණු අතර සෑම මසකම අවසන් ඉරු දින රහස් පොලිසියට වාර්තා කරන ලෙසද නියම විය.සෑම සැකකරවකු වෙනුවෙන්ම ඇපකරුවන් දෙදෙනෙක් ඉදිරිපත් කරන ලෙසත් එම ඇපකරුවන් නුගේගොඩ අධිකරණ බල ප්‍රදේශය තුළ පදිංචිකරුවන් විය යුතු බවත් නියම විය.සිද්ධියට සම්බන්ධ ඉඩමේ ව‍ටිනාකම රුපියල් කෝටි හයක් බවට සඳහන් රජයේ තක්සේරු වාර්තාව මීට පෙර දිනයේදී රහස් පොලිසිය අධිකරණයට ඉදිරිපත් කැර තිබුණු අතර තවත් වැඩිදුර වාර්තාවක් ඊයේ අධිකරණයට ඉදිරිපත් කෙරිණි.බෙල්ජියම් ජාතික ඇලන් මොරිස් ජුලියන් මහතා 2010 වර්ෂයේදී මෙරටට පැමිණ ලාංකික පිය පුතු දෙදෙනෙක් සමඟ පැරඩයිස් ඩ්‍රීම්ස් ඉන්වෙස්ට්මන්ට්ස් නමින් සමාගමක් පිහිටුවා ගෙන පුත්තලම කල්පිටියේ හෝටලයක් ඉඳි කිරීම සඳහා ඉඩමක් මිලදී ගැනීමට අදහස් කැර ඇති බවත් තමන්ගේ ඉඩමක් ලෙස හඟවා පුත්තලම කල්පිටියේ රජයේ ඉඩමක් බෙල්ජියම් ජාතිකයාට විකිණීමට මේ සැකකරුවන් තිදෙනා සම්බන්ධ බවත් ෆයිනස් නමැති අයට රුපියල් 1.023,750ක්ද ප්‍රනාන්දු යන අයට රුපියල් 6,620,250 ක්ද ප්‍රාදේශිය සභාපතිවරයාට රුපියල් 7,155, 250ක්ද පැරඩයිස් ඩ්‍රීම්ස් ආයතනය ගෙවා ඇති බවද වාර්තා විය.මාර්තු 14 දාට නඩුව යළි කැඳවීමට නියම විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n1401114</link>
    <topic>ජෝර්දාන්-පලස්තීන-ඊශ්‍රායල සංචාර නි‍ම කැර ජනාධිපති එයි</topic>
    <author>ධනුෂ්ක ගොඩකුඹුර</author>
    <content>මැදපෙරදිග රටවලින් ඉහළම ගරු බුහුමන් ලැබූ ජනාධිපති මහින්ද රාජපක්ෂ මහතා සිය සංචාරය නිමා කැර ක‍ටුනායක අන්තර්ජාතික ගුවන්තොටුපළින් ඊයේ (10) උදෑසන යළි මෙරටට පැමිණියේය.ජෝර්දානය, පලස්තීනය සහ ඊශ්‍රායලය යන රටවල සත්දින නිල සංචාරයක් සඳහා පසුගිය 04 වැනිදා පිටත්ව ගියේය.ජෝර්දානයේ දෙවැනි අබ්දුල්ලා ඉබ්න් අල් හුසේන් රජතුමා සහ පලස්තීනයේ ජනාධිපති මොහොමඩ් අබ්බාස්, ඊශ්‍රායලයේ ජනාධිපති සිමෝන් පෙරේස්, අගමැති බෙන්ජමින් නෙතන්යාහු මහත්වරුන් සමඟ ජනාධිපතිතුමා සාකච්ඡා පැවැත්වීය.පලස්තීන ජනාධිපති මොහොමඩ් අබ්බාස් මහතා ජනාධිපතිතුමා වෙත එරට ඉහළම සම්මානය වූ පලස්තීන තාරකාව සම්මානය පිරිනැමූ අතර ජනාධිපතිතුමා අබ්බාස් මහතාට ශ්‍රී ලංකා මිත්‍ර විභූෂණ සම්මානය පිරිනැමුවේය. දෙරටටම අතිශය වැදගත් වන ද්විපාර්ශ්වික ගිවිසුම් කිහිපයකට ද මෙහිදී අස්සන් තැබුණු අතර ජනාධිපතිතුමා පලස්තීනයේ ව්‍යාපාරික හමුවකට ද සහභාගී විය.පලස්තීනයේ මහින්ද රාජක්ෂ වෘත්තීය පුහුණු මධ්‍යස්ථානය විවෘත කිරීමට එක් වූ ජනාධිපතිතුමා එම අවස්ථාව සිහි කරමින් ‍පැලයක් රෝපණය කළේය.ඊශ්‍රායලයේ සංචාරය අතරතුර බෙත්ලෙහෙම් පුරයේ සහ ජෙරුසලෙම් ‍පෞරාණික නගරයේ ආගමික සිද්ධස්ථාන දැක බලා ගැනීමට ජනාධිපතිතුමා සහභාගී විය.විදේශ කටයුතු ඇමැති මහාචාර්ය ජී. එල්. පීරිස්, විදේශ කටයුතු අමාත්‍යාංශයේ අධීක්ෂණ මන්ත්‍රී සජින් ද වාස් ගුණවර්ධන, පාර්ලිමේන්තු මන්ත්‍රීවරුන් වන රොෂාන් රණසිංහ, කමලා රණතුංග, ජනාධිපති ලේකම් ලලිත් වීරතුංග මහත්ම මහත්මීන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n1401115</link>
    <topic>ජාතික හා ග්‍රාම නිලධාරි වසම් මට්ටමින් ක්‍රියාත්මක විය යුතු යි</topic>
    <author>නුවන් කොඩිකාර</author>
    <content>රජයේ සංවර්ධන වැඩපිළිවෙළ ක්‍රියාත්මක කිරීමේදී ජාතික මෙන්ම ග්‍රාම නිලධාරි වසම් මට්ටමින් එය ක්‍රියාත්මක විය යුතු බව අගමැති, ආචාර්ය දි.මු.ජයරත්න මහතා පැවැසීය.රජය මගින් සංවර්ධන වැඩසහයන් රැසක් ක්‍රියාත්මක කරන නමුත් ඇතැම් සංවර්ධන යෝජනා සෑම ගමකටම පොදු නොවන නිසා ග්‍රාම නිලධාරීන්ගේ තොරතුරු අනුව ගමට උචිත සංවර්ධන යෝජනා ක්‍රම සකස් ක‍ර ගත යුතු බවට හෙතෙම නිලධාරින්ට උපදෙස් ලබා දුන්නේය.උඩපළාත ප්‍රාදේශීය ලේකම් කාර්යාලය ඊයේ ( 10) පැවැති ප්‍රාදේශීය සම්බන්ධීකරණ කමිටු රැස්වීමට සහභාගීවෙමින් එම කමිටුවේ සභාපති, අගමැති ආචාර්ය දි.මු.ජයරත්න මහතා එසේ කීවේය.වත්මන් රජය රට සංවර්ධනය කිරීම සදහා වැඩසටහන් රැසක් දියත් කැර ඇති බව කී ඒ මහතා ඇතැම් නිලධාරීන්ගේ මන්දගාමීත්වය නිසා සංවර්ධන වැඩසටහන්වල ඉහළ ප්‍රගතියක් පෙන්නුම් නොකරන බව කියා සිටියේය.රජයෙන් වැටුප් ලබන රාජ්‍ය සේවකයන්, සිය වගකීම් කිසිදු අයුරකින් පැහැර නොහැරිය යුතු බවත් සිය රාජකාරීයේ පවතින අපහසුකම් ඉහළ නිලධාරීන්ට දැනුමත් රාජකාරිය විනිවිද භාවයෙන් යුතුව ඉටු කිරීමට අවධානය යොමු කළ යුතු බවත් ජයරත්න මහතා ප්‍රකාශ කෙළේය. නිසි අයුරින් ක්‍රියා නොකරන නිලධාරීන්ගේ අවශ්‍යතාවයක් මේ රටට නොමැති නිසා අකාර්යක්ෂම නිලධාරීන් වෙනුවට රටට ආදරය කරන රට වෙනුවෙන් ක්‍රියාකරන නිලධාරීන් බදවා ගත යුතු බව අගමැතිවරයා පැවැසීය.අගමැති දි. මු ජයරත්න මහතා මෙසේද කීවේය.අද වන විට ඇතැම් නිලධාරීන් නිසි අයුරින් රාජකාරි ඉටු නොකරන බව දක්නට ලැබෙනවා. නමුත් රජයේ සේවය එසේ විය යුතු නැහැ. ජනතාව වෙනුවෙන් නිසි පරිදි සේවය කළ නොහැකි අයගේ අවශ්‍යතාවයක් අපට නැහැ. රට වෙනුවෙන් ක්‍රියාකරන රාජ්‍ය සේවකයන් තමයි අපට අවශ්‍ය කරන්නේ.ගම්පොල ප්‍රදේශය මෙන්ම මේ අවට සියලු ස්ථානවල අනවසර කුඹුරු ඉඩම් ගොඩ කිරීම පිළිබදව වගකිව යුතු අංශ යළි අවධානය යොමු කළ යුතුයි. මේ වන විට විශාල කුඹුරු ප්‍රමාණයක් ගොඩකර විවිධ ඉදිකිරීම් කර ඇති බවට තොරතුරු ලැබී තිබෙනවා. ජනාධිපති මහින්ද රාජපක්ෂ මහතා ද කුඹුරු ඉඩම් ගොඩකිරීම දැඩිලෙස සීමා කළ යුතු බව අවස්ථා ගණනාවකදී අවධාරණය කර තිබෙනවා.එම ඉඩම් ගොඩ කිරීම පිළිබදව ගොවිජන සේවා දෙපාර්තමේන්තුව පොලීසිය වෙත කඩිනමින් පැමිණිලි කළ යුතුයි. ඒ අනුවයි අපට නීති විරෝධි ඉදිකිරීම් නවතා කුඹුරු ඉඩම් සංරක්ෂණය කිරීමට ඉදිරිපත් විය හැක්කේ. මේ අනවසර කුඹුරු ගොඩ කිරීම නිසා අද වන විට අපට විශාල වී අස්වැන්නක් අහිමිවී තිබෙනවා. මේ නිසා පුරන්වී තිබෙන කුඹුරු අස්වැද්දීම කෙරෙහි ද අවධානය යොමු කළ යුතුයි.මෙම කමිටු රැස්වීමේදී ගම්පොල පොලිස් බල ප්‍රදේශයේ අපරාධ අවම කිරීම සදහා විධිමත් වැඩපිළිවෙලක් සකස් කරන ලෙස ගම්පොල මූලස්ථාන නියෝජ්‍ය පොලිස්පති පී.ඩබ්.එස්.පී.පලිපාන මහතා වෙත අගමැති ආචාර්ය දි.මු.ජයරත්න මහතා උපදෙස් දුන්නේය. එමෙන්ම ගම්පොල කලාපයේ අධ්‍යාපන ප්‍රගතිය ඉහළ නැංවීම, ජාතික නිවාස සංවර්ධන අධිකාරියේ මෙහෙයවීමෙන් ගම්පොල නගරයේ නිවාස සංකිර්ණයක් ඉදිකිරීම, ලංකා ගමනාගමන මණ්ඩලයේ ගම්පොල ඩිපෝවට නව බස්රථ 12ක් ලබා ගැනීම ඇතුළු කරුණු රැසක් පිළිබදව මෙහිදී සාකච්ඡා කෙරිණි. මධ්‍යම පළාත් සභා මන්ත්‍රීවරුන් වන නීතිඥ අනුරාධ ලංකා ජයරත්න, නිශ්ශංක හේරත් මහතා, ගම්පොල නගර සභාවේ සභාපති සරත් ගාමිණී හෙට්ටිආරච්චි, උඩපළාත ප්‍රාදේශීය සභාවේ සභාපති ඩී.ජී.ගුණසේන, උඩපළාත වැඩබලන ප්‍රාදේශිය ලේකම් පාලිත බණ්ඩාර මහත්වරුන් ඇතුලු පිරිසක් මෙම අවස්ථාවට සහභාගීව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n1401116</link>
    <topic>දරු තිදෙනා මහනුවරට ගෙනැවිත් අතරමංකරපියා පලා ගිහින්</topic>
    <author>අසේල කුරුළුවංශ</author>
    <content>පිරිමි දරුවන් දෙදෙනකු හා හත් හැවිරිදි ගැහැනු දරුවකු පොළොන්නරුවේ සිට මහනුවරට රැගෙන විත් අතරමං කර පලාගිය පියකු අත්අඩංගුවට ගැනීමට මහනුවර පොලිසියේ ළමා හා කාන්තා කාර්යාංශය පරීක්ෂණ පවත්වයි.මේ දරුවන්ගේ මව මැද පෙරදිග රැකියාවක නියුක්තව සිටින බව පොලිස් පරීක්ෂණ මගින් අනාවරණය වී ඇත.පිරිමි දරුවන් දෙදෙනා වයස අවුරුදු 14 හා 12 වයසේ පසුවන බව පොලිසිය පවසයි.මෙම දරුවන්ගේ පියා පෙරේදා (09) දහවල් මහනුවරට පැමිණ දරුවන්ගේ මව විදේශගත කළ විදේශ රැකියා ඒජන්සිය වෙත ගොස් දරුවන්ගේ මව මෙරටට ගෙන්වා දෙන ලෙස ඉල්ලා දරුවන් සමඟ පිටතට පැමිණ ඔවුන් අතරමං කැර පලාගොස් තිබේ.දරුවන්ගේ මිත්තනිය පොලිසියට කැඳවූ අවස්ථාවේ ඇය පවසා ඇත්තේ දරුවන් බාරගැනීමට කැමැති වුවත් ඔවුන් නඩත්තු කිරීමට හැකියාවක් තමන්ට නොමැති බවයි.දරුවන්ගේ පියා පොළොන්නරුව ගිරිතලේ පදිංචි බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n1401117</link>
    <topic>දුම්වැටියට එරෙහිවීම 13වැනිදා</topic>
    <author>සිතාරා සේනානි</author>
    <content>දුම්වැටියට එරෙහිවීමේ දිනය ලෙස මේ මස 13වැනිදා එනම් ලබන සඳුදා නම් කැර තිබේ.සෞඛ්‍ය අමාත්‍යාංශයට අයත් සෞඛ්‍ය අධ්‍යාපන කාර්යාංශය, ශ්‍රී ලංකා වෛද්‍ය පරිපාලකයන්ගේ සංගමය සහ ඇඩික්ට් ආයනතනය එක්ව මෙම දිනය ප්‍රකාශයට පත් කැර තිබේ.මේ යටතේ දුම්වැටියට එරෙහිවීමේ පාගමනක් නෙළුම් පොකුණ මහින්ද රාජපක්ෂ රඟහලේ දොරටුව අසලින් ලබන සඳුදා පෙරවරු 7.45ට ආරම්භ කිරීමට නියමිත ය.මෙරට දරු පරපුර දුම්පානයෙන් බේරා ගැනීම ජාතික අවශ්‍යතාවක් සේ සළකා මෙදින දුම්වැටි අලෙවියෙන් වළකින ලෙස ඒවා අලෙවි කරන කඩ හිමියන්ගෙන් සෞඛ්‍ය අමාත්‍යාංශය කාරුණිකව ඉල්ලා සිටින බව එම අමාත්‍යාංශය පවසයි.සෞඛ්‍ය අමාත්‍යාංශය අනෙකුත් අමාත්‍යාංශවල සහයෝගය ඇතිව මත්ද්‍රව්‍ය වි‍රෝධී සමාජයක් බිහි කිරීම සඳහා ඒ ඒ අමාත්‍යාංශයන්හි මෙදින වැඩසටහන් රැසක් ද ක්‍රියාත්මක කිරීමට නියමිත ය.දුම්වැටි විරෝධී පාගමන් ප්‍රාදේශීය මට්ටමින් 13වැනිදා රට පුරා පැවැත්වීමට පියවර ගන්නැයි පළාත් සෞඛ්‍ය සේවා අධ්‍යක්ෂවරුන් සහ ප්‍රාදේශීය සෞඛ්‍ය සේවා අධ්‍යක්ෂවරුන්ට සෞඛ්‍ය අමාතාංශය දැනුම්දී තිබේ. දුම් පානය නිසා දිනකට 55ත් 60ත් අතර පිරිසක් මරණට පත්වන බවත්, වසරකට 21,000ක් පමණ පිරිසක් රෝගී තත්ත්වයට පත්වන බවත්, දුම්පානය හා මත්වතුර නිසා ග්‍රාමීය මට්ටමේ දරිද්‍රතාව වැඩිවීම කෙරෙහි අවධානය යොමුකරමින් දුම්වැටියට එරෙහිවීමේ දිනය නම් කැර තිබේ.සෞඛ්‍ය ඇමැති මෛත්‍රීපාල සිරිසේන මහතාගේ ඉල්ලීමකට අනුව ජනාධිපති මහින්ද රාජපක්ෂ මහතා 2014 වර්ෂය මතින් තොර සමාජයක් ගොඩනැඟීමේ වර්ෂය ලෙස නම් කැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n1401118</link>
    <topic>මෛත්‍රීගේ හෝටලයට‍ කිඹුලෙක් ඇවිත්</topic>
    <author>අහංගම සමූහ</author>
    <content>දකුණු පළාත් සභා මන්ත්‍රීවරයක් වන මෛත්‍රී ගුණරත්න මහතාට අයත් අහංගම කතලුවේ පිහිටි හෝටලයේ නාන තටාකයට පෙරේදා (09) රාත්‍රී අඩි දහයක් පමණ දිග කිඹුලෙකු පැමිණ තිබුණි.කොග්ගල කලපුවේ මෝයකට සමීපයේ මුහුදට යාබදව මෙම හෝටලය පිහිටා ඇති අතර කොග්ගල කලපුවේ සිට මහ මුහුද ඔස්සේ පැමිණි කිඹුලා නාන තටාකයට වැටෙන්නට ඇතැයි විශ්වාස කෙරේ.මෙම කිඹුලා අද උදෑසන අටට පමණ නාන තටාකයෙන් එළියට පැණ ඒ අසළ පිහිටි මුහුදට පලාගිය බව එම හෝටලයේ සේවකයෝ පැවසූහ.රාත්‍රී කාලයේ මෙම කිඹුලා නාන තටාකයට වැටී ඇතත් කිඹුලා නාන තටාකයේ සිටින බව සේවකයින් දැක ඇත්තේ ඊයේ (10) උදෑසනය.මෙම කිඹුලාගෙන් කිසිවකුටත් හානියක් සිදු නොවූ බව සේවකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n1401119</link>
    <topic>ශාසනාරක්ෂක පනත ඇතුළු පනත් 6ක්පාර්ලිමේන්තුවට ඉදිරිපත් කිරීම ප්‍රමාද වෙයි</topic>
    <author/>
    <content>ශාසනාරක්ෂක පනත ඇතුළු පනත් හයක් පාර්ලිමේන්තුවට ඉදිරිපත් කිරීමට ප්‍රමාදවීම සම්බන්ධයෙන් අගමැති බුද්ධශාසන හා ආගමික කටයුතු ඇමැති ආචාර්ය දි.මු. ජයරත්න මහතා නිලධාරීන්ගෙන් කරුණු විමසා තිබේ.ත්‍රෛනිකායික මහනාහිමිවරුන් හා බෞද්ධ සංවිධාන දිගින් දිගටම මෙම පනත් ප්‍රමාදය පිළිබඳව අගමැතිවරයාට කරුණු දැක්වීම හේතුවෙන් මෙම පනත් ප්‍රමාදය පිළිබඳව බුද්ධශාසන හා ආගමික කටයුතු අමාත්‍යාංශයේ නිලධාරීන් අගමැතිවරයාගේ දෝෂදර්ශනයට ලක්වී තිබේ. විහාර දේවාලගම් පනත, ශාසනාරක්ෂක පනත, දසසිල් මෑණියන් වහන්සේලා හා දසසිල් මෑණි ආරාම පනත, කථිකාවත් ලියාපදිංචි කිරීමේ පනත, බෞද්ධ ප්‍රකාශ පළ කිරීම හා නියාමන කිරීමේ පනත හා බුද්ධශාසන පනත් කෙටුම්පත යන පනත් හයක් පාර්ලිමේන්තුවට ඉදිරිපත් කැර සම්මත කරගත යුතුව තිබේ.මල්වතු පාර්ශ්වයේ මහානායක අතිපූජ්‍ය තිබ්බටුවාවේ සුමංගලාභිධාන නාහිමි පෙන්වාදෙන අන්දමට මෙහි ඇතැම් පනත් වසර හයකට වඩා පැරණි ඒවාය. එහෙත් මෙම පනත් මෙතෙක් සම්මත කරගෙන ක්‍රියාත්මක කිරීමට නොහැකිවීම පිළිබඳ උන්වහන්සේ බලවත් කනගාටුව ප්‍රකාශ කැර ඇත. මේ තත්ත්වය තුළ මෙම පනත් ප්‍රමාදයට හේතුව හා එම හේතුව සොයා බලා පනත් ඉදිරිපත් කිරීම ප්‍රමාදවීම සම්බන්ධයෙන් තමනට කරුණු ඉදිරිපත් කරන ලෙස අගමැතිවරයා අදාළ නිලධාරීන් වෙත පසුගිය 9 වැනිදා ලිඛිතව දන්වා යවා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n14011110</link>
    <topic>කැලණි රජමහා විහාරයේපෙරහර වැඩසටහන් ඇරඹේ</topic>
    <author/>
    <content>ශ්‍රී කල්‍යාණි රජමහා විහාරයේ මහ පෙරහර වැඩසටහන විහාරාධිපති මහාචාර්ය කොල්ලුපිටියේ මහින්ද සංඝරක්ඛිත නායක හිමිපාණන් ඉදිරිපත් කර ඇත. ඒ අනුව ඊයේ (10 වැනිදා) ප. ව. 6 ට ආලෝක පූජාව පැවැත්විණි.(11) සවස 3.30 දේවදූත පෙරහර ද, 12 වැනිදා රාත්‍රී 7.30 ට උඩමලුව පෙරහර ද, 13 වැනිදා රාත්‍රී 7.30 ට දෙවැනි උඩමළුව පෙරහර ද, 14 වැනිදා රාත්‍රී 8 ට මහ පෙරහර ද පැවැත්වේ. ප්‍රධාන බස්නායක නිලමේ ධම්මික ආටිගල මහතා ප්‍රමුඛ දායක සභාව මේ පෙරහර කටයුතු සංවිධාන කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n14011111</link>
    <topic>මහනුවරට ජලජීවීප්‍රදර්ශන මධ්‍යස්ථානයක්</topic>
    <author>මහානාම ගලහිටියාවමහනුවර උතුර විශේෂ</author>
    <content>ශ්‍රී ලංකා ජලජීවී වගා සංවර්ධන අධිකාරියේ හා කඳුරට දිවි නැඟුම ග්‍රාමීය ධීවර සංවිධානයේ අනුග්‍රහයෙන් මහනුවර දිස්ත්‍රික් ලේකම් කාර්යාලයේ ජලජීවී ප්‍රදර්ශන හා තොරතුරු ඒකකයක් මධ්‍යම පළාත් ආණ්ඩුකාර ටිකිරි කොබ්බෑකඩුව මහතා ඊයේ (10) විවෘත කළේය.ශ්‍රී ලංකාවේ දිස්ත්‍රික් ලේකම් කාර්යාලයක පිහිටවූ ප්‍රථම ජලජීවී ප්‍රදර්ශන හා තොරතුරු ඒකකය ලෙස හැඳින්වෙන මෙය මහනුවර දිස්ත්‍රික් ලේකම් එච්. එම්. ගාමිණී සෙනෙවිරත්න මහතාගේ උපදෙස් පරිදි ස්ථාපිත කෙරිණි.මේ විශේෂ ඒකකය මගින් මහනුවර ප්‍රදේශයේ පාසල්වල දරු දැරියන් ඇතුළු පර්යේෂකයන්ට ජලජීවී වගාව පිළිබඳ තොරතුරු ලබාගත හැකි අතර, මහනුවර දිස්ත්‍රික් ලේකම් කාර්යාලයේ පළමු මහලේ පිහිටුවා ඇති මේ ඒකකයේ අධීක්ෂණ කටයුතු ශ්‍රී ලංකා ජලජීවී වගා සංවර්ධන අධිකාරියේ මහනුවර දිස්ත්‍රික් කාර්යාලය හරහා සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n14011112</link>
    <topic>‘සන්ධනීය’ සංගීත රාත්‍රිය අද</topic>
    <author/>
    <content>අග්ග මහා පණ්ඩිත මඩිහේ පඤ්ඤාසීහ මහානායක ස්වාමින්වහන්සේ අනුස්මරණය කරමින් තෙලිජ්ජවිල සමරසිංහාරාමයේ ඉදිකරනු ලබන තෙමහල් ගොඩනැඟිල්ලට අධාර පිණිස පවත්වනු ලබන “සන්ධනීය“ සංගීත රාත්‍රිය අද (11) පස්වරු 6.30 ට තෙලිජ්ජවිල මධ්‍ය මහා විද්‍යාලයීය ශ්‍රවණාගාරයේදි පැවැත්වේ.තෙලිජ්ජවිල සමරසිංහාරාමයේ විහාරාධිපති දිද්දෙණිපොත සුමේධ හිමියන්ගේ අනුශාසකත්වයෙන් පැවැත්වෙන මෙම සංගීත රාත්‍රිය ප්‍රවීණ ගායන ශිල්පී දයාන් විතාරණ මහතා විසින් මෙහෙයවනු ලබයි.මේ අවස්ථාවට මැති ඇමැතිවරුන් වන ඩලස් අලහප්පෙරුම, මහින්ද යාපා අබේවර්ධන, ලක්ෂ්මන් යාපා අබේවර්ධන, විජය දහනායක, මඟනැගුම සභාපති කීංස්ලි රණවක මහත්වරු ප්‍රධාන ආරාධිතයෝ ලෙස එක්වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n14011113</link>
    <topic>දිවි නැඟුම දෙපාර්තමේන්තුවජනතා ආර්ථිකයට ශක්තියක්</topic>
    <author>මාවරල සමූහ පී .මද්දුමගේ</author>
    <content>රටේ සංවර්ධනයට සමගාමීව ජනතාවගේ ආර්ථික සංවර්ධනය සඳහා යටිතල පහසුකම් වැඩි දියුණු කිරීමට දිවි නැඟුම දෙපාර්තමේන්තුව මගින් කටයුතු කරනවායැයි ආයෝජන ප්‍රවර්ධන ඇමැති ලක්ෂ­්මන් යාපා අබේවර්ධන මහතා පසුගියදා පස්ගොඩ ප්‍රාදේශිය ලේකම් බල ප්‍රදේශයේ පැවැති ජන හමුවකදී පැවසීය.ආර්ථික සංවර්ධන අමාත්‍යාංශයේ මුදල් ප්‍රතිපාදන මත ග්‍රාම නිලධාරී වසම් 36ක පුද්ගලයින් 45 දෙනෙකුට කුරුදු පැළ 45000ක් බෙදා දීම වෙනුවෙන් මෙම ජනහමු පැවැත්විණි.එම ජනහමුවලදී වැඩිදුරටත් අදහස් දැක්වූ අමාත්‍යවරයා මෙසේද කීය. මේ රටේ දුප්පත්යැයි කියන ජනතාව වෙනුවෙන් වෙනම දෙපාර්තමේන්තුවක් ඇති කිරීම සාමාන්‍ය ජනතාව ලැබූ ජයග්‍රහණයක්. නිදහස ලබා අවුරුදු 65 ගත වූවත් සාමාන්‍ය ජනතාවගේ අවශ්‍යතා පිළිබඳව අවධානය යොමු කරන වැඩපිළිවෙළක් ඇති කළේ ජනාධිපතිතුමායි.රටේ සංවර්ධනය සිදු කරනවා වගේම ජනතාවගේ ජීවිතය ආර්ථික අතින් සවිබල ගැන්වීම සඳහා වගවෙන ආයතනයක් ලෙස දිවි නැඟුම දෙපාර්තමේන්තුව අනාගතයේදී විශාල කාර්ය භාරයක්ඉටු කරනවා.පස්ගොඩ ප්‍රාදේශීය සභාවේ මන්ත්‍රීවරුද,ප්‍රාදේශීය ලේකම් කේ.එන්.කෞශල්‍ය කුමාරි මහත්මියද,සහකාර අධ්‍යක්ෂ (සැලසුම්) ආර්.කේ.ගුණදාස මහත්වරුන් ඇතුළු ක්ෂේත්‍ර නිලධාරිහු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n14011114</link>
    <topic>ගාල්ල නාගරික ලේකම්වරියට විපක්ෂ මන්ත්‍රීවරුන්ගෙන් බලපෑම්</topic>
    <author>ගාල්ල දිසා සමූහනන්දසිරි වැලිගමගේ</author>
    <content>ගාල්ල මහ නගර සභාවේ රැස්වීම අවසන් කර රැස්වීම් ශාලාවෙන් පිටට යමින් සිටි නාගරික ලේකම්වරියට විපක්ෂයේ මන්ත්‍රීවරු සිදු කළ බලපෑම් හේතුවෙන් දැඩි පීඩනයට ලක්වූ ඇය ඊයේ (10) රෝහල් ගතකිරීමට සිදුවිය.ලබන මාසයෙදී සිය සේවයෙන් විශ්‍රාම යාමට නියමිත නාගරික ලේකම්වරිය රෝහල් ගත කිරීමෙන් පසුව වෛද්‍ය පරික්ෂණයකට භාජනය කර ඇති අතර මේ වනවිට ඇය රෝහලෙන් පිටව ගොස් ඇත.ගාල්ල මහ නගර සභාවට නව වර්ෂයේ මන්ත්‍රී අනු කමිටු පත්කර ගැනීම සඳහා විශේෂ මාසික සභාව ඊයේ (10) පැවැති අතර එහිදී මෙම තත්ත්වය ඇතිවිය. මහ නගර සභා රැස්වීමට ආණ්ඩු පක්ෂයෙන් මන්ත්‍රීවරු අටදෙනකු සහ විපක්ෂයේ මන්තීවරු අටදෙනකු සහභාගී වූහ. ආණ්ඩු පක්ෂයේ මන්ත්‍රීවරු දෙදෙනකු රැස්වීමට සහභාගි වී සිටියේ නැත.අනු කමිටු රැස්වීම පෙරවරු 10.30 ආරම්භ වීමට නියමිතව ‍ තිබුණද එය ආරම්භ වූයේ පෙරවරු 11.30ට වන අතර රැස්වීම ආරම්භ වීමත් සමඟ සභාව කල්තැබිය යුතු බවට ආණ්ඩු පක්ෂයේ මන්ත්‍රී චන්දන නානායක්කාර මහතා යෝජනා කළේය. එහෙත් මුස්ලිම් මන්ත්‍රීවරුන්ට ආගම සිහි කිරීමට යාම සඳහා රැස්වීම කල්තැබිය යුතු බවට යෝජනා කිරීමත් සමඟ මෙම අර්බුදකාරී තත්ත්වය නිර්මාණය විය.සභාව කල් තබන ලෙස ආණ්ඩු පක්ෂය සිදු කළ යෝජනාවට විපක්ෂයේ මන්ත්‍රීවරුන් විරෝධය දැක්වුවද සභාව කල් තැබීම සිදු කළ හෙයින් දැඩි නොසන්සුන්කාරී තත්ත්වයක් ඇති විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n14011115</link>
    <topic>බේරුවල තවත් පාලම් 10ක් සෑදීමට කටයුතු යොදා තිබෙනවා</topic>
    <author/>
    <content>ඡන්දය ඉල්ලන දේශපාලනඥයන්ගේ දරුවන්ගේ ලයිස්තුවට තමන්ගේ දරුවන්ගේ නම් ඇතුළත් කිරීමට කිසිසේත් තමන් කැමැති නැති බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.තම දේශපාලන සබඳකම් මත දරුවන් එම ක්ෂේත්‍රයට ගෙනැවිත් ප්‍රදේශයේ තරුණයන්ගේ දේශපාලන හිමිකම්වලට බාධා කරන්නේ නැති බවද ඇමැතිවරයා කීය.ඇමැතිවරයා මෙම අදහස් පළ කළේ රුපියල් ලක්ෂ 330ක වියදමින් බේරුවල වලතර පාලම ඉදි කිරීම සඳහා මුල්ගල් තැබීමේ උතසවයේදීය. මෙම පාලම ඉදි කිරීම සඳහා ආර්ථික සංවර්ධන අමාත්‍යංශය සහයෝගය ලබා දී ඇති අතර එම උත්සව අවස්ථාවට විශේෂ ව්‍යාපෘති ඇමැති එස්.එම්. චන්ද්‍රසේන මහතාද එක්වී සිටියේය.එහිදී ධීවර ඇමැතිවරයා මෙසේද කීය.මෙම පාලම ඉදිකර දෙන ලෙස කාලයක සිට ජනතාව අපෙන් ඉල්ලීමක් කළා. පත්තරවල නොයෙකුත් ලිපි පළ කළා. එම ඉල්ලීම ඉටු කරමින් අද අපි ඒ සඳහා මුල් ගල් තබනවා. මම කිසිම ව්‍යාපෘතියකට මුදල් වෙන් නොකොට මුල් ගල් තබන්නේ නැහැ. එය මගේ ප්‍රතිපත්තියක්. ජනාධිපතිතුමන්ගේ ප්‍රත්පත්තියද එයයි. බේරුවල ආසනයේ තවත් පාලම් 10 ක් ඉදි කිරීම සඳහා මම කටයුතු යොදා තිබෙනවා. ඒ වගේම රුපියල් කෝටි ගණනක වියදමින් මේ ප්‍රදේශයේ ඇල මාර්ග 66ක් ප්‍රත්සංස්කරණය කළා. ජලය ලබා දෙන්නට රුපියල් කෝටි 137 ක් වෙන් කර ගත්තා. මේ ආසනයේ සියලුම නිවෙස්වලට විදුලි බලය සැපයුවා. මේ පිළිබඳව මම බැසිල් රාජපක්ෂ ඇමැතිවරයාටත් ,එස්.එම්.චන්ද්‍රසේන ඇමැතිවරයාටත් ස්තුති වන්ත වනවා.මේ රට හදන්නට තිබුණු එකම ප්‍රශ්නය වූ යුද්ධය ජනාධිපතිතුමන් හමාර කර තිබෙනවා. දැන් අප කළ යුත්තේ යුද්ධය ඇති වීමට හේතු ඉවත් කිරීමයි. අප දේශපාලනය කළ යුත්තේ තවත් දරු පරම්පරාවක් මැරීමට නොවේ. එම පරම්පරාවට ජීවිත දානය දෙන්නයි. දැන් ජනාධිපත්තුමා රට සංවර්ධනය කරන යුද්ධය අරඹා තිබෙනවා. එයට අප සහය දැක්විය යුතුයි.විශේෂ ව්‍යාපෘති ඇමැති එස් .එම් .චන්ද්‍රසේන මහතා - ජාත්‍යන්තර මට්ටමේ සම්බන්ධකම් තිබෙන ජාත්‍යන්තර මට්ටමේ මෙහෙයුම් කිරීමට පුළුවන් කෙනෙකුට ධීවර අමාත්‍යංශය භාර දිය යුතුයි. යුද්ධයෙන් පසු විශාල යුද්ධය ඇත්තේ ධීවර අමාත්‍යංශයේයි. එය රාජිත ඇමැතිතුමන් ඉතා හොඳින් සිදු කරනවා. එතුමා අපේ ජනාධිපතිතුමන්ටද ශක්ත්යක් වී තිබෙනවා.රාජිත ඇමැතිතුමන්ගේ ඉල්ලීමක් මත අද ඔබේ ගමට පාලමක්. ඉදි කර දුන්නා. අපේ ජනාධිපතිතුමන් මුල්ගල් සංකල්පය වෙස් කර තිබෙනවා.අපි කළුතර දිස්ත්‍රික් මුල්ම පාලමත් ලබා දුන්නේ රාජිත ඇමැතිතුමන්ටයි. උගත් බුද්ධිමත් දේශපාලඥයකු වන රාජිත ඇමැතිතුමන් නිසා තමයි බහු ආසනයක් වුවත් වැඩි ඡන්ද 15000කින් රාජිත ඇමැතිවරයා මැතිවරණය ජය ගත්තේ. රාජිත ඇමැතිවරයා තවත් යුද්ධයකට මුහුණ දී සිටිනවා එය තමයි තම්ල්නාඩු ධීවර ප්‍රශ්නය. එයත් ජය ගැනීමට එතුමාට හැකිවන බව විශ්වාසයි. "යැයි කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n14011116</link>
    <topic>කෝටි තුනහමාරක කසළ තේඉඹුල්ගොඩ දී අත්අඩංගුවට</topic>
    <author>නිමල් රාජපක්ෂ</author>
    <content>කොළඹට බෙදාහැරීමට රැගෙන එමින් තිබූ රුපියල් කෝටි තුනහමාරක වටිනා කසළ තේ කිලෝ විසිඑක් දහසක කන්ටේනරයක් සමඟ සැකකරුවන් දෙදෙනකු ඉඹුල්ගොඩ ප්‍රදේශයේදී ගණේමුල්ල පොලිසිය අත්අඩංගුවට ගෙන ඇත.සැකකරුවන් කසළ තේ මාවනැල්ල ප්‍රදේශයේ සිට රැගෙන එද්දී කොටුකර ගත් බව ගණේමුල්ල පොලිස් ස්ථානාධිපති දමින්ද සෝමජිත් මහතා පවසයි.මාවනැල්ල ප්‍රදේශයේ නිවසකට කසළ තේ එක්රැස්කොට එතැන් සිට කොළඹ නගරයට රැගෙනවිත් කාලයක් තිස්සේ අලෙවි කරන බවට සැකකරුවන්ගෙන් ප්‍රශ්න කිරීමේදී පොලිසියට තොරතුරු හෙළිවී තිබේ.ගණේමුල්ල පොලිසියට ලද තොරතුරකට අනුව ඉඹුල්ගොඩ නුවර පාරේදී ඊයේ (10) අලුයම සිදුකළ සෝදිසි මෙහෙයුමකදී අඩි 40 ක් පමණ දිග කසළ තේ කන්ටේනරය කොටුකර ගැනීමට හැකි වී තිබේ.අත්අඩංගුවට ගත් කන්ටේනරය සමඟ සැකකරුවන් දෙදෙනා අද (11) ගම්පහ මහේස්ත්‍රාත් අධිකරණය වෙත ඉදිරිපත් කිරීමට නියමිතය.ගණේමුල්ල පොලිස් ස්ථානාධිපති දමින්ද සෝමජිත්, උප පරීක්ෂක ඉන්දික ලක්මාල්, සැරයන්වරුන් වන සුනිල්, චාමර, කොස්තාපල්වරුන් වන උදයකුමාර, පුෂ්පකුමාර යන මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n14011117</link>
    <topic>සැබෑ පදිංචිකරුවන්ට ආසන්නම පාසලට යාමේ අයිතිය තිබිය යුතුයි</topic>
    <author/>
    <content>පාසල් අසල සැබෑ පදිංචිකරුවන්ට සැබෑ ඉඩම් හිමියන්ට ඔවුන්ගේ දුවා දරුවන් පාසලට ඇතළත් කිරීමට වැඩපි‍ළ‍ිවෙළක් සකස් කරන බව වයඹ මහ ඇමැති නීතිඥ දයාසිරි ජයසේකර මහතා පැවසීය.අමාත්‍යවරයා එසේ ප්‍රකාශ කළේ පෙරේදා (09) කුරුණෑගල එස්. ඩබ්ලිව්. ආර්. ඩී. බණ්ඩාරනායක විද්‍යාලයේ පැවැති තෙමහල් ගොඩනැගිල්ලේ තෙවන අදියර විවෘත කිරීමේ උත්සවයේ දීය.එහිදී අමාත්‍යවරයා තවදුරටත් කතා කරමින් මෙසේද කීය.මම සතුටුවෙනවා බණ්ඩාරනායක විද්‍යාලයට ඇවිල්ලා ගොඩනැගිල්ල විවෘත කර අලුත් අවුරුද්දට දරුවෝ ඇතුළත් කරගන්නටත් පාසලට අවස්ථාවක් ලබාදීමට හැකිවීම ගැන. පසුගිය අවුරුදු වලදී හිටපු මහ ඇමැතිතුමා ඇතුළු මැති ඇමැතිවරුන් මෙම පාසලට ස‍හයෝගය දීලා තිබුණා. ඉතින් මට අද විද්‍යාලවලට තිබෙන උත්සව වලට යනවාට වඩා තවත් විසඳන්න අධ්‍යාපන ක්ෂේත්‍ර‍ෙය් ගැටලු ටිකක් තියෙනවා. වයඹ ජනතාව බලා‍ෙගන ඉන්නේ අපි අධ්‍යාපනයෙන් වයඹ ජනතාවට මොකක්ද කරන්නේ කියලා. ඒ වෙනුවෙන් විවිධ වැඩසටහන් අපි මේ මාසවල පෙළ ගහගෙන ඉන්නේ. ඉතින් පාසල්වල උත්සවවලට සම්බන්ධ වෙනවට වඩා මට අනිත් අධ්‍යාපන වැඩසටහන් පෙළ ගස්වන්න කාලය වටිනවා.මඩ වගුරක් විදිහට තිබුණු මේ පාසල පිරිසිදු පාසලක් වෙලා තියෙන්නේ. අපි පාසලකින් බලාපොරොත්තුවෙන්නේ පිටත පෙනුම, ඇතුළත පෙනුම, කීර්තිය වගේම හොඳ දරු පරපුරක් සමාජගත කිරීමයි. ඒකට හොඳ විදුහල්පති ‍කෙනෙක් අවශ්‍යයි. විදුහල්පතිවරයෙකුට පුළුවන් පාසලක් ඇති කරන්නත් නැති කරන්නත්.අපි දැනට විදුහල්පතිවරු 500ක් පුහුණු කරගෙන යනවා. ඔවුන්ව පුහුණු කිරීම, වගකීම් පැවරීම සහ ඔවුන්ගේ මානසිකත්වයටත්, අනාගතයටත් මෙය රුකුලක් වෙනවා. අපි වයඹ පාසල් 1233ක විදුහල්පතිවරු තිස් දෙනෙක් තෝරාගෙන හොඳ පුහුණුවක් දීලා ශ්‍රේණිගත වෙන්න, අධ්‍යක්ෂවරු වෙන්න, ලේකම්වරු වීම දක්වා යන්න පුළුවන් දක්ෂ අයට අපි ඒ තැන දෙනවා. වයඹ ගුරුවරු 27000කට වැඩි පිරිසක් ඉන්නවා . අපි මුලින්ම හැම ගුරුවරයෙක්ම පුහුණු කරන්නේ නෑ. එයින් අපි කුඩා පිරිසක් පුහුණු කරනවා.සාමාන්‍ය පෙළ උගන්වන ගුරුවරුන්ටත් අපි එක එක විෂයට මේ වගේ වැඩපිළිවෙළක් සකස් කර තිබෙනවා. ක්ෂේත්‍රයේ වැඩිම දක්ෂතාවන් තියන ගුරුවරුන්ට විශේෂ දීමනාවක් දෙන්නත් වැඩපිළිවෙළක් සකස් කරනවා‍. අපිට විශාල වැඩ කොටසක් තියෙනවා. පාසල්වල අධ්‍යාපන මට්ටම ඉහළ තැනකට ගෙනියන්න. පාසල් ළඟ බො‍්ඩින් අරගෙන ඔප්පු ලිය‍ාගෙන එන අයගෙන් ළමයින්ව ඇතුළත් කරන එක නතර කරලා සැබෑ ඔප්පු හිමියන්ගේ, සැබෑ පදිංචිකරුවන්ගේ දුවා දරුවන් පාසලට ඇතුළත් කිරීම කළ යුතුයි.මේ අවස්ථාවට පළාත් සභා මන්ත්‍රීවරුවන් වන පියුමාල් හේරත්, අසංක නවරත්න, ලක්ෂ්මන් වේඬරුව සහ වයඹ පළාත් අධ්‍යාපන අධ්‍යක්ෂ ජේ.පී. එන්. තිලකරත්න මහත්වරුන් ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=n14011118</link>
    <topic>අධ්‍යාපනය කඩා වැටිලා කියලා කියන්නසමහර අයට තිබෙන්නේ ආසාවක්</topic>
    <author/>
    <content>අධ්‍යාපනය කඩා වැටිලා කියලා කියන්න සමහර අයට ලොකු ආසාවක් තිබෙනවා. නමුත් අධ්‍යාපනයේ ඕනෑම ඉලක්කයක් ළඟාකර ගත හැකි අති දක්ෂ දරුවන් අපේ රටේ සිටින බවත් අධ්‍යාපන ඇමැති බන්දුල ගුණවර්ධන මහතා පැවසීය.2013 වසරේ අ. පො. ස උසස් පෙළ විභාගයේ ඉංග්‍රීසි මාධ්‍යයෙන් කලා අංශයෙන් දිවයිනෙන්ම ප්‍රථම ස්ථානය ලබාගත් කොළඹ දේවි බාලිකා විද්‍යාලයේ මෙත්සරණි ලොකුගේ ශිෂ්‍යාව ඇගයීමේ උත්සවයක් පෙරේදා (09) එම විද්‍යාලයේ පැවැති අතර එහිදී අමාත්‍යතුමා මේ බව සඳහන් කළේය.ශ්‍රී ලංකාවේ ප්‍රාථමික අධ්‍යාපනය ඉතා හොඳ මට්ටමක තිබෙන අතර ශිෂ්‍යත්ව විභාගයෙන් ගම්වල දරුවෝ විශිෂ්ට ලෙස සමත් වන බව ප්‍රකාශ කළ ඇමැතිවරයා විදුහල්පතිවරුන්ට තම පාසලේ දරුවන් පළමු ස්ථානයට පත් කිරීමට අවස්ථාව තිබෙන බව ද පෙන්වා දුන්නේය.ශිෂ්‍යත්ව විභාගය මත දරුවන්ගේ අනාගතය තීරණය කිරීමට නොහැකි බවත් ශිෂ්‍යත්ව විභාගය අසමත් අධ්‍යාපන ක්ෂේත්‍රයේ විශිෂ්ටයින් බවට පත්වූවන් සිටින බවත් අමාත්‍යවරය වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=r1401111</link>
    <topic>බස්නාහිර‍ සමුපකාර ගම්මාන 38ක් ස්ථාපිත කිරීමේ වැඩපිළිවෙළක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>සිය උපාය මාර්ගික සංවර්ධන සැලැස්ම යටතේ ඉදිරි දෙවර්ෂය වනවිට බස්නාහිර පළාතේ සමුපකාර ගම්මාන 38ක් ස්ථාපිත කෙරෙන බව පළාත් ප්‍රධාන ඇමැති ප්‍රසන්න රණතුංග මහතා පවසයි.කෝප් සිටි ප්‍රාදේශීය වෙළෙඳ සල් 250ක් නවීකරණය කිරීමද, අලෙවි මධ්‍යස්ථාන 10ක් හා ආර්ථික මධ්‍යස්ථාන 3ක් අලුතෙන් ආරම්භ කිරීමද මේ වසරේදී සිදුවේ.ග්‍රාමීය ප්‍රජාව සවිබල ගැන්වීම සඳහා සමුපකාර ක්‍රමය ප්‍රබල පිටිවහලක් බව කියා සිටින ප්‍රධාන ඇමැතිවරයා කෙතරම් දියුණු වෙළෙඳ පොළක් පැවතියත් දියුණු සාප්පු සංකීර්ණ පැවතියත් තවමත් අපේ ග්‍රාමීය ජනතාව සමුපකාරය වටා ගොනුවී සිටින බව සඳහන් කරයි.රාජ්‍ය සේවකයන්ට මෙන් විශ්‍රාම වැටුප් ක්‍රමයක් සමුපකාර සේවකයන්ට තිබුණේ නැහැ. ප්‍රඥප්තියක්ද සම්මත කර ඔවුන් වෙනුවෙන් විශ්‍රාම වැටප් ක්‍රමයක් ආරම්භ කළා. මේ වනවිට සේවකයන් 2200ක් එම අරමුදලේ සාමාජිකයින් වී හිමිකම් පත්‍ර ලබා‍ෙගන තිබෙනවා. විශ්‍රාම ගිය සමුපකාර සේවකයන් 125 දෙනකුට විශ්‍රාම වැටුප්ද ප්‍රදානය කර තිබෙනවා. මෙය තවත් ශක්තිමත් කිරීම අපේ බලාපොරොත්තුව යැයිද ප්‍රධාන ඇමැතිවරයා කීය.සමුපකාර ග්‍රාමීය බැංකු කෙරෙහි අපගේ විශේෂ අවධානය යොමු කළ යුතු ‍ වනවා. මේවායේ කාර්යභාරයන් තවදුරටත් පුළුල් කළ යුතුයි. මේ බැංකුවල පවතින මුදල් එහි සාමාජිකයන්ගේ ජීවන තත්ත්වය දියුණු කිරීම සඳහා යෙදවිය යුතුයි. විශේෂයෙන් ස්වයං රැකියා ව්‍යාපෘති ආරම්භ කිරිමට අතහිතදීම සඳහා මේ බැංකුවල මුදල් ආයෝජනය කළ යුතු යැයි විශ්වාස කරන බවද රණතුංග මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=r1401112</link>
    <topic>මහජන එක්සත් පෙරමුණේපක්ෂ මූලස්ථානය නව තැනකට</topic>
    <author>ඡායාරූපය - මහරගම වි‍ෙශ්ෂ වේහැල්ලේ පියතිලක</author>
    <content>මහජන එක්සත් පෙරමුණේ නව පක්ෂ මූලස්ථානය පසුගියදා අංක 10/21 ඇල්හේන පාරේ මහරගමදී පක්ෂයේ නායක ජලසම්පාදන හා ජලාපවහන ඇමැති දිනේෂ් ගුණවර්ධන මහතා අතින් විවෘත කෙරිණි.එහිදි දිනේෂ් ගුණවර්ධන මහතා පක්ෂ කාර්යාලයේ ආරම්භක සටහන තබන අයුරු. ගුවන් සේවා නියෝජ්‍ය ඇමැති ගීතාංජන ගුණවර්ධන, පළාත් සභා මන්ත්‍රී සුලෝචන ගමගේ, පක්ෂයේ මහ ලේකම් මහාචාර්ය කරුණාතිලක දිසානායක සහ ශ්‍රී ලංකාවේ ආයුර්වේද සංස්ථාවේ සභාපති සෝමවීර චන්ද්‍රසිරි යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=r1401113</link>
    <topic>කැලයට ගිය සැමියා ටික වේලාවකින්වෙඩි වැදුණා යැයි කෑ ගසනු ඇසුණා</topic>
    <author>උතුරු කොළඹ සමූහඒ. මදුරවීරන්</author>
    <content>සැමියා කැලයට ගොස් ටික වේලාවකින් මට වෙඩි වැදුණා යැයි මහ හයියෙන් කෑගසන ශබ්දයක් ඇසුණා. ඉන් පසු මම එතැනට දුව ගොස් බැලුවා. එවිට ඔහු ලේ ගලන තුවාල සහිතව වැටී සිටිනු දැක්කා යැයි බඳින තුවක්කුවක මරු වැල පෑගී, වෙඩි වැදීමෙන් තුවාල ලැබ මිය ගිය පුද්ගලයකුගේ මරණ පරීක්ෂණයේදී සාක්කි දුන් බී. සුදර්මා වික්‍රමනායක කියා සිටියාය. මෙසේ මියගොස් ඇත්තේ දෙවලපොළ වල්හිමඩුල්ල හි පදිංචි කේ. ඒ. නන්දසේන නැමැති (57) හැවිරිදි තැනැත්තෙකි.මරණ පරීක්ෂණය කොළඹ නාගරික හදිසි මරණ පරීක්ෂක එම්. අෂ්රෆ් රූමි මහතා කොළඹ මහ රෝහලේදී පැවැත්විය. වරකාපොළ පොලීසියේ සැරයන් දිසානායක මහතාගේ මෙහෙයවීමෙන් වැඩිදුරටත් සාක්කි දුන් මිය ගිය අයගේ බිරිය වන සාක්කිකාරිය මෙසේද කීවාය.මිය ගියේ මගේ සැමියා. අපට දරුවන් නැහැ. ඔහු හෝටලයක රැකියාව කලා. මේ කැලය තිබෙන්නේ අපේ ගෙදරට ආසන්නවයි. මෙතැනට එන වල් ඌරන් දඩයම් කිරීමට පිටස්තර අය තුවක්කු බදිනවා. මගේ සැමියා මොන හේතුවක් නිසා එතැනට ගියා දැයි කීමට මම දන්නේ නැහැ. අසල්වාසීන්ගේ ආධාරයෙන් සැමියාව වරකාපොළ රෝහලට රැගෙන ගියා. කොළඹ මහ රෝහලට මාරු කර සිටීමෙන් පසු ඔහු මිය ගියා. මරණය ගැන සැකයක් නැහැ.තවත් කිහිප දෙනෙකුම සාක්කි දුන්හ.වෙඩි වැදීමකින් ඇති වූ තුවාල නිසා මරණය සිදුව ඇතැයි මරණයට හේතු දැක්වූ කොළඹ ජාතික රෝහලේ වාට්ටු භාර වෛද්‍ය නිලධාරි එම්. එන්. පින්තු මහතා පැවැසීය.සාක්කි සලකා බැලූ මරණ පරීක්ෂකවරයා මෙය සතුන්ට අටවන ලද තුවක්කුවක මරු වැල පෑගී වෙඩි වැදීමෙන් සිදු වූ හදිසි අනතුරු මරණයක් බවට තීන්දු කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=r1401114</link>
    <topic>සිසුවියක් අපයෝජනය කළැයි ඉංග්‍රීසි උපදේශක රිමාන්ඩ්</topic>
    <author>මාවනැල්ල සමූහ - පී. සෙනෙවිරත්න</author>
    <content>වයස අවුරුදු 36ක් වූ ඉංග්‍රීසි උපදේශක ගුරුවරයකු අවුරුදු 15ක පාසල් සිසුවියක්ව අපයෝජනය කළැයි අත්අඩංගුවට ගෙන අධිකරණයට ඉදිරිපත් කැර රක්ෂිත බන්ධනාගාර ගත කැර ඇත. මේ සිද්ධිය පිළිබඳව පරීක්ෂණයක් පවත්වා අදාළ ටියුෂන් ගුරුවරයා අත්අඩංගුවට ගෙන ඇත්තේ වරකාපොළ පොලිසිය විසිනි. මොහුගේ ස්ථිර පදිංචිය පිළිබඳව මෙතෙක් කරන ලද පරීක්ෂණ වල දී නිසි තොරතුරු සොයාගන්න ට අපහසුව ඇතත් දිවයිනේ ප්‍රදේශ කිහිපයක මේ තැනැත්තා ටියුෂන් ගුරුවරයකු ලෙසට පෙනී සිටිමින් පන්ති පවත්වා ඇති බව පොලිසිය පවසයි.අතවරයට පත් දැරිය එම ගුරුවරයාගෙන් උපදෙස් ලබා ගැනීමේ පන්තියකට සහභාගි වී ඇති අතර මහනුවර, කුරුණෑගල, කුලියාපිටිය ප්‍රදේශ කිහිපයක මේ ටියුෂන් ගුරුවරයා පන්ති පවත්වාගෙන යමින් සිටින බව පොලිසිය අනාවරණ කරගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=r1401115</link>
    <topic>ගම්පහ දියර කිරි නිෂ්පාදනයෙන්අපේක්ෂිත ප්‍රතිඵලය සාර්ථකයි</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කයේ ගවසම්පත ව්‍යාප්ත කිරීමට සමගාමීව එළකිරි නිෂ්පාදනයෙන් 2013 වසරේ ඉහළ ප්‍රගතියක් තිබූ බව ගම්පහ දිස්ත්‍රික් පශු වෛද්‍ය නිලධාරිනි වෛද්‍ය කටුගම්පල මහත්මිය සංඛ්‍යාලේඛන දක්වමින් ගම්පහ දිස්ත්‍රික් කෘෂිකර්ම කමිටු රැස්වීමේ දී කරුණු හෙළි කළාය.2013 දෙසැම්බර් වනවිට ගම්පහ දිස්ත්‍රික්කයේ කිරි නිෂ්පාදන ලීටර් මිලියන 14.4ක් විය.‍ දෙසැම්බර් වනවිට ගවගොවිපළ සංඛ්‍යාව 126ක් වූ බවද හෙළි කළාය. ගවගාල් සංඛ්‍යාව 51 ක් වූ අතර මුදවාපු කිරි නිෂ්පාදනය ලීටර් 1000 ඒවා 962 කි. යෝගට් නිෂ්පාදනය කිලෝග්‍රෑම් 861ක් විය. යෝගට් ලීටර් 1000 ඒවා 5043ක් නිෂ්පාදනය කර ඇත. විකුණුම් මධ්‍යස්ථානවලටද කිරි නිෂ්පාදනය විශාල සංඛ්‍යාවක් නිතුක්කර ඇති බවද ඇය කීවාය.ගව සම්පත ව්‍යාප්ත කිරීමේ අදහස යටතේ අභිජනන වැඩ සටහන්ද ක්‍රියාත්මක කර ඇති අතර කෘතිම සිංචන සඳහා මීගවයන් 741 එළගවයන් 13523 2013 වසරේ ක්‍රියාත්මක කර ඇත.මේ අතර සත්ව සෞඛ්‍ය කටයුතු, එන්නත්, රෝගවලට ප්‍රතිකාර කිරීමද, සායන පැවැත්වීම්ද විශාල සංඛ්‍යාවක් සිදුකර ඇත. පුහුණු වැඩසටහන් පසුගිය දෙසැම්බර් වන විට 155ක් පවත්වා ඇති අතර ලියාපදිංචි කළ සත්ව ගොවිපළ සංඛ්‍යාව 207කි.පළාත් සංවර්ධන ව්‍යාපෘති යටතේ ගව ඒකක 51ක් පිහිටුවා ඇත.වැස්සී පැටවුන් ඇති කිරීමේ ව්‍යාපෘතිය යටතේ කෘත්‍රිම සිංචනයෙන් උපදින වැස්සී පැටවුන් ලියාපදිංචි කිරීම සිදුකරන බවත්, උපදින පැටවුන්ගේ කාර්ය සාධනය අනුව ගොවීන්ට රුපියල් 10000/- දසදහසක් දක්වා ආධාර ලබාදෙන බවද හෙළි කළාය. මේ වනවිටත් කිරි ගොවීන් 104 දෙනෙකුට එලෙස ආධාර ලබාදී ඇත.ප්‍රාදේශීය සංවර්ධන ප්‍රාරම්භ වැඩසටහන යටතේ තෘණ කැබලි කිරීමේ යන්ත්‍ර සහ කිරි දොවන යන්ත්‍ර 50% සහනාධාර යටතේ ලබාදීමද සිදු කර ඇත. තෘණ කපන යන්ත්‍ර සහ ලීටර් 10 කිරි කෑන් ගොවීන් අතර නොමිලේ බෙදා දීමද සිදුකළ බව ගම්පහ දිස්ත්‍රික් පශු වෛද්‍ය නිලධාරිණිය හෙළිකළ අතර ප්‍රතිලාභීන් සංඛ්‍යාව 1138 බවද දැන්වීය.රට සංවර්ධනය කිරීමේ දිවිනැගුම ජාතික සංවර්ධන වැඩ පිළිවෙළට සමගාමීව ගම්පහ දිස්ත්‍රික් පශු වෛද්‍ය අංශයේ අනෙකුත් සියලු සංවර්ධන ව්‍යාපෘතිවල ඉහළ ප්‍රගතියක් අත්කරගෙන තිබූ බව හෙළිකළ සියලු ව්‍යාපෘතිවල සංඛ්‍යාලේඛන මඟින් සනාථවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=r1401116</link>
    <topic>නරක් වූ එළවළු කිලෝ 3000ක් මහනුවරදී විනාශ කරයි</topic>
    <author>අසේල කුරුළුවංශ</author>
    <content>මහනුවර මධ්‍යම වෙළෙඳ පොළේ අලෙවි කිරීමට සූදානම් කරමින් තිබූ නරක් වූ එළවළු කිලෝ ග්‍රෑම් 3000ක් මහනුවර මහ නගර සභාවේ සෞඛ්‍ය දෙපාර්තමේන්තුවේ නිලධාරින් කණ්ඩායමක් විසින් පොලිසියේ ද සහාය ඇතිව අත්අඩංගුවට ගෙන විනාශ කරන ලදී.මධ්‍යම වෙළෙඳපොළ ආසන්නයේ පොදු වැසිකිළියට යාබද කාමරයක ඉතා අපිරිසුදු ලෙස මේ එළවළු ගබඩා කර පුද්ගයන් සිව්දෙනකු විසින් ඒවා තෝරමින් සිටියදී නගර සභා නිලධාරීන් හා පොලීසිය එම ස්ථානය වටලා ඇත.එම අවස්ථාවේ සැකකරුවන් පළාගිය බව මහනුවර මහ නගර සභාවේ සෞඛ්‍ය දෙපාර්තමේන්තුවේ ප්‍රධාන ආහාර පරීක්ෂක එම්. එස්. විජේතුංග මහතා පැවැසීය.ගෝවා, රාබු, මිරිස් හා බී ළූනු මේ ස්ථානයේ තිබී ඇති අතර මහනුවර නගර සභාවේ ප්‍රධාන සෞඛ්‍ය වෛද්‍ය අශෝක සෙනරත් මහතාගේ උපදෙස් මත ඒවා විනාශ කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=r1401117</link>
    <topic>හෝමාගම පොලිසියේ දූෂණ මර්දන ඒකකයේනඩුවලින් ලක්ෂ 26ක දඩ ආදායමක්</topic>
    <author>මහරගම විශේෂ - වේහැල්ලේ පියතිලක</author>
    <content>පසුගිය 2013 වසර ඇතුළත හෝමාගම පොලිසියේ දූෂණ මර්දන ඒකකය හා පරිසර ආරක්ෂණ ඒකකය විසින් සහ පරිසර ආරක්ෂණ ඒකකය විසින් උසාවි ගත කරන ලද නඩුවලින් රජයේ ආදායමට එක්වී ඇති දඩ මුදල රුපියල් 26,93,600කි.නීතිවිරෝධී මත්පැන් බලපත්‍ර රහිතව මත්පැන් අලෙවිය, ගංජා, හෙරොයින් අලෙවිය හා ළඟ තබාගැනීම, සූදු කෙළීම, ගණිකා වෘත්තියේ යෙදීම, ප්‍රසිද්ධ ස්ථානවල මත්පැන් පාවිච්චිය, ගංජා මිශ්‍ර විවිධ දේ ළඟ තබාගැනීම යන චෝදනාවල වැරදිකරුවන් වූ 909 දෙනකුගෙන් අයවී ඇති දඩ මුදල රු. 26 93,500කි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=s1401111</link>
    <topic>මිස්බා-යූනුස් පාකිස්තාන දෙවැනි ඉනිම ගොඩනඟති</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>නුවන් ප්‍රදීප් හා රංගන හේරත් පාකිස්තාන මුල් පෙල පිතිකරුවන් තිදෙනා කළින් ම දවාලීමෙන් පසුව කඩුල්ලේ ස්ථාවර වූ නායක මිස්බා උල්-හක් සහ හිටපු නායක යූනුස් ඛාන් නොදැවී අර්ධ ශතක ලබා ගනිමින් ඩුබායි ක්‍රිකට් ක්‍රීඩාංගණයේ පැවැත්වෙන දෙවැනි ටෙස්ට් තරගයේ ඊයේ තෙවැනි දිනයේදී පාකිස්තානය දෙවැනි ඉනිමේ කඩුලු 3කට ලකුණු 132ක් කරා ගෙන ගියහ.පළමු ඉනිමේදී පාකිස්තානය රැස් කළ ලකුණු 165 ට පිළිතුරු ලෙසින් ශ්‍රී ලංකාව ඊයේ ලකුණු 388ක් ලබා ගත්තේය. ඒ අනුව ලකුණු 223ක් පසුපසින් සිටි පාකිස්තානය තෙවැනි දින තරගය නතර කරන විට එම පරතරය ලකුණු 91 දක්වා අඩුකර ගෙන තිබිණි. ඔවුන් සතුව තවත් කඩුලු 6 ක් ඉතිරිව තිබේ.පාකිස්තාන කඩුලු තුනෙන් දෙකක් ම ලබා ගත්තේ වේග පන්දු යවන නුවන් ප්‍රදීප් ය. අනෙක් කඩුල්ල දඟ පන්දු යවන රංගන හේරත් ලබා ගත්තේය. මේ පිතිකරුවන් තිදෙනා ම දැවී ගියේ කඩුල්ල පිටුපසට උඩ පන්දු ලබා දෙමිණි.ශ්‍රී ලංකා පළමු ඉනිමේදී මහේල ජයවර්ධන ලකුණු 129ක් වාර්තා කළේය.තෙවැනි දින තරගය නතර කරන විට යූනුස් ඛාන් පන්දු 142කින් ලකුණු 62ක්ද (හතරේ පහර 4 ක් සමග), මිස්බා උල්-හක් පන්දු 119කින් ලකුණු 53ක්ද (හතරේ පහර 5 යි, හයේ පහර 1 යි) රැස්කර ගෙන සිටියහ. මේ දෙදෙන කඩුල්ලේ එක්වූයේ පාකිස්තානයේ කඩුලු 3 ක් ලකුණු 19කට බිඳ වැටී තිබියදීය.පන්දු යැවීමේදී නුවන් ප්‍රදීප් ලකුණු 28කට කඩුලු 2ක් ලබා ගත් අතර රංගන හේරත් ලකුණු 58කට එක් කඩුල්ලක් ලබා ගත්තේය.ආලෝකය මඳ වීම හේතුවෙන් ඊයේ පස්වරු 5.25 ට තරගය නතර කළේ දිනයේ තවත් ඕවර 10 ක් ඉතිරිව තිබියදීය.පෙර දිනයේ වාර්තා කළ කඩුලු 4 ට ලකුණු 318 සිට ඊයේ තෙවැනි දින තරගය ඇරැඹූ ශ්‍රී ලංකා කණ්ඩායමේ ඉනිම ඊයේ දිවා ආහාරයට පෙර ලකුණු 388කට අවසන් විය. ඒ අනුව තරගයේ පළමු ඉනිම අවසානයේ ශ්‍රී ලංකාව ලකුණු 223කින් පාකිස්තානයට වඩා ඉදිරියෙන් සිටියේය. ශ්‍රී ලංකා කණ්ඩායමේ අවසන් කඩුලු 6 ඊයේ ඕවර 28ක් ඇතුළත ලකුණු 70කට බිඳ වැටිනි.මුළු ලකුණු ප්‍රමාණයට තවත් ලකුණු දෙකක් පමණක් එක් වෙද්දී නායක ඇන්ජලෝ මැතිව්ස් ප්‍රථමයෙන් දැවී ගියේය. ඊයේ යැවුනු දෙවැනි ඕවරයේ දෙවැනි පන්දුවෙන් එම කඩුල්ල ලබා ගත්තේ රහට් අලි ය. කඩුලු රකින සෆ්රාස් අහමඩ් අතට උඩ පන්දුවක් දෙමින් මැතිව්ස් ආපසු ක්‍රීඩාගාරයට ගියේ ඔහුගේ පෙර දින ලකුණු සංඛ්‍යාව වූ 42 ට තවත් එක් ලකුණක් හෝ එකතු කර නොගනිමිණි. ඔහුට ඊයේ මුහුණ දීමට හැකිවූයේ පන්දු හතරකට පමණි.අබුඩාබි හි පැවැති පළමු ටෙස්ට් තරගයේ දෙවැනි ඉනිමේ නොදැවී ලකුණු 63ක් ලබා ගත් ප්‍රසන්න ජයවර්ධන ට දෙවැනි ටෙස්ට් ගැටුමේ පළමු ඉනිමේ ලබා ගත හැකිවූයේ ලකුණු 9ක් පමණි. ජුනයිඩ් ඛාන් ගේ පන්දුව කෙළින් ම කඩුල්ලේ ගැටීමෙන් ප්‍රසන්න දැවී යන විට මුළු ලකුණු සංඛ්‍යාව 341ක් විය.රංගන හේරත් (6) දුවද්දී දැවී ගියේය. 7 වැනි කඩුල්ල බිඳ වැටෙද්දී ලකුණු පුවරුවේ දිස්වූයේ මුළු ලකුණු 348 කි. මුළු ලකුණු ප්‍රමාණය 365 දී මහේල ජයවර්ධන දැවී ගියේය.පැය හතයි මිනිත්තු තුනක විශිෂ්ට ඉනිමක නියැළුනු මහේල දැවී ගියේ සයීඩ් අජ්මාල් ගේ පන්දුවට ‘රිවර්ස් ස්වීප්’ පහරක් එල්ල කිරීමට ගත් අසාර්ථක උත්සාහයේදී පන්දුව කඩුල්ල හා ගැටීමෙනි. මෙය මේ තරගයේ පාකිස්තාන සුපිරි දඟ පන්දු යවන්නා ලබා ගත් පළමු කඩුල්ල විය. පෙරේදා තරගයේ දෙවැනි දිනය අවසන් වන විට ලකුණු 106ක් ලබා ගෙන සිටි මහේල තවත් රැස්කර ගත්තේ ලකුණු 23 කි. හතරේ පහර 15කින් වර්ණවත්ව තිබූ මහේල ගේ ලකුණු 129 ක ඉනිම වාර්තා වූයේ පන්දු 279කිණි.මහේල දැවී යාමෙන් පසුව ශ්‍රී ලංකා ඉනිම තවත් ඉදිරියට ගියේ ලකුණු 23කින් පමණි. ශමින්ද එරංග හතරේ පහර තුනක් ද සමග ලකුණු 14ක් ලබා ගෙන සිටියදී බිලවාල් භාටි ගේ පන්දුව පිත්තේ අග වැදී කඩුල්ලේ වැදීමෙන් දැවී ගියේය.ශ්‍රී ලංකා කණ්ඩායමේ බිඳ වැටුනු අවසන් කඩුල්ල බවට පත්වූ නුවන් ප්‍රදීප් (3) ගේ දැවී යාම ‘දෙවරක්’ සිදුවුනු තරම් විය. 132 වැනි ඕවරයේ අජ්මාල් ගේ අවසාන පන්දුවට ප්‍රදීප් කඩුල්ල මුවා කළ බවට සුන්දරම් රවි (ඉන්දියාව) පිටියේ තරග විනිසුරුවරයා තීන්දු කළේය. ප්‍රදීප් ආපසු ක්‍රීඩාගාරයට යාමට පියවර කිහිපයක් තබද්දී ඔහුට ‘ඩී.ආර්.එස්.’ (දැවී යාම තෙවැනි විනිසුරුට යොමු කිරීම) ගැන මතක් කර දෙනු ලැබිණි. ඒ අනුව ඔහු කළ ඉල්ලීමට තෙවැනි විනිසුරුගේ පිළිතුර වූයේ ඔහු නොදැවුනු බව ය. මේ වන විට පාකිස්තාන ක්‍රීඩකයන් කිහිප දෙනෙකු ආපසු ක්‍රීඩාගාරයට යමින් සිටියහ.නැවත තරගය ආරම්භ වී යැවුනු ඕවරයට පසු ඕවරයේ අජ්මාල් ගේ අවසන් පන්දුවේදී යළිත් පෙර ක්‍රියාදාමය ම සිදුවිණි. එවර තෙවැනි විනිසුරුගේ තීරණය ද පිටියේ තරග විනිසුරු ගේ තීරණය ම විය.ශ්‍රී ලංකා ඉනිම අවසන් වීමෙන් පසුව දිවා ආහාරයට පෙර තවත් ඕවර තුනක් යැවීම සඳහා කාලය ඉතිරිව තිබිණි. ඒ, ඊයේ සිකුරාදා දිනයක් වූ බැවින් උදය වරුවේ තරගය පස්වරු 12.30 වන තෙක් පැය දෙකහමාරක කාලයක් පැවති හෙයිනි.තරගයේ දෙවැනි ඉනිම ආරම්භ වී සුරංග ලක්මාල් හා නුවන් ප්‍රදීප් යන වේග පන්දු යවන්නෝ පළමු ඕවර දෙක යැවීමෙන් පසුව ශ්‍රී ලංකාව තෙවැනි ඕවරය යැවීම සඳහා රංගන හේරත් දඟ පන්දු යවන්නා කැඳවනු ලැබීය. අරමුණ වූයේ දිවා ආහාරයට පෙර කඩුල්ලක් දවා ගැනීමය. හේරත් ඒ කාර්යය හරියට ඉටු කරමින් පස්වැනි පන්දුවෙන් අහමඩ් ෂෙසාඩ් දවාලුවේය. කඩුලු රකින ප්‍රසන්න ජයවර්ධන අතට උඩ පන්දුවක් දෙමින් ෂෙසාඩ් දැවී ගියේ ලකුණු 9කටය. මුළු ලකුණු 11 දී එම කඩුල්ලේ බිඳ වැටීමත් සමග ම දිවා ආහාරය සඳහා තරගය නතර කෙරිණි.යළි තරගය ආරම්භ වූයේ පැයක කාලයකින් පසුවය. සිකුරාදා යාඥාවන් හි යෙදීමට කාලය ලබා දීම පිණිස දිවා ආහාර වේලාව මෙසේ පැයක් දක්වා දීර්ඝ කර තිබිණි.දිවා ආහාරයෙන් පසුව පළමු ඕවරයේ තෙවැනි පන්දුවේදීම පාකිස්තාන තවත් කඩුල්ලක් බිඳ වැටිණි. දැවී ගියේ මොහමඩ් හෆීස් ය. එක් ලකුණකට දැවී ගිය ඔහුට මේ තරගය සාර්ථක එකක් නොවීය. හෆීස් පළමු ඉනිමේදීද පිතිකරණයේ දුර්වල වෙමින් ලබා ගත්තේ ලකුණු 21ක් පමණකි. මුළු ලකුණු 12 දී දෙවැනි කඩුල්ල බිඳ වැටීමෙන් පසුව තවත් ලකුණු 7ක් පමණක් ලකුණු පුවරුවට එක් වෙද්දී පාකිස්තානයට ඔවුන්ගේ තෙවැනි කඩුල්ලත් අහිමි විණි. එවර දැවී ගියේ කුරාම් මන්සූර් ය. ඔහුට රැස්කර ගැනීමට හැකිවූයේ ලකුණු 6ක් පමණි.මේ කඩුලු දෙක ම ලබා ගත්තේ නුවන් ප්‍රදීප් ය. හෆීස් හා මන්සූර් මෙන්ම පළමු කඩුල්ල වූ ෂෙසාඩ් ද දැවී ගියේ ඔවුන්ගේ පිති අග ස්පර්ශ වී පැමිණි පන්දු කඩුලු රකින ප්‍රසන්න ජයවර්ධන විසින් අල්ලා ගැනීමෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=s1401112</link>
    <topic>පළාත් ක්‍රීඩා සංකීර්ණ ඉදිකිරීම වේගවත් වෙයි</topic>
    <author>ප්‍රින්ස් ගුණසේකර‍</author>
    <content>ක්‍රීඩාව ගමට ගෙන යෑමේ රජයේ සංකල්පය යටතේ ඉදිවෙන පළාත් ක්‍රීඩා සංකීර්ණ 5ක‍ට රුපියල් මිලියන 4100ක් අනුමත කොට ඇත. එම ක්‍රීඩා සංකීර්ණ 5කින් 4ක් අවසන් අදියරේ ඇති අතර ඉක්මනින් ක්‍රීඩක ක්‍රීඩිකාවන් වෙත පවරාදීමට ක්‍රීඩා අමාත්‍යාංශය කටයුතු යොදමින් සිටී.උතුරු මැද පළාතට අනුරාධපුර ක්‍රීඩා සංකීර්ණය, උතුරු පළාතට කිළිනොච්චි ක්‍රීඩා සංකීර්ණය, ඌව පළාතට බදුල්ල වින්සන්ට් ඩයස් ක්‍රීඩා සංකීර්ණය, මධ්‍යම පළාතට කුණ්ඩසාලේ ක්‍රීඩා සංකීර්ණය හා නැ‍ඟෙනහිර පළාතට මැකයිසර් ක්‍රීඩා සංකීර්ණය ඉදිකිරීම ආරම්භ කොට ඇත.මේ ක්‍රීඩා සංකීර්ණවල මීටර් 400 ධාවන පථයක්, පුහුණු ධාවන පථයක්, ක්‍රිකට් ක්‍රීඩාංගණයක්, ප්‍රේක්ෂකාගාරයක්, මීටර් 50 පිහිනුම් තටාකයක්, ගෘහස්ථ ක්‍රීඩාගාරයක්, ක්‍රීඩා අධ්‍යයන කේන්ද්‍රයක්, නේවාසිකාගාර පහසුකම් හා ආපන ශාලාවක් ඇතුළත් වේ.මේ ක්‍රීඩා සංකීර්ණ සියල්ල වසර 2016දී අවසන් කළ යුතු බවට ක්‍රීඩා ඇමැති මහින්දානන්ද අලුත්ගමගේ මහතා අදාළ අංශවලට උපදෙස් දී ඇතැයිද වාර්තා වේ.මේ පළාත් ක්‍රීඩා සංකීර්ණවලට අමතරව දිස්ත්‍රික් ක්‍රීඩා සංකීර්ණ 6ක් ඉදිකිරීමද ආරම්භ කොට ඇත. අම්පාර සෙනරත් සෝමරත්න ක්‍රීඩා සංකීර්ණය, මඩකලපුව දිස්ත්‍රික් ක්‍රීඩා සංකීර්ණය, පුත්තලම දිස්ත්‍රික් ක්‍රීඩා සංකීර්ණය, පොළොන්නරුව දිස්ත්‍රික් ක්‍රීඩා සංකීර්ණය, මාතර දිස්ත්‍රික් ක්‍රීඩා සංකීර්ණය හා කළුතර දිස්ත්‍රික් ක්‍රීඩා සංකීර්ණය ඉදිවෙමින් පවතී. වසර 2012දී ආරම්භ වු මේ දිස්ත්‍රික් ක්‍රීඩා සංකීර්ණද 2016දී නිමා කිරීම සැලසුමවී ඇත. එයින් කළුතර දිස්ත්‍රික් ක්‍රීඩා සංකීර්ණයේ වැඩ සියයට පනහකටත් වඩා අවසන්වී ඇතැයි හෙළි වේ.එම දිස්ත්‍රික් ක්‍රීඩා සංකීර්ණවලද බොහෝ පහසුකම් ඇති බැවින් ග්‍රාමීය ක්‍රීඩාව නැංවීමට විශාල පිටු බලයක් ලැබෙනු ඇතැයි විශ්වාසය වේ.ක්‍රීඩක ක්‍රීඩිකාවන්ට අවශ්‍ය යටිතල පහසුකම් දියුණු නොකොට ජාත්‍යන්තර ජයග්‍රහණ ශ්‍රී ලංකාවට අත්කරදීම දුෂ්කර වනු ඇති හෙයින් මේ ක්‍රීඩා සංකීර්ණ ඉදිවු පසු බොහෝ දක්ෂයින්ට අවස්ථාව විවර වනු ඇතැයි ක්‍රීඩා අමාත්‍යාංශය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=s1401113</link>
    <topic>නැවියන් අද හැව්ලොක්ස් සමග සටනට</topic>
    <author/>
    <content>අන්තර් සමාජ ඩයලොග් ලීග් රගර් තරගාවලියේ ලකුණු සටහනේ පෙරමුණේ පසුවන නාවික හමුදා කණ්ඩායම සහ තුන්වැනි තැන සිටින හැව්ලොක්ස් පිල අතර තීරණාත්මක තරගය අද (11) වැලිසර දී පැවැත්වේ.මෙතෙක් පැවැති තරග 7ම ජයගැනීමට නාවික හමුදාව සමත්වූ අතර තරග 6කට සහභාගිවී ඇති පසුගිය වසරේ ශූරයන් වන හැව්ලොක්ස් කණ්ඩායම ද අපරාජිතව පසුවන බැවින් අද තරගය දෙපිලටම අතිශය වැදගත් වනු ඇත.ලකුණු සටහනේ දෙවැනි තැන රැඳී සිටින මහනුවර ක්‍රීඩා සමාජය සහ අප්කන්ට්‍රි ලයන්ස් කණ්ඩායම අතර තරගය ද හෙට නාවලපිටියේ දී පැවැත්වේ. අප් කන්ට්‍රි ලයන්ස් පිල තරග තුනක් ජයගෙන තරග 4ක් පරාජයට පත්වූ අතර මහනුවර කණ්ඩායම තරග 7කදී ජයග්‍රහණ 6ක් අත්කර ගත්තේය. ඔවුන් පරාජය වූයේ නාවික හමුදාව සමග පැවැති තරගය පමණි.ලකුණු සටහනේ පස්වැනි ස්ථානයේ පසුවන සී.ආර්.පිල හා 9වැනි තැන සිටින ගුවන් හමුදා කණ්ඩායම අතර තරගය අද රත්මලාන ගුවන් හමුදා පිටි‍යේ දී පැවැත්වෙන අතර පොලිස් කණ්ඩායම හා සී.එච්.පිල හෙට (12) සී.එච්.පිටියේ දී තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=s1401114</link>
    <topic>මුහුදු පිහිනුම් තරගාවලිය හෙට</topic>
    <author>මල්වාන සමූහ</author>
    <content>ශ්‍රී ලංකා ජල ක්‍රීඩා තාක්ෂණික නිලධාරීන්ගේ සංගමය පළමු වරට සංවිධාන කරන මුහුදු පිහිනුම් තරගාවලිය හෙට (12) වැල්ලවත්ත හා ගල්කිස්ස මුහුදු තීරයන්හිදී පැවැත්වේ. කි.මී 1 හා 5 වශයෙන් වයස් කාණ්ඩ තුනක් යටතේ කාන්තා පිරිමි තරග පැවැත්වේ. කි.මී එක තරගය පෙ.ව 9.30ට වැල්ලවත්ත රාමක්‍රිෂ්ණ හෝටලය අසලින් හා කි.මී 5 තරගය ගල්කිස්ස හෝටලය අසලින් ආරම්භ කෙරේ. අවු 14හා 16න් පහළ කි.මී 1 තරගය පැවැත්වෙන අතර අවු.16න් ඉහළ හා 40න් ඉහළ කි.මී 5 තරගය අංශ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=s1401115</link>
    <topic>සහකාර තාක්ෂණික නිලධාරී පරීක්ෂණය අද</topic>
    <author/>
    <content>ශ්‍රී ලංකා මලල ක්‍රීඩා සංගමය මගින් පවත්වන සහකාර තාක්ෂණික නිලධාරී අදියර 4 කොළඹ, යාපනය සහ මඩකලපුව යන දිස්ත්‍රික්කයන්හි පරීක්ෂණය අද (11) පැවැත්වේ. කොළඹ 07 රාජකීය විද්‍යාලය, මඩකලපුව සාන්ත තෙරේසා බාලිකා විද්‍යාලය සහ යාපනය මධ්‍ය මහා විද්‍යාලයේදී පරීක්ෂණ පැවැත්වීමට නියමිතය.ප්‍රථම වරට අපේක්ෂකයින් 1020 පමණ පරීක්ෂණයට එක්වන අතර උතුරු-නැඟෙනහිර ප්‍රදේශයන්ගෙන් 400ක් පමණ පෙනී සිටීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=s1401116</link>
    <topic>සය සාමාජික ක්‍රිකට් මාතර දී</topic>
    <author>ගන්දර සමූහ</author>
    <content>මේජර් උපාලි ප්‍රියන්ත උබේසිරිවර්ධන අනුස්මරණ සය සාමාජික සැහැල්ලු පන්දු ක්‍රිකට් තරගාවලිය හෙට (12) මාතර සනත් ජයසූරිය ක්‍රීඩාංගණයේදී පැවැත්වීමට නියමිතය.නිල් මැණික් මිතුරු හවුල සංවිධාන කරන තරගාවලිය සඳහා හිටපු දකුණු පළාත් සභා මන්ත්‍රී ඩී.ඩබ්ලිවි.ප්‍රතාපසිංහ මහතා හා මාතර සහෘද වෙළඳ ප්‍රජාව අනුග්‍රහය දක්වති.මේ තරගාවලියේ ශූරතාවය දිනාගන්නා කණ්ඩායමට රුපියල් තිස්දහසක ත්‍යාගයක්ද අනු ශූරතාවය දිනාගන්නා කණ්ඩායමට රුපියල් විසිදහසක ත්‍යාගයක්ද පිරිනැමීමට කටයුතු යොදා ඇතැයි සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=s1401117</link>
    <topic>වයඹ පළාත් කරාතේ ශූරතාවලියේදී වැඩි දස්කම්  සෙන්සෙ ජයකොඩි මහතාගේ සිසුන්ගෙන්</topic>
    <author/>
    <content>වයඹ පළාත් කරාතේ ශූරතාවලියේදී වැඩි දස්කම් දැක්වීමට යුනිවසල් සෝතෝ කාන් කරාතේ දෝ ජාත්‍යන්තර සංගමයේ ශ්‍රී ලංකා ප්‍රධාන ‍උපදේශක සෙන්සෙ ජයකොඩි මහතාගේ වයඹ පළාත් ශාඛ්‍යාවේ සිසුන් සමත්විය. එහි ප්‍රධාන උපදේශක සෙන්සෙ උස්සෙට්ටි මහතා සමග ජයග්‍රාහී ක්‍රීඩකයයන්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=s1401118</link>
    <topic>ක්‍රිකට් පුහුණුකරුවන්ට පන්දු රැකීම කියාදෙයි</topic>
    <author/>
    <content>කොළඹ උතුර පාසල් ක්‍රිකට් පුහුණුකරුවන් උදෙසා පන්දු රැකීම පිළිබඳ විශේෂ පාඨමාලාවක් පැවැත්විණි. දිස්ත්‍රික් පුහුණුකරුවන්වු චමින්ද තොටගමුව හා චමිල ගමගේ යන මහත්වරු මෙහෙයවු පාඨමාලාවට පුහුණුකරුවන් 36ක් සහභාගී වුහ.කොළඹ දිස්ත්‍රික් ක්‍රිකට් සංගමය හා ශ්‍රී ලංකා ක්‍රිකට් ආයතනයේ අධීක්ෂණය යටතේ මේ වැඩසටහන පැවැති අතර එමගින් නව තාක්ෂණික උපක්‍රම, නව දැනුම ලබාදුන් අතර එමගින් පාසල් ක්‍රීඩකයන් තුළ වර්ධනයක් අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=s1401119</link>
    <topic>ලලිත් ‍රොහාන් අභියෝගතා කුසලාන එල්ලේ තරගාවලියේ ජය තොඩුවාව සමුදුර එක්සත් ක්‍රීඩා සමාජයට</topic>
    <author/>
    <content>ලලිත් ‍රොහාන් අභියෝගතා කුසලාන එල්ලේ තරගාවලිය පසුගියදා කටුනායක – සීදූව නගර සභා ක්‍රීඩාංගණයේ පැවැත්විණි. එහිදී උදම්මිට ගාමිණී ක්‍රීඩා සමාජය සමග පැවැති අවසන් තරගයෙන් ජය ලැබූ කන්ද ‍‍තොඩුවාව සමුදුර එක්සත් ක්‍රීඩා සමාජය කටුනායක – සීදූව නගරසභා මන්ත්‍රී හා ශ්‍රී ලංකා එල්ලේ සම්මේලනයේ උපසභාපති ලලිත් රොහාන් අභියෝගතා කුසලාන එල්ලේ ශූරතාව අත්කර ගැනීමට සමත්විය. ජයග්‍රාහී කණ්ඩායමේ නායකයාට ලලිත් රොහාන් මහතා කුසලානය පිරිනමමින්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>11</day>
    </date>
    <link>http://www.dinamina.lk/2014/01/11/_art.asp?fn=f1401111</link>
    <topic>එජාපයේ ඉන්නේමල්ටි‍බොන්ඩ් නායකයෝ</topic>
    <author>සාකච්ඡා කෙළේ උදිත ගුණවර්ධන</author>
    <content>සේනානායක පරපුරේ වර්තමානය නියෝජනය කරන වසන්ත සේනානායක තරුණ මන්ත්‍රීවරයා පසුගිය මහ මැතිවරණයේ දී ගම්පහ දිස්ත්‍රික්කය නියෝජනය කරමින් මැති සබයට පත්විය. ඔහු සමඟ රටේ දේශපාලන හා සමාජ තත්ත්වය පිළිබඳ සිදු කළ සාකච්ඡාවකි මෙය.මේ මතය සම්පූර්ණයෙන්ම වැරැදියි. ආර්ථික දුෂ්කරතා පිළිබඳව පමණක් සලකා බලා කටයුතු කිරීම සුදුසු දෙයක් නොවෙයි. ඒ වගේම මේ විදිහේ කරුණු පිළිබඳව අතිශයෝක්තියෙකනුයි ඇතැම් අය මත පළ කරන්නේ. විපක්‍ෂය තමයි ආර්ථික ප්‍රශ්න ගැන මහ ඉහළින් අදහස් පළ කරන්නේ. ඒත් ජනතාව තුළ මේ තර්ක විතර්ක පිළිබඳව තිබෙන්නේ පිළිගැනීමක් නොවෙයි පිටුදැකීමක්.පසුගිය පළාත් සභා මැතිවරණ ප්‍රතිඵල විමර්ශනය කර බැලුවොත් ඒ දේ තහවුරු කර ගැනීමට පුළුවන්. මම කියන්නේ නැහැ සියලු ආර්ථික ප්‍රශ්න විසඳුන පසුබිමක් නිර්මාණය වී ඇතැයි කියලා. එවැනි පසුබිමක් අපට බලාපොරොත්තු වීමටත් බැහැ. අප තිස් අවුරුදු යුද්ධයක් නිමා කර තාමත් එතරම් කාලයක් ගත වෙලා නැහැ. ඒත් අපට පුළුවන් වෙලා තිබෙනවා යුද්ධයෙන් පසු රට සංවර්ධනය කිරීමට. ඒ නිසා විපක්‍ෂය අතිශයෝක්තියට නඟන තරම් ආර්ථික ගැටලු විශාල වෙලා නැහැ.මේ වගේ ව්‍යාපෘතිවල වාසිය රටකට එක් රැයකින් ලබා ගැනීමට බැහැ. කාලයක් ක්‍රමිකව ගතවීමත් සමඟයි මෙහි ප්‍රතිඵල උදාකර ගැනීමට පුළුවන්කම ලැබෙන්නේ. සංචාරක කර්මාන්තය වැනි ක්‍ෂේත්‍රයකින් අපට විශාල ප්‍රතිලාභ ප්‍රමාණයක් ලබාගැනීමට පුළුවන්. ඒත් මාර්ග පහසුකම් යටිතල පහසුකම් නැතිනම් සංචාරක ආකර්ෂණය මෙරටට ලබා ගැනීමට පුළුවන්කමක් ලැබෙන්නේ නැහැ. උදාහරණයකට ගනිමු අපේ කලාපීය රටවල් වන තායිලන්තය, මැලේසියාව, වියට්නාමය. මේ රටවල මාර්ග පද්ධතිය ඉතාමත් හොඳට නිර්මාණය වෙලා තියෙනවා. කිලෝමීටර් 200, 300 වුණත් පැය දෙකකට තුනකට යාමට පුළුවන් විදියට මාර්ග පද්ධතිය නිර්මාණය වෙලා තිබෙනවා. අපේ රටේ වුණත් මොන තරම් ලස්සන තැන් තිබුණත් ඒ තැන්වලට ලඟාවීමට පැය දහය පහළොව ගත වෙනවා නම් සංචාරකයෝ මෙරටට පැමිණෙන්නට මැලිකමක් දක්වන්නට පුළුවන්. ආයෝජන ක්‍ෂේත්‍රයට වුණත් ප්‍රබල විදිහට යටිතල පහසුකම් සංවර්ධනය හොඳින් බලපානවා. මේ සියල්ල විමසා බලා තමයි ආණ්ඩුව යටිතල පහසුකම් ඉහළ නැංවීමට කටයුතු කළේ.ගැමියාටත් ගොවියාටත් මේ සංවර්ධනයේ ප්‍රතිලාභ ලැබෙමින් තිබෙනවා. එය අද ඈත මාතර ගමක එළවළු ටික, කිරි හට්ටිය කොළඹට එන්න එතරම් වෙලාවක් යන්නේ නැහැ. එයට හේතුව වන්නේ මාර්ග පද්ධතියේ සංවර්ධනය සිදුවීමයි. ඉතිහාසයේ අලුත් ප්‍රවිශ්ටයක් ලෙසයි මේ සංවර්ධන කටයුතු පෙන්වාදීය හැක්කේ.ඩී. එස්. සේනානායක මහතා ඉතාමත් ඉහළින් දේශීයත්වය ගමේ කම අගය කළා. ඒ වගේම දේශපාලනයෙන් මුදල් හරි හම්බ කළේ නැහැ. රට ගැන සිතා තමයි කටයුතු කළේ. ඩී. එස්. සේනානායක, ඩඩ්ලි සේනානායක මහත්වරු එජාපයට ගමේ මිනිසා ආකර්ෂණය කර ගත්තා. ඒත් අද එක්සත් ජාතික පක්‍ෂය කොළඹ හතට පමණක් සීමා වූ දේශපාලන පක්‍ෂයක් වෙලා. අද මහින්ද රාජපක්‍ෂ මහතා යටතේ එක්සත් ජනතා නිදහස් සන්ධානය ග්‍රාමීය චින්තනය, ග්‍රාමීය ජනතාව ගැන කල්පනා කර කටයුතු කරනවා. ඒ සියල්ල සලකා බලා තමයි මම එක්සත් ජනතා නිදහස් සන්ධානයට එක්ව කටයුතු කරන්නේ. එක්සත් ජාතික පක්‍ෂය සේනානායක ප්‍ර‍තිපත්ති, සේනානායක චින්තනය අතහැර ගියේ 1977 දී ජේ. ආර්. ජයවර්ධන මහතා බලයට පත්වීමත් සමඟ යි.එදා ඩඩ්ලි සේනානායක මහතා බල ලෝභයෙන් කටයුතු කළේ නැහැ. තමන් දැරූ අගමැති ධුරයෙන් පවා එතුමා ඉල්ලා අස්වුණා. එවැනි ආදර්ශවත් ආකාරයට තමා එදා එජාපය නියෝජනය කළ නායකයන් කටයුතු කළේ. එහෙත් අද එජාපයේ සිටින නායකයන් මල්ටිබෝන්ඩ් ගාලා වගේ එම තනතුරුවලම එල්ලීගෙන කටයුතු කරනවා. එය එතරම් හොඳ දෙයක් නොවෙයි. ඒ වගේම ප්‍රජාතන්ත්‍රවාදී මූලික ලක්‍ෂණ පවා මේ අයට අමතක වීම කනගාටුවට කරුණක්.මෙතැන ආණ්ඩුව පිළිබඳ ගැටලුවක් මා දකින්නේ නැහැ. වෙලා තිබෙන්නේ සභාපතිවරු පිළිබඳව වූ ගැටලුවයි. ප්‍රාදේශීය සභා මන්ත්‍රීවරු හා සභාපතිවරයා අතර ඇතිවූ ගැටුම්කාරී ස්වභාවයයි. මෙහිදී බැරිවෙලා හරි සභාපතිවරයා අයවැය මඟින් පරාජය වූ පසු විපක්‍ෂනායකවරයා සභාපතිවරයා වුණා නම් එතැන ආණ්ඩුව පිළිබඳ ගැටලුවක් තිබෙනවා. ඒත් ආණ්ඩු පක්‍ෂය පරාජය වූ එකදු සභාවකදීවත් එහෙම තත්ත්වයක් උදාවෙලා නැහැ. මේ වගේ තත්ත්වයක් විකෘති කර පෙන්වීම තමයි අද සිදුවෙලා තිබෙන්නේ. ප්‍රාදේශීය සභා අයවැය පරාජයවීම හා මධ්‍යම ආණ්ඩුව අතර සසැඳීමක් කිරීමට උත්සාහ කිරීමම නුසුදුසු දෙයක් ලෙසයි මා දකින්නේ.රටක් ඉදිරියට යාමට නම් දේශීය ආර්ථිකය ශක්තිමත් කළ යුතුයි. ඒ සඳහා වූ ක්‍රමයකුයි නිර්මාණය කළ යුත්තේ. ආණ්ඩුව එවැනි වැඩපිළිවෙළක් තමයි ක්‍රියාත්මක කර තිබෙන්නේ. දේශීය ආර්ථික ක්‍රමය ශක්තිමත් කිරීම කියන්නේ මෙරටට විශේෂිත ක්‍රමවේදයකට රට ඉදිරියට යාමයි. ඒ වැඩපිළිවෙළ ජනාධිපතිතුමා විසින් ආරම්භ කර තිබෙනවා.ගෙවතු වගා වැඩපිළිවෙළ කෘෂිකර්මය ශක්තිමත් කිරීම ආදී වැඩපිළිවෙළ මඟින් තමයි ආර්ථිකය ශක්තිමත් කළ හැක්කේ. අද සහල් අතිරික්ත ඇතුළු විවිධ අංශයන් ගෙන් රට ස්වයංපෝෂිත කිරීමට පුළුවන් වෙලා තිබෙනවා. ඒ නිසා ආර්ථිකයේ හොඳ ඉදිරි ගමනක් යාමට අවශ්‍ය පසුබිම නිර්මාණය වෙලා තිබෙනවා.මේ කතාවලට පදනමක් නැහැ. ඉතාමත් ඉහළින් යහ පාලනය ප්‍රජාතන්ත්‍රවාදය ආරක්‍ෂා කිරීමට මේ ආණ්ඩුව කටයුතු කර තිබෙනවා. මේ කලාපයේ ප්‍රජාතන්ත්‍රවාදයට යහපාලනයට කීර්තියක් දිනාගත් රටක් විදියට මේ රට ප්‍රසිද්ධයි.ඇතැම් අය විවිධ චෝදනා එල්ල කරන්නේ නිසි පදනමකින් හෝ නිසි දැක්මකින් තොරවයි. ද්වේෂය තරහ මුල්කරගෙනයි. මෙය කිසිසේත්ම හොඳ දෙයක් නොවෙයි, ආණ්ඩුව සමඟ දේශපාලන එදිරිවාදිකම් තිබෙන්නට පුළුවන්. ඒත් එදිරිවාදිකම රටට එරෙහිව පාවිච්චි කිරීම නුසුදුසු දෙයක් වගේම වැරැදි දෙයක් විදිහටයි හඳුන්වන්න පුළුවන්කම තිබෙන්නේ.අන්තර් ජාතිකව එල්ලවන පීඩනයට එරෙහිව අප ජාතියක් විදිහට නැගී සිටිය යුතුයි. මේ විදිහට චෝදනා එල්ල කරන අය උත්සාහ කරන්නේ මෙරට දුෂ්කරතාවට පත් කිරීමයි. මේ තත්ත්වය තේරුම්ගෙන රටත් ජනතාවත් ගැන සිතා මැදහත් හා බුද්ධිමත් ලෙස කටයුතු කිරීම තමයි මේ කාලයේ දී අප ඉටු කළ යුතු ජාතික යුතුකම බවට පත්ව තිබෙන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n1401132</link>
    <topic>ජනපතිතුමාගේ මැද පෙරදිග සංචාරයමුස්ලිම් ලෝකයටම මහත් ගෞරවයක්</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතාගේ මැදපෙරදිග සංචාරය මුස්ලිම් ලෝකයට අති මහත් ගෞරවයක් බව ජාතික සමඟිය සඳහා වන අන්තර් ආගමික සන්ධානයේ සම සභාපති ආචාර්ය හසන් මවුලානා පූජකවරයා ප්‍රකාශ කරයි.මාද පෙරදිග කලාපයේ රටවලින් සියයට 99ක් පමණ මුස්ලිම් රටවල් බව පෙන්වාදෙන පූජකවරයා එම රටවලට ගොස් රාජ්‍ය නායකයන් සමඟ ද්වීපාර්ශ්වික සාකච්ඡා පවත්වමින් ශ්‍රී ලංකාව සමඟ පවත්නා සබඳතා ශක්තිමත් කර ගැනීමට ජනාධිපතිවරයා පියවර ගෙන තිබෙන බවද ඒ ඒ රටවල් සමඟ මිත්‍රත්වය ගොඩ නැඟීමේදී ඒ මහතා කිසි විටෙකත් පසුපසට නොඟිය බවද පෙන්වා දෙයි.මැදපෙරදිග සංචාරය කරමින් ජනාධිපති මහින්ද රාජපක්ෂ මහතා ජෝර්දානය, ඊශ්‍රායලය සහ පලස්තීනයේ නිල සංචාරයක නිරත වූ අතර පටු වාසි අපේකෂාවෙන් ඇතැමුන් එම සංචාරය සම්බන්ධයෙන් විවිධ මත පළකරන බවද හුදෙක්ම එය බටහිර රටවල ඩොලර් මත යැපෙන සහ තම මාතෘභූමියට ආදරය නොකරන පිරිස‍කගේ ක්‍රියාකලාපයන් බවද මවුලානා පූජකවරයා අවධාරණය කරයි.අරාබියේ රටක ශ්‍රී ලාංකිකයෙකුගේ නමක් ඇත්නම් ඒ ජනාධිපති මහින්ද රාජපක්ෂ මහතාගේ නම පමණක් බව පෙන්වාදෙන එම පූජකවරයා මුස්ලිම් ලෝකයේ ගෞරවයට සහ ආදරයට පාත්‍රව සිටින ජනාධිපති මහින්ද රාජපක්ෂ මහතාට කරන ගෞරවයක් වශයෙන් පලස්තීනයේ අධිවේඟී මාර්ගයක් මහින්ද රාජපක්ෂ අධිවේගී මාර්ගය ලෙස නම් කිරීමට පියවර ගෙන තිබෙන බවද කීවේය.මෙවැන්නක් බටහිර ‍රටවල කුමන්ත්‍රණකාරීන්ට ඉවසාගත නොහැකි බවද ඒ නිසාම තම පටු අපේක්ෂාවෙන් විවිධ චෝදනා එල්ල කළඳ එයින් කිසිඳු ඵලක් නොවන බවද ලෝකයේ මුස්ලිම් රටවල් සියල්ල ජනාධිපති මහින්ද රාජපක්ෂ මහතාට ඉහළින්ම සළකන බවද කියාසිටී.ජනාධිපති මහින්ද රාජපක්ෂ මහතාගේ මැදපෙරදිග සංචාරයත් සමඟ අපේ රට තවදුරටත් ශක්තිමත් වන බව පෙන්වාදෙන අන්තර් ආගමික සන්ධානයේ සම සභාපතිවරයා මෙය ඵෙතිහාසික සංචාරයක් ලෙස සටහන කරමින් ඊශ්‍රායලය සහ පලස්තීනය අතර පවතින ගැටුම්කාරී තත්ත්වයෙන් මිදී සාම මාවතට පිවිසීමට හොඳ අවස්ථාවක් වී තිබෙන බවද පෙන්වාදෙයි.යුද ජයග්‍රහණයෙන් පසුව සංවර්ධන මාවතට පිවිස සිටින ශ්‍රී ලංකාව මෑතකදී දැවැන්ත සංවර්ධනයකට ලක්ව තිබෙන බවද එය ඇතැම් කුමන්ත්‍රණකාරීන්ට විශාල ගැටළුවක් වී තිබෙන පෙන්වාදෙන එම පූජකවරයා ජනාධිපති මහින්ද රාජපක්ෂ මහතාගේ නායකත්වය යටතේ තවදුරටත් ඉදිරියට ගමන් කරන බවද කියාසිටී. මේ අතර මෞලානා පූජකවරයා සඳහන් කරන්නේ ජෙරුසලමට ගිය ජනාධිපති මහින්ද රාජපක්ෂ මහතා වෙනුවෙන් විශේෂ ගෞරවයක් කිරීමට එම දේවස්ථානයේ ප්‍රධාන පූජකවරයා පියවර ගත් බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n1401133</link>
    <topic>අමෙරිකානු නියෝජිත රැප්ගේඅන්තර්ජාල ප්‍රකාශයට ශ්‍රී ලංකා රජයෙන් දැඩි විරෝධය</topic>
    <author>මහින්ද අලුත්ගෙදර</author>
    <content>යුද අපරාධ සම්බන්ධ අමෙරිකානු නියෝජිතවරයාගේ ක්‍රියා කලාපය සම්බන්ධයෙන් ශ්‍රී ලංකා රජය දැඩි විරෝධය පළ කරයි.මානුෂීය මෙහෙයුමේ අවසන් අදියරේ දී ශ්‍රී ලංකා රජයේ ආරක්ෂක අංශ විසින් සිවිල් වැසියන් දහස් ගණනක් ඝාතනයට ලක්කළ බව සඳහන් කරමින් අන්තර්ජාලයට නිකුත්කළ ට්විටර් පණිවුඩය සම්බන්ධයෙන් මෙලෙස ශ්‍රී ලංකා රජයේ විරෝධය පළකර තිබෙන බව විදේශ කටයුතු අමාත්‍යාංශය පවසයි.මේ දිනවල ශ්‍රී ලංකාවේ සංචාරයක නිරතව සිටින යුධ අපරාධ පිළිබඳ අමෙරිකා එක්සත් ජනපද තානාපති ස්ටීවන් ජේ. රැප් මහතා විදේශ කටයුතු අමාත්‍යාංශයේදී ඇමැති මහාචාර්ය ජී.එල් පීරිස් මහතා හමු වූ අවස්ථාවේදී මේ විරෝධය පළකළ බව එම අමාත්‍යාංශය සඳහන් කරයි.යුද අපරාධ පිළිබඳ අමෙරිකා එක්සත් ජනපද තානාපතිවරයා සහ ශ්‍රී ලංකාවේ අමෙරිකානු තානාපතිනි මිෂෙල් සිසොන් උතුරු ප්‍රදේශයේ සංචාරයක නිරත වෙමින් එහිදී ඔවුන් විසින් ලබාගත් ජායාරූප තුනක් ට්විටර් වෙබ් අඩවිය තුළ පළකර තිබුණි. ශ්‍රී ලංකාවේ අමෙරිකානු තානාපතිනි මිෂෙල් ජේ සිසොන් සමඟ ස්ටීවන් ජේ. රැප් ‘‘නෝ ෆයර් සෝන් දෙක’’ හි පිහිටි පාසල හා රෝහල පිහිටි ස්ථානයේ කළ සංචාරය යනුවෙන් එක් ඡායාරූපයක් හඳුන්වා දී තිබේ.දෙවන ඡායාරූපයේද ඔවුන් දෙදෙනා සිටින අතර, එහි ශාන්ත අන්තෝනි ක්‍රීඩාංගනය යන පුවරුවද දැක්වෙයි. විශේෂත්වය වන්නේ එම ඡායාරූපයත් සමඟ 2009 වසරේ ජනවාරි මාසගැටළුයේ ශ්‍රී ලංකා යුද හමුදාව එල්ල කළ ෂෙල් ප්‍රහාරයකින් පවුල් සිය ගණනක් මියගිය ස්ථානයක් ලෙස හඳුන්වා දී තිබීමයි. තානාපතිවරුන් දෙදෙනා බිඳී ගිය ගොඩනැගිල්ලක සිටින අයුරු අනෙක් ඡායාරූපයේ දැක්වේ. පුදුකුඩිඉරිප්පු යුද මුක්ත කලාපයේ පිහිටි එක්සත් ජාතීන්ගේ මූලස්ථානය ලෙස එය හඳුන්වා දී තිබේ.ශ්‍රී ලංකාව සම්බන්ධයෙන් මෙවැනි චෝදනා නැඟීම කිසිඳු පදනමක් නොමැති බවද විදේශ කටයුතු ඇමැති මහාචාර්ය ජී.එල් පීරිස් මහතා යුධ අපරාධ පිළිබද අමෙරිකා එක්සත් ජනපද තානාපතිවරයා වෙත ප්‍රකාශකර තිබේ.ශ්‍රී ලංකා රජය විසින් දෙවැනි යුදමුක්ත කලාපය ලෙස නම් කර තිබු පුදුමාතලන් පාසල සහ රෝහල පිහිටි ස්ථානය මෙන්ම පුදුකුඩුඉරිප්පු ප්‍රදේශයේ එක්සත් ජාතීන්ගේ මුලස්ථානය කලින් පිහිටි ස්ථානයේ ජායාරූප ද ඔවුන් විසින් ටිවිටර් වෙබි අඩවියේ පළකර තිබුණි.යුද මුක්ත කලාපය ඔවුන් හඳුන්වා දී තිබුණේ “ශ්‍රී ලංකා රජය එල්.ටී.ටී.ඊ සංවිධානය පැරදවු යුද්ධයේ අවසන් අදියරේ දී යුධ අපරාධ බෙහෙවින් සිදුවු බවට චෝදනා කෙරෙන ප්‍රදේශයක්“ ලෙසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n1401134</link>
    <topic>ලන්ඩනයේ ශ්‍රී ලාංකික කතක්දරු දෙදෙනාත් මරා දමාඇයත් දිවි නසාගෙන</topic>
    <author>මහින්ද අලුත්ගෙදර</author>
    <content>බ්‍රිතාන්‍යයේ ලන්ඩන්හි වාසය කරන ශ්‍රී ලාංකික කාන්තාවක් සිය දරු දෙදෙනාද ඝාතනය කොට සියදිවි හානි කරගෙන ඇතැයි වාර්තා වෙයි. ලන්ඩන්හි හැරෝ ප්‍රදේශයේ පිහිටි නිවාස සංකීර්ණයක පළමු මහලේ ඔවුන්ගේ නිවෙස පිහිටා තිබෙන අතර එම නිවෙසේ තිබී අදාළ මළ සිරුරු තුන සොයා ගැනීමට බ්‍රිතාන්‍යය මෙට්‍රොපොලිටන් පොලීසිය සමත්ව තිබේ.ශක්තිවේල් වාගීස්වරන් (36) නැමැති ශ්‍රී ලාංකික ගණකාධිකාරීවරයෙකුගේ බිරිය වන ජෙයවානි 33 හැවිරිදි මේ කාන්තාව සිය 5 හැවිරිදි සහ සත් මස වියැති දරුවන් දෙදෙනා ඝාතනය කොට දිවි නසාගෙන තිබේ.එම සියදිවි නසා ගත් කාන්තාවගේ සැමියා රැකියාව නිමවා නිවසට පැමිණීමෙන් පසු බිරිය සහ දරුවන් දෙදෙනා මිය ගොස් ඇති බව දැක තිබෙන අතර ඒ අවස්ථාවේදී පොලීසියට කළ පැමිණිල්ලකින් පසුව එම ස්ථානය වෙත පැමිණ පරීක්ෂණ ආරම්භකර ඇතැයි වාර්තා වෙයි.ශක්තිවේල් නැමැත්තා දකුණු ලන්ඩනයේ සරසවියක අධ්‍යාපනය ලබා පසුගිය වසර3ක කාලයේ සිට පෞද්ගලික ආයතනයක් පවත්වාගෙන යමින් සිටි අයෙකු බවද විදෙස් වාර්තාවල සඳහන් වෙයි.ජෙයවානි නැමැති මෙම කාන්තාවට 2011 වසරේ දී දරු උපතක් අහිමි වී ඇති අතර, ඉන් පසුව ඉපදුණු ළදරුවා ද ඇය විසින් ඝාතනය කර ඇති බව වාර්තා වෙයි. ඒ ඇයට තිබූ මානසික අවපීඩනයක් නිසා බවටද සැක කරයි. මෙම සිද්ධිය සම්බන්ධයෙන් සැක කටයුතු පුද්ගලයින් නොමැති බවද ස්කොට්ලන්ඩ්යාඩ් පොලීසිය ප්‍රකාශකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011313</link>
    <topic>රට දිනවන දර්ශනයක් එජාපයට නෑ: ආණ්ඩුවට එක්වී රට හදන්න සහාය දෙනවා</topic>
    <author>ජයසිරි මුණසිංහ</author>
    <content>එක්සත් ජාතික පක්ෂයට රට දිනවන දර්ශනයක් නොමැති හෙයින් තමා ආණ්ඩුව සමඟ එක්වන බව බස්නාහිර පළාත් සභා එජාප මන්ත්‍රී ආචාර්ය පෝල් පෙරේරා මහතා ප්‍රකාශ කරයි.ගම්පහ, කොරතොට පාර පිහිටි බැසිල් රාජපක්ෂ මහතාගේ මෙහෙයුම් කාර්යාලයේ දී ඊයේ (12) ඒ මහතා ශ්‍රී ලංකා නිදහස් පක්ෂයේ සාමාජිකත්වය ලබා ගත්තේය.එයින් පසුව අදහස් පළ කළ පෝල් පෙරේරා මහතා ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්ම අනුව රට නැංවෙන වැඩපිළිවෙළට තම ශක්තියද ලබා දෙන බව කීවේය.දැයේ දරුවන් දස දහස් ගණනකගේ දැනුම වැඩිකරළීමට කටයුතු කළ ගුරුවරයෙකු වශයෙන් කටයුතු කළ බවද මේ වන විට ජාත්‍යන්තර පාසල් තුනක ප්‍රධානියා බවද කී ඒ මහතා ඒ හරහා ලද දැනුම රටේ අනාගතය වෙනුවෙන් යොදා ගන්නා බවද කීවේය.2004 වසරේදී බස්නාහිර පළාත් සභාවට තේරී පත් වූ ඒ මහතා 2008 වසරේ සිට මේ දක්වා විපක්ෂ මන්ත්‍රීවරයෙක් වශයෙන් කටයුතු කරයි. මේ අවස්ථාවට ධීවර හා ජලජ සම්පත් නියෝජ්‍ය ඇමැති සරත් කුමාර ගුණරත්න මහතාද එක්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n1401135</link>
    <topic>පලස්තීන අරගලය වෙනුවෙන්ජනපතිගේ ස්ථාවරයේ වෙනසක් නෑ</topic>
    <author/>
    <content>මැදපෙරදිග සංචාරය අතරතුර පලස්තීනයේ සංචාරය කිරීමෙන් අනතුරුව ඊශ්‍රායලයට පැමිණීම පලස්තීන අරගලය වෙනුවෙන් ජනාධිපති මහින්ද රාජපක්ෂ මහතා දිගුකාලයක සිට අනුගමනය කළ ස්ථාවරයට සහ ප්‍රතිපත්තියට කිසිඳු ආකාරකින් පිටුපෑමක් නොවන බව දේශපාලන විචාරකයෝ පෙන්වා දෙති.පලස්තීන ජාතිකයන් මෙන්ම ලොව පුරා මුස්ලිම් ජාතිකයන්ද ජනාධිපති රාජපක්ෂ මහතා කෙරෙහි විශ්වාසය තබා ඇති අතර ඒ මහතා පලස්තීන අරගලයට එදා මෙන්ම අදද උරදී සිටින කුළුපග මිත්‍රයකු බව පැහැදිලි වෙයි.මැදපෙරදිග සංචාරයේදී ජනාධිපති මහින්ද රාජපක්ෂ මහතා පලස්තීන ජාතිකයෙක් නොවන අයෙකුට ලබා දියහැකි ඉහළම සම්මානය වන පලස්තීන තරුවෙන් පිදුම් ලබා තිබියදී සිය මැදපෙරදිග නිල චාරිකාවේදී ඊශ්‍රායලයට යාම සම්බන්ධයෙන් අසත්‍ය ප්‍රචාරක ව්‍යාපාරයක් දියත් වෙමින් තිබේ.ජනාධිපති මහින්ද රාජපක්ෂ මහතා ඊශ්‍රායලයට යාමෙන් මුස්ලිම් ජාතිකයන්ට විශේෂයෙන්ම ශ්‍රී ලාංකීය මුස්ලිම් ජාතිකයන්ට මදි පුංචිකමක් සිදුවී ඇතැයිද එමඟින් පලස්තීනය වෙනුවෙන් ජනාධිපතිවරයා පෙනී සිටීම සම්බන්ධයෙන් පිටුපෑමක් සිදුවී ඇතැයිද එම අසත්‍ය ප්‍රචාරක වාර්තා මඟින් පෙන්වා දෙයි.මේ ප්‍රචාරයේ කිසිඳු සත්‍යතාවක් නැති අතර සත්‍ය වශයෙන්ම ජනාධිපතිවරයා සහ පලස්තීන රජය, එහි ජනතාව සමඟ කිසිඳා නොතිබූ තරම් යහපත් සබඳතාවක් ගොඩනඟාගෙන තිබේ. ජනාධිපති මහින්ද රාජපක්ෂ මහතාට "පලස්තීන තරුව" ලබාදීමෙන් ඔහු ඔසවා තැබීමට උත්සාහ කරන බවට නඟන චෝදනාව පලස්තීන ජනාධිපති එරට රජය සහ ජනතාවට කරන අගෞරවයකි.පලස්තීන අරඟලය සම්බන්ධයෙන් කළ සටනට ජනාධිපති මහින්ද රාජපක්ෂ මහතා පිටුපා ඇතැයිද ප්‍රචාරයක් ගෙනයනු ලැබේ. පලස්තීනය ඒ මහතාට විශිෂ්ට රාජ්‍යතාන්ත්‍රිකයෙකුට ලබාදෙන ආකාරයේ පිළිගැනීමක් සහ පලස්තීන ජනාධිපතිවරයා අතින් ගරු සම්මානය පිරිනමනු ලැබූවේද ඒ නිසායි. මේ සමඟම මෑතක සිට ශ්‍රී ලංකාවේ මුස්ලිම් ජනතාව සහ ජනාධිපතිවරයා අතර යම්කිසි විරසකයක් ගොඩනැඟී ඇති බවට ප්‍රචාරය කර හැරීමටද කටයුතු කර ඇත.කෙසේ වෙතත් ශ්‍රී ලංකා ජනාධිපතිවරයා සිය මැදපෙරදිග චාරිකා‍වේදී පලස්තීනයේ චාරිකා කළ පසු ඊශ්‍රායලයට ගියේ පලස්තීන අරඟලයට පිටුපෑමට නොවන බවත් දෙරට අතර ඇති විරසකයට සුහඳශීලී ආකාරයට මැදිහත්වීමට බවත් අසත්‍ය ප්‍රචාර පතුරුවා හරින අය විසින් හොඳින්ම අවබෝධ කරගත යුතුය.එම නිසා ශ්‍රී ලංකාවේ හෝ ලෝකවාසී මුස්ලිම් ජනතාව අතර ගොඩනඟාගෙන ඇති සබඳතාවට ජනාධිපතිවරයාගේ ඊශ්‍රායලයට යාමෙන් කිසිඳු හානියක් සිදුවී නැතැයිද අවබෝධ කරගත යුතුවෙයි.මෙයින් පැහැදිලි වන්නේ ජනාධිපතිවරයා පලස්තීනයේ ක්‍රමෝපායික මිත්‍රයෙක් නොව සැබෑ මිතුරෙකු බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n1401136</link>
    <topic>ශ්‍රී ලංකාවේ අපනයන ආදායම සියයට 24.7කින් ඉහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ අපනයන ආදායම සියයට 24.7කින් ඉහළ ගොස් තිබෙන බව ශ්‍රී ලංකා මහ බැංකුව පෙන්වා දෙයි.පසුගිය නොවැම්බර් මාසයේ දී මෙරට අපනයන ආදායම අමෙරිකානු ඩොලර් බිලියනය ඉක්මවා ගොස් තිබෙන අතර එය පසුගිය 2012 වසරේ නොවැම්බර් මාසයට සාපේක්ෂව සියයට 24.7 ක වර්ධනයක් බව ශ්‍රී ලංකා මහ බැංකුවේ ආර්ථික පර්යේෂණ දෙපාර්තමේන්තුව නිකුත්කළ නවතම වාර්තාවක් මඟින් පවසයි.එම මාසයේදී පසුගිය වසරේ අනුරූප මාසයට සාපේක්ෂව ආනයන වියදම සියයට 14.1කින් පහත වැටී තිබෙන බවද එහි ප්‍රතිඵලයක් වශයෙන් එම කාලපරිච්ඡේදයේදී වෙළෙඳ ශේෂය ඇමෙරිකානු ඩොලර් මිලියන 616 දක්වා සියයට 43.5කින් සැළකිය යුතු ලෙස පහත වැටී තිබෙන බවද ශ්‍රී ලංකා මහ බැංකුව කියාසිටී.ඒ අනුව පසුගිය 2013 වසරේ පළමු මාස 11 තුළ අපනයන ආදායම පසුගිය 2012 වසරේ එම කාලයට සාපේක්ෂව සියයට 5.6කින් වර්ධනය වී තිබෙන බවද ආනයන වියදම සියයට 2.5කින් පහත වැටී තිබෙන බවද එම වාර්තාව මඟින් පෙන්වා දෙයි.මෙහිදී ඇඟළුම් අපනයනය ඇමෙරිකානු ඩොලර් මිලියන 491 දක්වා සියයට 35 කින් වර්ධනය වීම විශේෂත්වයක් වන අතර කෘෂිකාර්මික අපනයනයන් නොවැම්බර් මාසයේදී සියයට 28.3% කින් වර්ධනය වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n1401137</link>
    <topic>දුම්වැටියට එරෙහි දිනය අදයි</topic>
    <author>සන්ධ්‍යා කරුණාරත්න</author>
    <content>දුම්වැටියට එරෙහි වීමේ දිනය ලෙස අද (13) දිනය නම් කර ඇත.අනාගත දරු පරපුර දුම්වැටියෙන් ආරක්ෂා කර ගැනීමේ ජාතික පියවරක් ලෙස අද දිනයේ දී රට පුරා කිසිදු ස්ථානයක දුම්වැටි අලෙවි නොකරන මෙන් සෞඛ්‍ය අමාත්‍යාංශය කඩ හිමියන්ගෙන් ඉල්ලීමක් කරයි.සෞඛ්‍ය අමාත්‍යාංශය, සෞඛ්‍ය අධ්‍යාපන කාර්යාංශය, ඇඩික් ආයතනය, ශ්‍රී ලංකා වෛද්‍ය පරිපාලකයන්ගේ සංගමය එක්ව මේ දිනය ක්‍රියාත්මක කරයි. මේ දිනය නිමිත්තෙන් මහජනතාව දැනුවත් කිරීමේ පාගමන් සහ වැඩසටහන් ක්‍රියාත්මක කරන ලෙස පළාත් සෞඛ්‍ය සේවා අධ්‍යක්ෂවරුන්ට සහ ප්‍රාදේශීය සෞඛ්‍ය සේවා අධ්‍යක්ෂවරුන්ට දැනුම් දී ඇත.දුම්වැටියට එරෙහි වීමේ දිනයෙහි ප්‍රධාන වැඩසටහන කොළඹ නෙළුම් පොකුණ අසලින් පාගමනක් ආරම්භ කෙරේ. ලිප්ටන් වටරවුම හරහා විහාරමහා දේවී එළිමහන් රංග පීඨයට එය පැමිණේ. මේ සඳහා විද්වතුන්, සෞඛ්‍ය වෘත්තිකයන්, පාසල් දරුවන් ඇතුළු විශාල පිරිසක් සහභාගි වෙති.බාල හා තරුණ පරම්පරාව දුම්වැටියට සහ මතට ඇබ්බැහි කරවීමේ වැඩපිළිවෙළක් රට පුරා ක්‍රියාත්මක වන බවත් එය පරාජය කිරීම සඳහා සියලුදෙනා එක් විය යුතු බවත් ‍අමාත්‍යාංශය පවසයි. දුම්බීම හේතුවෙන් දිනකට පුද්ගලයන් 60 ත් 65 ත් අතර සංඛ්‍යාවක් මරණයට පත්වේ.වසරකට පුද්ගලයන් 21,000 ක් මරණයට පත්වේ. හෘද රෝග, පිළිකා ඇතුළු ස්වසන පද්ධතිය ආශ්‍රිත රෝග දිනපතා ඉහළ යාම සඳහා දුම්වැටි බලපාන බව ද අමාත්‍යාංශය පවසයි. සියයට 12 ක ජාතික ආදායමක් දුම්වැටි අලෙවියෙන් මෙරටට ලැබුණත් ජාතික ආදායමට ලැබෙන මුදලින් සියයට 22 ක් දුම්වැටි භාවිතය නිසා රෝගී වන්නන්ට ප්‍රතිකාර ලබාදීමට වැය කිරීමට සිදු වන්නේ යැයි ද අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n1401138</link>
    <topic>රාජ්‍ය සේවය ශක්තිමත් කළේ ජනපතිතුමයි: එතුමන් දිරිමත් කිරීම රාජ්‍ය සේවකයන්ගේ යුතුකමයි</topic>
    <author/>
    <content>රාජ්‍ය සේවය වැඩියෙන්ම ශක්තිමත් කළේ, ජනාධිපති මහින්ද රාජපක්ෂ මහතායි. ඒ නිසාම, එතුමා ශක්තිමත් කිරීමත් රාජ්‍ය සේවකයන්ගේ යුතුකම වන බව, යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා ප්‍රකාශ කළේය.ඇතැම් යුගවල රාජ්‍ය සේවය ලක්ෂ 6 දක්වා අඩු කිරීමට යෝජනා කර තිබූ බවත්, එම කාලයේ කිසිවකු රාජ්‍ය සේවයට බඳවා නොගත් බවත් ඒ මහතා අවධාරණය කළේය.කාර්මික අධ්‍යාපන හා පුහුණු කිරීමේ දෙපාර්තමේන්තුවේ සේවකයන් ඇගයීම වෙනුවෙන් සංවිධානය කර තිබූ උත්සවයක් අමතමින් ඇමැතිවරයා මේ බව ප්‍රකාශ කළේය. මෙම උත්සවය පෙරේදා (11) කොළඹ, නාරාහේන්පිට යෞවන කටයුතු සහ නිපුණතා සංවර්ධන අමාත්‍යාංශ ශ්‍රවණාගාරයේදී පැවැත්විණි.අමාත්‍ය ඩලස් අලහප්පෙරුම මහතා මෙසේද කීය.කාර්මික අධ්‍යාපන හා පුහුණු කිරීමේ දෙපාර්තමේන්තුව අපේ රටේ පැරිණිම දෙපාර්තමේන්තු කිහිපය අතරින් එකක්. ඒ නිසාම එහි සේවකයකු ලෙස කටයුතු කරන්නට ලැබීම භාග්‍යයක් මෙන්ම වරප්‍රසාදයක් ලෙස ජනතාව සලකනවා. වර්තමානයේ යෞවන කටයුතු සහ නිපුණතා සංවර්ධන අමාත්‍යාංශ පවුලේ සාමාජිකයකු වීමත් ඔබට ගෞරවයක්.මගේ අමාත්‍යාංශය යටතේ රැකියා කරන, රැකියා හිමිවන කිසිවකුගෙන් අපි අපේ දේශපාලන කාර්යයක් ඉටුකර ගන්න බලාපොරොත්තු වෙන්නේ නැහැ. අපේ දේශපාලන සංස්කෘතිය එය නොවේ. මැතිවරණවලට පෝස්ටර් ගහපු, කොඩි ඇදපු, කැන්වසින් ගියපු අයගෙන් අපි ආයතන පුරවන්නේ නැහැ. දේශපාලන වුවමනාවන් වෙනුවෙන් රාජ්‍ය ආයතන විනාශ කරන තත්ත්වයකට පත්කිරීමට අනාගතවාදී නැහැ.රාජ්‍ය සේවකයකු වීම භාග්‍යයක් ලෙසයි රට සලකන්නේ. නමුත් රාජ්‍ය සේවකයන් ගැන ජනප්‍රිය මතය එය නොවේ. නිකන් ඉඳන් පඩි ගන්න පුළුවන් තැනක් විදියටයි, රාජ්‍ය සේවය පිළිබඳ පොදු පිළිගැනීම. අපේ රටේ රාජ්‍ය සේවය වැඩියෙන්ම ශක්තිමත් කළේ මහින්ද රාජපක්ෂ ජනාධිපතිතුමයි. ඇතැම් අය කියන්නේ රාජ්‍ය සේවය ශක්තිමත් කිරීම මහින්ද රාජපක්ෂ කළ වැරැද්දක් කියලයි, රාජ්‍ය සේවයේ ඵලදායිතාවයක් නැහැ කියනවා. පෞද්ගලික සේවය ඊට වඩා රටට වැදගත් කියනවා.රනිල් වික්‍රමසිංහ මහතා අග්‍රාමාත්‍යවරයා ලෙස සිටියදී රාජ්‍ය සේවයට කිසිවෙක් බඳවා ගත්තේ නැහැ. එතුමන් “යලි පුබුදමු ශ්‍රී ලංකා” ලියවිල්ලෙන් රාජ්‍ය සේවකයන් හය ලක්ෂයකට අඩු කරන්න යෝජනා කර තිබුණා. ප්‍රතිපත්තියක් ලෙස කිසිවෙක් රාජ්‍ය සේවයට බඳවා ගත්තේ නැහැ. රාජ්‍ය සේවය ශක්තිමත් කරන මහින්ද රාජපක්ෂ ජනාධිපතිතුමා ශක්තිමත් කිරීම රාජ්‍ය සේවකයන්ගේ යුතුකමක් බව මම විශ්වාස කරනවා.අපේ රටේ ජනගහනය මිලියන 20 යි. එයින් ලක්ෂ 56ක් තරුණයින්. වසර 30ක් තුළ අපේ රටේ තරුණ නැගිටීම් 3ක් සිදුවී තිබෙනවා. ඒවා හරිද වැරදිද කියලා මම කියන්නේ නැහැ. නමුත් ඇතැම් අය එම තරුණ නැගිටීම්වලට පිළිතුරු දුන්නේ ටයර් සෑය මත ඔවුන් පුලුස්සලා. නැතිනම් ප්‍රශ්නයට මැදි වූ අයගේ බෙල්ලේ සයනයිඩ් කරල් ගැට ගසලා තීන්ත බාල්දියක් අතට දීලා දනින් වැටී ජීවත් වනවාට වඩා දෙපයින් නැගී සිට මිය යෑම උතුම් කියලා පාරේ ලියෙව්වා.නමුත් මහින්ද රාජපක්ෂ ජනාධිපතිතුමා අපේ රටේ භාවිත කළ බිම්බෝම්බ, සයනයිඩ්, මායිම් ගම්මාන වැනි වචන භාවිතයෙන් ඉවත් කළා. තාක්ෂණ විෂය, අධිවේගී මාර්ග වැනි නව වචන ශබ්ද කෝෂයට එකතු කළා.මේ වසරේ (2014) මැයි මාසයේ ලෝක තරුණ උළෙල අපේ රටේ පැවැත්වෙනවා. ආසියාව තුළ ලෝක තරුණ උළෙලක් පැවැත්වෙන පළමු වතාව මෙයයි.මේ සියලු ජයග්‍රහණවල ගෞරවය ඔබටයි හිමිවෙන්නේ. ඔබ, ඔබේ ආයතනයට ආදරය කරන්න. එවිට පෙරළා ආයතනය ඔබට ආදරය කරාවි.මට මේ අමාත්‍යාංශයේ සියලු දෙනාගේ පීතෘත්වය ජනාධිපතිතුමා විසින් පවරලා තිබෙනවා. ඒ නිසා ඔබ රැකබලා ගැනීමේ වගකීමත් මට තිබෙනවා. කාර්මික අධ්‍යාපන හා පුහුණු කිරීමේ දෙපාර්තමේන්තුවේ අධ්‍යක්ෂ ජනරාල් එස්. බාලසුබ්‍රමනියම් මහතාද මෙහිදී අදහස් දැක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n1401139</link>
    <topic>හෙල්ලය ඇනී රෝගී වූ සිසුවා සැත්කමින් පසු සුව අතට</topic>
    <author>සිතාරා සේනානි</author>
    <content>පාසලේ පැවැති හෙල්ල විසි කිරීමේ පුහුණු තරගයක දී ක්‍රීඩකයකු එල්ල කළ හෙල්ලක් ඇසට ආසන්න ප්‍රදේශයේ ඇනීම නිසා ජාතික රෝහලේ හදිසි අනතුරු ඒකකයට පෙරේදා (9) ඇතුළත් කළ සිසුවාගේ තත්ත්වය ශල්‍ය කර්මයෙන් පසු සාමාන්‍ය තත්ත්වයට පත්ව තිබෙන බව හදිසි අනතුරු ඒකකයේ අධ්‍යක්ෂ විශේෂඥ වෛද්‍ය කපිල වික්‍රමනායක මහතා දිනමිණට පසුගිය (10) දා පැවැසීය.ඇඹිලිපිටිය පනාමුර මහ විදුහලේ උසස් පෙළ හදාරන වන කේ. එච්. ගයාන් මධුෂාන් නමැති සිසුවා මේ අනතුරට ලක් විය. ඔහු ජාතික රෝහලේ හදිසි අනතුරු අංශයට ඇතුළු කිරීමෙන් පසු පස්වරු 6.00 සිට රාත්‍රී 10.30 තෙක් පැය හතර හමාරක සැත්කමකට භාජනය කළ බවත්, මේ වන විට රෝගියා සිහිය ලබා කතා කිරීමට හැකි තත්ත්වයට පත්ව සිටින බවත්, අද වනවිට ඔහු දැඩි සත්කාර ඒකකයෙන් සාමාන්‍ය වාට්ටුවකට ඇතුළත් කිරීමට හැකි වනු ඇති බවත් වෛද්‍ය කපිල වික්‍රමනායක මහතා කීවේය.දින කිහිපයකින් පසු ඔහුට ටිකට් කපා රෝහලෙන් පිටත්ව යාහැකි වෙතැයි ද හෙතෙම සඳහන් කළේය.ගයාන් මධුෂාන් සිසුවාගේ ඇසට ආසන්න ප්‍රදේශයට එල්ලවී ඇති හෙල්ල සුශුම්නාව ආසන්නය තෙක් ඇනී තිබූ බව කී අධ්‍යක්ෂවරයා එයින් සුශුම්නාවට හෝ ආසන්නයේ පිහිටි රුධිර නාලිකාවලට හානියක් සිදුව නොතිබූ බවත් කීය.රෝගියාට සිදුකළ සැත්කම සඳහා උගුර, කන, නාසය පිළිබඳ විශේෂඥ ශල්‍ය වෛද්‍යවරුන්, මුඛ හා හනුක ශල්‍ය වෛද්‍ය විශේෂඥවරුන් මෙන්ම සාමාන්‍ය ශල්‍ය වෛද්‍යවරුන් ඇතුළු වෛද්‍ය කණ්ඩායමක් සහභාගී වූ බවද හෙතෙම වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011310</link>
    <topic>තමිල්නාඩු බන්ධනාගාරවල සිටි ශ්‍රී ලාංකික ධීවර 179ක් මුදා හරී</topic>
    <author>මහින්ද අලුත්ගෙදර</author>
    <content>ඉන්දියාවේ තමිල්නාඩුහි බන්ධනාගාරවල රඳවාගෙන සිටින ශ්‍රී ලාංකික ධීවරයන් 179 දෙනකු මුදා හැරීමට එම ප්‍රාන්ත රජය පියවර ගෙන ඇත. ඒ අනුව අදාළ ධීවරයන් කඩිනමින් මුදා හැරීමට පියවර ගන්නා ලෙස තමිල්නාඩු ප්‍රාන්ත මහ ඇමැතිනී ජයලලිතා ජයරාම් නියෝගකර තිබෙන බව වාර්තා වෙයි.දෙරටේ ධීවරයන් මුහුණදෙන ගැටලු සම්බන්ධයෙන් ඉදිරි සතියේ දී පැවැත්වීමට නියමිත සාකච්ඡාවලට සුබදායි ආරම්භයක් ලෙස ඇය මෙම තීරණය ගෙන ඇති බව එම වාර්තා සඳහන් කරයි.නීති විරෝධී ලෙස ඉන්දීය මුහුදු සීමාව උල්ලංඝනය කිරීමේ චෝදනාව මත මේ ශ්‍රී ලාංකික ධීවරයන් එරට ආරක්ෂක අංශ මඟින් අත්අඩංගුවට ගෙන බන්ධනාගාර ගතකරන ලදී.මේ අතර ශ්‍රී ලංකා අත්අඩංගුවේ පසුවන ඉන්දීය ධිවරයින් 275 දෙනකු මුදා හරිනු ඇතැයිද තමිල්නාඩු ප්‍රාන්තයේ මහ ඇමැතිනී ජයලලිතා ජයරාම් විශ්වාසය පළකරයි.මේ ධීවර ගැටලු සම්බන්ධයෙන් සාකච්ඡා කිරීම සඳහා දෙරටේ ධීවර ඇමැතිවරුන් එළඹෙන 15 වැනිදා සාකච්ඡා පැවැත්වීමට නියමිතව තිබේ. මේ අතර දෙරට අතර පැවැත්වීමට නියමිත සාකච්ඡා සඳහා සහභාගිවීමට පුදුචේරි ප්‍රාන්ත බලධාරීන් ද අවස්ථාවක් ඉල්ලා තිබෙන අතර ඉන්දිය අගමැති මන් මෝහන් සිං මහතා වෙත ලිපියක් යොමු කරමින් පුදුචේරි ප්‍රාන්තයේ ප්‍රධාන ඇමැතිවරයා ඉල්ලා ඇත්තේ තම ප්‍රාන්තයේ ධිවරයින් පිරිසක් ද ශ්‍රී ලංකා අත්අඩංගුවේ සිටින බැවින් අදාල සාකච්ඡා සඳහා සහභාගිවිමට අවශ්‍ය බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011311</link>
    <topic>අපේ ධීවරයන් - යාත්‍රා මුදාහරීනම්අපිත් ඉන්දීය ධීවරයන් නිදහස් කරනවා</topic>
    <author>බුද්ධිකා ඉඹුලාන</author>
    <content>තමිල්නාඩු මහා ඇමැතිනිය අපේ ධීවරයන් හා යාත්‍රා නිදහස් කරන්නේ නම් ශ්‍රී ලංකාවේ අත්අඩංගුවේ සිටින ඉන්දීය ධීවරයන් හා යාත්‍රා නිදහස් කරන්නට සූදානම් යැයි ධීවර ඇමැති වෛද්‍ය රාජිත සේනාරත්න මහතා පවසයි.ඇමැතිවරයා මෙසේද පැවැසීය.“ඉන්දියාවේ අත්අඩංගුවේ සිටින ශ්‍රී ලංකා ධීවරයන් 181 දෙනා හා යාත්‍රා 34 ජනවාරි 13දා (අද) සිට නිදහස් කිරීමට පියවර ගන්නා බව ඉන්දියාවේ තමිල්නාඩු මහා ඇමැතිනි ජයලලිතා ජයරාම් මහත්මිය ඉන්දීය මාධ්‍ය වෙත ප්‍රකාශ කර තිබෙනවා.ඇය අවංකවම අපේ ධීවරයින් හා යාත්‍රා නිදහස් කරන්නේ නම් අපිත් ශ්‍රී ලංකාවේ අත්අඩංගුවේ සිටින ඉන්දීය ධීවරයින් හා යාත්‍රා නිදහස් කරන්නට සූදානම්. නමුත් ඇය මහ ඇමැතිනිය ලෙස අවංකවම කියන ලද ප්‍රකාශයක් නම් පළමුවෙන්ම අ‍ෙප් ධීවරයින් 181 දෙනා හා යාත්‍රා 34 නිදහස් කර අපේ නාවික හමුදාවට බාරදිය යුතුයි.එවිට අපිත් අපේ අත්අඩංගුවේ සිටින ඉන්දීය ධීවරයින් හා යාත්‍රා නිදහස් කර ඉන්දීය නාවික හමුදාවට භාර දීමට සූදානම්” යැයි ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා නිවේදනයක් නිකුත් කරමින් ප්‍රකාශ කර සිටී.අපේ ධීවරයින් තමිල්නාඩුවේ අත්අඩංගුවට පත් වූ මොහෙ‍ාතේ සිටම මමත් , මගේ අමාත්‍යාංශයත්, විදේශ කටයුතු අමාත්‍යාංශය හා ඉන්දියාවේ අපේ මහකොමසාරිස් කාර්යාලය හරහා මෙම ධීවරයින් නිදහස් කර ගැනීමට උපරිම උත්සහ දැරුවා. අපි මධ්‍යම රජයෙන් අපේ ධීවරයින් පිරිස ඒකාබද්ධ විමර්ශන කමිටුව හෙවත් JIC (Joint Investigation Committee) වෙත යොමු කර පෙර පරිදි නිදහස් කර දෙන මෙන් ඉල්ලීම් කළා.ඒ සඳහා ඉන්දීය මධ්‍යම රජය යහපත් ප්‍රතිචාරයක් දැක්වූවත්, තමිල්නාඩු මහා ඇමැතිනිය ඉතාමත් තදබල ලෙස, වෛරයෙන් හා කෝපයෙන් කටයුතු කරමින් සෘජු ලෙසම බලපෑම් කරමින් අපේ ධීවරයින් නිදහස් කිරීම වළක්වනු ලැබුවා. නමුත් අපි දිගින් දිගටම අපේ ධීවරයින් බේරාදෙන ලෙස මධ්‍යම රජයෙන් මෙන්ම අපේ රටේ සිටින ඉන්දීය මහා කොමසාරිස් කාර්යාලයේ නිලධාරින්ගෙන්ද ඉල්ලා සිටියා.ඒත් ප්‍රතිඵලයක් ලැබුණේ නැහැ. අපේ රටේ අත්අඩංගුවේ සිටින ඉන්දීය ධීවරයින් 283 දෙනාම සිය අත්සනින් ලිපියක් තමිල්නාඩු මහා ඇමැතිනියට යවනු ලැබුවා. “ලංකාවේ අපිට හොඳට සලකනවා. කෑම බීම ඇතුළු සියලුම පහසුකම් දෙනවා. දුරකථන ඇමතුම් දෙනවා. එලෙසටම තමිල්නාඩු අත්අඩංගුවේ සිටින ශ්‍රී ලංකා ධීවරයින්ටත් ලබා දෙන්න කියලා” ඒ වගේම අපේ ජාතික ධීවර මහා සම්මේලනය තමිල්නාඩු මහා ඇමැතිනියගෙන් ඉල්ලා සිටියා අපේ ධීවරයින් නිදහස් කරලා දෙන්න. ඔවුන්ගේ පවුල් අසරණ වෙලා සිටිනවා කියලා.ඒ වගේම අපේ රටේ උතුරු පළාතට බලහත්කාරයෙන් ඇතුළුවී අපේ මත්ස්‍ය සම්පත් නෙළන තමිල්නාඩු ධීවරයින් හා යාත්‍රා අත්අඩංගුවට ගන්නා ලෙස මම අපේ නාවික හමුදාවෙන් කළ ඉල්ලීම නිසා ඔවුන් දිගින් දිගටම ඉන්දීය ධීවරයින් හා යාත්‍රා අත්අඩංගුවට ගැනීමට පියවර ගත්තා.ඒ වගේම ඉන්දියානු විදේශ කටයුතු අමාත්‍යවරයා අපේ රටට පැමිණි මොහොතේ මා හමු වූ විට මෙම ධීවර ගැටලු ගැන සාකච්ඡා කිරීමට ඉන්දියාවට පැමිණෙන ලෙසට ආරාධනා කළා. ඒ අනුව ඉන්දියානු මධ්‍යම රජයේ ධීවර විෂය භාර කෘෂිකර්ම අමාත්‍යවරයා වන ෂරාඩ් ෆාවර් මහතා මේ ධීවර ගැටලු ගැන සාකච්ඡා කරන්න නවදිල්ලි නුවරට එන ලෙස මට ආරාධනා කළා.ඒ අනුව මම 2014 ජනවාරි 14දා ඉන්දියාවේ නවදිල්ලි නුවර බලා පිටත්ව යනවා. මා සමඟ ධීවර අමාත්‍යාංශය, විදේශ කටයුතු අමාත්‍යාංශය, ආරක්ෂක අමාත්‍යාංශය, නාවික හමුදාවේ අදාළ නිලධාරින් ඇතුළු යාපනය, මන්නාරම, මුලතිව්, කිළිනොච්චි ධීවර සංවිධානයන්හි සභාපතිවරුද මෙම සංචාරයට සහභාගි වෙනවා.මේ සියලුම පියවරයන් නිසා තමිල්නාඩු මහ ඇමැතිනියට නම්‍යශීලි වෙන්න සිදුවුණා. ඒ නිසාම ප්‍රමාද වී හෝ ඇය ගත් ශුභදායි පියවර ‍මම අගය කරනවා. ඇය අවංකවම ගත් පියවරක් නම් පළමුවෙන්ම තමිල්නාඩු අත්අඩංගුවේ සිටින අපේ ධීවරයින් 181දෙනා හා යාත්‍රා 34 නිදහස් කර අපේ රටට එවන ලෙසත්, එසැනින් අපිත් අපේ අත්අඩංගුවේ සිටින තමිල්නාඩු ධීවරයින් හා යාත්‍රා නිදහස් කිරීමට පියවර ගන්නා බවත් සතුටින් ප්‍රකාශ කරනවා.නමුත් ජනවාරි 15 දා මධ්‍යම රජය සමඟ අප පවත්වන මෙම සාකච්ඡාවන්වලදී ඉන්දීය - ශ්‍රී ලංකා ධීවර ගැටලු ගැන වඩාත් පුළුල්ව සුහදශීලීව සාකච්ඡා කරන්න බලාපොරොත්තු වෙනවා. ඒ වගේම මේවාට ස්ථිරසාර දිගුකාලීන විසඳුම් ලබාගැනීමටත් පියවර ගන්නවා” යැයි පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011312</link>
    <topic>ප්‍රහාරයට ලක් වූ ලයන් එයාර් යානයේ ගමන් ගත් 48 දෙනාගේ ඥාතීහු හඬා වැටෙති</topic>
    <author>විජයානි එදිරිසිංහ</author>
    <content>එල්.ටී.ටී.ඊ. කොටි ත්‍රස්තවාදීන් විසින් මිසයිල ප්‍රහාරයක් එල්ල කර 1998 සැප්තැම්බර් 29 වැනිදා විනාශයට පත්කළ ලයන් එයාර් ගුවන්යානයේ ගමන් ගත් යාපනයේ සාමාන්‍ය අහිංසක ද්‍රවිඩ වැසියන් 48 දෙනාගේ ඥාතීන් ඊයේ (12) සහ පෙරේදා (11) යාපනයේ නගර සභා භූමිය වෙත පැමිණ එහි ප්‍රදර්ශනය කෙරුණ ඔවුන්ගේ ඥාතීන්ගේ ඇඳුම් පැළඳුම් හඬා වැලපෙමින් හඳුනාගත් ආකාරය කාගෙත් සිත් කම්පාවට පත්කරවන සිද්ධියක් විය.කොටි ත්‍රස්තවාදීන් එදින එල්ල කළ මිසයිල ප්‍රහාරයෙන් මරුමුවට පත්වූ එම ඥාතීන්ගේ ඇඳුම් පැළඳුම් ප්‍රදර්ශනය කෙරුණේ පොලිස් ත්‍රස්තවාදී විමර්ශන ඒකකය මඟින්ය.මෙම යානයට එදින ඉරණතිව් දූපතේ සිට මිසයිල ප්‍රහාරය එල්ලකළ කොටි ත්‍රස්තවාදියා මීට මාස කිහිපයකට පෙර ත්‍රස්තවාදී විමර්ශන ඒකකය මඟින් අත්අඩංගුවට ගෙන ප්‍රශ්න කිරීමේදී තමා ලයන් එයාර් ගුවන් යානයට සහ යුධ හමුදාව රැගත් ගුවන්යානයකට ප්‍රහාර එල්ල කළ බවට පාපොච්චාරණය කළේය.ඒ අනුව මෙම කොටි ත්‍රස්තවාදියාද රැගෙන ඉරණතිව් දූපත වෙත ගිය ත්‍රස්තවාදී විමර්ශන ඒකකය ඔහු විසින් පෙන්වන ලද දිශාව අනුව නාවික හමුදාවේද සහය ඇතිව සිදුකළ මෙහෙයුමකදී මුහුදු පතුලේ තිබූ ලයන් එයාර් ගුවන්යානයේ සුන්බුන් ගොඩගැනීමට හැකිවිය.එපමණක් නොව එම යානයේ ගමන් ගත් ද්‍රවිඩ සිවිල් වැසියන් 48 දෙනාග් සිරුරුවල කොටස් ඔවුන් ඒ අවස්ථාවේ හැඳගෙන සිටි ඇඳුම් පැළඳුම්, ගමන් බෑග්, වෛද්‍යවරයෙකුගේ දොස්තර නලාවක්, කුඩා දරුවන්ගේ මේස් ඇතුළු ඇඳුම් පැළඳුම් විශාල ප්‍රමාණයක් ද සොයාගෙන තිබුණි. ඒවා සියල්ලම ඥාති හිතවතුන්ට හඳුනාගැනීම සඳහා ඊයේ සහ පෙරේදා මෙසේ ප්‍රදර්ශනය කෙරුණි.මීට වසර 16කට පෙර කොටි ප්‍රහාරයට ඉලක්කවී තමන් අතරින් වෙන්වී ගිය එම ඥාති හිතවතුන්ගේ ඇඳුම් පැළඳුම් ඇතුළු දෑ දැක බලාගෙන හඳුනාගැනීම සඳහා යාපනයේ සාමාන්‍ය වැසියන් සිය දහස් ගණනක් ඊයේ සහ පෙරේදා යාපනයේ නගර සභා ක්‍රීඩාංගණය වෙත පැමිණ ඔවුන්ගේ එම ඇඳුම් පැළඳුම් ආදිය හඳුනාගෙන හඬා වැලපුණේ කොටි ත්‍රස්තවාදීන් ඔවුන්ට සිදුකළ එම අමානුෂික අපරාධයට සාප කරමිනි.මෙහිදී තබා තිබූ එම බඩු බාහිරාදිය අතුරින් 38කගේ පමණ ඇඳුම් පැළඳුම් ආදිය ඔවුන්ගේ ඥාතීන් විසින් හඳුනාගෙන තිබුණි. තවද කුඩා දරුවන් අට දෙනෙකු එම ප්‍රහාරයෙන් ඝාතනයට ලක්වූ අතර ඔවුන් කිහිප දෙනෙකුගේ ද ඇඳුම් පැළඳුම් ආදිය හඳුනාගෙන තිබුණි.දැඩි රෝගී තත්ත්වයට පත්ව කොළඹදී ප්‍රතාකර ලබා ගැනීමට යමින් සිටි පියෙකුගේ ඇදුම් හඳුනාගත් ඔහුගේ පුතා සහ තම මවගේ ඇඳුම් හඳුනාගත් දියණියකද ඇතුළු වැඩි පිරිසක් එහිදී මාධ්‍යයට කතා කරමින් කියා සිටියේ කොටි ත්‍රස්තවාදය මෙම රජය විසින් විනාශ නොකළානම් මේ වනවිටත් උතුරේ සාමාන්‍ය ජනතාවට එල්.ටී.ටී.ඊ. හිරකරුවන් සේ ජීවත් වීමට සිදුවන බවයි.මෙදින හඳුනාගත් සියලුම ඥාතීන් ඩී.එන්.ඒ. පරීක්ෂණයකට ලක් කිරීමකට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011325</link>
    <topic>ගැමුණු වීර චරිතය ඉතිහාසයෙන් මකා දැමීමට ගත් තැත 2005න් පසු අපි නතර කළා</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>ගැමුණු මහ රජ වීර චරිතය ඉතිහාසයෙන් මකා දැමීමට හෝ අමතක කර දැමීමට බොහෝ අය උත්සාහ දැරීය. ඉතාම බරපතළ ලෙස ගැමුණු මහ රජ අමතක කර දැමූ කාලය 2005 වසරෙන් පසු අපි නතර කෙළෙමු. ගැමුණු මහරජ අමතක වීමත්, එතුමාට නින්දා කිරීම පිණිසත් ඒ ස්වාධීනත්වයට එල්ල වූ අභියෝගයට අපි පාර වැසූ බව ජනාධිපති මහින්ද රාජපක්ෂ මහතා පවසයි.ප්‍රවීණ කලාකරු ජයන්ත චන්ද්‍රසිරි අධ්‍යක්ෂණය කරන නවතම සිනමා පටය ‘මහ රජ ගැමුණු’ සිනමා පටයේ මුහුරත් උ‍ළෙලට සුබ පැතුම් පණිවිඩයක් එවමින් ජනාධිපතිවරයා එසේ සඳහන් කර ඇත.එම සුබ පැතුම් පණිවිඩයේ වැඩි දුරටත් මෙසේද සඳහන් කර ඇත.ගැමුණු මහ රජතුමන් පිළිබඳව චිත්‍රපටයක් නිෂ්පාදනය කිරීමට ජයන්ත චන්ද්‍රසිරි මහතා කටයුතු කරන බව ඇසීමෙන් මම මහත් සතුටට පත්වීමු. ගැමුණු මහ රජ ප්‍රධාන සිංහලයේ මහා සම්මතයයි. මේ ශ්‍රේෂ්ඨ විරුවාණන්ගේ චරිතය ජාතියේ අප්‍රමාණ ගෞරවය සේම නින්දා අපහාස අතවර සිදුවූ බව අප දනිමු. මේ වීර චරිතය ඉතිහාසයෙන් මකා දැමීමට හෝ අමතක කර දැමීමට බොහෝ අය උත්සාහ දැරීය.ඉතාම බරපතළ ලෙස ගැමුණු මහ රජ අමතක කර දැමූ කාලය 2005 වසරෙන් පසු අපි නතර කළෙමු. ගැමුණු මහ රජතුමු අමතක වීමත් එතුමාට නින්දා කිරීම පිණිසත් ඒ ස්වාධීනත්වයට එල්ල වූ අභියෝගයට අපි පාර වැසුවෙමු.වසර දහස් ගණනක් පුරා සතුරු ආක්‍රමණය කළ මොහොතේ ඉන් ජයගැනීමට ශක්තිය හා ධෛර්යක් අප ලැබුවේ ගැමුණු මහ රජගේ චරිතයෙනි. මෙම වීර චරිතය ඉතිහාසයෙන් මකා දැමීමට හෝ අමතක කර දැමීමට බොහෝ උත්සාහ දැරීය.ඉතාම බරපතළ ලෙස ගැමුණු මහ රජුගේ වත අමතක කර වූ කාලය 2005 වසරෙන් පසු අපි ඉවත් කළ හ. ගැමුණු වසර දහස් ගණනක් පුරා නොයෙක් සතුරු ආක්‍රමණ කළ මොහොතේ ජය ගැනීමට මහ රජුගේ චරිත‍යෙන් අපි ශක්තිය ලැබුවා. ලක් ඉතිහාසයෙන් දැක්වූ අරුණෝදය අපට පෙන්වා දුන්නේ ගැමුණු මහ රජතුමාය.යුද්ධයේදී වෛරය මුදාහැර මනුෂ්‍යත්වය බදාහැරීම කියා දුන්නේ ගැමුණු මහ රජ තුමාය. අපේ ජාතිය, ආගම, කුලය නොව කුලය ගෝත්‍රයට නොව මනුෂ්‍ය ධර්මයාගෙන් කළ යුතු කැපකිරීමක් බව ගැමුණු මහරජ පෙන්වා දුන්නේය.ගැමුණු යුගයේදීත් අදත් ඒ වගකීම තිරසාර බවෙහි වෙනසක් ඇති කිරීම ශ්‍රී ලංකා වංශකතාවෙහි ලියා තැබීම වහසිය. අතීතයේ සිට වර්තමානය දක්වා පැමිණි ගමන අනාගතයටද එකසේ විරුවෙකු වන බව ගැමුණු චරිතය තුළින් දුටුවෙමු. ගැමුණු චරිතය ප්‍රතිනිර්මාණය කළ හැක්කේ ඉතිහාසය පිළිබඳව චින්තනයක් ඇති කලාකරුවෙකුට පමණි. අප ජාතිය සතු කලාකරුවකු වූ ජයන්ත චන්ද්‍රසිරි එබඳු හැකියාවකින් පිරුණු කලාකරුවෙක්ය.එබැවින් මහ රජ ගැමුණු සිනමා කෘතියට මම හෘදයාංගමව සුබ පතමි. ඓතිහාසික සිනමාවේ මෙම කෘතියට දායක වන නිෂ්පාදකවරයාටද සියලු කලාකරුවන්ට හා තාක්ෂණික ශිල්පීන්ටද මාගේ ස්තූතිය පුද කරන බව ජනාධිපතිවරයා වැඩිදුරටත් සඳහන් කරයි.ඉකුත් දා (9) අනුරාධපුර රුවන්වැලි චෛත්‍යරාජයාණන් අබියස ආගමික වතාවත්වලින් අනතුරුව අනුරාධපුරය ෆාර්ම්ගාඩ්න් හෝටලයේදී පැවැති මහ රජ ගැමුණු චිත්‍රපටයේ මුහුරත් උළෙල පැවැති අවස්ථාවේ පළාත් ආණ්ඩුකාර කරුණාරත්න දිවුල්ගනේ මහතා වැඩිදුරටත් මෙසේද කීය.විශිෂ්ටතම රාජ්‍ය තාන්ත්‍රිකයාගේ සුබ පැතුම් සමඟ විශිෂ්ටතම රාජ්‍ය තාන්ත්‍රිකයෙකු විසින් සිනමාවේ ඇසින් මේ චිත්‍රපටය දකින බවත් අප තුළ ලොකු විශ්වාසයක් තිබෙනවා. පස්වන සියවස කාලයේදී මහානාම හාමුදුරු‍වෝ උන්වහන්සේ දන්නා පොත් වංශකතා ජනශ්‍රැත ආශ්‍රයෙන් ලිව්වේ මහා වංශයයි. ඒ මහානාම හිමියන් කි.පූ. 1061 ලියූ අප සඳහන් කරන මේ ශ්‍රේෂ්ඨ වීරයා පිළිබඳ චරිතාප්‍රධානයයි. මේ පිළිබඳව සිනමා කරුවෙක් බලන ආකාරය තෙවැනි ඇසකින් බලන්නට ජයන්ත චන්ද්‍රසිරි මේ චිත්‍රපටයේදී මේ නිර්මාණයේදී උත්සාහ කරන බව අපට විශ්වාසයි.ජයන්ත ලියපු පොතේ එක තැනක තියෙනවා පාඨකයෝ ලියන ලිපියක් මඟින් එහි තියෙනවා ඔබ නිර්මාණ එක් කරන මහරජ ගැමුණු චිත්‍රපටය අපේ සිනමාව කුඩා වැඩියි කියලා. හැබැයි ගැමුණු චිත්‍රපටය පිළිගන්න අපේ හදවත් උත්සාහ කරනවා ජයන්ත අවසාන වශයෙන් දැනගෙන තිබෙනවා.අපේ හදවත්වල ගැඹුරු විශාලත්වය තේරුම් අරගෙන ජනතාවගේ හදවත්වල ගැඹුරක් තේරුම් ගත්ත නිසා මේ අභියෝගාත්මක නිර්මාණය කරන්නට පෙළඹෙනවා. ඔබ මේ විශිෂ්ටතම කාර්යභාරයක් සිදුකරන කලාකරුවෙක් හැටියට අපට දැනෙනවා. ඒ නිසා ඔබට අවශ්‍ය ප්‍රඥාව, ශක්තිය, ධෛර්ය ඒ වාගේම ඔබේ කණ්ඩායමේ හැමෝටමත් ලැබේවායි කියා මා ප්‍රාර්ථනා කරනවා.මෙහිදී රුවන්වැලි චෛත්‍ය අබියසදී පැවැති ආගමික වතාවත්වලදී අනුශාසනාව කරමින් රුවන්වැලි චෛත්‍ය රාමාධිපති පල්ලේගම හේමරතන හිමියන් මෙසේ පැවසූහ. ජයන්ත චන්ද්‍රසිරි මහතාගේ නැවත ඉපදීමට පිළිසිඳ ගැනීක් ලෙස අද මා දකිනවා. දුටුගැමුණු චරිතය සහ විශිෂ්ට රාජ්‍ය පාලන‍යෙන් ගතහැකි මාර්ගෝපදේශයත් රාජ්‍ය තාන්ත්‍රිකභාවයත් අපේ අය පරිහරණය කරලා නැහැ.වසර කිහිපයකට පෙර මේ මළුවේ මට ඇහැ ගැටුණ මේ වාගේම කර්තව්‍යයක් කළා. ආටෝපය සහිත එදා එය කළා. හැබැයි එය ඉන් එහාට ගියේ නැහැ. ජාතික වැදගත්කමක් ලෙස සලකා බොහෝ දෙනා ජයන්තට උදව්කරන්න ඕන. ජනාධිපති මහින්ද රාජපක්ෂ මහතාත් කිහිපවිටක්ම මට පෞද්ගලිකව කියා සිටියා මේ සඳහා උදව්කරන්න කියලා. ජාතික අවශ්‍යතාවයක් හැටියට අපි මහ රජ ගැමුණු ගැන වැඩිපුර හිතන්න ඕන. ජයන්තගේ හැකියාවත් අපි අගය කරන්න ඕන.මේ තමයි ජයන්තගේ හොඳම වෙලාව. දුටුගැමුණු චරිතය බොහෝ දෙනෙක් ගැඹුරට කියවලා නැති බව අප විශ්වාස කරනවා. මෙහි වැදගත්කම හෙට මතුවට බොහෝ දෙනෙකුට දැනේවි. ඒ සඳහා කරුණු කාරණා බොහෝමයක් තියෙනවා. ජයන්තට ඇති උවමනාව සහ කැපවීම මේ චිත්‍රපටයට සම්බන්ධ වන ලොකු කුඩා හැමෝටම තියෙන්න ඕන.මෙය ඉතාම බැරෑරුම් කාර්යයක්. ඔබ සැවොම වගකිව යුතු පිරිසක් ලෙස සිතාගෙන දැඩිව අවධාරණය කර ගන්න. ඒ සඳහා අවශ්‍ය කැප කිරීම ප්‍රඥාව රුවන්වැලි චෛත්‍ය රාජයාණන්ගේ බුද්ධ ශක්තිය මඟින් මේ කාර්යය මැනවින් ඉටු කිරීමට හැකි වේවායි මහා සංඝරත්නය වන අප ප්‍රාර්ථනා කරනවා.මහ රජ ගැමුණු චිත්‍රපටයේ නිෂ්පාදක ගුණපාල රත්නසේකර මහතා එහිදී මෙසේ පැවසූහ. මේ ශක්තිය සඳහා උදව් කරන්න උපකාර කරන්න ඔබ සැමට මාගේ ගෞරවය. මහා සංඝරත්නයේ යෝධ ශක්තිය නිතරම ලබා දෙනවා. ඔබේ ශක්තීන් මත නිර්මාණය වන මහා කලා කෘතිය අද පටන් නිෂ්පාදනය කර පටිගත කිරීම් කර රට පුරා ජනතාවට පෙන්වීමට යන අවස්ථාවේ මාධ්‍ය සහෝදරවරුන් ලබාදෙන සහයෝගය මා අගය කරනවා. මේ බොහෝ දෙනා මට ශක්තියක්, හීනෙන්වත් මම කවරදාවක්වත් චිත්‍රපටියක් නිෂ්පාදනය කිරීමට සිතුවේ නැහැ. කවුරුත් මට හදවතින් සුබ පතනවා. ඔබ සැම එකට එක්ව මේ සඳහා සහයෝගය දුන්නොත් හොඳ සාර්ථක නිර්මාණයක් ඉදිරිපත් කළ හැකි වේවි.මෙම අවස්ථාවේ අනුරාධපුර ෆාම් ගාර්ඩ්න් අධිපතිතුමා විසින් මහ රජ ගැමුණු චිත්‍රපටයේ මුහුරත් උළෙලේදී ජයන්ත චන්ද්‍රසිරි මහතාට නිර්මාණශීලී අසිපතක් ලබා දුන්හ.මහ රජ ගැමුණු චිත්‍රපටයේ එළාර රජුගේ රංගනයට දායකත්වය ලබා දෙන ජැක්සන් ඇන්තනී මහතා එහිදී මෙසේ පැවසීය. මම ජයන්ත චන්ද්‍රසිරි නමැති සමාජ සත්ත්වයා පිළිගන්නා මේ රටේ සිටින ඇසින් දුටු හොඳම සාක්ෂිකරුවා. කවදා හරි ජයන්ත ගැන මහපොත ලියන්නෙ මම. කාටත් ඒකට අභියෝග කරන්නත් බෑ. සන්තෝෂය පමණයි ප්‍රකාශයට පත් කරන්නේ, මේ ජාතික වගකීම ජයන්ත මත පැටවීම පිළිබඳව මගේ හිතේ ඇති සන්තෝෂය ජයන්ත බාරගෙන තිබෙන්නේ සමාජ වගකීක් ලෙසයි. අද ජාත්‍යන්තරයේත් මහින්ද රාජපක්ෂ වීරයෙක් වුණේ මුළු ලෝකයම බියවැද්දූ කුරිරු ත්‍රස්තවාදී ප්‍රභාකරන් නිසා. මහ රජ ගැමුණු ශ්‍රේෂ්ඨයන්ගේ ජ්‍යොෂ්ඨයන් වගේ වීරයෙක් බවට පත්වුණේ එළාරගේ පරාකමය නිසා.මහරජ ගැමුණු චිත්‍රපටයේ අධ්‍යක්ෂ ජයන්ත චන්ද්‍රසිරි මහතා මෙසේ පැවසීය. මම හැමදාම හිතනවා රුවන්වැලි සෑය දිහා බැලුවහම මගේ ඇස් දෙකට එය මදියි කියලා. මගේ ඇස් දෙකේ දර්ශන පතය විහිදිලා යනවා. මහ අමුතු කතාවක් මෙහි තියනවා. මම විනෝදයට අනුරාධපුරේ ආවත් රුවන්වැලි සෑය ළඟට ගොස් රුන්වැලි සෑය දෙස බලා සිටිනවා. මම ගෙදරින් පැනලා ඇවිත් ගියෙත් රුවන්වැලි සෑය බලන්.මහ බලවේගයක් සමඟ පණිවිඩ රාශියක් ශ්‍රී ලංකාවට පමණක් නොව සමස්ත මානව වර්ගයාටම ලබා‍ දෙනවා. රුවන්වැලි සෑය ‍මොකද්ද කියලා හිතන්න ඕන. මෙය හැදුවෙ එක මනුස්සයෙක්ගේ උවමනාවට. මෙහෙම හිතන්න තරම් මනුස්සයෙක් තුළ තියන ගුණය මොකද්ද, මේ තුළින් විශාල පණිවිඩයක් ලබා දෙනවා. අපේ රටේ පහළ වූ විශ්වයට පණිවිඩ යැවූ වීරයාගේ ජීවිත කතාම මට අහුවුණා. මහානාම හාමුදුරුවන් මේ වීරයාගේ කතාව අනාගතයට බාර කළා වගේ. තවත් ඉදිරි කාලයකට මේ සිනමා කෘතියේ වටිනාකම දැනේවි.මෙම අවස්ථාවට අස්ගිරි පාර්ශ්වයේ සියම් නිකායේ උතුරු හා උතුරු මධ්‍යම දෙපළාතේ ප්‍රධාන සංඝනායක නුගේ තැන්නේ පඤ්ඤානන්ද නාහිමි, ශ්‍රී ලංකා රාමඤ්ඤ මහ නිකායේ උතුරු හා උතුරු මැද දෙපළාතේ ප්‍රධාන සංඝනායක ශ්‍රී ලංකා භික්ෂු විශ්වවිද්‍යාලයේ හිටපු කථිකාචාර්ය පොතානේ ධම්මානන්ද නාහිමි, විචිත්‍ර ධර්ම කථික ඥානසිරි හිමි ඇතුළු මහා සංඝරත්නයද අනුරාධපුර කදිරේෂන් කෝවිලේ ප්‍රධාන පූජක ඥාන චන්ද්‍රන් කුරුක්කාල් පූජකතුමා, විශේෂ ව්‍යාපෘති අමාත්‍ය හා ආර්ථික කටයුතු පිළිබඳ නියෝජ්‍ය අමාත්‍ය එස්.එම්. චන්ද්‍රසේන, උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන්, අනුරාධපුර මහ නගරාධිපති එච්.පී. සෝමදාස, අනුරාධපුර දිස්ත්‍රික් මහ දිසාපති මහින්ද සෙනෙවිරත්න, උතුරු මැද පළාත් සභා ලේකම් එච්.එම්.කේ. හේරත්, උතුරු මැද පළාත් ජ්‍යෙෂ්ඨ නියෝජ්‍ය පොලිස්පති රවී විජේගුණවර්ධන කලාශිල්පීන් වන ජැක්සන් ඇන්තනී, ශ්‍රියන්ත මෙන්ඩිස්, උද්දික පේමරත්න, කුසුම් රේණු, ජයන්ත චන්ද්‍රසිරි, ගුණපාල රත්නසේකර, බුද්ධදාස විතානාරච්චි, යශෝධා විමලධර්ම, ලකී ඩයස්, අරුණී රාජපක්ෂ, අර්ජුන කමලනාත්, සාරංග දිසාසේකර, ගාමිණී ජයලත්, දිමුතු චින්තක යන මහත්ම මහත්මීන් ඇතුළු නළු නිළියන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011314</link>
    <topic>මහනුවර මහ නගර සභා එජාපමන්ත්‍රී පිහි ඇනුම් කා රෝහලේ</topic>
    <author>අසේල කුරුළුවංශ</author>
    <content>මහනුවර මහ නගර සභාවේ එජාප මන්ත්‍රී විපුල රණසිංහ මහතාට එම නගර සභාවේ හිටපු එජාප නාගරික මන්ත්‍රීවරයකු පිහියකින් ඇනීමෙන් තුවාලලත් මන්ත්‍රීවරයා කටුගස්තොට රෝහලට ඇතුළත් කර තිබේ.පිහි ඇනුමෙන් තුවාලලත් විපුල රණසිංහ මහතාගේ එක් අතකට මැහුම් 04ක් දමා තිබෙන බව දැනගන්නට ඇත. මහනුවර අරුප්පළ ප්‍රදේශයේ අවන්හලකදී පෙරේදා (11) රාත්‍රියේ මේ පිහි ඇනුම සිදුව තිබේ.වටපුළුව ප්‍රදේශයේ පැවැති ශ්‍රමදානයකට නගර සභාවේ මන්ත්‍රී පිරිස සහභාගිවීමෙන් පසු අරුප්පළ පිහිටි අවන්හලකට ගොස් සිටියදී මේ පිහි ඇනුම් සිදුව තිබෙන අතර එම අවස්ථාවේ තවත් මන්ත්‍රීවරු පිරිසක්ද එහි සිට ඇත.සිද්ධිය සම්බන්ධයෙන් සැකකාර හිටපු මන්ත්‍රීවරයාගෙන් කටුගස්තොට පොලිසිය ඊයේ (12) දහවල් වනවිටත් ප්‍රකාශයක් ලබාගෙන නොතිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011315</link>
    <topic>රන්ටැඹේට ‘හලෝ’ ඇවිත්</topic>
    <author>මහින්ද අලුත්ගෙදර</author>
    <content>මෙතෙක් පැවැති විශාල අඩුපාඩුවක් සම්පූර්ණ කරමින් රන්ටැඹේ පිහිටි ශිෂ්‍යභට බළකා පුහුණු පාසල සහ ඒ අවට ප්‍රදේශ වෙත දුරකතන සංඥා පහසුකම ලබාදීමට ජාතික ශිෂ්‍යභට බළකාය පියවර ගෙන ඇත.එම බළකායේ අධ්‍යක්ෂ මේජර් ජනරාල් එච්.එම්.එච්.ඒ. හේරත් මහතා එක් එක් දුරකතන සමාගම් සමඟ කළ සාකච්ඡාවක ප්‍රතිඵලයක් වශයෙන් මේ පියවර ගෙන තිබෙන අතර ඒ අනුව ඕනෑම ජංගම දුරකතන සම්බන්ධතාවක් ඉතා සාර්ථකව මේ වනවිට ක්‍රියාත්මක වන බව ජාතික ශිෂ්‍යභට බළකාය පවසයි.මේ දක්වා ජංගම දුරකතන සම්බන්ධතා පවත්වාගෙන යාම සංඥා පහසුකම නොමැතිකම හේතුවෙන් අසීරු වී තිබුණු නමුත් මේ වනවිට එම පහසුකම ලැබී තිබෙන අතර ඉදිරියේ දී අන්තර්ජාල පහසුකම ලබාදීමට පියවර ගන්නා බව ජාතික ශිෂ්‍යභට බළකායේ අධ්‍යක්ෂ මේජර් ජනරාල් එච්.එම්.එච්.ඒ. හේරත් මහතා සඳහන් කරයි.වසරකට පාසල් ළමයින් 70,000 ක් පමණ ශිෂ්‍යභට පුහුණුව ලබන අතර මෙය ඔවුනට අතිශය වැදගත් බවද එම බළකාය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011316</link>
    <topic>ඒත්තුකාල මුහුදේ ගසාගෙන ගියඅක්ක-නගෝගේ දිවි බේරා ගනී</topic>
    <author>කොටදෙනියාව සමූහ එම්.පී. කුමාර</author>
    <content>මීගමුව ඒත්තුකාල වෙරළ තීරයේ දිය නෑමට ගොස් සැඩ පහරට අසුව ගසාගෙන ගිය අක්කා නගෝ දෙදෙනෙකු ඇතුළු නව දෙනකුගේ දිවි බේරා ගැනීමට කටයුතු කර ඇතැයි පොලිස් ජීවිතාරක්ෂක ඒකකය කියයි.පසුගිය දෙසැම්බර් 15 වැනිදා සිට ගතවූ තෙසතියක කාලය තූළ මේ පිරිසගේ දිවි බේරාගෙන ඇත්තේ ඒත්තුකාල සංචාරක පොලිස් ස්ථානයට අනුයුක්තව සේවයේ යෙදී සිටින පොලිස් ජීවිතාරක්ෂක ඒකකයේ පොලිස් සැරයන් 17344 සරත්කුමාර මහතා ඇතුළු පොලිස් කොස්තාපල්වරුන් වන 35933 හේරත්, 38508 දිසානායක, 66464 විජිත හා 73167 ගාල්ලගේ යන පොලිස් පිරිස විසිනි.ගම්පහ ප්‍රදේශයේ සිට පැමිණි සොහොයුරියන් දෙදෙනකු හා මිනුවන්ගොඩ, ගම්පොළ, තලවකැලේ, ගම්පහ හා උඩුගම්පොල ප්‍රදේශයන්ගෙන් ඒත්තුකාල මුහුදු තීරයේ විනෝදවීමට ආ පුද්ගලයන් ගේ ජීවිත පොලිස් ජීවිතාරක්ෂක ඒකකය විසින් මෙසේ බේරාගෙන ඇත.නිසි උපදෙස් නොපිළිපැදීම මේ අය අනතුරට පත්වීමට හේතුවී ඇතැයි කියන පොලිසිය මුහුදේ මෙන්ම ගංගා ඇළ දොල ආදියේද දිය නෑමට යාමට පෙර ඒ ස්ථාන ආරක්ෂිත යන වග හා වෙනත් උපදෙස් සම්බන්ධයෙන් විමිසිලිමත් වෙන ලෙස ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011317</link>
    <topic>ජනමාධ්‍ය හා ප්‍රවෘත්ති අමාත්‍යාංශයේ ප්‍රාදේශීය කාර්යාල පිහිටුවයි</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ජනමාධ්‍ය හා ප්‍රවෘත්ති අමාත්‍යාංශයට අනුබද්ධිතව ප්‍රාදේශීය කාර්යාල පිහිටුවීමට එම අමාත්‍යාංශය පියවර ගෙන ඇත.එහි පළමු කාර්යාලය මහනුවරදී විවෘත කෙරුණු අතර ඉදිරියේදී අනුරාධපුර, හම්බන්තොට, බිබිල යන ප්‍රදේශවල සම්බන්ධිකරණ කාර්යාල පිහිටුවීමට නියමිතය.ජනමාධ්‍ය හා ප්‍රවෘත්ති අමාත්‍යාංශය ජනතාවට සමීප කරවමින් ප්‍රාදේශීය මට්ටමින් ඉටුවියයුතු අවශ්‍යතා හඳුනාගෙන ඊට පිළියම් යෙදීම මෙම කාර්යාල පිහිටුවීමේ අරමුණ බව ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011318</link>
    <topic>එංගලන්තයේ ලක්දියණියකගෙන් මීරිගම රෝහලට පරිත්‍යාගයක්</topic>
    <author>කොටදෙනියාව සමූහ එම්.පී. කුමාර</author>
    <content>එංගලන්තයේ වෙසෙන ලක්දියණියක සිය උපන් දිනය නිමිත්තෙන් මීරිගම මූලික රෝහලේ ප්‍රයෝජනය සඳහා නවීනතම රුධිර වේග මාපක යන්ත්‍ර පහක් පිරිනැමීම පසුගියදා එම රෝහලේදී සිදු විය.මතුගම ප්‍රදේශයේ පදිංචිව සිට කළක් තිස්සේ එංගලන්තයේ වෙසෙන කුමුදු කුමාරි මෙන්ඩිස් මහත්මිය මේ පරිත්‍යාගය කරනු ලැබුවාය. මීරිගම ප්‍රදේශයේ වෙසෙන ඇගේ ඥාතීන්ගේ මැදිහත්වීම මත මේ පරිත්‍යාගය සිදුවිය.ඇය මීරිගම මූලික රෝහලේ කායික රෝග විශේෂඥ වෛද්‍ය නිලන්ත ගමගේ මහතා ඇතුළු කාර්ය මණ්ඩලය වෙත මේ රුධිර වේග මාපක කට්ටල බාර දුන්නාය.උපන් බිම ගැන සොයා බලන ලක්මවට ආදරය කරන මෙවැනි දූ පුතුන්ගෙන් ලැබෙන සහාය නිසා මෙරට අසරණ රෝගීන්ට ලැබෙන සහනය කිව නොහැකි තරම් වටින්නේ යැයි ඒ අවස්ථාවේ දී අදහස් දැක්වූ විශේෂඥ වෛද්‍ය නිලන්ත ගමගේ මහතා පැවසීය.වෛද්‍යවරුන් වන රුවන් සමරවීර, කේ.ඒ.ඊ.සී. ප්‍රේමරත්න යන මහත්වරුන්ද රෝහල් සංවර්ධන පදනමේ සභාපති චාල්ස් උඩුමාන් මහතා ඇතුළු රෝහල් කාර්ය මණ්ඩලයේ සාමාජික පිරිස්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011319</link>
    <topic>ඕ‍සෝන් වියන රැකගැනීමේ ද ආසියානු සමුළුව ශ්‍රී ලංකාවේ දී</topic>
    <author/>
    <content>දකුණු ආසියානු කලාපයේ සියලුම රටවල ඕසෝන් වියන සුරැකීම සඳහා වන මොන්ට්‍රියල් සංවිධානයේ නිලධාරින්ගේ රැස්වීම මැයි මස 27 සිට 31 දක්වා ශ්‍රී ලංකාවේ දී පැවැත්වේ.මේ සඳහා අමෙරිකා එක්සත් ජනපදය, ඕස්ට්‍රේලියාව, ජපානය සහ යුරෝපා පාර්ලිමේන්තුවේ නියෝජිත පිරිසක් ඇතුළු නියෝජිතයන් 40ක් පමණ සහභාගි වීමට නියමිතය.මෙහි ප්‍රධාන රැස්වීම පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතාගේ ප්‍රධානත්වයෙන් පැවැත්වේ. ආසියානු කලාපයේ ඕසෝන් වියනට හානිකරන අහිතකර වායු සහ උපකරණ පාලනය සඳහා ජාත්‍යන්තර උපදෙස් හා සහයෝගය ලබාගැනීමේ අරමුණින් මේ සමුළුව පැවැත්වෙනු ඇත.ශ්‍රී ලංකාවේ ඕසෝන් වියන සුරැකීමට ගත් පළමු පියවර වශයෙන් 2010 වර්ෂයේ ජනවාරි මස පළමුවැනි දින සිට ක්ලෝරොෆ්ලොරොකාබන් හෙවත් CFC භාවිත කරන ලද ශීතකරණ, වායුසමීකරණ යන්ත්‍ර, සුවඳ විලවුන් හා පළිබෝධ නාශක ආනයනය නවතා දමනු ලැබීය.මෙහි තවත් පියවරක් වශයෙන් වසර 2015 දී ඕසෝන් වියන හානිවීමට බලපාන හයිඩ්‍රොක්ලෝරෝ, ෆ්ලෝරා කාබන් වැනි රසායන වර්ග සහිත නවීන ශීතකරණ හා වායුසමනය යන්ත්‍ර ආනයනය කිරීමද පාලනය කෙරෙනු ඇත.ඔසෝන් ස්ථරයට හානි කරන රසායනික ද්‍රව්‍ය භාවිතයෙන් ඉවත් කිරීම සඳහා පිහිටුවා ඇති මොන්ට්‍රියල් සංවිධානයේ නියමයන්ට අනුව මේ වනවිට එවැනි රසායනික ද්‍රව්‍යයන් 96කින් 54 ක්ම ශ්‍රී ලංකාවට ආනයනය කිරීම සම්පුර්ණයෙන්ම තහනම් කර ඇත.රසායනික වර්ග 40ක් අන්තර්ගත වන HCFC ඛාණ්ඩයේ වායු මඟින් ක්‍රියාකරන පැරණි සහ භාවිත කළ ශීතකරණ හා වායු සමීකරණ යන්ත්‍ර 2013 වසරේ ජනවාරි මස 01 වැනි දින සිට ශ්‍රී ලංකාවට ආනයනය කිරීම සීමා කෙරිණි. මේ අයුරින් වසරකට 20% බැගින් වන පරිදි ආනයනය පාලනය කරමින් වසර 2020 වනවිට මේ උපකරණ ආනයනය සම්පූර්ණයෙන්ම තහනම් කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011320</link>
    <topic>අමෙරිකන් ජාතිකයාගේ මුදල් සොරාගත්සංචාරක මඟපෙන්වන්නා අත්අඩංගුවට</topic>
    <author>කළුතර මධ්‍යම සමූහ</author>
    <content>උතුරු කළුතර ප්‍රදේශයේ ලැගුම්හලක නවාතැන්ගෙන සිටි අමෙරිකන් ජාතිකයකු සතු රුපියල් හතළිස් දාහක් වටිනා විදේශීය මුදල් නෝට්ටු සොරාගැනීමේ සිද්ධියක් සම්බන්ධයෙන් සැකපිට සංචාරක මඟපෙන්වන්නකු උතුරු කළුතර පොලිසිය මඟින් අත්අඩංගුවට ගෙන ඇත.රාත්‍රී කාලයේ තම කාමරයට ඇතුළු වූ අයකු තම මුදල් සොරකම් කොට ඇති බවට අමෙරිකන් ජාතික ඇලන් ස්ටීවන් යන අය කළ පැමිණිල්ලකට අනුව රුපියල් හතළිස් දාහක් වටිනා අමෙරිකන් ඩොලර් නෝට්ටුද සමඟ සැකකරු අත්අඩංගුවට ගෙන තිබේ.උතුරු කළුතර පොලිසියේ වැඩබලන ස්ථානාධිපති අල්විස් මහතාගේ උපදෙස් මත අපරාධ විමර්ශන අංශයේ නිලධාරින් සැකකරු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011321</link>
    <topic>වෙනත් රැකියාවක් ‍කරන ගමන්යුද හමුදාව‍ට එක්වන්න වරම්</topic>
    <author>චන්ද්‍රිකා පෙරේ‍රා</author>
    <content>වෙනත් රැකීරක්ෂාවල නිරතවෙමින් ශ්‍රි ලංකා යුද හමුදා ස්වේච්ඡා බල සේනාව‍ට එක්ව උප සේවාවක් ලෙස එහිද රාජකාරි කිරීමට සමාජයේ විවිධ තරාතිරමේ පුද්ගලයින්ට අවස්ථාවක් සැළසීමට යුද හමුදාව මේ දිනවල පිඹිරුපත් සකසයි.සිය උගත්කමට,හැකියාවට දක්ෂතාවය හා වෘත්තියට අනුකූලව හමුදා නිල තල ද මේ අයට පිරිනැමෙන අතර වෛද්‍ය,නීතිඥ,ඉංජිනේරු,හෙද,පෙදරේරු හෝ වෙනත් ‍ඕනෑම වෘත්තියක යෙදෙන්නකුට එම රැකියාවේම නිරතවෙමින් ස්වේච්ඡා බලසේනාවට එක්ව සේවය කිරීමට මෙමගින් හැකි බව එම ‍බලසේනාවේ සේනාංකාධිපති මේජර් ජෙනරාල් ප්‍රසාද් සමරසිංහ මහතා දිනමිණට පැවසීය.මේ සඳහා අවශ්‍ය නීතියට බලය පැවරී ඇති අතර බඳවා ගන්නන් හට නියමිත පුහුණුව ලබාදී සුදුසු නිලයට ඇතුල් කැර ඒ සඳහා හිමි වරප්‍රසාද (නිල ඇඳුම,රථය ආදිය)ද ලබා දෙයි.අවශ්‍ය විටක හමුදා සේවයට කැඳවන මේ අයට වෛද්‍ය අධාර,රක්ෂණය ආදී යුද හමුදා පුද්ගලයාට ලැබෙන සියලු වරප්‍රසාද හිමි අතර තමන් යෙදෙන රැකියාවේ නිරත වෙමින් එම වැටුප ලබා ගැනීමටත් හමුදා සේවයේ නිරත කාලයට දීමනාවක් ලබා ගැනීමටත් හිමිකම ලැබේ.සිය වෘත්තියේ යෙදෙමින් උපසේවයක් ලෙස යුද හමුදාසේවයේ ගෞරවනීය ව කටයුතු කිරීමට මෙමගින් අවස්ථාව සලසාගත හැකිය.මේ වන විට නිත්‍ය සේවයක් ලෙස යුද හමුදා ස්වේච්ඡා බලකාය පවතින අතර එය ආරම්භක යුගයේ උපසේවය පැවතිනි. 1980 පමණ සිට මෙරට ඇති වූ ත්‍රස්තවාදී ප්‍රචණ්ඩත්වය සමඟ ශ්‍රි ලංකා යුද හමුදා ස්වේච්ඡා බල සේනාව‍ නිත්‍ය සේවාව‍ක් බවට පත්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011322</link>
    <topic>හින්දු රැඳවියන්ට තෑගි අරන්විග්නේශ්වරන් මැගසින් බන්ධනාගාරයට යයි</topic>
    <author>බුද්ධිකා ඉඹුලාන</author>
    <content>හෙටට (14) යෙදෙන තෛපොංගල් උත්සවය වෙනුවෙන් මැගසින් බන්ධනාගාරයේ සිටින හින්දු රැඳවියන්ට තෑගි පිරිනැමීමට උතුරු පළාත් ප්‍රධාන ඇමැති සී.වී. විග්නේෂ්වරන් මහතා ඊයේ (12) එම බන්ධනාගාරයට ගොස් ඇත.හින්දු ආගමික රැඳවියන් 140කට පමණ විග්නේෂ්වරන් මහතා සම්ප්‍රදායික වෙට්නි සහ ලඩ්ඩු පිරිනමා තිබේ.මෙහිදී එල්.ටී.ටී.ඊ. සැකකාර රැඳවියන්ද හමු වූ විග්නේෂ්වරන් මහතාට එම රැඳවියන් පවසා ඇත්තේ තමන් එල්.ටී.ටී.ඊ, සාමාජිකයන් ලෙස කළ වැරැදි ගැන කනගාටු වන බවත්, ජනාධිපතිතුමන් සමඟ සාකච්ඡා කැර හෝ තමන්ට ඉක්මනින් පුනරුත්ථාපනය ලබා දී සමාජ ගත කරන ලෙසත්ය.තමන්ට වඩා වැරැදි කළ හිටපු එල්.ටී.ටී.ඊ, නායකයන් පුනරුත්ථාපනය ලබා සමාජගත වී ඇති බැවින් තමන්ටද එම අවස්ථාව ඉක්මනින් ලබාදීමට කටයුතු යොදන ලෙස විග්නේෂ්වරන් මහතාගෙන් එම රැඳවියන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011323</link>
    <topic>දින 2ක‍ට වඩා උණ තිබෙන දරුවන් කිසිම හේතුවක් නිසා නිවෙසේ තබා ගන්න එපා</topic>
    <author>සන්ධ්‍යා කරුණාරත්න</author>
    <content>දින දෙකකට වඩා උණ තිබෙන දරුවකු කිසිම හේතුවක් නිසා නිවසේ රඳවා තබා නොගත යුතු බව කොළඹ රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහතා පවසයි.අනිවාර්යයෙන්ම දරුවාගේ රුධිර පරීක්ෂාවක් (Full blood count) සිදු කර ඉදිරි ප්‍රතිකාර ලබා දිය යුතු බව ද ඒ මහතා දෙමාපියන්ට දැනුම් දෙයි.දරුවකුට දින දෙකක් උණ තිබෙන්නේ නම් තුන් වැනි දිනයේදී රුධිර පරීක්ෂාවක් සිදු කළ යුතු බවත් එමඟින් දරුවා ඩෙංගු ගොදුරු වී ඇතිද යන්න සොයා බලා ප්‍රතිකාර කිරීමෙන් දරුවාගේ ජීවිතය ආරක්ෂා කර ගත හැකි බවත් හෙතෙම පැවැසීය.උදාහරණයක් විදියට පසුගිය දිනකදී දවස් හතක් උණ හැදුණු දරුවකු නිවසේ තබා ගෙන සිට රෝහලට ඇතුළත් කිරීමෙන් දරුවා මරණයට පත් වූ බවත් ප්‍රමාද වී රෝහලට ඇතුළත් කිරීමෙන් වෛද්‍යවරුන්ට පවා ප්‍රතිකාර කළ නොහැකි තත්ත්වයක් පවතින බවත් ඒ මහතා ප්‍රකාශ කළේය.ස්ටීරොයිඩ් නොවන ඖෂධ වර්ග ඉබියුප්‍රොෆේන් වැනි ඖෂධ උණට ලබා නොදිය යුතු අතර පෞද්ගලික රෝහල්වලට දරුවන් ඇතුලත් කරන්නේ නම් පහසුකම් පවතින රෝහල්වලට ඇතුළත් කිරීම ප්‍රධාන වේ.එක් වරක් ඩෙංගු වැළඳුණ දරුවකුට නැවත වතාවක් ඩෙංගු වැළඳුණහොත් ජීවිත අවදානමක් පවා පැමිණිය හැකි බව ද ඒ නිසා තමා ජීවත් වන අවට පරිසරය මදුරුවන් බෝ නොවන ලෙස පිරිසිදුව තබා ගත යුතු බව ද වෛද්‍ය හේවගේ මහතා කීය.තම ප්‍රදේශයේ කවුරුන් හෝ දරුවකුට ඩෙංගු උණ රෝගය වැළඳී තිබෙන්නේ නම් එම ප්‍රදේශයේ ඩෙංගු උණ රෝගය පැතිර යාමේ අවදානමක් පවතින බවත් ඒ අනුව ප්‍රදේශයේ ඩෙංගු පැතිර යාමේ අවදානමක් පවතින බව සෞඛ්‍ය වෛද්‍ය නිලධාරි කාර්යාලයට දැනුම් දිය යුතු බවත් ඒ මහතා ප්‍රකාශ කළේය.ඩෙංගු උණ රෝගයට ප්‍රතිකාර ලබා ගැනීමට පැමිණෙන දරුවන්ට ප්‍රතිකාර ලබාදීමට අවශ්‍ය සියලුම පහසුකම් සහ ඖෂධ වර්ග රෝහල සතුව පවතින බව ද ඔහු කීය‍..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011324</link>
    <topic>රන්මඟපාය ජනපති අතින් ජනතා අයිතියට</topic>
    <author>කඩුවෙල සමූහ සහ කෝට්ටේ මධ්‍යම සමූහ, අවිස්සාවේල්ල විශේෂ</author>
    <content>බස්නාහිර පළාත් මාර්ගස්ථ මගී ප්‍රවාහන අධිකාරියේ ප්‍රධාන කාර්යාල ගොඩනැගිල්ල “රන්මඟ පාය” ජනාධිපති මහින්ද රාජපක්ෂ මහතාගේ සුරතින් පෙරේදා (11) පෙරවරුවේ ජනතා අයිතියට පත්කෙරිණි.මහින්ද චින්තන වැඩපිළිවෙළ යටතේ සෑම මගියකුටම යහපත් ප්‍රවාහන සේවාවක් ලබාදීමේ අරමුණින් සියලු පහසුකම් සහිත, වැරදි අවම වූ සේවාවක් ලබාදෙන බවත්, ඒ යටතේ පෙර ගෙවුම් කාඩ්පත් ක්‍රමය මගී ජනතාව වෙත හඳුන්වා දෙන අතර, සියලු බස් රථ ඒකාබද්ධ කාලසටහනක් යටතට ගැනෙන බව‍, බස්නාහිර පළාත් ඇමැති උපාලි කොඩිකාර මහතා පැවැසීය.ජනාධිපති මහින්ද රාජපක්ෂ මහතා විසින් මාර්ගස්ථ මගී ප්‍රවාහන අධිකාරියේ නව වෙබ් අඩවිය විවෘත කිරීම, ත්‍රිරෝද රථ හිමියන් සඳහා ටැක්සි මීටර පිරිනැමීම, ස්වයං රැකියා නියුක්තිකයන් සඳහා ඩි‍මෝ රථ ප්‍රදානය කිරීමද මෙහි දී සිදුකෙරිණි.මෙම අවස්ථාවට පරිසර හා පුනර්ජනනීය බලශක්ති අමාත්‍ය සුසිල් ප්‍රේමජයන්ත, ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, පාර්ලිමේන්තු මන්ත්‍රීවරුන්, පළාත් සභා මන්ත්‍රීවරුන්, මාර්ගස්ථ මගී ප්‍රවාහන අධිකාරියේ සභාපති අමිල රන්මණ්ඩල මහත්වරුන්, නගරාධිපතිවරුන්, රාජ්‍ය නිලධාරින් මැති ඇමැතිවරුන් විශාල පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=n14011326</link>
    <topic>දිවයිනේ වෙරළ ආශ්‍රිත නාන තොටුපොළවල් සංවර්ධනය කෙරේ</topic>
    <author/>
    <content>දිවයින අවට මුහුදේ සහ නාන තොටුපොළවල සාගර පරිසරය ආරක්ෂා කිරීම හා එම ස්ථාන අන්තර්ජාතික මට්ටමේ පහසුකම්වලින් හෙබි ස්ථාන බවට පත් කිරීම සඳහා නව වැඩපිළිවෙළක් සමුද්‍රීය පරිසර ආරක්ෂණ අධිකාරිය මඟින් ආරම්භ කර ඇත.පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතාගේ උපදෙස් පරිදි සිදු කරන මෙම වැඩපිළිවෙළ තෝරා ගත් මුහුදු කලාපවල ප්‍රධාන නාන තොටුපොළවල් ආශ්‍රිතව ක්‍රියාත්මක කෙරේ. විශේෂයෙන්ම වෙරළ ආශ්‍රිත නාන තොටුපළවල ඇති ජලය නෑමට සුදුසු තත්ත්වයට පත්කිරීමේ අරමුණින් මෙම වැඩපිළිවෙළ ආරම්භ කිරීමට නියමිතයි.ඒ අනුව මාසිකව මුහුදු ජල සාම්පල් පරීක්ෂා කිරීම, වෙරළ භාවිත කරන පිරිස් සඳහා දැනුම්වත් කිරීමේ වැඩසටහන් පැවැත්වීම, ජීවිත ආරක්ෂක නිලධාරීන් සඳහා නිරීක්ෂණ කුටි ඉදිකිරීම, වැසිකිළි පහසුකම් ඇති කිරීම, ඇඳුම් මාරු කරන ස්ථාන ස්ථාපිත කිරීම, බීමට සහ නෑමට ජල පහසුකම් සැපයීම සහ නාන තොටුපළ භාවිත කරන්නන්ගේ ක්‍රියාවන් පරිසර හිතකාමී ලෙස පාලනය කිරීමට ක්‍රමවේදයක් සකස් කිරීම මෙම වැඩපිළිවෙළ යටතේ සිදු කෙරෙනු ඇත.වෙරළබඩ ප්‍රදේශයේ ජනගහනය අධික වීම සහ හෝටල් හා කර්මාන්ත ඉදිවීමත් සමඟ සමුද්‍රීය පරිසරය දූෂණයට ලක් වීමේ අවදානමක් පවතී. වසර 2016 දී සංචාරකයන් ලක්ෂ 25ක් ශ්‍රී ලංකාවට ආකර්ෂණය කර ගැනීමේ ඉලක්කය කරා යාමේදී මහින්ද චින්තනයේ දැක්වෙන මෙරට සංචාරකයන්ගේ පාරාදීසයක් බවට පත්කිරීමේ වැඩපිළිවෙළට ද මෙමගින් දායකත්වයක් සපයනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r1401131</link>
    <topic>රටම මවිත කළ සචිත්ගේ ‘මනු ලෝ සිත්තම්’</topic>
    <author>ඡායාරූප-ඌව පළාත් සමූහ - මාපා බණ්ඩාර</author>
    <content>“මනු ලෝ සිත්තම්” ඒක පුද්ගල ආලේඛ්‍ය සිතුවම් දැක්මේ ප්‍රදර්ශනය ලුණුගල මහ විදුහලේදී පැවැත්වීය. ලුණුගල - සුමුදුගම පදිංචි සචිත් ගිහාන් ශාලින්ද සිසුවා සිතුවම් දැක්ම ඉදිරිපත් කර තිබිණ.ශ්‍රී ලංකාවේ සහ විදේශීය රටවල දේශපාලඥයින්ගේ සහ කලාකරුවන්ගේ උඩුකය ඇතුළත් ඡායාරූප සියයක් පමණ ඇඳ ප්‍රදර්ශනයට ඉදිරිපත් කර තිබිණ.එයට අමතරව ලුණුගල ප්‍රදේශයේ ආයතන ප්‍රධානීන්ගේ රුවද සිතුවම් කර තිබිණ. ගිහාන් ශාලින්ද සිසුවා 2013 වසරේදී මොනරාගල දිස්ත්‍රික්කයේ අපොස උසස් පෙළ විභාගයේ කලා අංශයෙන් ප්‍රථමයා බවට පත්ව විශ්වවිද්‍යාල වරම් ද ලබා සිටී. මොහු ලුණුගල මහ විදුහලෙන් සහ වෙල්ලස්ස ජාතික පාසලෙන් අධ්‍යාපනය ලබා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r1401132</link>
    <topic>මහවෙල අඹන්ගඟ රක්ෂිතයේදී සාගර සරසවියේ සිසුන් 5ක්නිධන් හාරද්දී කොටු වෙති</topic>
    <author>ඉන්දික පොල්කොටුව</author>
    <content>මහවෙල රජ්ගම්මන අඹන්ගඟ රක්ෂිතයට යාබද ඉඩමක නිධන් හාරමින් සිටි සාගර විශ්වවිද්‍යාලයේ සිසුන් බව කියන පස්දෙනකු සමඟ තවත් තිදෙනකු පොලිසිය විසින් අත්අඩංගුවට ගනු ලැබ ඇත.පොලිසියට ලද තොරතුරක මත විශේෂ පොලිස් කණ්ඩායමක් 11දා අලුයම 1.00ට පමණ එම ප්‍රදේශය වැටලූ අතර එහිදී සැකකරුවන් සමඟ වතුර මෝටරයක්, උදලු, අලවංගු, කැති, කිනිසි, මල්, බුලත් ඇතුළු භාණ්ඩ තොගයක් පොලිසිය අත්අඩංගුවට ගෙන තිබේ.නිධානය ලබාගැනීම සඳහා බිලිදීමට ගෙනැවිත් තිබු කුකුළකුද එහි සිටි බව පොලිසිය පවසයි.සිද්ධියට සම්බන්ධ කට්ටඩියා ලෙස කටයුතු කැර ඇත්තේද සාගර විශ්වවිද්‍යාලයේ සිසුවකු බව පොලිස් පරීක්ෂණ මඟින් අනාවරණය වී ඇත.මාතලේ කොට්ඨාස ජ්‍යෙෂ්ඨ පොලිස් අධිකාරි පාලිත ප්‍රනාන්දු, සහකාර පොලිස් අධිකාරි කේ. එල්. ගීගනගේ මහත්වරුන්ගේ උපදෙස් මත මහවෙල පොලිස් ස්ථානාධිපති පොලිස් පරීක්ෂක සාරානාත් සමරකෝන් මහතාගේ මෙහෙයවීමෙන් උප පොලිස් පරීක්ෂක එස්. කේ. හේරත්, පොලිස් සැරයන්වරුන් වන 63963 ටිකිරිබණ්ඩා, 578285 උපාලි, පොලිස් කොස්තාපල්වරුන් වන 57293 හේරත්, 52237 වසන්ත ඇතුළු නිලධාරින් පිරිසක් මෙම වැටලීම සිදුකර ඇත. වැටලීම සිදුකළ අවස්ථාවේ අඩි 5 ½ ක පමණ ගැඹුරට වළක් හාරා තිබූ බව පොලිසිය පවසයි.මාතලේ ප්‍රධාන මහේස්ත්‍රාත් සම්පත් ගමගේ මහතා හමුවට සැකකරුවන් ඉදිරිපත් කිරීමෙන් පසු මෙම 21 දා තෙක් ඔවුන් රක්ෂිත බන්ධනාගාර ගත කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r1401133</link>
    <topic>දංගොල්ලේ දී සෙට් එකක් සූර්වී පොලිසියේ තොප්පි ගලවලා</topic>
    <author>මහනුවර දකුණ විශේෂ</author>
    <content>මහනුවර දංගොල්ල ප්‍රදේශයේ රාත්‍රී මුර සංචාරයේ යෙදුණු පොලිස් නිලධාරීන් තිදෙනකුගේ රාජකාරියට බාධාකරමින් බීමත් පිරිසක් විසින් ඒ අයගේ නිල හිස් වැසුම් (කැප්) ගලවාගෙන පලායාමේ සිද්ධියක් වාර්තා වෙයි.ඉකුත් 10දා සිද්ධිය වූ ස්ථානයට ජංගම පොලිස් කණ්ඩායමක් ළඟාවෙද්දී පිරිස පලාගියත් පෙරේදා (11) කළ හදිසි සෝදිසි මෙහෙයුමකදී එක් සැකකරුවකු දංගොල්ල නෙළුම්පොකුණ ප්‍රදේශයේදී අත්අඩංගුවට ගැනීමට හැකිව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r1401134</link>
    <topic>හෝමාගම යාච්ඤා මධ්‍යස්ථානයක්ගිනිතබා විනාශ කරලා</topic>
    <author>මංජුල හිරිපිටිය හෝමාගම සංචාරක</author>
    <content>හෝමාගම පිටිපන පන්සල හංදිය ප්‍රදේශයේ නිවෙසක පවත්වාගෙන ගිය දේව යාච්ඥා මධ්‍යස්ථානයකට ඊයේ (12) අලුයම 2ට පමණ කිසියම් පිරිසක් විසින් ගිනිතබා ඇතැයි හෝමාගම පොලිසිය පවසයි.ගිනි තබන අවස්ථාවේදී නිවෙසේ සාමාජික සාමාජිකාවන් ඉඳ ඇති අතර මේ යාච්ඥා මධ්‍යස්ථානය පිහිටි නිවෙස ඉදිරිපිට පෙරදින (11) “ අවසන් නිවේදනයයි” වර්ල්ඩ් විෂන් මුදල් මඟින් බෞද්ධ ජනතාව ක්‍රිස්තියානු ආගමට හැරවීමේ වැඩපිළිවෙළ වහාම නවත්වනු.එසේ නොකළහොත් ජීවිත හා දේපළවලට වගකියනු නොලැබේ” බව මීට සිංහ සේනාංකය සඳහන් දැන්වීමක් ගසා තිබුණි.මේ නිවෙසේ දොරවල් ජනෙල් රැසක් ගිනි ගැනීමෙන් දැඩිසේ අලාභ සිදු වී ඇති අතර නිවෙස තුළට ගින්න පැතිරගොස් නැතැයි පොලිසිය පවසයි.මේ නිවෙසේ වසර 15ක පමණ කාලයක පටන් යාච්ඥා කරන බවත් මේ සඳහා අපගේ සිම් චත්‍රරස්‍ර සුබ ආරංචි සභාවේ සාමාජික සාමාජිකාවන් පමණක් සහභාගී වන බවත් එම නිවෙසේ සාමාජිකයකු පැවැසීය.ඉහත සඳහන් දැන්වීම නිවෙස ඉදිරිපිට තාප්පයේ ගසා තිබූ අයුරු දුටු බවත් දින කිහිපයක සිට රාත්‍රී කාලයට අවදියෙන් සිටි නමුත් පෙරේදා (11) රාත්‍රී 12.00 පසු වී නිදාගැනීමෙන් පසුව අලුයම 2.00ට පමණ කිසියම් පිරිසක් පැමිණ ගිනි තබා ‍ෙගාස් තිබූ බවත් පැවැසූ ගෙහිමියා සුළු මොහොතකින් අවදි වූ නිසා සිදු වන්නට ගිය විනාශය වළක්වා ගැනීමට හැකි වූ බවද සඳහන් කළේය.සිද්ධිය සම්බන්ධයෙන් මෙතෙක් කිසිවකු අත්අඩංගුවට ගෙන නොමැති අතර හෝමාගම (උතුර) පොලිස් අධිකාරී බැසිල් ක්‍රිෂාන්ත මහතාගේ උපදෙස් මත හෝමාගම පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r1401135</link>
    <topic>ධීවර යාත්‍රාවක් ඇතුළේ පොල්ලකින් ගසා ධීවරයෙක් මරා දාලා: 2ක් මුහුදට වැටිලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>හම්බන්තොට මුහුදේදී පසුගිය 10වන දින උදේ 10.00ට පමණ බහුදින ධීවර යාත්‍රාවක් තුළ සිදුවූ ගැටුමකින් එක්පුද්ගලයකු මියගොස් තවත් ධීවරයින් දෙදෙනකු මුහුදට වැටී ඇත.මෙසේ මියගොස් ඇත්තේ දික්වැල්ල නිල්වැල්ල කලපුමෝදරවත්ත ලිපිනයේ පදිංචි අබේසූරිය පටබැඳිගේ සරත් නැමැත් 49 හැවිරිදි ධීවර කාර්මිකයෙකි. සිද්ධියේදී මුහුදට වැටී ඇති ධීවරයින් දෙදෙනකු තවත් ධීවර යාත්‍රාවකින් බේරාගෙන ගොඩබිමට ගෙනැවිත් ඇත.සිද්ධිය සැලවෙන අයුරු මෙසේය.පසුගිය මස 26 වැනි දින නිල්වැල්ල ධීවර වරායෙන් “දුෂාන් පුතා” නමැති බහුදින ධීවර යාත්‍රාවේ නැඟී යාත්‍රා හිමියා ඇතුළු සිව් දෙනකු ඈත මුහුදේ මසුන් මැරීමට ගොස් ඇත.දින 16ක පමණ කාලයක් රැකියාවේ යෙදී සිටින අතර වාරයේ යාත්‍රා හිමියා වන (ස්කිපර්) ලාල් චන්ද්‍රරත්න නැමැති අය හදිසියේ ලෙඩවීම නිසා 10 වැනි දින ඔලුවිල් වරායට ගෙන ගොස් ඔහු රෝහලට ඇතුළත් කර තිබේ.මේ යාත්‍රාව මෙහෙයවීම සඳහා ‍යාත්‍රා හිමියාගේ මස්සිනා වන අයකු ගෙන්වා ගැනීමෙන් පසු යාත්‍රාව 10වැනි දින හම්බන්තොටින් නිල්වැල්ල බලා ධාවනය කර ඇත.මෙහිදී යාත්‍රා හිමියාගේ මස්සිනා යාත්‍රාවේ සිටි තිදෙනා සමඟ සිදුකරගෙන ඇති ගැටුමෙන් පසු යාත්‍රා හිමියාගේ මස්සිනා පොල්ලකින් ධීවරයින් තිදෙනාට පහරදී තිබේ. පොලු පහරවල් වැදීම නිසා ධීවරයින් දෙදෙනකු මුහුදට වැටී ඇති අතර එක් අයකු යාත්‍රාව තුළ මරණයට පත්වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r1401136</link>
    <topic>තේ වත්තකමළ සිරුරක්</topic>
    <author>සොරණාතොට සමූහ</author>
    <content>ස්ප්‍රිංව‍ැලි නාවලවත්ත තේවත්තක තිබී දෙදරු පියකුගේ මළ සිරුරක් ඊයේ (12) සොයාගනු ලැබිනැයි බදුල්ල පොලිසිය කියයි.ලැබුණු තොරතුරක් මත මළසිරුර සොයාගත් අතර ඒ අසල තිබී හිස් වස බෝතලයක් හා ඇඳුම් සොයාගත් බව පොලිසිය පැවසීය.මෙසේ මියගොස් ඇත්තේ ස්ප්‍රිංවැලි බැද්දේගම පල්ලේගෙදර එස්.එම්. ගුණරත්න (45) නැමැත්තෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r1401137</link>
    <topic>හමුදා රියේ ගැටීඅයෙක් රෝහලේ</topic>
    <author>කන්තලේ සමූහ</author>
    <content>ත්‍රිකුණාමලය මඩකළපුව ප්‍රධාන මාර්ගයේ ඊච්චලම්පත්තු වට්ටවාන් ප්‍රදේශයේදී පෙ‍රේදා (09) යුද හමුදා ට්‍රක් රථයක හැපුණු පුද්ගලයකු බරපතළ තුවාල ලබා මඩකළපුව මහ රෝහලට ඇතුළත්කොට ඇතැයි සේරුනුවර පොලිසිය කියයි.බරපතළ තුවාල සහිතව රෝහල් ගතකර ඇත්තේ ඊච්චලම්පත්තු වට්ටවාන් ප්‍රදේශයේ පදිචි 50 හැවිරිදි පුද්ගලයෙකි.සේරුනුවර පොලිස‍ියේ රථවාහන අංශය සිද්ධිය සම්බන්ධයෙන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r1401138</link>
    <topic>මාරවිල කඩොලානක් අස්සේ අති නවීන කසිප්පු ස්කාගාරයක්</topic>
    <author>මාරවිල සමූහ මිහිරි විජේසේකර</author>
    <content>මාරවිල පොලිස් වසමට අයත් කුරුස පල්ලිය ආසන්නයේ කඩොලාන කැළෑවක නවීන තාක්ෂණය උපයෝගී කරගෙන මහා පරිමාණයෙන් පවත්වාගෙන යන ලද කසිප්පු ස්කාගාරයක් වැටලීමට හලාවත කොට්ඨාස දූෂණ මර්දන ඒකකයේ නිලධාරීහු සමත්වූහ.ගෝඩා ඩ්‍රෑම්ස් 64,800ක් අඩංගු බැරල් 30ක්, නිෂ්පාදනය කරන ලද කසිප්පු බෝතල් 250ක්, ගෑස්ලිප් 04ක්, ගෑස් සිලින්ඩර් 09ක්, කඹ, දඟර රැසක්, සීනි මිටි 08ක් හා කුඩා ප්‍රමාණයේ බෝට්ටුවක් හා කසිප්පු නිෂ්පාදනාගාරයේ සේවකයෙක් අත්අඩංගුවට ගෙන ඇත.කඩොල් කැලෑවේ වගුරු බිමේ ලෑලි භාවිතා කර සාදන ලද විශේෂිත අට්ටාලයක කසිප්පු නිෂ්පාදනාගාරය පවත්වාගෙන ගොස් තිබේ. මේ සඳහා අවශ්‍ය ජලය ලබා ගැනීමට විශේෂ නළ පද්ධතියක් ද සවිකර තිබුණි.දිනකට කසිප්පු බෝතල් 2000ක් මේ නිෂ්පාදනාගාරයේ නිපදවන බව මූලික පොලිස් පරීක්ෂණවලින් අනාවරණය වී තිබේ. මෙහි නිෂ්පාදනය කරන කසිප්පු කොළඹ, ජා - ඇළ ඇතුළු ප්‍රදේශවලට තොග වශයෙන් අලෙවිකරන බවද අනාවරණය වී තිබේ.හලාවත කොට්ඨාස භාර පොලිස් අධිකාරී සාලිය සිල්වා සහකාර පොලිස් අධිකාරි එස්.එස්.වීරසූරිය යන අයගේ උපදෙස් මත මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r1401139</link>
    <topic>දොස්තරගේ ‘ලාස්ට් වෝනින්’ එකටතවත් අරක්කු ෂොට් එකක්</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>ඔහු රජයේ තැපැල් සේවයෙන් විශ්‍රාම ලැබුවෙකි. මත්පැන් බීමට ගජ හපනෙකි. මොන තරම් ඊට ලොල්දැයි කිවහොත් උදේ තේ පානයට සරිලන්න ඔහුට මත් පැන් අවශ්‍ය. මධ්‍යසාර නොමැති අවස්ථාවලදී ඔහුගේ අතපය වෙව්ලන්නට ගනී. ඒ වෙව්ලීම නැති වෙන්න නම් මත් පැන් ‘ෂොට් එකක් ශරීරයට ඇතුල් කළ යුතුමය.එක්තරා දවසක සැදෑ සමයක අවන්හලක බීර බෝතලයක් තොල ගාමින් සිටියදී පෙරකී මගේ මිත්‍රයා ඉතාමත් තෙහෙට්ටු ලීලාවකින් අවන්හලට ගොඩ වූයේය. ඔහුගේ එක් අතක කොට්ටයකි. අනික් අතේ ට්‍රැවලින් බෑගයකි.හලෝ මචං කාලෙකින් දැක්කේ ඉතින් කොහොමද කියමින් පුටුවක් ඇද වාඩි විය. ඒත් සමඟම අරක්කු ½ක් ගෙනෙන ලෙස වේටර්ට අණ කෙළේය.සෑහෙන කලෙකින් දැක්කෙ කොහොමද ඉතින් වංහුං කියා ඔහු කතාවට වැටුනේය. ටිකකින් වේටර්වරයකු අරක්කු ½ ක් ගෙනවිත් මේසය මත තැබීය.අරක්කු ½ය දෙස ගිජු බැල්මක් හෙලු ඔහු සෝඩ මිශ්‍රණයද නොමැතිව දෙපාරකට අරක්කු ½ය හිස් කළේය.ඉතින් මචං කොහෙද මේ අතින් කොට්ට බෑග් එල්ලගෙන ට්‍රිප් එකක්වත් ගියාද ...? යයි ඇසු විට ඊට පිළිතුරු දෙමින් ... නැහැ මචං ‘ මම මේ රාගම ස්පිරිතාලයේ සතියක් විතර නතර වෙලා අද තමයි ටිකට් කැපුවේ ආයෙ එහෙම බීල එන්න එපාය කියල දොස්තර ලාස්ට් වෝනින් එකකුත් දුන්නා. යැයි ඔහු කීය.ඔහු තවත් අරක්කු ඩ්‍රෑම් එකක් ගෙන්වා ගෙන ගුඩුස් ගා කටේ හලා ගත්තේය. පසු දින මට දැනගන්නට ලැබුෙණ් අශුභ අාරංචියකි. එනම් ඔහු මිය ගිය පුවතය. පුරුද්ද මරණයෙන් කෙළවර විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r14011310</link>
    <topic>කිරිබත්ගොඩ  භාතිය මාවතේ ගමන් බෑ</topic>
    <author>ඡායාරූපය - ලයනල් පී. පෙරේරා කැලණිය විශේෂ</author>
    <content>මේ කිරිබත්ගොඩ නගරයට ළඟාවිය හැකි කෙටි මාර්ගයක් වන පමුණුවිල භාතිය මාවත මාර්ගයේ තත්ත්වයයි. කිසිදු බලධරයකුගේ නෙත ගැටී නොමැති මේ මාර්ගය පිළිසකර කරදීම මහඟු පුණ්‍යකර්මයකැයි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r14011311</link>
    <topic>මහනුවර නැවතුම්පළ නැතිව මගීන් වේලෙනවා</topic>
    <author>ඡායාරූපය - මධ්‍යම පළාත් විශේෂ පාලිත අලකේශ්වර</author>
    <content>මහනුවර “ඔරලෝසු කණුව” නව බස්පොළ විවෘත කිරීම පමාවීමේ හේතුවෙන් බස් ධාවන මාර්ග රැසක ගමන් ඇරඹෙන මේ බස් නැවතුම්පොළේ මගීන්ට බස් රථ පැමිණෙනතුරු අව් - වැසි පීඩාවලින් බේරීම සඳහා කඩපිල්වල සෙවණ පතන්නට සිදු වී තිබෙන අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r14011312</link>
    <topic>පොල්ගහවෙල පොල් වගාවටසතුන්ගෙන් තර්ජන</topic>
    <author>පොල්ගහවෙල විශේෂ - කරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයේ පොල් හා පලතුරු වගාවන්ට රිලවුන්, දඬුලේනුන් වැනි සතුන්ගෙන් සිදුවන හානිය දැනට විශාල වශයෙන් වැඩිවෙමින් පවතී.ප්‍රදේශයේ කඳු ආශ්‍රිත ගම්මානවල වගාවන්ට මේ සතුන්ගෙන් සිදුවන හානිය විශාල වශයෙන් වැඩි වී ඇති අතර මෙය ගැමි ආර්ථිකයටද විශාල තර්ජයක් වී ඇත.‍පොල් වගාවේ කුරුම්බා හා පලතුරු ගස්වල ගෙඩි විශාල වශයෙන් මෙම සතුන්ගේ හානියට ගොදුරුවන අතර මෙය ප්‍රදේශයේ පොල් නිෂ්පාදනය අඩුවීමට ද හේතුවක් වී තිබේ.‍ප්‍රදේශයේ ප්‍රධාන ආර්ථික වගාව වන පොල් වගාවට මෙම සතුන්ගෙන් සිදුවන හානිය ප්‍රදේශවාසීන්ට දැරිය නොහැකි තත්ත්වයට පත්වී ඇති අතර නිවැසියන් නොමැති අවස්ථාවල ඇතැම් නිවාසවලට ද රිලවුන් ඇතුළුවී පිසූ ආහාර හා වියළි ආහාර වර්ගවලටද හානි කරන බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=r14011313</link>
    <topic>කුරුණෑගල බෝයගනේ හමුදා කඳවුරේඅපජලයෙන් පරිසරයට හානි</topic>
    <author>වයඹ පළාත් සංචාරක - සේන ඉදිරිසිංහ</author>
    <content>කුරුණෑගල බෝයගනේ විජයබා යුද හමුදා කඳවුරෙන් ඉවතලන අපජලය අවට පරිසරයට මුදාහැරීම නිසා පරිසර දූෂණයක් පවතින බව ප්‍රදේශවාසීහු පවසති.මේ අපජලය අවට කුඹුරුවලට ගලා යාම හා උල්පත් ළිංවලට මුසුවීම නිසා ඒවා අපිරිසුදු තත්ත්වයක පවතින බව ද ඔව්හු කියති.මේ හේතුව නිසා ළිඳක් දැනටමත් වසා දැමීමට ගම්මුන්ට සිදු වී ඇත.මේ අපජලය නිසා ගම්වාසීන් විවිධ රෝගාබාධවලට ද ගොදුරු වී සිටිති.මේ සම්බන්ධයෙන් ඔවුන් කුරුණෑගල ප්‍රාදේශීය සභාවට, පරිසර අධිකාරියට හා මහජන සෞඛ්‍ය පරීක්ෂකවරයාට යොමුකොට ඇතත් මේවනතුරුත් ඊට නිසි පියවරක් ගෙන නොමැති බව ද කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=s1401131</link>
    <topic>ශ්‍රී ලංකාව කඩුලු 9කින් පාකිස්තානය පරදවමින් අරාබි වැලි කතරේ පළමු ටෙස්ට් ජය ලබයි</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>සුරංග ලක්මාල් ගේ ලකුණු 78 ට කඩුලු 4 ක අති විශිෂ්ට වේග පන්දු ප්‍රහාරය ආධාරයෙන් ශ්‍රී ලංකාව ඩුබායි ක්‍රිකට් ක්‍රීඩාංගණයේ පැවැති දෙවැනි ටෙස්ට් තරගයේදී පාකිස්තානය කඩුලු 9කින් පරාජය කළේය.මෙය ඇන්ජලෝ මැතිව්ස් ගේ නායකත්වය යටතේ ශ්‍රී ලංකා කණ්ඩායම විදෙස් තරග බිමකදී වාර්තා කළ පළමු ටෙස්ට් ජයග්‍රහණය විය.කෞශල් සිල්වා හා දිමුත් කරුණාරත්න යන ආරම්භක පිතිකරු යුගළය අර්ධ ශතක වාර්තා කරමින් ශ්‍රී ලංකාව ජයග්‍රහණය කරා ගෙන ගියහ. මේ දෙදෙනා ම ඊයේ වාර්තා කළේ ඔවුන්ගේ තෙවැනි ටෙස්ට් අර්ධ ශතක යි.සිල්වා ලකුණු 58 ක් ලබා ගත් අතර කරුණාරත්න නොදැවී ලකුණු 62 ක් ලබා ගත්තේය. තරගය අවසන් වන විට කුමාර් සංගක්කාර නොදැවී ලකුණු 9 ක් රැස්කර ගෙන සිටියේය.මේ ජයග්‍රහණයත් සමග දෙපිල අතර එක්සත් අරාබි එමීර් රාජ්‍යයේ පැවැත්වෙන තරග තුනකින් සමන්විත ටෙස්ට් ක්‍රිකට් තරගමාලාවේ තරග 1 – 0කින් පෙරමුණට ඒමට ශ්‍රී ලංකාව සමත් විය.තරගයේ පස්වැනි හා අවසාන දිනය වූ ඊයේ ලකුණු 137 ක ජයග්‍රාහී ඉලක්කයක් හඹා ගිය ශ්‍රී ලංකාව එක් කඩුල්ලක් පමණක් අහිමි කරගෙන අරාබි වැලි කතරේ ඔවුන්ගේ පළමු ටෙස්ට් ජයග්‍රහණය වාර්තා කළේය. ලක්මාල් ගේ වේග පන්දු හමුවේ පාකිස්තාන දෙවැනි ඉනිම ලකුණු 359කට අවසන් විය. ඊයේ ඔවුන්ගේ අවසන් කඩුලු 3 ම ලබා ගත්තේ ලක්මාල් ය. ඒ වෙනුවෙන් ඔහු ලබා දුන්නේ ලකුණු 16 ක් පමණි.ශ්‍රී ලංකාවට මේ ජයග්‍රහණය විශේෂ වන්නේ ඔවුන්ගේ වේග පන්දු යවන්නන් විසින් තරගය පුරාම අණසක පැතිරවීම නිසා ය . සුරංග ලක්මාල්, නුවන් ප්‍රදීප් හා ශමින්ද එරංග මේ තරගයේදී කඩුලු 15ක් ලබා ගත්හ.ශ්‍රී ලංකාව ඊයේ ජයග්‍රහණය කරා ගිය ගමනේදී දැවී ගිය එක ම පිතිකරුවා වූයේ කෞශල් සිල්වා ය. 41 වැනි ඕවරයේදී සයීඩ් අජ්මාල් ගේ පන්දුවට කඩුල්ල මුවා කරමින් සිල්වා මුළු ලකුණු 124 දී ආපසු ක්‍රීඩාගාරයට ගියේය. එසේ යන විට ඔහු හතරේ පහර 5 ක් සමග පන්දු 134කින් ලකුණු 58 ක් රැස්කර ගෙන සිටියේය. සිල්වා, පිටියේ තරග විනිසුරු ගේ තීරණය තෙවැනි විනිසුරුට යොමු කළද ඉන් ඵලක් නොවිණි.සිල්වා ඊයේ ලකුණු 24 ක් ලබා ගෙන සිටියදී දැවී යාමෙන් බේරිණි. අජ්මාල් ගේ පන්දුවට සිල්වා ගේ පිත්තෙන් නික්ම ගිය උඩ පන්දුව රැක ගැනීමට ‘කවර්’ ස්ථානයේ පන්දු රකිමින් සිටි අසාඩ් ෂෆික් අසමත් විය. පළමු ඉනිමේදීද පිත්තෙන් දස්කම් පෑ මේ ආරම්භක පිතිකරු කෞශල් සිල්වා එහිදී අගනා ලකුණු 95 ක් ලබා ගැනීමට සමත් විය. දිමුත් කරුණාරත්න පන්දු 125කට මුහුණ දෙමින් ලකුණු 62 ක් රැස් කළේය. හතරේ පහර 8 ක් ඔහුගේ නොදැවුණු ඉනිමට ඇතුළත්ව තිබිණි.ශ්‍රී ලංකා දෙවැනි ඉනිමේ 47 වැනි ඕවරයේ සයීඩ් අජ්මාල් ගේ පළමු පන්දුවට සංගක්කාර හතරේ පහරක් එල්ල කිරීමත් සමග තරගය සම ලකුණු තත්ත්වයට පිවිසියේය. ඊළඟ පන්දුවෙන් ‘සංගා’ ජයග්‍රාහී ලකුණ ලබා ගත්තේය. පළමු ඉනිමේදී සුවිශේෂී පිතිහරඹයක නියැලෙමින් ලකුණු 129 ක් වාර්තා කළ මහේල ජයවර්ධන ‘තරගයේ වීරයා’ ලෙස නම් කරනු ලැබිණි.වර්ෂාව හේතුවෙන් පෙරේදා තරගය ඕවර 15.3ක් ඉතිරිව තිබියදී නතර කිරීමට සිදුවූ නිසා ඊයේ පස්වැනි හා අවසාන දින තරගය ආරම්භ වූයේ මිනිත්තු 24කට කළින් පෙරවරු 9.36 ට ය. පාකිස්තානය කඩුලු 3 ක් අතැතිව ලකුණු 107 ක් ඉදිරියෙන් සිටිමින් ඊයේ තරගයට පිවිසියේය.දෙවැනි ඉනිමේදී ලක්මාල් ලකුණු 78කට කඩුලු 4 ක් ලබා ගත් අතර මෙය ඔහුගේ හොඳම ටෙස්ට් ක්‍රිකට් පන්දු යැවීම විය.පෙරේදා සිවුවැනි දින තරගය නතර කරන විට ලකුණුු 70ක් ලබා ගෙන සිටි කඩුලු රකින පිතිකරු සෆ්රාස් අහමඩ් ට ඊයේ තවත් ලබා ගත හැකිවූයේ ලකුණු 4 ක් පමණි. ඊයේ තරගයේ පස්වැනි ඕවරයේදී පන්දුව කෙළින් ම කඩුල්ලේ වැදීමෙන් අහමඩ් මුළු ලකුණු 334 දී දැවී ගියේය. මුළු ලකුණු 354 දී රහට් අලි (8) කඩුලු රකින ප්‍රසන්න ජයවර්ධන අතට උඩ පන්දුවක් දෙමින් දැවී ගිය අතර මෙය ප්‍රසන්න මේ ඉනිමේදී රැක ගත් 5 වැනි උඩ පන්දුව විය. තරගයේ 9 වැන්න විය.ශ්‍රී ලංකාවට තරගයේ ජයග්‍රහණය සඳහා ලකුණු 137ක ජයග්‍රාහී ඉලක්කයක් ලබා දෙමින්, පාකිස්තාන අමුළු ලකුණු 359 දී අවසන් කඩුල්ල ලෙසින් සයීඩ් අජ්මාල් දැවී ගියේද පන්දුව කෙළින්ම කඩුල්ලේ වැදීමෙනි. ශමින්ද එරංග ලකුණු 74කට කඩුලු 2ක්ද, රංගන හේරත් ලකුණු 132කට කඩුලු 2ක්ද ලබා ගත්හ.ශ්‍රී ලංකාවට අවශ්‍යව තිබූ ඒ තීරණාත්මක කඩුල්ල ලැබුනේ පෙරේදා සිවුවැනි දින තරගයේ 11 වැනි ඕවරයේ පළමු පන්දුවේදීය. ශ්‍රී ලංකාවට අභියෝගයක්ව තිබූ ඒ සබඳතාව බිඳ දැමුවේ සුරංග ලක්මාල් වේග පන්දු යවන්නා ය. ශ්‍රී ලංකාවට සහනයක් ගෙන දෙමින් ඒ උඩ පන්දුව අල්ලා ගත්තේ ප්‍රසන්න ජයවර්ධන කඩුලු රකින්නා ය. දැවී ගිය පිතිකරුවා වූයේ යූනුස් ඛාන් ය.ඕවර 80 අවසානයේ ශ්‍රී ලංකාව නව පන්දුව ලබා ගත්තේය. ඒ වන විට පාකිස්තානය කඩුලු 4 ක් දැවී ලකුණු 198 ක් ලබා ගෙන සිටියේය.මේ වන විට ශ්‍රී ලංකාවට අවශ්‍යව තිබුණේ මිස්බා උල්-හක් ගේ වටිනා කඩුල්ල ය. රංගන හේරත් ඔහුගේ දඟ පන්දුවෙන් ශ්‍රී ලංකාවට ඒ කඩුල්ල අත්කර දුන්නේය. ඒ වන විට යැවෙමින් තිබුණේ 96 වැනි ඕවරය ය. බිම පතිත වූ සැණින් කඩුල්ල වෙත හැරුනු පන්දුව පිත්ත පසුකර ගොස් මිස්බා උල්-හක් ගේ පිට ඉන්න සිප ගත්තේය. ඒ සමග ම පාකිස්තාන විවේක කාමරය හෙන වැදුණාක් මෙන් කම්පනයට පත්විය.ශ්‍රී ලංකා පහසු ජයග්‍රහණයකට එක ම බාධාව වෙමින් සිටි මිස්බා ගේ දැවී යාමෙන් ඔවුන් මවිතයට පත්වූයේ ඒ වන විට සිය නායකයා හේරත් ගේ පන්දු හොඳින් හඳුනාගෙන ඇති බව ඔවුන් සිතාගෙන සිටි බැවිණි. මිනිත්තු 412 ක් තිස්සේ පන්දු 248කට මුහුණ දුන් මිස්බා හතරේ පහර 8 ක් සහ හයේ පහරක් සමග අගනා ලකුණු 97 ක් රැස් කළේය.“අපට ඒ කඩුල්ල අවශ්‍යව තිබුණා. මොකද, මිස්බා තමයි යූනුස් එක්ක හොඳින් ‘බැට්’ කළේ. වාසනාවට අපි යූනුස්ගේ කඩුල්ලත් ලබා ගත්තා. මම මිස්බාට යැව්වේ හොඳ පන්දුවක් කියලා මම හිතනවා. එය හැරුනම මේ තණතීරුවෙන් වැඩි දඟ කැවීමක් ගන්න මට පුළුවන් වුනේ නැහැ” යැයි රංගන හේරත් පෙරේදා තරගයෙන් පසුව කියා සිටියේය. කුමාර් සංගක්කාර ද පෙරේදා තරගය නතර කිරීමට පෙර ඔහුගේ පිට දඟ පන්දු යැවීම ප්‍රදර්ශනය කරමින් ඕවරයක් යැවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=s1401132</link>
    <topic>වේග පන්දු යවන්නෝ ජය මාවත විවර කළා</topic>
    <author>වර්නන් ගුණසේකර ඩුබායි සිට...</author>
    <content>පාකිස්තානය වැනි කණ්ඩායමක් සමග සැම විටම ක්‍රීඩා කළ යුත්තේ ධනාත්මකව බවත් ඔවුනට පොඩි ඉඩක් හෝ ලබා දුනහොත් ඔවුන් තම කණ්ඩායම පාගා දමන බවත් ශ්‍රී ලංකා ක්‍රිකට් නායක ඇන්ජලෝ මැතිව්ස් ඊයේ ඩුබායි ක්‍රිකට් ක්‍රීඩාංගණයේදී පාකිස්තානය පැරදවීමෙන් පසුව කියා සිටියේය.“පාකිස්තානය ඉතා හොඳ කණ්ඩායමක්. ඔවුන් සමග තරග කරන්න පසුගිය වතාවේ එක්සත් අරාබි එමීර් රාජ්‍යයට ආපු වෙලාවේ අපි හොඳින් ක්‍රීඩා කළේ නැහැ. මේ කණ්ඩායම සමග අපි ධනාත්මක ක්‍රිකට් ක්‍රීඩාවක් කළ යුතුයි. මොකද, අපි ඔවුන්ට පොඩි ඉඩක් හරි ලබා දුන්නොත් ඔවුන් අපිව සම්පූර්ණයෙන්ම පාගා දමනවා” මැතිව්ස් කීවේය.මෙය කණ්ඩායමේ සියළු දෙනාගේ සහායෙන් ලබා ගත් විශිෂ්ට ජයග්‍රහණයක් බව මැතිව්ස් කියා සිටියේය. “වේග පන්දු යවන්නන් ඉතා හොඳින් ඔවුන්ගේ කාර්යය ඉටු කරමින් අපට ජය මාවත විවර කර දුන්නා. ඔවුන් නියම ස්ථානවල පන්දුව පතිත කළා. ඉනිම දෙකේදීම ඔවුන් ඒ දෙය සාර්ථකව කළා.”පාකිස්තානය පළමු ඉනිමේදී ලකුණු 165කට දවාලීමට හැකිවූයේ වේග පන්දු යවන්නන්ගේ උත්සාහය නිසා බව ද මැතිව්ස් සඳහන් කළේය.“ඊට පස්සේ පාකිස්තානය පසු පාදයේ තබන්න ලොකු මුළු ලකුණු ප්‍රමාණයක් අපට අවශ්‍ය වුණා. අපේ පිතිකරුවන් එය කළා” යැයි ශ්‍රී ලංකා නායකයා කියා සිටියේය.දෙපිල අතර තෙවැනි හා අවසාන ටෙස්ට් ගැටුම පැවැත්වෙන්නේ සාජා ක්‍රිකට් ක්‍රීඩාංගණයේදීය. “ඒ තණතීරුව හාත්පසින්ම වෙනස් එකක් වුනොත් මිස කණ්ඩායමේ වෙනසක් සිදු වන්නේ නැහැ” මැතිව්ස් අවධාරණය කළේය.ශ්‍රී ලංකාව තරගය ජයග්‍රහණය කළේ පන්දු යැවීමේදීත් පන්දුවට පහර දීමේදීත් තම කණ්ඩායමට වඩා විනයකින් යුතුව ක්‍රීඩා කළ නිසා බව පාකිස්තාන නායක මිස්බා උල්-හක් තරගයෙන් පසුව පැවසීය.“අපට රිදුනේ තරගයේ පළමු දවසේම අපට කඩුලු අහිමි වූ නිසායි. අපි ලකුණු 165ට වඩා වැඩියෙන් ගන්න තිබුණා. පළමු ඉනිමේදී අපේ පිතිකරුවන් එල්ල කළ පහරවල විනයක් තිබුණේ නැහැ” මිස්බා කීවේය.ශ්‍රී ලංකාව සමග සාජා හි පැවැත්වෙන මීළඟ ටෙස්ට් තරගය සඳහා වන තණතීරුවේ ආකාරය මත පාකිස්තාන කණ්ඩායම තීරණය වනු ඇතැයි පාකිස්තාන නායකයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=s1401133</link>
    <topic>මාලිංග යළි මුම්බායි පිලට</topic>
    <author/>
    <content>අන්තර් ජාතික විස්සයි20 ක්‍රිකට් පිටියේ විශිෂ්ටතම වේගපන්දු යවන්නා වන ලසිත් මාලිංග 6වැනි වරටත් සිය කණ්ඩායමේ රඳවා ගැනීමට මුම්බායි ඉන්දියන්ස් පිල තීරණය කළේය.මෙවර අයි.පී.එල්.තරගාවලිය සඳහා පසුගිය වසරේ නියෝජනය කළ කණ්ඩායමේ රැඳී සිටීමට හැකිවූ එකම ශ්‍රී ලාංකික ක්‍රීඩකයා මාලිංග වීම විශේෂත්වයකි.2008 වසරේ අයි.පී.එල්. ආරම්භයේ සිටම මුම්බායි ඉන්දියන්ස් පිලට එක්වූ 30හැවිරිදි මාලිංග දණහිසේ ආබාධයක් හේතුවෙන් එම වසරේ දී ක්‍රීඩා කළේ නැත. එහෙත් 2009 වසරේ සිට නොකඩවා මුම්බායි ඉන්දියන්ස් පිල නි‍යෝජනය කරමින් අයි.පී‍.එල්.තරග ඉතිහාසයේ වැඩිම කඩුලු ලාභියා ලෙස වාර්තාපොතට එක්වීමට ඔහු සමත්විය.මේ වනවිට ඔහු අයි.පී.එල්.තරග 73කදී කඩුලු 103ක් දවාලීමට සමත්වී ඇත.2014 අයි.පී.එල්. තරගාවලිය සඳහා රඳවා ගන්නා ක්‍රීඩකයන් තීරණය කිරීමට කණ්ඩායම්වලට තරග සංවිධායකයන් දී තිබූ කාලසීමාව පසුගියදා නිමාවිය.එහිදී අයි.පී.එල්.වත්මන් ශූරයන් වන මුම්බායි ඉන්දියන්ස් පිල මාලිංග ඇතුළු රෝහිත් ෂර්මා, හර්බජන් සිං, කීරන් පොලාඩ් හා අම්බති රායිදු යන ක්‍රීඩකයන් වෙන්දේසි නොකොට රඳවා ගැනීමට පියවර ගත්තේය.‍මේ අතර මහේන්ද්‍ර සිං‍ දෝනි, සුරේෂ් රයිනා, රවීන්ද්‍ර ජඩේජා, රවිචන්ද්‍රන් අශ්වින් හා ඩ්වේන් බ්‍රාවෝ රඳවා ගැනීමට චෙන්නායි සුපර් කිංග්ස් පිල තීරණය ක‍ර ඇත.කිංග්ස් පන්ජාබ් පිල ඩේවිඩ් මිලර් හා මෙනන් වෝරා රඳවා ගත් අතර ගෞතම් ගම්භීර් හා සුනිල් නරේන් රඳවා ගැනීමට කල්කටා නයිට් රයිඩර්ස් පිල තීරණය කර තිබේ.රෝයල් චැලෙන්ජර්ස් බැංග්ලෝර් පිල විරාත් කෝලි, ක්‍රිස් ගේල් හා ඒ.බී.ඩිවිලියර්ස් රඳවාගත් අතර සන්රයිස් හයිද්‍රබාද් පිල ‍ශිකර් ධවාන් හා ඩේල් ස්ටේන් රඳවා ගත්තේය. ෂේන් වොට්සන්, ජේම්ස් ෆුල්ක්නර්, අජින්ක්‍යා රහානේ, සන්ජු සැම්සන් හා ස්ටුවර්ට් බිනී කණ්ඩායමේ රඳවාගැනීමට ‍රාජස්තාන් රෝයල්ස් පිල තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=s1401134</link>
    <topic>ඩුබායි තරු හතේ හෝටලයක දීශ්‍රී ලංකා පිල අලුත් ව්‍යාපෘතියක</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ පාසල් ක්‍රිකට් හා දිස්ත්‍රික් ක්‍රිකට් සංවර්ධනයට අරමුදල් රැස්කිරීම උදෙසා ශ්‍රී ලංකා ක්‍රිකට් ක්‍රීඩකයන් හෙට (14) ඩුබායිහි තරු හතේ හෝටලයක විශේෂ ව්‍යාපෘතියකට එක්වෙති.ඩුබායිහි වෙසෙන මුල් පෙළේ ව්‍යාපාරිකයන් 350ක් සහභාගීවන රාත්‍රි භෝජන සංග්‍රහයකදී මේ අරමුදල් රැස්කිරීමේ විශේෂ ව්‍යාපෘතිය ක්‍රියාත්මක කෙරෙන අතර එහිදී අමෙරිකානු ඩොලර් 25000ක පමණ මුදලක් එකතුවනු ඇතැයි බලාපොරොත්තු වේ.ඩුබායි අත්ලාන්ටික් හෝටලයේ පැවැත්වෙන මේ රාත්‍රි භෝජනයේදී ශ්‍රී ලංකාවට අනන්‍ය වු සංස්කෘතිකාංග හා සංගීතය මුසුවු විශේෂාංග රැසක් එක් කිරීමටද සංවිධායකයෝ අපේක්ෂා කරති.ශ්‍රී ලංකා ක්‍රිකට් පිල විදේශ සංචාර අතරතුරදී බොහෝවිට මෙවැනි ව්‍යාපෘතින් ක්‍රියාත්මක කොට ශ්‍රී ලංකා පාසල් ක්‍රිකට් හා දිස්ත්‍රික් ක්‍රිකට් සංවර්ධනයට අරමුදල් එක්රැස් කරයි.මෙයට පෙර එංගලන්තය හා ඔස්ට්‍රේලියාව වැනි රටවලදී මෙවැනි ව්‍යාපෘති ක්‍රියාත්මක කොට ශ්‍රී ලංකා ක්‍රිකට් ක්‍රීඩාවට මුදල් එක්රැස් කිරීමට ශ්‍රී ලංකා ක්‍රීඩකයෝ පියවර ගත්හ.ශ්‍රී ලංකා ක්‍රිකට් නායක අන්ජලෝ මැතිව්ස් විසින් ඩුබායිහි සිටින ශ්‍රී ලංකා ව්‍යාපාරික ප්‍රජාව අමතා ව්‍යාපෘතියේ වැදගත්කම පහදාදීමට ද නියමිතය.මේ විශේෂ ව්‍යාපෘතියට ශ්‍රී ලංකා ක්‍රිකට් ලේකම් නිශාන්ත රණතුංග, උප ලේකම් හිරන්ත පෙරේරා, විධායක කමිටු සාමාජික ඩන්ස්ටන් ගොලුහේවා හා ඔමාර් සුලෙයිමාන් යන මහත්වරු සහභාගීවන අතර එම පිරිස ඊයේ ඩුබායි බලා පිටත්විය.ඉදිරියේදී ශ්‍රී ලංකා පිල සහභාගීවන සෑම විදෙස් සංචාරයකදීම මෙවැනි අරමුදල් රැස් කිරීමේ ව්‍යාපෘතිය ක්‍රියාත්මක කිරීමට අපේක්සා කෙරේ.එමගින් කොළඹින් පිටපළාත් ක්‍රිකට් සංවර්ධනයට පියවර ගැනීම අපේක්ෂාවවී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=s1401135</link>
    <topic>‘සුපර් ෆයිටර්’ අද සිට බොක්සිං වළල්ලේ</topic>
    <author>ෆවුස් මොහොමඩ්</author>
    <content>දේශීය බොක්සිං වළල්ලට නව අත්දැකීමක් එකතු කරමින් ශ්‍රී ලංකා ආධුනික බොක්සිං සංගමය, මාස් හෝල්ඩින් සමාගම හා මහරාජා ආයතනය එක්ව සංවිධානය කරන 'සුපර් ෆයිටර්' රූපවාහිනී බොක්සිං රියැලිටි වැඩසටහන අද (13) ගම්පහ බණ්ඩාරනායක විදුහලේදී ආරම්භ කෙරේ.උතුර, නැගෙනහිර පළාත් ඇතුළු සියලු පළාත්වල සෑම දිස්ත්‍රික්කයක්ම ආවරණය වන පරිදි පැවැත්වෙන මේ රියැලිටි වැඩ සටහනට අවුරුදු 18න් පහළ පාසල් ක්‍රීඩකයන් සහභාගි වෙති. මූලික වටයේදී ආධුනික බොක්සිං සංගමයේ අධීක්ෂණය යටතේ දෙදින පුහුණු වැඩමුළුවක් පවත්වා එමගින් විශිෂ්ටතම ක්‍රීඩකයන් 100ක් තෝරාගැනීමට නියමිතය.මෙසේ දිස්ත්‍රික්ක 25ක් අතරින් තෝරාගන්නා ලබන යොවුන් ක්‍රීඩකයන් කිලෝග්‍රෑම් 49, 52, 56 හා 60 බර පන්ති යට‍තේ තරග වදිති. එහිදී එක් බර පන්තියකින් ක්‍රීඩකයන් 25ක් තරග වදින අතර දෙවැනි වටය සඳහා ක්‍රීඩකයන් 16ක් ද, තුන්වැනි වටය සඳහා ක්‍රීඩකයන් 8ක් ද තෝරාගැනේ.දේශීය බොක්සිං වළල්ලෙන් අන්තර්ජාතික බොක්සිං වළල්ල ජයගන්නා මීළඟ පරම්පරාවේ විශිෂ්ටතම ක්‍රීඩකයින් සිවුදෙනා තෝරාගනු ලබන්නේ ඉන් අනතුරුවය. අවසන් වටයට තෝරාගනු ලබන ක්‍රීඩකයන් සිවුදෙනාට අවශ්‍ය පහසුකම් ලබාදෙමින් ඔවුන් අන්තර්ජාතික බොක්සිං වළල්ලේ පදක්කම්ලාභීන් බවට පත්කිරීමේ වගකීම මාස් හෝල්ඩින් සමාගමේ මූලිකත්වයෙන් සිදුකෙරේ.ඒ අනුව එම ක්‍රීඩකයන්ගේ ක්‍රීඩා කුසලතා මෙන්ම අධ්‍යාපනික කුසලතා ද ඔප් නැංවීමට කටයුතු සූදානම් කර ඇත. 'සුපර් ෆයිටර්'බොක්සිං රියැලිටි වැඩසටහනේ මූලික අරමුණ වන්නේ ඉදිරියේ දී බොක්සිං ක්‍රීඩාවෙන් ශ්‍රී ලංකාවට අන්තර්ජාතික රන් පදක්කම් අත්කර දීමට සමත් කුසලතා පූර්ණ යොවුන් ක්‍රීඩකයන් හඳුනාගැනීම බව මේ සම්බන්ධව පසුගියදා මහරාජා ආයතනයේ පැවැති මාධ්‍ය හමුවේ දී මාස් හෝල්ඩින් සමාගමේ සමූහ අධ්‍යක්ෂ සහ ආධුනික බොක්සිං සංගමයේ හිටපු සභාපති ඩයන් ගෝමස් මහතා කීවේය.මාස හයකට අධික කාලයක් පුරා පැවැත්වෙන 'සුපර් ෆයිටර්' රූපවාහිනී රියැලිටි වැඩ සටහනේ නිල අනුග්‍රාහක ලෙස භාරතී එයාටෙල් සමාගම කටයුතු කරන අතර රක්ෂණ අනුග්‍රහාකත්වය අලියොන්ස් රක්ෂණ සමාගම විසින් සපයනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=s1401136</link>
    <topic>හැව්ලොක්ස් අපරාජිත බවනාවික හමුදා පිල බිඳ දමයි</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් පළමු කොටසේ ලීග් රගර් තරගාවලියේ අපරාජිත කණ්ඩායම් වන නාවික හමුදා පිල සහ හැව්ලොක්ස් කණ්ඩායම අතර පැවැති තරගයෙන් ලකුණු 21-17ක උණුසුම් ජයක් අත්කර ගත් නාවික හමුදා පිල අපරාජිතව පළමු වටයේ පෙරමුණ රැක ගැනීමට සමත්විය.වැලිසර නාවික හමුදා කඳවුරු ක්‍රීඩා පිටියේ පෙරේදා පැවැති මේ තරගයේ පළමු භාගයේ දී ලකුණු 10-8ක් ලෙස ඉදිරියෙන් සිටීමට හැව්ලොක්ස් පිල සමත්වූවද තරගයේ දෙවැනි භාගයේ දී වඩාත් ආක්‍රමණශීලී තරග රටාවක නිරතවූ නාවිකයෝ සිය අපරාජිත බව රැක ගත්හ.නාවික හමුදා පිල රැස් කළ ලකුණු සංඛ්‍යාවට ගෝලයක්, උත්සාහක දිනුමක් හා දඬුවම් පහර තුනක් ඇතුළත් වූ අතර හැව්ලොක්ස් කණ්ඩායම ගෝලයක් සහ උත්සාහක දිනුම් දෙකක් ඇතුළත් විය.මහනුවරට 34-13ක ජයක්මේ අතර මහනුවර ක්‍රීඩා සමාජය හා අප්කන්ට්‍රි ලයන්ස් පිල අතර නාවලපිටියේ පැවැති තරගයෙන් ලකුණු 34-13ක ජයක් වාර්තා කිරීමට මහනුවර පිල සමත්විය. ගෝල් 4ක් සහ දඬුවම් පහර දෙකක් මගින් මහනුවර කණ්ඩායම සිය ලකුණු සංඛ්‍යාව සම්පූර්ණ කළ අතර අප්කන්ට්‍රි ලයන්ස් කණ්ඩායම වාර්තා කළේ ගෝලයක් හා දඬුවම් පහර දෙකක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=s1401137</link>
    <topic>බංග්ලාදේශයේ ආරක්ෂාව ‍සොයන්නශ්‍රී ලංකා නියෝජිතයෝ යති</topic>
    <author/>
    <content>ශ්‍රී ලංකා ක්‍රිකට් නියෝජිතයන් දෙදෙනකු බංග්ලාදේශයේ ආරක්ෂක තත්ත්වය නිරීක්ෂණය කිරීමට යයි. ශ්‍රී ලංකා ක්‍රිකට් පිල බංග්ලාදේශයේ සංචාරය කිරීමට පෙර ඒ සඳහා සුදුසුද යන්න මේ නිලධාරීන් දෙදෙනාගේ නිරීක්ෂණයට ලක්වෙයි.ශ්‍රී ලංකා ක්‍රිකට් උප සභාපති මොහාන් ද සිල්වා හා හිටපු ප්‍රධාන විධායක එයාර් කොමදෝරු අජිත් ජ‍යසේකර යන මහත්වරු මෙලෙස ආරක්ෂක තත්ත්වය සොයා බැලීමට බංග්ලාදේශයට ගොස් සිටිති. දින දෙකක් බංග්ලාදේශයේ සිටින මේ නියෝජිතයන් දෙදෙනා ක්‍රීඩාංගණවල ආරක්ෂාව ගැන සොයා බලනු ඇත.බංග්ලාදේශයේ දේශපාලනික ගැටුම් ඇති හෙයින් ස්ථාන කිහිපයක කැරළි කෝලහාල හටගෙන තිබුණි. ශ්‍රී ලංකා පිලේ බංග්ලාදේශ සංචාරය මේ මස 27 වැනිදා සිට ක්‍රියාත්මක වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=f1401131</link>
    <topic>නැ‍ඟෙනහිර පළාත ආයෝජකයන්ට ධන ආකරයක්</topic>
    <author>සාකච්ඡා කෙළේ චන්දන ජයවීර ඡායාරූප-රංජිත් අසංක</author>
    <content>දේශීය හා විදේශය ආයෝජකයන් සඳහා ‘නැඟෙනහිර ආයෝජනය කරමු’ (invest in east) යන තේමාව යටතේ ආර්ථික සංවර්ධන අමාත්‍යාංශය, ආයෝජන ප්‍රවර්ධන අමාත්‍යංශය සහ නැඟෙනහිර පළාත් කෘෂිකර්ම, සත්ව නිෂ්පාදන, ග්‍රාමීය කර්මාන්ත සංවර්ධන, ධීවර හා සංචාරක අමාත්‍යංශය එක්ව සංවිධානය කරන ආයෝජන සමුළුව මෙම මස 17 වෙනි දින කොළඹ දී පැවැත්වේ. මේ ඒ පිළිබඳ නැ‍ඟෙනහිර පළාත් සභා ඇමැති ඉංජිනේරු හාෆිෂ් නසීර් අහමඩ් මහතා සමඟ කළ සාකච්ඡාවකි.* සංවර්ධන කාර්යයේදී පළාත් සභාව ජනතාව සමඟ පවත්වන සබඳතාව වැදගත් වෙන්නේ කොහොමද?පළාත් සභාව මහජනයා සමඟ සෘජු ගනුදෙනුවක් පවත්වා ගැනීම වැදගත්. ජනතාවට කාර්යාලයට ඒමට අපහසුයි. ඒ නිසා අප ජනතාව අතරට ගොස් ඔවුන්ගේ ප්‍රශ්න විසඳිය යුතුයි. විවිධ ජනකොටස්, ස්වේච්ඡා සංවිධාන, ව්‍යාපාරිකයන් ආදී සෑම දෙනාගේම අදහස් මහජන හමුවීම් මඟින් ලබාගන්න පුළුවන්.පළාත් සභාව විසින් ක්‍රියාත්මක කරන වෘත්තීය පුහුණු ආයතන 120ක් පමණ තිබෙනවා.කර්මාන්ත දෙපාර්තමේන්තුව මඟින් ක්‍රියාත්මක කරන මෙම කුඩා පුහුණු ආයතනවල අරමුණ පුහුණුවෙන් අනතුරුව රැකියාවන්ට යොමු කිරීමයි. මේ සෑම ආයතනයකම කටයුතු මම පුද්ගලිකවම පරීක්ෂා කරනවා. පුහුණුව හා රැකියාවක් සඳහා යොමු කිරීමට අමතරව තරුණ තරුණියන්ට සිය නිෂ්පාදන අලෙවි කිරීමට ස්ථාන අවශ්‍ය බව එහිදී මට වැටහුණා. නැ‍ඟෙනහිර සඳහා ආයෝජන දිරිමත් කරන ‘ඉන්වෙස්ට් ඉන් ඊස්ට්’ වැඩසටහන නිර්මාණය වන්නේ එහි ප්‍රතිඵලයක් හැටියටයි.* ඒ ගැන කතා කිරීමට ප්‍රථම ඔබ නිෂ්පාදන අලෙවි මධ්‍යස්ථාන ගැන සඳහන් කළ නිසා, එහිදි සලකා බලනු ලැබූ කරුණු සඳහන් කළ හැකිද?කාරණා කිහිපයක් සලකා බැලුවා. ප්‍රධාන දේ අපි මොකක් හරි කරනවා නම් එහි ප්‍රතිලාභය පළාතේ ජීවත්වන ජනවර්ග තුනටම සමානව ලැබිය යුතුයි. ඒ වගේම දිස්ත්‍රික්ක තුනටම හිමි වෙන්න ඕනෑ. ඊළඟට එය මහජන මුදල් නාස්තියක් නොවිය යුතුයි.සිංහල ජනතාව වැඩි ප්‍රමාණයක් ජීවත්වන අම්පාරේ ඔවුන්ගේ නිෂ්පාදන අලෙවි කිරීමට “ඉන්ඩස්ට්‍රියල් පාක්” එකක් හදනවා. මඩකළපුව හා ත්‍රිකුණාමලය යන දිස්ත්‍රික්ක දෙකටත් ලක්සල වැනි උසස් තත්ත්වයේ වෙළෙඳ මධ්‍යස්ථාන දෙකක් ලබා දෙනවා.* ජනතාව රාජ්‍යයෙන් සුබසාධනය මිස වෙළෙඳපොළ ගොඩනැඟීම බලාපොරොත්තු වෙන්නේ නැහැ. එවැනි තත්ත්වයක් තුළ ජනතාව අපේක්ෂා නොකරන දෙයක් කිරීමට පෙලඹුණේ ඇයි?ඒ වුණාට ජනතාව ආණ්ඩුවෙන් රැකියා බලාපොරොත්තු වෙනවා. වෙළෙඳපොළ ගොඩනඟන්නේ නැතිව රැකියා අවස්ථා ඇති වෙන්නේ නැහැ. අපිට අපනයන වෙළෙඳපොළ ජයගන්න පුළුවන් නම් විරැකියාව නැති කළ හැකියි. එය කළ නොහැකි දෙයක් නෙමෙයි. මම ආපහු කියන්නේ “ශ්‍රී ලංකාව” ශක්තීන් හා සම්පත් ගබඩාවක්. ස්වභාවික සම්පත්වලට අමතරව යටිතල පහසුකම් ක්ෂේත්‍රයෙත් හොඳ දියුණුවක් මෑතකාලයේ ඇතිව තිබෙනවා.* යෝජිත “ඉන්වෙස්ට් ඉන් ඊස්ට්” වැඩසටහන මඟින් විරැකියාව අඩු කළ හැකිය යන විශ්වාසය ඔබට තිබෙනවාද?ඔව්. මගේ බලාපොරොත්තුව පළාත් සභාවේ සිටින වසර 5 තුළ නැ‍ඟෙනහිර ජනතාවට අලුතින් රැකියා අවස්ථා, 10,000ක් ලබාදීමයි. මෙම වැඩසටහන මඟින් නව රැකියා 5,000ක් සෘජුවම ඇති වෙනවා. ඒ වගේම ඉදිරි කාලය තුළ පළාත් සභාව මඟින් ළඟාකර ගැනීමට අපේක්ෂා කරන ආර්ථික දියුණුව ගැන අපට ඉලක්ක තිබෙනවා.පළාත් ඇමැතිවරයෙක් හැටියට මගේ අපේක්ෂාව රජයේ ආයතනවල ඇතිවන පුරප්පාඩුවලට ආධාරකරුවන් දැමීම නෙමෙයි.ආණ්ඩුවට බරක් නොවන විදිහට නව රැකියා අවස්ථා ඇති කිරීමයි. විරැකියාව අප ඉදිරියේ තිබෙන ප්‍රශ්නයක් තමයි. එයට මුහුණ දීමෙන් මිසක් පලායාමෙන් ජයග්‍රහණය ලබන්න බැහැ. මේ කාර්යයයේදී මධ්‍යම රජයෙන් විශාල සහයක් ලැබෙනවා. බැසිල් රාජපක්ෂ ඇමැතිතුමා ‘නැ‍ඟෙනහිර උදාව’ වැඩසටහන යටතේ හා ආර්ථික අමාත්‍යාංශය යටතේ කර තිබෙන මෙහෙවර අප්‍රමාණයි. සංවර්ධනය වෙනුවෙන් එක්ව වැඩ කරමු කියලා එතුමා විවෘත ආරාධනාවක් කළා. උතුරත් ඒ පණිවුඩයට යහපත් ප්‍රතිචාර දැක්විය යුතුයි.* නැ‍ඟෙනහිර ආයෝජනය සඳහා තිබෙන ඉඩප්‍රස්ථා මොනවාද?ආයෝජනය කළ හැකි ක්ෂේත්‍ර හා ඉඩම් හඳුනාගෙන තිබෙනවා. කෙසෙල්, කවුපි, මුං වගේ දේවල් වගා කළ හැකියි. නැ‍ඟෙනහිර පළාතේ ගොඩබිමට වඩා විශාල මුහුදක් තිබෙනවා. උසස් තාක්ෂණය භාවිතා කළොත් ධීවර අස්වැන්න වැඩි කර ගන්න පුළුවන්. ජාතික කිරි නිෂ්පාදනයෙන් 17%ක් ලබා දෙන්නේ නැ‍ඟෙනහිර පළාත. හොඳ තණබිම් ඇති කරන්න පුළුවන්නම් දෙමුහුන් කළ එළදෙනුන් යොදාගෙන සමස්ත දියර කිරි ඉල්ලුමෙන් 50%ක් ලබාදෙන්න පුළුවන්.විදේශයන්ගෙන් කිරි ආනයනය කිරීමට අවශ්‍ය නැහැ. ඊළඟට වී අස්වැන්න වැඩි කරන්න පුළුවන්. දැනට අපි බාස්මති වී වගා කිරීම පිළිබඳ නියමු වගාවක් කරනවා. අපේ අපේක්ෂාව විදේශයන්ගෙන් ආනයනය කරන බාස්මතී සහල් දේශීය වශයෙන් නිෂ්පාදනය කිරීමයි. උසස් තාක්ෂණය භාවිතා කරන සමාගම්වලට ජනතාවට සේවය කරන අතරම බලාපොරොත්තු වන ආර්ථික ඉලක්කවලට යන්න නැ‍ඟෙනහිර පළාත හොඳ ආයෝජන කලාපයක්. වාකරේ කියන්නේ ධන ආකාරයක්. වගා නොකළ ඉඩම් අක්කර ගණනක් තිබෙනවා.* ‘ඉන්වෙස්ට්මන් ඉන් ඊස්ට්’ වැඩසටහන මඟින් ඉලක්ක කෙරෙන්නේ විදේශීය ආයෝජකයන් පමණද?නැහැ. දේශීය සමාගම්වලට හා ව්‍යාපාරිකයන්ටත් අවස්ථාව තිබෙනවා. අලුත් තාක්ෂණය රැගෙන එන වගාකරුවන්ට අවස්ථාව තිබෙනවා. මධ්‍යම හා කුඩා ව්‍යාපාරිකයන් සඳහා සකස් කළ ව්‍යාපෘති තිබෙනවා. මෙම ප්‍රදේශයේ ආයෝජනය කිරීමේ තිබෙන අනෙක් වැදගත්කම තමයි ඔවුන් ඇතුළු වන්නේ නොඉඳුල් වූ වෙළෙඳපළකට. ඒ නිසා මුලින්ම ආයෝජනයට පිවිසෙන්නන්ට වැඩි වාසි ලැබෙනවා. අනිත් අතට තව වසර කිහිපයකින් මේ අවස්ථාව නොලැබී යන්න පුළුවන්.වර්තමානයේ වෙළෙඳ‍ෙපාළට පිවිසෙන ආයෝජකයන් ශක්තිමත් වෙළෙඳ‍ෙපාළ සහතික කර ගැනීම එයට හේතුවයි. අපේ අරමුණ විදේශයන්ට ඇදී යන විනිමය නැවැත්වීමයි. ඒ නිසා දේශීය ව්‍යාපාරිකයන්ට අප උපරිම සහන ලබා දෙනවා.ඩොලර් 10,00 සිට ඩොලර් මිලියන 10 දක්වා සැලසුම් කළ ආයෝජන තිබෙනවා. නැ‍ෙඟනහිර ආයෝජකයන්ට එහි ප්‍රතිලාභත් එහි ගුණාකාර විදිහට ලබාගන්න පුළුවන්. ඒ සඳහා වැය කරන මුදල වසරකින් හෝ දෙකකින් උපයාගත හැකියි.* ‍ෙපාදු රාජ්‍ය මණ්ඩලීය රාජ්‍ය නායක සමුළුව යටතේ ව්‍යාපාරික හමුවක්ද මෙරටදී පැවැත්වුණා. ඒ වගේම එවැනි ව්‍යාපාරික හමු වරින්වර පවත්වනු ලබනවා. මෙය ඵලදායිද?පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම නිසා ජාත්‍යන්තරයේ අවධානය ශ්‍රී ලංකාව වෙත යොමුවුණා. අන්තර්ජාතික ව්‍යාපාරිකයන් හා දේශීය ව්‍යාපාරිකයන් අතර අන්‍යෝන්‍ය සංවාදයක් දිගින් දිගටම පැවතිය යුතුයි. අප සංවිධානය කරන “ඉන්වෙස්ට් ඉන් ඊස්ට්” සමුළුව මෙම සබඳතා තර කරන තවත් අවස්ථාවක්. එවැනි හමුවීම් සංවිධානය කිරීමට රාජ්‍ය අංශය වගේම ව්‍යාපාරික සංසද මුල පිරිය යුතුයි. හැම පළාත් සභාවකම මසකට වරක් හෝ ආයෝජකයන්ගේ හමුවීම් සංවිධානය කළ යුතුයි. ඒක කුඩා කණ්ඩායම් සාකච්ඡාවක් විය හැකියි. නමුත් අපේ රට ගැන ආයෝජකයන් තුළ යහපත් චිත්‍රයක් ගොඩනඟන්න මේ සංවාදය වැදගත්.* ව්‍යාපාරික සමුළුව නිසා නැ‍ඟෙනහිර ආයෝජන කොපමණ වර්ධනය වේ යැයි ඔබ විශ්වාස කරනවාද?ධීවර, කෘෂිකාර්මික, කාර්මික, හෝටල්, කර්මාන්ත වැනි සෑම ක්ෂේත්‍රයක් සඳහාම ආයෝජන අප බලාපොරොත්තු වෙනවා. ඒවා මහා පරිමාණ මධ්‍යම හා කුඩා ආයෝජන ලෙස වර්ග කර දැක්විය හැකියි. මෙම වසර තුළ පමණක් අලුත් මහා පරිමාණ ආයෝජකයන් 50ක් නැඟෙනහිර පළාතේ ආයෝජනය කිරීම උනන්දු කරවීමට අප බලාපොරොත්තු වෙනවා. එය අවමය වූවත් ඊට වඩා ආයෝජනය ඇති කළ හැකියි. මධ්‍යම පරිමාණයේ කර්මාන්ත 5ක් ඇති කිරීමෙන් පමණක් සෘජු රැකියා 5000 ලබා දෙන්න පුළුවන්. පෞද්ගලික අංශයේ දායකත්වය දිරිගැන්වීමෙන් නැ‍ෙඟනහිර ජනතාවට රැකියා 10,000ක් ලබා දෙන්න පුළුවන් වුවහොත් එය විශාල ජයග්‍රහණයක්.* නැ‍ඟෙනහිර ආයෝජන අවස්ථා ආණ්ඩුවේ හිතවතුන් අතරේ පමණක් බෙදා දෙන බවට විපක්ෂය නඟන චෝදනාව ගැන ඔබට කියන්න තිබෙන්නේ කුමක්ද?අපි විවෘත ආරාධනාවක් කරන්නේ. ඕනෑම කෙනෙකුට මේ ඉල්ලීමට ප්‍රතිචාර දැක්විය හැකියි. යූ.ඇන්.පී. හිතෛෂීන් ඕනෑතරම් දැනටමත් නැ‍ඟෙනහිර ආයෝජන කරනවා. විපක්ෂය ධනාත්මක විවේචන කළ යුතුයි. නිශේධනාත්මක විවේචන නිසා විපක්ෂය පිරිහෙනවා. යූ.ඇන්.පියට පමණක් නෙවෙයි ටී.එන්.ඒ. හිතවතුන්ටත් නැ‍ඟෙනහිර ආයෝජන කළ හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=f1401132</link>
    <topic>ඝාතකයා විසින් ඝාතන සෙවීම හා ජිනීවා කුමන්ත්‍රණය</topic>
    <author>ජනතා මිත්‍ර</author>
    <content>“ආණ්ඩුව තවත් මැතිවරණ ගුණ්ඩුවක් ඉදිරිපත් කිරීමට සූදානම් වෙනවා. ජිනීවා මානව හිමිකම් සමුළුව කළු යකෙක් කියලා පෙන්වන්න ආණ්ඩුව හදනවා. ජිනීවා සමුළුවේදී ශ්‍රී ලංකාවට එරෙහිව ජාත්‍යන්තර පරීක්ෂණයක් පැවැත්වීමේ සූදානමක් තියෙනවා කියලා ආණ්ඩුව පොදු මහජනතාවගේ අවධානය ගන්න හදනවා. ශ්‍රී ලංකාවට එරෙහිව සම්බාධක පැනවීමේ ජාත්‍යන්තර කුමන්ත්‍රණයක් ගැන දැන් ඉඳන්ම කතා ගොතනවා.මෙම ගෙතීම් ජනතාවට රස කර කර කියවන්නේ හැම එකටම කුමන්ත්‍රණ කියන විමල් වීරවංශ ඇමැතිවරයා. මීළඟ පළාත් සභා මැතිවරණයේදී ඡන්ද ලබාගැනීමට තියෙන පහසුම කතා ටික ආණ්ඩුව ගොතමින් ඉන්නවා. මේවට ජනතාව රැවටෙන්න එපා” යනුවෙන් මේ දිනවල ප්‍රකාශ කරන්නේ එක්සත් ජාතික පක්ෂය, ජනතා විමුක්ති පෙරමුණ ප්‍රමුඛ වි‍රුද්ධ පක්ෂයයි.එක්සත් ජාතීන්ගේ මහ ලේකම් බැන් කී මූන් මහතා එදා ශ්‍රී ලංකාව සම්බන්ධයෙන් වාර්තාවක් සකස් කිරීමට දරුස්මාන් ප්‍රමුඛ කමිටුවක් පත් කරන විට ඊට එරෙහිව ප්‍රථම වෙඩි මුරය පත්තු කළේ විමල් වීරවංශ මහතාය. එපමණක් නොව එම පත්කිරීම නීති විරෝධී බව ප්‍රකාශ කරමින් එය හකුලා ගන්නා ලෙසට බල කරමින් උපවාසයක් ආරම්භ කළේ ද විමල් වීරවංශ අමාත්‍යවරයාය.ඒ අවස්ථාවේදී විරුද්ධ පක්ෂයේ බොහෝ දෙනෙකු ප්‍රකාශ කළේ මෙය විමල්ගේ රඟපෑමක් බවයි. විමල් කියන තරම් දරුස්මාන් වාර්තාවට බිය නොවිය යුතු බවත්, විමල් ඕනෑම දේකට ප්‍රකාශ කරන්නේ ජාත්‍යන්තර කුමන්ත්‍රණය කියන වචනය බව ප්‍රකාශ කරමින් ඔවුන් විමල් වීරවංශ මහතාගේ ක්‍රියා කලාප සමච්චලයට ලක් කළේය.නමුත් විමල් වීරවංශ මහතා දිගින් දිගටම ප්‍රකාශ කරමින් කීවේ දරුස්මාන් වාර්තාවේ තිබෙන බරපතළ බව උපයෝගී කර ගනිමින් ශ්‍රී ලංකාවට එරෙහිව තව තවත් අසත්‍ය චෝදනා ගොනු කරමින් ශ්‍රී ලංකාවට එරෙහිව දැඩි ක්‍රියාමාර්ග ගැනීමට ජාත්‍යන්තර බලවේග, දෙමළ ඩයස්පෝරාව, බෙදුම්වාදයට ගැති පාර්ශ්ව කටයුතු කරමින් සිටින බවයි.එය සත්‍යයක් බව මනාව පසක් කරමින් නවනීදන් පිල්ලේ නෝනාගේ සිට ඩේවිඩ් කැමරන්ලා හරහා ස්ටීවන් ජේ. රැප්ලාගේ භූමිකා හරහා ක්‍රියාත්මකව පවතින්නේ මෙම ජාත්‍යන්තර කුමන්ත්‍රණයේ විවිධ අදියරයන්ය. මාර්තු මාසයේදී පැවැත්වීමට නියමිත ජිනීවා මානව හිමිකම් සමුළුවේදී ශ්‍රී ලංකාවට අසත්‍ය චෝදනා එල්ල කරමින් සිදුවූ බව ප්‍රකාශ කරන යුද අපරාධ සම්බන්ධයෙන් සෙවීමට ජාත්‍යන්තර පරීක්ෂණ කමිටුවක් පත් කිරීමට සැලසුම් කර ති‍බෙන බව නොරහසකි.අමෙරිකානු රාජ්‍ය දෙපාර්තමේන්තුවේ විශේෂ තානාපතිවරයෙක් ලෙස ස්ටීවන් ජේ. රැප් මහතා ශ්‍රී ලංකාවට පැමිණෙන්නේ මෙම ජවනිකාවල අවසන් අවස්ථා සකස් කිරීමටය. එම වාර්තාව අසත්‍ය ලෙස සකස් කරමින් අමෙරිකාව ලවා ජිනීවා මානව හිමිකම් සමුළුවේදී ශ්‍රී ලංකාවට එරෙහිව යෝජනාවක් සම්මත කිරීමට අදාළ පසුබිම සකස් කිරීම ස්ටීවන් රැප්ගේ ශ්‍රී ලංකා සංචාරයේ ප්‍රධාන අරමුණ ‍ෙව්. මේ බව දැනගෙනත් රට ගැන නොසිතා දේශපාලන වාසි පමණක් ලබාගැනීමට ඇඟිලි ගනිමින් සිටින රනිල් වික්‍රමසිංහලාට, ලක්ෂ්මන් කිරිඇල්ලලාට, මංගල සමරවීරලාට, අනුර කුමාර දිසානායකලාට, වික්‍රමබාහු කරුණාරත්නලාට, විජිත හේරත්ලාට, මනෝ ගනේෂන්ලාට නම් මෙය මැතිවරණ ගුණ්ඩුවකි.දෙමළ ජාතික සන්ධානයේ විග්නේෂ්වරන්ලා, සුමන්තිරන්ලා මෙය මැතිවරණ ගුණ්ඩුවක් යනුවෙන් ප්‍රකාශ කරනවා නම් එය ගැටලුවක් නැත. ‍මන්ද ‍ෙදමළ ජාතික සන්ධානයට අවශ්‍ය වන්නේ කෙසේ හෝ රට හැකි ඉක්මනින් අස්ථාවර කොට වෙනම පාලනයක් සහිත ඊළාම් රාජ්‍යයක් බිහිකිරීමට අවශ්‍ය පසුබිම සැකසීමයි. නමුත් අපේ විරුද්ධ පක්ෂය දෙමළ ජාතික සන්ධානයටත් වඩා ඉදිරියට ගොස් මෙම මාතෘකා ගැන කතා කිරීම රටට හිතකර නැත. එමනිසා විරුද්ධ පක්ෂයේ චූන් පාන් දේශපාලනය ගැන රටේ පොදු මහජනතාව ඉතා අවධියෙන් සිටිය යුතුමය.“හොරාගේ අම්මාගෙන් පේන අහනවා” වැනි යයි අපේ ජනවහරේ සඳහන් වන්නේ කට කහනවට නොවේ. ජිනීවා මානව හිමිකම් සමුළුවේදී අමෙරිකාව, බ්‍රිතාන්‍ය ප්‍රමුඛ ඇතැම් බටහිර රටවලට අවශ්‍ය වී ඇත්තේ කෙසේ හෝ ශ්‍රී ලංකාව අස්ථාවර කිරීමටය. අමෙරිකාව ලෝක පොලිස්කාරයා වී ප්‍රකාශ කරන්නේ මානව හිමිකම් රැකිය යුතු බවයි. රටවල් ගණනාවක් අන්ත අරාජික කර ලක්ෂ ගණනක් ඝාතනය කරමින් තවත් ලක්ෂ ගණනක් අවතැන් කරමින් දේපළ විනාශ කරමින් සිටින අමෙරිකා එක්සත් ජනපදය තවත් රටවල මානව හිමිකම් ගැන කතා කිරීම තරම් විහිළුවක් තවත් තිබෙනවාද?ඝාතන සොයන ඝාතකයාගේ භූමිකාව අමෙරිකාව රඟපාමින් සිටින්නේ මාර්තු හිදී රැස්වන ජිනීවා සමුළුවේදී ශ්‍රී ලංකාවට එරෙහිව අසත්‍ය චෝදනා එල්ල කිරීමටයි. ශ්‍රී ලංකාවේ සිදු නොවූ සිද්ධි කිහිපයක් සම්බන්ධයෙන් අසත්‍ය චෝදනා එල්ල කරන අමෙරිකාව තමන්ගේ නිරුවත අතින් වසා නොගෙන වෙනත් කෙනෙකුට අත දිගුකර චෝදනා එල්ල කරමින් අමෙරිකා එක්සත් ජනපදය නිරුවතින් ගමන් කිරීම අශෝභනය. එමනිසා ඝාතකයෙකු තවත් ඝාතන ගැන සෙවීම ඉතා භයානකය.වර්තමානයේදී ලෝක සාමයට බලවත්ම තර්ජනයක් එල්ල වී ඇත්තේ අමෙරිකාවෙන් බව අමුතුවෙන් කිව යුතු නොවේ. එය පිළිගත් ලෝකයේ රටවල් 59 ක් එක්වී ඒ බව පසක් කරමින් ප්‍රකාශයක් නිකුත් කර තිබීම සුළුවෙන් තැකිය නොහැක. මානව හිමිකම් කියන සුන්දර වචන යොදාගෙන අමෙරිකා එක්සත් ජනපදය කරනුයේ ඉතා අසුන්දර ක්‍රියාවන්ය. පසුගිය වසරේ ජිනීවා හි පැවති මානව හිමිකම් සමුළුවට අමෙරිකා එක්සත් ජනපදය ඉදිරිපත් කළ ශ්‍රී ලංකාවට එරෙහි යෝජනාවලිය සකස් කර ගැනීමට ද අමෙරිකානු රාජ්‍ය දෙපාර්තමේන්තුවේ විශේෂ තානාපතිවරයෙක් ලෙස ස්ටීවන් රැප් මහතා 2012 වර්ෂයේදී ද ශ්‍රී ලංකාවට පැමිණියේය. මෙවරද ‍ඔහු පැමිණෙන්නේ ශ්‍රී ලංකාව යුද අපරාධ සිදුකළ බවට කරුණු රැස්කිරීමට සහ ශ්‍රී ලංකාවේ අධිකරණ ක්‍රියාදාමය හා ප්‍රතිසන්ධාන ක්‍රියාවලිය පිළිබඳ කරුණු සොයා බැලීමටය.එසේ පැමිණි රැප්ට අවශ්‍ය වී ඇත්තේ මුළු ශ්‍රී ලංකාවම රැප් කිරීමටය. ඔහුට අවශ්‍ය වී තිබෙන්නේ මාර්තුවලදී ජිනීවාවල රැස්වන ජගත් මානව හිමිකම් කවුන්සිලයට අමෙරිකාව ඉදිරිපත් කිරීමට සහ ශ්‍රී ලංකාවට එරෙහි යෝජනාවට යම් සාධාරණත්වයක් ඉටු කිරීම පමණි. සිදුවූ යයි කියන යුද අපරාධ චෝදනා සම්බන්ධයෙන් ශ්‍රී ලංකාවේ පරීක්ෂණ ගැන සෑහීමකට පත් විය නොහැකි බව ප්‍රකාශ කරමින් ස්වාධීන පරීක්ෂණයක් සඳහා ජාත්‍යන්තර කමිටුවක අවශ්‍යතාවය පෙන්වා දීම රැප්ගේ මූලික අරමුණයි. ඉන් පසුව ජිනීවා සමුළුවට මෙය යෝජනාවක් ලෙස අමෙරිකා එක්සත් ජනපදය ඉදිරිපත් කරනු ලබන්නේ මහා බ්‍රිතාන්‍යයේ ද සහාය ඇතිවයි.ශ්‍රී ලංකාවේ පැවති පොදු රාජ්‍ය මණ්ඩලීය රාජ්‍ය නායක සමුළුවට සහභාගි වූ මහා බ්‍රිතාන්‍ය අග්‍රාමාත්‍ය ඩේවිඩ් කැමරන් මහතා ගාල කඩාගත් අයෙකු ලෙස උතුරට චැනල් 4 නාළිකාව සමඟ කඩා පැන්නේ මෙම නාටකයේ එක් ජවනිකාවක් සම්පූර්ණ කිරීමටය. උතුරට ගොස් කොටි හිතවාදීන් පමණක් මුණගැසී කැමරන් අග්‍රාමාත්‍යවරයා එය ඉතා හොඳින් සම්පූර්ණ කළේය.කැමරන් අග්‍රාමාත්‍යවරයා හමු වී අසත්‍ය චෝදනා එල්ල කළ පිරිසම රැප් හමු වී පරණ තැටියම වාදනය කිරීමට පියවර ගත්හ. කැමරන් බාර දුන් යෂ්ටිය ඉතා අපූරුවට හුවමාරු කරගෙන රැප් ඉතිරි ටික ධාවනයේ යෙදෙන්නේ ඉතිරි හරිය බාරගැනීම නවනීදන් පිල්ලේට බාර කරමිනි. නවනීදන් පිල්ලේ නෝනා ශ්‍රී ලංකාවට පැමිණි වේලාවේ ද බෙදුම්වාදයට, ත්‍රස්තවාදයට ‍පක්ෂපාතී පිරිස හැසිරුණේ මේ ආකාරයෙනි.පිල්ලේ නෝනා පැමිණි අවස්ථාවේදීත්, කැමරන් මහතා පැමිණි අවස්ථාවේදීත්, රැප් මහතා පැමිණි අවස්ථාවේදීත් බෙදුම්වාදයට කඩේ යන පිරිස ප්‍රකාශ කළේ එකම කතාවකි. පරණ තැටියම තවමත් වාදනය කරන්නේ ජිනීවා මානව හිමිකම් සමුළුවට සමගාමීව ශ්‍රී ලංකාවට එරෙහිව යම්කිසි යෝජනාවක් ඉදිරිපත් කිරීමට සූදානම් වන ‍නිසාය.සහායට ගිය රැප්ට අවශ්‍ය වූයේ මුළු ශ්‍රී ලංකාවම රැප් කිරීමය. දෙමළ ජාතික සන්ධානයත්, ශ්‍රී ලංකාවේ අමෙරිකානු තානාපතිනියත් රැප්ට ඒ සඳහා අවශ්‍ය උපරිම සහයෝගය ලබා දීමට ක්‍රියා කර තිබුණි. මෙහි ලොකුම විහිළුව උතුරු පළාත් ප්‍රධාන අමාත්‍ය සී. ඒ. විග්නේෂ්වරන් මහතා ද මේ සඳහා ඉදිරිපත් වී සිටීමය. දෙමළ ඩයස්පෝරාවට අවශ්‍ය තොරතුරු සම්පාදනය කිරීමෙහිලා විග්නේෂ්වරන් මහතා ද එක්ව සිටින අතර රැප්ට අවශ්‍ය කරන තොරතුරු ද විග්නේෂ්වරන් මහතා ලබා දෙන්නේය.අමෙරිකානු රාජ්‍ය දෙපාර්තමේන්තුවේ විශේෂ තානාපතිවරයෙක් ලෙස කටයුතු කරන ස්ටීවන් ජේ. රැප් මහතා ශ්‍රී ලංකාවට පැමිණෙන විට තිබුණු තත්ත්වය අමුතුවෙන් කිව යුතු නොවේ. රැප්ට අවශ්‍ය අමුද්‍රව්‍ය ටික ලබා දී විරුද්ධ පක්ෂය කටයුතු කරනු ලබන්නේ කසාය බීපු ගොළුවන් මෙනි. ස්ටීවන් ජේ. රැප්ගේ ශ්‍රී ලංකා සංචාරය ගැන එක්සත් ජාතික පක්ෂය, ජනතා විමුක්ති පෙරමුණ කිසිවක් ප්‍රකාශ නොකරන්නේ ඇයි? රැප් මහතාට වාසි වන ආකාරයට එම දේශපාලන පක්ෂ ක්‍රියාකරන්නේ ඇයි? මේවාට කඩිනමින් එම පක්ෂ ප්‍රතිචාර දැක්විය යුතුයි. මන්ද පොදු මහජනතාව සිටින්නේ මේ ගැන දැඩි අවධියකිනි.ස්ටීවන් රැප් මහතාත්, ශ්‍රී ලංකාවේ අමෙරිකානු තානාපති මිචෙලි සිසෝන් යාපනයේ දී හමු වූ යාපනය හා මන්නාරම බිෂොප්වරුන් ප්‍රකාශ කර ඇත්තේ ද රටට අහිතකර වන ප්‍රකාශ බව වාර්තා වේ. වසර 30 කට අධික කාලයක් පැවති යුද්ධය නිමා වී සාමය උදාවීමෙන් පසු රට නව සංවර්ධන මාවතකට යොමු වී තිබෙන මෙවැනි අවස්ථාවක යාපනය හා මන්නාරම බිෂොප්වරුන් මීට වඩා වගකීමෙන් කටයුතු කළ යුතුය.ජාතීන් අතර සමඟිය, ආගම් අතර සහජීවනය ඇතිකරනවා වෙනුවට මෙම බිෂොප්වරුන් ජිනීවා ජාත්‍යන්තර කුමන්ත්‍රණය සඳහා ව්‍යාජ තොරතුරු ලබාදීම කිසිදු ශ්‍රී ලාංකිකයෙකු අනුමත නොකරනු ඇති. රටට ආදරය කරනවා වෙනුවට රට අස්ථාවර කිරීම සඳහා කටයුතු කිරීම ඉතාම කනගාටුදායක ක්‍රියාවක් බව යාපනය හා මන්නාරම බිෂොප්වරුන් තේරුම් ගත යුතුයි. යළි ජාතීන් අතර ගැටුම්, යළි ත්‍රස්තවාදය, යළිත් යුද්ධයක් ඇති නොවීමට වගබලා ගැනීම සඳහා එම බිෂොප්වරුන්ට ද විශාල වගකීමක් තිබෙන බව මෙහිදී සිහිපත් කළ යුතුයි.දෙමළ ජාතික සන්ධානයේ පාර්ලිමේන්තු මන්ත්‍රී සුරේෂ් ප්‍රේමචන්ද්‍රන් මහතා ප්‍රකාශ කර තිබුණේ “මාර්තුවලදී හොඳ යෝජනාවක් ගෙන ඒමට ජාත්‍යන්තර ප්‍රජාව කටයුතු කරමින් සිටින බවයි. මොකක්ද? මේ හොඳ යෝජනාව. එම යෝජනාව දෙමළ ජාතික සන්ධානයේ මන්ත්‍රීවරුන්ට හොඳ වන්නේ ඇයි? ශ්‍රී ලංකාවට එරෙහිව අමෙරිකා එක්සත් ජනපදය, මහා බ්‍රිතාන්‍ය එක්වී ඉදිරිපත් කිරීමට නියමිත යෝජනාව හොඳ යෝජනාවක් බව දෙමළ ජාතික සන්ධානය ප්‍රකාශ කරනු ලබන්නේ කිසිදු හිරිකිත භාවයකින් තොරවය.ශ්‍රී ලංකාව සම්බන්ධයෙන් ජාත්‍යන්තර පරීක්ෂණයක් අවශ්‍ය බවට යෝජනා කළ විට එය තමන් ලබන ජයග්‍රහණයක් බව දෙමළ ජාතික සන්ධානය දැන් සිටම ප්‍රකාශ කිරීමට පටන්ගෙන ඇත. එසේ ජාත්‍යන්තර පරීක්ෂණයක් පවත්වා ශ්‍රී ලංකාවට එරෙහිව යම් යම් ක්‍රියාමාර්ග ගතහොත් යම් යම් සම්බාධක පැනවුවහොත් රට අස්ථාවර වන බව දෙමළ ජාතික සන්ධානයත්, දෙමළ ඩයස්පෝරාවත්, බෙදුම්වාදයට පක්ෂ සියලු පාර්ශ්වයනුත් ඉතා හොඳින් දනී.ඔවුන්ට අවශ්‍ය වෙනම රාජ්‍ය බිහිකර ගැනීම සඳහා මහින්ද රාජපක්ෂ ජනාධිපතිවරයා බලයේ සිටිනතුරු කිසිදු ක්‍රියාමාර්ගයක් ගැනීමට අමාරු බව දන්නා නිසා ඔවුන්ට අවශ්‍ය වන්නේ මහින්ද රාජපක්ෂ මහතාගේ පාලන බලය වෙනස් කිරීමටය. 2/3 ක අති බහුතරයක් සහිත පාර්ලිමේන්තු බලයක් තිබියදී මේ රට අස්ථාවර කිරීමට නොහැකි බව ඕනෑම ළදරුවෙකුට වුවද තේරේ. එමනිසා ශක්තිමත් ආණ්ඩුවක් වෙනුවට රූකඩ ආණ්ඩුවක් සහ රූකඩ පාලකයෙක් යොදා ගත්තොත් මේ රට ඉතා ඉක්මනින් අස්ථාවර කළ හැක. ඒ සඳහා අවශ්‍ය ක්‍රියාමාර්ග ගැනීම මෙවර ජිනීවා මානව හිමිකම් සමුළුවේ දී ශ්‍රී ලංකාවට එරෙහි රටවල ප්‍රධාන අරමුණ වී තිබේ.දෙමළ ජාතික සන්ධානයේ සුමන්තිරන් මන්ත්‍රීවරයා විදෙස් මාධ්‍ය ආයතනවලට ප්‍රකාශයක් කරමින් කියා සිටියේ ජිනීවා සමුළුවේ දී ශ්‍රී ලංකාවට එරෙහිව දැඩි ක්‍රියාමාර්ග ගන්නා බවට ස්ටීවන් ජේ. රැප් මහතා තමාට පොරොන්දු වී ඇති බවයි. දෙමළ ජාතික සන්ධානය යනු කොටි ත්‍රස්තවාදීන්ගේ අරමුණු වෙනුවෙන් වාචිකව පෙනී සිටින සංවිධානයකි. එම සන්ධානයේ මන්ත්‍රීවරුන් ජනතා ඡන්දයෙන් තේරී පත් වුව ද ඔවුන් කටයුතු කරන්නේ එම ජනතාවගේ ගැටලු විසඳීමට නොවේ. එම ජනතාවගේ ගැටලු විසඳන න්‍යාය පත්‍ර වෙනුවට ඔවුන්ට අවශ්‍ය වී ඇත්තේ දෙමළ ඩයස්පෝරාවේ න්‍යාය පත්‍ර අනුව ක්‍රියා කිරීමටය. ජාත්‍යන්තර කුමන්ත්‍රණකරුවන්ගේ කොටස්කරුවන් වීමටය. ඇතැම් බටහිර රටවල අවශ්‍යතා ඉටුකිරීමටය. බෙදුම්වාදය වෙනුවෙන් කඩේ යන අයගේ අවශ්‍යතා ඉටු කිරීමටය.දෙමළ ජාතික සන්ධානයට ‍ඡන්දය දුන්නු විග්නේෂ්වරන් මහතාට ඡන්දය ලබා දුන් උතුරේ දෙමළ ජනතාව මේ පිළිබඳ ගැඹුරින් සිතනවාට කිසිදු සැකයක් නැත. මීළඟ මැතිවරණවලදී උතුරේ දෙමළ ජනතාව දෙමළ ජාතික සන්ධානයට මතක හිටින තීන්දුවක් ලබා දෙනවාට කිසිඳු සැකයක් නැත.2009 මැයි මස 19 වෙනි දින ජනාධිපතිතුමාගේ නායකත්වය යටතේ රණවිරුවන් විසින් මේ රට ත්‍රස්තවාදයෙන් මුළුමනින්ම බේරාගන්නා ලදී. අ‍මෙරිකාව, මහා බ්‍රිතාන්‍ය ප්‍රමුඛ ඇතැම් රටවල් දිගින් දිගටම බලපෑම් කරමින් කියා සිටියේ ත්‍රස්තවාදය මුළුමනින්ම පරාජය කිරීම නතර කරන ලෙසයි. නමුත් එම බලපෑම්වලට නොබියව මුහුණ දුන් ජනාධිපතිතුමා ත්‍රස්තවාදය මුළුමනින්ම පරාජය කොට වසර 30 කට අධික කාලයකට පසුව ශ්‍රී ලංකාවට සාමය උදාකර දුන්නේය. එය ඉවසිය නොහැකි මෙම රටවල්වලට අවශ්‍ය වී ඇත්තේ කෙසේ හෝ එම පළිය ලබාගැනීමටය.එම පළිය ලබාගැනීමේ න්‍යාය පත්‍රය ක්‍රියාත්මක කිරීම සඳහා දෙමළ ඩයස්පෝරාව සහයෝගය ලබා දෙන්නේ ශ්‍රී ලංකාව අස්ථාවර වූ පසුව ඊළාම් සිහිනය යළි මල්ඵල ගැන්වීම සඳහායි. එමනිසා ජිනීවා කුමන්ත්‍රණයේ සැබෑ ස්වරූපය හඳුනාගැනීම එතරම් අපහසු නොවන අතර එය පරාජයට පත්කිරීම සඳහා සියලුම ශ්‍රී ලාංකිකයින් එකාවන්ව අත්වැල් බැඳගත යුතුයි. එහිදී වගකිවයුතු විරුද්ධ පක්ෂයක් ලෙස එක්සත් ජාතික පක්ෂයත්, ජනතා විමුක්ති පෙරමුණට කටයුතු නොකිරීම කනගාටුවට කරුණකි. එම පක්ෂ දෙකත් කටයුතු කරනුයේ දෙමළ ජාතික සන්ධානය කටයුතු කරන ආකාරයෙන්ම වීම අවාසනාවන්ත තත්ත්වයකි.ශ්‍රී ලංකාවට බොරු චෝදනා එල්ල කරමින් ඝාතන සොයන ඝාතකයා වන අමෙරිකාව රටවල් කීයක් අමු අමුවේ ඝාතනය කළාද? ජපානයට 1945 දී බෝම්බ හෙළීමෙන් ආරම්භ කළ අමෙරිකාවේ පැටිකිරිය ගැන තවත් කුමන කතාද? ඉන්පසුව කොරියාව, ගෝතමාලාව, වියට්නාමය, ලිබියාව, ඉරාකය, එල්සැල්වදෝරය, නිකරගුවාව, සෝමාලියාව, බොස්නියාව, සුඩානය, පාකිස්ථානය, සිරියාව, ඊජිප්තුව, ඇෆ්ගනිස්ථානය, කුවේට් ඇතුළු රටවල් රැසක් අස්ථාවර කරමින් තම තිප්පොළවල් බවට පත්කිරීම අමෙරිකා එක්සත් ජනපදය ක්‍රියා කළ බව නොරහසකි. ලබ්බට තැබූ අත පුහුලට නොතියයිද? අමෙරිකාවේ ඊළඟ ඉලක්කය ශ්‍රී ලංකාව අස්ථාවර කොට එය තම තිප්පොළක් බවට පත්කිරීමද? මේ සඳහා බෙදුම්වාදීන්ගේ ද සහාය හිමි වී තිබේ. ත්‍රස්තවාදයෙන් නිදහස් කරගත් ‍රට රැකගැනීම සඳහා ජිනීවා කුමන්ත්‍රණ පරාජය කිරීමට අප සැවොම එකාවන්ව එක්විය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=f1401133</link>
    <topic>මම කවදාවත් ගුටි කාලත් නෑ වැටිලත් නෑ</topic>
    <author>සංවාද සටහන උපාලි කරුණාරත්න ඡායාරූප - ගාමිණී රණසිංහ</author>
    <content>කික් බොක්සිං සටන් ක්‍රමය මේ වන විට ලෝකයේ ඉතා ජනප්‍රිය වී තිබේ. අත පය උපයෝගී කර ගනිමින් කරන අති ප්‍රබල පහරදීම් කික් බොක්සිං සටනකදී දැක ගත හැකිය. මේ සටන් ශෛලිය මෙරට ප්‍රචලිත කිරීමට කැපවී සිටින කික් බොක්සිං ගුරුවරයෙක් මෙවර ගුස්ති පිටුවේ සංවාදයට එක්වේ. ඔහු වසන්ත සේනාරත්නයි.* කික් බොක්සිං හා බොක්සිං අතර වෙනස මොකක්ද?බොක්සිංවලදී අත් පහරවල් විතරයි භාවිත කරන්නෙ. කික් බොක්සිංවලදී අත් සහ පා පහරවල් යන දෙවර්ගයම යොදා ගන්නවා.* කොයි කාලයේදීද ඔබ කික් බොක්සිං පුහුණුවීම් ආරම්භ කළේ?1993 දී පමණ. යුරෝපීය ක්‍රමය තමයි මම මුලින්ම හැදෑරුවෙ. එංගලන්තයේ රිචඩ් හොප්කින් කියන ගුරුවරයා යටතේ කළු පටි හය වන ශ්‍රේණිය දක්වා හැදෑරුවා. ඔහු ග්‍රෑන්ඩ් මාස්ටර් කෙනෙක්. දැනටත් මම මහු යටතේ පුහුණුවීම් කරනවා.මගෙ කික් බොක්සිං මුල් ගුරුවරයා තමයි ඉක්බාල් මාස්ටර්. ඔහු දැනට එංගලන්තයේ පදිංචිව සිටිමින් මේ සටන් ශිල්පයේ නිරත වෙනවා. ඉක්බාල් මාස්ටර්ට කික් බොක්සිං වෙනුවෙන් කළ සේවය වෙනුවෙන් ඇමරිකා එක්සත් ජනපදයේ උපහාරයක්ද ලැබුණා. ඔහු මේ වන විටත් කික් බොක්සිං සම්බන්ධව විවිධ උපදෙස් මට ලබා දෙනවා. ඉතාලියේ මාෂල් කම්බැට් කියන කික් බොක්සිං සංගමයේ ශ්‍රී ලංකා නියෝජිතයා මමයි.* කික් බොක්සින් අතීතය ගැන කතා කළොත්?1971 වර්ෂයේදී ඇමරිකා එක්සත් ජනපදයේදී කික් බොක්සිං පළමු සංදර්ශණය පැවැත්වූවා.* මේ සටන් ශෛලිය ලෝකයේ ව්‍යාප්ත වූයේ කොහාමද?කික් බොක්සිං ඇතුළත් චිත්‍රපට ජනතාව අතරට පැමිණෙන්න පටන් ගත්තට පසුව මෙය ලෝකයේ ව්‍යාප්ත වුණා. යුරෝපීයයන් මේ සටන් ක්‍රමය හැදෑරීමට වැඩියෙන් යොමු වුණා. වැන් ඩෑම් ගෙ ෆිල්ම් ප්‍රබලව බලපෑවා.* කික් බොක්සිං නිර්මාණය කළේ කොහොමද ?කරාතේ සහ විවිධ සටන් ශෛලීන් ගණනාවක් එකතු කර කික් බොක්සිං නිර්මාණය කර තිබෙනවා. මෙහිදි සටන් ක්‍රමයන්හි ආත්මාරක්ෂාව සඳහා තිබෙන පහසුම ක්‍රමවේද එකතු කර ගෙන තිබෙනවා. පහරදීම සහ ආරක්ෂා වීමයි කික් බොක්සිංවලින් උගන්වන්නෙ. යුරෝපීයයන් කික් බොක්සිං නිර්මාණය කිරීමේදී විවිධ දේ උකහාගෙන තිබෙනවා.* තායිලන්තයෙත් කික් බොක්සිං තිබෙනව නේද?තායිලන්තයේ තිබෙන ස්ටයිල් එකට කියන්නෙ මුඑතායි කියල. මේක ඉතා දීර්ඝ කාලයක සිට පැවත එන්නක්. මමත් එම ක්‍රමය හදාරල තිබෙනවා. මේක ප්‍රබල ශෛලියක් වශයෙන් හඳුන්වන්න පුලුවන්. මේ ශෛලියෙන් සටන් කිරීමේදී එතරම් නිති රීති නැහැ. ප්‍රබල ලෙස සටන් කරන්න පුලුවන්. මගෙ ශිෂ්‍යයන් තායිලන්තයේදී තරඟවලට සහභාගි වෙලා තිබෙනවා. එරට පැවති කික් බොක්සිං ලෝක ශූරතාවලියේදී අපේ ශිෂ්‍යයින් රන් පදක්කම් ඇතුළු පදක්කම් පහක් දිනා ගත්තා. රටවල් 72 ක කික් බොක්සිං සටන්කරුවන් ඒ සඳහා සහභාගි වුණා.* කික් බොක්සිං සටන් ශිල්පයේ ව්‍යාප්තිය පිළිබඳ කතා කළහොත්?අපේ රටේ මේ ශෛලිය වේගයෙන් ව්‍යාප්ත වෙනවා.එය ආරම්භයට වඩා දැන් හොඳයි. විශාල පිරිසක් මගෙන් කික් ෙබාක්සිං හදාරනවා. මම සහ මගේ ශිෂ්‍යයින් කික් බොක්සිං තරඟාවලි සඳහා එංගලන්තය , ඉතාලිය , ඔස්ට්‍රියාවට ගොස් තිබෙනවා. ඔස්ට්‍රියාවේ තිබූ තරඟාවලියකදී අපේ ගෝලයෙක් රන් පදක්කමක් දිනා ගත්තා. ලෝක තරඟාවලි සඳහා සහභාගිවීමට රටවල් විශාල ගණනක් ඉදිරිපත් වීමේන් මෙය ලෝකයේ පැතිරී ඇති ආකාරය පැහැදිලි වෙනවා. ආත්මාරක්ෂාව සඳහා තිබෙන ඉතා හොඳ සටන් ක්‍රමයක් ලෙස කික් බොක්සිං හඳුන්වන්න පුලුවන්.* කික් බොක්සිං ශිල්පියෙක් හා බොක්සිං ශිල්පියෙකු අතර සටනක් සිදුවුවහොත් කවුද දිනන්නෙ?අනිවාර්යයෙන්ම කික් බොක්සිං ශිල්පියා දිනන්න ඕනෙ. මොකද අත් පහරකට වඩා වැඩි දුර ප්‍රමාණයක් පය පහරක් එල්ල කරන්න පුලුවන්. අනෙක අත් පහරට වඩා පය පහර බලවත්. ලෝක කික් බොක්සිං විවෘත ශූරතාවලදී ජයග්‍රහණ ලබා ගන්නෙ කික් බොක්සිං ශිල්පීන් හෝ අත් පා පහරවල් භාවිත කරමින් සටන් ශෛලීන් ඉදිරිපත් කරන අයයි. විවෘත කික් බොක්සිං තරඟාවලි සඳහා විවිධ සටන් කලාවන් හදාරන්නන් ඉදිරිපත් වෙනවා.* කරාතේ කරමින් සිටි ඔබ මේ සටන් ක්‍රමය තෝරා ගත්තේ ඇයි?කික් බොක්සිං මා තෝරා ගන්න එක හේතුවක් තමයි මෙය ලෝකයේ ජනතාව අතරට වේගයෙන් යන සටන් ක්‍රමයක් වීම. සමහර සටන් ශෛලීන් වැඩිපුර ක්‍රීඩාව පැත්තට යොමු වෙලා. ඒකට අකමැති වීමද මේ ශෛලිය තෝරා ගැනීමට එක හේතුවක්. ඒ වගේම කික් බොක්සිං කියන්නෙ ප්‍රබලම සටන් ශිල්පයක් කියල මම හඳුනා ගත්තා.* ඔබ හැදෑරූ කරාතේ ශෛලිය පිළිබඳ කතා කළොත්?ෂෝටෝකාන් ශෛලිය මම හැදෑරුවා. දයා සමරසේකර මාස්ටර් යටතේයි කරාතේ ඉගෙන ගත්තෙ. කරාතේ වල කළු පටි හතරවන ශ්‍රේණිය මට තිබෙනවා. අවුරුදු 16 ක් මම කරාතේ සටන් ශිල්පයේ නියැලුණා.* කික් බොක්සිංවලට යොමු වුණේ කොහොමද?කරාතේ හදාරමින් සිටි අපට ආරාධනාවක් ලැබුණා එංගලන්තයේ පැවැත්වෙන කික් බොක්සිං විවෘත තරඟාවලියකට සහභාගි වෙන්න කියා. කරාතේ ශෛලිය සහ හදාරා තිබූ වෙනත් සටන් ක්‍රම මම තරඟ කිරීමේදී යොදා ගත්තා. දෙවන ස්ථානයක් මට හිමි වුණා. බ්‍රිතාන්‍ය විවෘත කික් බොක්සිං ජාතික ශූරතාවලියේදී 1999 වර්ෂයේ දෙවන ස්ථානයත් 2000 වර්ෂයේදී තුන්වන ස්ථානයත් මම දිනා තිබෙනවා.* කරාතේ කළු පටි හතරවන ශ්‍රේණිය සහ විවිධ සටන් ක්‍රම හදාරා තිබූ ඔබ පළමු වරට එංගලන්තයේදී සහභාගි වූ කික් බොක්සිං තරඟාවලිය පිළිබඳ කතා කළහොත් ?පළමු වටයේදී ප්‍රථම ස්ථානය දිනා ගත්තා. දෙවෙනි වටයේදීයි පරාජය වුණේ. කික් බොක්සිං හා විවිධ සටන් ක්‍රම හැදෑරූ විශාල පිරිසක් මේ සඳහා සහභාගි වුණා. අවසාන වටයේදී පරාජය වුණේ ලකුණු ලබා දීමේ ක්‍රමවේදයෙන්.* ඔබගේ ප්‍රතිවාදියා ඔබට වැ‍ටෙන්න ගැහුවද?මම කවදාවත් ගුටිකාලත් නැහැ. වැටිලත් නැහැ.* බොක්සිංවලදී ඔළුවට පහරවල් එල්ලවීම නිසා විවිධ රෝගාබාධ ඇති වන බව පැවසෙනවා. කික් බොක්සිංවල තත්ත්වය මොකක්ද?අපි දරුවන්ට පුහුණුවීම් ලබා දෙන්නෙ දැඩි විනයක් එක්ක. ආරක්ෂිතවයි පුහුණුවීම් කරන්නෙ. මගෙන් පුහුණු වන්නන්ට මම දරා ගැනීමේ හැකියාව වර්ධනය කරලා තිබෙනවා. අපේ සංගමය මේ වන විට කික් බොක්සිං සටන් කරුවන් 2000 - 3000 ක් පමණ බිහි කර තිබෙනවා. අපෙන් මේ ශෛලිය හදාරපු කිසිවෙකුට හානියක් වෙලා නැහැ.* ඔබ කුමන ශෛලියද උගන්වන්නෙ?කෙයිසොකුහෝ ශෛලිය. මේක නොනවත්වා පහරදීමේ සටන් ක්‍රමයක්.* තව මොනවද කික් බොක්සිංවල හදාරා ඇති ශෛලින්?එංගලන්තයේදී මුගෙන්දෝ ශෛලිය හදාරා තිබෙනවා. ග්‍රෑන්ඩ් මාස්ටර් රැෆිල් නිටෝ යටතේයි එය හැදැරුවේ. හොප්කින්ඩෝ කියන ශෛලිය ග්‍රෑන්ඩ් මාස්ටර් රිචඩ් හොප්කින් ගෙන් හැදෑරුවා. මොහු කික් බොක්සිං ශූරයෙක්. සෙයිකෝ ජුට්සු කියන ශෛලිය ග්‍රෑන්ඩ් මාස්ටර් ඩැනියල් වව්කාකේගෙන් ඉගෙන ගත්තා.* ඔබ උගන්වන කෙයිසොකුහෝ ශෛලිය කොතරම් ප්‍රබලද?මේක යුරෝපීය කික් බොක්සිං සටන් ශෛලියයි තායිලන්තයේ මුඑතායි කික් බොක්සිං ශෛලියයි එක්කර කළ නිර්මාණයක් වශයෙන් හඳුවන්න පුළුවන්. මෙය අති ප්‍රබලයි. හැදෑරුවොත් ඒක තේරුම් ගන්න පුළුවන්.* කවුරුහරි කීවොත් කික් බොක්සිං ක්‍රීඩාවක් ලෙසට වැඩි නැඹුරුවක් තියෙනව කියල?මම ඒක පිළිගන්නෙ නැහැ. මේක ප්‍රබල සටන් ක්‍රමයක් බව මම නැවැත නැවත ප්‍රකාශ කරනවා. හැබැයි ක්‍රීඩාවක් වශයෙන් කරන්න පුළුවන්.* කික් බොක්සිංවල තිබෙන ව්‍යායාම් මොනවද?අනෙකුත් සටන් ශෛලීන්වලදී කරන ව්‍යායාම්වලට වඩා සමහර ව්‍යායාම් අප දැඩිව කරනවා.* මර්මස්ථානවලට පහරදීම කොහොමද කික් බොක්සිංවල කෙරෙන්නෙ?පුහුණුවීම්වලදී අප අත් වැසුම් පාවිච්චි කරනවා. එම නිසා හානිය අවම වෙනවා. මර්මස්ථානයක් කියන්නෙ ඉතා කුඩා ස්ථානයක්. අත් වැසුම් දමා පහර දිමේදී පහර වදින ප්‍රමාණයේ වර්ගඵලය වැඩියි. ඒ නිසා මර්මස්ථානය මත ඇතිවන පීඩනය අඩුවනවා. හැබැයි පා පහරකින් ඇති වන හානිය අත් පහරකට වඩා ප්‍රබල විය හැකියි. බෙල්ලෙන් උඩ ප්‍රෙෂර් පොයින්ට් තිබෙනවා.අත් වැසුම් නොමැතිව කික් බොක්සින් කරුවෙකු ප්‍රබල පහරක් එල්ල කළොත් දැඩි හානි ඇති වෙන්න පුළුවන්.මම එංගලන්තයේදී ශරීරයේ තිබෙන ප්‍රෙෂර් පොයින්ට් පිළිබඳ විශේෂ පාඨමාලාවක් හදාරා තිබෙනවා. මාස්ටර් රිචඩ් හොප්කින් යටතේයි එය කෙරුවෙ. මම ප්‍රෙෂර් පොයිට් කියා දෙන්නෙ ජ්‍යෙෂ්ඨයින්ට.* ඔබ අංගම්පොර වැනි දේශීය සටන් ශිල්පයක් හැදෑරීමට යොමු නොවුණෙ ඇයි?මම කුඩා කාලයේ විදේශීය චිත්‍රපටවලින් විවිධ සටන් ක්‍රම දැක්කා. ඒවා පසුපසයි අප ගියේ. ඒ කාලෙ කරාතේ තමයි ප්‍රචලිත.* කික් බොක්සිං ඉගැන්වීමේදී අභියෝග ඇවිල්ල නැද්ද?මෙම සටන් ක්‍රමය ව්‍යාප්ත කිරීම තමා අභියෝගය.* ඔබ පුහුණු වීම් කරන්නෙ කොහොමද?නිරන්තරව දරුවන් සමඟ කික් බොක්සිං පුහුණුවිම්වල මම යෙදෙනවා. මේ වන විට අවුරුදු 19 ක් කික් බොක්සිං හදාරා තිබෙනවා.* ඇයි ඔබ කික් බොක්සිං මේ රටේ ප්‍රචලිත කරන්න වෙහෙසෙන්නෙ?ආත්මාරක්ෂාව සඳහා ඉතාමත්ම හොඳ ක්‍රමයක් ලෙස මා දකින නිසා. අනෙකුත් සටන් ශෛලීන් ‍නරකයි කියා මා එයින් අදහස් කරන්නෙ නැහැ.* වෙනත් සටන් ශෛලියක් හදාරන්නෙකු සටනකට පැමිණෙන ලෙස අභියෝග කළොත්?මම අභියෝගය භාර ගන්නවා. කික් බොක්සිං සටන් ශෛලිය පිළිබඳ මට ලොකු විශ්වාසයක් තිබෙනවා.* ඔබට හමුවී ඇති ප්‍රබලම කික් බොක්සිං සටන්කරුවො කවුද?මාස්ටර් රිචඩ් හොප්කින්, මාස්ටර් ඉක්බාල්.* මල්ලවපොර ශූරයෙක් හා කික් බොක්සිං ශූරයෙකු අතර සටනක් පැවතුනොත් කවුද ජයග්‍රහණය කරන්නෙ?මල්ලවපොරකරුවාගේ අතට අසුවන්නෙ නැතිව කික් බොක්සිං කරුවා පහර දෙන නිසා ජයග්‍රහණයේ වැඩි සම්භාවිතාවය තිබෙන්නෙ කික් බොක්සිංකරුවාට.* බෲස්ලීගේ ජිට් කොන් ඩෝ සටන් ශෛලිය පිළිබඳ ඔබේ අදහස කුමක්ද?මම ඒ සටන් ශෛලිය හදාරල නැහැ. බෲස්ලී මාස්ටර්ව අපි සදා අගය කරනවා.* කවුරුහරි අංගම්පොර පුහුණු වෙන්න කියා කතා කළොත්?මම කැමැතියි. විවිධ සටන් ශෛලීන් අධ්‍යයනය කිරීම සටන් ශිල්ප උගන්වන ගුරුවරයෙකුට ඉතා වැදගත් වෙනවා.මම කොරියාවේ කඩු සටන් ක්‍රමය හදාරා තිබෙනවා. ඒකට කියන්නෙ හෙයිඩොන් කුම්ඩෝ කියල. ග්රෑන්ඩ් මාස්ටර් කිං ජියෝන් සියොන් යටතේයී මම එය හැදැරුවෙ. එහි කළු පටි පළමු ශ්‍රේණිය මට ලැබී කිබෙනවා.* ඔබ කික් බොක්සිං පුහුණු පංති පවත්වා මහනුවර නගරය මැදින් නිවසට යන විට පිරිසක් පැමිණ තර්ජනය කළහොත්?මම කික් බොක්සිං සටන් ක්‍රමය දිගටම පුහුණුවීම් කරන පුද්ගලයෙක්. ඒ නිසා ආත්මාරක්ෂාව සලසා ගැනීම පිළිබඳ ලොකු විශ්වාසයක් තිබෙනවා.* මේ රටේ විවිධ සටන් ශිල්ප උගන්වන ගුරුවරුන් විශාල සංඛ්‍යාවක් සිටිනවා. ඔවුන්ගේ ක්‍රියාකාරීත්වය පිළිබඳ අදහස මොකක්ද?මම ඔවුන් සියලු දෙනාටම ස්තුතිවන්ත වෙනවා. මොකද ඔවුන් විවිධාකාරයෙන් උත්සාහ කරන්නෙ යම් සටන් ශෛලියක නිපුණයින් බිහි කිරීමටයි. සටන් ශිල්ප දන්නා පුද්ගලයින් වැඩිපුර සිටීම රටකට ඉතා ප්‍රයෝජනවත්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=f1401134</link>
    <topic>අපේ බලාපොරොත්තුවදේශීය මත්ස්‍ය අස්වැන්නවැඩිකර ගැනීමයි</topic>
    <author>සාකච්ඡා කළේ බුද්ධිකා ඉඹුලාන</author>
    <content>ධීවර හා ජලජ සම්පත් පනත නව සංශෝධන රැසක් ද සමඟ පසුගියදා ඇමැති වෛද්‍ය රාජිත සේනාරත්න මහතා විසින් ඉදිරිපත් කරන ලදී. සංශෝධිත පනතේ අන්තර්ගත දෑ, නීති කඩ කිරීමෙන් ලැබෙන දඬුවම් සහ ධීවර කර්මාන්තයේ අනාගත සැලසුම් ආදිය පිළිබඳ ධීවර හා ජලජ සම්පත් දෙපාර්තමේන්තුවේ අධ්‍යක්ෂ ජනරාල් නිමල් හෙට්ටිආරච්චි මහතා සමඟ කළ සංවාදයකි මේ.* ධීවර සහ ජලජ සම්පත් පනතට සංශෝධන එකතු කරන්නට කටයුතු කළේ ඇයි?නව සංශෝධන සමඟ ධීවර සහ ජලජ සම්පත් සංවර්ධන පනත ඇමැති රාජිත සේනාරත්න මහතා විසින් ඉදිරිපත් කරන්නට කරුණු කිහිපයක් මුල් වුණා. 1996 අංක 02 දරන ධීවර හා ජලජ සම්පත් පනත මඟින් අන්තර් ජාතික මුහුදේ මසුන් මැරීමට, බලපත්‍ර නිකුත් කිරීමට ප්‍රතිපාදන වෙන්කර තිබුණේ නැහැ. නව සංශෝධන තුළින් එම අවස්ථාව සලසා දීම මෙහි එක් අරමුණක් වුණා.මෙහිදී ඒ සඳහා බලය හිමිවන්නේ ධීවර අධ්‍යක්ෂ ජනරාල්වරයාටයි.අන්තර්ජාතික මුහුදේදී මසුන් මැරීමෙහි නිරත මෙරට ධීවර කාර්මිකයන් සම්බන්ධව දැඩි නීති ක්‍රියාත්මක කිරීමෙන් ජාත්‍යන්තර වශයෙන් අප රටට මේ නීති විරෝධී ක්‍රියා නිසා ඇතිවන කළු පැල්ලම් මකා දැමීමට පියවර ගැනීමට ද මෙයින් හැකි වී තිබෙනවා.* මෙම නව සංශෝධිත පනත තුළින් දැඩි නීති පැනවීමක් පමණක් ද සිදුවන්නේ?නැහැ. මේ සංශෝධිත පනත මඟින් ක්‍රියාත්මක වන තවත් වැදගත් කරුණක් වන්නේ අන්තර්ජාතික මුහුදේදී මත්ස්‍ය කර්මාන්තයේ යෙදෙන්නට අපගේ ධීවර කාර්මිකයන් වෙත මෙහෙයුම් බලපත්‍ර නිකුත් කිරීමට අවස්ථාව හිමි වීමයි. එම මුහුදු තීරයන්ට අවතීර්ණ වී මසුන් මැරීමේ නීතිමය අයිතිය ඔවුනට හිමිවනවා.වසර 2010 දී මෙරට වාර්තා වූ මත්ස්‍ය නිෂ්පාදනය ඉදිරියේ දී දෙගුණ කර ගැනීමට වූ ඉලක්ක සපුරා ගැනීමට නම් අප අනිවාර්යයෙන්ම අන්තර්ජාතික මුහුදේ මසුන් මැරීම සිදු කළ යුතුයි. දේශීය මත්ස්‍ය අස්වැන්න වැඩි වීම අපගේ අපනයන වැඩිකර ගැනීමට ද සාර්ථක පිවිසුමක් ‍වනවා.* නීති - රීති උල්ලංඝනය කරන ධීවරයන්ට මෙම සංශෝධිත පනතින් හිමි වන දඬුවම් මොනවාද?අපේ ධීවරයන්ට තිබෙන ලොකුම චෝදනාව වන්නේ අනුන්ගේ මුහුදු තීරයන්ට ගොස් මාළු අල්ලනවා කියන එක. මෙසේ අනවසරයෙන් අපේ මුහුදේ මසුන් අල්ලන විදේශීය ධීවර යාත්‍රා නැතැයි අප මෙයින් සාධාරණීකරණය කරන්නේ නෑ. එවැනි දේශීය යාත්‍රාවලට පනවන දඩ මුදල් පිළිබඳ නව සංශෝධිත පනතේ සඳහන් කර තිබීම වැදගත්.අප රට තුළ මෙවැනි දඬුවම් නොමැති වීම පිළිබඳ පසුගිය කාලයේ දී ධීවර ක්ෂේත්‍රයට සම්බන්ධ ජාත්‍යන්තර සංවිධානවල දැඩි නොසතුටට හේතු වුණා.එය අපගේ මත්ස්‍ය අපනයනවලට දැඩි ලෙස බලපෑමක් ඇතිකළා කීම සාවද්‍ය නැහැ.මේ කරුණු සලකා බලා නව සංශෝධන මඟින් බලපත්‍ර නොමැතිව මෙන්ම, ඉහත සියලුම වැරැදි කරන ධීවර යාත්‍රාවලට රුපියල් ලක්ෂ 15 කට අඩු නොවන දඩයක් හෝ අවුරුදු 02 කට නොවැඩි කාලයක සිරදඬුවම් හිමි වෙනවා.1982 පැනවූ එක්සත් ජාතීන්ගේ සාගර නීති සම්මුතිය, 1995 මත්ස්‍ය තොග පිළිබඳ ගිවිසුම, ලෝක ආහාර හා කෘෂිකර්ම සංවිධානය 2009 දී හඳුන්වා දුන් නීති විරෝධී, වාර්තා නොවූ සහ අවිධිමත් ධීවර කටයුතු වැළැක්වීමට/ නතර කිරීමට වරායන් සහිත රාජ්‍යවලට හඳුන්වා දී ඇති පියවර හා ඉන්දියන් සාගර ටූනා කොමිසම මඟින් වරින්වර හඳුන්වා දෙන සම්මුතීන් කඩකරන ධීවර කාර්මිකයන්ට දඩ පැනවීමට ද මෙම පනත මඟින් අවස්ථාව හිමිවනවා.* මෙම පනතෙහි විෂය භාර ඇමැතිවරයාට හිමි බලය කෙබඳුද?ධීවර හා ජලජ සම්පත් විෂය භාර ඇමැතිවරයා විසින් සාදනු ලබන නියෝග උල්ලංඝනය කරන, අන්තර්ජාතික නීති හා කලාපීය සම්මුතීන් උල්ලංඝනය කරන ධීවරයන්ට දඬුවම් පැමිණවීමේ බලය මෙහිදී හිමිවී තිබෙනවා. මෙම සංශෝධිත පනතේ 61 වන වගන්තිය අනුව සාධන නීතියක් උල්ලංඝනය කරන ධීවරයකුට වසර 02 කට නොවැඩි කාලයක් බන්ධනාගාර ගතකිරීමට ද, රුපියල් මිලියනයකට නොවැඩි දඩයක් නියම කිරීමට බලතල හිමි වෙනවා.* දඩ මුදල් නීති ක්‍රියාත්මක කිරීමේදී ගෙන ඇති දැඩි පියවර මොනවාද?ධීවර බලපත්‍රයක් රැගෙන නොතිබීම, යාත්‍රාව ලියාපදිංචි නොකිරීම, යාත්‍රාවේ අයිතිය වෙනත් අයකුට පැවැරූ බව නොදැක්වීම, උකස් සාධන පත්‍රය පැවැරීමේ සාධන බලපත්‍රය ඉදිරිපත් නොකිරීම, ධීවර මෙහෙයුම් සඳහා බලපත්‍ර නොමැති වීම, සංවෘත වරායන්වල දී මසුන් මැරීම, පර්යේෂණ හෝ විද්‍යාත්මක කාර්යයන් සඳහා පාවිච්චි කරන ලද බෝට්ටු ලියාපදිංචි නොකිරීමේ වැරදි සඳහා දඩ මුදල උපරිමය රුපියල් 25,000 දක්වා වැඩිකර තිබෙනවා.* මසුන් වර්ග සංරක්ෂණය කිරීමට නව පනත මඟින් එක්වන සංශෝධන මොනවාද?පනත මඟින් ඇල්ලීම තහනම් කළ මසුන් වර්ගයක් ඇල්ලිමෙහි නිරත වන ධීවරයන්ට රුපියල් 50,000 දක්වා උපරිම දඩයක් නිකුත් කිරීම මෙමඟින් සිදුවෙනවා. මෙයට පෙර මෙම දඩය තිබුණේ රුපියල් 3000 දක්වායි. හැඹිලි දැල්වලින් මසුන් ඇල්ලීම, බිත්තර සහිත කොටු පොකිරිස්සන් සහ සපත්තු පොකිරිස්සන් මිලදී ගැනීම, විකිණීම, ප්‍රවාහනය හා සන්තකයේ තබාගැනීම ද එම මසුන්ගේ බිත්තර ඉවත් කිරීමේ වැරැදි සම්බන්ධයෙන් ද පනවන දඩය රුපියල් 50,000 දක්වා වැඩි කර තිබෙනවා. කස මෝරුන් ඇල්ලීමේදී පැනවූ තහනමද මෙහිදී විශේෂයි. මේ දඩ මුදල් වැඩි කිරීම තුළින් එම වැරදි පන්න ක්‍රම සඳහා ධීවරයින් යොමුවීමට විශාල බලපෑමක් කළ හැකිවෙතැයි අප විශ්වාස කරනවා.* කෙතරම් සැලසුම් හැදුවත් නිසි ධීවර කළමනාකරණයක් නොමැතිවීමෙන් අපේ ධීවර කර්මාන්තය පසුගාමී තත්ත්වයක් පෙන්නුම් කරනවා නේද?මෙයට පෙර පැවැති පනතේ ධීවර කළමනාකරණ ප්‍රදේශ නම් කිරීමේදී ‍යම් යම් අඩුපාඩු පැවැතුණා. නව පනත මඟින් ඒ සඳහා ධීවර අධ්‍යක්ෂ ජනරාල්වරයාට සුවිශේෂි බලයක් පවතිනවා. ඒ විතරක් නොවෙයි. ධීවර ඇමැතිවරයා ප්‍රකාශයට පත්කරන ධීවර කළමනාකරණ ප්‍රදේශ සඳහා ධීවර සහභාගිත්ව කමිටුවක් ද ක්‍රියාත්මක වීමට නව පනතින් ඉඩ ලැබී තිබෙනවා.මේ තුළින් අප බලාපොරොත්තු වන්නේ ධීවර කර්මාන්තයේ තිරසාර සංවර්ධනයයි. මේ සඳහා අවශ්‍ය තීරණ ගැනීමට ධීවර ජනතාවගේ සෘජු දායකත්වය ලබාගැනීමට අපේක්ෂා කරනවා. තමන්ගේ ධීවර ප්‍රදේශවල එම කර්මාන්ත සංවර්ධනයට අවශ්‍ය වන යෝජනා ඉදිරිපත් කිරීමට එම කමිටු හරහා ධීවර ජනතාවට අවස්ථාව ලැබෙනවා. ප්‍රදේශයේ පරිසර සංරක්ෂණ ක්‍රම, ධීවර පර්යේෂණ, අලෙවි කිරීම් සඳහා අදාළ යෝජනා මේ හරහා ක්‍රියාත්මකයි.ධීවර ක්ෂේත්‍රයේ බොහෝ කටයුතු අඩාල වන්නේ ධීවර සහභාගිත්වය, අදහස් යෝජනා නොමැති නිසායි. නව සංශෝධිත ධීවර පනත යටතේ ඒ අඩුපාඩුව ද මැකී යනවා.තිරසාර ධීවර කර්මාන්තයක් උදෙසා ගනු ලබන මෙම පියවර තුළින් වඩාත් ක්‍රමවත් ධීවර කර්මාන්තයක් බිහිවී නිල් සයුර ජයගෙන ගෝලීය ආර්ථීක යුද්ධයෙන් ද රජය ජයග්‍රහණය කරවීමට ධීවර ක්ෂේත්‍රයට හැකිවනු ඇතැයි මගේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>13</day>
    </date>
    <link>http://www.dinamina.lk/2014/01/13/_art.asp?fn=f1401135</link>
    <topic>හිත් කඩා-මල් තලා සිල් ගන්න ඇත්තෝ</topic>
    <author>අශෝක පියරත්න</author>
    <content>‘මවගේ උකුළේ සිටිය යුතු දරුවා ප්‍රසිද්ධ වීදියේ සැරිසරනවා දු‍ටු විට හද කකියන්නේය.’මේ වග පැවසූයේ කැරොල් බෙලාම් මහත්මියයි. ඈ යුනිසෙෆ් ආයතනයේ හිටපු විධායක අධ්‍යක්ෂවරියකි. සමාජ ක්‍රියාකාරිණියකි. ලෝකයේ විපතට පත් ළමුන් උදෙසා සුවිසල් මෙහෙවරක යෙදී සිටින්නියක්ද වේ.උක්ත අදහස් ඈ වෙතින් පළ වූයේ වෙසෙසින් අප්‍රිකානු වීදි දරුවන් සම්බන්ධයෙනි. ශ්‍රී ලාංකික අපේ දරුවන් එදා එතැන සිටියේ නැත. එහෙත් වර්තමානයේදී මෙරට දරු පිරිසටද එතැනට පැමිණීමට සිදු වේදැයි සැකයකි. ඒ අද සිදු වෙමින් පවත්නා කටයුතු පිළිබඳ සලකා බැලූ විටය.දරුවන් මෙලෙස මහ මඟට වැටීමට සිදුවන කරුණු අතර ළමා අපචාරය ප්‍රධාන කරුණකි.එවැනි සිදුවීම් දැම් මෙරටින්ද නිරතුරුව වාර්තා වනු පෙනේ. ‘නෑ.ඉස්සරත් ඕවා සිද්ධ වුණා. දැන් ප්‍රචාරය වැඩියි. ඇයි ටීවී,රේඩියෝ,පත්තර වැඩියිනේ’ කියා සුදනන් ද බළධරයන්ද ඇඟ බේරා ගැනීමට උනන්දු වනු ඇත.එහෙත් කාරණය බරපතළය. සැහැල්ලුවෙන් සිතා බැහැර කළ නොහැක්කකි.ළමා අපචාරය යනු ලිංගික අතවර පමණක් නොවේ. නොසලකා හැරීම,ශාරීරික හා මානසික පීඩා කිරීම,මෙහෙකාර හෝ වහල් සේවයේ යෙදවීමද ඊට අයත්ය.මෙය දරුවන්ගේ ජිවිත අවදානමකට ලක් කරන්නකි. අපගේ අනාගතය අවිනිශ්චිතභාවයට ඇද දැමීමක්ද වේ.ළමා හිංසනය හෝ අපචාරය සිදු වන්නේ කළු ජාතිකයන් අතර පමණකි යන්න මුසාවකි. යහපත් පවුල් පසුබිමක් සහිත ඉහළ පෙළේ කු‍ටුම්භයන්ගේ දරුවන් මේ තත්ත්වයට මුහුණ දෙන්නේ නැතැයි පැවසීමද සාවද්‍යය. නූගත්,දුප්පත් හා යහපත් සමාජ පසුබිමක් රහිත පරිසර තත්ත්වයන් යටතේ ළමා අපචාර බහුල බවද එකහෙළා පිළිගැනීමට නොහැකිය. ඇතැම් විට දරුවන් වඩාත් හොඳින් ප්‍රවේශම් කරනුයේ එවැනි පසුබිමකදී බවට මතයක් ඉදිරිපත් වන්නට පුළුවන.නාදුනන පුද්ගලයන් වෙතින් ළමුන් අපචාරයට ලක් වන්නේ යැයි පැවසීමද කොළය වසා ගැසීමකි. අපචාර සිදුවීම් වාර්තා වන ආකාරය පිළිබඳ සැලකීමේදී පවුලේම ඥාතියෙකු වෙතින් එම අවැඩ සිදු වී ඇතැයි හෙළිදරව්ව් වන බැවිනි. මාමා,බාප්පා,සීයා පමණක් නොව ඇතැම් විට පියා අතින්ද මේ ළපටි මල් කැකුළු තැළී පොඩි වී ඇති බව පරීක්ෂණවලින් අනාවරණය කෙරෙන්නේය. ඉදින්...වසා ඇති දොර ජනෙල් ඇතුළත බොහෝ රහස් සැඟවී ඇති බැව් නොසලකා සිටිමුද?ළමා අපචාර සිදුවීම් අතර බහුලම තත්ත්වය නොසලකා හැරීමයි. එය සියයට හැත්තෑ අටක අගයක පවතී. ශාරීරික පීඩා කිරීම් ඇත්තේ සියයට දා හතයි දශම හයක අගයකි. ලිංගික අතවර සියයට නවයයි දශම දෙකකි. මේ ලෝක තත්ත්වය පිළිබඳ අනාවරණයකි. එසේ නම් දැන් අප සැනසුම් සුසුම් හෙළමුද?නැත. ඇමරිකාව වන් රටක නො අඩු වූද,අප්‍රිකානු කලාපයේ බහුල වූද ළමා අපචාර පරයන්නට දැන් නැ‍ඟෙනහිර ආසියාව පෙරට එමින් තිබේ. වසර 2000-2010 තුළ මෙම කලාපයේ ළමුන් ශාරීරික වද හිංසාවන්ට ගොදුරු වූ ප්‍රතිශතය සියයට නවයක් බැව් සිවිල් සංවිධාන විසින් පෙන්වා දී තිබේ. සෑම ළමුන් සිව් දෙනෙකු අතරින් එක් අයෙකු බැගිනි.2010 වසර පාදකව එළි දැක්වූ වාර්තාවක දැක්වෙන්නේ වියට්නාමයේ ළමුන් අතරින් සියයට පහළොවක් ලිංගික වහල් සේවයේ යෙදෙන බවයි. තායිලන්තයේ ලිංගික වහල් සේවයේ යෙදෙන තරුණ ළඳුන් අතරින් සියයට විස්සකට ආසන්න ප්‍රතිශතයක් සිය පළමු ලිංගික අත්දැකීම ලබා ඇත්තේ දූෂණයට ලක් වෙමිනි. දැන් හැකි පමණ වේගයෙන් අපි ඒ වෙත ළඟා වෙමින් සිටිමුද?ගෙවුණ සතිය පුරා වාර්තා වූ සිදුවීම් දෙස අවධානය යොමු කිරීමෙන් පමණක් වුවද මේ පිළිබඳ දළ අදහසක් ලබා ගත හැකි වේ.මෙහි තවත් ඛේදවාචකයක් තිබේ. ඒ නොදු‍ටු සේ නො ඇසූ සේ සිටින්නට අපි හුරු වී ඇත්තෙමු.ශ්‍රී ලංකාව ගෙවුණු තුන් දශකය තුළ අරුත්සුන්,අනර්ථකාරී යුදයක පැටලී සිටියේය. ඉන් අවතැන් වු ළමුන් සංඛ්‍යාව විශාලය.මවුපියන්ද,භාරකරුවන්ද අහිමි වූ පවුල්වල දැරුවන්ගේ වගකීම පැවරුණේද දරුවෙකුටය. ඔහු හෝ ඇය පවුලේ වැඩිමලාය. අවුරුදු පහළොව,දහසය වයසේය. එම පවුලේ බාලම සාමාජිකයා ඇතැම් විට අත දරුවෙකි. මවු පදවිය අපේක්ෂාවෙන් සිටින හෝ දරුවන් ලැබූ ළාබාල යුවතියන්ය. මොවුන් ඉච්ඡා භංගත්වයට පත් වීම,මානසිකව හා ශාරීරිකව ලබන පීඩාව කෙතරම්ද?සංචාරක ව්‍යාපාරය ධන උල්පතකි. එම උල්පතින් ගලා එන ධනය සමඟ ඒඩ්ස් වැනි වසංගතද මුසුව තිබේ. ඒවා අපේ ළමුන්ට සම්ප්‍රේෂණය නොවේ යැයි කීමට ඇති සහතිකය කුමක්ද?අණ පනත්ද,ආයතනද බොහෝ තිබේ. එහෙත් කාරිය කරවන්නෝ බහුතරය තද නින්දේය. දූෂකයෝ අවදියෙන් සිට සිය කාරිය කරගෙන යති. අපි වසරකට වරක් එළැඹෙන සමරු උත්සවයේදී බොහෝ හරබර දෙසුම් පවත්වා,සිල්ලර විච්චූරණ නරඹා සැහැල්ලුවෙන් ගෙදර යමු. ඒ මොහොතේද දරුවන් පීඩා විඳිමින් සිටින බව නොදකිමු. දු‍ටුවද එසේ නොවූ සේ සිටිමු. එය කෙතරම් සුවදායකද?එහෙත් මේ පීඩාවට පත් වනුයේ අපේම අතීතයයි. අප ඉමහත් බලාපොරොත්තු තබා ඇති අපගේ අනාගතයයි.අතවරයට,පීඩාවට ලක්වන දරුවා වැඩිහිටිභාවයට පත් වනුයේද එම මානසිකත්වයෙනි. හේ දිනෙක තමාට සිදු වූ අවැඩෙහි වාඩුව ගැනීමට පුළුවන. සමහර විට එහි ගොදුර බවට පත් වන්නේ එම තැනැත්තාගේ දුෂකයා හෝ ඔහුගේ හෝ ඇයගේ දරුවෙකු විය හැකිය. මෙය චක්‍රයක්ව ක්‍රියාත්මක වුවහොත් ඇති වන තත්ත්වය කුමක්ද? ඉදින් අප්‍රිකාව පරාජය කළේ යැයි අපි උදම් අනමුද?එබැවින් මේ අකටයුතු මර්දනය කළ යුතුවේ. පි‍ටුදැකිය යුතුවේ. ඒ සඳහා සම්ප්‍රදායික හා නෛතික ව්‍යුහයන්වලින් අප සන්නද්ධය. ආගමික හා ස්වේච්ඡා සංවිධාන සේම කු‍ටුම්භයද සම්ප්‍රදායික ව්‍යුහයයි. පොලීසිය,ළමාරක්ෂක පනත,සහතික කළ පාසල්,අධිකරණය හා අදාළ අමාත්‍යාංශය නෛතික ව්‍යුහයයි.දැනුවත් කිරීම,අපක්ෂපාත්වය හා නොපමාව නීතිය ක්‍රියාත්මක කිරීම,අනිවාර්ය අධ්‍යාපනය,ආර්ථික දුෂ්කරතාවන්ට සහන සැපයීම මෙන්ම අපචාරයන්හී යෙදෙන්නන් පිළිබඳ තොරතුරු ‍රැස් කිරීම හා විමර්ෂණයද පවුල,ආගමික හා ස්වේච්ඡා සංවිධාන විධිමත් ලෙස සංවිධානගත කර සජීවීකරණයද මේ අපවාදයෙන්,අනතුරින්,අවමානයෙන් හා විපතින් මිදෙන මගය.එමගට නො එන්නෝ සිය අනාගතය වල්බිහිවී අන්ධකාරයේ ගිලෙනු දකින්නට කැමැත්තෝය. දරුවන් මවුපියන් සතු උතුම්ම වස්තුව බව නොදත්තෝය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n1401141</link>
    <topic>මගේ සැමියාගෙන් වෙන්වෙන්න ඕන නිසා මංගල-ඔහුව පොලිසියට අල්ලා දුන්නා</topic>
    <author/>
    <content>මංගල සමරවිර මහතා තම සැමියා සමඟ පැවැත්වූ ලිංගික සබඳතා නැවැත්වීම සඳහා තම සැමියා නොකළ වරදකට හසු කළ බවත්, ලැප් ටොප් පරිගණකය හා රට බීම බෝතල් සමරවීර මහතාගේ නිවෙසින් තම සැමියා රැගෙන ආවේ ඔහුගේ අවසරය මත බවත් ෂෙවාන් ප්‍රියංකර නමැති සැකකරුගේ බිරිය ඊයේ (13) දිවුරුම් ප්‍රකාශයක් ගල්කිස්ස මහේස්ත්‍රාත්වරයා වෙත ඉදිරිපත් කරමින් කරුණු දැක්වූවාය.තම සැමියා හමුවීමට පාර්ලිමේන්තු මන්ත්‍රී මංගල සමරවීර මහතා තමන් පදිංචි වෙරළබඩ, රත්මලානේ, දුම්රියපොළ පාරේ නිවසට වරින්වර පැමිණ තිබෙන බවත්,තම සැමියාද සමරවීර මහතා හමුවීමට පානදුර කෙසෙල්වත්තේ පිහිටි ඔහුගේ නිවෙසට යන එන බවත් මංගල සමරවීර මහතා සමඟ සමලිංගිකව හැසිරෙන බව තම සැමියා පිළිගත් බවත් දිවුරුම් ප්‍රකාශය මගින් සැකකරුගේ බිරිය දන්වා සිටියාය.මෙම පැමිණිල්ල පානදුර මහේස්ත්‍රාත් රුචිර වැලිවත්ත මහතා හමුවේ ඊයේ (13) කැඳවූ අවස්ථාවේ සැකකරුගේ බිරිය ජනාධිපති නීතිඥ හේමන්ත වර්ණකුලසූරිය මහතා මගින් මේ දිවුරුම් ප්‍රකාශය අධිකරණයට ඉදිරිපත් කැර ඇත.මේ සමලිංගික සම්බන්ධය මත ඔහු නිතරම සමරවීර මහතාගේ නිවසට ගොස් මුළු රැයම පහන්කැර පැමිණෙන අතර ඒ පිළිබඳ ප්‍රශ්න කරනවිට තම සැමියා අවස්ථා ගණනාවකදී තමාට පහරදුන් බවද මේ පිළිබඳ මීට මාස කිහිපයකට පෙර ගල්කිස්ස පොලිසියේ කාන්තා හා ළමා කාර්යාංශයට පැමිණිලි කිරීමට ගිය අවස්ථාවේ තම සැමියා සමලිංගික සබඳතා පවත්වන්නේ මංගල සමරවීර මහතා සමඟ පැවසූ විට තම පැමිණිල්ල බාර ගැනීම පොලිසිය ප්‍රතික්ෂේප කළ බවද දිවුරුම් ප්‍රකාශයෙන් සැකකරුගේ බිරිය වැඩිදුරටත් කරුණු දක්වා ඇත.මංගල සමරවීර මහතා පැමිණ ඔහුගේ නිවසට තම සැමියා රැගෙන යන බවත් ඔහුගේ නිව‍ෙස් තම සැමියාට වෙනම කාමරයක් වෙන්කර තිබූ අතර අවස්ථා දෙකකදී නවීන අධික මිලකින් යුත් ජංගම දුරකතන දෙකක්ද මිලට ගෙන දී තිබූ බවත් පවසන සැකකරුගේ බිරිය පසුගිය දෙසැම්බර් මාසයේ සිට මංගල සමරවීර මහතා වෙන්වී ඇතැයි සැමියා වරින්වර තමා සමඟ පැවසූ බවත් දන්වා සිටියාය.එයට හේතු ලෙස සැමියා දන්වා සිටියේ “සමීර” නමැත්තෙකු මංගල සමරවීර මහතාට සමීප වී සිටින බවයි. “මට බෝට්ටුවක් අරන් දෙන්න පොරොන්දු වුනා. හැබැයි ඒ මොකවත් නෑ. දැන් සමීර අයියාට ගෙයකුත් අරන් දීලා. මරුටියකුත් අරන් දීලා කියා තම සැමියා පවසා සිටි බවද සැකකරුගේ බිරිය සිය දිවුරුම් ප්‍රකාශයෙන් පවසා සිටී.මේ සර්ගේ ගෙදර පාවිච්චි කළ ලැප්ටොප් එක. මම ඒක අරගෙන ආවා. යැයි තම සැමියා දිනක් පවසා සිටි බවත් එහි තම සැමියා හා මංගල සමරවීර මහතා සිටි ඡායාරූප ඇති අතර තොරතුරු රැසක් තිබුණ බවත් දිවුරුම් ප්‍රකාශයේ සඳහන් කැර ඇත.මුදල් අවශ්‍ය වී ඒ බව සමරවීර මහතාට දැන්වූ විට ලැප්ටොප් එක උකසට තබා මුදල් ගන්නා ලෙසත් ඊට පෙර එහි තිබූ මාතර විරෝධතාවට අදාළ දර්ශන හා මාගේ සැමියා සමග එකට ගත් ඡායාරූප මකා දමන්නැයි සමරවීර මහතා දැන්වූ බවත් ඉන් පසු දෙසැම්බර් 19 වැනිදා මොරටුවේ ස්ථානයකට එය උකස් කැර රුපියල් 12000ක් ලබාගත් බවත් සැකකරුගේ බිරිය අධිකරණයට ඉදිරිපත් කළ දිවුරුම් ප්‍රකාශයෙහි සඳහන් වෙයි.රටබීම බෝතල් කිහිපයක් තිබෙනවා. විකුණලා මුදල් කරගන්න කියා සමරවීර මහතා කී නිසා සමරවීර මහතාගේ නිවසට ගොස් මේ රටබීම බෝතල් රැගෙන එනවිට තම සැමියා පොලිසියෙන් අත්අඩංගුවට ගෙන ඇතැයි දිවුරුම් ප්‍රකාශය මගින් පවසා සිටින සැකකරුගේ බිරිය සැමියා නිවසට හොරෙන් ඇතුළු වී රටබීම බෝතල් කිහිපය හා ලැප්ටොප් පරිගණකය රැගෙන ගිය බවට පැමිණිලිකැර ඇතැයිද දන්වා ඇත.එම ප්‍රකාශය පොලිසියට කැර ඇත්තේ මංගල සමරවීර මහතා නම් එය සම්පූර්ණ අසත්‍යයක් බවත් තම සැමියාගෙන් වෙන්වීම සඳහා ඔහුට විරුද්ධව මෙවැනි අසත්‍ය ප්‍රකාශයක් කර ඇති බවත් දිවුරුම් පෙත්සමෙන් අධිකරණයට කරුණු දැක්වූ සැකකරුගෙ බිරිඳ ලැප්ටොප් පරිගණකය හා රටබීම බෝතල් සැමියා ලබාගත්තේ මංගල සමරවීර මහතාගේ අවසරය මත බැවින් මේ සියල්ල හෙළි කිරීමට අදහස් කළ බවද වැඩිදුරටත් දන්වා සිටියි.මේ දිවුරුම් ප්‍රකාශය සම්බන්ධව විධිමත් පරීක්ෂණයක් පවත්වා වාර්තාවක් ඉදිරිපත් කරන ලෙස පානදුර මහේස්ත්‍රාත්වරයා පානදුර කෙසෙල්වත්ත පොලිසියට ඊයේ (13) නියම කළ බව ජනාධිපති නීතිඥ හේමන්ත වර්ණකුලසූරිය මහතා පවසයි.සැකකරුට විරුද්ධව කළ පැමිණිල්ල හුදෙක් ලිංගික ඊර්ෂ්‍යාව මත සිදුකළ පැමිණිල්ලක් බවට ජනාධිපති නීතිඥ හේමන්ත වර්ණකුලසූරිය මහතා විසින් ඊයේ (13) අධිකරණයට කරුණු දක්වා ඇත.ඒ අනුව සැකකරු වූ ෂෙවාන් ප්‍රියංකර නමැත්තා රුපියල් පන්දහසක මුදල් හා රුපියල් විසිපන්දහස බැගින් වූ ශරීර ඇප දෙකක් මත ඊයේ (13) මුදා හැරිය බව ජනාධිපති නීතිඥ හේමන්ත වර්ණකුලසූරිය මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n1401142</link>
    <topic>අය-වැය පරාද වූ හෝමාගම සභාපතිට ජන.30 තෙක් රාජකාරි කිරීමට අවසර</topic>
    <author>නෙල්කා මැදගෙදර</author>
    <content>2014 වසර සඳහා වන අය-වැය පරාජයට පත් හෝමාගම ප්‍රාදේශීය සභාවෙහි සභාපති ඒ.ඩී කුමාරසිරි මහතාට එම තනතුරෙහි රාජකාරි කටයුතු ලබන ජනවාරි මස 30 වැනිදා තෙක් දිගටම සිදු කළ හැකි වන නියෝගයක් ශ්‍රේෂ්ඨාධිකරණය විසින් ඊයේ (13) නිකුත් කරන ලදි.එසේම අය-වැය පරාජයට පත් වීමෙන් අනතුරුව සභාපතිවරයාට එම තනතුරෙහි කටයුතු කළ නොහැකිවන ලෙස නිල කාමරය සීල් තබා වසා දැමීම ඇතුළු සිදුවීම් සම්බන්ධයෙන් කරුණු දැක්වීමට එදින අධිකරණයෙහි පෙනී සිටින ලෙස එම ප්‍රාදේශීය සභාවෙහි වැඩ බලන ලේකම් පී.එස්.පී ප්‍රනාන්දු ඇතුළු වග උත්තරකරුවන්ට නියම කරමින් නොතිසි නිකුත් කරන ලදී.එම නොතිසි කුරියර් සේවාව හරහා ලබා දෙන ලෙස ද නියම කරන ලදී.තමන්ට හෝමාගම ප්‍රාදේශීය සභාවෙහි සභාපති තනතුරෙහි කටයුතු කිරීමට ඉඩ නොදීමෙන් මූලික අයිතිවාසිකම් උල්ලංඝනය කර ඇති බවට ඒ.සී.කුමාරසිරි මහතා ගොනු කළ පෙත්සමක් සලකා බැලූ ශ්‍රේෂ්ඨාධිකරණය මෙම නියෝගය නිකුත් කෙළේය. ශිරාණී තිලකවර්ධන, සත්‍යා හෙට්ටිගේ, රෝහිනී මාරසිංහ යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම සලකා බලන ලදි.හෝමාගම ප්‍රාදේශීය සභාවෙහි වැඩබලන ලේකම්වරයා , එහි උපසභාපතිවරයා, පළාත් පාළන කොමසාරිස්වරයා, හෝමාගම තේරීම්භාර නිලධාරිවරයා, එම ප්‍රාදේශීය සභාවෙහි මන්ත්‍රීවරු 21 දෙනකු ඇතුළු 30 දෙනකු පෙත්සම මඟින් වගඋත්තරකරුවන් කොට සිටිති. ඉකුත් පළාත් පාලන මැතිවරණයේ දී වැඩිම මනාප ජන්ද ලබාගෙන තමන් හෝමාගම ප්‍රාදේශීය සභාවෙහි සභාපති ධුරයට පත් වු බව පෙත්සම්කරු පවසයි. 2014 වසර සඳහා වන අය-වැය පළමු වරට දෙසැම්බර් මස 11 ඉදිරිපත් කළ අතර එය වැඩි ජන්ද 2කින් පරාජයට පත්ව තිබේ.පසුව එම සභාවෙහි විශේෂ සභා රැස්වීමක් කැඳවා මන්ත්‍රීවරුන්ගේ ද අදහස් විමසීමෙන් අනතුරුව නව අයවැයක් සකස් කර ඇත. අනතුරව එම අය-වැය දෙසැම්බර් මස 30 වැනිදා ඉදිරිපත් කළ ද එය ද පරාජයට පත්වී තිබේ.පසුව පෙත්සම්කරුගේ නිල රථය සහ කාමරය බාර දෙන ලෙස එහි වැඩ බලන ලේකම්වරයා විසින් දන්වා තිබේ. අනතුරුව පෙත්සම්කරු රාජකාරි කටයුතු සඳහා යන අවස්ථාවේ දී නිල කාමරය සීල් තබා වසා තිබේ. පළාත් පාළන පනත අනුව අය-වැය දෙවරක් පරාජයට පත් වුවද දින 14ක් ඉක්ම යන තෙක් සභාපතිවරයාට එම තනතුරෙහි කටයුතු කළ හැකිය.එසේ වුව ද ඊට පටහැනිව කටයුතු කරමින් වගඋත්තරකරුවන් සිය රාජකාරියට බාධා කිරීමෙන් සිය මූලික අයිතීන් උල්ලංඝනය කර ඇතැයි පෙත්සම්කරු පවසයි.එබැවින් එම ප්‍රාදේශීය සභාවෙහි සභාපති තනතුරෙහි දිගටම තමන්ට කටයුතු කළ හැකි පරිදි නියෝගයක් නිකුත් කරන ලෙස ද, එම සභාපති තනතුර පුරප්පාඩු වූ ලෙස නොසලකන ලෙස ද , ‍එම ප්‍රාදේශීය සභාවෙහි සභාපති තනතුරට වෙනත් අයකු පත් කිරීමෙන් වළක්වන නියෝගයක් නිකුත් කරන ලෙස ද පෙත්සම්කරු අධිකරණයෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n1401143</link>
    <topic>මැද කොළඹ ශ්‍රීලනිප සංවිධායිකාව හිරුණිකා</topic>
    <author>ඡායාරූපය - චන්දන පෙරේරා</author>
    <content>මැද කොළඹ ශ්‍රී ලංකා නිදහස් පක්ෂ සම සංවිධායකවරිය ලෙස පත්කෙරුණු හිරුණිකා ප්‍රේමචන්ද්‍ර මෙ‍ෙනවිය ජනාධිපති මහින්ද රාජපක්ෂ මහතාගේ අතින් අරලියගහ මන්දිරයේදී ඊයේ (13) සිය පත්වීම් ලිපිය ලබා ගත් අවස්ථාව. මැද කොළඹ ශ්‍රීලනිප ප්‍රධාන සංවිධායක ජ්‍යෙෂ්ඨ ඇමැති ඒ. එච්. එම්. ෆවුසි, පක්ෂයේ පාලක ලේකම් එස්. එම්. ආරියසේන මහත්වරු ද මෙහි වෙති‍..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n1401144</link>
    <topic>ඉවසීම-දයාව පිළිබඳ යළි සිතා බැලිය යුතු කාලයයි</topic>
    <author/>
    <content>ශුද්ධ වූ නබිතුමන්ගේ උපත වන මිලාද්-උන්-නබි උත්සවය සමරන මේ අවස්ථාවේ දී එතුමන්ගේ ඉගැන්වීම්වල සඳහන් සමඟිය, ඉවසීම, දයාව සහ සෙනෙහස පිළිබඳ යළි සිතා බැලිය යුතු බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ මිලාද් - උන් - නබි උත්සවය වෙනුවෙන් සුබ පැතුම් පණිවිඩයක් නිකුත් කරමිනි.එහි වැඩිදුරටත් මෙසේද දැක්වේ.ශ්‍රී ලාංකීය මුස්ලිම් ජනතාව ශුද්ධ වූ නබිතුමාගේ උපත වන මිලාද් - උන් - නබි උත්සවය සමරන අවස්ථාවට මා මේ සුබ පැතුම් පණිවුඩය එවන්නේ සතුටිනි.මුස්ලිම් දින දසුනේ මේ වැදගත් උත්සවය සැමරීමට ලොව පුරා සහෝදර භක්තිකයන් සමඟ ශ්‍රී ලාංකීය මුස්ලිම් ප්‍රජාව එක්වන මේ අවස්ථාවේ දී ශ්‍රී ලංකාවට ඉස්ලාම් දහම හඳුන්වා දුන් කාලයේ පටන් බොහෝ ඉස්ලාම් ලබ්ධිකයන් පිරිසක් වෙසෙන කළුතර දිස්ත්‍රික්කයේ බේරුවල නගරයේ මෙවර මිලාද් - උන් - නබි- ජාතික උත්සවය පැවැත්වීම වඩාත් උචිතය.මිනිසුන් අතර වාර්ගික, ආගමික හා කුල ගැටුම් වළක්වාලීම සඳහා වැදගත් පදනමක් සපයමින් ශුද්ධ වූ නබිතුමන්ගේ ඉගැන්වීම ලොව පුරා ජනතාවට සාමයේ සමඟියේ හා සහජීවනයේ පණිවුඩය රැගෙන යයි.ශුද්ධ වූ නබිතුමන්ගේ ඉගැන්වීම අනුව යමින් ශ්‍රී ලංකාවේ මුස්ලිම් ජනතාව අනෙකුත් ජන වර්ග සමඟ සාමයෙන් හා සහෝදරත්වයෙන් වෙසෙනු දැකීම මට සතුටකි. දැන් සාමය පවත්නා මෙරට තුල සිය සංස්කෘතික අනන්‍යතාවයට නිසි පිළිගැනීමක් ලැබී ඇති වාතාවරණය තුළ ඔවුහු නිදහසේ දිවි ගෙවති.ආගමික ඉතිහාසයේ මේ වැදගත් අවස්ථාව සැමරීමට රට පුරා උත්සව පැවැත්වෙන අද දිනය ශුද්ධ වූ නබිතුමන්ගේ ඉගැන්වීම්වල සඳහන් සමඟිය, ඉවසීම, දයාව හා සෙනෙහස පිළිබඳ යළි සිතා බැලිය යුතු කාලයකි. අපගේ මාතෘ භූමිය පුරා සාමය හා සංහිඳියාව පැතිරීම සමඟින් අද දින පැවැත‍්වෙන සියලු මිලාද් - උන් - නබි සැමරීම් සර්වප්‍රකාරයෙන්ම සාර්ථක වේවා යැයි පතමි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n1401145</link>
    <topic>සාමය හා සරු අස්වැන්න අද දිනයේ ප්‍රාර්ථනාවයි</topic>
    <author/>
    <content>අප‍ දේශයේ සාමයට හා අප ජනතාව අතර ඇති සංහිඳියාවට කෘත ගුණ දැක්වීමේ යාඥාවන් කිරීමට හින්දු භක්තිකයන්ගේ තෛපොංගල් උළෙල වැදගත් අවස්ථාවක් බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ තෛපොංගල් උ‍ත්සවය වෙනුවෙන් සුබ පැතුම් පණිවිඩයක් නිකුත් කරමිනි. එම පණිවිඩයේ වැඩිදුරටත් මෙසේ ද දැක්වේ.ශ්‍රී ලාංකේය හින්දු භක්තිකයන්ගේ සාර්ථක අස්වැන්නකට තුති පිදීමේ වැදගත් මංගල්‍යය වන තෛපොංගල් උළෙල සැමරීමේ අවස්ථාවට මා සුබ පැතුම් එක් කරනුයේ ඉමහත් සතුටිනි. තෛ මස පළමු දිනයෙන් හැඳින්වෙන මෙම උත්සවය සෞභාග්‍යවත් අස්වැන්නක් වෙනුවෙන් හිරු දෙවියන්ගෙන් ලද සියලු ආශිර්වාදයන්ට තුති පුද කිරීම සඳහා සම්ප්‍රදායානුකූලව වෙන් වූවකි. ‍පොංගල් හෙවත් කිරි හා බත් එකට ඉතිරවීම තුළින් සූර්යාගේ ආශිර්වාදයෙන් ජීවිතයේ නව අවස්ථාවන්වල ආරම්භය සනිටුහන් කිරීම මෙම උත්සවයේ වැදගත් අංශයකි. පළමු අස්වැන්න සූර්යයාට පුද කෙරෙන මෙය සූර්ය මංගල්යම් ලෙන සැලකේ.මේ උත්සවය තුළින් එළැඹෙන වසරේ හොඳ අස්වැන්නක් හා යහපත් බලාපොරොත්තු වෙනවෙන් අඛණ්ඩව ආශිර්වාද පතා හිරු දෙවියන්ට ‍බුහුමන් දැක්වීම සඳහා දැඩි ලෙන්ගතුකම හා අවබෝධය පිළිබඳ හැඟීමෙන් පවුල් හා ජන කොටස් එකට එක් කෙරේ. මෙහි දෙවැනි දිනය සී සෑම, ප්‍රවාහනය, කිරි හා පොහොර සැපයීම සඳහා යොදා ගන්නා ගවයන්ට මල් මාලා පළඳවා කෘත ගුණ දැක්වීමේ ශ්‍රේෂ්ඨ සම්ප්‍රදාය සඳහා යොදා ගැනේ.මනුෂ්‍යයා හා සොබාදහම අතර ඇති සබැඳියාව මෙන්ම දෙවියන් වන්දනාමාන කිරීමේ හා ආශිර්වාද සඳහා කෘතගුණ දැක්වීමේ දී මිනිසුන් අතර ඇති එකමුතු බව හා ප්‍රජා හැඟීම් නැවත ප්‍රාණවත් කිරීමත් මෙන්ම එය අනාගත සාර්ථකත්වය සඳහා ආශිර්වාද ලැ‍බීමේ බලාපොරොත්තුව සංකේතවත් කිරීමක් ද තෛපොංගල් උත්සය සනිටුහන් කරයි. අප‍ දේශයේ සාමයට හා අප ජනතාවට අතර ඇති සංහිඳියාවට කෘත ගුණ දැක්වීමේ යාඥාවන් කිරීමට ද මෙය අවස්ථාවකි. සියලුම ශ්‍රී ලාංකික හින්දු බැතිමතුන්ට ප්‍රීතිමත් හා භාග්‍යවත් තෛපොංගල් දිනයක් පතමි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n1401146</link>
    <topic>ධීවර ගැටලු සාකච්ඡාවට ඇමැති රාජිත නවදිල්ලියට යයි</topic>
    <author>බුද්ධිකා ඉඹුලාන</author>
    <content>ඉන්දිය ශ්‍රී ලංකා ධීවර ගැටලු පිළිබඳ සාකච්ඡා ඇරැඹීම සඳහා ඉන්දීය මධ්‍යම රජයේ ආරාධනය පරිදී ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා අද (14) ඉන්දියාවේ නව දිල්ලි නුවර බලා පිටත්ව ගියේය.මේ සම්බන්ධයෙන් වූ සාකච්ඡා හෙට(15) ඇරැඹීමට නියමිතය.පැන නැගී ඇති මෙම ධීවර ගැටලු පිළිබඳ සාකච්ඡා කිරීම සදහා ඉන්දීයාවට පැමිණෙන්නැයි ඉන්දීය මධ්‍යම රජයේ කෘෂිකර්ම ඇමැති ෂරාඩ් පාවර් මහතා විසින් ඇමැති රාජිත සේනාරත්න මහතාට කරන ලද ආරාධනාවට අනුව මේ සාකච්ඡා සඳහා දෙරටේ තානාපති කාර්යාල මගින් අවශ්‍ය විධිවිධාන යොදනු ලැබීය.ධීවර ඇමැතිවරයා ප්‍රමුඛ එම අමාත්‍යංශ නිළධාරීන් ,විදේශ කටයුතු අමාත්‍යංශය,ආරක්ෂක අමාත්‍යංශය ,නාවික හමුදාවේ අදාල නිළධාරීන් ඇතුළු යාපනය ,මන්නාරම ,මුලතිව්,කිලිනොච්චි ධීවර සංවිධානයන්හි සභාපතිවරුද මෙම සංචාරයට එක්ව සිටිති.තමිල්නාඩු ධීවරයන් අප මුහුදු සීමාවට ඇතුළු වී අපේ මත්ස්‍ය සම්පත නෙලාගන්නා ආකාරය මෙන්ම සිදු කරන සාගර සම්පත් විනාශය පිළිබඳව සාක්ෂි සටහන් සහිතව දීර්ඝ පැහැදිලි කිරීමක් ද මෙහිදී ඇමැතිවරයා විසින් සිදු කිරීමට නියමිතය.මේ සම්බන්ධයෙන් අදහස් දක්වන ඇමැති රාජිත සේනාරත්න මහතා, මේ ගැටලු දිගින් දිගටම ඉදිරියටත් සිදු නොවීමට මේ සඳහා ස්ථීරසාර විසඳුමක් ලබා ගැනීමට හැකිවනු ඇතැයිද ව්ශ්වාසය පළ කරයි.දැනට ඉන්දියාවේ තමිල්නාඩු ප්‍රාන්තයේ සිරගත කර සිටින ලාංකික ධීවරයන් 181ක් හා යාත්‍රා 34 ක් නිදහස් කර ගැනීම පිළිබඳ සාකච්ඡා මුලින්ම මෙහිදී සිදු කෙරෙන අතර එසේ නිදහස් කර ගත් පසු දැනට මෙරට සිටින තමිල්නාඩු ධීවරයන්ද නිදහස් කිරීමට කටයුතු යොදන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n1401147</link>
    <topic>ගබ්සා එන්නත් කුප්පි 4,000ක් පෙති 5,000ක් මෙරටට ගෙනා පාකිස්තාන ජාතිකයා අත්අඩංගුවේ</topic>
    <author>සුභාෂිණී සේනානායක, කුමාරසිරි ප්‍රසාද්</author>
    <content>නීති විරෝධී ලෙස ශ්‍රී ලංකාවට රැගෙන ආ ගබ්සා එන්නත් කුප්පි 4,000ක් සහ පෙති 5,000 ක් සමඟ පාකිස්තානු ජාතිකයකු කටුනායක ගුවන්තොටුපොළේ දී අත්අඩංගුවට ගෙන ඇත.අදාළ සැකකරු මේ ගබ්සා එන්නත් සහ පෙති තොඟය පාකිස්තානයේ සිට ගෙනවිත් තිබෙන අතර පොලිස් මත්ද්‍රව්‍ය නාශක කාර්යාංශය විසින් අත්අඩංගුවට ගත් බව ශ්‍රී ලංකා රේගුව පවසයි. මේවායේ වටිනාකම රුපියල් ලක්ෂ 21ක් පමණ වන අතර සිද්ධිය සම්බන්ධයෙන් පොලිස් මත්ද්‍රව්‍ය නාශක කාර්යාංශය පරීක්ෂණ ආරම්භ කර තිබේ.මේ සම්බන්ධයෙන් සිදුකරන පරීක්ෂණයේදී අදාළ සැකකරුගෙන් රුපියල් ලක්ෂයක දඩයක් නියමකර තිබෙන අතර ගබ්සා එන්නත් සහ පෙති තොඟය රාජසන්තක කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n1401148</link>
    <topic>දැයට කිරුළ 2014 පෙබරවාරි 21 වැනිදාජනපති අතින් විවෘත වෙයි</topic>
    <author>ජයසිරි මුණසිංහ</author>
    <content>දැයට කිරුළ 2014 ජාතික සංවර්ධන ප්‍රදර්ශනය පෙබරවාරි මස 21 දා සවස 5.00ට ජනාධිපති මහින්ද රාජපක්ෂ මහතාගේ ප්‍රධානත්වයෙන් කුලියාපිටියේ දී විවෘත කරන බව විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.දැයට කිරුළ ප්‍රදර්ශනය සඳහා අක්කර 160ක භූමියක් යොදා ගැනේ.කුලියාපිටිය පිහිටි වයඹ විශ්වවිද්‍යාලය, කාර්මික විදුහල සහ කුලියාපිටිය ජාතික පාසල යන අධ්‍යාපනික ස්ථාන තුනම මෙවර ප්‍රදර්ශනයට යොදා ගන්නා බවද ඇමැතිවරයා සඳහන් කළේය.ප්‍රදර්ශනය සඳහා යොදා ගන්නා ගොඩනැගිලි සියල්ල තාවකාලික ඉදිකිරීම් ලෙස නොව ස්ථීර ඉදිකිරීම් ම විය යුතු යැයි ජනාධිපති මහින්ද රාජපක්ෂ මහතා උපදෙස් ලබා දුන් බවත්, ඒ අනුව සියලු ඉදිකිරීම් සිදුකොට මෙවර ප්‍රදර්ශනය පැවැත්වීමට තීරණය කළ බවත් ඇමැතිවරයා ඊයේ (13) උදේ සිය අමාත්‍යංශයේ පැවැති මාධ්‍ය හමුවේ දී අනාවරණය කෙළේය.“වර්ග අඩි එක්ලක්ෂ හැට දහසක ඉඩක් ප්‍රදර්ශනය සඳහ‍ා අවශ්‍යයි. දැනට වර්ග අඩි ලක්ෂයක තිබෙන ඉඩ අපිට යොදා ගත හැකියි. ඉතිරි වර්ග අඩි හැට දහසේ ඉදිකිරීම් ඉතා ඉක්මනින් නිම කරන්න පුළුවන්. අපි සාර්ථකව මෙවර ප්‍රදර්ශනය පවත්වනවා ” ඇමැතිවරයා කීය.රුපියල් දස ලක්ෂ 2000කට වැඩි වියදමින් මෙවර දැයට කිරුළ භූමිය තුළ යටිතළ පහසුකම් සහ ගොඩනැගිලි ඉදිකිරීම් කුලියාපිටිය අධ්‍යාපන කේන්ද්‍රය වෙනුවෙන් ස්ථීරව ඉදිවේ. මහාමාර්ග සංවර්ධන අධිකාරිය, ජල සම්පත් මණ්ඩලය, විදුලි බල මණ්ඩලය සහ ශ්‍රී ලංකා ටෙලිකොම් ආයතනය මඟින් අංග සම්පූර්ණ යටිතල පහසුකම් නිමවන අතර රාජ්‍ය ඉංජිනේරු සංස්ථාව, රාජ්‍ය සංවර්ධන හා නිර්මාණ නීතිගත සංස්ථාව සහ වයඹ පළාත් ඉංජිනේරු දෙපාර්තමේන්තුව මඟින් සියලු ගොඩනැගිලි ඉදිකිරීම් කටයුතු සිදුවේ.ඒ අනුව වයඹ විශ්වවිද්‍යාලයට නැනෝ තාක්ෂණ විද්‍යාගාරයක්, ශ්‍රවණාගාරයක්, ක්‍රීඩාගාරයක් සහ ශිෂ්‍ය මධ්‍යස්ථානයක් හිමි වන අතර කුලියාපිටිය කාර්මික විද්‍යාලයට අංග සම්පූර්ණ පරිපාලන මධ්‍යස්ථානයක් හිමිවේ.එමෙන්ම කුලියාපිටිය මධ්‍ය මහා විද්‍යාලයට අංග සම්පූර්ණ ශ්‍රවණාගාරයක් සහ පුස්තකාල ගොඩනැගිල්ලක් හිමිවනු ඇත. මෙම සංවර්ධනය ප්‍රදර්ශන භූමිය තුළ පමණක් සිදුවන කටයුතු බවත් ඊට අමතරව දැයට කිරුළට අදාළව කෑගල්ල, කුරුණෑගල සහ පුත්තලම යන දිස්ත්‍රික්කවල රු. දස ලක්ෂ 50,000කට අධික සංවර්ධන කටයුතු සිදුවන බවත් සඳහන් කළ යුතුය.සිරිත් පරිදිම ජනතාව වෙනුවෙන් සියලු පහසුකම් සපයා ඇති අතර පාසල් දරුවන් සහ ඔවුන් සමඟ පැමිණෙන ගුරුවරුන් සඳහා ප්‍රදර්ශනය නැරඹීම සම්පූර්ණයෙන්ම නොමිලයේ යැයි ද සියඹලාපිටිය මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n1401149</link>
    <topic>පළමු වසරට සිසුන් ඇතුළත් කරන ජාතික උත්සවය 16දා</topic>
    <author>සුභාෂිණී සේනානායක</author>
    <content>පළමුවන ශ්‍රේණියට 2014 වසර සඳහා සිසුන් ඇතුළත් කිරීමේ ජාතික මහෝත්සවය අනිද්දා (16) පෙරවරු 7.30ට හෝමාගම නියදගල විද්‍යා කීර්ති කනිෂ්ඨ විදුහලේ දී පැවැත්වේ.අධ්‍යාපන ඇමැති බන්දුල ගුණවර්ධන, වාරිමාර්ග ජල සම්පත් කළමනාකරණ ඇමැති පාර්ලිමේන්තුවේ සභානායක නිමල් සිරිපාල ද සිල්වා, බස්නාහිර පළාත් හිටපු ප්‍රධාන ඇමැති ප්‍රසන්න රණතුංග මහත්වරුන්ගේ ප්‍රධානත්වයෙන් මෙම උත්සවය පැවැත්වේ.මේ අනුව මේ වසර සඳහා බස්නාහිර පළාත් පළමු ශ්‍රේණියට ළමයින් ඇතුළත් කිරීමේ පළාත් ප්‍රධාන උත්සවය මේ මස 16 දින පෙ.ව. 9 ට කොළඹ 10 අශෝක විද්‍යාලයේදී පැවැත්වෙයි.මෙම උත්සවයට බස්නාහිර පළාත් හිටපු ප්‍රධාන අමාත්‍ය ප්‍රසන්න රණතුංග, බොරැල්ල කොට්ඨාස අධ්‍යාපන අධීක්ෂණ මන්ත්‍රී දයාකාන්ත පෙරේරා ඇතුළු සම්භානීය අමුත්තන් රැසක් සහභාගි වෙති. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011410</link>
    <topic>ශ්‍රීලනිප අපේක්ෂකයන් තෝරන්න නාම යෝජනා මණ්ඩලය රැස්වෙයි</topic>
    <author>සිතාරා සේනානි</author>
    <content>ඉදිරියේ දී පැවැත්වීමට නියමිත බස්නාහිර හා දකුණු පළාත් සභා මැතිවරණයට තරග කිරීම සඳහා ශ්‍රී ලංකා නිදහස් පක්ෂයෙන් ඉදිරිපත් කැරෙන අපේක්ෂකයන් තෝරා ගැනීමේ නාම යෝජනා මණ්ඩලය එම පක්ෂ මූලස්ථානයේ දී මේ මස 20වැනිදා රැස්වීමට නියමිත ය.අපේක්ෂකත්වය ඉල්ලා නව අයැදුම්කරුවන් වෙතින් අයැදුම්පත් 200කට අධික ප්‍රමාණයක් ඉදිරිපත්ව ඇතත්, පළාත් සභා දෙකෙහිම ඇත්තේ පුරප්පාඩු 25ක් පමණි.දැනට අයැදුම්පත් ඉදිරිපත් කැර ඇති පිරිස අතර උගත්, බුද්ධිමත්, ජනප්‍රිය පුද්ගලයන් මෙන්ම කලාකරුවන් රැසක් ද සිටින බව ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා පවසයි.අපේක්ෂකත්වය බලාපොරොත්තු වන අයැදුම්කරුවන් ශ්‍රී ලංකා නිදහස් පක්ෂ මූලස්ථානයෙන් අදාළ ආකෘති පත්‍රය ලබා ගෙන එය සම්පූර්ණ කැර ඉදිරිපත් කළ යුතුය. එක්සත් ජනතා නිදහස් සන්ධානයේ සම්පූර්ණ අපේක්ෂක ලැයිස්තු සැකසීම මේ මස 27වැනිදා අවසන් කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011411</link>
    <topic>නිවාස ලක්ෂ 2ක් හැදීම රජයේ අරමුණයි</topic>
    <author>චන්දිමා එදිරිමාන්න</author>
    <content>මේ වසරේ දී නිවාස ලක්ෂ 2ක් ඉදිකිරීම රජයේ අරමුණ බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.පසුගිය 2013 වර්ෂයේ දී රජය විසින් නිවාස 141,670 (එක්ලක්ෂ හතළිස් එක්දහස් හයසිය හැත්තෑවක්) ඉදිකිරීමට හා සංවර්ධනය කිරීමට දායක වූ බවද ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය හා එම අමාත්‍යාංශයට අනුබද්ධ ආයතන වලින් පමණක් එම වර්ෂයේ දී නිවාස 44734 ක් ඉදිකොට ඇති බවත් ඇමැතිවරයා අවධාරණය කළේය.2014 වර්ෂයේ දී නිවාස 60,000 ක ඉලක්කයක් තම අමාත්‍යාංශයට හා එයට අනුබද්ධ ආයතන වලට සපුරාලිය හැකි බවද ඇමැතිවරයා කීය.“ ජනසෙවණ ” ජාතික නිවාස හා ජනාවාස සංවර්ධන මෙහෙයුම විවිධ අංශ ඔස්සේ ජන සහභාගීත්ව වැඩපිළිවෙලක් වශයෙන් සමාජගත කිරීම නිසා වර්තමානයේදී නිවාසකරණය සම්බන්ධයෙන් රට තුළ විශාල ප්‍රබෝධයක් ඇතිවී තිබෙන බවද කීය.පසුගිය 2013 වර්ෂයේ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ නිවාසකරණ ප්‍රගතිය හා එළඹෙන 2014 වර්ෂයේ එම අමාත්‍යාංශයේ අපේක්ෂිත අරමුණු පැහැදිළි කිරීම සඳහා එම අමාත්‍යාංශයේදී පැවැත්වූ විශේෂ මාධ්‍ය හමුවකට සහභාගි වෙමින් ඇමති විමල් වීරවංශ මහතා එම අදහස් ප්‍රකාශ කෙලේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011412</link>
    <topic>එල්ලාවල හිමිගේ ග්‍රන්ථ ජනාධිපතිට පිළිගැන්වේ</topic>
    <author>ඡායාරූපය : සුදත් සිල්වා</author>
    <content>පුරාවිද්‍යා චක්‍රවර්ති, පුරාවිද්‍යා පර්යේෂණශූරී එල්ලාවල මේධානන්ද හිමියන් විසින් රචනා කරන ලද ග්‍රන්ථ කීපයක් ඊයේ (13) පස්වරුවේ දී අරලියගහ මන්දිරයේ දී ජනාධිපති මහින්ද රාජපක්ෂ මහතාට පිළිගන්වණු ලැබූ අයුරු. උඩුවේ ධම්මාලෝක හිමියෝ සහ පාර්ලිමේන්තු මන්ත්‍රී ජානක බණ්ඩාර මහතා ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011413</link>
    <topic>ශ්‍රී ලංකාව සහ සෞදි අරාබියාව ඵෙතිහාසික ගිවිසුම් රැසකට එළඹේ</topic>
    <author>මහින්ද අලුත්ගෙදර</author>
    <content>ශ්‍රී ලාංකික ශ්‍රමිකයන්ට අද්විතීය අවස්ථාවක් හිමිකර දෙමින් ශ්‍රී ලංකාව සහ සෞදි අරාබියාව ඵෙතිහාසික ගිවිසුමකට අත්සන් තබයි.රැකියා සඳහා සෞදි අරාබියට යන ශ්‍රී ලාංකික ගෘහ සේවිකාවන් ඇතුළු සෙසු සියලු ශ්‍රමිකයන්ගේ ආරක්‍ෂාව සහතික කරමින් ඔවුන්ගේ අයිතීන් ආරක්ෂා කිරීම, නිසි පරිදි වැටුප් ගෙවීම සහ අනෙකුත් දීමනා ආදිය නියමිත පරිදි ලබාදීම ආදී වැදගත් කරුණු රැසක් වෙනුවෙන් දෙරටේ රජයන් විසින් මේ ගිවිසුමට අත්සන් තැබූ බව විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා "දිනමිණ" ට පැවසීය.මේ ඵෙතිහාසික ගිවිසුමට ඊයේ (13) අත්සන් කිරීමත් සමඟ එය බලපැවැත්වෙන අතර ඒ සඳහා විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා සහ සෞදි අරාබියාවේ ජාත්‍යන්තර කටයුතු පිළිබඳ නියෝජ්‍ය කම්කරු ඇමැති ආචාර්ය අහමඩ් එෆ අල් ෆහයිඩ් මහත්වරු ඊට අත්සන් කළහ.ශ්‍රී ලාංකික ගෘහ සේවිකාවන්ට මෙන්ම රියදුරන්, පවිත්‍රතාකරුවන්, වේටර්වරුන් ඇතුළු ශ්‍රමිකයන්ට මේ මඟින් ආරක්ෂාව සැළසෙන අතර ඔවුන්ගේ සේවය සැපයීම සහ අනෙකුත් අවශ්‍යතා වෙනුවෙන්ද දෙරට අතර අත්සන් කළ ගිවිසුම බලපැවැත්වෙන බව විදේශ සේවා නියුක්ති කාර්යාංශය සඳහන් කරයි. මීට පෙර පැවැති විධිවිධානයන්ට අදාළවන පරිදි ආරක්ෂාව සැළසීමේ ක්‍රමවේදයන් මේ මඟින් තහවුරු කර තිබෙන අතර බඳවා ගැනීමේ කොන්දේසිද සමඟින් ගෘහ සේවයට සම්බන්ධ වන කාන්තාවන් වෙනුවෙන් කාණ්ඩ 12ක් යටතේ එය ක්‍රියාත්මක බවද එම කාර්යාංශය පෙන්වා දෙයි.මෙම ගිවිසුමට අත්සන් කිරීමත් සමඟ එය සියලු පාර්ශ්වයන්ට අතිශය වැදගත්වන බව පෙන්වාදෙන ශ්‍රී ලංකා විදේශ සේවා නියුක්ති කාර්යාංශය සේවය සඳහා යන ශ්‍රී ලාංකික ශ්‍රමිකයන්, රැකියා නියෝජිතායතන සහ අනුග්‍රාහකයන්ද ඒ සම්බන්ධව අවධානය යොමු කළයුතුව තිබේ.ඉන්දියාවද මෙවැනි ගිවිසුමකට සෞදි අරාබියානු රජය සමඟ අත්සන්කර තිබෙන අතර ජාතික සමාජ ආරක්‍ෂණ වැඩපිළිවෙළ යටතේ අස්සන් කළ මේ ගිවිසුමෙන් ගෘහ සේවිකාවන් වෙනුවෙන් රක්‍ෂණ වැඩපිළිවෙළක්ද ක්‍රියාත්මක කෙරේ. ගෘහ සේවිකාවන් සම්බන්ධයෙන් මතුවන ප්‍රශ්නවලදී සෞදි අරාබි හාම්පුතුන් හරහා නීති ආධාර හා මූල්‍ය ප්‍රතිපාදන ලබාගැනීමේ අවස්ථාව මින් සැලැසේ.මැදපෙරදිග රටවල් රැසක් සමඟ මෙවැනි ගිවිසුම් අස්සන් කර තිබුණද සෞදි අරාබිය සමඟ මෙතෙක් එවැනි ගිවිසුමකට ශ්‍රී ලංකාව අත්සන්කර නොමැති අතර සෞදි අරාබියට ලාංකික ගෘහ සේවිකාවක් යැවීම ආරම්භකර මේ වනවිට වසර 25ක් ගතවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011414</link>
    <topic>ඉන්දීය ධීවරයන් 32ක් මුදාහරී</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මුහුදු සීමා උල්ලංඝනය කිරීමේ චෝදනාවට රිමාන්ඩ් බන්ධනාගාර ගතව සිටි ඉන්දීය ධීවරයන් 32ක් ඊයේ (13) මුදාහරින ලෙස ප්‍රධාන මහේස්ත්‍රාත් පී. සරවනරාජා මහතා නියම ‍කෙළේය.නීතිපති උපදෙස් මත මුදාහළ ඉන්දීය ධීවරයන් ඔවුන් සතු ධීවර යාත්‍රාවලින් ඉන්දීය මුහුදු සීමාවට රැගෙන ගොස් ඉන්දීය වෙරළාරක්ෂක හමුදාවට භාරදෙන ලෙස ශ්‍රී ලංකා නාවික හමුදාවට නියම කෙළේය. මේ ධීවර පිරිස ඉකුත් ඔක්තොම්බර් 16 දින මුලතිව් ප්‍රදේශයේ මසුන් මරමින් සිටියදී අත්අඩංගුවට ගෙන ත්‍රිකුණාමල වරාය පොලිසියට භාරදී තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011415</link>
    <topic>රාජ්‍ය තෛපොංගල් උළෙල මෙවර යාපනය නල්ලූර්හි දී</topic>
    <author/>
    <content>ජාතික භාෂා හා සමාජ ඒකාබද්ධතා අමාත්‍යාංශය මඟින් සංවිධානය කරනු ලබන රාජ්‍ය තෛ‍ෙපාංගල් උළෙල මෙවර යාපනය නල්ලූර් කන්දසාමි කෝවිල් පුදබිමේදී හින්දු චාරිත්‍රානුකූලව ජනවාරි 19වන දින උදෑසන පැවැත්වීමට කටයුතු සංවිධානය කර ඇත.ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතාගේ ප්‍රධානත්වයෙන් පැවැත්වෙන මේ තෛපොංගල් ජාතික මහෝත්සවයට උතුරු පළාත් සභා ප්‍රධාන ඇමැතිවරයා ප්‍රධාන නියෝජිතයන්ද, යාපනය දිස්ත්‍රික්කයේ පාර්ලිමේන්තු මැති ඇමැතිවරුන්, සිවිල් සංවිධාන නියෝජිතයන්, රාජ්‍ය ආයතන ප්‍රධානීන් රැසකටද ආරාධනා කර තිබේ.ප්‍රදේශයේ සංස්කෘතික සංවිධානයන්හි සහ පාසල්වල සහභාගිත්වයෙන් හින්දු සම්ප්‍රදායානුකූල නර්තනාංග රැසක් සමඟ පවත්වන සංස්කෘතික උළෙල මෙවර රාජ්‍ය තෛපොංගල් උත්සවයේ විශේෂත්වයක් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011416</link>
    <topic>මිලාත්දුන් නබි උළෙලට අගමැතිතුමාගේ සුබ පැතුම් පණිවිඩය</topic>
    <author/>
    <content>සිදු වූ සියලු වැරදි නිවැරදි කර ගැනීමටත්, සමාව දීම සහ සහෝදරත්වයෙන් අත්වැල් බැඳ ගැනීමටත් මුහම්මද් නබි නායකතුමන්ගේ ඡන්ම දිනය සමරන මිලාත්දුන් නබි උත්සවය විශේෂ අවස්ථාවක් කර ගත යුතු යැයි අගමැති දි. මු. ජයරත්න මහතා පවසයි.ලෝ පුරා ඉස්ලාම් බැතිමතුන් මුහම්මද් නබි නායකතුමන්ගේ ඡන්ම දිනය සමරන මිලාත්දුන් නබි උළෙල වෙනුවෙන් සුබ පැතුම් පණිවිඩයක් නිකුත් කරමින් අගමැතිවරයා ප්‍රකාශ කරයි.සහෝදරත්වය සහ සහජීවනයේ පණිවිඩය ලොවට දායද කළ මුහම්මද් නබි නායකතුමන්ගේ ඡන්ම දිනය සමරන මිලාත්දුන් නබි උත්සවය නිමිත්තෙන් සුබ පැතුම් එක් කරන්නේ හද පිරි භක්තියෙනි. ජීබ්රිල් දේවදූතයා මඟින් අල්ලා‍හ්ගේ දේව වචනය ලද නබි නායකතුමා මුස්ලිම් ජනයා වෙත දේව ධර්මය දේශනා කිරීමට ඉදිරිපත් වූයේය. ජීවිතය, මරණය, ඒකීයත්වය, ආචාර ධර්ම ආදී කරුණු රැසක් දේශනා කළ නබි නායකතුමා ගෝත්‍ර යුද්ධය නිසා විසිරී ගිය මක්කම නගරයේ ජනයා සමඟි කරවා සහජීවනයෙන් යුතු සමාජයක් ගොඩනඟා ලොවට ආදර්ශයක් ගෙන ඒමට ඉදිරිපත් වූයේය.පෞද්ගලික ජීවිතය අන් අයගේ ආදර්ශයක් බවට පත් කළ මුහම්මද් නබිනායකතුමා අල්ලාහ්ගේ දේව පණිවිඩය ලෝවාසීන්ට කිසිදු අඩු ලුහුඬුවකින් තොරව හිමි කර දී ඉටු කළ මෙහෙවර හා වගකීම අපගේ නොමඳ ප්‍රශංසාවට ලක්වේ. සාමය, ‍සහෝදරත්වය, සමඟිය සහ අන්‍යෝන්‍ය අවබෝධය මනා ලෙස අවධාරණය කළ නබිනායකතුමන්ගේ ඉගැන්වීම අතීතයේ දී මෙන්ම වත්මන් සමාජයට ද අදාළ වන උතුම් ආධ්‍යාත්මික කරුණු වශයෙන් සැලකිය හැකිය. ඒ නිසා ඉස්ලාම් දහම තුළ සහෝදරත්වය වර්ධනය වී ඇති අතර එය සමස්ථ ශ්‍රී ලාංකිකයන්ට උගත හැකි මනා ආදර්ශයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011417</link>
    <topic>තෛපොංගල් මංගල්‍යයට අගමැතිතුමාෙග් සුබ පැතුම් පණිවිඩය</topic>
    <author/>
    <content>මාතෘ භූමියට උරුම වූ එම නිදහස නිසා තෛපොංගල් මහා මංගල්‍යය උතුම් මංගල්‍යයක් ලෙස සැමරීමේ අවස්ථාව උදා වී තිබෙන බව අගමැති දි. මු. ජයරත්න මහතා පවසයි.අගමැතිවරයා මෙසේ ප්‍රකාශ කරන්නේ තෛපොංගල් මංගල්‍යය වෙනුවෙන් සුබපැතුම් පණිවිඩයක් නිකුත් කරමිනි. එම පණිවිඩයේ වැඩිදුරටත් මෙසේ ද දැක්වේ.ලෝකවාසී සමස්ත හින්දු ජනතාව මහත් භක්තියෙන් සමරන තෛපොංගල් මංගල්‍යය නිමිත්තෙන් සුබ පැතුම් එක් කරන්නේ ඉමහත් ප්‍රීතියෙනි. උදා වූ සෞභාග්‍යවත් නව වසරේ සූර්ය දිව්‍යරාජයා වෙත ප්‍රථම අස්වැන්න පූජා කිරීම ඇතුළුව පවත්වන මෙම මංගල්‍යය හින්දු ජනයාට පමණක් නොව සමස්ත ලෝවාසීන්ට පොදු වූ උතුම් උත්සයක් ලෙස සැලකිය හැකිය.කෘෂිකාර්මික ජීවියත හා බැඳුණු ජනයාගේ අස්වනු නෙලන අවස්ථාවේ සිට සමරනු ලබන මෙම මහෝත්සවය සිය අස්වැන්න සරුවීමට උපකාර කළ සූර්යා, වර්ෂාව, ගොවි සතුනට කෘතවේදීත්වය පළ කරන මානුෂීය ගුණාංගයකි. මනුෂ්‍ය වර්ගයාටත්, සතා සිවුපාවාට මෙන්ම සොබාදහමට මෛත්‍රීය, කරුණාව දැක්වීම පරමාර්ථ කර ගනිමින් ලෝ වාසී හින්දු ජනයා සමරන මෙම මංගල්‍යයට මහජනයා අතර සුහදත්වය මෙන්ම, අන්‍යෝන්‍ය අවබෝධය උදා කර ගත හැකි විශේෂ අවස්ථාවක් වන බව මම විශ්වාස කරමි.අප සිත් තුළ පවතින උත්කෘෂ්ඨ ගුණාංගයක් වන කෘතවේදීත්වය පළ කිරීම මුල්කර ගත් මෙම මංගල්‍යයේදී මාතෘ භූමියේ නිදහස උදාකර දීමට ඉදිරිපත් වූ උත්තම පුරුෂයන්ට කෘතවේදීත්වය පළ කිරීමට අවස්ථාවක් කර ගත යුතු බව මම විශ්වාස කරමි. ඒ අනුව කුරිරු ත්‍රස්තවාදයෙන් රට මුදා ගැනීමට අභිත නායකත්වය දුන් ජනාධිපති මහින්ද රාජපක්ෂ මහතා වෙත ප්‍රථමයෙන් මාගේ කෘතවේදීත්වය පළ කරන අතර එම කර්තව්‍යය සඳහා උපරිම දායකත්වය ලබා දුන් සියලු පාර්ශව වෙත මාගේ ගෞරව ප්‍රණාමය පුද කරමි.අපට උරුම වූ එම නිදහස නිසා තෛපොංගල් මහා මංගල්‍යය උතුම් මංගල්‍යයක් ලෙස සැමරීමේ අවස්ථාව උදා වී තිබේ. සූර්ය දිව්‍ය රාජයා පුදන, සුබවාදී ආධ්‍යාත්මික අනාගතයට මංපෙත් විවර කරන තෛපොංගල් මහා මංගල්‍යය සමස්ත හින්දු ජනයාට ප්‍රීතිමත් හා සෞභාග්‍යමත් මංගල්‍යයක් වේවා කියා ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011418</link>
    <topic>කොටපොල ජාතික පාසලට වසර 138යි</topic>
    <author/>
    <content>දකුණු පළාතේ පැරණිතම පාසලක් වන කොටපොල ජාතික පාසලට වසර 138ක් පිරීම සහ 2014 නව වසරට සිසු සිසුවියන් ඇතුළත් කරගැනීම නිමිත්තෙන් විශේෂ ආගමික වැඩසටහනක් සහ ප්‍රජා සත්කාරක සේවා රැසක් හෙට (15) සහ අනිද්දා (16) එම විද්‍යාලයීය පරිශ්‍රයේදී සිදු කෙරේ.ඒ අනුව හෙට (15) පුන් පොහෝදා උදෑසන ශීල සමාදානයෙන් උත්සව කටයුතු ආරම්භ කෙරේ.විද්‍යාලයේ කීර්තිමත් ආදි ශිෂ්‍ය ස්වාමීන් වහන්සේ නමක වන කොළඹ බෞද්ධාලෝක මාව‍ෙත් සේරුවිල බෞද්ධ මධ්‍යස්ථානාධිපති ශාස්ත්‍රපති පූජ්‍ය කොටපොල අමරකිත්ති නායක හිමියෝ මේ ආගමික කටයුතු මෙහෙයවති. මෙදින සවස කුමාරසිරි හෙට්ටිගේ පදනමේ අනුග්‍රහයෙන් ශිෂ්‍ය සහ සමාජ සත්කාරක වැඩසටහන ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ මහතා‍ෙග් ප්‍රධානත්වයෙන් පැවැත්වේ.2013 අ. පො. ස. (උ. පෙ.) ප්‍රතිඵල මත විශ්ව විද්‍යාල ප්‍රවේශය සඳහා ඉහළම සුදුසුකම් ලැබූ සිසු සිසුවියන්ට සරසවි ශිෂ්‍යත්ව වැඩසටහනට පූර්වගාමීව ප්‍රවේශ ආධාරක දීමනා ප්‍රදානය ද, ආබාධිත පුද්ගලයන් විසිදෙනෙකුට රෝදපුටු ප්‍රදානය ද සිදු කෙරෙන බව විද්‍යාලයීය පාසල් සංවර්ධන සමිතිය කියයි.ඉන් අනතුරුව ජනාධිපති මහින්ද රාජපක්ෂ මහතා ප්‍රධාන සමස්ත රටවැසියන්ට ද සෙත් පතා ගැටබරු රාජමහා විහාරාධිපති දක්ෂිණ ලංකා‍ෙව් ද්වීතීය සංඝනායක බෙරලපනාතර චන්දවිමල නායක හිමිපාණන් වහන්සේගේ අනුශාසකත්වයෙන් සර්ව රාත්‍රික පරිත්‍රාණ ධර්ම දේශනාව පැවැත්වෙන අතර, පසුදින (16) උදෑසන සංඝගත දක්ෂිණාව පිරිනැමේ‍‍.ඉන්පසුව කුමාරසිරි හෙට්ටිගේ පදනමේ අනුග්‍රහයෙන් විද්‍යාලයට නව බුදු මැදුර ඉදිකිරීම සඳහා මුල්ගල් තැබීම ද, විද්‍යාලයට ඇතුළු වූ නවක සිසු සිසුවියන් නව ගොඩනැගිල්ලේ අධ්‍යාපන කටයුතු ආරම්භ කිරීම ද සිදු කෙරේ‍..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011419</link>
    <topic>කොපමණ තර්ජන ගර්ජන එල්ල වුවත් දුම්වැටියට එරෙහි සටන ආපස්සට හරවන්නේ නෑ</topic>
    <author>සන්ධ්‍යා කරුණාරත්න</author>
    <content>දුම්වැටි දවටනවල සියයට 80 ක් ආවරණය වන පරිදි මුඛ පිළිකා රෝගීන්ගේ පිංතූර ඇතුළත් කිරීම සඳහා වූ ගැසට් නිවේදනය සිර කර තැබීමට එංගලන්තයෙන් හා අමෙරිකාවෙන් මෙරටට විදේශිකයන් පිරිසක් පැමිණ සිටියත් දුම්වැටියට එරෙහිව මේ ගෙන යන ජාතික ව්‍යාපාරය අත් නොහරින බව ද ඇමැතිවරයා කීය.කොළඹ නෙළුම් පොකුණ අසලින් ආරම්භ වූ දුම්වැටියට එරෙහි පාගමනක් ඊයේ (13) පැවැත්විණි. ඒ සඳහා 5000 ක පිරිසක් සහභාගි වූහ. ඊට සහභාගී වෙමින් ඇමැතිවරයා මේ බව ප්‍රකාශ කළේය.සෞඛ්‍ය ඇමැතිවරයා විදියට තමාට බොහෝ අභියෝග පවතින බවත් නොයකුත් බලපෑම් චෝදනා තිබුණත් එම තර්ජන බලපෑම් අභි‍යෝග සහ කිසිදු යෝජනාවකට යටත් නොවී මෙරට වසරකට මියයන 20,000 කගේ ජීවිත බේරා ගැනීමට කටයුතු කරන බවත් ඇමැතිවරයා පැවැසීය.ඇමැතිවරයා මෙසේද ප්‍රකාශ කළේය. ලෝක සෞඛ්‍ය සංවිධානය ඇතුළු සංවිධාන රැසක් මේ සඳහා එක්ව සිටීම අපට විශාල ශක්තියක්. මේ වැඩසටහනට සියලු කාර්ය මණ්ඩල හා වෘත්තීය සමිති විශාල දායකත්වයක් ලබාදී තිබෙනවා. දිනකට පුද්ගලයන් 60 ක් දුම්පානයෙන් මිය යනවා. මේ ගැටලුව අපේ රටට පමණක් සීමා වූ දෙයක් නොවේ. මුළු ලෝකයටම එල්ල වූ තර්ජනයක්. ඒ සඳහා එක්සත් ජාතීන්ගේ සංවිධානයට අනුයුක්ත වූ ආයතන රැසක් අපට සහ‍යෝගය ලබාදෙනවා.දුම්වැටි පාලනය සම්බන්ධයෙන් අඳාළ නීති රීති ක්‍රියාත්මක කිරීමට ලෝක සෞඛ්‍ය සංවිධානය සහ ඊ‍ට අයත් රටවල් බැදී සිටිනවා. එක්සත් ජාතීන්ගේ සංවිධානයට රටවල් 194 න් 127 ක් දුම්වැටි පාලනයට අඳාළ නීති රීති ක්‍රියාත්මක කරනවා. දුම්වැටි දවටනවල සියයට 80 ක් ආවරණය වන පරිදි පිළිකා රෝගියකුගේ රූප සටහන් ඇතුළත් කිරීමේ නීතිය පසුගිය වසරේ අපේ අමාත්‍යාංශයෙන් සෞඛ්‍ය ඇමැතිවරයා විදියට මං ක්‍රියාත්මක කිරීමට පියවර ගන්නා විට ඊට එරෙහිව පිරිසක් මට විරුද්ධව නඩුවක් පැවැරුවා. එහෙත් නේපාලය වැනි රටවලත් අද අපේ වැනි නීති ගෙන ඒමට කටයුතු කර තිබෙන අතර දුම්කොළ කර්මාන්තය ඔවුන්ට එරෙහිවත් නඩු දමා තිබෙනවා.මේ පාගමනට සෞඛ්‍ය ඇමැති මෛත්‍රීපාල සිරිසේන, පාර්ලිමේන්තු මන්ත්‍රීනි ජනප්‍රිය සිනමා නිළි මාලනී ෆොන්සේකා මහත්ම මහත්මීන්ද, මහා සංඝරත්නය, කලාකරුවන්, විශේෂඥ වෛද්‍යවරුන්, හෙද හෙදියන්, මහජන සෞඛ්‍ය පරීක්ෂකවරුන්, වෘත්තීයවේදීන් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011420</link>
    <topic>රූපවාහිනි රාජ්‍ය සම්මාන උළෙලේදී පුංචි තිරය ජයගත් රැසකට සම්මාන</topic>
    <author>රක්ෂණ ශ්‍රියන්ත</author>
    <content>මෙවර රූපවාහිනි රාජ්‍ය සම්මාන උළෙලේ හොඳම මාලා නාට්‍ය ලෙස හිරු රූපවාහිනිය විකාශය කළ “යකඩ පහන්තිර” සහ හොඳම නළුවා ලෙස ජාතික රූපවාහිනිය විකාශය කළ “ධවල කඩුල්ල” හි රඟපෑ ශ්‍රියන්ත මෙන්ඩිස් මහතා සහ හොඳම නිළිය ලෙස ස්වර්ණවාහිනිය විකාශය කළ “මොනරතැන්න” ටෙලිනාට්‍යයේ රඟපෑ මේනකා පීරිස් සම්මානයෙන් පිදුම් ලැබූහ.හොඳම සහය නළුවා ලෙස ස්වර්ණවාහිනිය විකාශය කළ “මොනරතැන්න” ටෙලිනාට්‍යයේ රඟපෑ සුමින්ද සිරිසේන, හොඳම සහය නිළිය ලෙස හිරු රූපවාහිනියේ “යකඩ පහන්තිර” ටෙලිනාට්‍යයේ රඟපෑ සුලෝචනා වීරසිංහ සම්මානයෙන් පිදුම් ලැබූහ.හොඳම අධ්‍යක්ෂණය ලෙස හිරු රූපවාහිනියේ “යකඩ පහන්තිර” අධ්‍යක්ෂණය කළ අනුරුද්ධ ජයසිංහත්, හොඳම කැමරා අධ්‍යක්ෂණය ලෙස “යකඩ පහන්තිර” කැමරා අධ්‍යක්ෂණය කළ චින්තක සෝමක‍ීර්ති, හොඳම තිර රචනය ස්වර්ණවාහිනියේ “අහසින් වැටුනා” ටෙලි නාට්‍ය අධ්‍යක්ෂණය කළ නාමල් ජයසිංහ සහ සුසිත ඉන්දික සම්මානයෙන් පුදනු ලැබීය.රූපවාහිනී රාජ්‍ය සම්මාන උ‍ෙළල (2013) පෙරේදා (12) බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී කතානායක චමල් රාජපක්ෂ මහතාගේ ප්‍රධානත්වයෙන් හා සංස්කෘතික හා කලා කටයුතු ඇමැති ටී.බී. ඒකනායක මහතාගේ සහභාගීත්වයෙන් උත්කර්ෂවත් අයුරින් පැවැත්විණි.මෙහිදී රූපවාහිනී ක්ෂේත්‍රයට කරන ලද සේවාව උදෙසා බර්ටි ගුණතිලක, නොයෙලින් හොන්ටර්, කමලිනී සෙල්වරාජන් යන මහත්ම මහත්මීන් ජීවිතයේ එක්වරක් පමණක් හිමිවන විශිෂ්ටතා සම්මානයෙන් පිදුම් ලැබූහ.හොඳම ප්‍රවෘත්ති නිවේදක (සිංහල) සිරස රූපවාහිනියේ වසන්ත ප්‍රදීප් මාසිංහ, (ඉංග්‍රීසි) සොනාලි වනිගබදුගේ එම්.ටී.වී. රූපවාහිනිය, (දෙමළ) ශක්ති ටී.වී. හි ඒ.එල්. ඉරුෆාන් යන අය සම්මාන ලැබීය.රූපවාහිනී යුග පුරුෂ පුරෝගාමී සම්මානයෙන් ප්‍රවීණ රංගධරයන් හා රංගධාරිනියන් වන අමිත්ත වීරසිංහ, ජී.ආර්. පෙරේරා, සතිස්චන්ද්‍ර එදිරිසිංහ, අයිරාංගනී සේරසිංහ, ප්‍රවීණ කලා අධ්‍යක්ෂ කේ.ඒ. මිල්ටන් පෙරේරා, ප්‍රවීණ අංග රචනා ශිල්පී වසන්ත විට්ටච්චි, ප්‍රවීණ සංස්කරණ ශිල්පී රවීන්ද්‍ර ගුරුගේ, ප්‍රවීණ සංගීත අධ්‍යක්ෂ රෝහණ වීරසිංහ, ප්‍රවීණ තිරරචක සාහිත්‍යධර සෝමවීර සේනානායක, ප්‍රවීණ අධ්‍යක්ෂ අනුර මාධව ජයසේකර, ප්‍රවීණ අධ්‍යක්ෂ සුදත් රෝහණ, ප්‍රවීණ අධ්‍යක්ෂ බර්මින් ලයිලි යන මහත්ම මහත්මීහු සම්මානයෙන් පිදුම් ලැබූහ.රූපවාහිනි ටෙලිනාට්‍ය උළෙලේ නිර්මාතෘ සංස්කෘතික කටයුතු දෙපාර්තමේන්තුවේ මාණ්ඩලික සහකාර ඩඩ්ලි රාජපක්ෂ මහතා විශේෂ උපහාර සම්මානයකින් පුදනු ලැබීය.පාර්ලිමේන්තු මන්ත්‍රිනී ප්‍රවීණ රංගවේදිනී මාලනි පොන්සේකා, සංස්කෘතික හා කලා කටයුතු අමාත්‍යාංශයේ ලේකම් වසන්ත ඒකනායක, සංස්කෘතික කටයුතු අධ්‍යක්ෂ විජිත් කණුගල, ශ්‍රී ලංකා කලා මණ්ඩලයේ සභාපති මහාචාර්ය මුදියන්සේ දිසානායක, රාජ්‍ය රූපවාහිනි කලා අනුමණ්ඩලයේ සභාපති සුගත් වටගෙදර, රාජ්‍ය රූපවාහිනී කලා අනුමණ්ඩලයේ ලේකම් ජී.ඒ. ජිනප්‍රිය, විනිශ්චය මණ්ඩලයේ සභාපති මහාචාර්ය සෝමරත්න බාලසූරිය, ජනාධිපති උපදේශක ප්‍රවීණ රංගධර රවීන්ද්‍ර රන්දෙණිය, ප්‍රවීණ ජනමාධ්‍යවේදී එඩ්වින් ආරියදාස, ප්‍රවීණ රංගධර ඩී.බී. නිහාල්සිංහ යන මහත්ම මහත්මීහු සහ රංගධරයන්, රංගධාරිනියන් හා රූපවාහිනි ටෙලිනාට්‍ය ක්ෂේත්‍රයේ නිර්මාණ ශිල්පීන්, ජනමාධ්‍යවේදීන් හා කලා අනුමණ්ඩලවල සාමාජිකයන් ඇතුළු ක්ෂේත්‍රයේ බොහෝ දෙනෙක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=n14011421</link>
    <topic>මුල්ම අය-වැය යෝජනාවමගේ අමාත්‍යාංශය ක්‍රියාත්මක කළා</topic>
    <author/>
    <content>2014 අයවැයේ මුල්ම අයවැය යෝජනාව වැවිලි කර්මාන්ත අමාත්‍යාංශය යටතේ ක්‍රියාත්මක කිරීමට ලැබීම සතුටට කරුණක් බවත්, මේ තුළින් පැහැදිලි වන්නේ මහින්ද චින්තනය යථාර්ථයක් වී තිබීම බව වැවිලි කර්මාන්ත ඇමැති මහින්ද සමරසිංහ මහතා පැවසීය.ඇමැතිවරයා මේ බව පැවසුවේ කුඩා තේවතුවල පස සහ ජල සංරක්ෂණය සඳහා 2014 අයවැයෙන් ජනාධිපතිතුමා කුඩා තේවතු හිමියන් සඳහා වෙන් කළ රුපියල් 5000ක දීමනාව ලබාදීම වෙනුවෙන් අගලවත්ත රබර් පර්යේෂණායතන ශ්‍රවණාගාරයේ පැවැති උත්සව සභාව අමතමිනි.තවදුරටත් අදහස් දැක්වූ ඇමැතිවරයා මෙසේද පැවසීය.දැනට ලංකා වතුවල පොහොර හිඟයක් තිබෙනවා කියා කුඩා තේ වතු හිමියන් නිතර නිතර මා හට වාර්තා කරනවා. නමුත් මම කියන්න ඕනෑ අපේ අමාත්‍යාංශයෙන් පොහොර ගෙන්වන්නේ නැහැ. නමුත් අපට වගකීමක් තියෙනවා තමුන්නාන්සේලා ගැන බලන්න. බැසිල් ඇමැතිතුමාගෙන් උපදෙස් අරන් අපි ඊයේ අපේ අමාත්‍යාංශයට පොහොර මහ ලේකම් කාර්යාලයේ නිලධාරීන්, පොහොර ලංකාවට ආනයනය කරන පුද්ගලික සමාගම් වල නිලධාරීන්, මහා භාණ්ඩාගාරයේ නියෝජිතයන් ගෙන්වා සාකච්ඡාවක් පැවැත්වූවා.පොහොර සමාගම්වලින් ලංකාවට ගෙනා පොහොර වල සංඛ්‍යාලේඛන පරීක්ෂාකිරීමේදී පොහොර හිඟයක් ඇතිවෙන්න කොහොමවත් ඉඩක් නැතිබව පෙනුනා. ගෙන්වපු පොහොර මාර්තු මාසය දක්වා ප්‍රමාණවත්ව ඇති බව සංඛ්‍යාලේඛන පරීක්ෂාකිරීමේදී තහවුරු වුණා. මේ වන විට බැසිල් ඇමැතිතුමාගේ මැදිහත්වීම මත නිලධාරීන් කණ්ඩායම් පොහොර සමාගම් වල ගබඩා පරීක්ෂාවට යවා තිබෙනවා. දැන් පොහොර හිඟයක් නැතිවන වැඩපිළිවෙළක් ක්‍රියාත්මක කිරීමට අප බැඳී සිටිනවා.2013 තේ නිෂ්පාදනය වාර්තාගත වන අන්දමින් ඉහළ ‍ෙගාස් තිබෙනවා. ඉතිහාසයේ කිසිම දිනක තේ කි.ග්‍රෑ. මිලියන් 340ක් ලබා නැත. 2013 වර්ෂයේ අපි එම කඩ ඉම පුසකළා. තේ වලින් ලැබුණ විදේශ විනිමය ඇ. ඩොලර් මිලියන 1.5ක්. මේවාත් සමඟ කුඩා තේ වතු හිමියන්ගේ තේ දළු වලට රු. 85 සිට 92 දක්වා මුදලක් දැනට හිමිවෙනවා. අප ඉදිරියේ දී බලාපොරොත්තුවෙනවා රු. 100 ඉක්මවූ මුදලක් ලබා දීමට. අපි දැනටමත් තේ කර්මාන්ත ශාලා හිමියන් දැනුවත් කර තිබෙනවා. මුල්ම රු.100 ගෙවන කර්මාන්තශාලාවට අමාත්‍යාංශය මඟින් සම්මානයක් ලබා දීමට කටයුතු සූදානම් කර තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=r1401141</link>
    <topic>මහඉලුප්පල්ලම භෝග සංවර්ධන හා පර්යේෂණ ආයතනයේ නවීකරණ කටයුතු ලහි ලහියේ</topic>
    <author>එප්පාවල සමූහ බණ්ඩාර ඒකනායක</author>
    <content>මහ ඉලුප්පල්ලම රජයේ භෝග සංවර්ධන හා පර්යේෂණ ආයතනයේ අලුත්වැඩියා කටයුතු අරඹා ඇත.භෝග සංවර්ධන හා පර්යේෂණ ආයතනයේ පරිහානියට පත්වී ඇති ස්ථාන ප්‍රතිසංස්කරණය කිරීම සඳහා කෘෂිකර්ම ඇමැති මහින්දයාපා අබේවර්ධන මහතා විසින් රුපියල් මිලියන සියයක ප්‍රතිපාදනයක් ලබාදී තිබේ. එසේම අමාත්‍යාංශයට නව ලේකම්වරයකු සහ කෘෂිකර්ම දෙපාර්තමේන්තුවට නව අධ්‍යක්ෂ ජනරාල්වරයකු පත්කර ඇති අතර එහි නවීකරණ කටයුතු ලහි ලහියේ සිදුකෙරේ.යල්පැනගිය ආයතනයේ ජල සම්පාදන ක්‍රමය දැන් නවීකරණය වෙමින් පවතී. උස්සාන වාරික්‍රමය යටතේ මහඉලුප්පල්ලම වැවෙන් ලබාගන්නා ජලය කාර්යක්ෂම ලෙස වගාබිම් කරා ගෙනයාමේ ජල නළ පද්ධති නවීකරණය කරමින් පවතී.දැනට කරගෙන යන විවිධ වගා පර්යේෂණයන් දේශගුණික විපර්යාසයන්ගෙන් බේරාගැනීම සඳහා නව තාක්ෂණය අනුව ආවරණ වගා මැදිරි ක්‍රම වේදයක් දැනට සකස් කෙරේ.විශේෂයෙන්ම ආයතනයේ පර්යේෂණ අංශය මඟින් රතු ලූනු - ලොකු ලූනු - බඩඉරිඟු - මිරිස් - කව්පි - මුංඇට - ආදී භෝග පිළිබඳව කරන ලද පරයේෂණයන් අනුව අභිජනනය කරන ලද නව බීජ වර්ග ගණනාවක් දැන් එළිදක්වා තිබේ.ව්‍යාප්තීකරණයට පත් නොකර මල් පීදී ඵල හටගන්නා නව රතු ලූනු පෙළපතක් ලූනු අංශයේ පර්යේෂණ නිලධාරිනි සුදර්ශනී පතිරණ මහත්මිය විසින් හඳුන්වා දී තිබේ. මේ පිළිබඳ අදහස් දැක්වූ ඒ මහත්මිය මෙසේද කීවාය. මෙතෙක් කල් ගොවීන් රතු ලූනු වගාකළේ බල්බිකා (රතු ලූනු ගෙඩි) යොදාගැනීමෙන්. එය වියදම් අධිකයි. සාමාන්‍යයෙන් අක්කරයක රතු ලූනු සිටුවීමට කිලෝ 750ක් පමණ අවශ්‍යයයි. එම අධික වියදම් තත්ත්වය නිසා ගොවීන් රතු ලූනු වගාවට උනන්දු වන්නේ නෑ. ඒ නිසාම වගාවෙන් ස්වයංපෝෂණවීම දුෂ්කර කරුණක් වෙලා. මේ පිළිබඳව කරුණු දැක්වූ ආයතන අධ්‍යක්ෂවරයා දැනට සොයාගෙන ඇති රතු ලූනු බීජක්‍රමය නිසා ඉතා අඩු වියදමකින් ගොවීන්ට රතු ලූනු වගාව කරගෙන යා හැකියි.මිරිස් අංශයේ පර්යේෂණ නිලධාරිනින් ලෙස කටයුතු කරන ශාලිකා නදීෂානි සහ කුමුදිනී සේනාරත්න මහත්මීන් විසින් නව මිරිස් ප්‍රභේද හයක් පර්යේෂණ ආශ්‍රිතව අභිජනනය කර ඇති අතර මේවා ළඟදීම ගොවීන් අතරට යැවීමට බලාපොරොත්තු වන බව ඔව්හු පැවසූහ.බඩ ඉරිඟු අංශය භාරව කටයුතු කරන පර්යේෂණ නිලධාරිනි රංජලා කුමාරි මහත්මිය විසින් එම්අයි 01 එනිච් 01” නමින් නව දෙමුහුන් බඩ ඉරිඟු ප්‍රභේදයක් හඳුන්වා දී ඇත. නව බඩ ඉරිඟු ප්‍රභේදය පිළිබඳ අදහස් දැක්වූ ඒ මහත්මිය, ඊට අමතරව 2004 දී අභිජනනය කරන ලද “සම්පත්” නමැති දෙමුහුන් බඩඉරිඟු ප්‍රභේදය මේ වනවිට වැඩිදියුණු කර තිබෙනවා. විශේෂයෙන් මේ වනවිට අපේ රට බඩ ඉරිඟු වලින් ස්වයංපෝෂිත වුවත් තවමත් බීජ අධික මිල ගණන්වලට ලබාගන්නේ පිටරටවලින් නිසා දේශීය දෙමුහුන් බඩඉරිඟු ප්‍ර‍භේද නිෂ්පාදනයට උනන්දු වෙනවා.ආයතනයේ අධ්‍යක්ෂ ආචාර්ය වීරකෝන් මහතාමීට අමතරව නව කවුපී ප්‍රබේදයක් නිපදවුනා. 2015 වනවිට මිරිස් හා ලොකු ලූනු හැර අනෙක් සියලු භෝග එනම් කුරහන්, කව්පි, මුං, උඳු, රටකජු, බඩ ඉරිඟු , සෝයා, රතු ලූනු වැනි භෝග ආනයනය නොකර මේ රටින්ම ලබාගත හැකි පරිදි වගා ව්‍යාප්තියක් ඇතිකිරීමේ සැලැස්මක් දැනට ක්‍රියාත්මකයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=r1401142</link>
    <topic>අක්මීමන-බෝගහගොඩ කුට්ටි ගල් අතුරයි</topic>
    <author>@අක්මීමන විශේෂ - සුනිල් ගමගේ</author>
    <content>හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ අදහසක් මත ක්‍රියාත්මක කුට්ටිගල් එළීමේ ව්‍යාපෘතිය යටතේ ගමින් ගම යාකෙරෙන මාර්ග ව්‍යාපෘතිය අක්මීම-න හියාරේ නැගෙනහිර ගල්පීල්ල, කලුවල, බැද්දේගෙදර, බිම්බටේ හරහා හබරාදුව මැතිවරණකොට්ඨාසය හරහාබෝගහගොඩ දක්වාරු.කෝටි 9.5 ක වියදමින් (රුපියල් ලක්ෂ 950) ප්‍රතිසංස්කරණය කිරීමේ කටයුතු පසුගියදා වරාය මාහාමාර්ග හා නාවික ඇමැතිවරයාගේ පුද්ගලික ලේකම් චන්ද්‍රා රාජපක්ෂ මහතාගේ ප්‍රධානත්වයෙන් ඇරඹිණ.මාර්ගයේ වැඩ ආරම්භ කිරීම සදහා ගාල්ල දිස්ත්‍රික් පාර්ලිමේන්තු මන්ත්‍රී වෛද්‍ය රමේෂ් පතිරණ මහතාගේ ආරාධනයෙන් වරාය මහාමාර්ග නාවිකඇමැතිවරයාගේ පුද්ගලික ලේකම් වන්ද්‍රා රාජපක්ෂ මහතා හාහම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ සම්බන්ධීකරණලේකම් ප්‍රියන්ත රත්නායක මහතා ඇතුලු ආරාධිත අමුත්තන් රැසක් සහභාගී වූහ.මැතිවරණකොට්ඨාසයේ අතිදුෂ්කර ගම්මානයක් වූ හියාරේ නැගෙනහිරගම්මානයේ විශාල ජනකොටසක් පදිංචිව ඇතිප්‍රදේශයක් හරහා දිවෙන මෙම මාර්ගය දැනට දැඩි අබලන් තත්වයක පවතින අතර ඉතාම කෙටි කාලයකින් මාර්ගයේ වැඩ නිම කිරීමට සැලසුම් කර ඇත..නාමල් රාජපක්ෂ මහතාගේ ගමින් ගම යාකෙරෙන මෙම ව්‍යාපෘතිය යටතේ නගරයේ ප්‍රධාන මාර්ග කාපට් මාර්ග බවට පත්වීමේදී ග්‍රාමීය මාර්ගවලට දක්වන සැලකිල්ල අඩු නිසා එය මගහරවා ගැනීමේ අරමුණින් මෙම ව්‍යාපෘතිය ආරම්භ කිරීමට නාමල් රාජපක්ෂමහතා පියවර ගත්තේ යැයි ද ප්‍රියන්ත රත්නායක මහතා පැවසීය.මෙහිදී අදහස් දැක්වූ ගාල්ල දිස්ත්‍රික් පාර්ලිමේන්තු මන්ත්‍රීවරයාමෙසේදකිය.මා මන්ත්‍රී වරයෙක් වන විට බෝපෙ පොද්දල ප්‍රාදේශීය සභා ප්‍රදේශයේ වැඩ කටයුතු විශාල ලෙස නිම වී තිබුණා.එම නිසා ඒරෙදේශය ගැන වැඩි අවධානයක් යොමු කිරීමට අවශ්‍ය නොවුවත්අක්මීමන ප්‍රාදේශීයසභා බලප්‍රදේශයේ දියුණු කළයුතුප්‍රදේශ රැසක් තිබෙන බව හදුනාගත්තා.ඒ අනුවප්‍රදේශයේදුෂ්කර ගම්මාන වූ හියාරේ නැගෙනහිර කැටැන්දොල. වැලිහේන. අටහවුල වැනිප්‍රදේශ දියුණු කරන්න වැඩි අවධානයක් යොමුකළා.. ඒ අනුවමෙ වන විට බැසිල් රාජපක්ෂ මහතාගේ විවිධ ව්‍යාපෘති යටතේ මේ වන විට ඒ ගම්මානවලටමරුලක්ෂ 3000 කට අධික මුදලක් විවිධ ව්‍යාපෘති හරහා හා රැගෙන විත් ලබාතිබෙනවා.මේ මාර්ගයේ කටයුතු කඩිනමින් අවසන් කළාට පසු නාමල් රාජපක්ෂ මහතා ගෙන්වා මාර්ගය විවෘත කර උත්සවයක් පවත්වා එතුමාට කලගුණසළකනවා.එසේම ගාල්ල දිස්ත්‍රික්කයේ ආදර්ශවත්ම ආසනය අක්මීමන බවට පත්කරනවා.ලංකාවේ ඇති සුපිරිතම මාතෘ රෝහල ගාල්ල කරාපිටියේ ඉදි කරනවාසදහා කැටැන්දොල ශ්‍රී මහේන්ද්‍රාරාම විහාරස්ථානයේ විහාරාධිපති දකුණු පළාත් සභා ප්‍රධාන සංඝනායක හුලංදාවේ රතනසිරි හිමි අනුශාසනාවක් කළ අතර පාසල්සිසුවියකවනඒ.කේරුවන්තිකා.මහා මාර්ග අමාත්‍යංශයේ ක්‍රියාකාරී අධ්‍යක්ෂ බණ්ඩාර රත්නායක අක්මීමනප්‍රාදේශීයසභා සභාපතිඅනිල් ප්‍රියදර්ශන, ප්‍රාදේශීය සභා මන්ත්‍රී තුෂාර සදරුවන් යන මහත්වරු ඇතුලු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=r1401143</link>
    <topic>මහනුවර මාධ්‍යවේදීනට සම්මාන‍...</topic>
    <author/>
    <content>මධ්‍ය පළාතේ කිරි ගොවියා සවිබල ගැන්වීම සඳහා සත්ත්ව නිෂ්පාදන හා සෞඛ්‍ය දෙපාර්තමේන්තුව සංවිධානය කළ පශු සම්පත් ව්‍යවසාය සම්මාන උළෙලේ දී ‘පශු සම්පත් ක්ෂේත්‍ර සංවර්ධන තිරසාර භාවය’ වෙනුවෙන් ප්‍රශස්ත මට්ටමේ මාධ්‍ය මෙහෙවරක් ඉටුකළ විද්‍යුත් හා මුද්‍රිත මාධ්‍යවේදීන් අගයා මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පසුගියදා සම්මාන ප්‍රදානය කළේය. එහිදි සම්මානයට පාත්‍ර වූ මාධ්‍යවේදීන් ආණ්ඩුකාරවරයා සමඟ ඡායාරූපයකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=r1401144</link>
    <topic>කුඩු ග්‍රෑම් 2ක මිලි ග්‍රෑම් 2ක් වෙලා</topic>
    <author>ගම්පොළ සමූහ</author>
    <content>අත්අඩංගුවට ගනු ලැබූ හෙරොයින් ග්‍රෑම් 2.4ක ප්‍රමාණය අධිකරණයට වාර්තා කිරීමේදී මිලි ග්‍රෑම් 2.4ක් ලෙස සටහන් වීම නිසා නාවලපිටිය දූෂණ මර්දන ස්ථානාධිපතිවරයාගේ හා උසාවි සාජන්වරයාගේ සේවය අත්හිටුවා ඇත.කුඩු ග්‍රෑම් 2කට අධික ප්‍රමාණයක් සම්බන්ධයෙන් මහාධිකරණයේ නඩු විභාග සිදු විය යුතු වූවත් මේ ලෙස මිලි ග්‍රෑම් ප්‍රමාණයක් සටහන් වීම නිසා සැකකරුහට රුපියල් හයදහසක දඩයක් නියම වීමෙන් ඔහු නිදහස් වී ඇත. ඒ සම්බන්ධයෙන් මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාහට ලැබුණු තොරතුරකට අනුව සහකාර පොලිස් අධිකාරී කපිල සෙනවිරත්න මහතාගේ ප්‍රධානත්වයෙන් පත්කළ පරීක්ෂණ කණ්ඩායමට අනුව මේ දෙදෙනාගේ සේවය අත්හිටුවා පරීක්ෂණ ආරම්භ කොට ඇත.නාවලපිටිය ගොරකා ඔය ප්‍ර‍ෙද්ශයේ නිවෙසක එළියේ මල් පෝච්චියක හෙරොයින් සඟවා ඇති බවට හදිසි ඇමතුම් අංශයට ලැබුණු තොරතුරකට අනුව මේ කුඩු ප්‍රමාණය සොයාගෙන ඇත.අත්අඩංගුවට ගත් මේ හෙරොයින් ප්‍රමාණය සම්බන්ධයෙන් නාවලපිටිය දූෂණ මර්දන අංශය නිසි සටහන් තබමින් අනෙකුත් අංශ වෙතද වාර්තා කොට ඇතත් උසාවිය වෙත වාර්තා කිරීමේදී එය මෙසේ අඩුවෙන් සටහන් වී ඇත. උසාවි සාජන්වරයා බී වාර්තාව සඳහා දූෂණ මර්දන අංශ ස්ථානාධිපතිවරයාගෙන් අස්සන් ගෙන ඉදිරිපත් කොට ඇති අතර ඒ සම්බන්ධයෙන් නිසි සොයා බැලීමක් නොකර මොහු අස්සන් කොට ඇති බවද හෙළිවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=r1401145</link>
    <topic>ශ්‍රී පාද බැතිමතුන්ට කුණු කෑම වික්ක නල්ලතන්නියේ කඩ 10කට නඩු</topic>
    <author>අසේල කුරුළුවංශ</author>
    <content>ශ්‍රී පාද වන්දනාවේ පැමිණෙන බැතිමතුන්ට කල් ඉකුත් වූ හා අපිරිසිදු ආහාරපාන අළෙවි කළ නල්ලතන්නියෙ වෙළෙඳ සැල් හිමියන් දස දෙනකුට නඩු පැවරීමට නුවරඑළිය දිස්ත්‍රික් සෞඛ්‍යසේවා අධ්‍යක්ෂ කාර්යාලය පියවර ගෙන ඇත.එම කාර්යාලයේ මහජන සෞඛ්‍ය පරීක්ෂකවරු නුවරඑළිය දිස්ත්‍රික් රජයේ ආහාර හා ඖෂධ පරීක්ෂණ කාර්යාලය, අඹගමුව කෝරළේ සෞඛ්‍ය වෛද්‍ය කාර්යාලය හා ඒකාබද්ධව සිදුකළ පරීක්ෂාවකින් පසු මේ පියවර ගෙන තිබේ.සිරිපා වන්දනාවේ පැමිණෙන බැතිමතුන්ට සෞඛ්‍යරක්ෂිත ආහාර ලබා ගැනීමට අවශ්‍ය පසුබිම සකස් කිරීමේ අරමුණින් මෙම වෙළෙඳ සැල් පරීක්ෂා කිරීම මධ්‍යම පළාත් සෞඛ්‍ය සේවා අධ්‍යක්ෂ වෛද්‍ය ශාන්ති සමරසිංහ මහත්මියගේ උපදෙස් මත ක්‍රියාත්මක කෙරිණි.කල් ඉකුත්වූ සිසිල්බීම ඇතුළු බේකරි නිෂ්පාදනවල දින වෙනස්කර අලෙවි කිරීම, අපිරිසිදු ආහාර අලෙවි කිරීම ඇතුළු චෝදනා රැසක් යටතේ අදාළ වෙළෙඳසැල් හිමියන්ට නඩු පැවරීමට නියමිතය.නුවරඑළිය දිස්ත්‍රික් සෞඛ්‍ය සේවා අධ්‍යක්ෂ මහේන්ද්‍ර සෙනෙවිරත්න, නියෝජ්‍ය අධ්‍යක්ෂ ඩබ්ලිව්. පී. සේරසිංහ, නුවරඑළිය දිස්ත්‍රික් රජයේ ආහාර හා ඖෂධ පරීක්ෂක කේ.පී.ඩබ්ලිව්.රාජපක්ෂ, අඹගමුව කෝරළේ සෞඛ්‍ය වෛද්‍ය නිලධාරී පී.කේ. විජේවීර යන මහත්වරු ඇතුළු මහජන සෞඛ්‍ය පරීක්ෂකවරු කණ්ඩායමක් මෙම වෙළෙඳසැල් පරීක්ෂාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=r1401146</link>
    <topic>පැය 3ක මෙහෙයුමෙන් පසු පොලිස් තොප්පි සොයාගනී</topic>
    <author>අසේල කුරුළුවංශ</author>
    <content>මහනුවර දංගොල්ල ප්‍රදේශයේ බීමත් තරුණ පිරිසක් රාත්‍රී ජංගම මුර සංචාරයේ නිරතව සිටි මහනුවර පොලිසියේ පොලිස් නිලධාරීන් දෙදෙනකුගේ නිල හිස්වැසුම් පැහැරගෙන යෑමෙන් පසු පොලිස් කණ්ඩායම් කිහිපයක් එහි ගොස් පැය 03ක පමණ මෙහෙයුමකින් පසු හිස් වැසුම් සොයාගෙන තිබේ.පාගමනේ පොලිස් සැරයන්වරයකු හා කොස්තාපල්වරුන් දෙදෙනා රාත්‍රී ජංගම මුර සංචාරයේ නිරතව සිටියදී ඉකුත් 12දා රාත්‍රියේ මෙම බීමත් පිරිස දංගොල්ල වටරවුම අසල දී හමුවී ඇත. පොලිස් නිලධාරීන් හා ඔවුන් අතර උණුසුම් වචන හුවමාරුවක් ඇතිවී තිබෙන අතර එම අවස්ථාවේ තරුණයන් දෙදෙනෙකු පොලිස් නිලධාරීන් දෙදෙනකුගේ හිස් වැසුම් පැහැරගෙන පලාගොස් තිබේ.පොලිස් හදිසි ඇමතුම් අංශයට දැනුම් දීමෙන් පසු ප්‍රදේශය පුරා කළ හදිසි සෝදිසි කිරීමකදී එක් තරුණයකු අත්අඩංගුවට ගෙන ප්‍රශ්න කිරීමෙන් පසු හිස් වැසුම් දෙක සොයාගෙන ඇත. මහනුවර පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=s1401141</link>
    <topic>ජාවාලේන් පරාජය කළ කොළඹ පිල අවසන් කණ්ඩායම් අට අතරට</topic>
    <author>ප්‍රින්ස් ගුණසේකර</author>
    <content>කාගීල්ස් ෆුඩ් සිටි එෆ්.ඒ.කුසලාන පාපන්දු තරගාවලියේ දී කොළඹ ක්‍රීඩා සමාජය ගෝල් 6-2කින් ජාවාලේන් ක්‍රීඩා සමාජය පරදවා පෙර අර්ධ අවසන් වටයට සුදුසුකම් ලබා ගත්තේය.එමෙන්ම නිගම්බු යූත් පිල ගෝල් 5-2කින් තිහාරිය යූත් පිල පරාජය කළ අතර නිව්ස්ටාර් ක්‍රීඩා සමාජය ගෝල් 4-3කින් කුරුණෑගල පෙළිකන්ස් පිල පරාජය කළේය.මාතර සිටි ක්‍රීඩා සමාජය ගෝල් 3-0කින් සුපර් සන් පිල පැරදවූ අතර කලුතර පාක් 2-1කින් රෙඩ් සන්, අප්කන්ට්‍රි ලයන්ස් 5-0කින් ඕල්ඩ් බෙන්ස්, ශ්‍රී ලංකා ගමනා ගමන පිල 5-0කින් ඊස්ටන් ඊගල් පිල ද, අනුරාධපුර ‍සොලිඩ් 5-4කින් සිවිල් ආරක්ෂක පිල ද පරාජය ක‍ළහ.මේ තරග ප්‍රතිඵල අනුව නිගම්බු යූත්, නිව්ස්ටාර්, මාතර සිටි, කලුතර පාක්, අප්කන්ට්‍රි ලයන්ස්, ශ්‍රී ලංකා ගමනා ගමන හා අනුරාධපුර‍ සොලිඩ් යන කණ්ඩායම් පෙර අර්ධ අවසන් පූර්ව වටයට සුදුසුකම් ලබාගත්හ.මේ තරග වටයෙන් අනතුරුව පසුගිය වසරේ එෆ්.ඒ.කුසලාන පාපන්දු තරගාවලියේ අවසන් වටයට සුදුසුකම් ලැබු කණ්ඩායම් 8ක්ද එක්වේ. රිනවුන්, නාවික, පොලිස්, රත්නම්, නිව් යංග්ස්, යුද හමුදාව, ගුවන් හමුදාව හා දොන් බොස්කෝ යන කණ්ඩායම් එෆ්.ඒ.කුසලාන පාපන්දු තරගාවලියේ අවසන් වටයේ සිට එක්වන කණ්ඩායම් වේ.එම කණ්ඩායම් තරගාවලියට එක්වීමෙන් සමග නැවත විවෘත කුසපත් ඇදීමේ ක්‍රමයකින් නව තරග කාල සටහනක් සැකසීමට ශ්‍රී ලංකා පාපන්දු සම්මේලනයේ තරග කමිටුව පියවර ගනු ඇත.පසුගිය වසරේ දී එෆ්.ඒ. පාපන්දු ශූරතාව ශ්‍රී ලංකා නාවික හමුදාව දිනාගත් අතර අනු ශූරතාව ශ්‍රී ලංකා යුද හමුදාවට හිමිවිය. එම අවසන් මහා තරගය නාවලපිටිය ජයතිලක ක්‍රීඩාංගණයේ පැවැති අතර මෙවර අවසන් තරගය යාපනය දොරේ අප්පා ක්‍රීඩාංගණයේ පැවැත්වෙනු ඇතැයි වාර්තාවේ.එෆ්.ඒ.කුසලාන පාපන්දු තරගාවලියට මුල්වරට එක්වූ කොළඹ ක්‍රීඩා සමාජය හා අනුරාධපුර ‍සොලිඩ් ක්‍රීඩා සමාජය අපරාජිතව පෙර අර්ධ අවසන් පූර්ව වටය දක්වා පැමිණ සිටීම ද මෙවර ‍බොහෝ දෙනකුගේ අවධානයට ලක්ව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=s1401142</link>
    <topic>සා.තෝමස් විදුහලට ඉනිමක ජයක්</topic>
    <author>ඩිල්වින් මෙන්ඩිස් - මොරටුව ක්‍රීඩා</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ විද්‍යා විද්‍යාලයට එරෙහිව ඉනිමක හා ලකුණු 32ක ජයක් වාර්තා කිරීමට කෝට්ටේ සාන්ත ‍තෝමස් විදුහල් පිල සමත්විය.පළමුව පන්දුවට පහරදුන් විද්‍යා විද්‍යාලය ලකුණු 84කට දැවී ගිය අතර සාන්ත ‍තෝමස් විදුහල් පිල සිය පළමු ඉනිමට ලකුණු 228ක් රැස් කළේය. විද්‍යා විද්‍යාලය දෙවැනි ඉනිමේ රැස් කරනු ලැබුවේ ලකුණු 112ක් පමණි.විද්‍යා විද්‍යාලය පළමු ඉනිම – 84යි. ඉසුරු ජයරංග 18 ( බ්‍රෙන්ඩන් ඊබට් 10/4, ඩැරන් ඊබට් 26/4) සහ දෙවැනි ඉනිම – 112යි. මධුසංඛ ප්‍රනාන්දු 29, ඉසුරු ජයරංග 26 ( බ්‍රෙන්ඩන් ඊබට් 40/7)සා.තෝමස් පළමු ඉනිම – 228යි. ඩැරන් ඊබට් 62, දසුන් සිල්වා 38, බ්‍රෙන්ඩන් ඊබට් 36, පියුම් පෙරේරා 29(අකලංක පෙරේරා 41/4, මධුසංඛ ප්‍රනාන්දු 68/2)ගාල්ල සාන්ත ඇලෝෂියස් විදුහලට එරෙහිව ඉනිමක හා ලකුණු 22ක ජයක් වාර්තා කිරීමට ඉසිපතන විදුහල සමත්විය. බී.ආර්.සී‍.පිටියේ පැවැති මේ තරගයේ දී පළමුව පන්දුවට පහරදුන් සා.ඇලෝෂියස් විදුහල් පිල ලකුණු 62කට දැවී ගිය අතර ඉසිපතන විදුහල් පිල සිය පළමු ඉනිමේ දී කඩුලු 9කට ලකුණු 204ක් ලබා ඉනිම අත්හිටවූවේය.ඇ‍ලෝෂියස් විදුහල දෙවැනි ඉනිමේ දී රැස් කළේ ලකුණු 120ක් පමණි.සා.ඇලෝෂියස්පළමු ඉනිම – 62යි. අකිල ගිම්හාන 15 ( කැලුම් බැස්ටියන් 22/4, දුෂාන් නිර්මාණ 10/3) සහ දෙවැනි ඉනිම – 120යි. දිල්රුක් හෂාන් 38, නවිඳු නිර්මාල් 25 ( ටොරී තාබෲ 11/3, අවින්ද සොයිසා 11/2, කැලුම් බැස්ටියන් 15/2)ඉසිපතන පළමු ඉනිම – 204/9යි. සාලින්ද උෂාන් 42, ටොරී තාබෲ 38, චමීර දිසානායක 33, ධනුක දීලක නොදැවී 27 ( අශේන් බණ්ඩාර 24/3, රෂ්මික ධනංජය 60/3).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=s1401143</link>
    <topic>මිස්බා පරාජයෙන් ලතැවෙයි</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>පාකිස්තාන ක්‍රිකට් කණ්ඩායම සතුව තිබෙන ශක්තියට සරිලන අයුරින් ක්‍රීඩා කළ හැකි පන්දුව දඟ කැවෙන තණතීරු තමන්ට නොලැබීම පිළිබඳව නායක මිස්බා උල්-හක් ලතවෙයි.පාකිස්තානය පෙරේදා ඩුබායි හි දී කඩුලු 9කින් ශ්‍රී ලංකාවට පරාජය වෙමින් දෙපිල අතර ත්‍රිත්ව ටෙස්ට් තරගමාලාවේ තරග 0–1කින් පසුබා සිටී. මෙය ශ්‍රී ලංකාව හමුවේ පාකිස්තානයට අත්වූ දරුණුතම පරාජය වෙයි.පාකිස්තාන කණ්ඩායමේ මේ පරාජයට ප්‍රධාන හේතුව වූයේ ඔවුන්ගේ ප්‍රධාන අවිය වන ‘සයීඩ් අජ්මාල්’ නමැති යන්ත්‍රය ක්‍රියාත්මක නොවීමය. මේ පිට දඟ පන්දු යවන්නා ශ්‍රී ලංකාවට එරෙහිව මෙවර මෙතෙක් පැවැති ටෙස්ට් තරග දෙකෙදී ලබා ගත්තේ කඩුලු 5 ක් පමණි.මීට පෙර ශ්‍රී ලංකාව 2011 වසරේ එක්සත් අරාබි එමීර් රාජ්‍යයේ සංචාරය කළ අවස්ථාවේදී පැවැති ත්‍රිත්ව ටෙස්ට් තරගමාලාව තරග 1–0කින් පාකිස්තානය ජය ගත් අතර එහිදී අජ්මාල් කඩුලු 18 ක් ලබා ගැනීමට සමත් විය.මෙවර ලැබී තිබෙන තණතීරු පිළිබඳව පාකිස්තාන නායකය කළකිරීමට පත්ව සිටී.“පැහැදිළිවම, අපේ ශක්තිය වන දඟ පන්දු යවන්නන්ට සහායක් තණතීරුවලින් ලැබෙන්නේ නැහැ. එය අපට මහත් කළකිරීමකි” මිස්බා කියයි. ඔහුගේ කණ්ඩායම මීට මාස තුනකට පෙර මේ ඩුබායි තණතීරුවේදීම දකුණු අප්‍රිකාව ට ද පරාජය විය.“තණතීරු සකස් කරන්නේ පිටියේ වැඩ කරන අයයි. නමුත් සෑහීමට පත්වීම අතින් අපට එවැන්නක් නැහැ. මෙවැනි ජීවයක් නැති තණතීරු ලැබෙන බවට අපට උපදෙස් ලැබිලා නැහැ” මිස්බා පවසයි.“අපට අවශ්‍ය තණතීරුව සකස් කරන්න පිටියේ සේවකයන්ට වුවමනාව ඇති. නමුත් ඔවුන්ට එය කරන්න බැහැ. පස්වැනි දිනයේ පවා දඟ කැවීමක් නොතිබීම පුදුමයට කරුණකි.”කාසියේ වාසිය අහිමි වූ පාකිස්තානය ලකුණු 165කට දවාලීමට ශ්‍රී ලංකා වේග පන්දු යවන්නෝ සමත් වූහ. ඉන්පසුව, පළපුරුදු පිතිකරු මහේල ජයවර්ධන ගේ ලකුණු 129 මත ශ්‍රී ලංකාව ලකුණු 223 ක පෙරමුණක් ලබා ගත්තේය. දෙවැනි ඉනිමේදී ලකුණු 359 ක් රැස්කර ගැනීමට පාකිස්තානය ප්‍රබල සටනක් දුන් නමුත් ලකුණු 137 ක ජයග්‍රාහී ඉලක්කය එක් කඩුල්ලක් පමණක් අහිමි කර ගෙන පසුකළ ශ්‍රී ලංකාව මෙතෙක් පාකිස්තානය සමග පවත්වා තිබෙන ටෙස්ට් තරග හතළිස් පහෙන් ලොකුම ජයග්‍රහණය වාර්තා කළේය.එක්සත් අරාබි එමීර් රාජ්‍යයේදී ප්‍රථම වතාවට ටෙස්ට් තරගමාලා පරාජයකින් බේරීමට නම් පාකිස්තානය ලබන බ්‍රහස්පතින්දා සාජා ක්‍රිකට් ක්‍රීඩාංගණයේදී ශ්‍රී ලංකාවට එරෙහිව ආරම්භ වන තෙවැනි හා අවසාන තරගය ජය ගත යුතු ම වෙයි.එනමුදු ඇන්ජලෝ මැතිව්ස් ගේ අරමුණ වෙනත් එකකි. ඔහු, ඔහුගේ නායකත්වය යටතේ පළමු විදෙස් ටෙස්ට් තරගමාලා ජයග්‍රහණය අත්පත් කර ගැනීමට මාන බලමින් සිටී.වම් අතේ මැහුම් දමා ගෙන මහේල ක්‍රීඩා කළ අපූරු ඉනිම ගැන ශ්‍රී ලංකා ක්‍රිකට් නායකයා ප්‍රශංසා කරයි. තෙවැනි තරගයේදීත් මහේල ජයවර්ධනගෙන් එවැනි හපන්කමක් මැතිව්ස් බලාපොරොත්තු වෙයි.“මහේල අපේ කණ්ඩායමට ඉමහත් බලපෑමක් ඇති කළා. ඔහුගේ තුවාළය සුව වී, ඔහුගේ දක්ෂතාව තව තවත් දියුණු වී ඊළඟ තරගයේදීත් මහේල හොඳ ඉනිමක් ක්‍රීඩා කරන බව මට විශ්වාසයි.”තරගයේ වීරයා මහේල ජයවර්ධන.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=s1401144</link>
    <topic>අන්තර් සමාජ ස්නූකර් හා බිලියඩ් අවසන් වටයේ තරග අද ඇරැඹේ</topic>
    <author>ෆවුස් මොහොමඩ්</author>
    <content>දේශීය ස්නූකර් හා බිලියඩ් ක්‍රීඩා ක්ෂේත්‍රයට දස්කම් සපිරි ක්‍රීඩකයන් සොයාගැනීමේ දොරටු විවර කරමින් ජාතික ස්නූකර් හා බිලියඩ් සංගමය සංවිධානය කළ අන්තර් සමාජ ස්නූකර් හා බිලියඩ් තරගාවලියේ අවසන් වටයේ තරග අද (14) ඔටර්ස් ක්‍රීඩා සමාජ ශාලාවේ දී ඇරැඹේ.මූලික වටයේ දී තරග වැදුණු ක්‍රීඩා සමාජ අතරින් අවසන් වටයට සුදුසුකම් ලැබූ කණ්ඩායම් වන යුද හමුදා පිල සහ වයි.එම්.සී.ඒ. (බී) කණ්ඩායම අතර 'ඩී' කොටසේ අවසන් තරගය අද පස්වරු 1.00ට පැවැත්වෙන අතර වයි.එම්.සී.ඒ. (ඒ) පිල සහ එස්.එස්.සී.කණ්ඩායම අතර තරගය අද පස්වරු 4.00ට පැවැත්වේ.තරගාවලියේ 'ඒ' කාණ්ඩයෙන් අවසන් තරගයට එක්වූ මුවර්ස් (ඒ) පිල සහ ඔටර්ස් කණ්ඩායම අතර තරගයත්, 'බී' කාණ්ඩයෙන් සුදුසුකම් ලැබූ මුවර්ස් (බී) කණ්ඩායම සහ එම්.අයි.සී.එච්. පිල අතර තරගයත් අනිද්දා (16) පැවැත්වීමට නියමිතය.සු‍රේෂ් හෂීම් අභියෝගතා කුසලානය සඳහා පැවැත්වෙන මේ තරගාවලියේ ශූරයන්ට කුසලානයට අමතරව මුදල් ත්‍යාග පිරිනැමීමට ද කටයුතු යොදා ඇතැයි ‍මේ සම්බන්ධව පසුගියදා කොළඹ 2, 'ද කියූ ක්ලබ්' හී පැවැති මාධ්‍ය හමුවේ දී තරගාවලි කමිටු අධ්‍යක්ෂ, ජාතික ස්නූකර් හා බිලියඩ් සංගමයේ උපසභාපති එන්.ඉසෙඩ්.පසේල මහතා ප්‍රකාශ කළේය. කාණ්ඩ 4ක් යටතේ පැවැති මේ තරගාවලියේ මූලික වටයට යුද, මුවර්ස්, එම්.අයි.සී.එච්, වයි.එම්‍‍.සී‍.ඒ, ඔටර්ස්, එස්.එස්.සී, ස්ටාර්ලයිට්, ‍පෝර්ට් ඔෆ් පූල්, බී.ආර්.සී, ඒ.ඒ.සී, වෙන්නප්පුව ක්‍රී.ස, ඔරියන්ට්, සීලෝර්ඩ්, සී.ඊ.බී, වයි.එම්.බී.ඒ. කණ්ඩායම් තරගාවලියට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=s1401145</link>
    <topic>එමිරේට්ස් ක්‍රිකට් පිලේ විශ්වාසය දිනූශ්‍රී ලංකාවේ මංජුල සහ ශදීප්</topic>
    <author>වර්නන් ගුණසේකර ඩුබායි සිට</author>
    <content>ඔස්ට්‍රේලියාව හා නවසිලන්තයේ දී 2015 වසරේ පැවැත්වෙන මීළඟ ලෝක කුසලාන ක්‍රිකට් තරගාවලියට සුදුසුකම් ලබා ගැනීමේ උත්සාහයේදී එක්සත් අරාබි එමීර් රාජ්‍යය කණ්ඩායම ප්‍රතිවාදී පිතිකරුවන් මෙල්ල කිරීමේ ප්‍රධාන අවිය ලෙසින් විශ්වාසය තබා ඇත්තේ ශ්‍රී ලාංකිකයන් පන්දු යවන්නන් දෙදෙනෙකු කෙරෙහිය.මංජුල ගුරුගේ හා ශදීප් සිල්වා එම පන්දු යවන්නෝ වෙති. ගුරුගේ මඳ වේග පන්දු යවන අතර සිල්වා පා දඟ පන්දු යවයි. එක්සත් අරාබි එමීර් රාජ්‍යය ක්‍රිකට් කණ්ඩායම සාමාන්‍යයෙන් ඔවුන්ගේ පන්දු ප්‍රහාරය ආරම්භ කරන්නේ මේ දෙදෙනාගෙනි. මෙහි තවත් විශේෂත්වයක් වනුයේ මේ වේග–දඟ ආරම්භක පන්දු ප්‍රහාරය එන්නේ වමතින් වීම ය.මේ ක්‍රීඩකයන් දෙදෙනා ම ශ්‍රී ලංකාවේ දකුණු පළාතෙනි. මතුගම උපන් 35 හැවිරිදි ශදීප් සිල්වා බ්ලූම්ෆීල්ඩ්, සෙබස්තියනයිට්ස් හා සිංහ ක්‍රිකට් සමාජ නියෝජනය කර තිබේ. අම්බලන්ගොඩ උපත ලැබූ 32 හැවිරිදි මංජුල ගුරුගේ සිංහ ක්‍රීඩා සමාජයට ක්‍රීඩා කර තිබේ.ශදීප් අධ්‍යාපනයේ භෞතීස්මය ලැබුවේ මතුගම සාන්ත මරියා විදුහලෙනි. හය දෙනෙකුගෙන් යුත් පවුලක වැඩිමලා ඔහු ය. මිය ගිය පියා පොලිස් නිළධාරියෙකි.“මම ක්‍රිකට් පටන් ගත්තේ ගොඩක් පොඩි කාලෙදි පාසලෙන්මයි. 13න් පහලෙන් පටන් අරගෙන 15න් පහළ, 17න් පහළ, 19න් පහළ සෙල්ලම් කළා. අවුරුදු හතරක් ‘බිග් මැච්’ එකට ක්‍රීඩා කළා” ශදීප් අතීතය අවදි කරමින් කියයි. ශ්‍රී ලංකා අවුරුදු 19න් පහළ සංචිතයට තේරුණු ඔහු එහි අවසන් තෝරා ගැනීම දක්වා ම ඉදිරියට ගොස් තිබේ.පාසල් වියේදීම මතුගම හා බදුරලිය ක්‍රීඩා සමාජ නියෝජනය කළ ශදීප් ඉන්පසුව 1997–2000 වකවානුවේ බ්ලූම්ෆීල්ඩ් ක්‍රීඩා සමාජය වෙනුවෙන් ක්‍රීඩා කර තිබේ. “මගේ ජීවිතය වෙනස් වෙන්න පටන් ගත්තේ 2001 වසරෙන් පසුවයි. සජික අබේනායක (බ්ලූම්ෆීල්ඩ් හි දී හඳුනා ගත්) අයියගේ උපදෙස් මත මට 2001 දී එක්සත් අරාබි එමීර් රාජ්‍යයට එන්න පුළුවන්කම ලැබුණා. මට රස්සාවකුත් එක්ක මෙහෙ ක්‍රිකට් ගහන්න අවස්ථාව ලැබුනේ ඒ අයියගේ මග පෙන්වීම මතයි.”ශදීප් සිල්වා එක්සත් අරාබි එමීර් රාජ්‍යයේ ක්‍රිකට් ක්‍රීඩාව ආරම්භ කර ඇත්තේ ‘නිව් මෙඩිකල් සෙන්ටර්’ යන කණ්ඩායමට ක්‍රීඩා කරමිණි. 2006 වසරේදී එක්සත් අරාබි එමීර් රාජ්‍යය කණ්ඩායමට ඔහු තෝරා ගනු ලැබිණි. “මෙතනදි මගේ පුහුණුකරු වුනේ චන්දික හතුරුසිංහ යි” ශදීප් කියයි.එදා පටන් මේ දක්වා ම එක්සත් අරාබි එමීර් රාජ්‍යය කණ්ඩායමට ක්‍රීඩා කරන ශදීප් එම කණ්ඩායම සමග නොයෙකුත් රට රාජ්‍යවල සංචාරය කර තිබේ. දැනට වසරක පමණ කාලයක සිට එම කණ්ඩායමේ එක්දින මෙන් ම විස්සයි20 ආරම්භක පන්දු යවන්නා වනුයේ ශදීප් ය.රැකියාව කරන අතරවාරයේ ක්‍රිකට් ක්‍රීඩාවේ යෙදෙන ඔහු පුහුණු වන්නේ රාත්‍රියේය. කණ්ඩායමේ සැවොම රැකියාවන්හි නිරතව සිටීම ඊට හේතුවයි. කෙසේ වෙතත්, එක්සත් අරාබි එමීර් රාජ්‍යයේ අන්තර් සමාජ තරග වැඩි හරියක් පැවැත්වෙන්නේ රාත්‍රි කාලයේ ය.මංජුල අසංක ගුරුගේ අම්බලන්ගොඩ දේවානන්ද විදුහලෙන් බිහිවූ ක්‍රිකට් ක්‍රීඩකයෙකි. 1998 සිට 2000 දක්වා පාසල් ක්‍රිකට් ක්‍රීඩාවේ යෙදුනු ඔහු අනතුරුව අම්බලන්ගොඩ සිංහ සමාජයෙන් අන්තර් සමාජ ක්‍රිකට් තරග බිමට පිවිසියේය. 2004 වසර තෙක් එම සමාජයට ක්‍රීඩා කළ මංජුල ඉන්පසුව මැද පෙරදිග රැකියාවට පැමිණ තිබේ. මංජුල ගේ ක්‍රිකට් හැකියාවන් පිළිබඳව ඉව වැටුනු එක්සත් අරාබි එමීර් රාජ්‍යය ක්‍රිකට් කණ්ඩායමේ පුහුණුකරු අකීබ් ජාවඩ් ඔහුගේ කණ්ඩායමේ දොරටු මංජුල ට විවර කර දී තිබේ.එක්සත් අරාබි එමීර් රාජ්‍යය ක්‍රිකට් කණ්ඩායම 2015 ලෝක කුසලාන තරගාවලියට සුදුසුකම් ලබා ගැනීමේ තරග වටයට සහභාගි වීම පිණිස දැන් නවසිලන්තයට ගොස් සිටී. ලෝක කුසලාන තරගාවලියේ ස්ථාන දෙකක් සඳහා කණ්ඩායම් දෙකක් තෝරා ගැනෙන මේ සුදුසුකම් තරග වටය ඊයේ (13) ආරම්භ විය. එහිදී එක්සත් අරාබි එමීර් රාජ්‍යය ඔවුන් සහභාගි වූ පළමු තරගයේදීම නේපාලය ලකුණු 102කින් පැරද වූ අතර මංජුල ගුරුගේ ඕවර හතක් පමණක් යවමින් ලකුණු 25කට කඩුලු 2ක් ලබා ගැනීමට සමත් විය.මංජුල හා ශදීප් ට අමතරව තවත් ශ්‍රී ලාංකිකයෙක් එක්සත් අරාබි එමීර් රාජ්‍යය කණ්ඩායමට ඇතුළත්ව සිටී. මුල් පෙල පිතිකරුවකු වන ඔහු වමතින් පිත්ත හසුරුවන 28 හැවිරිදි සල්මාන් ෆාරිස් ය. ඔහු නේපාලය සමග ඊයේ (13) පැවැති තරගයේදී ආරම්භක පිතිකරුවකු ලෙස ක්‍රීඩා කරමින් ලකුණු 35ක් ලබා ගත්තේය.මේ වසරේ බංග්ලාදේශයේ පැවැත්වීමට නියමිත විස්සයි20 ලෝක කුසලාන තරගාවලියටද එක්සත් අරාබි එමීර් රාජ්‍යය කණ්ඩායම සුදුසුකම් ලබා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>14</day>
    </date>
    <link>http://www.dinamina.lk/2014/01/14/_art.asp?fn=f1401141</link>
    <topic>වැටුණ එජාපයට දැන් නැගිටින්න බෑ</topic>
    <author/>
    <content>වර්තමාන දේශපාලන සමාජ වාතාවරණය හා තවත් කාලීන කරුණු පිළිබඳව ඇමැති ගාමිණී ලොකුගේ මහතා සමඟ සිදු කළ සාකච්ඡාවකි මේ.බස්නාහිර හා දකුණු පළාත් සභා මැතිවරණවලට මුහුණ දීමට අපට අමුතුවෙන් සූදානම් වීමට අවශ්‍යතාවක් නැහැ. මේ ආණ්ඩුව පසුගිය කාලය තුළ විශාල කාර්ය භාරයක් ඉෂ්ට කර තිබෙනවා. සංවර්ධන කාර්යයන් ගත්තොත් මේ ආණ්ඩුව තරම් ඒ වෙනුවෙන් අවධානය යොමු කළ ආණ්ඩුවක් නොමැති තරම්.ආණ්ඩුව මේ තරම් විශාල කාර්ය භාරයක් ඉටු කළේ ඉතාමත් පහසුවෙන්වත් ලෙහෙසියෙන්වත් නොවෙයි, අභියෝග රාශියක් මැදයි. මුල් අවුරුදු හතරේ දී රට තුළ විශාල යුද වාතාවරණයක් තිබුණේ. මේ වාතාවරණය තුළ සංවර්ධනයට අවශ්‍ය මඟ සැලසේවි යැයි කියා කිසිවෙකුත් හිතුවේ නැහැ. මෙය ආශ්චර්යක් විදිහටත් පෙන්වා දීමට පුළුවන්. සාමාන්‍යයෙන් යුද්ධයක් තිබූ රටක් මේ තරම් ඉක්මනට සංවර්ධනය වෙත යොමු කිරීම දුෂ්කරයි. ඒත් මේ ආණ්ඩුවට පුළුවන් වෙලා තිබෙනවා යුද්ධය සාර්ථකව නිම කරන අතර සංවර්ධනයට අවශ්‍ය පසුබිම නිර්මාණය කිරීමට.එපමණක් නොවෙයි, එය ක්‍රියාත්මක කර ඉදිරියට ගෙන යාමේ ශක්තිය හා පුළුවන් කම ලැබුණෙත් මේ ආණ්ඩුවට යි. ඒ ගැන පක්‍ෂ විපක්‍ෂ භේදයකින් තොරව සියලු දෙනා පිළිගන්නවා. මේ හැම දෙයක්ම ඉදිරි මැතිවරණයේ දී එක්සත් ජනතා නිදහස් සන්ධානයට ඡන්දය ලබාදීමට සුදුසු පසුබිමක් නිර්මාණය කර තිබෙනවා.ඕනෑම කෙනෙකුට මතයක් දරන්න පුළුවන්. අදහසක් පළ කරන්න පුළුවන් වගේම බලාපොරොත්තුවක් ද තබා ගැනීමට පුළුවන්. ඒ ගැන අප කලබල විය යුතු නැහැ. ආර්ථික කරුණු උද්ධමනය වැනි සටන් පාඨ විපක්‍ෂය අද ඊයේ නොවෙයි, උතුරු මැද පළාත් සභාවේ දී හා වයඹ පළාත් සභා මැතිවරණයේ දී මෙන්ම ජනාධිපතිවරණයේ දී පවා සිදු කළා.විපක්‍ෂය දීර්ඝ කාලීනව ඇති කළ තර්කයක් තමයි මේක. ඒත් ජනතාව මේ තර්ක විතර්ක කිසිවක් කිසිදු අවස්ථාවක පිළිගන්නේ නැහැ. පසුගිය මැතිවරණ ප්‍රතිඵල ගෙන බැලුවාම ඒ තත්ත්වය හොඳින් තහවුරු කර ගැනීමට පුළුවන්.ආර්ථික ගැටලු ගැන කතා කළත් මෙරට ස්වයංපෝෂිත ආර්ථික රටාවක් ඇති කිරීමට අවශ්‍ය පසුබිම සකස් කර තිබෙනවා. නිෂ්පාදන ආර්ථික රටාවක් ඇති කිරීමට සැලැසුම් ක්‍රියාත්මකව තිබෙනවා. මෙමඟින් රටේ ආර්ථික හා සමාජීය ගැටලුවලට දීර්ඝ කාලීන විසඳුමක් ලබාදීමට පුළුවන්කම ලැබෙනු ඇතැයි මා විශ්වාස කරනවා. ඒ තත්ත්වය තුළ විපක්‍ෂය නඟන මේ චෝදනා හුදු ප්‍රලාප හා හිස් කතා විදියට බැහැර කිරීම හැර වෙනත් දෙයක් සිදුකළ යුතු නැහැ.එක්සත් ජාතික පක්‍ෂය තුළ සිදුකර ඇති වෙනස්කම් මොනවාද කියන එක පවා ගැටලුවක්. එක්සත් ජාතික පක්‍ෂයේ නායකතුමා වෙනසක් නැතිව ඒ විදිහටම ඉන්නවා. නායකත්ව මණ්ඩලයක් කියලා එකක් පත්කර තිබෙනවා. ඒත් පක්‍ෂය තුළ වෙනසක් වී ඇති ආකාරයක් හෝ පාක්‍ෂිකයා තුළ උනන්දුවක් ඇතිවී ඇති ආකාරයක් දක්නට නැහැ. මේ සියල්ලම හුදු මාධ්‍ය සංදර්ශන හා රඟපෑම් විදිහට පමණයි අපට දක්නට තිබෙන්නේ. මේ තත්ත්වය තුළ ජනතාව මුළා කිරීමට විපක්‍ෂයට හෝ වෙනත් පක්‍ෂයකට පුළුවන් වේ යැයි මා සිතන්නේ නැහැ.කලක් ජනතා විමුක්ති පෙරමුණ විකල්ප බලවේගයක් විදිහට මතුව තිබුණා. එහෙත් අද ජනතා විමුක්ති පෙරමුණ කියන්නේ ඉතාමත් දුර්වල දේශපාලන පක්‍ෂයක් බවට අද අමුතුවෙන් කියන්න දෙයක් නෑ.ප්‍රජාතන්ත්‍රවාදී පක්‍ෂය මොකක්ද කියලාවත් ජනතාවට අවබෝධයක් නැහැ. ඒ විදිහේ දේශපාලන පක්‍ෂ ගැන කතා කිරීමෙන්ද වැඩක් නැහැ. අනෙක පසුගිය ජනාධිපතිවරණය ගනිමු. ඒ ජනාධිපතිවරණයට විපක්‍ෂය ඉදිරිපත් කළේ පොදු අපේක්‍ෂකයෙක්. ඒ අපේක්‍ෂකට එජාපය, ජවිපෙ, දෙමළ සන්ධානය ඇතුළු දේශපාලන පක්‍ෂ ගණනාවක සහාය ලැබුණා. ඒත් අවසානයේ දී ජනාධිපතිතුමා පරාජය කිරීමට තබා ඔහු ලබා ගත් ඡන්ද ප්‍රමාණයට ළංවීමට පවා මේ අයට බැරි වුණා. අද කියලා මේ තත්ත්වය වෙනස් වෙලා නැහැ.විපක්‍ෂය මොන විදිහේ සැලසුම් කළත් ඔවුන්ට ජනතා සහාය ලැබීමක් නැහැ. එහි ප්‍රතිඵලයක් වන්නේ යළිත් එජාපය ප්‍රමුඛ විපක්‍ෂය පරාජය වීමයි.ආණ්ඩුවට එනව කියලා මාධ්‍යවල පළවෙනවා, යළිත් අදාළ කෙනා නැහැ කියනවා. මේ සිදුවීම් මේ විදිහට තමයි සිදුවෙන්නේ. ඒත් අද විපක්‍ෂය පත්ව ඇති තත්ත්වයත් තනි පක්‍ෂයක් විදිහට එජාපය පත්ව ඇති තත්ත්වය ගැනත් කනගාටුයි. මේ තත්ත්වය නිසා තමයි එජාපයේ ඉතිරි වී සිටින අයත් දිගින් දිගටම එජාපය අතහැර ආණ්ඩුවට එකතු වෙන්නේ. මම මේ මොහොතේ දී ගම්වල සිටින එක්සත් ජාතික පාක්‍ෂිකයන්ගෙන් ඉල්ලා සිටිනවා. තව දුරටත් රටටවත් ජනතාවටවත් අඩුම ගණනේ තම පාක්‍ෂිකයාටවත් සෙතක් නැති එජාපය අතහැර මේ මැතිවරණයේ දී අපත් එක්ක එකතු වෙන්න කියලා.මේ මොහොතේ දී රටටත් ජනතාවටත් සේවයක් ඉටු කළ හැකි කාර්ය භාරයක් ඉටු කළ හැකි දේශපාලන පක්‍ෂයක් තිබෙනවා නම්, ඒ එක්සත් ජනතා නිදහස් සන්ධානය පමණයි.මේ වගේ චෝදනා එල්ල කරන්න පදනමක් ඕනෑ නැහැ. ඕනෑම කෙනෙකුට මේ විදිහේ දේවල් ගැන කතා කරන්න චෝදනා කරන්න පුළුවන්. ඒත් මේ දේවල්වලට කිසි පදනමක් නැතිනම් ජනතාව මේ කරුණු පිළිගන්නේ නැහැ.අද විපක්‍ෂයේ සිටින අය බොහෝ දේවල් කතා කරන්නේ නිසි තර්කානුකූල පදනමක ඉඳලා නොවෙයි, ද්වේෂය තරහ මුල් කරගෙන. එහෙම කටයුතු කිරීම තුළින් ශක්තිමත් දේශපාලන ගමනක් ඇති කිරීමට එක්සත් ජාතික පක්‍ෂයට පුළුවන් කමක් ලැබෙන්නේ නැහැ.අනෙක මේ අය රටේ යහපාලනය නැහැ කියලා ප්‍රජාතන්ත්‍රවාදය නැහැ කියලා චෝදනා කරන්නේ කතා කරන්නේ කොහොමද කියන එක ප්‍රශ්නයක්. මේ රට තුළ ඉතාමත් ඉහළින් ප්‍රජාතන්ත්‍රවාදය ආරක්‍ෂා වෙලා තිබෙන්නේ. යහපාලනයත් ඉහළින් සුරක්‍ෂිතවෙලා තිබෙන්නේ.යහපාලනය ප්‍රජාතන්ත්‍රවාදය සුරක්‍ෂිත කිරීමට ආණ්ඩුව උපරිමයෙන් කටයුතු කර තිබෙනවා. මහ මැතිවරණ, ජනාධිපතිවරණ, පළාත් සභා මැතිවරණ, පළාත් පාලන මැතිවරණ නිසි විදිහටත් සාධාරණ විදිහටත් පවත්වනවා. මේකට තමයි ප්‍රජාතන්ත්‍රවාදය කියන්නේ. මෙතැන ප්‍රශ්නය වෙලා තිබෙන්නේ විපක්‍ෂයට මැතිවරණයක් ජයග්‍රහණය කිරීමට තබා තමන්ගේ ඡන්ද පදනම හෝ ආරක්‍ෂා කර ගැනීමට බැරි වීමයි. මෙය ආණ්ඩුවේ අඩුවවක් හෝ ප්‍රජාතන්ත්‍රවාදයේ දුර්වලකමක් නොවෙයි, විපක්‍ෂයේ දුර්වලකමක්. ඒ සඳහා අපට කළ හැකි දෙයක් නෑ.වෘත්තීය සමිති කීවාම සියල්ලම අයිතියි. ඒත් මේ චෝදනාව එල්ල කරන්නේ ඉතාමත් සුළුතරයක් වූ දේශපාලන සමිති කිහිපයක් පමණයි. මේ ආණ්ඩුව තමයි වැඩ කරන ජනතාවගේ අයිතීන් සුරැකීමට ඉහළම කැප කිරීම් කළේ, වැඩපිළිවෙළ යෙදුවේ. අද වැඩ කරන ජනතාවගේ ජීවන තත්ත්වය ආරක්‍ෂා කිරීමට පමණක් නොවෙයි, ඉහළ නැංවීමටත් අපට පුළුවන් වෙලා තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n1401152</link>
    <topic>බස්නාහිරට දකුණටඡන්දය දෙන්න 58,88,082කට වරම්</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>මෙවර පැවැත්වෙන බස්නාහිර හා දකුණු පළාත් සභා මැතිවරණය සඳහා ජන්දය භාවිත කිරීමට ජන්ද දායකයන් පනස් අටලක්ෂ අසුඅට දහස් අසූ දෙදෙනෙක් සුදුසුකම් ලබා ඇතැයි මැතිවරණ මහ ලේකම් කාර්යාලය අනාවරණය කරයි.මර්තු මස 29 දින හෝ ආසන්න සෙනසුරාදා දිනයකදි පැවැත්වීමට නියමිත පළාත් සභිකයන් 159 ක් තෝරා පත්කෙරෙන බස්නාහිර හා දකුණු පළාත් සභා මැතිවරණය මධ්‍යස්ථාන 3647කදී පැවැත්වීමට නියමිත බවද එම කාර්යාලය පවසයි.මෙවර ජන්දය භාවිත කිරීම සඳහා වැඩිම ජන්ද දායකයින් පිරිසක් සුදුසුකම් ලබා ඇත්තේ ගම්පහ දිස්ත්‍රික්කයෙන් බවත් එය පහළොස් ලක්ෂ අනූදහස් හැත්තෑ හයක් (1590076) බවත් අඩුම ජන්ද දායකයින් පිරිසක් සිටින්නේ හම්බන්තොට දිස්ත්‍රික්කයෙන් බවත් එය හාරලක්ෂ පනස් පන්දහස් තුන්සිය අනූ අටක් (455398) බවත් කාර්යාලය ප්‍රකාශ කරයි.බස්නාහිර පළාත් සභාවේ ජන්දය භාවිත කිරීමට ජන්ද දායකයින් හතලිස් ලක්ෂ දාහර දහස් දෙසිය අසූවක් (4014280) ලබා ඇති බවද එය දකුණු පළාත් සභාවේ සමස්ත ජන්ද දායකයින්ට වඩා විසිඑක් ලක්ෂ හතලිස් හාරසිය අනූඅටක් (2140498) බවද කියයි.නාම යෝජනාවලට අදාළ ගැසට් පත්‍රයට අනිද්දා (16) මැතිවරණ කොමසාරිස්වරයා අත්සන් තබනු ඇතැයිද ජනවාරි 30 වැනිදා සිට පෙබරවාරි 06 වැනිදා දක්වා නාමයෝජනා කාල සීමාව වනු ඇතැයිද මැතිවරණ කාර්යාලය වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n1401153</link>
    <topic>ශ්‍රී දළදා සමිඳුන්ට පිදෙන අලුත් සහල් මංගල්‍යය අද</topic>
    <author>අසේල කුරුළුවංශ</author>
    <content>ශ්‍රී දළදා සමිඳුන් උදෙසා වාර්ෂිකව සිදුකෙරෙන්නා වූ සතර මහා මංගල්‍යයන් අතුරින් නව වසරේ මුලින්ම යෙදෙන අලුත් සහල් මංගල්‍ය දුරුතු පුන් පොහෝ දිනය වන අද (15) ශ්‍රී දළදා මාළිගාවේ දී සිදුකෙරේ.පැරැණි රජ දවස සිට පැවත එන චාරිත්‍රවලට අනුකූලව අළුත් සහල් සේරු 80ක් යොදා පිළියෙළ කළ බුද්ධ පූජාව ශ්‍රී දළදා සමිදුන්ට පූජා කිරීම මෙහිදී සිදු කෙරෙණු ඇත.ශ්‍රී දළදා මාළිගාවේ තේවාව භාර නායක ස්වාමීන්ද්‍රයාණන් වහන්සේලා සහ දියවඩන නිලමේතුමන් මෙම අවස්ථාවට සහභාගි වෙති.සෑම වසරකම දුරුතු පුන් පොහෝදින අලුත් සහල් මංගල්‍ය පැවැත්වෙන අතර ඉන් අනතුරුව අළුත් අවුරුදු මංගල්‍යය ඇසළ පෙරහර මංගල්‍ය හා කාර්තික මංගල්‍ය පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n1401154</link>
    <topic>ඉහළ හෝ පහළ ඕනෑම අයෙක් වැරැදි කරයි නම් නීතිය තදින්ම ක්‍රියාත්මක කරන්න මැලි වෙන්නේ නෑ</topic>
    <author>ජයසිරි මුණසිංහ, බුලත්කොහුපිටිය සමූහ මානියම්ගම සිට</author>
    <content>ඉහළම පුද්ගලයාගේ සිට පහළම පුද්ගලයා දක්වා ඕනෑම කෙනකු වරදක් කරන්නේ නම් තරාතිරම නොබලා ඊට එරෙහිව නීතිය තදින් ක්‍රියාත්මක කිරීමට මැලිවන්නේ නැතැයි ජනාධිපති මහින්ද රාජපක්ෂ මහතා අවධාරණය කළේය.විනයගරුක සමාජයක් බිහිකිරීමේ සැබෑ උවමනාව නිසා රජය එසේ කටයුතු කරන බවත් ජනාධිපතිතුමා ප්‍රකාශ කෙළේය.සබරගමුව පළාතේ කෑගල්ල දිසාවේ දැරණියගල මැතිවරණ කොට්ඨාසයේ මානියම්ගම රජමහා විහාරස්ථානයේ සංඝාවාසය, ශ්‍රී පාදස්ථානයේ අනුරුව ඇතුළු විහාරාංග රාශියක් සඟසතු කොට පූජා කිරීමේ පින්කම ඊයේ (14) උදේ පැවැති අවස්ථාවට ප්‍රධාන ආරාධිතයා ලෙස සහභාගි වෙමින් ජනාධිපතිවරයා එසේ කියා සිටියේය.එහිදී වැඩිදුරටත් අදහස් දැක්වූ ජනාධිපතිතුමා මෙසේද කීවේය‍රටේ අනාගත පරපුරට යහපත්, විනයගරුක සමාජයක් උරුම කරදීම වැඩිහිටි අපි සැමගේ වගකීමයි. එම භාරදූර වගකීම නොපිරිහෙලා අපි රාජ්‍යයක් හැටියට ඉටු කරනවා. අපි රටේ වැරදි කරන ඕනෑම අයෙකුට එරෙහිව තරාතිරම නොබලා නීතිය තදින් ක්‍රියාත්මක කරනවා.අපි වැරදි කරන පහළම පුද්ගලයාගේ සිට ඉහළම කෙනා දක්වා තරාතිරම නොබලා කටයුතු කරන විට විපක්ෂය ඒවා විවේචනය කරනවා. අපි නීතිය ක්‍රියාත්මක කරන විට ඒවාට අකුල් හෙළන ආකාරයේ වැඩපිළිවෙළක් ගෙනියනවා. මේ දේ සිදු නොවිය යුතුයි.අනාගත පරපුරට යහපත්, නීතිය හා සාමය සුරැකෙන රටක් අපි හිමිකර දිය යුතුයි. අපි එසේ කටයුතු කරන විට, අපිට එරෙහිව විදේශවලට ගිහින් පරදේසක්කාරයින් ඉදිරියේ අපේ රට බාල්දුවට පත් කරනවා. රටට විරුද්ධව අපහාස කරනවා. ඇතැම් දෙනාගේ මේ ක්‍රියා කලාපයට අපි සැලෙන්නේ නැහැ. අපි ඒවාට නොබියව මුහුණ දීමට තරම් ශක්තිමත් පිරිසක්.‍අපි කියන්නේ, මේ රට යහපත්, නීතිය හා සාමය රකින, ඕනෑම කෙනෙකුට බියෙන් හා සැකෙන් තොරව ජීවත්විය හැකි පුණ්‍ය භූමියක් බවට පත්කරවන වැඩපිළිවෙළට අකුල් හෙළන්න එපා කියලයි. එදා අපේ මුතුන් මිත්තෝ අවුරුදු සිය දහස් ගණනකට පෙර පරදේසක්කාරයින්ට එරෙහිව සටන් කොට අපේ උරුමය රැකගත්තා.අද අපි මේ වන්දනාමාන කරන්නේ ඒ උරුමයටයි. අපි මේ උරුමය මතු පරපුරට උරුම කරදීම කළ යුතුයි. ඒ දේ ඉටු කරන්නට සියලු දෙනා එකට එක්විය යුතුයි.අද අපි රටේ මං මාවත්, විදුලි බලය, රෝහල්, පාසල් විශ්වවිද්‍යාල හදනවා.අධිවේගි මාර්ග, ජාත්‍යන්තර මට්ටමේ වරායන්, ගුවන් තොටුපොළවල්, සම්මන්ත්‍රණ ශාලා ඉදි කරනවා.අපි අධිවේගි මාර්ග හදනකොට වියදම් ගැන කතා කරනවා. වියදම් වැඩියි කියනවා. වැඩ නොකර සිටියොත් වැඩ කරන්නේ නැහැ කියනවා. විපක්ෂය මේවා දෙස මීට වඩා බුද්ධිමත් ලෙස බැලිය යුතුයි.අපි නීති විරෝධී වැඩ කරන ඕ. අයි. සී. කෙනෙක් වුණත් අත් අඩංගුවට ගෙන නීත්‍යානුකූලව පියවර ගන්නවා. මේවාගේ ඉහළම පුද්ගලයාට වුණත් වරදක් කරනවා නම් අපි තරාතිරම නොබලා නීතිය ක්‍රියාත්මක කිරීමට පැකිලෙන්නේ නැහැ.අපි 2005 දී මේ රටේ ජනතාවට මහින්ද චින්තන වැඩ පිළිවෙළ පිළිගැන්නුවා. අපි අදටත් කටයුතු කරන්නේ ඒ ප්‍රතිපත්ති මත සිටයි. අපි “මතට තිත” වැඩ පිළිවෙළ අකුරටම ක්‍රියාත්මක කරනවා. රජයට විශාල බදු ආදායමක් අහිමි වෙනවා. නමුත් අපි ඒ ප්‍රතිපත්තිය ක්‍රියාත්මක කරන්නේ රටේ මතු පරපුරේ යහපත ගැන හිතලායි. රටේත් ජනතාවගේත් යහපත. සඳහා අපි රජයක් ලෙස උපරිමයෙන් කටයුතු කරනවා. රටේ භෞතික සම්පත් ගොඩ නඟනවා.ආර්ථික යටිතල පහසුකම් දියුණු කරනවා. මානව සම්පතින් උපරිම ප්‍රයෝජන ලබා ගන්නවා. නමුත් රජයකට තනිවම රටේ යහපත් පරපුරක් බිහිකරන්නට බැහැ. ගුණගරුක, විනයගරුක, අම්මාට තාත්තාට වැඩිහිටියන්ට සලකන සමාජයක් බිහි කරන්නට රජයට ආගමික නායකයන්ගේත්, මහා සංඝරත්නයේත්, දෙමාපියන්ගේ, වැඩිහිටියන්ගේ, ගුරුවරුන්ගේ, තරුණ පිරිසගේ සහයෝගය අවශ්‍ය කරනවා. එය ලබා දීම ඔබේ යුතුකමක්.ඓතිහාසික වටිනාකමක් තිබෙන මේ මානියම්ගම රජ මහා විහාරස්ථානයට පැමිණෙන ලෙස අපිට ආරාධනා කළ විහාරාධිපති අඹන්වල හේමාලංකාර නාහිමි ප්‍රධාන සංඝරත්නයට ගෞරවනීය ස්තුතිය පුද කරනවා. ඒවාගේම පශු සම්පත් හා ග්‍රාමීය ප්‍රජා සංවර්ධන නියෝජ්‍ය ඇමැති එච්. ආර්. මිත්‍රපාල මහතා ප්‍රධාන ගිහි පිරිසටත් ස්තුතිවන්ත වෙනවා.මේවාගේ ඉපැරණි ආගමික සිද්ධස්ථාන රැක බලා ගැනීම, පෝෂණය කිරීම රජයේ ප්‍රධාන ක්‍රියාදාමයක් බව කියන්නට ඕනෑ. අපි ඕනෑම කටයුත්තක් ඒ වෙනුවෙන් ඉටු කරන්න පසුබට වන්නේ නැහැ. ඔබ සියලු දෙනාටම තෙරුවන් සරණයි! සුබ අනාගතයක් වේවා යි ප්‍රාර්ථනා කරනවා.මානියම්ගම රජ මහා විහාරාධිපති අඹන්වල හේමාලංකාර හිමියෝද අනුශාසනාවක් කළහ. මේ අවස්ථාවට සබරගමුව පළාත නියෝජනය කරමින් ත්‍රෛනිකායික මහා සංඝරත්නය, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය පශු සම්පත් හා ග්‍රාමීය ප්‍රජා සංවර්ධන නියෝජ්‍ය ඇමැති අධිනීතිඥ එච්. ආර්. මිත්‍රපාල, සබරගමුව පළාත් සභාවේ සම සභාපති නීනිතිඥ දුෂ්මන්ත මිත්‍රපාල, රුවන්වැල්ල, දැරණියගල ප්‍රාදේශීය සභා සභාපතිවරු, රාජ්‍ය නිලධාරීහු, උපාසක උපාසිකාවෝ අතිවිශාල පිරිසක් පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n1401155</link>
    <topic>ශ්‍රී ලංකා ඉතිහාසයේ වාර්තාගත තේ නිපැයුම හා ආදායම ගිය වසරේ</topic>
    <author>මහින්ද අලුත්ගෙදර</author>
    <content>ඓතිහාසික වාර්තාවක් තබමින් ශ්‍රී ලංකා ඉතිහාසයේ ඉහළම තේ නිෂ්පාදනය සහ ආදායම වාර්තා කිරීමට සමත්ව තිබෙන බව රජය පවසයි.ඒ අනුව පසුගිය 2012දී නිෂ්පාදනය කළ තේ කිලෝග්රෑම් මිලියන 328 ට සාපේක්ෂව පසුගිය 2013 වසරේ දී තේ නිෂ්පාදනය කිලෝග්රෑම් මිලියන 339 දක්වා වාර්තාගත ලෙස ඉහළ ගොස් තිබෙන බව ආර්ථික සංවර්ධන ඇමැති බැසිල් රාජපක්ෂ මහතා පෙන්වා දෙයි.රජය මඟින් තේ නිපයුම ඇතුළු භෝග වගාවන්ට ලබාදෙන පොහොර සහනාධාර හේතුවෙන් මේ වර්ධනය පෙන්නුම් කරන බව සඳහන් කරන ඇමැතිවරයා එමඟින් රටට රුපියල් බිලියන 1.6 ආදායමක් ලැබී තිබෙන බවද ප්‍රකාශ කරයි.රටේ සමස්ථ තේ වගාවෙන් සියයට 70ක දායකත්වය කුඩා තේ වතු හිමියන්ගෙන් බව සඳහන් කරන ඒ මහතා මහින්ද චින්තන ඉදිරිදැක්ම යටතේ කුඩා තේ වතුවල තිරසාර සංවර්ධනය උදෙසා අනුග්‍රහයන් රැසක් ලැබී ඇති බවද කියාසිටී.එහි ප්‍රතිශතයක් ලෙස ලාංකීය තේ වලට ලොව පුරා ඉහළම ඉල්ලුමක් ලැබී ඇති අතර වර්තමානය වනවිට තේ කිලෝවක මිල රුපියල් 90කට ආසන්න මුදලක් දක්වා ඉහල ගොස් ඇතැයිද පෙන්වාදෙයි. ශ්‍රී ලංකාවේ තේ වගාකරන ඉඩම් ප්‍රමාණය හෙක්ටයාර් 206,104 වන අතර එයින් සියයට 70ක් වගා කරනුයේ කුඩා තේ වතු හිමියන් 397,223ක් විසිනි.කුඩා තේ වතු සඳහා රටපුරා යොදා ඇති ඉඩම් ප්‍රමාණය හෙක්ටයාර් 120,664කි. කුඩා තේ වතු හිමියන් නිසා යැපෙන ප්‍රමාණය ලක්ෂ 15ක් වන අතර ශ්‍රී ලංකාවේ ඒක පුද්ගල වාර්ෂික තේ පරිභෝජනය කිලෝග්රෑරම් 1.3කි. කුඩා තේ වතු හිමියන් දිස්ත්‍රික්ක 14ක ව්‍යාප්තව පවතින අතර රත්නපුර, මාතර, ගාල්ල ඇතුළු දිස්ත්‍රික්ක කිහිපයක් එයින් ප්‍රධාන වෙයි.මහින්ද චින්තනය යටතේ කුඩා තේ වතු සදහා රාජ්‍ය අනුග්‍රහ රැසක් ලබාදී තිබෙන අතර ඒ යටතේ වගා සහනාධාරය සඳහා හෙක්ටයාරයකට රුපියල් 350,000ක් බැඟින් ලබාදුන් බවද නැවත වගා සහනාධාරය හෙක්ටයාරකට රුපියල් 250,000ක් ලබාදුන් බවද බැසිල් රාජපක්ෂ මහතා ප්‍රකාශ කරයි.පාළු සිටුවිම සඳහා පැලයකට රුපියල් 25ක සහනාධාර දී තිබෙන අතර පොහොර සහනාධාරය වශයෙන් රුපියල් 3,500ක් පමණ වන කිලෝ ග්රෑම් 50ක මිශ්‍ර පොහොර බෑගයක් රුපියල් 1,500කට ලබාදී තිබේ. ඊට අමතරව කුඩා තේ වතු හිමියන් මුහුණපාන ගැටළුවලට මහින්ද රාජපක්ෂ රජය සියළු පහසුකම් සපයා තිබෙන බවද හෙතෙම කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n1401156</link>
    <topic>ප්‍රකට සාහිත්‍යධර මහාචාර්ය ඒ.වී. සුරවීර අභාවප්‍රාප්ත වෙයි</topic>
    <author>මහින්ද අලුත්ගෙදර</author>
    <content>ප්‍රකට සිංහල සාහිත්‍යධරයකු සහ ලේඛකයකු වූ හිටපු නියෝජ්‍ය සංස්කෘතික ඇමැතිවරයකු වන මහාචාර්ය ඒ.වී. සුරවීර මහතා අභාවප්‍රාප්ත විය.කලාකීර්ති සම්මානයෙන් පිදුම් ලැබූ ඒ මහතා ඊයේ (14) පෙරවරුවේ අභාවප්‍රාප්ත වූ අතර මියයන විට ඒ මහතා 84 වැනි වියේ පසුවිය. මහාචාර්ය ඒ.වී. සුරවීර මහතා මධ්‍යම සංස්කෘතික අරමුදලේ අධ්‍යක්ෂ ජනරාල්වරයා ලෙස මෙන්ම ජාතික අධ්‍යාපන කොමිෂන් සභාවේ සභාපතිවරයා ලෙස ද කටයුතු කළේය.සිංහල සාහිත්‍යය වෙනුවෙන් විශාල සේවාවක් කර තිබෙන ඒ මහතා මිය යනවිට රජරට සරසවියේ කුලපතිවරයා ලෙසද කටයුතු කළේය.1930 වසරේ ඔක්තෝබර් මස 29 වැනිදා ගම්පහ දිස්ත්‍රික්කයේ මිනුවන්ගොඩ ආසනයේ කොරොස ග්‍රාමයේදී උපත ලැබූ ඒ. වී. සුරවීර මහතාට බාල සහෝදරයන් දෙදෙනෙකු සහ සහෝදරියන් දෙදෙනකු වූහ.වයස අවුරුදු තුනක් පමණ වනවිට ගමේ තිබූ කොරොස බෞද්ධ මිශ්‍ර පාසලට ඇතුළත් වූ ඒ මහතා එයින් පසුව විගද රජයේ පාසලට ඇතුළත් විය. 5 වැනි ශ්‍රේණිය දක්වා එහි ඉගෙනුම ලැබීය.අනතුරුව ගම්පහ රජයේ ඉංග්‍රීසි පාසලෙන් සහ කොළඹ රාජකීය විද්‍යාලයෙන් අද්‍යාපනය ලබා කොළඹ හා පේරාදෙණිය විශ්ව විද්‍යාලවල උපාධි ලාභියකු වී කොළඹ ශාන්ත ජෝශප් විද්‍යාලයේ සිංහල ආචාර්යවරයෙකු ලෙස පත්වීමක් ලබමින් ගුරු වෘත්තියට බැඳුනේය.1960 දී විද්‍යෝදය ආචාර්ය මණ්ඩලයට එක්වූ මහාචාර්ය ඒ.වී සුරවීර මහතා ශිෂ්‍යත්වයක් දිනා 1968 දී අමෙරිකාවේ අයෝවා විශ්වවිද්‍යාලයට ගොස් ශාස්ත්‍ර ගවේෂණයේ නියැළිණි. එහිදී සිය මුල්ම කෙටිකතා සංග්‍රහය, ‘කාටත් මං එපාවෙලා’ එලි දැක්වු අතර මුල්ම රාජ්‍ය සාහිත්‍ය සම්මාන උළෙලේ දී 'අනුරාධපුර සාහිත්‍ය' කෘතිය සඳහා දිනූ සම්මානයේ පටන් ඔහු අත පත් සම්මාන බොහොමයක් විය.සාහිත්‍ය විචාර, සංස්කෘතික අධ්‍යයන, සංස්කරණය, පරිවර්තන, ළමා සාහිත්‍ය, නවකතා, කෙටිකතා ආදී විවිධ ක්ෂේත්‍රවල පොත් ලියලා තිබෙන සුරවීර මහතා හෙයියන්මාරුව, පෑ දියට බොරදිය, සදා මෙලෙස පුර දෙරණේ, අත්ත බිදෙයි පය බුරුලෙන්, බව තිමිර, ගොදුරු ලොබ, අඳුර දුරලන රැස්, මිනිස්කම හා රජකම ඇතුළු කෙටිකතා සංග්‍රහද ඇරිස්ටෝටල්ගේ කාව්‍ය සංග්‍රහය සහ තෝල්ස්තෝයිගේ කලාව යනු කුමක්ද නැමැති පරිවර්ථනද ලියා තිබේ.අභාවප්‍රාප්ත මහාචාර්ය ඒ.වී. සුරවීර මහතාගේ දේහය පිළිබඳ අවසන් කටයුතු පසුව දැනුම්දෙනු ලැබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n1401157</link>
    <topic>සිංහල දමිළ දෙපිරිසටත් සමඟියෙන් ජීවත්විය හැකියි</topic>
    <author>චන්ද්‍රා අත්තනගොඩ සහ අමිල ප්‍රභාත් වනසිංහ මඩකළපුවේ සිට</author>
    <content>එකම දෙවිවරුන්ට එක හා සමාන පුද පූජා කරන්නේ නම් සිංහල, ද්‍රවිඩ ජනතාවට සමඟියෙන් සාමයෙන් ජීවත් විය හැකියැයි අග්‍රාමාත්‍ය දි.මු. ජයරත්න මහතා ප්‍රකාශ කෙළේය. ද්‍රවිඩ ජනතාව අදහන ගරු කරන හින්දු ආගමික දෙවිවරුන්ට බෞද්ධ ජනතාවත් වැදුම් පිදුම් කරනා බව කී අගමැතිවරයා, එකම ආගමක්, එකම සංස්කෘතියක් ඇති ජනතාවට එකට එක් වී ක්‍රියා කළ හැකි බව අවධාරණය කළේය.ඇතැම් බටහිර රටවල් අසත්‍ය ප්‍රකාශ කරමින්ද ආයුධ සපයමින්ද රටවල විවිධ ජාතීන් අතර ගැටුම් ඇතිකර ඒ රටවල් සූරාකෑමට මාන බලන නිසා සියලු ජනකොටස් කල්පනාවෙන් සිටිය යුතු කලය එළඹ ඇතැයි හෙතෙම අවධාරණය කළේය.අග්‍රාමාත්‍යවරයා එසේ ප්‍රකාශ කෙළේ ඊයේ (14) මඩකළපුවේ මාමංගපිල්ලෙයාර් කෝවිලේ පැවති තෛයිපොන්ගල් දින සැමරුම් ජාතික උත්සවයට සමගාමීව ලේක්හවුස් කුට්ටි චුට්ටි ළපටි හුරතල්ලු ළමා පුවත්පත එළිදැක්වීමේ උළෙලේදීය.ජනාධිපතිතුමා ප්‍රමුඛ රජයට ආශිර්වාද පතා කිරි කළ දහසක් උතුරුවා තෛපොංගල් උත්සවය ඇරඹිණි. මෙහිදී ඇස් කණ්ණාඩි 1500ක්ද බෙදා දීම සිදු කෙරුණි. මෙහිදී වැඩිදුරටත් අදහස් දැක්වූ අගමැතිවරයා අවුරුදු හාරදහසකට වඩා අතීතයක් ඇති තෛපොංගල් උත්සවය ලංකාව ඇතුළු ලෝකයේ බොහෝ රටවල් සමරනු ලබනවා.මෙය ශ්‍රේෂ්ඨ ආගමික සංස්කෘතික උළෙලක්. කෘෂිකර්මය ජීවිකාව කරගත් ජනතාව ඊට උපකාරී වූ සූර්ය දෙවියන්ට සතුන්ට හා භූමියට කළ ගුණ සැලකීම මෙම උළෙලේ අරමුණයි. හින්දු ආගමේ ඇරඹුම ඉන්දියාවයි. බුදු දහම හා හින්දු ආගම ශ්‍රී ලංකාවට දායාද කළේ ඉන්දියාවයි. ආගම් දෙකේ සමානකම් බොහෝමැයි.හින්දු ආගම අදහන ද්‍රවිඩ ජනතාවත් බෞද්ධ ආගම අදහන සිංහල ජනතාවත් සමගියෙන් සමාදානයෙන් ජීවත්විය හැකි ජන බලය මෙම ආගම්වලින් ලැබී තිබෙනවා. ආගම්වලට ජනවර්ගවලට කිසිදු වෙනස්කමක් නොකොට එක සමාන ලෙස සැලකීම රජයේ ප්‍රතිපත්තියයි.මුරලිදරන් මහතා එම වැරදි මනාව වටහාගෙන සාමය උදාකිරීමට කැපවීම නිසා ඔහුට ජ්‍යෙෂ්ඨ දේශපාලනඥයෙකු ලෙස මා සලකණු ලබනවා. දැන් ඔහු ගත කරන සාමකාමී ජීවිතය එදා ඔහු ගත කළ ජීවිතයට වඩා ශ්‍රේෂ්ඨයි. ජාතික ඒකාබද්ධතාවය හා සංහිදියාව වෙනුවෙන් මුරලිදරන් මහතා කරන කටයුතු ප්‍රසංශනීයයි. ඔබේ දරුවන්ගේ අනාගතය යහපත් කිරීමටත්, දියුණු රටක් ගොඩනැගීමට එය පිටිවහලක් වෙනවා.නැවත පදිංචි කිරීමේ නියෝජ්‍ය ඇමැතිවිනයාගමූර්ති මුරලිදරන් මහතා : අද බෝම්බ හඬ නැහැ. වෙඩි හඬ නැහැ. මීට පෙර තෛයිපොංගල් උත්සවය සැමරැවේ වෙඩි හඬ බෝම්බ හඬ මධ්‍යයේය. එදා මහාමාර්ගවල මළ මිනී දක්නට ලැබුණා. අද එවන් කිසිවක් දක්නට නැහැ. ඒ කුරිරු යුද්ධයේ ප්‍රතිඵල ලෙස මගේ සිරුරේ වෙඩි සලකුණු 17ක් තවමත් ඉතිරි වී තිබෙනවා.යුද්ධයේ අනර්ථකාරී බව වටහාගෙන මම සාමයට පිවිසියෙමි. එහි ප්‍රතිඵලය අපි සැම අත්විඳිමින් සිටිමු. මේ තෛපොංගල් දිනයේදී දිය යුතු හොඳම පණිවිඩය නම් සිංහල, දෙමළ, මුස්ලිම් විවිධ ජන කොටස් සාමකාමීව ජීවත්විය යුතු බවයි. නැ‍ඟෙනහිර පළාතේ සංවර්ධන කටයුතු සඳහා රජය විශාල මුදලක් වෙන් කළා.නැ‍ඟෙනහිර පළාතේ සංවර්ධන කටයුතු පිළිබඳව ජනතාව දැනුවත් කිරීමට තිනකරන් පුවත්පතේ එක පිටුවක් වෙන් කර දෙන ලෙස ලේක්හවුස් ආයතනයේ සභාපතිතුමන්ගෙන් මම ඉල්ලීමක් කළා. ලේක්හවුස් ආයතනයේ සභාපති සහ කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතා මට ඔබලාගේ භාෂාවෙන් කතා කිරීමට නොහැකිවීම පිළිබඳ සමාව අයදිනවා.එහෙම කතා කිරීමේ හැකියාව දකුණේ අපට තිබුණා නම්, පසුගිය වසර තිහ තුළ සිදු වූ මහා විනාශය මේ රටට සිදු වෙන්නේ නැහැ. මම අද කතා කිරීමට සූදානමින් පැමි‍ණියේ නැති වුවද නියෝජ්‍ය අමාත්‍ය විනයාගමූර්ති මුරලිදරන් මහතාගේ කතාවෙන් පසුව වචන දෙක තුනක් ඔබ අමතා කතා නොකළේ නම්, එය විශාල අඩුපාඩුක් ලෙස මම සලකනවා.මීට වසර 40කට පෙර, මගේ ද්‍රවිඩ මිතුරු මිතුරියන් හමුවීමට මඩකළපුවට දුම්රියෙන් පැමිණි හැටි මට මතකයි. එවකට කල්අඩි පාලමේ සිට පියාඹන මාළු බැලිය හැකි යැයි මගේ මිතුරන් මට කියා සිටියා. තිස් අවුරුදු යුද්ධය නිසා කල්අඩි පාලම නැරඹීමට හැකි තත්ත්වයක් තිබුණේ නැහැ. නැවතත් උදාවී ඇති සාමය හේතුවෙන් කල්අඩි පාලමේ සිට සිරිනැරඹීමට හැකියාව උදා වී තිබෙනවා.ඒ ගැන සතුටුයි. නැවත පදිංචි කිරීමේ නියෝජ්‍ය අමාත්‍ය විනයාගමූර්ති මුරලිදරන් මහතා ගෙනයන සංවර්ධන වැඩපිළිවෙළ හා සහජීවනය සඳහා වූ ව්‍යායාමය අප අගය කරනවා. මෙහි පිළිගැනීමේ කතාව කර්තෘ මණ්ඩල අධ්‍යක්ෂ සීලරත්න සෙනරත් මහතා විසින් කළ අතර, මඩකළපුව දිස්ත්‍රික් ලේකම් ඩී.එස්.එම්. චාල්ස් මහත්මිය, ලේක්හවුස් අධ්‍යක්ෂ රසාංග හරිශ්චන්ද්‍ර, සාමාන්‍ය අධිකාරී අභය අමරදාස, බෙදාහැරීම් කළමනාකාර සුනිල් සෙන්දනායක, ලින්ස් ලංකා සමාජ සංවර්ධන පදනමේ සභාපති ඉංජිනේරු වෝල්ටර් පෙරේරා, කළමනාකාර අධ්‍යක්ෂ නන්දසිරි කළුබෝවිල යන මහත්ම මහත්මීන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n1401158</link>
    <topic>වල්ලාපට්ට තොග පිටින් මැලේසියාවට විකුණන ජාවාරමක් කලවානෙන් අල්ලයි</topic>
    <author>චන්ද්‍රිකා පෙරේරා</author>
    <content>ප්‍රවාහනයට හා ලඟ තබාගැනීමට තහනම් මෙන්ම වැඩි වටිනා කමින් යුතු වල්ලාපට්ට තොග පිටින් මැලේසියානු හා චීන ජාතිකයන් වෙත විකුණා මුදල් රැස් කිරීමේ ජාවාරමක් කලවාන පොලිසිය මඟින් හෙළිකර ගෙන තිබේ.මෝටර් රථයකින් ප්‍රවාහනය කරමින් සිටියදී පෙරේදා(13) සවස කලවාන තපස්සරකන්ද ප්‍රදේශයේ දී වල්ලා පට්ට තොගයක් සමඟ අත්අඩංගුවට ගත් සැකකරුවන්ගෙන් මේ පිළිබඳ තොරතුරු අණාවරණය වූ බව පොලිසිය කියයි.මලයාසියානු හා චීන ජාතිකයින් තිදෙනක් සහ ගොතටුව ප්‍රදේශයේ පුද්ගලයෙක් වල්ලාපට්ට කමඟ අත්අඩංගුවට ගෙන ඇත.වල්ලාපට්ට කිලෝ දොළහකට වැඩි ප්‍රමාණයක් මොවුන් සමඟ අත්අඩංගුවට ගෙන තිබේ.සැකකරුවන් වයස අවුරුදු 29,39,හා 50වයස් වල පසුවන්නෝ වෙති. සිද්ධිය පිළිබඳ කලවාන පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n1401159</link>
    <topic>අධිබල විදුලි කණුවේ දී විදුලි සර වැදී සිටිදමිළ සහෝදර සේවක තරුණයාගේ දිවිසිංහල තිදරු පියා ගලවා ගනී</topic>
    <author>අනුරාධපුර මධ්‍යම විශේෂ</author>
    <content>අධිබලැති වොට් 33000 විදුලි කණුවක් මත විදුලි සර වැදී ජීවිතයත් මරණයත් අතර සටනක නිරත වෙමින් සිටි විදුලි බල මණ්ඩලයේ සේවය කරන දමිළ ජාතික තරුණයකුගේ ජීවිතය බේරා ගැනීමට සිය ජීවිතය පරදුවට තබා කටයුතු කළ සිංහල ජාතික තිදරු පියකු පිළිබදව අපට වාර්තා විය.ඉකුත් 11 වනිදා වවුනියා නගර සභාව ඉදිරිපිට වවුනියාව ප්‍රාදේශිය විදුලිබල මණ්ඩල කාර්යාලයේ සේවකයන් පිරිසක් අලුත්වැඩියා කටයුතු වල නිරත වෙමින් සිට ඇති අතර විදුලි කාර්මිකයකු අධිබලැති වොට් 33000 විදුලි කණුවක නැගී අලුත්වැඩියා කටයුත්තක නිරත වෙමින් සිට ඇත.ඔහු නැග සිටි අධිබැලැති විදුලි කණුවේ කම්බිවල විදුලිය ක්‍රියාවිරහිත නොවී තිබීම නිසා විදුලි කණුවේ සිටි තරුණයාට හදිසියේම අධිබැලැති විදුලි සැර වැදී අනතුරට ලක්වී ඇත. ඒ අවස්ථාවේ එම විදුලි කණුවට මීටර 500 ක් පමණ ඈතින් විදුලි බල මණ්ඩලයේ දොඹකර රථයේ සේවය කරමින් සිට ඇත්තේ අනුරාධපුර පස්වන පටුමග කුරුන්දන්කුලම මිහින්තලය ලිපිනයේ පදිංචි 42 හැවිරිදි තිදරු පියකු වන පී.ඩී.එල් චන්ද්‍රසූරිය මහතායි.ඔහු එක්වරම තරුණ විදුලි කාර්මිකයා නැග සිටි අධිබලැති වොට් 33000 විදුලි කණුව මතින් විශාල එළියක් සමග පිපුරුම් හඩක් ඇසී ඒ දෙස බලද්දී කම්කරුවා සිහිසුන්ව විදුලි කණුවේ එල්ලෙමින් සිටින අයුරු දැක ඇත.වහාම ක්‍රියාත්මක වු චන්ද්‍රසුරිය මහතා එම ස්ථානයට දිව විත් තරුණයාගේ ජීවිතය බේරා ගැනීමට අධිබැලැති විදුලි කණුවට නැගීමට උත්සහ කලත් අධිබලැති විදුලි කණුව වටා රැස්ව සිටි දහසකට ආසන්න ජනතාවක් ඔහුට විදුලි කණුවට නැගීමට අවස්ථාව ලබා දී නැත.එහෙත් තම සහෝදර සේවකයාගේ ජීවිතය බේරා ගැනීඹට පසුබට නොවු චන්ද්‍රසූරිය මහතා රැස්ව සිටි පිරිස තල්ලුකර දමමින් විදුලි කණුවට හේත්තු කර තිබු ඉනිමග දිගේ විදුලි කණුව උඩට නැග ඇත. අඩි 34 ක් පමණ උස අධිබලැති විදුලි කණුව උඩ සහෝදර සේවකයා ආරක්ෂිත බද පටියෙන් එල්ලෙමින් සිටියදී ඔහු වෙතට ලං වී බලද්දී ඔහු මියගොස් නොමැති බව වටහා ගත් චන්ද්‍රසූරිය මහතා ඔහු හැද සිටි කමිසයේ කොළරයෙන් අල්ලා තමාගේ ආසන්නයට ගෙන ඇත.මීට පෙර පිළියන්දල ප්‍රදේශයේ දී විදුලි සැර වැදුනුවිට ලබා දිය යුතු මුලික ප්‍රථමාධාර පිළිබදව ලබාදුන් පුහුණුව පිළිබදව චන්ද්‍රසූරිය මහතාට සිහියට නැගී ඇති අතර ඒ අනුව එක් අතකින් විදුලි කණුවේ එල්ලී විදුලි සැර වැදී සිහිසුන්ව සිටි සහෝදර සේවකයාගේ පපුව තදකර මුලික ප්‍රථමධාර ලබා දීමට කටයුතු කර ඇත.ඔහු ප්‍රථමාධාර ලබා දෙද්දී අධික ලෙස විදුලි සැර වැදී අසාධ්‍ය තත්වයෙන් සිටි සේවකයාගේ ඇරී තිබුනු ඇස් පියවෙන අයුරු දැක චන්ද්‍රසූරිය මහතා තරුණයා බේරා ගැනීමට උපකාර වන ලෙස රැස්ව සිටින්නන්ගෙන් ඉල්ලීමක් කර ඇත.විනාඩි 25 ක පමණ කාලයක් ඉතා අපහසුවෙන් විදුලි කණුව මත එක් අතකින් එල්ලී සහෝදර සේවකයාට ප්‍රථමාධාරද ලබාදෙමින් විදුලි කණුවෙන් පහළට බසිමින් සිටියදී ඔහුට සහයෝගය දැක්වීමට ඉනිමගකින් උඩට ආ තවත් සේවකයන් පිරිසක් ඉනිමග කඩා වැටී සුලු අනතුරකටද ලක්වී ඇත.චන්ද්‍රසූරිය මහතා සහෝදර දමිළ සේවකයාගේ ඉනේ තිබු ආරක්ෂිත පටියද කෙසේ හෝ ඉවත් කර ඔහු නිරුපද්‍රිතව පහළට ගෙන එද්දී ඔහුද හදීසියේම රුධිර පීඩනය අඩුවීමෙන් රෝගී තත්වයට පත්වී ඇත.ඉන් පසුව රැස්ව සිටි පිරිස චන්ද්‍රසූරිය මහතාව කඩිනමින් විදුලි කණුවෙන් පහළට ගෙන ප්‍රතිකාර සදහා වවුනියාව රෝහල වෙත රැගෙන ගොස් ඇති අතර ඔහුව වහාම ප්‍රතිකාර සඳහා දැඩිසත්කාර ඒකකයටද ඇතළත් කර ඇත. විදුලි සැර වැදී අසාධ්‍ය තත්වයෙන් සිටි 30 හැවිරිදි රොහාන් නැමති දමිළ ජාතික තරුණයාද කඩිනමින් ප්‍රතිකාර සඳහා රෝහලට ගෙන ගොස් ඇති අතර මේ වන විට ඔහු සුවය ලබමින් සිටී.සිය ජීවිතය පරදුවට තබා අන් අයෙකුගේ ජීවිතය බේරා ගැනීමට කටයුතු කල පී.ඩී.එල් චන්ද්‍රසූරිය මහතා අප සමග මෙසේ පැවසීය. මම වසර 14 කට ආසන්න කාලයක් විදුලි බල මණ්ඩලයේ සේවය කරනවා. මම මේවගේ අත්දැකීමකට මුහුණ දුන්න පළවෙනි අවස්ථාව මෙයයි.අධිබලැති විදුලි සැර වැදී සහෝදර දමිළ ජාතිකයා විදුලි කණුව මත සිටිද්දී මට මගේ දරුවන් බිරිය ගැනවත් මතකයට ආවේ නැහැ. කොහොම හරි සහෝදරයව බේරගන්නවා කියලා නොතිබුනු ආත්ම ශක්තියක් මට ලැබුනා.ඒ අනුව තමයි මම රුස්ව සිටි පිරිස එයා මැරිලා මැරිලා කියද්දීත් අධිබලැති විදුලි කණුවට නැගලා තනි අතින් ප්‍රථමාධාර දීලා මගේ ජීවිතයත් බේරාගෙන විදුලි කණුවෙන් පහළට ආවේ. විදුලි සැර වැදුනු පුද්ගලයා දමිළ ජාතිකයෙක් කියලා මම හොඳටම දන්නවා. නමුත් ඒ වෙලේ ඔහු දමිළද සිංහලද මුස්ලිම්ද කියලා මගේ හිතට හැගීමක් දැනුනේ නැහැ.මොන ජාතියක වුනත් ඔහු මනුෂ්‍යයෙක් කියලා විතරයි මගේ හිතට ආවේ. අද ඔහු වවුනියාව රෝහලේ ප්‍රතිකාර ලබමින් සුව අතට පත්වෙමින් සිටිනවා. ඔහුගේ බිරිය මගේ ලගට ඇවිල්ලා මගේ මහත්තයා බේරලා දුන්නා කියලා දණගහලා වැන්දා. මම මේ දේ කරේ ප්‍රශංසා ලැබීමේ අරමුණින් නෙවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011510</link>
    <topic>මඩකළපුව අසල මුහුදේ ගිලී තිබූ වාෂ්ප බල විශාලතම නැව සොයා ගනී</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ගාල්ල මුහුදු පුරාවිද්‍යා ඒකකය මගින් ශ්‍රී ලංකාවේ මෙතෙක් සිදුකරනු ලැබූ මුහුදු පුරාවිද්‍යා ගවේෂණ වලදි ශ්‍රී ලංකාව අවට මුහුදේ ගිලීගොස් තිබූ වාෂ්ප බලයෙන් ක්‍රියාත්මක වූ විශාලම නෞකාව සොයා හඳුනා ගැනීමට පසුගියදා ඔවුහු සමත් වූහ. ශ්‍රී ලංකාවේ නැඟෙනහිර මුහුදු කලාපයේ සිදුකරනු ලැබූ ගවේෂණ වලදී මෙතෙක් මේ ප්‍රදේශයේ ගිලිගොස් තිබූ නැව් 17ක් සොයාගැනීමට ද හැකිවී ඇත.මේ නැව සම්බන්ධයෙන් තොරතුරු පරිශීලනය කළ මේ ඒකකයේ ගවේෂණ නිලධාරී රුක්ෂාන් ප්‍රියන්දන මහතා අතීත නැව් වාර්තා අධ්‍යයනය කරමින් මේ නැව 1908. 09. 26 වන දින මඩකපුව නාවලඩි කළපුව අසල මුහුදේ ගිලීගොස් තිබූ සර් ජෝන් ජැක්සන් නැමති නැව බව තහවුරු කරගෙන ඇතැයි ඔහු පැවසීය.මේ නැව පිළිබඳව පළමු ඔත්තුව ලබාදී ඇත්තේ එම ප්‍රදේශයේ කිමිදුම්කරුවකු වන ජී.යෝගරාජා නැමති අයකු බව හෙතෙම පවසයි.එදා සයිගොන් ලෙස හදුන්වනු ලැබූ වර්තමාන වියට්නාමයේ හෝචිමින් වරායේ සිට කොළඹ හරහා ලන්ඩනයට සහල් සහ තිරිගු පටවාගෙන යමින් සිටියදී නැවෙහි ගල් අගුරු හිඟ වීම නිසා ඒවා ලබාගැනීමට ගොඩබිම ආසන්නයට පැමිණීම හේතුවෙන් මේ නැව මෙසේ මුහුදු බත්වී ඇතැයි රුක්ෂාන් මහතා තවදුරටත් පෙන්වා දෙයි.මෙය බොයිලේරු පහකින් සහ අවර පෙති දෙකකින් යුක්ත නැවක් වුවද නැවට සම්බන්ධව එහි තිබුනේ එක් අවර පෙත්තක් බවත් අනෙක වෙනත් තැනක තිබී හමුවු බව ද පවසයි.නෞකාවේ සම්පූර්ණ බර ටොන් 4231 කි. එහි කපිතාන් වරයා ඩබ්.ගීන් නැමැත්තකි. නැව නිපදවා ඇත්තේ 1905 දී නිව් කාසල් හී නොදම්බර්ලන්ඩ් නැව් නිපදවන ආයතනය විසිනි. පසුව මෙය ලන්ඩනයේ වෙස්ටි මිනිස්ටර් සමාගම යටතේ එම සමාගමේ නැවත් ලෙස ලියාපදිංචි කර ඇති අතර එහි දිග අඩි 360 හි පළල අඩි 47 අගල් 6 සහ ගැඹුර අඩි 20 පමණ වේ.මේ කාලය වන විට මඩකලපුව ආශ්‍රිත මුහුදු තීරයේ ධීවර කටයුතු වල නියලෙන ලාංකික ධීවරයින්ගේ පහසුව පිණිස වෙරලේ ලාම්පු සවිකර තිබුනි. එම එළි ඔස්සේ මේ නැව ගමන් කිරීමේදී සළකුණු වැරදීමෙන් නැව බ්‍රීනස් ෂෝල් ගල් පරයේ වැදි අනතුර සිදුවී ඇති බවත් මීට පෙර මෙවැනිම ආකාරයේ තවත් නැවක් මේ ගල් පරයේ හැපී ගීලි ගොස් තිබූ බවද පවසන රුක්ෂාන් මහතා එම නැවද මේ නැව අසලදී සොයාගැනීමට අප ඒකකය සමත්වූ බවද හෙතෙම පැවසීය. අනතුරට පත්ව ඇති මේ නැව හැපුනු ඉහත කී කොරල් පරය ඉතා දැකුම් කලු එකකි. ඒ අසල විසිතුරු මසුන් බහුලව දැකිය හැකිය.මේ දසුන දෙස් විදෙස් සංචාරකයින්ගේ මන දොළ සපුරාලිය හැකි දර්ශනයක් බව පෙනීයයි. ඒ අතර මේ ගිලුනු නැව් නැරඹීම සිය විනෝදාංශයක් කරගෙන සිටින බොහෝ දෙස් විදෙස් පිරිස් මෙයට ඒකරාශි කර ගැනීමට හොඳ සංචාරක ව්‍යාපෘතියක් ඇරඹිය හැකි බවද රුක්ෂාන් මහතා පෙන්වා දෙයි.(ජායාරූප ලබාගැනීමේදී මේ ඒකකයේ මුහුදු පරාවිද්‍යාඥ රසික මුතුකුමාරණ මහාගෙන් ලද සහය ස්තුති පූර්වකව සඳහන් කරමි).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011511</link>
    <topic>බුදු රැස් දහරින් සිරිලක නැහැවුණුදුරුතු පොහොය</topic>
    <author>ඉත්තදෙමළියේ පඤ්ඤාරතන ස්ථවිර ශාස්ත්‍රපති, සභාපති,තාරුණ්‍යයට හෙටක් ජාතික සංඝ සභාව ,රන්කොත්මළු රාජමහා විහාරය, වගේගොඩ - තංගල්ල</author>
    <content>බුද්ධත්වයෙන් 09 වෙනි මස දුරුතු පුර පසළොස්වක පොහෝ දිනක බුදුන් වහන්සේගේ ප්‍රථම ලංකා ගමනය සිදුවීම, බුදුන් වහන්සේ සමන් දෙවිඳුන්ට පූජා වස්තුවක් ලෙස කේශ ධාතු මිටක් පරිත්‍යාග කිරීම, බුදු සසුනේ පළමු ආරාම පූජාව වන වේළුවනාරාම පූජාව බිම්බිසාර රජු විසින් සිදු කිරීම, ජාතික ආගමික සංස්කෘතික වශයෙන් වැදගත් වන කැලණි රාජමහා විහාරයේ වාර්ෂික දුරුතු පෙරහැර පැවැත්වීම ආදී සිදුවීම් දුරුතු පෝදා සිදු වූ උතුම් ශාසනික සිදුවීම් ලෙස සැලකිය හැකිය.සුදෝ සුදු පුන්සඳ කිරණින් මිහිතලයම ආලෝකවත් කරමින් දුරුතු සඳ උදාවෙයි. දුරුතු පුන් පොහෝ දින ලක්වැසි බොදු දනන්ගේ සිත් සතන් සැදැහැයෙන් පිරී ඉතිරී යන්නේ ලක් දෙරණ බුදු සසුන බබළවමින් සදහම් එළියෙන් ආලෝකමත් වූ නිසාය.දුරුතු පුර පසළොස්වක සෑම වසරකම ජනවාරි මාසයේ දී යෙදෙන අති උතුම් පොහෝ දිනයකි. එය වසරේ පළමු පොහෝ දිනය නිසාම තම අගාමික සිද්ධස්ථාන වෙත ගොස් දන්දීම්, සිල් රැකීම්, ආදී ආගමික වතාවන්වල යෙදීම බොදු දනන්ගේ සිරිතකි.දහම් පණිවිඩයබුදුරදුන් බරණැස ඉසිපතනාරාමයේ පළමු වස් කාලය ගතකළ සේක. දහම් පණිවිඩය ලොව පුරා පැතිරවීමට පළමු රහතන් වහන්සේලා හැට නම ගම්දනව් කරා පිටත්කර යැවූහ. බුදුන් වහන්සේ උරුවෙල් දනව්වට වැඩම කළහ. උරුවෙල් කාශ්‍යප, නදී කාශ්‍යප, ගයා කාශ්‍යප ඇතුළු දහසක් පිරිසට දහම් දෙසා කුරු රට පිඬුසිඟා වැඩී සේක.අනවතත්ත්ත විල් තෙරදි දන් වළඳා සමවත් සුවයෙන් වැඩ සිටි බුදු ඇසින් ලොව දැස බැලූ සේක. එදින ලක්දිව මහානාග වනෝද්‍යානයේ යක්ෂ ගෝත්‍රිකයන්ගේ රැස්වීමක් පැවැත්විණි.කළු පැහැයෙන් යුතු රළු දරුණු පෙනුමකින් අසංවර බවකින් සිටි මේ පිරිස හික්මවා දමනය කොට තිසරණයේ පිහිටුවීමට උන්වහන්සේ ලක්දිවට වැඩි සේක. ඌව පළාතේ බදුල්ල දිස්ත්‍රික්කයේ බිම්තැන්න කෝරලයේ අලුත්නුවර නගර වසමට අයත්ව මහියංගණය පිහිටා ඇත.මහවැලි ගං ඉවුරේ සොළොස් ගව්වක් දිග, සතර ගව්වක් පළල මේ පෙදෙස මහානාග වනෝද්‍යානය නමින් හැඳින්විය. යක්ෂ ගෝත්‍රිකයන් සටනට සූදානම් වෙද්දී ක්‍රි. පූ. 588 දී බුදුන් වහන්සේ සියලු සත්ත්වයන් කෙරෙහි මහා කරුණාව පතුරවමින් ලක්දිව පහළ වූහ.එදා යක්ෂ නමින් හැඳින් වූ ලක්දිව මුල්ම වැසියන්ගේ සිත් සනසා සෘද්ධි ප්‍රාතිහාර්ය පාමින් දහම් දෙසා ශ්‍රී ලංකාව මිනිස් වාසයට සුදුසු දහම් දිවයිනක් බවට පත් කළ සේක. බුදු සසුනේ අනාගත පැවැත්ම උදෙසා මංපෙත් සොයා දෙමින් දෙව් මිනිස් සිත් සතන් සනසමින් සදහම් අමා වැසි වස්සවා සැම සිත් පහන් කළ සේක.බුදුගුණ ගීයෙන් මවු තුරුලේ නැළවී මහසඟ රුවනේ ඇසුරින් සියලු සිත් සත හදාරා සදහම් අමාවැස්සෙන් නැහැවෙමින් මවුපිය වැඩිහිටි අවවාද අනුශාසනා වැඩූ වියපත් අතීත හෙළ දරුවන් දෙස බස රැස රැක ගනිමින් වෙහෙර විහාර ඉදිකරමින් කළ උදාර සේවාව අපි දුරුතු ‍ පොහෝ දින සහිපත් කරමු.කෙ‍ෙලස් මලින් පීඩිතව එකිනෙකා වෛරයෙන්, ක්‍රෝධයෙන්, තණ්හාවෙන් මුසපත් වී විනාශ මුඛයට යන ජීවිත මෛත්‍රීයෙන්, කරුණාවෙන්, දයාවෙන් සනසා ‍සදහම් ආලෝකයෙන් ඒ‍කාලෝක කිරීමට මේ උදාර දුරතු පොහෝ දින අදිටන් කර ගනිමු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011512</link>
    <topic>දේශපාලන ක්ෂේත්‍රයට මෙන්ම ලේඛණ කලාවට මහාචාර්ය ඒ. වී. සුරවීරගෙන් වූ මෙහෙවර අප්‍රමාණයි</topic>
    <author/>
    <content>ශ්‍රී ලංකා නිදහස් පක්ෂය හරහා මෙරට දේශපාලන ‍ක්ෂේත්‍රයට මහඟු සේවාවක් කළ මහාචාර්ය ඒ. වී. සුරවීර මහතා ශ්‍රී ලංකාවේ සාහිත්‍ය හා ලේඛන කලාව ඔසවා තැබීම වෙනුවෙන් කළ මෙහෙවර අනුපමේය බව ශ්‍රී ලංකා නිදහස් පක්ෂය ඒ මහතා‍ගේ අභාවය නිමිත්තෙන් ශෝක පණිවිඩයක් නිකුත් කරමින් කියා සිටී.ශ්‍රී ලංකා නිදහස් පක්ෂයේ ප්‍රධාන ලේකම් ඇමැති මෛත්‍රීපාල සිරිසේන මහතාගේ අත්සනින් නිකුත් කළ එම ශෝක පණිවිඩය මෙසේය. ශ්‍රී ලංකාවේ සාහිත්‍ය ක්ෂේත්‍රයට අනභිභවනීය සේවයක් ඉටු කළ එමෙන්ම අප රටේ ප්‍රමාණික බුද්ධිමතෙක්, ලේඛකයෙක්, විද්වතෙක් මෙන්ම නිරහංකාර , අව්‍යාජ මිනිසෙක් වශයෙන් හැඳින්විය හැකි මහාචාර්ය ඒ. වී. සුවීරයන් අභාවප්‍රාප්තවීම සම්බන්ධයෙන් ශ්‍රී ලංකා නිදහස් පක්ෂය ශෝකය පළ කර සිටී.ඒ නිසාම එතුමාට කලා කීර්ති ගෞරවාභිදානය පවා පිරිනැමිණි. පෑදි දියට බොර දිය, හෙයියන්මාරුව, ගොදුරු ලොබ, නොයන් පුතුනි ගම හැරදා වැනි ග්‍රන්ථ රැසක් එතුමාගේ සුරතින් රටට දායාද කළේය. එමෙන්ම ඉපැරැණි සාහිත්‍ය කෘති නව පරපුරට දායාද කිරීම පිණිස රාජාවලිය, පූජාවලිය, සහ තීසර සංදේශය එතුමා ප්‍රතිරචනා කරන ලදී.සිංහල හා ඉංග්‍රීසී භාෂාවේ පරිණත දැනුමක් තිබීම සාහිත්‍යකරණයේ දී ඒ මහතාට මහත් ආශිර්වාදයක් විය. මහචාර්ය ඒ. ඒ. සුරවීර මහතා අභාවප්‍රාපත්ත වීමෙන් මෙරට සාහිත්‍ය ක්ෂේත්‍රයේ ඇති වූ රික්තය කිසිදා පිරවිය නොහැකිය.එමෙන්ම දේශපාලනඥයෙක් වශයෙන් සහ ප්‍රබුද්ධ මානවවාදියෙක් වශයෙන් ඒ මහතා තුළ තිබූ මහත්මා ගතිය අප රටේ අංකුර දේශපාලනඥයන්ට පරමාදර්ශී වනු ඇත.මහචාර්ය ඒ. ඒ. සුරවීර මැතිතුමාගේ අභාවය පිළිබඳව ශ්‍රී ලංකා නිදහස් පක්ෂය ශෝකය පළකර සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011513</link>
    <topic>ඉන්දු-ශ්‍රී ලංකා ධීවර ගැටලුවට විසඳුම්:දෙරටේම ධීවරයන් 52 බැගින් නිදහස්</topic>
    <author>බුද්ධිකා ඉඹුලාන</author>
    <content>ඉන්දු ශ්‍රී ලංකා ධීවර ගැටලුව විසඳීමේ සුබවාදී සලකුණක් ලෙස තමිල්නාඩුවේ සිටින ශ්‍රී ලංකා ධීවරයින් 52ක් නිදහස් කිරීමටත් එයට පිළිතුරු ලෙස ශ්‍රී ලංකාවේ සිටින තමිල්නාඩු ධීවරයින් 52ක් නිදහස් කිරීමටත් දෙරටේම බලධාරීන් ඊයේ (14) පියවර ගත්තේය.පෙරේදා (13) උදේ තමිල්නාඩු ප්‍රාන්තයේ රඳවාසිටි ශ්‍රී ලංකික ධීවරයින් 20 දෙනෙකු තමිල්නාඩු මහ ඇමැතිනී ජයලලිතා මෙනවියගේ උපදෙස් අනුව නිදහස් කළ අතර ඒ වෙනුවෙන් මෙහි අත්අඩංගුවේ සිටින තමිල්නාඩු ධීවරයන් 20 දෙනෙකු යාපනයේදී නිදහස් කළ බව ධීවර අමාත්‍යාංශය කියයි.යළිත් පෙරේදා (13) දින අධිකරණ තීන්දුවක් මත තමිල්නාඩු ධීවරයින් 32 ක් ත්‍රිකුණාමලයේ දී නිදහස් කෙරුණු බැවින්, ශ්‍රී ලංකා ධීවර අමාත්‍ය රාජිත සේනාරත්න මහතාගේ උපදෙස් පරිදි තමිල්නාඩු බලධාරීන්ට එය දන්වන ලදුව එහි සිටි ශ්‍රී ලාංකික ධීවරයින් 32ක් නිදහස් කිරීමට එම බලධාරීන් පියවර ගන්නා ලදී.ශ්‍රී ලාංකික ධීවරයින් 129 දෙනෙකු තමිල්නාඩුවේ අත්අඩංගුවේ රඳවා ඇති අතර අද (15) ධීවර ඇමැති රාජිත සේනාරත්න මහත්මා ප්‍රමුඛ නියෝජිතයින් පිරිස ඉන්දියාවේ නවදිල්ලි නුවරදී අරඹන සාකච්ඡාවලදී ඔවුන් නිදහස් කරගැනීම පිළිබඳව දීර්ඝ සාකච්ඡා වට පවත්වනු ඇත.එහිදී ඇමැති රාජිත සේනාරත්න මහතා ප්‍රමුඛ නියෝජිතයින් අද (15) උදෑසන 11.30ට ඉන්දීය විදේශ කටයුතු ඇමැති ශල්මන් කුර්ෂිද් හමුවන අතර සවස 3.30ට ඉන්දීය කෘෂිකර්ම හා ආහාර සැකසුම් කළමනාකරණ ඇමැති ෂරාද් පවර් මහතා හමුවනු ඇත.අද (15) සවස 5.30ට තමිල්නාඩු ප්‍රාන්තයේ මන්ත්‍රීවරයෙකු වන සංචර් අයියර් ඇතුළු කණ්ඩායමක්ද එම ප්‍රාන්තයේ සියලුම ධීවර සමිතිවල සභාපතිවරුන්ද හමුවී සාකච්ඡා පවත්වයි.තමිල්නාඩුවේ අත්අඩංගුවේ සිටින සියලු ශ්‍රී ලාංකික ධීවරයින් සහ යාත්‍රා නිදහස් කර ගැනීම මෙන්ම ඉන්දීය ධීවරයන් උතුරේ මත්ස්‍ය සම්පත අනවසරයෙන් නෙළාගැනීම, මැඩලීමට මේ සාකච්ඡාවලින් පසුව හැකිවනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011514</link>
    <topic>වෙලාවට බදු ගෙවන තංගල්ලේ ජනතාවට ප්‍රමුඛතාව දෙන්න පියවර</topic>
    <author>@ ඇම්.පි.චන්ද්‍රපාල තංගල්ල විශේෂ</author>
    <content>තංගල්ල නගර සභාවට නිසි අයුරින් බදු ගෙවන නාගරික ජනතාවට නගර සභාවෙන් ඉටුවිය යුතු සියලු කටයුතු වලදි ප්‍රමුඛතාවයක් ලබා දිමේ වැඩ පිළිවෙලක් සකස් කර ඇති බව .නගර සභාවේ සභාපති අනිල් සෙල්ලාහැන්නදි මහතා දිනමිණට පැවසිය.එම සේවාවන් නම් ගිනි නිවිමේ සහ අනතුරු වලින් බේරා ගැනිමේ සේවය. ආදාහනාගාර සේවය. භුමදාන සදහා සුසාන භුමියේ බිම් කොටස් වෙන් කර දිමේ සේවය .ගලි බවුසර් සේවාව.නිවාස සදහාගොඩනැගිලි ඉදි කිරිම් අනුමැතිය ලබා දිමේ සේවය.ඉදි කිරිම් අප ද්‍රව්‍ය/ ගෙවතු අප ද්‍රව්‍ය ඉවත් කර දිමේ සේවාවන් දැනට නගර සභාවෙන් නාගරික ජනතාවට වන සේවාවන්ය.එම සේවාවන්ගෙන් (50% )සියයට පනහක් අඩු කර නිසි පරිදි වරිපනම් බදු ගෙවන නාගරික ජනතාවට සේවාවන් ලබා දිමට වැඩ පිළාවෙලක් සකස් කර ඇති බවද පැවසිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011515</link>
    <topic>රාජ්‍ය සේවයට එක්වන පිරිස රටේ ඕනෑම ස්ථානයක රාජකාරී ඉටු කිරීමට බැඳී සිටිනවා</topic>
    <author>නුවන් කොඩිකාර</author>
    <content>රාජ්‍ය සේවයට එක්වන පිරිස දිවයිනේ ඕනෑම ස්ථානයක සිය රාජකාරී ඉටු කිරීමට බැඳී සිටින බව ඇමැති මහින්ද යාපා අබේවර්ධන මහතා පැවැසීය.එසේ නොමැතිව අල්ලපු වැටේ හෝ සිය ප්‍රදේශයේම රාජකාරී කිරීමට සිතන්නේ නම් එවැනි අය රාජ්‍ය සේවයට එක්නොවන්නයි හෙතෙම කීවේය.කෘෂිකර්ම අමාත්‍යාංශයට බඳවා ගත් කාර්යාල කාර්ය සහායක සහ රියදුරු තනතුරු 54 ක් සඳහා පත්වීම් ලිපි ප්‍ර‍දානය කිරීමේ උත්සවයක් ගොවිජන මන්දිර ශ්‍රවනාගාරයේ දී පැවැති අතර ඊට එක්වෙමින් ඇමැතිවරයා එසේ ප්‍රකාශ කෙළේය.නව පත්වීම් ලැබූ කාර්යාල කාර්ය සහායක සහ රියදුරු තනතුරු රාජකාරී කාලවේලාව ඉක්මවා ගිය ද රාජකාරිය ඉටු කළ යුතු බවත්, ඔවුන් කල්යල් ඇතිව රාජකාරියට වාර්තා කිරීමත් අවසානය දක්වා රැඳී සිට රාජකාරිය නිම කිරීමත් කළ යුතු බවත් ඒ මහතා කියා සිටයේය.රාජකාරි ස්වාභාවය සහ කාර්යභාරය පිළිබඳ නිසි අවබෝධයක් නොමැතිනම් ඉන් ඉවත් වී සුදුසු පුද්ගලයන්ට රාජ්‍ය සේවයට පැමිණීමට ඉඩකඩ ලබාදෙන්න යැයි හෙතෙම ඉල්ලා සිටියේය.ඇමැතිවරයා මෙසේද පැවැසීය.රාජ්‍ය සේවකයා නිතරම මහජන සේවය නොපිරිහෙලා ඉටු කළ යුතුයි. රජයේ සේවා අවශ්‍යතා වෙනුවෙන් මහා භාණ්ඩාගාරය වෙන්කර පුරප්පාඩුමත කෘෂිකර්ම අමාත්‍යාංශයේ රාජකාරි සඳහා මෙම තනතුරු අනුයුක්ත කර ඇති නිසා එම තීරණ සම්බන්ධයෙන් අමාත්‍යාංශයට මැදිහත්වීමේ අවස්ථාවක් නැහැ.ලැබුණු වගකීම වැදගත් කාර්යභාරයක් ලෙස සලකා කටයුතු කිරීමයි වැදගත් වන්නේ. රජයේ සේවකයන්ට ලැබෙන විශ්‍රාම වැටුප මියෙන තුරාවට ලැබෙන දීමනාවක්. එම පුද්ගලයාට ජීවිතය අහිමි වුවත් ජීවත්ව සිටින ඥාතියාට ඊට හිමිකම් කීමට බොහොවිට ඉඩ ප්‍රස්ථාව ලැබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011516</link>
    <topic>හල්දුම්මුල්ල රාජ්‍ය සේවක නිවාස යෝජනා ක්‍රමයට ඉඩම් පවරා ගැනීම ඉක්මන් කිරීමට යයි</topic>
    <author>ආර්.එම්. සෝමරත්න දෙමෝදර සමූහ</author>
    <content>රාජ්‍ය සේවකයන් සදහා හල්දුම්මුල්ල ප්‍රදේශයේ නිවාස යෝජනා ක්‍රමයක් ආරම්භ කිරිමට යෝජිත අදාල ඉඩම්වල අනවසරයෙන් පදිංචි වී සිටින පිරිස් පිළිබද විස්තර ලබා නොදීමෙන් ඉදිකිරීම් ඇරඹී පමාවී ඇතැයි කියමින් අදාල විස්තර කඩිනමින් ලබාදෙන ලෙස බෙරගල ග්‍රාම නිලධාරි වරයාට දැනුම් දෙන ලෙස සම්බන්ධීකරන කමිටු රැස්වීමේදි නියෝග කෙරුණි.බදුල්ල දිස්ත්‍රික් සම්බන්ධීකරණ කමිටුවේ දී හල්දුම්මුල්ල රාජ්‍ය සේවක නිවාස යෝජනා ක්‍රමයට ඉඩම් පවරා ගැනීම ප්‍රමාද වීම පිළිබදව විමසිමේදි ඒ මහතා මේ බව ප්‍රකාශ කළේය.අමාත්‍ය නිමල් සිරිපාලද සිල්වා මහතාගේ ප්‍රධානත්වයෙන් පැවති මෙම රැස්වීමේදි මේ පිළිබදව අවධානය යොමු කළ අමාත්‍ය වරයා මෙසේ මෙම ඉඩම් පිළිබදව තොරතුරු ලබා නොදී මගහරින්නේ නම් ඔවුන්ට විරුද්ධව විනයානුකූලව පියවර ගැනීමට බදුල්ල දිස්ත්‍රික් කමිටුවට තිරණ ගන්නා ලෙස, වහාම අවධානය යොමු කරන ලෙසද හල්දුම්මුල්ල ප්‍රාදේශිය ලේකම් ආර්.එම්.වී.එස්. ජයසේකර මහත්මියටඋපදෙස් දෙන ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011517</link>
    <topic>වියළි කලාපීය ශාක සංරක්ෂණාගාරයක්</topic>
    <author>මානෙල් පුෂ්ප කුමාරි</author>
    <content>වියළි කලාපීය ස්වභාවික පරිසරයට ආවේණික පඳුරු වර්‍ග, දුර්ලභ පැල මෙන්ම සාමාන්‍ය පැල,ඖෂධ පැල,ඕකිඩ් වර්ග,නවීන තාක්ෂණය යටතේ විතැන් සංරක්ෂණය කිරීම වෙනුවෙන් නව ශාක සංරක්ෂණාගාරයක් (Plant House) ස්ථාපිත කිරීමට උද්භිද උද්‍යාන හා පොදු විනෝදාත්මක කටයුතු අමාත්‍යාංශය සැලසුම් කර තිබේ.ඒ අනුව හම්බන්තොට මිරිජ්ජවිල අක්කර 300 ක භූමි භාගයක ස්ථාපිත කෙරෙන මෙම නව ශාක සංරක්ෂණාගාරය උද්භිද උද්‍යාන හා පොදු විනෝදාත්මක කටයුතු ඇමැති ජයරත්න හේරත් මහතාගේ උපදෙස් පරිදි පේරාදෙණිය උද්භිද උද්‍යාන දෙපාර්තමේන්තුවේ පූර්ණ අධීක්ෂණය යටතේ ඉඳි කිරීමට යෝජිතයි.වර්ග අඩි 6000 ක ප්‍රමාණයෙන් යුත් මේ සංරක්ෂණාගාරය වියළි කලාපයේ ඉඳි කෙරෙන ප්‍රථම ශාක සංරක්ෂණාගාරයයි. මෙම සංරක්ෂණාගාරය තුළම ශාක වර්ග ප්‍රදර්ශනය කිරීම සිදු කෙරෙන බව පේරාදෙණිය උද්භිද උද්‍යාන දෙපාර්තමේන්තුවේ අධ්‍යක්ෂ ආචාර්ය සිරිල් විජේසුන්දර මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011518</link>
    <topic>සෞඛ්‍ය අමාත්‍යංශයේ සතුටු ගම්මානසියලුම ධීවර ගම්මානවලට</topic>
    <author>බුද්ධිකා ඉඹුලාන</author>
    <content>සෞඛ්‍ය අමාත්‍යංශය ක්‍රියාත්මක කරන සෞඛ්‍ය ප්‍රවර්ධන ගම්මාන හෙවත් සතුටු ගම්මාන වැඩ පිළවෙළ සියලුම ධීවර ගම්මානවල ක්‍රියාත්මක කිරීමට ධීවර අමාත්‍යංශය කටයුතු යොදා ඇත.මෙම සතුටු ගම්මාන වැඩපිළියෙළ යටතේ ධීවර ජනතාව ජීවත්වන ගම්මාන තුළ සෞඛ්‍ය ආරක්ෂිත සිරිත් විරිත් ඇති කරමින්,ඔවුන්ගේ සෞඛ්‍ය ගැටලු සඳහා විසඳුම් ලබා දීමත් සිදු කරයි.රෝග වලක්වා ගැනීමට උපදෙස් ලබා දීම,රෝගී ලක්ෂණ සහිත අය වෛද්‍ය ප්‍රතිකාර සඳහා යොමු කරවීමද , නිවැරදි දිවි පෙවෙතකට උපදේශනය ලබා දීමද මෙම වැඩ පිළියෙළ යටතේ සිදු කෙරේ.රට පුරා ධීවර දිස්ත්‍රික්ක 26 ක මෙම වැඩපිලිවෙළ ක්‍රියාත්මක කිරීම සඳහා අවශ්‍ය සහාය ලබා දෙන ලෙස ධීවර ඇමැතිවරයා සෞඛ්‍ය ඇමැති මෛත්‍රිපාල සිරිසේන මහතා‍ගෙන් ඉල්ලීමක් කර ඇත.මෙම ධීවර දිස්ත්‍රික්ක 26 තුළ ධීයර කාර්මිකයන් 222160 ක් වන අතර ධීවර ජනගහනය 835,300 ක් වන බව වාර්තා පෙන්වා දෙයි. මේ සියලු දෙනා මෙම සතුටු ගම්මාන වැඩපිළිවෙළට දායක කර ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011519</link>
    <topic>මේ මතින් තොර සමාජයක් ගොඩනැඟීමේ වර්ෂයයි</topic>
    <author>සන්ධ්‍යා කරුණාරත්න</author>
    <content>මතින් තොර සමාජයක් ගොඩනැඟීමේ වර්ෂය ලෙස 2014 වසර ප්‍රකාශයට පත් කර ඇත.මේ සඳහා සියලුම පළාත් සෞඛ්‍ය අමාත්‍යාංශවල සහාය ලබාදෙන ලෙස සෞඛ්‍ය ඇමැති මෛත්‍රීපාල සිරිසේන මහතා පළාත් සෞඛ්‍ය ඇමැතිවරුන්ගෙන් ඉල්ලීමක් කරයි.පළාත් සෞඛ්‍ය අමාත්‍ය සමුළුව අමතමින් ඇමැතිවරයා පසුගියදා (10) නාරාහේන්පිට ජාතික රුධිර පාරවිලයන මධ්‍යස්ථානයේ දී මේ ඉල්ලීම සිදු කළේය.2014 වර්ෂය මතින් තොර සමාජයක් ගොඩනැඟීමේ වර්ෂය ලෙස නම් කිරීමට ජනාධිපති මහින්ද රාජපක්ෂ මහතාගේ සහාය ද ලැබී ඇති බව ඇමැතිවරයා කීය.මෙරට පුද්ගලයන් දිනෙන් දින මත් වතුර, මත්ද්‍රව්‍ය සහ දුම්වැටියට ගොදුරු වන පිරිස ඉහළ යමින් පවතින බවත් විවිධ මත්ද්‍රව්‍ය තොග පිටින් රටට ඇතුළු වන බවත් ඇමැතිවරයා පැවැසීය.වසර 2013 බෝ නොවන රෝග නිවාරණ වර්ෂය ලෙස නම් කර ජයග්‍රහණ රැසක් ලබා ගත් බවත් ඒ සඳහා සියලුදෙනාගේ සහාය ලබා දුන් බවත් ඇමැතිවරයා ප්‍රකාශ කළේය.මේ වර්ෂය සෞඛ්‍ය ‍ක්ෂේත්‍රය සඳහා විශේෂ වර්ෂයක් වන බව ද වෙනත් වර්ෂවලට වඩා අයවැයෙන් විශාල මුදලක් මෙවර සෞඛ්‍ය සේවාවට වෙන් කර ඇති බව ද හෙතෙම පැවැසීය.මෙවර අයවැයෙන් රුපියල් බිලියන 157 ක් සෞඛ්‍යයට වෙන් කර ඇත. ඉන් රුපියල් බිලියන 117 ක් මධ්‍යම රජයේ සෞඛ්‍ය අමාත්‍යාංශයටත්, ඉතිරි රුපියල් බිලියන 40 පළාත් සෞඛ්‍ය අමාත්‍යාංශවලටත් වෙන් කර තිබෙනවා. මීට අමතරව ගොඩනැඟිලි හා ඉදි කිරීම් සඳහා විවිධ ජාත්‍යන්තර ආයතන සහ සංවිධාන විසින් විදේශ ණය හා ප්‍රදානයන් වශයෙන් රුපියල් බිලියන 18 ක් වෙන් කර තිබෙනවා.මෙරට සෞඛ්‍ය සේවාව මධ්‍යම රජයේ සහ පළාත් සභා යටතේ යැයි බෙදීමක් තමා ‍තුළ නොමැති බවත් සෑම රෝහලකටම ප්‍රතිකාර ලබා ගැනීමට පැමිණෙන්නේ මෙරටම ජනතාව බවත් ඇමැතිවරයා පවසයි.ඒ නිසා ඔවුන්ට කුමන රෝහලකින් වුවත් ප්‍රතිකාර ලබාගැනීමට තිබෙන අයිතිය සහ හැකියාව පුළුල් කළ යුතු බව ද ඇමැතිවරයා පැවැසුවේය.පළාත් සෞඛ්‍ය අමාත්‍ය සමුළුවේදී සියලුම පළාත් සෞඛ්‍ය අමාත්‍යාංශවලට රුපියල් මිලියන 150 ක් වටිනා වෛද්‍ය උපකරණ රැසක් ද ඇමැතිවරයා අතින් මෙහිදී බෙදා දෙනු ලැබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011521</link>
    <topic>පොලිතින් බෑග් කර්මාන්තශාලාවක සේවා කටයුතු අත්හිටුවයි</topic>
    <author>එස් .පන්නිල පොල්ගස්ඕවිට සමුහ</author>
    <content>මධ්‍යම පරිසර අධිකාරිය මගින් නිකුත්කළ පාරිසරික ආරක්‍ෂණ බලපත්‍රයේ දැක්වෙන කොන්දේසි කඩකරමින්, ප්‍රජාවට පිඩාවන වන අයුරින් පවත්වා ගෙන ගියේ යැයි කියන පොල්ගස්ඕවිට ප්‍රදේශයේ පොලිතින් ප්‍රතිචක්‍රිය කරනය කරන හා පොලිතින් බැග් නිපදවන කර්මාන්තශාලාවක සේවා කටයුතු වහාම අත්හිටුවන මෙන් කැස්බැව මහේස්ත්‍රාත් චමත් මදනායක මහතා විසින් පසුගියදා පැවති නඩු විභාගයකදී නියෝග කෙරින.ප්‍රජාවට ඇතිවී ඇතැයි කියන පීඩාකාරී තත්වයන් වළක්වාලීමට ගෙන ඇති හා ගනු ලබන පියවර ජනවාරි 29 වෙනි දින අධීකරණයට වාර්තාකරන මෙන්ද මෙහිදී නියෝග කෙරින.වසර 8 ක පමණ කාලයක් තිස්සේ පොල්ගස්ඕවිට හල්පිට පාසල් මාවත ලිපිනයේ පවත්වාගෙන යන මෙම කර්මාන්ත ශාලාව පොලිතින් කැබලි කිරීමේදී ඇතිවිය හැකි සියුම් අංශු පාලනයට හා පොලිතින් කැට නිෂ්පාදනයේදී ඇතිවන වායු දූෂ කාරක පාලනය සදහා ක්‍රියාමාර්ග ගෙන නොමැති බව මධ්‍යම පරිසර අධිකාරියේ බස්නාහිර පළාත් කාර්යාලය මගින් කරන ලද ස්ථාන පරීක්ෂණයකදී ද අනාවරණය වී ඇතැයි අධිකරණයේදී වාර්තා විය.ඉතාමත් දැඩි නේවාසික කලාපයක වැඩි දෙනකුගේ අවධානයට ලක් නොවන සේ තාප්ප වලින් වටකොට ඇති පර්චස් 40 ක පමණ භුමි භාගයක මෙම කම්හල පවත්වා ගෙන යනු ලබයි. දිවා රාත්‍රී දෙකේම ක්‍රියාත්මක වන මෙමගින් පිටවන දුමාරය ආග්‍රාණය වීමෙන් අවට පදිංචි කරුවනට හිසේ අමාරු, සමේ රෝග වැනි සෞක්‍ය ගැටුලු මතුව ඇතැයිද ලිං ජලය ගේ දොර හා අවට පරිසරය අපවිත්‍ර වෙමින් පවතින්නේ යැයිද ඔවුහු දිවුරුම් ප්‍රකාශ මගින් අධිකරණයට සාක්‍ෂි සපයා ඇත.පරිසර අවධානම දැන දැනම නිසි ප්‍රමිතින්ට අනුගත නොවී නිෂ්පාදන කටයුතු කරගෙන යාමට කර්මාන්ත ශාලාව සූක්ෂම වී ඇති බව පදිංචි කරුවන් වෙනුවෙන් අධිකරණයට කරුණු දැක්වූ නීතීවේදී නොයෙල් පල්ලියගුරු මහතා පැවසිය.වැඩිදුර විභහගය ජනවාරි 29 වෙනි දින පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011522</link>
    <topic>ඉන්දියානු කැරෝකී ලලනාවන්පස්දෙනකු අත්අඩංගුවට</topic>
    <author>මහින්ද අලුත්ගෙදර, රක්ෂණ ශ්‍රියන්ත</author>
    <content>සංචාරක වීසා මත ශ්‍රී ලංකාවට පැමිණ බොරැල්ල, බේස්ලයින් මාර්ගය ආසන්නයේ පිහිටි කැරොකේ රාත්‍රී සමාජ ශාලාවක නාට්‍යාංගනාවන් ලෙස සේවය කරමින් සිටි ඉන්දීය ජාතික කාන්තාවන් 5 දෙනෙකු සහ එහි කළමනාකරු පොලීසිය විසින් අත්අඩංගුවට ගෙන ඇත.පොලීසියට ලද තොරතුරක් අනුව සිදුකළ වැටලීමකදී මොවුන් අත්අඩංගුවට ගෙන තිබෙන අතර ඔවුන් මාලිගාකන්ද අංක දෙක මහේස්ත්‍රාත්වරයා හමුවට ඉදිරිපත් කිරීමෙන් අනතුරුව එම රාත්‍රී සමාජ ශාලාවේ කළමනාකාරවරයාට රුපියල් 90,000ක දඩයක් නියම කර තිබෙන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා දිනමිණ ට පැවසීය.ආගමන විගමන නීති උල්ලංගනය කිරීම හේතුවෙන් මෙම ඉන්දීය කාන්තාවන් පස්දෙනා ඉදිරි නීතිමය කටයුතු වෙනුවෙන් ආගමන හා විගමන දෙපාර්තමේන්තුවට භාරදුන් බවද පොලිස් මාධ්‍ය ප්‍රකාශකවරයා සඳහන් කළේය.මෙම ඉන්දීය ජාතික කාන්තාවන් පස්දෙනා රටින් පිටුවහල් කිරීමට නියමිත අතර සිද්ධිය සම්බන්ධයෙන් බොරැල්ල පොලීසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011523</link>
    <topic>බෝගම්බරට බීම බටයේ හෙරොයින් ගෙන යන්න හැදූ සැකකරු අත්අඩංගුවට</topic>
    <author>ඉන්දික පොල්කොටුව</author>
    <content>කිරි බීම පැකට්ටුවක අලවා ඇති බීම පානය කරන බටය තුළ හෙරොයින් තොගයක් සඟවා ඉතා සූක්ෂම අයුරින් බෝගම්බර බන්ධනාගාරයට හෙරොයින් රැගෙන යාමට උත්සහ කළ පුද්ගලයකු බන්ධනාගාර නිලධාරීහු පිරිසක් විසින් අත්අඩංගුවට ගෙන ඇත.හෙරොයින් ජාවාරම් සම්බන්ධයෙන් රක්ෂිත බන්ධනාගාර ගතව සිටි සැකකරුවකු බැලීම සඳහා කිරි බීම ප‍ැකට්ටුවක් රැගෙන ආ අයකු දැඩි සෝදිසියකට ලක්කැර පරීක්ෂා කිරීමේදී මේ හෙරොයින් තොගය හමුවී තිබේ.කිරි බීම පානය සඳහා යොදා ගනු ලබන පැකට්ටුවේ අලවා ඇති බට පරීක්ෂා කිරීමේදී හෙරොයින් තොගය සොයාගෙන ඇති අතර එහිදී මිලි ග්‍රෑම් 250ක හෙරොයින් හමුවී ඇත.අත්අඩංගුවට ගැණුනු සැකකරු ද හෙරොයින් සම්බන්ධයෙන් රක්ෂිත බන්ධනාගාර ගතව සිටි අයෙකු බැව් පොලිස් පරික්ෂණ වලින් අනාවරණය වේ.බෝගම්බර ජ්‍යෙෂ්ඨ බන්ධනාගාර අධිකාරී තිස්ස ජයසිංහ මහතාගේ උපදෙස් මත ප්‍රධාන ජේලර් ටී. අබේරත්න, ජේලර් යූ. එස්. වික්‍රමසිංහ, නියාමකවරුන් වන ඒ. එස්. ධර්මදාස, කේ. පී. කුමාරපේලි යන නිලධාරී මෙහි පරීක්ෂණ කළහ.අත්අඩංගුවට ගැණුනු සැකකරු බන්ධනාගාර නිලධාරීහු විසින් මහනුවර මූලස්ථාන පොලිසියට බාරදී ඇත.රක්ෂිත බාරයේ සිටින අය බැලීම සඳහා ලබා දී තිබෙන ඉතාම තදබද වේලාවක සැකකරු මේ හෙරොයින් බන්ධනාගාරය තුළට යැවීමට උත්සහ දරා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011524</link>
    <topic>තොරතුරු තාක්ෂණය ව්‍යාප්ත කිරීම සඳහා පාසල් විෂයක් ලෙස අනිවාර්ය කර තිබෙනවා</topic>
    <author>උදුලා පීරිස්</author>
    <content>තොරතුරු තාක්ෂණ විෂය තවදුරටත් ව්‍යාප්ත කිරීම සඳහා පාසල් විෂයයක් ලෙස හය වසරේ සිට අනිවාර්යය කර ඇති බව විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට (SIBT) ආයතනයේ ඩිප්ලෝමා ප්‍රදානෝත්සවය අමතමින් ප්‍රකාශ කළේය. මේ උත්සවය පෙරේදා (13) දින බණ්ඩාරනායක අනුස්මරණ සම්මන්ත්‍රණ ශාලාවේදී පැවැත්වුණි.එහිදී හත්සියයකට ආසන්න පිරිසක් වෙත ඩිප්ලෝමා සහතික ප්‍රදානය කෙරිණි. රටට අවශ්‍ය ව්‍යාපාරික ශිල්පීන් හා තොරතුරු තාක්ෂණ ශ්‍රමිකයන් බිහිකිරීම රජයට තනිව කළ නොහැකි බවත්, ඒ සම්බන්ධයෙන් කටයුතු කරන මෙවැනි වගකිවයුතු අධ්‍යාපනික ආයතන වෙත රජය වෙනුවෙන් ස්තූතිවන්ත වෙන බව ද පැල්පිට මහතා කීය.ඒ මහතා තවදුරටත් මෙසේ ද ප්‍රකාශ කර සිටියේය.2005 වසරේදී තොරතුරු තාක්ෂණය භාවිත කරන්නන් සමස්ත ජනතාවගෙන් සියයට පහක් පමණ සුළුතරයක් වුවද වර්තමානය වන විට සියයට හතළිහ දක්වා ව්‍යාප්තව සිටිනවා. රජය මගින් මේ වන විට ගම්දනව් වෙත තොරතුරු තාක්ෂණ මධ්‍යස්ථාන දාහක් ස්ථාපිත කර තියෙනවා. එසේම විදුලි සංදේශ නියාමන කොමිෂන් සභාව මගින් පාසල් වෙත පරිගණක 15000 ක් ලබා දී තියෙනවා.ජනාධිපති මහින්ද රාජපක්ෂ මහතාගේ අධීක්ෂණය යටතේ අප කොමිෂන් සභාව මගින් ඉදිවන නෙළුම් කුලුන 2015 දී ඉදිකර අවසන් කිරීමට නියමිතයි.දකුණු ආසියාවේ උසම කුලුන වන නෙළුම් කුලුන ඉදිකර අවසන් වීමත් සමග විදුලි සන්දේශ හැර මෙරට ඉදිව ඇති සියලු කුලුනු ඉවත් කරගත හැකියි.(SIBT) ආයතනයේ සභාපති බණ්ඩාර දිසානායක මහතා - දැනුම මෙන්ම විනය සපිරි ප්‍රායෝගිකව කටයුතු කළ හැකි බුද්ධිමතුන් පිරිසක් වාර්ෂිකව නිදහස් කරන්න අප ආයතනය ඇප කැපවී සිටිනවා. විශ්වවිද්‍යාල ආචාර්වරුන්ගේ දැනුම ලබා දෙමින් ගුණාත්මක භාවය ඇතිව සිදුකරමින් පවතින අධ්‍යාපනික ආයතනයක් තමයි අප පවත්වාගෙන එන්නේ.එසේම 2002 වසරේ සිට සුදුසුකම් අය වෙත පමණක් ඩිප්ලෝමා සහතික පිරිනැමීමට අප ආයතනය වගකීමෙන් යුතුව කටයුතු කරනවා. ශ්‍රී/ල පිරිස් කළමනාකරණ ආයතනයේ ප්‍රධාන විධායක නිලධාරි දයාන් සෙනවිරත්න, කොළඹ විශ්වවිද්‍යාලයේ පරිගණක අංශ ප්‍රධානී ලක්ෂ්මන් ජයරත්න, කොළඹ විශ්වවිද්‍යාලයේ මානව අභිවර්ධන ආයතනයේ අධ්‍යක්ෂ රොහාන් පෙරේරා,ශ්‍රී/ල අලෙවිකරණ ආයතනයේ සභාපති ශාමික ද සිල්වා, එස්. අයි. බී. ටී. ආයතනයේ විධායක නිලධාරීන් ඇතුළු සම්භාවනීය අමුත්තන් රැසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011525</link>
    <topic>සෞඛ්‍ය ආරක්ෂිත බව තහවුරු නොකළ පානීය ජල බෝතල් වෙළඳපොළේ</topic>
    <author>සන්ධ්‍යා කරුණාරත්න</author>
    <content>සෞඛ්‍ය ආරක්ෂිත බව තහවුරු නොකළ පානීය ජල බෝතල් වෙළඳපොළට පැමිණ ඇති බව සෞඛ්‍ය අමාත්‍යාංශය පවසයි.සෞඛ්‍ය ආරක්ෂිත බව තහවුරු නොකළ නිෂ්පාදන වෙළඳපොළට ඉදිරිපත් කරන අවස්ථා හමු වී ඇති බවත් ඇතැම් පානීය ජල බෝතල් නිෂ්පාදන ආයතන ව්‍යාජ ලියාපදිංචි අංක භාවිතා කරමින් වංචනික ලෙස තම ව්‍යාපාරයන් සිදු කරන බවටත් තොරුතුරු ලැබී ඇති බව සෞඛ්‍ය අමාත්‍යාංශයේ ජ්‍යෙෂ්ඨ නිලධාරියෙක් ප්‍රකාශ කළේය.ව්‍යාජ පානීය ජල බෝතල් මොනවාද යන්න සාමාන්‍ය ජනතාවට හඳුනා ගැනීමට නොහැකි වුවත් වංචනික ලෙස නිෂ්පාදනයන් සිදු කරන ආයතනයන්හි සේවය කරන පුද්ගලයන්ට ඒ පිළිබඳව තොරතුරක් අමාත්‍යාංශයට ලබාදීමේ හැකියාව පවතියි.එවැනි තොරතුරක් වෙතොත් 0113071073 දුරකථන අංකයට දැනුම් දෙන ලෙස සෞඛ්‍ය අමාත්‍යාංශය මහජනතාවගෙන් ඉල්ලීමක් කරයි.අමාත්‍යාංශයේ ලියාපදිංචිය ලබා ඇති පානීය ජල බෝතල් සෞඛ්‍ය ආරක්ෂිත බව ද ඔහු පවසයි.පානීය ජල බෝතල් නිෂ්පාදනය කිරීමේදී ජල මූලාශ්‍රයන්ගේ පිහිටීම, ජලය දූෂණය වීමට ඇති අවදානම, ජලය ගබඩා කරන ස්ථාන, ජලය පිරවීමට ගන්නා උපකරණ, ජලය පිරිපහදු කිරිමේ ක්‍රමවේදය යනාදිය ආයතන හතරක කණ්ඩායම්වලින් පරීක්ෂාවට ලක්කෙරේ. මූලාශ්‍ර ජලය සහ නිමි නිෂ්පාදනය දෙවරක් රසායනික හා ක්ෂුද්‍ර ජීවි පරීක්ෂාවට ද ලක්කෙරේ.රජයේ රස පරීක්ෂක හෝ අනුමත රස පරීක්ෂක, වෛද්‍ය පර්යේෂණ ආයතනය, ශ්‍රී ලංකා ප්‍රමිති ආයතනය, කාර්මික තාක්ෂණික ආයතනය යනාදිය මඟින් ‍ජලය පරීක්ෂාවට ලක් කරයි.මේ නිෂ්පාදන සෞඛ්‍ය ආරක්ෂිත බව තහවුරු කිරීම සඳහා ජල මූලාශ්‍රය ආශ්‍රිතව ඇති පස ද පරීක්ෂාවට ලක්කරන බව හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=n14011526</link>
    <topic>දක්ෂතා ඇති අඩුආදායම්ලාභි පවුල්වල දරුවන්ට ජනසෙවණින් සෙත සැලසෙනවා</topic>
    <author/>
    <content>දක්ෂතාවලින් පිරිපුන් අඩුආදායම්ලාභි පවුල්වල දරුවන්ට ජනසෙවණින් පිහිටක් ලැබෙනවා සේම, අනාගතයේ විශිෂ්ටයන් වීමේ ඉලක්ක දරුවන්ගේ සිත්තුළ ඇතිකරවන මානුෂිය නිවාසකරණ වැඩසටහනක් බවට ජනසෙවණ නිවාසකරණ වැඩසටහන ප්‍රචලිත වි තිබෙන බව ද ඉදිකිරීම්,ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ මහතා පවසයි.අමාත්‍යවරයා මෙම අදහස් පළ කළේ 2013 වසරේ උසස් පෙළ විභාගයෙන් වාණිජ අංශයෙන් දිවයිනේ ප්‍රථම ස්ථානය දිනාගත් ශිෂ්‍යාවට සහ කලා අංශයෙන් ඌව පළාතේ ප්‍රථම ස්ථානය දිනාගත් ශිෂ්‍යාවට නිවාස ඉදිකිරීම සඳහා නිවාස ආධාර ප්‍රදානය කිරීමේ අවස්ථාවට ප්‍රධාන ආරාධිතයා වශයෙන් සහභාගි වෙමිණි. මෙම නිවාස මුල්‍යාධාර ප්‍රදානය කිරීම ඊයේ (13) දින සෙත්සිරිපාය, දෙවන මහළේ පිහිටි නිවාස හා ඉදිකිරීම් අමාත්‍යාංශයේදී සිදුකෙරිණ.2013 අ.පො.ස උසස් පෙළ විභාගයෙන් වාණිජ අංශයෙන් ශ්‍රි ලංකාවේම ප්‍රථම ස්ථානය හිමිකරගත් ගම්පහ රත්නාවලි බාලිකා විද්‍යාලයේ ඒ.ඒ. ඩී එරන්දි කාංචනා ශිෂ්‍යාවට අඩක් නිමකළ තම නිවස අංග සම්පුර්ණව ඉදිකරගැනිමම සඳහා රුපියල් ලක්ෂ 5 ½ ක් වටිනා නිවාස මුල්‍යාධාර හා 2013 උසස් පෙළ විභාගයෙන් කලා අංශයෙන් ඌව පළාතේ ප්‍රථම ස්ථානය හිමිකරගත් මාරිඅරාව, කොල්ලාදෙණිය මහා විද්‍යාලයේ ඉ‍ගෙනුම ලබන ගමගේ චතුරිකා හර්ෂණි ශිෂ්‍යාවටද තම නිවස අංග සම්පුර්ණව ඉදිකරගැනිම සඳහා රුපියල් ලක්ෂ 5 ½ ක් වටිනා නිවාස මුල්‍යාධාර මෙහිදි ප්‍රදානය කෙරිණ.විමල් විරවංශ අමාත්‍යවරයාගේ උපදෙස් මත ජාතික නිවාස සංවර්ධන අධිකාරිය යටතේ ඇති සෙවණ අරමුදල මගින් රුපියල් ලක්ෂ 11 ක් වටිනා මෙම නිවාස මුල්‍යාධාර ලබාදෙන ලදී.මෙහිදි වැඩිදුරටත් අදහස් දැක්වු විමල් විරවංශ අමාත්‍යවරයා“නිවාසකරණය කියන කටයුත්ත අපේ රටේ ඉතිහාසය සමග සිදුවුණු දෙයක්. නමුත් මේ සමාජයේ බොහෝම අපහසුවෙන් නැගිසිටින දරුවන් ඉහළට ඔසවන්න වෙන අත්වැලක් හැටියට නිවාසකරණය පත්කරන්න අපිට හැකි වෙලා තියෙනවා.පසුගිය වසරවලත් ශිෂ්‍යත්ව විභාගයෙන් දුෂ්කරතා මධ්‍යයේ විශිෂ්ට දස්කම් දක්වපු දරුවන්ට, ඒ වගේම උසස් පෙළ හා සමාන්‍ය පෙළ විභාගවලින් විශිෂ්ට දක්ෂතා දක්වපු දරුවන්ට, ඔවුන් දුෂ්කර පරිසරවල ජිවත්වෙමින් ඒ ලබාගත්ත ජයග්‍රහණ අගය කරන්න, ඒ මගින් අනිකුත් අඩු ආදායම්ලාභී පවුල්වල දරුවන්ට පණිවිඩයක්දී ඔවුන් දිරිගන්වන්න මෙම නිවාස වැඩපිළිවෙල අද කටයුතු කර තියෙනවා.අඩු ආදායම්ලාභි පවුල්වල දරුවන් ජයග්‍රහණ ලබාගන්නාවිට ඔවුන්ව ඉහළට ඔසවා තබන්න, ඔබව රැකගන්න සමාජය ඉන්නවා ගම්පහ රත්නාවලි බාලිකා විද්‍යාලයේ අධ්‍යාපනය හැදෑරු එරන්දි කාංචනා ශිෂ්‍යාව පදිංචිව සිටින්නේ ගම්පහ බෙම්මුල්ල ප්‍රදේශයේය.ඇයගේ පියා ශ්‍රී ලංකා යුධ හමුදාවේ වසර 12ක් පමණ සේවය කොට ඉන් ඉවත්වී සුළු වෙළඳාම් කටයුතුවල නිරත වේ. ඔවුන් දැනට ජීවත්වන්නේ අඩක් නිමකළ නිවසකය. එරන්දි කාන්චනා ශිෂ්‍යාව 2013 අ.පො.ස. උසස්පෙළ විභාගයෙන් ආර්ථික විද්‍යාව, ගිණුම්කරණය, ව්‍යාපාර අධ්‍යයනය යන විශයන් 3 සඳහාම A සාමාර්ථ තුනක් ලබාගෙන වාණිජ අංශයෙන් ශ්‍රී ලංකාවේ ප්‍රථමයා බවට පත්විය.ගමගේ චතුරිකා හර්ෂනී ශිෂ්‍යාව අධ්‍යාපනය හැදැරූවේ මොණරාගල දිස්ත්‍රික්කයේ බිබිල අධ්‍යාපන කලාපයට හා මඩුල්ල අධ්‍යාපන කොට්ඨාසයට අයත් මාරිඅරාව කොල්ලාදෙනිය මහා විද්‍යාලය නම් අතිශය දුෂ්කර ප්‍රදේශයක පිහිටිවිද්‍යාලයකය.ඇය මේ ජයග්‍රහණය ලබාගැනීම සඳහා බාහිර උපකාර පංති කිසිවකට සහභාගී නොවීම විශේෂත්වයකි. පාසලෙන් උගන්වන විෂය දැනුම පමණක් ලබගෙන ඇය සිංහල, ආර්ථික විද්‍යාව හා කෘෂි විද්‍යාව යන විෂය තුන සඳහා A සාමාර්ථ 3ක් ලබගෙන ඇත.මෙහිදි අදහස් දැක්වු කලා අංශයෙන් ඌව පළාතේ ප්‍රථම ස්ථානය හිමිකරගත් ගමගේ චතුරිකා හංසනි ශිෂ්‍යාව “ මං ගොඩාක් ආර්ථික හා සමාජයීය දුෂ්කරතා මැද ඉගෙනගත්ත කෙනෙක්. විශේෂයෙන්ම කියනවානම් මට ජිවත්වෙන්න හරියට නිවසක් වත් තිබුණේ නැහැ. ඒ වගේම මට පාඩම් කරන්න විදුලියවත් තිබුණේ නැහැ. කුප්පි ලාම්පු පත්තුකරගෙන රාත්‍රී කාලයේ නිදිමරාගෙන පාඩම් කළේ. මට 2013 උසස් පෙළ විභාගයෙන් කලා අංශයෙන් ඌව පළාතේ ප්‍රථම ස්ථානයත්, ශ්‍රී ලංකාවේ 6 වන ස්ථානයත් ලබාගන්න පුළුවන් වුණා.මගේ නිවස ඉදිකරගැනිම සදහා විමල් විරවංශ ඇමතිතුමා මට ආධාර ලබාදුන්නා. ඒ ගැන මම අතිගරු ජනාධිපතිතුමාටත් විමල් විරවංශ ඇමතිතුමාටත් අනෙකුත් නිළධාරින්ටත් ස්තූතිවන්ත වෙනවා. මාව උපකාරක පන්තිවලට යන්න අපේ දෙමාව්පියන්ට සල්ලි තිබුණේ නැහැ. අපේ ගෙදර ඉදලා පාසලට කි.මී 3කට වැඩි දුරක් පයින් ඇවිදගෙන ගියා.අද මට ලැබුණු මේ ආධාරය මගේ අනාගත ජිවිතයට විශාල ශක්තියක්. ඒ වගේම අපේ රටේ තවත් දුප්පත් මං වගේ දරු දැරියන් ඉන්නවා. ඒ අයත් දක්ෂතා පෙන්වලා ඉදරියට ආවොත් ඒ අයටත් මට වගේම උපකාර ලැබේවි. එයින් විශාල පිනක් හිමිවෙනවා. මම මෙ රටේ දුප්පත් ශිෂ්‍ය ශිෂ්‍යාවන්ට කියන්නේ දුෂ්කරතා ඉදිරියේ කඩාවැටෙන්නේ නැතුව එය තමන්ගේ ජීවිතයට හයියක් කරගෙන මහන්සි වෙලා වැඩ කළොත් අනාගතය ජයගන්න පුළුවන් කියලයි.වනජීවි සම්පත් සංවර්ධන අමාත්‍ය විජිත් විජයමුණි සොයිසා, හිටපු අමාත්‍ය පියසිරි විජේනායක, සීදුව නගරාධිපති ලලන්ත ගුණසේකර, ඉදිකිරීම්,ඉංජිනේරු සේවා නිවාස හා පොදු පහසුකම් අමාත්‍යාංශයේ ලේකම් පි.එච්.එල් විමලසිරි පෙරේරා, ජාතික නිවාස සංවර්ධන අධිකාරියේ සභාපති ජයන්ත සමරවිර, එහි සමාන්‍යාධිකාරි බිග්‍රේඩියර් මහින්ද මුදලිගේ, එහි ක්‍රියාකාරි අධ්‍යක්ෂක පද්ම උදයශාන්ත ගුණසේකර යන මහත්වරු, නිවාස අධාරලාභි ශිෂ්‍යාවන්ගේ පවුල්වල සමාජික, සමාජිකයෝ ඇතුළු පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r1401151</link>
    <topic>වවුනියා SF සේනාධිපති ගමන් ගත්ඩිපෙන්ඩරය පෙරළී රියැදුරු මරුට</topic>
    <author>ඌව පළාත් සමූහ මාපා බණ්ඩාරසහ ඌව සමූහ ගුණපාල අත්තනායක</author>
    <content>වවුනියාව යුද හමුදා විශේෂ බළකායේ සේනාධිපති බිග්‍රේඩියර්වරයා ඇතුළු ඔහුගේ බිරිය සහ දරුවන් දෙදෙනා ගමන්ගත් ඩිපෙන්ඩර් රථය 13 දින රාත්‍රී බිබිල වෑගම ප්‍රදේශයේ දී මාර්ගයෙන් ඉවතට පැන පෙරළී යෑමෙන් එහි රියදුරු මියගිය බවත් ඉතිරි සිව් දෙනා සුළු තුවාල ලබා රෝහල් ගත කළ බවත් පොලිසිය කියයි.බිග්‍රේඩියර් ආර්. එම්. යසනායක ජයන්ත, ජීවන් රත්නායක මහතාගේ රියැදුරු යුද හමුදා විශේෂ බළකායේ සැරයන් අනලගේ ජෝන් ජිනසේන 35 නමැති අය අනතුරින් මිය ගියේය.අනතුරින් සුළු තුවාල ලැබූ බිග්‍රේඩියරවරයා සහ ඔහුගේ බිරිය සහ දරුවන් දෙදෙනා බිබිල මූලික රෝහලට ඇතුළත් කර තිබේ.බිග්‍රේඩියර් ජයන්ත රත්නායක මහතාගේ පස්සර ප්‍රදේශයේ නිවෙසට පැමිණෙමින් සිටියදී බිබිල වෑගම දෙකේ කණුව ප්‍රදේශයේ රථය අනතුරට ලක්ව තිබූ බව පොලිසිය කියයි.බිබිල පොලිස් ස්ථානාධිපති පොලිස් පරීක්ෂක චන්දන බස්නායක මහතාගේ උපදෙස් මත රථවාහන අංශයේ නිලධාරීන් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r1401152</link>
    <topic>සතොස ආයෙමත්එළවළු සංග්‍රාමය අරඹයි</topic>
    <author>සීගිරිය විශේෂ</author>
    <content>දඹුල්ල ආර්ථික මධ්‍යස්ථානයේ එළවළු මිල විශාල වශයෙන් පහත වැටී තිබියදී පාරිභෝගික ජනතාවට වැඩි මිලකට එළවළු මිලදී ගැනීමට සිදුවී ඇති නිසා ජනතාවට සහන මිලකට එළවළු ලබාදීමේ අරමුණු ඇතිව ලංකා සතොස මගින් එළවළු මිලදී ගෙන රට පුරා බෙදා හැරීම නැවත ආරම්භ කරන බව සමුපකාර වෙළෙඳ හා පාරිභෝගික අමාත්‍ය ජොන්ස්ටන් ප්‍රනාන්දු මහතා පවසයි.මේ දිනවල විශාල වශයෙන් එළවළු තොග වෙළෙඳපොළට ලැබුනද මිල අඩුවීමේ වාසිය පාරිභෝගික ජනතාවට නොලැබෙන බව තමන් විශේෂ කණ්ඩායමක් යොදවා සිදු කළ පරීක්ෂණයකදී හෙළිවූ බවත් කිසිදු ආකාරයකින් පාරිභෝගික ජනතාවට බර පැටවීමට ඉඩ නොදෙන බවද ඇමැතිවරයා කියයි.එළවළු මිලදී ගැනීම් පිළිබඳව සොයා බැලීම සහ එම වැඩසටහන සාර්ථකව ක්‍රියාත්මක කිරීම සඳහා ඇමැතිවරයා‍ෙග් මාධ්‍ය කටයුතු පිළිබඳ ලේකම් නිපුන ඒකනායක මහතා ප්‍රමුඛ කණ්ඩායමක් දඹුල්ල ප්‍රදේශයට පිටත් කර යැවීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r1401153</link>
    <topic>පාසල් සිසුවෙක් කඩේකට පැන ලැප්ටොප් 2ක් පැහැරගෙන</topic>
    <author>ඇඹිලිපිටිය සංචාරක සහ මාතර සමූහ</author>
    <content>ඇඹිලිපිටිය නගරයේ පරිගණක වෙළෙඳ සැලකින් ලැප්ටොප් වර්ගයේ පරිගණක 02ක් සොරා ගත් ඇඹිලිපිටිය ප්‍රදේශයේ මහ විදුහලක ඉගෙනුම ලබන ශිෂ්‍යයකු හා තවත් සැකකරුවෙක් එම පරිගණක මාතර නග‍රයේ වෙළෙඳ සැලකට විකිණීමට යාමේ දී මාතර පොලිසිය මඟින් අත්අඩංගුවට ගෙන තිබේ.මේ සැකකරුවන් දෙදෙනා පසුගිය 12 දින රාත්‍රී ඇඹිලිපිටිය නගරයේ පරිගණක වෙළෙඳ සලේ පියස්සෙන් බැස ඇතුළු වී සොරකම සිදුකර ඇති බවත් මොවුන් මාතර මහේස්ත්‍රාත් අධිකරණය වෙත ඉදිරිපත් කිරීමට කටයුතු යොදා ඇති බවත් පොලිසිය කියයි.සැකකාර යපා කසුන් මධුසංඛ 19 වියැති තුංකම තෙරුන්නාන්සේගම පදිංචි දැනට ඇඹිලිපිටිය නගරයේ මහ විදුහලක ඉ‍ෙග‍නුම ලබන අයෙකි. අනෙක් සැකකරුවා වන ලක්හේවගේ නිලන්ත කුමාර තුංකම - ආදර්ශගම පදිංචිකරුවෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r1401154</link>
    <topic>රටටම එක නීතියක්බන්ධනාගාරයට තව නීතියක්</topic>
    <author>අයි. එම්. වී. සී. ගුණසේකර ඇල්පිටිය සමූහ</author>
    <content>රටක සාමය නීතිය ආරක්ෂා කරන්නට එය රකින්නට පෙනී සිටින නිලධාරීන්ම සාමාන්‍ය ජනතාව ඉදිරියේ එම නීති රීති කෙරෙහි කිසිදු සැලකිල්ලක් නොදක්වා ඒවා කඩා බිඳ දමනවා නම් කිවයුත්තේ රටේ ජනතාවට දෙයියන්ගේම පිහිටයි කියාය.මේ ගාල්ල බන්ධනාගාරයට අයත් SPNB6212 දරන බස් රථයේ රියැදුරු මහතා විසින් රටේ නීතිය බල්ලට දමා කටයුතු කළ අවස්ථාවකි. දිනය 2014.01.13 දා උදෑසනය.ඇල්පිටිය ආනන්ද ප්‍රාථමිකය ඉදිරිපිට කහ ඉර පැත්තක එය මැදි කර මේ බන්ධනාගාර බස් රථය උදේ කාලයේ පැය කීපයක්ම නතර කර ති‍ෙබනු දැකිය හැකිවිය.මේ ස්ථානයේ ඇල්පිටිය පොලිසියේ රථවාහන අංශයේ නිලධාරීන් දෙදෙනකු යතුරු පැදියකින් එම ස්ථානයෙන් ගමන් කළද, ඔවුන් ද එය නොදුටුවා සේ ගමන් කළහ.මේ නීතිය රැකීමට සිටින නිලධාරීන් නීතිය රකින හැටිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r1401155</link>
    <topic>බෙල්ල කපාකතක් මරලා</topic>
    <author>බලපිටිය සමූහ</author>
    <content>මීටියාගොඩ පොලිස් වසමේ මැටිවල ප්‍රදේශයේදී ඊයේ (14) කාන්තාවකගේ බෙල්ල කපා නිවෙසේ දීම ඝාතනය කර ඇති බව පොලිසිය කියයි.මෙසේ ඝාතනය කර ඇත්තේ මීටියාගොඩ මැටිවල රන්පත් විහාරය පාරේ පදිංවි දෙදරු මවකි.ආයුධ ඇතැතිව රාත්‍රී නිවෙසට පැමිණි පිරිසක් ඇය පුටුව උඩ දීම ඝාතනය කර ඇති බවත් ඇයගේ බෙල්ල කපා වෙනම තබා ඇති බවත් පොලිසිය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r1401156</link>
    <topic>කැලෑවකින්ගිනි අවියක්</topic>
    <author>කන්තලේ සමූහ</author>
    <content>තඹලගමුව ‍ පොලිස් බල ප්‍රදේශයට අයත් පොට්කේනි ගම්මානයේ ගොවීන්ගේ වෙල්යායක් අසල වූ ලඳු කැලෑවක තිබී දිරාපත්වෙමින් තිබූ ටී 56 වර්ගයේ ගිනිඅවියක් ඉකුත් (13) පස්වරුවේ තඹලගමුව පොලිසිය විසින් සොයාගෙන ඇත.තඹලගමුව පොලිස් ස්ථානාධිපති පොලිස් පරීක්ෂක සෙනවිරත්න මහතාට ලද තොරතුරක් මත මේ ගිනිඅවිය සොයාගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r1401157</link>
    <topic>ඇල්පිටියටපාලම් 2ක්</topic>
    <author>ඇල්පිටිය සමූහ</author>
    <content>ජනාධිපතිතුමන්ගේ උපදෙස් මත ආර්ථික සංවර්ධන අමාත්‍යාංශයේ මුල්‍ය ප්‍රතිපාදන මත ග්‍රාමීය පාලම් 210ක් ඉදිකිරීමේ ව්‍යාපෘතිය යටතේ බෙන්තර ඇල්පිටිය මැතිවරණ කොට්ඨාසයේ පාලම් දෙකක් ඉදිකෙරේ.පිටිගල හිඹුටුගොඩ බණ්ඩාරනායක පාලම හා ඇල්ල කළුගල්විල ගුල්පාගොඩ පාලම් දෙක මෙසේ ඉදිකෙරෙනු ඇත. එක් පාලමක් සඳහා වැයකෙරෙන මුදල රුපියල් ලක්ෂ 190කි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r1401158</link>
    <topic>දොට්ට පිළට යන්න හදපුවැසිකිළියත් ඉබ්බො දමා වහලා</topic>
    <author>මීගොඩ සමූහ - ඩබ්ලිව්. ඩී. ජයතිස්ස</author>
    <content>දිනමිණ පුවතින් ඉදිකරන ලද පාදුක්ක බස් රථ නැවතුම් පොළේ වැසිකිළිය, විවෘත වන්නේ සතියකට දින දෙක තුනක් බව බස් මගීහු පවසති.ඊට හේතුව ලෙස ඔවුන් පවසන්නේ මේ වැසිකිළියේ අප ද්‍රව්‍ය වළ ඉතා කුඩා වීම නිසා දින දෙක තුනක් භාවිත කිරීමේදී එම වළ පිරී ඉතිරී යන බවයි. එම අවස්ථාවල පැතිරී යන දුර්ගන්ධය නිසා ජනතාව දැඩි අපහසුතාවට පත් වෙති.ඇතැමුන් පවසන්නේ දිනපතා විශාල බස් සංඛ්‍යාවක් හා මගී සංඛ්‍යාවක් ඇතුළුවන මේ ස්ථානයේ සැලැසුම් සහගත ව ඉදිකිරීම් කොට නොමැති බවයි.මේ නිසා එම අප ජලය පොළවට උරා ගන්නා තෙක් හෝ ගලි යන්ත්‍රයක් මඟින් ඉවත් කරන තෙක් හෝ වසා තැබිය යුතු බව බස් කාර්ය මණ්ඩලය මෙන්ම මගී ජනතාවද පවසති.කෙසේ වෙතත් ක්‍රමවත් ලෙස, වළක් සකස් කොට, මගීන්ට දිගටම පාවිච්චි කළ හැකි පරිදි මෙය ගොඩ නගා දෙන මෙන් මගීහු අදාළ බලධාරීන්ගෙන් හෝ වගකිවයුත්තන්ගෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r1401159</link>
    <topic>කළුතර පාසල් රැසකමසල්ලි ගරන ජාවාරම්</topic>
    <author>කටුකුරුන්ද සමූහ</author>
    <content>රජයේ චක්‍රලේඛ උල්ලංඝනය කරමින් 2014 වසරේ පළමු වසරට ඇතුල් වන සිසුන්ගෙන් මුදල් අයකර ගන්නා පාසල් පිළිබඳව බලධාරින්ගේ අවධානය යොමු විය යුතු බව මවුපියෝ පවසති.මවුපියන් කිහිප දෙනකු මාර්ගයෙන් විවිධ ව්‍යාපෘති පෙන්වා දෙමින් උපක්‍රමශීලී ලෙස මුදල් අයකර ගන්නා බව ද ඔව්හු පවසති. කළුතර කලාප‍ෙය් පාසල් රැසක ද මේ ක්‍රියාව සිදුවන බවත් ඇතැම් පාසල් රුපියල් තුන්දහස ඉක්මවා එක් සිසුවකුගෙන් ලබාගන්නා‍ බවත් පැවැසේ.පාසල් සංවර්ධනය උදෙසා කිසියම් මුදලක් ලබා ගත්තද දරා ගත ‍ෙනාහැකි ලෙස මෙලෙස මුදල් අයකිරීම නොකළ යුතු බවද ඔව්හු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=r14011510</link>
    <topic>බුලත්සිංහල සභාපති ඉවත් කළාටසුළු සේවකයෙක් උපවාසෙක</topic>
    <author>මතුගම සංචාරක</author>
    <content>බුලත්සිංහල ප්‍රාදේශීය සභාවේ සභාපති තුසිත කුලරත්න මහතා තනතුරෙන් ඉවත් කිරීම සම්බන්ධයෙන් ප්‍රාදේශීය සභාවේ සුළු සේවකයෙක් බුලත්සිංහල ඔරලෝසු කණුව අසල වාඩි වී මාරාන්තික උපවාසයක නිරතව සිටිති.උපවාසයේ යෙදී සිටින්නේ ප්‍රාදේශීය සභාවේ කාර්යාල කාර්ය සහායක සමන්ත නාගහවත්ත නමැති අයයි.ඉකුත් 10 වැනි දින වැඩ භාර ගැනීමේ උත්සවය අවසන් වනවාත් සමඟ මේ මාරාන්තික උපවාසය ආරම්භ විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=s1401151</link>
    <topic>පාපන්දු නිලධාරීන්ගේ ධූර කාලය වසර 4ක් කරගන්න ආසියානු සම්මේලනයෙන් ශ්‍රී ලංකාවට යෝජනාවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලන නිලධාරී මණ්ඩලයේ ධුර කාලය වසර 4ක් දක්වා වැඩි කර ගත හැකි බව ආසියානු පාපන්දු සම්මේලනය ව්‍යවස්ථා කෙටුම්පතක් මගින් යෝජනා කරයි. එම වගන්තිය ඇතුලු නව ව්‍යවස්ථා කෙටුම්පතක් ශ්‍රි ලංකා පාපන්දු සම්මේලනයට ලැබී ඇති අතර එම යෝජනා පිළිබඳ අවසන් තීන්දුව මේ 16දා පස්වරු 4.00ට පැවැත්වෙන පාපන්දු සම්මේලන විශේෂ සභා රැස්වීමකදි සාකච්ඡාවට ගැනීමට නියමිතය.රටපුරා ඇති පාපන්දු ලීග්වල නිලධාරීන්ගේ අදහස් අනුව ආසියානු පාපන්දු සම්මේලනය එවා ඇති ව්‍යවස්ථා කෙටුම්පතේ යෝජනා සම්මත කර ගැනීමට මේ විශේෂ සභා රැස්වීමේදී බලාපොරොත්තු වේ. එහෙත් දැනට ශ්‍රී ලංකාවේ ක්‍රියාත්මක නීතිය අනුව ක්‍රීඩා සමාජයක නිලතලවල ධුර කාලය වසර 2කි. පාපන්දු සම්මේලනයේ පැවැත්වෙන විශේෂ සභා රැස්වීමේ දී පාපන්දු ලීග්වල නිලධාරීන්ගේ මතය අනුව ඉදිරි තීරණ ගන්නා බව මේ පිළිබඳව කළ විමසුමකදී පාපන්දු ලේකම් උපාලි හේවගේ මහතා 'දිනමිණ'ට පැවැසීය.'ආසියානු පාපන්දු සම්මේලනයේ ව්‍යවස්ථා කෙටුම්පත අනුව නිලතලවල කාලය වසර 4ක් කරන්න යෝජනා කර තිබුණත් ඒ ගැන විශේෂ රැස්වීමේදී සාකච්ඡා කරනවා. අපේ ලීග්වල නිලධාරීන්ගේ අදහස් සැලකිල්ලට ගෙන අපට ගැලපෙන ව්‍යවස්ථාවක් සෑදීමටයි බලාපොරොත්තුව.' පාපන්දු සම්මේලනයේ ලේකම්වරයා පැවැසීය.පසුගියදා ශ්‍රී ලංකාවට පැමිණි ලෝක පාපන්දු සම්මේලනයේ නියෝජිත පිරිස පවසා ඇත්තේ ද ක්‍රීඩාවේ දියුණුව වෙනුවෙන් ප්‍රමාණවත් ධුර කාලයක් ශ්‍රී ලංකා පාපන්දු සම්මේලනයේ නිලධාරීන්ට තිබිය යුතු බවයි. එම නියෝජිත පිරිස ක්‍රීඩා ඇමැතිවරයාට ද මේ බව දන්වා ඇතැයි වාර්තා වේ.මේ අතර ක්‍රීඩා අමාත්‍යංශය හා ජාතික ඔලිම්පික් කමිටුව එක්ව ක්‍රීඩා පනතට අදාලව සැකසූ සංශෝධන පිළිබඳ කෙටුම්පත මේ වනවිට ක්‍රීඩා ඇමැතිවරයාට භාර දී ඇතැයි වාර්තා වේ. එහිදී ශ්‍රී ලංකාවට පිළිගත හැකි හා පිළිගත නොහැකි වගන්ති වෙන වෙනම සලකා බලා වාර්තාවක් ක්‍රීඩා ඇමැතිවරයා විසින් ඉදිරිපත් කිරීමට සූදානමින් සිටී.ශ්‍රී ලංකාවේ ක්‍රීඩා 25කට අදාල ව්‍යවස්ථා ද නැවත කෙටුම්පත් කළ යුතු අතර ඒවා පිළිබඳ අවසන් තීරණ ද ක්‍රීඩා අමාත්‍යංශය සතු වේ. ශ්‍රී ලංකා ක්‍රීඩා නියෝජිත පිරිස හා ජාත්‍යන්තර ඔලිම්පික් කමිටු නියෝජිතයන් පිරිස අතර ලුසෑන් හී පැවැති සාකච්ඡාවේ ප්‍රතිඵලයක් ලෙස ක්‍රීඩා පනත හා ක්‍රීඩා සංගම් ව්‍යවස්ථා සංශෝධනයට පියවර ගෙන තිබේ. මේ සියලු කටයුතු ඉදිරි මාස 6කදී නිමකර ජාතික ඔලිම්පික් කමිටු නිලවරණය පැවැත්වීමට පැවැත්වීමට අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=s1401152</link>
    <topic>වසරේ පාපන්දු ක්‍රීඩකයා රොනල්ඩෝ</topic>
    <author/>
    <content>වසර 4ක් පුරා ලෝක පාපන්දු ක්‍රීඩකයාගේ සම්මානය හිමිකර ගනිමින් සිටි ආජෙන්ටිනාවේ ලයනල් මෙසී අභිබවා 2013 වසරේ ලොව විශිෂ්ටතම පාපන්දු ක්‍රීඩකයා සම්මානය දිනා ගැනීමට පෘතුගාලයේ ක්‍රිස්ටියානෝ රොනල්ඩෝ සමත්විය.2008 වසරේදී ද මේ සම්මානය දිනාගත් 28හැවිරිදි රොනල්ඩෝ යළි එම සම්මානය වසර හතරකට පසුව අත්කර ගත්තේ කඳුළු පිරි දෑසින් යුතුවය.ලෝක පාපන්දු සම්මේලනයේ මෙහෙයවීමෙන් සූරිච් නුවර පැවැති මේ සම්මාන උළෙලේ දී රොනල්ඩෝ පැවැසුවේ තමාට දැනෙන සතුට කියා නිමකළ නොහැකි බවය. 'මට පුදුම සතුටක් දැනෙනවා. මගේ කණ්ඩායමේ සෙසු සගයන්ටත්, මගේ පවුලේ අයටත් ස්තූති කරන්න ඕනා.' රොනල්ඩෝ කීවේය. පසුගිය වසරේ දී තරග 56කට සහභාගි වූ රොනල්ඩෝ එහිදී රැස් කළ ගෝල සංඛ්‍යාව 66ක් වූ අතර මෙසී හා තුන්වැනි තැනට පත් ප්‍රංශයේ ෆ්‍රෑන්ක් රිබෙරි ගෝල් 65 බැගින් වාර්තා කළහ.1956වසරේ දි ආරම්භ වූ ලොව විශිෂ්ටතම පාපන්දු ක්‍රීඩකයා‍ තේරීමේ සම්මාන උළෙලේ මෙවර සම්මාන ප්‍රදානය සිදුවුයේ ශ්‍රේෂ්ඨ ක්‍රීඩක පේලේ හා පාපන්දු සම්මේලයේ සභාපති සෙප් බ්ලැටර්ගේ ප්‍රධානත්වයෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=s1401153</link>
    <topic>ශ්‍රී ලංකා-පාකිස්තාන පුහුණුකරුවෝසාජා බිමේ දී කණ්ඩායමෙන් සමුගනිති</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>විදෙස් රටවල් දෙකක ක්‍රිකට් කණ්ඩායම්වල ප්‍රගතිය වෙනුවෙන් කැප කළ කාලය හා ශ්‍රමයෙන් සමුගැනීමේදී තමන්ට ගෞරවයක් ගෙන දෙන තෑග්ගක් ලැබෙනු ඇතැයි ශ්‍රී ලංකා හා පාකිස්තාන ක්‍රිකට් පුහුණුකරුවෝ බලාපොරොත්තුවෙන් සිටිති.ශ්‍රී ලංකා පුහුණුකරු ග්‍රැහැම් ෆෝඩ් හා පාකිස්තාන පුහුණුකරු ඩේව් වට්මෝර් හෙට (16) සාජා ක්‍රිකට් ක්‍රීඩාංගණයේ ආරම්භ වන ශ්‍රී ලංකා–පාකිස්තාන 2013/14 ත්‍රිත්ව ටෙස්ට් තරගමාලාවේ අවසාන තරගයෙන් පසුව එම තනතුරුවලින් ඉවත්ව යනු ඇත.හෙට ඇරැඹෙන තරගය හමුවේ බිලාවාල් භාටි ගේ ක්‍රීඩා යෝග්‍යතාව සම්බන්ධයෙන් යම් නොසන්සුන් තත්ත්වයක් පාකිස්තාන කඳවුර තුළ හටගෙන තිබේ. වේග පන්දු යවන භාටි ශ්‍රී ලංකාවට එරෙහිව ඩුබායි හි පැවැති දෙවැනි ටෙස්ට් තරගයේදී කලවේ නහරයක ආබාධයකට ලක්විය.ඔහු වෙනුවට මොහමඩ් ටල්හා කැඳවීමට ඉඩ තිබෙන අතර ඩුබායි තරගයේදී පිතිකරණයේ දුර්වල වූ පාකිස්තාන මුල් පිතිකරු පෙලේ වෙනසක්ද සිදුවනු ඇතැයි අපේක්ෂා කෙරේ.දෙවැනි ටෙස්ට් ගැටුමේ ජයග්‍රාහී කණ්ඩායම හා හෙට ආරම්භ වන තෙවැනි ටෙස්ට් තරගයට නම් කරන ශ්‍රී ලංකා කණ්ඩායම අතර වෙනසක් දක්නට නොලැබීමට ඉඩ තිබේ.වෙනසක් සිදුවන්නේ නම් ඒ සාජා තණතීරුවේද බලාපොරොත්තු නොවූ වෙනසක් සිදුවුනොත් පමණකැයි ඩුබායි ජයග්‍රහණයෙන් පසුව ශ්‍රී ලංකා නායක ඇන්ජලෝ මැතිව්ස් කියා සිටියේය. මැතිව්ස් ගේ කණ්ඩායම මේ ටෙස්ට් තරගමාලාවේ ජයග්‍රහණය අත්කර ගැනීමේ බලාපොරොත්තුවෙන් පසුවෙද්දී ඩුබායි තරගයේදී මෙන්ම සාජා තරගයේදීත් තමන්ගේ පන්දු ප්‍රහාරය අක්‍රිය වනු ඇතැයි යන බිය පාකිස්තාන කඳවුර තුළ පැතිර තිබෙන සෙයකි.තම කණ්ඩායමට අවශ්‍ය තණතීරු මෙවර තරගවලදී තමන් ට ලැබී නැතැයි සත්කාරක නායක මිස්බා උල්-හක් කළ ප්‍රකාශය පාකිස්තාන පුහුණුකරු ඩේව් වට්මෝර් ද පිළිගනී. මේ තණතීරුවලින් ප්‍රතිචාරයක් ලබා ගැනීමට පාකිස්තාන පිලේ ප්‍රධාන තුරුම්පුව වන පිට දඟ පන්දු යවන සයීඩ් අජ්මාල් අපොහොසත් වූ බව වට්මෝර් කියා සිටී. “අජ්මාල්ට වගේම ශ්‍රී ලංකාවේ රංගන හේරත්ටත් අබුඩාබි (පළමු ටෙස්ට් තරගය පැවැති) හා ඩුබායි තණතීරු අනුකූලතාවක් දැක්වූවේ නැහැ” යැයි කලක් ශ්‍රී ලංකා ක්‍රිකට් පුහුණුකරු ලෙසින් ද කටයුතු කළ වට්මෝරි පවසයි.මීට පෙර අවසන් වතාවට ශ්‍රී ලංකා ක්‍රිකට් කණ්ඩායම එක්සත් අරාබි එමීර් රාජ්‍යයේ සංචාරය කළ 2011 වසරේ ත්‍රිත්ව ටෙස්ට් තරගමාලාවේදී 1-0කින් ශ්‍රී ලංකා පිල පරාජය කිරීමට අජ්මාල් ගේ කඩුලු 18 ක පන්දු යැවීම පාකිස්තානයට බොහෝ සෙයින් උපකාරී විය. එහෙත් මෙවර පැවැති ටෙස්ට් තරග දෙකේදීම අජ්මාල් ට ලබා ගතහැකි වූයේ කඩුලු 5 ක් පමණි.අජ්මාල් ගේ පන්දු යැවීම දැන් පිතිකරුවන් හොඳින් හඳුනා ගෙන ඇතැයි පැවසීම වැරදි බවත් ඕනෑම තරග ජයග්‍රාහී ක්‍රීඩකයෙකු මෙන් අජ්මාල් ද මනාව කළමනාකරණය කළ යුතුව ඇති බවත් වට්මෝර් අවධාරණය කරයි.මේ අතර, ශ්‍රී ලංකා කණ්ඩායම සාජා ක්‍රීඩාංගණයේදී ඊයේ උද්යෝගිමත් පුහුණුවීම්වල නිරතව සිටියහ. සාජා නගරයට එතරම්ම දුරක් නැති ඩුබායි නගරයේ ප්‍රදේශ කිහිපයකට පෙරේදා වැසි ඇද හැලිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=s1401154</link>
    <topic>පාපන්දු සභාපති-ලේකම් උතුරු-නැඟෙනහිර බරටම වැඩ</topic>
    <author/>
    <content>ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු හා ලේකම් උපාලි හේවගේ යන මහත්වරු මේ දිනවල උතුරු-‍නැඟෙනහිර පාපන්දු ලීග් පිහිටුවමින් යයි.එම සංචාරයට අනුව අලුතින් පිහිටවු පාපන්දු ලීග් සංඛ්‍යාව 26 දක්වා ඉහළ ගොස් ඇත. එයට පෙර ශ්‍රී ලංකා පාපන්දු සම්මේලනයේ ලියාපදිංචි පාපන්දු ලීග් 47ක් ක්‍රියාත්මකව පැවැතුණි.පාපන්දු සභාපතිවරයාගේ මෙහෙයවීමෙන් අද කින්නියා පාපන්දු ලීගය ආරම්භ වන අතර පසුගිය දින දෙකේදී වවුනියාවේ පාපන්දු ලීග් කිහිපයක් ආරම්භ කෙරුණි. පාපන්දු ලේකම්වරයා අද දිනයේ වාලච්චිනේ අලුත් පාපන්දු ලීගයක් ආරම්භ කිරීමේ නිතරවු අතර පසුගිය දින දෙකේදී කාත්තන්කුඩි, මාදුරුඔය හා මොණරාගල ප්‍රදේශවලද පාපන්දු ලීග් ආරම්භ කෙරුණි.ශ්‍රී ලංකා පාපන්දු සම්මේලනයේ නව වැඩ පිළිවෙළ අනුව රටපුරා පාපන්දු ලීග් 100ක් ආරම්භ කිරීමට අපේක්ෂා කරයි. එමගින් නවක පාපන්දු ක්‍රීඩකයන්ට දොරටු විවර වී ශක්තිමත් දෙවැනි පෙළක් නිර්මාණය කිරීමට අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=s1401155</link>
    <topic>නුවරඑළිය දිස්ත්‍රික් සැහැල්ලු පන්දු ක්‍රිකට් අද</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ අධීක්ෂණය යටතේ මැතිවරණ කොට්ඨාස මට්ටමින් පැවැත්වෙන විස්සයි20 සැහැල්ලු පන්දු ක්‍රිකට් තරගාවලියේ නුවරඑළිය දිස්ත්‍රික්කයේ වළපනේ හා මස්කෙළිය කොට්ඨාසවල තරග අද (15) පැවැත්වේ.මස්කෙළිය තරග පෙ.ව.8.30 සිට අඹගමුව අප්කොට් සයිඩ් විදුහල් පිටියේදී පැවැත්වෙන අතර වළපනේ තරග රාගල ටී.ඩී.එම්.හේරත් ක්‍රීඩාංගණයේදී පැවැත්වේ.නුවරඑළිය හඟුරන්කෙත තරග ඉදිරි සති අන්තයේදී පැවැත්වීමට නියමිතය. මාතර හා හම්බන්තොට දිස්ත්‍රික් තරගත් ඉදිරියේදී පැවැත්වෙන අතර ඊට සහභාගීවන කණ්ඩායම් දු.ක0713200151 මගින් විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=s1401156</link>
    <topic>කාන්තා ක්‍රිකට් පිල අද ඉන්දියාවට යයි</topic>
    <author>ෆවුස් මොහොමඩ්</author>
    <content>එක්දින තරග තුනකට හා විස්සයි20 තරග තුනකට සහභාගිවීමට ශ්‍රී ලංකා කාන්තා ක්‍රිකට් කණ්ඩායම අද (15) ඉන්දියාව බලා පිටත්ව යයි. ශෂිකලා සිරිවර්ධනගේ නායකත්වයෙන් යුතු ශ්‍රී ලංකා කණ්ඩායම සහ ඉන්දියාව අතර එක්දින තරගාවලිය ලබන 19වැනිදා ආරම්භ වන අතර විස්සයි20 තරගාවලිය 25වැනිදා ඇරැඹේ.මේ වසරේ මාර්තු මාසයේ පැවැත්වීමට නියමිත විස්සයි20 කාන්තා ලෝක කුසලාන තරගාවලියට පෙර ශ්‍රී ලංකා පිල මුහුණදෙන අවසන් තරග සංචාරය වන බැවින් තරගාවලිය සාර්ථකව නිමා කිරීම එකම අරමුණ බව නායිකා ශෂිකලා සිරිවර්ධන 'දිනමිණ'ට පැවැසුවාය.'මේ සංචාරයට සහභාගි වෙන්නේ ‍දක්ෂ ක්‍රීඩිකාවන්ගෙන් සමන්විත සමබර කණ්ඩායමක්. පසුගිය වස‍රේ ලෝක කුසලාන තරගාවලියේ දී අපි පළමු වරට ඉන්දියාව පරාජයට පත්කළා. එනිසා මේ තරගාවලිය අපිට විශාල අභියෝගයක් වේවි. නමුත් ඒ අභියෝගය ජය ගනිමින් සංචාරය සාර්ථකව නිමා කිරීම අපේ බලාපො‍රොත්තුවයි.' ඇය කීවාය.මෑතකදි ක්‍රීඩාවෙන් සමුගත් ප්‍රවීණ ක්‍රීඩිකාවන් වන සඳමාලී දොලවත්තගේ හා චමනී සෙනෙවිරත්නගේ සහය මෙවර සංචාරයේදී නොලැබෙන බැවින් අත්දැකීම් බහුල ක්‍රීඩිකාව ලෙස ශෂිකලාට වැඩි කාර්ය භාරයක් සිදු කළ යුතුව ඇත. එහෙත් සිය කණ්ඩායමේ සෙසු ක්‍රීඩිකාවන් පිළිබඳ පූර්ණ විශ්වාසයකින් යුතුව පසුවන ශෂිකලා කියා සිටියේ මෙවර සංචාරයේ දී ප්‍රවීන හා නවක ක්‍රීඩිකාවන් එක ලෙස සාර්ථකව දස්කම් දක්වනු ඇතැයි බලාපොරොත්තු වන බවය.'අත්දැකීම් බහුල හිටපු ‍ජ්‍යෙෂ්ඨ ක්‍රීඩිකාවන්ගේ අඩුව දැනෙනවා. නමුත් විස්සයි20 ලෝක කුසලාන තරගාවලියට එක්වීමට ‍මේ සංචාරය යොවුන් ක්‍රීඩිකාවන්ට විශාල අත්දැකීමක් වේවි. ඒ වගේම ඔවුන් සාර්ථකව දස්කම් දක්වනු ඇතැයි මම බලාපොරොත්තු වෙනවා. ඒ වගේම පෞද්ගලිකව මම මගේ දස්කම් පවත්වාගත යුතුයි.තුන් ඉරියව් ක්‍රීඩිකාවක් ලෙස මම නිතරම කල්පනා කරන්නේ උපරිම දායකත්වය කණ්ඩායමට ලබාදීමටයි. ' ශෂිකලා පැවැසුවාය.ක්‍රීඩිකාවන් 14 දෙනකුගෙන් සමන්විත මේ කණ්ඩායමට ගුවන් හමුදාව නියෝජනය කරන කඩුලු රකින ක්‍රීඩිකා අනුෂ්කා සංජීවනී පළමුවරට එක්වී සිටියි.ශ්‍රී ලංකා කාන්තා ක්‍රිකට් පිලශෂිකලා සිරිවර්ධන (නායිකා), චමරි අතපත්තු (උපනායිකා), ඊෂානී ලොකුසූරිය, දීපිකා රසාංගිකා, දිලානී ම‍නෝදරා, චමරි පොල්ගම්පොළ, ය‍සෝධා මෙන්ඩිස්, අනුෂ්කා සංජීවනී, මධුරි සමුද්‍රිකා, චන්දිමා ගුණරත්න, උදේශීකා ප්‍රබෝධනී, ශ්‍රීපාලී වීරක්කොඩි, ලසන්ති මධුශානී, ඕෂධී රණසිංහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=s1401157</link>
    <topic>සමස්ත ලංකා විවෘත මේස පන්දුශූරයා රොහාන් : ශූරිය එරන්දි</topic>
    <author/>
    <content>නාවික හමුදාවේ දිනේෂ් දේශප්‍රිය තරග වට 4-1කින් පරාජය කරමින් සභාපති කුසලාන සඳහා වන ශ්‍රේණිගත කිරීමේ විවෘත මේසපන්දු තරගාවලියේ පිරිමි කේවල ශුරතාව දිනා ගැනීමට ගුවන් හමුදාවේ රොහාන් සිරිසේන සමත්විය.කාන්තා කේවල තරග ඉසව්වේ ශූරතාව හිමිවූයේ තරග වට 3-0කින් ගුවන් හමුදාවේ ඉෂාරා මධුරංගි පරාජය කළ අම්බලන්ගොඩ ධර්මාශෝක විද්‍යාලයේ එරන්දි වරුසවිතානටය.ජාතික මේසපන්දු සංගමයේ මෙහෙයවීමෙන් පසුගියදා ගල්කිස්ස සාන්ත තෝමස් විදුහල් ක්‍රීඩා සංකීර්ණයේ පැවැති මේ තරගාවලියේ පිරිමි විවෘත යුගල තරගයේ ජය හිමිවූයේ රොහාන් සිරිසේන හා ගුවන් හමුදාවේ මිලින්ද ලක්ෂිත තරග වට 3-0කින් පරාජය කළ මාස් ඉන්ටිමේට්ස් ආයතනයේ බී.එන්.බී.ජයසිංහ හා විද්‍යාර්ථ විදුහලේ උදය රණසිංහටය.ධර්මාශෝක විද්‍යාලයේ එරන්දි වරුසවිතාන හා තෙදිනි තුෂාරා තරග වට 3-2කින් පරාජය කළ ගුවන් හමුදාවේ ඉෂාරා මධුරංගි හා චවින්ද්‍යා ද සිල්වා කාන්තා විවෘත යුගල ශූරතාව දිනා ගැනීමට සමත්වූහ. තරගාවලියේ මිශ්‍ර යුගල ශූරතාව අත්කර ගැනීමට රොහාන් සිරිසේන හා ඉෂාරා මධුරංගි සමත්වූහ. තරගාවලියේ ජය සංකේත හා ත්‍යාග ප්‍රදානය මේසපන්දු සංගමයේ උපසභාපති පාර්ලිමේන්තු මන්ත්‍රී කනක හේරත් මහතාගේ ප්‍රධානත්වයෙන් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=s1401158</link>
    <topic>ශ්‍රී ලංකා පිලට අලුත් මුහුණු තුනක්</topic>
    <author>නිරෝෂාන් ප්‍රියංකර</author>
    <content>එක්සත් අරාබි එමීර් රාජ්‍යයේ දී ලබන මස පැවැත්වෙන අවුරුදු 19න් පහළ ලෝක කුසලාන ක්‍රිකට් තරගාවලිය සඳහා නම් කළ ශ්‍රී ලංකා කණ්ඩායමට නවක ක්‍රීඩකයන් තිදෙනකු ඇතුළත්ව සිටිති. රාජකීය විදුහලේ හෂේන් රාමනායක, මාතර සාන්ත තෝමස් විදුහලේ හෂාන් විමර්ශන සහ මාතර රාහුල විදුහලේ හර්ෂ රාජපක්ෂ ශ්‍රී ලංකා යොවුන් පිලට එක්වූ නවක ක්‍රිඩකයන් වෙති.ක්‍රීඩකයන් 15දෙනකුගෙන් සමන්විත ශ්‍රී ලංකා පිලේ නායකත්වය වේල්ස් කුමර විදුහලේ කුසල් මෙන්ඩිස්ට යළි හිමිවී තිබේ. කණ්ඩායමේ උපනායකයා ලෙස සාන්ත ජෝශප් විදුහලේ සදීර සමරවික්‍රම නම් කර ඇත.මෙවර ශ්‍රී ලංකා යොවුන් ක්‍රිකට් පිලේ කැපී පෙනෙන වෙනස්කම වන්නේ ආසියානු කුසලාන තරගාවලියට එක්වූ රාජකීය විදුහලේ චාමික කරුණාරත්න, ආනන්ද විදුහලේ සහන් ආරච්චිගේ සහ ගුරුකුල විදුහලේ රොෂාන් අනුරුද්ධ කණ්ඩායමට එක් නොවීමය.ශ්‍රී ලංකා යොවුන් පිලකුසල් මෙන්ඩිස් (නායක – වේල්ස් කුමර ), සදීර සමරවික්‍රම (උපනායක – සාන්ත ජෝශප්), විනෝද් භානුක (මලියදේව), හෂාන් දුමිඳු (ගුරුකුල), කවිඳු කුලසේකර (තර්ස්ටන්), ප්‍රියමල් පෙරේරා (සාන්ත ජෝශප්), තිලක්ෂ මල්ෂාන් සුමනසිරි (සා.තෝමස් ගල්කිස්ස), හෂේන් රාමනායක (රාජකීය), බිනුර ප්‍රනාන්දු (ඩී.එස්.), අනුක් ප්‍රනාන්දු (සාන්ත සෙබස්තියන්), හෂාන් විමර්ශන( සා.තෝමස් මාතර), ඒ.කේ.ටිරෝන් (රිච්මන්ඩ්), ලක්ෂාන් ජයසිංහ (ත්‍රිත්ව), රමේෂ් මෙන්ඩිස් (ධර්මාශෝක), හර්ෂ රාජපක්ෂ (රාහුල).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=f1401151</link>
    <topic>මේ තරම් වැඩ කළ ආණ්ඩුවක්තවත් නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන සමාජ දේශපාලන වාතාවරණය, පළාත් සභා විසිරවීමෙන් පසු ගොඩනැඟී ඇති දේශපාලන පසුබිම කෙසේ ද හා තවත් කාලීන කරුණු පිළිබඳව නියෝජ්‍ය ඇමැති නන්දිමිත්‍ර ඒකනායක මහතා සමඟ කළ සාකච්ඡාවකි මේ.* බස්නාහිර හා දකුණු පළාත් සභා පසුගියදා විසුරුවා හැරියා, මෙතරම් කඩිමුඩියේ පළාත් සභා විසිර වීමට හේතු වූ කරුණු පැහැදිලි කළ හැකි ද?මෙය කඩිමුඩියේ ගත් තීරණයක් නොවෙයි. පළාත් සභා දෙකෙහි නිල කාලය අවසන් වීමට තිබුණේ මාස කිහිපයක් පමණයි. මේ මාස කිහිපය ඉතිරිව තිබියදී මහ ඇමැතිවරුන්ගේ ඉල්ලීම පරිදි පළාත් සභාව විසුරුවා හැරීම සාමාන්‍ය දෙයක් විදිහට හදුන්වාදීමට පුළුවන්. මාර්තු මාසය පමණ වන විට මේ පළාත් සභා මැතිවරණය පැවැත්වීමට නියමිතයි.මේ මැතිවරණ දෙක රටේ ජනතා මතය කුමක් දැයි උරගා බැලීමට ලැබුණ හොඳම අවස්ථාවක් විදිහට හඳුන්වන්න පුළුවන්. ඒ වගේම මෙරටට එල්ල වන අන්තර්ජාතික පීඩනය මෙල්ල කිරීමට මෙන්ම රටේ බහුතර ජනතාව ආණ්ඩුව සමඟ සිටින බව තහවුරු කිරීමට ලැබුණ අවස්ථාවක් විදිහට මේ පළාත් සභා මැතිවරණය හඳුන්වන්න පුළුවන්. ඒ නිසා මෙය දේශපාලන ක්‍ෂේත්‍රයේ වැදගත් මැතිවරණයක් විදිහටත් හඳුන්වන්න පුළුවන්.* මේ මැතිවරණ ජයග්‍රහණය කිරීමට ආණ්ඩුවට ඇති ශක්තිය හා සැලැසුම් පිළිබඳව පැහැදිලි කළ හැකිද?ආණ්ඩුවට මේ මැතිවරණ ජයග්‍රහණය කිරීම එතරම් අපහසු දෙයක් නොවෙයි. 1993 දී අපගේ ජයග්‍රාහී රැල්ල ආරම්භ වුණෙත් බස්නාහිර හා දකුණු පළාත් සභාවෙන්. මෙවරත් අපට ඒ ජයග්‍රාහී රැල්ල ආරක්‍ෂා කර ගැනීමට පුළුවන්කම හා ශක්තිය ආරක්‍ෂා වෙලා තිබෙනවා.බස්නාහිර පළාතට විශාල දියුණුවක් මේ කාලය තුළ ආණ්ඩුව මඟින් සිදුකළා. අධිවේගී මාර්ග පමණක් නොවෙයි පාලකයන්ගේ අවධානයට එතෙක් යොමු නොවී තිබූ ප්‍රදේශ සංවර්ධනය කිරීමටත් මාර්ග සංවර්ධනය කිරීමටත් කර්මාන්ත පුරවර ආරම්භ කිරීමටත් මේ ආණ්ඩුව විශාල වැඩ ප්‍රමාණයක් ඉටු කළා. මේ හැමදෙයක්ම ඡන්දය දීමට පෙර ජනතාව සලකා බලනවා. බස්නාහිර පමණක් නොවෙයි දකුණේදීත් මේ ආණ්ඩුව ප්‍රබල කාර්ය භාරයක් ඉටුකර තිබෙනවා, ඒ නිසා අමුතුවෙන් සැලැසුම් කිරීමට සූදානම්වීමට දෙයක් නැහැ. අපට මේ මැතිවරණ දෙකම විශිෂ්ට ලෙස ජයග්‍රහණය කිරීමට පුළුවන්.ජනාධිපතිතුමා ගේ විධායක බලය හා පාර්ලිමේන්තුවේ 2/3 බහුතර බලයක් තිබියදී වැරැදීමකින් හෝ විපක්‍ෂයට ගියා යැයි අනුමාන කරමු. එහෙත් ඒකෙන් වැඩක් වෙන්නේ නැහැ. ජනතාවට සේවයක් ඉටු කළ හැකි තැනක් බවට පළාත් සභාව පත් කළ යුතුනම් මූලිකවම සිදුවිය යුතු දේ වන්නේ ආණ්ඩු බලය ඇති පාර්ශවයටම පාලන බලය ලබාදීමයි. එමඟින් පමණයි පළාත් සභාවේ කාර්යභාරය නිසි විදිහට ඉෂ්ට කළ හැකි තත්ත්වයක් ඇති කළ හැක්කේ. මේ පළාත්වල බුද්ධිමත් ජනතාව මේ සියලු කාරණා දෙස බලන්නේ බුද්්ධිමත්වයි. ඒ අනුව තමයි ඔවුන් තම තීන්දු තීරණ ගන්නේ.* අත්‍යවශ්‍ය භාණ්ඩ මිල ඉහළ යාම ආර්ථික දුෂ්කරතා ආදිය ආණ්ඩුවේ ජයග්‍රහණයට බාධාවක් නොවෙයි ද?එවැනි තත්ත්වයක් මඟින් ජනතාව මුළාකිරීමට අද පුළුවන්කමක් නැහැ. 1977 දීත් එජාපය ඔවැනි විදිහේ කුමන්ත්‍රණකාරී වැඩපිළිවෙළක් හා ප්‍රචාරයක් කරගෙන ගියා. ඉලංගරත්න මහතාට ස්විස් බැංකුවල ගිණුම් තිබෙනවා යැයි කීවා. අත්‍යවශ්‍ය භාණ්ඩ සැඟෙව්වා. මේ හැම දෙයක්ම ආණ්ඩුව පිට යැවීමට එදා එජාපය කටයුතු කළා.ඒත් අද මේ කුමන්ත්‍රණවලින් ජනතාව මුළාකිරීමට තබා ඒ ගැන අවධානය හෝ යොමු කරවීමට බැරිවෙලා තිබෙනවා. ජනතාව දන්නවා මේ ආණ්ඩුව සැලසුම් සහගතව රට දියුණුව වෙත යොමු කරමින් තිබෙනවා කියලා.අද ජනතාව ඉතාමත්ම බුද්ධිමත්වයි කටයුතු කරන්නේ, බුද්ධිමත්වයි තීන්දු තීරණ ගන්නේ. ඒ නිසා අද ජනතාව මුළාකිරීමට එජාපයට හෝ වෙනත් විපක්‍ෂයේ දේශපාලන පක්‍ෂයකට පුළුවන් වෙන්නේ නැහැ.* අත්‍යවශ්‍ය භාණ්ඩ මිල ඉහළ යාම නැතිනම් උද්ධමනය පාලනය කිරීමට ආණ්ඩුවට බැරිවී ඇතැයි චෝදනා එල්ල වෙනවා. මේ ගැන ඔබේ අදහස පැහැදිලි කළ හැකි ද?එජාපය 1977 දීත් කතා කළේ අත්‍යවශ්‍ය භාණ්ඩ මිල ඉහළ යාම නැතිනම් උද්ධමනය ගැන. ඒ වගේම 2001 දීත් කතා කළෙත් මේ ගැනමයි. ඒත් මේ කිසිදු ආණ්ඩුවකට බැරි වුණා බඩු මිල ඉහළ යන එක පාලනය කරන්න. ඒ නිසා මේ සටන් පාඨය හුදු සටන් පාඨයක්ම පමණයි. එයින් එහා ගිය දෙයක් මෙතැන නැහැ. කුමන දේශපාලන පක්‍ෂයක් බලයට ආවත් බඩු මිල ඉහළ යන එක පාලනය කරන්න බැහැ.ඒත් මිල ඉහළ යාම පාලනය කිරීමට පුළුවන්. ඒ වගේම ආදායම් තත්ත්වය ඉහළ දැමීම තමයි කළ හැකි හොඳම දේ වන්නේ.* මේ ආදායම් වැඩිවීම සිදුකිරීමට හා නිෂ්පාදන කාර්ය ඉහළ නැංවීමට මොන විදිහේ ක්‍රියාමාර්ගයකට එළැඹීමට ද පුළුවන්කම තිබෙන්නේ?දේශීය ආර්ථිකය ශක්තිමත් කිරීමත් දේශීය දේ පිළිබඳව වූ උනන්දුව ඉහළ නැංවීම මගිනුත් පමණයි මේ තත්ත්වය ඇති කිරීමට පුළුවන්කම ලැබෙන්නේ. ඒ වගේම ගෙවතු වගා ක්‍රම වැඩපිළිවෙළ ද දැන් ක්‍රියාත්මක වෙමින් තිබෙනවා. දිවි නැඟුම වැඩපිළිවෙළ මේ වනවිට සාර්ථකව ඉදිරියට ගමන් කරමින් තිබෙනවා. ජනතාවද උනන්දුවෙන් මෙයට සම්බන්ධ වෙලා සිටිනවා.ඒ නිසා ගෙවතු වගා වැනි සුළු පරිමාණ කාර්යයන්ගෙන් වුවත් සමස්තයක් විදිහට විශාල කාර්ය ප්‍රමාණයක් ඉෂ්ට කර ගැනීමට හැකියාව තිබෙනවා. අද ඒ කාර්යභාරය තමයි මේ ඉෂ්ට වෙමින් තිබෙන්නේ.රටක් ගොඩනැඟීමේ දී සියලු පාර්ශවයන්ට විශාල වගකීම් තිබෙනවා. ජනතාව විදිහට ගත්තත් ඇති වගකීම ප්‍රබලයි. ඒ නිසා ජනතාවගේ යුතුකමක් තිබෙනවා තමන් සතු වගකීම් ප්‍රමාණය ඉෂ්ට කිරීමට.* එක්සත් ජාතික පක්‍ෂය තුළ ව්‍යුහාත්මක වෙනස්කම් සිදුවෙමින් තිබෙනවා. නායකත්ව මණ්ඩලයක් පත් කිරීමත් එම මණ්ඩලයේ සභාපතිවරයා විදිහට කරු ජයසූරිය මහතා පත්කිරීමත් විශේෂයි. මේ ගැන අත්දැකීම් බහුල දේශපාලනඥයකු විදිහට ඔබේ මතය පැහැදිලි කළ හැකි ද?ව්‍යුහාත්මක වෙනස්කම් නොවෙයි පාක්‍ෂිකයා ඉල්ලා සිටියේ. ඔවුන් ඉල්ලා සිටියේ සමස්ත වෙනසක්. ඒත් එජාප නායකයා සිදු කළේ පැලැස්තර විසැඳුම් මාර්ගයෙන් ප්‍රශ්න යටපත් කිරීමට උත්සාහ කිරීම පමණයි. එජාපයේ ප්‍රතිපත්තිමය වෙනසක් ද විය යුතුයි. එහෙම සිදුවන බවක් නම් පෙනෙන්නට නැහැ. නායකත්ව මණ්ඩලයක් පත් කිරීම වුණත් එහෙමයි. මේ සියල්ල තේරුමක් නැති දේවල්. මේ වැඩවලින් එජාපය ගොඩනඟන්න පුළුවන් කියලා හිතෙනවා නම් ඒක මුළාවක් පමණයි.අනෙක අද එක්සත් ජාතික පක්‍ෂයට දේශපාලන පක්‍ෂයක් විදියට සටන් පාඨයක් ඉතිරිවෙලා නැහැ. ඉස්සර නම් කියන්න තිබුණා ලයිට් දියව් කියලා, නැතිනම් මාර්ග හදව් කියලා, සාමය උදාකරන්න කියලා, ඒත් මේ කිසිම සටන් පාඨයක් අද වලංගු වෙන්නේ නැහැ. මේ ආණ්ඩුව සියලු දේවල් ඉටුකරලා තිබෙන්නේ. නැතිනම් ඉටු කරමින් තිබෙන්නේ. මේ ආණ්ඩුව තරම් ජනතාවට යුතුකම් ඉටු කළ වගකීම් කරට ගත් ආණ්ඩුවක් තවත් නැහැ. මෑත කාලයේ දී විශාලම සංවර්ධන කාර්ය වෙත උරදී තිබෙන්නේ මේ ආණ්ඩුව යැයි කීමේ කිසිදු අසත්‍යයක් නැහැ.ඒ තරම්ම මහජන සේවයක් මේ ආණ්ඩුව විසින් ඉෂ්ට කර තිබෙනවා.ඇතැම් විට සමහරු කියන්න පුළුවන් දූෂණ වගේ දේවල් වුණා කියලා. ඒත් ඒ දේට ආණ්ඩුවේ සම්බන්ධයක් නැහැ. සමහර විට නිලධාරියෙක් අතින් මෙහෙම වරදක් වෙන්න පුළුවන්. ඒත් ඒකට ආණ්ඩුවේ සමස්ත වැඩපිළිවෙළම සම්බන්ධ කරනවා නම් ඒක ද්වේෂයෙන් කරන චෝදනාවක් විතරයි.* පසුගිය කාලයේ දී විශ්වවිද්‍යාල පද්ධතිය තුළ ආරවුල් තත්ත්වයකුයි තිබුණේ්. අද වෙද්දි ඒ තත්ත්වය කළමනාකරණය කර ගැනීමට පුළුවන්කම ලැබී තිබෙනවා ද?විශ්වවිද්‍යාල ශිෂ්‍යන්ට දොස් කීමෙන් ඵලක් නැහැ. ඔවුන්ගෙන් බහුතරය දක්‍ෂ හා ගුණ යහපත් අය. ඒත් මේ අයව නොමඟ යැවීමට ඇතැම් දේශපාලන පක්‍ෂ උත්සාහ කරනවා. එවැනි රැවටිලිකාර පිරිස්වල දේශපාලන ඉගැන්වීම්වලට රැවටීම නිසයි මෙවැනි ආරවුල් සහගත තත්ත්වයන් ඇති වෙන්නේ. ඒත් අද බුද්ධිමත් ශිෂ්‍ය ශිෂ්‍යාවන් මේ තත්ත්වය හොඳින් තේරුම් ගෙන සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=f1401152</link>
    <topic/>
    <author>සටහන ආර්.ඩබ්.සී.රත්නායක</author>
    <content>අග්ග මහා පණ්ඩිත, ආචාර්ය වල්පොල පියනන්ද නාහිමියන්ගේ ස්වයං කථිත ජීවන චරිතය ‘පියමඟ’ නමින් ග්‍රන්ථයක් ලෙස සම්පාදනය කර ඇත. මේ හිමියන්ගේ චරිත කතාව මගින් පාඨකයන්ට ලබාගත හැකි ජීවන අත්දැකීම් මොනවාද? මේ චරිතාපදානයේ දකින විශේෂත්වය කුමක්ද? මෙහි අන්තර්ගතය කෙබඳුද? මේ කෘතිය රචනා වූයේ කෙසේද? ආදී කරුණු පිළිබඳ කෘතියේ කතුවරයා වන ආචාර්ය මේල්පිටියේ විමලකිත්ති හිමියන් සමඟ කළ කතාබහකි මේ.* චරිත කතාවක් කියන්නෙ?මහා පුරුෂයකුගේ ජීවන අත්දැකීම්, සහෘදයන් අතරේ බෙදාගැනීමක් විදිහට ‘චරිත කතාව‘ කියන දෙය අපට පැහැදිලි කර ගන්න පුළුවන්. මේ වගේ කෘතියක් පාඨකයාගේ මනෝභාවයට දෙඅංශයකින් බලපෑම් කරනවා. මෙවැනි කෘති, සාහිත්‍ය ප්‍රබන්ධයක් විදිහට එක් අතකින් රසාස්වාදනය ලබා දෙනවා.අනෙක් අතින්, කථා නායකයා, සමාජ සංසිද්ධි තුළ තම මනෝභාවයන් විසුරුවමින් ගැටෙන අයුරු විශ්ලේෂණයක යෙදෙනවා.අපි හෙළ සාහිත්‍ය පිළිබඳ කතා කළොත්, හෙළ සාහිත්‍ය ඔපවත් කරන උත්තම චරිතය විදිහට, චරිත කතාව විදිහට බුද්ධ චරිතය හඳුන්වා දෙන්න පුළුවන්.අමාවතුර, බුත්සරණ, සද්ධර්ම රත්නාවලිය වැනි කෘති මගින්, සාහිත්‍ය රසවින්දනය වගේ ම බුද්ධාලම්භන ප්‍රීතිය ඉස්මතු කරවනවා. බුදුරජාණන් වහන්සේගේ අතීත කතා වස්තුව වන පන්සිය පනස් ජාතකයේදී, බෝසතුන් වීරයකුගේ ලක්ෂණ ඉස්මතු කරමින් ජන ජීවිතයට වැදගත් වන ස්ථානෝචිත ප්‍රඥාව, ඉවසීම, නායකත්වය වගේ ගුණාංග එක්කාසු කරගන්නවා. මේ නිසා චරිත කතාවක් කියන්නේ සිවිශේෂී වූවක්.* ඔබ වහන්සේ විසින් සංස්කරණය කරන ලද ‘පියමඟ’ කෘතිය පිළිබඳ හැඳින්වීමක් කළොත්?පියමඟ කියන්නෙ චරිත කතාවක්. දැනට අමෙරිකාවේ ලොස් ඇන්ජලීස් නුවර ධර්ම විජය බෞද්ධ විහාරාධිපති, අමෙරිකා එක්සත් ජනපදයේ ප්‍රධාන සංඝනායක, ජනාධිපති උපදේශක, අග්ග මහා පණ්ඩිත ආචාර්ය වල්පොල පියනන්ද නායක ස්වාමීන් වහන්සේගේ සැත්තෑ වසක ජීවන චරිතය තේමාව කරගෙන මේ කෘතිය සම්පාදනය කෙරුණා. මෙය ස්වයංකථිත චරිතාපදානයක්.මේ චරිත කතාව, විවිධ අත්දැකීම් ඔස්සේ, ඉවසීමෙන් අභියෝග ජය ගෙන තම අරමුණු කරා ළඟාවෙන අසාමාන්‍ය බුද්ධ පුත්‍රයකු පිළිබඳ ලියැවුණු කෘතියක් ලෙස හඳුන්වා දෙන්න පුළුවන්. සංසාර පුරුද්දක් විදිහට භික්ෂුවක් බවට පත්වෙලා, කාලීන ගැටලු උපේක්ෂාවෙන් යුතුව විඳ දරා ගනිමින් උන් වහන්සේ කටයුතු කරන ආකාරය අතිශයින්ම ප්‍රශංසනීයයි. එක් කාලෙකදි භාරතයටත්, ඉන් පසුව අමෙරිකා එක්සත් ජනපදයටත් ථෙරවාදී භික්ෂු සම්ප්‍රදාය හඳුන්වා දී, දහම් බෙරය වැයීමට උරදුන් ආධ්‍යාත්මික චරිතයක් විදිහටත් අග්ග මහා පණ්ඩිත ආචාර්ය වල්පොල පියනන්ද නායක හිමියන්ගේ සත්‍ය වූ කතා වස්තුව අපට හඳුන්වා දෙන්න පුළුවන්.* මෙවන් වූ චරිත කතා මගින් පාඨකයාට සැලසෙන සේවය පිළිබඳ හැඳින්වීමක් කළොත්?නූතන යුග පුරුෂයන්ගේ අපදාන, චරිත කතා මගින් පාඨකයා රසාස්වාදනයක යෙදෙන අතර ම, ඒ මගින් තමාගේ ජීවිතයට එය අත්වැලක් කර ගන්නවා. වල්පොල පියනන්ද හිමියන්ගේ ජීවන කතාන්දරය වුණත්, මේ කෘතිය මගින් සැම දෙනාට ම පාඩම් කියා දෙනවා.ජීවන චරිතයකට අන්තර්ගත වන්නේ, කිසියම් පුද්ගලයකුගේ පෞද්ගලික තොරතුරුයි. ඇතැම් අයගේ ජීවන තොරතුරු දැන ගැනීමට බොහෝ  දෙනා කැමැත්තක් දක්වන්නේ නෑ.ඒ, ඔහුට ම පෞද්ගලික වූ තොරතුරු දැන ගැනීමෙන්, ජීවිතය පිළිබඳ පුළුල් අරුතක් ගම්‍යමාන නොවන නිසා සහ සමාජයීය වශයෙන් ඔහුගේ චරිතයෙන් ගතයුතු හරයක් නොමැති නිසයි. එහෙත් පෞද්ගලික අත්දැකීම් පොදු අත්දැකීම් වශයෙන් පිළිගත හැකි අවස්ථා ශ්‍රේෂ්ඨ චරිත තුළ දකින්න ලැබෙනවා. ජවහල්ලාල් නේරු ශ්‍රීමතාණන් සිය දියණියට ලියූ ලිපි පෞද්ගලික වශයෙන් සැලකුණත්, ඔවුනගේ චරිතවල පෞද්ගලිකත්වය අභිභවා ගිය පොදු ලක්ෂණ කැපී පෙනෙනවා.ඒ නිසා ඔවුන්ගේ ලිපි පොදු වස්තු වශයෙන් පිළි ගැනීමට මැළිවන අය විරලයි. නායකයන්ගේ, වීරයන්ගේ, සාන්තුවරයන්ගේ චරිත හා සම්බන්ධ තොරතුරු පොදු වශයෙන් සලකන්නේ, එහි පුද්ගල සුබ සිද්ධියට හා සමාජයේ යහ පැවැත්මට ඉවහල් වන කරුණු අනල්පව ගැබ් වී තිබෙන නිසයි. පියමඟ චරිතාපදානයත් එවැන්නක්.* ආචාර්ය වල්පොල පියනන්ද හිමියන්ගේ චරිතාපදානයේ ඔබ වහන්සේ දකින විශේෂත්වය මොකක්ද?අසාධාරණය පිටු දැකීම, සාධාරණත්වය ඉදිරියේ ඍජුව නැගී සිටීම, අවංක හා ප්‍රගතිශීලී අදහස්වලින් පරිපූර්ණ වීම, ඕනෑම අභියෝගයක් ඉදිරියේ පසුබට නොවී, චිත්ත ධෛර්යයෙන් යුතුව කටයුතු කිරීමට අත්‍යවශ්‍ය ආත්මාභිමානය හා ප්‍රිය මනාප සුහදශීලී බව යනාදී ලක්ෂණ ආචාර්ය වල්පොල පියනන්ද හිමියන්ගේ චරිතය තුළින් පැහැදිලිව දකින්න පුළුවන්. මෙවන් වූ සුවිශේෂී ගති ලක්ෂණවලින් පිරිපුන් මේ යතිවරයාණන්ගේ ශ්‍රේෂ්ඨ චරිතය මගින් අපට බොහෝ පාඩම් කියා දෙනවා. උන්වහන්සේගේ අත්දැකීම්, ගිහි - පැවිදි දෙපාර්ශ්වයටම බොහෝ ආදර්ශ සපයනවා.විශේෂයෙන් ම, ධර්මදූත සේවාවේ නියුක්තව සිටින භික්ෂූන් වහන්සේලාට ආචාර්ය වල්පොල පියනන්ද හිමියන් ලබාදෙන අත්දැකීම් සම්භාරය අප්‍රමාණයි. උන්වහන්සේ සතු දශක ගණනක් පවතින ස්මරණ ශක්තිය පුදුම එළවන සුලුයි. ආචාර්ය වල්පොල පියනන්ද හිමියන්ගේ අත්දැකීම් විවිධ ක්ෂේත්‍ර ඔස්සේ දිගහැරී තිබෙනවා. උන් වහන්සේගේ ජීවන කතන්දරය වන මෙය, සැමට ම පාඩම් පෙළක් සපයා දෙන්නක් විදිහට සඳහන් කරන්න පුළුවන්.මෙවන් වූ හිමි නමකගේ ශ්‍රේෂ්ඨ චරිතය තුළින් අපට ආදර්ශ සපයනවා. එවන් වූ හිමි නමකගේ ජීවන චරිතය පිළිබඳ කෘතියක් ලිවීමට ලැබීමත් මහත් ම වූ භාග්‍යයක්.මේ හිමියන් තම ස්ථිර අධිෂ්ඨානයෙන් යුතුව ස්ව කැමැත්තෙන් ම පැවිදි දිවියට ඇතුළු වූ හිමි නමක්. ශාසන ගතවීමෙන් පසුව උන්වහන්සේට විඳින්න වුණ අනේක විධ බාධක අප්‍රමාණයි. ඒවා මැඩ පවත්වාගෙන ඉදිරියටම ගමන් කළේ ඒ අධිෂ්ඨානය නිසයි.උන්වහන්සේ ම පවසන ආකාරයට, භික්ෂුවක් වශයෙන් අධ්‍යාපනය ලබන කාලය තුළ අවශ්‍ය ආහාර පාන, සිවුරු පිරිකර, පොත්පත් ආදිය ලබා දීමට කිසිවකුත් ඉදිරිපත්වෙලා නෑ. තිබුණු එක ම සිවුර සවසට සෝදලා, ඊට පසු දින එයම පොරවාගෙන යාමට උන් වහන්සේට සිදු වුණා. අධ්‍යාපනය ලබනා කාලයේදී, දවල් දානය නොලැබුණු දිනවල වතුර ටිකක් පමණක් බීලා, කුසගින්න නිවාගත් වාර අනන්තයි අප්‍රමාණයි. බස් වියදමවත් නොතිබුණු නිසා, තමා වැඩ සිටි වැල්ලම්පිටියේ සිට අතුරු පාරවල් ඔස්සේ පෑලියගොඩ විද්‍යාලංකාර පිරිවෙනට පයින්ම වැඩම කර තිබෙනවා.ශිෂ්‍යාධාර මුදලවත් තමන් වහන්සේට හරිහැටි ලැබී නෑ.ආචාර්ය වල්පොල පියනන්ද හිමියන් ශ්‍රී ලංකාවේ ගතකළ කාලයේදී ගෙවූ දුෂ්කර දිවියෙන් බිඳක් මා ඉහත සඳහන් කළේ, පුද්ගලයකුගේ අරමුණ ඉටුකර ගැනීමේදී, කුමන දුෂ්කරතා සහ අභියෝග ඉදිරිපත් වූවත්, එයින් අකම්පිතව, ඍජුව ගමන් කළහොත්, අපේක්ෂිත අරමුණු ඉටුවන බව ප්‍රකාශ කිරීමටයි. අද උන්වහන්සේගේ කීර්තිය ලොව පුරා වැජඹෙන්නේ, ඒ අති විශිෂ්ට චරිත ලක්ෂණ නිසයි. වෙනත් පැවිදි නමක් එවැනි අනුවේදනීය සිදුවීම්වලට ගොදුරු වූයේ නම්, අද ඔහු ජීවත් වන්නේ කාමසුඛල්ලිකානුයෝගයෙහි එරුණු ගිහියකු විදිහටයි.* මේ කෘතියේ අන්තර්ගතය පිළිබඳ කතා කළොත්?මේ කෘතියේදී පියනන්ද හිමියන්ගේ ධර්ම දූත සේවයට ප්‍රධාන තැනක් හිමි වෙනවා. අමෙරිකාවේ කාන්තා විමුක්තිය, ජාතික ගැටලුව පිළිබඳ මගේ දැක්ම, මගේ දේශපාලනය, ළමා පරපුරට පන්සලෙන් තැනක් ආදී පරිච්ඡේදවල එන කරුණු භික්ෂූන් වහන්සේලාගේ වගේ ම, දේශපාලනඥයන්ගේ ද විශේෂ අවධානයට යොමුවිය යුතුයි. මීට අමතරව උන්වහන්සේගේ උත්පත්තියේ සිට, ශාසනික මෙහෙවර, වත්මන් කාලය දක්වාම තොරතුරු මෙහි අන්තර්ගත කර තිබෙනවා. මාතෘකා 38ක් ඇසුරු කර ගනිමින් උන්වහන්සේගේ ස්වයං කථිත ජීවන චරිතය රචනා කරනු ලැබුවා.* මේ කෘතිය රචනා වූ ආකාරය පිළිබඳ ඔබ වහන්සේට පැහැදිලි කිරීමක් කරන්න පුළුවන්ද?මගේ ශාස්ත්‍රීය සේවාවෙහි තෝතැන්න වන්නේ දකුණු කොරියාවේ සෝල් ක්වන්ජු නගරයේ මනරම් භූමි භාගයක පිහිටි ක්වන්දොක්සා පන්සලයි. මා හට මාස කිහිපයක් එක්සත් ජනපදයෙහි වැඩ වාසය කිරීමට ලැබුණා. එහි වාසය කළ කාලයේදී මෙවැන්නක් සම්පාදනය කිරීමට මා මෙහෙයවූයේ, මා උනන්දු කළේ කළබුළුළන්දේ ධම්මජෝති හිමියන්. අපේ නායක හාමුදුරුවන්ගේද එකඟතාව ඇතිව, එම විහාරවාසී බඹරවානේ කල්‍යාණවංශ හා ගජනායකගම කස්සප හිමියන්ගේ සහයෝගයෙන් සම්මුඛ සාකච්ඡා පවත්වලා, මාස කිහිපයක් ඇතුළත මේ ග්‍රන්ථය සම්පාදනය කිරීමට හැකියාව ලැබුණා.එය සතුටට කරුණක්. දැනට භාෂා කිහිපයකට උන්වහන්සේගේ අත්දැකීම් ප්‍රකාශනයට පත්ව තිබෙනවා. ඒත්, තවත් ශේෂ වූ බොහෝ වටිනා දේ මිණිකැට වගේ සැඟවී ඇතැයි මා හිතනවා. ශක්ති ප්‍රමාණයෙන් ඒවා මතුකර ගැනීමට හැකියාව ලැබුණොත්, එය අප සැමගේම භාග්‍යයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=f1401153</link>
    <topic>වැන්දබෝනා ලකුණු අතරට එයි!</topic>
    <author>රන්ජන් අමරරත්න</author>
    <content>තොම්සන් ඒ වැන්බෝනා මහතා ප්‍රකට වන්නේ පරිවර්තකයකු හැටියට ය. සාර්ථක පරිවර්තන කෘති ගණනාවක්ම ඔහු විසින් සිංහල පාඨකයාට හඳුන්වා දී තිබේ. ස්වතන්ත්‍ර නවකතාකරුවකු ලෙස තොම්සන් මහතාගේ අභිවෘද්ධියක් අප මීට පෙර දුටුවේ නැත.එහෙත් “සසර සහකරුවෝ” නම් ඔහුගේ අභිනව නවකතාව අංශ කිහිපයකින් ම ඉදිරි පිම්මක් පැන තිබේ. ඉන් ප්‍රධාන කරුණු තුනක් කෙරෙහි පාඨක අවධානය යොමු කරන්නට කැමත්තෙමු.(1) කතාකරුවා සිංහල නවකතාවේ විෂය ක්ෂේත්‍රය පුළුල් කරයි. (2) රසවත් හා ආකර්ෂණීය කතාවක් ගොතන්නට වෑයම් කරයි. (3) ස්වදේශීය චින්තනයට ආමන්ත්‍රණය කරයිසිංහල නවකතාවේ විෂය ක්ෂේත්‍රය යනුවෙන් අප අදහස් කරනුයේ එහි අන්තර්ගතය යි. කාලයක් තිස්සේ ම එය එක තැන පල්විණි. කුල‍ භේදය, පන්ති පරතරය, කාමය හා පවුල් සංස්ථාවේ ගැටුම් එහි ප්‍රධාන මාතෘකා විය. අද දවසේ දක්නට ලැබෙන නවකතාවේ පිබිදීමත් සමඟ මේ ඒකාකාරී බව වෙනස් වෙමින් පවතී. එම වෙනසට ශක්තිමත් පදනමක් තොම්සන් ඒ වැන්දබෝනා මහතා විසින් ඇති කරනු ලැබේ.අති සරල හැඳින්වීමකට ගියහොත් මේ කතාවෙන් හෙළිදරව් කරන්නේ ස්ත්‍රියකගේ හා පුරුෂයකුගේ සංසාරගත සම්බන්ධතා හා ගැළපීම් ය. මානව සම්බන්ධතා දීර්ඝ - කාලයක සිට පැවැතෙන බවත් ඊට පදනම සංසාරගත පුරුදු බවත් නවකතාකරුවාගේ එක් හෙළිදරව්වකින් කියැ වේ. එය බුදුදහමට, හින්දු දහමට මෙන් ම බටහිර අධි මානසික විද්‍යාවට ද එකඟ තර්කයකි. අපරදිග මෙන්ම පෙරදිගද මේ විෂයයන් අරභයා සිදුකළ පර්යේෂණ ගණනාවක් තිබේ.සංසාරය, පුනර්භවය, සම්මෝහ නිද්‍රාව වැනි සංකල්ප කෙරෙහි පවතින උනන්දුව වෙනදාට වැඩිය දියුණු වී තිබේ. පෙරදිග දර්ශන පිළිබඳ විශ්වාසයක් නොතැබූ බටහිර විද්‍යාඥයෝ දැන් පුනර්ජන්මවාදයක් ගැන කතා කරති. තොම්සන් ඒ වැන්දබෝනා මහතා “සසර සහකරුවෝ” නවකතාව රචනා කරන්නේ එබඳු ශක්තිමත් පසුතලයක් මත ය.නවකතා ක්ෂේත්‍රය තුළද “නැවත ඉපදීම” යන වචනයට පවා වටිනාකමක් ලැබී තිබේ. JAHNAVI BARUA ගේ “REBIRTH” නම් නවකතාව ඊට කදිම නිදසුනෙකි.2008 දී රචනා කරන ලද මේ නවකතාව පිළිබඳ සංවාදය අදටත් පවතී. එම කතාවෙන් කියැවෙන්නේ යළි ජීවිතය අලුත් කරගන්නා තරුණ කාන්තාවකගේ ජීවිතයේ ගැටුම් ගැන ය. REBIRTH කතාව පුනරුප්පත්තිය සමඟ කෙළින් ම සම්බන්ධ වන්නේ නැත. එය අධි - මානසික විද්‍යාවේ තර්ක සැලැකිල්ලට ගන්නේ ද නැත. එහෙත් පුරුෂයකුගේ හා ගැහැනියකගේ සදාදරණීය බැඳීමට මේ ජීවිතයේ භෞතික ගැළපීම් පමණක් ප්‍රමාණවත් නොවන බවක් එම කතාවෙන් කියැවේ. කාන්තාව හා ඇයගේ ස්වාමි පුරුෂයා ගෙවන ගැටුම්කාරී පවුල් ජීවිතය ඊට සාක්ෂ්‍ය සපයයි.“REBIRTH” නවකතාව පුනර්භවය නම් සංකල්පය ගැඹුරින් විශ්ලේෂණය කරනුලබන කතාවක් නොවේ. එහෙත් එම කතාවෙන් ප්‍රකට වන යථාර්ථය උදෙසා සම්මානයක් ද පිරිනමා ඇත. ඒ හැරෙන්නට එම නවකතාවේ ප්‍රබන්ධ ලක්ෂණ ද ඉතා වැදගත් ය.“සසර සහකරුවෝ” ප්‍රබන්ධයේ එන ගනේෂ්ගේ හා ඉසෙබෙලාගේ ආදරය සංසාර ගත බැඳීමකි. එය ආත්මගණනක් තිස්සේ ව්‍යාප්ත වන ආකාරය කතුවරයා විසින් අපූරුවට නිරූපණය කරනු ලැබේ. ඒ සඳහා ඔහු උපයෝගී කරගනු ලබන ක්‍රමවේදය වන්නේ මහාචාර්ය රාජා ගුණතිලක නම් මානසික වෛද්‍යවරයා ය. ඔහු මඟින් කතාව ඉදිරිපත් කෙරේ. මහාචාර්යවරයා සිය රෝගීන්ගේ සුවය පතා අනුගමනය කරනු ලබන ස්ථාපනය හෙවත් සම්මෝහ නිද්‍රාව පිළිබඳ අපූරු විස්තර ද කෘතියට ඇතුළත් ය.සිංහල නවකතාවේ අන්තර්ගතය අධ්‍යාත්මික ලෝකය වෙත ද යොමු කිරීම ඉතා වැදගත් ය. ඒ අතරින් ද පුනර්ජන්මවාදය හඳුන්වා දීම විශේෂයක් සේ සැලැකිය හැකි ය. මේ විෂය සම්බන්ධයෙන් සිංහල නවකතාකරුවන්ගේ අවධානය යෙමුවී ඇත්තේ ඉතා අඩුවෙන් ය. තොම්සන් ඒ වැන්දබෝනා මහතා ඉතිහාසය, අධි මානසික විද්‍යාව, බුදුදහම හා මානව සම්බන්ධතා පිළිබඳ ගැඹුරු වැටහීමකින් යුතුව සිය නිර්මාණ කාර්යයෙහි නිරත වෙයි. එය ඉතා වැදගත් ය. ප්‍රබන්ධ කථාවේ නිම්වළලු පුළුල් කිරීමක් ලෙස ද මේ නවකතාව හඳුන්වා දෙන්නට පුළුවන.කතා කලාව පිළිබඳ සැලැකිය යුතු ප්‍රගතියක් ද අප කතාකරුවා දක්වා තිබේ. නවකතාවක සාර්ථකත්වය උදෙසා ආකර්ෂණීය කථාන්දරයක් නැතහොත් කථා වස්තුවක් ගොඩනඟා ගත යුතු වේ. එය එක අතෙකින් හෙළිදරව්වක් විය හැකි ය. තව අතෙකින් ජීවිත විවරණයක් විය හැකි ය. තවත් අතෙකින් අමුතු කතාවක් විය හැකි ය. වැන්දබෝනා මහතා සිය කතාවෙන් අපූරු හෙළිදරව්වක් කරයි. එම හෙළිදරව්ව තර්කානුකූලව හා විෂය බද්ධව ගළපයි. ඒ හැරෙන්නට කතාව පුරාම කුතුහලය රැදෙයි. ආකර්ෂණය පවතී.මේ නවකතාව ආරම්භ වන්නේ සම්භාව්‍ය නවකතාවක ආකර්ෂණීය සමාරම්භය සිහිපත් කරමින් ය.“සැඳෑසමය සිත්කළු ය. නන් පැහැගත් වළාවන් ගුවන් තලය පුරා විහිදී ගොස්, මළහිරු රැසින් ඒවා බැබළෙන විට, සොබාදහමේ චමත්කාර දර්ශනයෙන් කෙනකු මුසපත් වේ. එහෙත් ජීවිතයේ සැඳෑසමය එසේ නොවේ. තුරුණු වියේ ආනන්දනීය සිහිවටනයන්ගෙන් පිරි, වියැකී ගිය හදවතින් ද, වාරු නැති අතපයින් හා අකර්මණ්‍ය වෙමින් පවතින ඉඳුරන්ගෙන් ද සැදුම් ලද සිරුරක හිමි කරු ලෙස දිවි ගෙවන විට දැනෙන්නේ, මහා පාළුවකි. අසරණ බවකි. පිළිකෙව් වී ඇති බවකි.”(සසර සහකරුවෝ - 11 - පිටුව)ඉතා සිත්ගන්නාසුලු රමණීය භාෂාවකින් මේ නිරූපණය වන්නේ කථකයාගේ හෙවත් මහාචාර්ය රාජා ගුණතිලකගේ ජීවිතයේ ස්වාභාව යයි. ඔහු ද පරාජිත ජීවිතයකට උරුමකම් කියන තළතුනා මනුෂ්‍යයෙකි. ඔහු වෛද්‍යවරයකු ලෙසද, මානව හිතවාදියකු ලෙස ද සෙසු චරිත දෙස බලයි. ඔහුගේ කතාව පුරාම ඇත්තේ ජීවිතය පිළිබඳ අධ්‍යාත්මික විවරණයන් ය. ඒවා ජීවිතය පිළිබඳ ආපසු හැරී බලන්නට අප පොළඹවයි. නැවත කර්මය ගැන කල්පනා කරන්නට අපේ සිත යොමු කරයි. එයම ජීවිතය පිළිබඳ අලුත් වටහාගැනීමක් සේ සැලැකිය හැකි ය. මේ කතාව අවධාරණයෙන් ග්‍රහණය කළ යුතුය. එහි වචනයක් පවා අත් නොහැරිය යුතුය.මේ කතාවේ වඩාත් ම වටිනා ලක්ෂණය වන්නේ සිංහල සංස්කෘතියේ හදවතට හා චින්තනයට ආමන්ත්‍රණය කිරීම ය. එය නවකතාවේ සමාජ කාර්යයක් ලෙස විචාරකයන් විසින් සලකනු ලැබේ. සංසාර චක්‍රය, පුනර්භවය, මානව සම්බන්ධතා සමඟ ඇති සංසාරගත පුරුදු ආදිය පුළුල් වශයෙන් සාකච්ඡා වූයේ පෙරදිග සමාජයේ ය. හින්දු ධර්මය මෙන්ම බෞද්ධ ධර්මයද ඊට පදනම් වූ දර්ශනය වේ. බටහිර මේ දර්ශනය හා හැදෑරීම් ගියේ පසුකලෙක ය.අපගේ සිහියට නැ‍ඟෙන්නේ තෝමස් සුග්රුවේ හා එඩ්ගා කේසි ය. ඔව්හු අධි මානසික විද්‍යාව නම් විෂයය ඔස්සේ පෙරදිග චින්තනය සනාථ කිරීමට කරුණු දැක්වූහ. ඔවුන්ගේ විචාර හා ගවේෂණ විද්‍යාත්මක ය. තර්කානුකූලය. බටහිර සිට පෙරදිග චින්තනය විමර්ශනය කළ විද්‍යාඥයෝ හා පර්යේෂකයෝ රැසක් සිටිති. එහෙත් ඔවුන්ගේ මතවාදවලට වඩා පෙරදිග චින්තනය අපට හුරුපුරුදුය. අපට සමාන ය. එය අප දන්නා හා අපට උරුම වූ කථාන්දරය වේ.මේ කතාවේ එන ගනේෂ්ට ගැළපෙන තරුණිය හමුවන්නේ අහම්බයක් ලෙසිනි. ඈ ඉසෙබෙලා ය. දෙදෙනාගේ හමුවීම සාංසාරික ය. ඔව්හු බටහිර රටවලදී විවිධ ආත්ම ඔස්සේ හමුවූහ. පෙරදිග රටවලදී ද විවිධ ආත්ම ඔස්සේ හමුවූහ. ඔවුන්ගේ ආදරය හා ගැළපීම සහෝදර ප්‍රේමයක වේශයෙන්, අඹු - සැමි ප්‍රේමයක වේශයෙන් හා ආදරවන්තයන්ගේ වේශයෙන් විවිධ ආත්මවලදී භාවිත වී ඇත. එයම පෙරළා වර්තමානයේ දී ද සම්බන්ධ වන බව නවකතාව පෙන්වා දෙයි. මීට තර්කයක් ඇති බවට ද, විද්‍යාවක් ඇති බවටද ඕනෑ තරම් සාධක ඉදිරිපත් කළ හැකිය.සංසාරය හා පුනර්භවය අපේ ම ජීවිතවලින් දිග හැරෙන සංකල්ප දෙකකි. එය විශ්වාස කිරීම හෝ නොකිරීම පුද්ගලයාගේ අධ්‍යාත්මික ඥානය පිළිබඳ තක්සේරුවක් ලෙස ගත හැකිය. කුමක් වුව මේ කතාව අපේ සාංස්කෘතික උරුමය හා ගමන් කරයි. අපගේ පෞරාණික හෝ සාම්ප්‍රදායික හෝ චින්තනය සමඟ පෑහෙයි.වැන්දබෝනා නිකම් ම කතාකාරයකු නොව තම කතා - වස්තුවට ගැඹුරු ජීවින දර්ශනයක් එකතුකරන දැක්මක් ඇති ප්‍රබන්ධ කථා රචකයෙකි. ඔහු අනෙකුත් කතා කරුවන්ගෙන් වෙනස් වන්නේ හේතුව මත ය. “සසර සහකරුවෝ” නම් කතාව ඉතා රසවත් ය. ඉන් පාඨකයාට බලවත් ප්‍රහර්ෂයක් දැනේ. මේ ප්‍රහර්ෂයත් සමඟ ජීවිතය ගැන ආපසු හැරී බලන්නට පාඨකයා යොමුවෙයි. කතාවේ ඇති දැක්ම හා දාර්ශනික ස්වරූපය එය යි.කතුවරයා මහා පතරංගයක් සේ සංසාරගත කථාන්දර ඉදිරිපත් කරන්නේ නැත. ඔහු සිදුවීම් මනාව ගළපමින්, ශක්තිමත් හා භාවපූර්ණ භාෂාවක් භාවිත කරමින් තම කතාව ගොතයි. වැන්දබෝනා පරිවර්තන කාර්යයට ද වඩා ස්වතන්ත්‍ර නවකතාවට බුහුටි බව මෙයින් පෙනී යයි. ඔහුගේ කතා කලාවේ දුර්වලතා දෙකක් ද පවතී.(I) ඇතැම් අවස්ථාවල ව්‍යාකූලතා පැවැතීම(II) ඇතැම් අවස්ථාවල භාෂාව ගැන නොසලකයි.තොම්සන් ඒ වැන්දබෝනා මහතාගේ සමස්ත ප්‍රයත්නය දෙස බලන විට ඉහත කී දුර්වලතා යටගොස් ඔහුගේ ප්‍රධාන සංවාදය ඊට වඩා ප්‍රබල ලෙස මතුවෙයි. කුමක් වුව මේ උත්සාහය අගය කළ යුතුය. ඔහු හොඳ කතාකාරයෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=f1401154</link>
    <topic>ලොවක් දිනන්නට තැනෙනමංපෙත්</topic>
    <author>චන්ද්‍රානි මාරසිංහ</author>
    <content>මාර්ග පද්ධතිය මගින් රටේ සංවර්ධන ක්‍රියාවලිය වඩා වේගවත් සහ ප්‍රතිඵලදායක ලෙස ඉටුකිරීම සඳහා ප්‍රධානතම කාර්යභාරයක් ඉටුකෙරෙයි.යහපත් සේවාවක් ඇති අලුත් ශ්‍රී ලංකාවක් සඳහා වන මහින්ද චින්තන ඉදිරි දැක්ම ප්‍රතිපත්ති ප්‍රකාශනයෙහි සඳහන් සංවර්ධන වැඩසටහන් පෙළ අතර ක්‍රමවත් මාර්ග ජාලයක් ඇති කිරීම කෙරෙහි සුවිශේෂි අවධානයක් යොමු කර තිබේ.මහින්ද චින්තන ඉදිරි දැක්ම සංකල්ප යථාර්තයක් කරමින් වර්තමානය වනවිට ලොව ප්‍රධාන රටවල පවතින දැවැන්ත සංවර්ධන ව්‍යාපෘතින් මෙන්ම දියුණු මාර්ග පද්ධතියත් ශ්‍රී ලංකාවේ මාර්ග ක්ෂේත්‍රයේ දක්නට ලැබේ. ජලාශ දිය කඳට ඉහළින් දෙනුවර යාකෙරෙන දැවැන්ත පාලම් අද්විතීයය.ශ්‍රී ලංකා මාර්ග පද්ධතියට අලුතින් එක් වූ ගුවන් පාලම් අපූර්ව වේ. මාර්ග ඉතිහාසයට එක්වූ විශාල පරිමාණයේ අධිවේගි මාර්ග, ප්‍රධාන මාර්ග ජාලය සහ පවත්නා මාර්ග පුළුල් කොට වැඩි දියුණු කිරීමේ ව්‍යාපෘතින් ගණනාවක් මාර්ග ක්ෂේත්‍රයට එක්කර තිබේ. පක්ෂ පාට භේදයෙන් තොරව සියලු ජනතාව ඒවායෙහි ප්‍රතිලාභ ලබති.මෙම සියලු මාර්ග සංවර්ධන ව්‍යාපෘතින් සිදු කෙරෙන්නේ වරාය හා මහාමාර්ග අමාත්‍යාංශයේ මාර්ග සංවර්ධන අධිකාරිය මගිනි. රජය ක්‍රියාත්මක කරන ලද මාර්ග සංවර්ධන ව්‍යාපෘතින් මගින් නාගරික සහ ග්‍රාමීය ප්‍රදේශ අතර මනා සම්බන්ධතාවකින් යුත් මාර්ග ජාලයක් බිහි කර තිබීම සුවිශේෂි වේ.ග්‍රාමීය ජනතාවගේ ආර්ථික මට්ටම උසස් කරලීමේ සංවර්ධන ව්‍යාපෘතින් අතර නාගරික සංවර්ධන මධ්‍යස්ථාන වෙත ප්‍රවේශවීම සඳහා ග්‍රාමීය ජනතාවට මාර්ග පහසුකම් සැපයෙන මගනැගුම ග්‍රාමීය සංවර්ධන වැඩසටහන ජනතා ප්‍රසාදයට ලක්වූ විශේෂ ව්‍යාපෘතියකි. මේ අතර ශ්‍රී ලංකා මාර්ග ඉතිහාසය වර්ණවත් කරමින් නිර්මාණය කළ ආශ්චර්යමත්* දක්ෂිණ අධිවේගි මාර්ගයදක්ෂිණ අධිවේගි මාර්ගය ශ්‍රී ලංකාවේ ප්‍රථම පිවිසුම් අධිවේගි මාර්ගයයි. කොළඹ සිට මාතර දක්වා එක දිගට කිලෝමීටර් 800ක වැඩි දුර ප්‍රමාණයක් පැය දෙකක් වැනි කෙටි කාල වේලාවකින් ධාවනය කළ හැකි වීමේ අවස්ථාව උදාකර තිබේ. එනම් විනාඩියට කිලෝමීටර් දෙකක පමණ දුර ප්‍රමාණයක් ධාවනය කිරීමේ හැකියාව ලැබීමය.පැයට කිලෝමීටර 100ක පමණ දුර ප්‍රමාණයක් ධාවනය කිරීමට හැකි වීමෙන් පැය තුනක පමණ කාල වේලාවක් ඉතිරි වේ. ශ්‍රී ලංකාවේ කොළඹ නගරය හැරුණු විට අනෙකුත් ආර්ථික වශයෙන් වැදගත් නගර ලෙස ගාල්ල සහ මාතර ප්‍රදේශ හඳුනා ගනිමින් සහ දකුණු වෙරළ තීරය ආශ්‍රිත සංචාරක ව්‍යාපාරය වැඩි දියුණුවීම යන අපේක්ෂාවන් දක්ෂිණ අධිවේගි මාර්ගයෙහි ප්‍රථම අදියර දැනටමත් සාක්ෂාත් කර තිබේ. එම ආයෝජනය රටේ ආර්ථිකයට විශාල දායකත්වයකි.දක්ෂිණ ප්‍රවාහන සංවර්ධන ව්‍යාපෘතියේ කොට්ටාව සිට මාතර ගොඩගම දක්වා වන දක්ෂිණ අධිවේගි මාර්ග ව්‍යාපෘතියේ දෙවන අදියර ගාල්ල - පින්නදූව සිට මාතර - ගොඩගම දක්වා වේ. දක්ෂිණ අධිවේගි මග දෙවන අදියර සහ දක්ෂිණ ලංකා අධිවේගය හා සම්බන්ධ වෙමින් කොට්ටාවේ සිට කෙරවලපිටිය දක්වා වූ කොළඹ පිටත වටරවුම් මහා මාර්ගයේ ප්‍රථම අදියර ජනාධිපති මහින්ද රාජපක්ෂ මැතිතුමන් අතින් මෙම මාසයේදී ජනතා අයිතියට පවරා දෙනු ඇත.කොළඹ පිටත වටරවුම් මහා මාර්ගය යනු කොළඹ - කටුනායක අධිවේගි මාර්ගය සහ දක්ෂිණ ලංකා අධිවේගි මාර්ගය හා සම්බන්ධ කෙරෙන සීමිත පිවිසුම් සහිත අධිවේගි මාර්ගයකි. මෙම මහා මාර්ගය කොළඹ නගරයෙන් විහිදෙන අනෙකුත් ප්‍රධාන මාර්ග සමගද සම්බන්ධවීම විශේෂ වේ. මාර්ගය ඉදිකර තිබෙන්නේ කොළඹ නගරයෙන් කිලෝමීටර 10ක් 15ක් වූ දුරකින්ය.දක්ෂිණ ලංකා අධිවේගි මාර්ගය හා සම්බන්ධ වෙමින් කොට්ටාව නගරයෙන් ආරම්භ වී මහරගම, කඩුවෙල, බියගම, මහර හා වත්තල ප්‍රදේශ හරහා වත්තල කෙරවලපිටියේදී කටුනායක අධිවේගි මාර්ගය සමග සම්බන්ධවීමෙන් අවසන් වේ. එම මුළු දිග කිලෝමීටර 29.3කි. පළමු අදියර කඩුවෙල නගරය දක්වාය.කොළඹ - හංවැල්ල, අවිස්සාවේල්ල මහා මාර්ගය (පරණ පාර)ඒඕ10 සම්බන්ධ වන කඩුවෙල ද්විතල හුවමාරු සන්ධිස්ථානයකි. පිටත වටරවුම් මාර්ගය අනෙකුත් අධිවේගි මාර්ග හා ප්‍රධාන මාර්ග සමග සම්බන්ධ කෙරෙන ද්විතල හුවමාරු මධ්‍යස්ථාන බියගම, කඩවත, මත්තුමගල, කෙරවලපිටිය යන ස්ථානවල වෙති. කොළඹ - රත්නපුරය - වැල්ලවාය - මඩකලපුව (ඒ4) හා දක්ෂිණ අධිවේගි මාර්ගය සම්බන්ධ වන කොට්ටාව ද ද්විතල හුවමාරු මධ්‍යස්ථානයකි.කොළඹ පිටත වටරවුම් මහා මාර්ගය මංතීරු හතරකින් සමන්විත වේ. ඉදිරි අවශ්‍යතාව මත මංතීරු 8ක් දක්වා පුළුල් කිරීමට මාර්ග සංවර්ධන අධිකාරිය සැලසුම් කර තිබේ. මහා මාර්ගය දෙපස ආරක්ෂිත වැටකි. පිවිසුම් මාර්ග අහිමිවන්නන් සඳහා සේවා මාර්ග වෙති. ප්‍රධාන මාර්ග හා අනෙකුත් අධිවේගි මාර්ග සමග සම්බන්ධ වීමට ද්විතල හුවමාරු සන්ධිස්ථානද මෙම මහා මාර්ගය හරහා ඇති අනෙකුත් මාර්ග සඳහා උමං පාලම්, ගුවන් පාලම් ඉදිකිරීමට ද සැළසුම් කර තිබේ.විශේෂිත ස්ථානයන්හි මාර්ග කොටස් කොන්ක්‍රීට් කුලුනු මත ඉදිකෙරේ. මාර්ග දෙපස නිවාස දේපල සඳහා ප්‍රවේශ මාර්ග පහසුකම්ද වෙති. මුළු දිග කිලෝමීටර් 29.3ක් වූ කොළඹ පිටත වටරවුම් මහා මාර්ගයේද ධාවනය කළ යුතු වේගය පැයට කිලෝමීටර 80කි. මාර්ග මංතීරුවක පළල මීටර් 3.5කි. මාර්ග මධ්‍ය තීරුවේ පළල මීටර් 4.5කි. සේවා මාර්ගයන්හි පළල මීටර් 6කි. මාර්ගයෙහි ඉදිකිරීම් කටයුතු සිදු කෙරෙන්නේ අදියර තුනක් යටතේ ය.මෙම මාසයේ සිට විවෘත කිරීමට නියමිත පළමු අදියර වන කොට්ටාව සිට කඩුවෙල දක්වා දුර ප්‍රමාණය කිලෝමීටර් 11 කි. දෙවන අදියර කඩුවෙල සිට කඩවත දක්වා කිලෝමීටර් 8.9ක දුර ප්‍රමාණයකි. කඩවත සිට කෙරවලපිටිය දක්වා තුන්වන අදියර කිලෝමීටර් 9.2කි. පළමු අදියර සඳහා බිලියන 27ක මුදලක් වැය කොට ඇති අතර ජපන් අන්තර්ජාතික සහයෝගිතා ආයතනය (ජයික) ප්‍රතිපාදන සපයා තිබේ.දෙවන අදියර සඳහා ද ජපන් ආයතනය ප්‍රතිපාදන සපයනු ලබන අතර, චයිනා එක්සිමි බැංකුව තුන්වන අදියර සඳහා ප්‍රතිපාදන සැපයීමට එකඟතාව පළ කර තිබේ. පිටත වටරවුම් මාර්ගය ඉදිකිරීම සඳහා මුළු පිරිවැය බිලියන 114කි. දෙවන අදියරෙහි ඉදිකිරීම් කටයුතු මෙම වසරේදී ආරම්භ කිරීමට සැළසුම් කර තිබේ. උතුර - දකුණ අතර ධාවනය කරනු ලබන වාහනවලට කොළඹ නගරය මඟහැර යාහැකි විකල්ප මාර්ගයන් ඇති කිරීම හා එමගින් කොළඹ නගරයට නොපිවිස කෙටි ගමන් කාලයකින් ධාවනය කළ හැකි කඩිනම් ප්‍රවේශයන් ඇති කිරීම ඇතුළුව මෙම මාර්ගය ඉදිකිරීමේ මූලික පරමාර්ථ ගණනාවකි.කටුනායක අන්තර්ජාතික ගුවන් තොටුපලේ සිට දිවයිනේ අනෙකුත් ප්‍රදේශ කරා මගීන් හා භාණ්ඩ ප්‍රවාහනය කිරීම සඳහා කඩිනම් ප්‍රවේශ මාර්ගයක් ලබාදීම හා කොළඹ නගරය තුළ වාහන තදබදය අවම කිරීමත්, අධික ජනගහනයෙන් යුත් නාගරික ප්‍රදේශවලින් බැහැර ප්‍රදේශ සංවර්ධනය සඳහා දිරිගැන්වීමත් අරමුණු වේ. පිටත වටරවුම් මහා මාර්ගයේ ඉදිකිරීම් කටයුතු ක්‍රියාත්මක කිරීමේදී බලපෑමට ලක්වන්නන් සඳහා ආකර්ෂණීය වන්දි ගෙවීමට ක්‍රියා කළ බව මහාමාර්ග අමාත්‍යාංශය පවසයි. ඔවුන්ගේ වර්තමාන ජීවන තත්ත්වයන් පහත වැටීමකට ලක් නොවන පරිදි ප්‍රතිෂ්ඨාපන පිරිවැය මත පදනම්ව වන්දි හා දීමනා මුදල් ලබාදීමටත්, ව්‍යාපෘතියේ ඉදිකිරීම් කටයුතු ආරම්භ කිරීමට ප්‍රථම එම ප්‍රතිස්ඨාපන කටයුතු සිදු කිරීමද විශේෂත්වයකි.සමස්ත දළ දේශීය නිෂ්පාදිතයට සාපේක්ෂව දකුණු පළාතෙන් වැඩි නිෂ්පාදිතයක් ලබා ගැනීමේ සහ දකුණු පළාතේ රැකියා වියුක්ති ප්‍රතිශතය අඩු කිරීමේ ආර්ථික ප්‍රතිලාභ සහ දකුණු වෙරළ තීරය ආශ්‍රිත සංචාරක ව්‍යාපාරය වැඩි දියුණුවීම දක්ෂිණ ප්‍රවාහන සංවර්ධන ව්‍යාපෘතියේ අපේක්ෂාව වේ.දක්ෂිණ අධිවේගි මාර්ග ව්‍යාපෘතිය මගින් ගාල්ල හා මාතර කොළඹ නගරය හා ඍජුව සම්බන්ධ කරයි. ජාත්‍යන්තර මට්ටමේ අධිවේගි මාර්ගයකි. මාතර සිට කොට්ටාව දක්වා මංතීරු හතරකි.* කඩිනම් ප්‍රවේශ මාර්ගයක්දැනට ප්‍රතිලාභ ලබන කොට්ටාව සිට ගාල්ල පින්නදුව දක්වා පළමු අදියර වේ. මෙම මාසයේදී ජනතා අයිතියට පවරාදෙන දෙවන අදියර පින්නදුව සිට මාතර ගොඩගම දක්වා වේ. එම දුර ප්‍රමාණය කිලෝමීටර් 32.25කි. පිරිවැය බිලියන 18.7 කි. දක්ෂිණ මාර්ග ව්‍යාපෘතියට ප්‍රධාන පිවිසුම් ස්ථාන 11 කි. පින්නදුව සිට පිවිසුම් ස්ථාන 4කි. ගාල්ල - දිගොඩ, වැලිගම - කොක්මාදුව, මාතර - ගොඩගම වේ.* ජාත්‍යන්තර මට්ටමේ අධිවේගි මාර්ගයකොට්ටාව නගරයේ සිට පින්නදුව දක්වා වන මාර්ගයෙන් ආවරණය වන නගර මෙන්ම මාතර - ගොඩගම දක්වා වන දීගොඩ, කොක්මාදුව, ගොඩගම නගරයන් ද සංවර්ධනය කෙරෙති. නගර ප්‍රතිසංස්කරණය කිරීමෙන් සංචාරක කර්මාන්තය මෙන්ම විදේශ ආයෝජකයන්ගේ වැඩිවීමක් පෙන්නුම් කර තිබේ. දක්ෂිණ අධිවේගි මාර්ගයේ ප්‍රධාන පිවිසුම් ස්ථාන ඇති මංසන්ධි ආශි‍්‍රතව නව මහා පරිමාණයේ නගර ඉදිකිරීමේ නාගරික සංවර්ධන සැළසුම් ක්‍රියාත්මක කර ඇත.පින්නදුව සිට මාතර දක්වා අධිවේගි මාර්ගය ඉදිකිරීමේ කටයුතු සඳහා අපනයන ආනයන චීන බැංකුව ප්‍රතිපාදන සපයා ඇත. මීටර් 19ක් පළල දක්ෂිණ අධිවේගි මාර්ගය ප්‍රධාන වශයෙන් මීටර් 3.5 බැගින් එක් පැත්තකට මංතීරු දෙකකින් යුක්තව දෙපසට මාර්ග පථ දෙකක් සහිත වේ. දෙපස මීටර් 1.75ක පළලින් යුත් හදිසි නැවතුම් තීරු දෙකකි. මීටර් 1.5ක් පළල මධ්‍ය බෙදුමකින් ද යුක්ත වේ. දක්ෂිණ ලංකා අධිවේගයේ මතුපිට පෘෂ්ඨය හැඩරුව ඇතිව නිමකරන්නට විවිධ වූ තාක්ෂණික ක්‍රම උපයෝගි කරගෙන තිබේ. හැල්,වගුරු, උස් පහත් බිම් ප්‍රදේශ වැඩි දියුණු කරගනිමින් බෝක්කු, පාලම් ඉදිකරමින් වඩාත් සංකීර්ණ ක්‍රියාවලියකට මුහුණ දෙන්නට සිදුවූ බව මාර්ග සංවර්ධන අධිකාරිය පවසයි.කොට්ටාව සිට පින්නදුව දක්වා පළමු අදියර සඳහා පිරිවැය බිලියන 59.5කි. ජපන් ජාත්‍යන්තර සහයෝගිතා අරමුදල සහ ආසියානු සංවර්ධන බැංකුව ප්‍රතිපාදන සපයා දී තිබේ. කොට්ටාව, කහතුඩුව, ගැලනිගම, දොඩන්ගොඩ, ලේවන්දුව, කුරුදුගහහැතැප්ම, බැද්දෙගම, පින්නදුව නගර සංවර්ධන කටයුතු සිදු කෙරෙයි.අධිවේගි මාර්ගය ඉදිකිරීමේදී නිවාස හා ඉඩම් අහිමිවූවන්ට මේ වනවිට වන්දි මුදල් ගෙවා තිබේ. වන්දි මුදල් ගෙවීම් ප්‍රමාදවූවන්ට වන්දි මුදලට පොලියක්ද ගෙවා ඇත. මේ වනවිට පුද්ගලයින් 17501කට සහ ඉඩම් හෙක්ටයාර් 3275876ක් සඳහා ආසියානු සංවර්ධන බැංකුව මිලියන 1938243ක් ද ජාත්‍යන්තර සහයෝගිතාව සඳහා වන ජපාන බැංකුව මිලියන 2530106ක්ද වශයෙන් මුදල් ගෙවා ඇත.දක්ෂිණ අධිවේගි ව්‍යාපෘතියෙහි ඉදිකිරීම් අවසන් කිරීමෙන් පසුව හම්බන්තොට නගරය දක්වා දීර්ඝ කිරීමේ සංවර්ධන ව්‍යාපෘතිය ආරම්භ කරන බව වරාය හා මහාමාර්ග අමාත්‍ය නිර්මල කොතලාවල මහතා ප්‍රකාශ කරයි. කොළඹ සිට ගාල්ල - මාතර හරහා හම්බන්තොට නගරය දක්වා එක දිගට අවම කාලවේලාවකින් ධාවනය කළ හැකි අපූර්ව වූ අධිවේගය දකුණු පළාතට ආශ්චර්ය ගෙනදෙනු ඇත.වාහන තදබදයට හසු නොවීමෙන් කාලය මෙන්ම ඉන්ධන ක්ෂයවීමද අඩු වේ. වාහනයේ ගුණාත්මකභාවය ආරක්ෂා වේ. වායු දූෂණය අවම වේ. ස්වභාව සෞන්දර්ය විඳීමින් එක දිගට ධාවනය කිරීමට හැකිවීම හේතුවෙන් දකුණු පළාත සඳහා සංචාරක ක්ෂේත්‍රයේ ප්‍රබෝධයක් ගෙන එනු ඇතැයි විශ්වාස කෙරේ.* ආයෝජන කලාප ඉදිකිරීමඒ සමගම ප්‍රධාන ආයෝජන කලාප ඉදිකිරීමෙන් පසුව තවදුරටත් ආයෝජනයන් ආකර්ෂණය කර ගැනීමට හැකිවීමද, මත්තල ගුවන් තොටුපල, මාගම්පුර වරාය සංවර්ධන ව්‍යාපෘතින්ට අනුව දකුණුලක අධිවේගය කාර්යබහුල කාර්යක්ෂම සේවාවන් සැපයීමට සැදී පැහැදී සිටිති.මාගම්පුර සිට මාතර, ගාල්ල හරහා අගනුවරට පැමිණ කටුනායක අන්තර්ජාතික ගුවන් තොටුපල වෙත කඩිනමින් ධාවන පහසුකම් ඇති කටුනායක අධිවේගි මාර්ගයද, හේතුවෙන් සංචාරකයන්ට හා ආයෝජකයින්ට මහඟු සේවාවක් සැලසිය හැකි බව වරාය හා මහාමාර්ග අමාත්‍ය නිර්මල කොතලාවල මහතා පවසයි.දකුණ - අගනුවර - මහනුවර - මධ්‍ය කඳුකරය - උතුර අධිවේගි මාර්ග සැලැස්ම සම්පූර්ණ කිරීමෙන් මහින්ද චින්තන සංකල්පයත් මෙරට මාර්ග ඉතිහාසයේ ආශ්චර්යමත් යුගය සනිටුහන් කරමින් අනාගතයට දායාද සපයනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>15</day>
    </date>
    <link>http://www.dinamina.lk/2014/01/15/_art.asp?fn=f1401155</link>
    <topic>යුද්ධයේ අමිහිරි බවත් සාමයේ මධුර බව ගැනත් නිර්මාණ බිහිකිරීමට කලාකරුවන්ට අවස්ථාව උදාවී තිබෙනවා</topic>
    <author>රක්ෂණ ශ්‍රීයන්ත</author>
    <content>අද නව නිර්මාණ බිහිවීම සඳහා සාමයෙන් පිරි වටපිටාවක් රජය උදාකර ඇති හෙයින්, යුද්ධයේ අමිහිරිබවත් සාමයේ මධුර භාවයත් ගැන නිර්මාණ බිහිකිරීමට කලාකරුවන්ට අවස්ථාව උදාවී ඇති බව කතානායක චමල් රාජපක්ෂ මහතා පවසයි.රූපවාහිනිය හුදු කලා මාධ්‍යක් පමණක් නොව සමාජය ගොඩනැගීමට අවශ්‍ය සියලු අංගෝපාන්ග‍යන් රූපවාහිනිය තුළ ගැබ් වී ඇති බවත් කතානායකවරයා පෙන්වා දෙයි.කතානායකවරයා මේ බව පැවසුවේ පෙරේදා (12) බණ්ඩාරනායක සම්මන්ත්‍රණ ශාලාවේ පැවැති රූපවාහිනී රාජ්‍ය සම්මාන උළෙලට එක් වෙමිනි.රූපවාහිනී රාජ්‍ය සම්මාන උළෙලේ දී හොඳම මාලා නාට්‍යය ලෙස හිරු රූපවාහිනියේ යකඩ පහන්තිර ටෙලි නාට්‍යත්, හොඳම නළුවා ලෙස ජාතික රූපවාහිනියේ විකාශය වූ ධවල කඩුල්ල ටෙලිනාට්‍යයේ රඟ පෑ ශ්‍රියන්ත‍ මෙන්ඩිස් , හොඳම නිළිය ලෙස ස්වර්ණවාහිනියේ විකාශය වූ මොණරතැන්න ටෙලිනාට්‍යයේ රඟපෑ මේනකා පීරිස්, හොඳම සහය නළුවා ලෙස ස්වර්ණවාහිනියේ විකාශය වූ මොණරතැන්න ටෙලිනාට්‍යයේ රඟපෑ සුමින්ද සිරිසේන, හොඳම සහය නිළිය ලෙස හිරු රූපවාහිනියේ විකාශය වූ යකඩ හන්තිර ටෙලිනාය්‍යයේ රඟපෑ සුලෝචනා වීරසිංහත් සම්මාන හිමිකර ගන්නා ලදී.රූපවාහිනී ක්ෂේත්‍රයට කරන ලද සේවාව වෙනුවෙන් බර්ටි ගුණතිලක, නොයෙලින් හොන්ටර්, කමලිනි සෙල්වරාජන් යන මහත්ම මහත්මිහූ ජීවිතයේ එක්වරක් පමණක් හිමිවන විශිෂ්ඨතා සම්මානයේන් පිදුම් ලැබූහ.එසේම ශ්‍රී ලංකාවේ මුල්ම ටෙලි නාට්‍ය වන දිමුතු මුතු ටෙලි නාට්‍ය විකාශය කර වසර තිහක් සපිරීම වෙනුවෙන් එම ටෙලි නාට්‍යය සඳහා දායක වූ ශිල්පීන් සඳහා විශේෂ ඇඟයීම් සම්මාන ප්‍රදානය කිරීම සිදුවිය.ටෙලි නාට්‍ය ක්ෂේත්‍රයේ උන්නතිය උදෙසා දායක වූ ප්‍රවීන රංඟන ශිල්පීන් වන අමිත්ත වීරසිංහ, ජී.ආර්.පෙරේරා, සතිස්චන්ද්‍ර එදිරිසිංහ, ප්‍රවීන රංඟන ශිල්පිනී අයිරාංගනී සේරසිංහ, ප්‍රවීන කලා අධ්‍යක්ෂ කේ.ඒ.මිල්ටන් පෙරේරා, ප්‍රවීන අංග රචක වසන්ත විට්ටච්චි, ප්‍රවීන සංස්කරන ශිල්පී රවීන්ද්‍ර ගුරුගේ, ප්‍රවීන සංගීත අධ්‍යක්ෂ ආචාර්ය රෝහණ වීරසිංහ, ප්‍රවීන තිර රචක සාහිත්‍යධර සෝමවීර සේනානායක, ප්‍රවීන අධ්‍යක්ෂවරුන් වන අනුර මාධව ජයසේකර, සුදත් රෝහණ, බර්මින් ලයිලි යන මහත්ම මහත්මිහු රූපවාහිනී යුගපුරුෂ පුරෝගාමී සම්මානයෙන් පිදුම් ලැබූහ.රූපවාහිනී ටෙලි නාට්‍ය උළෙලේ නිර්මාතෘ සංස්කෘතික කටයුතු දෙපාර්තමේන්තුවේ මාණ්ඩලික සහකාර ඩඩ්ලි රාජපක්ෂ මහතා විශේෂ උපහාර සම්මානයකින් පුදනු ලැබිය.කෙටි චිත්‍රපට(සිංහල) අංශයෙන් රජත සම්මානය වසන්ත වීරද්දනගේ ආදිson, රිදී සම්මානය අයි. රහුමාන්ගේ Runan Ksnnan, ලෝකඩ සම්මානය තිස්ස බණ්ඩාර ගලගොඩගේ සිත්රූ දිනාගන්නා ලදී.හොඳම අධ්‍යක්ෂණය හිරු රූපවාහිනියේ යකඩ පහන්තිර අධ්‍යක්ෂණය කළ භාතිෂද සිල්වා සහ ජයලත් පීරිස්, හොඳම කැමරා අධ්‍යක්ෂණය හිරු රූපවාහිනියේ යකඩ පහන්තිර කැමරා කළ චින්තක සෝමකිර්ති, හොඳම තිර රචනය ස්වර්ණවාහිනියේ විකාශය වූ අහසින් වැටුනා තිර රචනා කළ නාමල් ජයසිංහ සහ සුසිත ඉන්දික, හොඳම අංග රචනය ස්වර්ණවාහිනියේ මොණරතැන්න අංග රචනා කළ නාරද තොටගමුව,හොඳම කලා අධ්‍යක්ෂණය ස්වාධීන රූපවාහිනියේ පරණ ටවුම කලා අධ්‍යක්ෂනය කළ කුමාර කරව්දෙනිය, හොඳම ශබ්ද නිර්මාණය හිරු රූපවාහිනියේ යකඩ පහන්තිර හි රංජිත් රූබසිංහ,හොඳම සංස්කරණය හිරු රූපවාහිනියේ යකඩ පහන්තිර තිස්ස සුරේන්ද්‍ර, හොඳම සංගීත නිර්මාණය හිරු රූපවාහිනියේ යකඩ පහන්තිර රුවන් වල්පොල, හොඳම ගී තනු නිර්මාණය ස්වර්ණවාහිනියේ මොණරතැන්න ටෙලිනාට්‍යයේ මලේ බඹරු රඟනා ගීතනු නිර්මාණය කළ රංජිත් ප්‍රේමවීර, හොඳම ගීත පද මාලාව ස්වර්ණවාහිනියේ මොණරතැන්න ටෙලිනාට්‍යයේ මලේ බඹරු රඟනා ගීපද නිර්මාණය කළ වසන්ත කුමාර කොඹවක, හොඳම ගායනය ස්වර්ණවාහිනියේ මොණරතැන්න ටෙලිනාට්‍යයේ මලේ බඹරු රඟනා ගීතය ගායනා කළ අමරසිරි පීරිස් සහ ශෂිකා නිසංසලා, සම්මාන ලැබීය.ටෙලිනාට්‍ය රංගන කුසලතා සම්මාන ස්වර්ණවාහිනියේ අහසින් වැටුනා හි සෙනුරි වාකිෂ්ඨ සහ සජානා වනිගසූරිය, හිරු රූපවාහිනියේ යකඩ පහන්තිර ඡායා ජයසිංහ හිමිකරගන්නා ලදී.කැමරාකරණය වෙනුවෙන් ජාතික රූපවාහිනියේ සැරිසර මේනක ගුණවර්ධණ, ජාතික රූපවාහිනියේ අකුරු තරහා නෑ මාලා නාට්‍යයේ පිටපත් රචක නිහාල් බණ්ඩාර, ජාතික රූපවාහිනියේ හෙළයේ මහා ගාන්ධර්වයාණෝ කළ විනීතා කරුණාරත්න කුසලතා සම්මාන ලබාගන්නා ලදී.ජාතික රූපවාහිනියේ ඒකාංගික ටෙලිනාට්‍ය විජ්ජාකාරයා කුසලතා සම්මානයක් හිමිකර ගන්නා ලදී.හොඳම සාකච්ඡාමය වැඩසටහන ටී.එන්.එල් රූපවාහිනියේ හිල්මි අහමඩ් අධ්‍යක්ෂණ්‍ය කළ The Interview, හොඳම වාර්තා වැඩසටහන ජාතික රූපවාහිනියේ සිරනොවූ හිර ගෙදර, හොඳම සඟරාමය වැඩසටහන ටී.එන්.එල් රූපවාහිනියේ සංවර්ධණ සටහන්, හොඳම අධ්‍යාපනික හා සංස්කෘතික වටිනාකමක් ඇති වැඩසටහන ස්වර්ණවාහිනියේ Accident Word, හොඳම ග්‍රාපික නිර්මාණය ජාතික රූපවාහිනියේ ධාරණ, හොඳම සම්ප්‍රවේශක ජාතික රූපවාහිනියේ ධාරණ සඳමාලි හේවානායක, හොඳම ආලෝකකරණය සිරස රූපවාහිනියේ Super Star Season5 සුමිත් ප්‍රසන්න ලාල්, හොඳම ක්‍රීඩා වැඩසටහන හිරු රූපවාහිනියේ දිනන ළමයි, හොඳම ගීත දෘශ්‍යකරණය මේඛලා ගමගේ ගායනා කළ අම්මා සංගීත විඩියෝව, හොඳම ප්‍රවෘත්ති කේන්ද්‍රීය වැඩසටහන ස්වර්ණවාහිනියේ කුරුණෑගල බස්කප්පම, හොඳම හඬ කැවීම් වැඩසටහන සිරස රූපවාහිනි Ice Age3, හොඳම පූර්ව ප්‍රචාරක පටිය සිරස රූපවාහිනියේ ලක්ෂපතිය 7788,හොඳම පසුතල නිර්මාණය එම්.ටී.වී The Debetor සමෘද්ධි පෙරේරා සම්පාන ලැබීය. හොඳම ප්‍රවෘත්ති නිවේදක (සිංහල) සිරස රූපවාහිනියේ වසන්ත ප්‍රදීප් මාසිංහ, (ඉංග්‍රීසි)එම්.ටී.වී සොනාලි වනිගබදුගේ, (දෙමළ)ශක්ති ටී.වී චන්ද්‍රිකා ආරුමුගන් යන අයට සම්මාන හිමි විණි.දෙමළ අංශයෙන් හොඳම ඒකාංගික නාට්‍ය ලෙස නේත්‍රා රූපවාහිනියේ කාදල් විම්බම්, හොඳම වාර්තා වැඩසටහන ලෙස යං ඒෂියන් රූපවාහිනියේඅභිවෘත්ති තේඩල්, හොඳම සාකච්ඡා වැඩසටහන වසන්තම් රූපවාහිනියේ ඔටෝග්‍රාප් කේ.පුණ්‍යමුර්ති, හොඳම සඟරාමය වැඩසටහන වසන්තම් රූපවාහිනියේ එල්ලාම් නාල්,හොඳම අධ්‍යාපනික සංස්කෘතික‍ වැඩසටහන නේත්‍රා රූපවාහිනියේ සමාදාන වලවු, හොඳම සංගීත වැඩසටහන නේත්‍රා රූපවාහිනියේ තෛපොංගල්, හොඳම ළමා වැඩසටහන නේ ත්‍රා රූපවාහිනියේ වාල් කෛයිල්, හොඳම සම්ප්‍රවේශක වෙට්ට් රූපවාහිනියේ කාලත්තෙයි වෙන්ද වර්ගල් ඊ.මොහොමඩ්, හොඳම ප්‍රවෘත්ති වාර්තාකරණය වසන්තම් රූපවාහිනියේ කයිදිගලුම් මන්දරගල් ඉර්ෆාන් මොහොමඩ්, හොඳම නවෝත්පාදක වැඩසටහන වසන්තම් රූපවාහිනියේ RECAP2012, හොඳම ක්‍රීඩා වැඩසටහන වසන්තම් රූපවාහිනියේ London Olimpic2012 සම්මාන ලදහ.මෙහිදී වැඩිදුරටත් අදහස් දැක්වූ කතානායක චමල් රාජපක්ෂ මහතාරූපවාහිනිය යනු මේ යුගයේ මිනිසාට බලපාන ප්‍රධානතම සන්නිවේදන මාධ්‍යයක්. එය පෙනෙන ඇසෙන මාධ්‍යයක් වීම එයට විශේෂ හේතුවයි. මේ තුළ විශ්වයත් විශ්වයෙන් ඔබ්බට ගියදේත් තියෙනවා. එනම් සක්වල ගලෙන් එහා ගියදේත් තිබෙනවා. රූපවාහිනිය තුළින් මිනිස් වර්ගයාගේ යහපත සඳහාත් විනාශයට අදාළ දේවලුත් කරනවා. රූපවාහිනිය කලා මාධ්‍යයක්, නමුත් කලා මාධ්‍යයකින් එහාට ගිය ඉතා පූර්ණ පරාසයක් ඒ තුළ තිබෙනවා.විශ්වයේ සැරිසරන අපූරු හැකියාවෙන් යුත් පුද්ගලයන්ගේ නිර්මාණයන් ඔවුන්ගේ හැකියාවන් අපි රසවිඳිනවා අහනවා අගයකරනවා. සමහර විට අපි ඒවාට බනිනනවා නමුත් බනින්න හේතු වූ කලාකෘතියක් තුළත් නිර්මාණයක් ඇති බව අපි පිළිගන්න ඕන.නිර්මාණයක් යනු මනින්න බෑ කියන තේරුමයි. අපූරු නිර්මාණයක් යනු මීට පෙර නිපදවා නැති මනින්නට බැරි කෘතියක්. ඒවා තනන අය තමයි අපූරු නිර්මාන කරුවන්. ඒ නිසා එවැනි අය සමාජයේ හරිම අඩුයි. ඉන් කිහිප දෙනෙකු තමයි අද අප සම්මානයට පාත්‍ර කරන්නේ.රූපවාහිනියේ පෙන්වන්නේ සාමුහික නිෂ්පාදනයන්. නිර්මාණයක අවස්ථා දෙකක් තිබෙනවා.එහි මුල් අවස්ථාව තමයි නිර්මාණ කරුවාගේ මනස තුළ එම නිර්මාණය සිදුකිරීම. දෙවන අවස්ථාව තමයි එය දොරට වැඩීම. ශ්‍රේෂ්ඨ නිර්මාණයක් වන්නට නම් එය‍ මෙතෙක් කල් කවුරුවත් නොකරපු ආකාරයේ එකක් විය යුතුයි. එහි අගය සැමදා පැවතිය යුතුයි. එය සම්මානයට ලක් විය යුතුයි.යුද්ධය අවසන් කර සාමය උදා වුණා. එකිනෙකා අතර අවබෝධය සුහදකම එකිනෙකා අතර සම්බන්ධය අද යුද්ධයේ හොඳම මාතෘකාවක් කියලා මට හිතෙනවා.රූපවාහිනිය කියන්නේ මල් යායක්. එම මල් යායේ සියලු මල් එක වගේ ලස්සනයි. කුමක් තෝරාගන්නද කියා‍ හිතෙනවා. ඒත් අපි ඉන් එකක් තොරාගත යුතු වෙනවා. ඒ තොරාගැනීම අනෙක් මල්වලටත් උපහාරයක් වෙනවා. චලන චිත්‍ර මාධ්‍ය උපයෝගි කරගෙන එය තවතවත් ලස්සන කරන්නට ඔබ සියලු දෙනාට වාසනාව ධෛර්යය, ශක්තිය ලැබේවා කියා අප ප්‍රාර්ථනා කරනවා.සංස්කෘතික හා කලා කටයුතු අමාත්‍ය ටී.බී. ඒකනායක මහතා අදහස් දක්වමින්විවිධ ක්ෂේත්‍ර උපයෝගි කරගනිමින් මේ රටේ රූපවාහිනී නාලිකා වල විකාශය වන අනුගත වන නිර්මාණ ගීත පරීක්ෂණ ප්‍රබන්ධ, ඇතුලු අනේක විද නිර්මාණයන් සඳහා ඇගයීමට ලක්කිරීම සංස්කෘතික හා කලා කටයුතු අමාත්‍යංශයේ වගකීමක්. ඒ සඳහා අපට හොඳ අනුග්‍රාහක බවතුන් පිරිසක් ලැබීම හේතුවෙන් මේ කටයුතු වඩාත් ශක්තිමත්ව කලාකරුවන් වෙනුවෙන් ඉතාමත් හොඳින් ක්‍රියාත්මක කරන්නට හැකියාව ලැබුණා.ශ්‍රී ලංකා කලා මණ්ඩලය යටතේ වැඩිම අනුමණ්ඩල ප්‍රමාණයක් ඇති කරල ඒ අනුමණ්ඩල වල ඉන්න මධ්‍යස්ථ මතධාරීන් යොමු කරලා විවිධ ක්ෂේත්‍ර ශ්‍රී ලංකාවේ නව සංකල්පයක් නව වෙළෙඳ පොළක් ලෙස ක්‍රියාත්මක කිරීම තමයි ජනාධිපති මහින්ද රාජපක්ෂ මහතා අපට නිරන්තරයෙන්ම උපදෙස් දෙන්නේ සූසැට කලාව පමණක් නොවෙයි කලාකෙත අස්වැද්දීම සඳහා විවිධ ක්‍රියාමාර්ග හා උත්සහයන් ගන්නා ලෙසයි.එබවින් ඉදිරියේදී හරවත් ගුණාත්මක බාවයේන් යුතු නිර්මාණ රසවීඳීමේ අවස්ථාව මේ රටේ හැමටම හිමිවනවා.රූපවාහිනී නිර්මාණ සඳහා ප්‍රමිතියක් ඇති කිරීමට නීතිපති වරයාගේ අවසරය ලැබී තිබෙනවා. සමාජය හා ජනතාව හැසිරවීමේ කේන්ද්‍රීය පසුබිමක් හිමිකරගත් රූපවාහිනි‍ මාධ්‍ය කලාව ආචාර ධර්මවලින් පෝෂණය විය යුතුය යන්න අපගේ තර්කානුකූල අදහසයි.රූපවාහිනී රාජ්‍ය සම්මාන උළෙල ඒ.පී.එස්.නීටර්ස් පුද්ගලික සමාගම, සදාහරිත වැවිලි සමාගම, මල්ටි ෆයිනෑන්ෂියල් පෞද්ගලික සමාගම, වීල්ස් ඩිසයින් පෞද්ගලික සමාගම , මනරම් මීඩියා සොලියුෂන් ආයතනයන්හී පූර්ණ අනුග්‍රහයෙන් පැවැත්විණි.මෙම අවස්ථාව සඳහා පාර්ලිමේන්තු මන්ත්‍රීනී ප්‍රවීන රංඟධාරිනී මාලනී ෆොන්සේකා, සංස්කෘතික හා කලා කටයුතු අමාත්‍යංශයේ ලේකම් වසන්ත ඒකනායක,සංස්කෘතික කටයුතු අධ්‍යක්ෂ විජිත් කණුගල, ශ්‍රී ලංකා කලා මණ්ඩලයේ සභාපති මහාචාර්ය මුදියන්සේ දිසානායක, රාජ්‍ය රූපවාහිනී කලා අනුමණ්ඩලයේ සභාපති සුගත් වටගෙදර, ජනාධිපති උපදේශක ප්‍රවීන රංඟධර රවීන්ද්‍ර රන්දෙණිය, විනිශචය මණ්ඩලයේ සභාපති මහාචාර්ය සෝමරත්න බාලසූරිය මහතා ඇතුළු විනිශ්චය මණ්ඩලය, යන මහත්ම මහත්මීහු ඇතුළු කලා මණ්ඩල අනුමණ්ඩල වල නිලධාරීන් රංඟ ධරයන් රංඟධාරිනියන් ක්ෂේත්‍රයේ නියුතු විවිධ අය , රාජ්‍ය නිලධාරින්, කලා කරුවන් කාරිනියන් ඇතුළු බොහෝ දෙනෙකු එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011612</link>
    <topic>ශ්‍රී ලංකා ධීවරයෝ 129ක්යාත්‍රා 34ක් අද සිට නිදහස්</topic>
    <author>බුද්ධිකා ඉඹුලාන</author>
    <content>ධීවර හා ජලජ සම්පත් සංවර්ධන ඇමැති රාජිත සේනාරත්න මහතා ප්‍රමුඛ නියෝජිතයන් සහ ඉන්දීය නිලධාරීන් අතර නවදිල්ලි නුවර දී පැවැති ඉන්දු - ශ්‍රී ලංකා ධීවර ගැටලු විසඳීමේ සාකච්ඡා ඉතා සාර්ථකව අවසන් වෙයි.ඊයේ (15) උදෑසන සිට නවදිල්ලි නුවර දී ඉන්දීය රජයේ කෘෂිකර්ම හා ආහාර සැකසුම් කළමනාකරණ ඇමැති ෂරාත් පවල් මහතා සමඟ දීර්ඝ සාකච්ඡාවකින් පසු දෙරටේම අත්අඩංගුවේ සිටින ධීවර කාර්මිකයන් සියලුම දෙනා කොන්දේසි විරහිතව නිදහස් කිරීමට තීරණය වී තිබේ.ඒ අනුව අද (16) තමිල්නාඩුවේ සිටින ශ්‍රී ලාංකික ධීවරයන් 129 දෙනෙකු හා ධීවර යාත්‍රා 34ක් කණ්ඩායම් වශයෙන් ඉදිරි දින කිහිපය තුළදී නිදහස් කෙරෙනු ඇත.මීට සමගාමීව, ශ්‍රී ලංකාවේ රඳවා සිටින තමිල්නාඩු ධීවරයින් 236 දෙනා හා ධීවර යාත්‍රා 60 අද (16) සිට කණ්ඩායම් වශයෙන් නිදහස් කෙරෙනු ඇත.මීට අමතරව ඉන්දීය විදේශ කටයුතු ඇමැති සල්මන් තුරිෂිඩ් මහතා සහ ඇමැති ෂාරත් පවල් මහතා හමුවේ කරුණු දැක්වූ ධීවර ඇමැති රාජිත සේනාරත්න මහතා පෙන්වා දී ඇත්තේ තමිල්නාඩු ධීවරයන් පමණක් නොව අන්ද්‍රා ප්‍රදේශයේ රඳවා සිටින ශ්‍රී ලාංකික ධීවරයින් 40 දෙනා සහ යාත්‍රා 8 නිදහස් කිරීමද සිදුවිය යුතු බවයි.ඒ සඳහා ඉදිරි දින කිහිපය තුළදී අන්ද්‍රා ප්‍රදේශ් මහ ඇමැති සමඟ සාකච්ඡා කර සාර්ථක පිළිතුරක් ලබා දෙන බවට එම ඇමැතිවරුන් රාජිත සේනාරත්න මහතාට ප්‍රතිඥා දී තිබේ.දෙරටේම ධීවරයින් දෙරටේ මුහුදු සීමා උල්ලංඝනය නොකර සිටීමට අදාළ දැනුවත් කිරීම් දෙරටම සිදු කිරීමටත් එවැනි ගැටලු සාකච්ඡා මට්ටමින් විසඳීමේ වැදගත් කමත් මෙහිදී ධීවර ඇමැති රාජිත සේනාරත්න මහතා ඉන්දීය බලධාරීන්ට පෙන්වා දුන් බව ධීවර අමාත්‍යාංශ මාධ්‍ය ලේකම් දයා ශ්‍රී නරේන්ද්‍ර රාජපක්ෂ මහතා දිනමිණට පැවැසීය.මීට අමතරව ඉන්දීය ධීවරයින් අපගේ උතුරේ මත්ස්‍ය සම්පත කොල්ලකන අන්දම පිළිබඳව අදාළ චන්ද්‍රිකා ඡායාරූප සහිත සටහන් ධීවර ඇමැතිවරයා ඉන්දීය කෘෂිකර්ම හා ආහාර සැකසුම ඇමැතිවරයා ප්‍රමුඛ නිලධාරීන්ට ඉදිරිපත් කළ අතර තම ධීවර ජනතාව සිදුකරන එම වැරැදි පිළිබඳ දැඩි පියවර ගැනිමට කඩිනම් වැඩපිළිවෙළක් යොදන බවටද ඉන්දීය ‍නියෝජිතයෝ පැවසූහ.මෙයට සාර්ථක විසඳුමක් ලබාදීම පිණිස සය පුද්ගල කමිටුවක් පත් කිරීම ඇමැති ෂරාන් පවල් මහතා විසින් යෝජනා කළ අතර ලාංකික නියෝජිතයින් තිදෙනකු හා ඉන්දීය නියෝජිතයින් තිදෙනෙකු ඇතුළත් කිරීමට මෙහිදී තීරණය විය. ඉදිරි සති තුන ඇතුළත මෙම කමිටුවද රැස්වීමට නියමිතව ඇත.ඉන්දු ශ්‍රී ලංකා ධීවර ගැටලුව පිළිබඳව ඇරැඹි පළමු සාකච්ඡාවෙන්ම විශාල ජයග්‍රහණයක් ලබා ගැනීමට හැකිවීම ශ්‍රී ලාංකික ධීවර ජනතාවගේ හා රජයේ සුවිශේෂ ජයග්‍රහණයක් බව ඇමැති රාජිත සේනාරත්න මහතා ප්‍රකාශ කරයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n1401161</link>
    <topic>අයිතිකරු-මුරකරුපොලිස් අත්අඩංගුවේ</topic>
    <author>බලපිටිය සමූහ - දිලිප් ‍නිශ්ශංක</author>
    <content>රුපියල් ලක්ෂ හාරසියයක් වටිනා සුදු කැස්බෑවා නැති වූ බවට අසත්‍ය ප්‍රචාරය කිරීම සහ වනජීවී පනත උල්ලංඝනය කිරීමේ චෝදනාව සම්බන්ධයෙන් කොස්ගොඩ කැස්බෑ මධ්‍යස්ථානයේ අයිතිකරු චන්ද්‍රසිරි ආබ්‍රව් සහ එහි සේවකයකු ඊයේ (15) සවස පොලිස් අත්අඩංගුවට ගත් බව ජ්‍යෙෂ්ඨ පොලිස් අධිකාරි තෙන්නකෝන් මහතා පැවසීය. කැස්බෑ මධ්‍යස්ථානයේ අයිතිකරු වන කලුහත් චන්ද්‍රසිරි ආබ්‍රව් මහතා සමඟ බොරු පැමිණිල්ල කිරීම සම්බන්ධයෙන් කැස්බෑ මධ්‍යස්ථානයේ සේවය කළ සේවකයකුට පොලිසිය විසින් අත්අඩංගුවට ගනු ලැබීය.ඉකුත් මස 15 දින රාත්‍රී කොස්ගොඩ කැස්බෑ පර්යේෂණ මධ්‍යස්ථානයේ සිටි කිලෝ 9.5 වන සුදු කැස්බෑවෙකු සොරකම් කර ඇති බවට කොස්ගොඩ පොලිසිය පැමිණිල්ල සිදුකර හිමිකරුගේ ඥාතියෙකු වන දමින්ද කුමාර නැමැත්තාය.මොහු මේ පැමිණිල්ල සිදුකර ඇති දෙසැම්බර් 16 වෙනි දින බවත්, අසත්‍ය පැමිණිල්ලක් සිදුකිරීමේ චෝදනාවට මොහු අත්අඩංගුවට ගත් බව පොලිසිය පවසයි.මොහු කළ පැමිණිල්ලේ සඳහන් වන්නේ ‍ජනප්‍රිය ගායක අමල් පෙරේරා ඉල්ලන ලද කැස්බෑවා සොරකම් කරගෙන ගොස් ඇති බවත්, කැස්බෑ මධ්‍යස්ථානයේ කැස්බෑවන් හතරදෙනෙක් සිටි බවත්ය.පොලිස් පරීක්ෂණය සිදුකිරීමේදී කැස්බෑ අයිතිකරුගේ අම්බලන්ගොඩ දියණියගේ නිවසේ තිබී හමුවූ කැස්බෑවන් දෙදෙනාත්, කැස්බෑ මධ්‍යස්ථානයේ සිටින කැස්බෑවන් දෙදෙනාත් සමඟ කැස්බෑ හතරදෙනා සිටින බවට පොලිසිය කියා සිටියත් අයිතිකරු වන චන්ද්‍රසිරි මහතා කියා සිට ඇත්තේ කැස්බෑවන් පස්දෙනෙක් සිටි බවයි.මුල් පැමිණිල්ලේ සුදු කැස්බෑවන් හතරක් බවට ප්‍රකාශ කර කැස්බෑවන් පහක් බව ප්‍රකාශ කිරීමෙන් පසුව පොලිසිය අමල් පෙරේරා මහතා කැඳවා පරීක්ෂණ කිරීමේදී ඔහු තමන් මිලදී ගැනීමට පැමිණි කැස්බෑවා හඳුනාගෙන තිබේ.එසේ හඳුනාගත් පස්වන කැස්බෑවා නැතිවූ බවට කරන ලද ප්‍රකාශය මත පොලිස් පරීක්ෂණ සිදුකිරීමේදී එහි සේවකයෙකු ප්‍රකාශ කර ඇත්තේ එම කැස්බෑවා මීට මාස කිහිපයකට පෙර මියගොස් ඇති බවයි.එම කැස්බෑවා මියගිය පසු කැස්බෑ මධ්‍යස්ථානයේ අයිතිකරු වන චන්ද්‍රසිරි මහතා සහ අත්අඩංගුවට ගෙන සිටින සේවකයා මියගිය කැස්බෑවාගේ බඩ පලා පශ්චාත් මරණ පරීක්ෂණයක් සිදුකර ඇති බව පොලිසිය කියයි.එම පශ්චාත් මරණ පරීක්ෂණයේදී නැතිවූ කැස්බෑවාගේ බඩේ කුරුලු කූඩුවක් තිබී හමුවූ බවත්, කැස්බෑවා ටැංකියේ සිටියදී කුරුලු කූඩුවක් ටැංකියට වැටීම නිසා එය ආහාරයට ගැනීමෙන් කැස්බෑවා මියගොස් ඇති බව සේවකයා පොලිසියට ප්‍රකාශ ‍කර ඇත.අමල් පෙරේරා මහතා ඉල්ලා ඇති කැස්බෑවා අතුරුදන් වී ඇති බවට ප්‍රකාශ කරමින් කොස්ගොඩ කැස්බෑ මධ්‍යස්ථානයේ සිටි කැස්බෑවන් දෙදෙනකු අම්බලන්ගොඩ නිවසට රැගෙනවිත් රඳවා තබාගෙන සිටිමින් 2009 වන සත්ත්ව හා වෘක්ෂලතා පනත උල්ලංඝනය කිරීමේ චෝදනාව මත මේ සැකකරුවන් දෙදෙනා අත්අඩංගුවට ගත් බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n1401162</link>
    <topic>පොලිසිය පරීක්ෂණයට ගහන්න හදනවා</topic>
    <author>අම්බලන්ගොඩ සමූහ ආර්. ඤාණදාස</author>
    <content>අතුරුදන් වූ සුදු කැස්බෑවා සම්බන්ධයෙන් පවත්වපු පොලිස් පරීක්ෂණ අනුව මට පෙනෙන්න තියෙන්නෙ කැස්බෑවා හොරකම් කරපු අය බේරන්න පොලිසිය පරීක්ෂණ කටයුතු අනික් පැත්ත ගසන්න උත්සාහ කරන බව යැයි කේ. චන්ද්‍රසිරි ආබ්‍රව් මහතා ඊයේ (15) පැවසීය. කොස්ගොඩ කැස්බෑ සංරක්ෂණ මධ්‍යස්ථානයේ අයිතිකරු වන ඒ මහතා අම්බලන්ගොඩ නිවසේදී පැවැත් වූ මාධ්‍ය සාකච්ඡාවේදී ඒ බව පැවැසුවේය.අපේ ළඟ කැස්බෑවන් හය දෙනෙක් හිටිය. ඉන් එක් කැස්බෑවෙක් මෙයට මාස හයකට පමණ ඉහත දී මියගියා. ඒ මියගියේ සුළඟට කඩා වැටුණු ගසක හිටපු ලේන් පැටව් වගයක් කාලා. ඒ මියගිය කැස්බෑවා ෆෝමලින් ටැංකියට දමල තවමත් තියෙනවා.කිලෝ පහමාරක් බර සුදු කැස්බෑවන් හා තවත් කැස්බෑවකු එකම ටැංකියක දමල තිබුණා. මින් එක කැස්බෑවකු ගායක අමල් පෙරේරා මහතා රුපියල් කෝටි තුනහමාරකට මිලදී ගන්න ඉල්ලුවා. මම බැහැ කීවා.ඊට පසුව තවත් කීපදෙනෙක් මේ සුදු කැස්බෑව ඉල්ලා සිටියා. එයට අමතරව කොස්ගොඩ පොලිසියේ රාළහාමි කෙනෙකුත් මේ කැස්බෑව ඉල්ලල මට දුරකථනයෙන් කථා කළා. මම එයාටත් කීව දෙන්න බැහැ කියල. ඊට පසු ඒ රාළහාමි ආපසු මට කථා කරල කීව මගේ බයර් සඳුදා රට යනවා. කැස්බෑව දෙනව නම් සඳුදට කලින් දෙන්න කියලා. ඒ වතාවෙත් මම බැහැ කීවා. ඉරිදා රාත්‍රියේ මේ කැස්බෑව අතුරුදන් වුණා.ඉතින් මේ සිද්ධිය ගැන ඔබ පොලිසියට පැමිණිලි නොකළේ ඇයි මාධ්‍යවේදියකු ප්‍රශ්න කළා.මම මුලින්ම කොස්ගොඩ පොලිසියට පැමිණිල්ල ඉදිරිපත් කළ දවසෙ ඒ රාළහාමි ගැනත් සඳහන් කළා. නමුත් ඒ කොටසට පැමිණිල්ල ලියපු රාළහාමි ලිව්වද කියල මම දන්නෙ නැහැ. මගේ ප්‍රකාශය මම කියවන්නෙම නැතිව මට අස්සන් කරන්න කීවා. මම අස්සන් කළා.ඔබ මේ ගැන ගායක අමල් පෙරේරා මහතා සැක කරනවද? මම කවුරුවත් සැකකරනව කියල පොලිසියට කියල නැහැ. මම පොලිසියට කීවෙ මගෙන් කැස්බෑව මිලදී ගන්න ඉල්ලපු අයගෙ නම් ගම් පමණයි. ඒ වුනත් ඒ අය නිර්දෝෂියි කියල මම කියන්නෙ නැහැ.අමල් පෙරේරා මහතා ඉල්ලපු සුදු කැස්බෑවා ඔබේ දියණියගේ නිවසට රැගෙන ආවේ ඇයි? ඒ ගැන ඔබ පොලිසිය දැනුවත් කළාද? මාධ්‍යවේදියකු ප්‍රශ්න කළා.සුදු කැස්බෑවා දියණියගේ නිවසට මමත් මගේ බෑනා වන සාගර සිරිවර්ධනත් සමඟ හොර රහසේම වෑන් රථයකින් රැගෙන ආවා. පොලිස් රාළහාමි කෙනෙකුත් කැස්බෑවා මිලදී ගන්න ඉල්ලූ නිසා මේ ගැන පොලිසිය දැනුවත් කළේ නැහැ. නමුත් මේ ගැන අම්බලන්ගොඩ හිටපු සහකාර පොලිස් අධිකාරී මහතාත්, හික්කඩුව වනජීවී කාර්යාලයේ කාර්ය භාර නිලධාරී මහතාත් දැනුවත් කළා.ගායක අමල් පෙරේරා මහතා මිලදී ගැනීමට සූදානම් වුනේ දැන් ඔබේ දියණියගේ නිවසේ සිටින සුදු කැස්බෑවා නේද? අමල් ‍ෙපරේරා මහතා ඒ බව 14 වැනි දින පොලිස් නිලධාරී ඉදිරියේත් කියා සිටියා නේද?අමල් පෙරේරා මහතා සුදු කැස්බෑවකු ඉල්ලා සිටියා. නමුත් දියණියගේ නිවසේ සිටින්නේ ඒ කැස්බෑවා කියල ඔහු ‍කියන්නේ කෙසේද? කැස්බෑවන්ගේ වර්ණය දිනෙන් දින වෙනස් වෙනවා. මාස කීපයකට පසු නාරා ආයතනයේ අයටවත් මේ ඉන්නේ මුලින් හිටපු කැස්බෑවද කියල හඳුනා ගන්න බැහැ. කුඩා කැස්බෑවා හොරා රැගෙන යන්න ආපු අය ටැංකියේ ඒ වෙලාවෙ හිටිය ලොකු කැස්බෑවා රැගෙන යන්න ඇති. 1978 ආරම්භ කළ මේ කැස්බෑ මධ්‍යස්ථානයේ සිටි එක කැස්බෑවෙකුවත් මා විකුණා නැහැ. සුදු කැස්බෑවා ලංකාවෙන් වෙනත් රටකට රැගෙන යන්නත් මා ඉඩ තියන්නේ නැහැ.මෙතන මට හංගන්න කිසිම දෙයක් නැහැ. අපි ඉල්ලා සිටින්නේ මේ සම්බන්ධයෙන් සාධාරණ පරීක්ෂණයක් කරල කැස්බෑව හොරකම් කළේ කවුද කියල හොයල ඒ අයට සුදුසු දඬුවමක් ලබල දෙන්න කියලයි. එවිට මේ සිද්ධියේ සත්‍ය කථාව මුළු රටටම හෙළිවේවි.පොලිස් පරීක්ෂණ වැරදි ආකාරය සිදුවන බවට කෙරෙන චෝදනා පිළිබඳ මේ සම්බන්ධයෙන් පරීක්ෂණ කටයුතු සඳහා පැමිණි මාතර පොලිසියේ පොලිස් පරීක්ෂක ඩබ්ලිව්. එච්. ජයරත්න මහතාගෙන් විමසූ විට ඒ මහතා පැවසුවේ එම චෝදනා ප්‍රතික්ෂේප කරන බවත් කැස්බෑ මධ්‍යස්ථානයේ අයිතිකරු අත්අඩංගුවට ගෙන අධිකරණය වෙත ඉදිරිපත් කිරීමෙන් පසු මෙහි ඇත්ත තත්ත්වය දැන ගැනීමට හැකිවන බවත්ය. මේ මාධ්‍ය හමුවට චන්ද්‍රසිරි මහතාගේ බෑනා වන සාගර සිරිවර්ධන, දියණිය වන වාසනා ආබ්‍රව් යන මහත්ම මහත්මීන් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n1401163</link>
    <topic>සුවසේවයේ දීමනා රැසක් ඉහළ නැංවීමට පියවර</topic>
    <author> මහින්ද අලුත්ගෙදර</author>
    <content>සෞඛ්‍ය සේවයේ කාර්ය මණ්ඩල නිල ඇඳුම් දීමනාව, ඇමතුම් දීමනාව හා අනතුරු දීමනාව ඉහළ නැංවීමට රජය තීරණය කරයි.සෞඛ්‍ය සේවයේ හෙද නිලධාරි, පවුල් සෞඛ්‍ය සේවා නිලධාරී, මහජන සෞඛ්‍ය පරීක්ෂක නිලධාරී, මැලේරියා/බරවා මර්දන මහජන සෞඛ්‍ය ක්ෂේත්‍ර නිලධාරී, කීට විද්‍යා සහකාර, පාසල් දන්ත චිකිත්සක, පශු එන්නත්කරු, සත්ත්ව ඒකක පාලක, සෞඛ්‍ය රියදුරු හා කණිෂ්ඨ සෞඛ්‍ය කාර්ය මණ්ඩල සඳහා ගෙවනු ලබන “නිල ඇඳුම් දීමනාව” ඉහළ නැංවීම‍ට රජය තීරණය කළ බව මුදල් හා ක්‍රම සම්පාදන අමාත්‍යාංශය පවසයි.ඊට අමතරව සෞඛ්‍ය සේවයේ රෝග නිවාරණ කටයුතුවල යෙදෙන ආධුනික වෛද්‍යවරුන් වෙත “මාසික දීමනාවක්” ලබාදීමට හා පරිපූරක, අතුරු වෛද්‍ය නිලධාරීන් සඳහා ලබාදෙන “ඇමතුම් දීමනාව” ඉහළ නැංවීමටද තීරණය කර තිබෙන බව එම අමාත්‍යාංශය කියාසිටී.මීට අමතරව පිළිකා රෝහල වැනි විශේෂිත රෝහල් හා වෛද්‍ය ඒකකවල සේවය කරනු ලබන හෙද නිලධාරී, පරිපූරක හා අතුරු වෛද්‍ය වෘත්තිකයන් සහ සෞඛ්‍ය කණිෂ්ඨ කාර්ය මණ්ඩල සඳහා ගෙවනු ලබන “අනතුරු දීමනාව” ද ඉහළ නැංවීමට පියවර ගෙන තිබේ.ජනාධිපති මහින්ද රාජපපක්ෂ මහතා විසින් ඉදිරිපත් කළ 2014 අයවැය යෝජනාවන්ට අනුව සිදුකර ඇති මේ නව දීමනාවන් ලබාදීම හා පැවති දීමනාවන් ඉහළ දැමීමට අදාළ නව සංශෝධන මේ මස පළමුවැනිදා සිට ක්‍රියාත්මක වන අතර ඊට අදාළ උපදෙස් සෞඛ්‍ය අමාත්‍යාංශයේ ලේකම්වරයා වෙත මහා භාණ්ඩාගාරය විසින් නිකුත් කර ඇති බවද මුදල් හා ක්‍රමසම්පාදන අමාත්‍යාංශය කියයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n1401164</link>
    <topic>TNA වත්මන් ගමන් මග වී ඇත්තේ ජනතාව වෙනුවෙන් පෙනීසිටීමට වඩාතම පෞද්ගලික වාසි ලබා ගැනීමටයි</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>දෙමළ ජාතික සන්ධානයේ වත්මන් ගමන් මගවී ඇත්තේ දෙමළ ජනතාවගේ දැවෙන ප්‍රශ්න ගැටලුවලට විසදුම් සෙවීම නොව තම තමන් ගේ දේශපාලන වාසි ලබා ගැනීම පමණක් බව ද්‍රවිඩ එක්සත් විමුක්ති පෙරමුණු නායක ආනන්ද සංගරි මහතා පවසයි .සංගරි මහතා මේ බව ප්‍රකාශ කළේ පසුගිය 13දා කිලිනොච්චිය නගරයේ පිහිටි ද්‍රවිඩ එක්සත් පෙරමුණු පක්ෂ කාර්යාලයේ පැවැති මාධ්‍ය සාකච්ඡාවක දීය.දෙමළ සන්ධානයේ වත්මන් නායකයෝ වක්‍ර ආකාරයෙන් ආණ්ඩුවට සහය දක්වමින් කටයුතු කරන බවද එහිදි පැවසු ආනන්ද සංගරි මහතා දෙමළ ජාතික සන්ධානය උතුරේ දෙමළ ජනතාවගේ ප්‍රධාන ප්‍රශ්න පසෙකලා තම තමන්ගේ පෞද්ගලික වාසි ප්‍රයෝජන වෙනුවෙන් ක්‍රියා කරමින් සිටින බවද පැවසීය.දෙමළ ජාතික සන්ධානය වර්තමානයේ සිදුකරගෙන යනු ලබන ඇතැම් ක්‍රියාවන් සම්බන්ධයෙන් ද්‍රවිඩ එක්සත් විමුක්ති පෙරමුණේ කිසිදු එකගතාවක් නොමැති බවද ආනන්ද සංගරි මහතා වැඩා දුරටත් වැවසීය ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n1401165</link>
    <topic>පොළොන්නරුවට මහ වැසි</topic>
    <author>නිරූෂි විමලවීර</author>
    <content>උතුරුමැද පළාත පොළොන්නරුවට ඊයේ (15) පැය කීපයක් පුරා ඇදහැළුණු ධාරාණිපාත වර්ෂාව හේතුවෙන් මැදුරුඔයේ ජල මට්ටම ඉහළ යෑමටත්, පරාක්‍රම සමුද්‍රයේ වාන් දොරටු දහයම විවෘත කිරීමටත්, සිදුවූ බව ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂ හා මාධ්‍ය ප්‍රකාශක ප්‍රදීප් කොඩිප්පිලි මහතා ප්‍රකාශ කළේය. හදිසි ගංවතුර තත්ත්වයක් ඇතිවීමෙන් ජනතාව දැඩි අසීරුතාවකට ලක්වූ බව ද ඇතැම් පුද්ගලයන් යම් යම් ස්ථානවල පිටාර තත්ත්වයට හසුව කොටුවී සිටි බව ද ඒ මහතා කීය.තවදුරටත් දැඩි වර්ෂා තත්ත්වය පොළොන්නරුවට බලපෑ හොත් ගංවතුර තත්ත්වය ඉහළ යා හැකි බව කී ඒ මහතා, ඕනැම ආපදා තත්ත්වයකට මුහුණ දීමට සූදානම් බව පැවසීය.මහියංගනය - මහනුවර මාර්ගයේ දහඅට වංගුව ආරම්භයේ මාර්ගයට වැටී ඇති දැවැන්ත ගල් පර්වතය කඩා ඉවත් කිරීමේ කටයුතු ඊයේ සවස් වන විටත් සිදුකළ බව කී හෙතෙම ගල් පර්වතයෙන් යම් ප්‍රමාණයක් ඉවත් කොට එක් මංතීරුවකින් වාහන ධාවනය සඳහා මාර්ගය විවෘත කළ බව අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n1401166</link>
    <topic>රෝහල සංවර්ධනයටමුදල් ලබා දුන්නත් කිසිම වැඩක් වෙලා නෑ</topic>
    <author>සන්ධ්‍යා කරුණාරත්න</author>
    <content>මහනුවර තෙල්දෙනිය රෝහලේ සංවර්ධන කටයුතු සිදු කිරීම සඳහා ජයිකා ආයතනයෙන් මූල්‍ය ආධාර ලබාදී තිබියදීත් මාස අටක් ගත වන තුරු ටෙන්ඩර් කැඳවා නොතිබීම සම්බන්ධයෙන් සෞඛ්‍ය ඇමැති මෛත්‍රීපාල සිරිසේන මහතා පළාත් සෞඛ්‍ය බලධාරීන්ගෙන් කරුණු විමසා ඇත. එම රෝහලේ සංවර්ධන කටයුතු සිදු නොකරන්නේ නම් ජයිකා ආයතනයට දැනුම් දී ‍එම මුදල් වෙනත් රෝහලක සංවර්ධන කටයුතු සඳහා යෙදවීමට පියවර ගන්නා බව ඇමැතිවරයා කීය.ජපාන අන්තර්ජාතික සහයෝගිතා ඒජන්සිය (ජයිකා) රුපියල් මිලියන 6200 ක මුදලක් රෝහල් හතරක සංවර්ධන කටයුතු සඳහා ලබා දී ඇත.ගල්ගමුව, වරකාපොළ, තෙල්දෙනිය, කලවංචිකුඩි යන රෝහල් හතර සංවර්ධනය කිරීම සඳහා මේ මුදල ලබාදී ඇත.එම ව්‍යාපෘතියේ පළමු පියවරක් ලෙස තෙල්දෙනිය රෝහල සංවර්ධනය කිරීම සඳහා මුදල් ලබාදීම සිදු කළ ද මේ වන තෙක් ටෙන්ඩර් කැඳවා නොතිබීම ගැටලුකාරී වන බව ඇමැතිවරයා පවසයි. කලවංචිකුඩි රෝහලේ සංවර්ධන කටයුතු මේ වන විට සියයට 70 ක් අවසන් වී ඇත. ගල්ගමුව රෝහලේද ඉදි කිරීම් ද මේ වන විට බොහෝ දුරට අවසන් ය. වරකාපොළ රෝහලේ ද ඉදිකිරීම් කටයුතු සිදු කෙරේ.මෙරට නිදහස් සෞඛ්‍ය සේවාව ගුණාත්මක හා කාර්යක්ෂම කිරීම සඳහා රෝහල් සංවර්ධන කටයුතු සිදු කිරීමට ලබාදෙන මුදල් ආධාරවලින් උපරිම ප්‍රයෝජන ගැනීමට අඳාළ බලධාරීන් පියවර ‍ගත යුතු බව ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n1401167</link>
    <topic>මහාචාර්ය ඒ.වී. සුරවීරයන්අද දැයෙන් සමුගනී</topic>
    <author>මහින්ද අලුත්ගෙදර</author>
    <content>අභාවප්‍රාප්ත ප්‍රකට සිංහල සාහිත්‍යධරයෙකු සහ ලේඛකයෙකු මෙන්ම හිටපු නියෝජ්‍ය සංස්කෘතික ඇමැතිවරයකු වූ මහාචාර්ය ඒ.වී. සුරවීර මහතාගේ අවසන් කටයුතු බොරැල්ල පොදු සුසාන භූමියේදී අද (16) සිදුකෙරේ. ඒ මහතාගේ දේහය රැගත් රිය පෙරහර මහරගම, ගොඩිගමුව, යහම්පත් මාවතේ අංක 36 දරණ නිවසින් පස්වරු 3.00 ට පිටත්වීමට නියමිත අතර පස්වරු 4.00 ට බොරැල්ල පොදු සුසාන භූමියේදී අවසන් කටයුතු සිදුකෙරේ.කලාකීර්ති සම්මානයෙන් පිදුම් ලැබූ ඒ මහතා පෙරේදා (14) පෙරවරුවේ අභාවප්‍රාප්ත වූ අතර මියයන විට 84 වැනි වියේ පසුවිය.මහාචාර්ය ඒ.වී. සුරවීර මහතා මධ්‍යම සංස්කෘතික අරමුදලේ අධ්‍යක්ෂ ජනරාල්වරයා ලෙස මෙන්ම ජාතික අධ්‍යාපන කොමිෂන් සභාවේ සභාපතිවරයා ලෙස ද කටයුතු කර තිබෙන අතර සිංහල සාහිත්‍යය වෙනුවෙන් විශාල සේවාවක්කර තිබෙන ඒ මහතා මිය යනවිට රජරට සරසවියේ කුලපතිවරයා ලෙසද කටයුතු කළේය.සාහිත්‍ය විචාර, සංස්කෘතික අධ්‍යයන, සංස්කරණය, පරිවර්තන, ළමා සාහිත්‍ය, නවකතා, කෙටිකතා ආදී විවිධ ක්ෂේත්‍රවල පොත් ලියලා තිබෙන සුරවීර මහතා හෙයියන්මාරුව, පෑ දියට බොරදිය, සදා මෙලෙස පුර දෙරණේ, අත්ත බිදෙයි පය බුරුලෙන්, බව තිමිර, ගොදුරු ලොබ, අඳුර දුරලන රැස්, මිනිස්කම හා රජකම ඇතුළු කෙටිකතා සංග්‍රහද ඇරිස්ටෝටල්ගේ කාව්‍ය සංග්‍රහය සහ තෝල්ස්තෝයිගේ කලාව යනු කුමක්ද නැමැති පරිවර්ථනද ලියා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n1401168</link>
    <topic>කැකිරාව මහා විදුහලකපාලු ගුරු නිවාසයේ ජීව අත්බෝම්බයක්</topic>
    <author>අනුරාධපුර මධ්‍යම විශේෂ</author>
    <content>කැකිරාව මඩාටුගම රේවත මහා විද්‍යාලයේ ගුරු නිවාසයක තිබී ආරක්ෂක අංශ භාවිතයට ගන්නා ජීව අත්බෝම්බයක් සොයා ගැනීමට කැකිරාව මුලස්ථාන පොලීසියට හැකි වී තිබේ. රේවත මහා විද්‍යාලයේ විදුහල්පතිවරයා විසින් කළ පැමිණිල්ලක් මත කැකිරාව පොලීසියේ නිලධාරීන් එහි ගොස් විද්‍යාල භූමියේ පිහිටි පාලුවට ගිය ගුරු නිවාසයක තිබී මේ අත් බෝම්බය සොයාගෙන ඇත. මේ ගුරු නිවාසය ළමයින් ක්‍රීඩා කරන ක්‍රීඩා පිටිය ආසන්නයේම පිහිටා තිබෙන බවද පොලීසිය සදහන් කරයි.පොලීසිය විසින් සොයාගනු ලැබු ජීව අත්බෝම්බය කැකිරාව යුද හමුදා කදවුරේ බෝම්බ නිශ්ක්‍රීය අංශය වෙත භාර දී14දා රාත්‍රීයේ නිශ්ක්‍රීය කර ඇත. මේ අත්බෝම්බය විදුහල තුළට පැමිණියේ කෙසේද යන්න සම්බන්ධයෙන් අනාවරණය කර ගැනීමට කැකිරාව මුලස්ථාන පොලීසියේ අපරාධ විමර්ශන අංශය වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n1401169</link>
    <topic>ලක්ෂ 17.5ක රත්රන් හොරෙන් ගෙන යාමට තැත් ක‍ළ 2 ක්රේගු දැලේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස රත්‍රං තොගයක් ශ්‍රී ලංකාවෙන් රැගෙන යාමට උත්සාහ දැරූ පුද්ගලයන් දෙදෙනෙකු කටුනායක බණ්ඩාරනායක ජාත්‍යන්තර ගුවන් තොටුපළ රේගුව විසින් අත්අඩංගුවට ගෙන ඇත.ඉන්දියාවේ මුම්බායි බලා පිටත්ව යාමට මොවුන් උත්සාහ ගෙන තිබෙන අතර එහිදී කළ පරීක්ෂා කිරීමේදී ඔවුන් සතුව තිබූ රුපියල් 1,775,000 ක රත්‍රං තොඟයක් සොයා ගැනීමට ශ්‍රී ලංකා රේගුව සමත්ව තිබේ.ඒ අනුව ගුවන් තොටුපළ රේගුව විසින් රත්‍රං කැබැලි තුනක් සොයාගෙන තිබෙන අතර ඒවායේ බර ග්‍රෑම් 355 ක් පමණ වන බවද රේගුව ප්‍රකාශ කරයි.පෙරේදා (14) රාත්‍රී 11.45ට මුම්බායි බලා පිටත්වීමට නියමිතව තිබූ ගුවන් යානයකින් ශ්‍රී ලංකාවෙන් පිටව යාමට උත්සාහ ගෙන තිබෙන අතර එහිදී වැල්ලම්පිටිය ප්‍රදේශයේ පදිංචි 48 හැවිරිදි පුද්ගලයෙකු රුපියල් 785,000ක් පමණවටිනා රන් කැබැල්ලක් සමඟ සහ කල්මුණේ පදිංචි 34 හැවිරිදි පුද්ගලයෙකු ග්‍රෑම් 198ක් බරැති රන් කැබලි දෙකක් සමඟ අත්අඩංගුවට ගෙන තිබේ. එම රන් කැබැලි දෙකේ වටිනාකම රුපියල් 990,000 ක් පමණ වෙතැයි ගණන් බලා තිබේ.මෙම රත්‍රං තොඟය රාජසන්තක කිරීමෙන් අනතුරුව අදාළ සැකකරුවන් දෙදෙනාට රුපියල් 25,000ක සහ රුපියල් 30,000ක දඩ මුදලක් නියම කිරීමට ශ්‍රී ලංකා රේගුව ලියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011610</link>
    <topic>ශ්‍රී ලංකාවේ සුබවාදී පැත්තත් ජාත්‍යන්තර ප්‍රජාව දැකිය යුතුයි</topic>
    <author>මහින්ද අලුත්ගෙදර</author>
    <content>යුද ගැටුම් නිමාවට පත්කොට ස්ව ශක්තියෙන් නැගී සිටින අපේ රටේ අසුබවාදී පැතිකඩ පමණක් නොව සුබවාදී පැතිකඩ ද ජාත්‍යන්තර ප්‍රජාව විසින් දැකිය යුතු බව රජය අවධාරණය කරයි.ඇතැම් පිරිස් තම පටු පරමාර්ථ වෙනුවෙන් ශ්‍රී ලංකාවේ වැරැදි පමණක් ලෝකයට පෙන්වීමට උත්සාහ කළඳ වත්මන් ශ්‍රී ලංකාවේ යහපත් ප්‍රගතිය සම්බන්ධයෙන් කතා කළයුතු බවද විදේශ ඇමැති මහාචාර්ය ජී.එල් පීරිස් මහතා ප්‍රකාශ කරයි.රටේ සෑම ප්‍රදේශයකම ජනතාව ඉතා යහපත් සහ ප්‍රීතිමත් ජීවිතයක් ගතකරන බව පෙන්වාදෙන ඒ මහතා පසුගිය වසර කිහිපය පුරා ඔවුන් ඇති කරගත් ප්‍රගතිය සහ සංවර්ධනය ලොව ඕනෑම අයෙකුට සියැසින් දැක ගැනීමට අවස්ථාව තිබෙන බවද පෙන්වා දෙයි.ඇමැතිවරයා මේ බව සඳහන් කළේ සංචාරයක් සඳහා ශ්‍රී ලංකාවට පැමිණි ඔස්ට්‍රේලියානු මන්ත්‍රී කණ්ඩායම සමඟ විදේශ කටයුතු අමාත්‍යාංශයේදී ඊයේ (15) පැවැති විශේෂ සාකච්ඡාවේදීය. ලිෂ් බෙටී මහත්මියගේ නායකත්වයෙන් යුතු මේ නියෝජිත කණ්ඩායම ශ්‍රී ලංකාවේ වත්මන් තත්ත්වය මෙන්ම ඉදිරි ක්‍රියාමාර්ග සම්බන්ධයෙන් මෙහිදී දීර්ඝ වශයෙන් සාකච්ඡා කළහ.එහිදී වැඩිදුරටත් අදහස් පළකළ මහාචාර්ය ජී.එල් පීරිස් මහතා සඳහන් කළේ වසර කිහිපයකට පෙර ශ්‍රී ලංකාව තිබූ තත්ත්වයට සාපෙක්ෂව අද වනවිට විශාල දියුණුවක් ලබා තිබෙන බවත් මෙම ඕස්ට්‍රේලායානු නියෝජිත කන්ඩායමට ශ්‍රී ලංකාවේ ඕනෑම ප්‍රදේශයක සංචාරය කිරීමේ අවස්ථාව සැළසෙන බවත්ය.ජාත්‍යන්තර ප්‍රජාය විසින් ශ්‍රී ලංකාවේ වැරැදි පැති දෙස පමණක් නොව නිවැරැදි, යහපත් පැතිකඩ දෙසද අවධානය යොමු කළයුතු බව පෙන්වාදුන් විදේශ කටයුතු ඇමැතිවරයා එම තත්ත්වය සියැසින් දැක ගන්නට ලෝකයේ ඕනෑම පුද්ගලයෙකුට අවස්ථාව තිබෙන බවද සඳහන් කළේය.මේ අතර ඒ මහතා ශ්‍රී ලංකාවේ ආයෝජන, සංචාරක, කර්මාන්ත, තොරතුරු තාක්ෂණය, අධ්‍යාපන ඇතුළු ක්ෂේත්‍ර රැසක ප්‍රගතිය සම්බන්ධයෙන් දීර්ඝ වශයෙන් කරුණු දැක්වීය.එල්.ටී.ටී.ඊ ත්‍රස්ත සංවිධානය තහනම් සංවිධානයක් වශයෙන් ප්‍රකාශයට පත්කිරීම සහ ශ්‍රී ලංකාව සම්බන්ධයෙන් සමතුලිත මතයක සිට ක්‍රියාකිරීම සම්බන්ධයෙන් ශ්‍රී ලංකා රජයේ ප්‍රණාමය පිරිනමන බවද විදේශ ඇමැති මහාචාර්ය ජී.එල් පීරිස් මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011611</link>
    <topic>එල්ටීටීඊ සාමාජිකයෙක් ප්‍රංශයේදී අත්අඩංගුවට</topic>
    <author/>
    <content>අන්තර්ජාතික වරෙන්තුවක් නිකුත්කර සිටි ප්‍රබල එල්.ටී.ටී.ඊ සාමාජිකයකු ප්‍රංශයේදී අත්අඩංගුවට ගෙන ඇත. මේ ත්‍රස්තවාදියා ජාත්‍යන්තර පොලීසියට අවශ්‍යව සිටි පුද්ගලයකු බවද පැරීසියේ නැඟෙනහිර පොලීසිය වෙත පැමිණිල්ලක් කිරීම සඳහා පැමිණි අවස්ථාවේදී මෙලෙස අත්අඩංගුවට ගෙන තිබෙන බවද වාර්තා වෙයි.එම ත්‍රස්තවාදී සාමාජිකයා සේවය කරන සේවා ස්ථානයේ ක්‍රියාකාරකම්වලට එරෙහිව පොලීසිය වෙත පැමිණිල්ලක් ඉදිරිපත් කිරීම සඳහා පැමිණි අවස්ථාවේදී ජාත්‍යන්තර වරෙන්තුවක් නිකුත්කර ඇති පුද්ගලයකු බවට හඳුනාගෙන තිබෙන බවද එම වාර්තා සඳහන් කරයි. ජයනාදන් ධර්මලිංගම් (Jeyanthan Tharmalingam) නැමැති 35 හැවිරිදි පුද්ගලයකු මෙලෙස ප්‍රංශ පොලීසිය මඟින් අත්අඩංගුවට ගෙන තිබෙන අතර ඔහුව අධිකරණය වෙත ඉදිරිපත් කිරීමටද පියවර ගෙන ඇත. මේ පුද්ගලයාට එරෙහිව ජාත්‍යන්තර වරෙන්තුවක් නිකුත්කර තිබෙන බවට අධිකරණය එහිදී ප්‍රකාශකර තිබේ.දශක තුනකට ආසන්න කාලයක් පැවැති එල්.ටී.ටී.ඊ ත්‍රස්ත ක්‍රියාකාරකම් හේතුවෙන් පුද්ගල ජීවිත ලක්ෂයකට වැඩි ප්‍රමාණයක් අහිමි වී තිබෙන බවට එක්සත් ජාතීන්ගේ වාර්තා මඟින් පෙන්වාදෙන අතර එම ත්‍රස්තවාදී ගැටුම් පසුගිය 2009 වසරේදී අවසන් කිරීමට ශ්‍රී ලංකා රජය පියවර ගෙන තිබේ.අත්අඩංගුවට පත් ‍ත්‍රස්ත සාමාජිකයා සම්බන්ධයෙන් ප්‍රංශ පොලීසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011613</link>
    <topic>සීසෙල්ස් ආරක්ෂක ප්‍රධානීන් තිදෙනෙක් නාවික හමුදා යාත්‍රා අංගනයේ සංචාරයක</topic>
    <author/>
    <content>සීසෙල්ස් ආරක්ෂක ප්‍රධානීන් තිදෙනෙකු පසුගියදා ශ්‍රි ලංකා නාවික හමුදා ගැමුණු ආයතනයේ යාත්‍රා අංගනයේ සංචාරයක නිරත වන ලද අතර නාවික හමුදා මාණ්ඩලික ප්‍රධානී රියර් අද්මිරාල් ජයන්ත පෙරේරා මහතා කොළඔ සිනමන් හෝටලයේදි ඔවුන් බැහැදුටු අතර එහිදි දෙරටේ සුහදත්වය සනිටුහන් කරමින් සමරු තිළිණ හුවමාරු කර ගත්හ.හිටපු නාවික හමුදාපති අද්මිරාල් සෝමතිලක දිසානායක මහතා හා ඇවන් ගාඩ් මැරිටයිම් සර්විසස් පුද්ගලික සමාගමේ සභාපතිවරයාදමෙම අවස්ථාවට සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011614</link>
    <topic>නුවරඑළිය ජනාධිපති මන්දිරයේ ධර්ම දේශනයක්</topic>
    <author/>
    <content>සෑම පුර පසළොස්වක පොහෝ දිනකම අරලියගහ මන්දිරය සංවිධානය කරන ‘අමාදම් සිසිලස’ ධර්ම දේශනා මාලාවේ 119 වැනි ධර්ම දේශනාව නුවරඑළිය ජනාධිපති මන්දිරයේ දී ඊයේ (15) පැවැති අතර, එම ධර්ම දේශනය මෙහෙයවූ හඟුරන්කෙත මල්උල්ල ශ්‍රී අභිනවාරාමාධිපති රාජකීය පණ්ඩිත මධ්‍යම පළාතේ හිටපු පිරිවෙන් සහකාර අධ්‍යක්ෂ දෙල්තොට චන්දානන්ද හිමියන් වෙත ජනාධිපති මහින්ද රාජපක්ෂ මහතා අට පිරිකර පිළිගැන්වූ අයුරු. ඡායාරූපය - නිශාංක ද සිල්වා.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011615</link>
    <topic>අපේ ජනතාව ආහාරයට ගන්නාපලතුරුවලින් 80%ක රසායනික ද්‍රව්‍ය</topic>
    <author>නිරූෂි විමලවීර</author>
    <content>මෙරට ජනතාව දිනපතා ආහාරයට ගනු ලබන පලතුරු වලින් සියයට අසූවක ප්‍රමාණයක් රසායනික ද්‍රව්‍ය යොදා කෘතිම ලෙස ඉදවන ලද ඒවා බව සමීක්ෂණයකින් හෙළිවී තිබේ.ශ්‍රී ලාංකීය ජනතාව දිනකට පලතුරු කිලෝ ලක්ෂ 8ක ප්‍රමාණයක් ආහාරයට ගන්නා බවද එහෙත් එහි නැවුම්බව පිළිබඳ ප්‍රශ්න ඇති බවද, හෙක්ටර් කොබ්බෑකඩුව ගොවි කටයුතු හා පර්යේෂණ පුහුණු මධ්‍යස්ථානයේ අධ්‍යක්ෂ ඊ. එම්. අබේරත්න මහතා “දිනමිණ”ට ප්‍රකාශ කෙළේය.වෛද්‍ය පර්යේෂණ ආයතන වාර්තා අනුව එක් පුද්ගලයෙක් දිනකට පලතුරු ග්‍රෑම් 100ක ප්‍රමාණයක් ලබාගත යුතු බවද එහෙත් ශ්‍රී ලාංකිකයන් දිනකට පලතුරු ග්‍රෑම් 40ක ප්‍රමාණයක් ලබා ගන්නා බව කී ඒ මහතා පලතුරු ගෑස් මඟින් ස්වාභාවික අයුරින් ඉදවීම පිළිබඳ කෘෂිකර්ම අමාත්‍යාංශය උපදෙස් දී ඇතැයිද කීවේය.කොළඹ නගර සීමාවේ පලතුරු ඉදවීම සඳහා කාබයිට් යෙදවීම තහනම් කොට ඇති බව නාගරික ප්‍රධාන වෛද්‍ය නිලධාරී වෛද්‍ය ප්‍රදීප් කාරියවසම් මහතා ප්‍රකාශ කෙළේය.ඇතැමෙක් පලතුරු ඉදවීම සඳහා එතනෝන් නැමැති රසායනික ද්‍රව්‍ය ඉසීම හා බහාලීම සිදුකරන බවත්, එය ආහාර පනත හා කෘෂිකර්ම අමාත්‍යාංශයේ උපදෙස්වලට පටහැනි බවත් කාරියවසම් මහතා කීය.ආහාර පනත යටතේ මිනිස් සිරුරට අහිතකැර කිසිම දෙයක් විකිණීම, නිෂ්පාදනය, වෙළෙඳ ප්‍රචාරය ආදී කිසිවක් සිදු කළ නොහැකි බව පාරිසරික හා වෘත්තිය සෞඛ්‍ය පිළිබඳ නියෝජ්‍ය අධ්‍යක්ෂ විශේෂඥ වෛද්‍ය හේමන්ත හේරත් මහතා “දිනමිණ”ට කීය.එතනෝන්, කාබයිට් වැනි ඕගන පොස්පේට් රසායනික ද්‍රව්‍ය ශරීර ගතවීම නුසුදුසු බවද, එවැනි ඕගන පොස්පේට් වැඩි ප්‍රමාණයක් ශරීරගත වීමෙන්, ස්නායු දුර්වලවීමේ හා ඒ ආශ්‍රිත රෝග වැලඳීමේ ප්‍රවණතාවක් ඇති බව හෙතෙම කීවේය.එතලීන් ගෑස් සහිත කාමරයක තබා පලතුරු ඉදවීම සාමාන්‍ය ක්‍රමවේදය බව කී ඒ මහතා, එහෙත් පලතුරු ඉදවීම සඳහා ඔවුන් භාවිතා කරන්නේ පලතුරු දියරවල ගිල්වීම හා දියර ඉසීම බවද එය ශරීර සෞඛ්‍යයට යහපත් නොවන බවද පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011616</link>
    <topic>වත්මන් රජයේ වැඩපිළිවෙළ නිසා වැසී යාමට තිබූ සිනමාහල් 35 ක් යළි ක්ෂේත්‍රයට එක්වුණා</topic>
    <author/>
    <content>වත්මන් රජයේ නිවැරැදි වැඩපිළිවෙළ හේතුවෙන් නව සිනමා ශාලා ඉදිකිරීම හා නවීකරණය කිරීම මෙන්ම වැසී යාමට නියමිතව තිබූ සිනමා ශාලා 35 ක් යළි ක්ෂේත්‍රයට එක් වූ බව ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා පවසයි.ඊට අමතරව සිනමා උපකරණ සහ වෙනත් සේවාවන් සපයන ආයතන ද, සැළකිය යුතු සංඛ්‍යාවක් පසුගිය 2005 වසරේ සිට මේ දක්වා කාලය තුළ ශ්‍රී ලංකාවේ බිහි වී තිබෙන බව ද ඒ මහතා පෙන්වා දෙයි.මේ සම්බන්ධයෙන් ඇමැතිවරයා විසින් නිකුත් කර ඇති නිවේදනයේ මෙසේ ද දැක්වේ.ආරම්භයේ පටන්ම පෞද්ගලික සමාගම් තුනක දැඩි ග්‍රහණයට නතු වී තිබූ දේශීය සිනමාව එම ග්‍රහණයෙන් මුදා එහි සියලු අංශයන්ගේ පරිපාලනය සහ අධීක්ෂණය රජය සතු කිරීමේ අරමුණින් 1971 වර්ෂයේදී එවකට සමඟි පෙරමුණු රජය විසින් ශ්‍රී ලංකා ජාතික චිත්‍රපට සංස්ථාව පිහිටුවීමට පියවර ගන්නා ලදී.මෙය දේශීය සිනමාවේ අභිවෘද්ධියට හේතු වූ අතිශයින්ම ප්‍රගතිශීලී පියවරක් ලෙස සමස්ත ක්ෂේත්‍රයම පිළිගත්ත ද, එම පියවරට ද, විරුද්ධ වූවෝ එකල ද, ක්ෂේත්‍රයේ වූහ. මෙම විරෝධයන් කොතෙක් ප්‍රබල වූයේ ද යත් සමහර අවස්ථාවන් හිදී සංස්ථාව පිහිටුවුවහොත් ප්‍රසිද්ධියේ ගිනි තබා ගන්නා බවට කරන තර්ජන දක්වා පරාසයක විහිදී තිබුණි.මේ සියලු විරෝධතාවන් හමුවේ ස්ථාපනය කළ ජාතික චිත්‍රපට සංස්ථාව බිහිකිරීමෙන් පසු උදා වූ 70 දශකය සිංහල සිනමාවේ ස්වර්ණමය යුගය බව පොදු පිළිගැනීමයි. මෙම කාලයේදී විටින් විට බලයට පත්වූ විවිධ රජයන් සිංහල සිනමාවේ ප්‍රගමනයට ගත් විවිධ සාධනීය පියවර මෙන්ම සමහර ප්‍රතිපත්තිමය තීරණයන් සිනමා කර්මාන්තයේ පිරිහීමට ද හේතු වූ බව නිරීක්ෂණය කළ හැකිය.‍විවිධ රජයන් විසින් ගත් විවිධ තීරණ හේතුවෙන් සහ රට තුළ පැවැති සමාජ ආර්ථික තත්ත්වයන් හේතුවෙන් ඔඩු දුවමින් පැවැති දේශීය සිනමා කර්මාන්තයේ අර්බුද කූඨප්‍රාප්තියට පත්වූයේ 2001 වසරේදී එවකට පැවැති රජය විසින් නීලවීර වාර්තාවේ නිර්දේශයන් ක්‍රියාත්මක කිරීමත් සමඟය. සිනමා කර්මාන්තයේ අද දක්වාත් නොවිසඳී ඇති බොහෝ ගැටලු සහ සංකීර්ණතාවන්හි මූලාරම්භය ලෙස මෙම තීරණය පිළිගනී.2000 වර්ෂය වන විට රටේ පැවැති යුද තත්ත්වය මෙම අර්බුදය තවදුරටත් තීව්‍ර කළ අතර සිනමා ශාලා වැසී යමින් පැවැති සහ ප්‍රේක්ෂකයන්ගේ ප්‍රතිචාරය අවම වූ යුගයක් විය. මෙම තත්ත්වය යටතේ දී 2005 වර්ෂය වන විට ශ්‍රී ලාංකේය සිංහල සිනමාවේ පැවැත්ම තීරණය වන කඩඉම් වර්ෂයක් වූ අතර ඒ වන විට සිනමා කර්මාන්තය මුළුමනින්ම රඳා පැවතියේ කාම චිත්‍රපට සහ වෙනත් අවර ගණයේ චිත්‍රපට නිෂ්පාදනය හා ප්‍රදර්ශනය මතය.මෙවැනි තීරණාත්මක තත්ත්වයන් තිබියදී 2005 වර්ෂයේදී අතිගරු ජනාධිපති මහින්ද රාජපක්ෂ මැතිතුමා මහින්ද චින්තන ප්‍රතිපත්ති ප්‍රකාශය මගින් දේශීය සිනමා කර්මාන්තය සුරක්ෂිත කිරීමත්, එහි වර්ධනයත්, එමෙන්ම ක්ෂේත්‍රයේ නියැලෙන කලාකරුවන්ගේ සහ සෙසු ශිල්පීන්ගේ වෘත්තීය තත්ත්වය ඉහළ නැංවීමට අදාළ සාධනීය පියවරයන් රාශියක් යෝජනා කරනු ලැබීය. මහින්ද චින්තනය මගින් එළිදැක්වූ එම යෝජනාවන් ක්‍රියාත්මක කිරීමට එක්සත් ජනතා නිදහස් සන්ධාන රජය කඩිනමින් පියවර ගත් අතර, ඒවා 2007 වසරේ අයවැය ලේඛනයේ සිටම ක්‍රියාත්මක විය. එලෙස ගත් සාධනීය පියවරයන් ලෙස චිත්‍රපටයක් නිෂ්පාදනයේ දී මිලියන 25 ක් දක්වා බදු සහන ලබාදීම, ප්‍රධානතම පියවරකි.එම සහනය මේ වන විට රුපියල් මිලියන 35 දක්වා ඉහළ නංවා ඇති අතර ප්‍රශස්ත සිනමාවක් සඳහා ආයෝජකයන් දිරිගැන්වීම මෙහි අරමුණ වේ. මෙම උත්සාහයේ ප්‍රතිඵල ඉතා කඩිනමින් අත්පත් කරගත් අතර ඒ අනුව එතෙක් පැවැති අවර ගණයේ සහ කාම චිත්‍රපට රැල්ල අභිබවා ඉතා විශාල පිරිවැයක් දරා නිෂ්පාදනය කරනු ලබන පවුලේ සැමට නැරඹිය හැකි ප්‍රශස්ත සිනමා නිර්මාණ බිහිවීමේ ප්‍රවණතාවක් ඇතිවිය. මෙම උත්තේජනය මගින් ප්‍රේක්ෂකයන් වැඩි වශයෙන් සිනමා ශාලාවන්ට ආකර්ෂණය වූ අතර ශාලා නවීකරණය, අලුතෙන් ඉදිකිරීම මෙන්ම සිනමාශාලා සංකීර්ණ ඉදිකිරීමට ද එය ප්‍රබල පිටිවහලක් විය.මෙම තත්ත්වය වඩාත් දිරිගැන්වීම සඳහා නව චිත්‍රපට ශාලා ඉදිකිරීම වෙනුවෙන් වසර 10 ක බදු නොගෙවීමේ කාලයක් රජය විසින් අදාළ ආයෝජකයන්ට ලබා දෙයි. ‍එසේම මෙම බදු සහන තවදුරටත් පුළුල් කරමින් සිනමාවට අවශ්‍ය උපකරණ ගෙන්වීමේ දී ගෙවිය යුතු වැට් සහ සෙස් බද්ද ද, ඉවත් කරන ලදී. එසේම නව තාක්ෂණයට ගැළපෙන ආකාරයට තම සිනමා ශාලා නවීකරණය කරගැනීම සඳහා සිනමා ශාලා හිමියන් විසින් කරනු ලබන ආයෝජන සඳහා වසර 5 ක් දක්වා බදු නොගෙවීමේ සහන කාලයක් රජය මගින් ලබා දී ඇත.2009 වර්ෂයේ දී රට තුළ පැවැති යුද්ධය අවසන් කිරීමත් සමඟම දේශීය සිනමා කර්මාන්තය තුළ ද, අලුත් පිබිදීමක් ඇතිවිය. මෙම නව පිබිදීමත්, ගෝලීය සිනමා කර්මාන්තය තුළ සිදුවූ තාක්ෂණික වෙනස්වීම් ද, හේතුකොටගෙන එතෙක් පැවැති සිනමාව වෙනුවට නවීන සිනමාවක් හඳුන්වා දීමේ අවශ්‍යතාවය රජය විසින් නිවැරැදිව හඳුනාගන්නා ලදී. එහි මුල් පියවර ලෙස 1971 වර්ෂයේදී හඳුන්වා දෙන ලද ජාතික චිත්‍රපට සංස්ථා පනත නව ගෝලීය ප්‍රවණතාවන්ට ගැළපෙන ආකාරයට සංශෝධනය කිරීම ආරම්භ කරන ලදී.ගෝලීය ප්‍රවණතාවන්හි මූලික අංගයක් වූ සිනමා ඩිජිටල්කරණය සඳහා නීතිමය ප්‍රතිපාදන ලබාදීම මෙම පනත සංශෝධනයේ මූලිකම ඉලක්කයක් විය. එනම් සිනමා ඩිජිටල්කරණය පිළිබඳ ජාතික ප්‍රතිපත්ති හඳුන්වා දීම මෙම පනත හඳුන්වාදීමේ මුඛ්‍ය අරමුණකි.සිනමා ඩිජිටල්කරණය පිළිබඳ ජාතික ප්‍රතිපත්තිය සකස් කිරීමේ දී විවිධ පාර්ශ්වයන්ගේ පෞද්ගලික අභිමථාර්ථයන් ඉටුකරනවා වෙනුවට සියලු තත්ත්වයන් සලකා සිනමා කර්මාන්තයේ ප්‍රගමනයට හේතු වන නව ක්‍රමවේදය සුපරීක්ෂාකාරීව තීරණය කිරීම රජයේ වගකීම වේ. මේ අනුව අදාළ සියලු පාර්ශ්වයන්ගේ අදහස් විමසමින් රජය එම වගකීම මේ වන විට ඉටුකර ඇති අතර දේශීය සිනමාව ඩිජිටල්කරණය සඳහා වන ජාතික ප්‍රතිපත්ති ඉදිරි මාසයේ දී ප්‍රකාශයට පත්කිරීමට නියමිතය. දැනට සියලු වැඩ කටයුතු අවසන් කර ඇති යෝජිත චිත්‍රපට සංස්ථා පනතේ සංශෝධනයන් සඳහා පාර්ලිමේන්තුවේ අනුමැතිය කඩිනමින් ලබාගැනීමට ද, අපේක්ෂිතය.සිනමාව ඩිජිටල්කරණය සඳහා වූ ජාතික ප්‍රතිපත්තිය ප්‍රකාශ කිරීමත් සමඟම සිනමා ශාලා ඩිජිටල්කරණය කිරීමේ ක්‍රමවේදය ඇරඹීම සඳහා ආයෝජකයන් සමඟ සාකච්ඡා කරමින් සිටින අතර ඒ සඳහා වන සාර්ථක එකඟතාවන්ට ද එළඹ ඇත. එසේම ක්ෂේත්‍රයේ ආන්දෝලනයට භාජනය වී ඇති චිත්‍රපට බෙදාහැරීමේ ක්‍රමවේදය විධිමත් කිරීම ද, මෙම පනත සංශෝධනයේ තවත් එක් අරමුණකි. එනම් 2001 වසරේදී නිලවීර වාර්තාවේ නිර්දේශයන් ක්‍රියාත්මක කිරීමත් සමඟම චිත්‍රපට බෙදාහැරීම පිළිබඳව මතු වූ අර්බුදය විසඳීම සඳහා මෙම පනත සංශෝධනය මගින් සාධනීය පියවරයන් ගැනීමට අපේක්ෂා කෙරේ. එසේම මේ සඳහා වන අතුරු පියවරක් ලෙස දැනට මණ්ඩල 5 ක් ලෙස ක්‍රියාත්මක වන බෙදාහැරීමේ ක්‍රමවේදය වඩාත් ක්‍රමවත් බෙදාහැරීමේ ධාරාවන් තුනක් ලෙස ප්‍රතිව්‍යුහගත කිරීමට සියලු පාර්ශ්වයන් සමඟ සාකච්ඡා කර එකඟතාවකට එළඹ ඇත.දේශීය සිනමාව ආරම්භ වී ගතවූ 67 වසරක කාලය තුළ සිනමා කර්මාන්තයේ ප්‍රගමනය සඳහා මෙතරම් ප්‍රගතිශීලී පියවරයන් ගෙන ඇති රජයක් මෙරට ඉතිහාසය තුළ නොවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011617</link>
    <topic>වාණිජ විෂයෙන් ශ්‍රී ලංකාවෙන් ප්‍රථමයා වූගම්පහ රත්නාවලී සිසුවිය මුළු සියනෑවටම ගෞරවයක්</topic>
    <author>ගම්පහ සංචාරක නිමල් ජයසිංහ</author>
    <content>දෙවුන්දරතුඩුවේ සිට පේදුරුතුඩුව දක්වා ඇති පාසල්වලින් උසස් පෙළ විභාගයෙන් සමස්ත ලංකා ප්‍රථම ස්ථානය වාණිජ විෂයයෙන් ලබා ගැනීමට ගම්පහ රත්නාවලී බාලිකාවේ සිසුවියකට හැකිවීම ගම්පහටත්, මුළු සියනෑ කෝරළයටත් මහත් අභිමානයක් යැයි අධ්‍යාපන ඇමැති බන්දුල ගුණවර්ධන මහතා පැවසීය.අධ්‍යාපන ඇමැතිවරයා එසේ පැවසුවේ ගම්පහ රත්නාවලී බාලිකා විද්‍යාලයෙන් මෙවර අපොස උසස් පෙළ වාණිජ අංශයෙන් ප්‍රථම ස්ථානය දැරූ ශිෂ්‍යාවට සහ දිවයිනෙන්ම පස්වන ස්ථානය සහ නවවන ස්ථානය ද ඇතුළුව උසස් පෙළ විෂයයන් තුනක් සඳහා ඒ සමාර්ථය ලැබූ ශිෂ්‍යාවන් 90 දෙනෙකුටද සහතික හා සම්මාන, මූල්‍ය පරිත්‍යාග ලබාදීමේ උත්සව සභාවේ ප්‍රධාන ආරාධිතයා වශයෙන් සහභාගි වෙමිනි.මේ උත්සවය පසුගියදා ගම්පහ රත්නාවලී බාලිකා මහා විද්‍යාල භූමියේදී පැවැත්වින.වැඩිදුරටත් අදහස් දැක්වූ අධ්‍යාපන ඇමැතිවරයා - දිවයිනේ පාසල් 250ක තාක්ෂණික අධ්‍යාපනය ඇතිකළා. මේ රත්නාවලී බාලිකා විදුහලේ තාක්ෂණික විෂයයට වැඩිම ශිෂ්‍යාවන් පිරිසක් ඇතුළත් වූ බව වාර්තා වුණා. මේ අනුව ඉදිරියේ දී තාක්ෂණ විෂයයෙන් ද මෙම පාසල ප්‍රථමයා වේවි. මේ විදුහලේ “මහින්දෝදය” තාක්ෂණික ආයතනය නිමවෙමින් පවතිනවා. එයට අදාළ අංගසම්පූර්ණ අංශ එහි ස්ථාපිත කරනවා. කෝටි එකහමාරක මූල්‍ය සම්පත් යොදවන එම ආයතනය සිංහල අවුරුද්දට පෙර ලබාදෙන බවද පැවසීය.ඉදිරියේදීම ඉදිවී ඇති තෙමහල් ගොඩනැඟිල්ල විවෘත කරනවා. ඉංජිනේරු විෂයයට, කෘෂිකර්ම පර්යේෂණ, තාක්ෂණික අංශ සඳහා විශේෂ පන්ති කාමර හතරක් මේ විද්‍යාලයට ලබාදෙනවා යැයිද කීය.මේ වාගේ පහසුකම් ගම්බද පාසල්වලටත් ලබාදෙන විට මේවාට සල්ලි කොහෙන්ද කියා සමහරු අසනවා. ජනාධිපතිතුමා රුපියල් කෝටි 2500ක් ණයට ලබාගෙන අනාගත දරුවන්ගේ අධ්‍යාපනය වෙනුවෙන් ක්‍රියාකරන බවද කීය. මේ මුදල් ණයට ලබාගන්නේ කෑමට නොව ඉදිරි අනාගත පරපුරේ අධ්‍යාපනය නංවාලීමට බවද අවධාරණය කළේය. අංග සම්පූර්ණ පාසල් 1000ක් ප්‍රතිනිර්මාණය වනවා. මේ විදුහලේ ද උසස් පෙළ විද්‍යා, ගණිත, කලා තිබුණේ. උසස් පෙළට විද්‍යාත්මක තාක්ෂණය මෙහි තිබෙන නිසා මේ පාසල ‘සුපර්’ පාසලක් බවට පත්වුණා යැයිද කීය.මේ අවස්ථාවට සහභාගි වූ දයා කුසුම් සිල් මාතාව ආගමික අනුශාසනාව කළ අතර, දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, බස්නාහිර පළාත් සභාවේ සභාපති සුනිල් විජේරත්න, වරලත් ගණකාධිකාරී ආයතනයේ උප සභාපති ලසන්ත වික්‍රමනායක, ගම්පහ කලාප අධ්‍යාපන අධ්‍යක්ෂ එස්. කේ. මල්ලවආරච්චි, කොට්ඨාස අධ්‍යාපන අධ්‍යක්ෂ සුසන්ත ගුණතිලක, ගම්පහ පොලිස් ස්ථානාධිපතිතුමන් ද විය. විදුහල්පතිනි බ්‍රර්වේ කර්නල් එච්. ඒ. එච්. ජයවර්ධන මහත්මිය ද විශිෂ්ඨ සාමාර්ථය දැක්වූ දිවයිනේ වාණිජ විෂයයෙන් ප්‍රථමයා වූ ශිෂ්‍යාව ද සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011618</link>
    <topic>රටවල්වල දියුණුවට රාජ්‍ය සහ පෞද්ගලික අංශය ක්‍රියා කළ යුතුයි</topic>
    <author>ජයසිරි මුණසිංහ</author>
    <content>රාජ්‍ය සේවය හා පෞද්ගලික අංශය යනාදි පාර්ශ්වයන් රටවල්වල දියුණුවට හා ප්‍රගතියට සාමූහිකව කටයුතු කළ යුතු කාලය දැන් එළැඹ ඇතැයි ජාත්‍යන්තර මූල්‍ය සහයෝගිතාවය පිළිබඳ ජ්‍යෙෂ්ඨ ඇමැති සහ මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා ප්‍රකාශ කෙළේය.දකුණු ආසියා කලාපීය සහයෝගිතා (සාර්ක්) සමුළුවට අයත් රටවල රාජ්‍ය සේවා කොමිසම්වල සභාපතිවරුන්ගේ තුන්වැනි සම්මේලනය ඉකුත්දා කොළඹ සිනමන් ග්‍රෑන්ඩ් හෝටලයේ පැවැති අවස්ථාවට ප්‍රධාන ආරාධිතයා ලෙස සහභාගි වෙමින් ඇමැතිවරයා එසේ කීය.එහිදී කතා කළ ඇමැතිවරයා මෙසේ ද කීය.අප කලාපයේ රාජ්‍ය සේවා කොමිෂන් සභා ක්‍රියාත්මක වන ආකාරයට පැහැදිලි කිරීමට මේ සම්මේලනයේ සංවිධායකවරුන් විසින් ක්‍රියා කිරීම කාලෝචිත මාතෘකාවක් වේ. ‍මම ද වරක් රාජ්‍ය සේවයේ නිලධාරියකු ලෙසට සේවය කළ හෙයින් මට මේ සම්මේලනයේ විශේෂ වැදගත්භාවයක් තිබෙන බව පවසන්නෙමි. ඉතාමත් අපක්ෂපාතී ලෙසට උසස් මෙහෙයක් ඉටු කළ රාජ්‍ය සේවා කොමිෂන් සභාවක් ශ්‍රී ලංකාවේ නොතිබුණේ නම්, මට අමාත්‍යාංශයක ලේකම් ධුරයක් දැරීමට සමහර විට අවස්ථාවක් නොවන්නට ඉඩ තිබුණි.අපි සියලුදෙනාම අප කලාපයේ රාජ්‍ය සේවා කොමිෂන් සභා ක්‍රියාත්මක වූ ආකාරය ගැන උනන්දුවෙන් සිටිමු. තවද, මෙහි පැමිණ සිටින අපේ විදේශීය අමුත්තන්ට මම විශේෂයෙන් අපේ කෘතඥතාවය පිරිනැමීමට ද කැමැත්තෙමි. අපි සියලුදෙනාම “සාර්ක්” කලාපීය රටවලට අයත් සාමාජිකයන් වෙමු.අපි සියලු දෙනාටම පොදු කරුණු හා ප්‍රශ්න ඇත. ශ්‍රී ලංකාව ගැන මෙනෙහි කරන විට අපි යටත් විජිත පාලනයකට ගොදුරු වී සිටියෙමු. එය හේතුකොටගෙනම සම්බන්ධීකරණ භාෂාවක් ලෙසට ඉංග්‍රීසි බස අපට ලැබූ දායාදයක් වේ. එමෙන්ම දේශපාලන හා වෙනත් බලපෑම්වලින් තොර මධ්‍යස්ථ රාජ්‍ය සේවයක් ශ්‍රී ලංකාවේ බිහිවූ බව ද සඳහන් කිරීමට කැමැත්තෙමි. අප කලාපීය රටවලට ඉතා වැදගත් කොඳු ඇට නාරටිය වූයේ ඒවායේ රාජ්‍ය සේවාවන්ය. එබැවින්, අප රටවල්වලට සම්බන්ධ පොදු කරුණු ගැන සාකච්ඡා කිරීමට මෙහි පැමිණ සිටින ඔබ සියලු දෙනාටම මගේ විශේෂ ස්තූතිය පිරිනැමේ.දශක තුනකට වඩා පැරණි ත්‍රස්තවාදී සටන්වලට ශ්‍රී ලංකාව ගොදුරු වී සිටියේය. එම ත්‍රස්තවාදී ක්‍රියා අප රටේ ආර්ථිකය දේශපාලනය හා සමාජය යන සියල්ලම විකෘති විය. එබැවින් පසුගිය වර්ෂ 4 ක කාලපරිච්ඡේදය තුළ එම විනාශකාරී තත්ත්වයෙන් මිදී අප රට සංවර්ධන කටයුතු යථා තත්ත්වයට ගෙන ඒමට අප විසින් දැඩි උත්සායක යෙදී සිටිමු.මිත්‍රශීලී පරිසරයක්එම උත්සාහයන් මේ වන විට බොහෝදුරට සඵල වී තිබෙන බව ද මෙහිදී සඳහන් කරමි. එහි ප්‍රතිඵලයක් වශයෙන් ශ්‍රී ලාංකිකයන් අතර මිත්‍රශීලී පරිසරයක් හා විවිධ ජාතීන් අතර සුහදතාවයක් ගොඩනැංවීමට අවකාශ ලැබී තිබේ.අප ඉතා ශීඝ්‍ර ලෙසට යථා තත්ත්වයට පැමිණෙමින් සිටින බව ඔබට පැහැදිලි වෙන බව නොඅනුමානයයි. ශ්‍රී ලංකාවේ යටිතල පහසුකම් සැපයීම සඳහා විශාල පරිමාණයක මුදලක් ආයෝජනය කර ඇති බව අප රටේ උතුරු හා නැ‍ෙඟනහිර පළාත්වල ද විශාල ප්‍රමාණයක ආයෝජනය කර ඇති බව ද පැහැදිලි වේ. පසුගිය දශක 3 ½ ක කාල වකවානුවේ උතුරු නැ‍ඟෙනහිර පළාත්වල සංවර්ධන කටයුතු අඩාලව තිබුණු බව මෙහිලා සඳහන් කළ යුතු වැදගත් කරුණක් වේ. අප රට තුළ වෙසෙන විවිධ ජනකොටස් අතර, මිත්‍රත්වයක් ගොඩනැඟී ඇති අතර මේවායේ ප්‍රතිඵලයක් වශයෙන් ශ්‍රී ලංකාව දැන් සාමකාමී ආරක්ෂා සහිත දේශයක් බව පෙනී යා යුතුය. එබැවින් ඔබ සියලු දෙනාම ශ්‍රී ලාංකීය ජනතාවගේ ආගන්තුක සත්කාර පිළිගෙන ශ්‍රී ලංකාවට නැවත නැවතත් පැමිණෙන බව ඉතා සතුටින් ආරාධනා කරමි.අප කලාපීය රටවල්වලට පොදු වූ ප්‍රශ්න කීපයක් හා උරුමයන් ඇති බව මම මීට පෙර සඳහන් කළෙමි. එමෙන්ම ඉතා ක්‍රියාශීලී සිවිල් සේවයක් අපේ යටත් විජිත පාලකයන් විසින් අපට දායාද කරන ලද බව ද සඳහන් ‍කළෙමි.එහෙත් මෙහි ඉතා වැදගත් වෙනසක් තිබේ. මීට පෙර කාලයේදී රජයේ සේවකයන්ගේ මූලික වගකීම වූයේ රටේ යටත් විජිත ව්‍යුහයක් තුළ ක්‍රියා කිරීම රටේ නීතිය හා සාමය පවත්වාගෙන යෑමට ක්‍රියා කිරීමයි. ශ්‍රී ලංකාවට නිදහස ලැබීමෙන් පසුව වුව ද, මේ පද්ධති තරමක් දුරට ක්‍රියාත්මක විය. එම දර්ශනය ද තරමක් දුරට පැවතුනි. සංවර්ධනය විය යුතු රටකට මේ ප්‍රවණතාවය කිසිසේත් ප්‍රශංසනීය නොවේ.සාර්ක් කලාපීය රටවල් තුළ හෙමින් හෙමින් පවතින සංවර්ධන කටයුතු ගැන බොහෝ දෙනාගේ කතාබහට ලක්විය. කලාපයේ විවිධ රටවලට අසාධාරණයක් වෙන ආකාරයට මවිසින් කිසිවක් සඳහන් කිරීමට කැමති නොවෙමි.සමහරු විසින් විවිධ නම්වලින්, විවිධ පදවලින් මේ ප්‍රකාශය නම් කිරීමට කැමති විය හැක. සමහරක් අය මෙය බෞද්ධ සංවර්ධන ක්‍රියාදාමයක් ලෙසට වර්ග කරන අතර, තවත් සමහර දෙනා එය හින්දු සංවර්ධනයක් ලෙසට පෙන්වා දෙනු ලැබේ. තවත් සමහර දෙනා මෙය හඳුන්වන්නේ සාර්ක් කලාපීය සංවර්ධන වේගය යනුවෙන්ය. මේ රටවල් සියල්ලේම වාර්ෂික ආර්ථික සංවර්ධන වේගය වර්ෂයකට සියයට දෙකක් හෝ සියයට තුනක් හෝ ගණයට වැටේ. එසේ වුවත් පසුගිය දශක තුනෙහි පමණ කාලය තුළ අප රටවල උත්සාහය වී තිබෙන්නේ දැඩි ආර්ථික සංවර්ධනයක් ඇතිවන ලෙසට ඉලක්කයන් කරා යෑමටය.මේ අනුව බලන කළ ඉන්දියාවේ වාර්ෂික සංවර්ධන වේගය දැනට පවතින මට්ටමට වඩා දෙගුණයකින් වැඩි කිරීමට ප්‍රයත්න දරයි. ශ්‍රී ලංකාව ත්‍රස්තවාදී කාලපරිච්ඡේදවලින් පසුව එහි වාර්ෂික සංවර්ධන වේගය සියයට 7 ක් හෝ ඊට වැඩි ප්‍රමාණයක් කරා ගෙන යෑමේ ප්‍රයත්නයෙහි යෙදී සිටී. එබැවින් ශ්‍රී ලංකාවේ සටහන් කළ යුතු සංවර්ධන වේගය දැන් පවතින බව පෙන්වා දීම යථාර්ථය වේ. සංවර්ධන ක්‍රියාදාමයන් සාර්ථකව පවත්වාගෙන යෑම සඳහා සකස් කළ යුතු පරිපාලනමය පහසුකම් ව්‍යුහය කුමක් විය යුතුද යන්න ගැන අප විසින් විමසිය යුතුය.යහපත් රාජ්‍ය සේවයක්අපේ රටවල ජනගහනය සංඛ්‍යාත්මක වශයෙන් වර්ධනය වී ඇති බව අපි දනිමු. වර්ධනය වන්නාවූ මධ්‍යම පාන්තික අවශ්‍යතාවන් සපුරාලීමට රට තුළ ඇති දරිද්‍රතාවය අවම කිරීම සඳහා සැලසුම් පිළියෙළ කළ යුතු බව ‍මහාචාර්ය ප්‍රනාන්දු මහතා විසින් එතුමාගේ දේශනයේදී සඳහන් කළේය. මේ වර්තමාන යුගයේදී මේ ප්‍රශ්න විසඳීම සඳහා අප රටවල පරිපාලන ක්ෂේත්‍රය ප්‍රතිසංවිධානය කළ යුතු බව අවිවාදයෙන්ම පිළිගත යුතුය. රාජ්‍ය සේවයෙන් පමණක් කිසියම් රටක් සංවර්ධනය කළ යුතු යැයි යන හනමිටි අදහස් දැන් අප විසින් ඉවත් කළ යුතු කාලය එළඹී ඇත.අප විසින් දැන් අපේ දර්ශනය කරගත යුත්තේ පෞද්ගලික අංශයත් සමඟ අත්වැල් බැඳගෙන අප රටවල් සංවර්ධනය කිරීමට අවතීර්ණ විය යුතු බවයි. රාජ්‍ය සේවය හා පෞද්ගලික අංශය යනාදී පාර්ශ්වයන් රටවල්වල දියුණුවට හා ප්‍රගතියට සාමුහිකව කටයුතු කළ යුතු කාලය දැන් එළඹී ඇත. එවැනි දර්ශනයක අභිමතාර්ථය විය යුත්තේ රාජ්‍ය ආදායම් වැඩි කිරීමේ හා සාමය පවත්වාගෙන යෑමේ පරමාර්ථයන් පමණක් නොවේ. රාජ්‍ය සේවය රටක් සංවර්ධනය කිරීම සඳහා දැඩි වැඩපිළිවෙළක් දියත් කළ යුතුය.එය කෙලෙස කළ යුතුද, එවැනි පරමාර්ථයන් සාර්ථක කරගැනීමට කුමන ආකාරයේ රාජ්‍ය සේවයක් රටක තිබිය යුතු ද, අදාළ පරමාර්ථයන් ඉටුකර ගැනීමට රාජ්‍ය සේවයට කුමන ආකාරයකට දායක විය හැකි ද, කුමන ආකාරයේ පහසුකම් සැපයිය යුතුද, යන්න යුගයේ අවශ්‍යතාවයන්ය. අපි සියලු දෙනාම ක්‍රියා කරන්නේ ප්‍රජාතන්ත්‍රවාදී රාමුවක් තුළය.ලෝකයේ රටවල්වල රාජ්‍ය සේවාවන් ගැන විවිධ ආකාරයේ ව්‍යුහයන් පවතී. ඒවායින් බොහෝමයක්ම අසාර්ථකය. එම අදහස අනුව කොමියුනිස්ට් හෝ සෝෂලිස්ට් යන නම්වලින් හැඳින්වෙන රාජ්‍ය සේවාවන් අසාර්ථක ඒවා වේ. එසේ වීමට හේතුව වනුයේ කොමියුනිස්ට් හෝ සෝෂලිස්ට් ව්‍යුහයන් තුළ බලාපොරොත්තු වූ සංවර්ධන වේගයන් කරා යෑමට නොහැකි වීමයි.එවැනි ආර්ථිකයන් තුළ පවතින රාජ්‍ය සේවාවල කුසලතාවයන් පදනම් කරගෙන රාජ්‍ය සේවකයන්ට ලැබුණු බලතල, නිදහස සීමිත වීමයි. එවැනි රටවල වෙසෙන දක්ෂ රාජ්‍ය සේවකයන් තම තනතුරුවලින් ඉවත් වී විදේශීය රටවල් කරා යෑම වැළැක්විය නොහැකි උභතෝකෝටික ප්‍රශ්නයක් විය.ශ්‍රී ලංකා‍ රාජ්‍ය සේවය වඩා යහපත් තත්ත්වයක පවතී. ප්‍රජාතන්ත්‍රවාදී රාමුවකට අවතීර්ණ වීමට හැකි උචිත රාජ්‍ය සේවයක් අප රටට අවශ්‍ය වේ. එම උචිත රාජ්‍ය සේවය ඉහළින් සිටම පැවැතිය යුතු අවශ්‍යතාවයක් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011619</link>
    <topic>වැලිකඩ සිරගෙදරින්කුඩු හමුවෙයි</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරයේ සැරයන්වරුන්ගේ විවේකාගාරයේ වැසිකිළියේ තිබී කුඩා පරිමාණයේ කුඩු පැකට් 27ක්, විශාල ප්‍රමාණයේ කේරළ ගංජා පැකට් 1ක් සොයාගෙන තිබේ.ඊයේ (15) බන්ධනාගාර සැරයන්වරයකු වැලිකඩ බන්ධනාගාරයේ ප්‍රධාන දොරටුවෙන් රාජකාරියට පැමිණෙන විට, එහි ප්‍රධාන ජේලර්වරයාට ඔහු ගැන සැක සිතී ඔහු පරීක්ෂා කිරීමට සූදානම් වී තිබේ. කලබල වූ සැරයන්වරයා බන්ධනාගාරය තුළට දුවගොස් ඇති අතර, පසුව ඔහුව සෙවීමේදී සැරයන් විවේකාගාරයේ වැසිකිළිය තුළ ඔහු සිටින බව සොයාගෙන තිබේ.මේ සැරයන්වරයා වැසිකිළියෙන් පිටතට ගෙන සෝදිසි කළද ඔහු සතුව සැක කටයුතු ද්‍රව්‍ය නොතිබූ නමුත්, බන්ධනාගාර නිලධාරීන් ඔහු සිටි වැසිකිළිය සෝදිසි කිරීමේදී මේ කුඩු පැකට් හා ගංජා තොගය සොයා ගැනීමට හැකිවිය.මේ තහනම් ද්‍රව්‍ය වැසිකිළිය තුළට කෙසේ රැගෙන ආවේද? ඒ තුළ සිටි සැරයන්වරයා මෙයට සම්බන්ධ වි සිටියේද? යන්න පිළිබඳව බන්ධනාගාර අධිකාරිය පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011620</link>
    <topic>ස්වයං රැකියා සංගමයට එරෙහි චෝදනා කුමන්ත්‍රණයක්</topic>
    <author/>
    <content>ස්වයං රැකියා නියුක්තිකයන්ගේ සංගමයට විරුද්ධව මාධ්‍ය හරහා ගෙන යන පදනම් විරහිත චෝදනාවල නෛතික පසුබිමකින් තොර කුමන්ත්‍රනකාරී ක්‍රියාවලියක් බව එම සංගමය පෙන්වා දෙයි.සිය සංගමයේ ප්‍රතිරූපය විනාශ කරමින් අදාළ නොවන චෝදනා එල්ල කිරීම හෙලා දකින අතර එවැන්නක් සිදු වී තිබේ නම් එම සංගමයේ සභාපති කොළඹ නාගරික මන්ත්‍රී මහින්ද කහඳගම මහතාට එරෙහිව මෙතෙක් නීතිමය පරීක්ෂණයක් සිදු කර නොමැති බව ද නිවේදනයක් නිකුත් කරමින් ඔවුහු පෙන්වා දෙති. ස්වයං රැකියා නියුක්තිකයන්ගේ සංගමය නි‍යෝජනය කරනු ලබන්නේ කොළඹ නගරය හා දිවයිනේ සෙසු ප්‍රධාන නගර ආශ්‍රිතව පදික වෙළඳුන්, නාට්ටාමිවරුන්, බස්රථ හිමිකරුවන් හා රියඳුරන්, ගෘහස්ථ ස්වයං රැකියාවල නියුතු වූවන්, ධීවරයන්, වඩු කාර්මිකයන්, ත්‍රී රෝද රථ හා ලොරි රථ රියඳුරන් හා හිමිකරුවන් ආදි රැකියාවල නිරත වන අඩු ආදායම්ලාභී ජනතාව වෙනුවෙන් බව පෙන්වා දෙන එම සංගමය ඔවුන් වෙනුවෙන් හඩක් නැගීමට ඉදිරිපත් වූ බව ද සිහිපත් කරයි.සිය සභාපතිවරයා විධිමත් ආකාරයට ‍එම අවිධිමත් ජන කොටස් පෙළ ගස්වා නව ජීවයක් දුන් බවත් පේමට්කාරයා, නාට්ටාමියා යන නාමයන් වෙනුවට ස්වයං රැකියා නියුක්තිකයෝ යන නාමය ලබා දුන් බවද එම සංගමය කියා සිටී. සිය සංගමයේ ඍජු සාමාජිකයන් ප්‍රමාණය 20,000 ක ට අධික බවත් වක්‍රාකාරයෙන් බොහෝ පිරිසක් ඒකාබද්ධව කටයුතු කරන බවත් සඳහන් කරන ස්වයං රැකියා නියුක්තිකයන්ගේ සංගමය, පදික වෙළඳුන්ගේ ළමයින් පාසල් යන තත්ත්වය නිර්මාණය වී ඇති බව ද පෙන්වා දෙයි.ජනාධිපති මහින්ද රාජපක්ෂ මහතා ජනාධිපති ධුරයට පත් කිරීම වෙනුවෙන් දැඩි ලෙද කැපවීමෙන් කටයුතු කළ බවත් ජාත්‍යන්තර චෝදනා එල්ලවන අවස්ථාවේ දී ද කටයුතු කළ ආකාරයට ජනාධිපතිවරයා ‍කෘත ගුණ සැළකීමට අමතක නොකළ බව ද එම සංගමය කියයි.‍ඉදිරියේ දී පැවැත්වෙන මැතිවරණය ජයග්‍රහණය කිරීම සඳහා සිය සංගමය රජයට දැඩි සහයෝගයක් ලබා දීමට නියමිතව තිබූ බවත් මේ මඩ ප්‍රහාරවලින් වැටහෙන කාරණය වන්නේ එය කඩාකප්පල් කිරීමට යම් පිරිසක් ප්‍රයත්න දරන ආකාරය බවත් ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011621</link>
    <topic>‘හෙද ඉල්ලීම් ලබා දෙන්නරජය එකඟවෙලා’</topic>
    <author>සන්ධ්‍යා කරුණාරත්න</author>
    <content>හෙද සේවාවට අයත් ඉල්ලීම් ලබාදීමට රජයේ එකඟතාව පළ කර ඇති බව රාජ්‍ය සේවා එක්සත් හෙද සංගමය පවසයි.හෙද විදුහලේ තුන් අවුරුදු පුහුණුව ලබන හෙද නිලධාරින් තුන් අවුරුදු හෙද පුහුණුව ‍අවසන් කරනවාත් සමඟම සූතිකා පුහුණුව ඔවුන්ට ලබාදීම, පශ්චාත් ප්‍රාථමික හෙද පුහුණුව ලබා ඇති පළමු ශ්‍රේණියේ හෙද නිලධාරින්ට වැටුප් වර්ධක දෙකක වාසි සැලසීම, සෙනසුරාදා දින වැඩ කරන නිලධාරින්ට 20/1 දීමනාව ලබාදීම, වැඩවර්ජන කාලයේ දී රෝගී සාත්තුව ඉටු කළ හෙද කාර්ය මණ්ඩලය ඇතුළු අනෙකුත් කාර්ය මණ්ඩලවලට ද විශේෂ දිරි දීමනාවක් ලබාදීම, වසර හතරකට අධික සේවා කාලයක් ඇති පවුල් සෞඛ්‍ය සේවා නිලධාරින් උසස් වැටුප් තලයක් සහිතව හෙද පුහුණුවට අනුයුක්ත කිරීම, හෙද විදුහල්වල විදුහල්පතිවරුන් සඳහා නිල වාහන අනුමත කිරීම ඇතුළු ඉල්ලීම් කිහිපයක් ලබාදීමට රජය එකඟතාව පළ කර ඇත.රාජ්‍ය සේවා එක්සත් හෙද සංගමය සෞඛ්‍ය ඇමැතිවරයා සමඟ ‍පසුගියදා (09) සිදු කළ සාකච්ඡාවේ දී මේ එකඟතාවන් පළ කළ බව සංගමයේ සභාපති මුරුත්තෙට්ටුවේ ආනන්ද හිමියෝ පැවැසූහ.මේ ඉල්ලීම් ක්ෂණිකව ක්‍රියාත්මක කරන ලෙස එම සාකච්ඡාවේ දී ඇමැතිවරයා නිලධාරීන්ට උපදෙස් දුන් බව ද උන්වහන්සේ කීහ.නිදහස් සෞඛ්‍ය සේවාව ගුණාත්මක සහ කාර්යක්ෂම කිරීම සඳහා හෙද හෙදියන්ගේ අයිතිවාසිකම් ලබාදීම වඩාත් වැදගත් වන බව ද උන්වහන්සේ ප්‍රකාශ කළහ.මේ සාකච්ඡාවට සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහත්වරුන්ද, හෙද අධ්‍යක්ෂිකාවන් ද , සංග‍මයේ නිලධාරින් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=n14011622</link>
    <topic>දින දෙකක් උණ තිබේ නම් රජයේ රෝහලකින් ප්‍රතිකාර ගන්න</topic>
    <author>සන්ධ්‍යා කරුණාරත්න</author>
    <content>ළමා, වැඩිහිටි ඕනෑම පුද්ගලයකුට දින දෙකක් පුරා උණ තිබේ නම් අනිවාර්යයෙන්ම රජයේ රෝහලකට ඇතුළත් වී ප්‍රතිකාර ලබා ගන්නා ලෙස සෞඛ්‍ය අමාත්‍යාංශය මහජනතාවගෙන් ඉල්ලීමක් කරයි.කිසියම් පුද්ගලයකුට උණ තිබේ නම් පළපුරුදු වෛද්‍යවරයකුගෙන් ප්‍රතිකාර ලබා ගන්නා ලෙස මීට පෙර අමාත්‍යාංශය මහජනතාවට දැනුම් දුන්නත් මේ වන විට අමාත්‍යාංශය ප්‍රකාශ කරන්නේ අනිවාර්යයෙන්ම රජයේ රෝහලකට ඇතුළත් වන ලෙස ය.පෞද්ගලික වෛද්‍යවරුන්ගෙන් හා පෞද්ගලික රෝහල්වලින් ප්‍රතිකාර ලබාගෙන පැමිණෙන රෝගීන් සංකූලතා රැසකින් පෙළෙන අතර ඔවුන් මරණයට පත්වීමේ අවදානම ද ඉහළ වන බව අමාත්‍යාංශය පවසයි.විශේෂයෙන්ම ඇතැම් පෞද්ගලික වෛද්‍යවරුන් රෝගීන්ගේ ඇඟපත වේදනාව සමනය කිරීම සඳහා ගුද මාර්ගයෙන් ඇතුළත් කරන ඖෂධ (Suppository) වර්ග ලබාදෙන අතර එවැනි රෝගීන්ට වැළඳී ඇත්තේ ඩෙංගු උණ රෝගය නම් ඔවුන්ගේ ජීවිතය පවා අවදානමට ලක් වේ.පැරසිටමෝල් හැර වෙනත් ඖෂධ වර්ග උණ රෝගයට භාවිත කිරීමෙන් ද ඩෙංගු උණ රෝගීන්ගේ ජීවිතය අවදානමට ලක් වේ.ඩෙංගු උණ රෝගයට ප්‍රතිකාර ලබාදීම සඳහා මේ වන විට රට පුරා රෝහල් 100ක අධි සත්කාරක ‍ඒකක පිහිටුවා ඇති අතර රජයේ රෝහල්වල වෛද්‍යවරුන්ට සහ හෙදියන්ට මේ සම්බන්ධයෙන් විශේෂ පුහුණුවක් ද ලබාදී ඇත.ඒ නිසා රජයේ රෝහල්වලට ඇතුළු වන උණ රෝගීන්ගේ ජීවිතය සුරක්ෂිත වන බව ද අමාත්‍යාංශය පවසයි.ඩෙංගු උණ රෝගියකුට ලබාදෙන ජලය ප්‍රමාණය පවා මැන බලා රජයේ රෝහල්වලින් ප්‍රතිකාර ලබාදෙන ‍නිසා රෝගීන්ගේ ජීවිත ආරක්ෂා වන බව අමාත්‍යාංශය ප්‍රකාශ කරයි.උණ රෝගියකු මද්‍යසාර භාවිත කර ‍ප්‍රතිකාර ලබා ගැනීම සඳහා රෝහල්ගත වීමේදී ද එම රෝගියාගේ ජීවිතයට අවදානමක් පවතින බව වෛද්‍යවරු පවසති.කිසියම් පුද්ගලයකුට දින දෙකක් උණ පවතින්නේ නම් ර‍ජයේ රෝහලකට ඇතුළත් වීමෙන් රුධිර පරීක්ෂාවක් (Full blood count) සිදු කර ප්‍රතිකාර ලබා දීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r1401161</link>
    <topic>ලංගමයේ අනතුරු අඩුරියැදුරන් විනයගරුක නිසයි</topic>
    <author>මහානාම ගලහිටියාව - මහනුවර උතුර විශේෂහාරිස්පත්තුව මධ්‍යම විශේෂ ගාමිණී දිසානායක</author>
    <content>වර්තමානයේ මේ රටේ මාර්ගවල නිතර සිදුවන රිය අනතුරු සංඛ්‍යාව දෙස බලන විට ශ්‍රී ලංගමය මඟින් සිදුවන අනතුරු සංඛ්‍යාවේ ඉතාමත් අඩු බවක් දක්නට ලැබෙන අතර, එයට හේතුවී ඇත්තේ විනයක් ඇතිව බොහෝ රියැදුරන් බස්රථ ධාවනය කිරීම නිසා බව මධ්‍යම පළාත් මාර්ග සංවර්ධන, ප්‍රවාහන, විදුලිබල හා බලශක්ති, නිවාස සහ ඉදිකිරීම් ඇමැති එදිරිවීර වීරවර්ධන මහතා පැවැසීය.මධ්‍යම පළාතේ මාර්ග අනතුරු සංඛ්‍යාව අවම කිරීමේ පියවරක් වශයෙන් සියලුම පෞද්ගලික බස්රථවල සේවයේ යෙදී සිටින රියැදුරු කොන්දොස්තරවරුන්ට විධිමත් පුහුණුවක් ලබාදී සේවයේ යෙදවීමට පියවර ගන්නා බවත් ඇමැතිවරයා සඳහන් කළේය.මධ්‍යම පළාතේ වාහන සඳහා යෝග්‍යතා සහතික නිකුත් කිරීමට තෝරාගෙන ඇති සුදුසුකම් ලත් ශ්‍රී ලංගම හා පෞද්ගලික ආයතන සඳහා අනුමැතිය ලබාදීමේ සහතිකපත් ප්‍රදානය කිරීමේ උත්සවයේදී පළාත් අමාත්‍ය වරයා එසේ ප්‍රකාශ කළේය.මධ්‍යම පළාත් මාර්ග සංවර්ධන අමාත්‍යාංශ ශ්‍රවනාගාරයේදී පැවැති මෙම උත්සවයේදී මධ්‍යම පළාතේ සියලුම ශ්‍රී ලංගම ඩිපෝ ඇතුළු පෞද්ගලික ආයතන 31 කට මෙම බලපත් නිකුත් කෙරිණි.මෙම බලපත් හිමි ආයතන ප්‍රධානීන් යෝග්‍යතා සහතික නිකුත් කිරීමේදී වාහනයේ අඩුපාඩු පිළිබඳව දැඩි අවධානය යොමුකොට සුදුසුකම් ඇති වාහනවලට පමණක් එම සහතිකය නිකුත් කිරීමට පියවර ගත යුතු බවත්, කිසිම අවස්ථාවක අපරීක්ෂාකාරී ලෙස යෝග්‍යතා සහතික නිකුත් කිරීමෙන් තම වගකීම පැහැර හැරීමට කටයුතු නොකරන ලෙසත් ඒ මහතා අවධාරණය කළේය.අමාත්‍යාංශයේ ලේකම් උපාලි අලහකෝන්, මධ්‍යම පළාත් ප්‍රවාහන කොමසාරිස් එන්.එස්.සේනාධීර, මධ්‍යම පළාත් යාන්ත්‍රික ඉංජිනේරු දයා ආරියවංශ මහත්ම මහත්මීහුද උත්සව සභාව ඇමතූ අතර, ශ්‍රී ලංකා සමාජ ආරක්ෂණ මණ්ඩලයේ මහනුවර දිස්ත්‍රික් කළමනාකාර ඩී.එම්.එස්.කේ.කේ. දසනායක මහතා මෙහිදී සමාජ ආරක්ෂණ යෝජනා ක්‍රමය පිළිබඳ විශේෂ දේශනයක් ද කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r1401162</link>
    <topic>ජාත්‍යන්තර තත්ත්ව පාලන ප්‍රමිති සහතිකය ලත්අංග සම්පූර්ණ රසායනාගාරයක් වැල්ලවායට</topic>
    <author>චන්ද්‍රදාස විජයසිරිපදියතලාව සමූහ</author>
    <content>ජාත්‍යන්තර තත්ත්ව පාලන ප්‍රමිති සහතිකය ලත් නැ‍ෙඟනහිර පළාතේ අංග සම්පූර්ණ හා හොඳම වෛද්‍ය රසායනාගාරය ලෙස ආරෝග්‍ය රසායනාගාරය පසුගියදා කම්කරු හා කම්කරු සබඳතා නියෝජ්‍ය ඇමැති ආචාර්ය සරත් වීරසේකර මහතා අතින් විවෘත විය.බින්තැන්නපත්තුවේ අති දුෂ්කර ප්‍රදේශයක ජීවත්වන ජනතාවට මේ මඟින් සුවිශාල මෙහෙවරක් ඉටුවේ. විවෘත කරන ලද රසායනාගාරය තුළ සියලුම රසායනාගාර පරීක්ෂණ සඳහා එක් දින සේවාවක් හා පූර්ණ දේහ පරීක්ෂාවක් ද මෙහිදී පහසුවෙන් කර ගැනීමට හැකි බව එහි අධිපති මහින්ද හෙට්ටිආරච්චි මහතා පවසයි.මෙය විවෘත කිරීමට පෙර මෙම පරීක්ෂාවක් සිදු කර ගැනීමට සැතපුම් සිය ගණනක් ගෙවා අධික මුදලක් වැය කොට මහනුවරට හෝ කොළඹට යාමට සිදුවී තිබිණි. මෙම අංග සම්පූර්ණ වෛද්‍ය රසායනාගාරයෙන් කඩිනම් සේවාවක් ලබා ගැනීමට මෙන්ම අක්ෂි පරීක්ෂාව, සහන මිල ගණන් යටතේ ඇස් කණ්ණාඩි ලබාදීම ද සිදු කෙරේ.විවෘත කිරීමේ අවස්ථාවට පදියතලාව ප්‍රාදේශීය ශාසනාරක්ෂක බල මණ්ඩලයේ සභාපති හෝලිකේ රාජ මහා විහාරාධිපති මුදියල ධම්මජෝති නාහිමි, පදියතලාව ප්‍රාදේශීය සභා සභාපති ලලන්ත සුමිත් සෙනෙවිරත්න මහතා ඇතුළු මන්ත්‍රීවරුන්, හිටපු කලාප අධ්‍යාපන අධ්‍යක්ෂ එම්. ඒ. සී. විජයසිරි, පදියතලාව රෝහලේ ස්ථාන භාර වෛද්‍ය නිලධාරි පී. කේ. රත්නසිරි, මේජර් කමල් ජයවීර, මහඔය සහකාර පොලිස් අධිකාරි, පදියතලාව පොලිස් ස්ථානාධිපති, පදියතලාව ජාතික පාසලේ විදුහල්පති ජී. එල්. ඩබ්ලිව්. ඉන්ද්‍රලාල්, සේරන්කඩ නවෝද්‍යා පාසලේ විදුහල්පති චන්ද්‍රා මාලිනී කස්තුරිරත්න, මිරිස්වත්ත විදුහලේ විදුහල්පති උපාලි ලක්ෂ්මන් යන මහත්ම මහත්මීන් ද විශාල ජනතාවක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r1401163</link>
    <topic>කටුගස්තොට කලාපයේ විභාග ප්‍රතිඵල නැංවීමට විශේෂ සැලැස්මක් ඕනෑ</topic>
    <author>කේ චන්ද්‍රරත්න මහනුවර දිසා සමුහ</author>
    <content>කටුගස්තොට අධ්‍යාපන කලාපයට අයත් පාසල් 126ක්තුළ2014 වසරේ පහ වසර ශිෂ්‍යත්ව විභාග ප්‍රතිඵල හා අපොස සාමාන්‍ය පෙළඋසස් පෙළප්‍රතිඵලද සියයට දහයකින් වැඩකිරිමට විශේෂ සැලස්මක් පාසල් මට්ටමින් සංවිධානය කිරිමට කටයුතු කළයුතු බව කටුගස්තොට කලාප අධ්‍ය­ාපන අධ්‍යක්ෂිකා වයි.එචි.එම් යාපාාරත්න මහත්මිය පැවසුවාය. ඇය එම අදහස්පළ කළේ හාරිස්පත්තුව පුජාපිටිය හා ගලගෙදර කොට්ඨාස වලට අයත් විදුහල්පති වරුන්ගේ රැස්විමට සහභාගි වෙමිනි. මෙය නුගවෙල ප්‍රාථමික විදුහලේදි පැවැත්විණි.එහිදි තව දුරටත් අදහස් දැක්වු කලාප අධ්‍යපන අධ්‍යක්ෂ වරිය මෙසේද කිය.ව වගකිම ලෙස අප සලකන්නෙ වෙලාවට පාසලට පැමිණ පාසලේ සියලුසංවිධාන කටයුතු සිදුකර පාසලනිවැරදිදිසාවට යොමු කිරිමයි. පවතින චක්‍රලේඛන වලට අනුව කටයුතු කිරිමයි.නමුත් හෘද සාක්ෂියට අනුව අප කාර්ය හරි දැක්මක් ඇතිව ඉටු කිරිම තමයි වගවිම වෙන්නෙ. වගකිම මෙන්ම වගකිමත් නිවැරදිව ඉටු කරනවනම් කිසිදු විදුහල් පති වරයකුට විශ්‍රාම වැටුප ආරක්ෂා කර ගැනිමට බාදාවක් වන්නෙ නැහැ.අප එම කාර්යභාරයමැනවින් සිහියට ගෙන කටයුතු කළොත්සේවා තෘප්තිය මෙන්ම ආතතියෙන් තොරව සේවයෙන් යම් දිනක විශ්‍රාම ගැනිමටද හැකිවෙනවා.ජාතියේ දරුවන්ගේ වගකිම දෙමාපියන් මහත් විශ්වාසයකින් අපට බාර කර තිබෙන නිසා එම වගකිම ඉතාමත් වගකිමෙන් ඉටු කිරිමට අප පාසල් පද්ධතිය මැනවින් සුදානම් කිරිම විදුහල්පති වරුන් වශයෙන් අවංකව හා කැපවිනේ ඉටු කිරිම ජාතික වගකිමක්.ඒ සදහා අපට රජය ලබාදෙන සම්පත් හරියටම ප්‍රයෝජනයට ගැනිමට සියලු කළමනාකරන විධි පාවිචිචි කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r1401164</link>
    <topic>මහනුවරමාර්ග රැසක්සංවර්ධනයට</topic>
    <author>කේ. චන්ද්‍රරත්නමහනුවර දිසා සමූහ</author>
    <content>රුපියල් මිලියන 45ක වියදමින් යටිහලගල, යහලතැන්න හා අලදෙනිය මාර්ග සංවර්ධනය කිරීමට පළාත් මාර්ග සංවර්ධන අධිකාරිය මඟින් සැලසුම් කොට ඇත.මධ්‍යම පළාත් මාර්ග සංවර්ධන අමාත්‍ය එදිරිවීර වීරවර්ධන මහතාගේ නියමයෙන් මෙම මාර්ග සංවර්ධනය කිරීමට කටයුතු කරන බව හාරිස්පත්තුව ප්‍රාදේශීය සම්බන්ධීකරණ රැස්වීමේදී මාර්ග සංවර්ධන අධිකාරියේ නිලධාරියෙක් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r1401165</link>
    <topic>අමුතුමතාලේ මෝටර් රථයක් හඳුන්වා දුන් සමින්ද</topic>
    <author>ඇල්පිටිය විශේෂඩී. ජේ. විජේසිංහ</author>
    <content>ඇල්පිටිය බටුවන්හේන පදිංචි සමින්ද රුක්ෂාන් ගුරුසිංහ බැටරියෙන් ක්‍රියා කරන අඩු වියදම් දෙමුහුන් මෝටර් රථයක් සාර්ථකව නිපදවා ඇත.ඇල්පිටිය ආනන්ද මධ්‍ය මහ විද්‍යාලයේ අධ්‍යාපනය ලබා රත්මලාන ජර්මන් කාර්මික විද්‍යාලයෙන් මෝටර් රථ කාර්මික ශිල්පය පිළිබඳව හදාරා එම පාඨමාලාවේ තුන්වන අදියර සමත් වී මේ වනවිට මෝටර් රථ ඉංජිනේරු ආයතනයේ පූර්ණකාලීන මෝටර් රථ කාර්මික ශිල්ප පාඨමාලාවක් හදාරමින් සිටි.සිය නව නිෂ්පාදනය පිළිබඳ අදහස් දැක්වූ ඔහු මෙසේ කීය.මම පාසලේ දී නිර්මාණකරණය හා තාක්ෂණවේදය විෂය දැනුම භාවිත කොට නව නිපැයුම් කිරීම ආරම්භ කළා.උපුල් පුංචිහේවා ගුරුතුමාගේ උපදෙස් පරිදි මුලින්ම ජංගම දුරකථනය භාවිතා කර දුරස්ථ පාලකයක් නිපදවූවා. ඉන් ඕනෑම AC/DC විදුලියෙන් ක්‍රියා කරන යන්ත්‍රයක් පණගැන්විය හැකියි.මම පියාගේ ගරාජයේ කාර්මික කටයුතු කළ නිසාත් මෝටර් රථ ඉංජිනේරු ආයතනයේ විදුහල්පති හා නියෝජ්‍ය විදුහල්පති මහත්වරු ගුරු මණ්ඩලය දුන් උපදෙස් මත තමයි මේ රථය නිපදවූවේ.මෙම රථයේ විශේෂත්වය නම් බැටරියෙන් පණගන්වා පැයට කිලෝමීටර් 30ක වේගයෙන් කිලෝමීටර් 50ක් එකදිගට ධාවනය කළ හැකියි.නැවත පැය භාගයක කාලයක් ඉන්ධන මඟින් ධාවනය කළ පසු රථයේ බැටරිය සම්පූර්ණයෙන්ම චාජ් වෙනව.මෙම රථය සඳහා 125 සී.සී. ඔටෝ ගියර් එන්ජින් එකක් 300/10 යතුරු පැදි රෝද භාවිතා කර ඇත. තුන්දෙනෙකුට පහසුවෙන් ගමන් කළ හැකි මෙම රථය නිපදවීම සඳහා රුපියල් හැත්තෑපන් දහසක් පමණ වැයවීම විශේෂ වාසියක් . මෙම රථය භාවිතා කිරීමෙන් සියයට අසූවක ඉන්ධන ඉතිරියක් කරගත හැක. මෙම රථය වෙළෙඳ පොළට යවන්නේ නම් මෝටර් රථ සඳහා පිටරටවලට ඇදීයන අපේ මුදල් ඉතිරි කරගත හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r1401166</link>
    <topic>පළාත්පාලන මාර්ග පද්ධතිය සංවර්ධනයට රුපියල් දස ලක්ෂ 90ක්.</topic>
    <author>කුරුවිට සමූහ-රූපිකා කේ.බණ්ඩාර</author>
    <content>ග්‍රාමිය ජනතාවට අවශ්‍ය ප්‍රවාහන පහසුකම් සැලසිම සඳහා ප්‍රවේශ මාර්ග වැඩිදියුණු කිරිමටමූලිකත්වය ලබාදෙන බව සබරගමුව පළාත්සභාව පවසයි. ඒ අනුව, සංවර්ධනය කළයුතු තත්ත්වයේ පවතින පළාත්පාලන මාර්ග පද්ධතිය සංවර්ධනය කිරිම සඳහා ඉකුත් වසරේද කටයුතු කර තිබෙන අතර එම කටයුතු තවදුරටත් කරගෙනයාම සඳහා වැය කරන මුදල රුපියල් මිලියන 90ක් බවද පළාත් සභාව පෙන්වා දෙයි.සබරගමුව පළාත්සභාව සතු “සී” ශ්‍රේණියට අයත් මාර්ග කිලෝමීටර් 1247.07ක් හා “ඩී” ශ්‍රේණියට අයත් මාර්ග කිලෝමීටර් 1543.92ක් වේ. එම මාර්ග පද්ධතිය සංවර්ධනය කොට නඩත්තු කර පවත්වාගෙන යාමටද , ඒ වෙනුවෙන් විධිමත් නෛතික රාමුවක් ඇතිකර ගැනිම සඳහා දැනට කෙටුම්පත් කර ඇති පළාත් මාර්ග ප්‍රඥප්තිය සම්මත කරගැනිමට ද මෙම වර්ෂයේදී කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r1401167</link>
    <topic>ධාතු මන්දිරයට සහ සංඝාවාසයට මුල්ගල තැබීම 18දා</topic>
    <author>වඳුරඹ සමූහ වින්සර් මුණුගොඩ</author>
    <content>වඳුරඹ පිටිහරාව අභිනවාරාම විහාරස්ථානයේ ධාතු මන්දිරය සහිත සංඝාවාසය සඳහා මුල්ගල් තැබීමේ උත්සවය විහාරාධිපති තිලක උදාගම ඤාණීස්සර හිමියන්ගේ අනුශාසනාවෙන් ගාල්ල දිස්ත්‍රික් පාර්ලිමේන්තු මන්ත්‍රී නියෝජ්‍ය ඇමැති නිශාන්ත මුතුහෙට්ටිගම මහතාගේ සහභාගිත්වයෙන් මේ මස 18 වැනි දින උදේ 10.03ට යෙදෙන සුබමොහොතින් පැවැත්වේ.දකුණු පළාත් ක්‍රීඩා හා යෞවන කටයුතු ග්‍රාම සංවර්ධන හා සුබ සාධන ඇමැති යූ. ජි. ඩී. ආරියතිලක, පාර්ලිමේන්තු මන්ත්‍රී එජාප මාධ්‍ය ප්‍රකාශක ගයන්ත කරුණාතිලක, දකුණු පළාත් මන්ත්‍රී ආචාර්ය බද්දේගම සමිත හිමි, දකුණු පළාත් මන්ත්‍රී බන්දුලාල් බණ්ඩාරිගොඩ, එම මන්ත්‍රී එස්. එල්. ජයවීර සහ බද්දේගම ප්‍රා: සභා සභාපති අනුර අමරසිරි නාරංගොඩ මහත්වරුද මෙම උත්සව අවස්ථාවට එක්වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r1401168</link>
    <topic>හම්බන්තොටහෙක්ටයාර 12028කවී වගා කරලා</topic>
    <author>ලුණුගම්වෙහෙර සමූහවාර්තාකරු ආර්. පියසේන</author>
    <content>මෙම මහ කන්නයේ හම්බන්තොට දිස්ත්‍රික්කයේ හෙක්ටයාර් 12028ක වී වගාකර අ‍ැතැයි හම්බන්තොට දිස්ත්‍රික් කෘෂිකර්ම කාර්යාලය කියයි.මේ අනුව පිළිවෙළින් හෙක්ටයාර් 6884ක් මහා වාර්මාර්ග යටතේ ද, 3930ක් සුළු වාරිමාර්ග යටතේ ද, 1213ක් අහස් දියෙන්ද වගාකර තිබේ. මෙවර කුඹුරු වගාවෙන් වැඩි ප්‍රමාණයක් රසායනික පොහොර වෙනුවට කාබනික පොහොර යොදා වගාකර තිබීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r1401169</link>
    <topic>මාතලේ කැඩුණු අමුණපිළිසකර කර නෑ</topic>
    <author>රත්තොට විශේෂ ආරියරත්න ලියනගේ</author>
    <content>මාතලේ දිස්ත්‍රික්කයේ රත්තොට වෙලංගහවත්ත පින්නගොල්ල අමුණ කඩාවැටී වසරක් ගතවී ඇතත් මෙතෙක් එය පිළිසකර කර නැත. මේ නිසා කුඹුරු රැසක් කන්න කීපයක්ම වගා කිරීමට නොහැකි වී ඇතැයි රත්තොට ප්‍රාදේශීය සභා මන්ත්‍රී (එජනිස) අජිත් කුමාර බංඩාර මහතා පැවසීය.2012 වසරේ ඇති වූ නායයෑම හේතුවෙන් පින්නගොල්ල අමුණට ද හානි සිදුවිය.මෙ පිළිබඳව අදාළ සියලුම අංශ දැනුවත් වී ඇතත් මෙතෙක් විසඳුමක් ලබාදී නැතැයි ද මන්ත්‍රීවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=r14011610</link>
    <topic>ප්‍රාදේශිය සභා ගොඩනැගිලි සකීර්ණයේ ඉදිකිරීම් මේ වසරේදී</topic>
    <author>@ ඇම්.පි.චන්ද්‍රපාල තංගල්ල විශේෂ</author>
    <content>ඌව ප්‍රධාන ඇමැති ශෂින්ද්‍ර රාජපක්ෂ මහතාගේ අපි හදමු අලුත් වෙල්ලස්සක් යන සංකල්පය අනුව කතරගම ප්‍රාදේශිය සභාවට නවීන පහසුකම් වලින් අංග සම්පුර්ණ ප්‍රාදේශිය සභා ගොඩනැගිලි සංකිර්ණයක් ඉදි කිරිම සදහා රුපියල් ලක්ෂ (500) පන්සියයක මුදලක් ලබා දිමට පියවර ගෙන ඇත.ආසියානු සංවර්ධන බැංකුවේ මුල්‍ය ආධාර මත ඉදි කෙරෙන මෙම ගොඩනැගිලි සංකිර්ණයට මුල් ගල් තැබිම මෙම වසරේ සිදු කිරිමට නියමිතව ඇත. මෙම ප්‍රාදේශිය සභා ගොඩනැගිලි සංකිර්ණය ඉදි කිරිමෙන් පසු එය කතරගම නගරයේ තිබෙන අංග සම්පුර්ණ එකම ගොඩනැගිලි සංකිර්ණය වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=s1401161</link>
    <topic>ලුසෆෝනියා ක්‍රීඩා උළෙලට මුල්ම කණ්ඩායම හෙට පිටත්වෙයි</topic>
    <author>ප්‍රින්ස් ගුණසේකර</author>
    <content>ඉන්දියාවේ ගෝවේ හි පැවැත්වෙන පෘතුගීසි යටත් විජිත ලෙස පැවැති රටවල් සහභාගීවන 3වැනි ලුසෆෝනියා ක්‍රීඩා උළෙලට ශ්‍රී ලංකාවෙන් පළමු ක්‍රීඩා කණ්ඩායම හෙට අලුයම පිටත්වෙයි. එම මුල්ම කණ්ඩායමට පාපන්දු, ටේබල් ටෙනිස්, බීච් වොලිබෝල් ක්‍රීඩක ක්‍රීඩිකාවන් පිරිස හා වෛද්‍යවරු සිවුදෙනකු සමග කණ්ඩායම් භාර නිලධාරියකු ඇතුළත් වේ.පාපන්දු කණ්ඩායමට ක්‍රීඩකයන් 20ක් හා නිලධාරීන් 7ක් ඇතුළත්වන අතර ටේබල් ටෙනිස් පිලට ක්‍රීඩක ක්‍රීඩිකාවන් 6ක් හා නිලධාරියකු, බීච් වොලිබෝල් කණ්ඩායමට ක්‍රීඩක ක්‍රීඩිකාවන් 8ක් හා නිලධාරීන් තිදෙනකු ද ඇතුළත් වෙති.මේ ක්‍රීඩා උළෙලට එක්වන මලල ක්‍රීඩක ක්‍රීඩිකාවන් 19ක් හා නිලධාරීන් තිදෙනකු, ජුඩෝ ක්‍රීඩක ක්‍රීඩිකාවන් දෙදෙනකු හා නිලධාරියකු, ටයිකොන්ඩෝ ක්‍රීඩක ක්‍රීඩිකාවන් පස්දෙනකු හා නිලධාරීන් දෙදෙනකු 20වැනිදා ගෝවේ බලා පිටත්වීමට නියමිතය. ක්‍රීඩා උළෙලට යන අවසන් කණ්ඩායමට වුෂු ක්‍රීඩක ක්‍රීඩිකාවන් 5ක් හා නිලධාරීන් දෙදෙනකු මේ 25වැනිදා ශ්‍රී ලංකාවෙන් පිටත්වීමට නියමිතය. මේ වසරේ ශ්‍රී ලංකා ක්‍රීඩක ක්‍රීඩිකාවන් සහභාගීවන පළමු අන්තර්ජාතික ක්‍රීඩා උළෙල මෙය බැවින් දක්වන දක්ෂතා පිළිබඳ බොහෝ දෙනෙකුගේ අවධානය යොමුව පවතී.ක්‍රීඩා උළෙලේ තරග පැවැත්වෙන පළමු දිනයේදීම (19) දා පාපන්දු හා ටේබල් ටෙනිස් ක්‍රීඩක ක්‍රීඩිකාවෝ තරග බිමට පිවිසෙති.පාපන්දු කණ්ඩායමේ නායකත්වය කළුතර පාක් ක්‍රීඩා සමාජයේ සුජාන් පෙරේරාට හිමිව ඇති අතර ඔහු‍ නේපාලයේදී නිමාවු සාෆ් පාපන්දු ශූරතාවලියේදී ශ්‍රී ලංකා පිලට ක්‍රීඩා කළේය. ශ්‍රී ලංකාව නියෝජනය කරනුයේ වයස 21න් පහළ කණ්ඩායමක් බැවින් නේපාල සංචාරයට එක්වු යුද හමුදාවේ මධුෂාන් ද සිල්වාටද අවස්ථාව උදාවී ඇත.මෙයට පෙර ශ්‍රී ලංකාව නියෝජනය කළ ගුවන් හමුදාවේ කවිදු ඉෂාන්, සෝන්ඩර්ස් ක්‍රීඩා සමාජයේ චලන චමීර ද ශ්‍රී ලංකා පාපන්දු පිලට ක්‍රීඩා කරති. පාපන්දු කණ්ඩායමේ ප්‍රධාන පුහුණුකරු ලෙස සම්පත් පෙරේරා මහතා කටයුතු කරයි. පාපන්දු පුහුණුකරු සම්පත් පෙරේරා මහතා පවසන්නේ දක්ෂ තරුණ කණ්ඩායමක් තමන් සතු බවයි. ඉතා උසස් තත්ත්වයේ ප්‍රිමියර් ලීග් පාපන්දු තරගාවලියක් නිමාවු වහාම මේ තරගාවලිය පැවැත්වීමේ වාසියක් ශ්‍රී ලංකා ක්‍රීඩකයන්ට හිමිව ඇතැයි ඔහු පෙන්වා දෙයි.කෙසේ වුවද හදිසියේම තරගාවලියට සහභාගිවීමේ තීරණයට එළැඹි හෙයින් සතියක පමණ පුහුණුවක් ලැබු බව සම්පත් පෙරේරා මහතා පැවැසීය.ටේබල් ටෙනිස් ක්‍රීඩක ක්‍රීඩිකාවන් අතර ජාතික ශූර රොහාන් සිරිසේන හා ඉෂාරා මධුරංගි වෙති.එයට අමතරව නුවනි නවෝද්‍යා, එරන්දි දුලක්ෂි, නිර්මල බණ්ඩාර හා ඉමේෂ් උදය රණසිංහ සහභාගී වෙති.හෙට පිටත්වන බීච් වොලිබෝල් කණ්ඩායමට පුබුදු ඒකනායක, අසංක ප්‍රදීප්, වසන්ත රත්නපාල, මහේෂ් පෙරේරා, ඩබ්ලිව්.සුජීවා, ගීතිකා ලලනි ගුණවර්ධන, ආශා නිල්මිණී හා නිරෝෂෘ ලක්මිණී ගුණසිංහ ඇතුළත් වෙති. බීච් වොලිබෝල් පිලට ශ්‍රී ලංකාවේ මුල් පෙළේ ක්‍රීඩක ක්‍රීඩිකාවන් එක්ව සිටීම විශේෂත්වයකි.   .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=s1401162</link>
    <topic>තරුණ සේවා සභාවට ක්‍රීඩක ක්‍රීඩිකාවන් සොයයි</topic>
    <author/>
    <content>ජාතික තරුණ සේවා සභාව මගින් ක්‍රියාත්මක කරනු ලබන 2014 වොලිබොල් (කාන්තා/පිරිමි), නෙට්බෝල් (කාන්තා) හා කබඩි (පිරිමි) ක්‍රීඩා සංචිත සඳහා නවක අභ්‍යාසලාභීන් බඳවාගැනීමේ පරීක්ෂණය මේ මස 21වැනිදා පෙරවරු 9.00ට මහරගම ශ්‍රී ලංකා යූත් පරිශ්‍රයේදී පැවැත්වේ.‍මේ සඳහා සහභාගි වන අය අවුරුදු 19 හෝ ඊට අඩු වයස් කාණ්ඩයේ පසුවන අ.පො.ස. සාමාන්‍ය පෙළ සමත්ව සිටිය යුතු වීම විශේෂ සුදුසුකමක් වේ.වොලිබෝල් පිරිමි සංචිතය සඳහා උස සෙ.මී.190ට වැඩි විය යුතුය. වොලිබෝල් කාන්තා සංචිතය සඳහා සහභාගි වන අය උස සෙ.මී.177ට වැඩි විය යුතු අතර නෙට්බෝල් කාන්තා සංචිතය සඳහා සහභාගි වන අය ද උස සෙ.මී. 177ට වැඩි විය යුතුය. කබඩි පිරිමි සංචිතය සඳහා සහභාගි වන අය උස සෙ.මී. 177ට වැඩි විය යුතු අතර බර කිලෝ ග්‍රෑම් 80ට අඩු විය යුතුය.සම්මුඛ පරීක්ෂණය සඳහා සහභාගීවීමේදී තමන් විසින් සකස්කරගන්නා ලද අයැදුම්පත්‍රයක් සමග ජාතික හැඳුනුම්පත, උප්පැන්න සහතිකය, අධ්‍යාපන සහතික හා ක්‍රීඩා හා වෙනත් සුදුසුකම් දැක්වෙන සහතික රැගෙන පැමිණෙන ලෙස සංවිධායකයෝ ඉල්ලා සිටිති.වැඩි විස්තර 0112851168 දුරකතන අංකයෙන් විමසන ලෙස ද සංවිධායකයෝ දැනුම් දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=s1401163</link>
    <topic>නාලන්ගෙන් ක්‍රිකට් පොතක්</topic>
    <author/>
    <content>ප්‍රවීණ ටෙලි නාට්‍ය අධ්‍යක්ෂ නාලන් මෙන්ඩිස් මහතා ශ්‍රී ලංකා එක්දින ක්‍රිකට් ඉතිහාසය නමින් ක්‍රිකට් පොතක් එළිදැක්වීමට සූදානමින් සිටියි.මීට පෙර 90 දශකය අගභාගයේ දී ශ්‍රී ලංකා එක්දින ක්‍රිකට් ඉතිහාසය නමින් සිය පළමු ක්‍රිකට් පොත එළිදැක්වූ මෙන්ඩිස් මහතා මෙවර ඉදිරිපත් කිරීමට නියමිතව ඇත්තේ එහි දෙවැනි කොටසය. සිය පළමු පොතට නිකුත් කිරීමෙන් අනතුරුව මේ දක්වා ශ්‍රී ලංකා පිල ක්‍රීඩා කළ එක්දින තරග 706ක් දෙවැනි කොටස‍‍ට ඇතුළත් වන බව මෙන්ඩිස් මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=s1401164</link>
    <topic>ශ්‍රී ලංකා-පාකිස්තාන අවසන් ටෙස්ට් ගැටුම අද ඇරැඹේ</topic>
    <author/>
    <content>විදේශයකදී තමාගේ නායකත්වයෙන් ප්‍රථම වතාවට ටෙස්ට් තරගමාලාවක ජයග්‍රහණයක් අත්කර ගැනීමේ බලාපොරොත්තුවෙන් සිටින ඇන්ජලෝ මැතිව්ස් හා සිය සත්කාරක තරග බිම වන එක්සත් අරාබි එමීර් රාජ්‍යයේදී පළමු වතාවට ටෙස්ට් තරගමාලාවක පරාජයෙන් ගැළවීමේ උත්සාහයක යෙදී සිටින මිස්බා උල්-හක් මෙහෙයවන ශ්‍රී ලංකා හා පාකිස්තාන කණ්ඩායම් අතර 2013-14 ත්‍රිත්ව ටෙස්ට් ක්‍රිකට් තරගමාලාවේ තෙවැනි හා අවසාන තරගය එක්සත් අරාබි එමීර් රාජ්‍යයේ සාජා නුවර ක්‍රිකට් ක්‍රීඩාංගණයේදී අද ආරම්භ වෙයි.අළු පැහැති සාජා තණතීරුව තණකොළ නැතිව දිළිසෙයි.අද ඇරැඹෙන තරගයට දෙපිලම දඟ පන්දු යවන්නන් දෙදෙනෙකු බැගින් යොදා ගනු ඇතැයි අපේක්ෂා කෙරේ. එය එසේ වුවහොත් ශ්‍රී ලංකාව සචිත්‍ර සේනානායක ද, පාකිස්තානය අබ්දුර් රෙහ්මාන් ද කැඳවනු ඇත.ඩුබායි හි පැවැති දෙවැනි ටෙස්ට් තරගයට පෙර ද දෙපිලේ ම නායකයන් කියා සිටියේ එම තණතීරුව දඟ පන්දු යවන්නන්ට හිතකර බව ය. එහෙත් තරග දිනයේදී ඔවුන් තම කණ්ඩායම්වලට ඇතුළත් කළේ එක් දඟ පන්දු යවන්නෙකු බැගින් පමණි. තරගය පුරා ම අණසක පැතිරවූයේ දඟ පන්දු යවන්නන් නොව වේග පන්දු යවන්නන්ය.කෙසේ වෙතත්, සාජා යනු පිතිකරුවන්ගේ පාරාදීසයක් ම ය. එනමුදු ඩුබායි හි පැවැති දෙවැනි ටෙස්ට් තරගයේ දක්නට ලැබුණු සිදුවීම්වලට අනුව අද ඇරැඹෙන තරගය ගැන අනාවැකි පළ කළ නොහැක.ශ්‍රී ලංකාවේ දඟ පන්දු යවන්නා වන රංගන හේරත් එම තරගයේ කඩුලු පහක් ලබා ගනිද්දී පාකිස්තානයේ ප්‍රධාන බලාපොරොත්තුව වූ සයීඩ් අජ්මාල් ට ලබා ගත හැකිවූයේ කඩුලු තුනක් පමණි. ශ්‍රී ලංකා වේග පන්දු යවන්නන් වන සුරංග ලක්මාල්, ශමින්ද එරංග හා නුවන් ප්‍රදීප් තරගයේ කඩුලු 15 ක් ඔවුන් අතර බෙදා ගත්හ.ජුනයිඩ් ඛාන්, රහට් අලි හා බිලාවාල් භාටි යන වේග පන්දු යවන්නෝ කඩුලු හයක් ලබා ගත්හ. පිතිකරණයේදී මහේල ජයවර්ධන අතේ මැහුම් තබාගෙන දිරිමත් ක්‍රීඩාවක නියැලෙමින් ශී‍්‍ර ලංකාවට ජය මාවත විවර කර දුන්හ. මේ තරගයේදී වඩාත් ම වැදගත් කරුණක් ලෙසින් ඉස්මතු වූයේ ශ්‍රී ලංකාවට කෞශල් සිල්වා නමැති අලුත් ආරම්භක පිතිකරුවෙකුගේ ස්ථාවරත්වයක් ලැබීම ය. ඔහු ඉනිම දෙකේදීම තාක්ෂණයෙන් හා ඉවසිලිමත්කමින් පිරුණු පිතිහරඹයක නියැලෙමින් ශ්‍රී ලංකා ඉනිමට ශක්තිමත් අත්තිවාරමක් දැමීමට සමත් විය.2011 සංචාරයේදී පාකිස්තානය හමුවේ පරාජය වූ ශ්‍රී ලංකා කණ්ඩායමට එහි වාඩුව ගැනීමට උදාවී තිබෙන්නේ හොඳ ම අවස්ථාවකි. මේ තරගය ජයග්‍රහණය කළහොත් ශ්‍රී ලංකාවට 2–0ක ටෙස්ට් තරගමාලාවේ ජයක් අත්වනු ඇත. ඒ ජයග්‍රහණය ලබා ගැනීම සඳහා කළ යුතුව තිබෙන්නේ නායක ඇන්ජලෝ මැතිව්ස් කියා ඇති පරිදි ධනාත්මකව ක්‍රීඩා කිරීම ය. පාකිස්තානය සමග තරග කරන සැම විටෙකම ධනාත්මක ක්‍රීඩාවක නියැලිය යුතු බව ඩුබායි ජයග්‍රහණයෙන් පසුව ප්‍රකාශ කළ මැතිව්ස් ඉන්පසුව කී “පොඩි බුරුලක් හරි දුන්නොත් ඒගොල්ලෝ අපිව පාගලාම දානවා” යන වදන් අමතක නොකළ යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=s1401165</link>
    <topic>බංග්ලාදේශ සංචාරයේ දී ආරක්ෂාව පිළිබඳ මතහේදයක්</topic>
    <author/>
    <content>ශ්‍රී ලංකා ක්‍රිකට් පිලේ එළැඹෙන බංග්ලාදේශ ක්‍රිකට් සංචාරයේ දී සිලෙට් ක්‍රීඩාංගණයේ තරග පැවත්වීම ආරක්ෂක තත්ත්වයට බලපානු ඇතැයි ශ්‍රී ලංකා ක්‍රිකට් ආයතනයේ උප සභාපති මොහාන් ද සිල්වා මහතා කියයි.ක්‍රීඩාංගණවල ආරක්ෂක තත්ත්වය නිරීක්ෂණය කළ ශ්‍රී ලංකා ක්‍රිකට් විශේෂ ආරක්ෂක කමිටුවේ නිලධාරීන් ලබාදුන් ක්‍රීඩාංගණ ලැයිස්තුවේ සිලෙට් ක්‍රිඩාංගණය නැතැයි ඔහු ‍සඳහන් කළ බව 'ක්‍රික්ඉන්ෆෝ' වෙබ් අඩවිය සඳහන් කරයි.බංග්ලාදේශයේ උද්ගතවී ඇති වත්මන් දේශපාලනික ගැටුම් හේතුවෙන් මේ මස අවසන් භාගයේ ඇරැ‍ඹීමට නියමිත ශ්‍රි ලංකා පිලේ බංග්ලාදේශ සංචාරය දැඩි අවධානයට ලක්වී ඇත.ශ්‍රී ලංකා ක්‍රිකට් ආයතනයේ උප සභාපති මොහාන් ද සිල්වා මහතා ද ඇතුළත්ව සිටින ආරක්ෂක කමිටුවක් මගින් බංග්ලාදේශයේ ක්‍රිකට් ක්‍රීඩාංගණ හා එහි ආරක්ෂක තත්ත්වය නිරීක්ෂණය කරමින් සිටින අතර එහි නිර්දේශ මත මේ සංචාරය ක්‍රියාත්මක කිරීමට නියමිත බව එම වෙබ් අඩවියේ දැක්වෙයි.ඒ අනුව සිලෙට් ක්‍රීඩාංගණය අතහැර දැමීමට තරග සංවිධායකයන් පියවර ගතහොත් දෙපිල අතර පැවැත්වීමට නියමිත තරග තුනකින් යුත් එක්දින තරගාවලියට මීර්පුර් ක්‍රීඩාංගණය ‍තෝරා ගනු ඇත.ජනවාරි 27වැනිදා දෙපිල අතර ආරම්භ වන පළමු ටෙස්ට් තරගය ද එහි පැවැත්වෙනු ඇත. දෙවැනි ටෙස්ට් තරගය හා විස්සයි20 තරග දෙක චිතගොන් ක්‍රීඩංගණයේ පැවැත්වීමට නියමිතය.'අපි ක්‍රීඩකයන් නවාතැන් ගන්නා හෝටලයේ සිට ක්‍රීඩාංගණය දක්වා යාමට ගතවෙන කාලය පිළිබදවයි සැළකිලිමත් වෙන්නේ. මේ මොහොතේ අපි කල්පනා කරන්නේ එක ක්‍රිඩාංගණයක තරගයක් හෝ දෙකක් පැවැත්වීම වෙනුවට ක්‍රීඩකයන්ට ඉතාමත් කෙටි කාලයකින් හෝටලයේ සිට ළඟාවිය හැකි ක්‍රීඩාංගණ සම්බන්ධවයි.'මේ අතර අවශ්‍ය සියලු ආරක්ෂක විධිවිධාන සැපයීමට කටයුතු කර ඇතැයි එරට අගමැතිනි ෂෙයික් හසීනා මහත්මිය දැනටමත් ඩකා හී ශ්‍රී ලංකා මහ කොමසාරිස්වරයාට පවසා ඇතැයිද 'ක්‍රික්ඉන්ෆෝ' වෙබ් අඩවිය කියා සිටියි.ඩකා මෙ‍‍ට්‍රොපොලිටන් පොලිසිය මගින් සැලසුම් කර ඇති ආරක්ෂක විධිවිධාන සම්බන්ධව තමා සතුටට පත්වන බව එහි කොමසාරිස්වරයා හමුවීමෙන් අනතුරුව මොහාන් ද සිල්වා මහතා කීවේය.'නමුත් ශ්‍රී ලංකා ක්‍රිකට් විධායක කමිටුවට අපේ වාර්තාව ලබාදිය යුතුයි. අවසන් තීරණය ගන්නේ ඔවුන් විසිනුයි.'.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=s1401166</link>
    <topic>වසර 8කට පසු හිටපු නායිකාවක්නැවැත නෙට්බෝල් පිටියේ</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සංචිතයට වසර 8කට පසුව හිටපු නායිකා ශෙරීන් නුගේරා එක්වෙයි. ඇය වසර 2006දී ශ්‍රී ලංකා කනිෂ්ඨ නෙට්බෝල් පිලේ නායිකාව වු අතර ඉන්දියාවේ පැවැති ආසියානු කනිෂ්ඨ තරගාවලියේදී අනුශූරතාව දිනා ගැනීමට මඟ පෙන්වුවාය.ටොරින්ටන් පෙදෙස ක්‍රීඩා පිටියේ පැවැති තේරීම් තරගවලදී ක්‍රීඩිකාවන් 50ක සංචිතයක් තෝරා ඇති අතර ඉදිරියේ පැවැත්වෙන ආසියානු හා හොංකොං තුන්කොන් තරගාවලියට ශ්‍රී ලංකා පිල සුදානම් කිරීම අරමුණ වී ඇත.මේ සංචිතයට ශ්‍රී ලංකා නෙට්බෝල් පිලේ හිටපු නායිකාවක් වු ආසියාවේ උසම ක්‍රීඩිකා තර්ජනී සිවලිංගම් ඇතුළත් නොවන අතර ඇය සති 4කට වෛද්‍ය සහතිකයක් ඉදිරිපත් කොට ඇත. ඇයගේ පාදයේ ආබාධයක් ඇති බව පවසා මේ වෛද්‍ය සහතිකය ඉදරිපත් කොට ඇත.මෙවර සංචිතයට ශ්‍රී ලංකා ගුවන් හමුදාවෙන් ක්‍රීඩිකාවන් 14ක් ඇතුළත්ව සිටින අතර නාවික හමුදා ක්‍රීඩිකාවෝ 7ක්ද, යුද හමුදා ක්‍රීඩිකාවෝ දෙදෙනෙක් ඇතුළත්ව සිටිති.කොළඹ විශාඛා විදුහලෙන් ක්‍රීඩිකාවෝ 3ක් ඇතුළත් වන අතර මෙතෙක් වැඩි වශයෙන් ශ්‍රී ලංකා පිලට ක්‍රීඩිකාවන් එක් කළ සෙලාන් බැංකුවෙන් කිසිදු ක්‍රීඩිකාවක් මෙවර ඇතුළත්ව නැත. නෙට්බෝල් ආධිපත්‍ය පැතිරවු හැටන් නැෂනල් බැංකුවෙන් මෙවර ඇතුළත්ව ඇත්තේ ක්‍රීඩිකාවක් පමණක් වීමද විශේෂත්වයකි.ශ්‍රී ලංකා නෙට්බෝල් සංචිතයතිසාලා අල්ගම, ගයනි දිසානායක, සඳුනි වැලිකල (විශාඛා වි.), කවීනා රාජපක්ෂ, රුවනි යටිගම්මන (හිල්වුඩ් වි.), නිර්මානී අනුත්තරා (ජනාධිපති වි.නාවල), දිල්ශානී කබ්රාල් (විහාර මහදේවී බා.වි), ජයාත්‍රි උපෙන්ද්‍රා (ආනන්ද බා.වි), මන්දිරා චාරුනී (ප්‍රජාපතී බා.), මන්දුලී පතිරගේ, ශෙරීන් නුගේරා (බස්නාහිර පළාත්), සනනී පාලිකා, හංසනී අරෝෂා (තිස්ස ම.ම.වි), ජී.අශ්වනී, දර්ශිකා අබේකෝන්, හංසි බණ්ඩාර, එල්.මෙන්ඩිස්, එන්.ඩී.ඇතුලත්මුදලි, ඒ.කේ.සිරිවර්ධන, එන්.එම්.ගුණරත්න, කේ.ඒ.එස්.රත්නායක (නාවික), අලෝකා උදානී, ගයාංජලී අමරවංශ (උසස් බා.), සුරේඛා කුමාරි, තිළිණි වත්තේගෙදර, හංසිකා රණතුංග, ඩී.කේ.දෙහිගස්පිටිය, තිවංකා පෙරේරා, චතුරාංගනී ජයසූරිය, නිමේෂා මධුෂානී, මධුමාලි සිංහබාහු, එච්.අයි.වික්‍රමසිංහ, ජී.කේ.එස්.නිලුෂිකා, ශෂිකලා රාමචන්ද්‍රන්, කේ.එච්.ආර්.හර්ෂනී, නිමල්කා තුෂාන්ති (ගුවන්), ඩබ්ලිව්.එම්.කේ.ප්‍රියදර්ශනී, රෝෂනී නිලුෂිකා, රාධිකා ගයානි (පොලිසිය), ඩී.එල්.අබේවික්‍රම (එච්.එන්.බී), තිළිණි පෙරේරා (නේෂන් ට්‍රස්ට්), ජී.කොන්සි ෂක්ලා (සම්පත්), සෙමිණි අල්විස්, ජී.එස්.නිපුනිකා (වරාය), මරීෂා ප්‍රනාන්දු (ටොයොටා ලංකා), දුලාංගී වන්නිතිලක (ශුද්ධ වු පවුලේ ක.), ශාලිකා එරංගනී (විදේශ සේවා).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=s1401167</link>
    <topic>අන්තර් සමාජ තුන්දින ක්‍රිකට් නව මුහුණුවරකින් හෙට සිට</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා ක්‍රිකට් ආයතනය සංවිධාන කරන අන්තර් සමාජ තුන්දින ක්‍රිකට් තරගාවලිය නව මුහුණුවරකින් යුතුව හෙට (17) සිට මාර්තු මස 28 වැනිදා දක්වා පැවැත්වේ.මෙරට ප්‍රධාන පෙලේ ක්‍රීඩා සමාජ 14ක් තරග වදින මේ තරගාවලියට වැඩි තරගකාරිත්වයක් ඇති කිරීමේ අරමුණින් පළමු වරට ‘සුපිරි 8’ තරග වටයක් ඇතුළත් කර තිබේ.එක් කොටසකට කණ්ඩායම් හත බැගින් ‘ඒ’ හා ‘බී’ ලෙසින් කාණ්ඩ දෙකක් යටතේ තරග පැවැත්වේ. තරගාවලියේ මූලික වටයේදී එක් කණ්ඩායමක් තරග 6කට සහභාගී වේ. අනතුරුව කාණ්ඩ දෙකෙහි ඉදිරියෙන් සිටින කණ්ඩායම් 4 බැගින් ‘සුපිරි 8’ වටයට එක්වන අතර සෙසු කණ්ඩායම් හය ‘ප්ලෙට්’ ශූරතාව සඳහා තරග වැදීමට නියමිතය. තුන්දින තරගාවලියක් ලෙසින් පැවැත්වෙන තරගාවලියේ සුපිරි 8 වටයේ තරග පමණක් සිවුදින තරග ලෙසින් පැවැත්වීමට කටයුතු යොදා ඇත.තරගාවලියේ 'ඒ' කාණ්ඩයට බ්ලූම්ෆීල්ඩ්, පානදුර, රාගම, එස්.එස්.සී, ද්‍රවිඩ සංගම්, ශ්‍රී ලංකා වරාය අධිකාරිය, හලාවත මේරියන්ස් කණ්ඩායම් ඇතුළත් වන අතර 'බී' කාණ්ඩයෙන් කෝල්ට්ස්, යුද හමුදාව, ගුවන් හමුදාව, මුවර්ස්, එන්.සී.සී, කොළඹ ක්‍රීඩා සමාජය, බදුරලිය ක්‍රීඩා සමාජ තරග වදිති.මේ දිනවල ඩුබායිහි සංචාරයක නිතරවීමත්, ඉදිරියේදී බංග්ලාදේශයේ තරගවලට සහභාගී වීමත් හේතුවෙන් ජාතික කණ්ඩායමේ ක්‍රීඩකයන් රැසකට මේ තරගාවලියේ මූලික වටයේ තරගවලට ක්‍රීඩා කිරීමේ අවස්ථාව අහිමි වී තිබේ. කෙසේවෙතත් නව මුහුණුවරකින් යුතුව පැවැත්වෙන බැවින් මෙවර තරගාවලියේ තරගකාරිත්වයට ඉන් බලපෑමක් සිදුනොවනු ඇතැයි වාර්තාවේ.හෙට පැවැත්වෙන තරග‘ඒ’ කාණ්ඩය බ්ලූම්ෆීල්ඩ්-පානදුර (බ්ලූම්ෆීල්ඩ් පිටිය), රාගම-එස්‍.එස්.සී (එස්.එස්.සී පිටිය), ද්‍රවිඩ සංගම්-ශ්‍රී ලංකා වරාය අධිකාරිය (පී.සරා)‘බී’ කාණ්ඩය-කෝල්ට්ස්-ශ්‍රී ලංකා යුද හමුදාව (කෝල්ට්ස් පිටිය), මුවර්ස්-ශ්‍රී ලංකා ගුවන් හමුදාව (මුවර්ස් පිටිය), එන්.සී.සී-කොළඹ ක්‍රීඩා සමාජය.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=s1401168</link>
    <topic>කෑගල්ල සැහැල්ලු පන්දු ක්‍රිකට් නිලවරණය 18දා</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ කෑගල්ල දිස්ත්‍රික් නිලවරණය හා විස්සයි 20 දිස්ත්‍රික් තරගාවලියේ ඒ හා බී කාණඩයේ කුසපත් ඇදීම මේ මස 18දා සිදුකෙරේ.සබරගමු පළාත් සභා මන්ත්‍රී කෑගල්ල දිස්ත්‍රික් සැහැල්ලු පන්දු ක්‍රිකට් සංගමයේ සභාපති හර්ෂ සියඹලාපිටිය මහතාගේ ප්‍රධානත්වයෙන් එතුමාගේ නිවසේදී (ගලිගමුව) පැවැත්වෙන මේ රැස්වීමට ක්‍රීඩා සමාජ සභාපති/ලේකම් හෝ කණ්ඩායම් නායකයකු සහභාගී කරවන ලෙස සංවිධායකයෝ ඉල්ලා සිටිති.දිස්ත්‍රික් තරගාවලියේ කුසපත් ඇදීමෙන් තෝරාගන්නා කණ්ඩායම් තරග 19දා පැවැත්වීමට කටයුතු යොදා ඇත. මේ සඳහා සහභාගීවන අය සම්මේලනයේ ප්‍රධාන විධායක ආර්.කුමාරනායක (0713200151 / 0770465120) හෝ කෑගල්ල දිස්ත්‍රික් සංගමයේ සංවිධායක ලේකම් පාලිත සිරිනාග (0714839774) අමතන ලෙස සංවිධායක මණ්ඩලය දන්වා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=f1401161</link>
    <topic>එක ගලෙන්කුරුල්ලන් දෙදෙනෙක්</topic>
    <author>රාමන්</author>
    <content>පසුගිය දා පලස්තීන රාජ්‍යයේ සංචාරයක යෙදුන ජනාධිපති මහින්ද රාජපක්ෂ මහතා එරට ඉහළ ම ගෞරව ආදරයට පාත්‍ර වුණා. එය සංකේතවත් කරමින් ඔහුට ‘පලස්තීන තාරතාව’ යනුවෙන් සම්මානයක් ප්‍රදානය කළා. මෙය සමහර අරාබි රටවල රාජ්‍ය නායකයෙකුටවත් මෙතෙක් ලබා නොදුන් මට්ටමේ සම්මානයක්. මේ අතර දැනටමත් (2007 දීම එරට රාමල්ලාහි නියෝජිත කාර්යාලය ඉදිරිපිට මාවත මහින්ද රාජපක්ෂ මාවත ලෙස නම් කර තිබෙන්නේ ශ්‍රී ලංකා ජනාධිපතිවරයාට ගෞරවයක් ලෙසින්.කලක් රෝම අධිරාජ්‍යට යටත්ව තිබූ පලස්තීනය පසු කලෙක ඔවුන් හා යුද වැදුන තුර්කි ඔටෝමන් වරුන් විසින් අත්පත් කර ගනු ලබන්නේ රෝම පාලනය බිඳ දමමින්. පළවෙනි ලෝක යුද්ධයෙන් පසු තුර්කිය පරාජය කර බ්‍රිතාන්‍යයන් විසින් එම ප්‍රදේශ අත්පත් කර ගනු ලබනවා. දෙවැනි ලෝක යුද්ධය වන විට මේ පලස්තීන ප්‍රදේශ පාලනය කරන්නේ බ්‍රිතාන්‍යයන්.දෙවැනි ලෝක යුද්ධය යුදෙව් සංහාරක සටනක් සේ ප්‍රකටයි. හිට්ලර් විසින් යුරෝපයෙන් එළවා දමනු ලබන යුදෙව් පිරිස් අවසානේ තොග වශයෙන් ගාල් වෙන්නේ පලස්තීන ප්‍රදේශවල. ඊට බ්‍රිතාන්යයන්ගේ උදව් උපකාර ලැබෙනවා. අවසානේ පලස්තීන නිජබිමේ යුදෙව්වන් ලැගුම් ගන්නවා. මෙය හරියට ”ඉත්තෑවාගේ බෙනේ කැබැල්ලෑවා ලැග්ගා” වගෙයි. එ් වන විටත් මේ යුදෙව් සංක්‍රමනකියනට ඔවුන්ගේ කියා රටක් තිබුණේ නැහැ.යුදෙව්වන් හා නිජබිමේ අයිතිකරුවෙන්ගේ ගැටුම පටන් ගන්නේ මෙතැන් සිටයි. මේ සම්බන්ධයෙන් රැස්වෙන එක්සත් ජාතීන්ගේ ආරක්ෂක මණ්ඩලය සැලැස්මක් සකස් කරනු ලබනේ රාජ්‍ය දෙකක් බිහි කිරිමට. එනම් පලස්තීනය හා ඊශ්‍රායලය නමින්. ඊට එකඟ වන ආරක්ෂක මණ්ඩලය එම තීන්දුව අනුමත කළා.ආරක්ෂක මණ්ඩලයේ තීන්දුව එසේ තිබිය දීම බිහි වන්නේ එක් රාජ්්‍යක් පමණයි. එනම් ඊශ්‍රායලයයි. ඊශ්‍රායලය උපදින්නේම ඇමරිකාවේ අනුග්‍රහයෙන්. ඒ සමඟ ම පලස්තීනුවන්ට සාධාරණයක් ඉටු වන්නේ නැහැ. ලෝක දේශපාලනය ක්‍රියාත්මක වන ආකාරය අධ්‍යනය කරන ඕනෑම කෙනෙකුට එහි තෝරු මෝරු හා හල්මැස්සන්ගේ න්‍යය ගැබ්ව තිබෙන බවට මෙය හෙඳ නිදසුනක්.අවසානේ තම නිජබිමේ අනාථයන් බවට පත්වන පලස්තීන ජනතාව පලස්තීන විමුක්ති සංවිධානය බිහි කර ගනු ලබන්නේ මේ පසුබිමට එරෙහිව සටන් කිරීමට. පලස්තීන විමුක්ති සංවිධානය දේශපාලන අංශයක් සහිත සන්නද්ධ ගරිල්ලා ව්‍යපාරයක්.අපේ රටේ ද බෙදුම්වාදය පිළිගෙන පසුව ඉන් ඉවත් වී ප්‍රජාතන්ත්‍රවාදී ප්‍රවාහයට පැමිණි උතුරේ ද්‍රවිඩ සංවිධානවල සමහර අය පලස්තීනයේ පුහුණු ලබා තිබෙන බව දැන් රහසක් නොවෙයි. ඔවුහු සටන්ක් ‍ක්‍රියාත්මක කරන්නේ පලස්තීනයට වෙන ම රටක් වෙනුවෙන්. නැතිනම් ඊට හතුරු වන ඊශ්‍රායලට එරෙහිවයි.මේ අතර 70 දශකයේ බිහිවන නොබැඳි ව්‍යපාරයේ අවධානයට මේ ප්‍රශ්නය යොමු වෙනවා. අවසානේ පලස්තීන ජනතාවගේ අයිතීන් නොබැඳ ව්යාපාරය තුළ නියෝජනය කිරීමේ වප්‍රරසාදය හිමි කර ගත්තේ යසර් අර්පත්ගේ නායකත්වයෙන් පිහිටුව ගනු ලැබු පලස්තීන විමුක්ති සංවිධානයටයි. මේ පලස්තීන් විමුක්ති සංවිධානය රටක් නොමැති ජනතාවගේ නීත්‍යානුකූල නියෝජිතයා ලෙස නොබැඳ ව්යාපාරය මගින් පිළිගනු ලබනවා.නොබැඳි ව්‍යපාරය පලස්තීන විමුක්ති සංවිධානය පිළි ගැනීමත් සමඟ ම 1975 සිරිමාවෝ බණ්ඩාරනායක මැතිණියගේ රජ්‍ය මගින් පලස්තීන විමුක්ති සංවිධානයට තානාපති වරප්‍රසාද පිරි නැමීමට ගත් තීන්දුව එදාට සාපේක්ෂව සුවිශේෂි රැඩිකල් පියවරක්.ඒ සමඟම බිහි වන පලස්තීන උදෙසා වූ ශ්‍රී ලංකා සහෝදරත්ව කමිටුවේ ආරම්භක සාමාජිකයා වන්නේ වත්මන් ශ්‍රී ලංකා ජනාධිපති මහින්ද රාජපක්ෂ මහතායි. එතුමා එදවස බෙලිඅත්ත ආසනය නියෝජනය කරන පාර්ලිමේන්තු මන්ත්‍රීවරයායි. පලස්තීනය උදෙසා වූ ශ්‍රී ලංකා සහෝදරත්ව කමිටුව පසුකලෙක පලස්තීන මිත්‍ර සංගමය බවට පත් කිරීම වත්මන් ජනාධිපතිවරයා එදා පාර්ලිමේන්තු මන්ත්‍රීවරයෙකුව සිටිමින් ගත් රැඩිකල් තීන්දුවක්.මෙය එදවස සාමාන්‍යයෙන් කෙනෙක් අත නොගසන දේශපාලන කලාපයක්. ඊට හේතුව නිජබිමේ විමුක්තිය වෙනුවෙන් සටන් කිරීම අරමුණු කර ගනු ලැබුව ද පලස්තීන විමුක්ති සංවිධානය ලේබල් වී තිබුණේ ත්‍රස්තවාදි සංවිධානයක් ලෙසින්.එදා මෙදා ශ්‍රී ලංකා පලස්තීන මිත්‍රත්වයේ ඉතිහාසය ජනාධිපති මහින්ද රාජපක්ෂ මහතාගේ දේශපාලන ඉතිහාසය තරම් ම පැරණියි. මේ අතර 1988 දී පලස්තීන ජාතික කවුන්සිලය විසින් නයිජිරියාවේ දී පලස්තීන රාජ්‍යය ‍ප්‍රකාශයට පත් කිරීමත් සමඟ ම එය ප්‍රථමයෙන් පිළිගත් මුස්ලිම් නොවන එකම රට ද වන්නේ ශ්‍රී ලංකාවයි. එය සිදු වන්නේ එක්සත් ජාතික පක්ෂ පාලන සමයේ දී.අදත් පලස්තීනය රාජ්‍යක් ලෙස එක්සත් ජාතීන්ගේ සංවිධානය පිළිගන්නේ නැහැ. ඒ වෙනුවට 1973 ඊජිප්තුවේ නායක අන්වර් සදාත් හා ඊශ්‍රායල් අගමැති ඉක්ෂාක් රබීන් අතර ඇමරිකාවේ මැදිහත් වීමෙන් ඇති කරනු ලැබු ගිවිසුම නිසා වත්මන් පලස්තීන අධිකාරිය බිහි වී තිබෙනවා. ඊට යම් දුරකට ස්වයංපාලන බලතල ද ඇතුළත්ව. මේ අතර ජනාධිපති මහින්ද රාජපක්ෂ මහතා එදා තරුණ මන්ත්‍රීවරයෙකු ලෙසින් ඇරඹු එඩිතර ගමන නිසා ස්වධීන පලස්තීන රාජ්‍යක් බිහි කිරීමේ නිරන්තර අරගලයක නියැලී සිටින පලස්තීන ජනතාවගේ කිට්ටුවන්ත මිතුරෙක්ව සිටිනවා. මේ සම්බන්ධයෙන් සමහර අරාබි රාජ්්‍යයන්ටත් වඩා ශ්‍රී ලංකාව සිටින්නේ ඉදිරියෙන්.පසුගිය දා පලස්තීන රාජ්‍යයේ සංචාරයක යෙදුන ජනාධිපති මහින්ද රාජපක්ෂ මහතා එරට ඉහළ ම ගෞරව ආදරයට පාත්‍ර වුණා. එය සංකේතවත් කරමින් ඔහුට ‘පලස්තීන තාරතාව’ යනුවෙන් සම්මානයක් ප්‍රදානය කළා.මෙය සමහර අරාබි රටවල රාජ්‍ය නායකයෙකුටවත් මෙතෙක් ලබා නොදුන් මට්ටමේ සම්මානයක්. මේ අතර දැනටමත් (2007 දීම එරට රාමල්ලාහි නියෝජිත කාර්යාලය ඉදිරිපිට මාවත මහින්ද රාජපක්ෂ මාවත ලෙස නම් කර තිබෙන්නේ ශ්‍රී ලංකා ජනාධිපතිවරයාට ගෞරවයක් ලෙසින්. මේ වන විට පලස්තීනයේ සංචාරය කළ ප්‍රථම ශ්‍රී ලංකික රාජ්්‍ය නායකයා වන්නේ ද ජනාධිපති මහින්ද රාජපක්ෂ මහතා වීම විශේෂත්වයක්.එදා ”නහිවේරේන වේරානි” යන බුදු වදන සිහි කරමින් ජපානයට සමාව දෙන්නැයි හිටපු ජනාධිපති ජේ.ආර්.ජයවර්ධන මහතා සඳහන් කළේ කිසිවෙක් එරට වෙනුවෙන් එවැන්නක් නොපවසන වේලාවක යම් අවධානයක් ද ගනිමින්.එසේ ම පලස්තීනයට ස්වධීන නිදහස් රාජ්‍යයක් ලබා දෙන්නැයි පලස්තීන සහයෝගිතා කවුන්සිලය පිහිටුවමින් (එදා 1975 දී මහින්ද රාජපක්ෂ මන්ත්‍රීවරයා සඳහන් කළේ ද දේශපාලන වශයෙන් පමණක් නොව පෞද්ගලික ජීවිතය පැත්තෙන් ද යම් අවධානයක් සහිතව බව අමුතුවෙන් කිව යුතු නැහැ. ඊට හේතුව පලස්තීන විමුක්ති සංවිධානය ඊශ්‍රායලය ඇතුළු සමහර රාජ්ය ත්‍රස්තවාදී සංවිධානයක් ලෙසින් සැලකු නිසායි.මෙවර පලස්තීන සංචාරයෙන් අනතුරුව ජනාධිපතිවරයා ජාත්‍යන්තර වශයෙන් තවත් එවැනිම අවධානමක් ගනු ලැබුවා. එය ඔහුගේ ඊශ්‍රායාල් සංචාරයයි. පලස්තීනයට ගොස් රාජ්‍යය නායකයෙක් ඊට පසු දින ඊශ්‍රායලයට යෑමම විශේෂත්වයක්. එසේ ම මෙතෙක් ශ්‍රී ලංකාවේ රාජ්ය නායකයෙක් ඊශ්‍රායලයේ සංචාරයක යෙදී නැහැ. 1970වේ දී නවතා දමනු ලැබු ඊශ්‍රායල් සබඳතා යළි ඇරඹෙන්නේ 2000න් පසුවයි. එසේ ම පලස්තීන විමුක්ති සංවිධානය බිහි කිරීමේ ප්‍රඥප්තියේ සඳහන් වන්නේ ඊශ්‍රායලය විනාශ කර දැමිය යුතු රටක් ලෙස.මේ වන විට ලෝක දේශපාලනය වෙනස් වෙලා. අද වන විට පලස්තීනයත් එතැන නැහැ. දැන් ඊශ්‍රායල විනාශ කරනවා ය කීම යථාර්ථයට එකඟ නැහැ. ඒ නිසයි පලස්තීනය තම ප්‍රතිපත්තිය වෙනස් කර ගත්තා සේ ම. ඊශ්‍රායලයත් දැන් පලස්තීනය මකා දැමීමේ තැනක නැහැ. අද මේ හැම දෙනාම කල්පනා කරන්නේ දෙගොල්ලටම එකට ඉන්න පුළුවන්, එකට වැඩ කළ හැකි විසඳුමක් වෙත ළඟා වීමටයි.ජනාධිපති මහින්ද රාජපක්ෂ ඊශ්‍රායලයට යන්නේ මේ යථාර්ථය සමඟින්. එසේ ම ශ්‍රී ලංකාව පලස්තීනය නිසා ඊශ්‍රායලය නැති කර ගැනීමේ හෝ අමනාප කර ගැනීමේ තැනක නැහැ. එදා නම් එහෙම තිබණා.තිබුණ තානාපති සබඳතා නැති කර ගනු ලැබුවේ පලස්තීනයට ඊශ්‍රායලයෙන් සිදු වන අකටයුතුකම් නිසායි. එහෙත් අද මුළු ලෝකයට මේවා සම්බන්ධයෙන් වෙනස් වූ තැනකට පැමිණ තිබෙනවා. ජනාධිපති වරයාගේ ඊශ්‍රායල් සංචාරය ඊට හොඳ නිදසුනක්. සාමාන්යයෙන් මීට දශක දෙකකට පෙරතුව නම් ජනාධිපති මහින්ද රාජපක්ෂ ඊශ්‍රායලයට සංචාරයකට තියා නිකමටවත් ගනු ඇතැයි කිසිවෙක් සිතන්නේ නැහැ. දේශපාලනයේ දී කොන්ක්‍රීට් හතුරන් නැතැයි සඳහන් කරන්නේ මේ නිසායි.එසේ ම ඊශ්‍රායලය තද ඇමෙරිකානු හිතවාදි රටක්. ඊශ්‍රායල් නමැති රාජ්්‍යය මෙලෙස මැදපෙරදිග පලස්තීනය අසල ස්ථාපිත වී සිටින්නේ ඇමරිකාව නිසායි. එක්සත් ජාතීන්ගේ මානව හිමිකම් කවුන්සිලයේ හෝ ආරක්ෂක මණ්ඩලයේ ඊශ්‍රායලය එරෙහි යෝජනා ඔවුන් තුට්ටුවකටවත් ගණන් ගන්නේ නැහැ. ඊට හේතුව ඔවුන් ඇමරිකාව සමඟ දැඩි බැදීමක සිටින නිසායි.පලස්තීනයට එරෙහිව ඊශ්‍රායලය ගනු ලබන ක්‍රියාමාර්ගයන් උදෙසා එක්සත් ජාතීන්ගේ ආරක්ෂක මණ්ඩලයට තීන්දුවක් ගැනීමට නොහැකි වී තිබෙන්නේ ඇමරිකාව නිසායි. ඒ තරම්ම ඇමරිකාව ඊශ්‍රායලයට සමිපයි. ජනාධිපතිවරයා පසුගිය දා සංචාරය කළේ එම ඊශ්‍රායල්යටයි. ශ්‍රී ලංකාවට එරෙහිව ජිනීවා මානව හිමිකම් කවුන්සියලයට යෝජනාවක් ගෙන එනු ලබන්නේ මේ ඊශ්‍රායලයට සමඟ සමීප සබඳතා පවත්වන ඇමරිකාවයි.එහෙම නම්,මේ සංචාරයේ, තවත් යටි අරමුණක් තිබෙන්නට බැරි ද?ඒ ගැන නම් කියන්න දන්නේ නැහැ. උඩු යටි අරමුණු කෙසේ වෙතත් ශ්‍රී ලංකාව පැත්තේන් කියන්න තිබෙන දේ ඊශ්‍රීයලයට පැවසීම මෙම සංචාරය උපයෝගී කර ගත්තා විය හැකියි. එය තම මිතුරා සමඟ හුවමාරුකර ගැනීම ඊශ්‍රායල තම වගකිමක් ලෙස සැලකීමට ඉඩ තිබෙනවා.ශ්‍රී ලංකාව සමබර විදෙස් පිළිවෙතක පිහිට කටයුතු කිරීම මේ සංචාරයේ දී ඊශ්‍රායලට ප්‍රදර්ශනය කිරීමට ද ජනාධිපතිවරයා ඇතුළ ශ්‍රී ලංකා නියෝජිත කණ්ඩායමේ අරමුණ වුවා විය හැකියි. එහි සර්ථකත්වය ශ්‍රී ලංකාව ඊශ්‍රායලය සමඟ ඇති කර ගෙන තිබෙන ද්වීපාක්ෂික ගිවිසුම හා සබඳතා දෙස බලන විට පැහැදිලියි.පලස්තීනය හා අරාබි රටවල් සමඟ අප පවත්වනු ලබන සමීප සබඳතාවලට හානියක් නොවන පරිදි සීරු මාරුවට ඊශ්‍රායල් මිතුදම වර්ධනය කර ගැනීමට හැකි වී ද තාන්ත්‍රික වශයෙන් රට ලැබු ජයග්‍රහණයක්.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=f1401162</link>
    <topic>‘one six’ ජනතාවගේ ජීවන රිද්මයසොයා යන නාලිකාවක්</topic>
    <author>සමදරා ජයසිංහ</author>
    <content>දිනෙන් දින අලුත් වන ලෝකය හමුවේ මාධ්‍ය කලාවට ද බොහෝ අලුත් දෑ එක්වෙයි. ඒ නැවුම් බවත් සමඟ මිනිසුන්ගේ ජීවන රිද්මය සොයා යන චැනල් one six නාලිකාව අද සිට සුවහසක් රූපවාහිනි ප්‍රේක්ෂකයන් අතරට එක්වෙයි. අද හවස 5ට බස්නාහිර පළාත් සෞන්දර්ය නිකේතනයේ දී උත්සවාකාරයෙන් ජනගත වන චැනල් one six පිළිබඳ අදහස් දක්වන එහි ප්‍රධානී නිරෝෂන් ඉලේපෙරුම රසමංජරිය හා මෙසේ එක් විය.අද අරඹන one six ගැන කතා කරමු ?පියෝ ටී.වී නාලිකාව හරහා චැනල් one six අද සිට ප්‍රේක්ෂකයන්ට සමීප වනවා. මිනිසුන්ගේ ජීවන රිද්මය සොයා යන නාලිකාවක් ලෙසයි මෙය සැලකෙන්නේ. ටෙලිවිෂන් මාධ්‍යයට අලුත් අත්දැකීමක් one six හරහා එකතු වේවි. පසුගිය මාසය පුරාම පරීක්ෂණ නාලිකාවක් ලෙසයි මෙය විකාශය වුනේ. අද සවස 5ට බස්නාහිර පළාත් සෞන්දර්ය නිකේතනයේ දී චැනල් one six  ජනගත වනවා. දේශපාලන, මාධ්‍ය හා කලාකරුවන් රැසකගේ සහභාගිත්වයෙන්.වර්තමාන මාධ්‍ය ක්ෂේත්‍රය තුළ විශාල තරගකාරීත්වයන් ඇති වී තිබෙනවා. නව නාලිකාවක් ලෙස මේ සඳහා මුහුණ දෙන්නේ කොහොම ද?ලෝකයේ සියලු දේ අලුත් වනවා. අලුත් දේවල් බිහි වනවා. ටෙලිවිෂන් කලාවත් එහෙමයි. අද සෑම දෙයකටම තරගකාරීත්වයක් ඇති වී තිබෙනවා. එය එක් පැත්තකින් හොඳයි. ඒත් අනවශ්‍ය ලෙස තරග කරන්න ගිහින් ප්‍රේක්ෂකයන් ගේ හදවතට සමීප නැති මාධ්‍යයක් වීමට අපට අවශ්‍ය නැහැ.වෙනත් නාලිකා සමඟ තරග කරනවාට වඩා one six  කණ්ඩායමට අවශ්‍ය වන්නේ මිනිසුන්ට දැනෙන, මිනිසුන්ගේ ජීවන රිද්මය සමඟ එකට බද්ධ වී යන අර්ථාන්විත ගමනක්. මෙය ඇරැඹුම පමණයි. තව බොහෝ දුරක් අපට ගමන් කරන්න තියෙනවා. ඒ ගමනේ දී අප හා අන් අය තරග කරනවා නම් එතැනැදී අපි සාර්ථකයි.මිනිසුන් ගේ ජීවන රිද්මය සොයා යන නාලිකාවක් ලෙසයි ඔබ one six  හඳුන්වන්නේ. මෙයින් අදහස් කරන්නේ කුමක් ද?වර්තමාන ශ්‍රව්‍ය - දෘශ්‍ය මාධ්‍ය මීට වඩා මිනිසුන්ට සමීප විය යුතුයි යන්න මගේ අදහසයි. එසේ සමීප වන්න නම් අපි මිනිසුන් අතරට යා යුතුයි. අපි වැඩසටහන් කළ යුත්තේ මිනිසුන් අතරට ගිහින්. එය ප්‍රායෝගික විය යුතුයි. අව්‍යාජ විය යුතුයි. විවිධ සමාජ තලවල ජීවත් වන, විවිධ සංස්කෘතික හා සමාජීය වටපිටාවන් තුළ ජීවත් වන මිනිසුන් ඉන්නවා. මේ සියලු දෙනාගේම සිතුම් පැතුම් හඳුනාගෙන ඔවුනට රිසි වන වඩා යහපත් දේ ලබා දිය යුතුයි.ලෝකයේ බොහෝ රටවල රූපවාහිනි නාලිකා විකාශය වන්නේ මිනිසුන් ගේ ජීවන රිද්මයත් සමඟයි. අපි අවබෝධ කර ගත යුතු වන්නේ මේ ජීවන රිද්මයයි. අද අනික් අයට ගරු නොකරන්නේ එකිනෙකා තුළ ඇති සිතුම් පැතුම් වටහා ගත නොහැකි නිසා. ජාති-ආගම්, කුල භේදයකින් තොරව one six සමඟ එකතුවන්න පුළුවන්. අපි දමිළ, මුස්ලිම්, සිංහල ජාතීන් අතර සුහදත්වය වර්ධනය වන ලෙස ඔවුනොවුන්ගේ සංස්කෘතික හා සමාජමය රිද්මය හඳුනාගෙන ඒ ඔස්සේ සමාජය දැනුවත් කරනවා. මේ හරහා ගොඩනැඟෙන්නේ සුහද පාලමක්. ජනමාධ්‍යයක් ලෙස මෙය අපගේ වගකීමක් හා යුතුකමක් වනවා.one six හරහා ප්‍රේක්ෂකයාට තිළිණ කරන නවමු අත්දැකීම් මොනවා ද?one six  නාලිකාව බාල, තරුණ, වැඩිහිටි සියලු දෙනාටම විවෘත නාලිකාවක්. මුතු කැකුළු ළමා වැඩසටහන දරුවන් වෙනුවෙන්ම සකස් වූ වැඩසටහනක්. දරුවන් ගේ මනසට ගැළපෙන, නව නිර්මාණ සඳහා දරුවන්ව යොමු කරන මනෝ විද්‍යාත්මක වැඩසටහනක්.ඒ වගේම තාරුණ්‍යයට ඉඩක් ලබා දෙන විවිධ වැඩසටහන් වගේම ‘අහස යට’ නම් පරිසර හා සම්බන්ධ වැඩසටහන් විකාශය ‍ෙවනවා. මිනිස් ඇසින් වසන් වූ සොඳුරු ඉසව් සොයා යන සෞන්දර්ය චාරිකාවක් ලෙසයි අහස යට නිර්මාණය වන්නේ. ‘රි- ප්ලස්’ සාහිත්‍ය පදනම් කර ගත් වැඩසටහනක්. අලුතින් ප්‍රකාශයට පත් වන කෘති පිළිබඳ අපි කතා කරන්නේ පොත් අලෙවි සැල් තුළදීම යි.සමාජගත නොවුන ඒත් හැකියාවන්ගෙන් පරිපූර්ණ සංගීත කණ්ඩායම් එකතු කරගත් එකොස්ටිකා වැඩසටහන අලුත් විදිහට නිර්මාණය වුවක්. ඒ අතරටම 60, 70 දශකයේ ජනප්‍රිය වූ නාට්‍ය, ගීත, චිත්‍රපට පිළිබඳ කතා කරන්නත් අපි විශේෂ ඉඩක් වෙන්කර තිබෙනවා. කිසිම විටෙක අතීතය අමතක කර වර්තමානය ගොඩ නඟන්න බැහැ. ඒ නිසා අතීතයේ හොඳ දේවල් මිහිදන් වීමට නොදී එයට යළි ජීවය දීමට අපි සූදානම්. කෙටි සිනමාව සඳහා වර්තමාන තරුණ පරපුර වැඩිපුර යොමු වී සිටිනවා.ඒ නිසා සුගතපාල සෙනරත් යාපා මහතාගේ සිට අලුත් පරපුරේ නිර්මාණ ලොවට හඳුන්වා දෙන සඟරාමය වැඩසටහන් විකාශය වේවි. ඊට අමතරව අප සමාජය තුළ ජීවත් වන සුදු සහ කළු චරිත හා එවැනි අත්දැකීම් සහිත මිනිසුන් ගේ වැඩසටහනක්, ඇක්සිඩන්ට් රිපෝට් නම් රිය අනතුරු වලකා ගැනීමට උපදෙස් ලබා දෙන වැඩසටහන් one six  හරහා නරඹන්න අවස්ථාව උදා වනවා.ඒ වගේම ශ්‍රී ලංකාවේ පවත්නා ඇදහිලි, විශ්වාස සමඟ කටයුතු කරන සංස්කෘතික කණ්ඩායම් ඒකරාශි කර ගන්නා වැඩසටහන් වගේම ආටිස්ට් – ටැච් ෂෝ එදා හා අද කලාකරුවන් අතර ඇති සුහද කතා බහ ඇතුළත් වැඩසටහනක්. මෙවැනි නව වැඩසටහන් රාශියක් සමඟයි one six  ඔබ හමුවට එන්නේ.one six කණ්ඩායම සිහිපත් කළහොත්?මෙහි නාලිකා ප්‍රධානි ලෙස මමත්, වැඩසටහන් අධ්‍යක්ෂ ලෙස රොෂන් කුරුප්පුත් සම්බන්ධ වී සිටිනවා. 12 දෙනෙකුගෙන් යුත් අපගේ මාධ්‍ය කණ්ඩායම one six  වෙනුවෙන් හා ප්‍රේක්ෂකයන් වෙනුවෙන් ඇප කැප වී සිටිනවා.ඇතැම් මාධ්‍යයන් භාෂාව වැරදි ලෙස හැසිරවීම හා බාල බොළද වැඩසටහන් විකාශය කිරීම ගැන ප්‍රේක්ෂකයන්ගේ චෝදනා තිබෙනවා. ඔබ නාලිකාව මේ චෝදනාවෙන් මිදෙන්නේ කොහොම ද?මාධ්‍ය සංස්කෘතිය තුළ භාෂාවට තිබෙන්නේ සුවිශේෂි තැනක්. අපේ අරමුණත් නිවැරැදි භාෂා ශෛලිය හා උච්චාරණය භාවිතා කරමින් ගුණාත්මක හා ප්‍රමිතියකින් යුතුව වැඩසටහන් ඉදිරිපත් කිරීම. නිවේදක නිවේදිකාවන් ලෙස අප හා එකතු වී සිටින සියලු දෙනාම ඒ පිළිබඳ හා ජනමාධ්‍ය පිළිබඳ හොඳින් අධ්‍යාපනය ලැබූ අය. ඒ නිසා භාෂාව හා විනය පිළිබඳ අප වඩාත් සැලකිලිමත්.පියෝ ටී. වී හරහා one six  සමඟ එකතු විය හැක්කේ සීමිත පිරිසකට පමණයි....මේ ආරම්භය පමණයි. ඉදිරියේ දී සියලුම ප්‍රේක්ෂකයන්ට පොදු නාලිකාවක් ලෙස one six  දැක ගන්නට ලැබේවි. සැටලයිට් තාක්ෂණය ඔස්සේ අද සිට one six  අප හා මුළු ලෝකයට එක් විය හැකියි. ලෝකය තනි යායක් ලෙස ලෝකයත් අපිත් එක තැනකට එකතු වනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=f1401163</link>
    <topic>තෙලි තුඩකින් ඇදි සිතුවම් මනබඳිනාඔහු වෙදදුරැකි අන් හදවත් සනසවනා</topic>
    <author>මහේෂි කෝෂිලා</author>
    <content>නිදහස් මාධ්‍යවේදියකු ලෙස විදුසර පුවත්පතේ සේවය කළ ජගත් කොඩිතුවක්කු වර්තමානය වන විට අංගොඩ මානසික රෝහලේ රෝගීන්ට චිත්‍ර විෂය චිකිත්සාවක් වශයෙන් ඉගැන්වීම සිදු කරයි. නිදහස් මාධ්‍යවේදියකු ලෙස තම ජීවන ගමන ඇරැඹූ ඔහු අද එයින් පරිබාහිරව වෙනත් සද්ක්‍රියාවක නිරතව සිටියි. ඒ පින්සල් තුඩින් මනස සුවපත් කිරීමයි. බොහෝ බාධක මධ්‍යයේ පැමිණි ඔහුගේ මේ ගමන් මඟ පිළිබඳව අපි විමසා සිටියේ එය අප කාටත් ආදර්ශ සපයන්නක් නිසාය.“1995 වසරේ සිට ජනමාධ්‍ය ක්ෂේත්‍රයේ සිටි මට පසුගිය කාලවකවානුව තුළදී ජීවිතේ යම් යම් බිඳවැටීම්වලට මුහුණදීමට සිදු වුණා. ඒ කාලවකවානුව මගේ ජීවිතයේ අඳුරු පැතිකඩක් ලෙස සනිටුහන් කරන්න පුළුවන්. පුද්ගලයකු ලෙස දරාගැනීමට අපහසු ප්‍රශ්න රාශියකට මුහුණ දෙන විට මට වැටහී ගියා මාත් යම්කිසි මානසික ව්‍යාධියකින් පෙනෙන්නෙක් බව. ඒ අනුව මම ප්‍රතිකාර සඳහා පේරාදෙණිය රෝහලේ විශේෂඥ මනෝ වෛද්‍ය රනිල් අබේසිංහ මහතා වෙත යොමු වුණා.ඔහු මාව වෛද්‍ය ගුණවර්ධන මහතා වෙත යොමු කළා. මගේ අඳුරු ජීවිත කාලපරිච්ඡේදයට එළිය ගලා ඒම සිදු වුණේ එතැනින් බව මට කිව හැකියි. වෛද්‍ය ගුණවර්ධන මහතාට අපගේ කුසලතා හඳුනා ගැනීමේ හැකියාව තිබුණා.ඔහුගෙන් ලද ප්‍රතිකාර හමුවේ මගේ දෛනික වැඩකටයුතු කරගන්නා මට්ටමට පත් වීමෙන් පසු ඔවුන් මාව ජාතික මානසික සෞඛ්‍ය විද්‍යායතනයට සම්බන්ධ කළා. එමගින් වාර්ෂිකව පවත්වනු ලබන චිත්‍ර ප්‍රදර්ශනයට වසර පහක් තිස්සේ මගේ නිර්මාණ ඉදිරිපත් කිරීමේ හැකියාව ලැබුණා. එහිදී මගේ නිර්මාණයන් සඳහා ලොකු වටිනාකමක් හිමි වීම මට සතුටක්.”සිතුවම්කරණය සිය ජීවිතයට ආලෝකය ගෙනා බව පවසන ජගත් ලංකා කලා සංගමය යටතේ චිත්‍ර නිර්මාණ පිළිබඳ වැඩිදුර හදාරන අතර සිය දැනුම සිසු ප්‍රජාවට බෙදා දීම පිණිස වැඩමුළු පැවැත්වීම ද විශේ්ෂිතය.අප සමාජය මානසික රෝගීන් දෙස බලන්නේ වැරැදි දෘෂ්ටිකෝණයක් තුළිනි. බොහෝ අවස්ථාවන්හිදී ඔවුන් සමාජයෙන් කොන් වන අවස්්ථා ඇත. ඔවුන ද සිත් පිත් ඇති මිනිසුන් බව මෙහිදී කිව යුතුය. ඔවුන් සතුව ද උපතින් ගෙන ආ සහජ හැකියාවන් තිබිය හැකි අතර එවන් අපූරු මිනිසකු වන ජගත් සිය අඳුරු ජීවිත කාලපරිච්ඡේදය නිම කර සිය ජීවිතයේ වර්ණවත් කාල පරිච්ඡේදයක් නැවත ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=f1401164</link>
    <topic>මාගේ රාජකාරි කටයුතු ගැනකාටවත්ම චෝදනා කරන්න බෑ</topic>
    <author>සටහන- චතුරිකා ගමගේ ඡායාරූප - වාසිත පටබැදිගේ</author>
    <content>ගුරුව‍රයකු, පරිපාලන නිලධාරියකු සහ තවත් විටෙක විවිධ ආයතනයන්හි අධ්‍යක්ෂ, ලේකම් වැනි විවිධ තනතුරු හොබවින් වසර තිස් තුනකට අධික කාලයක් රාජ්‍ය සේවයේ නිරත වූ ආචාර්ය එච්.ඒ.පී. අභයවර්ධන මහතා අද ගතකරන්නේ ඔහුගේ ජීවිතයේ සැදෑ සමයයි.දැනට අසූහතර වැනි වියේ පසු වුවද එතුමා සිය ශාස්ත්‍රීය කටයුතු තවමත් ඉතාමත් සාර්ථක අයුරින් කරගෙන යන්නේ ගතේ ශක්තියටත් වඩා හිතේ වීරියෙනි. අප්‍රමාණ දැනුම් සම්භාරයකින් යුතු මේ සුවිශේෂි මිනිසාගේ ජීවිතයේ සොඳුරු තැන් මෙසේ විමසා බලමු.ගුරුව‍රයකු, පරිපාලන නිලධාරියකු සහ තවත් විටෙක විවිධ ආයතනයන්හි අධ්‍යක්ෂ, ලේකම් වැනි විවිධ තනතුරු හොබවින් වසර තිස් තුනකට අධික කාලයක් රාජ්‍ය සේවයේ නිරත වූ ආචාර්ය එච්.ඒ.පී. අභයවර්ධන මහතා අද ගතකරන්නේ ඔහුගේ ජීවිතයේ සැදෑ සමයයි.දැනට අසූහතර වැනි වියේ පසු වුවද එතුමා සිය ශාස්ත්‍රීය කටයුතු තවමත් ඉතාමත් සාර්ථක අයුරින් කරගෙන යන්නේ ගතේ ශක්තියටත් වඩා හිතේ වීරියෙනි. අප්‍රමාණ දැනුම් සම්භාරයකින් යුතු මේ සුවිශේෂි මිනිසාගේ ජීවිතයේ සොඳුරු තැන් මෙසේ විමසා බලමු.පරිපාලන නිලධාරියෙකු ලෙස සාර්ථක වෙන්න මම ලබපු උපාධිවලට වඩා ධර්ම ඥානය ගොඩාක් බලපෑවා. දිසාපති තනතුර අද බොහෝ දෙනා ආභරණයක් කරගෙන සිටියත් මම කවදත් හිටියේ ජනතාව එක්ක. එවැනි නිරහංකාර සරල දිවියකට මම යොමු වුණේ බුදු දහම පිළිබඳ මා තුළ තිබූ දැනුම හා අවබෝධය නිසයි.පුංචි කාලේ පටන් මම හැදුණේ වැඩුණේ බෞද්ධ පරිසරයක. මගේ ගම මිරිස්ස. සහෝදර සහෝදරියන් අටදෙනෙකුගෙන් යුත් පවුලේ මම හතරවැනියා. අපේ අම්මාට පාලි, සංස්කෘත, සිංහල වැනි භාෂා පිළිබඳ හොඳ දැනුමක් තිබුණා.අපි සියලු දෙනා ඒ දැනුමින් පෝෂණය වුණා. මවුපියන්ගේ දැනුම සහ සෙනෙහසින් පෝෂණ වීම අපේ ජීවිත යහපත් කරගන්න ගොඩාක් බලපෑවා. එක දවසක් මම තාත්තාගේ දෙමූට්ටු පලේකාට් සරමක් නවා ඇඳගෙන සිටියා. ඒ අවස්ථාවේ ගෙදරට පැමිණි ඉරීගිය වැරහැලි සරමක් ඇඳගත් යාචකයෙක් දැකලා මට ඔහු කෙරෙහි ලොකු අනුකම්පාවක් ඇති වුණා. ඒ නිසා තාත්තගෙන් අහලා මම වෙනත් පරණ සරමක් ඇඳගෙන අලුත් සරම අර දුප්පත් මනුස්සයාට දුන්නා.අනුන්ගේ දුකේදි පිහිට වෙන්න, අසරණයන්ට උදවු උපකාර කරන්න පුරුදු වුණේ අම්මා තාත්තාගෙන්. මගේ රාජකාරී කාලය තුළත් මම නොයෙක් අවස්ථාවලදී දැහැමිව උපයාගත් මුදලින් අසරණ මිනිසුන්ට උදවු උපකාර කළා.මම මූලික අධ්‍යාපනය ලැබුවේ මිරිස්ස ද්විභාෂා මිශ්‍ර පාසලෙන්. හෝඩිය පන්තියට ඇතුළත්වීමට පෙර සිටම අයියලා සමඟ දෙවෙනි පන්තියට ගොස් පොත පත හුරුව ලබාගන්න මට අවස්ථාව උදා වුණා. පුංචි කාලේ මම මිස්සේ උඩුපිල සුදර්ශනාරාම විහාරස්ථානයට නිතර යනවා.ආගමික සිතුවිලි පෝෂණය වීමට එම පන්සලේ දිනපතා කෙරෙන පින්කම්වලින් මහත් පිටිවහලක් ලැබුණා. වාර්ෂිකව පන්සලේ විවිධ පින්කම්වලදී මම නායකත්වය ගෙන කටයුතු කළා. පාසල් අධ්‍යාපනය වගේම දහම් පාසලෙන් ලබපු අධ්‍යාපනයත් අපේ ජීවිතවලට ගොඩාක් බලපෑවා. දහම් පාසලේ උගන්වන ගමන්ම මම ඉගෙන ගත්තා. බෞද්ධාචාර්ය විභාගය ලියනකොට මට වයස අවුරුදු දහනවයක් විතර ඇති. ඒ ව‍සරේ මම ලංකාවෙන්ම පළමුවැනියා ලෙස සමත් වුණා.මිරිස්සේ ද්විභාෂා පාසලෙන් පසුව මම මාතර රාහුල විද්‍යාලයට ඇතුළත්ව වැඩිදුර අධ්‍යාපනය ලැබුවා. විශ්වවිද්‍යාල ප්‍රවේශය ලැබුවේ රාහුල විද්‍යාලයෙන්. මම පේරාදෙණිය විශ්වවිද්‍යාලයෙන් උපාධි 4ක් ලබා ගත්තා. පසුගිය කාලේ මට ආචාර්ය උපාධියකුත් ලැබුණා. ඒ උපාධි සියල්ලටම වඩා මම ලබපු දහම් අධ්‍යාපනයට ගරු කරනවා. උපාධිය සම්පූර්ණ කිරීමට පෙර මම ටික කාලයක් කටුගස්තොට රාහුල විද්‍යාලයේ ගුරුවරයෙක් ලෙසත් සේවය කළා.පන්ති සාමාර්ථයක් සහිතව උපාධිය සමත් වීමෙන් පසු මම සිවිල් සේවා තරග විභාගයට පෙනී සිටියා. එය දුර්ලභ අවස්ථාවක්. ඒ දවස්වල පුරප්පාඩු තිබුණේ සිවිල් සේවා තනතුරු තුනක් පමණයි. නමුත් මට රාජ්‍ය සේවා කොමිෂන් සභාවේ පත්වීමක් ලැබුණා.ගුරු වෘත්තියෙන් පසු මම පළාත් පාලන කොමසාරිස්වරයෙකු ලෙස මාස 6ක පුහුණුවකින් පසු උතුරුමැද පළාතේ අතිරේක කොමසාරිස්වරයකු ලෙස පත්වුණා. එදා ආධුනික නිලධාරියකු වුවද නිවැරැදි රාජකාරී තීරණ ගත් නිසා රජරට ජනතාවට හොඳ සේවයක් ලබාදෙන්න මට හැකි වුණා කියලා මම හිතනවා. මගේ රාජ්‍ය සේවා කාලය තුළ මම කිසිදු නම්බු නාමයකට ලාභ සත්කාරවලට යට වුණේ නැහැ. ඒ කාලේ අද වගේ දේශපාලන බලපෑම් නොතිබුණු නිසා අපේ සේවය අවංකව නිවැරැදිව කරගෙන යන්න පුළුවන් වුණා. මම නිතරම අසරණ දුප්පත් ජනතාවට පිහිට වුණා.පළාත් පාලන කොමසාරිස් තනතුරෙන් පසු මට මාත‍ලේ දිසාපති, සංස්කෘතික අධ්‍යක්ෂ, සෞඛ්‍ය අමාත්‍යංශයේ ජ්‍යෙෂ්ඨ සහකාර ලේකම්, ණය සහන සභා අධ්‍යක්ෂ, පළාත් පාලන සේවා අධ්‍යක්ෂ, පළාත් පාලන නිවාස සහ ඉදිකිරීම් අමාත්‍යංශයේ අතිරේක ලේකම්, සංස්කෘතික අමාත්‍යංශයේ අතිරේක ලේකම් වැනි විවිධ තනතුරු ලැබුණා. ඒ වගේම වසර පහක් පමණ මහබැංකුවේ උපදේශකවරයෙක් ලෙසත් කටයුතු කළා.මේ සෑම තැනකදීම මම රාජකාරිය කළේ බුදු දහමට මුල් තැනක් දෙමින්. මාතලේ දිසාපති ලෙස කටයුතු කළ කාලය මගේ ජීවිතයේ සුවිශේෂී කාල පරිච්ඡේදයක් වුණා. මාතලේ දිසාපති ලෙස වැඩ භාර ගන්න කලින් මම මාතලේ අලුවිහාරයට ගිහින් ආගමික වතාවත් සිදු කර එවකට විහාරාධිපතිව වැඩ සිටි ‍අතිපොල මේධංකර හිමියන්ගෙන් සෙත් පිරිත් අසා පිරිත් නූලක් පැළඳ ගත්තා. ඒ වගේම පළාතේ රාජ්‍ය සේවකයන් විශාල පිරිසක් සහභාගී කරවාගෙන දිසාපති නිල නි‍ෙවසේ පිරිත් පින්කමක් හා සාංඝික දානයක් පිරිනමා ආශිර්වාදය ලබා ගත්තා.ඒ කාලේ නිල වශයෙන් දිස්ත්‍රික් කෘෂිකර්ම කමිටුවේ හා දිස්ත්‍රික් සංවිධාන කමිටුවේ සභාපති ධූරයත් දිසාපති වෙත පැවරී තිබුණා. ඒනිසා මම දිසාවේ දෙපාර්තමේන්තු ප්‍රධානීන් සමඟ සාකච්ඡා කොට ගොවි මහතුන් උනන්දු කර වගා සංග්‍රාමය සාර්ථක කිරීමට අවශ්‍ය සෑම කටයුත්තක්ම සංවිධානය කළා. ප්‍රදේශයේ ගොවි ජනතාව උනන්දු කරවීමට මම රජයේ නිලධාරීන් සමඟ වප්මඟුල් අවස්ථාවලදී කුඹුරටත් බැස්සා. එක් අවස්ථාවක නාඋල තලගුනේ වෙල්යායේ හීලෑ මීහරක් දෙදෙනෙකු යෙදූ නගුලක් ගෙන මුලින්ම කුඹුරට බැස්සේ මම. ඒවා හරි අපූරු අත්දැකීම්.මම මාතලේ දිසාපති ලෙස කටයුතු කරද්දී 1971රටේ තිබූ කලබලකාරී වාතාවරණය හේතුවෙන් මට අනුරාධපුරයට යන්න කියලා හදිසි පණිවිඩයක් ආවා. ඒ වෙද්දි කෑගල්ලේ දිසාපතිටත් ඔහුගේ රාජකාරිය කරගෙන යන්න බැරි තත්ත්වයක් උදා වෙලා තිබුණා. කොහොම නමුත් මම මුලින්ම ගම්මුල්ලේ චන්ද්‍රජෝති හිමියන් ප්‍රමුඛ භික්ෂූන් වහන‍්සේලාගෙන් ආශිර්වාදය ලබා අනුරාධපුරයට ගියා.මුලින්ම ශ්‍රී මහා බෝධිය හා රුවන්වැලි සෑය වන්දනා කරලා තමයි මම රාජකාරිය භාර ගත්තේ. ඒනිසා මට කිසිදු කරදරයක් නැතුව ඉතාමත් හොඳින් රාජකාරිය කරන්න පුළුවන් වුණා. ගිනිගොඩක සිටි‍යත් ගින්නෙන් පිලිස්සෙන් නැතුව කටයුතු කළ අවස්ථා තිබුණා.රාජකාරී ජීවිතයේදී ඇතිවුණු ගැටලු සියල්ලම මම විස­ැඳුවේ ධර්මයෙන්. ලංකා විශ්වවිද්‍යාලයේ පේරාදෙණිය මණ්ඩපයේ ආචාර්ය උපාධියෙන් සමත්වීමට ලැබීම හා ඊ‍ට දින කිහිපයකට පසු කොළඹ ක්‍රමය යටතේ මාවෙත් පිරිනැමූ ශිෂ්‍යත්වයක් මත රාජ්‍ය පරිපාලනය හැදෑරීමට මැන්චෙස්ටර් විශ්වවිද්‍යාලයට යාමට අවකාශය ලැබීම මගේ ජීවි‍තයේ අනුස්මරණ ජයග්‍රහණ දෙකක්.මැන්චෙස්ටර් විශ්වවිද්‍යාලයේ සිටි අවධියේ බුදු දහම හා ලංකාවේ සංස්කෘතිය පිළිබඳ විදේශ බෞද්ධයන්ට හා විද්වතුන්ට දේශන පැවැත්වීමටත් අවස්ථාව උදා වුණා. බුදු දහම වැළඳගෙන සිටි විදේශිය බෞද්ධයෝ අතිශයින්ම සිල්වතුන්. ඔවුන් කුරාකූඹියෙකුටවත් හිංසාවක් කරන්නේ නැහැ. පවට බය, භාවනාවට කැමති එම පිරිස බුද්ධාගම ගැන ඉගෙන ගන්න ලොකු කැමැත්තක් දැක්වූවා.ඒ වගේම මගේ රාජකාරී කටයුතු පිළිබඳ කිසිම කෙනෙකුට චෝදනා කරන්න බැහැ. මොකද මම චරිතය අතින්, මුදල් ගනුදෙනු, රාජකාරී කටයුතු යන මේ සියල්ලගෙන්ම හරිම අවංකයි. ඒ ගුණාංග නිසා මට රාජකාරිය පහසු වුණා. ඒ දවස්වල උඩරට පළාත්වල උඩරට විවාහ නීතිය ක්‍රියාත්මක වුණේ. දික්කසාද නඩු ඇහුවේ දිසාපතිතුමා.මමත් නඩු ගණනාවක් ඇහුවා. මට මතකයි මම දවසක් ලග්ගල නඩුවක් අහන්න ගිය අවස්ථාවක මට මුණ ගැහුණා ළමයි 6 දෙනෙක් සිටින කාන්තාවක් හා ස්වාමිපුරුෂයෙක්. නඩුව විමසන්න කලින් මම ඔවුන්ගෙන් ඇහුවා දික්කසාද වෙන්න හේතුව.ඒ මනුස්සයා කිව්වේ බිරිද අනාචාරයේ හැසිරෙන නිසා දික්කසාදය අවශ්‍ය බවයි. නමුත් මම එතනදි ඔවුන්ට පැහැදිලි කරදුන්නා එය සැකය නිසා හටගත් ගැටලුවක් බවත් සැකය කියන්නේ බෙහෙත් නැති අසනීපයක් බව. ඒක තේරුම් ගෙන එදා එම යුවළ නඩුව ඉල්ලා අස්කරගෙන සාමදානයෙන් පිටත්ව ගියා. එදා මට ගොඩාක් සතුටු හිතුණා.මම රාජකාරී කටයුතු කළ බොහෝ තැන්වල මම බෞද්ධ සමිති, සංගම් පවත්වාගෙන යමින් බණ,භාවනා,පිරිත් වැඩසටහන් ආදිය සංවිධානය කළා. ඒ දවස්වල මම බොහොම ලස්සනට රජයේ සේවකයන්ට දහම් පණිවුඩ ලබා දුන්නා.ඒ වගේම මම දැනට පොත් 28ක් පමණ රචනා කර තිබෙනවා. ඒ අතර බෞද්ධ පොත් කිහිපයකුත් තිබෙනවා.පූජාවලිය සංස්කරණය කිරීමට ලැබීම මා ලද භාග්‍යයක්ලෙස සලකනවා. මම නිතරම මෛත්‍රී භාවනාව වඩනවා. කරණීය මෙත්ත සූත්‍රය සිහි කරගෙන මෛත්‍රිය වඩනකොට කම්පනයන්ගෙන් මිදෙනවා. ගොඩාක් මිනිස්සු ජීවිතයේ ගැටලු ඇති කරගෙන සිටින්නේ කම්පනය නිසා. මම හිතන්නේ මම පෞද්ගලික ජීවිතේ මෙන්ම රාජකාරී ජිවිතේත් ආදර්ශවත් පුද්ගලයෙක්. මම විවිධ අවස්ථාවන්වල ශිෂ්‍යත්ව ලැබිලා විදේශගත වුණා. නමුත් එවැනි අවස්ථාවකවත් මම මත්පැන් පානය කළේ නැහැ. මම විදෙස්ගත වෙනකොටත් ගුවන් යානයේදී මෛත්‍රී භාවනාව මෙනෙහි කළා.ඒ වගේම මට හොඳ බිරිදක් ලැබුණා. ඇය මට මිතුරියක් වගේම දරුවන්ට සෙනෙහෙබර මවක් වුණා. ඇයගේ කැපවීම නිසා මගේ රාජකාරී කටයුතු මට නිදහසේ කරගෙන යන්න අවස්ථාව ලැබුණා. ඇය අද ජීවතුන් අතර නොසිටියත් මම නිරත ඇයව සිහිපත් කරනවා. ඇය වෙනුවෙන් දහම් පොත් මුද්‍රණය කර බෙදාහරිනවා. පොඩි කාලේ පටන් මම සිල්සමාදන් වුණා. අදටත් ඒ දේවල් කරගෙන යනවා. උදේ හවස බුදුන් වදිනවා.භාවනා කරනවා. මම හිතන්නේ ඒ ශක්තිය මට ලැබෙනවා. එමඟින් පුළුවන් තරම් කාලයක් ධර්ම ශාස්ත්‍රීය සේවාවේ නියැලෙන්න බලාපොරොත්තු මම වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>16</day>
    </date>
    <link>http://www.dinamina.lk/2014/01/16/_art.asp?fn=f1401165</link>
    <topic>ඓතිහාසික ස්ථාන රැසකින් යුතු මාතර තාරකා කොටුව</topic>
    <author>සටහන - චින්තා රණසිංහ</author>
    <content>නිල්වලා නදිය තරණය කරන්නට තනා තිබූ ‘මහා තොට‘ මාතොට බවට පත් වූවෙන් ‘මාතර‘ යන නම බිහි වූ බව පැරණි පොත පතෙහි සඳහන් වේ. රුහුණු, මායා, පිහිටි ත්‍රිසිංහලයෙන් රුහුණු පුරවරයේ පිහිටා ඇති මාතොට හෙවත් මාතර දිස්ත්‍රික්කය අදටත් සංවර්ධනය වන්නේ පෞරාණික ඉදි කිරීම් පෙරමුණේ තබා ගෙනය. මාතර තාරකා කොටුව (Star Forte)ඉන් ප්‍රමුඛ ස්ථානයේ පසු වෙයි. උඩු ගුවනට නැගි කළ තාරකාවක හැඩය ගත් මනස්කාන්ත ඉදිකිරීම් නිර්මාණයක් ලෙස මාතර තාරකා කොටුව සුප්‍රසිද්ධය.තාරකා කොටුව නිර්මාණය වූයේ ලන්දේසින්ගේ ආගමනය සමඟිනි. පෘතුගීසින්ගේ බලකොටු ආශ්‍රිතව ඔවුහු සිය ජනාවාස තනාගත් අතර ඒ අතරින් කැපී පෙනුණු ජනාවාසයක් වූයේ මාතොට හෙවත් මාතර නගරය ආශ්‍රිතව තැනූ ජනාවාසයයි. ලන්දේසි බලකොටු 35 කි.එම බලකොටු ඇතුළත රජයේ ගොඩනැගිලි පවා ඉදි වී තිබිණ. නාගරික මධ්‍යස්ථාන, බලකොටු වටා පිහිටා සිටියේ ය. අට්ටාල දෙක සහ හතරේ බලකොටු නිර්මාණය වී තිබිණ.ඒ අතරින් 1763 දී සයකොන් හැඩය ගත් තාරකා කොටුව නිර්මාණය කිරීමට පැවරී තිබුණේ ඔරුකෙම මුහන්දිරම් නැමැති දේශිය මුදලිවරයාටය. එහි සැළැස්ම තාරකා කොටුවක හැඩය ගත් නිසා ‘තාරකා කොටුව‘ යැයි නම් තැබෙන්නට ඇත. ඓතිහාසික වටිනාකමකින් යුත් ස්ථානයක් වන තාරකා කොටුව තුළ නැරඹීමට බොහෝ දෑ ඇත.තාරකා කොටුවේ ප්‍රධාන දොරටුව ඉහළින් ඇති සිංහ ලාංඡනය ජාතික අභිමානය පෙන්නුම් කරන අතර පෙරදිග ඕලන්ද සමාගමේ ලකුණ සහ ආණ්ඩුකාරවරයාගේ නම කොටා ඇත. V.O.C (Voree Ngdeoost Indische Compnien- United East India Companey) යනුවෙන් සඳහන් වී ඇති අතර REDOUTE VAN ECK යනු ආණ්ඩුකාරවරයාගේ නමයි.තාරකා කොටුවට ඇතුළු වන ප්‍රවේශය අඩි 200 කි. බලකොටුව වටා පිටත බෑවුම අඩි 25 ක පළලින් යුතුය. ශක්තිමත් ලෙස තනා ඇති ඉන් රේඛීය ලෙස දකුණේ සිට ඇතුළු වීමට ගේට්ටුව තනා ඇත. දෙපස ඇති ඝනකම් බෑවුම කෙළවර වන්නේ දිය අගලකිනි. බිත්ති කපරාරුය. පතුළ දක්වා බිත්ති අඩි දහයක් ගැඹුරුය. කොටු බැම්ම ඇතුළත වේදිකාව අඩි 14 ක් ඝනකම්ය. උස අඩි 13 කි. ඉන් ඉහළට ඇත්තේ අඩි තුනක උසින් යුතු ආරක්ෂිත පවුරයි.තරුවක් වැනි එක් මුහුණතක දිග අඩි 48 කි. ඇතුළු වන ගේට්ටුව දෙපස ඇති මුහුණත් දෙක අඩි 40 කි. ගේට්ටුව අඩි හය හමාරකි. ඇතුළට යන විට පුළුල් වේ. දිය අගල හරහා කොටස් දෙකකින් යුතු දැව පාලමකි. එහි මුළ කොටස ස්ථාවරව ගොඩනගා ඇති අතර දෙවැන්න හැකිලිය හැකි පරිදි නිර්මාණය කර ඇත්තේ සුවිශේෂී ආකාරයෙනි.පුදුමයට පත් වන්නේ හැකිළූ පසුව එය ද ආරක්ෂිත දොරක් බවට පත් වීමයි. එවිට දිය අගල හරහා ගමන් කරන්නට නම් කිසිවෙකුට ඉඩක් නැත. එය සතුරු උවඳුරට එරෙහි උපක්‍රමයකි.ගේට්ටුවෙන් ඇතුළු වන විට ආරුක්කු හැඩයේ දොරක් හමුවේ. එහි වෙඩි බෙහෙත් ගබඩා කර ඇත. ප්‍රාකාර බැම්මේ සය කොන්වලින් මුළු දිශාවම නැරඹිය හැකි වීමට අගනේය. තුවක්කු 12 ක් ස්ථානගත කළ හැකි අන්දමට කවුළු සහ වේදිකා සකස් කර ඇත. වේදිකාවට විරුද්ධ පසින් සොල්දාදු කාමර, ගබඩා කාමර සහ ලන්දේසී කාර්යාල පිහිටා ඇත.විශ්කම්භය නවයක් පමණ වන බොලොක්ක ලිඳක් ද මධ්‍යෙය් පිහිටා ඇත. ඉහළ වේදිකාවේ ජලය තුන් පැත්තකින් දිය අගලට බේරී යයි. එය ත්‍රිකෝණාකාර භූගත ජල වහන ක්‍රමයකි. පිට අගලේ මිනීමරු කිඹුලක් සිටින බව ද පැවසේ. ප්‍රාග් ‍ඓතිහාසික මී මුත්තෙකු වූ මැණික් හාමිගේ ඇටසැකිල්ල ද මෙහි කෞතුකාගාරයේ තැන්පත් කර ඇත. ළදරු කළලයක් පිමිටන මෙන් ඒ සිරුර ආදාහනය කර තිබේ.ඓතිහාසික ස්ථාන රැසක් ඇති මාතර දිස්ත්‍රික්කය හරහා ගමන් ගන්නෙකු මාතර තාරකා කොටුව නැරඹීමට අමතක නොකළ යුතු ස්ථානයකි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n140117_br1</link>
    <topic>පස්යාලයේ මාරක බස් රිය අනතුරක්</topic>
    <author>කොටදෙනියාව සමූහ එම්.පී. කුමාර</author>
    <content>පස්යාල කලල්පිටියේදී අද (17) සවස 3.30ට පමණ පෞද්ගලික බස්රියක් ලංගම බස්රියක් හා මුහුණුට මුහුණලා ගැටී සිදූවූ අනතුරකින් එක් අයකු මියගොස් හැත්තෑවක් පමන දෙනා තුවාල ලැබූ අතර කොළඹ මහනුවර මහා මාර්ගයේ ගමනා ගමනය පැය දෙකකටත් වැඩි කාලයක් බාධා පැමිණියේය.කොළඹ සිට මාදුරුඔය බලා ගමන් කරමින් තිබූ පෞද්ගලික බසයක් හා බිබිල සිට කොළඹ බලා එමින් තිබූ ලංගම බස් රථයක් මෙසේ අනතුරට පත්වීමෙන් පැය දෙකකටත් වැඩි කාලයක් තිස්සේ එම මාර්ගයේ ගමනාගමනයට දැඩි බාධා පැමිණි අතර නිට්ටඹුව පොලිසියේ නිළධාරීන් එම බාධාවන් ඉවත් කිරීමට වෙහෙසෙනු දැකිය හැකිවිය.තුවාලකරුවන් වතුපිටිවල මූලික රෝහ්ලට ඇතුලත් කර ඇති අතර එක් මගියෙකු එහිදී මරණයට පත්වී ඇත. බරපතල තත්ත්වයේ පසුවෙන තවත් තුවාලකරුවන් තිදෙනෙක් කොළඹ ජාතික රෝහලට මාරු කර යවනු ලැබූ බව රෝහල් ප්‍රකාශකයෙක් කීය. බස්රථදෙකේ රියදුරන් දෙදෙනාද තුවාල ලැබූවන් අතර වෙති. මෙයට අමතරව තවත් මගීන් කිහිප දෙනෙක් බාහිර ප්‍රතිකාර ලබා ඇති බවද අනාවරණය විය.තුවාලකරුවන් අතර වයෝවෘද්ධ කාන්තාවක, වැඩිහිටි තරුණ අයවලූන් හා දරුවන් කිහිප දෙනෙකුද වන බව රෝහල් ප්‍රකාශකයා වැඩිදුරටත් සදහන් කළේය. මියගිය අය කවුරුන්දැයි අද පස්වරු 5.00 පමණ වනවිටත් හදුනාගෙන නොතිබුනි. ඔහු හදුනා ගැනීමට හැකි කිසිදු තොරතුරක් නොලැබුනු බව පොලිස් ප්‍රකාශකයෙක් පැවසීය.බස් රථ දෙක ගැටීමෙන් පසු ඉවත ගත් තුවාලකරුවන් රෝහල් ගත කිරීමට විනාඩි 15 පමණ වේලා ගතවූ බවත් ඒ අවස්ථාවේදී පාරේ ආ වෙනත් වාහන උදව් නොකල බවත් එහි සිටි මගීහු පැවසීය.පාර හරහා පාපැදියක් ගමන් කළ නිසා නුවර පාරේ වාහන නවතාගෙන සිටි ඇති බවත් ඒ අවස්ථාවේදී පෞද්ගලික බස් රථය අනෙක් වාහනවලට ඉස්සර කරද්දී ලංගම බසයේ ගැටී ඇති බවත් මූලික පොලිස් පරීක්ෂණවලදී හෙලිවී ඇත. එමෙන්ම ලංගම බස්රිය පාර අයිනේ තණකොල ගැට්ටේ නවතාගෙන සිටියදී අනතුරට ලක්ව ඇති බව හෙලිවී ඇතැයිද පොලිසිය කියයි.පෞද්ගලික බස්රියේ රියදුරු අසුනට පිටුපස අසුනේ අතදරුවකු සමග ගමන් කර ඇති තරුණ මවක හා එම දරුවා අනූනවයෙන් බේරි තිබිණි. තරුණ මව හා අත දරුවාද සුලූ තුවාල ලබා සිටිනු ඒ ස්ථානයේදී දැක ගත හැකිවිය.මේ බිහිසුනු අත්දැකීමට මුහුන දුන් පොලොන්නරුවේ පදිංචිකාරියක වන හෂිනි සංජීවනී 22 මහත්මිය මෙහීදී ප්‍රකාශ කලේ හාස්කමකින් මෙන් තමා හා දරුවාගේ දිවි බේරුනු බවයි. වැඩිදුර කතා කිරීමට නොහැකි තරමට ඇය වික්ෂිප්තව සිටියාය.නිට්ටඹුව මූලස්ථාන පොලිස් පරීක්ෂක ප්‍රදීප් විෙජ්සේකර මහතාගේ මෙහෙයවීම මත රථවාහන අංශයේ ස්ථානාධිපති උප පොලිස් පරීක්ෂක සුසුන්ත උප පොලිස් පරීක්ෂක ප්‍රැටි්‍රක් මහත්වරු ඇතුලූ නිලධාරීහු පරීක්ෂණ පවත්වති.    .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n1401171</link>
    <topic>හෙදියන්ට සූතිකා පුහුණුව දෙන්න ප්‍රතිපත්තිමය තීරණයක් ගෙන නෑ</topic>
    <author/>
    <content>පවුල් සෞඛ්‍ය සේවා නිලධාරිනියන් සූතිකා පුහුණුවෙන් ඉවත් කිරීමට හෝ හෙද අභ්‍යාස විද්‍යාලවලින් පිටවන සෑම හෙදියකටම සූතිකා පුහුණුව ලබා දීමට හෝ කිසිදු ප්‍රතිපත්තිමය තීරණයක් ගෙන නැති බව සෞඛ්‍ය ලේකම් වෛද්‍ය නිහාල් ජයතිලක මහතා පවසයි.සෞඛ්‍ය සේවා පද්ධතියේ කිසියම් වෙනසක් සිදු කරන්නේ නම් එම වෙනස්කම් සිදු කරන්නේ වෘත්තීය සමිතිවල ඉල්ලීම් පදනම් කරගෙන නොවන බවත්, විශේෂඥ මණ්ඩලවලින් සෞඛ්‍ය සේවාවේ උන්නතිය සඳහා ලැබෙන නිර්දේශ පදනම් කරගෙන බවත් ඒ මහතා අවධාරණය කරයි.අද සෞඛ්‍ය ක්ෂේත්‍රය තුළ වෘත්තීය සමිති ක්‍රියාමාර්ග දෙකක් ඇති විය. කනිෂ්ඨ කාර්ය මණ්ඩලය සඳහා 2006/ 6 චක්‍රලේඛයට අනුව මීට කලින් ශ්‍රේණි ක්‍රමය නොතිබුණ කනිෂ්ඨ කාර්ය මණ්ඩලවලට ශ්‍රේණි ක්‍රමය ලබා දීමට අමාත්‍යාංශය පියවර ගන්නා ලදී. 2006/6 චක්‍රලේඛය 2006 අවුරුද්දේ නිකුත් වුවත්, මේ සම්පූර්ණ ශ්‍රේණි ක්‍රමය නිර්මාණය කර එයට අවශ්‍ය ප්‍රධාන අනුමැතිය ලැබී තිබෙන්නේ 2012 දීය.එම නිසා මෙම කනිෂ්ඨ කාර්ය මණ්ඩලවල මූලික ඉල්ලීම වූයේ 2012 ඇතිකරන ලද අවසාන අනුමැතිය ලැබුණු ශ්‍රේණි ක්‍රමය2006 ජනවාරි 01 දක්වා පෙර දාතම් කරන ලෙසයි. මේ පිළිබඳව සෞඛ්‍ය අමාත්‍යාංශය රාජ්‍ය සේවා කොමිසමේ අනුමැතිය ලබා ගැනීම සඳහා එම කොමිසමට දැනුම් දෙන ලදී. එහිදී මතුවුන යම් යම් තාක්ෂණික ගැටලු කීපයක් නිසා එක වරම ඒ සඳහා අනුමැතිය දීමට හැකියාවක් නොමැති බවට රාජ්‍ය සේවා කොමිසම විසින් සෞඛ්‍ය අමාත්‍යාංශයට දැනුම් දී ඇත.ඒ අනුව තවත් කරුණු සහිතව දෙවැනි දැන්වීමකුත් සෞඛ්‍ය අමාත්‍යාංශය විසින් රාජ්‍ය සේවා කොමිසමට යැවීමට පියවර ගන්නා ලදී. මේ සම්බන්ධයෙන් වෘත්තීය සමිති නායකත්වය දැනුම්වත් කිරීමට ද පියවර ගනු ලැබීය. අද දින (16) එම වෘත්තීය සමිති නායකයන් සමග සෞඛ්‍ය ලේකම් වෛද්‍ය නිහාල් ජයතිලක මහතා, සෞඛ්‍ය අමාත්‍ය මෛත්‍රීපාල සිරිසේන මහතාගේ උපදෙස් පරිදි සාකච්ඡා කළ අතර, ඔවුන්ට තිබෙන තවත් ගැටලු කීපයක් විසඳීමට ද පියවර ගනු ලැබීය. මෙම සාකච්ඡාව ඉතා සුහදව පැවැති අතර, ඔවුන් තාවකාලිකව වෘත්තීය ක්‍රියාමාර්ගවලින් ඉවත්වීමට පොරොන්දු වූහ.එමෙන්ම හෙදියන් සඳහා සූතිකා පුහුණුව ලබා දීම පිළිබඳව පවුල් සෞඛ්‍ය සේවා නිලධාරිනීන් සමග ද අද දින සෞඛ්‍ය ලේකම් වෛද්‍ය නිහාල් ජයතිලක මහතා සාකච්ඡා කරනු ලැබීය. ඒ සම්බන්ධයෙන් අදහස් දක්වන වෛද්‍ය නිහාල් ජයතිලක මහතා පවසා සිටින්නේ ඔවුන්ට ඉතාමත්ම පැහැදිලිව ම මම විස්තර කළා. මොනම අවස්ථාවකවත් සෞඛ්‍ය අමාත්‍යාංශය ප්‍රතිපත්තිමය තීරණයක් අරගෙන නැහැ රෝහල්වල සූතිකාගාර සේවාවලින් පවුල් සෞඛ්‍ය සේවා නිලධාරිනීන් ඉවත් කිරීමට.එහෙම තීරණයක් ගන්න බලාපොරොත්තුවක් නැහැ කියන එක පැහැදිලිවම සෞඛ්‍ය අමාත්‍යාංශය හැටියට දැනුම් දුන්නා. ඒවගේම හෙද නිලධාරීන්ට සූතිකාගාර පුහුණුව ලබා දෙන එක මෑතක අලු‍ෙතන් පටන් ගත්ත එකක් නොවෙයි. සෑහෙන කාලෙක ඉඳලා පටන් ගත්ත එකක්. එතකොට ඒ නීතිමය ප්‍රතිපාදන තියෙනවා මේ හෙද නිලධාරීන්ගේ උසස්වීම්වලට එහෙම මේ සූතිකා පුහුණුව සම්බන්ධ කරලා. නමුත් කිසිම අවස්ථාවක අපි ප්‍රතිපත්තිමය තීරණයක් අරගෙන නැහැ හෙද පාසල්වලින් සමත් වන හැම හෙදියකටම ඒ හෙද පාසලෙන් සමත්වුණු දවසේ ඉඳලා ඒ කාලසීමාවට ම සම්බන්ධ කරගෙන සූතිකා පුහුණුව ලබා දෙනවා කියලා. ඒකත් ඉතාමත්ම පැහැදිලිව මම ප්‍රකාශ කළා ඒ වෘත්තීය සමිති නායිකාවන්ට.එම නිසා කිසිදු හේතුවක් නිසා පවුල් සෞඛ්‍ය සේවා නිලධාරිනීන් සූතිකා පුහුණුවෙන් ඉවත් කිරීමට හෝ හෙද අභ්‍යාස විද්‍යාලවලින් පිටවන සෑම හෙදියකටම සූතිකා පුහුණුව ලබා දීම සඳහා කිසිදු ප්‍රතිපත්තිමය තීරණයක් ගෙන නැති බව අවධාරණය කරන්නේ යැයි සෞඛ්‍ය ලේකම් වෛද්‍ය නිහාල් ජයතිලක මහතා පැවසීය.  .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n1401172</link>
    <topic>කොස්ගොඩ සුදු කැස්බෑවුන් අධිකරණ නියෝගයකින් සතුන් වත්තට</topic>
    <author>බලපිටිය සමූහ දිලිප් නිශ්ශංක</author>
    <content>කොස්ගොඩ කැස්බෑ මධ්‍යස්ථානය භාරයේ සිටිය දී සොයා ගත් දුර්ලභ ඝනයේ සුදුකැස්බෑවන් හතර දෙනා වනජීවි දෙපාර්තමේන්තුව මගින් දෙහිවල සත්වෝද්‍යානය වෙත භාර දෙන ලෙස බලපිටිය මහේස්ත්‍රාත් අසංග බෝදරගම මහතා ඊයේ (16) නියම කළේය. රුපියල් කෝටි 4ක් වටිනා කැස්බෑවකු අතුරුදන්ව ඇති බවට අසත්‍ය පැමිණිල්ලක් කිරීම හා වනසත්ව හා වෘක්ෂලතා පනත උල්ලංඝනය කරමින් සුදු කැස්බෑවන් හතර දෙනකු ළඟ තබා ගැනීම සම්බන්ධයෙන් අත්අඩංගුවට ගත් සැකකරුවන් දෙදෙනා අධිකරණය වෙත ඉදිරිපත් කළ අවස්ථාවේදී කැස්බෑවන් 4 දෙනා සත්වෝද්‍යානයට භාර දෙන ලෙසට නියම කළ මහේස්ත්‍රාත් වරයා සැකකරුවන් දෙදෙනා මුදල් හා ශරීර ඇප මත මුදා හරින ලෙස තවදුරටත් නියම කළේය.මාතර අපරාධ කොට්ඨාසය මගින් අත්අඩංගුවට‍ගෙන ඉදිරිපත් කළ අම්බලන්ගොඩ මහාවිදීයේ පදිංචි කළුහත් චන්ද්‍රසිරි ආබ්‍රේවි හා කොස්ගොඩ හද්දරුව පදිංචි බන්දු‍හේවා දමින්ද නාමල් කුමාර යන සැකකරුවන් දෙදෙනාට මෙසේ ඇප නියම කෙරිණි.කොස්ගොඩ පොලිසියට අසත්‍ය පැමිණිල්ලක් කිරීම පිළිබඳ පැමිණිල්ලේ එක් සැකකරුවකුට රුපියල් පහළොස් දාහ බැගින් මුදල් ඇප සහ රුපියල් ලක්ෂ දහය බැගින් ශරීර ඇපද නියම කළ මහේස්ත්‍රාත්වරයා වනසත්ව හා වෘක්ෂලතා පනත උල්ලංඝනය කරමින් දුර්ලභ ඝනයේ සුදු කැස්බෑවන් හතර දෙනෙකු ළඟ තබා ගැනීමේ පැමිණිල්ලට රුපියල් ලක්ෂ පහබැගින් ශරීර ඇප දෙකක්ද නියම කළේය.කොස්ගොඩ කැස්බෑ මධ්‍යස්ථානයේ සිටි සුදු කැස්බෑවෙකු හොරකම් කිරීම සම්බන්ධයෙන් කොස්ගොඩ පොලිසියට සිදුකරන ලද පැමිණිල්ල සම්බන්ධයෙන් මාතර අපරාධ කොට්ඨාසය මගින් සිදු කළ පරීක්ෂණයේදී පෙරේදා (15) මේ සැකකරුවන් දෙදෙනා අත්අඩංගුවට ගත්බව සැකකරුවන් ඉදිරිපත් කරමින් පොලිසිය අධිකරණයට කියා සිටියේය.ඇප නියම කළ සැකකරුවන්ට විදේශ ගමන් තහනම් කළ මහේස්ත්‍රාත්වරයා ඔවුන්ගේ විදේශ ගමන් බලපත්‍ර දෙක අධිකරණයට භාර දෙන ලෙසට තවදුරටත් නියෝග කළේය.මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් මත අම්බලන්ගොඩ පොලිසිය සැකකරුවන් අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n1401173</link>
    <topic>පවුල් සෞඛ්‍ය සේවිකාවෝ වර්ජනය අතහැර දමති</topic>
    <author>අනුර ප්‍රේමලාල්</author>
    <content>පවුල් සෞඛ්‍ය සේවා නිලධාරිනියන් අද සිට ක්‍රියාත්මක කිරීමට තිබු වැඩ වර්ජනය අත්හැර දැමීමට තීරණය කළ බව රජයේ පවුල් සෞඛ්‍ය සේවා නිලධාරීන්ගේ සංගමයේ සභාපතිනි දේවිකා කොඩිතුවක්කු මහත්මිය ප්‍රකාශ කළාය. සභාපතිවරිය මේ තීන්දුව මාධ්‍ය වෙත දැනුම් දෙනු ලැබුවේ ඊයේ (16) 'ජනපතිඳුනි ලොව දිනු පවුල් සෞඛ්‍ය සේවය දැයට අහිමි නොකරනු මැයෙන්' කොළඹ පැවැති දැවැන්ත උද්ඝෝෂණයෙන් පසුවය.රජයේ පවුල් සෞඛ්‍ය සේවා නිලධාරීන්ගේ සංගමය මේ විරෝධතාව සංවිධාන කර තිබුණේ රෝහල්වල ප්‍රසූතිකාගාරවල දී වින්නඹුමාතාවන්ගේ රාජකාරිවලට හෙද නිලධාරීන් බාධා කිරීම සහ ඹවුන්ට සූතිකා පුහුණුව ලබා දීමට සෞඛ්‍ය බලධාරීන් කටයුතු කිරීමට එරෙහිවය.මෙහිදී පවුල් සෞඛ්‍ය සේවා නිලධාරිනියන් සෞඛ්‍ය අමාත්‍යාංශය ඉදිරිපිට උද්ඝෝෂණය පැවැත්වීමෙන් අනතුරුව එම ස්ථානයේ සිට පාගමනින් බැනර් සහ විරෝධතා පුවරු රැගෙන අරලියගහ මැදුරවෙත පැමිණෙද් දී කොටුව ලෝටස් මංසන්දියේ දී පාගමන නැවැත්වීමට පොලිස් නිලධාරීන් ක්‍රියා කළ අතර සංගමයේසභාපතිනියඇතුළු තවත් කිහිප දෙනකුට අරලියගහ මැදුර වෙත රථයකින් යෑමට පහසුකම් ලබා දී තිබුණි.එහිදි අරලිය ගහ මැදුරවෙත ගොස් පැමිණි සභාපතිනිය ජනාධීපති මහින්ද රාජපක්ෂ මහතාගේ නියෝජිතවරිය ඉදිරියේ දී පත්කරන විද්වද් මණ්ඬලයකින් තීරණයක් ලබා දෙන තුරු එවැනි පුහුණුවක් හෙදනිලධාරීන්ට ලබා නොදෙන බව තමන්ට දැනුම් දුන් බව මාධ්‍ය වෙත පැවසුවාය.එබැවින් අද සිට ක්ෂේත්‍ර සේවාවලින් ද අකුරට වැඩකිරීමට ගෙන තිබු තීරණය රජයේ පවුල් සෞඛ්‍ය සේවා සංගමය අතහැර දැමු බව කොඩිතුවක්කු මහත්මි වැඩි දුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n1401174</link>
    <topic>මඩ දේශපාලනයට රටේ ඉඩක් නෑ</topic>
    <author>අසේල කුරුළුවංශ හා ඉන්දික පොල්කොටුව</author>
    <content>වෛරය ක්‍රෝධය වෙනුවට සාමය සතුට වපුරවමින් එක් ජාතියක් ලෙස රට පෙරට ගෙන යෑමට සැවොම එක්විය යුතු වුවත් විපක්ෂයේ ඇතැමුන් ජනතාව, ජාති, ආගම් වශයෙන් භේද කැර දේශපාලනය කරන්නට උත්සහ කරන බව ජනපති මහින්ද රාජපක්ෂ මහතා පැවැසීය. එවැන්නකට දැන් ‍රටේ ඉඩක් නොමැති බවත් ජනතාව භේද බින්න වී රටක් සංවර්ධනය කළ නොහැකි බවත් ජනපතිවරයා කීය. මහනුවර බෝගම්බර පිටියේදී ඊයේ (16) පැවැති මහනුවර දිස්ත්‍රිත් තෛපොංගල් දින උත්සවයේදී ජනපතිවරයා ‍මේ බව පැවැසීය. අර්ල් ගුණසේකර අධ්‍යාපන පදනම, මහනුවර හින්දු වෙළෙඳ සංගමය එක්ව මේ උත්සවය සංවිධානය කැර තිබිණි.තිස් වසරක් පුරා පැවැති යුද්ධය හේතුවෙන් භේද බින්නව සිටි ජනතාව යුද්ධය නිමවීමෙන් පසු එක් ධජයක් යටතට පැමිණි බවත් සියලු ජනතාව එකට සිටින තුරු මෙරට ඉදිරි ගමන වැළැක්වීමට කිසිවකුටත් නොහැති බවත් ජනපති මහින්ද රාජපක්ෂ මහතා පැවැසීය. විපක්ෂයක කාර්යභාරය විය යුත්තේ රජයේ අඩුපාඩු ඇත්නම් එය පෙන්වා දී රටේ ඉදිරි ගමනට දායකත්වය ලබාදීම වුවත් අද විපක්ෂය කරන්නේ රජයට පදනමක් නොමැතිව මඩ ගැසීම බවත් අද විපක්ෂය රජය කරන සංවර්ධනය කාටදැයි කියා ප්‍රශ්න කරන බවත් පැවැසු ජනපතිවරයා හරිදේ හරියටත් වැරදි දේ වැරදියටත් දකින්නට ඔවුන් ඉගෙන ගත යුතු බවද අවධාරණය කළේය.කෘතගුණ දැක්වීමේ උත්සවයක් ලෙස තෛපොංගල් උත්සවය සලකනු ලබන බවත් වසර පුරා තම ගොවිතැන් කටයුතු සාර්ථක කැර ගැන්මට දායකත්වය ලබා දුන් සූර්යයාට හා එළගවයින්ට කෘතගුණ දැක්වීම අගය කළ යුතු ක්‍රියාවක් බවත් කී ඒ මහතා කෘතගුණ දැක්වීමේ ගුණය ඉතා වටිනා ගුණාංගයක් බවද ප්‍රකාශ කළේය.වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා කතා කරමින් තිස් වසරක් පුරා පැවැති ත්‍රස්තවාදය නිමාකර නිදහස් දේශයක් බිහිකර දුන් ජනපතිතුමන්ට කෘතගුණ පළකිරීම සඳහා මහනුවර දිස්ත්‍රික් හින්දු ජනතාව අද මෙහි පැමිණ සිටින බව ප්‍රකාශ කළේය.මෙරට සියලු ජනතාවගේ මානව අයිතිවාසිකම් රැකදුන් ජනපතිතුමන්ට සිංහල, දෙමළ, මුස්ලිම් ජනතාවගේ කෘතවේදිත්වය පළකෙරෙන බවද හෙතෙම කීය.ජනපති මහින්ද රාජපක්ෂ මහතා උත්සව සභාව ඇමැතීමෙන් අනතුරුව විශේෂ රථයක නැඟී බෝගම්බර ක්‍රීඩාපිටිය වටා ගොස් රැස්ව සිටි පිරිසට ආචාර කළේය. මධ්‍යම පළාත් ආණ්ඩුකාර ටිකිරි කොබ්බෑකඩුව, පාර්ලිමේන්තු මන්ත්‍රී දිලුම් අමුණුගම, මහනුවර පුරපති මහේන් රත්වත්තේ යන මහත්වරු ඇතුළු විශාල පිරිසක් මේ අවස්ථාවට සහභාගි වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n1401175</link>
    <topic>පොලිස් නිලධාරීහු 2578කට රු. කෝටි 15කට වැඩි තෑගි</topic>
    <author>විජයානි එදිරිසිංහ</author>
    <content>පසුගිය වසර තුනේදී පොලිස් රාජකාරීවල දී දක්ෂතාවන් දැක්වූ නිලධාරීන් 2578ක් සඳහා රුපියල් පහළොස්කෝටි හතළිස් පන්ලක්ෂයකට ආසන්න මුදලක් ගෙවා තිබේ. මේ ත්‍යාග ලැබූ පිරිස අතර පොලීසියට විවිධ අපරාධකරුවන් කොටුකර ගැනීමට ඔත්තු සැපයු සිවිල් පුරවැසියන් 121 දෙනකුද වෙති. මේ ත්‍යාග මුදල් පොලිස්පති එන්. කේ. ඉලංගකෝන් මහතා සහ කොට්ඨාස මට්ටමින් පිරිනමන ලද ඒවා වෙයි. ඒ අනුව 2011 වසරේ 2012 සහ 2013 වර්ෂවල පොලීසියේ රාජකාරී දක්ෂතා දැක්වූ පුද්ලයන්ට ලැබුණු ත්‍යාග මුදල් ප්‍රමාණය ඊ‍ට පෙර වර්ෂවලට වඩා වැඩි බව සඳහන් වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n1401176</link>
    <topic>බස්නාහිර-දකුණ ඡන්දයට ඇප තැන්පත් කිරීම අද සිට</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>බස්නාහිර හා දකුණු පළාත් සභා මැතිවරණයට ඉදිරිපත්වන ස්වාධීන කණ්ඩායම්වල ඇප මුදල් තැන්පත් කිරීම අද (17) ආරම්භ කෙරෙන බව නියෝජ්‍ය මැතිවරණ කොමසාරිස් එම්.එම්.මොහමඩ් මහතා ප්‍රකාශ කළේය.ලබන මස 5වැනි දා මධ්‍යහ්න 12 දක්වා ඇප මුදල් තැන්පත් කිරීමේ කාලසීමාව බවත් අදාළ දිස්ත්‍රික් ලේකම් කාර්යාලවලට ඇප මුදල් තැන්පත් කළ හැකි බවත් හෙතෙම පවසයි.මෙම මස 30වැනි දා සිට ආරම්භ කෙරෙන නාම යෝජනා කාල සීමාව ලබන මස 6වැනි දින මධ්‍යහ්න 12 දක්වා ක්‍රියාත්මක බවද නාම යෝජනා කාලසීමාවේ එක් නාමයෝජනා පත්‍රයක් හෝ ඉදිරිපත් නොවන අවස්ථාවල දී අදාළ දිස්ත්‍රික්කය සඳහා නැවත නාම යොජනා කාල සීමාවක් ප්‍රකාශයට පත් කරන බවද එක් නාම යෝජනා පත්‍රයක් පමණක් ඉදිරිපත් වන අවස්ථාවල දී හෝ පිළිගත් පක්ෂ හා ස්වාධීන කණ්ඩායම් ඉදිරිපත් කරන නාම යෝජනා තුළින් එක් නාම යෝජනා පත්‍රයක් පමණක් පිළිගනු ලැබුවේ නම් එය නිතරගයෙන්ම තේරී පත් වන බවද ඒ මහතා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n1401177</link>
    <topic>මැදවච්චිය බස් කප්පම්කරු දැලේ</topic>
    <author>@ අනුරාධපුර</author>
    <content>මැදවච්චිය පෞද්ගලික බස් නැවතුම්පළ හරහා ගමන් කරන පෞද්ගලික මගී බස් රථවලින් රියදුරන් සහ කොන්දොස්තරවරුන් බිය ගන්වමින් කප්පම් මුදල් ලබා ගත් කප්පම්කරුවෙකු අනුරාධපුර කොට්ඨාස අපරාධ විමර්ශන අංශය මගින් ඊයේ (16 ) අත්අඩංගුවට ගැනිණි.උතුරුමැද පළාත භාර නියෝජ්‍ය පොලිස්පති රංජිත් පද්මසිරි මහතාට කප්පම්කරු සම්බන්ධයෙන් ලැබුණු තොරතුරක් මත කොට්ඨාස අපරාධ විමර්ශන අංශයේ නිලධාරීන් මැදවච්චිය බස් නැවතුම්පළට ගොස් කප්පම්කරු පිළිබඳව නිරීක්ෂණය කර ඇත. ඒ අවස්ථාවේ සැකකරු බස් රථ නවතමින් බස් රථ වලින් කප්පම් ගන්නා අයුරු පොලිස් නිලධාරීන් දැක ඇත.ඒ අනුව පොලිස් නිලධාරීන් වව්නියාව සිට මහනුවර දක්වා ධාවනය වූ බස් රථයකින් සැකකරු රුපියල් 100ක කප්පම් මුදලක් ලබා ගනිද්දී අත්අඩංගුවට ගෙන ඇත. සැකකරු ළඟ තිබී මීට පෙර බස්රථවලින් කප්පම් ලබා ගත් රුපියල් 700ක මුදලක් ද පොලිසිය සොයා ගෙන ඇත. සැකකරු විවිධ තර්ජනයන් කරමින් කොන්දොස්තරවරු බිය ගන්වා බලහත්කාරයෙන් කප්පම් මුදල් ලබා ගන්නා බව මහනුවර වව්නියා බස් රථයේ සේවකයන් පොලිසියට පවසා ඇත. මිට පෙරත් මෙම පුද්ගලයා කප්පම් ලබා ගන්නා අයුරු උතුරුමැද පළාත් ප්‍රවාහන අමාත්‍ය එච්. බී සේමසිංහ මහතාට ද නිරික්ෂණය විය.අත්අංඩංගුවට ගත් සැකකරු 49 වියේ පසුවන මැදවච්චිය කරගස්වැව ප්‍රදේශයේ දිංචිකරුවෙකි. ඔහු වැඩිදුර පරික්ෂණ සඳහා මැදවච්චිය පොලිසියට භාරදුන් අතර සැකකරු අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි. කොට්ඨාස අපරාධ විමරශන අංශයේ ස්ථානාධිපති පොලිස් පරික්ෂක එච්.එම් කිත්සිරි හේරත් මහතා ඇතුළු නිලධාරීන් සැකකරු අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n1401178</link>
    <topic>පුරාවිද්‍යා ප්‍රදර්ශනය අද සිට 31දා තෙක්</topic>
    <author/>
    <content>මෑතක දී සීගිරියෙන් සොයා ගත් මැටි කලය තේමා කර මධ්‍යම සංස්කෘතික අරමුදල ආරම්භ කළ සමයේ සිට වර්තමානය දක්වා ගවේෂණ හා පුරාවිද්‍යාත්මක කැණීම් තුළින් හමු වී තිබෙන විවිධ මාදිලියේ මැටි භාණ්ඩ වර්ගීකරණයන් මත ප්‍රදර්ශනයක් කිරීමට සැලසුම් කරමින් පවතියි.මෙම ප්‍රදර්ශනය මධ්‍යම සංස්කෘතික අරමුදලට අයත් සීගිරිය කෞතුකාගාරයේදී අද දින සිට නැරඹීමට විධි විධාන සලසා ඇත. එය මේ මස 31 දින නිමාවේ. ශ්‍රී ලංකාවේ පුරාවිද්‍යා ‍ක්ෂේත්‍රය තුළ ප්‍රථම වරට එකම වර්ගයේ පුරාවස්තු එකම තැනකදී ප්‍රදර්ශනය කරන පළමු අවස්ථාව මෙය වෙයි. මධ්‍යම සංස්කෘතික අරමුදලට අයත් සියලුම ව්‍යාපෘතිවලින් සොයාගෙන තිබෙන මැටි භාණ්ඩ එකම තැනකදී දැකබලා ගැනීමට ලැබෙන මහඟු අවස්ථාව ද මෙයයි.මෙම ප්‍රදර්ශනය පැවැත්වෙන සති‍ දෙක තුළ කලය හා මැටි භාණ්ඩ පිළිබඳ සංස්කෘතික ප්‍රසංග ගණනාවක් පැවැත්වීමට ද නියමිතය. මීට සමගාමීව කලාත්මක මැටි භාණ්ඩ පොළක් ද පැවැත්වෙයි. ප්‍රදර්ශනය විවෘතව තැබෙන වේලාව පෙ. ව. 7.00 හවස 5.00 අතර කාලයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n1401179</link>
    <topic>අමෙරිකාවට බොරු කී අය අත්අඩංගුවට ගන්න</topic>
    <author>උපාලි කරුණාරත්න</author>
    <content>යුද අපරාධ සම්බන්ධයෙන් ක්‍රියා කරන අමෙරිකානු නියෝජිතයාට අසත්‍ය තොරතුරු සැපයූවන් අත් අඩංගුවට ගන්නා ලෙස රාවණා බලය සංවිධානය ඉල්ලා සිටී.රටට එරෙහිව ප්‍රකාශ කරන්නන්ට දැඩිව නීතිය ක්‍රියාත්මක කළ යුතු බව කී එහි මහ ලේකම් ඉත්තෑකන්දේ සද්ධාතිස්ස හිමියෝ රට රැක ගැනීමට ක්‍රියා කළ රණ විරුවන් ට අනතුරක් වීමට තම සංවිධානය කිසිඳු ඉඩක් නොතබන බව පැවසූහ.සද්ධාතිස්ස හිමියෝ එ‍ම අදහස් පළ කළේ ඊයේ ( 16 ) පෙරවරුවේ පොලිස්පතිවරයාට ලිපියක් භාරදිමෙන් අනතුරුව මාධ්‍යවෙත අදහස් දක්වමිණි. ඇමෙරිකානු නියෝජිත ස්ටීවන් රැප්ට අසත්‍ය තොරතුරු සැපයූවන් පිළිබඳව පරීක්ෂණ පවත්වා වැරැදිකරුවන්ට දැඩි දඬුවම් ලබා දෙන ලෙස එම ලිපිය මගින් ඉල්ලා සිටියි.බෞද්ධ භික්ෂූන් කිසිඳු ආගමිකයෙකු සමග ගැටලු ඇති කර ගන්න අකැමැති බව ප්‍රකාශ කළ සද්ධාතිස්ස හිමියෝ රටට එරෙහිව විවිධාකරයෙන් ක්‍රියා කරන්නන් අත් අඩංගුවට ගැනීමට නීති රීති මදි නම් නීති ශක්තිමත් කළ යුතු බවද පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011710</link>
    <topic>පෝය දා අරක්කු කාලක් විකුණා රු.40,000ක් දඩකයි</topic>
    <author>සිරිසේන රාජපක්ෂ</author>
    <content>දුරුතු පෝය දින මත්පැන් බෝතල් කාලක් අලෙවි කළ බවට චෝදනා ලැබ වරද පිළිගත් චුදිතයකුට මාලිගාකන්ද ප්‍රධාන මහේස්ත්‍රාත් ජයනි ද අල්විස් මහත්මිය රුපියල් හතළිස් දහසක දඩයක් ඊයේ (16දා) නියම කළාය. දඩය නොගෙවන්නේ නම් ඒ වෙනුවට මාස හයක සිර දඬුවමක් මහේස්ත්‍රාත්වරිය චුදිතට නියම කළාය. දෙමටගොඩ බේස්ලයින් පාරේ සිසිර කුමාරසිරි නැමැත්තකුට මෙසේ දඩ නියම කෙරිණි. දෙමටගොඩ පොලිසියේ ස්ථානාධිපති ලලිත් අබේසේකර මහතාගේ උපදෙස් මත කොස්තාපල් බී. වී. ජී. ප්‍රියදර්ශන මහතා මොහු ඊයේ මාලිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණි.ඒ අවස්ථාවේ චුදිත වෙනුවෙන් පෙනී සිටි නීතිඥ බාලසිංහ මහතා අදාළ චෝදනාවට තම සේවාදායකයා වරද පිළිගන්නා බව පවසමින් ඔහුට සහනයක් ලබාදෙන ලෙස ඉල්ලා සිටියේය. නීතිඥ මහතාගේ එම ඉල්ලීම ගැන සලකා බැලූ මහේස්ත්‍රාත්වරිය දඩයෙන් අඩක් අදට ගෙවන්නේ නම් චුදිත ඇප මත මුදාහැරීමට තීරණය කළ මහේස්ත්‍රාත්වරයා ඊළඟ නඩු දිනයේ ඉතිරි දඩ මුදල ගෙවන ලෙසද නියෝග කළාය. දුරුතු පෝය දින දෙමටගොඩ දුම්රිය මාර්ගයේදී මේ නීති විරෝධි මත්පැන් වෙළෙඳාම සිදුකළ අවස්ථාවේ පොලිසියට කොටුවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011711</link>
    <topic>හෙද පුරප්පාඩු පිරවීමට සුදුස්සන් ප්‍රමාණවත් නෑ</topic>
    <author>සුභාෂිණී සේනානායක, මංජුල හිරිපිටිය (හෝමාගම සංචාරක) සහ වේහැල්ලේ පියතිලක (මහරගම විශේෂ)</author>
    <content>සෞඛ්‍ය ක්ෂේත්‍රයේ පවතින හෙද පුරප්පාඩු පිරවීමට අධ්‍යයන පොදු සහතික පත්‍ර උසස් පෙළ විභාගයෙන් විද්‍යා විෂයෙන් සමත් වන පිරිස ප්‍රමාණවත් නැතැයි සෞඛ්‍ය ඇමැති මෛත්‍රිපාල සිරිසේන මහතා පවසයි.මේ වන විට සෞඛ්‍ය ක්ෂේත්‍රයේ පවතින පුරප්පාඩු පිරවීමට අවශ්‍ය සුදුසුකම් ඇති අය සමාජයේ නැති බවත් පවතින හෙද පුරප්පාඩුවලින් බඳවා ගත හැක්කේ සියයට 60 ප්‍රමාණයක්පමණක් බවත් පවසන ඇමැතිවරයා සියයට 40 ක ප්‍රමාණයක් හෙද පුරප්පාඩු පිරවිය නොහැකි වීමෙන් සෞඛ්‍ය ක්ෂේත්‍රයේ බරපතළ ප්‍රශ්න රැසක් උද්ගත වී ඇති බවත් කීය. මෙ සඳහා පවතින අධ්‍යාපන ක්‍රමයේ අඩුපාඩු ඇති බව පෙන්වා දුන් ඇමැතිවරයා උසස් පෙළ විද්‍යා විෂයන් 3ක් සමත් පිරිස හෙද සේවය සඳහා බඳවා ගත්තත් එම පිරිසෙන් උසස් පෙළ සමත් සියයට 40ක අඩුවක් පවතින්නේ යැයි ද කීවේය. සෞඛ්‍ය ක්ෂේත්‍රයේ 2014 වසර සඳහා පවතින පුරප්පාඩු පිරවීමට ජනාධිපති මහින්ද රාජපක්ෂ මහතා සමඟ සාකච්ඡා කර යම් ප්‍රතිපත්තිමය තීන්දු සහ තීරණ ගැනීමට තමා ක්‍රියා කරන බව සෞඛ්‍ය ඇමැතිවරයා පවසයි.පරිපූරක වෛද්‍ය අතුරු වෛද්‍ය මෙන්ම ක්ෂේත්‍ර ගණනාවක පුරප්පාඩු පවතින බව පෙන්වා දෙන මෛත්‍රිපාල සිරිසේන මහතා පවතින පුරප්පාඩු පිරවීමට තමා සුදානමින් සිටින බවත් මේ සම්බන්ධයෙන් ඉදිරියේ දී නව තීන්දු තීරණ ගන්නා බවත් අවධාරණය කළ අතර නව අධ්‍යාපන ක්‍රමය තුළින් මේ රටේ ඉදිරි ගමනට වඩා ශක්තියක් ලැබෙන බව තමා විශ්වාස කරන බවත් කීවේය. ඇමැති මෛත්‍රිපාල සිරිසේන මහතා මේ බව කියා සිටියේ 2014 වසර සඳහා පළමු ශ්‍රේණියට සිසුන් බඳවා ගැනීම උදෙසා හෝමාගම නියඳගල විද්‍යාකීර්තී කණිෂ්ඨ විද්‍යාලයේ පැවැති ජාතික මහෝත්සවයට එක් වෙමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011712</link>
    <topic>ජාවාරම්කරුවෝ පහක් ඇතුළු පහළොවක් පිටුවහල් කෙරෙති</topic>
    <author/>
    <content>හොර වීසා මගින් මෙරට සිට මැලේසියාවට පැන ගැනීමට සූදානම්ව සිටි සිවුරු පොරවාගත් ජාවාරම්කරුවන් පස්දෙනා සහ අනවසරයෙන් මෙරට රැඳී සිටි අටදෙනකු ඇතුළු පහළොස්දෙනකු ආගමන විගමන බුද්ධි නිරීක්ෂණ අංශය මගින් අත්අඩංගුවට ගෙන මෙරටින් පිටුවහල් කර තිබේ. ඉන්දියා සහ මාලදිවයින් ජාතිකයන් වූ මේ පිරිස අතර කාන්තාවෝ පස්දෙනකු ද සිටි බව පැවසේ. ඔවුන් රාත්‍රී සමාජ ශාලාවල නාට්‍යාංගනාවන් බව ද හඳුනාගෙන ඇත. මෙසේ අනවසරයෙන් රැඳී සිටින දහසක් සොයා ආගමන විගමන බුද්ධි නිරීක්ෂණ අංශය තවදුරටත් මෙහෙයුම් පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011713</link>
    <topic>මානසික හා වමනය පෙති ගත් තරුණයෝ පිරිසක් රෝහලේ</topic>
    <author>සන්ධ්‍යා කරුණාරත්න</author>
    <content>මානසික රෝග සහ වමනයට ලබාදෙන ඖෂධ අධි මාත්‍රාවෙන් ගත් තරුණයන් කිහිපදෙනකු කොළඹ ජාතික රෝහලට ඇතුළත් කර ඇති බව රෝහල් ආරංචි මාර්ග පවසයි. එම ඖෂධ මත්ද්‍රව්‍ය ලෙස භාවිතා කර ඇති බව කළ පරීක්ෂණවලින් තහවුරු වී ඇතැයි ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතාගෙන් කළ විමසීමකදී පැවැසීය. මේ තරුණයින් කිහිපදෙනා පසුගිය දින කිහිපය පුරාම රෝහල්ගත කර ඇති අතර ඔවුන් එකම පෞද්ගලික ඔසුසලකින් ඖෂධ මිලදී ගෙන පානය කර ඇති බව හෙළි වී ඇත.එම ඖෂධ භාවිතා කිරීමෙන් ක්ලාන්තය, මානසික විකෘතිතාව, ස්නායු ආබාධ යන රෝගාබාධයන්ට ඔවුන් ලක්ව ඇති බව ද කළ පරීක්ෂණවලින් තහවුරු වී තිබේ. ජාතික ඖෂධ අධිකාරියේ ආහාර හා ඖෂධ පරීක්ෂකවරුන් කණ්ඩායමක් දෙල්ගොඩ පිහිටි අඳාළ ඔසුසල පරීක්ෂාවට ගිය බවත් එහිදී වෛද්‍ය වට්ටෝරුවක් නොමැතිව ඖෂධ නිකුත් කිරීමට කටයුතු කර ඇති බවත්‍ වෛද්‍ය බෙනරගම මහතා කීය. එම ඖෂධ නිකුත් කර ඇත‍්තේ ඖෂධවේදියකු විසින් නොවන බව ද ඒ අනුව අඳාළ ඔසුසල් හිමියාට එරෙහිව නීතිමය පියවර ගැනීමට කටයුතු කරන බව ද හෙතෙම පැවැසීය. අඳාළ ඔසුසල් හිමියාගේ බලපත්‍රය අලුත් නොකිරීමට කටයුතු කරන බව ද ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011714</link>
    <topic>වසර 20ක දේශපාලන ඉතිහාසයක් ඇති මම කිසිදිනක ජනතාව රැවැට්ටුවේ නෑ</topic>
    <author>@ විජිත සල්ගාදුඅකුරැස්ස මධ්‍යම විශේෂ</author>
    <content>වසර 20ක දේශපාලන ඉතිහාසයක් තිබෙන මා සමඟ කිසිදා මහජනතාව තරහ වුණේ නැහැ. අපි ජනතාව ගැන විශ්වාසය තැබුවා. කිසිදාක ජනතාව රැවැට්ටුවේ නැහැ. ඡන්දය ඉවර වුණාම නැවත ඡන්දයක් තියෙනවා කියල හිතල අපි වැඩ කරනවා. එහෙම කටයුතු නොකරන මන්ත්‍රීවරු තමයි පිරිහෙන්නේ. ජනතාව ඡන්ද අපේක්ෂකයෙක් . මන්ත්‍රීවරයෙක් පස්සේ අවුරුදු 05ක් යනවා. මන්ත්‍රීවරයා ජනතාව පස්සේ යන්නේ දින 45යි. පරණ කෝන්තර අමතක කරමු. අපි එකට වැඩ කරමු කියනවා.දිනුවට පස්සේ මිනිස්සු අමතක කරනවා. ඡන්දයේදී සමහරු සින්දු කියනවා. සමහරු නටනවා. මේ ඔක්කොම දේශපාලනය කරනවා. අපි දේශපාලනය කරන්නේ මුදල් කන්දරාවක් අරගෙන නෙවෙයි. අපි මහජනතාව සමඟයි. මගේ කාලය තව අවුරුදු 02ක් තිබෙනවා. යොවුන් පරපුරේ වගකීම මම භාරගන්නවා යැයි ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා අකුරැස්සේදී පැවසීය.අමාත්‍යවරයා මේ බව සඳහන් කළේ ලක්ෂ්මන් යාපා අබේවර්ධන පදනමේ, අකුරැස්ස යොවුන් පවුර බලගැන්වීමේ මංගල රැළිය අමතමිනි. තවදුරටත් අදහස් පළ කළ අමාත්‍යවරයා මෙසේද කීය. තමන්ගේ මන්ත්‍රීවරයා සමඟ කෙළින් කතා කරන්න බැරි නම් දේශපාලනය කරන්න එපා. මන්ත්‍රීවරුන්ට වැඩකරන සමහරු මන්ත්‍රීවරු විකුණනවා.ඒ තැනට එන්න එපා. මන්ත්‍රීවරු හඳුනාගන්න. මගේ ආසනයේ අයව සමහරු මට හඳුන්වා දෙන්න එනවා. මම ගමේ පයින් ඇවිද්ද කෙනෙක් මට කවුරුවත් හඳුන්වා දෙන්න අවශ්‍ය නැහැ. අපේ මුළු පවුලම දේශපාලනයට කැප වුණු අය. ඡන්දයක් ඉවර වුණාම අපිට සන්තෝසෙන් ඉන්න පුළුවන්. මගේ හක්මන ආසනයේ සංවර්ධනයට බැසිල් ඇමැතිතුමා පසුගියදා ලක්ෂ 400ක් වෙන් කළා.තමන් කැමැති සංවර්ධන කටයුත්තක් කරන්න උපදෙස් දුන්නා. අපේ පළාතේ පාසලට ලක්ෂ 3400ක් යොදවලා සංවර්ධනය කළා. ගොඩනැගිලි දුන්නා. ජනතාව අපි ගැන , අපේ ආණ්ඩුව ගැන විශ්වාසය තියලයි ඉන්නේ. මහින්ද රාජපක්ෂ ආණ්ඩුව තරම් මිනිස්සුන්ගේ හද ගැස්ම තේරුම්ගත් නායකයෙක් හිටියෙ නැහැ. උපාධිධාරීන් 55000කට එකවර රැකියා ලබාදුන්නා. පැයයි විනාඩි විස්සෙන් කොළඹ ඉඳල මාතරට එන්න පුළුවන් වෙනවා.මේ ආකාරයෙන් සංවර්ධනය කළේ මිනිස්සුන්ට සහනාධාර දෙන ගමන්. යූඑන්පීය ලෝකයේ කිසිම ර‍ටක නැති විදියට නායකත්ව මණ්ඩලයක් හදලා. නායකයො 05 දෙනෙකුගෙන් පක්ෂයක් පාලනය කරන්න බැහැ. අපි අවුරුදු 30ක් ඉතාම දුෂ්කර කාලයක් ගෙව්වා. ජේ.ආර් ජනාධිපතිවරයා එල්ටීටීඊයත් එක්ක සටන් කරන‍ කොට ඉන්දියාවෙන් ඩික්සිත් අතේ ලියුමක් එව්වම යුද්ධය නවත්වන්න කිව්වා. සාමයෙන් හෝ යුද්ධයෙන් නවත්තගන්න බැලුවත් , ඊට පස්සේ හිටපු කිසිම නායකයෙකුට යුද්ධය නවත්ත ගන්න බැරි වුණා. ජේආර් ජනාධිපතිවරයාට හයෙන් පහක බලයක් තිබුණා. මහින්ද රාජපක්ෂ මහතා ජනාධිපති පදවිය භාරගන්න කොට කතානායකත් යූඑන්පීයෙ. ඒ වුණාට ජනාධිපතිතුමා ජාතික , විජාතික බලවේග කිසිවකට යටත් වුණේ නැතිව තීන්දු ගත්ත නිසා අද අපි මෙලෙස නිදහසේ සිටිනවා යැයි ප්‍රකාශ කළේය.ලක්ෂ්මන් යාපා අබේවර්ධන පදනමේ උප සභාපති, යොවුන් පවුරේ සභාපති පසඳ යාපා අබේවර්ධන අදහස් දක්වමින් මෙසේ කීය. අපි යොවුන් පරපුර නිර්මාණය කළේ දේශපාලනය කරන්න නෙවි. එක මැතිවරණයක් ඉවර කර අපේ යොවුන් පරපුර අමතක කරන්නත් නෙවි. ඉදිරියට තව දශක තුන හතරක් මේ සහෝදර සහෝදරියන් සමඟ අත්වැල් බැඳගෙන ඔවුන්ගේ ප්‍රශ්න හඳුනාගෙන විසඳුම් ලබාදීම අපේ අරමුණයි. තරුණයින් තුළ ගුණධර්ම , සිරිත්විරිත් , ආචාරධර්ම ඇති කළ යුතුයි. එහෙම නොවුණොත් සුනාමියක් ආව වගේ තරුණ ජීවිත විනාශ වෙලා යාවි. නමුත් ගුණධර්ම තිබෙන තරුණයෙක් ලේසියෙන් විනාශ කරන්න බැහැ. පොළොවේ පය ගහල ජීවත්විය යුතු ආකාරය අපි ඉගෙන තිබෙනවා. ජනාධිපතිතුමා රට සංවර්ධනය කර, යටිතල පහසුකම් හදල දීලා තිබෙනවා.අද අධිවේගී මාර්ග , ගුවන් තොටුපොළ , වරාය හදල ශීඝ්‍ර සංවර්ධනයක් කරගෙන යන්නේ ජනතාවට සහනාධාර දෙන ගමන්. රට හදන කොට, තරුණයො හැටියට අපි නිසියාකාරව නිර්මාණය වුණොත් ඉදිරියට යන්න පුළුවන්. වයසක අයගේ සිරිත්විරිත් අපිට හදන්න අපහසුයි. තරුණයන්ට හරි පාර පෙන්වා දෙන්නයි අපි යොවුන් පවුර නිර්මාණය කළේ.දියලපේ සිද්ධත්ත හිමි , අකුරැස්ස ප්‍රාදේශීය මන්ත්‍රී අනුර විජේසිංහ, කීර්ති විජේවංශ මහත්වරු අදහස් දැක්වූහ. හරිප්‍රිය කළුආරච්චි, එස්.එල්.සුනිල්, ආනන්ද නානායක්කාර , ඒ.ජී. ජානක උපුල් කුමාර ඇතුළු විශාල පිරිසක් මෙම අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011715</link>
    <topic>ටෙලිෆෝනයෙන් කී “දුප් බල්ලා “ වචනේ වැරදිලා රාජකාරි ලොක්කා හොඳටම උරණ වෙලා</topic>
    <author>-තෙන්නකෝන් කුලසේකර</author>
    <content>රජයේ ආයතනයක උසස් නිලධාරයෙකු වන ඔහු රැකියාවේ දක්ෂයෙකි. ජනතා ප්‍රශ්න විසඳීම වෙනුවෙන් රාජකාරි වේලාවෙන් පසුව ද බොහෝ වෙහෙස මහන්සිව කටයුතු කරන්නෙකි. පසුගිය දිනෙක මේ නිලධාරියා තමන් වෙත ආ ඉඩම් ආරවුලක් පිළිබඳව තතු විමසීමට ඔහුගේ පරිපාලන නිලධාරියාට දුරකථන ඇමතුමක් දුන්නේය.එය නිවාඩු දිනයක් විය.දෙන්නා ආගිය තොරතුරු හුවමාරු කර ගනිමින් සිටියදී, පරිපාලන නිලධාරියාගේ නිවසේ ඇති දැඩි වෙමින් සිටින සුරතල් බල්ලා නිලධාරියාගේ දෙපා අතර දැවටෙමින් ඔහුට කරදර කරන්නට විය. තමන්ගේ ‘ලොක්කා’ සමග කරන කතාබහේදී කරදර කරන බල්ලා ගැන දැඩි කෝපයට පත් පරිපාලන නිලධාරියා එක්වරම “දුප් බල්ලා” යැයි කීවේය.ඉන්පසුව ඇතිවූයේ මහා ජංජාලයකි. තමා සමග ඉතා සුහදව ඉඩම් ප්‍රශ්නය සම්බන්ධයෙන් කරුණු කාරණා කතා කරමින් සිටි, තමන්ට වඩා තනතුරෙන්ද පහත්, පරිපාලන නිලධාරියා “දුප් බල්ලා” කියා තමන්ට අවමන් කිරීම ගැන උසස් නිලධාරියා මහත් කෝපයට පත්විය. ඔහු වහාම දුරකථනය විසන්ධි කළේය.මෙයින් මහත් බියට මෙන්ම කනගාටුවට ද පත් වූ පරිපාලන නිලධාරියා නැවත දුරකථනයෙන් සම්බන්ධ වෙමින් සත්‍ය සිද්ධිය පැවසීමට උත්සාහ කළ ද, දැඩි සිත් වේදනාවට පත්ව සිටි උසස් නිලධාරියා රිසීවරයට අත නොතැබීය. පසුදා පාන්දරම පරිපාලන නිලධාරියා, උසස් නිලධාරියාගේ නිල නිවසට ගොස් ‘බලු’ සිද්ධිය ගැන පහදා දීමට උත්සාහ කළ නමුත් ඔහුට ලැබී ඇත්තේ මෙවැනි ප්‍රතිචාරයකි.“මීට පස්සේ බල්ලෝ එක්ක මගේ රාජකාරියක් නැහැ. තමුන් වහාම වෙන තැනකට මාරුවෙලා යන්න!”කරකියා ගත හැකි කිසිවක් නැති වූ අසරණ පරිපාලන නිලධාරියා ආපසු පැමිණ, සිදු වූ සිද්ධිය ලියා සමාව අයැද තමන්ගේ උසස් නිලධාරියා වෙත කාර්යාල කාර්ය සේවකයා අත ලිපියක් යැවීය.ලිපිය තුන් හතර වතාවක්ම කියවා බැලූ උසස් නිලධාරියා, තමන්ගේ පරිපාලන නිලධාරියාගේ යහපත් රාජකාරි කටයුතු ගැන ද සැලකිල්ල යොමු කිරීමෙන් පසුව, “දුප් බල්ලා” සිද්ධිය අමතක කර දැමීමට තීරණය කළේය. දැන්.... මේ දෙන්නා, ජනතා ප්‍රශ්න විසඳීමට වෙහෙසෙන්නේ තරගයටය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011716</link>
    <topic>දැන් කවුරු කවුරුත් ඔබ පසුපස ආවත් සුදුස්සා තෝරා ගත හැක්කේ ඔබටමයි</topic>
    <author>@ රවිදු ලසිත දීයගහගේ අහංගම සමූහ සහ ගාල්ල උතුර සමූහ දික්වැල්ලේ තිලකරත්න</author>
    <content>පසුගිය කාලය තුළ තමුන්නාන්සේලා පළාත් සභාවේ මහ ඇමැතිතුමා සහ මනත්‍රීවරුන්ගේ පස්සෙන් ගියා.නමුත් දැන් එතුමන්ලා ඔබගේ පස්සෙන් එනවා.ඉස්සර හිනා නොවුණු අය දැන් හිනාවෙනවා.ඉස්සර මළගෙදරකට නොගිය අය දැන් මළගෙවල් හොය හොයා යනවා.නමුත් සුදුස්සා තෝරා ගැනීම ඇත්තේ ඔබගේ අතේ යයි ජල කලමනාකරණ සහ වාරිමාර්ග ඇමැති නිමල් සිරිපාල ද සිල්වා මහතා පෙරේදා(15) ගාල්ලේදි පැවසිය.ගාල්ල බස්නැවතුම්පොළ ඉදිරිපිට පිහිටි ක්‍රීඩා මණ්ඩපයේදී පැවති ශ්‍රී ලංකා නිදහස් පක්ෂයේ ගාල්ල බලමණ්ඩල සමුළුව අමතා ඒ මහතා මේ බව කීය.එහිදී තවදුරටත් කතාකළ නිමල් සිරිපාලද සිල්වා මහතා මෙසේද කීය.මේ අවස්ථාවේ මට මතක් වෙනවා විපක්ෂයේ පාර්ලිමේන්තු මන්ත්‍රීවරයෙකු වශයෙන් 1993 පැවති පළාත් සභා මැතිවරණයේදී මම ගාල්ල මැතිවරණ කොට්ඨාසය භාරව කටයුතු කළ ආකාරය.ඒ වගේම 83 පැවති අතුරු මැතිවරණයේදී අක්මීමන මැතිවරණ කොට්ඨාසයට ඉදිරිපත් වූ රිචඩ් පතිරණ මැතිතුමාගේ මැතිවරණ කටයුතු කළ ආකාරය.අනූව දශකයේදී ගාල්ල මැතිවරණ කොට්ඨාසයත් දේශපාලන වශයෙන් අපට විරුද්ධව එජාපයට ඡන්දය දෙන විශාල පිරිසක් හිටපු මැතිවරණ කොට්ඨාසයක්.නමුත් අද වනවිට ඒ තත්ත්වය ඔබතුමන්ලා විසින් වෙනසන් කොට ශ්‍රී ලංකා නිදහස් පක්ෂයේ බලකොටුවක් බවට පත්කර තියනවා.මහින්ද රාජපක්ෂ ජනාධිපතිතුමාගේ ධූරදර්ශි දේශපාලන දර්ශනය යටතේ ක්‍රියාත්මක වන වැඩපිළිවෙළ තුළින් ගාල්ල මැතිවරණ කොට්ඨාසයත් උඩුකුරු යටිකුරු කර ශ්‍රී ලංකා නිදහස් පක්ෂය ප්‍රධානසන්ධානයේ ශක්තිමත් බලකොටුවක් බවට පත්කර ගැනීමට හැකිවී තියනවා.දැන් අපට තියෙන්නේ මේ අප ලබාගත් දේශපාලන ජයග්‍රහණය ගිලිහී යාමට ඉඩ නොදී තවත් ශක්තිමත් කර ඉදිරියට ගෙන යාමයි.ගාල්ල කියන්නේ ඓතිහාසික නගරයක්.ඒ වගේම ජනාධිපතිතුමාගේ සංවර්ධන වැඩපිළිවෙළ යටතේ ආසියාවේ ආශ්චර්ය බවට ශ්‍රී ලංකාව පරිවර්තනය කිරීම සඳහා යන ගමනේදී ගාල්ල දිස්ත්‍රික්කයට විශේෂ ස්ථානයක් හිමි වී තියනවා.සංචාරක පුරයක් හැටියට ඒ වගේම විදේශ ආයෝජකයන් ආකර්ශණය කරගන්නා දිස්ත්‍රික්කයක් හැටියට අපට විශාල වැඩ කොටසක් ඉදිරි කාලයේදී කිරීමට සිදුවී තියනවා.එදා හිස් වී තිබූ සංචාරක හෝටල් සංචාරක ව්‍යාපාර යටතේ අද ඉතා ශීඝ්‍රයෙන් දියුණු වෙමින් අලුත් පරම්පරාවට රැකීරක්ෂා සපයන ස්ථානයක් බවට පත්කොට ඔබට විශාල ආස්වාදයක් ගෙන දෙන පරිදි සංචාරක ව්‍යාපාරය දියුණු කිරීමට අපේ රජය කටයුතු කරනවා.ඒ වගේම විශාල උගතුන් පිරිසක් දකුණේ ඉන්නවා.ගාල්ල දිසාව උගතුන්ගේ පාරාදීසයක්.උගතුන් විතරක් නෙවෙයි වාමාංශික දේශපාලනය සහ ප්‍රගතිශීලි දේශපාලනය මුළු මහත් ශ්‍රී ලංකාව තුළ ප්‍රචලිත කළේ දකුණෙන්.දකුණින් බිහිවූ විශිෂ්ට දේශපාලනඥයින් ඒ කටයුත්ත කළා.ගාල්ල මැතිවරණ කොට්ඨාසය විවිධ ජාතීන් ජීවත්වන කොට්ඨාසයක්. ජනාධිපතිතුමාගේ දර්ශනය හා වැඩපිළිවෙළ වන්නේ සියලු ජාතීන් හා ආගමිකයින් හොදින් රැකබලාගෙන කටයුතු කිරීම. දකුණු පළාත් හිටපු ප්‍රධාන ඇමැති ෂාන් විජේලාල් ද සිල්වා මහතා- පළාත් සභා ක්‍රමය ආරම්භ කළ අවස්ථාවේ සිට මේ දක්වා පළාත් සභා මැතිවරණ හයක් පවත්වා තියනවා.මුල්ම පළාත් සභා මැතිවරණයට තරග නොකිරීමට එදා ශ්‍රී ලංකා නිදහස් පක්ෂය තීරණය කර තිබුණා. ඒ නිසා ප්‍රථම පළාත් සභා මැතිවරණයට ඉදිරිපත් වුණේ නැහැ. නමුත් ඊට පසුව පැවැත් වූ පළාත් සභා මැතිවරණ පහම අපේ පක්ෂය ප්‍රධාන සන්ධානය ජයග්‍රහණය කළා.මෙම රැස්වීම අමතා නැවත පදිංචිකිරීමේ ඇමැති ගුණරත්න විරකොන්, ජ්‍යෙෂ්ඨ ඇමැති පියසේන ගමගේ, ගාල්ල දිස්ත්‍රික් පාර්ලිමේන්තු මන්ත්‍රීවරුන් වන මනූෂ නානායක්කාර, මොහාන් ද සිල්වා, හිටපු පළාත් සභා මන්ත්‍රී ක්‍රිෂාන්ත පුෂ්පකුමාර, බෙන්තර ඇල්පිටිය ශ්‍රී ලංකා නිදහස් පක්ෂ සංවිධායක ගීතා කුමාරසිංහ සහ ගාල්ල වැඩබලන නගරාධිපති කැලුම් සෙනවිරත්න යන මහත්ම මහත්මීහුද කතා කළහ.නියෝජ්‍ය කතානායක චන්දිම වීරක්කොඩි, සුළු අපනයන භෝග ප්‍රවර්ධන නියෝජ්‍ය ඇමැති නිෂාන්ත මුතුහෙට්ටිගම, පාර්ලිමේන්තු මන්ත්‍රී වෛද්‍ය රමේෂ් පතිරණ යන මහත්වරුද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011717</link>
    <topic>නව රේගු නිලධාරින්ට පුහුණු පාඨමාලාවක්</topic>
    <author>@ වවුනියාව උතුර සමූහ - බන්දුල සෙනෙවිරත්න</author>
    <content>නව රේගු නිලධාරින් සඳහා අංශ කිහිපයක පුහුණුව ලබාදීමේ පාඨමාලාව ඉකුත් 13වැනි දින කිලිනොච්චිය අම්බගාමන් යුද හමුදා පහුණු මධ්‍යස්ථානයේ දි කිලිනොච්චිය ආඥාපති මේජර් ජනරාල් සුදන්ත රණසිංහ මහතාගේ ප්‍රධානත්වයෙන් ආරම්භ විය.දින 07කින් යුත් පුහුණු පාඨමාලාව සඳහා රේගු නිලධාරින් හා නිලධාරිනියන් 51 දෙනෙක් සහභාගි වන අතර විනය ,නායකත්ව හැකියාව ,මානසික ආතතිය, මනෝ විද්‍යා මෙහෙයුම්,හදිසි ආපදා තත්ත්වයන්ට මුහුණදෙන ආකාරය සහ ආත්ම ආරක්ෂාව යන විෂයන් ඔස්සේ පාඨමාලාව මෙහෙයවනු ලබයි. පාඨමාලාව ආරම්භ කිරිමේ අවස්ථාවට 57 සේනංකාධිපති බිග්‍රේඩියර් එච්.ජේ.සෙනෙවිරත්න ශ්‍රී ලංකා රේගු අධිකාරියේ සභාපති ඒ.සේනානායක යන මහත්වරු ඇතුළු හමුදා නිලධාරින් පුහුණුලාභින් ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011718</link>
    <topic>වීථි සටන් කළ මම විපක්ෂයේ මඩ ප්‍රහාරවලට බය නෑ</topic>
    <author>ධනුෂ්ක ගොඩකුඹුර වේයන්ගොඩ සිට</author>
    <content>මහ පාරේ සටන්වල නියැලෙමින් ජනතාවත් සමඟින් එකට ජීවත් වූ තමා, විපක්ෂය හිටිහැටියේ නින්දෙන් අවදිව එල්ල කරන මඩ ප්‍රහාරවලට බිය වන්නේ නැති බව ජනාධිපති මහින්ද රාජපක්ෂ මහතා පැවැසීය.වත්මන් රජයේ සංවර්ධන වැඩපිළිවෙළ හමුවේ මැතිවරණයකට ගොස් ජනතාවට කියන්නට දෙයක් ඉතිරිව නැති විපක්ෂයට හැකි එකම දෙය මඩ ගැසීම පමණක් බව පෙන්වා දුන් ජනාධිපතිවරයා ජනතාව සමඟ සිටින තමාට ගසන මඩ, අද ඒවා ගසන අයටම පෙරළා වදින බව ප්‍රකාශ කළේය.වරාය, ගුවන්තොටුපළ, මහාමාර්ග ඉදිකරමින් ජනතාවට සේවය කරන තරමට හතුරන් වැඩි වුවත්, කියන දේ කරන නායකයකු වශයෙන් ජනතාවගේ සෑම අවශ්‍යතාවක්ම ඉටු කර දීමට පියවර ගෙන තිබෙන බව පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ වේයන්ගොඩ නව ගුවන් පාලම සහ ප්‍රාදේශීය සභා ගොඩනැඟිල්ල ජනතා අයිතියට පත් කිරීමෙන් අනතුරුව වේයන්ගොඩ නගරයේ පැවැති උත්සවයට ඊයේ (16) එක්වෙමිනි.ගම්පහ දිස්ත්‍රික්කයේ ඉදිකෙරුණු සිවුවැනි ගුවන් පාලම වන වේයන්ගොඩ ගුවන් පාලම මීටර් 700ක දිගින් යුක්ත වේ. මෙරට ඉදිකෙරුණු ගුවන් පාලම් අතර පදික වේදිකාවක් සහිත ප්‍රථම ගුවන් පාලම ලෙස ඉතිහාසයට එක් වන වේයන්ගොඩ ගුවන් පාලම ඉදිකිරීම සඳහා වැය කර ඇති මුදල රුපියල් මිලියන 2000 කි.ප්‍රදේශයට දීර්ඝ කාලයක පටන් අඩුපාඩුවක් ව පැවැති ප්‍රාදේශීය සභා ගොඩනැගිල්ල ද නවීන පහසුකම්වලින් සමන්විතව ඉදිකරනු ලදුව ජනාධිපතිතුමාගේ අතින් ජනතා අයිතියට පවරා දෙනු ලැබිණ.නිදාගෙන සිටින විපක්ෂය එකවර නැගිට රටේ දූෂණය ගැන කතා කරන බව පෙන්වා දුන් ජනාධිපතිවරයා කිසිවක් හැංඟීමට අවශ්‍යතාවක් නැති බවත් වරදක් කරන ඕනෑම අයකුට දඬුවම් දෙන බවත් අවධාරණය කළේය.රටේ කිසිදු තැනක අද බිම් බෝම්බ නොපිපිරුණත් අප රටට එරෙහි බිම් බෝම්බ ජිනීවාවල නම් මාස හයකට වතාවක් පුපුරන බව පෙන්වා දුන් ජනාධිපතිවරයා මිය ගිය අයගේ ගණන් මිනුම් හදන අය එදා මිනිසුන් මිය යන විට ගණන් හැදුවේ නැති බව ප්‍රකාශ කළේය.ගමේ දරුවන්ට ජනප්‍රිය පාසලකට ඇතුළු වීමට ඇති එකම අවස්ථාව වන පහ වසරේ ශිෂ්‍යත්ව විභාගය අහෝසි කිරීමට සූදානම් නැති බවත් ජනාධිපතිවරයා වැඩිදුරටත් පැවසීය.ඇමැතිවරුන් වන බැසිල් රාජපක්ෂ, ෆීලික්ස් පෙරේරා, ව්‍යාපෘති ඇමැති නිර්මල කොතලාවල, නියෝජ්‍ය ඇමැතිවරුන් වන සරණ ගුණවර්ධණ, ඩුලිප් විජේසේකර, ලසන්ත අලගියවන්න, පාර්ලිමේන්තු මන්ත්‍රීවරුන් වන සුදර්ශනී ප්‍රනාන්දුපුල්ලේ, කමලා රණතුංග, බස්නාහිර පළාත් හිටපු ප්‍රධාන ඇමැති ප්‍රසන්න රණතුංග, හිටපු පළාත් ඇමැති නිමල් ලන්සා මහත්ම මහත්මීන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011719</link>
    <topic>වයඹ අලි-මිනිස් ගැටුමට මාස 4න් විසඳුම් : අලි වැටට රු.මිලියන 100ක් රජයෙන්</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>“වයඹ පළාතේ අලි-මිනිස් ගැටුමට ඉදිරි මාස 04 ඇතුළත විසදුම ලබා දෙන බව සමුපකාර සහ අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි.ඔහු පෙන්වා දෙන්නේ අලි වැට ඉඳි කිරීම සඳහා රුපියල් මිලියන 100ක මුදලක් ප්‍රාදේශීය ලේකම් කාර්යාල 10ක් සඳහා වෙන් කර ඇති බවයි. එම මුදල් ඉදිරි සති කිහිපයේදී ප්‍රාදේශීය ලේකම්වරු වෙත භාර දීමට නියමිතය.2014 දැයට කිරුළ ප්‍රදර්ශනයට සමගාමීව පවත්වන ප්‍රධාන ජංගම සේවා සමාරම්භක උත්සවය නිකවැරටිය ආසනය කේන්ද්‍ර කර පැවැත්විණි. ඒ නිකවැරටිය මහසෙන් විද්‍යාලයේදීයි.මැතිවරණ කාලයේදී දේශපාලඥකයන් ජනතාවට වන අලි ප්‍රශ්නය ගැන කතා කරනවා. විපක්ෂය දේශපාලන වාසි ලබා ගන්න කටයුතු කරනවා. විසඳීමට නොහැකි වූ ප්‍රශ්න තමයි ප්‍රධාන ජංගම සේවාවෙන් විසදන්නේ. ලංකාවේ මීට පෙර ‍ජංගම සේවා පවත්වා තිබුණද රජය ගමට, නිවසට ගෙන ඒමට හැකි වුයේ ජනාධිපතිතුමාට පමණයි.දැයට කිරුළ ප්‍රදර්ශනය සැණකෙළියේ කියලා විපක්ෂය කියනවා. නමුත් අහිංසක ජනතාවගේ ප්‍රශ්න විසදන්න පුළුවන් තැනක් තමයි දැයට කිරුළ ප්‍රදර්ශනය. ආසානයේ ප්‍රශ්න තනියම විසදන්න අමාරුයි. රාජ්‍ය පරිපාලනයට ආසනයට ගෙනවිත් තියෙන්නේ ප්‍රශ්න විසදන්නයි. මේ ආසනයේ ඉඩම් ගැටලු අනන්තයි. ඔප්පු ලබා දිමට මම තීරණය කළා. දැයට කිරුළ ජංගම සේවාවලදි ඇස් කණ්ණාඩි ඉල්ලුම්පත් පමණක් 59000ක් ලැබි තිබුණා. මේ වන විට ඇස් කණ්ණාඩි 39000ක් ලබා දී තියෙනවා.අපි නිකවැරැටිය ආසනයේ රාජ්‍ය නිලධාරීන්ට ස්වාධීනව කටයුතු කරන්න ඉඩ දීලා තියෙනවා. ඡන්ද කාලයට බලපෑම් එල්ල කළේ නැහැ. රාජ්‍ය බලය යොදා ගෙන ඔවුන්ට හිරිහැර කරන්න මම සූදානම් නැහැ. ජංගම සේවා වුනත් ස්වාධීනව සංවිධානය කරන්න මම ප්‍රාදේශීය ලේකම්වරුන්ට ඉඩ ලබා දුන්නා. ග්‍රාමසේවා නිලධාරි කොට්ඨාස මට්ටමින් පැවැත්වූ ජංගම සේවාවලදී කුරුණෑගල දිස්ත්‍රික්කයෙන් පමණක් මහජන ගැටලු ලක්ෂ 4ක් ලැබී තිබුණා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011720</link>
    <topic>මවුවරු මැදපෙරදිග ගෘහ සේවයට යෑම අධෛර්යවත් කළ යුතුයි</topic>
    <author/>
    <content>දරුවන්ගේ ආරක්ෂාව වෙනුවෙන් මවුවරුන් මැදපෙරදිග ගෘහ සේවයට යෑම අධෛර්යමත් කිරීමට කටයුතු කරමින් සිටින බව විමල් වීරවංශ ඇමැතිවරයා පවසයි.ලෝකයේ සෑම රටක්ම අභියෝගවලට මුහුණදී ජයග්‍රහණ හිමිකරගෙන තිබෙන්නේ ඒ රටවල මානව සම්පතේ කුසලතා හා හැකියාවන් නිසා බවත් මැදපෙරදිග වැලිකතර අද රුක් ගහන පොළොවක් බවට පරිවර්තනය කිරීමට හැකිවී තිබෙන්නේ ඒ මානව සම්පතේ ඇති සුවිශේෂී හැකියාවෙන් බවත් අප ඉදිරිපිට තිබෙන අභියෝගවලට සාර්ථකව මුහුණදීමට අපේ රටේ මානව සම්පත දියුණු මානව සම්පතක් බවට පත්කළ යුතු බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පවසයි. ඇමැතිවරයා මේ අදහස් පළ කළේ නාරාහේන්පිට සුජාතා බාලිකා විද්‍යාලයේ 2014 වර්ෂයේ පළමු ශ්‍රේණියට සිසුවියන් ඇතුළත් කිරීමේ සමාරම්භක උත්සවයට ඊයේ (16) දින ප්‍රධාන ආරාධිතයා වශයෙන් සහභාගී වෙමිණි.මෙහිදී අදහස් දැක්වූ විමල් වීරවංශ මහතා “ රටක මානව සම්පත තමයි ඒ රටේ තිබෙන බලවත්ම සම්පත. ස්වභාවික සම්පත් මොනතරම් තිබුණත් පළක් නැහැ, ඒ සම්පත්වලින් උපරිම ප්‍රයෝජන ගත හැකි මානව සම්පතක් අපට නැත්නම්. දියුණු මානව සම්පතක් නිර්මාණය කළොත් නැති සම්පත් මවන්න පුළුවන්.මෙහිදී අදහස් දැක්වූ සුජාතා බාලිකා විද්‍යාලයේ විදුහල්පිතිනී ආර්. ප්‍රියංගිකා විජේසිංහ මහත්මිය -“ මේ රැස්ව සිටින කිසිවෙක් දන්නේ නැහැ අපේ පාසල මේ තත්ත්වයට සංවර්ධනය වූයේ කොහොමද කියලා. මීට වසර කිහිපයකට ඉහත බැලුවොත් සුජාතා විදුපියසට බොහොම අඳුරු යුගයක් උදාවෙලා තිබුණේ. ඒ අඳුරු සුජාතාව එළියකරන්නට අපේ පිටුපස සිට යෝධ ශක්තියක් විමල් වීරවංශ ඇමතිතුමා ලබාදුන්නා. එතුමාගේ මාර්ගෝපදේශකත්වය මත අවශ්‍ය ශක්තිය හා ධෛර්ය ලබාදෙමින් විමල් වීරවංශමහතා සිදුකළේ මේ රටට විශාල උපකාරයක් ” බව පැවැසීය.2014 වර්ෂයේ පළමු වසර සඳහා නාරාහේන්පිට සුජාතා බාලිකා විද්‍යාලයට සිසුවියන් 165 දෙනෙකු ඇතුළත් කර ගැණින.1964 වසරේදී නාරාහේන්පිට විද්‍යාවර්ධන මහා විද්‍යාලය ලෙසින් ආරම්භ කෙරුණු මේ විද්‍යාලය 2008 වසරේ වැසී ගොස් ඇත.පාසල් සංවර්ධන ව්‍යාපෘතිය යටතේ2009 වසරේදි මේ පාසල නාරාහේන්පිට සුජාතා බාලිකාවිද්‍යාලය ලෙස නැවත ආරම්භ කරනු ලැබීය. එලෙස ආරම්භ වූ මේ විද්‍යාලයේ මේ වන විට සිසුවියන් 850ක පමණ පිරිසක් ඉගෙනුම ලබන අතර ගුරු මහත්ම මහත්මීහු 35 දෙනෙක් සේවය කරති.පළමු වසරට ඇතුළත් කළ සිසුවියන් සඳහා මහජන බැංකුව විසින් ලබාදෙන සිසු උදාන ඉතිරි කිරීමේ ගිණුම් හා ත්‍යාග ප්‍රදානය කිරීම ද විමල් වීරවංශ ඇමැතිවරයා අතින් මෙහිදී සිදුකෙරිණ.මේ අවස්ථාවට නරවැල්පිටිය පියදස්සී හිමි,ශ්‍රී ලංකා ඉඩම් ගොඩකිරීමේ සංස්ථාවේ සමාන්‍යාධිකාරිනි ශ්‍රීමති සේනාධීර, මහජන බැංකුවේ නාරාහේන්පිට ශාඛාවේ කළමණාකරු ඊ.ආර්.එච්. එස්. එදිරිසිංහ, ප්‍රවීන කලාකරු දයාන් විතාරණ මහත්ම මහත්මීහු, ගුරුවරු, සිසුවියෝ, මවුපියෝ ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011721</link>
    <topic>මාධ්‍ය නිදහස සුරක්ෂිත කර ගැනීම වෙනුවෙන්  මාධ්‍යවේදීන්ගේ දායකත්වය ප්‍රමාණවත් නැහැ</topic>
    <author>ස්වර්ණා විජේකොන් , සුභාෂීණී සේනානායක සහ සරත් මනුල වික්‍රම අනුරාධපුර විශේෂ</author>
    <content>මාධ්‍ය නිදහස සුරක්ෂිත කර ගැනීම වෙනුවෙන් මාධ්‍යවේදීන්ගේ දායකත්වය ප්‍රමාණවත් නොවන බවත් මේ තත්ත්වය ලෝක මට්ටමින් දක්නට ලැබෙන බවත් කැනඩාවේ නීතිය සහ ප්‍රජාතන්ත්‍රවාදය පිළිබඳ විධායක අධ­්‍යක්ෂ ටෝබි මෙන්ඩල් මහතා පවසයි .එබැවින් අදහස් ප්‍රකාශ කිරීමේ නිදහස වෙනුවෙන් මාධ්‍යවේදීන් මීට වඩා හඬ නැඟීය යුතු බව ද මෙන්ඩල් මහතා පවසයි.ලෝකයේ කවර රටක වූව ද මාධ්‍ය ආචාරධර්ම ඉතා වැදගත් බව ද ඒ මහතා පෙන්වා දුන්නේය.ටෝබි මෙන්ඩල් මහතා මේ බව සඳහන් කළේ ශ්‍රී ලංකා පුවත්පත් පැමිණිලි කොමිසම මගින් ස්වයංනියාමනය සහ ආචාරධර්මික වාර්තාකරණය මැයෙන් කොළඹ දී පැවැති තෙවෙනි දින (15) ජාත්‍යන්තර සම්මන්ත්‍රණයට‍ සහභාගී වෙමිණි.එහදී වැඩිදුරටත් අදහස් දැක්වූ මෙන්ඩල් මහතා සඳහන් කළේ මාධ්‍ය සඳහා හොඳ රෙගුලාසි පද්ධතියක් තිබිය යුතු බවයි.එහෙත් එම රෙගුලාසි ක්‍රියාත්මක කිරීමේ අයිතිය රජයට භාර දෙන්නේ නම් ඒ මඟින් මාධ්‍ය වෙත බලපෑම් කිරීමේ බලයක් ද රජයට ලබා දෙන බවය.එමෙන්ම තොරතුරු දැනගැනීමේ අයිතිය ඉතා වැදගත් අයිතියක් බව ද මීට අදාළ පනත් රටවල් 97 ක්‍රියාත්මක කෙරෙන බව ද මෙන්ඩල් මහතා කියා සිටියේය.කලාපයේ අනෙක් රටවල තොරතුරු දැනගැනීමේ අයිතිය සුරක්ෂිත කෙ‍රෙන පනත් ක්‍රියාත්මක වූව ද ශ්‍රී ලංකාවේ එම අයිතිය තහවරු වී නොමැති බව ද ඒ මහතා සඳහන් කළේය.මෙරට මාධ්‍ය නිදහසට රජය බාධා එල්ල නොකළ යුතු අතර එවැනි බලපෑම් සිදු කරන බවට රජයට චෝදනා පවතින බව ද මේනඩල් මහතා සඳහන් කළේය.මාධ්‍ය ආචාර පද්ධතිය ප්‍රබල අවියක් බවට පත් කර ගත යුතු අතර එය ඉදිරියට ගෙන යාමට කටයුතු කළ යුතු බව ද හෙතෙම සඳහන් කළේය. ශ්‍රී ලංකාවේ මාධ්‍යවේදීන් සම්බන්ධයෙන් ආචාර ධර්ම පද්ධතියක් සැකසීමේ දී අවධානය යොමු කළ යුතු කරුණු රැසක් ද මේ සම්මන්ත්‍රණයේදී යෝජනා විය.මධ්‍ය මඟින් යම් අයකුගේ අයිතිවාසිකම් උල්ලංඝනය වන්නේ නම් ඊට එරෙහිව නැඟී සිටීමේ අයිතිය ලබා දීම උතුරු නැඟෙනහිර පළාත්වල පූර්ණ ආවරණයක් දැනට සිදු නොවන හෙයින් ඒ කෙරෙහි වැඩි අවධානයක් යොමු කිරීම පුවත්පත් පැමිණීලි කොමිසම වැනි නියාමන ආයතනවලට මාධ්‍යයට පරිභාහිර පුද්ගලයන් යෙදවීම ස්වභාෂා මාධ්‍ය ප්‍රකාශන තව තවත් ඇති කිරීම කෙරෙහි වැඩි අවධානයක් යොමු කිරීම ජනමාධය සම්බන්ධයෙන් පාසල් මට්ටමින් දැනුවත් කිරීම මාධ්‍යවේදීන්ට හා මාධ්‍ය ආයතන වලට එල්ල වන පීඩාවන්ට හා බලපෑම්වලට නතු නොවීම, වාර්තාකරණයේ දී මාධ්‍යවේදීන්ට මාධ්‍ය හිමිකරුවන්ට සිදු කරන බලපෑම් අනුමත් නොකිරීම, මාධ්‍යවේදීන්ට නිසි වැටුපක් ගෙවීම ආදී කරුණු රැසක් මෙහි දී යෝජනා කෙරීණී.ඉන්දියාව. පකිස්තානය, බංගලාදේශය,භුතානය,නොපාලය,මාලදිවයින,මියන්මාරය,හොංකොන්,මලයාසියාව, ඩෙන්මාර්කය ඇතුළු රටවල් ගණනාවක නියෝජිතයෝ මේ අවස්ථවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011722</link>
    <topic>රැඳවියකුට ගෙන යමින් තිබූ කුකුළු මස් පාර්සලයේ හෙරොයින් පැකට් 35ක්</topic>
    <author>කළුතර මධ්‍යම සමූහ</author>
    <content>කළුතර බන්ධනාගාරයේ රඳවා සිටින රැඳවියකුට දීම සඳහා පිසු කුකුළු මස් පාර්සලයක සඟවා රැගෙන යමින් සිටි හෙරොයින් ග්‍රෑම් 01යි මිලි ග්‍රෑම් 230ක් අඩංගු පැකැට් 35ක් හා ජංගම දුරකථනයක් සමඟ අත්අඩංගුවට පත්වූ සැකකරුවන් දෙදෙනකු ජනවාරි මස 28 දින දක්වා රක්ෂිත බන්ධනාගාරගත කරන ලෙස කළුතර වැඩබලන මහේස්ත්‍රාත් ඩී. පී. රවි ඩොමිංගෝ මහතා නියම කළේය.මෙසේ රක්ෂිත බන්ධනාගාරයට නියම වූයේ වාද්දුව දකුණු තල්පිටිය ගාලු පාරේ පදිංචිකරුවකු වූ ගාලුගේ අසිත ප්‍රියන්ත ප්‍රනාන්දු සහ වාද්දුව තල්පිටිය, සනත් පෙරේරා මාවතේ පදිංචිකරුවකු වු රන්කිරල්ලගේ එරංග ප්‍රසාද් නම්වූ අයටය.බන්ධනාගාර රැඳවියකුට ලබාදීම සඳහා යතුරුපැදියකින් මේ මත්ද්‍රව්‍ය ප්‍රවාහනය කරමින් සිටියදී උතුරු කළුතර පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්ෂක පද්මසිරි කුලතුංග මහතා ඇතුළු නිලධාරින් විසින් සැකකරුවන් අත්අඩංගුවට ගන්නා ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011723</link>
    <topic>20,000ක අල්ලසක් ගත්තැයි මොරකැටිය ක්ෂෙත්‍ර සහකාර කළමනාකරු රිමාන්ඩ්</topic>
    <author> සිරන්ජනි කුමාරි</author>
    <content>ඉඩම් රේජිස්ටාර් කාර්යාලයෙන් පත්තීරු ගෙනවිත් දීමට යැයි පවසා රුපියල් 20.000ක අල්ලස් මුදලක් ලබා ගත් බව කියන මොරකැටිය ඒකක කළමනාකරණ කාර්යා‍ලයේ වැඩබලන ක්ෂෙත්‍ර සහකාර කළමණාකරු මේ මස 23වන දින දක්වා රක්ෂිත බන්ධනාගාරගත කරන ලෙස කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (16) නියම කළේය. මෙලෙස බන්ධනාගාරගත කරනු ලැබුවේ පී .ඩී .තුසිත් ඉන්දික ජයවර්ධන නැමැත්තාය.නුගේ හරස් පාර , මොරකැටිය ,ඇඹිලිපිටිය පදිංචි දෝන සුමනා සරෝජිනි විතානවසම් මේ සිද්ධියේ පැමිණිලිකරු වේ. පැමිණිලිකාරිය ඇඹිලිපිටිය විවිධ සේවා සමුපකාර සමිතියේ ප්‍රාදේශිය කළමණාකාරිණියක ලෙස සේවය කරන බවත් සිය සැමියා එළවළු වගා කරන අතර වගාව වැඩි දියුණු කිරිම සඳහා ලක්ෂ පහක ණය මුදලක් ඉල්ලා බැංකුවක් වෙත අයඳුම්පත්‍රයක් යොමු කළ බවට පැමිණිල්ලේ සඳහන්ය.බැංකුව වෙත ඔප්පුව භාර දුන්න ද පත්තිරූ රැ‍ගෙන එන ලෙස බැංකුව කරන ලද ඉල්ලීමකට අනුව රත්නපුර ඉඩම් රේජිස්ටාර් කාර්යාලය වෙත ගිය බවත් මේ ඉඩම මහවැලි අධිකාරිය සතු ඉඩමක් බවට කරුණු අනාවරණය වීමෙන් අනතුරුව මොරකැටිය ඒකක කළමණාකරන ඒකකය වෙත ගිය බවට පැමිණිලිකාරිය කියා සිටී. පත්තිරු ඉඩම් රේජිස්ටාර් කාර්යාලයෙන් ගෙනවිත් දෙන බව පවසා සැකකරු තමාගෙන් රුපියල් 20.000ක මුදලක් ඉල්ලු බවට කොමිසම වෙත පැමිණිලි කළ පැමිණිලිකාරිය උපාය දුතයෙකු හමුවේ මුදල් සැකකරුට මුදල ලබා දීමේ දි කොමිසම විසින් අත්අඩංගුවට ගෙන තිබිණ.සැකකරු වෙනුවෙන් අධිකරණයේ පෙනීසිටි නීතිඥවරයා පවසා සිටියේ නිතර කාර්යාල‍ය වෙත පැමිණි පැමිණිලිකාරිය හඳුනා ගත් සැකකරු ඇය වෙත අනුකම්පාවෙන් පත්තිරු ලබා දීමට ක්‍රියා කළ මිසක් අල්ලස් මුදලක් ලබා නොගත් බවය.අල්ලස් නිලධාරි ජී චන්ද්‍රසිරි හා පී බන්ඩාර යන අය අධිකරණයට කරුණු දැක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011724</link>
    <topic>තනතුරෙන් ඉවත් කළැයි කැස්බෑව නගර සභා සභාපතිගෙන් මූලික අයිතිවාසිකම් පෙත්සමක්</topic>
    <author>නෙල්කා මැදගෙදර</author>
    <content>2014 වසර සඳහා වන අයවැය පරාජයට පත් වූ කැස්බෑව නගර සභා සභාපති තනතුරෙන් තමන් ඉවත් කිරිම නිසා සිය මූලික අයිතිවාසිකම් උල්ලංඝනය වී ඇතැයි පවසමින් එම නගර සභාවෙහි හිටපු සභාපති ආර්.ලක්ෂ්මන් පෙරේරා මහතා ශ්‍රේෂ්ඨාධිකරණයට පෙත්සමක් ඉදිරිපත් කෙ‍ළේය. එම නගර සභාවෙහි සභාපති ලෙස ආර්.ඩි.සුමන විවියන් මහතා පත් කිරීම සහ ඔහු එම තනතුරෙහි වැඩ කිරිම වළක්වන අතුරු තහනම් නියෝගයක් නිකුත් කරන ලෙස ද පෙත්සම්කරු අධිකරණයෙන් ඉල්ලා තිබේ. කැස්බෑව නගර සභාව, එහි නව නගරාධිපති ඇතුළු 24 දෙනකු පෙත්සම මඟින් වගඋත්තරකරුවන් කොට සිටිති.2014 වසර සඳහා වන අයවැය කැස්බෑව නගර සභාව වෙනුවෙන් පළමු වරට ඉදිරිපත් කළ අවස්ථාවේ දි පරාජයට පත් වි තිබේ.කිසිදු සංශෝදයක් කිරීමෙන් තොරව දෙවන් වරට ද එම අයවැය යෝජනා ඉදිරිපත් කර ඇති අතර එවර ද එය පරාජයට පත්ව ති‍බේ.අනතුරුව නගර සභා ආඥා පනතෙහි 178 වගන්තිය යටතේ බව පවසමින් පෙත්සම්කරුව එම තනතුරෙන් ඉවත් කර ඇති අතර ඒ සඳහා වෙනත් අයකු පත් කර තිබේ. සංශෝදනයට ලක් නොකර ඉදිරිපත් කළ අයවැය යෝජනා පරාජයට පත් විමකදි නගර සභා ආඥා පනතෙහි 178 වගන්තිය අදාළ කර ගත නොහැකි බව පෙත්සම්කරු පවසයි . එබැවින් එම වගන්තිය යටතේ තමන් සභාපත් ධූරයෙන් ඉවත් කිරිම නීතිවිරෝධී මෙන්ම සාධාරණ යුක්තියෙහි මූලධර්මයට ද පටහැනි බව පෙත්සම්කරු පවසයි. එබැවින් එම පත් කිරිම් බල රහිත කරන ලෙස පෙත්සම්කරු අධිකරණයෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=n14011725</link>
    <topic>විවාහ කරගන්නවා යැයි ලක්ෂ 7ක් වංචා කරලා</topic>
    <author>කොච්චිකඩේ විශේෂ ඩී. මිහුදුකුල</author>
    <content>පුවත්පත් දැන්වීමක් පළකර කාන්තාවක් විවාහ කරගන්නා බවට බොරු පොරොන්දු දී රුපියල් හයලක්ෂ අසූ දහක මුදලක් වංචා සහගත ලෙස ලබා ගත්තේ යැයි කියන සිද්ධියක් සම්බන්ධයෙන් අත්අඩංගුවට ගනු ලැබූ අයකු මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා 28 දක්වා රක්ෂිත බන්ධනාගාර ගත කිරීමට 15 නියෝග කළේය.මෙසේ රක්ෂිත බන්ධනාගාරගත වූයේ ගැව්ලිපිටිය මාවනැල්ල පදිංචි කුරන්පොල මූලආචාරිගේ අජිත් මුණසිංහ (58) නැමැති පුද්ගලයෙකි.මේ තැනැත්තා කාන්තාවක් විවාහ කර ගැනීමට කැමැති බව පවසා පුවත් පතක දැන්වීමක් පලකර ඇත.මීගමුව කුරණ ප්‍රදේශයේ කාන්තාවක් ඔහු සමඟ කථාබහ කරගෙන දෙදෙනාම කුරණ ප්‍රදේශයේ නිවසක පදිංචි වූහ. සැකකරු කාන්තාවට ඇයව විවාහ කරගන්නා බවට පොරොන්දු දී තිබුණි. කාන්තාවගේ මවුපියන් මියගොස්ය. ඇය සහෝදර සහෝදරියන්ගෙන් ඈත්ව තනිව නිවසක සිටියාය. ඇගේ පපු ප්‍රදේශයේ ශල්‍ය කර්මයක් කර තිබූ බැවින් දරුවෙක් ලැබුනොත් ඇය මිය යාවියැයි සිතා මෙතෙක් විවාහ වී නැත. මේ වන විට ඇයට වයස අවුරුදු 56කි.සැකකරු වෘත්තීයෙන් රන්ආභරණ සාදන තැනැත්තෙකි. රැකියාව දියුණු කර ගැනීමට අවශ්‍ය බව පැවසූ බැවින් කාන්තාව තම බැංකු ගිණුමෙන් රු. 180000ක් සැකකරුට ලබාදී ඇත. පසුව තමාගේම කඩයක් බදුගෙන රන්ආභරණ වැඩපලක් පවත්වාගෙන යාමට වුවමනා බව පවසා කාන්තාවගෙන් මුදල් ඉල්ලා තිබුණි. කාන්තාව තම ඉඩම හා නිවස උගසට තබා රුපියල් ලක්ෂ 5ක් ඔහුට දී ඇතැයි පැමිණිල්ලේ සඳහන්ය.සති මාස ගෙවී යද්දී ඔහු මඟ හැරීමට පටන් ගත් විට තොරතුරු සොයා බැලීමේදී විවාහ අයකු බවත් දරුවන් දෙදෙනෙකු සිටිනා බවට දැනගැනීමට ලැබුණු බවත් ඇය පොලිසියට කියා ඇත. මීගමුව පොලිසියේ ළමා හා කාන්තා කාර්යාංශයට ලැබුණු පැමිණිල්ලක් මත පොලිස් සැරයන් 30722 සුදත් කුමාර මහතා සැකකරු අධිකරණයට ඉදිරිපත් කර කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r1401171</link>
    <topic>කළුතර පවුල් 87552ක් වෙනුවෙන් මේ වසරේදී ඉඩම් බලපත්‍ර</topic>
    <author>කළුතර මධ්‍යම සමූහ</author>
    <content>කළුතර දිස්ත්‍රික්කයේ රජයේ ඉඩම්වල පදිංචිකරුවන් 87552කට මේ වසර ඇතුළත දී නීත්‍යානුකූල අයිතිය හිමිවේ.ඉඩම් දීමනා බලපත්‍ර, එල්. එල්. බලපත්‍ර හා ඊ. එස්. බලපත්‍ර යටතේ පදිංචි වි සිටින අයට මේ ඉඩම් ලබාදීමට නියමිතය.මීට අමතරව අනවසරයෙන් රජයේ ඉඩම්වල පදිංචි වී සිටින 14862 කටද ඒවා පිළිබඳව පරීක්ෂණ පැවැත්විමෙන් පසුව ඔප්පු ලබාදීමට නියමිතය.අගලවත්ත, මතුගම, වලල්ලාවිට හා පාලින්දනුවර යන ප්‍රාදේශීය ලේකම්වරු විසින් පසුගිය කාලය ඇතුළත සැළසුමකින් තොරව රජයේ ඉඩම් බෙදාදීම නිසා රක්ෂිත වනය ආරක්ෂා කර ගැන්මට අසීරු වී ඇතැයි වන සංරක්ෂණ දෙපාර්තමේන්තුවේ නිලධාරීහු පවසති.රජයේ ඉඩම් නිරවුල් කර මහජනතාවට බෙදාදීමට අවශ්‍ය මැනුම් කටයුතු කිරීම සඳහා ප්‍රමාණවත් තරම් මිනින්දෝරුවන් මිනින්දෝරු දෙපාර්තමේන්තුව සතුව නැති බැවින් ඒ සඳහා පෞද්ගලික මිනින්දෝරුවන්ගේ සහාය ලබාගෙන මැනුම් කටයුතු කිරීමට ඉඩම් අමාත්‍යාංශය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r1401172</link>
    <topic>සොරාගත් වටිනා වෑන් රථයක් විකිණීමට යද්දී අසුවෙයි</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>ලක්ෂ 23 ක් වටිනා නවීන පන්නයේ වෑන් රථයක් සොරකම් කරගෙන මීගමුවට පැමිණ විකිණීමට සූදානම් වීමේදී කොට්ඨාස විශේෂ විමර්ශන අංශය මගින් අත්අඩංගුවට ගෙන තිබේ.මෙසේ අත්අඩංගුවට පත්ව ඇත්තේ අහුගම්මන දෙමලගම, දෙල්ගොඩ සහ අඹරුව පාර වැලිවේරිය පදිංචි දෙදෙනෙකි.පසුගියදා අලුයම් කාලයේ මීගමුව පොලිසිය මගින් විශේෂ මෙහෙයුමක් ආරම්භ කර තිබේ. එහිදී අලුයම 1.30 ට පමණ අධික වේගයෙන් පැමිණි වාහනයක් මීගමුව ඒත්තුකාල වෙරළ උද්‍යානයට එකවරම හරවා ඇත. වාහනය ගැන සැක සිතූ පොලිස් නිලධාරීහු වාහනය ආසන්යට ගොස් නවත්වන ලෙස රියැදුරුට දන්වා ඇත.රියැදුරු එන්ජිම නැවැත්වීමේදී භාවිතා කර තිබූ යතුර දෙස පොලිස් නිලධාරියකු බලා සිට තිබේ.එය මළකඩ කන ලද අලුත් වාහනයකට නොගැලපෙන යතුරක් බව තේරුම්ගෙන ප්‍රශ්න කිරීමේදී මහරගම ප්‍රදේශයේ වාහන කුලියට දෙන ස්ථානයකින් මෙම වාහනය සොරකම් කර ගෙන පැමිණි බව සැකකරුවන් පවසා ඇත.මීට පෙර මෙලෙස සොරකම් කරන ලද වාහනයක් සම්බන්ධව අධිකරණයේ විභාග වන නඩුවක් සඳහා නීතිඥ ගාස්තු ගෙවීමට මේ වාහනය සොරකම් කර අලෙවි කිරීමට සූදානම් වූ බව එම සැකකරුවන් වැඩිදුරටත් කියා ඇත.කොට්ඨාස පොලිස් අධිකාරි ජයන්ත ලියනගේ මීගමුව සහකාර පොලිස් අධිකාරි අනුර ප්‍රේමශාන්ත යන නිලධාරීන්ගේ උපදෙස් පිට මීගමු මූලස්ථාන පොලිසියේ ස්ථානාධිපති ‍ප්‍රධාන පොලිස් පරීක්ෂක ගාමිණී හල්ලව මහතාගේ අධීක්ෂණය යටතේ කොට්ඨාස අපරාධ විමර්ශන අංශයේ ස්ථානාධිපති පොලිස් පරීක්ෂක ප්‍රියදර්ශන, පොලිස් සැරයන් (63188) මොහොමඩ් රවුප්, පොලිස් කොස්තාපල්වරු වන (41386) රුවන්, (82574) අජිත් යන කණ්ඩායම අපරාධකරුවන් අත්අඩංගුවට ගැනීමේ මෙහෙයුම සඳහා ඉදිරිපත් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r1401173</link>
    <topic>කොන්දොස්තර මල්ලි අක්කාටත් ටිකට් කඩලා</topic>
    <author>බර්ටි ලයනල් උඩුගම්පල</author>
    <content>කොන්දොස්තර මල්ලී අක්කාගෙන් ගමන් ගාස්තුව ඉල්ලූ සිද්ධියකි මේ මනෝජි අක්කා කුඩා කල සිටම ප්‍රසංග මල්ලිගේ අධ්‍යාපන කටයුතු සම්බන්ධයෙන් මහත් උනන්දුවක් දැක්වූවාය. දෙදෙනාම එකම පාසලක ඉගෙන ගත්හ. මනෝජි තම අධ්‍යාපන කටයුතු සාර්ථකව අවසන් කළාය. මනෝජි කාලයාගේ අවෑමෙන් සෞඛ්‍ය ක්ෂේත්‍රයේ රැකියාවක නියැළුනාය. මල්ලි ඉගෙනීම කඩාකප්පල් කර ගත් නිසා පෞද්ගලික ප්‍රවාහන සමාගමක කොන්දොස්තර වරයකු ලෙසින් සේවයට එක්විණි.මනෝජි දිනපතා සේවයට යන්නේ බස් රියෙනි. ඇය කා සමඟත් හොඳින් කතාබහ කර උදවු උපකාර කරන තැනැත්තියකි.පසුගිය නත්තල දින මනෝජි පෞද්ගලික ගමනක් යෑමට මග තොට පැමිණ බස් නැවතුම අසල මද වේලාවක් රැඳී සිටියාය.බොහෝ වේලාවක් බස් නැවතුමේ රැඳි සිටියදි මගීන්ගෙන් පිරී ගිය පෞද්ගලික බස් රථයක් පැමිණියේය. බස් නැවතුමෙන් මඳක් ඈත් කර නැවැත් වූ බස් රථයේ ඉදිරි පා පුවරුවේ සිටි මගියෙක් ‘ ඔය මිසීට ඉස්සරහින් ගොඩවෙන්න කියලා ඩ්‍රැයිවර් අයියා කියනවා’ යි කියු නිසා ඇය ඉදිරි දොරටුව දෙසට පියමං කළාය. ඒ සැනින් බස් රථය තුලින් “ පස්සෙන් එන්න පස්සෙන් එන්න. නැත්නම් සල්ලි දීල ගොඩ වෙන්න කියමින් මොර දෙනවා ඇසුනේය.මනෝජි එය ගණන් ගතත් නැත්තේ මෙම බස් රථයේ තම සහෝදරයා සිටින බව දැන ගත් නිසාය.කෙසේ වෙතත් මනෝජි ඉදිරි දොරටුවෙන් බසය තුළට රිංගා ගත්තාය.ඉදිරි නැවතුමේ බස් රථය නැවැත්විය. ප්‍රසංග දුවවිත් ඉදිරියෙන් බස් රථය තුළට රිංගා...”කෝ .... ගන්න සල්ලි. මේ බස්වල පිනට යන්න බෑ. කියනවා රියැදුරු තැනට ඇසෙත්ම.ඒයි මල්ලි මිස්ගෙන් සල්ලි ගන්න එපා... යි කියා වමත දිගුකර අසල සිටි මගීන් මෑත් කළේය.“නිලමෙ අයියට පිස්සුද බස් එකේ පිනට යන්න පුලුවන්ය. අපි කීයක් හරි හොයාගන්න මොන තරම් මැරෙන්න ඕනද .... මේ ගොල්ල කූල් කාමරවල ඉඳල නිකං පඩිගන්නවා. අපිට පිනෑන්ස් ගෙවන්න සල්ලි මේ අය දෙනවැය... කියමින් මොර දීගෙන ගියේය.මෙය කන් වැකුණු රියැදුරු මහතා උඹේ අක්කා නේද ඔය ඉන්නෙ. අනික ඔය මිස් අපි ඉස්පිරිතාලෙට ගියාම දැක්ක ගමන් ඇවිත් උදව් කරන එක මදිද. ගන්න එපා සල්ලි ඉඳා මේ රුපියල් පනහෙන් ගනින් සල්ලි කියා රියැදුරු අසුනින් නැගිට රුපියල් පනහෙ කොලයක් ඔහු දෙසට විසිකර නැවත අසුනට බරවිය. මනෝජි ලජ්ජාවට පත්වූවාය. අවට සිටි මගීන්ද සිදුවූදේ අවබෝධ වී නිශ්ශබ්දව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r1401174</link>
    <topic>ගම්පහ කුඹුරු අක්කර සිය ගණනකට කීඩෑ උවදුරකින් හානි</topic>
    <author>@ කොටදෙනියාව සමූහ එම්.පී. කුමාරමිනුවන්ගොඩ සමූහ</author>
    <content>ශ්‍රීීඝ්‍රයෙන් පැතිර යන කීඩෑ උවදුර නිසා ගම්පහ දිස්ත්‍රික්කයේ කුඹූරු අක්කර සිය ගණනක් විනාශ වෙමින් තිබේ. කුඹුරු රක්ෂණය කර ඇතත් එයින් වන්දි ලබාගත හැක්කේ අලින්ගෙන් සිදුවන හානි, නියගය හා ගංවතුර හානි සදහා පමනක් වීමෙන් තමන් මහත් අසීරුතාවට පත්ව ඇතැයි එම ගොවීහු පවසති.මිනුවන්ගොඩ දිවුලපිටිය හා මීරිගම ප්‍රදේශයන්හි වටිනාපහ, ගනිහිමුල්ල, වල්පිටමුල්ල, මාබෝදල, දෙවලපොළ, වඩුමුල්ල , උල්ලලපොළ ,මුද්දරගම , පල්ලෙවෙල ආදි ගම්මාන රැසක මේ තත්ත්වය දැක ගන්නට ලැබිණි.වටිනාපහ ඇටඹගහ යායේ ඉන්දික අමරසිංහ මහතාගේ වගා බිමේ අක්කර දෙකකට වැඩි ප්‍රමාණයක් මේ වනවිට සම්පූර්ණයෙන්ම විනාශවී ඇත. ඔහු මෙසේ කීය.කුඹුරු හොදට පීදුණා. කරලින් බර වුණා. එක්වරම කීඩෑවන්ගේ හානිය පැතිර ගියා. නිලධාරීන්ගෙන් අවශ්‍ය උපදෙස් ලබා ගෙන තුන් වතාවක් ඛෙහෙත් ඉස්සත් පලක් වුණේ නැහැ. ලස්සන කරල් දැන් බොල් වෙලා යායම පෙරලී ඉවරයි. මෙදා බත් තියා කැද බොන්නවත් වී ටිකක් නෑ.අපි සහනාධාර පොහොර ගන්නා අවස්ථාවේදී රක්ෂණයකට ඇතුලත් කළ නිසා එයින් වන්දියක් ගන්න පුලූවන් වෙයි කියා හිතුවත් පලක් නැහැ. ඒ රක්ෂණයෙන් වන්දි ලැඛෙන්නේ අලින්ගේ හානි , ගංවතුර හානි හා නියඟයට පමණයි. ගම්පහ අපිට කවදා වල් අලි ඒවිදැයි හිතා ගන්නවත් බැහැ. ඉදිරියටවත් මෙවැනි අවස්ථාවලදී ප්‍රයෝජනයක් ලැඛෙන රක්ෂණ ක්‍රමයක් ලැඛෙනවා නම් හොදයි.මාබොදල ගොවිජන සේවා කාර්යාලයේ ප්‍රාදේශීය නිලධාරි එස්.එස්. වැලිකුඹුර මහතා ඇතුලූ නිලධාරීහු ගොවීන්ට සිදුව ඇති හානි පරීක්ෂා කරනු දැක ගත හැකි විය. ඒ මහතා කිවේ ගොවීන් උත්සාහ ගත්තත් උවදුර පාලනය නොවිම නිසා මේ කනගාටුදායක තත්ත්වය උදාවූ බවය. මේ සම්බන්ධව උසස් නිලධාරින් වෙත වාර්තා කරන බවද ඔහු කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r1401175</link>
    <topic>බස්නාහිර රෝහල් හයක අලංකාර උද්‍යාන</topic>
    <author>හල්තොට සමූහ විනීතා මානෙල් ගමගේ</author>
    <content>බස්නාහිර පළාතේ රෝහල් හයක අලංකාර උද්‍යාණ ඇති කිරීමට බස්නාහිර පළාත් සෞඛ්‍ය අමාත්‍යංශය පියවර ගෙන තිබේ.මේ අනුව කළුතර දිස්ත්‍රික්කයේ ග්‍රාමීය රෝහල් දෙකක් වන හල්තොට සහ ගෝනදූව රෝහල තෝරාගෙන ඇත. මේ රෝහල් භූමිවල විචිත්‍ර ශාක , විසිතුරු මසුන් ,දර්ශනීය පොකුණු , අලංකාර මල් වගා සහ ව්‍යායාම් මංතීරු ඇති කිරීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r1401176</link>
    <topic>වැහෙන්න ඔන්න මෙන්න තිබූ මාවනැල්ල ලංගම ඩිපෝව නැවතත් රජ ගමනක</topic>
    <author>මාවනැල්ල විශේෂ - යූ. ආර්. ඒ. බණ්ඩාර</author>
    <content>වසර 50 කට අධික කාලයක් පවත්වාගෙන ගිය මාවනැල්ල හා අරණායක ආසනවලට අයත් මාවනැල්ල ලංගම ඩිපෝවේ පාලන කටයුතු දුර්වල වීම නිසා වෙනත් ඩිපෝවකට පැවරීමට තිබියදී ලංගම ප්‍රාදේශීය කාර්යාලය මගින් වසර 3 කට පෙර පත්කර එවන ලද ඩිපෝ අධිකාරි මහතා මාවනැල්ල ඩිපෝව සබරගමුව පළාතේ ඉහළම තැනට ගෙන ඒමට ක්‍රියාකරමින් සිටී.එදා සේවක වැටුප් ගෙවීමට නොහැකිව තිබූ මොහොතක සේවක අර්ථසාධක ගෙවීම ද වසර ගණනක සිට නැවතී තිබිණි. ධාවනයේ යොදා තිබුණු බස් රථ 94 න් ධාවනයේ යොදා ඇත්තේ 34 කි. එයින් 60 ක් අබලන් තත්ත්වයෙන් ඩිපෝවෙන් ඉවත් කර තිබුණි. ඒවා අලුත්වැඩියා කිරීමට අමතර කොටස්, ටයර් ටියුබ්, එන්ජින් ආදිය මිලදී ගැනීමට ද නොහැකිව තිබුණි.බස් රථ 34 ක ආදායමෙන් සේවක වැටුප් ගෙවීමත්, වෙනත් වියදම් කිරීමත් සිදුකිරීමට නියමිතව තිබිණි.අවිස්සාවේල්ල ලංගම ප්‍රාදේශීය කාර්යාලය මගින් පත්කර එවන ලද අයි. එම්. තිසේරා නැමැති ඩිපෝ අධිකාරි මහතා වැඩ බාරගත් විගස තුන් මසක් කුලී නිවෙසක නැවතී සිට දිවා රාත්‍රියේ සේවකයන් සමඟ අබලන් බස් රථවලින් අවශ්‍ය කොටස් ලබාගෙන තවත් බස් රථ 25 ක් හදා ආසන දෙකේම ධාවන මාර්ග සම්පූර්ණ කළේය.මේ වැඩපිළිවෙළ සාර්ථක කරගැනීමට ධාවන කළමනාකරු පී. ඩී. විජේසේකර, ප්‍රධාන ඉංජිනේරු ආර්. පී. කේ. ආනන්ද, මුදල් කළමනාකරු කපිල තෙන්නකෝන් මහත්වරු ද සහයෝගය ලබා දුන්හ.එතෙක් ‍ඩිපෝව ලබා තිබූ බැංකු ණය කෝටි 9 කින් 6 ½ ක මුදලක් ගෙවා ඇති අතර, ආසන දෙකේ සියලුම මාර්ගවල ධාවන පහසුකම් යොදා කොළඹ - මහනුවර, කුරුණෑගල - රත්නපුරය ආදී ප්‍රදේශවලට දුර ගමන් ආරම්භ කර, ගාල්ල - මාතර, අනුරාධපුරය, කතරගම වැනි අධිවේගී ධාවනවල ද නව බස් සේවය අරඹා දිවයිනේ ලාභ ලබන හොඳම ඩිපෝව බවට පත් කිරීමට සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r1401177</link>
    <topic>පාසල් සිසුන්ගේ ශරීර සුවතාව නංවන්න මධ්‍යස්ථානයක්</topic>
    <author/>
    <content>පාසල් සිසුන්ගේ ශාරීරික සෞඛ්‍ය තත්ත්වය උසස් මට්ටමකින් පවත්වාගෙන යෑම සඳහා ශාරීරික සුවතා මධ්‍යස්ථාන පිහිටුවීම සඳහා බස්නාහිර පළාත් සභාව විශාල මුදලක් වැය කර ශාරීරික සුවතා අභ්‍යාස මධ්‍යස්ථාන පිහිටුවා ඇතැයි එම පළාත් සභාවේ සෞඛ්‍ය දේශීය වෛද්‍ය ළමා රක්ෂණ කාන්තා කටයුතු හා සමාජ සේවා ඇමැති ජගත් අංගගේ මහතා පැවැසීය.ඒ මහතා එසේ ප‍ැවැසුවේ වාද්දූව තල්පිටියේ ශාරීරික සුවතා අභ්‍යාස මධ්‍යස්ථානයක් විවෘත කිරීමේ අවස්ථාවට සහභාගි වෙමිනි.මේ මධ්‍යස්ථානය පාලනය වන්නේ බස්නාහිර පළාත් සභාවේ සෞඛ්‍ය අමාත්‍යාංශය විසිනි. රුපියල් මිලියන පහක් වටිනා නව පන්නයේ ශාරීරික සුවතා අභ්‍යාස යන්ත්‍ර කට්ටලද බස්නාහිර පළාත් සභාවේ සෞඛ්‍ය අමාත්‍යාංශය විසින් ලබාදී ඇත.පානදුර සෞඛ්‍ය නිලධාරී හා වෛද්‍ය උපාලි කරුණාතිලක මහතා:- ජනතාවගේ සෞඛ්‍ය තත්ත්වය යහපත් මට්ටමකින් පවත්වාගෙන යෑමට පෝෂණීය ආහාර මෙන්ම ශාරීරික සුවතා අභ්‍යාස අවශ්‍ය වනවා. අද සමාජයේ පවතින බෝ නොවන රෝග වැළ‍ඳෙන්නේ විෂ සහිත පලතුරු සහ වෙනත් කෑම වර්ග ජනතාව ආහාරය සඳහා ගන්නා නිසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r1401178</link>
    <topic>මතුගම කන්නන්ගරයේ තාක්ෂණ විෂය හැදෑරූ සිසුන් 72ක් දොට්ට</topic>
    <author/>
    <content>මතුගම සංචාරකසී. ඩබ්ලිව්. ඩබ්ලිව්. කන්නන්ගර මහතා නිදහස් අධ්‍යාපන ක්‍රමය ක්‍රියාත්මක කිරීමේදී ලංකාවේ ආරම්භ කළ ප්‍රථම මධ්‍ය මහා විද්‍යාලය වන මතුගම මධ්‍ය විද්‍යාලයේ තාක්ෂණ විෂය ධාරාව ඉවත් කිරීමට අධ්‍යාපන අමාත්‍යංශය පියවර ගෙන ඇති නිසා සිසුන් හැත්තෑදෙනකු මහත් අර්බුදයකට මුහුණපා සිටිති.මෙම ළමයින් 72, 2012 වසරේදී ඇතුළත් කරගෙන මේ සතියේ ඉවත් කිරීමට පියවර ගැනීම බලවත් වැරැදි ක්‍රියාවක් බව මවුපියෝ කියති.2012 වසරේදී කළුතර දිස්ත්‍රික්කයේ තාක්ෂණ විෂය ධාරාවෙන් උසස් පෙළ ආරම්භ කරන සියලු පහසුකම් ඇතිව ක්‍රමවත් අධ්‍යාපනයක් ලබාදෙන බවට නගරය පුරා බැනර්, පෝස්ටර් ප්‍රදර්ශනය කරමින් මෙම උසස් පෙළ තාක්ෂණ විෂය ධාරාව ආරම්භ කළේය.උසස් පෙළ පන්ති දෙකක් ආරම්භ කොට තාක්ෂණය දැනුම ඇති ගුරුවරු යොදා පන්ති ආරම්භ කිරීමට එවකට සිටි පාලන අධිකාරිය පියවර ගෙන තිබිණි.පාසලේ තාක්ෂණ විෂය ධාරා උසස් පෙළ පන්ති ආරම්භ කොට මාස හයකට ආසන්න කාලයක් පවත්වාගෙන ගොස් ඇත්තේ කාගේ අනුමැතියෙන්දැයි මවුපියෝ ප්‍රශ්න කරති. තාක්ෂණ විෂය ධාරාව ඉගෙන ගන්නා ළමයින් හැත්තෑදෙදෙනා ඉවත් කරගන්නා ලෙස මවුපියන්ට උපදෙස් ලැබී ඇත.කළුතර දිස්ත්‍රික්කයේ ඈත දුෂ්කර ගම්මාන වන වලල්ලාවිට, බදුරලිය, අගලවත්ත, මතුගම ප්‍රදේශවල පදිංචි අඩු ආදායම්ලාභි පවුල්වල දූ දරුවන් වෙනුවෙන් අධ්‍යාපන අමාත්‍යංශයෙන් නම්කර ඇත්තේ රත්මලාන, හෝමාගම ප්‍රදේශයේ ඇති පාසල් දෙකකි.මෙම කොළඹ ප්‍රදේශයේ පාසල්වලට යැවීම බරපතළ ආර්ථික හා ගැටලුසහගත ප්‍රශ්නයක් බවට පත්ව ඇත. මෙම පාසලට ළමයින් ඇතුළත් කිරීමේදී මවුපියන් ගෙවූ ගාස්තු ආපසු නොගෙවන බවද මවුපියෝ කියති. මෙම ළමයින් ඉවත්කර ගැනීමට මවුපියන්ට උපදෙස් ලැබීමෙන් පසු කුමන පාසලකට ඇතුළත් කර ගන්නේද, ඔවුන්ගේ ආරක්ෂාව තහවුරු කර ගන්නේද යන්න බරපතළම ප්‍රශ්නයකි. විශේෂයෙන් පාසල් ශිෂ්‍යාවන්ට මෙය තදින්ම බලපා ඇත. තාක්ෂණ විෂය ධාරාවට ඇතුළුවූ සිසුන්ගේ අධ්‍යාපන කටයුතු බිඳවැටීමක් මෙන්ම වසරකින් පසුබෑමකට ලක්වන බවද මවුපියෝ කියති. අධ්‍යාපන අමාත්‍යංශයේ අවධානය යොමුකොට තාක්ෂණ විෂයධාරා උසස් පෙළ පන්ති සඳහා අනුමැතිය ලබා දෙන ලෙස ඔවුහු ඉල්ලීමක් කරති.මතුගම මධ්‍ය විදුහලේ විදුහල්පති සෝමරත්න පිටියගේ මහතා:විදුහලේ තාක්ෂණ විෂයධාරාව හදාරණ ළමයින්ගේ පන්තිවලට අනුමැතිය පිළිබඳව ප්‍රශ්නයක් පවතිනවා. මේ පිළිබඳව අධ්‍යාපන ඇමැතිතුමා ඇතුළු නිලධාරින් සමඟ සාකච්ඡා කර පියවරක් ගන්න බලාපොරොත්තු වෙනවා. ඇතැම් මවුපියන් ළමුන් වෙනත් පාසල්වලට ඇතුළත් කිරීමට කටයුතු කරගෙන යනවා.මතුගම කලාප අධ්‍යාපන අධ්‍යක්ෂක එන්. ඩබ්ලිව්. පෙරේරා මහතා:මෙම පාසල ද්විත්ව පාසල් ක්‍රමයට නම්කරලා නැහැ. ඒ නිසා තාක්ෂණ විෂයධාරා ඉවත් කර ගැනීමට අධ්‍යාපන අමාත්‍යංශයෙන් උපදෙස් ලැබී තිබෙනවා. ළමයින් ඉවත්කරගන්න මවුපියන් දැනුවත් කළා. කොළඹ ප්‍රදේශයේ පාසල් නම් කරලා, නමුත් මතුගම අවට පාසල්වලට ඇතුළත් කිරීමට කටයුතු කරගෙන යනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r1401179</link>
    <topic>එප්පාවල රජයේ ඉඩම් පිට අයට දෙනවාට</topic>
    <author>@ අනුරාධපුර මධ්‍යම විශේෂ</author>
    <content>එප්පාවල කිරලෝගම ගම්මානයෙහි සුබෝධි විද්‍යාලය හා කිරලෝගම තැපැල් කාර්යාලය ඉදිරිපිට පිහිටි රජයේ ඉඩම් කිහිපයක් ශ්‍රි මහවැලි අධිකාරිය විසින් පිටස්තර පුද්ගලයන්ට ලබා දීමට විරෝධය පළ කරමින් කිරලෝගම ප්‍රදේශවාසීන් පිරිසක් (15දින එම රජයේ ඉඩමෙහි අනවසරයෙන් පදිංචි වූහ.ඔවුන් එම රජයේ කැලෑ ඉඩම එළිපෙහෙළි කර ලී දඩු සිටුවා තාවකාලික නිවාස සහ වෙ‍ළෙදසල් කිහිපයක්ම ඉදි කළ අතර, ඔවුන් කියා සිටියේ තඹුත්තේගම මහවැලි අධිකාරිය විසින් එම ස්ථානයේ තිබෙන රුපියල් ලක්ෂ ගණනක් වටිනා රජයේ ඉඩම් කිහිපයක් පිටස්තර පුද්ගලයන්ට අලෙවි කිරීමට කටයුතු කරන බවයි. තලාව ප්‍රාදේශිය ලේකම් කොට්ඨාසයේ තලාව එප්පාවල ප්‍රධාන මාර්ගයේ අයිනේ පිහිටි රජයේ ඉඩමේ අනවසරයෙන් ගම්වාසීන් පදිංචි වූ බව සැලවීමෙන් අනතුරුව තඹුත්තේගම මහැවැලි අධිකාරී කාර්යාලයේ එප්පාවල කොට්ඨාස කළමනාකාරවරිය වන නිල්මිණී ශ්‍රියාලතා මහත්මිය ඇතුළු නිලධාරීන් පිරිසක්ද එම ස්ථානයට පැමිණියහ. ගම්වාසීන් විසින් ඉදි කළ අනවසර ඉදිකිරීම් වහාම ඉවත් කර ගන්නා ලෙස එහි පැමිණි මහවැලි නිලධාරීහු කියා සිටියහ .මෙම ගැටලුව සම්බන්ධයෙන් අදාළ ඉහළ නිලධාරීන් සමග සාකච්ජා කිරීම සදහා ගම්වාසීන්ට ලබන සදුදා දින තඹුත්තේගම මහවැලි අධිකාරී කාර්යාලයට පැමිණෙන ලෙස දන්වා සිටියහ. එතෙක් අදාළ රජයේ ඉඩෙමහි ඉදි කළ අනවසර ඉදිකිරීම් වල වහළ පමණක්වත් ගලවා ඉවත් කරන ලෙසත් එහි පැමිණි මහවැලි නිලධාරීන් ගම්වාසීන්ගෙන් ඉල්ලා සිටියහ.එයට එකග වූ කිරලෝගම ගම්වාසීහු එම අනවසර ඉදිකිරීම් වල වහල ඉවත් කිරීමෙන් අනතුරුව විසිර ගියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=r14011710</link>
    <topic>මහඔය පිටාර ගැලීමෙන් මාර්ග රැසක් ජලයෙන් යටවෙයි</topic>
    <author>මහඔය විශේෂ - ඇල්. එච්. චන්ද්‍රරත්න</author>
    <content>දින කිහිපයක් තිස්සේ පවතින ධාරාණිපාත වර්ෂාව හේතුවෙන් මහඔය ප්‍රදේශයේ ගම්මාන කිහිපයක මාර්ග ජලයෙන් යටවී ඇති අතර මහඔය පිටාර ගැලීමෙන් නිල්ලබ පොල්ලේබැද්ද මාර්ගයේ ස්ථාන දෙකක් අඩි 3 ක් පමණ ජලයෙන් යටවීම නිසා ගමානගමන කටයුතු සම්පූර්ණයෙන්ම නැවතී තිබුණි.මේ හේතුවෙන් රඹකැන්ඔය සංවර්ධන කලාපයට අයත් පොල්ලේබැද්ද, කුලවින්න ග්‍රාම සේවා වසම් දෙකේ වෙසෙන පවුල් 1500 ක් පමණ මහත් දුෂ්කරතාවකට පත්ව සිටිති.මීට වසර දෙකකට පෙර පිටාර ජලයෙන් යටවන මාර්ග කෝසු යොදා සකස් කිරීම සඳහා රු. ලක්ෂ 350 ක් වැය කර රඹකැන්ඔය ව්‍යාපෘතිය මගින් ඉදිකිරීමක් සිදුකළද ජල මට්ටම බැස යෑමට ප්‍රමාණවත් තරම් කෝසු නොයොදා මාර්ගය ගොඩකිරීමකින් තොරව ඉදිකිරීම නිසා මේ තත්ත්වය උදා වී ඇතැයි ප්‍රදේශවාසීහු පවසති.වසර ගණනාවක සිට වැසි සමයේදී මාර්ගය හරහා පිටාර ගැලීම නිසා පාසල් ළමයින් දෙතුන්සීයකට පාසල් යාමට නොහැකිවීමෙන් ද, ගම්වැසියන්ගේ අවශ්‍යතාවන් සපුරාගැනීමට නගරයට යාමට නොහැකිවීමෙන් ද මහත් පීඩාවකට පත්වුවද පිටාර ජලයෙන් මාර්ගය යටවීම වළක්වාලීමට බලධාරීන්ගේ නිසි අවධානයට ලක්ව නැති බව මහඔය ප්‍රා. සභාවේ උප සභාපති ඩබ්ලිව්. එම්. විමලසේන මහතා පෙන්වා දෙයි.මේ අතර දින කිහිපයක් තිස්සේ පවතින වාර්ෂාව හේතුවෙන් නිල්ලබ, පොල්ලේබැද්ද, කෝන්වින්න, බැදිරැක්ක, වරාපිටිය, බෝගරුයාය ගම්මානවල කුඹුරු අක්කර දහස් ගණනක් පිටාර ජලයෙන් යටවී ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=s1401171</link>
    <topic>විවිධත්වයෙන් පිරුණු පාකිස්තාන පන්දු ප්‍රහාරය හමුවේ</topic>
    <author/>
    <content>එක්සත් අරාබි එමීර් රාජ්‍යයේ සාජා තණතීරුවේ දඟ කැවුනු, බවුන්ස් වුනු හා දෝලනය වූ පාකිස්තාන පන්දු හමුවේ ශ්‍රී ලංකාව කඩුලු පහක් පමණක් අහිමි කරගෙන ලකුණු 220 ක් රැස්කර ගෙන සිටියදී තෙවැනි හා අවසාන ටෙස්ට් ගැටුමේ ඊයේ පළමු දිනය අවසන් විය.පළමු දින තරගය නතර කරන විට නායක ඇන්ජලෝ මැතිව්ස් ලකුණු 24ක්ද, ප්‍රසන්න ජයවර්ධන ලකුණු 28ක්ද ලබා ගෙන නොදැවී ක්‍රීඩා කරමින් සිටියහ. මේ දෙදෙන හයවැනි කඩුල්ල වෙනුවෙන් ලකුණු 54 ක නොබිඳි සබඳතාවක් පිහිටුවා ගෙන සිටියහ.පන්දු 90කට මුහුණ දී සිටි මැතිව්ස් එක් හතරේ පහරක්ද, පන්දු 60කට මුහුණ දී සිටි ප්‍රසන්න හතරේ පහර 2ක්ද එල්ල කර තිබිණි.අද තරගයේ දෙවැනි දිනයේදී මුළු ලකුණු 300 ක් අභිබවා යාමට ශ්‍රී ලංකාවට හැකි වුවහොත් මේ තරගය තම ග්‍රහණයට හසුකර ගැනීමට ඔවුනට අවස්ථාව ලැබෙනු ඇත. ඒ ඉලක්කය කරා යාමේ අත්තිවාරම දැමීම මැතිව්ස් හා ප්‍රසන්න ඉදිරියේ අද දිනයේ ඇති අභියෝගය වෙයි.සයීඩ් අජ්මාල් යළි පන්දු යැවීමේ දස්කම් දක්වමින් ලකුණු 62කට කඩුලු 2 ක් ලබා ගෙන සිටියහ.දීප්තිමත් සාජා තණතීරුවේ පළමුව පන්දුවට පහර දීමට කාසියේ වාසිය දිනා ගත් ශ්‍රී ලංකාව තීරණය කළේය. අබුඩාබි හෝ ඩුබායි මෙන් නොව සාජා තණීරුවේ තණකොළ නැත.ශ්‍රී ලංකාව දඟ පන්දු යවන ඩිල්රුවන් පෙරේරා ට ටෙස්ට් ක්‍රිකට් තරග වරම් ලබා දී තිබූ අතර ඒ වෙනුවට වේග පන්දු යවන නුවන් ප්‍රදීප් මේ තරගයෙන් ඉවත් කර තිබිණි.පෙර තරග දෙකේදී ප්‍රදර්ශනය වූ ශ්‍රී ලංකා ඉනිමේ ස්ථාවර ආරම්භක කඩුලු සබඳතාව මෙවර ඉක්මනින් බිඳ දැමීමට කලකට පසුව පාකිස්තාන කණ්ඩායමට එක්වූ වේග පන්දු යවන මොහමඩ් ටලා ඊයේ සමත් විය.තරගයේ 15 වැනි ඕවරයේ අවසන් පන්දුවෙන් කෞශල් සිල්වා දැවී යන විට ශ්‍රී ලංකා මුල් කඩුල්ල වෙනුවෙන් ඔහු සහ දිමුත් කරුණාරත්න එක්කර තිබුනේ ලකුණු 31 ක් පමණි. මෙය මේ ටෙස්ට් තරගමාලාවේ මේ දෙදෙනා වෙතින් වාර්තා වූ අඩුම පළමු කඩුලු සබඳතාව විය.පිට ඉන්නට මඳක් ඈතින් ආ පන්දුව කෞශල් ගේ පිත්තේ අග ධාරයේ යාන්තමින් ස්පර්ශ වී පහසු උඩ පන්දුවක් ලෙසින් කඩුලු රකින සෆ්රාස් අහමඩ් වෙත ගියේය. අහමඩ් මෙන් ම ටලා ද මේ දැවී යාම ඉල්ලා සිටියේ එක් වරම නොව මඳක් පමා වීමෙන් පසුව ය.පිටියේ තරග විනිසුරු ද දැවී යාම ගැන තීරණයක් දුන්නේ ටික වේලාවකින් පසුවය. දෙවැනි ටෙස්ට් තරගයේ ඉනිම දෙකේදීම අර්ධ ශතක වාර්තා කළ කෞශල් ට ඊයේ ලබා ගත හැකිවූයේ ලකුණු 17 ක් පමණි. මේ සඳහා පන්දු 46කට මුහුණ දුන් ඔහු එක් හතරේ පහරක් එල්ල කළේය. දිවා ආහාරය සඳහා තරගය නතර කරන විට ශ්‍රී ලංකාව එක් කඩුල්ලක් දැවී ලකුණු 64 ක් ලබා ගෙන සිටියේය. දිවා ආහාරයෙන් පසුව යැවුනු සිවුවැනි පන්දුවේදීම ශ්‍රී ලංකා දෙවැනි කඩුල්ල බිඳ වැටෙමින් කරුණාරත්න දැවී ගියේය.අබ්දුර් රේමාන් ගේ දඟ පන්දුව පිත්තේ අග වැදී පළමු ‘ස්ලිප්’ ස්ථානය වෙත ඉතා පහළින් ගිය පන්දුව අල්ලා ගැනීමට යූනුස් ඛාන් සමත් විය. හතරේ පහර 2 ක් සහ හයේ පහරක් එල්ල කළ කරුණාරත්න පන්දු 93කට මුහුණ දී ලකුණු 32 ක් රැස් කළේය.ශ්‍රී ලංකාව කඩුලු 2 ට ලකුණු 65 යි. දෙවැනි කඩුල්ල සඳහා ඕවර 12.4ක් ඇතුළත ලකුණු 34 ක් ලකුණු පුවරුවට එක්විණි.තරගයේ 32 වැනි ඕවරයේ (දිවා ආහාරයෙන් පසුව පස්වැනි ඕවරය) කුමාර් සංගක්කාර ලකුණු 15 ක් ලබා ගෙන සිටියදී පිට ඉන්නට පිටතින් ඔහු ඉදිරියේ පතිත වූ රේමාන් ගේ පන්දුවට ‘ස්වීප්’ පහරක් එල්ල කෙරිණි. එහෙත් පන්දුව පිත්තේ නොවැදී ඔහුගේ අතේ ගෑවී පිටුපසට ගිය අතර ‘ස්ලිප්ස්’ හි දී යූනුස් ඛාන් විසින් එය අල්ලා ගනු ලැබිණි.එය දැවී යාමක් නොවන බව පිටියේ තරග විනිසුරු ගේ තීරණය විය. ඊට විරුද්ධව තෙවැනි විනිසුරු වෙත යාමට පාකිස්තානය මැළි විය. ඉන්පසුව මෙය දැවී යාමක් බවට වාද විවාද මතුවන්නට වූයේ පන්දුව ‘සංගා’ ගේ මැණික් කටුවේ වැදී යන බවක් රූපවාහිනී පුනරූපනවලින් දිස්වන්නට වූ බැවිණි.සංගක්කාර ඇත්ත වශයෙන් දැවී ගියේ ඊට ඕවර 18කට පසුවය. ඒ වන විට සංගක්කාර ඔහුගේ 44 වැනි ටෙස්ට් අර්ධ ශතකය වාර්තා කර සිටියේය. ‘සංගා’ හා මහේල ජයවර්ධන තෙවැනි කඩුල්ලට ඕවර 23.1කදී ලකුණු 60 ක් එක් කරමින් සිටියදී ජුනයිඩ් ඛාන් ගේ පන්දුවට ‘මිඩ් විකට්’ හි පන්දු රකිමින් සිටි කුරාම් මන්සූර් වෙත කෙළින් ම උඩ පන්දුවක් ලබා දෙමින් සංගක්කාර මුළු ලකුණු 125 දී ආපසු ක්‍රීඩාගාරයට ගියේය.51 වැනි ඕවරයේදී හතරේ පහරක් එල්ල කරමින් සිය අර්ධ ශතකය ලබා ගත් සංගක්කාර ඊට පසුව මුහුණ දුන් දෙවැනි පන්දුවෙන් දැවී ගියේය. ඒ වන විට ඔහු හතරේ පහර 5 ක් එල්ල කර පන්දු 103කට මුහුණ දී ලකුණු 52 ක් රැස්කර ගෙන සිටියේය.දිවා ආහාරයත් සවස තේ පානයත් අතර පැය දෙකක කාලයේදී ශ්‍රී ලංකාවට ලකුණු 69කදී කඩුලු 2 ක් අහිමි විය. තේ පානය සඳහා තරගය නතර කරන විට ශ්‍රී ලංකා මුළු ලකුණු සංඛ්‍යාව කඩුලු 3 ට 133 ක් විය. තේ පානයෙන් පසුව යළි තරගය ආරම්භ වී පස්වැනි ඕවරයේදී මහේල ජයවර්ධන දැවී ගිය අතර ඊට ඕවර තුනකට පසුව දිනේෂ් චන්දිමාල් දැවී ගියේය. මේ කඩුලු දෙක ම ලබා ගත්තේ දඟ පන්දු යවන සයීඩ් අජ්මාල් ය.මුළු ලකුණු සංඛ්‍යාව 159ක්ව තිබියදී ‘ෂෝට් ලෙග්’ ස්ථානයේ පන්දු රකිමින් සිටි අසාර් අලි වෙත උඩ පන්දුවක් දෙමින් මහේල දැවී යන විට ලකුණු 47 ක් රැස්කර ගෙන සිටියේය. ඒ, පන්දු 108කිනි. හතරේ පහර 5 ක් සහ හයේ පහර 2 ක් මහේල ගේ ඉනිමට ඇතුළත්ව තිබිණි.පන්දු 42කට මුහුණ දී එක් හතරේ පහරක් පමණක් එල්ල කර ලකුණු 11 ක් ලබා ගෙන සිටි දිනේෂ් චන්දිමාල් මුළු ලකුණු 166 දී එල්ල කළ පහරින් ඉහළ ගිය පන්දුව ‘මිඩ් ඕන්’ ස්ථානයේ සිට පිටුපසට දිව යමින් අසාඩ් ෂෆික් රැක ගත්තේය.67 වැනි ඕවරයේදී ඇන්ජලෝ මැතිව්ස්, මොහමඩ් ටලා ගේ පන්දුවට පෙරළා ඔහු වෙතටම දුන් උඩ පන්දුව අතහැරිනි. පන්දුව අල්ලා ගැනීම කෙසේ වෙතත් ටලා ඔහුගේ අත් එසවූයේ නැත්නම් ඔහුගේ මුහුණ අනතුරට ලක්වන්නට ඉඩ තිබිණි.ඒ වන විට මැතිව්ස් ලකුණු ලබා ගැනීම ආරම්භ කර තිබුනේ නැත.මුළු ලකුණු ප්‍රමාණය 201ක්ව තිබියදී (82 වැනි ඕවරයේදී) අජ්මාල් ගේ පන්දුවට ප්‍රසන්න ජයවර්ධන කඩුල්ල මුවා කළ බවට පිටියේ තරග විනිසුරු තීරණය කළේය. එහෙත් ප්‍රසන්න එම තීරණය තෙවැනි විනිසුරු ට යොමු කළ අතර ඔහු එය දැවී යාමක් නොවන බවට තීරණය කළේය.තෙවැනි විනිසුරුගේ පිහිට ලබා ගන්නා විට ප්‍රසන්න රැස්කර ගෙන සිටියේ ලකුණු 19 ක් පමණකි. අබ්දුර් රේමන් ගේ පළමු පන්දුවට හතරේ පහරක් එල්ල කරමින් ප්‍රසන්න ජයවර්ධන ලකුණු 2000 ක් සහ උඩ පන්දු 100 ක් ලබා ගත් දෙවැනි ශ්‍රී ලාංකික කඩුලු රකින්නා බවට පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=s1401172</link>
    <topic>ක්‍රීඩාවේ අලුත් මහ ගෙදර ජනපති අතින් 29දා විවෘත වෙයි</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යාංශයේ නව සිවු මහල් ගොඩනැගිල්ල මේ මස 29වැනිදා ජනාධිපති මහින්ද රාජපක්ෂ මහතා අතින් විවෘත වෙයි.ක්‍රීඩා අමාත්‍යාංශයට අයත් සියලුම කාර්යාල පහසුකම් මේ නව ගොඩනැගිල්ලේ ඇති අතර ක්‍රීඩා සංවර්ධන දෙපාර්ත‍මේන්තුවට අයත් කාර්යාලද ස්ථාපිත කෙරෙනු ඇත.මේ නව සිවුමහල් ගොඩැනගිල්ල කොළඹ ‍තුරඟ තරග පිටියේ ක්‍රීඩා සංකීර්ණයේ ඉදිකොට ඇති අතර එහි නවීන තාක්ෂණයෙන් යුත් අංග සම්පූර්ණ ශ්‍රවණාගාරයක්ද ඉදිකොට ඇත. එම ශ්‍රවණාගාරයේ 500කට ආසන්න පිරිසකට ආසන පහසුකම් තිබේ. සියලුම ක්‍රීඩා සංගම්වල නිලධාරීන්ට හා පුහුණුකරුවන්ට එම ශ්‍රවණාගාරයේ අධ්‍යායන කටයුතු වෙනුවෙන් අවශ්‍ය ඉඩ සලසා දීමට ක්‍රීඩා ඇමැති මහින්දානන්ද අලුත්ගමගේ මහතා තීරණය කොට ඇත‍.ක්‍රීඩා අමාත්‍යාංශයේ නව සිවු මහල් ගොඩනැගිල්ල ජනතා අයිතියට පත්වීමත් සමග අමාත්‍යාංශයට අයත් අනෙකුත් ගොඩනැගිලිවල ක්‍රීඩා සංගම්වලට අවශ්‍ය පහසුකම් ලබාදීමේ සුදානමක් පවතී. ක්‍රීඩා සංගම් එකම ගොඩනැගිල්ලක් තුළ පවත්වාගෙන ගොස් පරිපාලන කටයුතු යහපත් මට්ටමකට ගෙන ඒම අමාත්‍යාංශයේ අපේක්ෂාවවී ඇත. ක්‍රීඩා අමාත්‍යාංශ නව ගොඩනැගිල්ල විවෘත වීමට පෙර 21වැනිදා සර්ව රාත්‍රික පිරිත් දෙසුමක් පැවැත්වීමටද කටයුතු යොදා ඇත.මෙදින සියලුම ජාතික ක්‍රීඩා සංගම්වල හා පළාත්, දිස්ත්‍රික් ක්‍රීඩා සංගම්වල නිලධාරීන් ඇතුලු විශාල පිරිසක් සහභාගිවීමට නියමිත බව ක්‍රීඩා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=s1401173</link>
    <topic>පෙරමුණ ගත් නාවිකයෝ අද හම්බන්තොට ෂාක්ස් හමුවෙති</topic>
    <author>ෆවුස් මොහොමඩ්</author>
    <content>ඩයලොග් අන්තර් සමාජ ලීග් රගර් තරගාවලියේ පළමු වටයේ අවසන් තරග අද (17) නාවික හමුදාව සහ හම්බන්තොට ෂාක්ස් පිල අතර වැලිසර නාවික හමුදා පිටියේ දී පැවැත්වෙන තරගයෙන් ඇරැඹේ.පසුගිය සතියේ තරග වටය නිමාවනවිට තරගාවලියේ එකම අපරාජිත කණ්ඩායම ලෙස ලකුණු 45ක් රැස් කරමින් ප්‍රසාද ලකුණු සටහනේ පෙරමුණේ පසුවන නාවික හමුදා කණ්ඩායම අද සිය අපරාජිතබව තවදුරටත් රැක ගැනීමට සමත්වනු ඇත. මේ වනවිට ප්‍රසාද ලකුණු සටහනේ ලකුණු 10ක් ලබා 8වැනි තැන පසුවන හම්බන්තොට ෂාක්ස් පිල මේ දක්වා පැවැති තරගවලින් ජයගැනීමට සමත්වූයේ එක් තරගයක් පමණි. ඒ අනුව අද පැවැත්වෙන තරගය නාවික හමුදා කණ්ඩායමට සිය ප්‍රසාද ලකුණු සංඛ්‍යාව වැඩි කරගැනීමට ලැබෙන කදිම අවස්ථාවක් වනු නිසැකය.මේ අතර නාවික හමුදා පිල සමග කරට කර සටනක නිරතව ප්‍රසාද ලකුණු 43ක් ලබා දෙවැනි තැන පසුවන මහනුවර ක්‍රීඩා සමාජය හෙට (18) පසුගිය වසරේ ශූරයන් වන හැව්ලොක්ස් කණ්ඩායම සමග හැව්ලොක්ස් පිටියේ දී තරග වැදීමට නියමිතය.අප්කන්ට්‍රි ලයන්ස් හා සී.එච්. පිල නාවලපිටියේදිත්, යුද හමුදා පිල සහ ගුවන් හමුදා පිල දියගමදිත්, ‍පොලිසිය හා සී.ආර්.කණ්ඩායම පොලිස් පිටියේදිත් අනිද්දා (19) තරග වදිති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=s1401174</link>
    <topic>දෙවරක් කල්දැමුණු ජිම්නාස්ටික් නිලවරණය පැවැත්වීමේ සුදානමක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජිම්නාස්ටික් සම්මේලනයේ නිලවරණය නැවැත පැවැත්වීමට ක්‍රීඩා සංවර්ධන දෙපාර්තමේන්තුව පියවර ගනිමින් සිටියි.ජිම්නාස්ටික් නිලවරණය පසුගිය දෙසැම්බර් මාසයේ පැවැත්වීමට නාමයෝජනා කැඳවු අතර නිලවරණය පැවැති දිනයේ මතුවු විරෝධතා හේතුවෙන් කල් දැමීමට සිදුවිය.කොළඹ දිස්ත්‍රික්කයෙන් ලියාපදිංචි වු ක්‍රීඩා සමාජ දෙකක නිලධාරීන් කිහිපදෙනකු ගම්පහ දිස්ත්‍රික්කයේ ස්ථිර පදිංචිය ඇති බවට විරෝධතාවක් ඉදිරිපත්වු අතර නැ‍ඟෙනහිර පළාතේ ක්‍රීඩා සමාජ කිහිපයක් ප්‍රධාන තරගාවලි නොපවත්වා ඡන්දය ප්‍රකාශ කිරීමට ඉදිරිපත්වීම වි‍රෝධතා මගින් හෙළිවිය.ක්‍රියාකාරී නොමැති සංගම්වලට ඡන්ද අයිතිය දීමෙන් ක්‍රීඩාවට යහපතක් නොවන බවට එක්තරා පිරිසක් කරුණු ඉදිරිපත් කිරීම හේතුවෙන් ජිම්නාස්ටික් නිලවරණය දින නියමයක් නොමැතිව කල් දැමීමට ක්‍රීඩා අධ්‍යක්ෂ ජෙනරාල් රංජනී ජය‍කොඩි මහත්මිය තීරණය ක‍ළාය.විරෝධතා මගින් ඉදිරිපත්වු කරුණු පිළිබඳ සැලකිල්ලට ගෙන අදාළ ක්‍රීඩා සංගම්වල ක්‍රියාකාරිත්වය සොයා ජිම්නාස්ටික් නිලවරණය පැවැත්වීමට අවශ්‍ය කටයුතු යොදන බව අධ්‍යක්ෂ ජෙනරාල්වරිය 'දිනමිණ'ට පැවැසුවාය.ජිම්නාස්ටික් නිලවරණයේදී සභාපති තනතුරට කපිල ජීවන්ත, ධනේෂ් පෙරේරා හා ඒ.ප්‍රේමරත්න යන මහත්වරු නාමයෝජනාදී තිබු අතර ඒවා ඉදිරියේ පැවැත්වෙන නිලවරණයට වලංගු වනු ඇතැයි පැවැසේ. එසේ වුව‍හොත් පිළිගත් ලියාපදිංචි සංගම්වල ඡන්දයෙන් සභාපතිවරයකු තෝරා ගැනීමට සිදුවෙයි. ජිම්නාස්ටික් නිලවරණය පසුගිය වසරේ මාර්තු මාසයේ පැවැති අතර එහිදී ද දෙපාර්ශවයක් අතර ගැටුමකින් එය කල් දැමුණි. ඉන් පසුව කෙටි කලකට අතුරු කමිටුවක් පත්වී ජිම්නාස්ටික් පරිපානය සිදු කෙරුණි.එම නිලවරණයේදී කපිල ජීවන්ත හා ප්‍රියන්ත පතිරණ යන මහත්වරු අතර සභාපති තනතුරට සටනක් පැවැතුණි. නිලවරණයට ඉදරිපත්වු පාර්ශවයක් පොලිසියට කරන ලද පැමිණිල්ලක් අනුව නිලවරණ භූමිය ආසන්නයට පොලිස් නිලධාරීන්ද කැඳවා තිබුණි.එම නිලවරණයේදී ලේකම් තනතුරට ඉදිරිපත්වු අපේක්ෂකයකු ජිම්නාස්ටික් පුහුණුකරුවකු බව පවසා ඉදිරිපත් කළ විරෝධතාව දුරදිග යෑමෙන් උණුසුම් තත්ත්වයක් ඇතිවී නිලවරණය කල් දැමීමට සිදුවිය.ජිම්නාස්ටික් නිලවරණය තෙවැනි වරට පැවැත්වීමට සුදානම් වෙද්දී සියලු විරෝධතා ගැන පූර්ණ පරීක්ෂණයක් පැවැත්වීම අත්‍යවශ්‍ය බව විචාරකයෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=s1401175</link>
    <topic>කන්තලේ රජ ඇල බාලිකාවෝ කොළඹ දී රජ වෙයි</topic>
    <author>කන්තලේ සමූහ</author>
    <content>කිසිදු පහසුකමක් නොමැතිව වූවත්, තම කණ්ඩායමේ තිබූ කැපවීම නිසා අවුරුදු 17න් පහළ අන්තර් පාසල් කාන්තා ක්‍රිකට් තරගාවලියේ ශූරතාව දිනා ගැනීමට හැකිවූ බව කන්තලේ රජඇල විද්‍යාලයේ ක්‍රිකට් කණ්ඩායමේ නායිකාව රුක්ෂිලා මධුෂානී පවසයි.ශ්‍රී ලංකා ක්‍රිකට් ආයතනය හා ශ්‍රී ලංකා පාසල් ක්‍රිකට් සංගමය එක්ව සංවිධාන කළ මේ තරගාවලියේ අවසන් තරගයේ වෙස්ලි විදුහල් පිටියේදී පසුගියදා පැවැති අතර එහිදී රජඇළ කණ්ඩායම හමුවේ කොළඹ ගෝතමී විද්‍යාලය පරාජයට පත්වීම කැපී පෙනුණි.අවසන් තරගයේදී ගෝතමී කණ්ඩායම ඕවර 15කදී කඩුලු 9කට ලකුණු 81ක් රැස්කළ අතර ජයග්‍රාහී ඉලක්කය ඕවර 14.4කදී සපුරාලීමට රජඇල කණ්ඩායම සමත්විය. එම සුවිශේෂි ජයග්‍රහණයෙන් පසුව කන්තලේ ප්‍රදේශයේදී පැවැති පිළිගැනීමේ උත්සවයකදී අදහස් දැක්වු කණ්ඩාය‍මේ නායිකා රුක්ෂිලා "අපේ පාසලට අඩු තරමින් ක්‍රීඩා පිටියක්වත් නැ.පුහුණුවීම් කරන්නේ කිලෝමීටර් 3ක් ඇතින් තියෙන කන්තලේ මධ්‍ය මහ විදුහල් පිටියේ. කණ්ඩායමට ක්‍රීඩිකාවන් 15ක් අවශ්‍ය වුණත් අපිට ඉන්නේ 13දෙනයි. අපි තරගයකදී බැට් කරන්න යන්නේ සපත්තු එකිනෙකා මාරු කරගෙන. අපි අද දාගෙන ඉන්නේ ඉස්කෝලේට දාන සපත්තු " යැයි කියා සිටියේය."ඒත් අපි අද සතුටුවෙනවා අවුරුද්දක් තුළ ලැබු පුහුණුවකින් පසු ලංකාවේ නමගිය ප්‍රධාන පාසල් කීපයක් අභිබවා අපේ ගමේ ඉස්කොලෙට මේ ශූරතාව රැගෙන යාමට ලැබීම ගැන" රුක්ෂිලා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=s1401176</link>
    <topic>ක්‍රීඩා ඩිප්ලෝමා සහතික ප්‍රදානය 20දා</topic>
    <author/>
    <content>ජාතික ක්‍රීඩා විද්‍යායතනයේ පාඨමාලා හැදෑරූවන්ට ඩිප්ලෝමා ප්‍රදානය මේ මස 20වැනිදා පෙරවරු 10.00ට බණ්ඩාරනායක සම්මන්ත්‍රණ ශාලාවේදී පැවැත්වේ.වසර 2010 සිට 2013 දක්වා ක්‍රීඩා ඩිප්ලෝමා පාඨමාලාව, පුහුණුකරු කුසලතා සංවර්ධන පාඨමාලාව හා මලල ක්‍රීඩා, පාපන්දු, වොලිබෝල් උසස් පුහුණුකරු පාඨමාලාව හැදෑරූ විශාල පිරිසකට මේ උළෙලේදී ඩිප්ලෝමා සහතික පිරිනැමේ.ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වෙන මේ උළෙලට ක්‍රීඩා අමාත්‍යාංශ ලේකම් අනුර ජයවික්‍රම මහතා ඇතුලු පිරිසක් සහභාගී වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=s1401177</link>
    <topic>ශ්‍රී ලංකාවෙන් ක්‍රීඩකයන් තුනක් ආසියානු යොවුන් බොක්සිං ශූරතාවලියට</topic>
    <author>ෆවුස් මොහොමඩ්</author>
    <content>ආසියානු බොක්සිං සංගමය මෙහෙයවනු ලබන ආසියානු යොවුන් බොක්සිං ශූරතාවලියට ශ්‍රී ලංකාව නියෝජනය කරමින් ක්‍රීඩකයන් තිදෙනකු සහභාගි වෙති.පසුගිය නොවැම්බර් මාසයේ කොළඹ රාජකීය විදුහල් ක්‍රීඩා සංකීර්ණයේ දී පැවැති සුදුසුකම් ලැබීමේ තරගාවලියේ විශිෂ්ට දස්කම් පෑ යොවුන් ක්‍රීඩකයන් වන විද්‍යාර්ථ විදුහලේ ඩබ්.ඒ.අයි.සංජය සහ හොරණ විද්‍යාරත්න විද්‍යා පීඨයේ ප්‍රභාත් චානුක හා ෂමිත් භානුක සොයුරන් මෙවර තරගාවලියට සුදුසුකම් ලබා සිටිති.17හැවිරිදි සංජය කිලෝ ග්‍රෑම් 49 බර පන්තිය නියෝජන කරන අතර 2009වසරේ සිට 2011දක්වා සහ පසුගිය වසරේ ස්ටබ්ස් පළිහ බොක්සිං ශූරතාවලියේ රන් පදක්කම්ලාභියකි. පසුගිය වසරේ ස්ටබ්ස් පළිහ ශූරතාවලියේ හොඳම ක්‍රීඩකයා සම්මානය දිනාගනු ලැබුවේ ද සංජය විසිනි.ආසියානු යොවුන් බොක්සිං ශූරතාවලියේ කිලෝ ග්‍රෑම් 52බර පන්තිය නියෝජනය කරන ප්‍රභාත් චානුක 2012 වසරේ ස්ටබ්ස් පළිහ බොක්සිං ශූරතාවලියේ හා යොවුන් බොක්සිං ශූරතාවලියේ රිදී පදක්කම්ලාභියකු වන අතර ඔහුගේ නිවුන් සොයුරු ෂමිත් භානුක එහිදී සිය සොයුරා පරදවා රන් පදක්කම දිනා ගැනීම විශේෂත්වයකි.කිලෝ ග්‍රෑම් 56බර පන්තිය නියෝජනය කරන ඔහු 2011 වසරේ සහ 2013 වසරේ ස්ටබ්ස් පළිහ ‍බොක්සිං ශූරතාවලියේ හා 2012 වසරේ යොවුන් බොක්සිං ශූරතාවලියේ රන් පදක්කම්ලාභියකු ද වේ.ලබන 24වැනිදා සිට 31වැනිදා දක්වා තායිලන්තයේ බැංකොක් නුවර පැවැත්වෙන ආසියානු යොවුන් බොක්සිං ශූරතාවලියට එක්වන ශ්‍රී ලංකා කණ්ඩායමේ කළමනාකරු ලෙස සුසන්ත වීරසේන මහතා කටයුතු කරයි. විද්‍යාරත්න විද්‍යා පීඨයේ හා ස්ලිම්ලයින් බොක්සිං කණ්ඩායමේ පුහුණුකරු අමිල අරවින්ද සහ විද්‍යාර්ථ විදුහලේ පුහුණුකරු බන්දුල වික්‍රමසිංහ මහත්වරු ශ්‍රී ලංකා කණ්ඩායමේ පුහුණුකරුවන් ලෙස කටයුතු කරති.ශ්‍රී ලංකාව සමග කසකස්තානය, උස්බෙකිස්තානය, ඉන්දියාව, ඉරානය, චීනය, තායිලන්තය, කිර්ගිස්තානය, මොන්ගෝලියාව, චීන තායිපේ, පිලිපීනය, ඉන්දුනීසියාව, ජොර්දානය, මැකාවෝ, මැලේසියාව, නේපාලය, පලස්තීනය, දකුණු කොරියාව, පාකිස්තානය හා වියට්නාමය මෙවර තරගාවලියට එක්වී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=s1401178</link>
    <topic>අන්තර් විද්‍යාල මුහුදු පිහිනුම් අම්බලන්ගොඩ දී</topic>
    <author/>
    <content>අම්බලන්ගොඩ මාදම්පා මධ්‍ය මහා විද්‍යාලයීය ක්‍රීඩා මණ්ඩලය, ජල ක්‍රීඩා සංගමය හා ආදි ශිෂ්‍ය සංගමය එක්ව තෙවැනි වරට සංවිධාන කරන අන්තර් විද්‍යාල කි.මී.2 මුහුදු පිහිනුම් තරගාවලිය මේ මස 19 වැනිදා අම්බලන්ගොඩ මාදම්පාගම උස්මුදුලාව මංසන්ධිය අසල මුහුදු තීරයේදී පැවැත්වේ.අධ්‍යාපන අමාත්‍යාංශයේ අනුමැතියෙන් පැවැත්වෙන මේ තරගාවලියේ ප්‍රධාන අමුත්තා ලෙස ගාල්ල දිස්ත්‍රික් පාර්ලිමේන්තු මන්ත්‍රී නීතිඥ මොහාන් පී.ද සිල්වා මහතා සහභාගි වන අතර ජාතික ජල ක්‍රීඩා සංගමයේ සභාපති නේතූ නානායක්කාර මහතා ද මේ අවස්ථාවට එක්වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=f1401171</link>
    <topic>කටුනායක ගුවන් තොටුපොළ දැක්කාම ගෙදර ආවා වගේ දැනෙනවා</topic>
    <author>අන් දොස් හොයන්නේ</author>
    <content>ජෝර්දානය, පලස්තීනය ඇතුළු මැද පෙරදිග රටවල ඉතා සාර්ථක සංචාරයක් නිමවා ගිය සිකුරාදා මෙරටට පැමිණියේ ය. ශ්‍රී ලංකන් ගුවන් සමාගමට අයත් එයා බස් ගුවන් යානයකින් කටුනායක ජාත්‍යන්තර ගුවන් තොටුපළට සේන්දු වූ ජනාධිපතිතුමා පිළිගැනීමට බස්නාහිර පළාත් හිටපු මහ ඇමැති ප්‍රසන්න රණතුංග මෙන්ම මැති ඇමැතිවරුන් ද, සිවිල් ගුවන් සේවා අධිකාරියේ උප සභාපති කමල් රත්වත්තේ මහතා ද එක්වී සිටියහ.ප්‍රසන්න සිනාවකින් මුව සරසාගෙන සිටි ජනාධිපතිතුමා පිරිස මහත් හරසරින් පිළිගත්හ.ශ්‍රී ලංකාවේ කටුනායක ගුවන්තොටුපොළ දැක්කම ගෙදර ආවා වගේ දැනෙනවා යැයි ජනාධිපතිතුමා කීවේ ප්‍රියංකර ජයරත්න ඇමැතිවරයා දෙස බලමින්ය.සර් තරම් රටට ආදරය කරන කෙනෙක් අපේ ජීවිත කාලේ කවදාවත් දැකලා නැතැයි ප්‍රියංකර ජයරත්න ඇමැතිවරයා කීය.නිමල් ලන්සා හා ප්‍රසන්න රණතුංග මහත්වරු දෙස බැලූ ජනාධිපතිතුමා දැන් ඡන්දයට සූදානම් දැයි ඇසීය.තේ නොබී ජෝන් මාරු'ඔව් සර්, මහ ඇමැතිතුමා බස්නාහිර පළාත් සභාව විසුරුවන තෙක් ඇඟිලි ගැන ගැන ඉන්නේ' යැයි නිමල් ලන්සා මහතා සිනාසෙමින් කීවේය.දොළොස්වැනිදා විසුරුවන්න පෙර එහි නීතිමය තත්ත්වය සොයා බලන්න ඕනෑ. සෑම දේම වගකීම් පැවරෙන්නේ රජයක් ලෙස අපිටයි. ඒක මතක තියාගන්න යැයි ජනාධිපතිතුමා කීය.සර් කොහොමද ටුවර් එක ප්‍රියංකර ජයරත්න මහතා ඇසීය.මම පලස්තීනයට යන්න ආශාවෙන් හිටියේ. කරන්න ඕනෑ දේ කරන්න ඕනෑ කල් දමා ඉඳලා වැඩක් නැහැනේ. ඒ නිසා ගියා . ඒ වාගේ රටකට යන්න ලැබීමත් වාසනාවක් යැයි ජනාධිපතිතුමා පැවසීය.ඊශ්‍රායලය හුඟක් දියුණු රටක්. අපේ අයට ඉගෙන ගන්න දේවල් ගොඩක් තියෙනවා. අපේ ජනතාව ඊශ්‍රායලයට යවා හෝ ඒ දැනුම අපි ලබාගත යුතුයි. එහේ කෘෂි කර්මාන්ත දැනුම ඉතා ඉහළයි. අපි දැනුම හුවමාරු කර ගන්න ඕනෑ. අපේ අය එහේ යයි, එහේ අය මෙහේ එයි. දැනුම හුවමාරු කර ගැනීම මොනතරම් හොඳ දැයි ජනාධිපතිවරයා පිරිස විශ්මයට පත් කරමින් කීය.තේ එකක් බොමු. කෝ මේ ජෝන් යැයි ජනාධිපතිතුමා පිටුපස හැරී එතුමා සමඟ ගුවන් යානයෙන් පැමිණි පිරිස දෙස බලමින් ජෝන් අමරතුංග මහතා සෙවීය.'ජෝන් හෙමින් සීරුවේ මාරුවුණා සර්' යැයි කමල් රත්වත්තේ මහතා සිනාසෙමින් කීය.තේ එකක්වත් නොබීම ගියාද, මෙයාලත් අසල්වැසියොනේ මෙයාල දකී කියලා යන්න ඇති යැයි ජනාධිපතිතුමා ප්‍රසන්න හා ලන්සා දෙස බලමින් කීවේය.තේ කෝප්පයක රස බැලීමටද අමතක නොකළ ජනාධිපතිතුමා අරලියගහ මන්දිරය බලා නික්ම ගියේය.කෑගල්ල, මානියම්ගම රජමහා විහාරස්ථානයේ වසර 249ක් නොකඩවා පැවැත් වූ කරල් පෙරහර මෙවර පැවතියේ ජනාධිපතිතුමාගේ ප්‍රධානත්වයෙනි. වසරක් පාසා සිදුකරන කරල් පෙරහර කරඬුව වැඩම කිරීමෙන් අනතුරුව උත්සවශ්‍රීයෙන් ඇරඹීය.විහාර මළුවට ගිය ජනාධිපතිතුමා මල් පූජා කිරීමෙන් පසු නුවර යුගයේ ඉපැරැණි චිත්‍ර දෙස දෑස් අයා බලා සිටියේය.විහාරස්ථානයේ ඉදිකර තිබූ ‍පඩි 100කින් සමන්විත ශ්‍රී පාද අනුරුව විවෘත කෙරුණේ ද ජනාධිපතිතුමාගේ සුරතින්ය.පැමිණ සිටි අති විශාල ජනතාව අමතා අදහස් දැක්වූ ජනපතිතුමා පැමිණි සිටි කුඩා දරුවන් හුරතල් කිරීමටද අමතක නොකළේය.ජනාධිපතිතුමනි විහාරස්ථානයේ පෙරහර සඳහා ඇතෙක් ලබා දෙන්නැයි විහාරාධිපති අඹන්වල හේමාලංකාර හිමි ඉල්ලීමක් කෙළේය.අලි ඉන්නවා ඇත්තු නෑඇත්තු නම් හොයන්න අමාරුයි හාමුදුරුවනේ. අලියෙක් හොයල දෙන්නම් යැයි ජනාධිපතිතුමා කීය.හොරු පන්සලේ නිදන් හාරනවා. පසුගියදා චෛත්‍යයත් හාරලා යැයි හේමාලංකාර හිමියෝ කීහ.විහාරස්ථාන හොරුන්ගෙන් රැක ගන්න, ආරක්ෂා කරගන්න ඕනෑ. ඒ සඳහා නිසි ආරක්ෂාව දෙන ලෙස මම නිලධාරීන්ට උපදෙස් දෙන්නම් යැයි ජනාධිපතිතුමා කීවේය.තේ පැන් සංග්‍රහයකට සහභාගී වූ ජනාධිපතිතුමා ගෙනෙන ලද බුද්ධ ප්‍රතිමාවක් හේමාලංකාර හිමියන්ට පිළිගැන්විය. හිමිනම විහාරස්ථානයේ අනුරුවක් ජනාධිපතිතුමාට පිළිගැන්වීය.අනතුරුව නියෝජ්‍ය ඇමැති එච්. ආර්. මිත්‍රපාල මහතා මෝටර් රථයේ නංවාගත් ජනාධිපතිතුමා කැලණිවැලි වතුයාය කරා ගියේය.සර් සර්ට පින්සිද්ධ වෙන්න සර්ගෙ කරුණා මහිමය නිසා අපේ ගමේ කවුරුත් දැන් කරුවලේ නැහැයි මිත්‍රපාල මහතා කීය.ඔයා මුළු ගමටම විදුලිය දුන්නදැයි ජනාධිපතිතුමා විමසීය.ඔව් සර් වර්ග කිලෝමීටර් 340ක් ආවරණය වන පරිදි ට්‍රාන්ස්ෆෝමර 40ක් යොදා හැමෝටම විදුලිය දුන්නා. දැන් මට ප්‍රශ්න නැහැ යැයි මිත්‍රපාල මහතා කීවේය.ජනතාවගේ සෑම ප්‍රශ්නයකටම රජය විසඳුම් දෙනවා. ජනතාවගේ සෑම ප්‍රශ්නයක්ම ඉවර වුනාම මොනවද ඔයා කරන්නේ යැයි ජනාධිපතිතුමා සිනාසෙමින් ඇසීය.ඒකත් ඇත්ත සර්, එතකොට මට නිකම් ඉන්න වෙන්නේ යැයි මිත්‍රපාල මහතා කීය.නුවරඑළියේ පිහිටි ජනාධිපති මන්දිරයේ පැවැත්වෙන තෛපොංගල් උත්සවයට සහභාගී වීමට ජනාධිපතිතුමා හෙලිකොප්ටර් යානයේ නැඟී නුවරඑළිය බලා පිටත් විය.එජාපයේ පෙරළියක්පසුගිය ඉරිදා සිරිකොතේදි එක්සත් ජාතික පක්ෂ නායකත්ව මණ්ඩලය රැස්වූයේ සභාපති කරු ජයසූරිය මහතාගේ ප්‍රධානත්වයෙන්ය. එහිදී දකුණ හා බස්නාහිර පළාත් සභා මැතිවරණයට අදාළ නාමයෝජනා කමිටුව සඳහා සජිත් ප්‍රේමදාස මහතා හා තලතා අතුකෝරල මහත්මිය පත් කළ යුතු බවට තීරණය විය.ගිය බ්‍රහස්පතින්දා රැස්වූ නාමයෝජනා මණ්ඩලය දිස්ත්‍රික් හය නියෝජනය කරමින් පාර්ලිමේන්තු මන්ත්‍රීවරු නම් කර තිබුණි.ඒ සඳහා කලක් පක්ෂයේ කිසිදු වගකීමක් ලබා නොදී නිහඬව සිටි රංජිත් මද්දුම බණ්ඩාර මහතාට හම්බන්තොට දිස්ත්‍රික්ක‍යත්, ගයන්ත කරුණාතිලක මහතාට කළුතර දිස්ත්‍රික්කයත් සම්බන්ධීකරණ කටයුතු බාර දී තිබීම කැපී පෙනුණි.නාමයෝජනා මණ්ඩලයට නම් කළ සජිත් ප්‍රේමදාස මහතා හම්බන්තොට දිස්ත්‍රික්කයේ මැතිවරණ කටයුතු කියමින් නාමයෝජනා කමිටුව වර්ජනය කළේය. ඒ නාමයෝජනා කමිටුවට තමා පත් කළ බවට ලිපියක් නොලැබුණ බව කියමිනි. තලතා අතුකෝරල ද ඊට එක් නොවූවාය.සඳුදා ජාවත්ත කාර්යාලයට විපක්ෂ නායක රනිල් වික්‍රමසිංහ මහතා විසින් මහ ලේකම් තිස්ස අත්තනායක මහතා හා මංගල සමරවීර මහත්වරු කැඳවා තිබුණි.පසුගිය ඡන්දවල අනුගමනය නොකළ නව වැඩපිළිවෙළක් මෙවර ඡන්දය සඳහා අනුගමනය කළ යුතු යැයි වික්‍රමසිංහ මහතා කීය.සර් අපි කරන්න යන දේ කරන්නත් ඉස්සර මීඩියාවලට යනවා. මේක නතර කළ යුතු යැයි මංගල සමරවීර මහතා කීවේ නෝක්කාඩුවට මෙන්ය.අපි කරන දේ මීඩියාකාරයො විකෘති කරලත් යවන්නේ. ඕවට කලබල වෙලා බැහැ මංගල යැයි විපක්ෂ නායකවරයා කීය.සර් අපි ජනතාව දැනුවත් කිරීමේ වැඩපිළිවෙළකින් ඡන්ද සටනට අවතීර්ණ වෙමු යැයි මහ ලේකම්වරයා කීවේය.අපි කරන දේ ජනතාව දැන ගන්න ඕනෑ. නමුත් හැමදේම සූදානමින් කරමු විපක්ෂ නායක කීය.හදිසියේ ආ අමුත්තාහිරුණිකා ප්‍රේමචන්ද්‍ර මෙනවිය සිය මව සමඟ පසුගිය සෙනසුරාදා කන්දේවිහාරය බලා පිටත්ව ගියේ ආශිර්වාද පූජාවක් සඳහාය. කටයුතු නිමවා විහාරස්ථානයෙන් නික්ම යෑමට පැමිණෙද්දී දුටු දසුනින් ඇය තිගැස්සී ගියාය.“අම්මේ අම්මේ අර අපේ ජනාධිපතිතුමා යැයි” ඇය වචන ගලපමින් කීවාය. හිරුණිකාගේ සුරත තදින් අල්ලාගත් සුමනා ප්‍රේමචන්ද්‍ර මහත්මිය ජනාධිපතිතුමා සමීපයට සේන්දු වූවාය. 'සර් හිරුණිකා පළාත් ඡන්දෙට ඉදිරිපත් වෙන්න කැමැත්තෙන් ඉන්නේ' යැයි ප්‍රේමචන්ද්‍ර මහත්මිය කීවාය. 'මෙතන ඕවා කතාකරන්න පුළුවන් තැනක් නෙවේනේ නේද දුව මාව ඇවිත් හම්බවෙන්න' යැයි ජනාධිපතිතුමා හිරුණිකා දෙස බලමින් කීය.පසුදින අරලියගහ මන්දිරයට ගිය හිරුණිකා හා මව, ජනාධිපතිතුමා විසින් උණුසුම් අයුරින් පිළිගත්තේය. 'දේශපාලනය කරද්දි කළබලවෙලා ආවේගශීලි වෙලා බැහැ. ඉවසීමෙන්, කල්පනාකාරීවීමෙන් කටයුතු නොකළොත් ඉදිරියට යන්න බැහැ' යැයි ජනාධිපතිතුමා හිරුණිකා දෙස බලමින් කීවේය.හිරුණිකා බිම බලාගත්තාය. හිරුණිකා දැන් තරඟ කරන්න හිතා ඉන්නේ කොහෙන්දැයි ජනාධිපතිතුමා ඇසීය.'සර් හිරුණිකාට නැඟෙනහිර කොළඹ සංවිධායක ධුරයක් දෙන්න බැරිදැයි' ප්‍රේමචන්ද්‍ර මහත්මිය ඇසුවාය. 'නැඟෙනහිර කොළඹ...? ' කියා ජනාධිපතිතුමා ශ්‍රී ලංකා නිදහස් පක්ෂ පරිපාලන ලේකම් ආරියසේන මහතාගේ දුරකථනයෙන් ඒ පිළිබඳ විමසා සිටියේය. 'මැදකොළඹ ඉන්නේ මුස්ලිම් සංවිධායකවරු දෙදෙනෙක් ඒනිසා සිංහල සංවිධායකවරියක් ලෙස හිරුණිකා පත්කරමු' යැයි ජනාධිපතිතුමා කීය. 'හොඳමයි සර්' යැයි හිරුණිකා දෑත් එක්කොට ආචාරය කරමින් කීවාය.හොඳ වෙලාවක් බලාගෙන හෙට ඇවිත් සංවිධායක ධුරය භාරගන්නැයි ජනාධිපතිතුමා කීවේය. ඒ අනුව පසුගිය සඳුදා භාරත ප්‍රේමචන්ද්‍ර මහතාගේ පිළිරුවට පුෂ්පෝපහාර දැක්වූ හිරුණිකා අරලියගහ මන්දිරයට පැමිණ ජනාධිපතිතුමාගේ සුරතින් සුබ හෝරාවේදී මැද කොළඹ ආසන සංවිධායක පත්වීම ලබා ගත්තාය.නුවරඑළියේදී තෛපොංගල්ජනාධිපතිතුමාගේ පාද නමස්කාර කළ හිරුණිකාට ජනාධිපතිතුමා කියා සිටියේ වැඩකරගෙන යෑමේදී අභියෝග බාධා කිරීම් එන්න පුළුවන් ඒ හැමදේටම නොබියව මුහුණදිය යුතුයි” යනුවෙනි.මැදකොළඹ සංවිධායක ඒ. එච්. එම්. ෆවුසි මහතා හිරුණිකාට දුරකථනයෙන් සුබ පැතුම් එක් කළේය.දමිළ ජනතාව කෘෂිකර්මාන්තයේ සහල් අස්වනු ලබා මුල්ම සහල් අස්වැන්න හිරු දෙවියන් උදෙසා පිළිගන්වන තෛපොංගල් උත්සවය ජනාධිපතිතුමාගේ ප්‍රධානත්වයෙන් පසුගිය බදාදා පැවතුණේ නුවරඑළි‍ය ජනාධිපති මන්දිරයේදීය. ඊට මධ්‍යම ආණ්ඩුකාර ටිකිරි කොබ්බෑකඩුව, මහ ඇමැතිවරයා මෙන්ම මැති ඇමැතිවරු එක්වී සිටියහ. එහිදී හිරු දෙවියන් උදෙසා කිරි ආහාර පිසීමෙන් පසු පැවැති මාට්ටු පොංගල් උත්සවයේදී කිරි ගවයන් දෝවනය කිරීම හා එම සතුන්ට ආහාර පිළිගැන්වීමේ උළෙලක් ආරුමුගම් තොන්ඩමාන් ඇමැතිවරයා විසින් සංවිධාන කර තිබුණී.රට කිරියෙන් ස්වයංපෝෂිත කරන්න මෙය හොඳ ආරම්භයක් යැයි ජනාධිපතිතුමා කිරි ගවයන්ගේ මාට්ටු පොංගල් උත්සවයට එක් වෙමින් තොන්ඩමන් මහතා දෙස බලමින් කීය.ඔව් සර්. අපේ අමාත්‍යාංශයේ ප්‍රධාන වගකීම රටේ කිරි අවශ්‍යතාවයට ප්‍රමාණවත් කිරි ලබාදීම යැයි තොන්ඩමන් ඇමැතිවරයා කීය.ඉඩ්ලි, පූරි, තෝසේ ආදි දමිළ ආහාරවලින් සූදානම් කර තිබූ භෝජන සංග්‍රහයක් තොන්ඩමාන් ඇමැතිවරයා සූදානම් කර තිබුණි. ඒ සඳහා තොන්ඩමාන් ඇමැතිවරයා ජනාධිපතිවරයාට ආරාධනා කළේය. ජනාධිපතිතුමා ආහාර ගනිමින් සිටියදී ආහාර බෙදූ තොන්ඩමාන් ඇමැතිවරයා සර් හොඳයි නේද ගන්න යැයි කියමින් තව තවත් ආහාර බෙදීය. මෙහෙම කන්න ගියොත් මගෙ බරත් වැඩිවෙලා ව්‍යායාමත් කරන්න වෙයි. ලොකු කරදරයක් වෙන්නේ යැයි ජනාධිපතිතුමා සිනාසෙමින් කීය.ටිල්වින් මඩේ බැහැලාපසුගිය බදාදා දින පැවැති අයහපත් කාලගුණ හේතුවෙන් හුන්නස්ගිරිය 18 වංගුව, මහියංගනය හරහා වාහන ගමනා ගමනය තාවකාලිකව අත්හිටුවිණි.ඒ හරහා ගමන් කිරීමට මහ ඇමති මහීපාල හේරත් මහතාද පැමිණියේය. සර් කාලගුණය හොඳ නැහැ. අපි විකල්ප මාර්ගයක් යොදා ගනිමු දැයි ආරක්ෂක නිලධාරින් කියා සිටියේය. අපේ දෙයි‍යන්ට පඬුරක් ගැට ගහන්න ඕනෑ යැයි මහීපාල හේරත් මහ ඇමැතිවරයා කීය.මහ ඇමැතිවරයා හුන්නස්ගිරිය තෙවැනි වංගුව පසුකරනවාත් සමඟ දැවැන්ත කළු ගලක් මහ පාර මුළුමනින්ම හරස්කර ගනිමින් මාර්ගයට පතිතව ඇති බව දක්නට ලැබුණි. වර්ෂාව මෙන්ම මීදුම දැඩි සීතලද පැතිර යමින් තිබුණු අතර මග දෙපස වාහන විශාල ගණනක් දිගු පෝලිම් ගැසී ඇති බව මහ ඇමැතිවරයාගේ නෙත ගැටුණි.ඒ අතර මඩේ එරෙමින් පය උස්සමින් ගමන් කරන සුපුරුදු රුවක් මහ ඇමැතිවරයාගේ නෙත් මානයේ ගමන් කළේය. ඒ වෙන කෙනෙකු නොව ජවිපෙ ප්‍රධාන ලේකම් ටිල්වින් සිල්වා මහතාය. මහාමාර්ග අමාත්‍යාංශයේ ලේකම්වරයාට දුරකථනයෙන් සිදුව ඇති අනර්ථය පිළිබඳ මහ ඇමැතිවරයා දැනුම් දෙමින් කියා සිටියේ මහියංගන වන්දනා කිරීමට විශාල පිරිසක් යනවා. ටිල්වින් සිල්වා මහත්තයත් මඩේ බැහැලා මහියංගනය පැත්තට යනවා මම දැක්කා. ගල පාරට පෙරළුනෙත් ආණ්ඩුවේ වරදින් කියලා කියන්නත් බැරි නැහැ යැයි මහ ඇමැතිවරයා සිනාසෙමින් කීය.ජනතා විමුක්ති පෙරමුණේ ක්‍රියාකාරී හමුවක් පසුගිය බදාදා බදුල්ලේදී පැවතිණි. ඊට සහභාගී වීමට ගිය ප්‍රධාන ලේකම් ටිල්වින් සිල්වා තමාට හුන්නස්ගිරිය 18 වංගුවේදී සිදුවූ අකරතැබ්බය සමන්ත විද්‍යාරත්න මහතාට දුරකථනයෙන් කීය.පාරේ අනෙක් පසින් වාහනයක් එවන බව කියා එයට ගොඩවන ලෙස විද්‍යාරත්න කීවේය. මද වැස්සේ තෙමෙමින් මඩවල එරෙමින් ගමන් ගත් ටිල්වින් සිල්වා, මඩ පිටින්ම ගොස් වාහනයට නැග ගත්තේය. බදුල්ලට ගිය ටිල්වින් ‘මහීපාල හේරත් මහ ඇමැතිවරයාත් ප්‍රාඩෝ එකේ වීදුරු වසාගෙන හිටියා, නමුත් සිදුවූ දේ ගැන විමසීමක්වත් කළේ නැහැයි කීය.මහියංගන ජාතික පාසල ගේට්ටුව නැරඹීමට ටිල්වින්ට අවස්ථාව උදාවිය. සුදත් බලගල්ල පළාත් ඇමැතිවරයා ද ඊට එක්විය. මෙය හැදුවේ මන්ත්‍රී ප්‍රතිපාදනවලින්, බලගල්ල ටිල්වින්ට කීය. කවුරුවත් විරුද්ධ වුණේ නැද්ද. ටිල්වින් ඇසීය, එක මන්ත්‍රී කෙනෙක් විරුද්ධ වුණා. නමුත් වැඩක් වුණේ නැහැ, මහ ඇමැතිවරයා ඒක විවෘත කළා යැයි බලගල්ල කීවේය.r ඇත්ත විපක්ෂයබස්නාහිර හා දකුණු පළාත් විසුරුවා හැරීමෙන් පසු පසුගිය අඟහරුවාදා ජවිපෙ නායකයන් පැලවත්ත ප්‍රධාන කාර්යාලයේදී රැස්විය.මෙවර මැතිවරණයේ තේමාව ඉතා සරල වෙන්න ඕනෑ යැයි ලාල්කාන්ත කීය. රටේ ඇත්ත විපක්ෂය අපියි පාර්ලිමේන්තුවේ, වැඩබිමේ, පාරේ සටන් කරන්නේ අපි. ජනතාවගේ ප්‍රශ්නවලදී ඝෝෂා කරන්නේ අපි. අපි තමා ජනතාවගේ හඬ නියෝජනය කරන්නේ යැයි ලාල්කාන්ත කියාගෙන ගියේය.එසේ යෝජනා වූ අදහසට සියලු නායකයන්ගේ එකඟතාව පළවිණි.බස්නාහිර, දකුණු පළාත් සභා මැතිවරණයෙන් පසුවද පක්ෂ නායකත්වය ආරක්ෂා කර දෙන ලෙස ඉන්දියාවේ හනුමන්තා ඇතුළු දේවාල ගණනාවකම යමින් භාරහාර වූ ව්පක්ෂනායක ‍රනිල් වික්‍රමසිංහ මහතා, සංචාරය නිමවා බ්‍රහස්පතින්දා මෙරටට පැමිණියේය.ආසන සංවිධායක දැනුවත් නොකොට අදාළ ආසනයේ දේශපාලන ක්‍රියාකාරකම් පිටස්තර පුද්ගලයන් නොකළ යුතු බවට එජාපය තීරණය කර තිබියදී පසුගිය සඳුදා කඩුවෙල එජාප බලමණ්ඩලය රැස්වී ඇතත්, කඩුවෙල ආසන සංවිධායක පාර්ලිමේන්තු මන්ත්‍රී සුජීව සේනසිංහ මහතා දැනුවත් නොකොට හොර රහසේය.විපක්ෂ නායකවරයා තරුණ රංගන ශිල්පියෙක් බලමණ්ඩලය සඳහා කැඳවීය. මේ ඉන්නේ ඉදිරි පළාත් සභා ඡන්දයට අපේ පක්ෂයෙන් තරග කරන තරුණ ශිල්පියෙක් යැයි විපක්ෂ නායකවරයා තරුණ රංගන ශිල්පියා හඳුන්වා දුන්නේය.කඩුවෙල, අතුරුගිරිය හා කොතලාවල, මාලබේ බලමණ්ඩල පියන්ත පත්බේරිය කැදවුවද ඒ සඳහා සුජීව සේනසිංහ මහතාට දැනුවත් කිරීමක් හා ආරාධනය කිරීමක් හෝ ආරාධනයක් හෝ කර නොතිබිණි.පසුගිය බදාදා දින පැවැති අයහපත් කාලගුණ හේතුවෙන් හුන්නස්ගිරිය 18 වංගුව, මහියංගනය හරහා වාහන ගමනා ගමනය තාවකාලිකව අත්හිටුවිණි.ඒ හරහා ගමන් කිරීමට මහ ඇමති මහීපාල හේරත් මහතාද පැමිණියේය. සර් කාලගුණය හොඳ නැහැ. අපි විකල්ප මාර්ගයක් යොදා ගනිමු දැයි ආරක්ෂක නිලධාරින් කියා සිටියේය. අපේ දෙයි‍යන්ට පඬුරක් ගැට ගහන්න ඕනෑ යැයි මහීපාල හේරත් මහ ඇමැතිවරයා කීය.මහ ඇමැතිවරයා හුන්නස්ගිරිය තෙවැනි වංගුව පසුකරනවාත් සමඟ දැවැන්ත කළු ගලක් මහ පාර මුළුමනින්ම හරස්කර ගනිමින් මාර්ගයට පතිතව ඇති බව දක්නට ලැබුණි. වර්ෂාව මෙන්ම මීදුම දැඩි සීතලද පැතිර යමින් තිබුණු අතර මග දෙපස වාහන විශාල ගණනක් දිගු පෝලිම් ගැසී ඇති බව මහ ඇමැතිවරයාගේ නෙත ගැටුණි.ඒ අතර මඩේ එරෙමින් පය උස්සමින් ගමන් කරන සුපුරුදු රුවක් මහ ඇමැතිවරයාගේ නෙත් මානයේ ගමන් කළේය. ඒ වෙන කෙනෙකු නොව ජවිපෙ ප්‍රධාන ලේකම් ටිල්වින් සිල්වා මහතාය. මහාමාර්ග අමාත්‍යාංශයේ ලේකම්වරයාට දුරකථනයෙන් සිදුව ඇති අනර්ථය පිළිබඳ මහ ඇමැතිවරයා දැනුම් දෙමින් කියා සිටියේ මහියංගන වන්දනා කිරීමට විශාල පිරිසක් යනවා. ටිල්වින් සිල්වා මහත්තයත් මඩේ බැහැලා මහියංගනය පැත්තට යනවා මම දැක්කා. ගල පාරට පෙරළුනෙත් ආණ්ඩුවේ වරදින් කියලා කියන්නත් බැරි නැහැ යැයි මහ ඇමැතිවරයා සිනාසෙමින් කීය.ජනතා විමුක්ති පෙරමුණේ ක්‍රියාකාරී හමුවක් පසුගිය බදාදා බදුල්ලේදී පැවතිණි. ඊට සහභාගී වීමට ගිය ප්‍රධාන ලේකම් ටිල්වින් සිල්වා තමාට හුන්නස්ගිරිය 18 වංගුවේදී සිදුවූ අකරතැබ්බය සමන්ත විද්‍යාරත්න මහතාට දුරකථනයෙන් කීය.පාරේ අනෙක් පසින් වාහනයක් එවන බව කියා එයට ගොඩවන ලෙස විද්‍යාරත්න කීවේය. මද වැස්සේ තෙමෙමින් මඩවල එරෙමින් ගමන් ගත් ටිල්වින් සිල්වා, මඩ පිටින්ම ගොස් වාහනයට නැග ගත්තේය. බදුල්ලට ගිය ටිල්වින් ‘මහීපාල හේරත් මහ ඇමැතිවරයාත් ප්‍රාඩෝ එකේ වීදුරු වසාගෙන හිටියා, නමුත් සිදුවූ දේ ගැන විමසීමක්වත් කළේ නැහැයි කීය.ඇත්ත විපක්ෂයමහියංගන ජාතික පාසල ගේට්ටුව නැරඹීමට ටිල්වින්ට අවස්ථාව උදාවිය. සුදත් බලගල්ල පළාත් ඇමැතිවරයා ද ඊට එක්විය. මෙය හැදුවේ මන්ත්‍රී ප්‍රතිපාදනවලින්, බලගල්ල ටිල්වින්ට කීය. කවුරුවත් විරුද්ධ වුණේ නැද්ද. ටිල්වින් ඇසීය, එක මන්ත්‍රී කෙනෙක් විරුද්ධ වුණා. නමුත් වැඩක් වුණේ නැහැ, මහ ඇමැතිවරයා ඒක විවෘත කළා යැයි බලගල්ල කීවේය.බස්නාහිර හා දකුණු පළාත් විසුරුවා හැරීමෙන් පසු පසුගිය අඟහරුවාදා ජවිපෙ නායකයන් පැලවත්ත ප්‍රධාන කාර්යාලයේදී රැස්විය.මෙවර මැතිවරණයේ තේමාව ඉතා සරල වෙන්න ඕනෑ යැයි ලාල්කාන්ත කීය. රටේ ඇත්ත විපක්ෂය අපියි පාර්ලිමේන්තුවේ, වැඩබිමේ, පාරේ සටන් කරන්නේ අපි. ජනතාවගේ ප්‍රශ්නවලදී ඝෝෂා කරන්නේ අපි. අපි තමා ජනතාවගේ හඬ නියෝජනය කරන්නේ යැයි ලාල්කාන්ත කියාගෙන ගියේය.එසේ යෝජනා වූ අදහසට සියලු නායකයන්ගේ එකඟතාව පළවිණි.බස්නාහිර, දකුණු පළාත් සභා මැතිවරණයෙන් පසුවද පක්ෂ නායකත්වය ආරක්ෂා කර දෙන ලෙස ඉන්දියාවේ හනුමන්තා ඇතුළු දේවාල ගණනාවකම යමින් භාරහාර වූ ව්පක්ෂනායක ‍රනිල් වික්‍රමසිංහ මහතා, සංචාරය නිමවා බ්‍රහස්පතින්දා මෙරටට පැමිණියේය.ආසන සංවිධායක දැනුවත් නොකොට අදාළ ආසනයේ දේශපාලන ක්‍රියාකාරකම් පිටස්තර පුද්ගලයන් නොකළ යුතු බවට එජාපය තීරණය කර තිබියදී පසුගිය සඳුදා කඩුවෙල එජාප බලමණ්ඩලය රැස්වී ඇතත්, කඩුවෙල ආසන සංවිධායක පාර්ලිමේන්තු මන්ත්‍රී සුජීව සේනසිංහ මහතා දැනුවත් නොකොට හොර රහසේය. විපක්ෂ නායකවරයා තරුණ රංගන ශිල්පියෙක් බලමණ්ඩලය සඳහා කැඳවීය. මේ ඉන්නේ ඉදිරි පළාත් සභා ඡන්දයට අපේ පක්ෂයෙන් තරග කරන තරුණ ශිල්පියෙක් යැයි විපක්ෂ නායකවරයා තරුණ රංගන ශිල්පියා හඳුන්වා දුන්නේය.කඩුවෙල, අතුරුගිරිය හා කොතලාවල, මාලබේ බලමණ්ඩල පියන්ත පත්බේරිය කැදවුවද ඒ සඳහා සුජීව සේනසිංහ මහතාට දැනුවත් කිරීමක් හා ආරාධනය කිරීමක් හෝ ආරාධනයක් හෝ කර නොතිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=f1401172</link>
    <topic>සිංහල ලේඛන කලාවේ මී මුත්තා</topic>
    <author>නන්දික බැද්දේගම</author>
    <content>සිංහල අකුරින් ලියන ලද දැනට ශ්‍රී ලංකාව සතුව ඇති පැරැණිතම පුස්කොළ පොත ලෙස සැලකෙන්නේ ජාතික කෞතුකාගාරයේ සුරක්ෂිතව ඇති 'චුල්ලවග්ග පාලිය' යි. මේ පොත ලියා ඇත්තේ 1236-1271 වසරවල ශ්‍රී ලංකාවේ රාජ්‍යය කළ දෙවැනි පැරකුම්බා රජතුමාගේ කාලයේ බව මහාචාර්ය සෙනරත් පරණවිතාන සඳහන් කරයි. ඒ මහතාගේ පරීක්ෂණ අනුව මේ පුස්කොළ පොතට දැනට වසර 800ක් පමණ වෙයි.මෙහි පරණකම මැන බැලිය හැක්කේ එහි ඇති අකුරුවල තත්ත්වය හා අවසන් පත් ඉරුවේ සඳහන් බෙලිගල සුමේධ හිමි හා මේධංකර මාහිමියන් ගැන සඳහන් නම් ගම් අනුව බව පරණවිතාන මහතා සඳහන් කරයි.චුල්ලවග්ග පුස‍්කොළ පොතේ කොළ ගණන 163කි. පුස්කොළ දෙකතුනක් පලුදු වී ඇති නමුත් අවුරුදු 800ක් පමණ වුවත් පුස්කොළ වල ශක්තියේ හැටියට මේ පොත ආරක්ෂා වී ඇත.දැනට කොළඹ ජාතික කෞතුකාගාරයේ මෙහි (මයිකෝ පිල්ම්ස්) ගත කර ඇති ඡායාරූප පාට මඟින් සමීප දර්ශන සහ පිටුවෙන් පිටුව ලියා ඇති දේවල් බලාගත හැක. චුල්ලවග්ග පාලිය පුස්කොළ පොත විශේෂ විදුරු ප්‍රදර්ශන කුටියක අධි ආරක්ෂිතව තබා ඇත.සිංහල පොත් පත් ඉතිහාසයේ මී මුත්තා ලෙස සැලකෙන්නේ මෙයට වසර 277කට පෙර මුද්‍රණය කර ඇති 'යාඥා' පොතෙනි. එහි නම කුමක්ද යන්න පොතේ විශේෂයෙන් දක්වා නැත. මෙය ක්‍රිස්තියානි යාඥා පොතක් බව එහි මුල් පිටුවේ සඳහන් සිංහල සංඥාපනයේ සඳහන් වේ.'ප්‍රධාන වූ යාඥාවල් පහද අපේ ක්‍රිස්තියානි ඇදහිල්ලේ පංගු දොළහ සහ දෙව් ස්වාමි දුරුවානන් වහන්සේම අනාඥවල් දසයද මෙහි ඇත.‍'මේ පොත ගැන ලිපියක් ලියා ඇති ඇල්.ටී.පී. මංජු ශ්‍රීයන් සඳහන් කර ඇත්තේ මෙහි සඳහන් ප්‍රධාන යාඥා පහනම් උදේ හවසත් කෑමට පෙර පසුත් නින්දට පෙර කරන යාඥා පහය.මේ පොත මුද්‍රණය කර ඇත්තේ ක්‍රි.ව. 1737දීය. මේ කාලයේ (ඕලන්ද) ඉන්දියානු සමාගම යටතේ ලංකවේ ඕලන්දයන් සන්තක වූ මුහුදු බඩ තීරයේ ආණ්ඩුකාරයා වී සිටියේ (1736 - 1739) ගුස්තාව් විල්ලම් වැරන් වන් ඉම්පෝච් නැමති පුද්ගලයෙකි.පළමුවන සිංහල පොත මුද්‍රණය ‍කරවීමේ ගෞරවය ඔහුට ලැබුණද 1732 - 1734 සිටි ආණ්ඩුකාරවරයා වූ රේ‍කොබ් කිස්තියන් පිලාත් නැමැති ආණ්ඩුකාරවරයා මුද්‍රණ අච්චු කන්තෝරුවක් ඇති කොට ක්‍රිස්තියානි පොත් සිංහලයෙන් මුද්‍රණය කරවා තම පළාත්වලයටත්වැසියන් අතට පත් කිරීමෙන් ඔවුන් පාලනය කිරීමේ පහසුව ගැන තමාට පසුව එන ආණ්ඩුකාර ඉව් නොව්ට දන්වන ලදී. මේ ක්‍රියාව ක්‍රියාත්මක කර ඇත්තේ පිලාත් ලංකාවෙන් ගොස් අවුරුදු තුනකට පසුවයි.ඉම්පෝව් ආණ්ඩුකාරවරයා සාමකාමී පුද්ගලයෙකි. ඇල්.ටී.පී. මංජු ශ්‍රී යන් සඳහන් කරන පරිදි එවකට උඩරට පාලනය කළ නරේන්ද්‍ර සිංහ රජතුමාද ඉම් හෝව්ගේ පාලනය ගැන සතුටු වී ඔහු සමඟ සමාදානයෙන් සිටියේය.ඉව් නොව් මුහුදු බඩ වැසියන්ගෙන් අය බදු ගැනීම අතහැර දැමුවේය. මෙය මුහුදු බඩවැසියන්ගේ ප්‍රීතියට හේතු විය.මේ පොතට සිංහල අකුරු සැදුවේ තුවක්කු ගබඩාවේ බාස්වූ ගේබ්‍රියල් සේඩ්ය. සිංහල මුද්‍රිත අකුරු ඉතිහාසයේ ආරම්භකයා ලන්දේසි ගේබ්‍රියෙල් සෙඩ්බාස් ලෙස ගෞරවය හිමි වේ. ඔහු සිංහල අකුරු පිත්තල තහඩුවේ කපා ගත්තේය. එම අකුරු එකල පුස්කොළපොත්වල තිබූ පන්සල් අකුරු ය.පිටු 14 යුත් මේ පොතේ අකුරක් අඟල් තුන්කාලක් පමණ වේ. ඕලන්ද කොම්පඤ‍්ඤේ මුද්‍රාව පොතේ ඇත. රන් වැඩ කළ රතු හමින් බැඳි පිටකවරයකි.අදට අවුරුදු 277ක් වුවත් පොත ඉතා හොඳ තත්ත්වයෙන් කොළඹ ජාතික කෞතුකාගාරයේ අධි ආරක්ෂිත කුටියක සුරක්ෂිතව තබා ඇත.මෙය තිබෙන තැනින් එළියට ගෙන ඡායාරූපගත කිරීමට කෞතුකාගාර අධ්‍යක්ෂගෙන් විශේෂ අවසරයක් ගත යුතුය. එම අවස්ථාව මෙතෙක් ලැබී ඇත්තේ ඉතා සුළු පිරිසකට පමණි.දිනමිණ ප්‍රධාන කර්තෘ ගාමිණී ජයලත් මහතාගේ විශේෂ ඉල්ලීම පරිදි මටත් දිනමිණ සිළුමිණ හිටහු කර්තෘ රන්ජන් අමරරත්න මහතාටත් නුවන් කොඩිකාර මාධ්‍යවේදියාටත් ඡායාරූප ශිල්පී සමන් ශ්‍රී වෙදගේටත් එම දුර්ලභ අවස්ථාව උදා විය...</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>17</day>
    </date>
    <link>http://www.dinamina.lk/2014/01/17/_art.asp?fn=f1401173</link>
    <topic>නිවැරැදි සිහිය ඇත්තා කාර්ය බහුල තැනැත්තෙක් නෙවෙයි</topic>
    <author>සාකච්ඡා කළේ</author>
    <content>වර්තමාන සමාජයෙහි ජීවත්වන මනුෂ්‍යයෝ සිය ජීවිතය ජයගැනීමට විවිධ දේ කරති. ඔවුන්ගෙන් සමහරු පස්කම්සැප විඳිමින් පංචේන්ද්‍රිය පිනවනු මිස, තමා මේ සියලු දෑ විඳින්නේ කුමන කාර්යයක නිරතවී දැයි කිසිදු දිනෙක ආපසු හැරී නොබලනු ඇත. එහෙත් මේ ඔබගේ ජීවිතය දෙස ආපසු හැරී බැලීමට සුදුසුම කාලයයි. සිය ජීවිතය සරලව සැහැල්ලු බවෙන් යුක්ත වූ අල්පේච්ඡතාවයෙන් යුතුව ගතකළ යුතු කාලයයි. ඒ පිළිබඳ මෙවර ධර්ම සභාවෙහි අදහස් දක්වන්නේ කඳාන පොල්පිතිමූකලාන අශෝකාරාම විහාරාධිකාරී බෙලිගස්වේල්ලේ විජිතසිරි හිමියන් ය.l සත්වයා යන පොදු නාමයෙන් හැඳින්වෙන මනුෂ්‍යයා අනෙක් සතුන්ගෙන් වෙනස්වන්නේ කෙසේද?“බුදුරජාණන් වහන්සේ වරක් “සබ්බේ සත්ථා භවන්තු සුඛිතත්ථා” යනුවෙන් දේශනා කළා. උන්වහන්සේ එසේ දේශනා කළේ සියලුම සත්වයන් සුවපත් වේවායැයි කියන උතුම් පරමාර්ථයෙන්. උන්වහන්සේ අපා, දෙපා, සිවුපා, බහුපා කියන සත්වයන්ගෙන් මනුෂ්‍යයා කියන පුද්ගලයාව වෙන්කර හඳුනාගෙන තිබෙනවා. ඒ වගේම ඔවුන් වෙනුවෙන් ධර්මය දේශනා කර තිබෙනවා.මනුෂ්‍යයා සතුන් අතරෙන් වෙනස් වෙන්නේ සියලු සතුන් අතර හොඳ හෝ නරක එකිනෙක පැහැදිලි ලෙස තේරුම් ගැනීමේ ශක්තියකින් හෙබි නිසයි. ඔවුන් කල්පනා කර තීරණ ගැනීමේ හැකියාවෙන් යුක්තයි. තිරිසන් සත්වයන්ට එවැනි හැකියාවක් ඇත්තේ නැහැ. මේ නිසයි මනුෂ්‍යයා අනෙක් සතුන්ගෙන් වෙනස් වෙන්නේ.”l මෙසේ වෙනස් වූ මනුෂ්‍යයා සතුව තිබිය යුතු ගුණාංග අතරට ගැනෙන අල්පේච්ඡතාව වැනි කාරණා බුදුරජාණන් වහන්සේ දේශනා කිරීමේදී සැලකිල්ලට ගන්නේ කෙසේද?“බුදුරජාණන් වහන්සේ දේශනා කරන ලද ධර්ම කාරණා පිළිබඳ විමසිල්ලෙන් බැලීමේදී අපට පැහැදිලි වන එක් දෙයක් තිබෙනවා. ඒ උන්වහන්සේ ධර්මය දේශනා කරන්නේ යම් යම් හේතුකාරණා මූලික කරගෙන යන්නයි. අල්පේච්ඡතාව පිළිබඳ වන ඉගැන්වීම් වුණත් එසේමයි.බුදුරජාණන්වහන්සේ ඉන්දියාවේ පහළවන විට තිබුණු සමාජ වටපිටාව අදට වඩා බොහෝ වෙනස්. එකල සිටිය අය ඉර, හඳ, තාරකා, පර්වත, අව්ව, වැස්ස, ආදී ස්වභාවික වස්තු හා ස්වභාවිකව ලැබෙන බොහෝ දේ දේවත්වයේ ලා සැලකුවා. ඔවුන් සිය ශක්තිය නොපෙනෙන දෙවියන්ට පැවරුවා.දේව සංකල්පය තදබල ආකාරයෙන් තිබුණු අවධියකයි බුදුරජාන් වහන්සේගේ පහළවීම සිදු වන්නේ. ඒ සමයේ ක්‍රමයට අවශ්‍ය වූ නිවැරැදි කරුණු කාරණා දේශනා කිරීමට උන්වහන්සේ පෙලඹෙන්නේ එකල ඒ සමාජ ක්‍රමයෙහි තිබුණ පැවැත්ම මතයි. එදා එලෙස බුදුරජාණන් වහන්සේ දේශනා කළ ඒ ධර්ම කරුණු වඩාත් යෝග්‍ය වන්නේ වර්තමාන සමාජයට බවයි මට නම් පෙනෙන්නේ.l අල්පේච්ඡතාව බුදුදහමේ හඳුන්වන්නේ කෙසේද?“අල්පේච්ඡතාව යන්නෙහි සරල අදහස වන්නේ සරල, සැහැල්ලු බවයි. ඒ සරල සැහැල්ලු බව ජීවිතයට ළඟා කරගන්නා ක්‍රම රාශියක් බුදුදහමේ පැමිණෙන ඉගැන්වීම් වල හා සූත්‍ර ධර්මවල දැක්වෙනවා. බුදුරජාණන් වහන්සේ පවසන ආකාරය‍ට මනුෂ්‍යයකු ජීවත්වීමේදී වඩාත් සිය ජීවිතයට ළංකරගත යුතු අලපේච්ඡතාව මූලික ලෙසම ඉගැන්වෙන්නේ පංචශීලයෙන්.බුද්ධ, ධම්ම, සංඝ යන තෙරුවන් සරණ ගිය බෞද්ධයා මූලික ලෙසම රැකිය යුතු ගිහිවිනය වන්නේ පංචශීලයයි. පංචශීලය මනුෂ්‍යාගේ සිත කය වචනය යන තිදොර සංවර කිරීමේ මූලික සීලය ලෙස හැඳින්වීමටත් හැකියි. ඔහු ශ්‍රද්ධාවන්ත බෞද්ධයා ලෙසත් හැඳින්විය හැකියි. ඒ තරමටම සරල සැහැල්ලු බවෙන් යුක්ත ජීවිතයකට පංචශීලය වඩාත් ප්‍රයෝජනවත් වෙනවා.”l ගිහියාගේ නිත්‍ය සීලය ලෙස සැලකෙන පංචශීලයෙන් කෙසේද ඔවුන්ගේ ජීවිතවල අල්පේච්ඡතාව ළඟාකර දෙන්නේ?“බ්‍රහ්ම, දේව, මනුෂ්‍ය, තිරිසන් යන ලෝකවල ඒ ඒ අය උපදින්නේ ඔවුන් කරනු ලැබූ කුසල් හා අකුසල් අනුවයි. බුදුරජාණන් වහන්සේට අනුව මෙලොව උපත ලද සත්වයා ජීවත්විය යුත්තේ කුසල ධර්මවල හැසිරෙමින්. මෙලොව උපන් අකුසල ධර්මවල හැසිරෙන අය සතර අපායන්හි ඉපිද දුක් විඳින බවත් දැක්වෙනවා.මේ අතර උත්තරීතර භවය ලෙස බුදුරජාණන් වහන්සේ පවා පෙන්වා දුන්නේ මනුෂ්‍යය භවයයි. සිත, කය, වචනය යන තිදොර සංවර කරනා පංචශීලය මනුෂ්‍යයාගේ තිදොර රැකගත හැකි මගයි. මනුෂ්‍යයා සෑමවිටම ජීවත්වීමට වෙර දරන්නේ පංචේන්ද්‍රිය පිනවමින්. බුදුරජාණන් වහන්සේ පංචේන්ද්‍රීය පිනවීමේ ආදීනව පැහැදිලිව දක්වනවා.ඒවා පිනවීම සඳහා මිනිස්සු විවිධ දේ කරනවා. යාන වාහන, ඉඩකඩම්, ගේදොර, ඇඳුම්, පැලඳුම් ආදී සියලු සැප සම්පත් ලබාගැනීම සඳහායි ඇතැමුන් අකටයුත්තෙහි හැසිරෙමින් වුවත් මේ දේවල් රැස්කරන්නේ. මේ සියලු දේ ලබාගැනීම මඟින් මනුෂ්‍යයා සිදු කරන්නේ සිය පංචේන්ද්‍රිය පිනවීමයි.ලෝභ, ද්වේශ, මෝහ යන අකුසල මූල රැස්කරනු ලබන්නේද මනුෂ්‍යයාගේ සිතෙහි ඇතිවන මේ පස්කම් සැපවලට ඇති දැඩි ඇල්මයි. ඒ හේතුකොට ගෙන ඔවුන් ප්‍රාණඝාතයෙහි කිමිදීමටත්, සොරකම් කිරීමටත්, මුසාවාද තෙපලීමටත්, කාමයෙහි වරදවා හැසිරීමටත්, මත්පැන් හා මත්ද්‍රව්‍ය ආදී කටයුතුවල නියැළීමටත් පෙලඹෙන්නේ කිසිදු වග විභාගයකින් තොරවයි.මෙහිදී ගණිකා නිවාස පවත්වමින්, මත්පැන් හා මත්ද්‍රව්‍ය වෙළෙඳසැල් පවත්වමින්, සතුන් ඝාතනය කරමින්, නොකළයුතු දෑ කරමින් අධාර්මිකව මිල මුදල් හරිහම්බ කරන්නේ කුසලයට හා අකුසලයට බියනොවීම නිසයි. සරල සැහැල්ලු දිවිපෙවෙතක් ගත කරන්නෙකුට මෙවැනි ආකාරයෙන් අධාර්මිකව මිල මුදල් හරිහම්බ කිරීමක් අවශ්‍ය වන්නේ නැහැ. අල්පේච්ඡතාවයෙහි අපූර්වත්වය වන්නේ එයයි. පංචශීලය ආරක්ෂා කරන්නෙකුට නිතැතින්ම අල්පේච්ඡතාවට පිවිසිය හැකියි. පංචශීලය ආරක්ෂා කිරීම යනු අකුසල්වලින් ඈත් වීමයි.l සරලව සැහැල්ලුව ජීවත්වීමේ මඟ බුදුරජාණන් වහන්සේ දේශනා කරනු ලබන්නේ පංචශීල ප්‍රතිපදාවේ පමණක්ද? ඒ අඩංගු අනෙකුත් දේශනා තිබේද?බෞද්ධයා යන්නෙන් අර්ථ දැක්වෙන්නේ බුද්ධිමතා යන්නයි. බුද්ධිමත් පුද්ගලයකුට සිය ජිවිතය සරල, සැහැල්ලු බවෙන් යුතුව ගත කිරීමට අවශ්‍ය පරිසරය නිර්මාණයකරන කරුණු රාශියක් බුදුරජාණන් වහන්සේ දේශනා කර තිබෙනවා.ඒවා අතර මහා මංගල සූත්‍රය, සිඟාලෝවාද සූත්‍රය, පරාභව සූත්‍රය, වසල සූත්‍රය, ව්‍යග්ගපජ්ජ සූත්‍ර ආදී සූත්‍ර දේශනා දැක්විය හැකියි. මේ සූත්‍ර දේශනාවල දැක්වෙන කරුණු කාරණා පෙළගස්වා තිබෙන්නේ මනුෂ්‍යයාගේ මෙලොව ජීවිතය සාර්ථක කර ගැනීම උදෙසායි. අල්පේච්ඡතාව මූලික කරගනිමින් සිය ජීවිතය ගොඩනැඟීම සඳහායි.l නමුත් අද මිනිස්සු බුදු දහමෙන් ඈත්වෙලා. සිය ජීවිතය සැපවත්කර ගැනීමට මූලික කර ගත යුත්තේ ධර්මය ද අධර්මය ද යන්නට අවබෝධයක් ඔවුන්ට නොමැති තරම්. එහෙම වෙන්නේ ඇයි?“අද අප ජීවත්වන්නේ කාර්යබහුලත්වය උපරිමයෙන් තිබෙන සමාජයකයි. යහපත් සිහියෙන් කටයුතු කළයුතු පුද්ගලයෙකු කිසිම දිනෙක කාර්යබහුල වන්නේ නැහැ. ඔවුන් ලෝභ, ද්වේශ, මෝහ යන අකුසල මූලවලට මුලාවී පස්කම් සැපවලට වහල් වී යන මේ ගමන ගැන දැන ගැනීමට නම් අවබෝධයෙන් තෙරුවන් සරණ යායුතුයි.මහා සඟරුවන දේශනා කරන නිර්මල බුදුදහම සැදැහැ සිතින් ශ්‍රවණය කළ යුතුයි. සිතෙහි දරා ක්‍රියාවට නැඟිය යුතුයි. මනුෂ්‍යයාගේ සිතෙහි එවැනි ධර්මවාදී අදහස් ඇති කිරීමට නම් පන්සලෙහි ශාන්ත වටපිටාවට ඇත්තේ පුදුම හැකියාවක්. අද බෞද්ධයන්ගෙන් පන්සලට පැමිණෙන්නේ තුනෙන් එකක් පමණයි. ඉතිරි තුනෙන් දෙකම පන්සලට නොපැමිණෙන නිසා මේ අධර්මවාදී ක්‍රියාවල නිරතවන්නේ ඔවුන්. ඒක බොහොම කනගාටුවට කරුණක්.බුදුරජාණන් වහන්සේගේ ධර්මයෙහි නීති නොපැනවීමත් සිය ආගමෙන් බෞද්ධයන් ඈත්වීමට හේතුවක් ලෙසයි මා දකින්නේ. අන්‍ය ආගම් නීති පනවා ඇති නිසා අනිවාර්යයෙන්ම ඔවුන් ආගමට දහමට ළැදියි. අනිවාර්යයෙන් ආගමික මධ්‍යස්ථානවලට යා යුතුයි.නැතිනම් ඔවුන්ට ඒ ආගම්වලින් දඬුවම් හිමි වෙනවා. එවැනි තත්ත්වයක් අපගේ ආගමේ සිදු නොවන්නේ බුදුරජාණන් වහන්සේ වඩාත් නිදහස අගය කිරීම හේතුවෙන්. එනමුත් බුදුදහම වැලඳගත් බෞද්ධයන්ටත් නීති පද්ධතියක් රැගෙන ආ යුතු බව යි මා පවසන්නේ.එසේ නොමැතිව අද සමාජයේ පවතින අඬ දබර, කල කෝලාහල ආදී ව්‍යසනකාරී බව දුරුකළ නොහැකියි. මේ සඳහා මූලිකත්වය ගත යුත්තේ බුද්ධශාසන අමාත්‍යාංශය ප්‍රමුඛ රජයයි. මේ සියලු දේවලින් සිදුවිය යුත්තේ අල්පේච්ඡතාවයෙන් යුත් සමාජයක් බිහිකිරීමට මඟපෑදීමයි. අනාගතයේදීත් අල්පේච්ඡතාවය මූලික කරගනිමින් ගුණගරුක සමාජයක් බිහිකිරීමට මඟපෑදීමයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n1401181</link>
    <topic>හැටට හැටේ ආ පෞද්ගලික බසයපස්යාලේ දී ලංගම බසයක ගැටෙයි</topic>
    <author>පණ්ඩුක සමරසේකර සහ කොටදෙනියාව සමූහ</author>
    <content>පස්යාල කලල්පිටියේදී ඊයේ (17 ) සවස 3.30ට පමණ පෞද්ගලික බස්රියක් ලංගම බස්රියක් හා මුහුණුට මුහුණලා ගැටී සිදූ වූ අනතුරකින් එක් අයකු මිය ගොස් හැත්තෑවක් පමණ දෙනා තුවාල ලැබූ අතර කොළඹ මහනුවර මහා මාර්ගයේ ගමනා ගමනය පැය දෙකකටත් වැඩි කාලයක් බාධා පැමිණියේය.කොළඹ සිට මාදුරුඔය බලා ගමන් කරමින් තිබූ පෞද්ගලික බසයක් හා බිබිල සිට කොළඹ බලා එමින් තිබූ ලංගම බස් රථයක් මෙසේ අනතුරට පත්වීමෙන් පැය දෙකකටත් වැඩි කාලයක් තිස්සේ එම මාර්ගයේ ගමනා ගමනයට දැඩි බාධා පැමිණි අතර නිට්ටඹුව පොලිසියේ නි‍ලධාරීන් එම බාධාවන් ඉවත් කිරීමට වෙහෙසෙනු දැකිය හැකි විය.තුවාලකරුවන් වතුපිටිවල මූලික රෝහලට ඇතුලත් කැර ඇති අතර එක් මගියකු එහිදී මරණයට පත්වී ඇත. බරපතල තත්ත්වයේ පසුවෙන තවත් තුවාලකරුවන් තිදෙනෙක් කොළඹ ජාතික රෝහලට මාරු කැර යවනු ලැබූ බව රෝහල් ප්‍රකාශකයෙක් කීය. බස්රථදෙකේ රියැදුරන් දෙදෙනාද තුවාල ලැබූවන් අතර වෙති. මෙයට අමතරව තවත් මගීන් කිහිප දෙනෙක් බාහිර ප්‍රතිකාර ලබා ඇති බවද අනාවරණය විය.තුවාලකරුවන් අතර වයෝවෘද්ධ කාන්තාවක වැඩිහිටි තරුණ අයවලූන් හා දරුවන් කිහිප දෙනකුද වන බව රෝහල් ප්‍රකාශකයා වැඩිදුරටත් සඳහන් කළේය. මියගිය අය කවුරුන්දැයි ඊයේ පස්වරු 5 පමණ වනවිට හඳුනාගෙන නොතිබුණි. ඔහු හඳුනා ගැනීමට හැකි කිසිදු තොරතුරක් නොලැබුනු බව පොලිස් ප්‍රකාශකයෙක් කීය.බස් රථ දෙක ගැටීමෙන් පසු ඉවතට ගත් තුවාලකරුවන් රෝහල් ගත කිරීමට විනාඩි ‍පහලොවක් පමණ වේලා ගත වූ බවත් ඒ අවස්ථාවේදී පාරේ ආ වෙනත් වාහන උදව් නොකළ බවත් එහි සිටි මගීහු කීහ.පාර හරහා පාපැදියක් ගමන් කළ නිසා නුවර පාරේ වාහන නවතාගෙන සිටි ඇති බවත් ඒ අවස්ථාවේදී පෞද්ගලික බස් රථය අනෙක් වාහනවලට ඉස්සර කරද්දී ලංගම බසයේ ගැටී ඇති බවත් මූලික පොලිස් පරීක්ෂණවලදී හෙලි වී ඇත. එමෙන්ම ලංගම බස්රිය පාර අයිනේ තණකොල ගැට්ටේ නවතාගෙන සිටියදී අනතුරට ලක්ව ඇති බව හෙලිවී ඇතැයිද පොලිසිය කියයි.පෞද්ගලික බස්රියේ රියැදුරු අසුනට පිටුපස අසුනේ අතදරුවකු සමග ගමන් කැර ඇති තරුණ මවක හා එම දරුවා අනූනවයෙන් බේරි තිබිණ. තරුණ මව හා අත දරුවාද සුලු තුවාල ලබා සිටිනු ඒ ස්ථානයේදී දැක ගත හැකි විය.මේ බිහිසුනු අත්දැකීමට මුහුන දුන් පොලොන්නරුවේ පදිංචිකාරියක වන හෂිනි සංජීවනී (22) මහත්මිය මෙහීදී ප්‍රකාශ කලේ හාස්කමකින් මෙන් තමා හා දරුවාගේ දිවි බේරුනු බවයි. වැඩිදුර කතා කිරීමට නොහැකි තරමට ඇය වික්ෂිප්තව සිටියාය.නිට්ට්ඹුව මූලස්ථාන පොලිස් පරීක්ෂක ප්‍රදීප් වි‍ෙජ්සේකර මහතාගේ මෙහෙයවීම මත රථවාහන අංශයේ ස්ථානාධිපති උප පොලිස් පරීක්ෂක සුසනත උප පොලිස් පරීක්ෂක ප්‍රැට්‍රි‍ක් මහත්වරු ඇතුලූ නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n1401182</link>
    <topic>ශ්‍රී ලංකාවේ මහා පරිමාණ ව්‍යාපෘති සඳහා ආයෝජනය කිරීමට කැමැත්ත පළ කරයි</topic>
    <author>චමීර ඇල්ලදෙණිය</author>
    <content>චීනයේ ප්‍රමුඛ පෙලේ ව්‍යාපාරික සමාගමක්වන සිචුආන් හුයිෆෙන් සමාගම (Sichuan Huifeng International Group Company Limited) ශ්‍රී ලංකාවේ මහා පරිමාණ ව්‍යාපෘති සඳහා ආයෝජනය කිරීමට කැමැත්ත පළ කැර තිබේ.එම සමාගමේ ප්‍රමුඛ පෙලේ දූත පිරිසක් වැඩ බලන කර්මාන්ත හා වාණිජ කටයුතු ඇමැති ලක්ෂ්මන් වසන්ත පෙරේරා මහතා සමඟ පසුගියදා පැවැති සාකච්ඡාවේදී මෙම කරුණු අනාවරණය විය.සිචුආන් හුයිෆෙන් සමාගම සිමෙන්ති, වීදුරු කණ්නාඩි, හෝටල් ක්ෂේත්‍රය, උද්‍යාන අලංකාරය, කෘත්‍රිම දිය ඇළි නිර්මාණය වැනි විවිධ ක්ෂේත්‍ර රැසක් පුරා පැතීරී ගිය ප්‍රමුඛ ව්‍යාපාරික ජාලයකි. මෙහිදී සිචුආන් හුයිෆෙන් සමාගමේ සභාපති මෙයි සින් මහතා (Mei Xin) ශ්‍රී ලංකා රජය තමන් වැනි විදේශ ආයෝජකයන් හට ලබා දී ඇති පහසුකම් පිළිබඳව තමන් විශ්මයට හා සෑහීමට පත්වන බවත් එම පහසුකම් තම ව්‍යාපාරික කටයුතු ශ්‍රී ලංකාවේ ස්ථාපිත කිරීමට මනා පිටුවහලක් වන බව ප්‍රකාශ කළේය.චීනය වැනි උසස් තාක්ෂණය භාවිත කරන රටවල් ශ්‍රී ලංකාවේ ආයෝජනය කිරීම ලංකාවේ කර්මාන්ත ක්ෂේත්‍රයේ ප්‍රගමනයට ඉතා වැදගත් වන බව වැඩබලන කර්මාන්ත හා වාණිජ කටයුතු ඇමැති ලක්ෂ්මන් වසන්ත පෙරේරා මහතා පැවසීය.ශ්‍රී ලංකාවේ පවතින ආයෝජන අවස්ථා වලින් උපරිම ප්‍රයෝජන ගැනීමට චීන ව්‍යාපාරික ප්‍රජාවට අරාධනා කළ ඇමැතිවරයා ආයෝජකයන්ට අවශ්‍ය සියළුම පහසුකම් සැලසීමට තම අමාත්‍යාංශය ඕනෑම විටෙක සූදානම් බවද ප්‍රකාශ කැර සිටියේය.කර්මාන්ත හා වාණිජ කටයුතු අමාත්‍යාංශ ලේකම් අනුර සිරිවර්ධන, අමාත්‍යාංශ අතිරේක ලේකම්වරුන්වන අසිත සෙනෙවිරත්න, එම්.තාජුඩීන්, ශීතා සේනාරත්න, අපනයන සංවර්ධන මණ්ඩලයේ සභාපති බන්ධුල එගොඩගේ ඇතුළු අමාත්‍යාංශයේ ඉහළ පෙලේ නිලධාරීහු රැසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n1401183</link>
    <topic>ජාතික රූපවාහිනියේ මුල් පුටුවවිමල් රූබසිංහට</topic>
    <author>චන්ද්‍රා අත්තනගොඩ</author>
    <content>ශ්‍රී ලංකා පරිපාලන සේවයේ ප්‍රවීණ ලේකම්වරයකු වූ විමල් රූබසිංහ මහතා ජනාධිපති මහින්ද රාජපක්ෂ මහතා ශ්‍රී ලංකා රූපවාහිනී සංස්ථාවේ නව සභාපතිවරයා ලෙස පත් කැර ඇත. ඊට අදාළ පත්වීම් ලිපිය ඊයේ (17) පස්වරුවේ ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා වෙතින් භාර ගත්තේය.ශ්‍රී ජයවර්ධනපුර විශ්වවිද්‍යාලයේ ශාස්ත්‍රපති උපාධිධාරියකු වූ රූබසිංහ මහතා කොළඹ විශ්වවිද්‍යාලයේ ජනමාධ්‍ය පිළිබඳ ඩිප්ලෝමාලාභියෙකි. ඊට අමතරව එංගලන්තයේ බ්‍රර්මින්හැම් විශ්වවිද්‍යාලයේ කළමනාකරණය පිළිබඳව උපාධිධරයෙකි.ශ්‍රී ලංකා පරිපාලන සේවයේ වසර 30කට වැඩි අත්දැකීම් ඇති හෙතෙම දිසාපතිවරයකු හා ප්‍රාදේශීය ලේකම්වරයකු ලෙස දිවයිනේ විවිධ ස්ථාන වල සේවය කැර ඇති අතර මහින්ද රාජපක්ෂ මහතා කම්කරු හා වෘත්තීය පුහුණු ඇමැතිවරයා ලෙස කටයුතු කරද්දී විමල් රූබසිංහ මහතා ඔහුගේ ජනමාධ්‍ය ලේකම්වරයාය. සංස්කෘතික හා කලා කටයුතු අමාත්‍යාංශයේ ලේකම්වරයා ලෙස කටයුතු කළ ඔහු පරිසර අධිකාරියේ සභාපතිවරයා ලෙසද සේවය කැර තිබේ. දේශීයත්වය මහා ඉහළින් අගයන රූබසිංහ මහතා ලියාපදිංචි පාරම්පරික වෛද්‍යවරයකු ලෙසද ප්‍රකට නමක් හිමිකර ගෙන ඇත.පත්වීම් ලිපි ප්‍රදානය කිරීමේ අවස්ථාවට ජනමාධ්‍ය අමාත්‍යාංශයේ ලේකම් චරිත හේරත්, රූපවාහිනී සංස්ථාවේ අධ්‍යක්ෂ ජනරාල් චන්ද්‍රපාල ලියනගේ, එම සංස්ථාවේ ප්‍රධාන විධායක ගාමිණී රාසපුත්‍ර යන මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n1401184</link>
    <topic>රජයට පාඩු කරන නිලධාරීන්ගෙන් අලාභය අය කැර ගැනීමට යයි</topic>
    <author>විජයානි එදිරිසිංහ</author>
    <content>විශ්වවිද්‍යාල සහ පළාත් පාලන ආයතනවල නිලධාරීන් සිදුකරන අක්‍රමිකතා තුළින් රජයට සිදුවෙන මූල්‍යමය අලාභය සොයා බලා එය එම නිලධාරීන්ගෙන් අය කැර ගැනීම සඳහා විගණකාධිපතිවරයා යටතේ විශේෂ විමර්ශන ඒකකයක් පිහිටුවා තිබේ.මේ ඒකකය මේ වසරේ සිට ක්‍රියාත්මක වෙයි. මෙයට පෙර මෙවැනි අංශයක් විගණකාධිපති දෙපාර්තමේන්තුව යටතේ පිහිටුවා තිබුණද එය එතරම් පුළුල්ව ක්‍රියාත්මක වූයේ නැත.විශ්වවිද්‍යාල සහ පළාත් පාලනවල ව්‍යවස්ථාවට අනුව ඒවා තුළ සිදුවෙන අක්‍රමිකතා සොයා බැලීමේ අර්ධ අධිකරණ බලතල (අධිභාර) විගණකාධිපතිවරයාට පවරා ඇත.ඒ අනුව මෙම විශේෂ විමර්ශන ඒකකය පුළුල් ලෙස ක්‍රියාත්මක කිරීමට විගණකාධිපතිවරයා තීරණය කැර තිබේ.විශ්වවිද්‍යාල සහ පළාත් පාලන ආයතනවල නිලධාරීන්ගේ නොසැලකිල්ල, වංචාව, දූෂණය ඇතුළු විවිධ ආකාරයේ අක්‍රමිකතා තුළින් රාජ්‍ය මුදල් විශාල වශයෙන් නාස්තිකාර වියදම් සඳහා යොදවන අවස්ථා රාජ්‍ය විගණනයට හසුවී ඇත. විශේෂයෙන් මහ නගර සභා, නගර සභා ඇතුළු පළාත් පාලන ආයතන මනා පරිපාලනයකින් තොරව කටයුතු කරයි. ඒ අනුව ඒ පිළිබඳ සොයා බලා රජයට සිදුවී ඇති පාඩුව එම ආයතනවල වගකිවයුතු පුද්ගලයන්ගෙන් අය කර ගැනීම මේ යටතේ සිදුකෙරෙන බව විගණකාධිපති එච්. ඒ. සමරවීර මහතා පැවසීය.මෙම විශේෂ ඒකකය රට පුරා ක්‍රියාත්මක වෙයි. ඒ සඳහා එම විෂයට විශේෂ පුහුණුවලත් නිල විගණන නිලධාරීන් පිරිසක් යොදවා තිබේ.රට පුරා පළාත් පාලන ආයතන තුන්සියයකට වැඩි ප්‍රමාණයක් සහ විශ්වවිද්‍යාල 17ක් සහ ඒ යටතේ එන තවත් ආයතන රැසක්ද වෙයි.මේවා අතරින් ඇතැම් ඒවායේ සිදුවන අක්‍රමිකතා සම්බන්ධයෙන් ඒවාට යවන විගණන විමසුම්වලට පිළිතුරු නොසපයන අවස්ථාද බොහෝ වෙයි. ඉන් රජයට සිදුවන මූල්‍යමය පාඩුවද අති විශාල ප්‍රමාණයකි.මේ නිසා මේ සෑම එකකම සිදුවන අක්‍රමිකතා සොයා ගණනය කැර සිදුවී ඇති පාඩුව විගණකාධිපතිවරයාට ඇති බලතල මත ඔවුන් විසින් අය කැර ගැනීම මෙහිදී සිදු වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n1401185</link>
    <topic>ලොකු ලුනු බීජ කි.ග්‍රෑම් 600 ක් ගුවන් තොටේදී රේගු දැලේ</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමූහ</author>
    <content>නීති විරෝධී ලෙස මෙරටට රැගෙන ආ ලොකු ලුනු බීජ කිලෝග‍්‍රෑම් 600 ක් ගුවන් තොටුපළ රේගුව මඟින් ඊයේ (17) අළුයම අත්අඩංගුවට ගෙන තිබේ.. මෙම ලොකු ලුනු වල වටිනාකම රුපියල් ලක්ෂ 04 කට ආසන්න වේ.ඉන්දියාවේ බැංගලෝර් නුවර සිට පැමිණි ශ්‍රී ලංකන් ගුවන් සේවයට අයත් යූ.එල්. 174 දරණ යානයෙන් මේ ලොකු ලුනු බීජ තොගය මෙරටට රැගෙනවිත් ඇත්තේ කොළඹ ප්‍රදේශයේ පදිංචි 30 හැවිරිදි ව්‍යාපාරිකයෙකි.සැකකරු සහ අදාළ බීජ තොගය මේ වනවිට රේගු භාරයට ගෙන ඇති අතර, අදාළ ව්‍යාපාරිකයා සම්බන්ධව වැඩිදුර විමර්ශන රේගු දෙපාර්තමේන්තුව සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n1401186</link>
    <topic>බිස්කට් නිෂ්පාදනය කළ හැකි වී ප්‍රභේදයක් හඳුන්වා දෙයි</topic>
    <author>නුවන් කොඩිකාර</author>
    <content>බිස්කට් නිෂ්පාදනය කළ හැකි නව වී ප්‍රභේදයක් බතලේගොඩ වී පර්යේෂණ ආයතනය හඳුන්වා දී තිබේ.බී.ජී.එම්.ඒ - ටූ ලෙස නම් කැර ඇති මෙම වී ප්‍රභේදය සීත කාලගුණයට ඔරොත්තු දීමේ විශේෂ හැකියාවක් ඇති බවද එම ආයතනය පවසයි. මේ නිසා මෙම වී ප්‍රභේදය බණ්ඩාරවෙල වැනි ශීත ප්‍රදේශවල ගොවීන් වෙත ලබාදීමට පියවර ගෙන ඇති බව බතලේගොඩ වී පර්යේෂණ ආයතනයේ අධ්‍යක්ෂ එස්.ඩබ්ලිව්.අබේසේකර මහතා පැවැසීය.ඉදිරියේදී මෙම වී ප්‍රභේදයෙන් නූල්ඩ්ස් නිෂ්පාදනය කිරීමේ හැකියාව ඇත්දැයි සොයා බලන බව හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n1401187</link>
    <topic>ශ්‍රී ලාංකික ධීවරයන් හා යාත්‍රා නිදහස් කැර ගත්ඇමැති රාජිතට ගුවන් තොටේදී උපහාර</topic>
    <author>බුද්ධිකා ඉඹුලාන</author>
    <content>ඉන්දු-ශ්‍රී ලංකා ධීවර ගැටලු පිළිබඳ ද්විපාර්ශ්වික සාකච්ඡා සාර්ථක කැර ගනිමින් ඉන්දියාවේ අත්අඩංගුවේ පසු වූ ශ්‍රී ලාංකික සියලු ධීවරයින් හා යාත්‍රා නිදහස් කැර ගැනීමට පියවර ගත් ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාට මෙරට ධීවර ප්‍රජාවගෙන් උපහාර පිදේ.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ඉන්දියාවේ නව දිල්ලියේ පැවැති ධීවර සාකච්ඡා සාර්ථක ලෙස අවසන් කැර පෙරේදා (16දා) රාත්‍රී කටුනායක ජාත්‍යන්තර ගුවන් තොටුපළින් ශ්‍රී ලංකාවට පිවිසියේය. මෙහිදී ඇමැතිවරයාව ධීවර නියෝජ්‍ය ඇමැති සරත්කුමාර ගුණරත්න මහතා ඇතුළු අමාත්‍යාංශ නිලධාරීන් ඉතා උණුසුම් අයුරින් පිළිගනු ලැබීය.ඉන් අනතුරුව කටුනායක බණ්ඩාරනායක ජාත්‍යන්තර ගුවන් තොටුපළින් එළියට පිවිසි ඇමැති රාජිත සේනාරත්න මහතාව මෙරට ධීවරයින් විශාල පිරිසක් ඉතාමත් උණුසුම් අන්දමින් පිළිගනු ලැබීය. මෙහිදී මාධ්‍ය වෙත අදහස් දක්වමින් කතා කළ ඇමැති වෛද්‍ය රාජිත සේනාරත්න මහතා මෙසේ පැවසීය.'අපි ගිය ඉන්දියානු සංචාරය ඉතාමත්ම සාර්ථකව නිම වුණා. ඉන්දියාවේ විදේශ කටයුතු ඇමැතිතුමා හමුවුණා. විදේශ කටයුතු ඇමැතිතුමා ඉන්දියානු කෘෂිකර්ම ඇමැතිතුමා හා අපි ගන්නා වූ තීන්දු ක්‍රියාත්මක කිරීම සඳහා සම්පූර්ණ සහාය පළ කළා. එපමණක් නොවෙයි ඉන්දියානු ධීවරයින්ට විතරක් නෙමෙයි ශ්‍රී ලංකා ධීවරයින්ටත් අවශ්‍ය දියුණුව සඳහා අවශ්‍ය මුදල් ඉන්දියානු රජය වියදම් කිරීමටත් කැමති වුණා. ඒ විතරක් නෙමෙයි දකුණු ඉන්දියානු ධීවරයන් ලංකාවට පැමිණීම වළක්වා ගැනීමට වෙනත් ධීවර ආම්පන්න ලබාදීලා වෙනත් ප්‍රදේශවල ගැඹුරු මුහුදේ ධීවර කර්මාන්තය කිරීම සඳහා ඔවුන්ව යොමු කරන්නටත් පොරොන්දු වුණා.ඒ වගේම ඊයේ ධීවර විෂය භාර කෘෂිකර්ම ඇමැති ෂරාඩ් පවර් මැතිතුමා ඇතුළු සියලු නිලධාරිනුත් අපිත් සමඟ ගිය සියලු නිලධාරිනුත් සාකච්ඡා කළා. ඒ සාකච්ඡා ඉතා සාර්ථකයි. ඒ අනුව අපි තීන්දු කළා සියලුම ධීවරයින් සහ සියලුම යාත්‍රා සියල්ලම නිදහස් කරන්නට. එම නිදහස් කිරීම අද දින සිටම රටවල් දෙකෙන්ම නිදහස් කිරීමේ කටයුතු කරලා ඉතාම ඉක්මනින් ඒ සියලුම කටයුතු අවසන් කිරීමට මම ඉල්ලීම් කළා.මෙයට අමතරව ආන්ද්‍රා ප්‍රදේශයේ ඉන්න ධීවරයිනුත් සියලුම යාත්‍රාත් නිදහස් කරන්න කියලා මම ඉල්ලීමක් කළා. ඒ වගේම මම ඉල්ලීමක් කළා ඉන්දියාවේ හැම ප්‍රාන්තයකම මෙසේ අත්අඩංගුවට ගන්නා ධීවරයින්ට එකම ක්‍රමවේදයකට කටයුතු කරන්න කියලා. එනම් දඩ මුදල් ගැසීමි්, සිර භාරයේ තැබීම, යාත්‍රාවලට වන්දි ගෙවීම්, දඩ ගැසීම් සියල්ලම නවත්තලා අපි මිත්‍ර රාජ්‍යයන් 2ක් විදියට ක්‍රියා කරන්න කියලා. එතුමා අපිට පොරොන්දු වුණා ඒ සියලුම මහ ඇමතිවරුන්ට කතා කරලා මේ ගැන දැනුවත් කරනවා කියලා.ඒ වගේම ආන්ද්‍රා ප්‍රදේශයේ තමිල්නාඩුවේ වගේම යාත්‍රාවලට දඩ මුදල් නොගෙවා නිදහස් කැර ගැනීම සඳහා ක්‍රියා කරන්නට පියවර ගන්නා බව කීවා. අපි මේ සියලුම කටයුතු සඳහා තීන්දු ගැනීමටත්, නිරීක්ෂණය කිරීමටත් කමිටුවක් පිහිටෙව්වා. ඒකට අපේ සාමාජිකයින් තුන් දෙනෙකුත්, එහෙන් සාමාජිකයින් තුන් දෙනකුත් පත් කළා. අපේ පාර්ශ්වයෙන් ධීවර අමාත්‍යාංශයේ උපදේශක ආචාර්ය එස්. සුබසිංහ, ධීවර අධ්‍යක්ෂ ජෙනරාල් නිමල් හෙට්ටිආරච්චි, සහ නීතිපති දෙපාර්තමේන්තුවේ අතිරේක සොලිසිටර් ජනරාල් සුහද ගම්ලත් මහත්වරු පත් කළා. මේ කමිටුව දිගින් දිගටම මුණ ගැසීමටත්, සාකච්ඡා කිරීමටත්, මෙයට විසැඳුම් ලබාදීමටත් පියවර ගන්නවා.2008 වස‍රේදී ඉන්දියානු රජය විසින් අපට ඉදිරිපත් කරපු අවබෝධතා ගිවිසුමේ කෙටුම්පතත් පාදක කරගෙන අපි සාකච්ඡා ආරම්භ කරන්න කැමතියි කිව්වම ඔවුන් එය පිළිගත්තා. ඒ කෙටුම්පත උඩ සාකච්ඡා කරලා ඉදිරියේදී අපි අමාත්‍යවරු දෙදෙනා ඒ ගැන සඳහන් කරලා ඉන්දු ශ්‍රී ලංකා අවබෝධතා ගිවිසුමක් ඇති කරගන්නට බලාපොරොත්තු වෙනවා. මේ මඟින් ධීවර ප්‍රශ්න නිරාකරණය කැර ගැනීම සඳහා තීරණ ගන්නවා. ඒ කමිටුවට රාජකාරී කටයුතු වලදී යම් අපහසුවක් සිදු වුණහොත් වහාම ඇමතිවරුන් දෙදෙනාට දන්වලා ඒ අනුව සාකච්ඡා කරන්නටත් වරින්වර මුණ ගැසෙන්නටත් ඒ හරහා මේ සියලු ප්‍රශ්න නිරාකරණය කර ගැනීමටත් බලාපොරොත්තු වෙනවා. ඒ වගේම ඉන්දියානු රජය මට දුන්න සහයෝගයට ඉතාමත් ස්තූතිවන්ත වෙනවා.අප සඳහා සියලුම වියදම් දැරුවේ, අපට ඉඳුම් හිටුම් පමණක් නොවෙයි යාන වාහන දැඩි ආරක්ෂාව අපි සියලු දෙනාටම ලබා දුන්නේ ඉන්දියානු රජයයි. අපව ඉතාමත් ඉහළ මට්ටමෙන් පිළි අරගෙන ඉතා උසස් අන්දමින් අපිට සැලකුවා' යැයි පැවසීය.මෙම අවස්ථාවට නියෝජ්‍ය අමාත්‍ය සරත් කුමාර ගුණරත්න, අමාත්‍යාංශ ලේකම් ආචාර්ය ඩී.එම්.ආර්.ඩී. දිසානායක, නාරා ආයතනයේ සභාපති වෛද්‍ය සයුරු සමරසුන්දර, ජාතික ධීවර මහා සම්මේලනයේ මහා ලේකම් හා ඇමැති මහජන සම්බන්ධතා ලේකම් පේමසිරි පෙරේරා මහත්වරු ඇතුළු නිලධාරීන් ආයතන ප්‍රධානීන් හා ධීවරයින් විශාල පිරිසක් සහභාගී විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n1401188</link>
    <topic>දුම්රිය මාර්ගය හරහා ගමන් කළ මගීහු 64 දෙෙනක් අත්අඩංගුවට</topic>
    <author>නිමල් රාජපක්ෂ</author>
    <content>දුම්රිය ගේට්ටුව වසා තිබියදී දුම්රිය මාර්ගය හරහා ගමන් කළ මගීන් 64 දෙණෙකු ගතවු මාස දෙක ඇතුළත දුම්රිය ආරක්ෂක නිලධාරීන් අත්අඩංගුවට ගෙන ඇත.මෙසේ මගීන් අත්අඩංගුවට ගෙන ඇත්තේ කොම්පඤඤවීදිය, ගල්කිස්ස, අහංගම ,වැලිගම,ගාල්ල , ගම්පොල හා හපුතලේ යන දුම්රිය හරස් මාර්ග වලින් බව දුම්රිය ආරක්ෂක සේවා අධිකාරී සේනක ජයසේන මහතා පවසයි.අත්අඩංගුවට ගත් මගීන් කොටුව ,ගල්කිස්ස,ගාල්ල ,මාතර,ගම්පොල හා බණ්ඩාරවෙල යන මහේස්ත්‍රාත් අධිකරණ වෙත ඉදිරිපත් කිරීමෙන් පසු මහේස්ත්‍රාත්වරු සැකකරුවනට රුපියල් 31250/=දඩමුදලක් ගෙවන ලෙස නියම ‍කළෝය. බණ්ඩාරවෙල මහේස්ත්‍රාත් අධිකරණය වෙත ඉදිරිපත්කළ සැකකරුවන් දහතුන් දෙනාට එක් අයෙකුට රුපියල් 1500/=බැගින්වු දඩ මුදලක් ගෙවන ලෙස බණ්ඩාරවෙල මහේස්ත්‍රාත් වරයා නියමකර තිබු බව මධ්‍යම අපරාධ අංශයේ කාර්යභාර නිලධාරී අනුර පද්මසිරි මහතා පවසයි.දුම්රිය ආරක්ෂක සේවා අධිකාරී සේනක ජයසේන මහතාගේ උපදෙස් මත, කොටුව,රත්මලාන, ගාල්ල,මාතර, නානුඔය, නාවලපිටිය හා බදුල්ල යන සේවා ස්ථානවල දුම්රිය ආරක්ෂක නිලධාරීන් මෙම වැටලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n1401189</link>
    <topic>රාමඤ්ඤ මහා නිකායේ 150 වැනි සංවත්සරය අද</topic>
    <author>නිමල් විජේසිංහඅනුරාධපුර අතිරේකදිස්ත්‍රික් සමූහ</author>
    <content>ශ්‍රී ලංකා රාමඤ්ඤ මහා නිකායේ 150 වැනි සංවත්සරය අදට (18) යෙදී තිබේමේ නිමිති කොටගෙන ජාතික ආගමික වැඩසටහන අද දවස පුරා අනුරාධපුර රුවන්වැලි චෛත්‍ය සහ ශ්‍රී මහා බෝ සමිඳු කේන්ද්‍ර කොටගෙන පැවැත්වේ.ආගමික වතාවත් සහ සංවත්සරික මහා සභාව සෑ රදුන් අභියසදී ජනාධීපති මහින්ද රාජපක්ෂ මැතිතුමාගේ ප්‍රධෘනත්වයෙන් පැවැත්වෙනු ඇත. මේ අවස්ථාවට ශ්‍රී ලංකා රාමඤ්ඤ නිකායේ අතිපූජ්‍ය මහානායක නාපානේ පෙමසිරි නාහිමිපාණන් ප්‍රධාන කොටගත් දහසකට අධික මහා සංඝයා වහන්සේද අග්‍රාමාත්‍ය දි.මු. ජයරත්න මහතා ඇතුළු මැති ඇමතිවරු රැසක්ද සහභාගී වෙති.මෙම 150 වැනි සංවත්සරයේ ප්‍රධාන අංගයක් වනුයේ ඒ නිමිතිකොට ගෙන කුල දරුවන් 150 දෙනෙකු පැවිදි දිවියට ඇතුළත් කර ගැනීමයි. අද පස්වරු 02ට අනුරාධපුර ශ්‍රී සාරානන්ද පිරිවෙන් භූමියේ සිට මෙම කුල දරුවන් සමූහය මහ පෙරහැරින් රුවන්වැලි සෑ ච්‍යෛ භූමිය වෙත රැගෙන ඒමෙන් අනතුරුව පස්වරු. 03.30ට පැවිදි කිරීමේ කටයුතු මහා සංඝරත්නය විසින් චාරිත්‍රානුකූලව සිදු කරනු ලැබේ.මීට අමතරව සසුන පොබ කළ රජරට රාමඤ්ඤ භික්ෂු වංශය නමැති ග්‍රන්ථය අතිපුජ්‍ය නාපාන පෙමසිරි නාහිමිපාණන් ඇතුළු මහා සංඝරත්නය විසින් ජනාධිපතිතුමාට පිළිගැන්වීමද සිදු කෙරේ.එමෙන්ම අනුරාධපුර අභය ගිරි පූර්‍වරාම විහාරාධිපති පූජ්‍ය පොතානේ ධර්‍මා නන්ද නාහිමි පාණන් වෙත උතුරු මැද පළාත් ප්‍රධාන සංඝනායක පදවිය පිරිනැමීමේ සන්නස් පත්‍රය විශේෂ ව්‍යාපෘති අමාත්‍ය එස්.එම්. චන්දසේන සහ සිවිල් ආරක්ෂක බලකායේ අධ්‍යක්ෂ ජෙනරාල් රියාර් අද්මිරාල් ආනන්ද පීරිස් යන මහත්වරු අතින් රාමඤ්ඤ නිකායේ 150 වැනි සංවත්සරය නිමිතිකොට ගෙන උන්වහන්සේ වෙත පිරි නැමෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n14011810</link>
    <topic>ඇමැති අනුර ප්‍රියදර්ශන යාපාගේ උපන් දිනය අද</topic>
    <author/>
    <content>ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතාගේ 55 වැනි උපන් දිනය අදට (18) යෙදි තිබේ.ඒ වෙනුවෙන් ආගමික වැඩ සටහන් රැසක් සංවිධාන කර ඇති අතර උදෑසන කිරිඅම්මාවරුන්ගේ දානමය පුන්‍යකර්මයක්, පන්නල නගරයේ දී දන්සැලක් සහ මහා සංඝරත්නය විෂයෙහි දානමය පුන්‍ය කර්මයක් සංවිධානය කර තිබේ.එසේම නිවසක් නොමැති පවුලකට නව නිවසක හිමිකම ලබාදීම ද, මරණයට කැපවූ ගවයින් මුදවා කිරිගොවීන් වෙත ලබාදීම, තෝරාගත් දිළිදු පවුල් සඳහා ආහාර මල්ලක් ලබාදීම සිදුකෙරේ. උඩුවේ ධම්මාලෝක හිමියන්ගේ සුමධුර දහම් දෙසුමක්ද එදින පස්වරුවේ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n14011811</link>
    <topic>වෙරළට ඔබ්බෙන් මුහුදු ප්‍රදේශ අද රළුයි</topic>
    <author>උදුලා පීරිස්</author>
    <content>පුත්තලම සිට මන්නාරම හරහා කන්කසන්තුරේ දක්වා වෙරළට ඔබ්බෙන් වන මුහුදු ප්‍රදේශවල අද (18) සුළගේ වේගය පැයට කි‍ලෝමීටර් 50 දක්වා වන බවත්ඒ නිසා එම මුහුදු ප්‍රදේශ තරමක් රළු බවත් කාලගුණ විද්‍යා දෙපාර්තමේන්තුව අනතුරු අගවයි.දිවයින අවට මුහුදු ප්‍රදේශයේ වැසි තත්වය අඩුවන තත්වයක් පවතින අද දිනයේ කන්කසන්තුරේ ත්‍රිකුණාමලය හරහා පොතුවිල් දක්වා වන මුහුදු ප්‍රදේශයේ ස්ථාන කිහිපයක වැසි හටගනු ඇති බවත් කාලගුණ විද්‍යා දෙ පාර්තමේන්තුව කියයි.සුළං ඊසාන දිශාවෙන් හමන බවත් එම මුහුදු ප්‍රදේශයේ සුළගේ වේගය පැයට කිලෝමීටර් 40ක් බවද කාලගුණ විද්‍යා දෙපාර්තමේන්තුව දන්වා සිටී.ඉදිරි දින කිහිපයේ දිව‍යිනේ වැසි අඩුවන තත්වයක් පෙන්නුම් කරන බවත් කියන කාලගුණ විද්‍යා දෙපාර්තමේන්තුව අද පෙරවරුවේ උතුරු මැද ,නැගෙනහිර, ඌව පළාත්වල වැසි ස්වල්ප වශයෙන් ඇතිවන බවද සවස සබරගමුව හා මධ්‍යම පළාත්වල තැනින් තැන වැසි වර්ධනය වන බවත් පසුව එම වැසි බස්නාහිර නිරිත දිග වෙරළබඩ ප්‍රදේශ දක්වා පැතිරයන බවද කාලගුණ විද්‍යාඥ චන්න රොද්‍රිගු මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n14011812</link>
    <topic>රෝහල් කටයුතු යථා පරිදි</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ශ්‍රී ලංකා ජනරජ සෞඛ්‍ය සේවා සංගමය ඇතුළු ‍රෝහල් කනිෂ්ඨ කාර්ය මණ්ඩලය නියෝජනය කරන වෘත්තීය සමිති සාමාජික පිරිස් පෙරේදා (16) උදේ සිට දහවල් 12 වනතුරු සිය රාජකාරිවලින් බැහැර වී ගෙන ගිය උද්ඝෝෂණවලින් පසු සියලු රෝහල්වල කටයුතු යථා පරිදි ආරම්භ විය.06/2006 චක්‍රලේඛය නිවැරදිව ක්‍රියාත්මක කිරීම, සියලුම ආදේශක හා අනියම් සේවකයින් ස්ථිර කිරීම, පැය 8 සීමාව ඉක්මවා ලබාගන්නා සේවය වෙනුවෙන් ඊට සරිලන අතිකාල ලබාගැනීම, නිල ඇඳුම් දීමනාව එකවර ලබාගැනීම, දින 05 සතිය ක්‍රියාත්මක කිරීම, සති අන්ත විරාම දින කප්පාදුව නතර කිරීම, අනතුරු දීමනා වැඩි කිරීම, උපස්ථායකයින් සඳහා වසරක පුහුණුවක් ලබාදීම, අවිධිමත් වැඩ ආවරණ පත්වීම් දීම නතර කරලීම ඇතුළු ඉල්ලීම් කිහිපයක් මුල්කරගෙන යන මෙම වෘත්තීය සමිති ක්‍රියාමාර්ග පිළිබඳ ඉදිරි පියවර ගැන සාකච්ඡා කිරීමට ඉදිරි සතියේදී රැස්වන බව ශ්‍රී ලංකා ජනරජ සෞඛ්‍ය සේවා සංගම‍ෙය් සභාපති ඩබ්ලිව්. ඒ. ඩී. විමලරත්න මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n14011813</link>
    <topic>අනවශ්‍ය මතයක් රටේ ගොඩනඟන්න ඇතැම් පිරිස් මාන බලනවා</topic>
    <author>මහරගම විශේෂ - වේහැල්ලේ පියතිලක</author>
    <content>අග්‍රාමාත්‍ය කාර්යාලයේ ලේකම් එස්. අමරසේකර මහතාගේ මෙහෙයවීමෙන් ක්‍රියාත්මක කළ ආකල්ප සංවර්ධන වැඩසටහන කාගේත් ප්‍රසාදයට ලක් වූ කාලෝචිත වැඩසටහනක් බව අග්‍රාමාත්‍ය ආචාර්ය දි.මු. ජයරත්න මහතා සඳහන් කරයි.මේ වසරේදී විද්වතුන් කලාකරුවන් හා විවිධ ක්ෂේත්‍රයන් පිළිබඳව නිපුණතා ඇත්තන්ද සම්බන්ධ කරගෙන මෙම වැඩසටහන දීප ව්‍යාප්තව ක්‍රියාත්මක කිරීමට සැලසුම් කළ යුතු බවද අග්‍රාමාත්‍යවරයා සඳහන් කළේය. ඉකුත්දා අග්‍රාමාත්‍ය කාර්යාලයේ පැවැති ප්‍රගති සමාලෝචන රැස්වීමේදී අදහස් දක්වමින් අගමැතිවරයා මේ බව සඳහන් කළේය.'අග්‍රාමාත්‍ය කාර්යාලයේ පසුගිය වර්ෂයේ කටයුතු පිළිබඳව අපි හැමදෙනාම ආපසු හැරී බලන්න ඕනෑ. අපෙන් පෞද්ගලිකව යම් අතපසුවීම් සිදුවී ඇත්නම් ඒවා ද නිවැරැදි කර ගෙන නව වසරේ වඩා හොඳ මහජන සේවාවක් ලබා දෙන්න අපි සියලු දෙනාම අධිෂ්ඨාන කර ගෙන ක්‍රියා කරන්න ඕනෑ.''මම අපේ හාමුදුරුවරුන්ට අපහාස කළා යැයි සඳහන් කරමින් ඇතැම් කණ්ඩායම් කලහකාරීව හැසිරීමත් ඔය ආකල්ප පිළිබඳ ප්‍රශ්නයක්. මම අපේ උගත් සිල්වත් මහා සංඝරත්නයට අපහාස කරන්නවත් එවැනි චේතනාවක් ඇතිවවත්, චීවරධාරී වචනය පාවිච්චි කළේ නැහැ. සංස්කෘතික කටයුතු අමාත්‍යාංශය මඟින් සම්පාදනය කර ඇති සිංහල ශබ්ද කෝෂයට අනුව චීවරධාරියා යන්නෙන් අදහස් කරන්නේ සිවුරු දරන්නා හෝ සිවුරු පොරවන්නා යන අදහසයි. මෙම වචනයට වැරදි අර්ථ දීලා අනවශ්‍ය මතයක් රටේ ගොඩනඟන්නට ඇතැම් පිරිස් උත්සාහ කරන්නේ නම් එය හොඳ නෑ. පිරිසිදු බෞද්ධයෙක් විදියට මම ප්‍රකාශ කළ වචනයෙන් අපේ උගත්, සිල්වත්, ගුණ ගරුක පූජනීය සංඝරත්නයට යම් සිත් වේදනාවක් ඇති වුණා නම් ඒ ගැන අතිශයින්ම කණගාටු වෙනවා වගේම සමාව අයැදිනවා. මම මීට කලින් ඒ ගැන කියලා තියෙනවා.මා ගෞරවනීය සංඝරත්නයට බොහොම ගෞරවයෙන් හා භක්තියෙන් සලකන කෙනෙක්. ඒ නිසා උන් වහන්සේලාට මා සමඟ යමක් සාකච්ඡා කරන්න කිසිදු බාධාවක් නැහැ. හැබැයි අපි ඒ දේ කළ යුත්තේ අපි දෙපාර්ශ්වයේම‍ ගෞරවය හා විශ්වාසය පලුදු නොවන ආකාරයටයි. කොහොම වුණත් නව අවුරුද්දේ අග්‍රාමාත්‍ය කාර්යාලයෙන් ගිය අවුරුද්දටත් වඩා හොඳ සේවාවක් මහජනතාවට සපයන්නට සියලු තරාතිරම්වල නිලධාරී මහත්ම මහත්මීන්ට ශක්තිය, ධෛර්යය, වාසනාව ලැබේවායි මා ප්‍රාර්ථනා කරනවායැයිද අග්‍රාමාත්‍යවරයා සඳහන් කළේය.මෙම ප්‍රගති සමාලෝචන රැස්වීමට අග්‍රාමාත්‍ය ලේකම් එස්. අමරසේකර මහතා ප්‍රමුඛ සියලු අංශවල නිලධාරී මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n14011814</link>
    <topic>දකුණ ජයගන්න ශක්තිය දෙන්න</topic>
    <author>ලංකින්ද නානායක්කාර ඉමදුව සමුහ</author>
    <content>හිනිදුම මැතිවරණ කොට්ඨාසය එළැඹෙන පළාත් සහා මැතිවරණයේ දි වැඩි ඡන්ද හතළිස් දහසකින්වත් ඡයග‍්‍රහණය කරන්න අපට ශක්තිය දෙන්න ඕනෑ .පසුගිය මැතිවරණයෙදි හිනිදුම ආසනය සන්ධානය වැඩි ඡන්ද 31702කින් ඡයග‍්‍රහණය කළා.මෙදා සැරේ ඒ වැඩි ඡන්ද සංඛ්‍යාව අඩුවෙන්න බැහැ. ඒ වාර්තාව කඩලා වැඩි ඡන්ද 40000 කින්වත් ඡයග‍්‍රහණය කළයුතූ වෙනවායැයි ඡ්‍යෙෂ්ඨ ඇමැති පියසේන ගමගේ මහතා පැවසිය. ඇමැතිවරයා මේ බව සදහන් කළේ නෙළුව ශි‍්‍ර ලංකා නිදහස් පක්‍ෂ බල මණ්ඩල රැස්විමට එක්වෙමිනි. නෙළුව ප‍්‍රදේශයේ පැවති එම බලමණ්බල රැස්වීමේ දී ඇමැතිවරයා මෙසේද කිය.දැන් අපි වැඩිහිටියන් ඡ්‍යෙෂ්ඨයන් හිනිදුම ආසනයේ තමයි ලක්‍ෂයකට ආසන්න ලියාපදිංචි ඡන්ද සංඛ්‍යාවක් තියෙන්නේ . ඒ නිසා මේ ආසනයට කවුරුත් එන්න කැමතියි. ඕනෑම කෙනෙකූට එන්න පුළුවන්. ඒ සඳහා මගෙන් බාධාවක් නැහැ. හැමදෙනාම ඇවිත් ඡන්ද ව්‍යාපාරය කරන්න. කරලා සන්ධානය දිනවන්න.හිටපු මහ ඇමැතිතුමාට ආරියතිලක ඇමැතිතුමාට පළාත් සහාවේ ඡන්දය ඉල්ලන අපේක්‍ෂකයින් සියලුදෙනාට හිනිදුම ආසනයට ඇවිත් මැතිවරණය කරන්න මගෙන් බාධාවක් නැහැ. සියලු අපේක්‍ෂකයන්ට එන ලෙස මා ආරාධනා කරනවා.ගිය මැතිවරණයේදි වු අඩුපාඩු හදාගෙන මතිවරණයට මුහුණ දෙමු .අපට අවශ්‍ය පක්‍ෂයට ලැබෙන ඡන්ද සංඛ්‍යාව වැඩි කිරිමයි. කිරිගහට ඇන්න වගේ කියන්න පුළුවන්. මේ මැතිවරණයේදි සන්ධානය විශිෂ්ට ජයක් ලබනවා.දැන් බලන්න ගිය පළාත්සහා මැතිවරණයේ දි එඡාපයෙන් වැඩිම මනාප ලබාගත්ත රත්තරන් දැන් ඉන්නේ අපේ පැත්තේ මේ මැතිවරණයේදි තරගයක් නැහැ ගාල්ලේ එඡාප ලැයිස්තුවට අපේක්‍ෂකයින් සොයා ගැනිමත් ගැටලුවක් වෙලා. ඒ අය පිල්වලට බෙදිලා ඇණ කොටා ගන්නවා. මේ රැස්විමට ආපු කෙනෙකුට වුණත් එඡාප ලැයිස්තුවෙන් නමක් දමාගන්න පුළුවන්යැයිද ඇමැතිවරයා වැඩිදුරටත් සදහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n14011815</link>
    <topic>ජගත් සමුළුවල දී පාකිස්තානයේ උපරිම සහාය ශ්‍රී ලංකාවට</topic>
    <author/>
    <content>ජාත්‍යන්තර ඉහළ සමුළුවලදී පාකිස්තානය ශ්‍රී ලංකාවට නොමදවම සහය ලබාදෙන බව පාකිස්තාන අගමැති නවාස් ෂෙරීෆ් මහතා ඊයේ (17) පැවසීය.ජනාධිපති මහින්ද රාජපක්ෂ මහතාගේ විශේෂ නියෝජිතයකු ලෙස පාකිස්තානයට ගිය වාරිමාර්ග හා ජල කළමනාකරණ ඇමැති නිමල් සිරිපාලද සිල්වා මහතා ඊයේ නවාස් ෂෙරීෆ් මහතා හමුවී සාකච්ඡා කළ අවස්ථාවේදී නවාස් ෂෙරීෆ් මහතා මෙසේ ප්‍රකාශ කර ඇත.දෙරට අතර වෙළෙඳ සහයෝගීතාවය තවදුරටත් තහවුරුකර ගැනීමටත්, දෙරටේඉදිරි සංවර්ධන කටයුතුවලදී සහයෝගයෙන් කටයුතු කිරීමටත් මෙම හමුවේදී දෙරට අතර එකඟතාවය පළකර ඇත.පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැති අවස්ථාවේදී ශ්‍රී ලංකාවේ මිත්‍රශීලි පිළිගැනීම් සම්බන්ධයෙන් විශේෂයෙන් ස්තූතිය පළකර ඇති පාකිස්තාන නායකයා ඉදිරියේදී පාකිස්තානයේ සංචාරයක් සඳහා ශ්‍රී ලංකා ජනාධිපතිතුමාට ආරාධනා කිරීමට බලාපොරොත්තු වන බවත් පවසා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n14011816</link>
    <topic>පයාගල පොලිස් ලොක්කෙක් අල්ලස් දැලේ පැටලෙද්දී පොඩ්ඩෝ රතිඤ්ඤා පත්තු කරමින් ප්‍රීති වෙති</topic>
    <author>සිරන්ජනි කුමාරි</author>
    <content>පයාගල පොලිසියේ රථ වාහන අංශයේ ස්ථානාධිපතිවරයා අල්ලස් සිද්ධියක් සම්බන්ධයෙන් අත්අඩංගුවට ගත් අවස්ථාවේ දී එම පොලිසියේ සෙසු නිලධාරීන් රතිඤ්ඤා පත්තු කර එම අවස්ථාව සැමරූ බවට සැකකාර ස්ථානාධිපතිවරයා වෙනුවෙන් පෙනී සිටි නීතිඥ අනුර සිල්වා මහතා ඊයේ (17) කොළඹ ප්‍රධාන මහෙස්ත්‍රාත් ගිහාන් පිලපිටිය මහතා වෙත දැනුම් දුන්නේය. රිය අනතුරක් සම්බන්ධයෙන් සිය භාරයට ගත් ත්‍රී රෝද රථයක් මුදා හැරීමට හා රිය අනතුර සම්බන්ධයෙන් නීති මගින් කටයුතු නොකිරීමට රුපියල් 15,000ක අල්ලසක් ලබා ගැනීමේ සිද්ධියක් සම්බන්ධයෙන් ඉකුත් (4) වන දින අල්ලස් කොමිසම අත්අඩංගුවට ගෙන තිබිණ.අධිකරණය වෙත ඉදිරිපත් කළ පටබැඳිගෙදරවත්ත , දෙවටදෙක ,අම්බලන්ගොඩ පදිංචි කෝදාගොඩ වීරතුංග නැමැති සැකකාර ස්ථානාධිපතිවරයා මේ මස 22වන දින දක්වා රක්ෂිතබන්ධනාගාර ගත කරන ලෙසට කොළඹ ප්‍රධාන මහෙස්ත්‍රාත් ගිහාන් පිලපිටිය මහතා නියම කළේය.ඇටම්පිටිය පාර,ඇටම්පිටිය , බදුල්ල පදිංචි නාගලිංගම් සදීශ්වරන් නැමැත්තා මෙම සිද්ධියේ පැමිණිලිකරු වේ.සිය බිරියගේ නමට ඇති ත්‍රිරෝද රථයේ රියදුරු වශයෙන් පුතු කටයුතු කරන බවත් ඔහු ඉකුත් 19 වන දින මරදාන සිට බේරුවල දක්වා භාණ්ඩ ප්‍රවාහනය කිරිමේ දී මග්ගොන ඉන්ධන පිරවුම්හල අසල දී නීන්ද යාම නිසා රිය අනතුරක් සිදු වු බවට පැමිණිල්ලේ සඳහන්ය.රියදුරු බලපත්‍රය හා ත්‍රී රෝද රිය පයාගල පොලිසිය බාරයට ගත් අතර පුතු කළුතර නාගොඩ රෝහල වෙත ඇතුළත් කළ බවත් පසුව පොලිසිය වෙත ගොස් ත්‍රීරෝද රථය ඉල්ලීමේ දී රුපියල් 15,000ක මුදලක් රථවාහන අංශයේ ස්ථානාධිපතිවරයා ඉල්ලා සිටි අතර ඒ සම්බන්ධයෙන් කොමිසම වෙත පැමිණිලි කිරීමෙන්අනතුරුව මුදල් ස්ථානාධිපතිවරයා‍ වෙත ලබාදීමේ දි කොමිසම ස්ථානාධිපතිවරයාව පොලිසියේ දීම අත්අඩංගුවට ගෙන තිබේ.අල්ලස් නිලධාරි පී. චන්ද්‍රසිරි මහතා අධිකරණය වෙත කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n14011817</link>
    <topic>ඉඩම් විකිණීමට කට්ටි කිරීමේ දීපාංශු ව්‍යුහය වෙනස් කරන්න බැහැ</topic>
    <author>ශීලා උඩුවර</author>
    <content>ඉඩම් විකිණීමට කට්ටි කිරීමේ දී පසේ ස්වාභාවිකව නිර්මාණය වි ඇති පාංශු ව්‍යුහය වෙනස් නොකළ යුතු බව පරිසර පුනර්ජනනීය හා බලශක්ති ඇමැති සුසිල් ප්‍රේමජයන්ත මහතා ඉඩම් කට්ටි කර විකුණන ව්‍යාපාරිකයන්ට දන්වයි.පොලවේ මිලිමිටරයක පාංශු ස්ථරයක් නිරිමාණයවීම සඳහා වසර සිය ගණනක් ගතවන බවත් දීර්ඝ කාලයක් පුරා නිර්මාණය වෙමින් පවතින පස් තට්ටු ඉවක් බවක් නැතිව ඉවත් කිරීමෙන් භුමිය නිසරුවීම ජල පද්ධති ගොඩවීම, භුමි අලංකාරය නැතිවීම, සත්ව ප්‍රජාවගේ පැවැත්වට තර්ජනයක් වීම, කාණු පද්ධති අවහිර වීම, ඛාදන සීඝ්‍රතාව ඉහළයාම ආදිය සිදුවන බවත්, එය කෘෂිකාර්මික පදනම මත කටවුතු කරන ශ්‍රි ලංකාව වැනි රටකට ඔරොත්තු නොදෙන බවත්, ඇමැතිවරයා කියයි‍ නාගරික හා අර්ධ නාගරික ප්‍රදේශයන්හි ඉඩම් සඳහා ඉහළ ඉල්ලුමක් පවතින බැවින් පෞද්ගලික අංශයේ ව්‍යාපාරිකයන් විශාල ඉඩම් මිලට ගෙන ඒවා සංවර්ධනය කිරීම‍ට යැයි කියමින් මතුපිට පස් තට්ටු ඉවත් කරමින් ගස් කොළන් කපා දමමින් කරන ක්‍රියාවලිය නිසා සංවර්ධනය වී තිබෙන ඉඩම් හානියට පත්වන බව ඇමැතිවරයා සඳහන් කරයි.ඉඩම් කට්ටි කිරීමෙන් සිදුවන හානිය සම්බන්ධයෙන් ඇමැතිවරයා මෙම අදහස් දක්වා තිබේ.පරිසරයට හානිකර ලෙස ඉඩම් කට්ටි කරන අයට විරුද්ධව කටයුතු කිරීමට ජාතික පාරිසරික පනත අනුව තටයුතු කිරීමට පියවර ගත යුතු බවත්, ඉඩම් කට්ටි ව්‍යාපාරයේ නිරත ව්‍යාපාරිකයන්ට මේ පිළිබඳව දැනුම් දිය යුතු බවත්, මධ්‍යම පරිසර අධිකාරියේ අෂ්‍යක්ෂ ජනරාල් සාරංග අලහප්පෙරුම මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=n14011818</link>
    <topic>ගුරු හිඟයෙන් මධ්‍යම අධ්‍යාපනය පහළට</topic>
    <author>ඉන්ද්‍රාණි තෝරදෙණිය</author>
    <content>මධ්‍යම පළාතේ පවතින දැඩි ගුරු හිඟය හේතුවෙන් පළාතේ අධ්‍යාපන මට්ටම පහත වැටී ඇතැයිද ජාතික පාසල් සහ පළාත් සභා පාසල් එකතුව ගුරු තුලනයකින් පළාතේ අධ්‍යාපනය නඟාසිටුවීමට සෑම කෙනෙක්ම අත්වැල් බැඳගතයුතු යැයිද මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවසීය. ආණ්ඩුකාරවරයා එම අදහස් පළ කළේ පෙරේදා (16) පෙරවරුවේ මහනුවර උසස් බාලිකා විද්‍යාලයේ පැවති පළමු වසරට සිසුන් ඇතුළත් කර ගැනීම සඳහා වූ උත්සව සභාව අමතමිනි.එහිදී ආණ්ඩුකාරවරයා මෙසේද පැවසීය. අපේ පළාත පහ වසර ශිෂ්‍යත්ව විභාගයෙන් ලංකාවේ පළාත් අතර අන්තිම තැන සිටින්නේ උ පෙළ විභාගයෙන් හත්වන ස්ථානය. පහසුකම් රැසකින් සපිරි මධ්‍යම පළාතේ මෙම තත්ත්වය ඉතාම කණගාටුදායකයි. මෙයට ප්‍රධාන හේතුව වී තිබෙන්නේ පළාතේ පාසල්වල පවතින උග්‍ර ගුරු හිඟයයි. ගණිත, ඉංග්‍රීසි සහ විද්‍යා විෂය ධාරාවන් සඳහා දැඩි ගුරු හිඟයක් පවතිනවා. විදුහල්පති තනතුරු සඳහා අදාළ ශ්‍රේණිධාරීන් අඩුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=r1401181</link>
    <topic>කුරුණෑගල නගරයේ අනවසරඉදිකිරීම් නවත්වන්නැයි ඉල්ලීම්</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>කුරුණෑගල නගරයේ අනවසර ඉදිකිරීම් වහාම නවත්වන ලෙසට නගර සභාව නාගරික ජනතාවගෙන් ඉල්ලා සිටී.රජයේ ආයතන සහ දෙපාර්තමේන්තු වටා තිබෙන තාප්පවල දැන්වීම් ප්‍රදර්ශනය කිරීම (ඇලවීම) තාප්ප වටා තිබෙන කඩ බක්කි, සහ කුණු කසළ ගොඩවල් වහා ඉවත් කරන ලෙසත් නියෝග කොට ඇත.නගරයේ අනාරක්ෂිත ලෙස තැනින් තැන නවතා තිබෙන ත්‍රිරෝද රථ නිසා පදික වේදිකාවල ගමන් කරන මගීන්ට හිරිහැරයක් නිසා ත්‍රිරෝද රථ නැවැත්වීම සඳහා සුදුසු ස්ථානයක් සලසා දීමේ වැඩ පිළිවෙළක් ද සකස් කරගෙන යයි.නගරයේ ව්‍යාපාරික ස්ථාන ඉදිරිපිට නවතා තිබෙන වාහන නිසා ගමනාගමනයට විශාල හිරිහැරයක් නිසා එකී වාහන හිමියන්ට එරෙහිව නීතිමය පියවර ගන්නා ලෙසට පොලිස් රථවාහන අංශයට උපදෙස්දී ඇත.ඒවගේම නගර මධ්‍යයේ පිහිටා තිබෙන උමං මාර්ගයේ සහ බස් නැවතුම්පොළේ රෑ මනාලියන් ගැවසෙන නිසා ඔවුන් එම ස්ථානවලින් පලවා හරින ලෙසටද රාත්‍රි මුර සංචාරයේ යෙදෙන පොලිස් නිලධාරීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=r1401182</link>
    <topic>විදුලි පන්දමක් ගන්න අපූරු උපක්‍රමයක්</topic>
    <author>එල්. පී. තිලකරත්නපොල්ගහවෙල සමූහ</author>
    <content>රාත්‍රි මුරකරුවකු ලෙස රජයේ කාර්යාලයක කටයුතු කළ අයකු විදුලි පන්දමක් ලබාගැනීමට යෙදූ අපූර්ව උපක්‍රමයක් පිළිබඳ වූ රසවත් පුවතක් කුරුණෑගල නගරය ආශ්‍රිත කාර්යාලයකින් වාර්තා විය.සිද්ධිය මෙසේය.කරුණාපාල මහතා මේ ගෙවන්නේ තමාගේ මුරකරු රාජකාරි දිවියේ අවසන් වසර දෙකයි. ඔහුට බොහෝදුරට ලැබෙන්නේ රාත්‍රි කාලයේ මුර කටයුතුය.කාර්යාලය වටා විදුලිය ආලෝකය තිබුණද, විදුලි පන්දමක අවශ්‍යතාව කරුණාපාලට තදින්ම දැණින. මේ පිළිබඳව අවස්ථා කිහිපයකදී පරිපාලන නිලධාරියාට දැන්වීය‍.“කරුණාපාල කාර්යාලය වටේම ලයිට් තිබෙනවා. මොකටද ආයෙ ටෝච්.” කියා හෙතෙම විදුලි පන්දමක් ලබාදීම මඟහැරීය.කාර්යාලයේ සිටි කාර්යාල කාර්ය සහායකයකු කරුණාපාලට උපක්‍රමයක් කියා දුන්නේය. ඒ අනුව ක්‍රියාත්මක වූ කරුණාපාල පරිපාලන නිලධාරි මගින් ආයතන ප්‍රධානියාට ලිපියක් යොමු කළේය. එහි සඳහන් වූයේ කාර්යාල භූමියේ විෂඝෝර සර්පයකු සැරිසරන බැවින් විදුලි පන්දකමක් ලබාදෙන ලෙසයි.ලිපිය දුටු ආයතන ප්‍රධානියා, අදම මේ මනුස්සයාට ටෝච් එකක් අරන් දෙනවා. නැත්නම් මේ මනුස්සයාට ඔය නයා දෂ්ට කරයි යැයි පැවැසීය.කරුණාපාලගේ උපක්‍රමය සාර්ථක විය. එදින සවසම විදුලි පන්දමක් ලැපිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=r1401183</link>
    <topic>වටරැක දුම්රිය ස්ථානය අසලසංඥා එළි අනතුරකට අත වනයි</topic>
    <author>මීගොඩ සමූහඩබ්ලිව්. ඩී. ජයතිස්ස</author>
    <content>කැලණිවැලි දුම්රිය මාර්ගයේ වටරැක දුම්රිය ස්ථානයට අලුතින් සවිකළ සංඥා එළි මාරාන්තික අනතුරකට අත වනන බව ප්‍රදේශවාසීහු පවසති.මීට පෙර මේ ස්ථානයේ දුම්රිය හරස් මාර්ගය ආරක්ෂාවට සේවකයන් දෙදෙනෙක් සිටියහ. ඔවුහු දුම්රියක් ධාවනය වන අවස්ථාවලදී ආරක්ෂක ගේට්ටු දමා බස් මාර්ගය අවහිර කොට දුම්රිය ධාවනයට ඉඩ දෙති.දැනට මාස දෙකකට පෙර දුම්රිය මාර්ග ආරක්ෂක ගේට්ටු හා එම සේවකයන් ඉවත් කොට, සංඥා පද්ධතියක් සවිකෙරිණි.මේ සංඥා පද්ධතිය විධිමත් ලෙස සකස් නොකිරීම නිසා දුම්රිය අනතුරු සංඥාව (රතු එළිය) වැටී බොහෝ අවස්ථාවලදී එක දිගට ම පැය ගණනක් නාද දෙති. මේ ශබ්දය නිසා මගීන් අපහසුතාවට පත්වන බවට මගීහු චෝදනා කරති. මේ මාර්ග සංඥා ක්‍රමවත් ලෙස වාහනවලට පෙනෙන සේ සවිකොට නැති බව ද පෙනේ.එක දිගට ම රතු සංඥා එළිය ප්‍රදර්ශනය වී නාද ඇති වුවත්, එම මාර්ගයේ දුම්රියක් ධාවනය නොවන බව ප්‍රදේශවාසීහු පවසති.මේ නිසා හරස් ම‍ඟෙහි ධාවනය වන බස්, ටිපර් ආදී සියලුම වාහනවල රියැදුරන් දැඩි අපහසුතාවට පත් වෙති. ටික වේලාවක් දෙපැත්ත බලා සිට මාර්ගය හරහා වාහනය ඇතුළු කිරීමට රියැදුරෝ පසුබට නොවෙති. මෙය විශාල දුම්රිය හා වාහන අනතුරකට අත වනන බව පෙනේ.මේ බව ප්‍රදේශවාසීන් ඇතුළු දුම්රිය මගීන් බලධාරීන් හා වගකිවයුත්තන් දැනුවත් කොට ඇතත්, මෙතෙක් සාර්ථක පියවරක් ගැනීමට ඔවුන් අපොහොසත් වී ඇති බව ප්‍රදේශවාසීහු පවසති. තත්ත්වය මෙසේ තිබියදී කිසියම් හේතුවකින් මාරාන්තික දුම්රිය අනතුරක් සිදුවුවහොත් එය මගීන්ගේ හා රියැදුරන්ගේ වරදක් බව පවසන බලධාරීන් මේ සම්බන්ධව ක්‍රියා නොකරන්නේ මන්දැයි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=r1401184</link>
    <topic>හැටන්හි පාසල් නොයන දරුවන්ටනැවත ඉස්කෝලේ යන්න අවස්ථාව</topic>
    <author>අසේල කුරුළුවංශ</author>
    <content>හැටන් පොලිස් බලප්‍රදේශයේ පාසල් නොයන දරුවන් යළි පාසල් අධ්‍යාපනය සඳහා යොමු කිරීමේ වැඩපිළිවෙළක් හැටන් ජ්‍යෙෂ්ඨ පොලිස් අධිකාරි සමන් රත්නායක මහතාගේ මෙහෙයවීමෙන් ක්‍රියාත්මක කෙරිණි.මේ යටතේ හැටන් පොලිස් කොට්ඨාසයේ පවුල් 15ක පාසල් නොයන දරුවන් 15 දෙනකු සඳහා පොත් පත් සහ උපකරණ බෙදාදීම පසුගියදා හැටන් පොලිස් ක්‍රීඩාංගණයේදී සිදු කෙරුණි.අඹගමුව ප්‍රාදේශීය ලේකම් කාර්යාලය හා හැටන් පොලිසියේ ළමා හා කාන්තා කාර්යාංශය එක්ව පෞද්ගලික ආයතනයක් ද සම්බන්ධ කරගනිමින් මේ වැඩපිළිවෙළ ක්‍රියාවට නංවා තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=r1401185</link>
    <topic>බ‍‍ඩේ අමාරුවට කැළයට ගිය කෙනාඑනතුරු ත්‍රී වීල් මල්ලී තාම බලා සිටී</topic>
    <author>ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>රජයේ සේවා නිලධාරියෙක් වන ඔහුට පසුගිය දිනෙක ලොක්කා කතාකර දුර බැහැර ප්‍රදේශයක රාජකාරී කටයුත්තක් පැවරුවේය. ඔහු කපටි කමින් හෝ දෙන කාරිය ඉටු කරගෙන පැමිණෙන පුද්ගලයෙකු බව ලොක්කා දනී.මෙසේ දිනක් ඔහු දුර බැහැර ප්‍රදේශයකට ගොස් රාජකාරිය ඉටු කර එන විට බොහෝ රෑ බෝ වී තිබුණි. ගම්බද ප්‍රදේශයක සිට සේවයට පැමිණෙන ඔහුගේ ගමට හරිහැටි බස් සේවාවක්ද නැත. ත්‍රීරෝද රථයක යාමට හෝ අතේ හරිහැටි මුදලක්ද නොතිබුණි. නිවසට යාමට ක්‍රමයක් ගැන කල්පනා කරන විට ඔහුට හොඳ අදහසක් පහල විය. ඔහු කෙලින්ම පේමන්ට් එකට ගොස් රුපියල් 30ක් ගෙවා පෙන්ටෝච් එකක් මිලදී ගෙන සාක්කුවට දමා ගත්තේය.ත්‍රිවීල් රථයක් ලඟට ගොස් මල්ලී, අසවල් ස්ථානයට ගණන කීයදැයි එහි රියදුරුගෙන් විමසීය. දවසේ හරි හමන් ආදායමක්ද නොතිබූ බැවින් හයර් එකේ අවම මුදල වූ රුපියල් 450ක් දෙන ලෙස ඔහු ඉල්ලීය. එයට එකඟ වී ගමන යන අතරමගදී දොඩමළු වූ ඔහු පැවසුවේ බඩේ අමාරුවකට ‍බේත් ගැනීමට පැමිණ රෑ බෝ වූ බවයි.‍ත්‍රීවීලය නිවස ආසන්නයට පැමිණෙනවාත් සමගම කැළෑ රොදක් අසල ටිකකට නවත්වන ලෙස කී ඔහු බඩ රිදෙන බැවින් කැලෑවට ගොස් පැමිණෙන තුරු ටිකක් රැඳී සිටින ලෙස ඉල්ලා ටෝච් එක එලියට ගෙන එය දල්වාගෙන කැලයට වැදුනේය. ‍ටෝච් එක දල්වා ගලක් මත තබා අනෙක් පැත්තෙන් නිවසට ගියේය. ටෝච් එකේ එලිය හොඳට දැල්වෙන බැවින් ත්‍රීවීල් මල්ලීද බොහෝ වේලාවක් ඒ දෙස බලාසිට ඉවසීමේ සීමාව ඉක්මවා ගිය බැවින් කැලය පීරාගෙන ඒ අසලට ගොස් අඬ ගැසීය.ශබ්දයක් නැති බැවින් ටෝච් එලිය අසලටම ලං විය. දුටු දෙයින් ඔහුට දෙවියන් සිහිවිය. මහත්මයා නැත. ගල මත එලිය විහිදුවමින් පෙන්ටෝච් එක පමණක් ඇත. ත්‍රීවීල් මල්ලී ආපසු හැරුනේ ටෝච් එකද පොළවේ ගසාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=r1401186</link>
    <topic>පාරම්පරික ආයුර්වේද වෛද්‍යවරුන්ගේතොරතුරු රැස්කිරීමේ වැඩසටහනක්</topic>
    <author>මාවනැල්ල සමූහපී. සෙනෙවිරත්න</author>
    <content>දේශීය වෛද්‍ය ක්‍රමය සංරක්ෂණය කර අභිවර්ධනය කිරීමේ වැඩසටහනක් දේශීය වෛද්‍ය අමාත්‍යාංශය මගින් ආරම්භ කර ඇත. පාරම්පරික ආයුර්වේද වෛද්‍යවරුන් පිළිබඳව දිවයින පුරා ගමින් ගමට ගොස් තොරතුරු රැස්කර ගැනීම මේ වනවිට දේශීය වෛද්‍ය ඇමැති සාලින්ද දිසානායක මහතාගේ නව සංකල්පයක් මතින් ක්‍රියාත්මක කැරෙමින් පවතී‍.මේ වැඩසටහන යටතේ පාරම්පරික වෙද පරපුරු සතුව ඇති වෛද්‍ය ක්‍රමය විධිමත්ව පරීක්ෂණයන්ට ලක් කැර එම වෛද්‍ය ශාස්ත්‍ර සංරක්ෂණය කැර ගන්නටද පියවර ගෙන තිබේ. මේ අනුව දිවයින පුරා විසිරී සිටින පාරම්පරික වෛද්‍යවරුන්ගේ වෙද හෙදකම් පිළිබඳව සවිස්තරාත්මක වාර්තා ලබා ගන්නට දේශීය වෛද්‍ය ඇමැතිවරයාගේ නියෝගය මත දේශීය වෛද්‍ය අමත්‍යාංශයේ ලේකම් ලලිත් කන්නන්ගර මහතා පියවර ගෙන සෑම වෛද්‍යවරයකුගේම එම පරම්පරාවේ සියලු ජීව දත්තයන් ලබා ගැනීමද ආරම්භ කැර තිබේ.මේ වැඩසටහනට සියලු පාරම්පරික ආයුර්වේද වෛද්‍යවරුන්ට එක්ව සහාය ලබාදෙන ලෙසට දේශීය වෛද්‍ය අමාත්‍යාංශ ලේකම් ලලිත් කන්නන්ගර මහතා ඉල්ලා සිටී. වැඩිදුර විස්තර දේශීය වෛද්‍ය අමාත්‍යාංශයෙන් දැන ගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=s1401181</link>
    <topic>ශ්‍රී ලංකාව කඩුලු 9කට ලකුණු 428 යි</topic>
    <author/>
    <content>නායක ඇන්ජලෝ මැතිව්ස් ගේ ඉවසිලිමත්, අධිෂ්ඨාන සහිත ශක්තිමත් ඉනිම සහ ඩිල්රුවන් පෙරේරා ගේ අගනා මංගල ටෙස්ට් ඉනිම මත ශ්‍රී ලංකාව එක්සත් අරාබි එමීර් රාජ්‍යයේ සාජා නුවර පාකිස්තානයට එරෙහිව පැවැත්වෙන තෙවැනි හා අවසාන ටෙස්ට් ක්‍රිකට් ගැටුමේදී කඩුලු 9කට ලකුණු 428 ක් රැස්කර ගෙන සිය පළමු ඉනිම නතර කළේය.තරගයේ ඊයේ දෙවැනි දිනය අවසන් වන විට පාකිස්තානය කිසිවෙකු නොදැවී ලකුණු 19 ක් ලබා ගෙන සිටියේය.මැතිව්ස් හා ඩිල්රුවන් දෙදෙනා ම දැවී ගියේ ලකුණු අනූ ගණන්වලදීය. මේ තරගමාලාව පුරාවටම සිය අප්‍රතිහත ධෛර්ය පෙන්නුම් කළ මැතිව්ස් ලකුණු 91 ක් රැස්කර ගෙන සිටියදී දැවී ගිය අතර ඔහුට සෙවනැල්ලක් වෙමින් පිතිකරණයේ නියැළුනු ඩිල්රුවන් ලකුණු 95 ක් ලබා ගෙන සිටියදී දැවී ගියේය.ශ්‍රී ලංකාව ඊයේ මුළු ලකුණු 428 ක් කරා ගියේ වාර්තාගත කඩුලු සබඳතා දෙකක් පිහිටුවමිනි. මේ සබඳතා දෙක ට ම ඩිල්රුවන් පෙරේරා දායක විය.ඊයේ දෙවැනි දින තරගයේ හය වැනි ඕවරය ආරම්භයත් සමග ශ්‍රී ලංකා 6 වැනි කඩුල්ල බිඳ වැටිනි. ඒ සමග ම ඇන්ජලෝ මැතිව්ස්-ප්‍රසන්න ජයවර්ධන සබඳතාව අවසන් විණි. ශ්‍රී ලංකාවට ඉතා වටිනා සබඳතාවක් වූ මෙය බිඳ දැමුවේ මොහමඩ් ටලා ය. ‘හුක්’ පහරකට පොළඹවමින් හිසේ උසට එවනු ලැබූ ‘බවුන්සර්’ පන්දුවට ප්‍රසන්න ජයවර්ධන එල්ල කළ පහරින් පන්දුව උඩින් ගොස් නතර වූයේ ‘ලෝන්ග් ලෙග්’ ස්ථානයේ පන්දු රකිමින් සිටි ජුනෙයිඩ් ඛාන් ගේ දෑතෙහිය.මුළු ලකුණු 239 දී ප්‍රසන්න දැවී යන විට ඔහු හතරේ පහර 2 ක් සමග පන්දු 77කින් ලකුණු 35 ක් රැස්කර ගෙන සිටියේය. ප්‍රසන්න හා මැතිව්ස් 6 වැනි කඩුල්ල වෙනුවෙන් ඕවර 29.5 ක් ඇතුළත ලකුණු 73 ක් එක් කළහ.පැය දෙකහමාරක උදය වරුව තරගයේ පාකිස්තානයට දවා ගත හැකිවූයේ එක් කඩුල්ලක් පමණි. ඒ අහිමි වූ කඩුල්ල වෙනුවෙන් ශ්‍රී ලංකා මුළු ඉනිමට උදය වරුවේදී ලකුණු 82 ක් එකතු වී තිබිණි. මැතිව්ස් හා ඩිල්රුවන් පෙරේරා ඊයේ දිවා ආහාරය වන විට ශ්‍රී ලංකා මුළු ලකුණු සංඛ්‍යාව කඩුලු 6 ට 302 දක්වා ගෙනැවිත් තිබිණි.ඊයේ සවස තේ පානයට මිනිත්තු විසිපහකට පමණ පෙර තරගයේ 149 වැනි ඕවරයේදී මැතිව්ස් දැවී යාමත් සමග ඔහු සහ ඩිල්රුවන් පෙරේරා පවත්වා ගෙන ආ වාර්තාගත හත්වැනි කඩුලු සබඳතාව අවසන් විය. ජුනෙයිඩ් ඛාන් ගේ පන්දුවට ‘ඩීප් පොයින්ට්’ හි අහමඩ් ෂෙසාඩ් අත ට උඩ පන්දුවක් දෙමින් මැතිව්ස් ලකුණු 91 ක් රැස්කර ගෙන සිටියදී දැවී ගිය අතර මෙය මැතිව්ස් ඔහුගේ ටෙස්ට් ක්‍රිකට් දිවියේ ලකුණු අනූ ගණන් ලබා ගෙන සිටියදී දැවී ගිය හතර වැනි අවස්ථාව විය. ඕවර 53 යි පන්දු 2කින් වාර්තා වූ ලකුණු 112 ක මැතිව්ස්-ඩිල්රුවන් සබඳතාව සාජා ක්‍රිකට් ක්‍රීඩාංගණයේ ටෙස්ට් තරගවල වැඩිම 7 වැනි කඩුලු සබඳතාව විය. පන්දු 256කට මුහුණ දුන් මැතිව්ස් හතරේ පහර 5 ක් සහ හයේ පහරක් ඔහුගේ ඉනිමට ඇතුළත් කර ගත්තේය.ඕවර 167 ක් අවසානයේ මුළු ලකුණු සංඛ්‍යාව කඩුලු 8 ට 411ක්ව තිබියදී පාකිස්තානය තෙවැනි නව පන්දුව ලබා ගත්තේය. ඒ නව පන්දුවේ තෙවැනි ඕවරයේදී ශ්‍රී ලංකා 9 වැනි කඩුල්ල බිඳ වැටෙමින් ඩිල්රුවන් පෙරේරා දැවී ගියේය. සිය මංගල ටෙස්ට් ක්‍රිකට් තරගයට සහභාගි වෙමින් අංක 8 පිතිකරු ලෙසින් කඩුල්ලට පිවිසි ඩිල්රුවන් ද ඔහුගේ නායකයා මෙන් ම ලකුණු අනූ ගණන්වලදී දැවී ආපසු ක්‍රීඩාගාරයට ගියේය. පන්දු 247කට මුහුණ දුන් ඩිල්රුවන් අගනා ලකුණු 95 ක් රැස්කර ගනිමින් ශ්‍රී ලංකා ඉනිමේ වැඩිම ලකුණුලාභියා වූයේ හතරේ පහර 12 ක් සහ හයේ පහර 2ක්ද එල්ල කරමිනි. ඔහු සහ ශමින්ද එරංග 9 වැනි කඩුල්ල වෙනුවෙන් ඕවර 20 යි පන්දු 5කදී ලකුණු 72 ක් එක් කළ අතර එය ද මේ ක්‍රීඩාංගණයේ පැවැති ටෙස්ට් තරගවල වැඩි ම නව වැනි කඩුලු සබඳතාව විය.ඩිල්රුවන් පෙරේරා දැවී ගියේද ඊයේ උදය වරුවේ තරගයේ ප්‍රසන්න ජයවර්ධන දැවී ගිය ආකාරය ට ම වීම විශේෂත්වයක් විය. ප්‍රසන්න මෙන් ම ඩිල්රුවන් ද වේග පන්දු යවන මොහමඩ් ටලා ගේ පන්දුවට ‘හුක්’ පහරක් එල්ල කරද්දී ‘ලෝන්ග් ලෙග්’ ස්ථානයේ ම සිට දෙවැනි වතාවටත් උඩ පන්දුව රැක ගත් ක්‍රීඩකයා ජුනෙයිඩ් ඛාන් ම විය. පිට දඟ පන්දු යවන්නෙක් ලෙසින් මේ තරගයට කැඳවා සිටින ඩිල්රුවන් පිත්තෙන්ද දස්කම් දක්වා හමාර වී ඕවර 2 යි පන්දු 3කට පසුව ශ්‍රී ලංකාව කඩුලු 9කට මුළු ලකුණු 428 ක් රැස්කර ගෙන සිටියදී සිය පළමු ඉනිම නතර කළේය. ඒ වන විට ශමින්ද එරංග පන්දු 50කට මුහුණ දී හතරේ පහර 2 ක් සමග ලකුණු 25ක්ද, සුරංග ලක්මාල් ලකුණු 3ක්ද ලබා ගෙන සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=s1401182</link>
    <topic>අන්තර් සමාජ බිලියඩ් හා ස්නූකර් මුවර්ස් පිලට ද්විත්ව ශූරතා</topic>
    <author>ෆවුස් මොහොමඩ්</author>
    <content>දේශීය බිලියඩ් හා ස්නූකර් මේසයට දස්කම් සපිරි යොවුන් ක්‍රීඩකයන් පිරිසක් බිහි කිරීමේ අරමුණින් ජාතික බිලියඩ් හා ස්නූකර් සංගමය මෙහෙයවූ අන්තර් සමාජ බිලියඩ් හා ස්නූකර් ශූරතාවලියේ ‘ඒ’ සහ ‘බී’ කාණ්ඩවල ශූරතා දිනා ගැනීමට මුවර්ස් ක්‍රීඩා සමාජය සමත්විය.වසර 9ක විරාමයකින් පසුව නැවත ආරම්භ කළ මේ ශූරතාවලියේ අවසන් වටයේ තරග පසුගියදා ඔටර්ස් ක්‍රීඩා සමාජ බිලියඩ් ක්‍රීඩා ශාලාවේ පැවැති අතර එහිදී වැඩි ගෞරව මුවර්ස් ක්‍රීඩකයන්ට හිමිවීම විශේෂත්වයකි.‘ඒ’ කාණ්ඩයේ අවසන් තරගයේ දී ඔටර්ස් කණ්ඩායම හමුවේ තරග වට 5-4ක ජයක් හිමිකර ගැනීමට මුවර්ස් ‘ඒ’ පිල සමත්වූ අතර ‘බී’ කාණ්ඩයේ අවසන් තරගයේ දී එම්.අයි.සී.එච්.පිල හමුවේ තරග වට 5-1ක ජයක් වාර්තා කිරීමට මුවර්ස් ‘බී’ කණ්ඩායම සමත්විය. මේ අතර ‘සී’ කාණ්ඩයේ ශූරතාව දිනාගනු ලැබුවේ අවසන් තරගයේ දී තරග වට 5-3කින් එස්.එස්.සී.පිල පරාජය කළ වයි.එම්.සී.ඒ. ‘ඒ‘ කණ්ඩායමටය. තරග වට 5-1කින් වයි.එම්.සී.ඒ. ‘බී’ පිල පරාජය කළ ‘ඩී’ කාණ්ඩයේ ශූරතාව අත්කර ගත්තේය.මෙවර ශූරතාවලියේ ප්‍රධාන ආරාධිත අමුත්තා ලෙස ජාතික බිලියඩ් හා ස්නූකර් සංගමයේ සභාපති ශෆීක් රාජාබ්දීන් මහතා සහ එම මහත්මිය සහභාගි විය. ඒ මහතාගේ ප්‍රධානත්වයෙන් පැවැති ත්‍යාග ප්‍රදානෝත්සවයට එම සංගමයේ ලේකම් බ්‍රිගේඩියර් එච්.අයි.ජී. විද්‍යානන්ද, උපසභාපතිවරුන් වන සුරේෂ් හෂීම්, නුස්කි පසේල, හිටපු සභාපති සරත් ජේ.ඩී.අල්විස්, ඔටර්ස් ක්‍රීඩා සමාජයේ සභාපති සුරේෂ් ද සිල්වා සහ එම ක්‍රීඩා සමාජයේ ශිරාස් මිහුලාර් මහත්වරුන් ද ත්‍යාග ප්‍රදානෝත්සවයට එක්වූහ.ජාතික බිලියඩ් හා ස්නූකර් සංගමයේ උපසභාපතිවරයකු වන සුරේෂ් හෂීම් මහතාගේ අනුග්‍රහයෙන් පැවැති මේ ශූරතාවලිය සුරේෂ් හෂීම් අභියෝගතා කුසලාන සඳහා පැවැත්විණි. මෙවර තරගාවලියට කාණ්ඩ 4ක් යටතේ කණ්ඩායම් 15ක් සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=s1401183</link>
    <topic>ජාතික කැරම් ශූරතාවලිය අද ඇරැඹේ</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා කැරම් සම්මේලනය සංවිධාන කරන 46වැනි ජාතික කැරම් ශූරතාවලිය අද (18) මහරගම කැරම් සම්මේලන මූලස්ථානයේදී ආරම්භ වේ.හෙට සිට සෑම සතිඅන්තයකම පැවැත්වෙන තරගාවලියේ අවසන් තරග ලබන මස 8 වැනිදා පැවැත්වීමට නියමිතය.පසුගිය වසරේ කැරම් ලෝක ශූරතාව දිනාගත් නිශාන්ත ප්‍රනාන්දු, 2013 වසරේ ජාතික ශූරතාව සමගින් 9 වරක් ශූරයා බවට පත්ව සිටින චමිල් කුරේ, පසුගිය වසරේ ජාතික ශූරිය වු චලනි ලක්මාල් ඇතුළු ක්‍රීඩක ක්‍රීඩිකාවන් 350ක් පමණ මෙවර ජාතික ශූරතාවලියට එක්වීමෙන් උණුසුම් තරගාවලියක් දක්නට ලැබෙනු ඇත.තරගාවලිය කාන්තා/පිරිමි කේවල, යුගල, මිශ්‍ර යුගල හා 40ට වැඩි ප්‍රවීණ ලෙසින් ඉසව් 7ක් යටතේ පැවැත්වීමට නියමිතය. පිරිමි/කාන්තා යුගල හා 40ට වැඩි ප්‍රවීණ අංශයේ මුලික වටයේ තරග හෙට පැවැත්වේ.පසුගිය වසරේ ජාතික ශූරතාවලියේ පිරිමි අනුශූරතාව බ්‍රැන්ඩ්ලි වික්‍රමසිංහ දිනාගත් අතර තෙවැනි ස්ථානය එම්.ටී.එම්.හිල්මිට හිමිවිය. 2012 වසරේ ශූරිය වු ජෝශප් රොසිට ගියවර අනුශූරිය බවට පත්වු අතර යෂිකා රාහුබද්ධ තෙවැනි තැනට පත්විය. ලෝක ශූර නිශාන්ත ප්‍රනාන්දු පසුගිය වසරේ ජාතික ශූරතාවලියේදී පස්වැනි ස්ථානයට පත්වීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=s1401184</link>
    <topic>මධ්‍යම පළාත් බැඩ්මින්ටන් තරගාවලියේ ශූරතාව මහමායා විදුහල් කණ්ඩායමට</topic>
    <author>ඡායාරූපය-ගාමිණී රණසිංහ</author>
    <content>මධ්‍යම පළාත් බැඩ්මින්ටන් තරගාවලියේ අවු.13න් පහළ ශූරතාව දිනාගැනීමට මහනුවර මහමායා විදුහල් කණ්ඩායම සමත්විය. නුවරඑළිය නගරාධිපති මහින්ද දොඩම්පෙ මහතා අතින් බිනුෂ් ලෙව්කේ, පවනි රත්නායක, හංසිකා පලිපාන, නිපුනි බෝධිනායක, තිසරණි බණ්ඩාරනායක, යසාරා පිටවල හා දෙව්නී රන්දෙණිය සහතිකපත් ලබාගනිමින්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=s1401185</link>
    <topic>බාලිකා පාසල් ටේප්බෝල් තරගාවලියට මහනුවර මහමායා බාලිකා විදුහල් කණ්ඩායම</topic>
    <author/>
    <content>බාලිකා පාසල් ටේප්බෝල් තරගාවලියට මධ්‍යම පළාත නියෝජනය කිරීමේ අවස්ථාව උදාකරගත් මහනුවර මහමායා බාලිකා විදුහල් කණ්ඩායම පළමු පෙළ (වමේ සිට)-සමාධි රත්නායක, ඉන්ද්‍ර විතානාච්චි (විදුහල්පතිනිය), නිෂාන්තා සිල්වා (කණ්ඩායම් භාර ආචාරිනී), දේදුනු භාග්‍ය, මැද පෙළ (වමේ සිට)-හිමාෂී කොඩිතුවක්කු, ඉමානි අධිකාරි, උපෙක්ෂා හේරත්, එස්.අමානි, ඉසුරි අලගොඩ, පසු පෙළ (වමේ සිට)-අයි.ප්‍රබෝදා, උදාරා බණ්ඩාර, රශ්මි මල්ලිකාරච්චි, එස්.නයනි. ඡායාරූපය-මහනුවර ක්‍රීඩා විශේෂ.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=f1401181</link>
    <topic>නගරය අවලස්සන කරනදේශපාලනයට ඉඩක් නෑ</topic>
    <author>සාකච්ඡා කළේ චන්දන ජයවීර ඡායාරූප - රංජිත් අසංක</author>
    <content>බස්නාහිර පළාත් සභාවේ කාලය අවසන්. දකුණු පළාත් සභාවට තව මාස කිහිපයක් තිබෙනවා.හැබැයි ඉතින්, ඉස්සර ඉතිහාසයේ තිබුණේ ඡන්ද තියන්නේ නැහැ කියලා ප්‍රශ්නයක්. ප්‍රජාතන්ත්‍ර විරෝධී වෙන්නේ මැතිවරණ නොතබනව නම්. මැතිවරණ කලින් තියනව කියන්නේ උපරිම ප්‍රජාතන්ත්‍රවාදයක්.නැහැ. ඡන්දය දින දෙකක තියනවට වැඩිය එක දවසක තියන එක හොඳ නැද්ද. මොහොතකට හෝ ඒක ඇත්තයි කියලා හිතමු. අපි එහෙම නම් ජිනිවාවලට පෙන්විය යුතුයි මොකා යකා නැටුවත් රටේ ජනතාව අපිත් එක්ක ඉන්නව කියලා.ඔවුන් අපිට විරුද්ධව චෝදනා නඟනවා. එයට පිළිතුරු දීම කළ යුතුයි. රටේ ජනතාව ආණ්ඩුව සමඟ සිටින බව ඔප්පු කිරීම තරම් වෙනත් පිළිතුරක් නැහැ. එය විය යුත්තක්. රටේ ජනතාව බංකොළොත් විපක්‍ෂයේ කේලම්වලට හෝ එල්ටීටීඊයේ අවශ්‍යතාවන්ට හැඩ ගැහෙන්නේ නැති විත්තිය ඔය කියන අන්තර්ජාතික ප්‍රජාවට පෙන්වා දිය යුතුයි.ආණ්ඩුව මැතිවරණයක් ලබා දුන්නේ ජනමතය උරගා බලන්න. යන ගමන වැරදියි කියලා ජනතාව කිව්වොත් එය පිළිගන්න අපි සූදානම්. දකුණ හා බස්නාහිර ඇතුළු සමස්ත ශ්‍රී ලාංකිකයන් තමන්ට ලැබුණු නිදහස ආරක්‍ෂා කර ගැනීමට සූදානම්. එය නැවත නැති කර ගැනීමට අවශ්‍යතාවක් නැහැ.මේ රටේ ජනතාව නිදහසට කැමැති, කෙලෙහි ගුණ දත් ජනතාවක්. බහුතරය බලය වෙනුවෙන් රට පාවාදීමට කැමැති පිරිසක් නෙවෙයි. විපක්‍ෂයට වුණත් වෙනත් වෙනත් චෝදනා නඟන්න පුළුවන් කම ලැබී තිබෙන්නේ ප්‍රධාන ප්‍රශ්නය වූ යුද්ධය අවසන් කිරීම නිසා.අවුරුදු තිහක් තිබුණ දැවැන්තම ප්‍රශ්නය ‘යුද්ධය’ නම් එය අවසන් කිරීම ගැන කතා කිරීම වරදක් නෙවෙයි. අපි තවමත් දුටුගැමුණු රජතුමා ගැන කතා කරනවා. ඒ වගේ තවත් සියවස් ගණනාවක් රට බේරාගත් රාජපක්‍ෂ යුගය ගැන කතා කරාවි.අනෙකුත් ප්‍රශ්නවලට උත්තරදීම මඟහැර නැහැ. විරැකියාවට විසඳුම් දෙන අතරම හැම පළාතක්ම එකසේ සංවර්ධනය කර තිබෙනවා. බඩු මිල ඉහළ යාම පාලනය කර තිබෙනවා. හැම දෙයක්ම එකවර කරන්න බැහැ. යුද්ධය අවසන්කළා වගේ අනෙකුත් ප්‍රශ්න වලටත් ස්ථාවර විසඳුමක් ලබා දෙනවා.ආණ්ඩුවට ජනප්‍රිය අපේක්‍ෂකයන් ඕනෑ තරම් ඉන්නවා. විපක්‍ෂයට වගේ අපිට පුද්ගලයන් හොයා ගන්න බැරි ප්‍රශ්නයක් නැහැ. උදාහරණයක් විදිහට දකුණු පළාත් සභාවේ ගාල්ල දිස්ත්‍රික්කය ගත්තොත් ලැයිස්තුවට අපේක්‍ෂකයන් ඇතුළත් කළ හැක්කේ 26 දෙනෙක් පමණයි. එයින් පසුගිය පළාත් සභාවේ මන්ත්‍රීවරු හැටියට කටයුතු කළ 17 දෙනාට අනිවාර්යයෙන්ම අපේක්‍ෂකත්වය දිය යුතුයි. එතකොට තව ඉඩ තිබෙන්නේ 9 දෙනෙක්ට පමණයි. නමුත් 150ක් අපේක්‍ෂකත්වය සඳහා අයදුම් ඉදිරිපත් කර ප්‍රචාරක කටයුතු ආරම්භ කර තිබෙනවා. එතකොට අපිට ගැටලුව තිබෙන්නේ වඩා සුදුසු කවුද යන්න තෝරා ගැනීම ගැනයි. වෙනත් පක්‍ෂවල ජනප්‍රිය අපේක්‍ෂකයන් සන්ධානයට එකතු වීමට කැමැත්ත දක්වා තිබෙනවා. නමුත් ඒ සියලු දෙනාටම අවස්්ථාව ලබා දිය නොහැකියි.මේක වැඩ මත පදනම් වෙච්ච ආණ්ඩුවක්. අපේ වේගයයි, විපක්‍ෂයේ වේගයයි දෙකක්. වැඩ කරන්න බැරි, මේ වේගය එක්ක යන්න බැරි උදවිය හැලෙනවා. වැඩ කරන්න බැරි උදවිය ජනතාව අතින් ප්‍රතික්ෂේප වෙනවා. අර කිව්ව වගේ බරපතළ අභියෝගයකට මුහුණ දෙන්න බැරි අය අනිත් පැත්තට ගිහිල්ලා ඉඩ තියෙන තැනින් එන්න උත්සාහ කරනවා. ඒක ජාතික වශයෙන් සැලකිය යුතු කරුණක් නෙවෙයි.තරඟය ආරම්භයේ දීම වැළැක්වීම අසාධාරණයි. හැමෝටම මහ ඇමති කමට තරඟ කරන්න ඉඩ ඇරලා ඡන්දයෙන් පස්සෙ වැඩිම මනාප, ජ්‍යෙෂ්ඨත්වය වැනි කරුණු සලකා බලා පක්‍ෂය විසින් නම් කිරීම වඩාත් හොඳ ක්‍රමයයි.ජේ. වී. පියට මහ ඇමතිකෙනෙක් තියා මන්ත්‍රී කෙනෙක්වත් පත් කර ගන්න පුළුවන් වෙයිද දන්නේ නැහැ.වැඩි මන්ත්‍රී ධුර සංඛ්‍යාවක් ලබා ගන්න පුළුවන් එකට තරඟ කිරීමෙන් ද, වෙනම තරඟ කිරීමෙන් ද කියලා පක්‍ෂ තීරණ කරනවා. ඒක උපක්‍රමික තීරණයක්. වෙනම තරඟ කළත් ඔවුන් එක මන්ත්‍රී කණ්ඩායමක් විදිහට වැඩ කරනවා. බාහිරට මේ උපක්‍රමික තීරණ ගැටලුවක් විදිහට පෙනෙන්න පුළුවන්.දේශපාලකයන් සමඟ ළඟින්ම ගැටෙන්නේ මාධ්‍යවේදීන්. ඔවුන් දේශපාලන ක්ෂේත්‍රයේ වටපිටාව හොඳින් දන්නවා. වෙන්න ඕනේ කියලා බාහිරින් සිට කෑගහපුව ඇතුළට ඇවිත් කරන්න උත්සාහ කිරීම හොඳ දෙයක්.හැබැයි ඒ සඳහා බලයට එන්න පුළුවන් පිරිසක් සමඟ කටයුතු කළ යුතුයි. අද අපි කරන්නේ ඒ දේ’ නමුත් දැන් නමවත් නොදන්නා පක්‍ෂවලින් සමහරු මාධ්‍යවේදීන් කියලා ඡන්දය ඉල්ලනවා. මාධ්‍යවේදියෙක් කිව්ව පළියට කවුරුවත් නොදන්න පක්‍ෂයකින් ඉල්ලන අයට මිනිස්සු ඡන්දෙ දෙන්නෙ නැහැනේ. ජනතාව පිළිගත්ත පක්‍ෂයකින් මාධ්‍යවේදියෙක් කියලා පිළිගන්න පුළුවන් කෙනෙක් ඉල්ලුවොත් උදව් කරයි.ගාල්ලේ පක්ෂ ශාඛා සමිති ගොඩනැඟීම හා දේශපාලනය එක කරුණක්. ගාල්ලේ සංවර්ධනය තව කරුණක්. සංවර්ධනයේ ප්‍රතිලාභ පක්ෂ භේදයකින් තොරව හැමෝටම ලැබෙනවා. ගාල්ලේ බස් නැවතුම්පළ හැදීම, අධිවේගී මාර්ග ඉදිවීම, මාර්ග කාපට් කිරීම, වාරි පද්ධතිය නවීකරණය කිරීම, ගංවතුර පාලනය වී තිබෙනවා.මේ විදිහට ගාලු නගර සංවර්ධනයේ ප්‍රතිලාභ හැමෝම ලබනවා. නගර විධිමත් ආකාරයට සංවර්ධනය වී තිබෙනවා. එය සමස්තයක් විදිහට ඡන්දයට බලපානවා.වැඩ කරනව නම් එය වෙනුවෙන් ඡන්දය දෙන උගත් බුද්ධිමත් ජනතාවක් ගාල්ලේ ජීවත් වෙනවා. ඒ නිසා පාක්ෂිකයන්ට අමතරව අනෙකුත් ජනතාවත් රජයේ වැඩපිළිවෙළ සමඟ ඒකරාශීව සිටිනවා.ඡන්දය තියෙනවයි කියලා අනවසර ඉදිකිරීම් කරන්න දෙනවා නම් එය දේශපාලනීකරණය කිරීමක්. අපි දේශපාලනය කරනව නමුත් ඒ නිසා නගරය අවලස්සන කරන්න දෙන්නේ නැහැ. අනවසර වෙළඳාම් කරන අයට නිශ්චිත තැන් හදලා දෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=f1401182</link>
    <topic>150 වැනි සංවත්සරය සමරනශ්‍රී ලංකා රාමඤ්ඤ මහා නිකාය</topic>
    <author>සකස් කළේ -හිදෝගම සමූහ චිත්‍රාරත්න කළුආරච්චි</author>
    <content>ක්‍රි.ව.1863 ජුලි මස 13 වැනි දින ගාල්ලේ මහමෝදර උදකුක්ඛේප සීමා මාලකයේදී සිදු කරන ලද ප්‍රථම උපසම්පදාවෙන් ආරම්භ වූ ශ්‍රී ලංකා රාමඤ්ඤ මහා නිකාය, සම්බුදු සසුනේ චිරස්ථිතිය පිණිස, පසුගිය වසර 150ක් තිස්සේ සිදු කොට ඇත්තේ උදාර සේවාවකි. රාමඤ්ඤ නිකාය නමින් භික්ෂු වංශයක් ඇතිවූයේ පිරිසිදු මහණ - උපසම්පදාව සොයා යාමේ ප්‍රතිඵලයක් වශයෙන් බව ද එම නිකාය බිහිවීමේ පසුබිම පරීක්ෂා කිරීමෙන් පෙනේ.වැලිවිට අසරණ සරණ සරණංකර සංඝරාජයන් වහන්සේ නියම සසුන් පිළිවෙත් පුරමින් ආදර්ශ සම්පන්න ජීවිතයක් ගත කළ ද බොහෝ නවකයන් ඒ ආදර්ශය ද අනුශාසනාව ද අනුගමනය කළ බවක් නොපෙනේ. මහාචාර්ය කොටගම වාචිස්සර හිමියන්ගේ සරණංකර සංඝරාජ සමය නම් ග්‍රන්ථයෙන් පැහැදිලි වන්නේ සරණාංකර සංඝ රාජ හිමියන් ජීවිත පරිත්‍යාගයෙන්, මහත් කැපවීම් කොට ශාසන සංශෝධනයක් සිදු කිරීමට උත්සාහ කළද පැරණි ගතානුගතික සිරිත්වල එල්බගෙන කුල ගර්වයෙන් මුසපත් වූ පන්සල් දේපළ රැකීමෙහි නියුක්ත වූ ඇතැමුන් ගනින්නාන්සේලා මෙන් ජීවිත ගෙවූ බවය.මහනුවර කාරක සංඝ සභාවට තත් කාලීන භික්ෂු සමාජ තත්ත්වය පැහැදිලි කරමින් යවන ලද වගේගොඩ සන්දේශයෙන්ද ඒ බව පැහැදිලිවේ. “තමන්ගේ ශීල ගුණය සිඳින්නන් මෙන්, වන ගහනයන් සින්දවා, ඉක්බිති ශීල ගුණය දවන්නවුන් මෙන් ඒ වනයන් ගිනි ලවා උඳු මුං ආදිය වපුරා, අඹු දරුවන් පෝෂණය කරති. මේ භික්ෂුහු හැම කල්හි දිවා රෑ දෙක්හි වෙළඳාමද, ගෙරි රැකීමද, මුදල් පොළියට දීමද කොට, ජීවත් වෙති .......” සරණංකර සංඝරාජ හිමියන්ගේ අභාවයෙන් පසු ශාසනික පැවැත්ම සුළු කොට ගත් කාමභෝගී ජීවිත ගත කළ ගණින්නාන්සේලාගේ ශාසන විලෝපන පැවැත්ම දුටු ලජ්ජී භික්ෂුන් වහන්සේලා වනගතව සිල්වත් ජීවිත ගත කිරීමෙහි යෙදුණහ.ප්‍රතිපත්ති පිරූහ. උන්වහන්සේලාට පිරිසිදු මහණ - උපසම්පදාවක අවශ්‍යතාව විය. එහෙයින්ම එබඳු පිරිසිදු උපසම්පදාවක් සොයා ගිය භික්ෂුන් වහන්සේලා විටින් විට සියමය. බුරුමය දේශවලට ගොස් උපසම්පදාව රැගෙන පැමිණියහ. එහෙයින් අවස්ථා කීපයක දීම විදේශයන්ගෙන් ලක්දිවට උපසම්පදාව රැගෙන ආ බවට තොරතුරු ලැබේ.සියම් නිකාය තුළම විවිධ පාර්ශ්වයන් කැළණිය කෝට්ටේ ආදී වශයෙන් ඇතිවීමෙන් මහනුවරින් පහත රට භික්ෂුන්ට දැක් වූ නොසැලකිල්ල ද ප්‍රකට වේ. අඹගහපිටියේ ඤණවිමල තිස්ස හිමියන් බුරුම රටට ගොස්, උපසම්පදාව ගෙන්වුත් ක්‍රි.ව. 1803 දී අමරපුර නිකාය ආරම්භ කළ අතර, විටින් විට බුරුම රට ගොස් උපසම්පදා ලබා පැමිණි භික්ෂුන් වහන්සේලා වෙන වෙන ම උපසම්පදා කළ හෙයින් අමරපුර නිකායේ කොටස් රාශියක් ඇති වී තිබේ.විවිධ නම්වලින් පෙනී සිටි භික්ෂු කණ්ඩායම්වල සංකරභාවයද, අශාසනික ව්‍යවහාරයන් ද දුටු අඹගහවත්තේ සරණංකර ස්වාමින් වහන්සේ බුරුම රටට ගොස්, එහිදී උපසම්පදාව ලැබ, ධර්ම විනය ද නිසි පරිදි හදාරා “ශාසන වංශ කවිධජ සිරි සද්ධම්මාචරිය යති සංඝපති, ඉන්ද්‍රසහවරඤාණ සාමි” යන ගෞරව නාම සම්මුතියද ලැබ ලක්දිවට වැඩම වීමෙන් පැහැදිලි වන්නේ, උන්වහන්සේගේ නිස්සරණ අධ්‍යාශයද, ශාසනික භාවිතා වන්ද ධර්ම විනය ඥාන සමභාරයද ගැන බුරුම රට රාමඤ්ඤ දේශයේ භික්ෂුන් වහන්සේ අතිශය ප්‍රසාදයට පත්ව සිටි බවය.ලක්දිවට වැඩම වීමෙන් අනතුරුව උන්වහන්සේට අවශ්‍ය වූයේ පිරිසිදු මහණ උපසම්පදාව ලක්දිව පිහිටුවීමේ කාර්යය ශාසනික පුනරුත්ථාපනය පිණිස ඉටු කිරීමයි. ඒ අනුව, එවක ලක්දිව පුරා විසිරී සිටි පිරිසිදු උපසම්පදාවක් අපේක්ෂා කළ, අඹගහවත්තේ ස්වාමීන්ද්‍රයන් වහන්සේගේ අපරිමිත කැප කිරීම්ද ශාසනික අධ්‍යාශයන්ද දැන සිටි වනගත ව අරණ්‍ය සේනාසන ඇසුරු කරමින් ප්‍රතිපත්ති ගරුකව සිල් රකිමින් සිටි බොහෝ භික්ෂුන් වහන්සේලා ඒකරාශී වන්නට පුවක්දණ්ඩාවේ පඤ්ඤානන්ද වරාපිටියේ සුමිත්ත යන මහා ස්වාමීන්ද්‍රයන් වහන්සේ දෙනම ද ශාසන පුනරුත්ථාපනයෙහි නිරතව සිටි හෙයින් උන්වහන්සේලා දෙනමද මූලික ස්ථානයෙන් තබා උපසම්පදා කටයුතු ආරම්භ කළ බව පෙනේ. ප්‍රධානියෙකු නොවූ හෙයින් සංවිධානාත්මක භික්ෂු සංවිධානයක් ලෙස නොවූවත් ධර්ම විනය ගරුක සැදැහැවත් බොහෝ භික්ෂුන් තනි තනිවත් පිරිස් වශයෙනුත් වන සෙනසුන්වල ප්‍රතිපත්ති පුරමින් සිටි අතර “අඹගහවත්තේ සමාගම” නමින් ප්‍රකටව සිටි භික්ෂු කණ්ඩායමේ කීර්ති රාවය පැතිරී යත්ම ඒ බොහෝ දෙනා ඒකරාශී වූ බව පෙනේ. ඒ නිසා ම සංවිධානාත්මක භික්ෂු නිකායක් ගොඩනැඟීමේ අවශ්‍යතාවද මතු විය. එනිසාම ‘රාමඤ්ඤ නිකාය’ නමින් භික්ෂු වංශයක් පිහිටුවීම ශාසන චිරස්ථිතියේ සංධිස්ථානයක් ලෙස දැක්විය හැකිය.මෙසේ පිහිටවූ රාමඤ්ඤ මහා නිකාය මහානායක මාහිමිවරුන් දොළොස් (12) නමක් යටතේ වර්ධනය වෙමින් ව්‍යාප්ත වෙමින් පැවත ආ අතර, වර්තමානයෙහි වැඩ වසන්නේ 13 වැනි මහා නායක මාහිමියන් වහන්සේයි. වසර සියයකට (100) පසු නිකායේ දුෂ්ප්‍රතිපත්තීන් සිටි ස්වාමින් වහන්සේලා තව දුරටත් නිකාය ධර්ම විනයානුගත කිරීම පිණිස නිකායේ කතිකාවත පෝෂණය කොට පිළියම් යෙදූ අතර, නිකායේ වනවාසි භික්ෂු පරපුරද ව්‍යාප්ත වන්නට විය. කඩවැද්දුවේ අතිපූජ්‍ය මහෝපාධ්‍යාය ජිනවංස මාහිමියන් වහන්සේගේ හා මාතර ශ්‍රී ඥනාරාම නාහිමිපාණන් වහන්සේගේ දෘඪතර උත්සාහයෙන් ආරම්භව ව්‍යාප්තව ගිය වනවාසි භික්ෂු පරපුර ශ්‍රි කළ්‍යාණි යෝගාශ්‍රම සංස්ථාව නමින් ශාසන උද්දීප්තියෙහි නිරතව සිටී.වසර 150ක ඉතිහාසය තුළ ජාතික, ආගමික, අධ්‍යාපනික හා සමාජ සංවර්ධන ක්ෂේත්‍රයන්හි ශ්‍රී ලංකා රාමඤ්ඤ මහා නිකායේ දායකත්වය සුවිශේෂී වූවකි. හෙන්රි ස්ටීල් ඕල්කට්තුමා පන්සිල් සමාදන්ව බෞද්ධාගම වැලඳගත්තේ ද ශ්‍රී ලංකාවේ ප්‍රථම දහම් පාසල ආරම්භ කළේද ගාල්ල වැලිවත්ත විජයානන්ද පිරිවෙන් විහාරයේ දී ශ්‍රී ලංකා රාමඤ්ඤ නිකායික භික්ෂුන් වහන්සේ වෙතිනි. එසේ ම අනගාරික ධර්මපාලතුමන්ගේ ධර්ම ප්‍රචාරක කටයුතු ආරම්භ කළේ ද ශ්‍රී ලංකා රාමඤ්ඤ නිකායික භික්ෂුන් වහන්සේ විසිනි. මැලේසියාව, සිංගප්පූරුව ආදි රටවල විහාරස්ථාන ආරම්භ කොට ධර්ම ප්‍රචාරක කටයුතුවල ආරම්භක අවධියේ දී නිරත වූවෝ රාමඤ්ඤ නිකායික භික්ෂුහු වෙති. රටේ ඉතිහාසයෙහි රාජ්‍ය නායක ප්‍රසාදය සහිතව ඔවුනට අනුශාසනා කළෝද රාමඤ්ඤ නිකායික භික්ෂුහු වෙති. ඩී. එස්. සේනානායක එස්. ඩබ්. ආර්. ඩී. බණ්ඩාර නායක යන ප්‍රභූන්ගේ අනුශාසකවරුන් වූයේද උන්වහන්සේලාය. භික්ෂු අධ්‍යාපනය නොමග යනු දැක රාජ්‍ය නායකයනට අනුශාසනා කොට බෞද්ධ හා පාලි විශ්ව විද්‍යාලය පිළිබඳ මූලික අදහස ආර්. ප්‍රේමදාස අගමැතිතුමන්ට පැහැදිලි කළේ හේන්පිටගෙදර ඤාණසීහ - හේන්පිටගෙදර ඤාණවාස යන ස්වාමීන්ද්‍රයන් වහන්සේලා විසිනි. පාතකඩ භික්ෂු පුහුණු ආයතනය ද උන්වහන්සේලාගේ නිර්මාණයකි.අනුරාධපුර බුද්ධ ශ්‍රාවක ධර්ම පීඨය ආරම්භ කොට නොමග ගොස් තිබූ භික්ෂු අධ්‍යාපනය, ධර්ම විනයානුගත මඟට යොමු කළේ ශ්‍රී ලංකා රාමඤ්ඤ මහා නිකායේ මහා නායක ධුරයෙන් ද පිදුම් ලැබ සිටි ඉඳුරුවේ උත්තරානන්ද නාහිමිපාණන් වහන්සේය. මේ අනුව පරීක්ෂා කොට බැලීමේදී වසර 150ක ඉතිහාසය තුළ ශ්‍රී ලංකා රාමඤ්ඤ මහා නිකාය භික්ෂු සමාජය නිවැරදි දිසාවට යොමු කිරීමට ද ජාතියට නිවැරදි මඟ පෙන්වීමක් කිරීමට ද, අධ්‍යාපනික, ආගමික හාසනික හා ජාතික වශයෙන් සුවිශාල සේවාවක් කළ බලපෑම් සහිත කණ්ඩායමක් වශයෙන් කටයුතු කළ භික්ෂු වංශයක් ලෙස සැලකිය හැකිය. තවත් සියවස් ගණනාවක් එම සේවාව තව දුරටත්, නිවැරැදි දැක්මක් සහිතව ඉටු කිරීමට තත් නිකායික භික්ෂු මහා සංඝයා වහන්සේට අතීතා’දර්ශයන් උපකාරී වනු ඇතැයි අපි තරයේ විශ්වාස කරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>18</day>
    </date>
    <link>http://www.dinamina.lk/2014/01/18/_art.asp?fn=f1401183</link>
    <topic>මහත්මා දේශපාලනයේ ඇතුගල්පුර ලකුණ</topic>
    <author>මාධ්‍ය අංශය ඛනිජ තෙල් කර්මාන්ත අමාත්‍යාංශය</author>
    <content>දේශපාලනයට පිවිසිය යුත්තේ ඇත්තටම මහජනයාට ආදරය කරන අය මිස දේශපාලනයෙන් හරි හම්බු කරන මිනිස්සු නොවෙයි. සත්කෝරළ දේශපාලනයේ දැක්ම තුළ කටයුතු කළ අයි. එම්. ආර්. ඒ. ඊරියගොල්ල, ටී. බී. සුබසිංහ, ලීලානන්ද වීරසිංහ වැනි නායකයන්ගේ ආදර්ශය වත්මන් පරපුරට ලබාදෙමින් සත්කෝරළ දේශපාලන වත්මන් ලකුණ ඛනිජ තෙල් කර්මාන්ත අමාත්‍ය අනුර ප්‍රියදර්ශන යාපා අමාත්‍යතුමා බව සත්කෝරළ ජනතාව දැඩිව විශ්වාස කරයි. හේ දේශපාලන විශිෂ්ටයන් ජනිත කළ සත්කෝරළයෙන් බිහි වී අද කුරුණෑගල දිස්ත්‍රික්කයත්, රටත් ආලෝකවත් කරයි.එක්දහස් නවසිය පනස් නවය වර්ෂයේ දී උපත ලද අනුර ප්‍රියදර්ශන යාපා මහතා අයි. එම්. ආර්. ඒ. ඊරියගොල්ල මහා විද්‍යාලයෙන් ප්‍රාථමික අධ්‍යාපනය ලබා ගත් අතර කුලියාපිටිය සාරානාත්, ගම්පහ බණ්ඩාරනායක හා කොළඹ නාලන්දා යන විද්‍යාලවලින් ද්විතියික අධ්‍යාපනය ලබා 1979 වර්ෂයේ දී නීති විද්‍යාලයට ඇතුළත් විය. නීති විද්‍යාලයීය ශ්‍රී ලංකා නිදහස් පක්ෂ ශිෂ්‍ය සංවිධානයේ හා නීති විද්‍යාල සාහිත්‍ය සංගමයේ නිලතල හොබවමින් නීති විද්‍යාලයේ කැපී පෙනෙන ශිෂ්‍ය ක්‍රියාකාරිකයෙක් විය. 1982 දී නීතිඥ‍යකු වශයෙන් සිය වෘත්තිය ආරම්භ කරන ලදී.උපතින්ම ක්‍රියාකාරී දේශපාලන පසුබිමක් සහිත පවුල් පසුබිමක හැදී වැඩුන මෙතුමා පාසල් අවධියේ පටන්ම වාමාංශික අදහස් දැරූ කෙනෙක් විය. මෙරට අධ්‍යාපනය නඟාසිටුවීම සඳහා කැප වී කටයුතු කළ හිටපු අධ්‍යාපන අමාත්‍ය අයි. එම්. ආර්. ඒ. ඊරියගොල්ල මහතාට ඥාතීත්වයෙන් බෑනා වේ. අයි. එම්. ආර්. ඒ. ඊරියගොල්ල මැතිතුමා, ටී. බී. සුබසිංහ, ලීලාන්ද වීරසිංහ වැනි නායකයන්ගේ දේශපාලන ගමන්මඟ හොඳින් කියවූ අනුර ප්‍රියදර්ශන යාපා මහතා 1979 දී ක්‍රියාකාරී දේශපාලනයට පිවිසියේ එවකට එක්සත් ජාතික පක්ෂය ඉතාමත් ප්‍රබල ස්ථාවරයක තිබෙන කාලවකවානුවක දීය. නීතිඥයෙකු ලෙස කුලියාපිටිය උසාවියේ වැඩ කටයුතු කරන විට ද ජනතාව අතර පිළිගැනීමට ලක්ව සිටි මෙතුමාට එවකට ආණ්ඩු පක්ෂය වූ එක්සත් ජාතික පක්ෂයේ ක්‍රියාකාරී දේශපාලනයට පිවිසීමට ලැබුණු ආරාධනා ප්‍රතික්ෂේප කරන ලද අවස්ථා බොහොමයක් වේ.අනුර ප්‍රියදර්ශන යාපා මහතා 1984 දී ශ්‍රී ලංකා නිදහස් පක්ෂයේ කටුගම්පොළ ආසන සංවිධායක ධුරය භාරගන්නා ලදී. 1984 දී කටුගම්පළ මැතිවරණ කොට්ඨාසයේ ශ්‍රී ලංකා නිදහස් පක්ෂ සංවිධායක තනතුරට පත්වන විට වයස අවුරුදු විසිහතරක් වූ තරුණ නීතිවේදියෙකි. අනුර ප්‍රියදර්ශන යාපා තරුණයා ආසන සංවිධායක තනතුරකට පත්වීම ඔහුගේ ජනහිතකාමී දේශපාලන දැක්ම හුවාදැක්වීමක් බව ශ්‍රී ලංකා නිදහස් පක්ෂ මහලේකම් සෞඛ්‍ය අමාත්‍ය මෛත්‍රීපාල සිරිසේන අමාත්‍යතුමා වරෙක ප්‍රකාශ කර ඇත.මේ වකවානුව තුළ කටුගම්පළ ආසනයේ ශ්‍රී ලංකා නිදහස් පක්ෂ සංවිධායකකම භාරගැනීම උඩුගං බලා පිහිනීමක් වැනි දෙයක් බව පාක්ෂිකයන්ගේ අදහස විය. එම ප්‍රකාශය එවකට මෙම ප්‍රදේශයේ තිබූ දේශපාලනයේ පැතිකඩක් පෙන්වා දේ. එම අභියෝග ඉතා හොඳින් ග්‍රහණය කර ගැනීමේ සියුම් ඉවක් සහිත මෙතුමා ප්‍රදේශයේ ජනතාව ඒකරාශී කරමින් කුරුණෑගල දිස්ත්‍රික්කය පුරා ශ්‍රී ලංකා නිදහස් පක්ෂය වෙනුවෙන් ප්‍රගතිශීලී ජන පෙරමුණක් නිර්මාණය කිරීමේ අභියෝගය භාරගන්නා ලදී.ආසන සංවිධායක ධුරයට පත්වීමෙන් පසුව 1988 දී තවත් අභියෝගයකට මුහුණ දීමට සිදුවිය. ඒ කටුගම්පොළ මැතිවරණ කොට්ඨාසයේ අතුරු මැතිවරණය යි. එක්සත් ජාතික පක්ෂය ආණ්ඩු බලය යොදවා මැර බලයෙන් මැතිවරණ ව්‍යාපාරය ප්‍රජාතන්ත්‍ර විරෝධී ආකාරයෙන් හැසිරවීමත් ජනතා විමුක්ති පෙරමුණේ මැතිවරණය වාරණය කළ යුතුයි යන අභියෝගයටත් මුහුණ දීම මේ අභියෝගය යි. එතුමා විසින් මෙම අභියෝග නොසැලී භාරගන්නා ලදී. නමුත් 1989 පැවැත්වූ කටුගම්පොළ අතුරු මැතිවරණයෙන් අනුර ප්‍රියදර්ශන යාපා මහතා පරාජයට පත් විය.එක්සත් ජාතික පක්ෂයේ නායකයන් ගෙන ගිය, අමානුෂික ප්‍රචණ්ඩ දේශපාලනයට අභියෝග කිරීමට හැකි නායකත්ව ලක්ෂණ පෙන්නුම් කළ මෙතුමා නීතිඥ වෘත්තියෙන් උපයා ගත් මුදල් කටුගම්පොළ ආසනයේ ප්‍රගතිශීලී ජන පෙරමුණක් නිර්මාණය කිරීම සඳහා වැය කරන ලදී. එසේම ප්‍රජාතන්ත්‍රවාදයෙන් පිළිතුරු දීමේ අවශ්‍යතාව සැම විටම පෙන්වා දෙන ලදී. දන්නා කියන එක්සත් ජාතික පාක්ෂිකයන් සමඟ ඔහු පෙරදාටත් වඩා හොඳින් සිනාසී කතාබහ කළේය. පක්ෂ පාට නොසොයා ඇඹුලට, මඟුලට, අවමඟුලට පෙර පරිදිම සහභාගි විය.1991 වර්ෂයේ පැවැත්වූ පළාත් පාලන මැතිවරණයට ඉදිරිපත් වී ඉන් ජයග්‍රහණය ලැබුවේ කුරුණෑගල දිස්ත්‍රික්කයේ වැඩිම මනාප ප්‍රමාණයක් වාර්තා කරමිනි. 1991 වර්ෂයේ දී පන්නල ප්‍රාදේශීය සභාවේ මන්ත්‍රී සහ විපක්ෂ නායකවරයා වශයෙන් කටයුතු කරමින් ජනතා අවශ්‍යතා සපුරාලීමට කටයුතු කරන ලදී. 1993 වර්ෂයේ පැවැත්වූ වයඹ පළාත් සභා මැතිවරණයේ දී වයඹ පළාත් සභාවට තේරී පත් වූ එතුමා වයඹ පළාත් සභා වනිතා කටයුතු සහ සෞඛ්‍ය අමාත්‍යවරයා වශයෙන් කටයුතු කරන ලදී. 1994 වර්ෂයේ මහ මැතිවරණයෙන් ජයග්‍රහණය කළ එතුමා මේ දක්වාම වසර 20 ක් අඛණ්ඩව කුරුණෑගල දිස්ත්‍රික්කය නියෝජනය කරමින් මහජන නියෝජිතයකු වශයෙන් කටයුතු කරනු ලබන්නේ සෑම මැතිවරණයක දීම පෙර මැතිවරණයේ දී ලබාගත් ඡන්ද ප්‍රමාණයට වඩා වැඩි ඡන්ද ප්‍රමාණයකින් ජයග්‍රහණය කරමින් වීම සුවිශේෂී කරුණකි.පාර්ලිමේන්තු මන්ත්‍රීවරයෙකු වශයෙන් පාර්ලිමේන්තුවට පිවිසි පළමු ධුර කාලය තුළම ජනමාධ්‍ය තැපැල් හා විදුලි සංදේශ නියෝජ්‍ය අමාත්‍යවරයා වශයෙන් කටයුතු කිරීමට හැකි විය. වර්ෂ 2000 දී ජනමාධ්‍ය කැබිනට් අමාත්‍ය ධුරය ද, 2001 වර්ෂයේ දී අධ්‍යාපන හා උසස් අධ්‍යාපන නියෝජ්‍ය අමාත්‍ය ධුරය ද, 2004 වර්ෂයේ දී වැවිලි කර්මාන්ත අමාත්‍ය ධුරය ද, හෙබවූ එතුමා 2005 වර්ෂයේ දී තොරතුරු හා ජනමාධ්‍ය අමාත්‍ය ධුරය හොබවමින් එවකට පැවති කැබිනට් අමාත්‍ය මණ්ඩලයේ ළාබාලම කැබිනට් අමාත්‍යවරයා ද විය. ජනමාධ්‍ය හා තොරතුරු අමාත්‍යාංශයේ වගකීම් ඉටුකරන අතරතුර ආයෝජන ප්‍රවර්ධන අමාත්‍යවරයා වශයෙන් ද කටයුතු කිරීමට අවස්ථාව ලද්දේය. 2010 මහ මැතිවරණයෙන් තේරී පත් වූ එක්සත් ජනතා නිදහස් සන්ධාන රජයේ පරිසර අමාත්‍ය ධුරයේ කටයුතු කළ අතර වර්තමානය වන විට ඛනිජ තෙල් කර්මාන්ත අමාත්‍යාංශයේ වගකීම දරමින් කටයුතු කිරීමට හැකි වී තිබේ. එසේම පාර්ලිමේන්තු මන්ත්‍රී, නියෝජ්‍ය අමාත්‍ය, කැබිනට් අමාත්‍ය, රජයේ මාධ්‍ය ප්‍රකාශක, ශ්‍රී ලංකා නිදහස් පක්ෂයේ ජ්‍යෙෂ්ඨ උප ලේකම්, එක්සත් ජනතා නිදහස් සන්ධානයේ භාණ්ඩාගාරික, පාර්ලිමේන්තු ගිණුම්කාරක සභාවේ සභාපති ආදී වශයෙන් රටේ විවිධ ක්ෂේත්‍රවල දී ජනතාවට කළ සේවය අති විශාලය.ඔහු පාර්ලිමේන්තුවට තේරී පත්වූ අලුත, සංවර්ධන වැඩට වෙන් වූ මුදලක් ප්‍රාදේශීය ලේකම් කාර්යාලයේ ඉතිරිව ඇති බව දැනගන්නට ලැබුණි. “සංවර්ධන‍යට ආපු මුදලක් ආපහු යවන එක පාපකර්මයක්” තමන්ගේ පළමු සංවර්ධන කාර්යය, අපතේ යාමට නියමිත මුදලකින් ආරම්භ කළේය. බලවල හා තිප්පපොත්ත යන ගම්වලට විදුලිය සැපයුණේ ඒ ආකාරයෙනි. බලවල හා තිප්පපොත්ත විදුලි යෝජනා ක්‍රම විවෘත කරමින් අනුර ප්‍රියදර්ශන යාපා මන්ත්‍රීවරයා දැල්වූ ආලෝකය ආසනය පුරා පැතිරී යන්නට කල් ගත නොවීය.ව්‍යවසාය සංවර්ධන හා ආයෝජන ප්‍රවර්ධන අමාත්‍ය ධුරය ඔහුට පැවරුණේ 2009 ජනවාරි මාසයේය. ඒ විෂය බාරගෙන ගෙවුණු කාලය ඉතා කෙටි වුවත් මෙරට ආයෝජන ප්‍රවර්ධන කටයුතු නිසි මඟට ගන්නටත්, රටේ යහපතට හේතුවන පරිදි විදෙස් ආයෝජන නමැති විෂය මෙහෙයවන්නටත් ඔහුට හැකි විය. දශක තුනක් පමණ කාලයක් පැවැති ත්‍රස්තවාදී ක්‍රියා උත්සන්න වීමත් මානුෂීය මෙහෙයුම් ආරම්භ කරමින් ත්‍රස්තවාදයෙන් රට මුදා ගැනීමේ කාලවකවානුවක් වූ 2004 වර්ෂයේ සිට 2010 වර්ෂය දක්වා කාලසීමාව අප රටට සුවිශේෂී වූ කාලපරිච්ඡේදයක් විය. මෙම කාල සීමාව තුළ තොරතුරු හා ජනමාධ්‍ය අමාත්‍ය ධුරය දරමින් දේශීය හා විදේශීය වශයෙන් රටට විරුද්ධව එල්. ටී. ටී. ඊ. ය විසින් ක්‍රියාත්මක කරන ලද මාධ්‍ය මෙහෙයුම පරාජය කිරීමට දිවා රාත්‍රී නොබලා කටයුතු කරන ලදී. මෑත ඉතිහාසයේ අති දැවැන්තම අභියෝගයට මුහුණ දුන් ජනමාධ්‍ය අමාත්‍යවරයා ඔහුය. ජනමාධ්‍ය අමාත්‍යවරයා ලෙස ඔහු දේශීය, විදේශීය සියලු බලවේගවලට නොබියව නොපැකිළ මුහුණ දුන්නේය. ඒ සඳහා අවශ්‍ය බුද්ධිය ද, ශක්තිය ද ඔහු සතු විය. මානුෂීය මෙහෙයුම පැවති සමයේ මාධ්‍ය අමාත්‍යවරයා වශයෙන් ඔහු දැරූ වගකීම සුළු පටු නොවේ. අනුර ප්‍රියදර්ශන අමාත්‍යවරයාගේ සුවිශේෂී ලක්ෂණ ජනාධිපතිතුමාගේ ද සිත් දිනාගැනීමට සමත් විය.මාධ්‍යවේදීන් සමඟ ඉතා සුහදව නම්‍යශීලී ප්‍රතිපත්තියක සිට රජයේ මාධ්‍ය ප්‍රකාශක ධුරය ඉසිලූ එතුමා මෑත ඉතිහාසයේ මාධ්‍යවේදීන් අතර වඩාත්ම හොඳ හිත දිනාගත් ජනමාධ්‍ය අමාත්‍යවරයා බව විරුද්ධ මත දරන මාධ්‍යවේදීන් පවා පිළිගන්නා කරුණකි. ජනමාධ්‍ය අමාත්‍යාංශය “ඇසිදිසි මැදුරට” කැන්දාගෙන ඒමට එතුමා කටයුතු කළ අතර මාධ්‍යවේදීන්ට අවශ්‍ය උපකරණ ලබාගන්නට ණය මුදල් ලබා දුන්නේය. ප්‍රාදේශීය මාධ්‍යවේදීන්ට පටිගත කිරීමේ යන්ත්‍ර නොමිලයේ ලබා දුන්නේය. ටෙලි සිනමා බද්ද මෙහෙයවා කලා ක්ෂේත්‍රයේ උන්නතිය සඳහා යෙදවීමට කටයුතු කරන ලදී. එසේම එතුමා ජනමාධ්‍ය හා තොරතුරු අමාත්‍යාංශය නිසි ආකාරයෙන් මෙහෙයවීමෙන් නිසා 2007 වසරේදී රාජ්‍ය අංශයේ ඵලදායිතා සම්මානය හා තොරතුරු ජනමාධ්‍ය අමාත්‍යාංශයට ලබාගැනීමට ද හැකි විය.ආයෝජන ප්‍රවර්ධන අමාත්‍ය ධුරය දරමින් කොරියානු ආයෝජන ප්‍රවර්ධනය සඳහා කටයුතු කිරීමටත් මැණික් හා ස්වර්ණාභරණ අධිකාරිය ලාභ ලබන තත්ත්වයට පත්කිරීමටත් එතුමාට හැකි විය. පෞද්ගලික අංශය සම්බන්ධ කරගනිමින් වසා දමා තිබූ තුල්හිරිය පෙහෙකම්හල සංවර්ධනය කිරීමට කටයුතු කරන ලදී. ශ්‍රී ලංකාවේ ප්‍රථම වාහන එකලස් කිරීමේ කර්මාන්ත ශාලාව වශයෙන් පොල්ගහවෙල සිය මෙහෙයුම් ආරම්භ කිරීම සඳහා අවශ්‍ය කටයුතු සලසා දීමට මූලිකත්වය ගෙන කටයුතු කරන ලදී. වර්තමානයේ දී රටට ආඩම්බරයක් එක්කරමින් විදෙස් රටවලට ද වාහන අලෙවි කිරීමට හැකි ආකාරයෙන් වාහන එකලස් කිරීමේ කර්මාන්ත ශාලාවක් බවට ඒ සමාගම පත් වී ඇත.විද්‍යුත් අපද්‍රව්‍ය කළමනාකරණය සඳහා පුද්ගලික අංශයේ මැදිහත්වීම ද ලබාගනිමින් “ඊ වේස්ට්” විද්‍යුත් අපද්‍රව්‍ය කළමනාකරණ ව්‍යාපෘතිය ආරම්භ කිරීම අනාගතයේ දී පැන නැඟිය හැකි නමුත් එතෙක් කිසිදු ආකාරයක අවධානයට යොමු නොවී තිබූ අංශයක් නිසි ආකාරයෙන් කළමනාකරණය කිරීමට එතුමාට හැකි විය. එසේම කර්මාන්තවලින් සිදුවන පරිසර දූෂණය අවම කිරීම වෙනුවෙන් සෑම කර්මාන්ත ශාලාවක්ම දිරිමත් කිරීමට වැඩපිළිවෙළක් මේ කාලයේ සකස් විය. ඒ “ජාතික හරිත සම්මාන” වැඩසටහනයි. මෙම ව්‍යාපෘති තවමත් ක්‍රියාත්මක වේ.පරිසරය ආරක්ෂා කිරීම පිළිබඳ ජනතාව දැනුවත් කිරීම මූලික අරමුණ කරගනිමින් වාර්ෂිකව පැළ 10,000,000 ක් සිටුවීමේ “දැයට සෙවණ” රුක් රෝපණ වැඩසටහන ක්‍රියාවට නංවන ලදී. රත්නපුර දිස්ත්‍රික්කයේ පවතින පාරිසරික අවදානම අවම කරනු වස් රත්නපුර දිස්ත්‍රික් පරිසර ආරක්ෂණ වැඩපිළිවෙළ ක්‍රියාත්මක කරන ලදී. එසේම “පිළිසරු ව්‍යාපෘතිය” ක්‍රියාත්මක කරන ලදී. මෙම ව්‍යාපෘතිය මගින් සෑම පළාත් පාලන අයතනයක්ම ඝන අපද්‍රව්‍ය කළමනාකරණය පිළිබඳ දැනුවත් කිරීම හා ඝන අපද්‍රව්‍ය කළමනාකරණ ව්‍යාපෘති සඳහා අවශ්‍ය තාක්ෂණික දැනුම, උපදෙස් හා උපකරණ ලබාදීමට මධ්‍යම පරිසර අධිකාරිය මගින් පහසුකම් සැපයිනි.වර්තමානයේ දී රටක ජීවන රුධිරය වන් වූ ඛනිජ තෙල් කර්මාන්ත අමාත්‍යාංශයේ වගකීම එතුමා දරයි. එම වගකීම භාරගෙන වසරක් වැනි කාලසීමාවක් තුළ ඛනිජ තෙල් කර්මාන්ත ක්ෂේත්‍රය තුළ මනා කළමනාකාරීත්වයක් ඇතිකිරීමට එතුමා සමත් වී තිබේ. වර්ෂයක් වැනි කෙටි කාලසීමාවක් තුළ මෙම ක්ෂේත්‍රයේ බොහෝ ජයග්‍රහණ ජනතාවට අත්කරදීමට අමාත්‍යාංශයට හැකි විය. ආනයනික ඉන්ධන පරීක්ෂා කිරීමේ ක්‍රමවේද යාවත්කාලීන කිරීම තුළින් ආනයනය කරනු ලබන ඉන්ධනවල ප්‍රමිතිය පිළිබඳ හොඳ සහතිකයක් දීම, සපුගස්කන්ද තෙල් පිරිපහදුව නවීකරණය කිරීම සඳහා මූලික අඩිතාලම දැමීම, වරායේ සිට කොළොන්නාව දක්වා තෙල් ප්‍රවාහනය සඳහා නව නළ පද්ධතියක් ඉදිකිරීම ඒ අතර ප්‍රධාන වේ.අනුර ප්‍රියදර්ශන යාපා නමැති චරිතය නායකත්වයට ගරු කරන චරිතයකි. නායකත්වයේ විශ්වාසය දිනාගනිමින් බාර දුන් හැම ක්ෂේත්‍රයකම සමත්කම් පෙන්වන්නට අනුර ප්‍රියදර්ශන යාපා අමාත්‍යතුමා කටයුතු කළේය. එසේම නායකත්වයේ විශ්වාසය මෙන්ම කුරුණෑගල දිස්ත්‍රික්කයේ ජනතාවගේ ගෞරවාදරයට පාත්‍ර වී ඇත්තේ ගෞරවනීය කුරුණෑගල අපේ නායකයා වශයෙනි.ජනවාරි 18 දින තම ජන්ම දිනය සමරන, ජනතා විශ්වාසය දිනාගනිමින් නොනිමි මෙහෙවරක යෙදෙන මහත්මා දේශපාලනයේ ඇතුගල්පුර ලකුණ වූ ඛනිජ තෙල් කර්මාන්ත අමාත්‍ය අනුර ප්‍රියදර්ශන යාපා මැතිතුමාට රට දැය වෙනුවෙන් සේවය කිරීමට ඇවැසි ශක්තිය, ධෛර්ය ලැබේවායි ප්‍රාර්ථනය කරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n140120_br1</link>
    <topic>පස්සර කිකිළිගේ බිත්තරේ විස්තරේ</topic>
    <author/>
    <content>පස්සර කෝවිල් කඩේ එම්.අසනාර් මහතාගේ නිවසේ ඇති කළ කිකිළියක් අද(20) උදේ අසාමාන්‍ය බිත්තරයක් දමා ඇත.එය දිග අතට සෙ.මි.25 ක වටයකින්ද,පළල අතට සෙ.මි.21 ක වටයකින් හා සෙ.මී.6 ක විශ්කම්භයකින්ද නිර්මාණය වී තිබිණ.මේ ගැන පුදුමයට පත්ව සිටි ගෙහිමියන්ට එය කඩා බැලු කළ ඒ තුළ තවත් සාමාන්‍ය ප්‍රමාණයේ බිත්තර යක් දැක ගැනීමට හැති වී තිබේ.එයද බිද දැමු ඔවුන්ට එහිදී දැක ගැනීමට හැකිව ඇත්තේ සාමාන්‍යබිත්තරයක ඇති කහ සහ සුදු මදයන් පමණී.මේ ගැන දිනමිණට අදහස් දැක් වු එම්.අසනර් මහතා කියා සිටියේ මෙම බිත්තරය දැමීමට කිකිළිය මහත් වෙහෙසක් ගෙන තිබු බවත් එය දැමු විගස කිකිළිය මිය ගොස් සිටි බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n1401202</link>
    <topic>ජනපති මහින්දඑක්සත් අරාබි එමීර් රාජ්‍යයේ දෙදින සංචාරයක</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා දෙදින සංචාරයක් සඳහා එක්සත් අරාබි එමීර් රාජ්‍යය බලා අද (20) පිටත්ව යයි.ජනාධිපතිවරයා ප්‍රමුඛ ශ්‍රී ලංකා දූත පිරිස එක්සත් අරාබි එමීර් රාජ්‍යයේ රැඳීසිටින කාලය තුළ දෙරට අතර ද්වීපාර්ශ්වික සාකච්ඡා කිහිපයකට සහභාගි වෙති.ශ්‍රී ලංකාව සහ එක්සත් අරාබි එමීර් රාජ්‍යය අතර ඇති රාජ්‍යතාන්ත්‍රික සබඳතා තවදුරටත් ශක්තිමත් කරගැනීම ජනාධිපති මහින්ද රාජපක්ෂ මහතාගේ මේ සංචාරයේ අරමුණ වී තිබේ.එක්සත් අරාබි එමීර් රාජ්‍යයේ අග නගරය වන අබුඩාබි එරටේ එහි දෙවන විශාලතම නගරය වන අතර මොහොමඩ් බින්ෂායි රජු ප්‍රධානියා වෙයි. ජනගහණය නව ලක්ෂ විසිඑක් දහස ඉක්මවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n1401203</link>
    <topic>අග්ගමහා පණ්ඩිත වැලිගම ඥානරතන නාහිමියෝ අපවත් වෙති</topic>
    <author/>
    <content>අමරපුර ශ්‍රී ධර්මරක්ෂිත නිකායේ මහා නායක, රත්මලාන මල්ලිකාරාමාධිපති අග්ගමහා පණ්ඩිත වැලිගම ඥානරතන නාහිමි අපවත් වෙති.බුදු සසුන සහ ලාංකීය ජන සමාජයේ යහපත වෙනුවෙන් විශේෂ දායකත්වයක් ලබාදුන් ඥාණරතන නාහිමියෝ බුරුමයේ පැවැති සංගායනා සඳහා සහභාගි වී තිබෙන අතර ධර්ම ශාස්ත්‍රීය ග්‍රන්ථ සියයකට වැඩි ප්‍රමාණයක් රචනාකර තිබේ.ප්‍රකට ධර්ම දේශකයන් වහන්සේ නමක් වන උන්වහන්සේ ශ්‍රී ලංකා ගුවන් විදුලියේ ධර්ම දේශනා දහසකට වැඩි ප්‍රමාණයකට සහභාගි වී තිබෙන බවද ඊට අමතරව ශ්‍රී ලංකාවේ මෙන්ම විදේශීය රටවල විහාරස්ථාන ආරම්භ කිරීම වෙනුවෙන් කටයුතුකර ති‍බෙන බවද මිරිස්සේ ධම්මවංශ හිමියෝ පවසති.අපවත් වනවිට 101 වැනි වියේ පසුවූ අග්ගමහා පණ්ඩිත වැලිගම ඥාණරතන නාහිමියන්ගේ ශ්‍රී දේහය රත්මලාන මල්ලිකාරාම මහා විහාරයේ තැන්පත්කර තිබෙන අතර ඒ පිළිබඳ අවසන් කටයුතු පූර්ණ රාජ්‍ය අනුග්‍රහය සහිතව ගල්කිස්ස මවුන්ට් උද්‍යානයේදී ලබන 22 දා පස්වරුවේ සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n1401204</link>
    <topic>හමුදා කඳවුරු රැසක් තිබුණු උතුරේඅද ඇත්තේ හමුදා කඳවුරු දහයකටත් අඩුවෙන්</topic>
    <author>ධනුෂ්ක ගොඩකුඹුර යාපනය සිට</author>
    <content>හමුදා කඳවුරු රැසක් තිබුණු උතුරේ අද ඇත්තේ හමුදා කඳවුරු දහයකටත් අඩු සංඛ්‍යාවක් බවත් 70000ක් පමණ සිටි හමුදා සෙබළුන් සංඛ්‍යාව 12000 දක්වා අඩු කර තිබෙන බවත් ජනාධිපති මහින්ද රාජපක්ෂ මහතා පැවසීය.ආරක්ෂාව උදෙසා රට පුරාම හමුදාව සිටිය යුතු බව පෙන්වා දුන් ජනාධිපතිවරයා හමුදා සෙබළුන් සංඛ්‍යාව අඩු කිරීමේ දී රටේ අපරාධ ඉහළ යා හැකි බැවින් ඒ කෙරෙහිත් සැලකිලිමත් විය යුතු බවට උතුරේ පුවත්පතක කතුවැකියෙන් අද පෙන්වා දී තිබෙන බවත් පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ යාපනය, තෙලිප්පලෙයි ට්‍රේල් පිළිකා රෝහල විවෘත කිරීමේ අවස්ථාවට ඊයේ (19) එක්වෙමිනි. ශරින්ද උනන්බුව සහ නාදන් ශිවගනනාදන් මහත්වරුන් විසින් ආරම්භ කළ ට්‍රේල් භාරය දෙවුන්දර තුඩුවේ සිට පේදුරුතුඩුව දක්වා සංවිධාන කළ පාගමනේදී ජනතාව පරිත්‍යාග කළ මුදල් හා අනුග්‍රාහක මුදල් යොදවා මෙම රෝහල ඉදි කළ අතර ඒ සඳහා වැය කර ඇති මුදල රුපියල් මිලියන 300කි.සියලු පහසුකම්වලින් සමන්විත රෝහල විවෘත කළ ජනාධිපතිතුමා එහි නිරීක්ෂ චාරිකාවක ද නිතර විය. රෝහලේ දෙවැනි පියවර ඉදිකිරීම සඳහා සෞඛ්‍ය ඇමැති මෛත්‍රීපාල සිරිසේන, උතුරු පළාත් ප්‍රධාන ඇමැති සී. වී. විග්නේෂ්වරන් මහත්වරු මුල්ගල් තැබූහ.රෝහල ඉදිකිරීම සඳහා සංවිධාන කළ පාගමනේ ආරම්භයේ සිට අවසානය දක්වා අඛණ්ඩව කිලෝමීටර් 670ක් ගමන් කළ 12 දෙනෙකුට ජනාධිපතිතුමාගේ අතින් තිළින පිරිනැමිණ. ජාත්‍යන්තරය කුමක් කීවත් දෙවුන්දර තුඩුවේ සිට පේදුරුතුඩුව දක්වා නිදහසේ ගමන් කරන්නට ලැබීම පිළිබඳව අපේ ජනතාව නම් මහත් සතුටින් සිටින බව ජනාධිපතිවරයා පැවසීය. එක ජාතියකට තවත් ජාතියක් යටත් කිරීමට පුළුවන්කමක් නොමැති බව පෙන්වා දුන් ජනාධිපතිවරයා එසේ කිරීමට තමා කිසිසේත් ඉඩ නොතබන බවත් අවධාරණය කළේය.පළාත් පාලන, පළාත් සභා, පාර්ලිමේන්තු හා ජනාධිපති මැතිවරණය යනාදී වශයෙන් සෑම මැතිවරණයක්ම පවත්වා ජනතාවගේ ප්‍රජාතන්ත්‍රවාදී අයිතීන් සුරැකීමට වත්මන් රජය කටයුතු කර තිබෙන බව පැවසූ ජනාධිපතිවරයා අපේ අරමුණ සෑම ජාතියක්ම සතුටින් හා නිදහසින් යුතුව ජිවත් වීම යැයි ප්‍රකාශ කළේය. උතුරේ ජනතාවට පසුගිය කාලයේ විශාල වැඩ කොටසක් ඉටු කර තිබෙන බවත් ඉදිරියේදීත් තව තවත් උපකාර කිරීමට සූදානම් බවත් ජනාධිපතිවරයා වැඩිදුරටත් පැවසීය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ඇමැති ඩග්ලස් දේවානන්දා, නියෝජ්‍ය ඇමැතිවරුන් වන විනයාගමූර්ති මුරලිදරන්, ලලිත් දිසානයක, උතුරු පළාත් ආණ්ඩුකාර ජී. ඒ. චන්ද්‍රසිරි, මධ්‍යම පළාත් මහ ඇමැති සරත් ඒකනායක මහත්වරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n1401205</link>
    <topic>රටට එරෙහි දෙස් විදෙස් බලවේගපරාජය කිරීම අරමුණයි</topic>
    <author>නිරූෂි විමලවීර, උදිත ගුණවර්ධන</author>
    <content>රටට එරෙහි මතු වෙමින් පවතින දෙස්, විදෙස් දුර්ජන බලවේග පරාජයට පත් කිරීමේ වේදිකාවක් බවට බස්නාහිර පළාත් සභා මැතිවරණය ගෙන යෑම තම ඒකායන අරමුණ යැයි, මැද කොළඹ ශ්‍රීලනිප සම සංවිධායිකා බස්නාහිර පළාත් සභා අපේක්ෂිකා හිරුණිකා ප්‍රේමචන්ද්‍ර මෙනවිය, ඒ සඳහා සියලු දේශප්‍රේමී බලවේගවලට තමා හා අත්වැල් බැඳ ගන්නා ලෙස ඉල්ලා සිටින බවද ඇය කීවාය.තම පියාණන් පෙනී සිටියේද එවැනිම බලවේග වලට එරෙහිව බවත්, ජනාධිපතිතුමාට සමීපයෙක් වු තම පියාණන් ජනාධිපතිතුමාට ආශිර්වාදයක් වූ බවත් ප්‍රේමචන්ද්‍ර මෙනවිය සඳහන් කළාය.අපේක්ෂා නොකළ ජනතා ප්‍රසාදයක් තමාට දින කිහිපයක් ඇතුළතදී ලැබුණ බවද , ජනතාව සමඟ සිටින ජනතාවට ආදරය කළ ජනතා නියෝජිතයෙකුගේ දියණියකට එවන් ජනප්‍රසාදයක් ආශිර්වාදයක් බවද ඇය පැවසුවාය.ඊයේ (19) බස්නාහිර පළාත් සභා මැතිවරණයේ ප්‍රචාරක කටයුතු කොළොන්නාවේ නි‍වසෙන් ඇරඹි බව කී ඇය පියාණන්ගේ වියෝවයෙන් වසර 2කට වඩා කාල සීමාවක් ඉක්ම ගියද ජන ප්‍රසාදයේ අඩුවක් සිදුව නැති බවත්, එය තමාට විශාල ශක්තියක් බවත්, සඳහන් කළාය.පියාගේ ජන්ම දිනය යෙදෙන මෙම මස 26 දා මැදකොළඹ මැතිවරණ කටයුතු අරඹන බවද සිය පියාණන්ගේ ළඟින් මිතුරකු වූ ෆවුසි ඇමැතිවරයාගෙන් මැදකොළඹ කටයුතු සඳහා තමාට විශාල සහායක් ලැබෙන බවද ප්‍රේමචන්ද්‍ර මෙනවිය වැඩිදුරටත් කීවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n1401206</link>
    <topic>මැද කොළඹ එජාප ක්‍රියාකාරීහු බුරුතු පිටින් ශ්‍රීලනිපයට</topic>
    <author>මහින්ද අලුත්ගෙදර</author>
    <content>බස්නාහිර පළාත් සභා මැතිවරණයේ දී එක්සත් ජනතා නිදහස් සන්ධාන ජය තහවුරු කරමින් එක්සත් ජාතික පක්ෂයේ ක්‍රියාකාරීහු විශාල පිරිසක් ශ්‍රී ලංකා නිදහස් පක්ෂයට එක් වෙති.මැද කොළඹ ආසනයේ ශ්‍රී ලංකා නිදහස් පක්ෂ සම සංවිධායිකා හිරුණිකා ප්‍රේමචන්ද්‍ර මෙනවියගේ ඉදිරි දේශපාලන කටයුතු සම්බන්ධයෙන් දැනුවත් කිරීමේ හමුවකට ඊයේ (19) එක්වෙමින් එක්සත් ජාතික පක්ෂයේ ක්‍රියාකාරීහු විශාල ප්‍රමාණයක් ශ්‍රී ලංකා නිදහස් පක්ෂයේ සාමාජිකත්වය ලබා ගත්හ.පැහැදිලි දැක්මක් සහිත නායකයකුගේ නිවැරැදි ගමන් මඟ යන වත්මන් රජයේ ඉදිරි සංවර්ධන වැඩපිළිවෙළ අගය කරමින් ශ්‍රී ලංකා නිදහස් පක්ෂයේ සාමාජිකත්වය ලබාගත් බව එක්සත් ජාතික පක්ෂයේ ක්‍රියාකාරීහු පැවසූහ.රජයේ වැඩපිළිවෙළ තවදුරටත් ශක්තිමත් කරමින් බස්නාහිර පළාත් සභාවේ ජය එක්සත් ජනතා නිදහස් සන්ධානයට ලබාදීම වෙනුවෙන් කැපවී ක්‍රියාකරන බව ද එම සාමාජිකයෝ ප්‍රකාශ කළහ.එක්සත් ජාතික පක්ෂයේ ක්‍රියාපිළිවෙළ කිසි විටෙකත් අනුමත නොකරන බව පෙන්වාදුන් එක්සත් ජාතික පක්ෂයේ හිටපු ක්‍රියාකාරීහු මෙහිදී ප්‍රකාශ කළේ රටේ අභිවෘද්ධිය වෙනුවෙන් සහ ජනතාවගේ හෙට දවස වෙනුවෙන් සිතා තමා ශ්‍රී ලංකා නිදහස් පක්ෂයේ සාමාජිකත්වය ලබා ගනිමින් එක්සත් ජනතා නිදහස් සන්ධාන රජයට සහාය පළකරන බව සඳහන් කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n1401207</link>
    <topic>සිංහල හා දමිළ බසින් මුද්‍රිත නව විද්යුත් ජාතික හැඳුනුම්පත පෙබරවාරි 1 දා සිට</topic>
    <author>නිරූෂි විමලවීර</author>
    <content>රාජ්‍ය භාෂා ප්‍රතිපත්තිය ක්‍රියාත්මක කරමින් සිංහල හා දමිළ බසින් මුද්‍රිත නව විද්‍යුත් ජාතික හැදුනුම්පත පෙබරවාරි 1 වැනි දා සිට හඳුන්වා දෙන බව පුද්ගලයන් ලියාපදිංචි කිරීමේ දෙපාර්තමෙන්තුවේ අධ්‍යක්ෂ ජනරාල් ආර්.එම්.එස්. සරත් කුමාර මහතා ප්‍රකාශ කළේ ය. කිසිදු අයෙකුට කිසිදු ආකාරයකින් වංචාවක් කළ නොහැකි ආකාරයකට නව විද්‍යුත් ජාතික හැදුනුම්පත පරිලෝකනය (Scan) කර ඇතැයිද හෙතෙම අනාවරණය කළේ ය.මේ නව විද්‍යුත් ජාතික හැඳුනුම්පත පරිලෝකනය කළ එකක් බැවින් යම් අයෙක් අයථා ආකාරයකට හැඳුනුම්පතක් ලබාගතහොත් නැවත නිවැරදි ආකාරයට හැඳුනුම්පතක් ලබා ගැනීමට යාමේදි පුද්ගලයන් ලියාපදිංචි කිරීමේ දෙපාර්තමේන්තුවේ ඇති පරිගණක පද්ධතියෙන් අදාළ පුද්ගලයා මීට පෙර ව්‍යාජ හැඳුම්පතක් ලබාගෙන ඇති බවට සංඥා නිකුත් වන බවද හෙතෙම අවධාරණය කළේ ය.අයදුම්කරු දෙපාර්තමේන්තුවට ඉල්ලුම් පත්‍රය යොමු කළ වහාම සම්පූර්ණ ඉල්ලුම් පත්‍රය පරිලෝකනය වන බවද පසුව අයැදුම් පත්‍රයේ දත්ත පරිගණක වන බවද පරිගණකගතවූ දත්ත සඳහා සහකාර කොමසාරිස්වරයාගේ අනුමැතියද පරිගණක ආශ්‍රයෙන් සිදු කරන බවද ඒ මහතා කීය.සැකසෙමින් ඇති හැඳුනුම්පතට දත්ත ඇතුළත් කිරීම පරිගණක ආශ්‍රයෙන් සිදු කෙරෙන බව කී ඒ මහතා ගැටළුකාරී අවස්ථාවලදී සැකසෙමින් ඇති හැඳුනුම්පත කොමසාරිස් ජෙනරාල්වරයා වෙත ඉදිරිපත් කිරීම සහ තීති උපදෙස් ලබා ගැනීම පරිගණකය ආශ්‍රයෙන් සිදු කරන බව අවධාරණය කළේ ය.නිවැරදිතාව පරීක්ෂා කිරීමෙන් පසු මුද්‍රිත විද්‍යුත් ජාතික හැදුණුම්පතේ අංකය මුද්‍රණය කිරීමත් විද්‍යුත් කාඩ්පත සැකසීමත් සිදු කරන බව කී අධ්‍යක්ෂ ජනරාල්වරයා අනතුරුව ලැමිනේටින් කිරීමෙන් පසු නැවත පරීක්ෂා කරන බවත් කැපීමෙන් අනතුරුව විද්‍යුත් නව ජාතික හැඳුණුම්පත නිකුත් කරන බවත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n1401208</link>
    <topic>රුපියල් දස කෝටියක වල්ලපට්ට තොගයක් අයගම දී අත්අඩංගුවට</topic>
    <author>රත්නපුර දිසා විශේෂ - නිරෝෂණ පෙරේරා</author>
    <content>රුපියල් දස කෝටියක් වටිනා මෙරටදී සොයාගත් වැඩිම වල්ලපට්ට ප්‍රමාණය වූ කිලෝ 64ක් පානදුර වලාන මධ්‍යම දූෂණ මර්දන ඒකකය විසින් අත්අඩංගුවට ගනු ලැබීය.සැකකරුවන් සිව් දෙනෙකුද මෙහිදී අත්අඩංගුවට ගත් බව පොලිසිය කියයි. ගැනුම්කරුවන් ලෙස සිවිල් ඇදුමින් පැමිණි පානදුර වලාන මධ්‍යම දූෂණ මර්දන ඒකකයේ නිලධාරීන් විසින් මේ වල්ලපට්ට ජාවාරම අනාවරණය කර ගත්හ.සිංහරාජ වනාන්තරය හා ඒ ආශ්‍රිත උප වනාන්තර වලදී දුර්ලභ වල්ලපට්ට ශාඛය කපා එහි කිසියම් කොටසක් විකිණීම බහුලව සිදුවෙන බව මෙහ‍ිදී පොලිසිය ඇතැම් වල්ලපට්ට ගස්වල එම විශේෂිත කොටස නොමැති නමුත් එය සෙවීමට ගස් කපා දමා තිබේ.අයගම ප්‍රදේශයේදී මෙම වල්ලපට්ට ‍තොගය සමඟ ත්‍රිරෝද රථ දෙකක්ද අත්අඩංගුවට ගැණින. වල්ලපට්ට ජාවාරම මෙහෙයවූ පුද්ගලයා ළඟ තිබූ තරාදියක්ද අත්අඩංගුවට ගෙන තිබේ.වැඩිදුර පරීක්ෂණ සඳහා සැකකරුවන් අයගම පොලිසියට බාරදී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n1401209</link>
    <topic>ගොවි විශ්‍රාම වැටුප් ගෙවීම 28 දා සිට ක්‍රියාත්මකයි</topic>
    <author>බන්ධුල ගුණසේකර</author>
    <content>ගොවි විශ්‍රාම වැටුප් ගෙවීම මේ මස 28 දා සිට ආරම්භ කෙරෙන බව කෘෂිකර්ම හා ගොවිජන රක්ෂණ මණ්ඩලයේ අධ්‍යක්ෂ ජනරාල් පණ්ඩුක වීරසිංහ මහතා කියයි. දැනට මේ විශ්‍රාම වැටුප ලැබීම සඳහා සුදුසුකම් ලබා ඇති පිරිස එක් ලක්ෂ විසි අට දහසක් (1,28,000) පමණ වන බවද ඒ මහතා පවසයිවයස අවුරුදු හැට ඉක්මවූ කෘෂි රක්ෂණ මණ්ඩලයේ ලියාපදිංචි වූ ගොවීන් සඳහා මේ විශ්‍රාම වැටුප් ප්‍රදානය කෙරෙන බවත් වයස් ගත පුද්ගලයන්ට වැඩි විශ්‍රාම වැටුපක් හිමි වන පරිදි ගෙවීම් සිදු කරන බවද වීරසිංහ මහතා සඳහන් කරයි.දිවයිනේ සියලුම ගොවිජන සේවා මධ්‍යස්ථාන නියෝජනය වන පරිදි ලබන 28 දා සිට ‍ගොවි විශ්‍රාම වැටුප් ලබාදීමට පියවර ගෙන ඇති බවද අධ්‍යක්ෂ ජනරාල්වරයා වැඩි දුරටත් අනාවරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012010</link>
    <topic>මහනුවර නීලවල රිදී සහ කූරගල සංගීත භාණ්ඩ ගම්මාන ජනතා අයිතියට</topic>
    <author/>
    <content>මහින්ද චින්තන ඉදිරි දැක්ම වැඩපිළිවෙළට සමගාමීව 2012 රාජ්‍ය අයවැයෙන් වෙන් කළ ප්‍රතිපාදන මත සාම්ප්‍රදායික කර්මාන්ත සහ කුඩා ව්‍යවසාය සංවර්ධන අමාත්‍යාංශයට අනුබද්ධ ජාතික ශිල්ප සභාවේ මෙහෙයවීම යටතේ සංවර්ධනය කරන ලද මහනුවර දිස්ත්‍රික්කයේ කූරගල සංගීත භාණ්ඩ ගම්මානයත්, එම දිස්ත්‍රික්කයේ ම නීලවල රිදී ආභරණ ගම්මානයත් 21 දින සාම්ප්‍රදායික කර්මාන්ත සහ කුඩා ව්‍යවසාය සංවර්ධන අමාත්‍ය ඩග්ලස් දේවානන්දා මහතා සහ නියෝජ්‍ය අමාත්‍ය වීරකුමාර දිසානායක මහතා ඇතුළු මධ්‍යම පළාතේ පාර්ලිමේන්තු ඇමැතිවරු, මන්ත්‍රීවරු සහ පළාත් ඇමතිවරුන් ද, ජාතික ශිල්ප සභාවේ සභාපති බුද්ධි කීර්තිසේන මහතා, රාජ්‍ය නිලධාරීන් ඇතුළු සම්භාවනීය අමුත්තන්ගේ සහභාගීත්වයෙන් මෙලෙස විවෘත කෙරේ.නීලවල රිදී ගම්මානය වෙනුවෙන් 2012 වසරේ අයවැයෙන් රුපියල් මිලියන 3.5ක් වැය කර එයින් ඍජු ආර්ථික ප්‍රතිලාභීන් 46 දෙනෙක් බිහි කර ඇති අතර, කූරගල සංගීත භාණ්ඩ ගම්මානය වෙනුවෙන් රුපියල් මිලියන 4ක් වැය කර ඍජු ප්‍රතිලාභීන් 51 දෙනෙක් බිහිකර ඇති නමුත් මේ ගම්මාන විවෘත කිරීමත් සමඟ එයින් තවත් විශාල පිරිසක් වක්‍ර ආර්ථික ප්‍රතිලාභ ලබනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012011</link>
    <topic>වෙළෙඳ පොළේඋග්‍ර සහල් හිඟයක්</topic>
    <author>තෙන්නකෝන් කුලසේකර</author>
    <content>විවෘත වෙළෙඳ ‍පොළේ උග්‍ර සහල් හිඟයක් ඇතැයි අනුරාධපුර නාගරික පාරිභෝගිකයෝ මැසිවිලි නඟති.අනුරාධපුර ලක් ස.තො.ස විසින් මේ වනවිට එක් පාරිභෝගිකයකු වෙත නිකුත් කරනු ලබන්නේ සහල් කිලෝ පහකි.නාඩු සහල් කිලෝව රුපියල් 65.00 – 70.00 දක්වා මිල ඉහළ ගොස් තිබේ. සහල් තොග වෙලෙඳුන් අවශ්‍ය තරම් සහල් ලබා නොදෙන බව “දිනමිණ” කරන ලද විමසුමක දී සහල් වෙළෙඳුන් කීපදෙනෙකු පැවසූහ. වී මෝල් සඳහා අවශ්‍ය පමණ වී තොග වී අලෙවි මණ්ඩලය ලබා නොදෙන බව මෝල් හිමියෝ කියති.රටේ වී අතිරික්තයක් තිබිය දී සහල් හිඟයක් මවාපා සහල් ඉහළ මිලකට අලෙවි කිරීමේ ජාවාරමක් ඇති බව දේශපාලන අධිකාරිය පවසන අතර අනුරාධපුර දිස්ත්‍රික්කයේ වී අළෙවි මණ්ඩලය සතු වී තොග පිට ප්‍රදේශවල වී මෝල් හිමියන්ට අලෙවි කිරීම නතර කළ යුතු බව උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා කියයි.වෙළෙඳ ‍ෙපාළේ පවතින සහල් හිඟය අවසන් කිරීමට රජය පියවර ගත යුතු බව ජනතාව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012012</link>
    <topic>රූමස්සල කදුපාමුලනොහදුනන මළසිරුරක්</topic>
    <author>රවිදු ලසිත දීයගහගේ අහංගම සමූහ</author>
    <content>උනවටුණ රූමස්සල කදුපාමුල ගලක් මත තිබී නොහදුනන මළසිරුරක් පෙරේදා (18) සවස සොයා ගත් බව හබරාදුව පොලිසිය පවසයි.මේ පිළිබද මහේස්ත්‍රාත් පරීක්ෂණය ඊයේ පැවැත්වීමට නියමිතව තිබුණි. හබරාදුව පොලිසිය මේ පිළිබද පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012013</link>
    <topic>පාරට කතා කරකඩුවෙන් කොටලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>වරල්ල කොරගුල ප්‍රදේශයේ නිවසක සිටි පුද්ගලයකුට පෙරේදා (18) සවස පාරට කතා කොට කඩුවකින් පහර දී ඇත.මෙම සිද්ධියේදී තුවාල ලබා මාතර රෝහලට ඇතුළත් කර ඇත්තේ ජී. ජී. ගාමිණි නැමැති 36 හැවිරිදි පුද්ගලයෙකි. මෙම පුද්ගලයා නිවසේ සිටියදී පුද්ගලයකු පැමිණ ඔහුට පාරට එන ලෙස දන්වා ඇත. එවිට තුවාලකරු පාරට ගියවිට එහි සිටි තිදෙනකු විසින් කඩුවකින් සහ අතින් පයින් පහර දී ඇත.සිද්ධියට සම්බන්ධ පළවෙනි සහ දෙවැනි සැකකරුවන් දෙනියාය පොලිසිය විසින් අත්අඩංගුවට ගෙන ඇත. ඔවුන් 21‍, 22 යන වයස්වල පසුවන්නන් වෙති. දෙනියාය පොලිසිය වැඩිදුර පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012014</link>
    <topic>තෙළිගු ජනතාවට බාධාවකින් තොරව ජීවන වෘත්තිය කිරීමට ජනපතිගෙන් අවස්ථාව</topic>
    <author>තෙන්නකෝන් කුලසේකර</author>
    <content>ශ්‍රී ලංකාවේ වෙසෙන දස දහසක් පමණ වූ තෙළිඟු ජනතාවට බාධාවකින් තොරව සිය සාම්ප්‍රදායික ජීවන වෘත්තිය පවත්වාගෙන යෑමට ජනපති නියමයෙන් අවස්ථාව උදාවේ.“නයි” හා රිලවුන් නටවමින් සිය ජීවන වෘත්තියේ යෙදී සිටින තෙළිඟු (අහිගුණ්ටික) ජනතාවට සත්ව හිංසාව යටතේ නීතිමය කටයුතු නොකරන ලෙස වනජීවී අමාත්‍යාංශ ලේකම් වරයාට ඊයේ (19) ජනාධිපතිතුමා නියෝග කළේය.සම්ප්‍රදායික සිය ජීවන වෘත්තිය කැරගෙන යෑමට රාජ්‍ය නිලධාරින්ගෙන් සිදුවන බාධා පිළිබඳ ජනාධිපතිතුමා දැනුම්වත් කිරීමට අවස්ථාවක් සලසා දෙන ලෙස උතුරු මැද පළාත් මහ ඇමැති අමාත්‍ය එස්.එම්. රංජිත් සමරකෝන් මහතාගෙන් තෙළිඟු ජනතාව විසින් කරන ලද ඉල්ලීමක ප්‍රතිඵලයක් අනුව ඊයේ (19) අනුරාධපුර ජනාධිපති මන්දිරයේ දී ජනාධිපතිතුමා හමුවීමට හෙළිඟු ජනතාවට ප්‍රධාන අමාත්‍යවරයා විසින් අවස්ථාව සලසා දී තිබිණ.කලාවැව තෙළිඟු ගම්මානයේ සභාපති කේ. ආර්. අනවත්තු සහ තඹුත්තේගම කුඩාගම තෙළිඟු සහ තඹුත්තේගම කුඩාගම තෙළිඟු ගම්මානයේ සභාපති ඩී. නිමල් මහත්වරු විසින් සිය ජීවන වෘත්තිය කැරගෙන යෑමට ඇති ප්‍රශ්න හා ගැටලු පිළිබඳ ජනාධිපති මහින්ද රාජපක්ෂ මහතා දැනුවත් කළහ.රටේ පැවැත්ම උදෙසා සාම්ප්‍රදායිකව සිදු කරනු ලබන ජීවන වෘත්තීන්ට බලපෑම් හා බාධා නොකරන ලෙසත් ඔවුන්ට සිය ජීවන වෘත්තිය නිදහසේ කැර ගෙන යෑමට අවස්ථාව සලසා දෙන ලෙසත් එවේලේම වනජීවී අමාත්‍යාංශ ලේකම්වරයාට ජනාධිපතිතුමා දැනුම් දුන්නේය.ජනාධිපතිතුමා තම දුක් ගැනවිලිවලට සවන් දීම නිසා ශ්‍රී ලංකාවේ වෙසෙන දස දහසක් පමණ වූ තෙළිඟු ජනතාවට සාම්ප්‍රදායික ජීවන වෘත්තිය බාධාවකින් තොරව කැරගෙන යෑමට අවස්ථාව උදාවීම සතුටට කරුණක් බව ජනාධිපතිතුමාට කරුණු පැහැදිලි කළ තෙළිඟු ගම්මාන සභාපතිවරු දෙදෙනා පැවසූහ.එසේම පේරාදෙණිය උද්භිද උද්‍යානයේ දී දෙස් විදෙස් සංචාරකයන්ට ‘නයි’ , ‘රිලා’ නැටුම් සංදර්ශන විධිමත් ක්‍රමවේදයක් යටතේ පැවත්වීමට අවස්ථාව උදාකැර දිය යුතු බව ද ජනාධිපතිවරයා වනජීවී අමාත්‍යාංශ ලේකම් වරයාට දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012015</link>
    <topic>නියාමකගේ සපත්තුවේලක්ෂ 10ක හෙරොයින්</topic>
    <author>බුද්ධිකා ඉඹුලාන</author>
    <content>හෙ‍රොයින් ග්‍රෑම් පනහක් තම සපත්තු තුළ රඳවා මහර බන්ධනාගාරයට ඇතුළු වූ බන්ධනාගාර නියාමකවරයෙකු බන්ධනාගාර බුද්ධි අංශ නිලධාරීන් විසින් පෙරේදා (18) පස්වරුවේ අත්අඩංගුවට ගෙන ඇත.මේ මත් ද්‍රව්‍යවල වටිනාකම රුපියල් ලක්ෂ දහය ඉක්මවන බව බන්ධනාගාර බුද්ධි අංශ කියයි.මෙම නිලධාරියා එම මත්ද්‍රව්‍ය ග්‍රෑම් 25 බැගින් වූ පැකට් දෙකකට සකස් කර තම සපත්තු හා මේස් අතර රඳවාගෙන පැමිණි බව බන්ධනාගාර බුද්ධි අංශ පවසයි. එම නිලධාරියා ගමන් කරන අකාරය ගැන සැක සිතී බුද්ධි අංශ නිලධාරීන් ඔහුගේ සපත්තු ගලවා ඉවත් කර සිදුකළ සෝදිසියේ දී මේ මත් ද්‍රව්‍ය ග්‍රෑම් 50 සොයා ගැනීමට හැකි වී තිබේ.මෙම මත් ද්‍රව්‍ය තොගය මහර බන්ධනාගාරය තුළ සිටින කුඩු ජාවාරම්කරුවන්ට ලබාදීමට ගෙන එන්නට ඇතැයි බුද්ධි අංශ සැක පහළ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012016</link>
    <topic>බීඩි මිටියේ කතා බස්මහ රෝහලෙන් නවතී</topic>
    <author>රවිදු ලසිත දීයගහගේ අහංගම සමූහ</author>
    <content>බද්දේගම ගොතටුව ප්‍රදේශයේ දී බීඩි මිටියක් ණයට ඉල්ලා ඇති වූ බහින් බස්වීමක් දුරදිග ගොස් පිහියෙන් ඇනීමෙන් තුවාල ලැබූ වෙළෙඳ සල් හිමියෙකු පෙරේදා (18)කරාපිටිය මහ රෝහලට ඇතුළු කර ඇත.තුවාලකරු හැට එක්හැවිරිදි පුද්ගලයකු බව අනාවරණය වී තිබේ. සැකකරු අත්අඩංගුවට ගැනීමට බද්දේගම පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012017</link>
    <topic>ජල මණ්ඩල සේවකයෝඅකුරට වැඩ කිරීම අත්හරිති</topic>
    <author>පණ්ඩුක සමරසේකර</author>
    <content>වහාම ක්‍රියාත්මක වන පරිදි ජාතික ජල සම්පාදන හා ජලාපවහන මණ්ඩලයේ සේවකයන් සිය අකුරට‍ වැඩ කිරීමේ වෘත්තිය ක්‍රියාමාර්ගය අත්හැර ඇති බව ජල සම්පාදන වෘත්තීය සමිති ඒකාබද්ධ සංවිධානයේ සම කැඳවුම්කරු උපාලි රත්නායක මහතා ප්‍රකාශ කරයි.ජලසම්පාදන හා ජලාපවහන ඇමැති දිනේෂ් ගුණවර්ධන මහතා සමඟ ඊයේ පැවැති සාකච්ඡාවකින් අනතුරුව තම වෘත්තීය ක්‍රියාමාර්ගය අත්හැරීමට තීරණය කළ බව උපාලි රත්නායක මහතා පැවැසීය.සිය ප්‍රධාන ඉල්ලීම වූ ප්‍රසාද දීමනා සමව ලබාදීමට ඇමැතිවරයා එකඟතාව පළ කිරීමත් වැටුප් වැඩිවීම භාණ්ඩාගාර තීන්දුවට යටත්ව අනුමත කිරීමත් යන කරුණූ මත සිය අකුරට වැඩ කිරීම අත්හළ බවද උපාලි රත්නායක මහතා පැවැසීය.මේ අතර අකුරට වැඩ කිරීමේ කාලසීමාව තුළ ජලසම්පාදනයේ දී සිදුවූ අක්‍රමිකතා වහාම නිවැරැදි කිරීමට කටයුතු කළ බවද ජලසම්පාදන මණ්ඩලයේ සභාපති කරුණාසේන හෙට්ටිආරච්චි මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012018</link>
    <topic>ගුවන්තොටුපොළ වාර්තාකරුවන්ටඇතුළුවීම තහනම්</topic>
    <author>කුමාරසිරි ප්‍රසාද් - ගුවන් තොටුපොළ</author>
    <content>රාජ්‍ය හා පෞද්ගලික මාධ්‍ය ගුවන් තොටුපොළ වාර්තාකරුවන්ට ගුවන් තොටුපොළට ඇතුළුවීම එම සමාගම තහනම් කර ඇත.ගුවන් තොටුපොළේ පොදු ප්‍රදේශ වලට වාර්තාකරුවන්ට ඇතුළුවීමට අවසර ලබා නොදෙන ලෙස ඉහළින් නියෝග ලැබී ඇති බව ගුවන් තොටුපොළ රාජකාරී කළමනාකරුවකු පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012019</link>
    <topic>‘ගාලු දිසා එජාප බලමණ්ඩල රැස්වීමටමන්ත්‍රී ගයන්තත් නැහැ’</topic>
    <author>දකුණු පළාත් සංචාරක එස්. දීයගහගේ සහඉමදුව සමූහලංකින්ද නානායක්කාර</author>
    <content>ගාල්ල දිස්ත්‍රික් එජාප බලමණ්ඩලය පිහිටුවීම සඳහා විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන් ගාල්ල උළුවිටිකේදී ඊයේ (19) පැවැති රැස්වීමට ගාල්ල දිස්ත්‍රික්කය නියෝජනය කරන එකම පාර්ලිමේන්තු මන්ත්‍රීවරයා වන ගයන්ත කරුණාතිලක මහතා සහභාගි නොවීම කැපී පෙනුණි.එ. ජා. ප. හිටපු මන්ත්‍රීවරයකු වන වජිර අබේවර්ධන මහතාගේ නිවසේදී මෙම රැස්වීම පැවැති අතර අබේවර්ධන මහතා විසින් මේ රැස්වීම සංවිධාන කර තිබිණි. බද්දේගම ආසනය නියෝජනය කරමින් කිසිදු සංවිධායකවරයකු මෙයට පැමිණ සිටියේ ද නැත.බද්දේගම හිටපු ප්‍රධාන සංවිධායක හිටපු පළාත් සභා මන්ත්‍රී ක්‍රිෂාන්ත පුෂ්පකුමාර මහතා පසුගියදා එජාපය අතහැර ශ්‍රී ලංකා නිදහස් පක්ෂයට එකතුවීය.විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන් සහ එජාප මහලේකම් තිස්ස අත්තනායක මහතා ඇතුළු එජාපයේ ප්‍රබලයන් රැසකගේ සහභාගිත්වයෙන් පූර්ව ප්‍රචාරයක් සහිතව පැවැති මේ රැස්වීමට පන්දහසක පමණ පිරිසක් බලාපොරොත්තුව සිටියත් ඉතා අඩු ජනසහභාගිත්වයකින් මෙය පැවැත්වීමට සංවිධායකයන්ට සිදුවිය.එක්සත් ජාතික පක්ෂයේ ගාල්ල දිසා සමුළුව සඳහා බෙන්තර ඇල්පිටිය ආසනයේ සංවිධාන කටයුතු මට නොදී වෙනත් පිරිසකට භාරදී තිබුණා. ඒ නිසා එම පිරිසට බාධා නොකර මම නිහඬව සිටියා. කොහොම වුනත් එක්කෙනෙකුට දෙන්නෙකුට එක්සත් ජාතික පක්ෂයෙන් මා යවන්න ඕනකම තියනවා. නමුත් මම එක්සත් ජාතික පක්ෂය අතහැර යන්නේ නැහැ.එම යනවා නම් යන්නේ ගෙදර යයි පාර්ලිමේන්තු මන්ත්‍රී සහ එජාප මාධ්‍ය ප්‍රකාශක ගයන්ත කරුණාතිලක මහතාගෙන් මේ රැස්වීමට සහභාගි නොවීම පිළිබඳ අප කළ විමසුමේදී පැවසීය. පාර්ලිමේන්තු මන්ත්‍රී රවී කරුණානායක සහ හිටපු මන්ත්‍රී වජිර අබේවර්ධන යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012020</link>
    <topic>පුද්ගලයකුගේඅත්පා බැද ඝාතනය කරලා</topic>
    <author>රක්ෂණ ශ්‍රියන්ත</author>
    <content>ගංගොඩවිල මිරිහාන සුභද්‍රාරාම පාරේ පෙරේදා (18) පුද්ගලයකුගේ අත්පා ගැටගසා ඝාතනය කර ඇතිබව පොලිසිය කියයි.ඝාතනය කර ඇත්තේ මිරිහාන සුභද්‍රාරාම පාරේ පදිංචි සරත් නමැත්තෙකි. මෘත ශරීරය එම ස්ථානයේ පොලිස් ආරක්ෂාව යටතේ ඇති අතර මහේස්ත්‍රාත් පරීක්ෂණය හා පශ්චාත් මරණ පරීක්ෂණය ඊයේ(19) සිදුකිරීමට නියමිතව තිබුණි.මිරිහාන පොලිසිය සිද්ධිය පිළිබඳ වැඩිදුර විමර්ශන මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012021</link>
    <topic>අපනයනයට සකසා තිබූකසළ තේ තොගයක් දැලේ</topic>
    <author>පණ්ඩුක සමරසේකර</author>
    <content>කසළ තේ කිලෝ ග්රෑම් 40,000ක් සමඟ සැකකරුවන් 23 දෙනකු පොලිස් විශේෂ කාර්ය බළකාය මඟින් පෙරේදා (18) පොල්ගහවෙලදී අත්අඩංගුවට ගෙන ඇති බව ‍පොලිස් මාධ්‍ය ප්‍රකාශක කාර්යාලය සඳහන් කරයි.අපනයනය කිරීම සඳහා සූදානම් කර තිබූ මේ කසළ තේ තොගය සමඟ ඒවා ප්‍රවාහනය කරමින් තිබූ කන්ටේනරයක් සහ ලොරි රථයක් ද අත්අඩංගුවට ගත් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කළේය.අත්අඩංගුවට ගත් සැකකරුවන් 23දෙනා මේ කන්ටේනරයේ සහ ලොරි රථයේ ගමන් කර ඇති අතර එම සැකකරුවන් හා කසළ තේ තොගය සමඟ කන්ටේනරයත් ලොරි රථයත් පෙරේදා පොල්ගහවෙල පොලිසියට භාරදී ඇත. වැඩිදුර විමර්ශන කටයුතු පොල්ගහවෙල පොලිසිය මඟින් සිදුකෙරෙන අතර සැකකරුවන් අද දින අධිකරණයට ඉදිරිපත් කිරීමට නියමිත බවද අජිත් රෝහණ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012022</link>
    <topic>චීනයේ ජනප්‍රිය නළු වැන්ග්ගේබිරිය ඇතුළු කණ්ඩායමක් මෙරටට</topic>
    <author>කුමාරසිරි ප්‍රසාද්</author>
    <content>චීනයේ ජනප්‍රිය නළුවකු වන වැන්ග් සිමෙන් ගේ බිරිය හා දරුවා ඇතුළු චීන කන්ඩායමක් අද අලුයම මෙරටට පැමිණියේය.කාර්ය බහුලත්වය නිසා වැන්ග් සිමෙන් මේ සංචාරයට එක් නොවූ බව කණ්ඩායමේ ප්‍රකශකයෙක් කීය.මේ අවස්ථාව ආවරණය කිරීමට ගුවන් තොටුපොළට ඇතුළුවීමට ගුවන් තොටුපොළ වාර්තාකරුවන්ට රාජකාරි කළමනාකරු අවසර ලබා දීමට මැලිවිය.ඉහළ බලධාරියකු ගුවන් තොටුපොළට ඇතුළුවීමට වාර්තාකරුවන්ට ඉඩ නොදෙන ලෙස තමන්ට නියෝග කර ඇති බව ඔහු කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012023</link>
    <topic>කැලිඩෝ වෙරළෙන් හමු වූ කැස්බෑ බිත්තර 61ක් වනජීවීයට</topic>
    <author>කළුතර මධ්‍යම සමූහ</author>
    <content>උතුරු කළුතර කැලිඩෝ වෙරළ තීරයේ තිබී සොයාගත් කැස්බෑ බිත්තර 61ක් පොලිසිය අධිකරණයට ඉදිරිපත් කර තිබූ අතර, ඒවා වනජීවී දෙපාර්තමේන්තුවට භාරදෙන ලෙස කළුතර අතිරේක මහේස්ත්‍රාත් අයේෂා ආබ්දීන් මහත්මිය නියම කළාය.උතුරු කළුතර වැඩ බලන ස්ථානාධිපති පොලිස් පරීක්ෂක ජයතිලක මහතාගේ උපදෙස් මත සැරයන් (1414) නන්දසිරි මහතා විසින් මෙම කැස්බෑ බිත්තර අධිකරණයට ඉදිරිපත් කර තිබුණි.හික්කඩුව වනජීවී කාර්යාලයේ නිලධාරීන් විසින් මෙම කැස්බෑ බිත්තර කැස්බෑ සංරක්ෂණ කලාපයට ගෙන යාම සඳහා භාරගන්නා ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012024</link>
    <topic>ජනපති ශ්‍රී මහ බෝ සමිඳු වැද පුදා ගනී</topic>
    <author>ධනුෂ්ක ගොඩකුඹුර, කිත්සිරි වනසිංහ අනුරාධපුරය සිට</author>
    <content>ජනාධිපති මහින්ද රාජපක්ෂ මහතා අනුරාධපුර ඓතිහාසික ජය ශ්‍රී මහා බෝ සමිඳු වැඳ පුදාගෙන ආශිර්වාද ලබා ගනී. අනුරාධපුර ඵෙතිහාසිකට පුද බිමට පෙරේදා (18) පැමිණි ජනාධිපතිතුමා අටමස්ථානාධිපති පල්ලේගම සිරිනිවාස නායක හිමිපාණන් වහන්සේ බැහැ දැක සුවදුක් විමසා කෙටි පිළිසඳරක නිරත විය.අනතුරුව රුවන්වැලි මහා සෑය වැඳ පුදාගත් ජනාධිපතිතුමා රුවන්වැලි මහා සෑය විහාරාධිපති පල්ලේගම හේමරත්න නායක හිමිපාණන් වහන්සේද බැහැ දුටුවේය.ඉසුරුමුණිය රජ මහා විහාරස්ථානය වෙත ගිය ජනාධිපතිතුමා එහි විහාරාධිපති මතව සංඝරක්ඛිත සුමංගල නායක හිමිපාණන් වහන්සේ බැහැ දැක සුව දුක් විමසීය. කෙටි අනුශාසනාවක්ද සිදු කළ උන්වහන්සේ සෙත් පිරිත් දේශනා කොට ජනාධිපතිතුමා වෙත ආශිර්වාද පළ කළහ.ඇමැති තිස්ස කරලියද්ද, උතුරු මැද පළාත් ආණ්ඩුකාර කරුණාරත්න දිවුල්ගනේ මහත්වරුන් ඇතුළු පිරිසක් මේ අවස්ථාවන්ට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=n14012025</link>
    <topic>ජාතික උද්භිද උද්‍යානවලින්රු.මි. 416.5ක වාර්තාගත ආදායමක්</topic>
    <author>මානෙල් පුෂ්ප කුමාරි</author>
    <content>ජාතික උද්භිද උද්‍යානවලින්රුපියල් මිලියන 416.5ක වාර්තාගත ආදායමක් ඉකුත් වසරේ උපයා ඇතැයි ජාතික උද්භිද උද්‍යාන අධ්‍යක්ෂ ජනරාල් ආචාර්ය සිරිල් විජේසුන්දර මහතා ප්‍රකාශ කළේය.මෙය උද්භිද උද්‍යාන ඉතිහාසයේ ලැබූ ඉහළම ආදායම බවද ඒ මහතා අවධාරණය කළේ ය.මේ ආදායමෙන් රුපියල් මිලියන 314.8 විදේශ සංචාරකයන්ගේ ප්‍රවේශපත් ගාස්තුවලින් ලබා ගෙන ඇතැයිද ඒ මහතා කීය.වසර 2013 ජාතික උද්භිද උද්‍යාන නැරඹීමට පැමිණි දෙස් විදෙස් සංචාරකයන්ගේ සංඛ්‍යාව ලක්ෂ විසි දෙකකට අධික ප්‍රමාණයක් වන අතර ඉන් දෙලක්ෂ අනූතුන්දහස් හාරසිය පනස් හතරක් විදේශීය සංචාරකයන් වේ.වසර 2012 හා සංසන්දනය කිරීමේදී පසුගිය වසරේ 13% ක වර්ධනයක් පෙන්නුම් කර ඇති බවත් සඳහන් වේ.පසුගිය නොවැම්බර් 14 වැනි දින විවෘත කළ හම්බන්තොට මිරිජ්ජවිල වියළි කලාපීය උද්භිද උද්‍යානය පසුගිය මාස එකහමාරක කාලය තුළදී 10750 පැමිණ ඇති අතර මේ කාලය තුළදී මේ උද්‍යානයෙන් රුපියල් හය ලක්ෂ හතලිස් දහස් අටසියයක මුදලක් උපයා ගෙන ඇත.අවිස්සාවේල්ල සීතාවක තෙත් කලාපීය උද්භිද උද්‍යානය මේ වසරේ මුල් කාර්තුව අවසන් වීමට ප්‍රථම උද්භිද උද්‍යාන හා පොදු විනෝදාත්මක කටයුතු ඇමැති ජයරත්න හේරත් මහතා අතින් ජනතා අයිතියට පත් කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=r1401201</link>
    <topic>මහරට දිවි නැඟුමෙන් තිරසාර බිඟු ගම්මාන 38ක්</topic>
    <author>වතුරුගම සමූහ කේ. කේ. එස්. ආරියදාස</author>
    <content>දිවි නැඟුම ජාතික සංවර්ධන වැඩපිළිවෙළ යටතේ ගම්පහ දිස්ත්‍රික්කයේ මී මැසි පාලන ව්‍යාපෘතිය තිරසාර බිඟු ගම්මාන පිහිටුවීම යටතේ ප්‍රථම, තිරසාර බිඟු ගම්මාන හත පසුගිය දා මහර කොට්ඨාසයේ ඌරුවලපේරුව ගම්මාන හතකින් ආරම්භ විය.ග්‍රාමීය ජනතාවගේ ආර්ථික සංවර්ධනය උදෙසා ආර්ථික සංවර්ධන අමාත්‍යාංශය මගින් ආරම්භ කළ තිරසාර බිඟු ගම්මාන ව්‍යාපෘතිය නිවාස හා ඉදිකිරීම් නියෝජ්‍ය ඇමැති ලසන්ත අලගියවන්න මහතාගේ ඉල්ලීම මත මහර මැතිවරණ කොට්ඨාසයේ ගම්මාන තිස්අටක ආරම්භ කිරීමට නියමිතය.මේ වැඩ පිළිවෙළ යටතේ ප්‍රථම ගම්මාන හතක දෙසිය දෙනෙකුට ප්‍රායෝගික පුහුණුව සමග මී මැසි පෙට්ටි උපකරණ බෙදාදීම පසුගිය දින නිවාස හා ඉදිකිරීම් නියෝජ්‍ය ඇමැති ලසන්ත අලගියවන්න මහතාගේ ප්‍රධානත්වයෙන් කලුමුල්ල තිරසාර බිඟු ගම්මාන පාලන මධ්‍යස්ථානයෙන් ආරම්භ විය.මෙහිදී අඹගස්පිටිය, හිරිපිටිය, මාලිගාතැන්න කළුමුල්ල, බටේපොළ, යොන්ගම්මුල්ල, වරපලාන යන ගම්මාන හතක පවුල් දෙසීයක පිරිසකට උපකරණ පිරිනැමිණි.නියෝජ්‍ය ඇමැති ලසන්ත අලගියවන්න මහතා මෙසේ ද කීවේය.ආර්ථික සංවර්ධන අමාත්‍යංශයේ දායකත්වය මත ග්‍රාමීය ජනතාවගේ ආර්ථික සංවර්ධනය සඳහා මේ ව්‍යාපෘතිය මහර කොට්ඨාසයේ ගම්මාන 38ක පවුල් හයසියයක් අතර ආරම්භ කිරීමට කටයුතු කර තිබෙනවා.දින දෙකක ප්‍රායෝගික පුහුණුවක් ද සමග මී මැස්සන් පෙට්ටිවලට බහාලීමේ ක්‍රමවේදයද ගම්මාන තුළින් පුහුණුවක් ලබා දීමද මෙහිදී සිදුවනවා.මේ අවස්ථාවට නිවාස හා ඉදිකිරීම් නියෝජ්‍ය ඇමැති ලසන්ත අලගියවන්න මහතාගේ සම්බන්ධීකරණ ලේකම් ප්‍රේමසිරි කුමාරසිංහ, පළාත් සභා හිටපු මන්ත්‍රි දිලිප් කුමාර රාජපක්ෂ, මහර ප්‍රාදේශීය සභා සභාපති සහන් ප්‍රදීප් විතාන යන මහත්ම මහත්මීන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=r1401202</link>
    <topic>තරුණියක දැක වශී වෙලාමහ පාරේ එලෝ මෙලෝ නැති වෙලා</topic>
    <author>කෑගල්ල සමූහ පි. එව්. පී. පොල්වත්ත</author>
    <content>කෑගල්ල නගරයේ කොළඹ - නුවර මාර්ගයේ ගමන් කරමින් සිටි රූමත් තරුණියක් දෙස බලමින් ජැන්ඩියට ඇඳගත් තරුණයෙක් ගලක හැපී විසි වී ඒ අසල ගමන් කරමින් සිටි තරුණියගේ ඇඟට වැටී දෙදෙනාම ඒ අසල තිබූ මඩ ගොඩකට වැටීමේ සිද්ධියක් වාර්තා වෙයි.නිදහස් සමරු උළෙල මෙවර කෑගල්ල නගරයේ පැවැත්වෙන නිසා නගරයේ පවත්නා වාහන තදබදය අවම කිරීමට මාර්ගය පුළුල් කිරීමේ කටයුතු මේ දිනවල ලහි ලහියේ කරගෙන යයි.මේ නිසා නගරයේ කානු පද්ධතිය පුඵල් කිරීමේ හා ගොඩ නැගිලි කඩා ඉවත් කිරීම නිසා මහ මග දෙපස ගල්, ගඩොල්, වැලි මෙන්ම මඩ වළවල් ද බහුලව දක්නට ඇත.මෙදින වේලව උදෑසන 8.15ට පමණ ඇත. නගරය කාර්ය බහුල තත්ත්වයක් උසුලයි. කාර්යාල සේවක සේවිකාවන් ගෙන්ද විවිධ රැකියා සඳහා යන්නන් ගෙන්ද, පාර පුඵල් කිරීමේ වැඩවල නිරත වන්නන්ගෙන්ද නගරය පිරී ඇත.කඩවසම් තරුණයෙක් පයිල් කවරයක්ද අතැතිව නගරයේ ගමන් කරමින් සිටින අතරතුර පාරේ අනෙක් පැත්තෙන් ඔසරියකින් සැරසුණු කඩවසම් ඉතාමත් රූමත් තරුණියක් ගමන් කළාය. එවිට මේ තරුණයා තමා ගමන් කරන මහමග දෙස නොව රූමත් තරුණිය දෙස බල බලා ඉදිරියට ගමන් කළේය.තරුණයා පාරේ තිබූ ගලක හැපී අඩි කීපයක් විසිවි ගොස් අසල ගමන් කරමින් සිටි තරුණියකගේද ඇගේ ගැටී දෙදෙනාම ඒ අසල තිබු මඩ වළකට වැටී ඇත.දෙදෙනාම නැගී සිටියත් ඔවුන් මඩ වතුරෙන් නැහැවී ගොස් තිබුණි.තරුණයා සමාවෙන්න නංගි මම අර එහා පැත්තෙන් ගිය තරුණිය දෙස බලමින් ගමන් කළා. මාගේ පය ගලක ගැටීමෙන් තමයි මේ දෙය සිදු වුණේ යැයි පවසනවාත් සමඟ අවට සිටියවුන් පැවැසුවේ කොල්ලෙක්ට කෙල්ලෙක් දුටු විට මෙලොව සිහියක් නෑ කියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=r1401203</link>
    <topic>කළුතර පාසල් තුනකට බස්රථ</topic>
    <author>දයා විජේරත්න දොඩන්ගොඩ විශේෂ</author>
    <content>කළුතර දිස්ත්‍රික්කයේ ප්‍රධාන පාසල් තුනකට බස්රථ තුනක් ලබා දෙන බව මතුගම ආසන ශ්‍රීලනිප ප්‍රධාන සංවිධායක ප්‍රවාහන ඇමැති කුමාර වෙල්ගම මහතා දොඩන්ගොඩදී පසුගියදා පැවැසීය.ඒ මහතා ඵසේ පැවැසූවේ දොඩන්ගොඩ ජාතික පාසලේ නවගොඩනැගිල්ලක් විවෘත කිරීමේ උත්සවයකට සහභාගී වෙමිනි.ඇමැතිවරයා මෙසේද කීය.රටේ ජීවනාලිය බඳු දරු පරපුර රැක ගැනීම අප කාගේත් යුතුකම හා වගකීමයි.අද බොහෝ මවුපියන්ගේ භූමිකාව වී තිබෙන්නේ තම දරුවා ජනප්‍රිය පාසලකට යොමු කිරීමයි. මම මේ දිස්ත්‍රික්කයේ අමාත්‍යවරයකු ලෙස කළ හැකි උපරිම සහයෝගය ලබා දෙනවා.ඒ වාගේම මගේ පුද්ගලික ධන පරිත්‍යාගයෙන් ලබා දෙන බස් රථ වලින් එක් බස් රථයක් මේ විදුහලටත් ලබා දෙනවා .නගරබද පාසල්වල තදබදය අඩු කරන්න නම් අප කළ යුත්තේ ගම්බද පාසල් වල තිබෙන භෞතික සම්පත් වැඩි කිරීමයි.විදුහල්පතිනි කේ.කේ.ඩි.කාන්ති රණවීර මහත්මිය ඇතුළු ගුරු මණ්ඩලය,සිසු සිසුවියන්,ආදි සිසුන් ඇතුළු විශාල පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=r1401204</link>
    <topic>පස්සර පරපාවට යන එකත් දැන් පරලොව යනවා වගෙයි</topic>
    <author>පස්සර සමූහ උබයරත්න වනසිංහ</author>
    <content>පස්සර පරපාව ගම්මානයට ප්‍රවේශවීමට ඇති එකම මාර්ගය මෙතක් නිසි ලෙස සකස් වී නොතිබීම නිසා එම ගම්ප්‍රදේශයේ පවුල් 350ක් පමණ අසරණ තත්ත්වයට පත්ව ඇත.ගම්මානය සඳහා මුලින්ම යොදා ගැනීමට අදහස් කොට සකස් කරන ලද පැරැණි මාර්ගයේ මේ වන තෙක් ගමන් කිරීමට හැකිව ඇත්තේ ත්‍රි රෝද රථවලට පමිණි.ප්‍රමිතියකින් තොර නිසා එම මාර්ගයේ ත්‍රිරෝද රථද ගමන් කරන්නේ මහත් ආයාසයකිනි. එනිසා ප්‍රදේශවාසීන් ගම නැඟුම සංවර්ධන ව්‍යාපෘතිය හරහා නව මාර්ගයක් තැනීම ආරම්භ කොට කි.මී.2ක් පමණ එම මාර්ගයේ කොන්ක්‍රීට් අතුරා සකස් කොට ගෙන තිබේ.එහෙත් එම මාර්ගය ද මේ වන අබලන් තත්ත්වයක පවතී.මාවුස්සාගොල්ල සිට කහවත්ත, ගොඩපිට,පරපාව හරහා රිටිගහදෝව දක්වා එයනිසි ලෙස සකස් කර ගැනීමට අවශ්‍ය වුවත් ඔවුන්ට එම බලාපොරාත්තු මෙතෙක් ඉටු කර ගැනීමට නොහැකි වී ඇත. එනිසා ඔවුන් රජයෙන් ඉල්ලා සිටින්නේ කඩිනමින් මේ මාර්ගය තනා දෙන ලෙසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=r1401205</link>
    <topic>කඳ සුරිඳුගෙ ගම බලා ලහි ලහියේ දුවන කෝච්චි පාරයි මේ</topic>
    <author>කතරගම සමූහ ඇම්.නෙල්සන් පියරත්න</author>
    <content>මාතර සිට කතරගම දක්වා දිවෙන දුම්රිය මාර්ගයේ පළමු පියවර වන මාතර සිට බෙලිඅත්ත දක්වා ඉදිකිරීම් දැනට කෙරී ගෙන යයි. මාතර කතරගම දුම්රිය මඟ ඉදිකිරීමේ ඉදිකිරීම් භාර ව්‍යාපෘති අධ්‍යක්ෂ වී.අමරතුංග මහතා ප්‍රකාශ කළේ මෙහි පළමුවැනි අදියර වර්ෂ 2015 දී නිමා කිරීමට සැලැසුම් කොට ඇති බවයි.කැකුණදුර,බඹරැන්ද,වැවුරුකන්නල සහ බෙලිඅත්ත ස්ථානවල දුම්රිය ස්ථාන ඉදිකරීමට සැලැසුම් කොට ඇති අතර පිලදූව සහ වෙහෙරහේන ස්ථානවල උප දුම්රිය ස්ථාන ඉදිකරනු ඇත. ශ්‍රී ලංකාවේ දිගම දුම්රිය උමඟ කැකුණදුරදී ඉදිකරන අතර එය දිගින් මීටර් 600ක් වනු ඇත.දැනට ගනන් බලා ඇති ආකාරයට පළමු අදියර වන මාතර සිට බෙලිඅත්ත දක්වා දුම්රිය මඟ සඳහා අමරිකානු ඩොලර් මිලියන 272 ක් වැයවන අතර ඒ සඳහා මුදල් ප්‍රතිපාදන සමාජවාදී චීන සමූහාණ්ඩුව ලබා දෙන බව ද අමරතුංග මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=s1401201</link>
    <topic>ශ්‍රී ලංකාව ලකුණු 220ක් ඉදිරියෙන්</topic>
    <author/>
    <content>පාකිස්තාන පන්දු ප්‍රහාරය හමුවේ ශ්‍රී ලංකා කඩුලු 5 ක් ලකුණු 133කට දෙවැනි ඉනිමේ බිඳ වැටුනද සාජා හි පැවැත්වෙන තෙවැනි හා අවසාන ටෙස්ට් ගැටුමේ ඊයේ සිවුවැනි දිනය අවසන් වන විට ලකුණු 220කින් තරගයේ පෙරමුණ ගෙන සිටීමට ශ්‍රී ලංකාව සමත් විය. අද අවසන් දිනයේදී මේ තරගය දෙපිල ට ම විවෘතව පවතී.ශ්‍රී ලංකා පළපුරුදු පිතිකරු මහේල ජයවර්ධන ඊයේ ඔහුගේ ටෙස්ට් ලකුණු 11000 අබිබවා ගියේය. ශ්‍රී ලංකා දෙවැනි ඉනිමේ 27වැනි ඕවරයේ සයිඩ් අජ්මාල් එවු දෙවැනි පන්දුවට 'ලෝන්ග් ලෙග්' ස්ථානයට පිටුපසින් වන ක්‍රීඩා මණ්ඩපයට හයේ පහරක් එල්ල කරමින් මහේල ටෙස්ට් ලකුණු 11000 සමාජයට ඇතුළත් විය.පාකිස්තානයේ පළමු ඉනිම ඊයේ දිවා ආහාරයට පෙර ලකුණු 341කට අවසන් විය. ඊයේ සිවුවැනි දින තරගය නතර කරන විට නායක ඇන්ජලෝ මැතිව්ස් ලකුණු 14ක්ද, ප්‍රසන්න ජයවර්ධන ලකුණු 6ක්ද රැස්කර ගෙන නොදැවී කඩුල්ලේ රැඳී සිටියහ. මේ තරගමාලාවේ මෙතෙක් දිස්වූ පරිදි ඊයේ ද ශ්‍රී ලංකා ඉනිමේ කඩා වැටීම වළකා ගනිමින් මැතිව්ස් පන්දු 99කටම මහත් ඉවසීමකින් යුතුව මුහුණ දී සිටියේය.තරගය ආරම්භ වී පැයයි මිනිත්තු දහයක් ඇතුළත පාකිස්තානයේ අවසන් කඩුලු 4 ලකුණු 50කට බිඳ වැටිනි. නායක මිස්බා උල්-හක් ලකුණු 63 ක් ලබා ගත්තේය. රංගන හේරත් ලකුණු 125කට කඩුලු 5 ක් ලබා ගත් අතර මෙය ටෙස්ට් ඉනිමකදී ඔහු කඩුලු පහක් හෝ ඊට වැඩියෙන් ලබා ගත් 17 වැනි අවස්ථාව විය.ශමින්ද එරංග ලකුණු 60කට කඩුලු 4 ක් ලබා ගත්තේ ඔහුගේ හොඳම ටෙස්ට් ක්‍රිකට් පන්දු යැවීම වාර්තා කරමිනි. ශ්‍රී ලංකා දෙවැනි ඉනිමේ කඩුලු 3 ක් සවස තේ පානය වන විට ලකුණු 88කට බිඳ වැටී තිබිණි. දිමුත් කරුණාරත්න හා කුමාර් සංගක්කාර ලකුණු 8 බැගින් ලබා ගෙන දැවී ගිය අතර කෞශල් සිල්වා ට ලබා ගත හැකිවූයේ ලකුණු 36 ක් පමණි.සවස තේ පානයෙන් පසුව යැවුනු සිවුවැනි පන්දුව දිනේෂ් චන්දිමාල් ගේ පිත්ත හා පා ආවරණ මැදින් රිංගා ගෙන ගොස් කඩුල්ලේ ගැටුනේය. පන්දුව මොහමඩ් ටලා ගෙනි. පන්දු 38කට මුහුණ දුන් චන්දිමාල් හතරේ සහ හයේ පහරක් බැගින් එල්ල කර ලකුණු 13 ක් ලබා ගත්තේය.පාකිස්තාන පන්දු රකින්නෙකුගේ අලසබව නිසා මැතිව්ස් ලකුණු 9 ක් ලබා ගෙන සිටියදී දැවී යාමෙන් බේරිණි. ජුනෙයිඩ් ඛාන් ගේ පන්දුවට මැතිව්ස්ගේ පිත්තෙන් නික්ම ආ පහසු උඩ පන්දුව ‘ෂෝට් කවර්’ ස්ථානයේ පන්දු රකිමින් සිටි කුරාම් මන්සූර්ගේ ඇඟිලි තුඩ වැදී බිම වැටුනේ ඔහු පන්දුව අල්ලා ගැනීම සඳහා අවශ්‍ය පරිදි ඔහුගේ ශරීරය නොනැමූ නිසාවෙනි.නායක ඇන්ජලෝ මැතිව්ස් සහ හිටපු නායක මහේල ජයවර්ධන පස්වැනි කඩුල්ල වෙනුවෙන් ඕවර 29.2කදී ලකුණු 38 ක් එක් කරමින් සිටියදී අජ්මාල් එවූ පන්දුව මහේල ගේ පිත්තේ වැදී පහතින් පැමිණි අතර ‘ෂෝට් ලෙග්’ හි දී අසාර් අලි දක්ෂ ලෙසින් ඒ උඩ පන්දුව රැක ගැනීමට සමත් විය. පන්දු 144කට මුහුණ දුන් මහේල ලකුණු 46 ක් ලබා ගත්තේය. හතරේ පහර 4 ක් සහ හයේ පහරක් ඊට ඇතුළත්ව තිබිණි.පෙර දින තරගය නතර කරන විට ඉතිරිව තිබූ රංගන හේරත් ගේ පන්දු තුන ට ඊයේ මුහුණ දුන්නේ අබ්දුර් රේමාන් ය. ඉන්පසුව ඊයේ පළමු ඕවරය යැවූ එරංග ගේ තෙවැනි පන්දුව රේමාන් ගේ පිත්තේ අග වැදී කඩුලු රකින ප්‍රසන්න ජයවර්ධන ගේ අතට ගියේය. ඒ අනුව මුළු ලකුණු 294 දී 7 වැනි කඩුල්ල පාකිස්තානයට අහිමි විය. එරංග ගේ ඊළඟ ඕවරයේ අවසන් පන්දුවට මොහමඩ් ටලා කඩුල්ල මුවා කළේය.ඊයේ තරගයේ අට වැනි ඕවරයේදී දිස්වූයේ හතරේ සීමාව අසල ශමින්ද එරංග ගේ අතිවිශිෂ්ට පන්දු රැකීමකි. හේරත් ගේ පන්දුවට මිස්බා උල්-හක් හතරේ සීමාවට ඉහළින් යන සේ එල්ල කළ පහරින් පැමිණි පන්දුව සීමාව ඇතුලේ සිට එළියට ගුවනේ පාවෙමින් අල්ලා ගෙන යළි සීමාව ඇතුළට වීසි කිරීමෙන් එරංග එම හයේ පහර වළක්වා ගැනීමට සමත් විය. එය, ඕවරයක් යවා අවසන් කළ සැණින් එහි වෙහෙස තවමත් තිබෙද්දී ක්‍රීඩකයකු ගෙන් කලාතුරකින් දිස්වන විශිෂ්ට පන්දු රැකීමක් විය.8 වැනි කඩුල්ල බිඳ වැටීමෙන් පසු මිස්බා, හේරත් ගේ ම පන්දුවට දිනේෂ් චන්දිමාල් උඩ පන්දුවක් රැක ගැනීමෙන් දැවී ගියේය. පන්දු 113 කට මුහුණ දුන් මිස්බා ගේ ඉනිමේ හතරේ පහරක් සහ හයේ පහර 3 ක් ඇතුළත්ව තිබිනි.මිස්බා දැවී යාමෙන් පසුව කඩුල්ලට පිවිසි අවසන් පිතිකරු ජුනෙයිඩ් ඛාන්, ඔහු මුහුණ දුන් පළමු පන්දුව ට ම හේරත් ට එරෙහිව දර්ශනීය හයේ පහරක් එල්ල කළේය. සිය 16 වැනි ටෙස්ට් තරගයට ක්‍රීඩා කරන ජුනෙයිඩ් ගේ ටෙස්ට් දිවියේ ඔහු එල්ල කළ පළමු හයේ පහර එය විය.හේරත් ගේ ඊළඟ ඕවරයේදී ‘ඩීප් මිඩ් විකට්’ ස්ථානයේ පන්දු රකිමින් සිටි චන්දිමාල් ගේ දක්ෂ උඩ පන්දු රැකීමකින් ජුනෙයිඩ් දැවී යන විට ඔහු අගනා ලකුණු 16 ක් පාකිස්තාන ඉනිමට එක් කරමින් පළමු ඉනිමේ දෙපිල අතර ලකුණු පරතරය 100 ට අඩු තැනකට ගෙනැවිත් තිබිණි. ලකුණු 341කට පාකිස්තාන ඉනිම අවසන් වූ අතර ඒ අනුව ඔවුනට වඩා ලකුණු 87කින් ශ්‍රී ලංකාව පළමු ඉනිමේ ඉදිරියට පැමිණ සිටියේය. දිවා ආහාරය සඳහා ඊයේ තරගය නතර කරන විට ශ්‍රී ලංකා දෙවැනි ඉනිමේ එක් කඩුල්ලක් ලකුණු 19කට බිඳ වැටී තිබිණි.දැවී ගිය පිතිකරුවා වූයේ දිමුත් කරුණාරත්න ය. හය වැනි ඕවරයේ මොහමඩ් ටලා ගේ පළමු පන්දුව කරුණාරත්න ගේ පිත්තේ අග ධාරයේ වැදී කඩුල්ලේ ගැටෙන විට ඔහු ලබා ගෙන සිටියේ හතරේ පහරක්ද සමග පන්දු 16කින් ලකුණු 8 ක් පමණි.මුළු ලකුණු 36 දී කෞශල් සිල්වා දැවී ගියේ ක්‍රීඩා කළ නොහැකි අති විශිෂ්ට පන්දුවකිනි. ඒ කඩුල්ලේ හිමිකාරයා වූයේද රේමාන් ය. කෞශල් ගේ පිත්තේ අග ධාරය පැරද වූ පන්දුව අනතුරුව පිට ඉන්න සිප ගත්තේ පිතිකරු අන්දමන්ද කරවමිණි. ශ්‍රී ලංකාවේ 428 ක පළමු ඉනිමේ මුළු ලකුණු සංඛ්‍යාව වෙත පාකිස්තානයේ හඹා යාම පෙරේදා තෙවැනි දින තරගයේදී මෙහෙයවූයේ තමාගේ මංගල ටෙස්ට් ක්‍රිකට් ශතකය ලබා ගත් ආරම්භක පිතිකරු අහමඩ් ෂෙසාඩ් ය.මිනිත්තු 339 ක් තිස්සේ පන්දු 275කට මුහුණ දුන් ෂෙසාඩ් හතරේ පහර 12 ක් සහ හයේ පහරක් සමග ලකුණු 147 ක් වාර්තා කළේය. ඕවර 48.3කදී ලකුණු 114 ක මේ තරගමාලාවේ පාකිස්තානයේ හොඳම ආරම්භක කඩුලු සබඳතාවට කුරාම් මන්සූර් (52) සමග සම්බන්ධ වූ ෂෙසාඩ් ඉන්පසුව සිය නායක මිස්බා උල්-හක් (පෙරේදා තරගය නතර කරන විට නොදැවී ලකුණු 36) සමග සිවුවැනි කඩුල්ල වෙනුවෙන් ලකුණු 56 ක් එක් කළහ.කිසිවෙකු නොදැවී මුළු ලකුණු 19 සිට පෙරේදා තෙවැනි දින තරගය ඇරැඹූ පාකිස්තානය කුරාම් මන්සූර් හා අසාර් අලි (8) අහිමි කරගෙන තරගයේ පළමු වරු දෙකේ ලකුණු 150 ක් රැස්කර ගත්තේය. ෂෙසාඩ් දැවී ගියේ රංගන හේරත් ට එරෙහිව ‘රිවර්ස් ස්වීප්’ පහරක් එල්ල කිරීමට යාමේදීය.“මෙය මගේ මංගල ටෙස්ට් තරගමාලාවයි. එහිදී මම ශතකයක් ලබා ගත්තා. එය මට සිහින සැබෑවීමකි” යැයි ශතකයෙන් අමන්දානන්දයට පත්ව සිටි අහමඩ් ෂෙසාඩ් පෙරේදා තරගයෙන් පසුව පවසා සිටියේය.පළමු ටෙස්ට් තරග දෙක සඳහා පාකිස්තාන කණ්ඩායමෙන් ඉවත් කරනු ලැබ සිටි අසාර් අලි පන්දු 27 ක් සටන් කිරීමෙන් පසුව ඩිල්රුවන් පෙරේරා ට ඔහුගේ පළමු ටෙස්ට් කඩුල්ල ලබා දෙමින් ‘ස්ලිප්’ ස්ථානයට උඩ පන්දුවක් දී දැවී ගියේය. මන්සූර් හා අලි යන දෙදෙනාම ඔවුන්ට ලැබුනු දැවී යාමේ තීරණවලට අභියෝග කළද ප්‍රතිඵලය වූයේ පාකිස්තානයේ ‘ඩී.ආර්.එස්.’ අවස්ථාවන් නාස්ති කිරීමකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=s1401202</link>
    <topic>මලල ක්‍රීඩා-ජූඩෝ-ටයිකොන්ඩෝ කණ්ඩායම් ලුසෆෝනියා ක්‍රීඩා උළෙලට අද පිටත්වෙයි</topic>
    <author>ප්‍රින්ස් ගුණසේකර</author>
    <content>ඉන්දියාවේ ගෝවේ හී පෘතුගීසි යටත් විජිත රටවල් අතර පැවැත්වෙන 3වැනි ලුසෆෝනියා ක්‍රීඩා උළෙලට සහභාගීවන ශ්‍රී ලංකා මලල ක්‍රීඩා, ජුඩෝ හා ටයිකොන්ඩෝ කණ්ඩායම් අද පිටත්වෙයි. මලල ක්‍රීඩා කණ්ඩායමට ක්‍රීඩකයන් 10ක් ක්‍රීඩිකාවන් 8ක් ඇතුළත් අතර ජූඩෝ පිලට ක්‍රීඩකයකු හා ක්‍රීඩිකාවක් ඇතුළත් වෙති.ටයිකොන්ඩෝ ඉසව්වල ක්‍රීඩකයන් තිදෙනකු හා ක්‍රීඩිකාවන් දෙදෙනකු සහභාගී වෙති. මේ වනවිට ටේබල් ටෙනිස්, බීච් වොලිබෝල් හා පාපන්දු ක්‍රීඩකයන් ගෝවේ බලා පිටත්ව ගොස් සිටී.වුෂු ක්‍රීඩකයන් පස්දෙනා මේ මස 25වැනිදා ශ්‍රී ලංකාවෙන් පිටත් වෙති. ක්‍රීඩා උළෙලේ සමාරම්භය පෙරේදා පන්ඩිත් ජවහලාල්නේරු ක්‍රීඩාංගණයේ පැවැති අතර එය නැරඹීමට 17000ක් පැමිණ සිටිබව ඉන්දීය මාධ්‍ය වාර්තා සඳහන් ‍කරයි. ලුසෆෝනියා ක්‍රීඩා උළෙල මේ මස 29දා තෙක් පැවැත්වෙන අතර මලල ක්‍රීඩා ඉසව් 23වැනිදා සිට පැවැත්වේ.ශ්‍රී ලංකාවේ දෙවැනි පෙළ මලල ක්‍රීඩා කණ්ඩායමක් සහභාගී වුවද පදක්කම් කිහිපයක් දිනා ගැනීමේ උත්සාහය ශ්‍රී ලංකා පිලේ අදිටන වී තිබේ.මෙතෙක් පැවැති ක්‍රීඩා උළෙල දෙකේදී ශ්‍රී ලංකා රන් පදක්කම් 4ක්, රිදී පදක්කම් 4ක් හා ලෝකඩ පදක්කම් 11ක් දිනා ඇත.ලුසෆෝනියා ක්‍රීඩා උළෙල ඉතිහාසයේ වැඩිම පදක්කම් බ්‍රසීලය දිනාගනිමින් රන් පදක්කම් 62ක් දිනා ඇති අතර පෘතුගාලය රන් පදක්කම් 37ක් දිනා ඇත. ලුසෆෝනියා ක්‍රීඩා උළෙල 2006දී මැකැවෝහිදී ආරම්භ වු අතර දෙවැන්න 2009දී පෘතුගාලයේ ලිස්බන් නුවරදී පැවැත්වුණි.ශ්‍රී ලංකා මලල ක්‍රීඩා පිලඋමංග සුරේන්ද්‍ර (මී.100, 100X4), ඉදුනිල් මධුෂාන් හේරත් (මී.800), චමල් පුංචිහේවා (මී.1500), හසිත් නිර්මාල් (මී‍.110 කඩුලු), නන්දන ජගත් ගුණතිලක (මී.400 කඩුලු), එරන්ද දිනේෂ් (තුම්පිම්ම), හිමාෂ ඒෂාන්, අබ්දුල් ලදීෆ්, අශාන් හසරංග, දහම් මාධව සිල්වා (මී.100X4), ජානි චතුරංගනී (මී.100, 200, 100X4), උපමාලිකා රත්නකුමාරි (මී.400), නිලුකා වික්‍රමසිංහ (මී.400 කඩුලු), චාමලී දිල්රුක්ෂි (දුර පැනීම, මී.100X4) සෞම්‍යා මධුෂානි (උස පැනීම), ධනුෂ්කා ප්‍රනාන්දු, යමුනා නෙරංජලී, ඉෂාරා මධුෂානි (මී.100X4)- ජූඩෝ-චාමර නුවන් ධර්මහේවා (කි.ග්‍රෑ.73), චමිලා දිල්හානි (කි.ග්‍රෑ 43)- ටයිකොන්ඩෝ-සී.ටී.සෙනරත් (කි.ග්‍රෑ.80ට වැඩි), එස්.එස්.හෙට්ටිආරච්චි (කි.ග්‍රෑ.68), ආර්.ඒ.බණ්ඩාර (කි.ග්‍රෑ.58), ඒ.පී.සඳමාලී (කි.ග්‍රෑ.49-59), එස්.ජී.ගොඩමුණේ (කි.ග්‍රෑ.67).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=s1401203</link>
    <topic>ජාතික රට හරහා දිවීමේ ශූරතා රාජසේකර-සමරජීව දිනා ගනිති</topic>
    <author>ප්‍රින්ස් ගුණසේකර</author>
    <content>විසිපස්වැනි වරට පැවැත්වු ජාතික රට හරහා දිවීමේ කාන්තා ශූරතාව බස්නාහිර පළාතේ ගීතානි රාජසේකර දිනාගත් අතර පිරිමි ශූරතාව මධ්‍යම පළාතේ ලයනල් සමරජීව දිනාගත්තේය.ජාතික රට හරහා දිවීමේ කාන්තා කණ්ඩායම් ශූරතාව මධ්‍යම පළාතට හිමිවු අතර දෙවැනි ස්ථානය සබරගමුව පළාතට හා තෙවැනි ස්ථානය වයඹ පළාතට හිමිවිය.පිරිමි කණ්ඩායම් ශූරතාව වයඹ පළාතට, දෙවැනි ස්ථානය මධ්‍යම පළාතට හා තෙවැනි ස්ථානය දකුණු පළාතට හිමිවිය.කිලෝමීටර් 8ක් දුරැති කාන්තා ඉසව්වේ ශූරතාව දිනාගත් ගීතානි රාජසේකර විනාඩි 29.05ක කාලයක් ගත් අතර දෙවැනි ස්ථානය දිනු දකුණු පළාතේ ගයන්තිකා අබේරත්න විනාඩි 29.42ක කාලයක් ගත කළාය.රාජසේකර පසුගිය වසරේදීද ජාතික රට හරහා දිවීමේ ශූරිය වු අතර අබේරත්න 2012දී ජාතික ශූරිය වුවාය.කිලෝමීටර් 12ක් දුරැති පිරිමි ඉසව්වේ ශූරතාව දිනාගත් ලයනල් සමරජීව විනාඩි 38.19ක කාලයක් ගත කළ අතර දෙවැනි ස්ථානය දිනු බස්නාහිර පළාතේ තිස්ස ගුණසේකර විනාඩි 38.29ක කාලයක් ගත කළේය.මෙවර ශූරතාව දිනාගත් සමරජීව පසුගිය වසරේ තෙවැනි ස්ථානයට පත්ව සිටි අතර, පසුගිය වසරේ ශූර තිස්ස ගුණසේකර මෙවර දෙවැනි තැනට වැටුණි. එමෙන්ම පසුගිය වසරේ දෙවැනි ස්ථානයේ සිටි සමන් කුමාර මෙවර තෙවැනි ස්ථානයට පත්විය.ජාතික රට හරහා දිවීමේ ශූරතාව ජාතික මහා ක්‍රීඩා උළෙලේ එක් ඉසව්වක් වේ. මේ ශූරතාවලියේ ජය සංකේත ප්‍රදානය ක්‍රීඩා අමාත්‍යාංශයේ ලේකම් අනුර ජයවික්‍රම මහතා හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය අතින් සිදුවිය.තරග ප්‍රතිඵලකාන්තා-1.එන්.ගීතානි රාජසේකර (බස්නාහිර) වි.29.05, 2.ගයන්තිකා අබේරත්න (දකුණ) වි.29.42, 3.ටී.සී.හේමමාලි (සබරගමුව) වි.29.54, 4.ජී.ජී.එල්.අනුරාධී (මධ්‍යම) වි.30.30, 5.ඩී.එම්.වීරක්කොඩි (ඌව) වි.30.42, 6.වී.ක්‍රිෂාන්ති (මධ්‍යම) වි.31.03, 7.ඩී.ඒ.ඉනෝකා (මධ්‍යම) වි.31.05, 8.ආර්.දුලක්ෂි (දකුණ) වි.31.09, 9.නිලානී රත්නායක (සබරගමුව) වි.31.17, 10.ලංකා ආරියදාස (සබරගමුව) වි.31.23පිරිමි-1.ඩී.ලයනල් සමරජීව (මධ්‍යම) වි.38.19, 2.තිස්ස ගුණසේකර (බස්නාහිර) වි.38.29, 3.සමන් කුමාර (ඌව) වි.39.04, 4.ටී.එම්.ශාන්තකෝන් (ඌව) වි.39.18, 5.චමිල නිශාන් (දකුණ) වි.39.47, 6.ප්‍රදීප් ධම්මික (උතුරුමැද) වි.39.47, 7.විජිත කුමාර (දකුණ) වි.40.03, 8.උදාර ලක්සිරි (දකුණ) වි.40.03, 9.අජිත් බණ්ඩාර (වයඹ) වි.40.07, 10.අසංක ප්‍රේමලාල් (නැ‍ඟෙනහිර) වි.40.16.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=s1401204</link>
    <topic>හැව්ලොක්ස් දෙවැනි තැනට</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් 'ඒ' කොටසේ රගර් තරගාවලියේ මෙතෙක් දෙවැනි ස්ථානයේ පසුවූ මහනුවර ක්‍රීඩා සමාජයට එරෙහිව ලකුණු 34-17ක විශිෂ්ට ජයක් වාර්තා කළ හැව්ලොක්ස් කණ්ඩායම ලකුණු සටහනේ දෙවැනි ස්ථානය අත්කර ගත්තේය.පළමු වටයේ මහනුවර කණ්ඩායම මුහුණදුන් අවසන් තරගය ලෙස හැව්ලොක්ස් පිටියේ පසුගියදා පැවැති මේ රාත්‍රී තරගයේ පළමු භාගය නිමාවනවිට ලකුණු 12-10ක් ලෙස ඉදිරියෙන් සිටි හැව්ලොක්ස් පිල දෙවැනි භාගය නිමා කළේ මහනුවර ක්‍රීඩකයන්ට ප්‍රබල අභියෝගයක් එල්ල කරමිනි.පසුගිය වසරේ ශූරයන් වන හැව්ලොක්ස් පිල ‍මේ ජයග්‍රහණයත් සමග දෙවැනි තැනට ද, මහනුවර කණ්ඩායම තෙවැනි තැනට ද පත්විය. හැව්ලොක්ස් පිල ලැබූ ලකුණු සංඛ්‍යාවට ගෝල් 3ක්, උත්සාහක දිනුම් 2ක් හා දඬුවම් පහරක් ඇතුළත් වූ අතර ගෝල් 2ක් හා දඬුවම් පහරක් මගින් මහනුවර පිල සිය ලකුණු සංඛ්‍යාව සම්පූර්ණ කළේය.‍නාවිකයෝ පෙරමුණ රැක ගනිති‍මේ අතර පෙරමුණේ පසුවන නාවික හමුදා කණ්ඩායම සහ හම්බන්තොට ෂාක්ස් පිල අතර පසුගියදා වැලිසර පැවැති තරගය ලකුණු 43-6කින් ජය ගැනීමට සමත්වූ නාවිකයෝ සමත්වූහ‍. තරගයේ පළමු භාගය නිමාවනවිට ලකුණු 10-6ක් ලෙස පෙරමුණ ගත් නාවික හමුදා පිල තරගය නිමා කළේ ගෝල් 4ක් හා උත්සාහක දිනුම් 3ක් වාර්තා කරමිනි. හම්බන්තොට ෂාක්ස් කණ්ඩායම රැස් ‍කළේ දඬුවම් පහර දෙකක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=s1401205</link>
    <topic>සෙරීනා පරදී</topic>
    <author/>
    <content>අන්තර් ජාතික කාන්තා ටෙනිස් පිටියේ අංක එකේ ක්‍රීඩිකා අමෙරිකාවේ සෙරීනා විලියම්ස් ඊ‍යේ ඔස්ට්‍රේලියා විවෘත ටෙනිස් ශූරතාවලියේ දී සර්බියාවේ ඇනා ඉවනෝවික් හමුවේ පරාජයට පත්වෙමින් ඉවතට විසිවූවාය.සිය 18වැනි ග්‍රෑන්ඩ් ස්ලෑම් ශූරතාව දිනා ගැනීමේ බලාපො‍රොත්තුවෙන් සිටි සෙරීනා තරගාවලියෙන් ඉවතට විසිවීම ටෙනිස් පිටියේ ආන්දෝලනාත්මක සිදුවීමක් විය.ඉවනොවික් විසින් සෙරීනා පරාජය කරනු ලැබුවේ තරග වට 2-1ක් ලෙසය. සෙරීනා මේ තරගාවලියෙන් පරාජය වීමත් සමග අර්ධ අවසන් පූර්ව වටයට පිවිසි සෙසු ක්‍රීඩිකාවන් වන ඉවනෝවික්, වික්ටෝරියා ඇසරෙන්කා, ලී නා ඔස්ට්‍රේලියානු විවෘත ටෙනිස් කිරුළ දිනාගැනීමේ බලාපොරොත්තු වැඩි කරගත්හ.පස්වතාවකදීම ඔස්ට්‍රේලියා විවෘත ටෙනිස් කිරුළ දිනාගත් සෙරීනා ඉව‍නෝවික් හමුවේ තරග වැදුණේ ආබාධයක් සහිතවය. ඇයව පරාජය කළ ඇනා ඉවනෝවික් ද අන්තර්ජාතික ටෙනිස් පිටියේ හිටපු අංක එකේ ක්‍රීඩිකාවකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=f1401201</link>
    <topic>කෑගලු ජනතාවට ඉතිහාසයේ හොඳ ම තෑග්ග ජනාධිපතිතුමාගෙන් ලැබුණා</topic>
    <author>සාකච්ඡා කළේ ජයසිරි මුණසිංහ</author>
    <content>දැයට කිරුළ ජාතික සංවර්ධන වැඩපිළිවෙළ යටතේ රුපියල් මිලියන හැට දහසකට වඩා වැඩි මුදලක් වැය කොට කුරුණෑගල, පුත්තලම හා කෑගල්ල දිස්ත්‍රික්ක තුනේ පොදු ජනතාවගේ භෞතික සම්පත්, මානව සම්පත් ගොඩනැඟීම, ජනතාවගේ අත්‍යවශ්‍ය පොදු පහසුකම් රැසක් සම්පූර්ණ කිරීම ඇතුළු කාලීන කරුණු පිළිබඳ විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය මහතා සමඟ කළ සාකච්ඡාවකි මේ.* සාමාන්‍යයෙන් අපේ රටේ “නොනිදන නගරය” යැයි කියන්නේ දඹුල්ල නගරයටයි. අද වනවිට කෑගල්ලටත් එසේ කිව හැකියි. මේ කෑගල්ල නොනි දන්නේ ඇයි?ජනාධිපතිතුමා 2013 දැයට කිරුළ අම්පාරේ පැවැත්වූවා. ඉන් පස්සේ 2014 දැයට කිරුළ කුලියාපිටියේත් ජාතික නිදහස් උත්සවය කෑගල්ලේත් පැවැත්වීමට තීරණය කළා. එදා එතුමා ගත් තීරණයට අනුව මෙවර ජාතික නිදහස් උත්සවය පැවැත්වෙන්නේ කෑගල්ල නගරයේයි. ඒ නිසා ලංකා ඉතිහාසයේ කවරදාකවත් සිදුනොවූ සංවර්ධනයක් කෑගල්ලේ ආරම්භ වුණා. ඒ වැඩපිළිවෙළ යටතේ රුපියල් කෝටි ප්‍රකෝටි ගණනින් සංවර්ධන වැඩ මෙහි සිදුකරනවා. ඒ නිසා අද කෑගල්ල නගරයේ නොනිදා පහන් කර රු.බිලියන අටක වැඩ කරගෙන යනවා.* ඉතා ලහි ලහියේ කෑගල්ල නගරයේ, අවට සංවර්ධන කටයුතු සිදුවෙනවා. මංමාවත්, විදුලිබල, පොදු පහසුකම් දියුණු කෙරෙනවා නේද?මේ මාසේ 26 වැනිදා ජනාධිපතිතුමා කෑගල්ලට පැමිණෙනවා. එතුමාගේ ප්‍රධානත්වයෙන් දැවැන්ත සංවර්ධන වැඩපිළිවෙළ රාශියක් ජනතා අයිතියට පත් කරනවා. නම් වශයෙන් කිව්වොත් එදින උදේම ගලිගමුව ජාතික පාසලේ අලුතින්ම ඉදිකළ මහින්දෝදය විද්‍යාගාරය විවෘත කරනවා. රුපියල් කෝටි දෙකකට අධික සම්පතක් එතැනින් ජනතාවට, දරුවන්ට ලැබෙනවා. නව විද්‍යාගාරයකට මුල්ගල තබනවා.දෙවනුව කැප්ටන් ඩෝසන් මැතිතුමා කොළඹ - මහනුවර මාර්ගය තනද්දී නවාතැන් ගත් අඹන්පිටියේ පිහිටි ඩෝසන් බංගලාව නවීකරණය කොට විවෘත කරනවා. මිලියන 70, 80ක් එයින් සම්පත් එකතු වෙනවා.ජාතික නිදහස් උත්සවය පැවැත්වීමට කෑගල්ල නගරයේ අලුතින්ම ඉදිකළ නිදහස් මාවත, කෑගල්ල නගරය මඟහැර යෑමට මහනුවර - කොළඹ මාර්ගයට විකල්පයක් ලෙස ඉදිකළ මාර්ගය, ජනතා අයිතියට පත් කරනවා. රුපියල් කෝටි හයසියයකට වඩා මුදලක් ඒවාට ආණ්ඩුව වැය කර තිබෙනවා. කෑගල්ල ශාන්ත ජෝසප් බාලික‍ාවේ අලුතින් ඉදිකළ පිහිනුම් තටාකය, කෑගල්ල බාලිකාවේ ඉදිකළ ගෘහස්ථ ක්‍රීඩාගාරය, පරගම්මන පිහිටි සණස විශ්වවිද්‍යාලය ජනතා අයිතියට පත් කරනවා. කෑගල්ලේ කළගුණ දත් ජනතාව වශයෙන් දිවංගත කළුගල්ල මැතිතුමාගේ ගුණ සිහිකර එතුමාගේ පිළිරුවක් නගර මාධ්‍යයේ නිරාවරණය කරනවා.* මේවායින් කෑගල්ල ජනතාවට ලැබෙන ප්‍රතිලාභ ගැන කතා කළොත්...?කෑගල්ල නගරය දශක හතරක්, පහක් තිස්සේ අත්විඳි ඉතාම කටුක අත්දැකීමක් තමයි, අධික රථවාහන තදබදය. කොළඹ - මහනුවර මාර්ගයේ පටුම ගමන් මඟ ලෙස කෑගල්ල නගරය තිබුණේ. ජනාධිපතිතුමා සැපැමිණීමත් සමඟ, ජාතික නිදහස් උත්සවය මෙහි පැවැත්වීමට තීරණය කිරීමත් සමඟ කෑගල්ල ප්‍රධාන මාර්ගය නගරයේ සීමාව මං තීරු හතරක් ලෙස පුළුල් කිරීම සිදුවුණා. රුපියල් කෝටි 150ක් විතර ඊට ආණ්ඩුව වැය කළා. ඊට අමතරව රන්වල සිට මීපිටිය දක්වා අදියර තුනකින් කිලෝමීටර 4.5ක විකල්ප මාර්ගයක් ඉදිකළා. රුපියල් කෝටි 4 ½ක මුදලක් මේ සඳහා වැය කළා. දැන් අඩුම ගාණේ වාහන තදබදයක් නැතිව කෑගල්ල පසුකර යන්න ඕනෑම අයෙකුට පුළුවන්කම ලැබෙනවා. ඒ ප්‍රතිලාභයම ප්‍රමාණවත් නේද?ඊට අමතරව ඉතාම දියුණු, අලංකාර, අංගසම්පූර්ණ නගරයක් කෑගල්ලේ හැදුණා. කෑගලු ජනතාවට තම ජීවිත කාලයේදී ලැබුණු වටිනාම, විශාලතම තෑග්ග මෙයයි. මේවා සියල්ල ලැබුණේ ජනාධිපතිතුමාගෙන්.* කෑගල්ලට මෙවන් විශාල සංවර්ධනයක් රැගෙන එනවිට ජනතාව ඒවා පිළිගන්න සූදානම් ද?ඇයි? නැත්තේ. අපේ දිස්ත්‍රික්කයේ ජනතාව ඉතාම ඉහළ ගෞරවයක්. ආදරයක් අතිගරු ජනාධිපතිතුමාට පිළිගන්වන්න සූදානම්. ඒ විතරක් නොවෙයි, මේ දැවැන්ත සංවර්ධන වැඩ කෙරීගෙන යන මොහොතේ, මතුවන කෙටිකාලීන දුෂ්කරතා ඔවුන් බොහෝම මැදිහත් සිතින් විඳදරාගෙන සිටිනවා.කෑගල්ල නගරයේ ව්‍යාපාරික ප්‍රජාව තම වෙළෙඳ සැලේ කොටසක් කඩා ඉවත්කර මේ අභිමානවත් අනාගතයට සුබ පැතුවා. පාසල් දරුවෝ, දෙමාපියෝ, පෞද්ගලික හා රාජ්‍ය අංශ නිලධාරින් මුළු කෑගල්ලේ ජනතාවම මේ වැඩපිළිවෙළ සමඟ එකට අත්වැල් බැඳ ගත්තා. විශේෂයෙන් අපේ ආගමික නායකයන්, දේශපාලන අධිකාරිය මීට සුබ ප්‍රාර්ථනා එක් කළා. කැපවුණා. වෙහෙස වී වැඩ කළා. ඒ නිසාමයි මේ තරම් රමණීය නගරයක් තනා ගැනීමට හැකියාව ලැබුණේ.* දැයට කිරුළට සමගාමීව පොදුවේ සිදුවූ සංවර්ධනය ගැන කතා කළොත්?අපේ දිස්ත්‍රික්කය රටට, ලෝකයට යා කරන්නට තරම් වැඩ කොටසක් මෙයින් සිදුවුණා. අපේ දිස්ත්‍රික්කයේ මාර්ග, පාලම්, අධ්‍යාපන, සෞඛ්‍යය, විදුලි සංදේශ ඒ වාගේම කෘෂිකාර්මික, කර්මාන්ත, සේවා අංශවල විශාල දියුණුවක් සිදුවුණා.අපේ දිස්ත්‍රික්කය බස්නාහිර පළාතටත්, වයඹ පළාතටත්, ඒවාගේම දකුණු පළාතටත් වඩාත් කඩිනමින් හා පහසුවෙන් ළංවිය හැකි ගමනාන්තයක් බවට පත්කරවන මාර්ග පද්ධතියක් හැදෙනවා.මහින්ද චින්ත‍නයේ සඳහන් පරිද්දෙන්ම, පුද්ගලයා නඟාසිටුවා පවුල නඟාසිටුවීමත්, පවුල නඟාසිටුවා ගම් ප්‍රදේශ නඟාසිටුවීමත්, ගම් ප්‍රදේශ නඟාසිටුවා රට නැංවීමත්, රට නංවා ලොව දිනීමත් කියන ඉලක්කය සපුරා ගන්නට මේ දැවැන්ත සංවර්ධනය තුළින් අපිට හැකිවුණා.* කෑගල්ල දිස්ත්‍රික්කය රටට රැගෙන යන පහසු මාර්ග තැනෙනවා කිව්වා. ඒ මොනවාද?කරවනැල්ල - ගලිගමුව මාර්ගය, වියදම රුපියල් කෝටි 260යි. දිග කිලෝමීටර් 25යි. කිලෝමීටර් 22ක් දිග වරකාපොල - අඟුරුවැල්ල මාර්ගය වියදම රුපියල් කෝටි 212යි. පනාවල - ඇහැලියගොඩ කිලෝමීටර් 17 දිග මාර්ගය හැදෙනවා. වියදම රුපියල් කෝටි 140යි. තල්දූව - මීවිටිගම්මන තුන්වැනි අදියර වියදම කෝටි 188යි. ගෝනගල්දෙණිය, රුවන්වැල්ල, නිට්ටඹුව - වේයන්ගොඩ මාර්ගය කිලෝමීටර් 18 වියදම රුපියල් කෝටි 500යි. මේ මාර්ග හරහා සබරගමුවත්, බස්නාහිර පළාතත් යා කෙරෙනවා.වයඹ පළාතත්, සබරගමුවත් යා කෙරෙන අඹේපුස්ස - ගලේවෙල මාර්ගය හැදෙනවා. රුපියල් කෝටි 2124ක් ඊට වැය වෙනවා. මාවනැල්ල - හෙම්මාතගම හරහා ගම්පොල පාර රුපියල් කෝටි 550ක වියදමින් හදනවා. මෙයින් සබරගමුවත් , මධ්‍යම පළාතත් යා කෙරෙනවා. බුලත්කොහුපිටිය, වරාවල දක්වා මාර්ගය, බුලත්කොහුපිටිය - දේදුගල හරහා නාවලපිටිය මාර්ගය, යටියන්තොට, මලල්පොළ ශ්‍රීපොත් හරහා නාවලපිටිය මාර්ගය හැදෙනවා. වියදම කෝටි 300ක්. ගම් දහසක් යා කෙරෙන මාර්ග සංවර්ධන ව්‍යාපෘතිය යටතේයි මේවා සිදු‍කරන්නේ. ආර්ථික සංවර්ධන ඇමැති බැසිල් රාජපක්ෂ මැතිතුමා මේ සඳහා අවශ්‍ය සියලු සහයෝගය, මූල්‍ය ආධාර පිරිනමනවා.* කෑගල්ල දිස්ත්‍රික්කයේ විදුලිබල හා ග්‍රාමීය ජල අවශ්‍යතා සම්පූර්ණද?අපේ දිස්ත්‍රික්කයේ සියයට 98ක් ම විදුලියෙන් ස්වයංපෝෂිතයි. ජනතාවගේ පිරිසුදු පානීය ජල අවශ්‍යතා සම්පූර්ණ කිරීමට මේ වනවිට විශාල ජලසම්පාදන ව්‍යාපෘති වාගේම ග්‍රාමීය කුඩා ජල සම්පාදන ව්‍යාපෘති ක්‍රියාත්මක කරනවා. රුපියල් මිලියන 500ක් මේවාට දැයට කිරුළ යටතේ ලැබුණා. මාවනැල්ල, අරණායක අසුපිනිඇල්ල ජල යෝජනා ක්‍රමය, ගලිගමුව වරකාපොල, දෙහිඕවිට, රුවන්වැල්ල, ගෝනගල්දෙණිය ජල යෝජනා ක්‍රම මෙයින් ආරම්භ කරනවා.* සෞඛ්‍ය, අධ්‍යාපන තත්ත්වය නැංවීමට ගත් ක්‍රියාමාර්ග මොනවාද?අතිවිශාල මුදලක් වැය කරලා මේ අංශවලත් අපි කටයුතු කර තිබෙනවා. දිස්ත්‍රික්කයේ සියලුම රෝහල්වල පහසුකම් නැංවුවා. අධ්‍යාපනය නඟාසිටවුවා. අපි අපේ අමාත්‍යාංශයෙන් විතරක්, පරිගණක පහසුකම් සහිත ඉ-ශිල්පාගාර 148ක් දිස්ත්‍රික්කයේ සෑම පාසලකම ආරම්භ කළා. ළමා හා මාතෘ සායන, පෙර පාසල් දියුණු කළා.* කෑගලු ජනතාවගේ ඉඩම් ඔප්පු හිමිකම නඟාසිටුවන්න වැඩ කළාද?ගම් මට්ටමින් ජංගම සේවා වැඩසටහන් පවත්වා අපේ ජනතාවගේ ඉඩම් ගැටලු හඳුනා ගත්තා. ඒවාට කඩිනමින් විස­ැඳුම් ලබාදීමට කටයුතු කළා. ජනාධිපතිතුමා කෑගල්ල පැමිණෙනදා, අපි ඉඩම් ඔප්පු 3000ක් ජනතාවට ලබාදීමට කටයුතු කරනවා. රජයේ ඉඩම්වල පදිංචි පවුල් 1250කට එතුමා අතින්ම ඔප්පු ලබාදීමට පිළියෙළ කළා. ජාති, ආගම්, දේශපාලන, පක්ෂ, පාට භේදයක් නැහැ. සියලුදෙනාට ම මේ ඔප්පු අපි ලබාදෙනවා.* රජය මේ තරම් විශාල වැඩකොටසක් ඉටු කළත්, විපක්ෂය ඒවා විවේචනය කරනවා?අද විපක්ෂයට කියන්න දෙයක් නැහැ. අපි කරන වැඩ නිසා ජනතාවට ලැබෙන ප්‍රතිලාභ ඉහළයි. ඒ නිසා ජනතාව ඔවුන්ගෙන් ඈත්වෙලා ඉන්නේ. බොරු බේගල් කියා ආණ්ඩුවට මඩ ගහන එකයි, ජනාධිපතිතුමාට මඩ ගහන එකයි, රාජපක්ෂ පවුලට මඩගහන එකයි ඔවුන් කරන්නේ. ඒවාට අපේ අභීත නායකයා කිසිවිටෙකත්, මොහොතක්වත් සැලෙන්නේ නැහැ.* 66 වැනි ජාතික නිදහස් උළෙලට කෑගල්ල සූදානම්ද?අපිට ලැබුණු ඒ ස්වර්ණමය දායාදය පිළිගන්න කෑගල්ල ජනතාව සූදානම්. ජනාධිපතිතුමා මේ මස 26වැනිදා කෑගල්ලට එනවා. එදා සිට පෙබරවාරි 04 වනතෙක් කෑගල්ල උත්සවශ්‍රීය තිබෙන දිස්ත්‍රික්කයක් බවට පත් කරන්නට සූදානම්. අපි කෑගල්ල ජාතික ධජවලින් පිරි බිමක් කරනවා. සියලු දේශපාලන අධිකාරිය, රාජ්‍ය නිලධාරීන් මීට එකතු වෙනවා. මම මේ අවස්ථාවේ කෑගල්ල සියලු ජනතාවගෙන් ඉල්ලීමක් කරනවා. 25 වැනිදා සිට ඔබේ නි‍ෙවසේ, ජාතික ධජය ඔ‍ෙසා වා තබන්න. ජාතියේ නායකයාට, රටේ නිදහස සමරන්න සියලුදෙනා එකතු වෙන්න කියා ආරාධනා කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=f1401202</link>
    <topic>කොටි ක්ලේමෝ බෝම්බ සහ ජිනීවා පොකුරු බෝම්බ</topic>
    <author>ජනතා මිත්‍ර</author>
    <content>අන්තර් ජාතික අපරාධ අධිකරණයේ ඇමෙරිකානු තානාපති ස්ටීවන් ජේ. රැප් මහතාගේ ශ්‍රී ලංකා සංචාරය අවසන් වනවාත් සමඟම දෙමළ ජාතික සන්ධානයේ මඩකලපුව දිස්ත්‍රික් පාර්ලිමේන්තු මන්ත්‍රී පොන්නම්බලම් සෙල්වරාසා මහතා කරන ලද ප්‍රකාශය ගැන විශේෂයෙන්ම සියලු ශ්‍රී ලාංකිකයින්ගේත් විදෙස් මාධ්‍යවලත් අවධානය යොමු වීම ඉතා වැදගත් වේ.“දේශපාලන විසඳුම් සෙවීම සම්බන්ධයෙන් පත්කර තිබෙන පාර්ලිමේන්තු තේරීම් කාරක සභාව දෙමළ ජාතික සන්ධානය දිගින් දිගටම වර්ජනය කරනවා. ශ්‍රී ලංකා ආණ්ඩුවට එරෙහිව ජිනීවාවලදී යෝජනා සම්මත වුණොත් අපි ඒ සාකච්ඡාවලට එනවා. ඒ වගේම ජනාධිපතිතුමා යුද අධිකරණයට ගෙනියන්න ඕනා. යුද අපරාධවලට වගකිව යුතු සියලු දෙනාට දඬුවම් ලැබුණට පස්සේ දේශපාලන විසඳුමකට අදාළ සාකච්ඡාවලට දෙමළ ජාතික සන්ධානය පැමිණෙනවා”දෙමළ ජාතික සන්ධානය මේ කියන්නේ මොනවාද? ඔවුන් මේ කෙටියෙන් කියන්නේ කොටි නායක වේළුපිල්ලේ ප්‍රභාකරන් කියපු කතාවම නොවේද? ඊළාම් රාජ්‍ය සංකල්පයෙන් පිට කිසිදු සාකච්ඡාවකට නොපැමිණෙන බව ප්‍රසිද්ධියේ ප්‍රකාශ කිරීමට දෙමළ ජාතික සන්ධානය ක්‍රියාකරන්නේ ඇයි?උතුරු නැගෙනහිරට දේශපාලන විසඳුමක් ලබා දීම සඳහා අදාළ ක්‍රියාවලිය ආරම්භ වූයේ මීට වසර ගණනාවකට පෙර සිටය. රට පාලනය කළ රාජ්‍ය නායක නායිකාවෝ කිහිප දෙනෙක්ම කොටි සංවිධානය සමඟ සාකච්ඡා කිරීමට ක්‍රියා කළහ. විවිධ නම්වලින් සාම වැඩසටහන් හා සාකච්ඡා ක්‍රියාත්මක කෙරිණ. මේ සෑම අවස්ථාවක දීම සාකච්ඡා මේසයෙන් හා සාම වැඩසටහන්වලින් ඉවත් වූයේ කොටි සංවිධානයයි.ඔවුන් හැම අවස්ථාවකදීම කළේ ආයුධ අතින් සන්නද්ධ වීම සඳහා, බංකර් ඉදිකිරීම සඳහා, ළමා සොල්දාදුවන් බඳවා ගැනීම සඳහා උපක්‍රමශීලීව සාම සාකච්ඡා යොදාගැනීම පමණි. එක් අතකින් අත්පුඩි ගැසීමට නොහැක. එම නිසා සෑම සාකච්ඡා මේසයක දී ම කොටි සංවිධානය සාකච්ඡා මේසයෙන් ඉවත් වූයේ ඔවුන්ගේ රහසිගත න්‍යාය පත්‍රවලට අනුවය.ශ්‍රී ලංකාවේ පමණක් නොව විදේශ රටවල දී විශේෂ සාම දූතයන්ගේ අධීක්ෂණය යටතේද සාකච්ඡා පැවැත් වූ අතර ඒ සෑම අවස්ථාවක දී ම සාකච්ඡාවලින් ඉවත් වූයේ කොටි සංවිධානයයි. මීට අමතරව අවස්ථා කිහිපයකදීම ක්‍රියාත්මක වූ සටන් විරාම ගිවිසුම්ද ඒක පාර්ශ්වික ලෙස ඉතා බරපතළ ආකාරයෙන් උල්ලංඝනය කළේ කොටි සංවිධානයයි.මේ සෑම අවස්ථාවකදීම කොටි සංවිධානය ප්‍රකාශ කළේ ඔවුන්ගේ න්‍යාය පත්‍රය අනුව සාකච්ඡා සිදුවනවා නම් පමණක්, සටන් විරාම ගිවිසුම් ක්‍රියාත්මක වනවානම් පමණක් ඔවුන් ඉන් ඉවත් නොවන බවයි. එමගින් ප්‍රකාශ කරන්නේ කොටි සංවිධානය මේ සෑම අවස්ථාවකදීම ඊළාම් රාජ්‍ය සංකල්පයෙන් බැහැර නොවීමට ක්‍රියා කළ නිසා සෑම සාකච්ඡාවක්ම අසාර්ථක වූ බවයි.2001 - 2004 කාලයේ පැවති එක්සත් ජාතික පක්ෂ ආණ්ඩුව කෙතරම් නම්‍යශීලි වූවාද කියනවා නම් සටන් විරාම ගිවිසුම කොටි සංවිධානය ඉතා බරපතළ ආකාරයෙන් උල්ලංඝනය කරද්දීත් ඒ සියලු දේවල් සාමයේ නාමයෙන් ඉවසා වදාරාගෙන සිටින ලෙස එවකට අග්‍රාමාත්‍ය රනිල් වික්‍රමසිංහ මහතා උපදෙස් ලබා දී තිබුණි. සාමය වෙනුවෙන් කෙතරම් ඉවසුවාද කියනවා නම් කොටි ත්‍රස්තවාදීන්ට ආචාර කිරීමටද(සැලියුට් ගැසීමට) හමුදා නිලධාරීන්ට සිදු විය.එම නිසා සාම සාකච්ඡා හා සටන් විරාම ගිවිසුම් ඉතිහාසය තුළ කොටි ත්‍රස්තවාදී සංවිධානයේ ක්‍රියාකාරකම් ගැන අමුතුවෙන් කිව යුතු නැත. එවකට පැවති ජාත්‍යන්තර සටන් විරාම නිරීක්ෂණ කමිටුවද නිවේදන නිකුත් කරමින් කියා සිටියේ කොටි සංවිධානය ඉතා බරපතළ ආකාරයෙන් සටන් විරාම ගිවිසුම උල්ලංඝනය කර තිබෙන බවයි.කොටි සංවිධානය සාකච්ඡා මේසයට පැමිණ අවංකව සාම වැඩපිළිවෙළකට මීට පෙර එක්වූවා නම් යුද්ධයෙන් මෙතරම් විනාශයක් සිදුකිරීමට කොටි සංවිධානයට වුවමනා වන්නේ නැත. නමුත් කොටි සංවිධානය අවංකව සාම වැඩපිළිවෙළට සම්බන්ධ නොවීම නිසා කොටි ත්‍රස්ත ක්‍රියා හේතුවෙන් මේ රටේ වැඩිම පීඩනයට ලක් වූයේ දෙමළ ජනතාව බව අමුතුවෙන් කිව යුතු නොවේ. කොටි ත්‍රස්තවාදීන් වසර 30 කට අධික කාලයක් තිස්සේ සිදුකරන ලද ත්‍රස්ත ක්‍රියා හේතුවෙන් සිදු වූ සිංහල, දෙමළ, මුස්ලිම් මිනිසුන් සංඛ්‍යාව මෙතකැයි කිව නොහැක. විනාශ කරන ලද දේපළ ප්‍රමාණයද මෙතකැයි කිව නොහැක.ප්‍රජාතන්ත්‍රවාදයට පිවිස සාකච්ඡා මාර්ගයෙන් ගැටලු විසඳීමට ඕනෑ තරම් අවස්ථා තිබියදී ඇතැම් ආණ්ඩු කොටි සංවිධානය ඉල්ලා සිටින සෑම දෙයක්ම ලබාදීමට කැමැත්තෙන් සිටියදීත් කොටි සංවිධානය සාකච්ඡාවලින් ඉවත් වූයේ ඔවුන් ලෝකයේ සිටින දරුණුතම ත්‍රස්තවාදී සංවිධානය වූ නිසාත් ඊළාම් රාජ්‍ය පිහිටුවීම ඇතුළු න්‍යාය පත්‍රයන් රැසක් ඔවුන් තුළ පැවති නිසාත්ය.දෙමළ ජාතික සන්ධානයේ සෙල්වරාසා මන්ත්‍රීවරයාගේ ප්‍රකාශයෙන් යළි කියවෙන්නේ කුමක්ද? දේශපාලන විසඳුමක් සඳහා පැමිණෙන්නේ ශශ්‍රී ලංකාවට එරෙහි යෝජනාව ජිනීවාවලදී සම්මත වූවාට පසුවයි. එවිට විශාල ලෙස ජාත්‍යන්තර බලපෑමක් ආණ්ඩුවට එල්ල කොට ඊළාම් රාජ්‍යයේ මස් කුට්ටියම ලබා ගැනීම දෙමළ ජාතික සන්ධානයේ ප්‍රධාන අරමුණ වී තිබේ. සෙල්වරාසා මන්ත්‍රීවරයා ප්‍රකාශ කළේ එයයි. එදා කොටි සංවිධානයට ආයුධ බලයෙන් ලබා ගැනීමට නොහැකි වූ ඊළාම් රාජ්‍ය මෙදා ලබාගැනීමට වලිකන්නේ දෙමළ ජාතික සන්ධානයයි.වසර ගණනාවකට පසුව උතුරු පළාත් සභා මැතිවරණයක් පවත්වා උතුරේ ජනතාවට ප්‍රජාතන්ත්‍රවාදී ලෙස තම නියෝජිතයින් පත් කිරීමේ නිදහස ලබා දුන්නේ මහින්ද රාජපක්ෂ ජනාධිපතිවරයාය. කොටි සංවිධානය ත්‍රස්තවාදය ක්‍රියාත්මක කළ කාලයේ ඡන්දය වෙනුවට උතුරේ මහජනතාවට ලැබුණේ උණ්ඩයයි. යාපනයේ නගරාධිපති ඇල්ෆ‍්‍රඩ් දොරේඅප්පා මහතාගේ ඝාතනයෙන් ආරම්භ කළ කොටි සංවිධානයේ ඝාතන සංස්කෘතියෙන් වැඩියෙන්ම බැට කෑවේ දෙමළ උගතුන්, විද්වතුන් හා සාමාන්‍ය ජනතාවයි.වසර 30කට අධික කාලයක් උතුරේ දෙමළ ජනතාවට ලැබුණේ මරාගෙන මැරෙන බෝම්බ කට්ටලය හා සයනයිඩ් කරල් පමණි. එම ඝාතන සංස්කෘතියට තිත තැබුවේ මහින්ද රාජපක්ෂ ජනාධිපතිවරයාය. එසේ ඝාතන සංස්කෘතියට තිත තැබූ රාජ්‍ය නායකයාගෙන් පළිගැනීමට අවශ්‍ය ඇතැම් බටහිර රටවල නියෝජිතයින්ට අවශ්‍ය වී ඇත්තේ ලෝකයේ දරුණුතම ත්‍රස්තවාදී සංවිධානය පුංචි ශ්‍රී ලංකාවේදී මුළුමනින්ම පරාජය කිරීම ඔවුන්ට මදි පුංචිකමක් වී ඇති නිසාය.දෙමළ ජාතික සන්ධානයේ පාර්ලිමේන්තු මන්ත්‍රී සෙල්වරාසා මහතා ශ්‍රී ලංකාවට එරෙහිව සිදුකරන ලද බරපතළ ප්‍රකාශය ගැන එක්සත් ජාතික පක්ෂයේ හා ජනතා විමුක්ති පෙරමුණේ නායකයින් නිහඬතාවයේ ගිලී සිටින්නේ ඇයි? එතනෝල් ගැන, මත්කුඩු ගැන නිතරම කෑගසන රනිල් වික්‍රමසිංහ, අනුර කුමාර දිසානායක, විජිත හේරත් යන මහත්වරුන් අන්තර් ජාතික අපරාධ අධිකරණයේ ඇමෙරිකානු තානාපති ස්ටීවන් ජේ.රැප් මහතාගේ බරපතළ ප්‍රකාශය ගැන වචනයකුදු කතා නොකිරීම ද විශේෂත්වයකි.අන්තර්ජාතික ලෙස මෙම රට වටකිරීම සඳහා ක්‍රියාත්මක ජිනීවා කුමන්ත්‍රණයට සුදු හුණු ගාන තත්ත්වයකට එක්සත් ජාතික පක්ෂයත්, ජනතා විමුක්ති පෙරමුණත් පත්ව තිබීම කනගාටුදායකය. ස්ටීවන් ජේ.රැප් මහතා ශ්‍රී ලංකාවේ ඇමෙරිකානු තානාපතිනි මිචෙල් සීසන් මහත්මිය සමඟ පුදුමාතලන් ප්‍රදේශයට ගොස් ආරක්ෂක හමුදාවන්ට අසත්‍ය චෝදනා එල්ල කරමින් ඡායාරූප පළ කිරීම ගැන එක්සත් ජාතික පක්ෂය, ජනතා විමුක්ති පෙරමුණ වචනයකුදු කතා නොකරයි. රටට එරෙහිව ක්‍රියාත්මක වන මෙම අභූත චෝදනා ගැන කතා නොකිරීමෙන් එම දේශපාලන පක්ෂ සුදුහුණු ගාන්නේ කොටි සංවිධානයටයි. එහෙමත් නැත්නම් දෙමළ ඩයස්පෝරාවටයි.ජිනීවා මානව හිමිකම් කවුන්සිලය රැස් වන විට එය විනෝද චාරිකාවක් කරගෙන ඩොලර් මිටි ගණන්වලට රට පාවා දෙමින් ශශ්‍රී ලංකාවට එරෙහිව අභූත චෝදනා එල්ල කරන රාජ්‍ය නොවන සංවිධාන නියෝජිතයින් කිහිප දෙනෙකු ඇතුළත් නඩයක් සිටින අතර මෙවර ජිනීවා කරළියට පැමිණෙන විට මෙම එන්.ජී.ඕ. නඩයද ජිනීවා ගොස් ශ්‍රී ලංකාවට එරෙහිව ගතු කේලාම් ගොතන බව පුදුමයට කරුණක් නොවේ.මීට වසර කිහිපයකට පෙර කොටි ත්‍රස්තවාදී සංවිධානය ගෙඩි පිටින් මානව හිමිකම් උල්ලංඝනය කරන විට ජිනීවා මානව හිමිකම් සමුළුවේ අවධානය ඒ සඳහා යොමු නොවුණේ මන්ද? අරන්තලාවේ මහා සංඝරත්නය කපා කොටා ඝාතනය කරන විට, කාත්තන්කුඩියේ මුස්ලිම් පල්ලියේ බැතිමතුන් පල්ලියේ යාඥා කරන විට ඝාතනය කරන විට, අනුරාධපුර ජය ශ්‍රී මහා බෝධින් වහන්සේ ඉදිරිපිට සිල් සමාදන් වූ උපාසක උපාසිකාවන් විශාල පිරිසක් වෙඩි තබා ඝාතනය කරන විට, බෞද්ධ ජනතාවගේ මුදුන් මල් කඩ වූ මහනුවර ශ්‍රී දළදා මාලිගාවට බෝම්බ ප්‍රහාර එල්ල කරන විට, කැබිතිගොල්ලෑව වැනි ප්‍රදේශවල පැති බෝම්බ(ක්ලේමෝ) පුපුරවා සාමාන්‍ය ජනතාව ඝාතනය කරන විට, නවනීදන් පිල්ලේලා, ඩේවිඩ් කැමරන්ලා, ස්ටීවන් ජේ.රැප්ලා සිටියේ කොහේද? ඔවුන් ඒවා නොදැක්කේ ඇස් පොට්ටවෙලාද?ඒවා ගැන ඇහුවේ නැත්තේ කන් බිහිරි වෙලාද? එසේත් නොමැති නම් දෙමළ ඩයස්පෝරාවේ ඩොලර් කුට්ටිවලට ඔවුන් මේවා නොදැක්කා සේ සිටිනවාද? මේවා ගැන විදෙස් මාධ්‍යවල අවධානය යොමු කිරීමට විදේශ කටයුතු අමාත්‍යාංශය ඇතුළු අනෙකුත් වගකිව යුතු ආයතන කඩිනමින් අවධානය යොමු කළ යුතුයි. ශ්‍රී ලංකාවට එරෙහිව අසත්‍ය තොරතුරු එකතු කරන විදෙස් නියෝජිතයින්ට කොටි ත්‍රස්තවාදී සංවිධානය සිදු කළ ම්ලේච්ඡ ක්‍රියා ගැනත් දැනුම් දිය යුතුය.කොටි ත්‍රස්තවාදීන් සිදුකළ ම්ලේච්ඡ ක්‍රියා ගැන එම නියෝජිතයින් අවධානය යොමු කරන්නේ නැත්නම් ඒ පිළිබඳ එම නියෝජිතයින්ගෙන් ප්‍රශ්න කළ යුතුයි. එම ප්‍රශ්න කිරීම් විදෙස් මාධ්‍යවලත්, විදෙස් රටවල්වලත් අවධානයට ලක් කිරීම ඉතා වැදගත් වේ. ඊට අමතරව තානාපති සේවාවන් මගින්ද මේ සම්බන්ධයෙන් සියලු රටවල් දැනුවත් කිරීමේ වැඩපිළිවෙළක් නිසි ආකාරයෙන් ක්‍රියාත්මක කිරීමද ඉතා වැදගත් වේ.ප්‍රභාකරන් වරක් ප්‍රකාශ කළේ අමතකවීමේ රෝගය ඉතා ප්‍රබලව ඇත්තේ සිංහල ජාතිකයින්ට බවයි. ඔවුන්ට ඊයේ ගත්තු ආහාර අමතක වනවා සේ යුද්ධයේ ඉතිහාසයද අමතක වන බව ප්‍රභාකරන් ප්‍රකාශ කළේ ය. එමගින් ප්‍රභාකරන් අදහස් කළේ කුමක්ද?කොටි සංවිධානය කෙතරම් ත්‍රස්ත ක්‍රියා කළ ද ඒවා වැළැක්වීමට ආරක්ෂක අංශ කොතෙකුත් උත්සාහයක් ගත්තද? ඒවා ඉක්මනින් සිංහල ජනතාවට අමතක වන නිසා කොටින්ගේ අරමුණු ඉටු කර ගැනීමට ඒ අමතක වීම විශාල වාසියක් වන බවයි. නමුත් යළිත් ජාතිවාදි කලබල ඇති කිරීම සඳහා වන වෛරී සහගත මතකයන් සිත් තුළ තබා ගත යුතු නැත. නමුත් සිත්වල තබා ගත යුතු මතකයන් තිබේ.කොටි ත්‍රස්තවාදය මුළුමනින්ම පරාජය කළත් ඊළම පිහිටුවීමේ බොඳ වූ සිහිනය දෙමළ ඩයස්පෝරාවත්, බෙදුම්වාදී බලවේගයත් කිසිදු ආකාරයකින් අත්හැර නොමැති බව අප සියලු දෙනා ඉතා හොඳින්ම මතක තබා ගත යුතුව ඇත. යම් හෙයකින් එය අමතක කළොත් බෙදුම්වාදයේ බීජ රෝපණය කිරීමට මාන බලමින් සිටින පිරිස්වලට එය ඉතා වාසිදායක වනු නොඅනුමානයි.නවනීදන් පිල්ලේ නෝනලා එක එක පිල්ලි අරින විට, ඩේවිඩ් කැමරන්ලා, ස්ටීවන් රැප්ලා එකතුවෙලා ශ්‍රී ලංකාවට එරෙහිව අභූත චෝදනා ගොනු කරමින් ජිනීවා වල දී රට කොටු කිරීමට යන විට, දෙමළ ජාතික සන්ධානයේ මන්ත්‍රීවරුන් ඊළාම් සිහිනය යළි සැබෑ කිරීම සඳහා කතා කරන විට මේවා අමතක කර මුකුත් නොවුණා සේ සිටිය හැකිද?එම නිසා මතකයන් සියල්ල හොඳින් තබාගෙන යළිත් ත්‍රස්තවාදයේ බීජ කිසිම අයුරකින් රෝපණය කිරීමට කිසිදු ආකාරයකින් ඉඩ නොදීම සිංහල ජනතාවගේ පමණක් නොව මෙරටට ආදරය කරන සිංහල, දෙමළ, මුස්ලිම් ඇතුළු සියලුම ශ්‍රී ලාංකිකයින්ගේද වගකීම වනු ඇත. ඒ වගේම රටට ආදරය කරන මාධ්‍ය ආයතනවල මෙන්ම මාධ්‍යවේදීන්ටද මෙහිදී විශාල වගකීමක් ඇත.ජිනීවා මානව හිමිකම් සැසිවාරය ගැන එක්සත් ජාතික පක්ෂයත්, ජනතා විමුක්ති පෙරමුණත් දෙමළ ජාතික සන්ධානය සේ ක්‍රියා කිරීම කනගාටුවට කරුණක් නොවේද? ශ්‍රී ලංකාවට එරෙහිව ජිනීවා මානව හිමිකම් සමුළුවේදී අසත්‍ය යෝජනාවක් එල්ලකොට රට අසරණ කිරීමට ඇතැම් බටහිර රටවල් කිහිපයක් වලිකන විට වගකිව යුතු විරුද්ධ පක්ෂයක් කටයුතු කරන්නේ කෙසේද?ඒ පිළිබඳව වචනයකුදු විරුද්ධ පක්ෂය කතා නොකරන්නේ ඇයි? නවනීදන් පිල්ලේ නෝනලා, ඩේවිඩ් කැමරන්ලා, ස්ටීවන් ජේ.රැප්ලා ගේ පිහිටෙන් මහින්ද රාජපක්ෂ ජනාධිපතිතුමාට හා ආණ්ඩුවට හොඳ පාඩමක් ඉගැන්වීමට විපක්ෂය සූදානමින් සිටිනවාද? යන සැකය මෙහිදී මතුවේ. මේ රටේ පොදු මහජනතාව රැවටීමට නොහැකිව සිටින විරුද්ධ පක්ෂයට අවශ්‍යව ඇත්තේ කාගේ හෝ පිහිටකින් මෙරට ආණ්ඩු බලය අල්ලා ගැනීමටය. එම නිසා ජාත්‍යන්තර බලපෑම්වලින් හෝ ආණ්ඩුව මට්ටු වනවා නම් විරුද්ධ පක්ෂයේ නායකයින්ගේ ඉහේ මල් පිපෙන්නේය.ඔවුන් සිතා සිටින්නේ ආණ්ඩුවට බලපෑම් එල්ල කොට ආණ්ඩුව මට්ටු කිරීමෙන් පසු රටේ පාලන බලය බන්දේසියක තබා රනිල් වික්‍රමසිංහ මහතාට නැත්නම් සෝමවංශ අමරසිංහ මහතාට නැත්නම් හිටපු ජනාධිපතිනී චන්ද්‍රිකා කුමාරතුංග මහත්මියට නැත්නම් සරත් ෆොන්සේකා මහතාට බාර දීමට මෙම කුමන්ත්‍රණයේ කොටස්කරුවන් සූදානමින් සිටින බවයි. නමුත් යථාර්ථය එය නොවන බව විරුද්ධ පක්ෂයට තවම වැටහී නැත. කාගේ හෝ පහනින් එළිය බැලීමට සිටින විරුද්ධ පක්ෂය මේ ආකාරයෙන් යළිත් කොටි බෙදුම්වාදීන්ට කඩේ යෑම මේ රටේ අති බහුතරයක් පොදු මහජනතාව කිසිසේත්ම අනුමත නොකරති.ජනතා විමුක්ති පෙරමුණේ අනුර කුමාර දිසානායක මන්ත්‍රීවරයා කියා සිටින්නේ ජිනීවා මානව හිමිකම් සමුළුව ඉලක්ක කරගෙන බස්නාහිර හා දකුණු පළාත් සභා විසුරුවා හැර මාර්තුවලදී එම මැතිවරණ පැවැත්වීමට ආණ්ඩුව කටයුතු කරන බවයි. ජිනීවාවල කුමන්ත්‍රණයක් ගැන කතා කරමින් රාජ්‍ය නායකයා විදුලි පුටුවට ගෙනයන බව පවසමින් ජනතාවගේ අනුකම්පාව ලබාගෙන ආණ්ඩුව මැතිවරණය ජයග්‍රහණය කිරීම සඳහා සැලසුම් සකස් කරමින් සිටින බවට අනුර කුමාර දිසානායක මන්ත්‍රීවරයා චෝදනා නගයි.මෙය කෙතරම් විහිළු සහගත අභූත චෝදනාවක්ද? ජිනීවා මානව හිමිකම් සමුළුව මාර්තු මාසයේ පවත්වන්නේ ආණ්ඩුවේ න්‍යාය පත්‍රය අනුව නොව එක්සත් ජාතීන්ගේ සංවිධානයේ මානව හිමිකම් කවුන්සිලයේ න්‍යාය පත්‍රය අනුවය. බස්නාහිර හා දකුණු පළාත් සභා මැතිවරණය 2014 වසරේ අප්‍රේල් මාසයට පෙර පවත්වන බව ආණ්ඩුව ප්‍රකාශ කළේ 2013 වසරේ මැද භාගයේදීය. නියමිත කාලයට මැතිවරණ පැවැත්වීම හා ජිනීවා සමුළුව අතර කිසිදු සම්බන්ධයක් නැත.ජිනීවා කුමන්ත්‍රණ හෝ ඒවාට සම්බන්ධ බෙදුම්වාදී, අධිරාජ්‍යවාදී බලවේග ගැන වචනයක්වත් කතා නොකරන අනුර කුමාර දිසානායකලා මේ ආකාරයෙන් ආණ්ඩුවට පමණක් චෝදනා එල්ල කිරීම තුළින් පෙන්නුම් කෙරෙන්නේ ජනතා විමුක්ති පෙරමුණේ තිබෙන දේශපාලන බංකොලොත්භාවය නොවේද? එතනට මේ රටේ වගකිව යුතු දේශපාලන පක්ෂ වන එක්සත් ජාතික පක්ෂය හා ජනතා විමුක්ති පෙරමුණ පත්වූයේ ඇයි?මාස 6කට සැරයක් ජිනීවා මානව හිමිකම් සමුළුවේදී ශශ්‍රී ලංකාවට එරෙහිව කකුල් මාට්ටු දැමීමට වළිකන්නේ මේ රටේ ඊළාම් රාජ්‍යයක් ස්ථාපිත කිරීමට අවශ්‍යවන පිරිසටය. වසර 30කට අධික කාලයක් තිස්සේ කොටි ත්‍රස්තවාදීන් සිදු කළ විනාශයන් ජිනීවා කුමන්ත්‍රණකරුවන්ට නොදැනුනාට මේ රටේත්, ලෝකයේත් අති බහුතරයක් ජනතාව දනිති. කොටි ත්‍රස්තවාදීන්ගේ පැති බෝම්බ, මරාගෙන මැරෙන බෝම්බ, බිම් බෝම්බ දැන් පිපිරෙන්නේ නැත. ත්‍රස්තවාදය මුළුමනින්ම පරාජය කිරීමේ කාරණයෙන් පළිගැනීම සඳහා ජිනීවාවලදී ශ්‍රී ලංකාවට එරෙහිව පොකුරු බෝම්බ එල්ල කිරීමට මාන බලන සියලු දුෂ්ට බලවේගයන් පරාජය කිරීමට එකාවන්ව කටයුතු කිරීම සියලු ශ්‍රී ලාංකිකයින්ගේත් ත්‍රස්තවාදය පිටු දකින සියලු ලොව වැසියන්ගේත් වගකීමකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>20</day>
    </date>
    <link>http://www.dinamina.lk/2014/01/20/_art.asp?fn=f1401203</link>
    <topic>M.M.A. නැතිව පාරෙ ගහගන්න බෑ !</topic>
    <author>සංවාද සටහන උපාලි කරුණාරත්න ඡායාරූප - රුක්මාල් ගමගේ</author>
    <content>එම්.එම්.ඒ (මික්ස් මාෂල් ආර්ට්) පිළිබඳ නිරන්තරව මෙරට සිටින සටන් ශිල්පීන් සහ ආත්මාරක්ෂක සටන් කලාවන්ට රුචිකත්වයක් දක්වන්නෝ කතාබහ කරති. ලෝකයේ ඇතැම් රටවල එම්.එම්.ඒ භාවිත වුවත් ශ්‍රී ලාංකියයින්ට එය ආගන්තුක බවටද මතයක් පවතී. එක් සටන් ක්‍රමයක් පමණක් ප්‍රගුණ කිරීමෙන් නොනැවතී ලොව පුරා තිබෙන විවිධ සටන් ශෛලීන්ගේ ඇති උපක්‍රම හදාරන සටන් ගුරුවරුන් ගණනාවක්ද මෙරට සිටිති. මෙවර ගුස්ති පිටුවේ සංවාදයට එක්වනුයේ එම්.එම්.ඒ සටන් ක්‍රමය මෙරට ව්‍යාප්ත කිරීමට දැඩි වෙහෙසක් දරණ තරුණයෙකු සහ දක්ෂ එම්.එම්.ඒ සටන්කරුවෙකු වන ටිරාන් තක්ෂලයි.* එම්.එම්.ඒ වලට අයත් වන සටන් ක්‍රම මොනවාද ?කරාතේ , වූෂු , කුන්ග්ෆු , කික් බොක්සින් , ටයිකොන්ඩෝ , ජූඩෝ , ජිට් කුන් ඩෝ , මල්ලවපොර , බ්‍රසීලියන් ජුජුට්සු , වින් චුන් වැනි සටන් ශිල්ප ගණනාවක එකතුවක් වශයෙන් එම් එම් ඒ හඳුන්වන්න පුලුවන්.* එය මෙරට කොතරම් ජනප්‍රියද ?මෙරටේ එම්.එම්.ඒ (මික්ස් මාෂල් ආර්ට්) හොඳ ආරම්භයක් ඇති වී තිබෙන බව මම දකිනවා. මේ සටන් ශෛලිය ලෝකයේ රටවල් ගණනාවක ඉතා ජනප්‍රිය වී ඇති ආකාරයටම ශ්‍රී ලංකාවේද ඉදිරියේදී ප්‍රචලිත වේවි. එම්.එම්.ඒ මෙරට ආරම්භ වූයේ 2008 වර්ෂයේදීයි.* ඔබ එම්.එම්.ඒවලට සම්බන්ධ වීමට ප්‍රථම හැදෑරූ සටන් ක්‍රම මොනවාද ?පාසැල් කාලයේ මම පළමුවෙන්ම බොක්සින් හැදෑරුවා. මගේ බොක්සින් ගුරුවරයා වූයේ කේරි විද්‍යාලයේ ලෙස්ලි මහත්මායි. ඔහු ඉතා දක්ෂ පුහුණුකරුවෙක්. ඉන් පසුව ප්‍රසන්න ජයවීර මහතා කේරි විද්‍යාලයට වූෂු රැගෙන පැමිණියා. එහිදී මම බොක්සින්වලින් වූෂුවලට ආවා. වූෂු ශූරතා ගණනාවක්ද දිනාගෙන තිබෙනවා. චීනයේ ෂැංහයි හි පිහිටි සටන් කලා විශ්වවිද්‍යාලයකදී වූෂු පිළිබඳ දෑ අවුරුදු පුහුණුවකින් පසු ඩිප්ලෝමාවක්ද මම ලබා ගත්තා . ඒ වගේම වින්ග් චුන් සටන් ශෛලිය සහ ශාන්ති අබේසේකර ගුරුවරයාගෙන් මල්ලවපොර හැදෑරුවා. බ්‍රසීලියන් ජුජුට්සු ද මම ඉගෙන ගෙන තිබෙනවා.* කොහොමද ඔබ එම්.එම්.ඒවලට යොමු වුණේ ?ඒ සඳහා මට මාර්ගය පෙන්වා දුන්නෙත් ප්‍රසන්න ජයවීර ගුරුවරයායි. වෛද්‍ය හරේන් ජයසිංහ මහත්මාත් එයට සහයෝගය ලබා දුන්නා. මොහුට එම්.එම්.ඒ පිළිබඳ හොඳ දැනීමක් තිබුණ. අපි මේ වන විට අපේ එම්.එම්.ඒ සංගමයේ ව්‍යවස්ථාව හදලා ක්‍රීඩා අමාත්‍යාංශයට යොමු කරල තිබෙනවා.* ලෝකයේ කුමන රටවලද මේ සටන් ක්‍රමය ප්‍රබලව පැතිරිලා තිබෙන්නෙ ?ඇමරිකා එක්සත් ජනපදය, බ්‍රසීලය, චීනය, සිංගප්පූරුව, රුසියාව. මෑතකදී ඉන්දියාවේද එම්.එම්.ඒ ආරම්භ වුණා.එම්.එම්.ඒ ප්‍රබල ලෙසම තිබෙන රට වශයෙන් එක්සත් ජනපදය හඳුන්වන්න පුළුවන්. අල්ටිමේට් ෆයිටින් චැම්පියන්ෂිප් තරඟාවලිය එහි පවත්වනවා. මේක තමයි ලෝකයේ තිබෙන ප්‍රධානම එම්.එම්.ඒ තරඟාවලිය.* එම්.එම්.ඒ ඉතිහාසය ගැන ඔබ දන්නෙ මොනවද ?පුරාණ ග්‍රීසියෙන් තමා එම්.එම්.ඒ ආරම්භ වී තිබෙන්නෙ. එහි රණකාමීන් තෝරා තිබෙන්නෙ එම්එම්.ඒ තරඟවලින්.එදා එම සටන් ක්‍රම හැඳින්වූයේ පැන් ක්රේෂන් කියා.* වර්තමානයේ පවත්වන එම්.එම්.ඒ තරඟාවලි හා සමාන තරඟාවලි අතීතයේ තිබුණේ නැද්ද ?රුසියන් සම්බො , වැලේ ටූඩෝ , බ්‍රසීලියන් ජුජුට්සු තරඟාවලි තිබුණා.* වැඩි වශයෙන් එම් එම් ඒ භාවිත වන්නෙ සටන් ක්‍රමයක් වශයෙන්ද ක්‍රීඩාවක් වශයෙන්ද ?මේක බොහෝ දුරට වෘත්තීය මට්ටමේ සටන් ක්‍රමයක්, ක්‍රීඩාවක් වශයෙන් හැදින්විය හැකියි. විවිධ සටන් ශිල්පයන්හි මිශ්‍රණයක් තමයි එම්.එම්.ඒ කියන්නේ.* තනි සටන් ක්‍රමයක් හා සැසඳීමේදී මෙහි ඇති විශේෂත්වය මොකක්ද ?මේක අනෙකුත් සටන් ක්‍රමයන්ගෙන් එහාට ගිය දෙයක් ලෙසයි මම දකින්නෙ. යම් සටන් ක්‍රමයක් උපරිමයෙන් හදාරපු කෙනෙකු ඊළඟට යන උපරිම තලය ලෙස එම් එම් ඒ හඳුන්වන්න පුලුවන්.* වෙනත් සටන් ක්‍රමයක් ඉගෙන ගැනීමට වඩා මේ සටන් ක්‍රමය හැදෑරීමෙන් ඇති ඵලය කුමක්ද ?සටන් ශිල්ප ගණනාවක එකතුවක් නිසා මෙය ආත්මාරක්ෂාවට ඉතා වැදගත් වෙනවා. විවිධ ආත්මාරක්ෂක සටන් ශෛලින්ගේ උපක්‍රම එකිනෙකට වෙනස් වන අවස්ථා තිබෙනවා. බ්‍රසීලියන් ජුජුට්සුවල තිබෙන ඇතැම් සටන් උපක්‍රම තවත් සටන් ශිල්පයක නොතිබෙන්න පුළුවන්. එම්.එම්.ඒවලදී ආත්මාරක්ෂක සටන් ශෛලීන් ගණනාවක් උගන්වන නිසා වැඩි වැඩියෙන් ආත්මාරක්ෂක උපක්‍රම විවිධ පහරදීම් ගැට පූට්ටු ආදිය ඉගෙන ගන්න පුළුවන්.* බෲස්ලීගේ ජිට් කුන්ඩෝ සටන් කලාවත් නිර්මාණය වී තිබෙන්නෙ සටන් ක්‍රමයන් ගණනාවක ආභාෂයෙන් නේද ?ඔව් ,වර්තමාන එම්.එම්.ඒවලට මූලික පන්නරය බෲස්ලීගෙන් ලැබුණා කියල කියන්න පුළුවන්.* ජිට් කුන් ඩෝ ශිල්පියෙකු සහ එම් එම් ඒ ශිල්පියෙකු සටනකට ගියහොත් කවුද දිනන්නෙ ?මෙහිදී මූලිකවම බලපාන්නෙ අදාළ පුද්ගලයාගේ දක්ෂතාවයයි, හැකියාවයි. ජිට් කුන් ඩෝ සටන් කරුවාට හොඳ හැකියාවක් තිබෙනවා නම් එම්.එම්.ඒ සටන්කරුවා පරාජය කරන්න පුළුවන්. හැබැයි එම්.එම.ඒ සටන්කරුවා උපරිම දක්ෂතාවයෙන් යුත් පුද්ගලයෙකු නම් ජයග්‍රහණයේ වැඩි අවස්ථා තිබෙන්නෙ එම් එම් ඒ සටන් කරුවාට. ඔහු සටන් ක්‍රම ගණනාවක් දන්නවා.* ඔබ ආත්මාරක්ෂක සටන් ශිල්ප උගන්වන්නෙ මුදල් පමණක් පරමාර්ථ කරගෙනද ?නැහැ. මුදල් ඉපයීම පමණක් පරමාර්ථ කරගෙන සටන් ශිල්ප උගන්වන ගුරුවරු ඇති. සටන් ශිල්පයක් ප්‍රගුණ කරන පුද්ගලයෙකුගෙන් දැඩි විනයක්, සංයමයක් මම බලාපොරොත්තු වෙනවා.* එම්.එම්.ඒ තරඟාවලිවලදී විශාල ලෙස මුදල් ලැබෙනව නේද ?මුදල් ත්‍යාග ලැබෙනවා. එම සටන් කරුවා වෙනත් රැකියාවක් කරන්නෙ නැත්නම් ඔහුගේ ජීවිතය ඉදිරියට රැගෙන යාමට එම මුදල් ප්‍රයෝජනවත් වෙනවා. හැබැයි මුදල් පසුපසම ගියොත් සිදුවන්නෙ මෙම සටන් ක්‍රමය ජනතාව අතර ව්‍යාප්ත කිරීමට බාධා ඇති වීමයි.* අංගම්පොර සටන් ශිල්පයත් එම්.එම්.ඒවලට එකතු කෙරුවොත් ඉතා හොඳයි නේද ?ඒ අදහස හොඳයි. මම නම් අංගම්පොර ඉගෙන ගෙන නැහැ.* කවුරුන් හෝ ඔබට අංගම්පොර ඉගෙන ගන්න කියා ආරාධනා කළොත් ?එම සටන් ක්‍රමය ඉගෙන ගන්නත් ආශාවක් තිබෙනවා. මොකද විවිධ සටන් ක්‍රම පිළිබඳ අවබෝධය එම්.එම්.ඒවල ප්‍රබලයෙක් වීමට හේතු වනවා.* එම්.එම්.ඒ ඉගැන්වීමේදී ඔබ භාවිත කරන සටන් ශිල්ප මොනවාද ?වූෂු , මුඑතායි බොක්සින් , වින් චුන් , මල්ලවපොර , බ්‍රසීලියන් ජුජුට්සු වැනි සටන් ශිල්ප භාවිත කරනවා. එම්.එම්.ඒ උගන්වන එක් එක් ගුරුවරුන්ගේ ක්‍රම වේද වෙනස්.* එම්.එම්.ඒ සූදුවක් කියල කීවොත් ?සමහරු සූදුවක් ලෙස කරනවා. මේ සටන් ක්‍රමයෙන් හොඳට සල්ලි හම්බකරන්න පුළුවන්. සටන් කලාවක් සූදුවක් නොවෙයි කියන් ස්ථාවරයේයි මම ඉන්නෙ. මේ සටන් ක්‍රමය රටට උචිත ආකාරයට ප්‍රචලිත කරන්නයි මගේ අදහස.* කිසිඳු සටන් ක්‍රමයක් හදාරා නැති කෙනෙකුට එම්.එම්.ඒ ඉක්මනින් ඉගෙන ගන්න පුළුවන්ද ?සටන් ශිල්පයක් ඉගෙන ගැනීමට ආධුනිකයෙකු පැමිණෙන අවස්ථාවක අප පළමුවෙන් ඔහුගේ දක්ෂතා මොනවද කියලා බලන්න ඕනෙ. සමහර එම්.එම්.ඒ පුහුණුකරුවො තමන් කරා පැමිණෙන ශිෂ්‍යයින්ට සතියක දෙකක පුහුණුවක් දීල මුදල් හම්බකරන පරමාර්ථයෙන් තරඟාවලිවලට යවන්න උත්සාහ කරනවා.මම නම් පළමුවෙන් කරන්නෙ පැමිණෙන ශිෂ්‍යයින්ගෙ දක්ෂතා හඳුනා ගැනීමයි. විවිධ සටන් ක්‍රමයන්හි ඇති උපක්‍රම උගන්වනවා. එතකොට ඔවුන්ට සටන් කිරීම පිළිබඳ හොඳ දැනුමක් ලැබෙනවා. ආධුනිකයෙක් ක්ෂණිකව එම්.එම්.ඒ තරඟයකට යොමු කළොත් ඔහුට අසාධාරණයක් වෙන්න පුළුවන්. සටන් කරුවෙකු පරිණත වූ පසුවයි තරඟවලට යොමු කළ යුත්තෙ.* ලංකාවෙ එම්.එම්.ඒ උගන්වන ගුරුවරුන් කොපමණ ප්‍රමාණයක් ඉන්නවද ?විවිධ පුද්ගලයින් ඒ සම්බන්ධයෙන් කතා කරනවා. නමුත් ඉදිරියට එන්නෙ නැහැ. එයට හේතුව ලෙස මම දකින්නෙ ඔවුන්ට නියම පදනමක් නොමැති වීමයි. ඒ නිසා නියම එම් එම් ඒ ගුරුවරුන් කවුද කියා මට කියන්න බැහැ. මගේ සමකාලිනයෙකු වන මයුර මේ වන විට ඇමරිකා එක්සත් ජනපදයේ ඉතා ඉහළ සමාජ ශාලාවක මේ සටන් ක්‍රමය පුහුණුවෙමින් ඉන්නවා.* හමුදාවලට එම්.එම්.ඒ උගන්වන්නෙ නැද්ද ?ඇමෙරිකා එක්සත් ජනපදයෙ , රුසියාවෙ , චීනයේ හමුදාවලට සිංගප්පූරුවේ පොලීසියට මේ සටන් ක්‍රමය උගන්වනවා.* වූෂු සටන් ක්‍රමය හැදෑරූ ඔබ එය ප්‍රබල නැති නිසාද එම්.එම්.ඒවලට යොමු වුණේ ?කිසිදු සටන් ක්‍රමයක් ප්‍රබල නැහැ කියල මම කියන්නෙ නැහැ. එම්.එම්.ඒ නැත්නම් මික්ස් මාෂල් ආට් කියන්නෙ සටන් ශිල්ප ගණනාවක එකතුවක්. ඒ නිසා එහි සටන් උපක්‍රම වැඩියි. සටනකදී ප්‍රතිවාදියෙකු බිම වැටුණොත් ගැටයක් දාල හිරකර ගන්නෙ කොහොමද කියලා දැනගෙන හිටියොත් වටිනවා.* කරන්න හැකියි කියලා හිතනවාද ?මේක සටන් ශිල්ප ගණනාවක එකතුවක් බව මීට පෙරත් කීවානේ.* ඔබ ඔතරම් ප්‍රබලයි කියන එම් එම් ඒ උගන්වන විට අදාළ සටන් ශිල්පයන්ගේ තිබෙන පහරවල් විවිධ වෙනස්කම්වලට ලක් කරනවාද?නැහැ. අදාළ සටන් ක්‍රමය ඒ ආකාරයෙන්ම උගන්වනවා. මම උත්සාහ කරන්නෙ එම්.එම්.ඒවලට හැකි තරම් විවිධ සටන් ශිල්ප එකතු කිරීමයි.* ඔබට එම්.එම්.ඒ පිළිබඳ ඇති ජාත්‍යන්තර අත්දැකීම් මොනවාද ?2012 සහ 2013 වර්ෂයන්හි ඉන්දියාවේ පැවැත්වුණ ලෝක සුපර් ෆයිට් ලීග් තරඟාවලියට මම සහභාගි වුණා. එම තරඟය සංවිධානය කළේ රාජ් කුන්ද්‍රා සහ සංජේ දත් විසින්. එහිදී මා සටන් කළේ , මුම්බායි වල ඉන්න දක්ෂ සටන්කරුවෙකු සමඟ. මම චීනයේදී , තායිලන්තයේදී , සිංගප්පූරුවේදී , ඉන්දියාවේදී , කටාර් රාජ්‍යය් දී එම්.එම්.ඒ හදාරා තිබෙනවා. එක්සත් ජනපදයේ වෝල්ටර් කියන පුහුණුකරුවා මට එම්.එම්.ඒ හැදෑරීමට මේ වන විට ආරාධනා කරල තිබෙනවා. කළම්බු ෆයිට් නයිට්වලදීත් මම තරඟ කළා.* එම්.එම්.ඒවල කුමන තත්ත්වයක සිටිනවා කියල ඔබ හිතනවද ?ලංකාවෙ මට්ටමින් මම හොඳ තත්ත්වයක සිටිනවා.* අංම්ගම් පොර සටන් ශිල්පයෙත් පහරදීම් , ගැට දමා සිර කිරීම් වැනි එම්.එම්.ඒ උපක්‍රම තිබෙනවා නේද ?අංගම්පොර කියන්නෙත් එම්.එම්.ඒ සටන් ක්‍රමයක් ලෙස හඳුන්වන්න පුළුවන්.* ලෝකයේ සිටින දක්ෂ එම් එම් ඒ ශිල්පීන් කවුද?රුසියාවේ එමලියන් කෝ , බ්‍රසීලයේ ඇන්ඩ්‍රසන් සිල්වා, කැනඩාවේ ජෝජ් සෙන්ටියස්, ඇමරිකාවේ ජෝන් ජෝන්ස්. මේ අය අඩු වයස්වල පුද්ගලයින්. අවුරුදු 18න් පසු ඕනෙම කෙනෙකුට එම්.එම්.ඒවල වෘත්තීය මට්ටමින් යෙදෙන්න පුළුවන්.* ඔබෙ වසය කීයද ?අවුරුදු විසි පහයි. මම වෘත්තීය මට්ටමින් හදාරනවා.* ජූඩෝ හෝ කරාතේ හෝ වූෂු සටන් ක්‍රම හදාරා ඇති දක්ෂයෙකු කඩුවක් රැගෙන ඔබට පහරදීමට පැමිණියහොත් මොකද කරන්නෙ ?එම්.එම්.ඒ ශිල්පියා සටනකට නිතරම සූදානමින් සිටින පුද්ගලයෙක්. චීන කියමනක් තිබෙනව ඔබ ගහන පහර ඉස්සරල ගහන්න ඕනෙ. එය ප්‍රබල පහරක් විය යුතුයි කියල. මම විදේශ රටවල්වලදී ප්‍රබල සටන්කරුවන් සමඟ සටන් කර තිබෙනවා. මම පහර දීලත් තිබෙනවා. ගුටි කාලත් තිබෙනවා.* ඔබට කවුරුන් හෝ වීදි සටනකට පැමිණෙන ලෙස අභියෝග කළොත් ?වීදි සටනකටද මම සූදානම්. හැබැයි ඉතා විනයකින් සටන් ශිල්ප හැදෑරූ පුද්ගලයෙකු වශයෙන් එවැනි දේ හැකි තරම් මඟ හරින්නයි උත්සාහ කරන්නෙ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n140121_br2</link>
    <topic>වනඅලියෙකු විදුලිසැර වද්දවා මරා රු.150000 ක දඩ</topic>
    <author/>
    <content>වනජීවි වෘක්ෂලතා පනත යටතේ මරා දැමීමට තහනම් සතෙකුවන වනඅලියෙකු විදුලිසැර වද්දවා මරා දැමූ බවට අධිකරණය හමුවේ වරද පිළිගත් පුද්ගලයෙකුට මුදලින් රුපියල් 150000 ක දඩ මුදලක් ගෙවන ලෙස අනුරාධපුර අතිරේඛ මහේස්ත්‍රාත් අතිරේඛ දිසා විනිසුරු යුරේෂාද සිල්වා මහත්මිය නියෝග කළාය. මේසේ දඩෙන් නියම වුයේ අනුරාධපුර පණ්ඩුලගම , විහාරහල්මිල්ලෑව පදිංචි ආර්.එම් ඉන්දික රොෂාන් පුෂ්ප කුමාර යන අයටයි. මෙම පුද්ගලයා විසින් අනුරාධපුර පණ්ඩුලගම විහාර හල්මිල්ලෑව ප්‍රදේශයේ පිහිටි සිය සහෝදරයාගේ වගාව සහිත භූමියට පැමිණෙන වන අලියාට විදුලි සැර වද්දවා ඉකුත් 19 වන දා මරා දමා තිබුණි. වයස අවුරුදු 30-40 ත් අතරේ වයසේ පසුවන උස අඩි 12 කත් පමණ වූ මෙම අලියා සැකකරුවිසින් ඇද තිබූ විදුලි රැහැන්වල පැටලී මියගොස් සිටියදී අනුරාධපුර අඩවි ආරක්ෂක කාර්යාලයේ සහ 419 බීට්ටුවේ නිළධාරින් විසින් සොයාගනු ලැබූහ. සැකකාර පුද්ගලයා අත්අඩංගුවට ගෙන දිගින් දිගටම කළ ප්‍රශ්ණ කිරීම් වලදී ගෘහස්ථ විදුලි රැහැනක් ඇද විදුලිය සැර වද්දවා අලියා මරා දැමූ බවට අඩවි ආරක්ෂක නිළධාරින්ට පාපොච්චාරණය කර ඇත.ඒ අනුව සැකකරුව අත්අඩංගුවට ගෙන අධිකරණය ඉදිරිපත් කළ අවස්ථාවේ ඔහු විසින් වරද පිළිගනු ලැබීය. රුපියල් ලක්ෂ එකහමාරක නියම කළ දඩයෙන් රුපියල් 50000ක් ගෙවා දැමූ විත්තිකරුට ඉතිරි රුපියල් ලක්ෂයක දඩ මුදල පෙබරවාරි මස 21 වන දා ගෙවා දමන ලෙස මහේස්ත්‍රාත්වරිය විත්තිකරුට නියෝග කළ අතර දඩ මුදල ගෙවා දමන තුරු රුපියල් ලක්ෂ 02 ක ශරීර ඇපයක් මත විත්තිකරු මුදාහරින ලෙස ද මහේස්ත්‍රාත්වරිය නියෝග කළාය. සහකාර වනජීවි අධ්‍යක්ෂ ඩබ්.එස් වේරගම මහතාගේ උපදෙස් මත සම්පත් වීරසිංහ , අසංක විජේකෝන් සිසිර කුමාර සාදික් අන්වර් යන නිළධාරින් පරික්ෂණ සිදුකර සැකකරු අත්අඩංගුවට ගත් අතර අඩවි සහකාර තිසර නන්දසේන මහතා ඇතුළු නිළධාරින් සැකකරු අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n140121_br1</link>
    <topic>ළමා රෝහලට MRI ස්කෑන් යන්ත්‍රයක්</topic>
    <author>සන්ධ්‍යා කරුණාරත්න</author>
    <content>කොළඹ රිජ්වේ ආර්යා ළමා රෝහලට මෙතෙක් කාලයක් නොතිබූ MRI ස්කෑන් යන්ත්‍රයක් ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් පරිත්‍යාගයක් ලෙස ලබාදීම අද  සිදු කෙ‍රිණි.රුපියල් මිලියන 200 කට අධික වටිනාකමකින් යුක්ත මේ යන්ත්‍රය චීන රජයෙන් ජනාධිපති ආර්යා ශිරන්ති රාජපක්ෂ මහත්මියට පෞද්ගලික පරිත්‍යාගයක් ලෙස ලැබුණු බව රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහතා කීය.එම යන්ත්‍රය ජනාධිපති ආර්යාවගේ ප්‍රධානත්වයෙන් රෝහලේ ස්ථාපිත කිරීම අද සිදු කෙරිණි.වසර 2020 දී ආසියාවේ හොඳම ළමා රෝහල බවට පත් කිරීමට යන ගමනේදී මේ පරිත්‍යාගය ඉතාම වැදගත් වන බව ද ඔහු ප්‍රකාශ කළේය.රෝහලේ MRI ස්කෑන් යන්ත්‍රයක් නොතිබීම නිසා එම පරීක්ෂණයට යොමු කරන දරුවන් මහ රෝහලටත් ඇතැම් විට පේරාදෙණිය රෝහලටත් යොමු කිරීමට සිදු වේ.මොණරාගල, පොළොන්නරුව වැනි දුර බැහැර ප්‍රදේශවල සිට රෝහලට පැමිණෙන ඇතැම් දරුවන් මේ පරීක්ෂණය සඳහා යොමු කිරීමට සිදු වන අතර එම පරීක්ෂණය පෞද්ගලික ‍අංශයෙන් කර ගැනීමට සිදු වන අවස්ථාවලදී ඔවුන් අසරණ තත්ත්වයට පත් වන්නේ යැයි ද ඒ මහතා පැවැසීය.මේ පරීක්ෂණය පෞද්ගලික අංශයෙන් සිදු කර ගැනීමට රුපියල් 20,000 කට අධික මුදලක් වැය වන බව වෛද්‍ය හේවගේ මහතා ප්‍රකාශ කළේය.MRI ස්කෑන් යන්ත්‍රය රෝහලේ ස්ථාපිත කිරීමෙන් පසුව දිනකට දරුවන් පස් දෙනකු පමණ පරීක්ෂාවට ලක් කළ හැකිය. ඒ අනුව මේ පරීක්ෂණයට යොමු කරන දරුවන්ගේ පොරොත්තු ලේඛනය අඩු කර ගත හැකිය.ශරීර අභ්‍යන්ත‍රයේ පවතින ඕනෑම රෝගයක් හඳුනා ගැනීමට මේ පරීක්ෂණය මඟින් හැකියාවක් ලැබෙන අතර පිළිකා වැනි රෝග මුල් අවස්ථාවේදීම හඳුනා‍ගැනීමෙන් ප්‍රතිකාර ලබාදී සුවපත් කිරීමට ද හැකි වේ.මහ රෝහලට හෝ පේරාදෙණිය රෝහලට මේ පරීක්ෂණය සඳහා දරුවකු යොමු කරන විටදී දරුවාත් සමඟ රෝහල් කාර්ය මණ්ඩලය ද එම ස්ථානයට යා යුතුය. රෝහල් කාර්ය මණ්ඩලයේ පහසුව, කාලය සහ රෝගී දරුවන්ගේ පහසුව සඳහා මේ යන්ත්‍රය වඩාත් වටිනා බව ද වෛද්‍ය හේවගේ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n1401212</link>
    <topic>නව වසරේ මුල්වරට මැතිසබය අද රැස්වේ</topic>
    <author/>
    <content>පාර්ලිමේන්තුව අද (21) පස්වරු 1.00ට යළි රැස්වේ . 2014 වසර වෙනුවෙන් පාර්ලිමේන්තුව රැස් වන ප්‍රථම දිනය අදයි.ශ්‍රී ලංකා ප්‍රතිපත්ති අධ්‍යයන ආයතනය සම්බන්ධ විවාදය අද (21) පැවැත්වේ. මෝටර් රථ වාහන පනත යටතේ නියම සහ ආනයන අපනයන පනත යටතේ නියම පිළබඳ විවාදය හෙට (22) පැවැත්වේ.රටේ ආර්ථක තත්ත්වය සම්බන්ධයෙන් විපක්ෂය ගෙන එන සභාව කල්තබන අවස්ථාවේ විවාදය බ්‍රහස්පතින්දා (23) පැවැත්වේ.හිටපු පාර්ලිමේන්තු මන්ත්‍රි දයා ටී පැස්කුවල් මහතා පිළිබඳ ශෝක යෝජනාව 24 වනදා පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n1401213</link>
    <topic>අනගාරික ධර්මපාල නම දීමට නාහිමිවරුන් කළ ඉල්ලීම අගය කරනවා</topic>
    <author>උපාලි කරුණාරත්න</author>
    <content>ටොරින්ටන් චතුරස්‍රය අනගාරික ධර්මපාල චතුරස්‍රය ලෙස නම් කරන ලෙසට මහ නාහිමිවරුන් කර ඇති ඉල්ලීම ධර්මපාල පරපුර සංවිධානය අගය කරන බව එහි සභාපති මණ්ඩලයේ සාමාජික අස්ගිරි මහා විහාර පාර්ශවයේ කාරක සංඝ සභික ආචාර්ය මැදගම ධම්මානන්ද නාහිමිපාණෝ පැවසූහ.සැප්තැම්බර් 17 දිනට යෙදෙන ධර්මපාල දිනයේදී ජාතික උත්සවයක් පවත්වන ලෙසත් , එදින නිවාඩු දිනයක් කරන ලෙසත්, නිදහස් චතුරස්‍රයේ ධර්මපාල තුමාගේ පිලිරුවක් සාදන ලෙසද මහ නාහිමිවරුන් ඉල්ලා ඇති බව උන් වහන්සේ ප්‍රකාශ කළහ.ලංකා ඉතිහාසය විකෘති කිරීමට උත්සාහ කරන්නන්ට එංගලන්තයේ මැන්චෙස්ටර් විශ්වවිද්‍යාලයේ මහාචාර්ය ට්‍රෙවෝලි ලින්ක්ස් ලියා ඇති බුඩිස්ට් සිවිලයිශේෂන් ඉන්ඩියා ඇන්ඩ් සිලෝන් ග්‍රන්ථය කියවිය හැකි බවද දේශ හිතෛෂී ජාතික ව්‍යාපාරයේ සභාපති ආචාර්ය ගුණදාස අමරසේකර මහතා පැවසීයි.දමිළ ජනතාවගේ ගැටලු පිළිබඳව කතා නොකර උතුරේ හමුදා කඳවුරු ඉවත් කර ගැනිම පිළිබඳව කතා කිරීම පෙට්ටියෙන් බළලා එලියට පැනීමක් ලෙස නොව පෙට්ටියෙන් කොටියා එළියට පැනීමක් ලෙස හැඳින්විය හැකි බව මහාචාර්ය ඉඳුරාගාරේ ධම්මරතන හිමියෝ පැවසූහ.ආචාර්ය මැදගම ධම්මානන්ද නාහිමියෝ , මහාචාර්ය ඉඳුරාගාරේ ධම්මරතන හිමියෝසහ ආචාර්ය ගුණදාස අමරසේකර මහතා මෙම අදහස් පල කළේ ඊයේ (20 ) කොළඔදී පැවැති මාධ්‍ය හමුවක් අමතමිනි.බෞද්ධ ජනයාට ඇතිවි තිබෙන ගැටලු පිළිබඳව ධර්මපාල පරපුර සංවිධානය රටේ ක්‍රියාත්මක වන අනෙකුත් බෞද්ධ සංවිධානයන් සමග එක්ව කටයුතු කරන බවද ප්‍රකාශ කළ ධම්මානන්ද නාහිමියෝ බෞද්ධයා ආරක්ෂා කරන සංවිධාන වැඩි වැඩියෙන් ඇතිවී තිබෙනුයේ බෞද්ධ ජනතාව සහ දර්ශණය විනාශ කිරීමය විවිධ පුද්ගලයින් කටයුතු කරන නිසා බවද පැවසූහ.රට පිළිබඳව ප්‍රචාරය වන වැරදි මතවාද පරාජය කළ යුතු බවද සඳහන් කළ නාහිමියෝ බෞද්ධ කතෝලික ගැටුමක් නිර්මාණය කිරීමටද ඇතැමුන් උත්සාහ ගන්නවා යයිද කීහ.අපි අන්තවාදීන් බවට පත් නොවී කටයුතු කළ යුතුයි. මාධ්‍යයන්ද රටේ ගරුත්වය ආරක්ෂා වන ආකාරයට කටයුතු කිරීම වැදගත්. ත්‍රස්තවාදය පැවති කාලයේ විවිධ ආගම්වලට අයත් පුද්ගලයින් ඔවුන්ට උදව් කළ ආකාරය අපට අමතක නැහැ. මහින්ද රාජපක්ෂ ජනාධිපතිවරයාට එරෙහිවද ඔවුන් කටයුතු කළ බව ආචාර්ය මැදගම ධම්මානන්ද නාහිමියෝ පැවසූහ.මහාචාර්ය ඉඳුරාගාරේ ධම්මරතන හිමි - වසර දහස් ගනනක් තිස්සේ විවිධ ජාතින් සමග එක්ව කටයුතු කළ යුතු ආකාරය පිළිබඳව සිංහල බෞද්ධ ජනතාව ලෝකයට ආදර්ශයක් දී තිබෙනවා.එල් ටී ටී ඊ ය එදා දමිළ සංස්කෘතිය නියෝජනය කළේ නැහැ. ඔවුන් බටහිර අවශ්‍යතා මතයි කටයුතු කළේ. රට දෙකඩ කිරීමට උත්සාහ කරන්නවුන් පිළිබඳව නිවැරදිව තේරුම් ගන්න ඕනෙ. බෞද්ධයින්ට ඇතිවන ගැටලු පිළිබඳව ධර්මපාල පරපුර ඉතා අවධියෙන් කටයුතු කරනවා. ආචාර්ය ගුණදාස අමරසේකර -මේ රටතුළ වෙනම රටක් නිර්මාණය කිරීමට උත්සාහ කරන්නවුන් ඉතිහාසය විකෘති කිරීමේ දැඩි උත්සාහයක යෙදී සිටිනවා. උතුරු පළාත් මහ ඇමැති විග්නේෂ්වරම් මහතා ඉතිහාසය පිළිබඳව විවිද දේ ප්‍රකාශ කරනවා. සමහරු මේ රට බෞද්ධ රටක් නොවන බව පෙන්වීමේ උත්සාහයක ‍යෙදෙනවා. එතුමාට අපි කියන්නෙ නිවැරදිව ඉතිහාසට හදාරන්න කියා. විවිධ රාජ්‍ය නොවන සංවිධානයන් තරුණ පරපුර යොදා ගනිමින් ඉතිහාසය , රට විනාස කිරීමේ උත්සාහයක යෙදෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n1401214</link>
    <topic>වලිකාමම් නැ. ප්‍රා. සභා අය-වැයට විරුද්ධවූ TNA මන්ත්‍රීවරු 7ක් පක්ෂයෙන් නෙරපයි</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>දෙමළ ජාතික සන්ධානය නියෝජනය කරන උතුරේ ප්‍රදේශීය සභා මන්ත්‍රීවරුන් හත්දෙනකුගේ පක්ෂ සාමාජිකත්වය අහෝසි කිරිමට තම පක්ෂ නායකත්වය ක්‍රියාකොට ඇතැයි දෙමළ ජාතික සන්ධාන පළාත් සභා මන්ත්‍රී එම්. කේ. සිවාජිලිංගම් මහතා පවසයි.වලිකාමම් නැ‍ඟෙනහිර ප්‍රාදේශීය සභාවේ 2014 අය වැයට විපක්ෂව ඡන්දය පාවිච්චි කර අය-වැය පරාජය කිරීම හේතුවෙන් විපක්ෂව ඡන්දය ලබා දුන් දෙමළ ජාතික සන්ධාන මන්ත්‍රීවරුන් හත්දෙනාගේ පක්ෂ සාමාජිකත්වය ඉකුත් 18 දින සිට අත්හිට වූ බව ද සඳහන් කරයි.වලිකාමම් ප්‍රාදේශීය සභාවේ 2014 අයවැය පසුගිය 10 වෙනි දා සභාවට ඉදිරිපත් කළ අතර එහිදී පක්ෂව ඡන්ද 09 ක් හා විපක්ෂව ඡන්ද 12 ක් ප්‍රකාශව වැඩි ඡන්ද 03 කින් අයවැය පරාජයට පත්විය.එම ප්‍රාදේශීය සභාවේ මන්ත්‍රී ආසන 21 න් 16 ක් එහි පාළන බලය උසුලන දෙමළ ජාතික සන්ධානය සතුවන අතර ඉතිරි මන්ත්‍රි ආසන 5 එක්සත් ජනතා නිදහස් සන්ධානය සතුවිය. අයවැයට විපක්ෂව ඡන්දය ලබා දී විරුද්ධ පක්ෂය දිනවීමට ක්‍රියා කිරිම හේතුවෙන් තම සාමාජිකයින් ගේ පක්ෂ සාමාජිකත්වය අත් හිටුවීමට පක්ෂය තීරණය කළ බවද සිවාජිලිංගම් මහතා පැවසීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n1401215</link>
    <topic>ත්‍රස්තවාදීන් එදා අපේ නායකයන් අම්බලන්ගොඩ රූකඩ වගේ නැටෙව්වා</topic>
    <author/>
    <content>වසර තිහක් (30) පුරා මුලතිව් මහ කැලයේ සිටි ත්‍රස්තවාදීන් අපේ රටේ ජනාධිපතිවරු, අගමැතිවරු, හමුදාපතිවරු නැටෙව්වේ අම්බලන්ගොඩ රූකඩ නටවනවා වගෙයි. කිලෝමීටර තුන්සිය පනහක් (350 km) ඈත සිට ඔවුන් මේ හැම නායකයෙක්ම අධිආරක්ෂිත කලාපවල හිරකර තිබ්බා. ඔවුන්ට ඕනෑ පදයට නටවන්න බැරි වුණේ මහින්ද රාජපක්ෂ ජනාධිපතිතුමා පමණක් යැයි යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා ප්‍රකාශ කළේය.අපිට ඉතිහාසය වෙනස් කරන්න බැහැ. ඒත් අපිට අනාගතය වෙනස් කල හැකියි. එය අපි අනිවාර්යයෙන්ම කළ යුතු බවද අමාත්‍යවරයා මෙහිදී අවධාරණය කළේය.ජාතික යොවුන් සේනාංකය, ජර්මානු කාර්මික අභ්‍යාස ආයතනය, තෘතියික හා වෘත්තීය අධ්‍යාපන කොමිෂන් සභාව සහ කාර්මික අධ්‍යාපන හා පුහුණු කිරීමේ දෙපාර්තමේන්තුව යන ආයතන වල 2013 වර්ෂයේ සුවිශේෂී දක්ෂතාවයන් පෙන්නුම් කරමින් රාජකාරියට පමණක් සීමා නොවී කැපවීමෙන් කටයුතු කල සේවකයින් ඇගයීම වෙනුවෙන් සංවිධානය කර තිබූ උත්සවයේදී අමාත්‍යවරයා මේ බව ප්‍රකාශ කළේය.මෙම උත්සවය කොළඹ නාරාහේන්පිට යෞවන කටයුතු සහ නිපුණතා සංවර්ධන අමාත්‍යාංශ ශ්‍රවණාගාරයේදී පැවැත්විණි. අමාත්‍ය ඩලස් අලහප්පෙරුම මහතා මෙසේද කීය. සේවකයින් ඇගයීමට ලක් කරන්නේ රාජකාරී වල කාර්යක්ෂමතාවය සහ ඵලදායීතාවය වැඩි කර ගැනීමටයි. සුවිශේෂී හැකියාවන් සහ දක්ෂතාවයන් පෙන්වූ ලැබෙන වේතනය පමණක්ම ගැන නොසිතා කැපවීමෙන් ක්‍රියා කල සේවකයින් 94 දෙනෙක් අද අපි ඇගයීමට ලක් කරනවා. අද දවස ඔබට පමණක් නොවේ ඔබේ දෙමාපියන්ට, බිරින්දෑවරුන්ට මෙන්ම දරුවන්ටත් ජීවිතේ වැදගත් දවසක් වෙනවා. අද ඔබ රාජ්‍ය සේවයේ ගෞරවණීය තත්ත්වයට පත්ව තිබෙනවා. අපිට විනයක් තිබෙනවා. අපි ළඟට එන හැම තරුණයෙක්ටම දුව පුතා ලෙස ආමන්ත්‍රණය කර පිළිගන්න අපි සූදානම් විය යුතුයි.මගේ අමාත්‍යාංශය රටේ තවත් එක් අමාත්‍යාංශයක් නොවෙයි. අපිට වෙනම අනන්‍යතාවයක් තිබෙනවා. අපි රටේ තරුණයින්ගේ වගකීම බාරගෙන තිබෙනවා. තරුණ සංවර්ධනය ඉතිහාසයේ අමතක කරන ලද විෂයක්. එය ඉහළට ඔසවා තැබීමේ වගකීමයි අපිට තිබෙන්නේ. අපේ අමාත්‍යාංශය දැඩි විනයක් සහිත අමාත්‍යාංශයක්. විනය කඩවන පළමු පැයේදීම ඔබ අමාත්‍යාංශයෙන් එළියට යනවා. මගේ අමාත්‍යාංශයේ සේවය බලාපො‍රොත්තු වන්නේ අපේ රටේ දරුවන්. ඒ නිසා ඔබ වඩාත් චරිතවත් අයෙක් විය යුතුයි.තරුණයා මත අරගලකාරී, කඩාකප්පල්කාරී, හිතුවක්කාරී යන ලේබල් ඇලවීම නොකල යුතුයි. මගේ අමාත්‍යාංශය ඉතිහාසයට නොව වර්තමානයට හා අනාගතයට වගකියන අමාත්‍යාංශයක් බව අවබෝධ කර ගැනීමද වැදගත්. එය කිසිසේත් ඉතිහාසය අමතක කිරීමට ගත් උත්සාහයක් නොවෙයි.අපි අද නිදහස් රටක් බවට පත් වෙලා තිබෙනවා. නමුත් අපේ ගමනේ අවසාන නැවතුම් පොළ මෙය නොවෙයි. කිලෝමීටර් තුන්සිය ගණනක් ඈත වන්නි කැලයේ සිටි ත්‍රස්තවාදී නායකයා ජනාධිපතිවරු, අගමැතිවරු, ඇමතිවරුන් හමුදා නායකයින් කොළඹ අධිආරක්ෂිත කලාප වල හිරකරලා තිබ්බා. ත්‍රස්තවාදය විසින් ඇතැම් ජනාධිපතිවරු, අගමැතිවරු නැටෙව්වේ අම්බලන්ගොඩ රූකඩ නටවනවා වගෙයි. මහින්ද රාජපක්ෂ ජනාධිපතිතුමා පමණයි ඔවුන්ට නටවන්න බැරි වුණේ. මම කොළඹ ආවේ කොට කලිසම ඇඳන්. ඒ ආනන්දයේ ශිෂ්‍යයෙක් විදියට. කොළඹ කුණු කන්දල් ගොඩ ගහලා තිබෙන හැටි අපි දශක ගණනාවක් දැක්කා. තාප්ප වලට මුත්‍රා කරන මිනිස්සු ඕනෑ තරම් කොළඹ හිටියා. එවැනි කොළඹක් වෙනුවට අද නිර්මාණය වන ලස්සන කොළඹ අපි අගය කළ යුතු නැද්ද? විදුලි අර්බුදයට ඔරලෝසුවේ වෙලාව වෙනස් කල ලෝ‍කයේ එකම රට අපි. කිසිම දේකට අපිට ස්ථිර විසඳුමක් තිබුණේ නැහැ.යෞවන කටයුතු හා නිපුණතා සංවර්ධන අමාත්‍යාංශයේ ලේකම් බී. විජයරත්න මහතාද මෙහිදී කතා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n1401216</link>
    <topic>දැව කඳන් සමඟ 8 දෙනෙක් STF දැලේ</topic>
    <author>අනුරාධපුර මධ්‍ය විශේෂ</author>
    <content>හොරොව්පතාන යාංඔය ප්‍රදේශයේ පිහිටි රක්ෂිතයකට ඇතුළු වී පලුගස් කපා දැව කඳන් ප්‍රවාහනය කළ ග්‍රාම නිලධාරින් දෙදෙනෙකු ඇතුළු 8 දෙනෙකු කැබතිගොල්ලෑව පොලිස් විශේෂ කාර්ය බළකා කඳවුරේ නිලධාරින් විසින් පෙරේදා (19) රාත්‍රියේ සිදුකළ වැටලීමකදී අත්අඩංගුවට ගෙන ඇත.කැබතිගොල්ලෑව පොලිස් විශේෂ කාර්ය බළකා කඳවුරේ නිලධාරින්ට ලැබුණු තොරතුරක් මත පොලිස් විශේෂ කාර්ය බළකා නිලධාරින් දින 03 කට ආසන්න කාලයක් කැලයේ සැඟවී සිට සිදු කළ මෙහෙයුමකින් අනතුරුව මාවත වැව කෑදේයාය ප්‍රදේශයේදී නීතිවිරෝධි අයුරින් ට්‍රැක්ටර් රථයකින් ප්‍රවාහනය කරමින් තිබූ 6 x 6 අඩි 12 ක් දිගින් යුතු පලු දැව කදන් 24 ක් මෙලෙස අත්අඩංගුවට ගෙන ඇත.අත්අඩංගුවට ගත් දැව තොගයේ වටිනාකම රුපියල් 500,000 ඉක්මවන බව පොලිසිය සඳහන් කරයි. ට්‍රැක්ටර් රථයට අමතරව යතුරුපැදි 3 ක්ද පොලිසිය අත්අඩංගුවට ගෙන ඇත.අත්අඩංගුවට පත්වි ඇත්තේ වාහල්කඩ ඩී-1 හා ඩී -2 ප්‍රදේශයේ 144 -145 තුලාන්වල සේවය කරන ග්‍රාම නිලධාරීන් දෙදෙනෙකි. ඔවුන් දෙදෙනා ඩී-1 කපුගොල්ලෑව ආනඔලොන්දෑව හා කපුගොල්ලෑව වීරසොලේ පදිංචිකරුවන් ය. සෙසු සැකකරුවන් ඩී-1, ඩී-2 වාහල්කඩ ප්‍රදේශවල පදිංචිකරුවන් ය. අත්අඩංගුවට ගත් පලු දැව තොගය ඊයේ අලුයම වැඩිදුර පරික්ෂණ සඳහා හොරොව්පතාන පොලිසියට බාරදී ඇත. සැකකරුවකන් හා භාණ්ඩ කැබතිගොල්ලෑව දිසා මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබූණි. සැකකරුවන් සම්බන්ධයෙන් හොරොව්පතාන පොලිසිය වැඩිදුර පරික්ෂණ සිදුකරනු ලබයි. කලාප අණදෙන නිලධාරි පොලිස් අධිකාරි අයාෂ කරුණාරත්න හා සහකාර පොලිස් අධිකාරි අසිත රණසූරිය මහත්වරුන්ගේ උපදෙස් මත කැබතිගොල්ලෑව පොලිස් විශේෂ කාර්ය බළකායේ උප පොලිස් පරික්ෂක ආර්.ඩබ්ලිව්.එස්.එස්.කේ. ජයසුන්දර මහතා ඇතුළු නිලධාරින් පිරිසක් වැටලිම් සිදුකර ඇත. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n1401217</link>
    <topic>මිනීමරු ප්‍රභාකරන් අපේ නායකයන් හා සැසඳීම නොවටිනා දෙයක්</topic>
    <author>අසේල කුරුළුවංශ</author>
    <content>ජනතා ඡන්දයෙන් ප්‍රජාතන්ත්‍රවාදීව පත්වන අපේ නායකයින් ප්‍රභාකරන්ගේ මයිල් ගසක් තරම්වත් නොවටිනා බවට සරත් ෆොන්සේකා මහතා ප්‍රකාශ කිරීම කණගාටුවට කරුණක් බව ඓතිහාසික බහිරවකන්ද ශ්‍රී මහා බෝදි විහාරාධිපති මහනුවර කඩවත්සතර හා ගඟවට කෝරළේ උතුරු ශාසනාරක්ෂක බල මණ්ඩලයේ ප්‍රධාන ලේඛකාධිකාරී ශාස්ත්‍රපති යටවත්තේ ධම්මානන්ද හිමියෝ පැවසූහ.මිනීමරු ප්‍රභාකරන් හා අපේ නායකයින් සැසඳීම පවා නොවටිනා බවද උන්වහන්සේ කීහ. හිටපු හමුදා නායකයකු දේශපාලන පක්ෂ නායකයකු ලෙස ෆොන්සේකා මහතා සිදු කරන මෙම ප්‍රකාශ තුළින් වාසි ලබන්නේ රට දෙකඩ කිරීම සඳහා එල්.ටී.ටී.ඊ. සංවිධානයට තවමත් ඔක්සිජන් ලබාදීමට උත්සාහ කරන දෙස්විදෙස් බලවේගයන්ට බවද ධම්මානන්ද හිමියෝ කීහ. මිනීමරු ප්‍රභාකරන් සිදු කළ ම්ලේච්ඡ ඝාතනයන්ට නැවතීමේ තිත තැබුවේ වත්මන් ජනාධිපතිතුමන් ප්‍රමුඛ ආරක්ෂක අංශ බවත් ජිනීවාහි දී රටට එරෙහි කුමන්ත්‍රණයක් දියත් වෙමින් තිබියදී සිදු කරන මෙම ප්‍රකාශවලින් වාසි අත්වන්නේ එම කුමන්ත්‍රණකාරයින්ට බවත් උන්වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n1401218</link>
    <topic>සිංහල සිනමාවට වසර 67යි</topic>
    <author>රත්නසිරි පතිරණ</author>
    <content>සිංහල සිනමාව අද (21) සිය 67 වැනි දිනය සමරයි. මීට සමගාමීව ජාතික චිත්‍රපට සංස්ථාව පිහිටුවා වසර 42ක් සපිරෙයි.මේ නිමිත්තෙන් විශේෂ සැමරුම් උත්සවයක් අද සවස ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල සහ අමාත්‍යාංශ ලේකම් චරිත හේරත් මහත්වරුන්ගේ ප්‍රධානත්වයෙන් පැවැත්වේ.හතළිස් හතේ බී.ඒ. ඩබ්ලිව් සිනමා මෙහෙයුම ග්‍රන්ථය එළිදැක්වීම හා 'හදිසි විවාහය' චිත්‍රපටයද මෙදින සවස 6.30ට චිත්‍රපට සංස්ථාවේ තරංගනී සිනමා ශාලාවේදී තිරගත කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n1401219</link>
    <topic>මාලදිවයිනේ නව ජනපති ශ්‍රී ලංකාවේ තෙදින නිල සංචාරයක</topic>
    <author>මහින්ද අලුත්ගෙදර</author>
    <content>මාලදිවයිනේ නව ජනාධිපති අබ්දුල්ලා යමීන් (Abdulla Yameen) මහතා තෙදින නිල සංචාරයක් සඳහා අද (21) ශ්‍රී ලංකාවට පැමිණෙයි.ජනාධිපති මහින්ද රාජපක්ෂ මහතාගේ ආරාධනයකට අනුව ශ්‍රී ලංකාවට පැමිණෙන මාලදිවයින් ජනාධිපතිවරයා එළඹෙන 23 දා තෙක් මෙරටට රැඳී සිටින අතර එම කාලය තුළ ද්වීපාර්ශවික මෙන්ම ඉහළ පෙළේ සාකච්ඡා කිහිපයකට සහභාගිවන බව විදේශ කටයුතු අමාත්‍යාංශය පවසයි.්‍රී ලංකාව සහ මාලදිවයින අතර තිබෙන ද්වීපාර්ශවික සහයෝගීතාව තවදුරටත් ශක්තිමත්කර ගැනීමේ අරමුණින් ශ්‍රී ලංකා සංචාරය ආරම්භ කරන අබ්දුල්ලා යමීන් මහතා පසුගිය නොවැම්බර් මාසයේ පැවැති ජනාධිපති මැතිවරණ ජයග්‍රහණයෙන් පසුව ශ්‍රී ලංකාවේ සංචාරය කරන පළමු අවස්ථාව මෙය වෙයි.මාලදිවයින් ජනාධිපති අබ්දුල්ලා යමීන් මහතා සමඟ එරට රජයේ ඇමැතිවරුන් සහ පාර්ලිමේන්තු මන්ත්‍රීවරුන් පිරිසක් මෙම සංචාරය සඳහා එක්වන බව පවසන විදේශ කටයුතු අමාත්‍යාංශය මාලදිවයින් ජම්හූරි පක්ෂයේ නායක ගසීම් ඉබ්‍රහිම්, මාලදිවයින සංවර්ධන සන්ධානයේ නායක අහමඩ් සියාම් මොහොමඩ්, විදේශ ඇමැති දුන්යා මවුමූන්, මාලදිවයින් ප්‍රගතිශීලී පක්ෂයේ උප ජනාධිපති අබ්දුල් රහීම් අබ්දුල්ලා මහත්ම මහත්මීන්ද ඒ අතර වෙති.ශ්‍රී ලංකාවට පැමිණෙන මාලදිවයින් ජනාධිපතිවරයා ශ්‍රී ලංකාව සමඟ ගිවිසුම් 3 කට අත්සන් තැබීමට නියමිත අතර පොලිස් සේවා, වෘත්තීය පුහුණු සහ ක්‍රීඩා අංශයන් හි සහයෝගීතාව සම්බන්ධයෙන් මෙලෙස ගිවිසුම්වලට එළඹීමට නියමිතයි. ඊට අමතරව මත්ද්‍රව්‍ය උවදුර මැඩලීම, සෞඛ්‍ය, මුහුදු ආරක්ෂාව, වෙළඳ හා සංචාරක ක්ෂේත්‍රෙය් සහයෝගීතාව සම්බන්ධයෙන්ද මාලදිවයින් ජනාධිපතිවරයා මෙරට බලධාරීන් සමඟ සාකච්ඡා පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012110</link>
    <topic>1919ට ඇමතුම් ලක්ෂ 16ක්</topic>
    <author>මහින්ද අලුත්ගෙදර</author>
    <content>ගෙවී ගිය 2013 වසරේදී ලක්ෂ 16 ට වැඩි ඇමැතුම් සංඛ්‍යාවක් ශ්‍රී ලංකා රාජ්‍ය තොරතුරු කේන්ද්‍රයට (1919) ලැබී තිබේ.එම දුරකථන ඇමතුම් ප්‍රමාණයෙන් සියයට 50 ට ආසන්න ප්‍රමාණයක් බස්නාහිර පළාතෙන් බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි. විවිධ අමාත්‍යාංශ, දෙපාර්තමේන්තු, සංස්ථා ආදී සෑම ආයතනයක් සම්බන්ධයෙන්ම දුරකතන ඇමැතුම් ලැබී තිබෙන අතර දුම්රිය දෙපාර්තමේන්තුව, ප්‍රාදේශීය ලේකම් කාර්යාල, පොලිස් දෙපාර්තමේන්තුව, මෝටර් රථ ප්‍රවාහන කොමසාරිස් දෙපාර්තමේන්තුව, ආගමන හා විගමන දෙපාර්තමේන්තුව, අධ්‍යාපන අමාත්‍යාංශය, විභාග දෙපාර්තමේන්තුව යන ආයතන වල තොරතුරු විමසීම සඳහා වැඩි වශයෙන් ඇමතුම් පැමිණ තිබේ.ජනතා අවශ්‍යතාවයන් ඉටුකර ගැනීම සඳහා රාජ්‍ය තොරතුරු කේන‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍්‍ද්‍රය (1919) විශාල සහයෝඟයක් ලබාදෙන අතර උතුරු හා නැඟෙනහිර පළාත්වලින් රාජ්‍ය තොරතුරු කේන්ද්‍රයට ලැබී තිබෙන මහජන ඇමතුම් සංඛ්‍යාව 78,045 ක් වෙයි.පසුගිය 2013 වසරේදී www.gic.gov.lk රාජ්‍ය තොරතුරු කේන්ද්‍රයේ නිල වෙබ් අඩවියට පුද්ගලයින් හත්ලක්‍ෂ දසදහසකට අධික ප්‍රමාණයක් ප්‍රවේශ වී තිබෙන අතර එය ඉකුත් 2012 වසර හා සසඳා බැලීමේදී දෙගුණයක වැඩිවීමක් බවද ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය කියයි. රාජ්‍ය අමාත්‍යංශ, දෙපාර්තමේන්තු, අධිකාරී ඇතුළු ආයතන 300 ක පමණ තොරතුරු සහ දුරකතන අංක රාජ්‍ය තොරතුරු කේන්ද්‍රය සතුවන අතර ඒ සඳහා දිනකට මහජන ඇමතුම් 5,500ක් පමණ ලැබෙන බවද එම නියෝජිතායතනය කියාසිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012111</link>
    <topic>අසාමාන්‍ය බිත්තරය කිකිළියට මරු කැඳවයි</topic>
    <author>පස්සර සමුහ උබයරත්න වනසිංහ</author>
    <content>පස්සර කෝවිල් කඩේ එම්. අසනාර් මහතාගේ නිවසේ ඇති කළ කිකිළියක් ඊයේ (20) උදේ අසාමාන්‍ය බිත්තරයක් දමා ඇත. එය දිග අතට සෙන්ටි මිටර් 25 ක වටයකින්ද, පළල අතට සෙන්ටි මිටර් 21 ක වටයකින් හා සෙන්ටි මිටර් 6 ක විෂ්කම්භයකින්ද නිර්මාණය වී තිබිණ.මේ ගැන පුදුමයට පත්ව සිටි ගෙහිමියන්ට එය කඩා බැලු කළ ඒ තුළ තවත් සාමාන්‍ය ප්‍රමාණයේ බිත්තරයක් දැක ගැනීමට හැකිවී තිබේ. එයද බිද දැමු ඔවුන්ට එහිදී දැක ගැනීමට හැකිව ඇත්තේ සාමාන්‍ය බිත්තරයක ඇති කහ සහ සුදු මදයන් පමණී.මේ ගැන දිනමිණට අදහස් දැක් වු එම්. අසනර් මහතා කියා සිටියේ මේ බිත්තරය දැමීමට කිකිළිය මහත් වෙහෙසක් ගෙන තිබු බවත් එය දැමු විගස කිකිළිය මිය ගොස් සිටි බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012112</link>
    <topic>බස්නාහිර-දකුණ සටනට ශ්‍රී ලනිපයෙන් ඉදිරිපත් වෙන්න අපේක්ෂකයෝ 400ක්</topic>
    <author>පණ්ඩුක සමරසේකර</author>
    <content>බස්නාහිර සහ දකුණු පළාත් සභා සඳහා ශ්‍රී ලංකා නිදහස් පක්ෂ අපේක්ෂකයන් ‍තෝරා ගැනීමේ සම්මුඛ පරීක්ෂණ සඳහා පළාත් සභා දෙකේම අපේක්ෂකයන් 400ක් පමණ ඉදිරිපත් වූ බව උසස් අධ්‍යාපන අැමැති එස්. බී. දිසානායක මහතා ඊයේ (20) දිනමිණට පැවැසීය.මෙම අපේක්ෂකයන් අතර ගායක ගායිකාවන්, නළු නිළියන් මෙන්ම වෘත්තීයවේදීන්ද සිටි බව දිසානායක මහතා පැවැසීය.අපේක්ෂකයන් තෝරාගැනීමේ පරීක්ෂණ මණ්ඩලය සඳහා දකුණු පළාත් සභාවට ජ්‍යෙෂ්ඨ අමාත්‍ය ඒ. එච්. එම්. ෆවුසි, නිමල් සිරිපාල ද සිල්වා, මහින්දානන්ද අලුත්ගමගේ, විජිත් විජිතමුනි සොයිසා, නිර්මල කොතලාවල සහ මහීපාල හේරත් යන අමාත්‍යවරුන්ද බස්නාහිර පළාත් සභාව සඳහා අනුර ප්‍රියදර්ශන යාපා, එස්. බී. දිසානායක, රංජිත් සියඹලාපිටිය ඇමැතිවරුන්ද සරත් ඒකනායක, ශෂින්ද්‍ර රාජපක්ෂ යන මහ ඇමැතිවරුන්ද සහභාගි විය.අපේක්ෂකයන් පිළිබඳ සියලු තොරතුරු පක්ෂ මූලස්ථානය වෙත අද දින ඉදිරිපත් කරන බවද එස්. බී. දිසානායක මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012113</link>
    <topic>අතිරේක හා විශේෂ ප්‍රවේශය යටතේ සරසවිවලට සිසුන් ඇතුළත් කිරීමට සැලසුම්</topic>
    <author>සමන්මලී ප්‍රියශාන්ති</author>
    <content>අතිරේක හා විශේෂ ප්‍රවේශය යටතේ සිසුන් විශ්වවිද්‍යාලවලට ඇතුළත් කැර ගැනීමේ කටයුතු ආරම්භ කිරීමට විශ්වවිද්‍යාල ප්‍රතිපාදන කොමිසන් සභාව සැලසුම් කැර තිබේ. විශ්වවිද්‍යාලවලට සාමාන්‍ය ප්‍රවේශය යටතේ ඇතුලත් කැර ගෙන ඇති සිසුන්ට අමතරව අතිරේක හා විශේෂ ප්‍රවේශය යටතේ තවත් සිසුන් 1000 ක් පමණ ඇතුලත් කැර ගැනෙන බව විශ්වවිද්‍යාල ප්‍රතිපාදන කොමිසන් සභාවේ අතිරේක ලේකම් ආචාර්ය ප්‍රියන්ත ප්‍රේමකුමාර මහතා "දිනමිණ" ට පැවසීය.විශේෂ ප්‍රවේශය යටතේ අන්ධ හා කායික අශක්නුතාවක් ඇති සිසුන්, අධ්‍යයන කටයුතු හැර වෙනත් ක්ෂේත්‍රයන්හී විශිෂ්ඨතාවයක් ඇති සිසුන්, ක්‍රීඩා ක්ෂේත්‍රයේ විශිෂ්ඨ දක්ෂතාවන් ඇති සිසුන්, සන්නද්ධ සේවා, පොලිස් සේවය සහ විශේෂ කාර්ය බලකායේ නිත්‍ය පිරිස් , රජයේ පාසල්වල ගුරුවරුන් ආදීන්ට අවස්ථාව ලබා දීමට නියමිතය.යම් විශේෂිත වු ක්ෂේත්‍රයන් සඳහා ක්‍රියාත්මක විෂයයන් හදෑරීම සඳහා සිසුන් තෝරා ගැනීම අතිරේක ප්‍රවේශය ය‍ටතේ සිදු කෙරේ. මේ සඳහා අයදුම්පත් කැඳවීමක් නොකරන අතර සාමාන්‍ය ප්‍රවේශය සඳහා කොමිසන් සභාවට ලැබී ඇති අයැදුම්පත් අතරින් සුදුස්සන් තෝරා ගනු ලැබේ.විශේෂ ප්‍රවේශය යට‍තේ ජෛවීය විද්‍යා හා භෞතීය විද්‍යා විෂයයන් සඳහා සිසුන් බඳවා ගැනී‍ම සඳහා වු සම්මුඛ පරීක්ෂණ පසුගිය දින වල පැවැත්වුණු බවත් කලා හා වාණිජ විෂයයන් සඳහා බඳවා ගැනීමේ සම්මුඛ පරීක්ෂණ මේ දිනවල පැවැත්වෙන නායකත්ව පුහුණුවෙන් පසු ආරම්භ කරන බවත් අතිරේක ලේකම්වරයා කීවේය.අධ්‍යයන කටයුතු හැර වෙනත් ක්ෂේත්‍රයන් හී විශිෂ්ඨතාවයක් ඇති සිසුන් තෝරා ගැනීමේ දී සුළු ලකුණු සංඛ්‍යාවක අඩුවක් නිසා සාමාන්‍ය ප්‍රවේශය යටතේ විශ්වවිද්‍යාලවලට නොතේරුණු සිසුන් අතරින් ක්‍රීඩා, සෞන්දර්ය සහ සංස්කෘතික කටයුතු, බාල දක්ෂ සහ ශිෂ්‍යභට‍, සමාජ කටයුතු හා වෙනත් බාහිර ක්‍රියාකාරකම් වලින් ජාතික මට්ටමේ ප්‍රථම, දෙවන හා තෙවන ස්ථාන හෝ ජාත්‍යන්තර මට්ටමේ නිපුණතාවයක් ලබා ගෙන ඇති ශිෂ්‍ය ශිෂ්‍යාවන් පිරිසක් ඇතුලත් කැර ගනු ලැබේ.සන්නද්ධ සේවා, පොලිස් සේවය හා විශේෂ කාර්ය බලකායේ නිත්‍ය පිරිස් ඇතුලත් කැර ගැනීමේදී ඉංජිනේරු විද්‍යා, වෛද්‍ය හා දන්ත ශල්‍ය විද්‍යා පාඨමාලා සඳහා ඉල්ලුම් කළ හැකි අතර අයදුම්පත් යොමු කළ යුතු වන්නේ ආරක්ෂක අමාත්‍යාංශයේ ලේකම්වරයා මඟිනි‍.විශේෂ ප්‍රවේශය යටතේ විශ්වවිද්‍යාලවලට ගුරුවරුන් ඇතුළත් කැර ගැනීමේදී කලා, ජෛවීය විද්‍යා, ‍‍‍භෞතීය විද්‍යා, ව්‍යවහාරික විද්‍යා යන පාඨමාලා සඳහා ඉල්ලුම් කළ හැකිය. ඉංග්‍රීසි විෂය සහිතව සාමාන්‍ය කලා යෝග්‍යතා (බාහිර) පරීක්ෂණය සමත් ගුරුවරුන් හා පාඨමාලාව සඳහා අයදුම්කිරිමට (බාහිර) උපාධි පළමු පරීක්ෂණය සමත් ගුරුවරුන් ජෛවීය, භෞතීය හෝ ව්‍යවහාරික විද්‍යා පාඨමාලා ඉල්ලුම් කිරීම සඳහා සුදුසුකම් ලබති.ඉල්ලුම්කරුවන් පස් අවුරුදු සේවා කාලයක් සම්පුර්ණ කැර තිබිය යුතු අතර විශ්වවිද්‍යාල පාඨමාලාවකට තෝරා ගැනෙන අවස්ථාවේදී ගුරු අභ්‍යාස විද්‍යාලයක, අධ්‍යාපන විද්‍යා පීඨයක ශිෂ්‍යයකු වශයෙන් ලියාපදිංචි වී නොසිටිය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012114</link>
    <topic>ෆෙයාර් වේ සිටි හෝටල් සංකීර්ණයක් ලංකාවට</topic>
    <author/>
    <content>ෆෙයාර් වේ සිටි" සමාගම ඩොලර් මිලියන 14ක් වියදමින් මහල් 11කින් සමන්විත හෝටල් සංකීර්ණයක් ඉදිකිරීම සඳහා ශ්‍රී ලංකා ආයෝජන මණ්ඩලය සමඟ පසුගියදා ගිවිසුම් අස්සන් කළ අතර ඊට අදාළ ගිවිසුම් පත්‍රය ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා අතින් "ෆෙයාර් වේ සිටි" සමාගමේ අධ්‍යක්ෂ හේමක ද අල්විස් මහතා වෙත පිරිනැමු අයුරු. නියෝජ්‍ය ඇමැති ෆයිසර් මුස්තෆා මහතාද මෙහි සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012115</link>
    <topic>මහජන නියෝජිතයන් විය යුත්තේ ජනතාව ගැන හැඟීමක් ඇති අයයි</topic>
    <author>ජයසිරි පේදුරුආරච්චි - ගන්දර සමූහ</author>
    <content>ඡන්දදායකයා අමතක කළොත් ඡන්දය ගත්තා සේම ඡන්දයෙන් විසිවෙන්න පුළුවන් බවත් මහජන නියෝජිතයකු හැටියට තෝරාගත යුත්තේ ඡන්දයෙන් පසු ජනතාව ගැන හැඟීමක් ඇති අයකු බවත් ජනතාවට කිසිදු පල ප්‍රයෝජනයක් නැති අයට ඡන්දය දෙන අවස්ථාත් ඇති බැවින් ඒ කෙරෙහි ජනතාව මෙවර හොඳ අවධානයක් යොමු කළ යුතු බවත් අයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතා පැවසීය.දෙවිනුවර ආසනයේ යොවුන් පවුරේ සංවිධායකත්වයෙන් තලල්ල කන්ද මුදුනේදී ඉකුත් 19 දින සවස පැවති ජනහමුවේදී එසේ කී අමාත්‍යවරයා මෙසේ ද පැවසීය.තරුණ පිරිස තම ඡන්දය දිය යුත්තේ පසුව කලකිරීමක් ඇති නොවන තම අනාගතය හොඳින් ශක්තිමත් කරන්න පුළුවන් අයෙකුටයි. තමා ඡන්දය දුන්නේ අහවලාට බව ලැජ්ජාවක් නැතිව කියන්න පුළුවන් කෙනෙකුට තම වටිනා ඡන්දය දෙන්න.ඇති හැකි, උගත් නූගත් මේ හැමටම තියෙන එකම අයිතිය තමයි ඡන්දය. ඒක උස මහතින් හැඩරුවින් වෙනස් වන්නේ නෑ. එය ප්‍රජාතන්තවාදී අයිතියක්. වසර තිහක් වූ මගේ දේශපාලන ජීවිතයේදී මට ඡන්දය දුන් කෙනා අපහසුතාවකට පත්නොකර ඔවුනගේ ගෞරවය ආරක්ෂා කර දෙන ලෙසින් මා හැසිරී තිබෙනවා.මීට වසර පහකට හයකට කලියෙන් ජනතාවට ජීවත්වෙන්න බැරි තත්ත්වයක් තිබු‍ණේ. දූලා, පුතාලට ගමනක් බිමනක් යන්න බැරි වටපිටාවක් තිබු‍ණේ. රාජ්‍ය නායකයන් පස්දෙනකුට අවසන් කරන්න බැරි වූ යුද්ධය අවසන් කර ජනාධිපතිතුමා හොඳ රටක් නිර්මාණය කර තිබෙනවා.නිර්මාණකරුවාට හොඳ නිර්මාණ කරන්නත්, කර්මාන්තකරුවාට හොඳ කර්මාන්ත කරන්නත්, නිෂ්පාදකයාට හොඳ නිෂ්පාදන කරන්නත් පුළුවන් හොඳ රටක් අද තිබෙනවා.1988දී මා දේශපාලනයට ආ දා සිට ජනතාව සමග සිටි නිසයි අපිට ඕනෑම ආසනයකට ගිහින් දේශපාලනය කරන්න පුළුවන්. මාතර, දෙවිනුවර, වැලිගම, දෙනියාය, අකුරැස්ස, කඹුරුපිටිය, හක්මණ මේ ඕනෑම තැනක ජනතාව සමග ඡන්දය කරන්න, ඡන්දය ඉල්ලන්න අපට පුළුවන්. ඒ අපි ජනතාව සමග සිටි නිසයි. ඒ නිසයි මම ගමන ආරම්භයේම පසඳට උපදෙස් දුන්නේ ඡන්දය කරන හැටි. ඒ නිසයි මේ යොවුන් පවුර නිර්මාණය කළේ. යොවුන් පවුර සංවිධානයේ සභාපති පසඳ යාපා අබේවර්ධන මහතා - යොවුන් පවුර දේපාලන වැඩකට අත ගසා දෙවිනුවර ආසනයේ පවත්වන පළමු දේශපාලන රැස්වීම මෙය. එය ඉතා සාර්ථකයි. මම අද දේශපාලනයට ඇවිත් හිටියත් මගේ වයස විසි හතරයි. තාත්තාගේ දේශපාලන ගමනට වසර විසි අටයි.තාත්තා වසර තිහක් කරපු දේශපාලනය තවත් වැඩිදියුණු කරල තවත් වසර තිහක් ගෙනයන්නයි මම දේශපාලනයට විත් මේ යොවුන් පවුර නිර්මාණය කළේ.අපි දේශපාලනය කරනවා සේම ජනතාවට හොඳ සේවයක් කරන්නත් ඕන. තරුණයන්ට ගොඩාක් වැඩ කරන්න පුළුවන්. මගේ තාත්තා වසර තිහක් දේශපාලනයේ ඉන්නේ දීපු රැකියාවල් නිසාවත්, හදපු පාරවල් නිසාවත් නොවෙයි. ඕනෑම මොහොතක හමුවී කථාකරන්න පුළුවන් නායකයකුවීම නිසයි.දෙවිනුවර ප්‍රාදේශීය සභා සභාපති සුජීව වෙදගේ, ප්‍රාදේශීය සභා මන්ත්‍රීන් වන රාජිත එදිරිසිංහ, පියදාස අමදෝරු, මහජන සම්බන්ධතා නිලධාරී කීර්ති විජේවංශ මහත්වරුන් ද කථාකළ අතර අතිවිශාල ජනතාවක් ද මීට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012116</link>
    <topic>ගොඩබිමට වඩා මුහුද යට ලස්සනයි</topic>
    <author>රවිඳු ලසිත දීයගහගේ අහංගම සමූහ</author>
    <content>කිසිම දිනක මුහුදේ පිහිනා නැතත් ගමේ දොළට පැන පිහිනීමට පුහුණු වී මුහුදු පුරාවිද්‍යා ඒකකයේ ශ්‍රී ලංකාවේ ප්‍රථම මුහුදු පුරාවිද්‍යා පර්යේෂණ නිලධාරිනිය වීමේ වරම ලබාගැනීමට වැලිගම කනංකේ පදිංචි පුරාවිද්‍යා විශේෂවේදී උපාධිධාරිනියක් සමත්ව සිටින්නීය.මුලදී මුහුදට පැන කිමිදෙන්න බයක් දැනුණා. නමුත් මම හිතුවා කොහොම හරි මේක ඉදිරියටම කරගෙන යනවා කියා. මේක භයානක රැකියාවක්. ඒක නිසා ඔය රැකියාවට යන්න එපා කියා ගෙදරින් කීවා. ඒත් මේ රැකියාවට තියන ආශාව නිසා මම රැකියාවේ දිගටම නිරත වුණා. ඒ නිසා දැන්නම් මුහුදු පතුලේ කිමිදෙන්න කිසිම බියක් නැතැයි මෙම පර්යේෂණ නිලධාරිනිය තම අත්දැකීම් විස්තර කරමින් අප සමග පැවසුවාය.ගාල්ල මුහුදු පුරාවිද්‍යා ඒකකයේදී මෙම පර්යේෂණ නිලධාරිනිය අහම්බෙන් අපට හමුවිය. මගේ නම ඩබ්ලිවු. එච්. නදීකා කුමාරි. පදිංචිය කනංකේ නාවල ගල්ලල කියන සුන්දර ගමේ.ඩබ්ලිවු. එච්. සුමතිපාල වන මගේ තාත්තා මියගිහින්. කේ එම් නන්දාවතී මගේ මවය. මට අයියලා තුන්දෙනෙක් අක්කා කෙනෙක් සහ නංගී කෙනෙක් ඉන්නවා. මකුලුවහේන කනිටු විදුහලේ අටවෙනි ශ්‍රේණිය දක්වා ඉගෙනගත්තා. ඊට පසු කනංකේ සිරි පැරකුම්බා විදුහලට ඇතුළු වී අපොස සාමාන්‍ය පෙළ සහ උසස් පෙළ අධ්‍යාපනය ලැබුවා. උසස්පෙළ සමත්වජයවර්ධනපුර විශ්වවිද්‍යාලයට ඇතුළු වී පුරාවිද්‍යා විශේෂවේදී උපාධිය ලබාගත්තා. උපාධියෙන් පසු ගෙදර ඇවිත් ඇඟලුම් කම්හලක සේවයට ගියා. නමුත් දින හතරයි රැකියාවට ගියේ.තාත්තා බැන්න නිසා ඇඟලුම් කම්හල් රැකියාව නතරකර දැම්මා. ඊට මාස හයකට පමණ පසු මුහුදු පුරාවිද්‍යා ඒකකයට සිසුන් බදවාගන්නා බව ජයවර්ධනපුර විශ්වවිද්‍යාලයේ පුරාවිද්‍යා අධ්‍යයන අංශයේ ආචාර්ය ඇලෙක්සැන්ඩර් කපුකොටුව මහතා කීවා. ඒ අනුව මමත් ඉල්ලුම්පතක් යොමු කළා.පුරාවිද්‍යා විශේෂිවේදී උපාධිය තියන පිහිනීමට විශේෂ දක්ෂතා ඇති සිසුන්ට ඉල්ලුම් කිරීමට කියා එහි සඳහන් වුණා. ඒ අනුව මම ඉල්ලුම්පතක් ඉදිරිපත් කළා. තෝරාගනු ලැබූ පහළොස්දෙනාගේ කණ්ඩායමට මමත් ඇතුළු වුණා. 2011 මැයි 2 වැනිදින තමයි මට මුල්ම පත්වීම ලැබුණේ. ඊට පසුව අපේ කණ්ඩායම ගාල්ල මුහුදු පුරාවිද්‍යා ඒකකය යටතේ පුහුණුවීම් ලැබුවා.මුහුදු පුරාවිද්‍යා ඒකකයේ ප්‍රථම පර්යේෂණ නිලධාරිනිය වීමේ භාග්‍ය මට ලැබුණා. ගාල්ලේදී පුහුණුවීම් ලැබූ කණ්ඩායමේ දහ දෙනෙක් හිටියා. එහි සිටි එකම කාන්තාව මම. පුහුණුවෙන් පසුව දැන්නම් මුහුද මැද පුරාවස්තු කැනීම්වලට සහභාගී වෙනවා. මුහුදේ කැනීම් කටයුතු කරනකොට අපි යන්නේ බෝට්ටුවෙන්. කිලෝ දහයක් බර වායු සිලින්ඩරයක් පිටේ බැඳගෙනමුහුද මැදදී මුහුදට පනින්න ඕන. සාමාන්‍යයෙන් එය කාන්තාවන්ට අපහසුයි. නමුත් මම ඊට හුරු වුණා. ගැහැනියක් කියා මම පසුබෑවේ නැහැ. පිරිමින් කරන හැමදෙයක්ම කරනවා.ගාලු වරාය අවට ඇති පුරාවස්තු කැනීම් කටයුතු කරනවා. ගොඩබිමට වඩා ලස්සන තැන් ඇත්තටම මුහුද යට තියනවා. ලස්සන ගල්මල් වලින් මුහුද යට පිරී තියනවා. මෙම තනතුරට බඳවා ගැනීමෙන් පසු අපි වයඹ ගවේෂණයට සම්බන්ධ වුණා. වයඹ මුහුදේ කිමිදීමට පෙර ඒ ප්‍රදේශවල ජනතාව හමුවී මුහුදේ ගිලී ඇති නැව් පිළිබද තොරතුරු ලබාගත්තා. ඊට පසුව ගිලුණු නැව් පිළිබඳ වාර්තාවක් සකස් කළා. නැගෙනහිර මුහුදේ එස් එස් කොන්චි සහ අර්ල් ඔෆ් ෆාම්බරි නැව් දෙක කළින් ගවේෂණය කර තිබුණා. එම නැව් දෙක විනාශ වෙලාද කියාඅපි නැවත ගවේෂණය කළා. ඒවාට අදාළ සැලසුම් සහ වාර්තා සකස් කළා. නැගෙනහිර මුහුදේ කරන ලද ගවේෂණවලදී ගිලුණු නැව් දහසයක් පිළිබද තොරතුරු ලැබුණා. 2013 දී මුලතිව්වල ගවේෂණයක් කළා. ඊට පසුව ගාලු මුහුදේ ගිලුණු නැව් පිළිබඳ ගවේෂණ කටයුතුවලට සහභාගි වෙනවා. අපි බෝට්ටුවෙන් කිලෝමීටර් දෙකක් තුනක් පමණ ඈතට ගොස් එහිදීඋඩුබැලි අතට මුහුදට පනිනවා. මුහුදේ මීටර් විසිපහක් පමණ මුහුදු පතුලට ගොස් කැනීම් කරනවා. දැන්නම් කිසිම බයක් දැනෙන්නේ නැහැ. එක දිගට පැයක් පමණ අපි ගවේෂණය කරනවා. නැගෙනහිර ගවේෂණයේදී නැව්වල කාලතුවක්කු උණ්ඩ සොයාගත්තා. මට්ටියාරු කලපුවේදි ගිලුණ ගුවන් යානයක කොටසක් සොයාගත්තා.මුහුදු පුරාවිද්‍යා ඒකකයේ ස්ථානභාර නිලධාරී ඩබ්ලිව්. එම්. චන්ද්‍රරත්න මහතා හැමවිටම මා උනන්දු කරනවා. මේ කේෂ්ත්‍රයේ රැඳී සිටීමට ඒ මහතා විශාල ශක්තියක්.දැනට මම පුරාවිද්‍යා පශ්චාත් උපාධිය හදාරමින් ඉන්නවා. මුහුදු පුරාවිද්‍යා කේෂත්‍රයේ ආචාර්ය මහාචාර්ය තනතුරකට යෑමට මම අපේක්ෂා කරනවා යයිද නදීකා කුමාරි පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012117</link>
    <topic>එයා අඬනවා ම‍ට බැහැ බලා සිටින්න මනාලයත් ඇඬුවා ගේ ‍‍දෙවනත් වෙන්න</topic>
    <author>- තෙන්නකෝන් කුලසේකර</author>
    <content>සුබ නැකතින් මනාලිය කැන්දා ගෙන යන මොහොතේ ඇය හඬනු ඉවසාගත නොහැකිව මනාලයා ද මඟුල් ගෙදර දෙවනත් කරමින් විලාප තැබූ මේ පුවත වාර්තා වන්නේ මැදවච්චිය ප්‍රදේශයේ ගම්මානයකිනි.අවුරුදු තිහක් වයසැති මනමාලයා ගොවිතැන් බත් කරමින් ගව පට්ටියකට උරුමකම් කියූ අහිංසක පුද්ගලයෙකි. ඔහුට යන කල දසාවක් ගැන කල්පනා කළ මාපියෝ අසල ගමකින් ඔවුනට ගැළපෙන විසිහතර හැවිරිදි තරුණියක ඔහුගේ මනාලිය ලෙස තෝරා ගත්හ.නියමිත දිනයේදී නෑදෑ හිතවතුන් සමග මනමාලියගේ නිවෙසට ගිය මනමාලයා ඇතුළු පිරිස කා බී සතුටු වීමෙන් පසුව මනමාලිය කැඳවා ගෙන නිවසින් පිටව යාමේ සුබ නැකත උදා විය.මව් පිය නෑදෑයන්ගෙන් වෙන් වී යන දුකට මනමාලිය මේ අවස්ථාවේ හඬන්නට පටන් ගත්තාය.තමා අත ගත් මනමාලිය දුකෙන් හඬනු දුටු මනමාලයාගේ හදවත කම්පා වී ගියේය. ඉවසා සිටිය නොහැකි වූ තැන ඔහු ද හඬා වැටෙන්නට විය.“අනේ ඔයා අඬන්න එපා” යැයි කියමින් මනමාලයා මඟුල් ගෙදර දෙවනත් කරමින් විලාප නගා හඬද්දී මනමාලයාගේ පාර්ශ්වයේ තරුණයකු මනමාලයාගේ කට මිරිකා ඔහු මෙල්ල කර මනමාලිය සමග වාහනයකට නංවා ගැනීමට සමත්ව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012118</link>
    <topic>‍රෝගී දුවගේ හැකියාව ෆේස් බුක් අඩවියේ දමා සල්ලි ගරන කල්ලියක්</topic>
    <author>කැලුම් බෝධිමානතිහගොඩ විශේෂ</author>
    <content>ජිවත් වීම සඳහා මිනිස්සු නොයෙක් ආකාර රැකියා කරති. රෝගී අහිංක දැරියකගේ දක්ෂතාව සිය ජිවිතයේ සැපය වෙනු වෙන් පාවිච්චි කරන අමන මිනිසුන් ගැන කතාවකි මේ. කතා පුවත වාර්තා වන්නේ කඹුරුපිටිය,කොරඹූරුවාන ප්‍රදේශයෙනි.ඇය නමින් ඩබ්ලිවු. එම්. ඒ. සෞභාග්‍යා දියණියයි. උපන්දා පටන් දියවීමේ රෝගයෙන් පෙළෙන ඇයට ජීවිතයට ජිවය ලබා දෙන්නේ සිය මෑණියන්ය. සිය ජිවිතය පුරා ලියලා වැඩෙන දුකේ අඳුරු රේඛාව මකා දැමීමේ අදහසින් ඇය නිතරම කවි කීමට හුරු වී සිටින්නීය. මේ නිසා ඇය මුලටියන කලාපයේ පද්‍ය ගායනා තරගයෙන් ප්‍රථම ස්ථානය දින්නාය.දෙසැම්බර් මාස මැද දී කොරියාවේ සිටින සිය ඥති දරුවකුගෙන් පණිවිඩයක් ලැබේ. එහි දී ඔහු කියා සිටියේ ගී ගයමින් දස්කම් පාන නංගිගේ නම ඇතුළත් කරමින් ෆේස් බුක් අඩවියේ මුදල් ඉල්ලා ආධාර කරන සිද්ධියක් ප්‍රචාරය වන බවය. එහෙත් මේ සිදුවන දේ කුමක්දැයි හිතා ගැනීමටවත් මවුපියන්ට නොහැකි විය. මේ සිද්ධිය ගැන දරුවාගේ‍ මවුපියෝ කඹුරුපිටිය පොලිසියට දැනුම් දුන්හ.මේ වන විටත් කඹුරුපිටිය දරුවාගේ විඩියෝ දර්ශන ඇතුළත් කරමින් මේ ව්‍යාජ ගනුදෙනුව පවත්වා ගෙන යනු ලැබේ.ඒ සම්බන්ධයෙන් දැරියගේ මව මෙසේ පැවැසුවාය.අපේ නිවස සුළු වැස්සක දී පවා යට වෙනවා. එතකොට අපිට යන්න තැනක් නැහැ. ඒ දවස්වල අපි බොහෝම අසරණභාවයට පත් වෙනවා. මේ වන විටත් මගේ දරුවා විකුණා කමින් සිටින අතර බලධාරීන් තවමත් මේ ගැන උත්තරයක් ලබා දීලා නැහැ.මගේ දරුවාට හොඳට සින්දු කියන්න පුළුවන් ඇය මේ වාරයේ මුලටිය කලාපයේ ගායනා තරගයෙන් ප්‍රථම ස්ථානය පවා දිනා ගත්තා.ඇගේ දක්ෂතාව විකුණා කමින් වෙනත් පිරිසක් ලාභ ලබා ගන්නා තත්ත්වයක් උදාවෙලා.මේ වන විට කුරුණෑගල ප්‍රදේශයේ දරුවෙක් ද මේ වගේ රෝගයකට ගොදු වී ඇති බවට රූපවාහිනි මාධ්‍ය මගින් දැන ගැනීමට ලැබුණා.අපිට කොතරම් අඟහිගකම් තිබුණත් අපි දරුවා විකුණා ගෙන කෑමේ කටයුත්ත සිදු කළේ නැහැ. අපිට පුළුවන් ආකාරයෙන් දරුවා හදා ගෙන හිටියා. මගේ සැමියා කරන්නේ කුලී වැඩ. ස්ථිර රස්සාවක් පවා නැහැ.නමුත් අපි අපේ දරුවන් දෙන්නා හදා ගෙන ඉන්නේ. මේ නිසා මේ සිදු කරනු ලබන හොර වැඩේ නීතිය ඉදිරියට ගෙන මගේ දරුවාට සාධාරණත්වයක් ලබා දෙන ලෙස තමයි මම ඉල්ලා සිටින්නේ යැයි සොභාග්‍යාගේ මව කියන්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012119</link>
    <topic>8 වෙනි දැයට කිරුළ මහා ජාතික ප්‍රදර්ශනයට කුලියාපිටිය ලහිලහියේ හැඩ වෙයි</topic>
    <author>කුලියාපිටිය විශේෂ ඩබ්. රණසිංහ</author>
    <content>ලබන පෙබරවාරි මස 21 වැනිදා ජනාධිපති මහින්ද රාජපක්ෂ මහතාගේ ප්‍රධානත්වයෙන් කුලියාපිටියේදී අති උත්කර්ෂවත් අයුරින් 8 වන දැයට කිරුළ ජාතික සංවර්ධන ප්‍රදර්ශන උළෙල විවෘත කෙරේ.කුරුණෑගල, පුත්තලම, කෑගල්ල යන දිස්ත්‍රික්කයන් ආවරණය කෙරෙමින් කුලියාපිටිය නගරය කේන්ද්‍ර කොට ගෙන පැවැත්වෙන මෙම 'දැයට කිරුළ' උළෙල කුලියාපිටියට සංවර්ධනයේ කිරුළ පැළඳවීමක්ද වෙයි.කුලියාපිටියේ මතු යුග හා පරම්පරාවනට අඩසිය වසරකටවත් යළි අවශ්‍ය නොවන අයුරින් වූ දැවැන්ත සංවර්ධන කාර්ය භාරයක් මෙම 8 වන දැයට කිරුළ සංවර්ධන ප්‍රදර්ශනයට පූර්වගාමීව හා සමගාමීව පවතී.මෙවර දැයට කිරුළ ප්‍රදර්ශන භූමිය අක්කර 162කින් සමන්විත වෙයි. එම භූමිය තුළ පිහිටා ඇත්තේ කුලියාපිටිය මැදි විදුහල, කුලියාපිටිය කාර්මික විද්‍යාල වල හා වයඹ විශ්වවිද්‍යාලය වන අතර එම අධ්‍යාපන ආයතනවල භූමි පරිශ්‍රයන් වටා වූ වැට කඩුළු තාවකාලිකව ඉවත් කර 'දැයට කිරුළ' ප්‍රදර්ශන භූමිය ලෙස නම් කෙරෙයි.මහින්ද රාජපක්ෂ ජනාධිපතිතුමන්ගේ උපදෙස් පරිදි මෙවර දැයට කිරුළේ විශේෂත්වයක් වනුයේ එම භූමි පරිශ්‍රයේ ප්‍රදර්ශන කුටි හැරුණු විට ඉදි කෙරෙන සෙසු ගොඩනැඟිලි ස්ථිර ගොඩනැඟිලි ලෙස ඉදි කොට යටිතල පහසුකම් හා භෞතික සම්පත් ලෙස ඉහත සඳහන් අධ්‍යාපන ආයතනයන් වෙත ඒවායේ සිසු ප්‍රජාව සදහා දායාද කිරීමය.එසේ ඉදි කෙරෙන ස්ථිර ගොඩනැඟිලි සමූහය හා එම අධ්‍යාපන ආයතනයන් තුළ විහිදෙන සියලු මාවත් කාපට් කිරීමද ඇතුළුව ඒ සඳහා වෙන් කර ඇති මුදල රුපියල් දසලක්ෂ දෙදහසකි.මේ යටතේ කුලියාපිටිය මැදි විදුහලට ආසන 1200කින් යුතු අංග සම්පූර්ණ ශ්‍රවණාගාරයක් හා දෙමහල් පුස්තකාලයක්ද කුලියාපිටිය කාර්මික විද්‍යාලය සඳහා අංග සම්පූර්ණ පරිපාලන මධ්‍යස්ථානයක්ද වයඹ විශ්වවිද්‍යාලයේ කුලියාපිටිය පරිශ්‍රය සඳහා ආසන දහසකින් යුතු අංග සම්පූර්ණ ශ්‍රවණාගාරයක්, දෙමහල් ශිෂ්‍ය මධ්‍යස්ථානයක්, නැනෝ තාක්ෂණ විද්‍යායතනයක් හා ක්‍රීඩාගාරයක්ද දැයට කිරුළෙන් තිළිණ කෙරෙයි.මෙයට අමතරව මෙම දැයට කිරුළ සමස්ථ භූමියේ හා කුලියාපිටිය නගරයේ ජල පහසුකම් දියුණු කිරීම සදහා වූ දැයට කිරුළ ජල සම්පාදන ව්‍යාපෘතියක්ද රුපියල් මිලියන 190ක වියදමින් සැකසෙයි.මේ යටතේ වයඹ විශ්වවිද්‍යාලයෙහි හා කුලියාපිටිය කාර්මික විද්‍යාල භූමි පරිශ්‍රයන් තුළ ජල සම්පාදන ව්‍යාපෘති දෙකක් පිහිටුවනු ලබන අතර ඒ මඟින් වයඹ විශ්වවිද්‍යාලය කුලියාපිටිය කාර්මික විද්‍යාලය හා කුලියාපිටිය මැදි විදුහලේ ද ජල පහසුකම් ලබන ප්‍රතිලාභීන් සංඛ්‍යාව 6000කට ආසන්න වෙයි.කුලියාපිටිය නගරයට දැනට පානීය ජලය සැපයෙන වසර 50කටත් වඩා පැරණි ජල යෝජනා ක්‍රමයේ අබල දුබලතාවයට විකල්පයක් ලෙස නාගරික ජල සම්පාදන ක්‍රමය විධිමත් ‍කිරීම සඳහා ඝණ මීටර් 1500ක ධාරිතාවයෙන් යුත් ජල පවිත්‍රාගාරයක් හා ඝණ මීටර් 450ක ධාරිතාවයෙන් යුත් රැස්කුරු ජලාශයක්ද ඉදිකිරීමට දැයට කිරුළ මහිමය අර්ථවත් කරයි.කුරුණෑගල, පුත්තලම, කෑගල්ල, දිස්ත්‍රික්ක වල සංවර්ධන කටයුතු සදහා මෙවර දැයට කිරුළ සංවර්ධන ප්‍රදර්ශනයට පූර්වගාමීව සිදු කෙරෙන මාර්ග පහසුකම් වැඩි දියුණු කිරීම ඇතුළු වෙනත් යටිතල පහසුකම් පූර්ණය සදහා රුපියල් දසලක්ෂ පනස් දහසක සෘජු මූල්‍ය ප්‍රතිපාදන වැය කෙරේ.මේ යටතේ කුලියාපිටිය නගරයේ සිට විහිදෙන සියලු ප්‍රධාන මාර්ගයන් විධිමත් කාණු පද්ධති සහිතව පුළුල් කෙරෙන අතර කුලියාපිටිය නගරය මැදින් විහිදෙන කුලියාපිටිය - මාදම්පේ මහා මාර්ගය අයත් ප්‍රධාන වීදිය මධ්‍යයේ සිට දෙපසට අඩි 41 බැගින් පුළුල් කිරීමේ කටයුතු මේ වන විට ලහි ලහියේ සිදු කෙරේ.මංතීරු ‍හයකින් යුත් එම පුළුල් මාර්ග කොටස මැදින් විදුලි පහන් වැට සැකසෙයි.මෙම 2014 කුලියාපිටිය දැයට කිරුළ ජාතික සංවර්ධන ප්‍රදර්ශන උළෙලේ සමස්ථ කටයුතු සංවිධාන කරන දැයට කිරුළ සංවිධාන කමිටුවේ සභාපති හා තොරතුරු තාක්ෂණ, විදුලි සංදේශ ඇමැති රංජිත් සියඹලාපිටිය මහතා මේ සියලු සංවර්ධන කටයුතු වැඩබිම් නිරීක්ෂණය කරමින් හා ඒ මහතාගේ උපදෙස් මග පෙන්වීම් මෙහෙයුම් මත ක්‍රියාශීලී දැයට කිරුළ සංවිධාන කමිටුවේ ඒකායන අරමුණ මෙතෙක් පැවති දැයට කිරුළ සංවර්ධන ප්‍රදර්ශන හතට වඩා අතිශයින්ම සාර්ථකව හා අර්ථවත්ව මෙම 8 වන දැයට කිරුළ සංවර්ධන ප්‍රදර්ශන උළෙල ඉතා අලංකෘත මෙන්ම අභිමානවත් අයුරින් කිරුළක් ලෙස දැයට පැළඳවීමයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012120</link>
    <topic>දෙවුන්දර තුඩුවේ සිට පේදුරුතුඩුව දක්වා නිදහසේ ගමන් කරන්න ලැබීම මෙරට ජනතාවට ඉමහත් සතුටක්</topic>
    <author>ධනුෂ්ක ගොඩකුඹුර යාපනය සිට</author>
    <content>ජාත්‍යන්තරය කුමක් කීවත් දෙවුන්දර තුඩුවේ සිට පේදුරුතුඩුව දක්වා නිදහසේ ගමන් කරන්න ලැබීම පිළිබඳව අපේ ජනතාව නම් මහත් සතුටින් සිටින බව ජනාධිපති මහින්ද රාජපක්ෂ මහතා පැවසීය.එක ජාතියකට තවත් ජාතියක් යටත් කිරීමට පුළුවන්කමක් නොමැති බව පෙන්වා දුන් ජනාධිපතිවරයා එසේ කිරීමට තමා කිසිසේත් ඉඩ නොතබන බවත් සියලු ජාතීන්ට එක හා සමානව සැලකීමට රජය සෑමවිටම කටයුතු කරන බවත් අවධාරණය කළේය.ජනාධිපතිවරයා මේ අදහස් පළ කළේ යාපනයේ තෙලිප්පලෙයි ට්‍රේල් පිළිකා රෝහල ජනතා අයිතියට පැවරීමේ අවස්ථාවට පෙරේදා (19) එක්වෙමිනි.ජනාධිපති මහින්ද රාජපක්ෂ මහතා එහිදී වැඩි දුරටත් මෙසේ ද පැවසීය.තමන්ගේ පවුලේ සහෝදරියකගේ නැති වීමෙන් තරුණයකුගේ හිතේ ඇති වූ හීනයක් හා අනෙක් තරුණයාගේ බලාපොරොත්තුවක් යන දෙක එකතු වෙලා ආරම්භ කරපු ව්‍යාපාරයක ප්‍රතිඵල භුක්ති විදින වේලාවක ඔවුන් එක්ක සතුටු වෙන්න අවස්ථාවක් ලැබීම ගැන මම සන්තෝස වෙනවා. ඒ වගේම ඔවුන් දෙදෙනාට අපේ රටේ ජනතාවගේ ගෞරවය මේ අවස්ථාවේ දී පුද කරනවා. අවුරුදු තිහක අඳුරු කාලපරිච්ඡේදයක් පසු කරලා සාමය සතුට ඇති කරපු යුගයක එවැනි සත්කාරක් කිරීම පිළිබඳ අපි ඉතා සන්තෝෂ වෙනවා.විශේෂයෙන්ම දෙවුන්දර තුඩුවෙ ඉදලා පේදුරු තුඩුවට පයින් එන්න වාතාවරණයක් මේ රටේ ඇති කිරීම මම හිතන්නේ ජාත්‍යන්තරය මොනව කිව්වත් අපේ රටේ ජනතාවට නම් මහා සතුටක් කියලායි. උතුරේ ප්‍රධාන අමාත්‍ය විග්නේශ්වරන් මහත්තයා අපේ ගෞරවය දිනා ගත්ත මහත්මයෙක්.අපි කාගේත් බලාපොරොත්තුව මේ රටේ සියලු ජනතාව සාමයෙන් සතුටෙන් ජීවත් වනු දැකීමයි. එදා මේ උතුරේ අඩියෙන් අඩිය හමුදා කඳවුරු තිබුණා. මා දන්නා තරමින් හැටදාහක් හැත්තෑපන්දාහක හමුදාවක් මේ ප්‍රදේශවල හිටියා. අද වෙනකොට එදා තිබුණු කඳවුරු ප‍්‍රමාණය දහයකට දොළහකට අඩු වී තිබෙනවා. එපමණක් නොවෙයි හමුදාව දොළොස්දාහකට අඩුවෙලා තියෙනවා.මම දැක්කා යාපනයේ පළ වන එක් පුවත්පතක අද කතුවැකිය. ඒකේ තියෙනවා කඳවුරුවලින් හමුදා සෙබළුන් ඉවත් කිරීමෙන් රටේ අපරාධ ඉහළ යා හැකි බැවින් ඒ කෙරෙහි සැලකිලිමත් විය යුතුයි කියලා. ඒක අදම පළවුණු එක හොදයි. ජාතියකට තවත් ජාතියක් යට කරන්න පුළුවන් කමක් නෑ. ඒ වගේම ඒකට අපි ඉඩ දෙන්නෙත් නැති බව කියන්න ඕනේ. අපි සියලුම දෙනා ඉපදුනේ එකම රටක. අපි සියලුදෙනාගේ ඇගේ දුවන්නේ රතු පාට ලේ. අපිට තියෙන හැගීම්, අපිට තියෙන වේදනාව අනිත් හැමෝටම තියෙනවා.පිළිකාව එක ජාතියකට විතරක් හැදෙන්නේ නෑ. එක කණ්ඩායමකට විතරක් හැදෙන්නේ නෑ. ඒකෙන් දුක් විඳින්නේ සියලුම ජාතීන්. එහෙනම් ඒ සියලුම ජාතීන්ට එක හා සමානව සත්කාර කිරීම , එක හා සමානව සැලකීමට අපි හැමවිටම බැඳිලා ඉන්නවා. ඒ සඳහා අපි හැම අවස්ථාවෙම කටයුතු කරන බව මතක් කරන්න ඕනේ.අපි මේ කුරිරු යුද්ධය අවසන් කරලා ඉතාම කෙටි කාලයකින් ඉඩම් හොයාගෙන බිම් බෝම්බ අයින් කරලා තුන්ලක්ෂයකට කිට්ටු වෙන්න ජනතාව නැවත පදිංචි කළා. ඒ ජනතාවට අවශ්‍ය යටිතල පහසුකම් විදුලිය ලබා දෙන්න , ජලය ලබා දෙන්න, පාරවල් ටික හදන්න, දුම්රිය ගේන්න, මේ හැම දේම කෙටි කාලයකින් ඉටු කරන්න අපිට පුළුවන් වුණා. පළත් සභාව ,ප්‍රාදේශීය සභාව, මහ මැතිවරණය, ජනාධිපතිවරණය යන මේ හැම මැතිවරණයක් ම තියලා ජනතාවගේ ප්‍රජාතන්ත‍්‍රවාදී අයිතිය අපි ලබා දීලා තියෙනවා.ජනාධිපතිතුමා ද්‍රවිඩ භාෂාවෙන් අදහස් දක්වමින්.අද ඔබ ඉදිරියේ කතා කිරීමට ලැබීම මට මහත් සතුටක්. මේ පළාතේ ජනතාව හැමෝටම අද ඉතාමත් වැදගත් දවසක්. මේ පිළිකා රෝහලෙන් විවිධ ඵල ප්‍රයෝජන ලබා ගන්න පුළුවන්. කලර්ස් ඔෆ් කරේජ් ආයතනය මඟින් මේ රෝහල සාදා තිබෙනවා. දකුණේ දෙවුන්දර තුඩුවේ ඉදන් උතුරේ පේදුරු තුඩුව දක්වා පවත්වපු පාගමනකින් මේ ව්‍යාපෘතිය ආරම්භ වුණා. මේ රෝහල හදන්න රුපියල් මිලියන තුන්සීයක් වියදම් කර තිබෙනවා.මහරගම පිළිකා රෝහල වගේම ඉදිවුණු රෝහලක් තමයි මේ නව රෝහල. සියලුම පර්යේෂණාගාර, ශල්‍යාගාර ඇතුළු පහසුකම් මෙහි තිබෙනවා. ඇඳන් පහුකම් එකසිය විස්සක් තිබෙනවා. උතුරු පළාත, නැඟෙනහිර පළාත පමණක් නොවෙයි අනෙකුත් ප‍්‍රදේශවල ජනතාවටත් මෙයින් ප්‍රයෝජන ලබා ගන්න පුළුවන්. මේ හැම දෙයක්ම විශේෂයෙන්ම අපි මේ ප්‍රදේශයේ ජනතාව වෙනුවෙන්මයි කරලා තිබෙන්නේ. ඔබ හැමෝම මෙය හොඳින් ආරක්ෂා කරගන්න ඕනෑ. මීට පස්සේ කිසිමදාක ඔබ හැමදෙනාම වැරැදි මාර්ගයේ යන්නේ නැතිව ජීවත් වෙන්න ඕනෑ.උතුරු පළාතේ ජනතාව වෙනුවෙන් අපි සේවාවන් හා පහසුකම් කීපයක්ම ලබා දීලා තිබෙනවා. උතුරු පළාත් සභාවෙන් ඔබ සේවය ලබා ගන්න ඕනෑ. ඒ වගේම කවුරු මොනවා කීවත් තව තවත් උදව් කරන්න අපි ලෑස්තියි. ඔබේ ප්‍රදේශය තවතවත් දියුණු වෙන්න ඕනෑ. අපි හැමෝම මේ රටේ ජනතාව. එකම මවකගේ ජනතාව. බොරු ප්‍රචාර හා වැරැදි ප්‍රචාර විශ්වාස කරන්න එපා.ඔබේ අනාගතය ගැනත්, දරුවන්ගේ අනාගතය ගැනත් කල්පනා කරන්න. අපි කෝපය හා ක්‍රෝධය නැතිව සුහදත්වයෙන් ජීවත් වෙන්න ඕනෑ. කිසිම භේදයක් නැතිව එකට ජීවත් වෙන්න ඕනෑ. ඒකයි අවශ්‍යතාව. ඒකයි වැදගත් වන්නේ. ඒකයි අපේ බලාපොරොත්තුව. ඔබ හැමෝටම සුබ අනාගතයක් අනිවාර්යෙන්ම උදාවෙනවා.සෞඛ්‍ය ඇමැති මෛත්‍රීපාල සිරිසේන මහතා. - අපි අද ඉතාමත් සතුටු වෙනවා උතුරු පළාත මුල්කරගෙන මේ තෙලිප්පලෙයි ප්‍රදේශයේ පිළිකා රෝහලක් විවෘත කිරීමේ අවස්ථාවට ජනාධිපතිතුමාගේ ප්‍රධානත්වයෙන් සහභාගී වෙන්නට ලැබීම ගැන. අපිට මතකයි 2011 වසරේ මේ සංවිධානයට නායකත්වය දුන් මහත්වරුන් දෙන්නා සහ සංවිධායක මණ්ඩලය සෞඛ්‍ය අමාත්‍යාංශයට ඇවිත් අපිව හමුවෙලා දකුණේ සිට උතුරට යන පාගමන ගැන අපිව දැනුවත් කළා. මේ විශේෂ ව්‍යාපෘතියෙන් පිළිකා රෝහලක් ඉදි කරන්න යන බව දැනුම් දුන්නාම අපි ඉතාම සතුටටට පත් වුණා වගේම රජය හා සෞඛ්‍ය අමාත්‍යාංශය විදියට කෙරෙන්න ඕනේ සියලු දේ අපි කරන බව ඒ අයට දැනුම් දුන්නා.2011 ජූලි මාසයේ මට මතක විදියට දින 27ක් පැවැති ඵෙතිහාසික පාගමනට අපේ රටේ සියලු ජනතාවගේ අවධානයට යොමු වුණා. ඒ නිසා ඒ මහත්වරුන්ට හැකි වුණා විශාල මුදලක් මේ වෙනුවෙන් එකතු කර ගන්න. මේ පාගමනට මුල් වූ සංවිධායකයන්ට මෙන්ම මුදල් පරිත්‍යාග කළ සියලුදෙනාටම මම රජය වෙනුවෙන් ස්තුතිවන්ත වෙනවා. අපේ රටේ සෞඛ්‍ය ක්ෂේත්‍රයේ කෙරෙන පුළුල් සංවර්ධන කාර්යයන් අපි ඉතාම පැහැදිලිව කියන්න ඕනේ මේ රටේ නිදහස් සෞඛ්‍ය සහ නිදහස් අධ්‍යාපනයේ පුළුල් පරිවර්තනයක් ජනාධිපතිතුමාගේ නායකත්වයෙන් පසුගිය වර්ෂ කිහිපයේ සිදු වී තිබෙනවා.සෞඛ්‍ය ක්ෂේත්‍රයට වෙන් කරන මුදල සෑම වසරකම ඉහළ දැමීමට ජනාධිපතිතුමා මුදල් ඇමැතිවරයා විදියට කටයුතු කර තිබෙනවා. 2014 වසර සඳහා එතුමා සෞඛ්‍ය ක්ෂේත්‍රයට ලබා දුන් මුදල අති විශාලයි. බ්‍රිතාන්‍ය පාලනයෙන් පසුව රජයක් සෞඛ්‍ය ක්ෂේත්‍රයට ලබා දුන් ඉහළ මුදල විදියට රුපියල් බිලියන 157ක් මේ වසරේ ලබා දෙන්න ජනාධිපතිතුමා කටයුතු කළා. බිලියන් 157ක් කියන්නේ කුඩා ප්‍රමාණයක් නොවෙයි. ඒ සියල්ලම මේ රටේ ජනතාවගේ නිදහස් සෞඛ්‍ය සේවාව සඳහා වැය කෙරෙනවා. රජය වාර්ෂිකව වියදම් කරන ඉහළ මුදල වගේම අපේ මිත්‍ර රාජ්‍යයන්, අන්තර්ජාතික සංවිධාන ආධාර වශයෙන් අපිට විශාල මුදලක් ලබා දෙනවා.2014 වසරේ විදෙස් රාජ්‍යයන් හා අන්තර්ජාතික සංවිධාන රුපියල් බිලියන් 14ක ප්‍රදානයන් සහ ණය සෞඛ්‍ය ක්ෂේත්‍රයට ලබා දී තිබෙනවා. ඒ මුදල් අපි ජනාධිපතිතුමාගේ මෙහෙයවීම මත සම්පූර්ණයෙන් වැය කරන්නේ සෞඛ්‍ය සේවාවේ ඉදිකිරීම් ක්ෂේත්‍රයටයි. උපකරණ, නව තාක්ෂණික යන්ත්‍ර ලබා ගැනීමට තවත් මුදලක් වැය කරනවා. පිළිකා රෝගය ගැන අවධානය යොමු කළොත් රජය සමහර අවස්ථාවල එක් රෝගියකුට රුපියල් ලක්ෂ 150කට වඩා වියදම් කරන අවස්ථා තිබෙනවා. අපේ රටේ නිදහස් සෞඛ්‍ය සේවාවේ කරන විශාල ආයෝජනයන් ප්‍රතිකාර අංශ ශක්තිමත් කිරීමට තල්ලුවක්. පසුගිය වර්ෂයේ පිළිකා රෝගීන් සහ වකුගඩු රෝගය විශාල අභියෝගයක් බවට පත් වී තිබෙනවා.නමුත් මෙය අපට පමණක් සීමා වූ ප්‍රශ්නයක් නොවෙයි. පිළිකා රෝගීන් පිළිබඳ ලෝකයේ බරපතළම ප්‍රශ්නය තිබෙන්නේ අමෙරිකාවේ. ලෝකයේ වාර්ෂිකව වැඩිම පිළිකා රෝගීන් ප්‍රමාණයක් වාර්තා වන්නේ අමෙරිකාවේ. ලෝකයේ සංවර්ධනය වූ රටවලටත් මේ පිළිකා රෝගය ගැටලුවක් වී තිබෙනවා. ඒ නිසා මේ සංවිධානය විශාල මුදලක් වැය කරලා මේ රෝහල ඉදි කළා වගේම මෙහි ඉදිරි කටයුතු සඳහා රුපියල් මිලියන 800ක වියදමින් නව තාක්ෂණ උපකරණ ලබා දෙන්න කටයුතු කරනවා. සෞඛ්‍ය ක්ෂේත්‍රය ගැන අපි කථා කරන්නේ උතුර, නැඟෙනහිර, බටහිර, දකුණ විදියට නොවෙයි රටක් විදියටයි.ජනාධිපතිතුමාගේ නායකත්වය හා මඟපෙන්වීම යටතේ අපි මේ රටේ සෞඛ්‍ය සේවය නැංවීමට පළාත් භේදයකින් තොරව කටයුතු කළත් පසුගිය වසර හතරක, පහක කාලයේ අපි මේ රටේ සෞඛ්‍ය සේවයට වැය කළ මුදලින් වැඩිම මුදලක් වැය කර තිබෙන්නේ උතුරු පළාතේ සෞඛ්‍ය සේවයටයි. යුද්ධයෙන් විනාශ වූ රෝහල් විශාල සංඛ්‍යාවක් ගොඩනඟලා අපි ඒවාට උපකරණ දුන්නා. වෛද්‍යවරුන්, හෙද සේවය සහ අනෙකුත් කාර්ය මණ්ඩලය අපි වාර්ෂිකව වැඩි කර තිබෙනවා. ඒ වගේම අපි ඖෂධ ලබා දෙන්නේ නොමිලේ. පසුගිය වසරේ ජනවාරියේ අපි යාපනය රෝහලේ නව වාට්ටු සංකීර්ණය විවෘත කළා. උතුරේ සහ නැඟෙනහිර පළාත්වල ජනාධිපතිතුමාගේ නායකත්වයෙන් අපි පුළුල් වෙනසක් ඇති කර තිබෙනවා.උතුරු පළාත් ප්‍රධාන ඇමැති විග්නේෂ්වරන් මහතාගේ කථාවට මම ඉතා හොඳන් කන් දුන්නා. එතුමාගේ අදහස් පැහැදිලි කර ගැනීමේ දී මම රජයේ ඇමැතිවරයකු හා ශ්‍රී ලංකා නිදහස් පක්ෂයේ ලේකම්වරයා ලෙස ගෞරවයෙන් ඉල්ලා සිටිනවා මහින්ද රාජපක්ෂ ජනාධිපතිතුමාගේ නායකත්වයෙන් යුත් රජය දැනට තීරණය කර තිබෙන පාර්ලිමේන්තු තේරීම් කාරක සභාවට සහභාගී වෙලා තමුන්නාන්සේලාගේ අදහස් හා යෝජනා ඉදිරිපත් කිරීමෙන් අපිට වඩාත් සුබදායී අනාගතයක් උදා කරගන්න පුළුවන්කම තිබෙනවා කියලා. අද උදේ ජනාධිපතිතුමා සහ මම අනුරාධපුරයේ සිට එන විට එතුමා මට ප්‍රකාශ කළා මේ ප්‍රදේශවල අද යුද්ධයක් තිබුණු බවක්වත් පෙනෙන්නට නැහැ නේද කියලා.ජනාධිපතිතුමනි යුද්ධයක් තිබුණු ප්‍රදේශයක් බව නොපෙනීමත් ගැටලුවක් බවයි මට නම් පෙනෙන්නට තිබෙන්නේ. යුද්ධයක් තිබුණු බව, ඒ කාලයේ අමාරුකම් අපිට මතක තිබිය යුතුයි. අද රට සාමකාමියි. අපි එකම ජාතියක් ලෙස එකට කටයුතු කිරීමේ දී පාර්ලිමේන්තු තේරීම් කාරක සභාවත් සමඟ කටයුතු කරලා අපිට ඉදිරියේ තිබෙන යම් යම් ගැටලු නිරාකරණය කර ගැනීමේ හැකියාව තිබෙනවා. ශක්තිමත් රටක් ලෙස නැඟී සිටින්න අපට තිබෙන සහෝදරත්වය තව තව වර්ධන විය යුතුයි. එකම රටක් ලෙස කටයුතු කිරීමේ වැදගත්කම අපි හොඳින් දන්නවා.සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා. - අද මේ පිළිකා රෝහල විවෘත කරන්න ලැබීම යාපනයේ ජනතාවට පමණක් නොව මුළු උතුරේ ජනතාවටම මහත් සතුටක්. මේ රෝහල උතුරේ ජනතාවගේ එකමුතුකමේ එක නිදසුනක්. මෙපමණ කාලයක් උතුරේ සිටි පිළිකා රෝගීන්ට ප්‍රතිකාර ලබන්න රට පුරා යන්න සිදු වුණා. නමුත් අදින් පසු ඒ අයට යාපනයේදී ම ප්‍රතිකාර ලබන්න පුළුවන්. මේ සද්කාර්යයට මුල් වූ මහත්වරුන් දෙදෙනාට මම උතුරේ ජනතාව වෙනුවෙන් මම ස්තුතිවන්ත වෙනවා.මම මේක දේශපාලන වේදිකාවක් කරගන්න බලාපොරොත්තු වන්නේ නැහැ. එහෙත් මට පෙර කථා කරපු කෙනා කළ කථාවට පිළිතුරු දෙන්නට මට සිදු වෙනවා. දේශපාලන විසඳුමකට හොඳ අඩිතාලමක් වත්මන් රජය දාලා තිබෙනවා. ඒ ජනාධිපතිතුමා පත් කළ පාර්ලිමේන්තු තේරීම් කාරක සභාව. මීට පෙරත් මේ වගේ කමිටු පත් කළත් පලක් වුණේ නැහැ. නමුත් මේ වතාවේ ජනාධිපතිතුමා පත් කර තිබෙන්නේ දේශපාලන විසඳුමක් සඳහා අර්ථවත් තේරීම් කාරක සභාවක්. මීට පෙර පත් කළ තේරීම් කාරක සභාවලට නිශ්චිත කාලයක් නියම කරලා තිබුණේ නැහැ.නමුත් මේ තේරීම් කාරක සභාවට නියම කරලා තිබෙනවා මාස හයකින් ළ විසඳුමක් සොයන්නට ඕනේ කියලා. නමුත් දෙමළ ජනතාව නියෝජනය කරන දේශපාලන නායකයන් මේ තේරීම් කාරක සභාවට සහභාගී වෙන්නේ නැහැ.ඒක තමයි දැනට තිබෙන අඩුපාඩුව. මේ වන විට ඒ තේරීම් කාරක සභාව විශාල වාර ගණනක් රැස් වී තිබෙනවා.ඒවාට සහභාගී වී අදහස් දක්වා තිබෙන්නේ දකුණේ දේශපාලනඥයන් විතරයි. ඒ නිසා මම අද උතුරේ දෙමළ නියෝජිතයන්ගෙන් ඉල්ලා සිටිනවා ඒකට සහභාගී වෙන්න කියලා. ඔබේ අදහස් හරි හෝ වැරැදි වෙන්නට පුළුවන්. නමුත් ප්‍රථමයෙන් ඊට සහභාගී වී අදහස් ඉදිරිපත් වෙන්න. ඔබගේ අදහස් පිළිගෙන දෙමළ ජනතාවගේ බලාපොරොත්තු ඉටු කරන්නට ජනාධිපතිතුමා කටයුතු කරයි කියලා මම විශ්වාස කරනවා.අද මෙතැන උතුරු පළාත් මහ ඇමැතිතුමා ඇතුළු නියෝජිතයන් ඉන්නවා. මම ඔබ සැමගෙන් ඉල්ලනවා මේ තේරීම් කාරක සභාවට සහභාගී වෙන්න කියලා. දෙමළ ජනතාව වෙනුවෙන් ලැබුණු අවස්ථා හරි හැටි ප්‍රයෝජනයට නොගෙන අතහැරියා. ඒ නිසා මේ වතාවෙවත් ඒ අවස්ථාවෙන් ප්‍රයෝජන ගන්න. දහතුන් වැනි සංශෝධනයෙන් අපට පළාත් සභාවක් ලැබී තිබෙනවා. ඔබේ අදහස් ඉදිරිපත් කරන්න එය ප්‍රයෝජනයට ගන්න. මම ආණ්ඩුවේ ඇමැතිවරයකු වුවත් අනෙක් පැත්තෙන් මේ දෙමළ ජනතාවගේ නියෝජිතයෙක්. මම කටයුතු කරන්නේ ඒ බව හොඳින් වටහාගෙනයි. පළාත් සභාව වුණත් පළාත් පාලන ආයතන වුණත් ජනාධිපතිතුමාගේ නායකත්වයෙන් යුක්ත මේ ආණ්ඩුව දීලා තිබෙන අවස්ථාවෙන් ප්‍රයෝජනයට ගන්න ඕනේ. අපේ ජනාධිපතිතුමා ඔබේ අදහස්වලට ඇහුම්කම් දෙයි කියන විශ්වාසය මට තිබෙනවා.උතුරු පළාත් මහ ඇමැති සී. වී. විග්නේශ්වරන් මහතා. - මේ පිළිකා රෝහල හදන්න මුල් වූ ශරින්ද උනන්බුව සහ නාදන් ශිවගනනාදන් මහත්වරුන් දෙදෙනා හදලා තිබෙන්නේ රෝහලක් පමණක් නොවෙයි උතුරත් දකුණත් යා කළ පාලමක්. මේ දෙදෙනා තමයි උතුරත් දකුණත් යා කළ පාලම. විවිධ දුක් පීඩාවන්ට මුහුණ දුන් උතුරේ ජනතාව ඒවායින් මිදෙන අවස්ථාවකයි මේ රෝහල ඉදි කර තිබෙන්නේ. මීට පෙර අපේ පළාත්වල පිළිකා රෝගීන්ට ප්‍රතිකාර ලබන්නට විශාල දුරක් ගෙවලා මහරගමටම යන්න සිදු වුණා. රෝගියාට පමණක් නොවෙයි ඥාතී මිත්‍රාදීන්ටත් ඒ සමඟම මහරගම යන්න සිදු වුණා.මේ තරුණයන් දෙදෙනා දෙවුන්දරතුඩුවේ සිට පේදුරුතුඩුව දක්වා පාගමනක් ගොස් මේ රෝහල ඉදි කරන්නට මුදල් සොයා ගත්තා. මගේ මිතුරකුගේ පුත්‍රයකු වන දිනේශ් සිවරත්නම් මහතා මේ රෝහල තනන්න රුපියල් ලක්ෂ 450ක් පරිත්‍යාග කළා. ඒ බව මම ආඩම්බරයෙන් කියන්න ඕනේ. උතුරත් දකුණත් අතර තිබුණු හිත් අමනාපකම් දැන් අඩුවෙමින් යන අවස්ථාවක්. මේ අමනාපකම් ඇති වුණේ දේශපානය නිසයි. මම ඒක ජනතාවට අමුතුවෙන් කියන්න ඕනේ නැහැ. දේශපාලනය නිසා අපේ ජනතාවට නොයෙකුත් අපහසුතා ඇති වෙනවා. ඒ වගේ අවස්ථාවක මේ රෝහල බලාපොරොත්තුවේ ලක්ෂණයක් විදියට අපිට හඳුන්වා දෙන්න පුළුවන්.ශරින්ද උනන්බුව සහ නාදන් ශිවගනනාදන් මහත්වරුන් කරපු මේ ක්‍රියාව නිසා අපටත් අලුත් චින්තනයක් ඇති වුණා. අලුතෙන් පත් වී තිබෙන අපේ පළාත් සභාවේ මන්ත්‍රීවරුන්ගේ කටයුතුවලටත් මේ ක්‍රියාව හොඳ උත්තේජනයක්.යුද්ධය දෙමළ මිනිසුන් විතරක් නොවෙයි සිංහල මිනිසුන්ගේ නිවාසවලටත් දුක් වේදනා ගෙන දුන්නා. මම ඒක හොඳට දැනගෙන හිටියා. මම විනිසුරුවරයෙක් විදියට කටයුතු කළ කාලයේ මා සමඟ වැඩ කරපු එක කාන්තාවක් ඉතා සතුටින් ඉඳලා ගෙදර ගියාම එයාට ලැබුණේ වේදනාත්මක ප්‍රවෘත්තියක්. ඒ මන්නාරමේ ආරක්ෂක අංශයක රාජකාරී කරපු ඇයගේ සැමියා මිය ගියා කියන ප්‍රවෘත්තිය. ඒ මළ සිරුර කොළඹට ගේන්න විදියක් නැතුව ඉන්න විට අපි උදව් කළා. මා සමඟ සතුටින් කථා කරපු ඇය දින කිහිපයකට පස්සේ සැමියාගේ මළ සිරුර ඉස්සරහා අඬමින් සිටියා. ඒ වගේ සිදුවීම් ඕනෑ තරම් මම දන්නවා.යුද්ධය සෑම ජාතියකටම දුක් කරදර ගෙනාවා. පිළිකා රෝගයත් ඒ වගේ තමයි. කවදා කාට හැදෙයිද කියලා අපි දන්නේ නැහැ. මේ වගේ රෝගයකට ප්‍රතිකාර කරන රෝහලක් විවෘත කරන්න ජනාධිපතිතුමාට ආරාධනා කරපු එක සැබවින් ම ආදර්ශයක්. අපේ දෙමළ ජාතික සන්ධානය පළාත් සභා මැතිවරණයට ඉදිරිපත් වුණේ ප්‍රචණ්ඩත්වය නැති කරලා සාමයෙන් ඉදිරියට යන්නයි, රට දෙකඩ නොකිරීම වගේ කරුණු මුල් කරගෙනයි. ඒකට අපේ ජනතාව දැක් වූ ප්‍රතිචාරය ගැන ජනාධිපතිතුමා වටහාගෙන ඇති කියලා මම හිතනවා.ප්‍රචණ්ඩත්වය, පීඩාව නැතුව හොඳ විසඳුමක් ලබාගෙන එකමුතුව ජීවත් වෙන්න අපේ ජනතාව ආශාවෙන් සිටිනවා. අපේ බලාපොරොත්තුව ඉෂ්ඨ කරලා සිංහල දෙමළ ජනතාවට එකමුතුවෙන් ජීවත් වෙන්නට අවස්ථාව උදා වෙයි කියලා මම විශ්වාස කරනවා.රෝහල ඉදිකිරීමට දකුණේ සිට උතුරට පාගමනින් ගොස් මුදල් රැස් කළ ශරින්ද උනන්බුව සහ නාදන් ශිවගනනාදන් මහත්වරු පිළිගැනිමේ කතාව පැවැත්වූහ.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් නියෝජ්‍ය ඇමැතිවරුන් වන විනයාගමූර්ති මුරලිදරන්, ලලිත් දිසානයක, උතුරු පළාත් ආණ්ඩුකාර ජී. ඒ. චන්ද්‍රසිරි, මධ්‍යම පළාත් මහ ඇමැති සරත් ඒකනායක මහත්වරුන් ඇතුළු පිරිසක් මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012121</link>
    <topic>අනෝමා නිදහසේ සිටියේ සරත් හිරේ සිටිය දී විතරයි</topic>
    <author>අනුර ප්‍රේමලාල්</author>
    <content>දෙමළ ඩයස්පෝරාවේ ඩොලර් මිටිවලට යටවි සරත් ෆොන්සේකා සිදු කරන ජාති ද්‍රෝහි ප්‍රකාශ ඉතා පිළිකුලෙන් යුතුව හෙලා දකින බවද ඒ සම්බන්ධයෙන් ඔහු මුළුමහත් ජාතියෙන් සමාව ගත යුතු බව 'ශ්‍රී ලංකා නිදහස් පක්ෂ හිටපු රණවිරු හා පළාත් සභා මන්ත්‍රී එකමුතුව' අවධාරණය කරයි.'ජනාධිපති මහින්ද රාජපක්ෂ මහතා ‍ම්ලේච්ඡ ප්‍රභාකරන්ගේ මයිලක් තරම්වත් වටින්නේ නැතැයි සරත් ෆොන්සේකා කැර තිබෙන ප්‍රකාශයට එරෙහිව රණවිරු පළාත් සභා මන්ත්‍රී එකමුතුව මාධ්‍ය හමුවක් කැඳවමින් මේ ප්‍රකාශය සිදු කළහ.කොළඹ 02, නිපොන් හෝටලයේ පැවති මාධ්‍ය හමුවකදි අදහස් දැක්වු හිටපු දකුණු පළාත් සභා මන්ත්‍රී මේජර් අජිත් ප්‍රසන්න මහතා අද මහා ලෙකු ප්‍රජාතන්ත්‍රවාදියකු ලෙස පෙනිසිටිමින් මානව හිමිකම් පිළිබඳ කතා කරන සරත් ෆොන්සේකා මහතා සාමන්‍ය සෙබළියන්ගෙන් විශාල ‍වශයෙන් ලිංඟික අල්ලස් ගත් බවට ඕනෑ තරම් සාක්කි තිබෙන අතර ඒ නිසා නිලධාරින් කිහිප දෙනකුට ස්ථාන මරුවීම් හා වෙනත් දඬුවම් ලබාදුන් ආකරය සිහිපත් කළේය‍.මේ රටේ ශ්‍රී ලාංකික ජනතාව අමතක කොට පෞද්ගලික අරමුණු ඉටු කැර ගැනීම සඳහා ෆොන්සේකා කටයුතු කරන බව මුළු ශ්‍රී ලාංකික ජාතියම දැන ගත යුතු යැයි පෙන්වා දුන්නේය.විශ්‍රාම යෑමට දින දහයක් තිබෙද්දි ආරක්ෂක ලේකම් ගෝඨාභය රාජපක්ෂ මහතා ජනධිපති මහින්ද රාජපක්ෂ මහතාට කතා කොට හමුදාපතිකම සරත් ෆොන්සේකාට ලබාදුන් අවස්ථාවේදි ලෝකයේ හොඳම අරක්ෂක ලේකම් ගෝඨාභය රාජපක්ෂ මහතා බවත් ලොව හොඳම ජනනායකයා මහින්ද රාජපක්ෂ මහතා යැයි කියපු මුඛයෙන් අද ඔවුන් විවේචනය කිරීමෙන් ‍ෆොන්සේකාගේ ගුණමකු කම පෙනෙන්නට තිබේ.මිතුරන් තම නිවසට පැමිණි අවස්ථාවකදි අනෝමා ෆොන්සේකා මහත්මියට තේ සෑදිමට විනාඩි දෙකක වැඩිපුර කාලයක් ගත් නිසා තේ කෝප්පය ඇයගේ ඔළුවට වත්කරමින් සිදු කළ අමුනුස්ස ක්‍රියාව සිහිපත් කළ ඒ මහතා අනෝමා ෆොන්සේකා නිදහසේ සිටියේ සරත් මහතා හිරේ සිටිය කාලේදි බව පැවසීය. හිටපු බස්නාහිර පළාත් සභා මන්ත්‍රී මේජර් ප්‍රදීප් උදුගොඩ මහතා සරත් ෆොන්සේකා එදා සිටි රණවිරුවා නොවන අතර එතුමාගේ පක්ෂයේ එකම රණවිරුවෙක්වත් සිටිනවා දැයි ප්‍රශ්න කළේය.හිටපු පළාත් සභා මන්ත්‍රී කපිතාන් ප්‍රදීප් පෙරේරා මහතා සරත් ෆොන්සේකා මේ ප්‍රකාශය සම්බන්ධයෙන් ශ්‍රී ලාංකික ජාතියෙන්ම සමාව ඉල්ලා එය ඉල්ලා අස්කර ගතයුතු බව පැවසීය. ත්‍රිවිධ හමුදාවේ එකමුතුකම විනාශ කළේ සරත් ෆොන්සේකා බව පෙන්වා දුන්නේය.‍මෙහිදි හිටපු පළාත් සභා මන්ත්‍රීවරුන්වන මේජර් විකුම් ගුණසේකර සහ ලුතිනන් ජයන්ත කොඩිතුවක්කු රණවිරුවන්ද මාධ්‍ය හමුව අමතූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012122</link>
    <topic>සරත්ගේ දේශද්‍රෝහී ප්‍රකාශය පිළිකුලෙන් හෙළා දකිනවා</topic>
    <author>පණ්ඩුක සමරසේකර</author>
    <content>ර‍ෙට් නායකයා ප්‍රභාකරන්ගේ මයිලක් තරම්වත් නොවටිනා බවට ප්‍රජාතන්ත්‍රවාදී පක්ෂයේ නායක සරත් ෆොන්සේකා මහතා බලපිටියේදී කළැයි කියන ප්‍රකාශය තමා ඉතා පිළිකුලෙන් යුතුව හෙළා දකින බව ප්‍රජාතන්ත්‍රවාදී පක්ෂයේ හිටපු සභාපති ආචාර්ය මහේෂ් අතපත්තු මහතා ඊයේ (20) දිනමිණ අමතා ප්‍රකාශ කෙළේය.ෆොන්සේකා මහතා සිරගතවූයේ ඔහුගේ දේශද්‍රෝහී ප්‍රකාශ නිසා බවත් එක් සිරගෙයක නොව සිරගෙවල් දහසක ගියත් එවන් ද්‍රෝහී ප්‍රකාශ නොකළ යුතු බවත් ඔහු ප්‍රකාශ ‍කෙළේය.ජිනීවා සමුළුවට ගොස් රාජ්‍ය විරෝධී ප්‍රකාශ සිදුකරන බවටත්, ශ්‍රී ලංකාව තුළ සිදුවන මානව හිමිකම් උල්ලංඝනය වීම් පිළිබඳවත් රටට එරෙහිව ප්‍රකාශ කිරීමට තරම් ජාති ද්‍රෝහියකු යටතේ එම පක්ෂයේ සභාපති වීමට සිදුවීම පිළිබඳව තමා කනගාටු වන බවත් පැවසූ අතපත්තු මහතා ෆොන්සේකා මහතාගේ ප්‍රකාශය සම්බන්ධයෙන් ජනාධිපතිතුමාගේ දෙපා නමැද සමාව ගත යුතු බවද ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012123</link>
    <topic>පූජාභූමි ස්ථාන 79ක් මැනුම් කටයුතු කැර සිතියම් ගත කිරීමට පියවර</topic>
    <author>නුවන් කොඩිකාර</author>
    <content>දිවයින පුරා පිහිටි පූජාභූමි ස්ථාන 79ක් මැනුම් කටයුතු කැර සිතියම් ගත කිරීමට බුද්ධ ශාසන හා ආගමික කටයුතු අමාත්‍යාංශය පියවර ගෙන තිබේ.මෙම පූජාභූමි සිතියම් ගත කිරීමෙන් සැදැහැවතුන්ට හා සංචාරකයන්ට එම ස්ථාන ඉතා පහසුවෙන් හඳුනා ගැනීමට හා එම ස්ථාන කරා ගමන් කිරීමට පහසුකම් සැලසීම මෙහි අරමුණ බව අමාත්‍යාංශය පවසයි.පෙබරවාරි මස අවසන් වීමට ප්‍රථම මැනුම් කටයුතු නිම කිරීමට අපේක්ෂා කරන බවත් පූජාභූමි සංවර්ධනයට හා සංරක්ෂණයට මේ වසරේ රුපියල් මිලියන 138ක් වෙන් කැර ඇති බවත් එම අමාත්‍යාංශය කියයි.අලුතින් පූජාභූමි ලෙස හඳුනාගෙන මූලික කටයුතු නිම කළ ස්ථාන 18ක් මෙම වසරේදී පූජාභූමි ලෙස ගැසට් මගින් ප්‍රකාශයට පත් කිරීමට නියමිත බවත්, අලුතින්ම පූජාභූමි ලෙස නම් කිරීමට හඳුනාගෙන ඇති තවත් ස්ථාන 8ක පරීක්ෂණ කටයුතුද මෙම වසරේ මුල් මාස කීපය ඇතුළත නිම කිරීමට නියමිත බවත් බුද්ධශාසන හා ආගමික කටයුතු අමාත්‍යාංශය ප්‍රකාශ කරයි.පූජාභූමි සංරක්ෂණ වැඩසටහන යටතේ මේ වසරේ එම තොරතුරු ඇතුළත් ග්‍රන්ථයක් හා විද්‍යුත් රූපරාමු සහිත සී.ඩී. පටයක් නිෂ්පාදනය කිරීම සඳහාද අමාත්‍යාංශය පියවර ගෙන ඇත.අදාළ ග්‍රන්ථය හා සංයුක්ත තැටිය ත්‍රි භාෂාවෙන්ම සකස් කැර සංචාරක හෝටල් හා විදේශ තානාපති කාර්යාලයන්ට ලබාදීමටද නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012124</link>
    <topic>EDEX Expo 2014 ප්‍රදර්ශනය 24 සහ 25 මහනුවර දී</topic>
    <author>සුභාෂීණී සේනානායක</author>
    <content>දැයේ දරුවන්ට ජීවිතය අලුතින් දකින්නට මඟ සලසන EDEX Expo 2014 ප්‍රදර්ශනය ජනවාරි 24 සහ 25 දෙදින් තුළ මහනුවර නගර කේන්ද්‍රයේදී පැවැත්වේ.ජනවාරි 17, 18, සහ 19 දිනවලදී කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදී මෙම ප්‍රදර්ශනය සාර්ථකව පැවැත්වූ අතර පනස් දහසකට ආසන්න පිරිසක් මෙම සම්මන්ත්‍රණයට සහභාගී වී ඇත.ශ්‍රී ලංකාවේ ‍මෙන්ම ජාත්‍යන්තරයේත් පවත්වනු ලබන අධ්‍යාපන, තෘතියික අධ්‍යාපන මෙන්ම වෘත්තිය පාඨමාලා පිළිබඳ තොරතුරු ඇතුළත් මෙම ප්‍රදර්ශනය 11 වැනි වරට පැවැත්වේ. පසුගිය වසර 10 තුළ EDEX Expo 2014 ප්‍රදර්ශනය සඳහා පැමිණි තරුණ සංඛාව මිලියන පහ ඉක්මවා තිබේ.ශ්‍රී ලාංකීය තරුණ කැළ ජාත්‍යන්තරව සවිබල ගන්වමු යන තේමාව යටතේ පැවැත්වෙන EDEX Expo 2014 ප්‍රදර්ශනය නිර්මාණහීල ලෙස මෙන්ම ව්ප්ලවවාදීව තම අංග දිනෙන් දින වැඩි දියුණු කරමින් ඉදිරිපත් කිරීම මෙම ප්‍රදර්ශනයේ විශේෂත්වයක් ලෙස දැක්විය හැකය.EDEX Expo 2014 ප්‍රදර්ශනය අලුත්ම අංගය වන්නේ රැකියා වෙළඳ පොළ ඉලක්ක ගත කිරීම වන අතර අන්තර් ජාතික කම්කරු සංවිධානය මඟින්ද අනුමත කැර ඇති සම්භාවනීය ආයතන ඔවුනගේ රැකියා අවස්ථා මෙන්ම ඔවුන් බලාපොරොත්තුවන සුදුසුකම් හා නිපුණතා ඉදිරිපත් කිරීම මෙම ප්‍රදර්ශනයේදී සිදු කෙරේ.ESOFT Metro Campes සහ ANC ආයතනය මෙවරද එඩෙක්ස් සඳහා ප්ලැටිනම් අනුග්‍රාහකත්වය දරන්නේ NIBM සහ NSBM සමඟ අත්වැල් බැඳ ගනිමිණි.CINEC , CIMA ශ්‍රී ලංකා ශාඛාව රෝයල් ආයතනය සහ Horizon Campes රන් අනුග්‍රාහක කාණ්ඩයේ සිටී.මෙම ප්‍රදර්ශනයේ නිල බැංකු සහකරු ලෙස ක්‍රියා කරන්නේ මහජන බැංකුව වේ.ශ්‍රී ලංකාවේ ද්විතීයික අධ්‍යාපන ක්ෂේත්‍රයේ විප්ලවවාදී වෙනසකට ලක් වෙමින් පවතින අවධියක EDEX එම සාර්ථකත්වයට මනාව සරිලන පරිදි හැඩගැහෙමින් ශ්‍රී ලාංකික තරුණ තරුණියන්ට මහා මෙහෙවරක් කිරීමට උරදී සිටින බව EDEX සභාපති කමල් අබේසිංහ මහතා EDEX ප්‍රදර්ශනය සම්බන්ධයෙන් දිනමිණ සමග අදහස් දක්වමින් පැවසීය. මෙම ප්‍රදර්ශනය සඳහා ජනාධිපති ලේකම් කාර්යාලය, උසස් අධ්‍යාපන අමාත්‍යාංශය, තරුණ කටයුතු හා නිපුණතා සංවර්ධන අමාත්‍යාංශය, පරිසර හා පුනර්ජනීනය බලශක්ති අමාත්‍යාංශය,කම්කරු හා කම්කරු සබඳතා අමාත්‍යාංශය,එක් වන අතර එහි උපක්‍රමික සහයෝගීතාවය දරන්නන් ලෙස වාණිජ මණුඩලය, තෙරතුරු හා සන්නිවේදන තාක්ෂණ ඒජන්සිය,ශ්‍රී ලංකා මෘදුකාංග හා සේවා ආයතන එකතුව සහ සේවා නියුක්තිකනයන්ගේ ආයතන ක්‍රියා කරති.EDEX ප්‍රදර්ශනය රැකියා වෙළඳ පොළ සඳහා අනුග්‍රාහකත්වය දක්වන ආයතන අතර පිරිස් කළමණාකරුවන්ගේ ආයතනයසහ ශ්‍රි ලංකාවේ වෘත්තිය සංවිධාන එකමුතුවද වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012125</link>
    <topic>ශ්‍රී ලංකාව ළඟදීම මැදි ආදායම් ලබන රටක් බවට පත්වෙනවා</topic>
    <author># මහින්ද අලුත්ගෙදර</author>
    <content>ආර්ථික වශයෙන් ශක්තිමත් ශ්‍රී ලංකාව නිසැක වශයෙන්ම නුදුරේදී මැදි ආදායම් ලබන රටක් බවට පත්වන බව ආසියානු සංවර්ධන බැංකුව පවසයි.ආසියානු සංවර්ධන බැංකුව මඟින් ලබාදී තිබෙන මූල්‍ය පහසුකම් වලින් නිසි ප්‍රයෝජන ගෙන තිබෙන ශ්‍රී ලංකාවේ සංවර්ධන ක්‍රියාදාමය සාර්ථකව ක්‍රියාත්මක වන බව ආසියානු සංවර්ධන බැංකුවේ නව උප සභාපති වෙන්කල් ෂැන්ග් මහතා ප්‍රකාශ කරයි.පරිසර හිතකාමී ව්‍යාපෘති, වාරිමාර්ග හා ජල පහසුකම් සැපයීමේ වැඩසටහන් සඳහා ආසියානු සංවර්ධන බැංකුව හරහා මූල්‍ය පහසුකම් ලබාදී තිබෙන බව පෙන්වා දෙන ඒ මහතා එමඟින් පැහැදිලි ප්‍රගතියක් අත්කරගෙන තිබීම සතුටුදායක මට්ටමක ඇතැයිද කියා සිටී.උප සභාපතිවරයා මේ බව සඳහන් කළේ ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා සමඟ පැවැති විශේෂ හමුවකට එක් වෙමිණි. යටිතල පහසුකම් සංවර්ධනය, ග්‍රාමීය ප්‍රදේශ හා නාගරික ප්‍රදේශ සැළසුම්කරණය හා සංවර්ධනය, රැකියා ව්‍යුක්තිය අවම වීම, නව රැකියා නිර්මාණය වීම, ප්‍රවාහන හා මහාමාර්ග පද්ධති සංවර්ධනය, අධ්‍යාපන, සෞඛ්‍යය සහ සංචාරක ක්ෂේත්‍රයන් සම්බන්ධයෙන් මෙහිදී අවධානය යොමුකරන ලදී.මෙහිදී අඳහස් පළකරමින් ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේ යුද්ධය සාර්ථකව අවසන් කිරීමත් සමඟ රට සංවර්ධනය කිරීමේ කටයුතු ආරම්භ කළ බවත් අද වනවිට උතුරු හා නැ‍ඟෙනහිර ප්‍රදේශයන්ද රටේ අනෙකුත් ප්‍රදේශයන්ද හොඳින් සංවර්ධනය වී තිබෙන බවත්ය.විදුලිබලය, ප්‍රවාහන සේවා, අධ්‍යාපනය, සෞඛ්‍යය ආදී ක්ෂේත්‍රයන්ගේ ශීඝ්‍ර සංවර්ධනයක් ඇතිවී ති‍බෙන බව පෙන්වාදුන් බැසිල් රාජපක්ෂ මහතා දිවිනැඟුම වැඩසටහන හරහා ග්‍රාමීය හා නාගරික ප්‍රදේශවල ජනතාවගේ ජීවන තත්ත්වය උසස් කරළීමට හැකිවී තිබෙන බවද රටේ තරුණ ශ්‍රම බළකාය වෙත වෘත්තීය පුහුණු ආයතන හරහා පුහුණුව ලබාදීම තුළින් රටතුළ අවශ්‍ය ශ්‍රමය නිසි කළමනාකරණයකින් යුතුව පවත්වාගෙන යාමට හැකිව තිබෙන බවද කීවේය.මීට අමතරව සනීපාරක්ෂක පහසුකම්, පරිසර දූෂණය අවම කිරීම, ග්‍රාමීය මට්ටමේ පහළ ස්ථරය හා රජයේ ඉහළම ස්ථරය දක්වා යහපත් සම්බන්ධතාවක් ඇතිකර ගැනීමට හැකිව තිබෙන බව කී ආර්ථික සංවර්ධන ඇමැතිවරයා ආසියානු සංවර්ධන බැංකුව මඟින් ලබාදෙන මූල්‍ය සහාය මඟින් ප්‍රතිලාභීන්ට අවශ්‍ය යටිතල පහසුකම් ලබාදීමට හැකිව තිබෙන බවද සිහිපත් කළේය.ආර්ථික සංවර්ධන අමාත්‍යාංශයේ සහකාර අධ්‍යක්ෂ කපිල ආරියවංශ මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012126</link>
    <topic>මාසික ගාස්තු නැති පෙරපාසලක් මීරිගම ඇරැඹේ</topic>
    <author>@ කොටදෙනියාව සමූහ එම්.පී. කුමාර</author>
    <content>ඇතුළත්වීමේ ගාස්තුවක් හෝ මාසික ගාස්තුවක් හෝ අයකිරීමෙන් තොරව පවත්වාගෙන යන පෙර පාසලක් පසුගියදා මීරිගම රේන්දපොළහන්දිය දෙමටගොල්ල වත්තේ දී ආරම්භ කරනු ලැබීය.මීරිගම ප්‍රදේශයේ ව්‍යාපාරිකයකු වන ජී.ආර්. වීරසේන ගමගේ මහතා ඔහුගේ බිරිය පාසල් ගුරුවරියක වන අයි.ආර්. ඥාණවතී මහත්මිය ගේ මඟ පෙන්වීම මත තම නිවස අසලම මේ පෙරපාසල ආරම්භ කිරීමට පියවර ගනු ලැබ ඇත.පෙර පාසල් පිළිබඳ ඩිප්ලෝමාධාරිනියන් දෙපලකගේ රැකවරනය මත මේ පෙර පාසලට පළමු දිනයේ දරුදැරියන් විසිදෙනෙක් පමණ ඇතුළත් කෙරුණු අතර දරුවන් තිස් පස් දෙනකුට අවශ්‍ය මූලික පහසුකම් සලස්වා ඇති බව වීරසේන මහතා කීය. මෙහි ඉගෙනුම ලබන දරුවන්ට උදේ කිරි වේලක් හා දිවා ආහාර වේලක් ලබාදීමටද වැඩ පිළිවෙළක් ආරම්භ කිරීමට ඉදිරියේදී පියවර ගන්නා බවද ඒ සඳහා දානපතීන්ගේ සහයෝගය ලැබෙනු ඇතැයි විශ්වාස කරන බවද කී වීරසේන මහතා මේ දරුවන්ට අවශ්‍ය වෛද්‍ය පහසුකම් නොමිලේ ලබාදීමට ප්‍රදේශයේ වෛද්‍යවරුන් ඉදිරිපත්ව සිටින බවද කීය.සියල්ල මුදලට යටවෙන යුගයක කුඩා දරුවන්ගේ අනාගතය සැපවත් කරන්නට ඉදිරිපත්වීම විශාල සමාජ වගකීමක් වන්නේයැයිද පෞද්ගලික ධනය යොදා සමාජ මෙහෙවරක් සඳහා ඉදිරිපත්වූ මේ යුවළ අගේ කළ යුතුයැයි මේ අවස්ථාවේ මූලික ආගමික වතාවත් පවත්වා අනුශාසනාවක් කළ හල්පේ මුනින්දාරාමයේ ඉදුරුවේ නාරද හිමියෝ පැවැසූහ.අයි.ආර්. ඥාණවතී ගුරු මහත්මිය පැවසුවේ පෙබරවාරියේ දී තමන් විශ්‍රාම ගැනීමට නියමිත බැවින් සැමියා ආරම්භ කළ මේ සද්කාර්යය නිසා තමන්ගේ ඉදිරි කාලයත් දරුවන් අතරේම ගත කිරීමේ අවස්ථාව තමන්ට උදාවූ බවය. දරුදැරියන්ගේ මාපියවරුන් මෙහිදී සතුටින් පැවසුවේ සමහර පෙර පාසල්වල බැංකුවට මුදල් ගෙවා රිසිට් පත ඉදිරිපත් කරන තුරු දරුවන් ට ඉගෙනීමේ අවස්ථාව අහිමිවන යුගයක මහත් පින්කමක් සඳහා මේ යුවළ දායකවූ ඇති බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=n14012127</link>
    <topic> වාස්ගේ පුතාගේ විදේශ ගමන් බලපත්‍රය අස්ථානගතවීම ගැන පොලිසියට දන්වා නෑ</topic>
    <author># සිරන්ජනි කුමාරි</author>
    <content>හිටපු නියෝජ්‍ය පොලිස් පති වාස් ගුණවර්ධන මහතාගේ පුතු වන රවිඳු වාස් ගුණවර්ධනගේ විදේශ ගමන් බලපත්‍රය අස්ථානගතව ඇති බවත් ඒ සම්බන්ධයෙන් ඔහු මෙතෙක් කිසිඳු පොලිසියක පැමිණිල්ලක් කර නැති බවට ඔහුගේ නීතිඥවරයා‍ විසින් ඊයේ (20) කොළඹ අතිරේක මහෙස්ත්‍රාත් චන්දිම ලියනගේ මහතා වෙත දැනුම් දුන්නේය.පළමු සැකකරු වන වාස් ගුණවර්ධන යන අයගේ හා අටවන සැකකරු වන රවිඳු වාස් ගුණවර්ධනගේ විදේශ ගමන් බලපත්‍රය වැඩිදුර විමර්ශන කටයුතු සඳහා අවශ්‍ය බැවින් අපරාධ පරික්ෂණ දෙපාර්තමේන්තුවේ විශේෂ විමර්ශන ඒකකය වෙත බාර දෙන ලෙස අධිකරණය කළ නියෝගයකට පිළිතුරු දෙමින් නීතිඥවරයා ඒ බව අධිකරණයට දැන්විය.රවිඳු ගුණවර්ධන විදේශගතව මාස හතරක කාලයක් පමණ ගතව ඇති බවත් ඔහුගේ විදේශ ගමන් බලපත්‍රයට සිඳුවුයේ කුමක් ද ? යන්න ඔහු නොදන්නා බව පැවසීය.හිටපු නියෝජ්‍ය පොලිස්පති වාස් ගුණවර්ධන මහතාගේ විදේශ ගමන් බලපත්‍රය මහර අධිකරණය වෙත බාර දී ඇති බව පැවසු නීතිඥවරයා ඒ පිළිබඳව සොයා බලා ඉදිරියේ දී කරුණු දක්වන බව පැවසීය.පැමිණිල්ල ඊයේ යළි කැඳවු අවස්ථාවේ දී රහස් පොලිසිය වැඩිදුර වාර්තාවක් ඉදිරිපත් කරමින් පවසා සිටියේ මෙහොමඩ් සියාම් ඝාතන සිද්ධිය සම්බන්ධයෙන් මෙතෙක් කරන ලද විමර්ශනයන් හි උධෘත නීතිපතිවරයා වෙත යොමු කළ බවත් හිටපු නියෝජ්‍ය පොලිස්පති වාස් ගුණවර්ධන මහතා ඇතුළු සැකකරුවන් හත්දෙනාට කොළඹ මහාධිකරණය හමුවේ නඩු පවරනවාද ? නැද්ද? යන්න පිළිබඳ ඉදිරියේ දී දැනුම් දෙන බවට නීතිපතිවරයා දැනුම් දී ඇති බවය.මේ ඝාතනයට අදාළ උධෘත 2013/09/09 ,සී ආර් 128/12 යටතේ නීතිපතිවරයා වෙත යොමු කළ බව කී රහස් පොලිසිය වාස් ගුණවර්ධනගේ හා රවිඳු ගුණවර්ධ‍නගේ විදේශ ගමන් බලපත්‍ර මේ මස 27 වැනි දිනට ප්‍රථම රහස් පොලිසියේ විශේෂ විමර්ශන ඒකකය වෙත බාර දෙන ලෙසට අධිකරණ නියෝගයක් නිකුත් කරන ලෙසය.තවද මේ ගමන් බලපත්‍ර නඩු භාණ්ඩයක් වශයෙන් අවශ්‍ය බවට නීතිපති දෙපාර්තමේන්තුව දැනුම් දී ඇති බව පැවසු පොලිසිය විදේශ ගමන් බලපත්‍රය අස්ථාන ගත වුයේ නම් පොලිසි වෙත කරන ලද පැමිණිල්ල අධිකරණයට ඉදිරිපත් කරන ලෙස දැන්වීය.මීට අමතරව බමුණුසිංහ යන අයට කැලණි විශ්වවිද්‍යාලයේ මේ මස 26 වැනි දින පවත්වනු ලබන දේශනයකට සහභාගිවිමට ද අධිකරණ අවසරය ලැබිණි.බන්ධනාගාර අධිකාරිවරයා විසින් සැකකරුවන් වු හිටපු නියෝජ්‍ය පොලිස්පති වාස් ගුණවර්ධන,ලක්ෂ්මන් ඉන්දික බමුණුසිංහ ,ගාමිණී සහන්චන්ද්‍ර ,ප්‍රියන්ත සංජීව ,පැතුම් රංග දිසානායක, රවිඳු ගුණවර්ධන හා දිමුතු හෙට්ටිආරච්චි යන අය අධිකරණය වෙත ඉදිරිපත් කොට තිබිණි. අදාළ කරුණු සළකා බැලූ මහෙස්ත්‍රාත් ලියනගේ මහතා සැකකරුවන් මේ මස 27 වැනි දින දක්වා රක්ෂිත බන්ධනාගාරගත කිරීමට නියම කළේය. රහස් පොලිසියේ සහකාර පොලිස් අධිකාරි ශානි අබේසේකර , පොලිස් පරික්ෂක රංජීත් මුණසිංහ , උපාලි බණ්ඩාර යන අය පෙනී සිටියහ.සැකකරුවන් වෙනුවෙන් නීතිඥ රංජන් ද සිල්වා මහතා හා මධුර වෙල්ගම මහතා පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=r1401211</link>
    <topic>උතුරේ ජනතාවට නව අත්දැකීමක්</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>'වවුනියාව සර්කිට් මීට් 2014' මෝටර් රථ තරගාවලිය උතුරේ ජනතාවට නවමු අත්දැකීමක් එක්කරමින් ප්‍රථම වතාවට පෙරේදා (19) වවුනියාව ගුවන් හමුදා ධාවන පථයේ දී අති උත්කර්ෂවත් අයුරින් පැවත්විය.ශ්‍රී ලංකා ගුවන් හමුදාව සහ ශ්‍රී ලංකා යතුරුපැදි ධාවකයින්ගේ සංගමය එක්ව මේ තරගාවලිය තෛපොංගල් දිනයට සමගාමිව සංවිධානය කර අතර ජනතාව අතර අන්‍යෝන්‍ය විශ්වාසය හා සබැදියාව වර්ධනය මෙහි ප්‍රධාන අරමුණ බවත් ගුවන් හමුදාව පවසයි.වවුනියාව ගුවන් හමුදා ධාවන පථය උපයෝගී කරගනිමින් පැවැති මේ තරගාවලිය යතුරුපැදි, මෝටර්රථ තරගවලින් සමන්විත වූ අතර ඊට අමතරව උතුරේ තරගකරුවන් හා තරගකාරියන් සහභාගී වු කාන්තා ස්කූටර් හා පිරිමි ත්‍රී රෝද රථ තරගයක්ද පැවත්විය.ශ්‍රී ලංකා මෝටර්රථ ධාවකකයින් ගේ සංගමයේ සභාපති ආනන්ද ජයසේකර, ගුවන් හමුදා මෝටර්රථ ධාවකයින්ගේ සංගමයේ සභාපති ගුවන් කොමදෝරු ජේ. එස්. අයි. විජේමාන්න, වවුනියාව මූලික කඳවුරු අණදෙන නිලධාරි ගෲප් කපිතාන් ඩී. කේ. වනිගසූරිය යන මහත්වරුන් ඇතුළු ගුවන් හමුදා සාමාජිකයින් විශාල පිරිසක්ද මේ අවස්තාවට සහභාගි වූහ.යතුරුපැදි තරග ජයග්‍රාහකයින් වුයේ නිමේෂ ප්‍රනාන්දු, චමින්ද සුබසිංහ, ඒ. ඒ. ඩී. චතුර මධුසංක. එරන්ද තාරුක, ඒ. සම්පත් වීරසිංහ, ඉයුපාල ද සිල්වා, චමින්ද සිල්වා, ආනන්ද වෙඩිසිංහ, මදුරංග කල්දේරා සහ රයිසර් ඔඩායා යන ක්‍රිඩකයින්ය. මෝටර්රථ ජයග්‍රාහකයින් වූයේ මංජුල ශිරාන්, ශසික ලක්මාල් විජේරත්න, කසුන් පීරිස්, මොහාන් පෙරේරාය. ත්‍රී රෝද රථ තරගයේ ජය නිරූපන් සෙල්වබාලසංහම්ටද, කාන්තා ස්කූටර් තරගයේ ජයග්‍රහනය එම්.රොසලින් රේගන් ටද හිමි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=r1401212</link>
    <topic>මීගමුවේ 5000 හොර සල්ලි මුද්‍රණාලයක් වටලයි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>රුපියල් 5000 ව්‍යාජ නෝට්ටු 288ක් සැකකරුවන් දෙදෙනෙක් සමඟ මීගමුව පොලිසිය විසින් පෙරේදා (19) සැකපිට අත්අඩංගුවට ගෙන ඇත.අත්අඩංගුවට ගෙන ඇත්තේ ඉන්ටසිටිවත්ත, කට්ටුව පදිංචි දමිළ ජාතිකයන් දෙදෙනෙකි.මීගමුව පොලිසියේ උප පොලිස් පරීක්ෂක එස්. ඩී. ජී. විජේසිරි මහතාට ලැබුණු තොරතුරක් මත වැඩ බලන ස්ථානාධිපති ආර්. ඩී. එම්. සිරිල් මහතා ඇතුළු නිලධාරි කණ්ඩායමක් මීගමුව දළුපත ප්‍රදේශයේදී පළමු සැකකරු අත්අඩංගුවට ගෙන ඇත. ඔහුගේ මුදල් පසුම්බියේ 5000 හොර මුදල් නෝට්ටුවක් තිබී ප්‍රශ්න කිරීමේදී දෙවන සැකකරු අත්අඩංගුවට ගැනීමට හැකිවී ඇත.දෙවන සැකකරු පදිංචි ස්ථානයේ තිබී ඩිජිටල් පරිගණක මුද්‍රණ යන්ත්‍රයක්, කඩදාසි කපන යන්ත්‍රයක්, පරිගණක මොනිටර් යන්ත්‍ර 2ක්, ලැප්ටොප් යන්ත්‍රයක්, යතුරුලියන බෝඩ් 2ක්, සී. පී‍. යූ. 2ක්, මුදල් නෝට්ටු මුද්‍රණය කිරීමට ගන්නා කඩදාසි, එක් පැත්තක් පමණක් මුද්‍රණය කර තිබූ 5000 සහ 1000 නෝට්ටු, අච්චු ගසන ප්‍රින්ටරයක් අත්අඩංගුවට ‍ගෙන ඇත.කොට්ඨාස පොලිස් අධිකාරි ජයන්ත ලියනගේ, සහකාර පොලිස් අධිකාරි (1) අනුර ප්‍රේමශාන්ත යන මහත්වරුන්ගේ උපදෙස් මත මීගමුව මූලස්ථාන ‍ෙපාලිසියේ ස්ථානාධිපති පොලිස් පරීක්ෂක ආර්. ඩී. එම්. සිරිල්, පොලිස් සැරයන් 31276 රාජකරුණා, පොලිස් කොස්තාපල්වරුන් වන 86004 මධුශංක, 11902 ශිරාන්, පොලිස් ආරක්ෂක සහායක 998 රූපසිංහ, කා. පො. කොස්තාපල් 2256 නදීකා, 9385 සුදර්මි යන මහත්ම මහත්මීන් ඇතුළත් කණ්ඩායමක් වැටලීම සිදු කළහ.යාපනයේ මුල් පදිංචිකරුවන් වන සැකකරුවන් පරිගණක ශිල්පය හදාරා ඇති අය බවද එක් අයෙක් පරිගණක විද්‍යාව පිළිබඳ විශේෂඥ දැනුමක් ලැබූ අයකු බවද හෙළි වී ඇත. ත්‍රස්තවාදී කණ්ඩායම් සමඟ සැකකරුවන් සම්බන්ධකම් පවත්වනවා දැයි සොයා බැලීමට ඔවුහු අපරාධ පරීක්ෂණ දෙපාර්තමේන්තුවට භාරදීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=r1401213</link>
    <topic>උඩින් ටෙන්ට් රෙදි ගහලා කරඹවැව් බැම්ම අසල නිධන් හාරලා</topic>
    <author>අනුරාධපුර මධ්‍යම විශේෂ</author>
    <content>අනුරාධපුර පොලිස් වසමේ කටුකැලියාව ප්‍රදේශයේ පිහිටි පුරාවිද්‍යා බිමක් වන කරඹවැව වැව් බැම්ම ආසන්නයේ නිධන් සෙවීමට පොළව කණිමින් සිටි පුද්ගලයන් 06ගෙන් එක් අයකු උතුරු මැද පළාත භාර ජේෂ්ඨ නියෝජ්‍ය පොලිස්පති රවී විජේගුණවර්ධන මහතාගේ විශේෂ මෙහෙයුම් ඒකකයේ නිලධාරීන් පෙරේදා (19) සවස අත්අඩංගුවට ගත්තේය.සැකකරුවන් එම ස්ථානයේ අඩි 20ක පමණ ගැඹුරු වලක් හාරා තිබු බවත් එම ස්ථානයේ කලුගල් විශාලවගොඩ ගසා තිබු බවද වැටලීම සිදුකළ විශේෂ විමර්ශන ඒකකය පවසයි. පොලිස් නිලධාරීන් එම ස්ථානය වටලද්දී පුද්ගලයන් 5ක් පළාගොස් ඇත. කැණීම් සදහා හාරා තිබු වළේදීම එක් පුද්ගල‍යකු අත්අඩංගුවට ගත් බවද විශේෂ විමර්ශන ඒකකය පවසයි. උදලු, ලොකු කුඩා මුල්ලු, ලොකු කුඩා පිකස්, සවල්, අලවංගු, ගල්කටු, කුලු ගෙඩි, පස් ඉවත් කරන තාච්චි, බාල්දියක්, ටෙන්ට් රෙදි යන දේ පොලීසියෙන් අත්අඩංගුවට ගෙන ඇත.අත්අඩංගුවට පත් වු පුද්ගලයා අනුරාධපුර ගල්කඩවල බාලදක්ෂ මාවතේ පදිංචි කුලී වැඩ කරන අයෙකි. සැකකරුවන් සති කිහිපයක සිට කැණීම් සිදුකර ස්ථානයට උඩින් ටෙන්ට් රෙදි ඇද කැණීම් වල නිරත වූ බවද විශේෂ විමර්ශන ඒකකය සදහන් කරයි.උතුරුමැද පළාත භාර ජේෂ්ඨ නියෝජ්‍ය පොලිස්පති රවී විජේගුණවර්ධන මහතාගේ උපදෙස් මත විශේෂ විමර්ශන ඒකකයේ උප පොලිස් පරීක්ෂක එම්.කේ ධර්මසේන, පොලිස් කොස්තාපල්වරුන් වන 37551 මංගල, 35525 දේශප්‍රිය හා උතුරු මැද පළාතභාර නියෝජ්‍ය පොලිස්පති රංජිත් පද්මසිරි මහතා යටතේ ක්‍රියාත්මක වන පුරා වස්තු ආරක්ෂන විශේෂ පොලිස් ඒකකයේ උප පොලිස් පරීක්ෂක ජයසේන කොස්තාපල්වරුන් වන 23118 පෙරේරා 51112 වන්නිනායක, 38644 ධර්මසේන යන නිලධාරීන් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=r1401214</link>
    <topic>ඉංගිරිය හීනගහවිල මැරේකන්ද පාලමේ ඉදිකිරීම් කටයුතු සුබ මොහොතින් ඇරැඹේ</topic>
    <author>ඉංගිරිය සමූහ - කුමාරි ගමගේ</author>
    <content>හොරණ මැතිවරණ කොට්ඨාසයේ පාලම් හතරක් ඉදිකිරීම සඳහා පසුගියදා මුල්ගල තැබිණි. මේ යටතේ කළුතර හා රත්නපුර දිස්ත්‍රික් යා කෙරෙන ඉංගිරිය කීනගහවිල මැරේකන්ද පාලම ඉදි කිරීමේ මුල්ගල විශේෂ ව්‍යාපෘති සහ ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන මහතාගේ ප්‍රධානත්වයෙන් පැවැත්විණි.එහිදී නියෝජ්‍ය ඇමැතිවරයා මෙසේ කීය.පාර්ලිමේන්තු මන්ත්‍රී විදුර වික්‍රමනායක මහතා ඔබලාගේ ගමට, රටට ආදරය කරන කෙනෙක්. එතුමාගේ හා හිටපු අගමැති රත්නසිරි වික්‍රමනායක මහතාගේ ඉල්ලීම මත හා ඔවුන්ගේ දක්ෂතාව මත, හොරණ අහසනයට පාලම් 4ක් ඉදකිරීමට ප්‍රතිපාදන ලබා ගැනීමට හැකිවුණා. මේ පාලමට පමණක් ලක්ෂ 340කි. පාලම් හතර සඳහා රුපියල් ලක්ෂ 1150ක් වෙන් කර තිබෙනවා.කථානායකතුමා, ආරක්ෂක ඇමැතිතුමා දුෂ්කර ගමක ඉපදිලා හැදුණු වැඩුණු කෙනෙක් එතුමාලා ජනතාවගේ දුක දන්නවා. ආණ්ඩුව ඇතුළේම ආණ්ඩුව විවේචනය කරන අය ඉන්නවා. ඒත් ඒවා ජනතාව පිළිගන්නේ නෑ. පළාත් අටක බලය ලබා දී තිබෙනවා. උතුරු ප්‍රදේශය හැරුනු කොට අනික් සියලු ප්‍රදේශවල ජනතා ප්‍රසාදය දිනා ගැනීමට හැකිවෙලා ති‍ෙයනවා.පාලමක් නැතිව මේ ජනතාව විදින අපහසුතාව පේනවා. පාරත් අබලන් වෙලා. මේ ප්‍රදේශයේ අය කීවා. වැස්ස වැහැලා පිටාර ගැලුවම ළමයින්ට පාසල් යන්න විදියක් නෑ කියලා. මේ පාලම ගොඩ නැගුවාම ගම දියුණුවෙනවා. මේ පළා‍ෙත ඉතාමත් ලස්සන පරිසරයක් තියෙන්නේ. පරිසරය විනාශ නොකරන ලෙස මම ජනතාවගෙන් ඉල්ලා සිටිනවා.විදුර වික්‍රමනායක මහතාමිනිසුන්ට සිහින දකින්න අයිතියක් තියෙනවා. ත්‍රස්තවාදය පරාජය කිරීමේ සිහිනය සැබෑ වුණා. පාලමක් හදලා අපේ ගම එළිය වැටෙයි කියලා මවපු සිහිනය අද සැබෑ වෙලා. ජනතාවග් සුබ සිහින සැබෑ කිරීම රජයේ අයිතියක්. වැව්බැඳි රාජ්‍යයෙන් ආව එස්.එම්. චන්ද්‍රසේන ඇමතිතුමා වැඩ ආරම්භ කළා. මැරේකන්ද සුවිශේෂි ගමක්. වැස්සට වතුරෙන් යටවෙන ගමක්.පාලම ඉදිකළාම දරුවන්ට හැමදාම පාසල් යන්න හැකිවෙයි. තේදලු ටික අරන් යන්න පුළුවන්. ජීවිතයට මඳ අස්වැසිල්ලක් ලැබෙනවා නම් එයයි සතුට..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=r1401215</link>
    <topic>දේශපාලනඥයා කළගුණ දන්නා උත්තමයෙක් මිස ඉණිමඟට පයින් ගසන පිසාචයෙක් නොවිය යුතුයි</topic>
    <author>මහරගම විශේෂ - වේහැල්ලේ පියතිලක</author>
    <content>දේශපාලනඥයා කළගුණ දක්වන උත්තමයෙක් මිස නැගි ඉණිමගට පයින් ගසන දේශපාලන පිසාචයන් නොවිය යුතු යැයි මහජන උපයෝගිතා ඇමැති ආචාර්ය මර්වින් සිල්වා මහතා කීවේය. හෙ‍ෙතම මේ බව කීවේ පසුගියදා නුගේගොඩ මිරිහානේ සම්බුද්ධ ප්‍රජා සමිති ගොඩනැගිල්ලේ පැවැති පළාත් සභා මන්ත්‍රී හා මහරගම පාසල් අධීක්ෂණ මන්ත්‍රී ඉසුර දේවප්‍රිය මහතා සංවිධානය කළ බස්නාහිර පළාත් පළාත් සභා මැතිවරණ “ඉසුරු උදාන” ආරම්භක උළෙලේදීය.එහිදී ඇමැතිවරයා මෙසේද පැවැසීය.ලබාගත් මේ නිදහස ආරක්ෂා කිරීමට හැකියාව ඇත්තේ ජනපතිටයි. මෙතෙක් පැවැති උතුරේ ඡන්දය හැර සෑම පළාත් සභා ඡන්දයක්ම පරාජය කළේ විරුද්ධ පක්ෂවල ඇපද රාජසන්තක කරමිනි. ජනාධිපතිතුමා මිනිසෙක් තක්සේරු කරන්නේ ඔහුගේ ආරෝහ පරිනාහ දේහය හෝ අත පය දෙස බලා නොවේ. පුද්ගලයා ජනතාව වෙනුවෙන් කැපවෙන මනුෂ්‍යත්වය දෙස බලාය.කෝට්ටේ නගරාධිපති ජනක රණවක මහතාකෝට්ටේ මහරගමට යාබද ආසනයයි. මා අද පැමිණියේ අසල්වාසී මානව හිතවාද ඉසුර දේවප්‍රිය සහෝදරයාට අපේ කළගුණ සැලකීමටයි. ඉසුර යනු තිබුණ පළියට තනියම කන මනුස්සයෙක් නොවේ. නැත්තාටත් බෙදා බෙදා හදාගෙන කන මනුස්සයෙක්.වසර 22 සිට පුරා වසර 25ක් මහරගම ජනතාවගේ දුක සැප බෙදාගෙන සිටි ඉසුර මේ මෑතක් වනතුරු ජීවත්වුණේ කුලී නිවාසවල..</content>
  </post></root>