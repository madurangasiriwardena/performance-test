<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=f1312123</link>
    <topic>මල් කැකුළු පුබුදු කරනතිරය පිටුපස සෙවණැල්ල</topic>
    <author>චම්පිකා දීපානි</author>
    <content>“අවංක මිනිසා සැම විටම දරුවෙකි” කියා සොක්‍රටීස් පැවසුවේ ය. දරුවා වෙනුවෙන් කරන නිර්මාණ ද අවංක විය යුතුය. ජාතික නාළිකාව කවදත් දැයේ දූ දරුවන් වෙනුවෙන් ගෙන එන්නේ කලාවෙන්, දැනුමින් දරුවන්ගේ ජීවිතය ආලෝකමත් කරන වැඩ සටහන් ය. මේ වැඩසටහන් පිටුපස තිස් වසරක් පුරා වැටුණු යෝධ සෙවණැල්ලකි. වර්තමානයේ ඔහු ජාතික නාළිකාවේ ළමා වැඩසටහන් පිළිබඳ අධ්‍යක්ෂවරයා ද වෙයි. ඔහු පත්මසිරි ප්‍රනාන්දු යි.කලාවට කිසිදු පවුල් පසු බිමක් නැති නමුත් ඔහුට සහජයෙන් ම ලැබුණු කුසලතාව අවධි වූයේ පාසල් අවධියේ ම ය. ඒ මහානාම විද්‍යාලයේ අකුරු කරන කාලයේ දී මුණ ගැසුණු ජෝන් දමසින් ගුරුවරයා නිසාය.පාසල් අධ්‍යාපනය ලබමින් සිටියදීම ගාමිණී හත්තෙට්ටුවේගම සහ හේමසිරි ලියනගේ යන කලා ශිල්පීන්ගෙන් නාට්‍ය පාඨමාලාවක් හැදෑරුවේ කලාවට ඇතිවූ ඇල්ම නිසාම යි. ඔහු සිය හැකියාව මුලින්ම උරගා බැලුවේ 1979 ජාත්‍යන්තර ළමා වර්ෂයේ පැවැත් වූ නාට්‍ය තරගයෙනුයි.ඕ.සී.අයි.සී සිනමා පාඨමාලාවෙන්, ඇන්ඩෘ ජයමාන්නයන් ගේ කැමරා සහ සිනමා පාඨමාලාවෙන් සිය හැකියාවට දැනුම එක්කර ගත් ඔහු ජාතික නාළිකාවට පිය තබන්නේ 1983 වසරේ දී යි. ඒ පුහුණු වන නිෂ්පාදකයකු ලෙසයි.එතැන් සිට අධ්‍යක්ෂණයෙන්, රංගනයෙන්, රචනයෙන් ළමා ලොවට ඔහු දායාද කළ වැඩසටහන් අපමණ ය. ළමා අංශයේ ම තිස් වසරක අත්දැකීම් සමඟින් ඔහු අප හා කතා බහට එක් වූවේ ය.“මං කළ වැඩ සටහන් අතරින් උදාර වැඩසටහන විශේෂ යි. එයින් සංගීත ශිල්පීන් ගායක ගායිකාවන් රැසක් කලා ජීවිතයට අත් පොත් තැබුවා. ඒ අතර අද ක්ෂේත්‍රයේ සිටින ප්‍රවීණයන් රාශියක්ම ඉන්නවා. මා 1987 දී නිර්මාණය කළ මොනවද මුත්තේ....” රෝහණ වීරසිංහ සහ අනුෂා නානායක්කාර ගැයූ ගීය රූපවාහිනියේ පළමු රූප රචනයයි.එය 1989 – 1990 වසරවල වැඩිම වාර ගණනක් විකාශය වුණු පූරක ගීතය බවටත් පත් වුණා. 1991 වසරේ සී එන් එන් නාළිකාව හරහා ඒ ගීතය රටවල් හතළිස් හතක පෙන්නුවා. “එන්න මගේ ප්‍රිය මිතුරෝ” (2010) නාට්‍ය, අන්තර් ජාතික ළමා චිත්‍රපට උළෙලේ අවසන් වටයට තේරුණා.2008 වසරේ දී නිර්මාණය කළ රත්තී එම සම්මාන උළෙලේ හොඳම නාට්‍ය හතරට තේරුණා. ආසියාවේ හොඳම නාට්‍ය නිර්මාණය වුණෙත් රත්ති යි. අපේ රාජ්‍ය ටෙලි සම්මාන උළෙලේත් හොඳම ළමා වැඩසටහන ලෙසින් රත්තී සම්මානයට පාත්‍ර වුණා.ගායනා, හෙට පිපෙන මල්්, ගුරු ගෙදර, නිම්වළලු, නිධානය, අපායෙන් ගෙනා රත්තරන්, සැබෑ වූ සිහිනය, සේසත් හාමිගේ නිධානය, ළමයි බමයි, වැනි ළමා වැඩසටහන්, ළමා නාට්‍ය පන්සියයකට වඩා මේ වන විට නිර්මාණය කර තිබෙනවා.මැලේසියාවේ ඒ බී යූ නාළිකාවේ කලාපීය ළමා වැඩසටහන් නිෂ්පාදකවරුන් ගේ කාරක සභාවට තේරුණු එකම ශ්‍රී ලාංකිකයත් මා යි. ඒ කාරක සභාවට ලෝකයෙන් ම තෝරා ගන්නේ හය දෙනයි. එවැනි කාරක සභාවක දී සාමුහික නිෂ්පාදන නිර්මාණය කරමු යි කියා මා යෝජනා කළා. “රත්තී” නාට්‍ය එහි එක් ප්‍රතිඵලයක්. “කඳුළින් ඇඳි සිතුවමක්” ජපන් බසට හඬ කවලා 2011 වසරේ අගෝස්තු දෙවැනිදා ජපන් වේලාවෙන් උදේ 9.30 ට එන් එච් කේ නාළිකාවෙන් විකාශය කෙරුවා.”වර්තමානයේ ඔබ අධ්‍යක්ෂණය කරන වැඩ සටහන් මොනවා ද?හුරු බුහුටි, මං ආසයි මට කියන්න, අපේ පැය දැන් කරන වැඩසටහන්. ඉදිරියේ දී සාම්ප්‍රදායික ජන ක්‍රීඩා දරුවන්ට විනෝදයෙන් කියා දෙන වැඩ සටහන් පෙළක් නිර්මාණය කිරීමට බලාපොරොත්තු වෙනවා.“මොනව ද මුත්තේ ගීතය නව මුහුණුවරකින් ඉදිරිපත් කිරීමටත් සිතා ගෙන ඉන්නවා.අනාගතයේ දී ළමයින් සඳහා වෘතාන්ත සිනමා පටයක් නිර්මාණය කිරීම තමයි ලොකුම පැතුම. ලෝකයේ ම දරුවන්ගේ තනිකම ගැන කතා කරන්න බලාපොරොත්තු වෙනවා.තිස් වසර සමරන්නත් සුදානම් නේද?ක්ෂේත්‍රයේ තිස් වසර පිරීම ළමා පොත් පහකින් දෙසැම්බර් 20 වැනිදා සමරන්නයි සූදානම් වෙන්නේ. මට කවදත් උදවු කරන වාසනා ප්‍රකාශකයන්ගේ අනුග්‍රහයෙන් පුංචි බෙන්, පුංචි සහෝදරයාගේ වාසනාව, අපූරු වතුර මල, පුංචි හිකුරු, මැජික් අයිස්ක්‍රීම් පොත් පහ දොරට වඩිනවා. දැනට ළමා පොත් 40 – 45 ක් කරලා තියෙනවා. සිනමා හා ළමා පත්තර කිහිපයකට විශේෂාංග ලිපි කලක් සැපයුවා. ඒ නිසා ලේඛනයත් මගේ ජීවිතයේම කොටසක්..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=f1312124</link>
    <topic>බණ පදයෙන් දැය පුබුදු කළසෝම හාමුදුරුවෝ</topic>
    <author>අස්ගිරි මහා විහාරීය කාරක සංඝ සභික මැදගම ධම්මානන්ද හිමි</author>
    <content>පූජ්‍ය ගංගොඩවිල සෝම හාමුදුරුවන් අප අතරින් වියෝ වී දෙසැම්බර් 12 වන දින වන විට දස වසරකි. ඒ නිමිත්තෙන් දිවයිනේ විවිධ තැන්වල ගුණ සමරු පින්කම් පැවැත්වේ. සෝම හාමුදුරුවන් තම ශාසනික ජීවිතය ඇරඹුවේ මහරගම සිරි වජිරඤාණ ධර්මායතනයෙනි.පූජ්‍ය අම්පිටියේ රාහුල හා මඩිහේ පඤ්ඤාසීහ නාහිමිවරුන් ඇසුරෙන් දිගුකලක් ත්‍රිපිටක ධර්මය හැදෑරීමෙන් ඒ පිළිබඳ නිරවුල් දැනුමක් සෝම හාමුදුරුවන් ලබාගෙන තිබුණි. උන්වහන්සේ දහම් දෙසන විට එය අසන ලොකු කුඩා කවර තරාතිරමක කෙනකුට වුව ද වැටහෙන අන්දමේ සරල සුගම බස් වහරක් යොදා ගත්හ. එයට සරිලන තැන්පත් බවක් හා ප්‍රිය මනාප දසුනක් ද සෝම හාමුදුරුවන් තුළින් මතු වී පෙනුණි.ආවේගකාරී ප්‍රකාශන ඉදිරිපත් කරන විටක දී වුවත්, උන්වහන්සේ හැසිරුණේ පැවිදි ඉරියව් තුළ රැඳී සිටිමිනි. පාලි භාෂාවෙන් සඳහන් දහම් කරුණුවල නිවැරැදි අරුත් දැක්වීමේ හා සූත්‍ර පාඨ මතකයෙන් ඉදිරිපත් කිරීමේ හැකියාව ළමා වයසේ පැවිදි නොවු කෙනකුට පිහිටන්නේ ඉතා කලාතුරකිනි.විශේෂත්වයසෝම හාමුදුරුවන්ගේ විශේෂ කාර්යයක් වූයේ සිංහලයා හා බෞද්ධයා මුහුණ පා සිටින විනාශකාරී තත්ත්වයන් පිළිබඳව ඔවුන්ට පැහැදිලි කර දීම යි. බුදුදහමට පිටුපා කටයුතු කිරීම නිසා බෞද්ධයන් විපතට පත්වන අයුරු උන්වහන්සේ පෙන්වා දුන්හ. ඒවා ගැඹුරු දහම් කරුණු නොව එදිනෙදා ජීවිතයේ දී පිළිපැදිය යුතු ඒවා ය. උන්වහන්සේ පැවැසුවේ මිනිසුන් පන්සිල් රකින්නේ නම්, සමාජයේ ඉදිරි ගමනට එයින් විශාල අනුබලයක් ලැබෙන බව යි.අනෙකුත් ජාතීන් හා ආගමිකයන් තුළ පවතින යහපත් ගතිසිරිත් ගැන ප්‍රශංසාත්මකව කථා කරන්නට සෝම හාමුදුරුවෝ අමතක නොකළහ. එසේම සිංහලයාගේත්, බෞද්ධයාගේත් විනාශයට හේතුවන අනෙකුත් ජන කොටස්වල හා ආගමික කණ්ඩායම්වල ක්‍රියාකාරකම් පෙන්වා දෙන්නට ද උන්වහන්සේ අභීතව ඉදිරිපත් වූහ. බොහෝ දෙනා උන්වහන්සේ ගැන සැලකුවේ අනගාරික ධර්මපාල තුමාගෙන් පසු දිගු කලක් පැවැති හිඩැස පිරවීමට පහළ වූ උතුමකු වශයෙනි.මෑත යුගයේ තරුණ පිරිස තුළ බුදුදහම කෙරෙහි විශාල උනන්දුවක් ඇති වුණේ උන්වහන්සේ බුදුදහම ගැන ඉදිරිපත් කළ බුද්ධිගෝචර හා විචාරාත්මක දේශනා හේතුවෙනි. බුදුදහම සමඟ බැඳී පවතින නොයෙකුත් ජනකාන්ත මිථ්‍යා මත බුදුදහමෙන් වෙන්කිරීමට සෝම හාමුදුරුවෝ වෑයම් කළහ. ගිහියන් පමණක් නොව ඇතැම් භික්ෂූන් පවා ත්‍රිපිටකයේ සඳහන් කරුණුවලට වැරැදි අර්ථකථන දෙමින්, මිත්‍යා මත වපුරවමින් බොදු ජනතාව නොමඟ යවන හැටි උන්වහන්සේ පෙන්වා දුන්හ.දේව භක්තිකයන්ගෙන් සහ දේවාල පවත්වාගෙන යන පන්සල්වලින් සෝම හාමුදුරුවන් කෙරෙහි නොසතුට පළවිය. දෙවියන් යනුවෙන් සත්ත්ව කොට්ඨාසයක් සිටින බවත්, සිල්වත්ව කටයුතු කරන මිනිසුන්ට සම්‍යක් දෘෂ්ටික දෙවිවරුන් උදව් කරන බවත් බුදුදහමේ සඳහන් වේ යැයි සෝම හාමුදුරුවෝ පැහැදිලි කළහ.බෞද්ධයකුගේ පිළිවෙත විය යුත්තේ දෙවියන්ට පින් අනුමෝදන් කරවීම යි. බුදුරදුන්ටත් වඩා ඉහළින් දෙවියන් තබාගෙන ලෞකික සැප සම්පත් පතමින් ඔවුන්ට යැදීම වරදකි. නුවණ ආවරණය කරන මිථ්‍යා මතවාදවලින් මුළා වී සිටි බෞද්ධයන් තුළ සම්මා දිට්ඨිය ඇතිකිරීම සෝම හාමුදුරුවන්ගේ වෑයම විය.සමාජය තුළ මුල් බැසගත් සාම්ප්‍රදායික වූ ඇතැම් සිරිත් විරිත්, දේව ඇදහිලි ආදියෙහි නිසරු බව විවරණය කරමින් දහම් දෙසීම බැරෑරුම් කාරියකි. සෝම හිමියන් එම කටයුත්තට ඉදිරිපත් වූ නිසා උන්වහන්සේ වෙත පැසසුම් මෙන්ම රැවුම් ගෙරවුම් ද එල්ල වුණි.අන්ධ විශ්වාස ඔස්සේ බෞද්ධයන් නොමගට යොමු කරන භික්ෂූන්ට ද උන්වහන්සේ ඍජුවම එරෙහි වූහ. මහා ජලාශ රෝග සුවකරන ඖෂධීය ගුණයෙන් පිරි පිරිත් පැන් බවට පත්කිරීමේ ඊනියා ආශිර්වාද පූජා ව්‍යාපෘති ගැන විවේචනය කළහ. බෝධිය යනු සර්වතාඥානය යි.බුදුරජාණන් වහන්සේ බුද්ධත්වය ලබා ගත් අවස්ථාවේ සෙවන දුන් නිසා ඇසතු රුකට බෝධි යන නම ලැබී තිබේ. එහෙත් බෝ රුකට ලෙඩ රෝග සුව කිරීමේ බලයක් ඇත. බෝ රුකෙන් බුදුරැස්, බුදුකිරණ විහිදෙයි යනාදී වශයෙන් නොයෙකුත් කථා ගොතා කීමෙන් බෞද්ධයෝ අන්ධ විශ්වාස තුළ ගිලෙති. මෝහයට පත්වෙති. බුදුරජුන් සිහිපත් කරගෙන බෝධි පූජා කිරීම වරදක් නොවේ. නමුත් සිතූ පැතූ සම්පත් දෙන වෘක්ෂ වන්දනාවක් බවට බෝධි පූජාව පත්කරගැනීම හොඳ නැත යනු පූජ්‍ය සෝම හාමුදුරුවන්ගේ අදහස යි.නැඟී සිටීමබෞද්ධයන් හා හින්දූන් නොයෙකුත් උපක්‍රම මඟින් ආගම් මාරුවට යොමුකෙරෙන කණ්ඩායම් ගැන තොරතුරු හෙළිදරව් කිරීම සෝම හිමියන්ගේ තවත් විෂය මාතෘකාවකි. එපමණක් නොව බුද්ධ ධර්මය විකෘති කරන හා නොයෙකුත් අන්ධ විශ්වාසයන්ගෙන් ජනතාව මුළා කරන රහතුන් වශයෙන් පෙනී සිටින පුද්ගලයන්ට එරෙහිව උන්වහන්සේ ඍජුව නැඟී සිටියහ.බුදුදහමේ ඇතුළත් ආගමික ලක්ෂණවලට වඩා එහි දාර්ශනික ස්වරූපය ජනතාවට අවබෝධ කරදීමටත්, එය ඔවුන් ලවා ප්‍රායෝගිකව ක්‍රියාත්මක කරවීමටත් සෝම හාමුදුරුවෝ ජනමාධ්‍ය මඟින් ගෙනගිය සංවාදය නිසා ආගමික වැඩ සටහන්වල නව හැඩගැස්මක් ද ඇතිවුණි.ශ්‍රාවකයන්ට සජීවී ලෙස සහභාගි විය හැකි ධර්ම සාකච්ඡා ක්‍රමය අරඹන ලද්දේ උන්වහන්සේ විසිනි. ධර්ම විනය පමණක් නොව විවිධ විෂයයන් පිළිබඳ උන්වහන්සේ සතු දැනුම එම වැඩ සටහන් මඟින් මැනවින් එළිදරව් වුණි. විද්‍යුත් ජනමාධ්‍ය තුළ භික්ෂුන්ට වැඩි ඉඩකඩක් විවර වුණේ සෝම හාමුදුරුවෝ තැබූ මුල් පියවර හේතුවෙනි.තම අදහස් ප්‍රකාශනයේ දී මෑත යුගයේ කිසිම භික්ෂුවක තුළ දක්නට නොලැබුණ අන්දමේ ඍජු සහ විවෘත භාවයක් සෝම හාමුදුරුවන් තුළින් ඉස්මතු විය. ඇතැම් කෙනකුට ඒවා අමිහිරි විය. විජාතික බලවේග ඉතා උපක්‍රමශීලී ලෙස සිංහලයන් අවදානම් තත්ත්වයන්ට පත් කරන අන්දම සෝම හාමුදුරුවෝ පැහැදිලි කර දුන්හ. උන්වහන්සේ අවධාරණය කළ විශේෂ කාරණයක් වන්නේ උත්පත්ති පාලනය හේතුවෙන් සිදුවන සිංහල ජාතියේ පරිහානිය යි.ආත්මාර්ථකාමී පරිභෝජන රටාවට මුල්තැන දෙන ලෞකිකත්වයට බර වූ පාලන ක්‍රමයකින් රටට යහපතක් සැලසෙන්නේ නැත. ඒ නිසා පන්සිල් සුරකින ධර්ම රාජ්‍ය සංකල්පවලට මුල්තැන දෙන සමාජ ක්‍රමයක් ඇති කිරීම සඳහා ජනාධිපතිවරණයට වුවත් ඉදිරිපත් වන්නට තමන් සූදානම් බව සෝම හාමුදුරුවෝ පැවසූහ. දේශපාලකයන් කලබලයට පත්වූයේත්, සමාජයෙන් විවේචන ඉදිරිපත් වූයේත් එම ප්‍රකාශය නිසා ය.විනිවිද දක්නා නුවණභික්ෂූන්ගේ සේවාව දානයට, පිරිතට, පාංශුකූලයට මතක බණට පමණක් සීමාවීම සුදුසු නැත. බණ කීම පන්සල තුළට සීමා වුවොත් ධර්මයේ පිහිට ලැබෙන්නේ පන්සලට එන සීමිත පිරිසකට පමණි. එම නිසා, ධර්මය පොදු ජනතාව අතරට ගෙන යන ක්‍රමෝපායන් අත්හදා බැලිය යුතුයැ යි සෝම හාමුදුරුවෝ සිතූහ. ඒ අනුව 1980 දශකයේ මුල් කාලයේ දී සෝම හාමුදුරුවෝ මහඔය සිට කොළඹ දක්වා සැතපුම් සිය ගණනක් දුර පා ගමනක් ඇරඹූහ.අතර මග හමුවන ගම්වල දහස් ගණනක් වැසියන්ට උන්වහන්සේ දහම් දෙසූහ. කටුක දිවියක් ගත කරන ගම්බද දිළිඳු මිනිසුන් පිදූ බතල, කවුපි, බඩ ඉරිඟු, මුං ඇට ආදිය උන්වහන්සේගේ ආහාරය විය. භික්ෂුවකට වුවමනා කරෙන සරල ජීවන රටාව උන්වහන්සේ තුළ ගොඩනැඟුනේ ඒ අයුරිනි. එය ජීවිතාන්තය දක්වා ම පැවැතුණි. පන්සලකින් තමන්ට ලැබුණ දහම් පිරිකර කිසිදිනක උන්වහන්සේ රැගෙන ගියේ නැත. උන්වහන්සේ ලොව කොතැනක වැඩ සිටියත් තම මෑණියන්ගේ දුක සැප සොයා බලන්නට අමතක නොකළහ.සැරියුත් මහරහතන් වහන්සේ පිරිනිවන් පෑ බව දැනගත් මොහොතේ බුදු රජාණන් වහන්සේ භික්ෂුන්ට මෙසේ පැවසූහ. “ මේ භික්ෂුව බුදු බණ එලෙසම දෙසන්නට සමත් වූ තැනැත්තෙකි. පුළුල් නුවණක්, බැබළෙන නුවණක්, විනිවිද දක්නා නුවණක් මේ භික්ෂුවට තිබුණි.අල්පේච්ඡ ජීවිතයක් ගත කළ මේ භික්ෂුව තමන් සමඟ එකට සිටි භික්ෂුන්ගේ වැරැදි පෙන්වා දී ඔවුන් ඒවායෙන් මුදවන්නට වෙහෙසුණ කෙනෙකි. ධෛර්යවන්ත කෙනෙකි. අහිංසක සැඩොල් තරුණයකු මෙන් මෙතෙම නිහතමානි විය. සියල්ලම අනිත්‍ය යි. හේතු ඵල ක්‍රමයට හටගත් සෑම සංස්කාර වස්තුවක ම ස්වභාවය මෙයයි. ඒ නිසා මේ භික්ෂුවගේ වෙන්වීම ගැන දුක්වීමෙන් වැඩක් නැත” යනුවෙනි.රහත් තෙර නමකගේ ජීවිතයට සෝම හාමුදුරුවන්ගේ ජීවන රටාව සම්බන්ධ කිරීම නොගැළපෙයි. එහෙත් සෝම හාමුදුරුවන්ගේ වියෝවෙන් කම්පිත සිත් සනසා ගන්නට වුවමනා කරුණු රාශියක් ඉහත කී වැකියෙහි ගැබ්ව ඇත.සෝම හාමුදුරුවන් මහඔය ප්‍රදේශයෙන් නික්මෙන විට පිණ්ඩපාතය දුන් ගැමියන් වේදනාවෙන් හඬන්නට වූහ. උන්වහන්සේ ඔවුන්ට මෙසේ පැවසූහ. “අද මං මේ විධියට ඔය ඇත්තන්ගෙන් ඈත්වෙලා යන එක ගැන ඔය ඇත්තෝ දුක්වෙනවා. ඒත් මේක තමයි ජීවිතයේ සැබෑ ස්වරූපය. පැවිද්දෙක් වශයෙන් මට මේ ගත කරන්න ලැබුණ ජීවිතේ ගැන සිතලා මම සතුටු වෙනවා. ඒ නිසා ඔය ඇත්තෝ දුක්වෙන්න එපා.”අප විසින් ද කළ යුත්තේ සෝම හාමුදුරුවන්ගේ ඒ වදන් සිහිපත් කරගෙන ධර්මානුකූලව සැනසීම යි. උන්වහන්සේ වෙහෙස දැරුවේ පන්සිල් රකින, එමෙන්ම සියලු ජනවර්ග හා ආගමිකයන් සමගියෙන් ජීවත්වන ශ්‍රී ලාංකික සමාජයක් බිහි කිරිමට යි. උන්වහන්සේට දක්වන උසස්ම ගෞරවය වන්නේ ඒ උදාර අරමුණ සැබෑ කිරීම යි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=f1312125</link>
    <topic>අපි හැමෝටම එකම ඉස්කොලයක්</topic>
    <author>සටහන හා ඡායාරූප නිවන්ති තිලකරත්න</author>
    <content>පන්ති කාමරය නිහැඬියාවකින් පිරී තිබිණි. ඒ අන්කිසිවක් නිසා නොව චිත්‍ර ඇඳීම කාගෙත් ප්‍රියතම විෂයයක් වී තිබීම ය. සියල්ලෝ ම තමන්ගේ චිත්‍රය හැකි තරම් ලස්සනට අඳින්නට වෙහෙස වෙමින් සිටියහ. පන්ති කාමරයේ බිත්ති මත එල්ලී සිටි අකුරු, ඉලක්කම් මේ දරුවන්ගේ හපන්කම් දෙස සිනා මුසු මුහුණින් බලා සිටියහ.දරුවන්ගේ දෑතින් නිම වුණු නොයෙක් අත්කම් නිර්මාණ බිත්ති කබඩ්වල සිට එබිකම් කර බැලුවේ ද මේ දරුවන්ගේ දස්කම් දෙස ය.කළු ලෑල්ලට යාබදව විශාල කණ්ණාඩියක් ද විය. සිසු දරුවන්ට අමතරව ඔවුන්ගේ මවුපියෝ ද මේ පන්ති කාමරයේ අසුන්ගෙන සිටියහ. තම දරුවන් සමඟ පාසල් එන්නට මේ මවුපියන්ට ද අවසර ලැබී තිබිණි. ඒ මේ පන්ති කාමරය විශේෂ අධ්‍යාපන අවශ්‍යතා සහිත දරුවන් සඳහා වෙන් වුවකි.ඔටිසම්, මස්තිෂ්කාගාත, ඩවුන්සින්ඩ්‍රෝම්, අපස්මාර, ශ්‍රවණ ආබාධ, අධි ක්‍රියාකාරී ආදී විවිධ ශාරිරික හා මානසික දුෂ්කරතා සහිත දරුවෝ විසි එක් දෙනෙක් මේ පන්තියේ ඉගෙනුම ලබති. නාරම්මල සිට කිලෝමීටර හයක් පමණ දුරින් පිහිටි මැටියගනේ මහා විද්‍යාලය මේ දරුවන්ගේ පාසලයි.කළු ලෑල්ලේ දක්නට ලැබුණු එක් සටහනක් මගේ අවධානය පැහැර ගන්නට සමත් විය. ‘ශිෂ්‍යත්ව විභාගයෙන් පාසලේ ඉහළ ම ලකුණු ලබා ගත් අපේ උමිඳුට උණුසුම් සුබ පැතුම්‘ යනුවෙන් එහි සටහන් වී තිබිණි.උමිඳු ගිමන්ත මැටියගනේ මහා විද්‍යාලයේ විශේෂ අධ්‍යාපන අවශ්‍යතා සහිත ළමයින් සඳහා වූ පන්තියේ සිසුවෙකි. උමිඳුගේ කතාව විමසා සිටින විට ඔහු ගැන මුලින් ම විස්තර පැවසුවේ ඔහුගේ පියා ජානක පුෂ්පකුමාරයි.‘උමිඳු ඉපදුණේ අඩු බර දරුවකු විදිහට. දරුවා ඉපදිලා දවස් හතරකට පස්සේ ඇඟ කහ පාට වෙලා ජොන්ඩිස් කියන රෝගයට ගොදුරු වුණා. මේ නිසා දරුවගේ මොළයට දැඩි හානි සිදු වෙලා කියලා වෛද්‍යවරු පැවසුවා. දරුවා සෙමෙන් වර්ධනය වන බවත් ඇවිදීම, ඇසීම, පෙනීම, කතා කිරීම තේරුම් ගැනීම සියයට පනහකට වඩා දුර්වල වන බවත් පැවසුවා.වෛද්‍යවරු නියම කරපු විදිහට අපි දිගටම ප්‍රතිකාර කළා. බොරැල්ල ළමා රෝහලේ වෛද්‍ය සායනවලට දරුවා එක්කගෙන ගියා.අපි දරුවා වෙනුවෙන් විශාල කැප කිරීම් කළා. ව්‍යායාමවලට යොමු කළා. කතා නොකර හිටපු දරුවා කතා කරන්න පටන් ගත්තා. ඇවිදන්න බැරිව ඉදලා ඇවිදින්න පටන් ගත්තා. දරුවා ගැන හොඳින් අධ්‍යයනය කිරීමේ දී අපට තේරුම් ගියේ හොඳ බුද්ධි මට්ටමක් හා මතකයක් තියෙනවා කියලා.ඒ නිසා අපි දරුවව සාමාන්‍ය පන්ති කාමරයට යොමු කළා. ඊට පස්සේ අපි දැන ගත්තා මැටියගගේ මහා විද්‍යාලයේ විශේෂ අධ්‍යාපන අවශ්‍යතා සහිත දරුවන්ගේ පන්ති ගැන. ඒ පන්තියෙන් තමයි දරුවා ශිෂ්‍යත්ව විභාගෙට යොමු කළේ.‘ශිෂ්‍යත්ව විභාගයෙන් ලකුණු 170ක් ලබා ගනිමින් උමිඳු පාසලේ හොඳම ප්‍රතිඵලයට හිමිකම් ලැබී ය. ඔවුන් සතුව විවිධ ශාරිරික හා මානසික දුෂ්කරතා ඇති බව සැබෑ ය. එහෙත් අනෙක් දරුවන්ට මෙන් ම ඔවුන්ට ද අධ්‍යාපන ලබා දිය හැකි බවත් හොඳින් අධ්‍යයන කටයුතු කළ හැකි බවත් උමිඳු ඔප්පු කර ඇත. එහෙත් බොහෝ දෙනෙක් උමිඳුගේ ප්‍රතිඵලය ගැන මවිතය පළ කිරීම කනගාටුවට කරුණකි. උමිඳුගේ පියා මෙවැනි කතාවක් පැවසුවේ මේ නිසයි.‘අපේ පුතා ශිෂ්‍යත්වෙ සමත් වුණා කිව්වම බොහෝ දෙනෙක් අහන්නේ අනෙක් ළමයින්ට දීපු ප්‍රශ්න පත්‍රයටම ද පෙනී හිටියේ කියලා. මේ වගේ දරුවෙක් ශිෂ්‍යත්වෙ සමත් වුණා කියන එක ඔවුන්ට විශ්වාස කරන්න අමාරු හින්දයි එහෙම අහන්නේ. මේ දරුවන්ටත් බොහෝ දේ කිරීමේ හැකියාව තිබෙනවා කියලා ඔවුන් දැනුවත් නැති හින්දයි.‘අනුෂා ප්‍රියන්ති මැටියගේ මහා විද්‍යාලයේ විශේෂ අවශ්‍යතා සහිත ළමයින්ගේ පන්තිය භාර ගුරුතුමියයි. උමිඳු ශිෂ්‍යත්ව විභාගයට සූදානම් කළ ආකාරය ගැන ද ඇය ද අදහස් පළ කළා ය. විශේෂ අධ්‍යාපන අවශ්‍යතා ඇති දරුවෙක් ශිෂ්‍යත්ව විභාගයට තැබීමට කලින් විභාග දෙපාර්තමේන්තුවෙන් පවත්වන විශේෂ පරීක්ෂණයට ඒ දරුවා යොමු කරන්න ඕනෑ.උමිඳු ඒ පරීක්ෂණයෙන් සුදුසුකම් ලැබුවා. ඔහුට ලබා දුන්නෙත් අනෙක් ළමයින්ට දෙන ප්‍රශ්න පත්‍රය ම තමයි. වෙනසකට තියන්නේ ඔහු ඒ ප්‍රශ්න පත්‍රයට පිළිතුරු සපයන්නේ වාචිකව. එහෙම නැතුව ඒ දරුවන්ට කියලා වෙනස් ප්‍රශ්න පත්‍රයක් ලබා දෙන්නේ නෑ.‘මෙසේ ශ්‍රී ලංකාවේ පාසල් පද්ධතිය තුළ විශේෂ අධ්‍යාපන අවශ්‍යතා සහිත දරුවන් වෙනුවෙන් පහසුකම් සලසා තිබීම අගය කළ යුත්තකි. විශ්ව මානව හිමිකම් ප්‍රකාශනයට අනුව දැක්වෙන්නේ සෑම කෙනකුට ම අධ්‍යාපනය සඳහා අයිතියක් ඇති බවයි.එමෙන් එක්සත් ජාතින්ගේ ළමා අයිතිවාසිකම් ප්‍රඥප්තියේ සහ දුබලතා සහිත පුද්ගලයන්ගේ අයිතිවාසිකම් සඳහා වූ ප්‍රඥප්තියේ අයිතිවාසිකම් ආරක්ෂා කිරීමට ශ්‍රී ලංකාව සතු වගකීම ඉටු කිරීමේ දී මේ දරුවන් වෙනුවෙන් වූ අධ්‍යාපන පහසුකම් වෙනුවෙන් විශේෂ අවධානය යොමු කළ යුතුව තිබේ.‘විශේෂ අධ්‍යාපන අවශ්‍යතා ඇති දරුවකු අවුරුදු හතරයි මාස නවයකින් පාසලට ඇතුළත් කරන්න පුළුවන්. ඒ වගේ ම ශිෂ්‍යත්ව විභාගයට පෙනී සිටීමට නියමිත වයසට වඩා අවුරුදු තුනයි මාස නවයක් ඉක්ම ගියත් මේ දරුවන්ට ශිෂ්‍යත්වයට පෙනී සිටින්න පුළුවන්. ඒ තීරණය අපේ බලධාරීන් විසින් ගනු ලැබූ විශිෂ්ට තීරණයක් බව පැවසිය යුතුයි. මේ දරුවන්ට අධ්‍යාපනය ලබා දීමේ දී දෘශ්‍යාධාර විශේෂයෙන් අවශ්‍යයි. අපේ පන්තිකාමර තවමත් ඒ තත්ත්වයට වර්ධනය වෙලා නෑ. අනුෂා ගුරුතුමිය එසේ පවසන්නී ය.චානක මනෝජ් මේ පන්තියේ ම ඉගෙනුම ලබන තවත් සිසුවෙකි. මේ චානක පවසන කතාවයි. ‘මුලින් ම අපේ අම්මා මාව ඉස්කොලෙට එක්කගෙන ආවේ මාව වඩාගෙන. ඊට පස්සේ වීල්බැරෝවකින් එක්කගෙන ආවා. රෝද පුටුවෙනුත් ඉස්කෝලෙ ආවා. මට කොහොමවත් ඇවිදින්න බැරිවයි හිටියේ. ටීචර් ව්‍යායාම කරන්න කියලා දුන්නා. ව්‍යායාම කළාම තමයි මට ඇවිදින්න පුළුවන් වුණේ‘ නිසි මඟ පෙන්වීමක් නොලැබීමෙන් චානක ඇවිදීමට නොහැකි වී තිබිණි.එහෙත් ගුරුතුමියගේ මඟ පෙන්වීම යටතේ අද ඔහුට ඇවිදීමට පුළුවන. ඔහු සිය මවගේ අත අල්ලා ගෙන ඇවිදගෙන පාසලට පැමිණෙයි. ‘මේ දරුවන් ගැන මවුපියන්ටත් හොඳ අවබෝධයක් තියෙන්න ඕන. උමිඳුට ගෙදරින් හොඳ මඟ පෙන්වීමක් ලැබී තිබුණා.මවුපියන් දැනුවත් කිරීමටත් වැඩපිළිවෙළක් තිබිය යුතු යි. මේ සඳහා ආරම්භය ලබා දෙන්න පුළුවන් වෙන්නේ පවුල් සෞඛ්‍ය සේවිකාවන් මඟින්. මේ දරුවන්ට ප්‍රතිකාර ලබා දිය හැකි ස්ථාන, අධ්‍යාපනය ලබා දිය හැකි ස්ථාන ගැන මවුපියන් දැනුවත් කරන්න පවුල් සෞඛ්‍ය සේවිකාවන්ට පුළුවන්. එවැනි වැඩ පිළිවෙළක් තිබුණොත් මේ දරුවන් මීට වඩා ශක්තිමත් තැනකට ගේන්න පුළුවන් වෙනවා.අනූෂා ගුරුතුමිය එවැනි යෝජනාවක් ඉදිරිපත් කළා ය. තනියෙන් තම දරුවා රැක බලා ගන්නා චානකගේ මව පවසන්නේ මෙවැනි කතාවකි. ‘දරුවට උගන්වන්න මම හැකි තරම් වෙහෙසෙනවා. ඒත් මම තනියෙන් ඔහුව රැක බලා ගන්නේ හරි ම දුෂ්කරතාවෙන්. අපට ඉන්න හිටින්න ගෙයක්වත් නෑ. පුතාගේ ඉස්කෝලේ ටීචර් කෙනෙකුගේ ගෙදරක තමයි අපි නැවතිලා ඉන්නේ. හැමදාම දරුවත් එක්ක ඉස්කෝලෙට එන නිසා මට රැකියාවක් කරන්න විදහකුත් නෑ. මේ හැම දෙයක් ම විඳ දරාගෙන මම උත්සාහ කරන්නේ අනාගතේ දරුවා තනියෙන් ජීවත්වෙන්න පුළුවන් තත්ත්වෙට ගෙන එන්නයි.‘තම පවුල්වල අර්බුද පමණක් නොව සමාජයීය ආකල්ප පවා මේ දරුවන් කෙරෙහි අහිතකර ලෙස බලපා තිබේ. මැටියගනේ මහා විද්‍යාලයේ විදුහල්පති ඒ.පී.එන්.ආර්. ප්‍රේමකුමාර මෙවැනි කතාවක් පවසන්නේ එහෙයිනි. ‘බොහෝ අවස්ථාවල මේ දරුවන් ගෙවල්වල සඟවාගෙන ඉන්න උත්සාහ කරනවා.එහෙම කරන්නේ දුබලතා සහිත දරුවන් ගැන තියෙන සමාජ ආකල්පය හින්දයි. විශේෂ අධ්‍යාපන අවශ්‍යතා සහිත ළමයින්ගේ පන්ති කාමරය දිහා සමහරු බලන්නේ සත්තු වත්තක් දිහා බලනවා වගෙයි.තවත් සමහරු උත්සාහ කරන්නේ මේ ළමයින්ට දානය දෙන්නයි. මේ දරුවන්ට එහෙම අනුකම්පාවක් අවශ්‍ය නෑ. ඔවුන්ට මනුෂ්‍යයන් වශයෙන් සැලකීමයි අවශ්‍ය වෙන්නේ. අනෙක් ළමයින්ට වගේ මේ දරුවන්ටත් බොහෝ දේ කිරීමේ හැකියාව තිබෙන බව තේරුම් ගැනීමයි අවශ්‍ය වෙන්නේ.‘ විශේෂ අධ්‍යාපන අවශ්‍යතා සහිත ළමයින් සම්බන්ධයෙන් පුහුණු ගුරුවරියක වන අනූෂා ප්‍රියන්ති පවසන්නේ මේ දරුවන්ට ද සාමාන්‍ය පන්ති කාමරය තුළ අධ්‍යාපනය ලබා දීම වඩාත් ඵලදායි බවයි.උමිඳු හා චානක විශේෂ අධ්‍යාපන අවශ්‍යතා සහිත දහස් ගණනක් දරුවන් අතරින් දෙදෙනකු පමණි. උමිඳු වෛද්‍යවරයෙක් වීමට සිහින මවයි. චානක ද රැකියාවක් කිරීමට සිහින මවයි. ඒ සඳහා ඔවුන් වෙහෙස වී අධ්‍යාපනය ලබයි.ඒ ඉලක්කයට යාමට ඔවුනට හැකියාව ඇති බවත් ඔවුන්ගේ ක්‍රියාවෙන් ඔප්පු කර තිබේ. උමිඳුට චානකට මෙන් ම විශේෂ අධ්‍යාපන අවශ්‍යතා සහිත අනෙක් දරුවන්ට මෙවැනි අපූරු කතා තිබෙනවා ඇත. ඔවුන්ගේ කතාවලින් පවසන්නේ අන් කිසිවක් නොව ඔවුන් ද මේ මිනිස් සමාජයේ ම දරුවන් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n1312131</link>
    <topic>අදාළ ගැසට් පත්‍රය හදන්න ඇමැති ජොනීගෙන් ලේකම්ට නියෝග</topic>
    <author>විජයානි එදිරිසිංහ සහ උදුලා පීරිස්</author>
    <content>කිරිපිටි සමාගම්වල ඇති සියලුම ගබඩා පාරිභෝගික අධිකාරිය යටතේ ලියාපදිංචි කිරීමට අවශ්‍ය ගැසට් පත්‍රයක් නිකුත් කිරීමට කටයුතු සම්පාදනය කරන ලෙසට සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා අමාත්‍යාංශ ලේකම්වරයාට උපදෙස් දී තිබේ.පාරිභෝගික අධිකාරිය අනාවරණය කරන පරිදි කල් ඉකුත් වූ මිනිස් පරිභෝජනයට නුසුදුසු කිරිපිටිවල කල් ඉකුත්වීමේ කාලය වෙනස් කර අලෙවි කිරීමේ සහ මිල වැඩි කිරීම සඳහා කිරිපිටි තොග සඟවා තැබීම වැළැක්වීම ඇතුළු මහා පරිමාණ ජාවාරම් වැළැක්වීමට මේ තීරණය ගැනීමට සිදු වූ බව සඳහන් වේ.තවද මේ ගැසට් පත්‍රය මඟින් ඕනෑම අවස්ථාවක එම කිරිපිටි ගබඩා පරීක්ෂාවට ලක්කිරීමට හැකිවන ලෙස නීති සම්පාදන සකස් කරන ලෙසටත් අමාත්‍යවරයා අමාත්‍යාංශ ලේකම්වරයාට උපදෙස් ලබා දී තිබේ. කිරිපිටි මිල ඉහළ දැමීමට අවසර ඉල්ලා කිරිපිටි සඟවා තබාගෙන පාරිභෝගික ජනතාව අපහසුවට පත්කිරීමට උත්සහ නොගන්නැයි කිරිපිටි සමාගම්වලට අනතුරු අඟවන ඇමැතිවරයා පාරිභෝගික අධිකාරියට කිරිපිටි සඟවා තබාගෙන සිටින ස්ථාන නිරන්තර පරීක්ෂාවට ලක්කරන ලෙසට උපදෙස් ලබා දී ඇති බවද කියයි.මෙරට පාරිභෝගිකයා කිසිසේත් ගසාකෑමට හෝ ඔවුන් මුළා කිරීමට කිසිඳු බහුජාතික සමාගමකට හෝ දේශීය ව්‍යාපාරිකයකුට ඉඩ නොතබන බවත් එසේ නීති විරෝධී ක්‍රියාවල යෙදෙන ව්‍යාපාරික ආයතනව‍ලට එරෙහිව නීතිය තදින්ම ක්‍රියාත්මක කරන බවත් ඇමැති ජොන්ස්ටන් ප්‍රනාන්දු මහතා අවධාරණය කරයි.කිරිපිටි සමාගම්වල සියලුම ගබඩා පාරිභෝගික අධිකාරියේ ලියාපදිංචි කළ යුතු බවට ගැසට් නිවේදනයක් නිකුත් කරන බව සමූපකාර හා අභ්‍යන්තර වෙළෙඳකටයුතු ඇමැති ජොන්ස්ටන් ප්‍රනාන්දු මහතා පාර්ලිමේන්තුවේදී දඊයේ (12) ප්‍රකාශ කළේය.සියලුම කිරි පිටි ගබඩා පැය 24 පුරා පරීක්ෂාවට ලක් කළ හැකි බලතල පැවරෙන අයුරින් එහි විධිවිධාන ඇතුළත් කරන බවද ඇමැතිවරයා කීය.මේවන විට වෙළෙඳපොළ තුළ කෘත්‍රිම ලෙස කිරි පිටි හිඟයක් මවා පා කිරි පිටි මිල ඉහළ නැංවීමට ඇතැම් කිරි පිටි සමාගම් උත්සාහ කරන බවට තොරතුරු බවකී ප්‍රනාන්දු මහතා මෙම තත්ත්වය මගහරවා ගැනීමට කිරි පිටි සමාගම් ලියාපදිංචි කිරීමේ විධිවිධාන ගෙනඑන බවත් පෙන්වාදුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n1312132</link>
    <topic>ඇමැති සාලින්ද දිසානායකට කිංස්වුඩ් විදුහලෙන් උපහාර</topic>
    <author/>
    <content>ආසියාවේ විශිෂ්ටතම ගොවියා වූ දේශීය වෛද්‍ය ඇමැති සාලින්ද දිසානායක මහතාට කිංස්වුඩ් විද්‍යාලයෙන් උපහාර පිදෙයි.තම විදුහල් මාතාවට දේශීය වශයෙන් මෙන්ම ජාත්‍යන්තර වශයෙන් කීර්තියක් ගෙන දුන් අමාත්‍යවරයාට පසුගියජදා විද්‍යාලයීය ආදි ශිෂ්‍ය සංගමය මඟින් විශේෂ උපහාර සම්මානයක් පිරිනැමීය.වසර 1974 දී විද්‍යාලය නියෝජනය කරමින් පාපන්දු කණ්ඩායමේ නායකයා ලෙස ක්‍රීඩා කර එම වසරේ දී ශ්‍රී ලංකාවේ විශිෂ්ටතම දැල රකින්නා සම්මානයත්, 1975 වසරේ දී විද්‍යලයීය ක්‍රිකට් කණ්ඩායම නියෝජනය කරමින් ශ්‍රී ලංකාවේ විශිෂ්ටතම කඩුළු රකින්නා සම්මාන දිනා ගෙන ඇත.පාසල් අධ්‍යාපනයෙන් පසු මොරටුව විශ්ව විද්‍යාලයේ රසායන විද්‍යාව පිළිබඳ උපාධිය ලබා ගෙන දේශපාලනයට පිවිස අමාත්‍යවරයකු ලෙස අමාත්‍යාංශ ගණනාවක් හොබවා තිබේ.සූක්ෂම වී වගාව (ශ්‍රී ගොවිතැන) ශ්‍රී ලංකාවට හඳුන්වා දීමේ පුරෝගාමියෙකු වෙමින් කාබනික වි වගාවෙන් ආසියාවේ විශිෂ්ටතම ගොවියා බවට පත්වීම මෙන්ම ලෝකයේ තුන්වන ගොවියා බවට පත්වීම යන කරුණු පිළිබඳව සලකා බලා මෙම උපහාරය පුද කර ඇත.මෙම අවස්ථාවේ දී විද්‍යාලයට කීර්තිය අත්කර දුන් දේශපාලන, කලා, ක්‍රීඩා සහ ව්‍යාපාර අංශයන් නියෝජනය කළ ආදි සිසුන් කීප දෙනකු සඳහා ද සම්මාන පිරිනැමිණි.මෙම අවස්ථාවට කිංස්වුඩ් විද්‍යාලයේ වැඩබලන විදුහල්පති කපිල ප්‍රියන්ත, ආදි ශිෂ්‍ය සංගමයේ සභාපති රම්සන් ෆෙරිෆ්ඩීන් යන මහත්වරු ඇතුළු ආදි සිසුන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n1312133</link>
    <topic>ලෝක උරුම ස්ථානවලින් රු. මිලියන 1341ක ආදායම්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ශ්‍රී ලංකාවේ ලෝක උරුම ස්ථානවලින් 2012 වසරේ දී රුපියල් මිලියන 1341.24ක ආදායමක් උපයා ගත් බව සංස්කෘතික කටයුතු ඇමැති ටී බී ඒකානායක මහතා පාර්ලිමේන්තුවේ දී ඊයේ (12) ප්‍රකාශ කළේය.එම ස්ථාන නැරඹීමට පසුගිය වසරේ පමණක් දේශීය සංචාරකයන් 4,52369ක් ද, විදේශීය සංචාරකයන් 5,87738ක් ද, පැමිණි බව ඇමැතිවරයා හෙළි කළේය.කොළඹ දිස්ත්‍රික් මන්ත්‍රී රවී කරුණානායක මහතා වාචික පිළිතුරු අපේක්ෂාවෙන් නැඟූ පැනයකට පිළිතුරු දෙමින් ඇමැතිවරයා මේ බව කීය. අනුරාධපුර පූජා නගරය, පොළොන්නරුව පැරණි නගරය, සීගිරිය පැරණි නගරය, මහනුවර පූජා නගරය, ගාල්ල කොටු බැම්ම හා දඹුල්ල බිතුසිතුවම් සහිත ලෙන් විහාරය මෙරට ලෝක උරුම ස්ථාන බවට නම්කර ඇති බවද ඒකානායක මහතා කීවේය.උරුමයන් පිළිබඳව හා රට ගැනත් දෙස් විදෙස් සංචාරකයන් දැනුවත් කිරීමේ වැඩපිළිවෙළක් ආරම්භ කර ඇති බවද මීට අදාළව භාෂා 7කින් යුත් පොතක් සම්පාදනය කර ඇති බවද අමැතිවරයා සඳහන් කළේය.ලෝක උරුම ස්ථානවල යටිතල පහසුකම් සංවර්ධනය කිරීමට පියවර ගෙන ඇති බව කී ටී. බී. ඒකනායක මහතා එමගින් සංචාරක ක්ෂේත්‍රය නංවාලීමට ද කටයුතු කරන බව කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n1312134</link>
    <topic>ලොව පරිත්‍යාගශීලී රටවල් අතර දස වැනි තැන ශ්‍රී ලංකාවට</topic>
    <author>මහින්ද අලුත්ගෙදර</author>
    <content>ලෝකයේ හොඳම පරිත්‍යාගශීලී රටවල් අතරින් දසවැනි ස්ථානය ශ්‍රී ලංකාවට හිමි වෙයි.ජාත්‍යන්තර පුණ්‍යායතන ආධාර පදනම මගින් ගණනය කරන ලෝක පරිත්‍යාගශීලී රටවල් දර්ශකය - 2013 සඳහා ලෝකයේ රටවල් 135ක් පාදක කරගෙන තිබේ.එම දර්ශකයට අනුව දසවැනි ස්ථානය හිමිකර ගත් ශ්‍රී ලංකාව ලකුණු 48ක් ලබා ගෙන තිබෙන අතර එහි පළමුවැන්න හිමි කරගත් ඇමෙරිකා එක්සත්ජනපදය හිමිකර ගෙන ඇති ලකුණු සංඛ්‍යාව 61ක් බව ජාත්‍යන්තර පුණ්‍යායතන ආධාර පදනමේ නවතම දර්ශකය පෙන්වාදෙයි.2008 වසරේ සිට 2012 දක්වා වූ කාලයේ මේ දර්ශකය වෙනුවෙන් ලෝකයේ රටවල් 160ක් යොදා ගෙන තිබෙන අතර ලෝකය පුරා සිදුකරන පරිත්‍යාගයන් සම්බන්ධයෙන් අවබෝධයක් සහ එහි ස්වාභාවය පිළිබඳව දැනුවත් කිරීම මෙහි මූලික අරමුණ වෙයි.ලෝක පරිත්‍යාගශීලී රටවල් දර්ශකය - 2013ට අනුව ඇමෙරිකා එක්සත් ජනපදය පෙරමුණ ගෙන තිබෙන අතර කැනඩාව, මියන්මාරය සහ නවසීලන්තය දෙවන ස්ථානයේ පසුවෙයි.අයර්ලන්තය පස්වැනි ස්ථානයේ ද, බ්‍රිතාන්‍යය හයවැනි ස්ථානයේ ද, පසුවන අතර ඔස්ට්‍රේලියාවට හිමිව තිබෙන්නේ හත්වැනි ස්ථානයයි. ඊට අමතරව නෙදර්ලන්තය අටවැනි ස්ථානයට ද කටාර් රාජ්‍යය නව වැනි ස්ථානයට ද පැමිණ තිබේ.මේ දර්ශකයට අනුව ශ්‍රී ලංකාව ලෝකයේ සුපිරි පරිත්‍යාගශීලී රටවල් 20 අතරට පැමිණ තිබෙන අතර නෝර්වේ, මෝල්ටාව, ස්විට්සර්ලන්තය, ලිබියා, ඔස්ට්‍රියාව, පිලිපීනය, හොංකොං, අයිස්ලන්තය, ඉන්දුනීසියාව සහ නයිජීරියාව ද මුල් රටවල් 20 අතර පසුවෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n1312135</link>
    <topic>ලොව ළාබාලම I. T උපාධිධාරිනිය වශින්‍යා</topic>
    <author>අසේල කුරුළුවංශ</author>
    <content>කොළඹ ජාත්‍යන්තර පාසලේ මහනුවර ශාඛාවේ නවවන වසරේ අධ්‍යාපනය ලබන එකොළොස් හැවිරිදි වශින්‍යා ප්‍රේමානන්ද් සිසුවිය තොරතුරු තක්ෂණය පිළිබඳ ලොව ළාබාලතම උපාධිධාරිනිය බවට පත්වෙමින් තොරතුරු තාක්ෂණය පිළිබඳ බ්‍රිතාන්‍ය පරිගණක සංගමයේ සහතික ලත් උපාධිය (BCS IT DEGREE ) සමත්වී ඇත. වයස අවුරුදු 8 දී අ.පො.ස සා.පෙළ විභාගයේ ඉංග්‍රීසි විෂයට පෙනී සිට ඒ සාමාර්ථයක් ලබාගෙන ඇති ඇය මෙරට ළාබාලතම වෙබ් සැලැසුම් ශිල්පිනියද වෙයි.මෙයට අමතරව වයස අවුරුදු 08 දී වශින්‍යා ජාත්‍යන්තර පරිගණක ක්‍රියාකරු (Inter National Computer driving License) බලපත්‍රයද දිනා ගෙන ඇත.වෙබ් ඉංජිනේරු ඩිප්ලෝමාව, තොරතුරු තාක්ෂණය පිළිබඳ ජාත්‍යන්තර ඩිප්ලෝමාව, ඇතුළු ඩිප්ලෝමාවන් කිහිපයක්ම වයස අවුරුදු 10 ඉක්මවන්නට පෙර ඇය සමත්ව තිබේ. වයස අවුරුදු 09 දී ඇය වෙබ් අඩවියක් තනිව නිර්මාණය කැර ලොව අඩුම වයසින් වෙබ් අඩවියක් නිර්මාණය කළ පුද්ගල ලැයිස්තුවේ දෙවන තැන දිනා ගත්තාය.ප්‍රේමානන්ද නඩරාජ් හා ලක්ෂි ප්‍රේමානන්ද් ශක්තිවෙල් දෙපළගේ එකම දියණිය වන ඇය මහනුවර I See q අධ්‍යාපන ආයතනයෙන් හා B caf පරිගණක ආයතනයෙන් තොරතුරු තාක්ෂණ උපාධියට පෙනීසිට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n1312136</link>
    <topic>වැසී තිබූ පාසල් 327ක් මේ වසරේ යළි විවෘත කළා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>වසා තිබු පාසල් 327ක් මේ වසරේ යළි විවෘත කිරීමට අධ්‍යාපන අමාත්‍යාංශය පියවර ගෙන ඇතැයි අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේ දී ඊයේ (12) ප්‍රකාශ කළේය.පාසලේ නම වෙනස් කිරීමට වඩා දරුවන්ට වැදගත් වන්නේ වසා තිබූ පාසලක් යළි විවෘත කිරීම බව අධ්‍යාපන ඇමැතිවරයා පෙන්වා දුන්නේය. මාතර දිස්ත්‍රික් මන්ත්‍රී බුද්ධික පතිරණ මහතා වාචික පිළිතුරු අපේක්ෂාවෙන් ඇසු පැනයකට පිළිතුරු දෙමින් ඇමැතිවරයා මේ බව කියා සිටියේය. ලබන වසරේ ජනවාරි අවසානයට පෙර සෑම කලාපයකට ම පෙළ පොත් බොදාහැරීම අවසන් කරන බවද බන්දුල ගුණවර්ධන මහතා වැඩි දුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n1312137</link>
    <topic>අය-වැය පැරැද වූ සභාවල නියෝජිතයන්ට එරෙහිව විනය පරීක්ෂණ පවත්වන්න</topic>
    <author>නිදහස් උපාධිධාරීන්ගේ සංගමයඅනුර ප්‍රේමලාල්</author>
    <content>පළාත් පාලන ආයතනවල අය-වැය පරාජය කිරීම ජනතා සේවය ඉටුකර ගැනිමට නොව, මන්ත්‍රීවරුන්ගේ පෞද්ගලික අභීමතාර්ථ වෙනුවෙන් බැවින් එම මහජන නියෝජියන්ට එරෙහිව ඉතා කඩිනමින් විනය පරීක්ෂණ පවත්වන්නැයි ශ්‍රී ලංකා නිදහස් උපාධිධාරීන්ගේ සංගමය බලධාරින්ගෙන් ඉල්ලා සිටියි.මේ සම්බන්ධයෙන් ඊයේ(12) ශ්‍රීලංකා පදනම් ආයතනයේ පැවැති මාධ්‍ය හමුවේ දී අදහස්දැක් වු එම සංගමයේ ප්‍රධාන ලේකම් මනුල පෙරේරා මහතා ජනතා ඡන්දයෙන් පත්වු නියෝජිතයන් ජනතා බලපොරොත්තු කඩවන ආකාරයට ක්‍රියා කිරීම සම්බන්ධයෙන් තම සංගමයේ විරෝධය දක්වන බව පැවසීය. ශ්‍රී ලංකා නිදහස් පක්ෂයේ බලධාරීන් මේ තත්ත්වය කඩිනමින් විමසා පවතින ගැටලු හඳුනනා ගත යුතුයි. මේ කුමන්ත්‍රණවලට ඉක්මනට පිළිතුරු දියයුතුයි යැයි ද කීය. සංගමයේ උපලේකම් ජයසංඛ පෙරේරා,ජාතික සංවිධායක වෛද්‍ය වසන්ත දේශප්‍රිය කුමාර යන මහත්වරු මේ අවස්ථාවට එක්වූහ ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n1312138</link>
    <topic>පොලිසියෙන් දීපව්‍යාප්ත වැඩසටහනක්</topic>
    <author>චන්ද්‍රිකා පෙරේරා</author>
    <content>බාල වයස්කාර දරුවන්ට එරෙහිව අධික ලෙස ඉහළ යමින් පවතින අතවර හා අපයෝජන ක්‍රියාවන්හි වර්ධන වේගය අවම කර ගනිමින් ඔවුන්ගේ යහපැවැත්ම සකස් කිරීමට පොලිස් දෙපාර්තමේනතුව රට පුරා පුළුල් වැඩපිළිවෙළක් දියත් කරයි.බාල වයස්කාර දරුවන් අපයෝජනයට පත්වීම ශ්‍රී ලංකාව අනාගතයේ දී මුහුණ දෙන බරපතළම සමාජීය ප්‍රශ්නයක් බවට පොලිස් දෙපාර්තමේන්තු වාර්තාවලින් හඳුනා ගැනීමෙන් පසු ඊට පිළියම් ලෙස මේ කටයුතු ඇරඹූ බව පොලිස් මූලස්ථානය සඳහන් කරයි.වර්තමානයේ පවතින තත්ත්වය පිළිබඳ මනා අධ්‍යනයක් සිදුකර ඇති අතර මේ ගැටලුවට නීති ක්‍රියාත්මක කිරීමෙන් පමණක් නිසි පිළිතුරක් නොලැබෙන බව හඳුනා ගෙන ඇත.මේ අනුව සැලසුම් සහගත‍ ලෙස ජන සමාජය දැනුවත් කර දරුවන් ආරක්ෂා කර ගැනීමට වැඩපිළිවෙළක් සකසා ඇත. මේ අනුව ශීඝ්‍රයෙන් වර්ධනය වන ළමා අපචාර හා අපයෝජන සම්බන්ධයෙන් පාසල් දරුවන් හා මව්පියන් දැනුවත් කිරීමේ සංවිධානාත්මක වැඩපිළිවෙළක් පොලිස් දෙපාර්තමේන්තුවේ මුලිකත්වයෙන් මේ දිනවල ක්‍රියාත්මකය. පොලිස් වාර්තා දක්වන පරිදි ඉදිරි අනාගතයේ ශ්‍රී ලංකාව මුහුණ දෙන බරපතළම සමාජ ප්‍රශ්නය ලෙස බාල වයස්කාර දරුවන්ට එරෙහිව සිදුවන අතවර හා අපයෝජන ක්‍රියා හඳුනාගෙන ඇත. 2011 වසරේ දී ළමයින්ට විරුද්ධව සුලු අපරාධ 1874 ද බරපතළ අපරාධ 3258 ද වාර්තා වී ඇති අතර වයස අවු 8ත් 16ත් අතර සිය දිවි නසාගැනීම් 118ක් පොලිසියට වාර්තා වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n1312139</link>
    <topic>බියගම විලේජ් අධිපති ඝාතන සිද්ධිය</topic>
    <author>මල්වාන සමූහ - මහානාම විතානගේ</author>
    <content>බියගම විලේජ් හොටෙල් අධිපති කෝටිපති ව්‍යාපාරික බර්නාඩ් ජයරත්න (65) මහතා ඝාතන සිද්ධිය පූගොඩ මහේස්ත්‍රාත් අධිකරණයේ දී යළි කැඳවූ අවස්ථාවේ අධිකරණය හමුවේ පෙනී සිටීමට නොතිසි නිකුත් කර සිටි ජින්ටෙක් ආයතනයේ අධ්‍යක්ෂවරයාට අධිකරණයට නොපැමිණීම නිසා පූගොඩ මහේස්ත්‍රාත් හා අතිරේක දිසා විනිසුරු පී. එම්. තිලකරත්න බණ්ඩාර මහතා විසින් ඔහුට (11) වරෙන්තුවක් නිකුත් කරනු ලැබීය.නාරංවල පදිංචි පොලිස් විශේෂ කාර්ය බළකායේ සුදත් වික්‍රමසිංහ හා බියගම පදිංචි මියගිය අයගේ පුත් සුරංග ජයරත්න යන දෙදෙනා මේ ඝාතන සිද්ධියේ සැකකරුවෝ වෙති.මෙහිදී අපරාධ පරීක්ෂණ දෙපාර්තමේන්තුවේ උප පොලිස් පරීක්ෂක සුසිල් සරණපාල මහතා අධිකරණය ඉදිරියේ කරුණු දක්වමින් කියා සිටියේ මෙහි විමර්ශන කටයුතු ගැන වැඩිදුර වාර්තාවක් ඉදිරිපත් කරන බවත් ජින්ටෙක් ආයතනයට යවනු ලැබූ භාණ්ඩවල විශ්ලේෂණ වාර්තාව තවම ලැබී නොමැති නිසා විමර්ශන කටයුතු අවසන් වී නැති බවත්ය.සැකකරුවන් වෙනුවෙන් පෙනී සිටි නීතිඥ අසිත් සිරිවර්ධන මහතා අධිකරණයට කරුණු දක්වමින් පැවසුවේ හැමදාම විමර්ශන කටයුතු තවම අවසන් නැහැ කියලා අපරාධ පරීක්ෂණ දෙපාර්තමේන්තුව කියනවා. නමුත් ඔවුන්ට එම විමර්ශන කටයුතු අවසන් කිරීමට නොහැකි වී තිබෙන්නේ ජින්ටෙක් ආයතනයේ වාර්තාව ලැබී නැති නිසයි.එම වාර්තාව ඉක්මනින්ම ලබාදෙන්නට කියලා එම ආයතනයට සිහිගැන්වීම් කළා.ඒත් එම වාර්තාව තවම ලබාදී නැහැ. ඒ නිසා මේ සම්බන්ධව අධිකරණයට කරුණු කියන්නට ජින්ටෙක් ආයතනයේ අධ්‍යක්ෂවරයාට අද දින අධිකරණයට පැමිණෙන්නට කියලා නොතිසියක් ද නිකුත් කර තිබුණා.එහෙත් ඔහු පැමිණ නැහැ. එබැවින් ඔහුට වරෙන්තුවක් නිකුත් කරන ලෙසට අධිකරණයෙන් ඉල්ලා සිටිනවා. මේ අවස්ථාවේ දෙපාර්ශ්වයෙන්ම ඉදිරිපත්වූ කරුණු කෙරෙහි අවධානය යොමු කළ මහෙස්ත්‍රාත්වරයා ජින්ටෙක් ආයතනයේ අධ්‍යක්ෂවරයාට වරෙන්තුවක් නිකුත් කරමින් මෙහි විමර්ශන කටයුතු කඩිනමින් සිදුකරන ලෙසට අපරාධ පරීක්ෂණ දෙපාර්තමේන්තුවට නියෝග කෙරිණි. තවද එම සැකකරුවන් දෙදෙනා තවදුරටත් ලබන 23 වැනිදා දක්වා රක්ෂිත බන්ධනාගාර ගත කර තැබීමට ද මහේස්ත්‍රාත්වරයා නියෝග කළේය. වැඩිදුර විභාගය ලබන 23 වැනි දිනට කල් තැබීය.අපරාධ පරීක්ෂණ දෙපාර්තමේන්තුවේ උප පොලිස් පරීක්ෂක සුනිල් සරණපාල මහතා පැමිණිල්ල මෙහෙයවූ අතර, සැකකරුවන් වෙනුවෙන් නීතිඥවරුන් වන අසිත් සිරිවර්ධන, සංජය රණතුංග හා කමල් සම්මන්දප්පෙරුම යන මහත්වරු ද මියගිය අයගේ දියණියගේ අයිතිවාසිකම් වෙනුවෙන් නීතිඥ ලලිත් දහනායක මහතා ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121310</link>
    <topic>යහපත් සමාජයක් ඇතිකිරීමට ග්‍රාම නිලධාරීන් කැපවිය යුතුයි</topic>
    <author> උදුලා පීරිස්</author>
    <content>රජයක් ලෙස ගමේ තොරතුරු ග්‍රාම නිලධාරීන්ගෙන් ලබා ගන්නේ ඔවුන් සම්බන්ධයෙන් අපට පවතින දැඩි විශ්වාසය නිසා බවත් එම තත්ත්වය ඉදිරියටත් පවත්වාගෙන යමින් යහපත් සමාජයක් ඇති කිරීමට අපත් සමඟ කැපවෙන ලෙස සමස්ත ග්‍රාම නිලධාරින්ගෙන්ම ඉල්ලා සිටින බව රාජ්‍ය පරිපාලන ඇමැති ඩබ්ලිව්. ඩී. ජේ. සෙනවිරත්න මහතා පැවසීය.ග්‍රාම නිලධාරී සේවයේ ස්වර්ණ ජයන්තිය සමරීම නිමිත්තෙන් කඩුවෙල ප්‍රාදේශීය ලේකම් කාර්යාලයේ පැවැති උත්සව අවස්ථාවට එක් වෙමින් ඇමැතිවරයා එසේ පැවසීය.රටපුරා සිටින ග්‍රාම නිලධාරීන් විශාල පිරිසකගේ සහභාගිත්වයෙන් පැවැති මේ උළෙලේ දී ඇමැතිවරයා මෙසේද කීය. ‍එක් ග්‍රාම නිලධාරියෙක් දෙන්නෙක් නිසා සමස්ත ග්‍රාම නිලධාරී ක්ෂේත්‍රයටම කැළැල් ඇතිවිම වැළැක්වීමේ හැකියාව ඇත්තේද ඔබ තුමන්ලටම බවයි මගේ අදහස. මේ නිසා එවැනි තත්ත්වයන් වළක්වා ගැනීමට අවශ්‍ය පරිසරය සකසා ගන්නා ලෙසද ඇමැතිවරයා ඉල්ලා සිටියේය.වැඩිදුරටත් අදහස් දක්වමින් ඇමැතිවරයා මෙසේද කීය.ගම සම්බන්ධයෙන් හොදින්ම දන්න අය වන්නේ ග්‍රාම නිලධාරීන් වන ඔබතුමන්ලයි.අපි මේ නිසයි රජයයි ජනතාවයි සම්බන්ධ කරන පුරුක ලෙස ග්‍රාම නිලධාරීන්ව හදුන්වන්නෙ.මේ නිසා තනතුරේ ගෞරවය රැක ගැනීමට සමස්ත ග්‍රාම නිලධාරීන්ම වග බලාගත යුතුයි. මුදලට යට නොවන වරප්‍රසාද වලට ගිජු නොවන නිලධාරින්වයි අපි බලාපොරොත්තු වන්නේමෙවර ග්‍රාම නිලධාරී පුරප්පාඩු පිරවීම සඳහා පවත්වන ලද විභාගයෙන් සමත්වූ අයගෙන් සියට 75ක්ම කාන්තාවන්. මෙය අද ග්‍රාම නිලධාරි සේවයට පොදුවූ දෙයක් නොවේ. මුළු සමස්ත රාජ්‍ය ‍සේවයටම පොදු වූ දෙයක්. රාජ්‍ය සේවයේ කාන්තා නියෝජනය දැන් වැඩිවෙලා.මෙවර කළමනාකාර සහකාර සේවා විභාගයෙන් සමත්වූ අයගෙන් සියයට අනූවක්ම කාන්තාවන්.බස්නාහිර පළාත් මන්ත්‍රී ‍රොජර් සෙනවිරත්න , කඩුවෙල නගරාධිපති ජී. එච්. බුද්ධදාස, අමාත්‍යාංශ ලේකම් පී. බී. අබේකෝන් මහත්වරු ඇතුළු විශාල පිරිසක් මේ අවස්ථාවට සහභාගිවී සි‍ටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121311</link>
    <topic>බසය පාරෙන් ඉවතට පැන 2ක් මරුට: 10ක් රෝහලේ</topic>
    <author>නිමල් රාජපක්ෂ, නිරුෂි විමලවීර</author>
    <content>මංගල උත්සවයකට ගොස් ආපසු එමින් සිටි නඩයක් රැගත් බසයක් හලාවත මීගමුව මාර්ගයේ දෙමටපිටිය කටුනේරිය අසලදී පාරෙන් ඉවතට පැන කොස්ගසක හැපී පෙරළීමෙන් රියදුරු සහ තවත් අයෙක් මියගිය අතර 10 දෙනෙකු තුවාල ලබා ඇත.  මියගොස් ඇත්තේ එන්. සුජීව (40) සහ විදාන ඇරද්දිගේ කීර්තිසේන (40) යන දෙදෙනායි සිද්ධියෙන් තුවාල වූ අය ප්‍රතිකාර සඳහා මාරවිල රෝහලට ඇතුළු කළ බව ජ්‍යෙෂ්ඨ පොලිස් අධිකාරී පොලිස් මාධ්‍ය ප්‍රකාශක අජිත් රෝහන මහතා පවසයි.අනතුර සිදුවී ඇත්තේ ඊයේ (12) රාත්‍රී 7.15ට පමණය.රෝසා වර්ගයේ බස්රථය පාරේ දකුණු පැත්තේ ගමන් කළ වාහන කිහිපයක හැපී පාරෙන් ඉවතට පැන කොස් ගසේ හැපී ඇත. ගසේ හැපීමෙන් පසු බසය පෙරළී ඇතැයිද පොලිස් මාධ්‍ය මධ්‍යස්ථානය පවසයි.සිද්ධිය පිළිබඳ මාරවිල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121312</link>
    <topic>ජනපති සහ ආර්යාව කෙන්යාවේ නිදහස් උළෙලට සහභාගී වෙති</topic>
    <author/>
    <content>ජනාධිපති මහින්ද රාජපක්ෂ මහතා හා ආර්යා ශිරන්ති වික්‍රමසිංහ රාජපක්ෂ මැතිනිය නයිරෝබි හි ආසන්නයේ කසරානි නගරයේ මොයි අන්තර්ජාතික ක්‍රීඩා සංකීර්ණයේ පැවැති කෙන්යාවේ නිදහස් දින සැමරුම් උළෙලට ආරාධිතයන් ලෙස ඊයේ (12) සහභාගී වූහ.කෙන්යා ජනාධිපති උහුරු කෙන්යාටා මහතා එරට ජාතික කොඩිය එසවීමෙන් හා පැළයක් රෝපණය කිරීමෙන් අනතුරුව අඟහරුවාදා මධ්‍යම රාත්‍රියේ උහුරු උද්‍යානයේ දී නිදහස් දින සැමරුම ආරම්භ කළේය.කෙන්යාවේ නිදහස් ව්‍යාපාරය ඇරඹෙන්නේ 1942 දී කිකුයු. එන්බු. මෙරු හා කම්බා ගෝත්‍ර නිදහස සඳහා සටන් කිරීමට ප්‍රතිඥා දීමෙනි. පසුකලෙක මාවු මාවු ව්‍යාපාරය බවට වර්ධනය වන්නේ මෙයයි. 1952 දී වත්මන් ජනාධිපතිවරයාගේ පියා වන ජොමෝ කෙන්යාටා මහතාට මාවු මාවු ව්‍යාපාරයට සම්බන්ධ වීම නිසා වසර 07ක සිර දඬුවම් නියම කෙරිණ. වසර 10ක් බන්ධනාගාරගතව සිටි එතුමා. 1962 දී නිදහස ලැබීමෙන් අනතුරුව කෙන්යාවේ ප්‍රථම අග්‍රාමාත්‍යවරයා බවට පත් විය. 1963 දෙසැම්බර් 12 බ්‍රිතාන්‍යයෙන් ස්වාධීනත්වය ලැබීමෙන් පසු එරට ප්‍රථම ජනාධිපතිවරයා බවට පත් වූයේ ද ජෝමෝ කෙන්යාටා මහතාය.නයිජීරියානු ජනපති ගුඩ්ලක් ජොනතන් , නයිජිරියා හිටපු ජනපති ඔලුසෙගුන් ඔබසන්ජෝ, මලාවි ජනපති ජොයිස් බණ්ඩා, ටැන්සානියානු ජනපති ජකයා කික්වෙතේ, කොංගෝ ජනපති ජෝසප් කබීලා, එරිත්‍රියා ජනපති ඉසායිස් ඇෆේවෙර්කි, කෙන්යාවේ හිටපු ජනපති මි වායි කිබාකි හා නියෝජ්‍ය ජනපති විලියම් රුටෝ ඇතුළු අප්‍රිකානු නායකයෝ රැසක් ජනපති රාජපක්ෂ මැතිතුමා සහ ආර්යාව සමගින් නිදහස් සැමරුමට එක්ව සිටියහ.විදේශ අමාත්‍ය මහාචාර්ය ජී. එල්. පීරිස් සහ සිවිල් ගුවන්සේවා අමාත්‍ය ගීතාංජන ගුණවර්ධන යන මහත්වරු ද නිදහස් දින සැමරුම් උළෙලට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121313</link>
    <topic>මානව හිමිකම් සමුළුව සමයේ ජනතාව කුපිත කරන කූට වෑයමක්</topic>
    <author>චන්දිමා එදිරිමාන්න</author>
    <content>ජිනීවාවල මානව හිමිකම් සමුළුව මාර්තු මාසයේදී පැවැත්්වෙද්දී උතුරේ මහජනතාව වියවුලට පත්කර නොසන්සුන් කිරීමේ වැඩපිළිවෙළක් ක්‍රියාත්මක වෙමින් පවතින බව ජාතික නිදහස් පෙරමුණේ නායක විමල් වීරවංශ මහතා අවධාරණය කරයි.ජිනීවා මානව හිමිකම් සමුළුවේදී ශ්‍රී ලංකාව දඬුක‍ඳේ ගහන්න සැරසෙනවිට සාමකාමී අරගලයක් ලෙසින් උතුරේ දෙමළ ජනතාවද පෙරටු කොට ගෙන ක්‍රියාත්මක කරන අරගලයක් මගින් උතුරේ ආණ්ඩුකාරවරයා ඵළවා දමා ජනාධිපතිවරයාගේ බලයට හෑල්ලූවට ලක්කිරීමේ උත්සාහයක්ද ක්‍රියාත්මක කරන්නට සැරසෙන බව හෙතෙම අවධාරණය කළේය.විමල් වීරවංශ මහතා එම අදහස ප්‍රකාශ කළේ ඊයේ (12) ජාතික නිදහස් පෙරමුණේ මාධ්‍ය හමුවට එක් වෙමිනි.එහිදී මෙසේද කීය. මාර්තු මාසයේදී ජිනීවාවල මානව හිමිකම් සමුළුව පැවැත්වෙනවා. ජර්මනිය කේන්ද්‍රකර ගනිමින් ජනතාවගේ නිත්‍ය විනිශ්චය සභාව නමින් සභාවක් පත්කර ඇති අතර ඔවුන් පවසා තිබෙනවා 2009 දී ශ්‍රී ලංකාවේ සිදුවූයේ මානව සංහාරයක් බව.මෙම වාර්තාව නිකුත් කර ඇත්තේ මාර්තුවල ජිනීවා වල පැවැත්වෙන නාඩගමට පෙර වදනක් සපයන්නයි. “මානව සංහාරය” කියන වචනය ඉතා බරපතළයි. සම්බන්ධන් මන්ත්‍රීවරයාද යෂුෂි අකාෂි මහතා හමුවේදී කියා තිබෙනවා තව මාස 03යි. බලන්නේ, මාස 03 ඇතුළත ඔවුන්ගේ ප්‍රශ්න විසඳුවේ නැත්නම් අරගලයකට යන බව. මේ ප්‍රකාශයද ඉතා බරපතළ යි.මේ කියන්නේ උතුරේ දෙමළ ජනතාව පෙරටු කොට ගෙන අරගලයක් ක්‍රියාත්මක කරන බවයි.උතුරේ සිංහ කොඩිය ඔසවන්න බෑ කියලා ඔවුන් කියා තිබෙනවා. ආණ්ඩුකාරවරයා එළවා දමන්න හදනවා. ඊනියා මහවිරු දින සමරු පවත්වනවා. තවත් පැත්තකින්.මෙහිදී තවත් කරුණක් අවධාරණය කළ යුතුයි. කතෝලික අගරදගුරු ස්වාමීන් වහන්සේලා පොදු මහත් මහජනතාව සමග ජීවත්වන ආගමික නායකයින්. අපි උන්වහන්සේලාගෙන් ඉල්ලා සිටිනවා බෙදුම්වාදයට වාසිදායක වන ආකාරයේ ප්‍රකාශ සිදු නොකරන ලෙසට. දෙමළ ජාතියේ සම්ප්‍රදායක වාස භූමිය යනුවෙන් දෙමළ පුවත්වල වාර්තාකර තිබෙනවා.සාම්ප්‍රදායික වාස භූමිය කියන්නේ වසක්. එමගින් නිජභූමිය වෙන්කර ගන්න හදන්නේ. එම නිසා සාම්ප්‍රදායක වාස භූමි යන සංකල්ප වචන භාවිතා නොකළ යුතුයි. කියා අපි උන්වහන්සේලාගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121314</link>
    <topic>සමථ මණ්ඩලයේ කටයුතු නිසා අධිකරණයට මහත් පහසුවක් ඇතිවී තිබෙනවා</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>නීති ක්ෂේත්‍රයේ යෙදී සිටින අය තමන් ‍ෙසායා එන මිනිසුන් වෙනුවෙන් හැකි පමණ ඉක්මනින් සේවයකර ඔවුන්ගේ ප්‍රශ්න නිරාකරණය කරදිය යුතුයයි, නුගේගොඩ මහේස්ත්‍රාත් අධිකරණයේ වැඩබලන මහේස්ත්‍රාත් සුනීතා නානායක්කාර මහත්මිය කීවාය.කෝට්ටේ ප්‍රාදේශීය ලේකම් කාර්යාල ශ්‍රවනාගාරයේදී පැවැති කෝට්ටේ සමථ මූල මණ්ඩලයේ සාමාජිකාවන්ට නිල පත්වීම් ප්‍රදානය කිරීමේ උත්සවයට සහභාගී වෙමින් නානායක්කාර මහත්මිය එසේ කියා සිටියාය.සමථ මූල මණ්ඩලයට ඉදිරිපත් කෙරෙන සුළු අපරාධ, හා අසල් වැසියන් අතර ඇතිවන ඉඩම් ආරාවුල් වැනි සුළු පැමිණිලි විසඳා ගැනීම සඳහා තෙවන පාර්ශ්වයක් ලෙස සමථ මූල මණ්ඩලය මැදිහත්වීම නිසා එම පැමිණිලි ඉතාමත් පහසුවෙන් විසඳාගැනීමට හැකිවීම අධිකරණයට විශාල පහසුවක් වී තිබෙන බවද නානායක්කාර මහත්මිය කීවාය.හිටපු විභාග කොමසාරිස් ගුණපාල වික්‍රමරත්න මහතා පාසැල, අධිකරණය, ව්‍යවස්ථාදායකය වැනි වගකිවයුතු සේවා ස්ථාන සඳහා පරිපාලනයට උගතුන් පත්විය යුතු බවද කීය.කෝට්ටේ ප්‍රාදේශීය ලේකම් අමල් එදිරිසූරිය, කෝට්ටේ සමථ මණ්ඩලයේ සභාපති චන්ද්‍රසේන හේවා අතපත්තු යන මහත්වරු හා කරගහඋල්පත සුගතනන්ද හිමියන්ද මෙහිදී කථාකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121315</link>
    <topic>ලක්ෂ 50ක් වටිනා කල් ඉකුත් වූ මස්-අල-ලූනු තොගයක් දැලේ</topic>
    <author/>
    <content>සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතාගේ උපදෙස් පරිදි පාරිභෝගික අධිකාරියේ වැටලීම් අංශයේ නිලධාරීන් විසින් අද දින (2013/12/12) ජාඇල, මීගමුව ප්‍රධාන මාර්ගය අසල පවත්වාගෙන ගිය ආහාර සැකසුම් මධ්‍යස්ථානයක සිදුකළ වැටලීමකදී මිනිස් පරිභෝජනයට නුසුදුසු කල් ඉකුත් වූ කුකුළු මස් 3000kg ක් , ඌරු මස් 500kg ක් , නරක් වී ඇති අල 2000kg ක් බොම්බයි ලූනු 3000 kgක් සොයා ගැනීමට සමත් වී ඇත.සොයා ගන්නා ලද මෙම ද්‍රව්‍ය තොගයේ වටිනාකම ලක්ෂ 50 ඉක්මවනු ඇති බව පාරිභෝගික අධිකාරිය පවසයි. සුපිරි වෙළෙඳසැල්වලින් ඉවත් කරන ලද කල් ඉකුත් වූ පරිභෝජනයට නුසුදුසු කුකුළු මස් හා ඌරු මස්වල කල් ඉකුත් වූ දිනය වෙනස් කර නැවත අසුරා වෙළෙඳපොළට හා හෝටල්වලට එවීමට සූදානම් කර තිබුණි. එමෙන්ම නරක් වී ඇති අල හා ලූනුවල නරක් වූ කොටස් ඉවත් කර සුද්ද කර හෝටල්වලට ලබා දී ඇත. උත්සව සමය ඉලක්ක කරගෙන මෙම නිෂ්පාදන වෙළෙඳ පොළට එවීමට සූදානම් කර තිබූ බව පාරිභෝගික අධිකාරිය පවසයි.අමාත්‍ය ජොන්ස්ටන් ප්‍රනාන්දු මහතාට ලැබුණු තොරතුරක් මත අදාළ වැටලීම් සිදු කරන ලෙස පාරිභෝගික අධිකාරියට උපදෙස් ලබා දී ඇත. මේ උත්සව සමයේ දී පාරිභෝගිකයන්ට ප්‍රමිතියෙන් යුතු ආහාර ද්‍රව්‍ය ලබා දීමට කටයුතු කරන ලෙසත් පරිභෝජනයට නුසුදුසු ආහාර ද්‍රව්‍ය අලෙවි කරන්නන් පිළිබඳ නිරන්තර සෝදිසියෙන් සිටින ලෙසත් අමාත්‍ය ජොන්ස්ටන් ප්‍රනාන්දු මහතා පාරිභෝගික අධිකාරියේ සභාපතිවරයාට නියෝග කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121316</link>
    <topic>විභාග අධීක්ෂණය මගහැරි නිලධාරියා විභාග වැඩවලින් ඉවතට</topic>
    <author>නිරුෂි විමලවීර</author>
    <content>අපොස (සාමාන්‍ය පෙළ) විභාගයේ නුගේගොඩ අනුලා විදුහලේ ස්ථාපිත කොට තිබූ අධීක්ෂණ මධ්‍යථානයේ රාත්‍රී රැඳී නොසිටිය සහකාර සම්බන්ධිකරණ නිලධාරියා වහාම ක්‍රියාත්මක වන පරිදි විභාග කටයුතුවලින් ඉවත් කළ බව විභාග කොමසාරිස් ජෙනරාල් ඩබ්ලිව්. එම්. එන්. ජේ. පුෂ්පකුමාර මහතා ප්‍රකාශ කෙළේය.අධීක්ෂණ මධ්‍යථානවලට ස්ථාපිත කර ඇති සියලුම නිලධාරීන් විභාගය පැවැත්වෙන මේ මස 10 සිට 20 දා දක්වා අධීක්ෂණ මධ්‍යස්ථානයේ පැය 24 පුරා අනිවාර්යයෙන්ම රැඳී සිටිය යුතු බවත්, නිසි අවසරයකින් තොරව අධීක්ෂණ මධ්‍යස්ථානයෙන් පිටවීම සපුරා තහනම් බවත්, කොමසාරිස්වරයා කීය.අපොස සාමාන්‍ය පෙළ විභාගයේ අධීක්ෂණ මධ්‍යස්ථාන 534ක් රට පුරා ක්‍රියාත්මක බව ද විභාග දෙපාර්තමේන්තු නිලධාරීන් එහි අධීක්ෂණ කටයුතුවල පැය 24 පුරා නිරත බව ද කී ඒ මහතා, විභාග දෙපාර්තමේන්තු නිලධාරීන් කළ විමර්ශනයේදී එය සනාථ වී ඇති බවත්, ඊට එරෙහිව ක්‍රියා මාර්ග ගන්නා බවත් පැවසීය.විභාගයේ කිසිදු අක්‍රමිකතාවක් සිදු නොවීම සඳහා සෑම අධීක්ෂණ මධ්‍යස්ථානයකටම සම්බන්ධීරණ නිලධාරියෙක්, සහකාර සම්බන්ධීකරණ නිලධාරියෙක්, පොලිස් නිලධාරින් ඇතුළු නිලධාරි කණ්ඩායමක් යොදා ඇතැයි ද ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121317</link>
    <topic>කොටස් වෙළෙඳ පොළ පුළුල් කිරීමට සුරැකුම්පත් කොමිසමේ අවධානය</topic>
    <author>මහින්ද අලුත්ගෙදර</author>
    <content>කොටස් වෙළෙඳ පොළ ගනුදෙනු තවදුරටත් පුළුල් කිරීම සම්බන්ධයෙන් ශ්‍රී ලංකා සුරැකුම්පත් හා විනියම කොමිෂන් සභාවේ අවධානය යොමුව තිබේ.ඒ අනුව ප්‍රාග්ධන වෙළෙඳ පොළ නිෂ්පාදිත සංවර්ධනය සඳහා ශ්‍රී ලංකාවේ සහ සිංගප්පූරුවේ කොටස් වෙළෙඳ පොළ විශේෂ අවධානය යොමුකර තිබෙන බව ශ්‍රී ලංකා සුරැකුම්පත් හා විනිමය කොමිෂන් සභාව පවසයි.සිංගප්පූරුවේ සංචාරයක නිරතවූ ශ්‍රී ලංකා සුරැකුම්පත් හා විනිමය කොමිෂන් සභාවේ සභාපති ආචාර්ය නාලක ගොඩහේවා මහතා එරට කොටස් වෙළෙඳපොලේ ප්‍රධාන විධායක නිලධාරී මැග්නස් බෝකර් මහතා සමඟ විශේෂ සාකච්ඡාවක නිරත වූ බවද එම කොමිෂන් සභාව කියයි.ඊට අමතරව ශ්‍රී ලංකා සුරැකුම්පත් හා විනිමය කොමිෂන් සභාවේ සභාපතිවරයා සිංගප්පූරු මූල්‍ය අධිකාරියේ ජ්‍යෙෂ්ඨ නිලධාරීන් සමඟ ජී 20 සංවිධානයේ නිර්දේශිත කලාපීය නියමයන් සම්බන්ධයෙන් ද සාකච්ඡාකර ඇතැයි ශ්‍රී ලංකා සුරැකුම්පත් හා විනිමය කොමිෂන් සභාව කියයි.ශ්‍රී ලංකාවේ ප්‍රාග්ධන වෙළෙඳ පොළ තවදුරටත් ශක්තිමත් කිරීමේ අරමුණින් ශ්‍රී ලංකා සුරැකුම්පත් හා විනිමය කොමිෂන් සභාව වැඩපිළිවෙළ රැසක් ක්‍රියාවට නංවා තිබෙන අතර මේ වනවිට එහි දැවැන්ත වර්ධනයක් ද පෙන්නුම් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121318</link>
    <topic>බස් රියේ ගංජා පැකට් කළ සේවකයා අත්අඩංගුවට</topic>
    <author>නිරූෂි විමලවීර</author>
    <content>කුරුණෑගල දකුණ ඩිපෝවට අයත් බස් රථයක් ඇතුළත ගංජා පැකට් සකස්කරමින් සිටි කාර්මිකයෙක් ඊයේ (12)දා කුරුණෑගල පොලිසිය මඟින් අත්අඩංගුවට ගෙන තිබේ.ඊයේ සවස සැකකරු අධිකරණය වෙත ඉදිරිපත් කිරීමට නියමිතව තිබුණි.ඒ පිළිබඳ ශ්‍රී ලංකා ගමනා ගමන මණ්ඩලයට ලිඛිත දැනුම්දීමක් සිදු කර ඇති බවත්, අදාළ පුද්ගලයා වැඩ තහනමකට ලක්කරන බවත්, එහි නියෝජ්‍ය සභාපති එල්. ඒ. විමලරත්න මහතා කීය. මණ්ඩල නීතිරීතිවලට අනුකූලව බස් රථ හා මණ්ඩල භූමියේ මත්ද්‍රව්‍ය තහනම් බව කී විමලරත්න මහතා, අනිවාර්යෙන් ඔහුගේ වැඩ තහනම් කර අන් අයට ආදර්ශ දෙන බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121319</link>
    <topic>සිංහල - ඉංග්‍රීසි භාෂාවන් මෙන්ම දෙමළ භාෂාවත් ඉගෙනීම අත්‍යවශ්‍යයි</topic>
    <author>සමන්මලී ප්‍රියශාන්ති</author>
    <content>පරිපුර්ණ වෘත්තිකයෙක්වීමට නම් සිංහල, ඉංග්‍රීසි භාෂාවන් මෙන්ම දෙමළ භාෂාව ද ඉගෙන ගැනීම අත්‍යාවශ්‍ය බව ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා ප්‍රකාශ කළේය.ත්‍රෛභාෂා දැනුම අද සමාජයට අවශ්‍යම සාධකයක් වී ඇතැයි ද ඒ මහතා පැවසීය.ලේක්හවුස් ආයතනයේ සේවක සේවිකාවන් වෙනුවෙන් ක්‍රියාත්මක කරන දෙමළ භාෂා පාඨමාලාවේ දෙවන අදියරේ සමාරම්භ අවස්ථාවට ඊයේ (12) සහභාගී වෙමින් හෙතෙම මේ අදහස් පළ කළේය.මාස 6 ක් කාලයක් මෙම පාඨමාලාව ක්‍රියාත්මක වන අතර ඊට සහභාගී වන සේවක සේවිකාවන් වෙනුවෙන් වටිනා සහතිකයක් ද පිරිනැමේ. ලේක්හවුස් ආයතනයේ පුහුණු හා පර්යේෂණ අංශය මගින් මෙම පාඨමාලාව පවත්වන අතර ප්‍රවීන දේශක කච්චි මොහොමඩ් මහතා මෙම පාඨමාලාව මෙහෙයවනු ලබයි.එහිදී අදහස් පළ ක‍ළ කර්තෘ මණ්ඩල අධ්‍යක්ෂ සීලරත්න සෙනරත් මහතා මෙසේ ද කීවේය.අධ්‍යාපනයට වයස් සීමාවක් අදාළ වන්නේ නැහැ. පාසල් ගුරුවරයකු ලෙස වෘත්තීය ජීවිතය ආරම්භ කළ මා ගුවන්විදුලි හා රූපවාහිනි නිවේදකයෙක් ලෙස ලෙස දෙමළ භාෂාව ඉගෙන ගැනීම නිසා වරප්‍රසාද රැසක් ලඟා කර ගත්තා. උතුරු නැඟෙහිර ගුරුවරුන් පත් කිරීමේ විභාගයට මුහුණ දී ඉන් සමත් වු මා ගුරුවරයෙක් ලෙස වෘත්තීය දිවිය ආරම්භ කළා. පසු කාලීනව දේශපාලන පළි ගැනීමක් හේතුවෙන් මා මඩකලපුව පාසලකට මාරු කළා.ඒ අවස්ථාවේ වෙනත් කෙනෙකු නම් කරන්නේ රැකියාවෙන් ඉවත් වීම හෝ දේශපාලනඥයෙකු ලබා පත්වීම අවලංගු කර ගැනීමයි. මා මේ කිසිවක් කළේ නැහැ. මා ඒ අභියෝගය බාර ගෙන මඩකලපුව විදුහලට ගියා. එහිදි මගේ දෙමළ දැනුම වර්ධනය කර ගැනීමට මට හැකියාවක් ලැබුණා.අවුරුදු 5 ක් මා ඒ පාසලේ සේවය කළා. මාධ්‍ය ජීවිතය ආරම්භ කිරීමත් සමඟ මා දෙමළ භාෂාව වියක්ත ලෙස ඉගෙන ගත්තා. ඒ කච්චි මෙහොමඩ් මහතාගේ උදව්වෙන්. එතුමා උපතින් මුස්ලිම් වුණාට සිංහල පත පොත පරිශීලනය කළා. මා තුන් සුත්‍රයේ හෝ සද්ධර්මරත්නාවලියේ හෝ වෙනත් සිංහල සාහිත්‍ය පොතක හෝ නොදන්නා දෙයක් දැනගන්න කතා කරන්නේ කච්චි මොහොමඩ් මහතාටයි. අදත් මගේ උපදේශකවරයා ලෙස මා සලකන්නේ ඔහුවයි.ලේක්හවුස් ආයතනයට මට එන්න අවස්ථාව ලැබුණෙත් මගේ දෙමළ දැනුම නිසයි. ජනාධිපති මහින්ද රාජපක්ෂ මහතාගේ උපදෙස් පරිදි මා ලේක්හවුස් ආයතනයට පැමිණ වාරමංජරී ආරම්භ කළා. උතුරු නැඟෙහිර ඉලක්ක කර ආරම්භ වුවත් එය අද ලංකාව පුරා අලෙවි වෙනවා.මා විශ්වාස කරනවා මෙපමණ දුරක් එන්නට භාෂා ත්‍රිත්වයේ දැනුම මට මහත් පිටිවහලක් වුණ බව.දෙමළ භාෂාව පරිශීලනයෙන් තමයි වර්ධනය කර ගත හැකි වන්නේ. සිංහල භාෂාව පාලි, සංස්කෘත, දෙමළ යනාදී සියලු භාෂාවන්ගෙන් පෝෂණය වුවක්. මේ නිසා දෙමළ භාෂාව ඉගෙන ගැනීමෙන් යහපතක් මිස අයහපතක් සිදු වන්නේ නැහැ.ප්‍රවීන දේශක කච්චි මෙහොමඩ් මහතා,-දෙමළ භාෂාව ගැන සිංහල ජනතාව අතර දුර්මතයක් තිබුණා. ඒ නිසා නොදන්න දෙමළට ගිහින් වරිගේ නහ ගන්න එපා වැනි ප්‍රස්ථා පිරුළුත් අණ්ඩර දෙමළ යන කටවචනත් බිහි වුණා. අපේ පැරණි මුතුන් මිත්තෝ හොදින් දෙමළ භාෂාව දැන ගෙන සිටි අය බවට සාධක තිබෙනවා.අද සිංහල පාසල්වල දෙමළ භාෂාව ඉගැන්වෙනවා. මේ දරුවන්ගේ සාධන මට්ටම ඉතාම ඉහළයි. අපි දැනටමත් දෙමළ වචන පාවිච්චි කරනවා. නිනව්වක්, සුනංගු වුණා, සංහදිය, තුණ්ඩුව වැනි වචන දෙමළ භාෂාවේ වචනයි. මේ නිසා භාෂාව ඉගෙන ගැනීම ගැන තිබෙන දුර්මතය ඉවත දැමිය යුතුයි. දෙමළ භාෂාව ‍සහෝදර භාෂාවක් ලෙස සැලකිය යුතුයි.භාෂාවක් ඉගෙන ගැනීම සක්‍රීය වු මානසික ව්‍යාපාරයක් බව වාග් විද්‍යාඥයින් ප්‍රකාශ කර තිබෙනවා. මේ නිසා මනසින් අධ්‍යයනය කර ධාරණය කර ගනිමින් දෙමළ ඉගෙන ගත යුතු වෙනවා.පුහුණු හා පර්යේෂණ අංශයේ ප්‍රධානී ජ්‍යෙෂ්ඨ මාධ්‍යවේදී සී. දොඩාවත්ත මහතා,-ශ්‍රී ලංකාවේ මේ වන විට තෛභාෂාව සම්බන්ධයෙන් විශාල උනන්දුවක් තිබෙනවා. විවිධ ආයතන වලත් මේ වන විට දෙමළ භාෂාව සම්බන්ධයෙන් සේවකයින්ට පාඨමාලා පැවැත්වෙනවා.නමුත් ඉතාමත් උනන්දුවෙන් හා කැපවීමෙන් දෙමළ ඉගෙන ගන්න සේවක පිරිසක් ඉන්නේ ලේක්හවුස් ආයතනයේදි බව පෙනී යනවා. එමෙන්ම උනන්දුවෙන් හා කැපවීමෙන් දෙමළ භාෂා පාඨමාලා පවත්වාගෙන යන එකම ආයතනය ද ලේක්හවුස් ආයතනය බව කිව යුතුයි.ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා මේ සම්බන්ධයෙන් ලබා දෙන සහය මේ අවස්ථාවේ මතක් කළ යුතුයි. එසේ නොමැති නම් අපට මේ පාඨමාලාව මෙතරම් සාර්ථකව පවත්වන්නට හැකියාවක් ලැබෙන්නේ නැහැ.ඒ වගේම කර්තෘ මණ්ඩල අධ්‍යක්ෂ ජ්‍යෙෂ්ඨ මාධ්‍යවේදී සීලරත්න සෙනරත් මහතාගේ යෝජනාවක් අනුවයි මෙය ක්‍රියාත්මක වන්නේ. මාධ්‍යවේදී ටී.චන්ද්‍රසේක මහතා ද මේ පාඨමාලාව පැවැත්වීමට විශාල දායකත්වයක් ලබා දෙනවා.මේ අවස්ථාවට සාමාන්‍යාධීකාරි අභය අමරදාස, නියෝජ්‍ය සාමාන්‍යාධිකාරි නාරද සුමනරත්න, කර්තෘ මණ්ඩල ප්‍රධාන පරිපාලන නිලධාරිනී බී.පී. පුෂ්පිකා, හිටපු කර්තෘ මණ්ඩල ප්‍රධාන පරිපාලන නිලධාරි රෝහණ ආරියරත්න මහත්ම මහත්මිහු හා පාඨමාලාව හැදෑරීමට නියමිත සේවක සේවිකාවන් පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121320</link>
    <topic>කිරි පිටි හිඟ වීම ළමා සහ වැඩිහිටියන්ගේ සෞඛ්‍යයට මහත් ආශිර්වාදයක්</topic>
    <author/>
    <content>ශ්‍රී ලාංකික ජනතාව කිරිපිටි අතහැර දියර කිරිවලට හුරුවීම යහපත් ප්‍රවණතාවක් බැවින් රට තුළ කිරිපිටි තව තවත් හිඟ වේවා යන්න රජයේ වෛද්‍ය නිලධාරීන්ගේ සංගමයේ ප්‍රාර්ථනාව බව එම සංගමය පවසයි.කිරි පිටි හිඟ වීම ළමා සහ වැඩිහිටියන්ගේ සෞඛ්‍යයට මහත් ආශීර්වාදයක් බවද එම සංගමය පෙන්වා දෙයි.මේ සම්බන්ධයෙන් නි‍වේදනයක් නිකුත් කරමින් රජයේ වෛද්‍ය නිලධාරීන්ගේ සංගමය මේ බව සඳහන් කැර තිබේ. එහි මෙසේද සඳහන්වේ.දැනට මාස කිහිපයක සිට කිරිපිටි සමාගම් කිහිපයක් සිය මිල ඉහළ නැංවීම සඳහා පාරිභෝගික අධිකාරියෙන් අවසර ඉල්ලා ඇති බවට වාර්තා පළ විය. ඒ සඳහා පාරිභෝගික අධිකාරියේ අවසර ලැබී නැති අතර රට පුරා කිරි පිටි හිඟයක් පවතින බවට දැන් දින කිහිපයක සිට ඇතැම් මාධ්‍යවල වාර්තා පළවෙමින් පවතී.ස්වාභාවික කිරි පෝෂ්‍යදායී ආහාරයක් බව සැබෑවකි. නමුත් කිරි ‍පෝෂණමය වශයෙන් අත්‍යවශ්‍ය ආහාරද්‍රව්‍යයක් නොවේ. කිරිපිටි ලෙස වෙළෙඳ පොළේ පවතින්නේ ස්වාභාවික කිරිවලට වඩා බොහෝසෙයින් වෙනස් දෙයක් බව මහජනතාවට තවදුරටත් රහසක් නොවේ. මෙයට මාස කිහිපයකට පෙර උද්ගතවූ ඩී.සී.ඩී. අර්බුදයේදී දියර කිරි භාවිතයේ ඇති වැදගත්කම රජයේ වෛද්‍ය නිලධාරීන්ගේ සංගමය විසින් අවධාරණය කරන ලදී. කිරි සහ ආහාර සුරක්ෂිතතාව පිළිබඳ රජයේ වෛද්‍ය නිලධාරීන්ගේ සංගම‍යේ දසවැදෑරුම් යෝජනාවලියේ ද ඒ බව සඳහන් කැර ඇත.එහි ප්‍රතිඵලයක් ලෙස අද වනවිට රටේ ජනතාව කිරිපිටි භාවිතයෙන් ඈත්වී දියර කිරි භාවිතයට හුරු වෙමින් සිටිති.ලෝකයේ දියුණු යැයි සම්මත රටවල ජනතාව භාවිතා කරන්නේ ද දියර කිරි ය. එබැවින් ශ්‍රී ලංකාව සංවර්ධනය කරා යන ගමනේදී කිරිපිටි අතහැර දියර කිරිවලට හුරුවීම යහපත් ප්‍රවණතාවකි.එබැවින් රජයේ වෛද්‍ය නිලධාරීන‍්ගේ සංගමයේ ප්‍රාර්ථනාව වන්නේ රටේ පිටිකිරි තව තවත් හිඟ වේවා! යන්න ය.මේ අතර රජයේ වෛද්‍ය නිලධාරීන්ගේ සංගමය සහ සෞඛ්‍ය ලේකම්වරයා අතර පසුගියදා පැවැති සාකච්ඡාවේදී රජයේ රෝහල්වල දියර කිරි ප්‍රවර්ධනය සඳහා වැඩපිළිවෙළක් සකස් කිරීමට පෝෂණ ඒකකය භාර අධ්‍යක්ෂවරයාට පවරන ලදී. එම අධ්‍යක්ෂවරයා විසින් දේශිය දියර කිරි භාවිතය දිරිගන්වමින් සකස් කොට ඇති මේ චක්‍රලේඛය සෞඛ්‍ය ලේකම්වරයාගේ අස්සනට යැවීමට පෙර එහි අඩංගු කරුණු සංශෝධනය කරීමට අමාත්‍යාංශයේ ම ඇතැම් නිලධාරීන් බලවත් අත්සාහයක් ගන්නා බව රජයේ වෛද්‍ය නිලධාරීන්ගේ සංගමයට වාර්තාවී ඇත.බහු ජාතික කිරිපිටි සමාගම් ආරක්ෂා කිරීමට සෞඛ්‍ය අමාත්‍යාංශයේ ඇතැම් නිලධාරීන් මෙතරම් වෙහෙස වන්නේ කුමන හේතුවක් නිසාද යන්න ගැටලුවකි. මෙය බහු ජාතික කෘෂි රසායන සමාගම් ආරක්ෂා කිරීමට ඇතැම් නිලධාරීන් දරන නින්දිත උත්සාහයට බොහෝසෙයින් සමාන ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121321</link>
    <topic>බේබදු සැමියාගේ අඩම්තේට්ටම් ඉවසන්න බැරිම තැන පිහියෙන් ඇන්නා</topic>
    <author>මතුගම සංචාරක</author>
    <content>තම ස්වාමියාට පිහියෙන් ඇන මරා දැමූ කාන්තාවක් මතුගම වැඩබලන මහේස්ත්‍රාත් ප්‍රසාද් ඉඹුල්ගොඩ මහතා වෙත ඉදිරිපත් කළ පසු මෙම මස 20 දින දක්වා රිමාන්ඩ් භාරයේ තැබීමට නියෝග කළේය.රිමාන්ඩ්භාරයට පත්වූයේ දිගන්නේ පදිංචිව සිටි ගමගේ මානෙල් වන අයයි.බදුරලිය පොලිස් වසමේ අත්වැල්තොට දිගන්නේ පදිංචිව සිටි පොතුපිටි‍යගේ රවීන්ද්‍ර ලක්සිරි වන (46) අයට පිහියෙන් ඇන මරා දමා තිබුණි.මියගිය ස්වාමියා කාලයක සිට බීමත්ව පැමිණ තම බිරිඳට හිරි හැර කරමින් පහරදීම් ඉවසා ගත නොහැකිව බිරිඳ මෙම ඝාතනය කිරීමට යොමු වී ඇති බව පොලිස් පරීක්ෂණවලින් අණාවරණය වූ බව බදුරලිය පොලිස් ස්ථානාධිපති කේ.කේ. පී. උදය කුමාර මහතා පවසයි.මෙම සිද්ධියට ආසන්නම සිද්ධිය වී ඇත්තේ බීමත් අය නිවසට පැමිණ මෙම කාන්තාවගේ ඇඟිල්ලක් කපා දැමීමට කටයුතු කිරීමයි. එය ඉවසා ගත නොහැකිව දෙදෙනා අතර අරගල‍ෙයන් පසු මෙම පිහියෙන් ඇනීම සිදුකර ඇති බවයි.මතුගම මහේස්ත්‍රාත් අධිකරණයේ වැඩබලන මහේස්ත්‍රාත් ප්‍රසාද් ඉඹුල්ගොඩ මහතා දිගන්නට ගොස් මහේස්ත්‍රාත් පරීක්ෂණය පැවැත්විණි.සියලු පරීක්ෂණ සිදුකිරීමෙන් පසු පශ්චාත් මරණ පරීක්ෂණයට මළසිරුර නාගොඩ ‍රෝහල වෙත ගෙන යාමට බදුරලිය පොලිසියට උපදෙස් දුන්නාය.මහේස්ත්‍රාත් පරීක්ෂණයට පැමිණි මියගිය අයගේ මව වන පින්නගොඩ විතානගේ සීබල් ජයවතී වන අය මෙසේ කීවාය.මියගොස් ඇත්තේ මගේ පුතායි. දිගන්නේ පිහිටි මගේ ඉඩමේ කොටසක මගේ පුතා බිරිඳත් සමඟ ජීවත්වුනා. මේ දෙන්න අපිත් සමඟ වැඩි සම්බන්ධකම් නැහැ. ලේලි හරිම දරුණුයි. මේ දෙන්නා නිතරම ආරවුල් කරගන්නවා. ඒ නිසා අපි ඔය නිවසට යන්නේ නැහැ. ලේලිය අපිත් එක්ක කතා බහක් නැහැ. පුතානම් පාරෙදි හම්බවුනාම කතා කරනවා. අපේ නිවසට එන්නේ නැහැ.මේ පුතාට දියණියන් දෙදෙනෙක් ඉන්නවා. ඒ අය විවාහවෙලා. මේ දෙන්නා නිතරම රන්ඩු කරන බව දන්නවා. ලොකු අපරාධයක් කර ගනියි කියලා අපි හිතුවා.මම මගේ උපුල් පුතා ඉන්න මේ ඉඩම පාමුල නිවසේ ජීවත්වෙනවා. අපි තේ ඉඩමක් වගා කරලා තියෙනවා. ඒ ලැබෙන ආදායමින් ජීවත්වෙනවා. මේ පුතා කරන දේවල් ගැන අපි කිසිවක් සොයන්නේ නැහැ. අපේ පාඩුවේ අපි ජීවත්වෙනවා.මගේ පුතා ගැන මට හරිම දුකයි. අපේ වැඩ කටයුතුත් කරන්න හිටපු පුතාට ‍වෙච්ච දේ.මතුගම සහකාර පොලිස් අධිකාරි සුනිල් පියරත්න මහතාගේ මෙහෙයවීමෙන් බදුරලිය පොලිස් ස්ථානාධිපති කේ.කේ.පී. උදයකුමාර පොලිස් පරීක්ෂක සුගත් ධම්මික පොලිස් සැරයන් සුමනවීර යන මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121322</link>
    <topic>ජනවාරියේ බස්නාහිර පළාත් සභාව විසුරුවනවා</topic>
    <author>උපාලි කරුණාරත්න</author>
    <content>ලබන ජනවාරි මාසයේ පළමු සතියේ බස්නාහිර පළාත් සභාව විසුරුවා හැරීමට ඉඩ ඇති බව පළාත් ඇමති උදය ගම්මන්පිල මහතා ප්‍රකාශ කළේය.දේශපාලනඥයින් ලෝකයේ තිබෙන දුෂ්කරම සම්මුඛ පරීක්ණයට එනම් ජනතා පරීක්ෂණයට මුහුණ දෙන බව කී ඒ මහතා ඉදිරියේදී පැවැත්වීමට නියමිත පළාත් සභා මැතිවරණයේදී තමා ඇතුළු පළාත් සභාවට තේරී පත්වී ඇති පිරිසේ සාර්ථකත්වය දැක ගත හැකි යයිද පැවසීය. බල්ලො මරල හෝ සල්ලි සෙව්වත් එම සල්ලි බව් බව් ගානවද කියල කියමනක් අද නිර්මාණය වී තිබෙන බවද පළාත් ඇමතිවරයා කීය. බස්නාහිර පළාත් ඇමති උදය ගම්මන්පිල මහතා මේ අදහස් පළ කළේ ඊයේ ( 12 ) කොළඹ තුම්මුල්ල ග්‍රී සම්බුද්ධත්ව ජයන්ති මන්දිරයේ පැවැති බස්නාහිර පළාත් කර්මාන්ත සම්මාන උළෙලට සහභාගි වෙමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121323</link>
    <topic>තිලාන් විජේසිංහ නිදොස් කොට නිදහස්</topic>
    <author>කුමුදු හෙට්ටිආරච්චි</author>
    <content>ආයෝජන මණ්ඩල ව්‍යාපෘතියකට අඳාළ ගිවිසුම් ක්‍රියාත්මක කිරීමට පෙළඹවීමක් හෝ ත්‍යාගයක් ලෙසට ඇමරිකානු ඩොලර් මිලියනයක් ඉල්ලා රුපියල් මිලියන දෙකක මුදලක් ලබාගත් බවට අල්ලස් පනත යටතේ චෝදනා ලැබ සිටි ආයෝජන මණ්ඩලයේ හිටපු සභාපති තිලාන් විජේසිංහ මහතා සියලු චෝදනාවලින් නිදොස් කොට නිදහස් කිරීමට කොළඹ මහාධිකරණ විනිසුරු කුමුදුනී වික්‍රමසිංහ මහත්මිය නියෝග කළාය.ආයෝජන මණිඩලයේ හිටපු සභාපතිට එරෙහිව නගා තිබූ අධි චෝදනා හයෙන්ම ඔහු එසේ නිදොස් කොට නිදහස් කරන ලද්දේ දීර්ග නඩු විභාගයකින් අනතුරුවයි.ආයෝජන මණ්ඩලයේ සභාපතිවරයා හා අධ්‍යක්ෂ ජෙනරාල්වරයාව සිටිමින් ගාල්ල කොටුවේ පිටි ඇඹරුම් කම්හල් ව්‍යාපෘතියකට අඳාළ ගිවිසුම් ක්‍රියාත්මක කිරීමට රංජිත් ගාමිණී ගුණතිලක නමැති අයගෙන් මෙසේ මුදල් ඉල්ලලා ලබාගත් බවට අල්ලස් පනත යටතේ විත්තිකරුට එරෙහිව ඉදිරිපත් කර තිබූ චෝදනා පැමිණිල්ල විසින් සාධාරණ සැකයකින් තොරව ඔප්පු කර නොමැති බව විනිසුරුවරිය විසින් සිය තීන්දුවෙන් ප්‍රකාශ කරන ලදී.1999-05-06 වැනිදාත් සැප්තඅම්බර් මස 30 අතර කාලයේත් 1999 ඔක්තෝබර් මස 02 වැනිදා හා ඊට ආසන්න දිනයකදී රජයේ සේවකයෙකු එනම් ශ්‍රී ලංකා ආයෝජන මණ්ඩලයේ සභාපති හා අධ්‍යක්ෂ ජෙනරාල්වරයාව සිටිමින් රජය සමඟ යම් කටයුක්තක් කිරීමේදී එනම් ගාල්ල කොටුවේ පිටි ඇඹරුම් කම්හලක් ඉදිකිරීම සඳහා වූ ව්‍යාපෘතියක‍ට "ගෝල් කොයින් " සමාගම ඉදිරිපත් කළ ඉල්ලීමකට අනුමැතිය දීයමන් වැලකීම මඟින් සීමා සහිත "ගොල් ෆලවර් මිලින්" පුද්ගලික සමාගමට ලබාදී තිබූ එකී ව්‍යාපෘතියට අඳාළ ගිවිසුම් ක්‍රියාත්මක කිරීමට ආධාර කිරීමට හෝ පෙළඹවීමක් හෝ ත්‍යාගයක් ලෙසට ඇමරිකානු ඩොලර් මිලියනයක මුදලක් ඉල්ලා රුපියල් මිලියන දෙකක මුදලක් ලබාගැනීම ඇතුළු චෝදනා 06ක් යටතේ මෙම නඩුව පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=n13121324</link>
    <topic>රඹුක්කන දියුණු කිරීමෙන් සංචාරක කර්මාන්තය ගොඩනැංවීම අපේ අරමුණයි</topic>
    <author>ජයසිරි මුණසිංහ, රඹුක්කන සමූහ පින්නවල සිට</author>
    <content>ඓතිහාසික පින්නවල අලි අනාථාගාරය අභියස එළිමහන් සත්වෝද්‍යානයක් ඉදිකිරීමෙන් එය දෙස් විදෙස් සංචාරකයන්ගේ ආකර්ෂණයට නතු කර ගත හැකි වනු ඇතැයි, තුර්කියේ ගාෂියාන්ටෙප් පුරපති ආචාර්ය අසිමි ගුසෙල්බේ මහතා ප්‍රකාශ කෙළේය.සංචාරක පාරාදීසයක් වන ශ්‍රී ලංකාවට සංචාරකයන් ගෙන්වා ගැනීමට මෙය මහඟු අවස්ථාවක් වනු ඇතැයිද ආචාර්ය ගුසෙල්බේ මහතා සඳහන් කෙළේය.තුර්කි ගාෂියාන්ටෙප් අගනගරයේ ස‍හෝදර නගරය ලෙසින් රඹුක්කන නගරය වැඩිදියුණු කිරීමේ කටයුතු පිළිබඳ සොයා බැලීමට පැමිණි තුර්කියේ විදෙස් දූත පිරිස ඊයේ (12) පින්නවල දී මේ බව ප්‍රකාශ කළහ.සබරගමුව පළාත් සභාවේ ප්‍රධාන ඇමැති මහීපාල හේරත්, අජන්තා හේරත් මහත්ම මහත්මීහු සහ කෑගලු දිසා පාර්ලිමේන්තු මන්ත්‍රී කණක හේරත් මහතා ඇතුළු රාජ්‍ය නිලධාරීහු සමඟ පැවැති ද්විපාර්ශ්වික සාකච්ඡාවෙන් අනතුරුව පුරපතිවරයා මේ කරුණු ප්‍රකාශ කෙළේය.මහ ඇමැතිවරයා සමඟ සාකච්ඡා පැවැත්වීමෙන් අනතුරුව දූත පිරිස් පින්නවල ඉදිකෙරෙන එළිමහන් සත්වෝද්‍යානය නිරීක්ෂණය කළහ. එහිදී මේ සත්වෝද්‍යානයේ II අදියර යටතේ එහි දියුණුවට තුර්කියේ ආවේනික කුරුල්ලන් , සුදු මුවන් ලබාදීමට ද පුරපතිවරයා එකඟතාවය පළ කෙළේය.තුර්කියේ සංස්කෘතික, ආර්ථික හා සමාජයීය ගති ලක්ෂණ බෙහෛවින් සමාන රඹුක්කන පුරවරය සිය සහෝදර නගරය ලෙස වැඩිදියුණු කිරීමට තෝරා ගැනීම පිළිබඳව පාර්ලිමේන්තු මන්ත්‍රී කණක හේරත් මහතා ඔවුන්ට ස්තූතිය පළ කළේය.සබරගමුව පළාත් සභාව, රඹුක්කන ප්‍රාදේශීය සභාව, රඹුක්කන, ප්‍රාදේශීය ලේකම් කාර්යාලය හා සෙසු රාජ්‍ය ආයතනවලට මින් සුවිශාල අගයක් එක් වන බවද පාර්ලිමේන්තු මන්ත්‍රීවරයා කීය.ශ්‍රී ලංකාවෙන් සංස්කෘතික කණ්ඩායමක්, ව්‍යාපාරික ප්‍රජා නියෝජිතයෝ පිරිසක් නුදුරේදීම තුර්කිය බලා පිටත් කර එහි ජීවත්වන පිරිස සමඟ අත්දැකීම් බෙදා හදා ගැනීමට පියවර ගන්නා බවද කණක හේරත් මහතා පැවැසීය.තුර්කියේ ශ්‍රී ලංකා තානාපති භාරතී විජේරත්න මහත්මියගේ මැදිහත්වීම මත සබරගමුවේ රඹුක්කන නගරයත් අතර අවබෝධතා ගිවිසුම අස්සන් තැබුණි. මේ නියොජිත පිරිස පින්නවල අලි අනාථාගාරය, රඹුක්කන ප්‍රාදේශීය සභාව, පේරාදෙණිය උද්භිද උද්‍යානය, ඓතිහාසික කන්ද උඩරට මහනුවර රාජධානිය හා දළදා, වහන්සේ වැඳපුදා ගැනීමද ඊයේ දිනයේදී සිදුකළහ.මේ අවස්ථාවන්ට තුර්කියේ ඩෙල්වා ගුසෙල් බේ, ගෝවන්, ගුසෙල් බේ, ඊබ්‍රහීන් යුරින්, සෙනාල් ඔසැලෝ, යන මහත්ම මහත්මීහු ද, සබරගමුව පළාත් සභාවේ ප්‍රධාන ලේකම් හේරත් පී. කුලරත්න , සබරගමුව යන්ත්‍රෝපකරණ අධිකාරියේ ජයන්ත අතාවුද, මහ ඇමැතිවරයාගේ සම්බන්ධීකරණ ලේකම් පාලිත වික්‍රමසිංහ, රඹුක්කන ප්‍රාදේශීය සභාවේ දිසාපති අශෝක හඳගම, මන්ත්‍රී මණ්ඩලය, ප්‍රාදේශීය ලේකම් මොහාන් විජේරත්න, ප්‍රාදේශීය සභාවේ ලේකම් නලින් පුෂ්පකුමාර යන මහත්ම මහත්මීහු සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r1312131</link>
    <topic>මාබෝපිටියේ පවුල් රැසක් වතුර නැතිව අපා දුක් විඳී</topic>
    <author>සබරගමුව සමූහ</author>
    <content>බිල්පත් නොගෙවූ මාබෝපිටිය සිසිල ප්‍රජා ජල මූලාශ්‍ර සමිතියේ විදුලිය විසන්ධි කිරීම නිසා මාබෝපිටිය හික්ගොඩ, කම්මල්වත්ත, උඩහේන්තැන්න, හිසෝදනවල ආදී ගම්මාන රැසක ජනතාව ගතවූ මාස දෙකකට අධික කාලයක සිට උග්‍ර ජල හිඟයකට හා පීඩාවන් රැසකට මුහුණ දෙමින් සිටිති.මීට වසර 15කට පමණ පෙර ආරම්භ කළ කෑගල්ල ප්‍රාදේශීය ලේකම් කොට්ඨාසයේ මාබෝපිටිය සිසිල ප්‍රජා ජල මූලාශ්‍ර සමිතියට රජයෙන් යොමුකළ මුල්‍ය ප්‍රතිපාදනයන්ට අමතරව ප්‍රදේශවාසී ප්‍රතිලාභී පවුලක් රුපියල් 15,000කට නොඅඩු මුල්‍ය දායකත්වයක් සහ ශ්‍රම දායකත්වයක් ද ලබාදී තිබිණි.‘අපි මාසෙකට ජල බිල රුපියල් දාහක්, එක්දහස් පන්සියයක් ගෙවනවා. මුදල් පමා වුණත් දඩ මුදලක් ගන්නවා. විසන්ධි කළොත් නැවත ලබාගන්න රුපියල් පන්සියයක් අයකරනවා. එහෙම කරලත් සමිතියේ නිලධාරීන් මේ ජලනළ පද්ධතිය වැඩිදියුණු කරන්න විදුලිබල මණ්ඩලයට බිල ගෙවීම පමාකරල පාරිභෝගිකයින්ට ජලය අහිමිකළා. මේ පිළිබඳ අදහස් දැක්වූ ප්‍රදේශවාසීයෙක් පැවැසීය.කම්මල්වත්තේ පදිංචි චන්ද්‍රවතී මහත්මියදැනට මාස දෙකක සිට ජල සැපැයුම අහිමි වෙලා. ඒ නිසා මීටර් 200ක් විතර දුර ගිහින් ළිඳකින් වතුර අරගෙන එනවා. රෙදි ටික සෝදාගන්න තවත් දුරක් ගෙවාගෙන ඔයට යනවා. ජලයෝජනා ක්‍රමයට සල්ලි ගෙවන්න මට නැති නිසා මම එහි කටයුතුවලට ශ්‍රම දායකත්වය දීලයි වතුර ලබාගත්තේ.හික්ගොඩ එච්. ආර්. චන්ද්‍රසේන මහතාමම ජලය ලබාගන්න රුපියල් 2800ක් වියදම් කළා. ඊට පස්සේ වතුර බිලට රුපියල් 2000, 2500 පමණ මාස්පතා ගෙවනවා. මෝටරය කැඩුණා කියල තවත් දවසක රුපියල් 800ක් විතර දුන්නා.ළිඳක් කපාගන්නත් රුපියල් පනස් දහසක් පමණ යනවා. ඒත් සමහර වෙලාවට ඒකෙ වතුර නෑ. මේ ජල ව්‍යාපෘතිය අපට සම්පතක්. මෙය රැකගන්න ඕනේ.හික්ගොඩ - එම්.ඒ. දයාරත්න මහතාමම රුපියල් විසිදහසක් පමණ මෙයට වියදම් කර තිබෙනවා. දවස් 20ක් ශ්‍රමදායකත්වය දුන්නා. දැන් කාලයක් තිස්සේ එය නැවතිලා. ගමේ වැඩක්නිසා මේ වාට ‍ දොස් කියන්න බෑ.ජල මූලාශ්‍ර සමිතියේ ලේකම් ආරියරත්න මහතාගෙන් දිනමිණ මේ පිළිබඳ කළ විමසුමකදී ඔහු කියා සිටියේ පසුගිය කාලේ අසනීපව සිටි බවත් ඒ නිසා වෙලාවට මුදල් ගෙවන්න බැරිවූ බවත්ය. තමා කෙසේ හෝ ලබන වසර ලබන්න පෙර මුදල් ගෙවා නැවතත් ජලය ලබාදීමට කටයුතු කරන බවද හෙතෙම වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r1312132</link>
    <topic>පැරඩයිස් නිවාස සංකීර්ණය හොරුන්ගේ රජ දහනක් වෙලා</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ ගුරුගොඩ පර්ත් පැරඩයිස් නිවාස සංකීර්ණය තුළ සොර සතුරු ආක්‍රමණ වැඩි වී ඇතැයි එහි පදිංචි කරුවෝ පවසති. දහවල් කාලයේ පදිංචිකරුවන් රාජකාරි කටයුතු සඳහා නිවෙස්වලින් බැහැරව සිටින කාල සීමාවන් තුළ නිවෙස්වලට රිංගා රන් භාණ්ඩ, මුදල් හා වටිනා භාණ්ඩ සොරාගැනීමේ සංවිධානාත්මක සොරු කණ්ඩායමක් සිටින බව ඔවුහු පවසති.පසුගිය කාලයේ සිදුවූ සොරකමක් සම්බන්ධව පොලිසිය පරීක්ෂණ ආරම්භ කර සුනඛයින්ගේ සහාය පවා ලබාගෙන ඇතත්, සැකකරුවන් මෙතෙක් අත්අඩංගුවට ගැනීමට පොලිසිය අසමත් වී තිබේ.නිවාස සංකීර්ණයේ පවත්වාගෙන යන ආරක්ෂක අංශයේ නිලධාරියකු පවසා සිටියේ මේ භූමි ප්‍රමාණය අක්කර 300ක් පමණ විශාල බවත් භූමිය වටා ආරක්ෂක වැටක් වත් නැති බවය. ඇතුළත නිවාසවලට නිරන්තරයෙන් පිටස්තර පුද්ගලයන් පැමිණෙන බවත් නිවාස හිමියන් ඒ අයව පරීක්ෂාවට ලක් නොකරන ලෙස තමන්ට කල් ඇතිව දැන්වීමේදී ඔවුන් පරීක්ෂා නොකරන බවත් හෙතෙම තවදුරටත් පැවැසීය. අනිකුත් පැමිණෙන අය සහ වාහන අපි පරීක්ෂාකර දින සටහන් අරගෙනයි යවන්නේ. අපට වැඩ කරන්න සිදුවෙලා තියෙන්නේ බඩුත් රජ්ජුරුවන්ගේ නඩුත් රජ්ජුරුවන්ගේ යන සංකල්පය මත යැයි ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r1312133</link>
    <topic>ෂීට් කෑල්ලකින් හංගන්න හැදුවත් මේකත් මරු කපොල්ලක්</topic>
    <author>හැඳල විශේෂ ජුලියන් කෝරාළ</author>
    <content>වත්තල ශාන්ත ආනා දෙව්මැදුර ඉදිරිපිට ඇති පදික වේදිකාව දහස් ගණන් ජනතාව සිය ගමනාගමන අවශ්‍යතාවලදී පාවිච්චිකරයි.මේ පදික වේදිකාව සකසා ඇත්තේ කාණුවට කොන්ක්‍රීට් ලෑලි යෙදීමෙනි. මෑතක සිට මේ පදික වේදිකාවේ එක කොන්ක්‍රීට් ලෑල්ලක් නැතිවීම නිසා එම ස්ථානය මරු කපොල්ලක් වී තිබේ.පාසල් දරුවන් සිය ගණනක්ද ඉරිදා පොළට පැමිණෙන ජනතාවගෙන් වැඩි පිරිසක් ද මේ වේදිකාව භාවිතා කරයි. කිසියම් සුළු වැරදීමක් නිසා මිනිසුන් මේ කාණුවට ඇදවැටී තුවාල සිදුවිය හැකිය. මෙය නොපමාව යථා තත්ත්වයට පත්කිරීමට අදාළ බලධාරීන් හෝ වත්තල මාබෝල නගර සභාවේ නිලධාරීන්ගේ අවධානය යොමුවේවායි ජනතාව ප්‍රාර්ථනා කරති. ඡායාරූපය-හැඳල විශේෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r1312134</link>
    <topic>බඩු ඉස්සුවා මදිවට ඇඟපතත් අතගාලා</topic>
    <author/>
    <content>මැදිවියේ අඹුසැමි යුවළක් නිදාසිටි නිවෙසකට මහ රෑ ඇතුළුවී සොරකු, නිදාසිටි කාන්තාවකගේ ශරීරය ස්පර්ශ කර ජංගම දුරකථන 2ක් සොරාගෙන පලාගොස් ඇති සිද්ධියක් නිට්ටඹුව මූලස්ථාන පොලිසියේ අපරාධ විමර්ශන අංශයෙන් වාර්තා වේ. වතුපිටිවල වල්පොල පිහිටි නිවසකට මේ සිද්ධිය වී ඇතැයි පොලිසිය පවසයි.නිවෙසේ උළු ඉවත්කර මේ සොරා නිවෙසට ඇතුල්වී ඇති බවද අඹු සැමි යුවළත් කුඩා පුත්‍රයාද සමඟ එම අවස්ථාවේ නිවෙසේ නිදා සිටි ඇති බවද හෙළිවිය. නිවසේ නිදන කාමරයට ඇතුළු වී ඇති සොරා එහි තිබූ ජංගම දුරකථන 2ක් සොරාගෙන සිය සැමියා සමඟ නිදන කාමරයේ යහනක නිදාසිට ඇති බිරියගේ සිරුර ස්පර්ශකර ඇති බව පොලිසිය පවසයි.සොරා මෙම ගෙහිමි කාන්තාවගේ සිරුර ස්පර්ශ කිරීමේදී නින්දෙන් අවදිවී ඇති කාන්තාව බියට පත්ව කෑගසා ඇති බවද ඒ සමඟ සොරා නිවෙසේ පිටුපස දොරින් පලාගොස් ඇති බවද මේ පිළිබඳ පරීක්ෂණ පවත්වන පොලිස් නිලධාරීන් පවසා සිටියි. සොරා මේ සොරකම් සිදු කිරීමට පෙර නිවසින් පහසුවෙන් පැන යා හැකි වන පරිදි නිවෙසේ දොරක් කල් තියා විවෘත කර තබා තිබූ බවද නිට්ටඹුව පොලිසියේ නිලධාරියෙක් පවසා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r1312135</link>
    <topic>පදමට ගැසූ අංකල්  මහ පාරේ වැනි වැනී කෑවාලු ‘කොයිල් බයිට්’</topic>
    <author>අත්තනගල්ල විශේෂ ජයවීර සුගතපාල</author>
    <content>ඔහු විශ්‍රාමික රජයේ සේවකයෙකි. පදිංචිය හග්ගල්ල ප්‍රදේශයේයි. විශ්‍රාමික ගුරුවරියකව සිටි ඔහුගේ බිරිය මියගොස්ය. බිරියගේ විශ්‍රාම වැටුපද සමඟ විශ්‍රාම වැටුප් දෙකක් දැන් ඔහුට හිමිය. දරුවන් අවාහ විවාහ වී වෙන්වෙලාය. මොහු තම ඉඩමේ වෙනම කාමර කෑල්ලක් තනාගෙන එහි වාසය කරයි. හැමදාම හැන්දෑයාමයේ නගරයට ඇදෙන මොහු ඇඳිරි වැටෙන විට කාමර කෑල්ලට රිංගන්නේ හතර ගාතයෙනි.කාකි රෙද්දකින් මැසූ බෑගයක් කරේ දමාගෙන, අරක්කු බෝතලය එහි රුවාගෙන ඉන් ටික ටික තොල ගාමින් කලිසම් සාක්කුවට අත යවමින් කට ගැස්මට මිලදී ගත් රුපියල් දහයක මුරුක්කු ඇඟිලි තුඩින් ගෙන කටේ රුවා ගනිමින් ඒ මේ අතට වැනි වැනී දොඩමළු වෙමින් හැන්දැකරේ ගම මැද්දෙන් මොහු එන ගමන ගමේ කොල්ලො කුරුට්ටන්ට විනෝදජනක දසුනකි.නමුත් දිනක් වෙනදා මෙන් ඔහු වෙලාවට එම ගමන ආවේ නැත. පැයක් හමාරක් යන විට ආරංචිවූයේ ඔහු මුව දෙකොණින් සෙම හලාගෙන පාර අයිනේ සිහි සුන්ව ඇදවැටී සිටින බවකි. ගම්මුන් සහ කොල්ලො කුරුට්ටෝත් එතැනට දිවගියහ. කරේ තිබූ කාකි රෙදි බෑග් එක අරක්කුවලින් තෙමී වැටී සිටි ඔහුගේ උරහිසට යටවී තිබිණි. එක කලිසම් සාක්කුවකින් මුරුක්කු එළියට ඇදී තිබුණු අතර අනිත් කලිසම් සාක්කුවෙන් කෑල්ලක් කැඩුණු මදුරු දඟර යක් ඉවතට විසිවී තිබිණි.සිදුවී ඇති ඇබැද්දිය කාටත් තේරුම් ගියේය. රෑ නින්දේදි මදුරු කරදරයෙන් බේරීම සඳහා මිලදී ගත් මදුරු දඟරය එක සාක්කුවකද, මුරුක්කු කටගැස්ම අනික් සාක්කුවේද දමාගෙන මදුවිත තොලගගා පැමිණ ඇති මොහුට වෙරි මත නිසා සාක්කු මාරුවී මුරුක්කු වෙනුවට මදුරු දඟර කැවී ඇති බවයි. වතුපිටිවල රෝහලට ඇතුළත් කළ මොහු සුවය ලබා ගෙදර ආවේ දවස් පහකට පසුවය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r1312136</link>
    <topic>කඩවත කෝටිපතියෙක් පවුල්පිටින් ඇවිත් අලවතුගොඩ ඉඩමක නිධන් හාරලා</topic>
    <author>ඉන්දික පොල්කොටුව</author>
    <content>අලවතුගොඩ දීගල ප්‍රදේශයේ ඉඩමක නිධන් හාරමින් සිටි බවට සැකකරන කඩවත ප්‍රදේශයේ කෝටිපති ව්‍යාපාරිකයකු ඇතුළු සිවු දෙනෙකු අලවතුගොඩ පොලිසිය මගින් අත්අඩංගුවට ගනු ලැබ ඇත.කෝටිපති ව්‍යාපාරිකයාට අමතර ඔහුගේ බිරිය, බාප්පා හා කට්ටඩියකු මෙලෙස අත්අඩංගුවට ගෙන තිබේ.සැකකරුවන් අත්අඩංගුවට ගන්නා විට එම ඉඩමෙහි අඩි තුන හතර ප්‍රමාණයේ වලවල් දෙකක්ද කපා තිබූ බව පොලීසිය පවසයි.පූජා වට්ටි මල් බුලත් පඩුරු උදලු අලවංගු ආදියද මේ ස්ථානයේ තිබී පොලිසිය විසින් සොයා ගැණිනි.මේ අතර කෝටිපති ව්‍යාපාරිකයා ඇතුළු පිරිස අලවතුගොඩ ප්‍රදේශයට පැමිණි බව කියන සුඛෝපභෝගී නවීන පන්නයේ ජීප් රථයක්ද පොලිසිය මගින් සොයා ගැණිනි.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බි. අඹන්වල, නියෝජ්‍ය පොලිස්පති ජී. බී. පෙරමුණේ මහනුවර කොට්ඨාස භාර ජ්‍යෙෂ්ඨ පොලිස් අධිකාරි ගාමිණී ඇල්ලේපොල යන මහත්වරුන්ගේ උපදෙස් මත අලවතුගොඩ පොලිස් ස්ථානධිපති පොලිස් පරීක්ෂක නිශාන්ත හෙට්ටිආරච්චි මහතාගේ මෙහෙයවීමෙන් පොලිස් පරීක්ෂක ඩී. රත්නායක මහතා ඇතුළු නිලධාරිහු පිරිසක් මේ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r1312137</link>
    <topic>මුන්දලමට ගංජා බෙදාහරින තරුණයන් 2ක් අත්අඩංගුවට</topic>
    <author>@ පුත්තලම සමූහඩබ්ලිව්. සී. බී. ප්‍රනාන්දු</author>
    <content>මුන්දලම ප‍්‍රදේශයට ගංජා බෙදාහරින බව කියන තරුණයින් දෙදෙනෙක් එසේ බෙදාහැරීමට ගෙනයමින් තිබූ ගංජා පාර්සලයක් ද, යතුරු පැදියක්ද සමඟ අත්අඩංගුවට ගැනීමට මුන්දලම පොලිසියේ නිලධාරී කණ්ඩායමක් සමත්වී ඇත.ගංජා කිලෝ 1 ½ ක පාර්සලයක් රැගෙන යතුරුපැදියකින් යමින් සිටියදී හලාවත - පුත්තලම් පාරේ බත්තුළුඔය 61 හන්දියේදී ඉකුත් 10දා රාත්‍රියේ අත්අඩංගුවට ගනු ලැබූ මේ සැකකරුවන් බංගදෙනිය ප්‍රදේශයේ පදිංචිකරුවන් දෙදෙනෙක් බව පොලිසිය පවසයි.ගංජාත් රැගෙන පිට ප්‍රදේශ‍යකින් පැමිණෙන අයෙක් විසින් ගෙනැවිත් දෙන ගංජා මෙසේ තමන් සිල්ලරට විකුණන ස්ථානවලට බෙදාහරින බව සැකකරුවන් පොලිසියට ප්‍රකාශ කර ඇත.පුත්තලම පොලිස් අධිකාරී බී. ආර්. සුදත් නාගහමුල්ල, සහකාර පොලිස් අධිකාරී ඊ. එස්. දයාරත්න යන මහත්වරුන්ගේ උපදෙස් පරිදි මුන්දලම පොලිස් ස්ථානාධිපති පොලිස් පරීක්ෂක පී. ආර්. මානවඩු මහතා ප්‍රමුඛ උප පොලිස් පරීක්ෂක චන්දන, පො. සැ. 55161 කුලරත්න, පො. කො. 76224 සිල්වා, පොලිස් ආරක්ෂක සහායක 965 සමන්ත යන නිලධාරීන් මේ ගංජා තොගයත්, යතුරුපැදියත් සමඟ සැකකරුවන් අත්අඩංගුවට ගනු ලැබූ අතර, එම නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r1312138</link>
    <topic>දඹුල්ල බස් නැවතුමේ හොරෙන් දැන්වීම් ඇඳලා</topic>
    <author>සීගිරිය විශේෂ</author>
    <content>දඹුල්ල ප්‍රධාන බස් නැවතුම්පළ ගොඩනැගිල්ලේ ඉන්දියන් සමාගමක වෙළෙඳ දැන්වීම් ඇඳීම සඳහා මහනගර සභාවෙන් කිසිදු අවසරයකින් හෝ දැනුම්දීමකින් තොරව තීන්ත ආලේප කර ඇතැයි බස් නැවතුම්පළ වෙළෙන්දෝ කියති.දඹුල්ල බස් නැවතුම්පළ මහනගර සභාව සතු දේපළකි. ගලේවෙල ප්‍රදේශයේ දේශපාලන උදව්කරුවකු විසින් ඉන්දියන් සමාගමක් සමඟ එක්ව දැන්වීම් ප්‍රචාරණය සඳහා මෙම තීන්ත ආලේපනය කැර ඇතැයි අනාවරණය වී තිබේ. දඹුල්ල නගරාධිපති ජාලිය ඕපාත මහතාගෙන් විමසීමේදී කියා සිටියේ තීන්ත අලේප කිරීම සඳහා හෝ දැන්වීම් ප්‍රචාරණයට නගර සභාවෙන් අවසරයක් ලබාගෙන නොමැති නිසා තීන්ත අලේප කිරීම නවතා දැමීමට කටයුතු කළ බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r1312139</link>
    <topic>සොරාගත් හරකුන් හොර රහසේ ඇතිදැඩි කොට විකුණන ජවාරමක්</topic>
    <author>මතුගම සංචාරක</author>
    <content>එළගවයන් සොරකම් කරගෙන ඇවිත් මාස ගණන් කැළැබද ප්‍රදේශවල සඟවා පෝෂණය කරන ජාවාරමක නියැළි සොර කල්ලියක් ගවයින් සමඟ මතුගම පොලිසිය අත්අඩංගුවට ගෙන ඇත.මෙසේ ඇති දැඩි කළ එළගවයන් හා පැටව් මස් කඩයකට අලෙවි කිරීමට රැගෙන යද්දී නොවිසිඳුණු අපරාධ විමර්ශන ඒකකයේ නිලධාරින් විසින් අත්අඩංගුවට ගනු ලැබ තිබේ.මතුගම කැලෑ ආශ්‍රීත ප්‍රදේශවල මෙසේ සතුන් බැඳ තබා අලෙවි කරන ජාවාරම පිළිබඳ ප්‍රදේශයේ ජනතාව දැනුවත්ව සිට ඇත.මෙම ගවයින් අලෙවි කරන ජාවාරමට සම්බන්ධ මතුගම ‍හා වේයන්ගල්ලේ පදිංචි දෙදෙනෙකු අත්අඩංගුවට ගෙන තිබේ.ප්‍රධාන පොලිස් පරීක්ෂක සී. චන්ද්‍රා පද්මලාල්,නොවිසිඳුණු අපරාධ පරීක්ෂණ අංශයේ ස්ථානාධිපති තිලංග සංජිව, සැරයන් මුණසිංහ 6546, ජයන්ත 6232, පොලිස් කොස්තාපල් සුමිත් 35040, අමරසිංහ 35344, දිනේෂ් මුණසිංහ 8945, මහත්වරු සැකකරුවන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=r13121310</link>
    <topic>බුලත්කොහුපිටිය නගරයට කෘෂි උපදේශක කාර්යාලයක්</topic>
    <author>@ ඩබ්ලිව් රෝහණ බුලත්කොහුපිටිය සමුහ</author>
    <content>බුලත්කොහුපිටිය නගරයේ කෘෂි උපදේෂක කාර්යාලයක් ස්ථාපිත කිරීමට සබරගමුව පළාත් කෘෂිකර්ම අමාත්‍යාංශය පියවරගෙන තබේ. මෙතෙක් යටියන්තොට කෘෂි උපදේශක කාර්යාලයට යාමට ජනතාවට සිදුවීම මගින් විශාල දුර ප්‍රමාණයක් ගෙවීමටසිදුවිය. නව කාර්යාලය විවෘත කිරීමත් සමග බුලත්කොහුපිටිය අවට ජනතාවට පහසුව සැලසෙනබව අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=s1312131</link>
    <topic>ශ්‍රී ලංකා පිලේ ඉරණම විසඳන විස්සයි20 තරගය අද</topic>
    <author/>
    <content>ශ්‍රී ලංකාව අද ඩුබායි ක්‍රීඩාංගණයේදී පාකිස්තානයට එරෙහිව දෙවැනි හා අවසාන ජාත්‍යන්තර විස්සයි20 ක්‍රිකට් තරගයට මුහුණ දෙන්නේ ලොව ශ්‍රේණිගත කිරීම්වල ඔවුන් සතුව තිබෙන අංක 1 ස්ථානය අහිමි වීමේ අවදානමක් මධ්‍යයේය.පාකිස්තානය සමග පෙරේදා පැවැති පළමු විස්සයි20 තරගයෙන් පරාජය වූ ශ්‍රී ලංකාව තමන්ගේ ජගත් විස්සයි20 ඉහළම ස්ථානය තව දුරටත් රැක ගැනීමට නම් අද තරගය ජය ගෙන මේ ද්විත්ව තරගමාලාව සමව අවසන් කර ගත යුතුව තිබේ. ඒ අරමුණ අරබයා ඔවුන් ඉදිරියේ තිබෙන ප්‍රධානතම අභියෝගය වන්නේ ආක්‍රමණශීලී පිතිකරු ෂහිඩ් අෆ්රිඩි ය. යළිත් සිය උපරිම දක්ෂතාවට පිවිස සිටින අෆ්රිඩි කළින්ම දවා ගැනීම මත ශ්‍රී ලංකා කණ්ඩායමේ ඉරණම රැඳී තිබේ.එක්සත් අරාබි එමීර් රාජ්‍යය ක්‍රිකට් කෙළිබිම කණ්ඩායම් දෙකටම මධ්‍යස්ථ එකක් වූවද 2010 වසරේ පටන් එය තමන්ගේ සත්කාරක බලකොටුව ලෙසින් පත්කර ගෙන සිටින පාකිස්තානයට එහි තණතීරු හොඳින් හුරුපුරුදු ය. පළමු තරගයේ ලැබූ ජයග්‍රහණයත් එක්වූ විට ඔවුන් අද සිටින්නේ මානසිකත්වය අතින් ඉතාමත් ඉහළ අඩියකය.එහෙත් ශ්‍රී ලංකා ක්‍රීඩකයන් මේ කාරණයෙන් පසුබට නොවිය යුතුය. දෙපිලේ ක්‍රීඩකයාගෙන් ක්‍රීඩකයාට තක්සේරු කර බලන විට ශ්‍රී ලංකා කණ්ඩායම පාකිස්තානයට වඩා ශක්තිමත්ය. ශ්‍රී ලංකා පිතිකරණය මෙන්ම පන්දු ප්‍රහාරයද ප්‍රතිවාදී පාකිස්තානයට වඩා බලවත්ය. ශ්‍රී ලංකාව මේ වාසිය අද තරගයේදී යොදා ගත යුතුව තිබේ.තිලකරත්න ඩිල්ෂාන් හා කුසල් ජනිත් පෙරේරා ශ්‍රී ලංකා ඉනිමට ශක්තිමත් ආරම්භයක් ලබා දිය යුතුම වෙයි. පෙරේදා තරගයේදී මේ දෙදෙනාම පිතිහරඹයේ අසාර්ථක වීම ශ්‍රී ලංකා ඉනිම ලකුණු 145කට සීමා වීමට ප්‍රධාන හේතුවක් විය. ඇන්ජලෝ මැතිව්ස්ගේ හතරේ පහර 5ක් හා හයේ පහරකින් සමන්විත පන්දු 34කින් ලකුණු 50ක ඉනිම නොවන්නට ශ්‍රී ලංකාව මීටත් වඩා අසරණ තත්ත්වයකට පත්වනු ඇත.මහේල ජයවර්ධන මේ තරගවලට සහභාගි නොවන නිසා දිනේෂ් චන්දිමාල් පිතිකරු පෙලේ ඉහළට පිවිස සිටී. අද තරගයේදී වැඩි ලකුණු ප්‍රමාණයක් ලකුණු පුවරුවට එක් කිරීමට ඔහු සමත් විය යුතුය. චන්දිමාල්ගෙන් නායක ඉනිමක් ශ්‍රී ලංකා කඳවුර බලාපොරොත්තුවෙන් සිටී.වේගයෙන් ලකුණු රැස් කරන තිසර පෙරේරා ට පෙරේදා තරගයේදී මුහුණ දීමට අවස්ථාව ලැබුනේ පන්දු 2කට පමණි. එයද ශ්‍රී ලංකා පිලේ මුළු ලකුණු ප්‍රමාණයට බලපෑ කරුණක් විය. ඔහු පෙරේදා තරගයේදී කඩුල්ලට පිවිසියේ අංක 7 පිතිකරුවා ලෙසිණි. තිසර පිතිකරු පෙලේ ඉහළට ගෙන ඒම අවධානය යොමු කිරීමට තරම් වටිනා කාරණයකි.අද තරගය සඳහා ශ්‍රී ලංකා කණ්ඩායමේ වෙනස්කම් කිහිපයක් සිදුවීමට ඉඩ තිබේ. පෙරේදා තරගයෙන් පසුව නායක චන්දිමාල් එවැන්නක් ගැන ඉඟි කළේය.ශ්‍රී ලංකා පිතිකරුවන් ලකුණක් නැති පන්දු සෑහෙන ප්‍රමාණයක් ලබා දීමද පෙරේදා පරාජයට හේතුවක් විය. විස්සයි20 හා එක්දින වැනි ක්ෂණික ක්‍රිකට් ක්‍රීඩාවේදී සෑම පන්දුවකින්ම ලකුණු ලබා ගැනීම වැදගත්ය. පන්දු අපතේ යැවීම අපරාධයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=s1312132</link>
    <topic>ජාතික පාපන්දු පුහුණුකරු යුරෝපයෙන් ආනයනය කරයි</topic>
    <author>ප්‍රින්ස් ගුණසේකර</author>
    <content>ජාතික පාපන්දු පිලේ ප්‍රධාන පුහුණුකරු ලෙස ශ්‍රී ලාංකිකයන් බඳවා නොගන්නේ පක්ෂග්‍රාහීව කටයුතු කරන බවට ඇති ‍චෝදනා හේතුවෙන් බව පාපන්දු සභාපති රංජිත් රුද්‍රගූ මහතා පවසයි.එහෙයින් යුරෝපීය ජාතිකයකු ශ්‍රී ලංකා පාපන්දු පුහුණුකරු ලෙස ජනවාරි මාසයේ සිට බඳවා ගැනීමට කටයුතු යොදා ඇතැයි රුද්‍රිගූ මහතා පැවැසීය.ශ්‍රී ලංකා පාපන්දු ක්‍රීඩාවේ වත්මන් තත්ත්වයට ගැලපෙන, ඉංග්‍රීසි භාෂාව පිළිබඳ හැකියාවක් ඇති දක්ෂතම පුහුණුකරුවකු මෙරට දී තෝරා ගැනීම අපේක්ෂාව වී තිබේ.ප්‍රධාන පුහුණුකරු තනතුර ‍උදෙසා මේ වනවිට අයැදුම්පත් විශාල ප්‍රමාණයක් ලැබී ඇති අතර එම අයැදුම්පත් අතුරින් සුදුසු පුද්ගලයන් තම වියදමින් ශ්‍රී ලංකාවට පැමිණ සම්මුඛ පරීක්ෂණයට මුහුණ දිය යුතුවේ. ශ්‍රී ලංකා පාපන්දු සම්මේලනයේ ප්‍රවීණයන් හා ආසියානු ලෝක සම්මේලනවල විශේෂඥයින් සම්මුඛ පරීක්ෂණය මෙහෙයවනු ඇත.ශ්‍රී ලංකා පාපන්දු සංචිතයේ පුහුණුවීම් ජනවාරි මාසයේ සිට ආරම්භ කෙරෙන අතර ලබන මැයි මාසයේ කිරිකිස්තාන පිල සමග තරගාවලියක් කොළඹ දී පැවැත්වීමට නියමිතය.එමෙන්ම ලබන වසරේදී පලස්තීනය හා මැලේසියා පාපන්දු කණ්ඩායම් ද ශ්‍රී ලංකාවේ තරග සංචාරයක නියැලෙන බව ශ්‍රී ලංකා පාපන්දු සභාපතිවරයා පැවැසීය.ශ්‍රී ලංකා පාපන්දු පිලේ පුහුණුකරු ලෙස බ්‍රසීල ජාතික ක්ලෝඩියෝ රොබොර්ටෝ මහතා කටයුතු කළ අතර නිමා වූ දකුණු ආසියා පාපන්දු තරගාවලියේ දී ලද පරාජයත් සමග තනතුර අහිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=s1312133</link>
    <topic>ඩයලොග් චැම්පියන් ලීග් පාපන්දු අවසන් පූර්ව තරග කන්ද උඩරටට යයි</topic>
    <author>ප්‍රින්ස් ගුණසේකර</author>
    <content>ඩය‍ලොග් චැම්පියන් ලීග් පාපන්දු තරගාවලියේ අවසන් පූර්ව තරග මේ මස 14-15 දිනවල මහනුවර බෝගම්බර ක්‍රීඩාගංණයේ දී පැවැත්වේ. 14වැනිදා රිනවුන් - දොන් බොස්කෝ තරගයත්, 15වැනිදා සොලිඩ් - ගුවන් හමුදා තරගයත් පස්වරු 3.00ට ආරම්භ කෙරේ.මේ තරග දෙකෙන් ජයගන්නා කණ්ඩායම් දෙක අතර අවසන් මහා තරගය මේ මස 22වැනිදා කලුතර වර්නන් ප්‍රනාන්දු ක්‍රීඩාංගණයේ දී පැවැත්වීමට අපේක්ෂා කරයි.මෙවර චැම්පියන් ලීග් ශූරතාවලියේ පෙරැළි රැසක් සිදුවූ අතර ආරක්ෂක සේවා කණ්ඩායම් පහක් අතුරින් අවසන් පූර්ව වටයට මෙවර පිවිස ඇත්තේ ගුවන් හමුදාව පමණි. පළමුවරට ප්‍රධාන පෙ‍ළේ තරගාවලියකට පිවිසි අනුරාධපුර සොලිඩ් ක්‍රීඩා සමාජය අවසන් පූර්ව තරගය දක්වා පිවිසීම කැපී පෙනෙන අතර 2010 වසරේ ශූර මීගමුව දොන් බොස්කෝ පිලත්, 2009 වසරේ ශූර රිනවුන් පිලත් උණුසුම් තරග වටයකට සූදානමින් සිටිති.පාපන්දු ක්‍රීඩාව විශාල ලෙස ප්‍රචලිත කොළඹ ප්‍රදේශයෙන් අවසන් පූර්ව වටයට සුදුසුකම් ලබා ඇත්තේ රිනවුන් ක්‍රීඩා සමාජය පමණි.ලීග් තරගවටයේ ඉදිරියෙන්ම සිටි කොළඹ පාපන්දු සමාජය හා ශ්‍රී ලංකා යුද හමුදා කණ්ඩායම් පිළිමලුන් පිටුදැකීමේ අවසන් වටයට පිවිසීමේ දී පරාජයට පත්වී ඉවතට යෑම ද විශේෂත්වයකි.අවසන් පූර්ව වටයට පිවිසි රිනවුන් ක්‍රීඩා සමාජය හිටපු ජාතික පාපන්දු පුහුණුකරු මොහොමඩ් අමානුල්ලා මහතා යටතේ පවත්වාගෙන යයි. නායක මොහොමඩ් ෆසාල් පවසන්නේ අර්ධ අවසන් වටයේ දී බ්ලූස්ටාර් පිල ‍‍ගෝල් 1-0කින් පරාජය කිරීමෙන් කණ්ඩායම තුල ශක්තිය ව‍ර්ධනය වූ බවයි.යොවුන් ක්‍රීඩකයන් හා ජාතික පිලේ ක්‍රීඩා කළ ෆසූල් රහමාන් වැනි දක්ෂයින් සතුව ඇති හෙයින් අවසන් පූර්ව තරග‍යේ දී දොන් බොස්කෝ පිලට හොඳ තර්ජනයක් ගෙන දෙන බවය. දොන් බොස්කෝ පාපන්දු නායක මංජුල කුමාර සඳහන් කරන්නේ අවසන් පූර්ව තරග‍යේ දී වැරදි අවමකොට ජයග්‍රහණය කිරීම තම සැලසුම බවයි. 'අපි පළමු වටයේ පසු බැස්සා. දෙවැනි වටයේ දී හොඳට ක්‍රීඩා කළා. හිටපු ශූරයන් නිසා මෙවරත් කිරුළ දක්වා ඉදිරියට යනවා.' දොන් බොස්කෝ පිලේ නායකයා පැවැසීය. දොන් බොස්කෝ පිල පී.පී.සී.කරුණාරත්න මහතා යටතේ පුහුණු වෙයි.සොලිඩ් ක්‍රීඩා සමාජය සාගර පියතිලක මහතා යටතේ පුහුණුව ලබන අතර ඇතැම් දිනවල පුහුණුවීම් කරන ක්‍රීඩාංගණයේ ජලය රැඳීම නිසා විවිධ අපහසුතා මැද ඉදිරියට පැමිණි බව නායක එම්.ටී.ප්‍රබෝද් පවසයි. අනුරාධපුරයට චැම්පියන් ලීග් ශූරතාව රැගෙන යෑම එකම අදිටන බව ද පැවැසීය. සොලිඩ් කණ්ඩායම සතුව නයිජීරියානු ක්‍රීඩකයන් දෙදෙනෙක් හා අයිවරිකොස්ට් ක්‍රීඩකයකු සිටිති.ගුවන් හමුදා පිල ළාබාල ක්‍රීඩකයන් රැසකගෙන් සමන්විත වන අතර ජාතික පිලේ ක්‍රීඩකයන් තිදෙනකු ක්‍රීඩා කරති. හිටපු ජාතික පාපන්දු පුහුණුකරු සම්පත් පෙරේරා මහතා යටතේ ඇති ගුවන් හමුදා පාපන්දු පිලේ නායකත්වය සුමේද ප්‍රනාන්දු උසුලයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=s1312134</link>
    <topic>පාපන්දු අවසන් පූර්ව තරග හෙට සිට</topic>
    <author/>
    <content>ශ්‍රී ජයවර්ධනපුර කෝට්ටේ මහ නගර සභාව මගින් සංවිධානය කරනු ලබන නගරාධිපති ජනක රණවක අන්තර් පළාත් පාලන ආයතන සාම පාපන්දු තරගාවලි‍යේ අවසන් පූර්ව තරග හෙට (14) සහ ලබන16දා රාජගිරිය, ඔබේසේකරපුර ක්‍රීඩාංගණයේ දී පැවැත්වේ. මෙරට විවිධ පළාත් පාලන ආයතනවල සහභාගිත්වයෙන් පසුගියදා ආරම්භ වූ මේ තරගාවලියේ අවසන් පූර්ව වටයට කෝට්ටේ මහ නගර සභා කණ්ඩායම සමග නුවරඑළිය, ගාල්ල හා කුරුණෑගල මහ නගර සභා කණ්ඩායම් සුදුසුකම් ලබා සිටිති. ‍කෝට්ටේ මහ නගර සභාවේ නගරාධිපති ආර්.ඒ.ඩී.ජනක රණවක මහතාගේ සංකල්පයකට අනුව උතුර දකුණ යා කරමින් දීපව්‍යාප්ත පළාත් පාලන ආයතනවල කණ්ඩායම් නියෝජනය කරමින් පැවැති මේ තරගාවලියේ අවසන් මහා තරගය ලබන 22දා පස්වරු 3.30ට ඔබේසේකරපුර ක්‍රීඩාංගණයේ දී පැවැත්වීමට නියමිතය. තෙවැනි ස්ථානය සඳහා වන තරගය ලබන 21දා එම ක්‍රීඩාංගණයේ දීම පැවැත්වේ.තරගාවලියේ ශූරයන්ට මුදලින් රුපියල් 75,000ක් පිරිනැමෙන අතර අනුශූරයන්ට රුපියල් 50,000ක්ද, තුන්වැනි ස්ථානයට රුපියල් 25,000ක් ද සමග කුසලාන හා පදක්කම් පිරිනැමීමට කටයුතු යොදා ඇත. මීට අමතරව තරගාවලියේ දක්ෂතම ක්‍රීඩකයා, අවසන් තරගයේ දක්ෂතම ක්‍රීඩකයා හා අවසන් තරගයේ දක්ෂතම දැල් රකින්නාට තායිලන්තයේ බැංකොක් නුවර යාමට හා ඒමට ගුවන් ප්‍රවේශපත් පිරිනැමෙන බව සංවිධායක මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=s1312135</link>
    <topic>කොළඹ රාත්‍රී මෝටර් රථ තරගාවලියේ ෆෝමියුලා තරගයට නවක ක්‍රීඩකයෙක්</topic>
    <author>- ෆවුස්</author>
    <content>කාල්ටන් මෝටර් රථ ධාවන ක්‍රීඩා සමාජයේ මෙහෙයවීමෙන් තුන්වැනි වරටත් පැවැත්වෙන කොළඹ රාත්‍රී මෝටර් රථ ධාවන තරගාවලියට නවක ක්‍රීඩක බ්‍රයන් සේනාරත්න එක්වී සිටියි. පසුගිය නොවැම්බර් මාසයේ පන්නල පැවැති මෝටර් රථ ධාවන තරගාවලියේ දී ෆෝමියුලා තරග අංශය නියෝජනය කරමින් පළමුවරට ‍ෆෝමියුලා මෝටර් රථ ධාවන තරග ක්ෂේත්‍රයට පිවිසි බ්‍රයන් කොළඹ රාත්‍රී මෝටර් රථ ධාවන තරගාවලියේ ‍ෆෝමියුලා 1300සී.සී.(ඊ.එෆ්.අයි.) තරග ඉසව්ව නියෝජනය කරයි.කුඩාවියේ සිටම මෝටර් රථ තරග කෙරෙහි දැඩි ඇල්මකින් පසුවූ ඔහු සමග සොයුරු ක්ලෙමන්ට් ද මෙවර තරගාවලියේ ෆෝමියුලා තරග ඉසව්ව නියෝජනය කිරීම විශේෂත්වයකි. පන්නල පැවැති තරගාවලියේ දී බ්‍රයන් සිවුවැනි තැන ලබාගනිද්දී ඔහුගේ සොයුරු ක්ලෙමන්ට් තුන්වැනි ස්ථානය අත්කර ගත්තේය. 32හැවිරිදි බ්‍රයන් මෝටර් රථ ධාවන තරග ඉසව්වට එක්වූයේ 2003වසරේදිය.ඒ වසරේ ගජබා සුපර්ක්‍රොස් තරගාවලියට එක්වූ අතර ඔහු යළිත් වසර 9ක විරාමයකින් අනතුරුව පන්නල තරගාවලියට එක්වීය.ජාත්‍යන්තර මෝටර් රථ තරග අත්දැකීම් ලබාගැනීමේ අරමුණින් ඔහු පසුගිය වසර ගණනාවක් පුරා බහරේන් ෆෝමියුලා 1, ජී‍.පී‍.2, වී.බී.සුපර් කාර් හා තවත් මෝටර් රථ තරගාවලි ගණනාවකම ධාවන පථ මාෂල්වරයකු ලෙස කටයුතු කර ඇත.කොළඹ රාත්‍රී මෝටර් රථ ධාවන තරගාවලියේ දී පපට් ඇනිමේෂන්ස් ආයතනයේ අනුග්‍රහාකත්වය යටතේ තරග වදින බ්‍රයන් සිය ක්‍රීඩා ජීවිතයට අතහිතදෙන එම ආයතනයේ කළමනාකාර අධ්‍යක්ෂ ඩුවැල් වීරකෝන් හා මාපියන් වන රොහාන් සේනාරත්න සහ ඉන්දු ‍සේනාරත්න මහත්ම මහත්මීන් ද, සොයුරු ක්ලෙමන්ට් ද ස්තූති පූර්වකව සිහිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=s1312136</link>
    <topic>සැහැල්ලු පන්දු ක්‍රිකට් කඩුගන්නාවේදී</topic>
    <author>@ ආර්. එම් රත්නායක</author>
    <content>කඩුගන්නාව සදර්ලන්ඩ් ක්‍රිඩා සමාජය දෙවන වරටත් සංවිධානය කරනු ලබන දීපව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය හෙට (14) සහ අනිද්දා (15) කඩුගන්නාව නගරසභා පිටියේදි පැවැත්වේ. රේන්කෝ කුඩ කර්මාන්ත ආයතනයේ අනුග්‍රහය ඇතිව පැවැත්වෙන මෙදා තරගාවලියේ ශූරයන්ට හා අනුශූරයන්ට කුසලාන සමග වටිනා මුදල් ත්‍යාග පිරිනැමෙන බව සංවිධායක මණ්ඩලය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=s1312137</link>
    <topic>අෆ්රිඩිගේ වික්‍රමයෙන් පාකිස්තානයට පළමු විස්සයි20 තරගයෙන් ජය</topic>
    <author/>
    <content>ශ්‍රී ලංකාවට එරෙහිව ඩුබායි ක්‍රීඩාංගණයේදී පෙරේදා රාත්‍රියේ පැවැති පළමු ජාත්‍යන්තර විස්සයි20 ක්‍රිකට් තරගයේදී පාකිස්තානය වාර්තා කළ කඩුලු 3ක ජයග්‍රහණය ෂහිඩ් අෆ්රිඩි නමැති ආක්‍රමණශීලී පිතිකරුවාගේ වික්‍රමයක් ප්‍රදර්ශනය වූ තවත් තරගයක් විය.ජයග්‍රහණය සඳහා පන්දු 35කින් ලකුණු 50ක් අවශ්‍යව තිබියදී කඩුල්ලට පිවිසි අෆ්රිඩි පන්දු 20කින් නොදැවී ලකුණු 39ක් රැස් කළේය. ඔහු මේ ප්‍රවේගකාරී පිතිහරඹයේ නියැලුනේ අනෙක් අන්තයෙන් දිගටම කඩුලු බිඳ වැටෙමින් තිබියදී වීම විශේෂත්වයකි. මේ කඩුලු බිඳ වැටීම සිදුවූයේ වසරකට පසුව සිය හොඳම විස්සයි20 පන්දු යැවීම වාර්තා කරමින් ලසිත් මාලිංග ලබා ගත් ලකුණු 26කට කඩුලු 3 හේතුවෙනි. පාකිස්තානය ජයග්‍රහණයට අෆ්රිඩි කල්පනාකාරීව ලබා ගත් ඉක්මන් ලකුණුද වැදගත් විය.පන්දු යැවීමෙන්ද දස්කම් දැක්වූ, පසුව ‘තරගයේ වීරයා’ ලෙසින් අවිවාදයෙන් නම් කෙරුණු අෆ්රිඩි, විවිධත්වයෙන් යුතුව පා දඟ පන්දු යවමින් ඔහුට සීමිත ඕවර හතර තුළ ලබා දුන්නේ ලකුණු 20ක් පමණි. ඒ අතරවාරයේ ඔහු කඩුල්ලක්ද ලබා ගැනීමට සමත් විය. ඔහුගේ පන්දු යැවීම හමුවේ ශ්‍රී ලංකා ඉනිම කඩුලු 5කට ලකුණු 145කට සීමා විය. මෙය, දිනේෂ් චන්දිමාල් කාසියේ වාසිය උරගා බැලූ අවස්ථාවේදී බලාපොරොත්තු වූ මුළු ලකුණු ප්‍රමාණයට වඩා අඩුවූයේ ලකුණු 5කින් පමණක් වූවද පිතිකරුවන්ට හිතකර බවක් දැක්වූ තණතිල්ලේ එම ලකුණු සංඛ්‍යාව කොහෙත්ම ප්‍රමාණවත් වූයේ නැත. එමෙන්ම, කාසියේ වාසිය දිනා ගෙන පළමුව පන්දු යැවීමට තීරණය කළ මොහමඩ් හෆීස්ගේ “පින්න නිසා දෙවැනියට පන්දු යවන්නන්ට අවාසියක් වේවි” යන බලාපොරොත්තුවද ඵල ගැන්විණි.16 වැනි ඕවරයේදී නුවන් කුලසේකරට අෆ්රිඩි එල්ල කළ හයේ පහර දෙක ඔහුගේ නියත ක්‍රීඩාවේ පළමු ලක්ෂණයන් විය. ඒ ඕවරයෙන් පසුව පාකිස්තානයට තවත් අවශ්‍ය වූයේ පන්දු 24කින් ලකුණු 29ක් පමණි. තවත් කඩුලු පහක්ද ඔවුන් සතුව තිබිණි. එහෙත්, කඩුල්ලක්ද වැටුනු මාලිංගගේ ලකුණු හතරේ ඕවරයෙන් තරගයේ වාසිය යළිත් ශ්‍රී ලංකාව දෙසට නැඹුරු විණි.කෙසේ වෙතත්,18 වැනි ඕවරයේදී තිසර පෙරේරාගෙන් උදුරා ගැනුණු ලකුණු 13න් පාකිස්තාන ජයග්‍රහණය තහවුරු විණි. අවසන් ඕවරයේදී තවත් ලකුණු හයක් පමණක් අවශ්‍යව තිබියදී අෆ්රිඩි, කුලසේකරගේ පළමු පන්දුවටම ‘ලෝන්ග් ලෙග්’ ස්ථානයට ඉහළින් යන සේ හයේ පහරක් එල්ල කළේය.ශ්‍රී ලංකා ඉනිමේදී ඇන්ජලෝ මැතිව්ස් වාසනාව මතින් පන්දු 34කින් ලකුණු 50ක් ලබා ගත්තේය.ශ්‍රී ලංකා පන්දු රැකීමේ කාර්යයේදී ලහිරු තිරිමාන්න දීප්තිමත්ව ඉස්මතු විණි. පාකිස්තාන ඉනිමේ පළමු කඩුල්ල බිඳ වැටුනේ තිරිමාන්න විසින් ප්‍රදර්ශනය කළ ඉතාමත් අති දක්ෂ එමෙන්ම දර්ශනීය උඩ පන්දු රැක ගැනීමකිණි.ලසිත් මාලිංග හා නුවන් කුලසේකර යන වේග පන්දු යවන්නන් පළමු හා දෙවැනි ඕවර යැවීමෙන් පසුව ශ්‍රී ලංකාව කෙළින්ම පන්දු යැවීමේ වෙනසක් සිදු කරමින් දඟ පන්දු යවන සචිත්‍ර සේනානායක කැඳවනු ලැබීය. ඔහුගේ දෙවැනි පන්දුවට අහමඩ් ෂෙසාඩ් පහරක් එල්ල කළ අතර ‘ෂෝට් කවර්’හි ස්ථනගත කර සිටි තිරිමාන්න උඩ පන්දුව රැක ගත්තේ පාපන්දු ක්‍රීඩාවේ දැල රකින්නෙකු (ගෝල් කීපර්) මෙනි. තමාගේ වම් පැත්තට දෑත් දිගු කරමින් පැන තිරිමාන්න ඒ උඩ පන්දුව අල්ලා ගන්නා විට ඔහුගේ මුළු ශරීරයම තිබුණේ ගුවනේය. එය ක්‍රිකට් ලෝලීන්ට කලකට අමතක නොවන විශිෂ්ට උඩ පන්දු රැකීමකි.ශ්‍රී ලංකාව : කඩුලු 5 ට ලකුණු 145 යි. දිනේෂ් චන්දිමාල් 22, කුමාර් සංගක්කාර 21, ඇන්ජලෝ මැතිව්ස් 50, ලහිරු තිරිමාන්න නොදැවී 23 (සොහේල් ටන්විර් 34 ට 2, සයීඩ් අජ්මාල් 35 ට 2)පාකිස්තානය : කඩුලු 7 ට ලකුණු 146 යි (ඕවර 19.1) ෂාජීල් ඛාන් 34, මොහමඩ් හෆීස් 32, ෂහිඩ් අෆ්රිඩි නොදැවී 39 (ලසිත් මාලිංග 26 ට 3).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=s1312138</link>
    <topic>‘ප්‍රීමා සන්රයිස්’ කනිෂ්ඨ ගොල්ෆ් තරගාවලිය 16දා ඇරැඹේ</topic>
    <author>ෆවුස් මොහොමඩ්</author>
    <content>ජාතික මට්ටමේ තරග සඳහා දස්කම් සපිරි ‍‍ගොල්ෆ් ක්‍රීඩකයන් හඳුනා ගැනීමේ මූලික තරගාවලිය ලෙස සැළකෙන 'ප්‍රීමා සන්රයිස්' කනිෂ්ට විවෘත ගොල්ෆ් තරගාවලිය මේ මස 16වැනිදා සිට 18දින දක්වා කොළඹ රාජකීය ගොල්ෆ් ක්‍රීඩා පිටියේ දී පැවැත්වේ. අවුරුදු 17න් පහළ වයස් කාණ්ඩයේ ක්‍රීඩක ක්‍රීඩිකාවන් 70කට අධික සංඛ්‍යාවක් තරග වදින මෙවර තරගාවලියට නොකඩවා 6වැනි වරටත් අනුග්‍රාහකත්වය ලබා දී ඇත්තේ ප්‍රීමා සමාගම අනුබද්ධිත සිලෝන් ඇග්‍රෝ ඉන්ඩස්ට්‍රීස් ආයතනයයි.දේශීය ගොල්ෆ් ක්‍රීඩාවේ අභිවෘද්ධියට අතිශයින්ම වැදගත් මේ තරගාවලියේ දී අවුරුදු 15-17අතර වයස් කාණ්ඩයේ පසුවන ක්‍රීඩක ක්‍රීඩිකාවන් රන් පදක්කම් තරග අංශය නියෝජනය කරන අතර අවුරුදු 11-14 අතර වයස් කාණ්ඩයේ ක්‍රීඩක ක්‍රීඩිකාවන් රිදී පදක්කම් තරග අංශය නියෝජනය කරති. ලෝකඩ පදක්කම් තරග අංශයෙන් අවුරුදු 10න් පහළ ක්‍රීඩක ක්‍රීඩිකාවන් තරග වදිති.වසර පනහක ඉතිහාසයකට හිමිකම් කියන කනිෂ්ඨ ගොල්ෆ් තරගාවලියෙන් නන්දසේන පෙරේරා, අනුර රෝහණ, මිතුන් පෙරේරා, ලලිත් කුමාර වැනි දෙස් විදෙස් ගොල්ෆ් තරගබිමේ ජයකෙහෙළි නැංවූ ක්‍රීඩකයන් බිහිවූ අතර ජාතික තලයේ දස්කම් දක්වන බිනුප විජේසිංහ, රනිල් පීරිස් වැනි යොවුන් ක්‍රීඩකයන් රැසක් මෙරට ගොල්ෆ් පිටියට එක්වූහ. ශ්‍රී ලංකා ගොල්ෆ් සංගමයේ මෙහෙයවීමෙන් පැවැත්වෙන මේ තරගාවලියේ පසුගිය වසරේ ශූරතාව දිනාගනු ලැබුවේ 17හැවිරිදි සචින් ද සිල්වා විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=f1312131</link>
    <topic>විජිත් දැන් හිටිවන කවිත් කියනවද?</topic>
    <author>අන් දොස් සොයන්නේ නිරූෂි විමලවීර</author>
    <content>‘ජනාධිපති මහින්ද රාජපක්ෂ මහතා ගිය සති අන්තයේ සිටියේ මොනරාගලය. උත්සව හා රැස්වීම් කිහිපයක් යොදාගෙන තිබීම ඊට හේතු විය. පසුගිය සෙනසුරාදා 1.30ට පමණ වෙල්ලස්ස ජාතික පාසල් ක්‍රීඩාංගණයට ජනාධිපතිතුමා රැගත් හෙලිකොප්ටර් යානය සේන්දු විය. ඇමැති ජගත් පුෂ්පකුමාර, ඇමැතිනි සුමේධා පී.ජයසේන හා මහ ඇමැති ශෂීන්ද්‍ර රාජපක්ෂ මහත්ම මහත්මීහුද ඊට එක් වී සිටියහ. ජනාධිපතිතුමා ඇතුළු පිරිස වන ජීවි ඇමැති විජිත් විජිතමුණි ද සොයිසා මහතා විසින් පිළිගත්තේ මහත් හරසරින්ය.“කොහොමද විජිත් මෙයා අපේ වන රජානේ, කියමින් ජනාධිපතිතුමා විජිත් විජිතමුණි ද සොයිසා ඇමැතිවරයාගේ උරහිස ස්පර්ශ කළේ ඉතා ළෙන්ගතු අයුරින්ය. හොඳයි සර්, විජිතමුණි ඇමැතිවරයා කීවේ බිඳුණු හඬින්ය.මොකද විජිත් ඔයා මුහුණ ඇඹුල් කරගෙන, වන රජා කියන්නේ නරක නමක් නෙමේනේ ජනාධිපතිතුමා කීවේ ය.ඔව් සර්, ඒක හොඳ නමක් වනයට වුනත් රජකම කරන්න පුළුවන් නම් කොච්චර හොඳ ද යැයි විජිතමුණි ඇමැතිවරයා කීය. විජිත් විජිතමුණි ඇමැතිවරයා සමඟ මෝටර් රථයේ නැඟුණ ජනාධිපතිතුමා වෙල්ලස්සේ පිහිටි ඇමැති නිවෙස බලා පිටත් විය.ඇමැති පුත් නීතිඥ උදාර ද සොයිසා මහතා බුලත් හුරුල්ලක් දෙමින් ජනාධිපතිතුමා මහත් ගෞරවයෙන් පිළිගත්තේ ය. කොහොමද පුතා ඔය විදිහට ඉඳල නම් අංක එකේ ලෝයර් කෙනෙක් වෙන්න බැහැ. හැමදාම උසාවි ගිහින් හොඳට පැක්ට්‍රිස් කරන්න ඕනෑ. තේරුණා නේද ජනාධිපතිතුමා උදාරගේ හිස පිරිමදිමින් කීය.හිස සොලවමින් උදාර එය අනුමත කළේ ය. උදාරගේ සිඟිති දරුවා සුරතල් කළ ජනාධිපතිතුමා විජිත් විජිතමුණි සමඟ සුහද කතාබහකට එක්විය. විජිත් අද තියෙන්නේ එදා තිබුණ වෙල්ලස්ස නෙමේනේ. හොඳ සංවර්ධනයක් සිදු වෙලා ජනාධිපතිතුමා විජිත් දෙස බලමින් කීය. “මමනෙ සර් මෙහේ ඉන්නෙ ඒකයි වෙනස, විජිත් සිනාසෙමින් කීවේ ය.කඩ මසුත් නෑ කුඩ මසුත් නෑ“අපේ පක්ෂයෙන් සමහරු ඉවත් වෙලා විපක්ෂයට සම්බන්ධ වෙද්දී විපක්ෂයත් භේදභින්න වෙන බව මම එදා කිව්වා. අද ඒක ඇත්ත වෙලා විපක්ෂයේ සමඟිය බිඳී ගිහින් විපක්ෂයත් භේදභින්න වෙලා යැයි ජනාධිපතිතුමා පැවසීය.සර් අද විපක්ෂයට වැලේ වැල් නැහැනේ විජිත් විජිතමුණි සඳහන් කෙළේය. සර් දැන් දවල් වෙලානේ කියමින් විජිතමුණි ජනාධිපතිතුමාට දිවා භෝජනය සඳහා ආරාධනා කළේ ය. විජිත් මේ මොනවද දඩමස් දැයි ජනාධිපතිතුමා ව්‍යංජනයක් පෙන්වමින් ඇසීය. අනේ නෑ සර් අද කඩ මසුත් නෑ කුඩ මසුත් නෑ. අද තියෙන්නේ මස් නෙමේ ගස් යැයි විජිතමුණි කීවේ ය.“ගස් විතරයි සත්තු නැහැ ජනාධිපතිතුමා සිනාසෙමින් කීය. දිවා ආහාරයෙන් පසු ජනාධිපතිතුමා ඌව පළාතේ දෙවන පොලිස් සිර මැදිරිය නිරීක්ෂණය සඳහා එක් විය. පෞරාණික වටිනාකමකින් යුත් එම ස්ථානය දෙස දෑස් අයා බලා සිටි ජනාධිපතිතුමා අපි මෙතන කෞතුකාගාරයක් හදමු යැයි යෝජනා කළේ ය.”බිබිල ප්‍රාදේශීය සභා නව ගොඩනැගිල්ල විවෘත කෙරුණේ ජනාධිපතිතුමාගේ සුරතින්ය. ඊට විජිත් විජිතමුණි, ජගත් පුෂ්පකුමාර, ඉන්දික බණ්ඩාරනායක හා ප්‍රාදේශීය ක්‍රියාකාරීන් රැසක් එක් වී සිටියහ. විවෘත කිරීමෙන් අනතුරුව පැවැති උත්සවයේදී ප්‍රාදේශීය සභා සභාපතිවරයෙක් දීර්ඝ ලෙස ජනාධිපතිතුමාගේ ගුණ වර්ණනා කළේ ය.එය අසා සිටි විජිත් විජිතමුණි ජනාධිපතිතුමා දෙසට හැරෙමින් සර් බලන්නකො ගහ දන්න අපිටනේ මේ කොළ කඩාපාන්න හදන්නේ. සර්ගෙ අලුතින් ගුණ ගායනා කරන්න ඕනැද සර් ගැන මේ රටේ ඉන්න පොඩි එකාගේ ඉඳල හැමකෙනෙක්ම දන්නවා.කාගේ කාගෙත් වත ගොත, ඔබේ ලිපි ගොනුවෙ ඇත. නේද සර් යැයි විජිත් විජිතමුණි මහතා කීවේ ජනාධිපතිතුමා ඇතුළු පිරිස සිනා සාගරයක ගිල්වමින්ය. විජිත් දැන් හිටිවන කවි කියන්නත් පටන් ගත්තදැයි ජනාධිපතිතුමා සිනාසෙමින් ඇසීය. අනේ නැහැ සර්, සර් වගේ සුන්දර කෙනෙක් දැක්කම කතා කවි වෙනවා යැයි විජිත් කීය. අපි සර්ල වගේ පින් කරලා නැහැනේ අපි ඉතින් ටී.වී.එකේ මේ හිටිය මේ නෑ. එහෙම හරි හිටියනෙ කියලා පොඩි සතුටක් තියෙනවා විජිත් සිනා සෙමින් පැවසීය.එක්සත් ජාතික පක්ෂයට බලය හිමි සීතාවකපුර නගර සභා අය වැයට පසුගිය සිකුරාදා පරාජයට පත්විය. නගරාධිපති ලාල් පින්තු මහතා විසින් ඉදිරිපත් කළ අය වැය එජාපයේම මන්ත්‍රීවරු දෙදෙනෙක් විරුද්ධව ඡන්දය ප්‍රකාශ කිරීම ඊට හේතු විය.එජාපයට වසර 37ක් අඛණ්ඩව බලය හිමි වූ සීතාවකපුර නගර සභා තත්ත්වය පිළිබඳ භික්‍ෂුන් වහන්සේලාගේද අවධානය යොමු වී තිබුණි. පසුගිය ඉරිදා අවිස්සාවේල්ල ආසනයේ පන්සල්වල පැවැති උත්සව ගණනාවකට සහභාගී වූ ඇමැති උදය ගම්මන්පිල මහතාගෙන් හිමිවරු මේ ප්‍රශ්නය සමථයකට පත් කර දෙන ලෙස ඉල්ලීමක් කළේ ය.ඒ අතරතුරදී සීතාවකපුර හෙළ උරුම මන්ත්‍රී මහේන්ද්‍ර ජයසිංහ මහතා මාර්ගයෙන් ලාල් පින්තු මහතා ගම්මන්පිල මහතාට දුරකථන ඇමතුමක් ලබා දුන්නේය සර් මට නගර සභා අය වැය රැක ගන්න සන්ධානයේ සහාය ඕනෑ, ලාල් පින්තු ආයාචනා කළේ ය.හරි පින්තු මම ජනාධිපතිතුමා එක්ක කතා කරලා ඔයාට කියන්නම් ගම්මන්පිල පින්තු අස්වසමින් කීය. ජනාධිපතිතුමාට දුරකථන ඇමතුමක් ගත් ගම්මන්පිල මහතා සර් සීතාවක නගර සභාවේ නගරාධිපති අය වැය රැකගන්න සන්ධානයේ සහාය අපේක්ෂා කරනවා යැයි කීවේ ය.ඒක බොහොම හොඳ වැඩක්. ඒත් උදය මම හෙට දහවල් නෙල්සන් මැන්ඩෙලාගේ අවමඟුලට සහභාගී වෙන්න යනවා මොකද කරන්නේ ජනාධිපතිතුමා ඇසීය. සර් මේ නගර සභාව වසර ගණනාවක් අඛණ්ඩව එජාපය ජයග්‍රහණය කළ එකක්.මම එහි නීතිමය තත්ත්වයන් බැලුවා. ඔහුගේ සහාය ආණ්ඩුවට ලබා ගනිමින් නගර සභාව කරගෙන යෑමට ආණ්ඩුවේ සහාය ඔහුට ලබාදීමේ ගැටලුවක් නැහැ. ගම්මන්පිල ප්‍රකාශ කෙළේය. බොහෝම හොඳයි. මම කොහොම හරි හෙට යන්න කලින් දිනපොත වෙනස් කරලා හරි වෙලාවක් හදලා දෙන්නම් යැයි ජනාධිපතිතුමා කීය.හෝරාවක් ගත වීමටත් මත්තෙන් ජනාධිපති කාර්ය මණ්ඩල ප්‍රධානී ගාමිණී සෙනරත් මහතාගෙන් උදය ගම්මන්පිල මහතාට දුරකථන ඇමතුමක් ලැබුණි. උදේ 10.30ට ජනාධිපති මන්දිරයට පැමිණෙන ලෙස සෙනරත් මහතා දැනුම් දුන්නේ ය. ඒ අනුව සුමිත් සොයිසා, නගර සභා සන්ධාන මන්ත්‍රිවරු, නගරාධිපති ලාල් පින්තු මහත්වරු උදය ගම්මන්පිල මහතා කැටුව ගොස් ජනාධිපතිතුමා හමු වූහ.පින්තු දුටු ජනාධිපතිතුමා සුරත දිගු කරමින් ඔයාට මොකද වුණේ හොඳට වැඩ කරගෙන හිටියා නේද යැයි ඇසීය. ඔව් සර්, මගෙ එක්ක තියෙන පෞද්ගලික අමනාපයක් අපේ අය පිරිමහන්නෙ. අපි රට පුරා පිහිටි පළාත් පාලන ආයතන ජයග්‍රහණය කරද්දි ඔයා සීතාවකපුර නගර සභාව දිනුවනේ.ඔයා මහින්ද චින්තන වැඩපිළිවෙළ පිළිගෙන ඊට සහාය දෙන්න ජනාධිපතිතුමා පින්තු දෙස බලමින් කීවේ ය. හොඳයි සර්, මම පූර්ණ සහාය දෙන්නම් යැයි පින්තු කීය. ජනාධිපතිතුමා පිරිසට තේ පැන් සංග්‍රහයක් සඳහා ආරාධනා කළ අතර නෙල්සන් මැන්ඩෙලාගේ අවමඟුල් උත්සවයට පිටත් වෙන වේලාව හරි යැයි කියමින් ජනාධිපතිතුමා නික්ම ගියේ ය.රනිල්ගෙන් දැඩි අවවාදයක්එක්සත් ජාතික පක්ෂයේ කෘත්‍යාධිකාරී මණ්ඩල රැස්වීම ගිය අඟහරුවාදා සවස සිරිකොතේදී රැස් වූයේ විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන්ය. කොළඹ නගරාධිපති ඒ.ජේ.එම්.මුසම්මිල් මහතා එහිදී කියා සිටියේ “නායකත්ව මණ්ඩලයට සජිත් ප්‍රේමදාස මහතාද එක් කර ගත යුතුයි.පිරිස එක් කරගන්නේ නැතිව පක්ෂයට ඉදිරියට යන්න බැහැ යන්නය”. ඔයා ඉස්සෙල්ලම නගර සභාවේ මන්ත්‍රිවරු ටික එක් රැස් කරගන්න යැයි, රනිල් දැඩි ස්වරයෙන් කීය. මගෙ මන්ත්‍රිවරු කවුරුත් එක්වෙලා ඉන්නෙ. නගර සභාවේ සියයට 51 නැති වුණදාට මම නගර සභාවට ආයුබෝවන් කියනවා යැයි මුසම්මිල් කීවේය.‘නගරාධිපතිතුමාගේ කතාව ඇත්ත, අපි මිනිස්සු එක් රැස් කර ගන්න ඕනෑ. නැත්නම් කවදාවත් ජයග්‍රහණයක් කරන්න බැහැ’ ජෝන් අමරතුංග මහතා පැවසීය.සජිත් කවුද? එයා නැතුව දිනන්න බැරි ද යැයි නීතිඥ ගෞරි තවරාසා මහත්මිය කීවේ දැඩි ස්වරයෙනි. සර් ප්‍රාදේශීය සභා මන්ත්‍රිවරු රජයට එක් වී අය වැයේදී ඡන්දය භාවිතා කරනවා යැයි මහ ලේකම් තිස්ස කීය. තිස්ස ඒ අය ඔක්කමල පක්ෂයෙන් අයින් කරන්න රනිල් කීවේ ය. ‘we can win’ එංගලන්තේ කොන්සර්වෙටිව් පක්ෂයේ සටන් පාඨයයි.ඒ වගේම අපිටත් දිනන්න පුළුවන් කබීර් හෂීම් හැඟුම්බර අයුරින් කීය. ‘we can Without Ranil යැයි මන්ත්‍රිවරයෙක් කීවේ සිහින් හඬින්ය. නායකත්ව මණ්ඩලයේ දින 100 වැඩපිළිවෙළ පිළිබඳ එහි සභාපති කරු ජයසූරිය මහතා කරුණු ඉදිරිපත් කළේ ය. දින 100 ඉවරවෙනකොට බස්නාහිර පළාත් සභාත් ඉවර වෙලා නායකත්ව මණ්ඩලයටත් ගෙදර යන්න පුළුවන් යැයි කෘත්‍යාධිකාරී සභිකයෙක් කීවේ ය.සභාපතිවරුන්ගේ මගඩිජනතා විමුක්ති පෙරමුණේ මධ්‍යම කාරක සභාව ගිය බදාදා පැලවත්තේ පිහිටි ප්‍රධාන කාර්යාලයේ දී රැස්වූයේ නායක සෝමවංශ අමරසිංහ මහතාගේ ප්‍රධානත්වයෙන්ය.පළාත් පාලන අය වැය පරදිනවා. අද හෝමාගමත් පැරදිලා. ඊට එහා ගුටිකෙළියකුත් ගිහින්. බිමල් රත්නායක මහතා කීය.ප්‍රාදේශීය සභා සභාපතිවරු වැඩකරන්නේ තනි බලයට. ව්‍යාපෘති තනියම කරනවා. පක්ෂ නායකයන්වත් දන්නෑ සමහර සභාපතිවරු කරන මගඩි. ඒ නිසයි ගුටිකෙළි ඇතිවෙන්නේ ටිල්වින් සිල්වා කීවේය.හෝමාගම ප්‍රාදේශීය සභාවේ අපි තමයි විපක්ෂය. ජනතා සහාය එක්ක අපි තමා පැරද්දුවේ. සුනිල් හඳුන්නෙත්ති කීය.සභාපති දූෂිත නම් සභාපති අයින් කරලා වෙන කෙනෙක් දාගන්න පුළුවන්. දූෂිත සභාපතිවරු අයින් කරන්නත් මේක හොඳ අවස්ථාවක් විජිත හේරත් මහතා පැවැසීය.පාර්ලිමේන්තු ලොබියේදී පසුගිය අඟහරුවාදා සුනිල් හඳුන්නෙත්තිට ආණ්ඩු පක්ෂයේ ඇමැතිවරයෙක් හමුවිය.“කොහොමද හඳුන් ඔයාල තමා ඇත්තටම දැන් පාර්ලිමේන්තු විපක්ෂයට ඉන්නේ. යූ.එන්.පී. එක හිටියත් නැහැ වගේ. විපක්ෂයේ කාර්යභාරය කරන්නේ ඔයාලයි ඇමැතිවරයා කීය.දැන් විතරක් නෙවෙයි අපි එදා ඉඳල ඒ වැඩේ කළා. කවදත් අපි අපේ වැඩේ හරියටම කරනවා ඇමැතිතුමා හඳුන්නෙත්ති කීවේය.අපිත් කැමතියි හඳුන් මේ පාර්ලිමේන්තුවේ හොඳ විපක්ෂයක් ඉන්නවට. නැත්නම් විවාදයකට ගියත් නිදිමතයි ඇමැතිවරයා කීය.අපිට මේ දිනවල එක එක ආයතනවල තොරතුරු එනවා. ඒ නිසා මමයි, විජිත සහෝදරයයි, අනුර සහෝදරයයි උදේ 8.30 ඉඳන් පාර්ලිමේන්තුවේ ඉන්නේ හඳුන්නෙත්ති පැවසීය.ඔයාල තර්ක ඉදිරිපත් කළාම අපිටත් කතා කරන්න දෙයක් තියෙනවා යැයි ඇමතිවරයා සඳහන් කළේය.කල්මුණේ උතුර ප්‍රාදේශීය සභාව පිහිටුවීම පිළිබඳ යෝජනාවක් බදාදා පාර්ලිමේන්තු කාරක සභාව හමුවට ගෙන ආවේය. පී. දයාරත්න, ජෝන් සෙනෙවිරත්න, ආචාර්ය සරත් වීරසේකර හා රවුෆ් හකීම් ඊට එක්වී සිටියහ.එහිදී අම්පාරේ සන්තින්ද්‍රිය හිමියන් විසින් ඒ පිළිබඳ අදහස් දැක්විමට නැඟී සිටි අවස්ථාවේදී රවුෆ් හකීම් ඇමැතිවරයා දැඩි ලෙස කුපිත විය.මේ හාමුදුරුවො බොදු බලසේනා හිමිනමක්. ජාතිවාදය වපුරවනවා. කතා කරන්න ඉඩ දෙන්න බැහැ කියමින් රවුෆ් හකීම් කෑමොර දුන්නේය. සභාවෙන් ඉවත්ව ගිය රවුෆ් හකීම් මහතා ජෝන් සෙනෙවිරත්න මහතාගේ පෙරැත්ත මත නැවත සභාවට පැමිණ අසුන් ගත්තේය.නැවත හිමියෝ අදහස් දැක්වීමට නැඟී සිටියහ.මේ ප්‍රශ්නය පොදු ප්‍රශ්නයක්. එම ප්‍රශ්නයේ දී බෞද්ධ භික්ෂුවකට අදහස් දැක්වීමේ අයිතිය තිබෙනවා. කොටි ත්‍රස්තවාදීන් මේ හිමිනමගේ මව පියා සහෝදරයන් කපා කොටා මරා දැම්මා. මේ හිමිනම එක් වකුගඩුවක් මුස්ලිම් මෑණියකට පරිත්‍යාග කොට එක් වකුගඩුවකින් ජීවත් වෙන්නේ. උන්වහන්සේට ජාතිවාදී හැඟීම් නැහැ. සරත් වීරසේකර මහතා ඉතා හැඟීම්බර අයුරින් කීය.දැඩි ලැජ්ජාවටත් අපහසුතාවයටත් පත් වූ රවුෆ් හකීම් මහතා සමාවෙන්න කියමින් බිම බලා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=f1312132</link>
    <topic>දරුවන්ගේ ලැජ්ජාව බය නැති කරන්නේ මවුපියන්</topic>
    <author>සාකච්ඡා කළේ</author>
    <content>21 වැනි සියවසේ ජීවත් වන වර්තමාන ජන සමාජය දෙස අවධානයෙන් බැලීමේදී තාක්ෂණික විප්ලවයත් සමඟ ඇති වී තිබෙන සමාජ පරිවර්තනය පැහැදිලිවම පෙනී යන කරුණකි. බෞද්ධ දර්ශනය තුළ ජීවත් වෙමින් ධර්මානුකූල ලෙස එදා ගත කළ කුටුම්භ ජීවිත තුළ තිබූ මවුපිය දූදරු සබඳතා අද වන විට යම්තාක් දුරට පළුදු වී ඇති බව දක්නට ලැබේ. මෙසේ වූයේ ඇයි? එයට බොදු දහම තුළින් විසැඳුම් ලබා ගත හැකිද? යන්න පිළිබඳ සාකච්ඡා කිරීමට අද ධර්ම සභාව හා එක් වන්නේ නවදම්කුලම සීලරතනාරාම විහාරාධිකාරී කළුගමුවේ නාරද හිමියන් ය.l බුදු දහම තුළ ‘පවුල’ යන්න විග්‍රහ කර ඇත්තේ කෙසේ ද?බෞද්ධ දර්ශනය තුළ පවුල යන්න ප්‍රධානයි. පවුලක් පරිපූර්ණත්වයට පත්වන්නේ මවුපියන් හා දූදරුවන් අතර ඇති බැඳීම මතයි. ඒ බව වඩාත් හොඳින් තහවුරු වන්නේ බුදුරජාණන් වහන්සේ දේශනා කර ඇති සිඟාලෝවාද සූත්‍රය හා කරණීය මෙත්ත සූත්‍ර මඟින්. රටක් සමෘධිමත් වීමට නම් පළමුව පවුල ගොඩනැඟෙන්න අවශ්‍යයයි. මේ ගොඩනැඟීම සිදුවිය යුත්තේ මුදල් මතම නොවෙයි. ගුණධර්ම හා සාරධර්ම පොහොසත් වීම මතයි.මේ බව බුදුරජාණන් වහන්සේ මනාව අවබෝධ කොට සිටියා. ක්‍රි.පූ. 6වන සියවසේ බුදුන් වහන්සේ පහළ වූ අවධියේ තිබූ සමාජ ක්‍රමයේදී පවුල තුළ කාන්තාවන් හා දරුවන් හිංසනයට ලක් වූ අවස්ථා තිබුණා.එදා සමාජගත වෙලා තිබූ කාන්තාවකගේ විමුක්තියේ අභාවය මෙන්ම දරුවාට හිමිවිය යුතු තැන් නිසි ආකාරයට නොලැබෙන බව බුදු ඇසින් දුටුවා. ඒ වගේම අදූරදර්ශි පාලන නිසා සමාජයේ සැම දෙනාටම හිමිවිය යුතු නිසි තැන් නොලැබෙන බව දුටු උන්වහන්සේ එදා සමාජයට ගැළපෙන සේ සරල උපමා ගෙන ධර්මය දේශනා කළා.සුනීත, සෝපාක වැනි ළමා අයිතිවාසිකම් ගිලිහී ගිය දරුවන්ගේ අයිතිය උන්වහන්සේ රැක දුන්නා. සමාජයේ තාඩන පීඩනවලට ලක්ව සිටි අහිංසක කාන්තාවන් හිංසනයෙන් මුදා ගත්තා. පවුල තුළ මවුපියන්ගේ සැබෑ යුතුකම් හා වගකීම් පිළිබඳ පහදා දුන්නා. මේ සියල්ලෙන්ම හෙළි වන්නේ අදටත් වඩා එදා පවුල් සංස්ථාව යහපත් ලෙස ගොඩනඟා ගැනීමේ අවශ්‍යතාවය තිබූ බවයි.l පවුලක් සම්පූර්ණ වන්නේ දරුවන් නිසයි. එහෙත් වර්තමාන පවුල තුළ දරුවා හුදකලා වෙලා නේද?දරුවා හුදකලා වී නොවෙයි, මවුපියන් විසින් දරුවන්ව හුදකලා කරලා. මවුපියන් නිසි අයුරින් එම තනතුරුවල ඇති වගකීම ඉටු නොකිරීම නිසා දරුවන් පීඩාවට, නින්දාවට පත් වෙනවා වගේම අපචාරවලට ගොදුරු වෙනවා. දරුවන්ගේ විනාශයට පාර කපන්නේ මවුපියන්මයි.අවසානයේ දොස් නඟන්නේ සමාජයට. සමාජයට දොස් නැගීමට පෙර සිතා බලන්න තමන් කොතරම් දුරට නිවැරැදිද කියලා. බුදු හාමුදුරුවෝ දවස කොටස් 5කට බෙදා වෙන් කළා. ලෝකයාගේ හිතසුව පිණිස.ඒත් අද මවුපියන්ට දරුවන් වෙනුවෙන් වරුවක් වෙන් කරන්න බැහැ. වර්තමාන ආර්ථික රටාවත් සමඟ රැකියාවන් කළ යුතුයි. එහෙත් දරුවන් සම්පතක් බව වටහා ගෙන දරුවන් වෙනුවෙන් කාලයක් වෙන් කිරීමටත් මවුපියන් වගබලාගත යුතුයි.ක්‍රමානුකූලව හැඩ නොගැසෙන දරුවන් ආයාලේ යාමට බොහෝ දුරට ඉඩ තිබෙනවා. එවිට සමාජයට දොස් නඟනවා දරුවා නොමඟ යැවුවේ එහෙමත් නැත්නම් දැරියක් නම් අතවරයට ලක්වුනේ සමාජයේ වරදින් කියලා. සමාජයට දොස් නැගීමට පෙර දෙවරක් සිතා බලන්න.බෞද්ධ දර්ශනයට අනුව අප ජීවත් වනවාද කියන එක. පවුල තුළ අන්‍යෝන්‍ය විවිධාංග හඳුනාගෙන තිබෙනවාද යන්න පිළිබදව සිතා බැලිය යුතුයි. දරුවා දරුවා හැටියට සලකා බ්‍රහ්මචාරි කාලය අවසන් වන තෙක් දරුවන්ට පූර්ණ රැකවරණය මවුපියන් විසින් නොදේනම් ලොව නොදකින, දුර නොපෙනෙන අහිංසක දරුවන් වැරදි ක්‍රියාවලට යොමු වීම වළකා ගත නොහැකියි.පුත්තා වත්‍ථු මනුස්සානංඅම්මා තාත්තාට ඇති ඉහළම වස්තුව දරුවායි. බුදුන් වහන්සේ දේශනා කළේ එහෙමයි.l ඔබ වහන්සේ පවසන අයුරින් දරුවන්ට සිදුවන අසාධාරණයන්ට සමාජය වගකිව යුතු නැද්ද?සමාජයෙත් වගකීමක් තිබෙනවා. විශේෂයෙන්ම මාධ්‍යයේ. එදා පැවැති මාධ්‍ය රටාවට වඩා අද මාධ්‍ය බොහෝ වෙනස්. මවුපියන්ගේ නිසි රැකවරණය නොලැබෙන දරුවා ශ්‍රව්‍ය දෘශ්‍ය මාධ්‍ය හරහා තම තනිකම මඟ හරවා ගන්න උත්සාහ ගන්නවා.අද රූපවාහිනියේ පෙන්වන ඇතැම් ළමා වැඩසටහන් දරුවන්ගේ පුංචි මනස විකෘති කරනවා. ඔවුන් දරුවෝ ගැන අවංකවම කතා කරන්නේ විශ්ව ළමා දිනයේදී පමණයි. මුදල් පසුපස හඹා යන මාධ්‍ය රටාව තුළ මාධ්‍ය සදාචාරය නොමැති වීමෙන් දරුවන්වත් විකුණන තත්ත්වයක් ගොඩනැගී තිබෙනවා.අද ඇහෙන ගීත දරුවන්ට සුදුසුද? පෙර පාසල් වියේ සිටම දරුවාට ඇසෙන්නේ විරහව නැතිවූ ආදරය ගැන කියන ගීත. අද සමාජය බිහිසුණුයි, රෞද්‍රයි. මවුපියන් මේ ගැන නිසි අවබෝධයෙන් ක්‍රියා නොකළහොත් දරුවනගේ ජීවිත අගාධයට යනවා. ළමා අපචාර, දූෂණය කියන වචන මාධ්‍යයෙන් ඉවත් කළ යුතුයි.මෙවැනි වචන හෝ සිද්ධීන් පුන පුනා මාධ්‍ය මඟින් ප්‍රචාරය කිරීමෙන් තවත් පිරිසක් මෙවැනි ක්‍රියාවලට පෙලඹිය හැකියි. අපචාර කියන වචනය නිතර ඇසීම තුළ දරුවන්ටත් ඒ පිළිබඳ කුතුහලයක් ඇති වෙනවා. දරුවන්ගේ කායික මානසික දූෂණයට ප්‍රධාන හේතුවක් වන්නේ අද පවතින මාධ්‍ය හා අන්තර්ජාලය. මේවා ප්‍රමිතිකරණය විය යුතුයි. ගුණාත්මක විය යුතුයි. පාලකයන්ගේ දැඩි අවධානය මේ සඳහා යොමු විය යුතුයි.l තාක්ෂණික දියුණුවත් සමඟ අපේ රටේ දරුවන් දැනුමත් සමඟ ඉදිරියට යනවා. එහි යම් විනාශකාරී බවක් ඔබවහන්සේ දකිනවා ද?නවීන තාක්ෂණය අපේ රටට හොඳයි. එහෙත් එය භාවිත කරන විදිහයි නරක. වේගවත් තාක්ෂණය සමඟ අපේ දරුවන්ගේ ගුණ ධර්මත් වේගයෙන් පිරිහෙනවා. දරුවා ළමා කාලය තුළම වැඩිහිටියකු බවට පත්ෙවනවා. දරුවා පමණක් නොවෙයි මුහුණු පොත හා ජංගම දුරකථන හරහා පවුල් සංස්ථාව තුළ කෙතරම් ගැටලු ඇති වී තිබෙනවාද? මවුපියන් අතර ගැටුම් ඇති වී තිබෙනවාද? මේ පවුල් ආරවුල් මැද නැවත අසරණ වන්නේ පීඩාවට පත්වන්නේ දරුවා.l දරුවන්ට දඬුවම් කිරීම බුදු දහම තුළ අනුමත වී තිබෙනවාද?වැරැද්දකදී දරුවාට දඬුවම් කළ යුතුයි. බුදුහාමුදුරුවෝ පවා තම ශිෂ්‍යයන්ව වරදින් මුදා ගන්න දඬුවම් කළා. සේල සූත්‍රයේ පවා මේ බව සඳහන් වී තිබෙනවා. වරද හමුවේ දඬුවම් කිරීමේදී ඒ දඬුවම ලබාදෙන්නේ මේ වැරැද්දට කියන එක දරුවාට අවබෝධ කළ යුතුයි. ශාරීරිකව හෝ මානසිකව දරුවාට විශාල පීඩනයක් ලබා නොදී වැරැද්ද අවබෝධ කරවීමට පමණක් දඬුවම් කිරීම ප්‍රමාණවත්.සාරංච සාරනෝ ඛත්වා අසාරංච අසාරතෝ හරි දේ හරි ලෙසත් වැරැදි දේ වැරැදි ලෙසත් දරුවන්ට අවබෝධ කර දිය යුතුයි. දරුවන්ට පෙර මවුපියන් මේ ගැන වටහා ගත යුතුයි. එය හරියට වටහා නොගැනීම නිසයි මවුපියන්ට අවසානයේ වැඩිහිටි නිවාසවලට යන්න සිදුවෙන්නේ. දරුවන්ගේ ජීවිත අසාර්ථක වන්නේ.l මේ කරුණු සමඟ සසඳද්දී අපට වැරදුණේ කොතැනද?පළමු වැරැද්ද තමයි ධර්මයෙන් ඈත්වීම. ඒ ඈත්වීමෙන් ලැජ්ජා භය දෙකම නැති වෙනවා. ලැජ්ජා භය දෙක දේව ධර්මයන් ලෙස එදා සමාජය දැක්කා. අද දරුවන්ගේ ලැජ්ජාව භය නැතිකරන්නේ මවුපියන්. බලන්න පුංචි දරුවන්ට අන්දවන ඇඳුම් පැලඳුම්.එහි කිසිම සංවර බවක් නැහැ. ප්‍රඥාව හීන වන විට අධර්මය ධර්මය ලෙස වටහා ගෙන කටයුතු කරනවා. කොතරම් වැඩ රාජකාරි තිබුණත් රජයෙන් අප සැමට නිවාඩු දිනයන් වෙන් කර තිබෙනවා. එදාට දරුවන් සමඟ ඉන්න. එකට කෑම කන්න අපේ පැරණි සමාජයේ පවුල්වල දරුවෝ 10,15 දෙනා හිටියා.ඒ හැමෝම එකට රාත්‍රී ආහාර ගත්තා. ඒ වෙලාවට අම්මා තාත්තා දරුවෝ එකිනෙකාගේ ගැටලු කතා කළා. ඒ හරහා අන්‍යෝන්‍ය බැඳීමක් ඇති වුණා. අද පවුලක ඉන්නේ වැඩිම වුණොත් දරුවෝ තුන් දෙනයි. ඒ අය වෙනුවෙන් කාලය වෙන් කරන්න බැරි කමක් නැහැ. දරුවෝ සමඟ පෝයට පන්සල් යන්න බණ පොත්වල තිබුණට වැඩක් නැහැ.එය ප්‍රායෝගිකව ජීවිතයට ලබාගත යුතුයි. කරන දේ සිහියෙන් කළ යුතුයි. ගුණධර්ම අතින් පොහොසත් පවුලකට නීති පද්ධතියක් අවශ්‍ය නැහැ. බුදු දහම ජීවිතයට සමීප කරගත් පවුලක දරුවන් කවදාවත් නොමඟ යන්නේ නැහැ. දරුවන්ට දහම් දැනුම ලබාදෙන්න ඉරිදාට දහම් පාසල් යවන්න.දේපල ඉඩකඩම් මිල මුදල් ගොඩ ගැහුවාට සතුට තිබෙන්නේ මේ දේවල් තුළ නොවෙයි. සතුට තිබෙන්නේ ඔබේ පවුල තුළ ඇති බැඳීම මතයි. අරපිරිමැස්ම, ලද දෙයින් සතුටු වීම, සරල දිවි පැවැත්ම, හික්මීම මේ දේවල් කුඩා කල සිටම දරුවාට හුරු කරන්න. එය මවුපියන්ගේ යුතුකමක් හා වගකීමක්. ධර්මය, ධර්මය කොට ජීවත් වන්න. අධර්මය දුරු කරන්න. එයයි බුදු වදන. නිවන තිබෙන්නේ ඔබේ නිවස තුළයි. බුදු දහම සමඟ ජීවිතය විඳින්න. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>13</day>
    </date>
    <link>http://www.dinamina.lk/2013/12/13/_art.asp?fn=f1312133</link>
    <topic>සංසමිත්තා ශ්‍රාද්ධාකර පදනම දසසිල් මාතාවන්ට සවියක්</topic>
    <author>සංවාද සටහන -උදිත ගුණවර්ධන</author>
    <content>බුදුසසුනේ දියුණුවට දස සිල් මාතාවන් දක්වන දායකත්වය දස සිල් මාතාවන්ගේ සුබසාධනය සඳහා මෙම පදනම ගෙන ඇති ක්‍රියාමාර්ග මොනවාද මෙම පොහෝ දින අනුරපුරදී පවත්වන සඟමිත් පෙරහර විසිවන දින පවත්වන සඟමිත් ජාතික උත්සවය පිළිබඳව සංසමිත්තා ශ්‍රාද්ධාකර පදනමේ සභාපතිනි චන්ද්‍ර රාජපක්ෂ මහත්මිය සමඟ සිදුකළ සංවාදයකි මේ මේ සංඝමිත්තා ශ්‍රද්ධාකර පදනමේ අරමුණු හා පරමාර්ථ පිළිබඳව පැහැදිලි කිරීමක් කළ හැකිද?බුද්ධශාසනය රැක ගැනීමට එහි තිරසාරත්වය සුරැකීමට බුදු දහමේ හරය ආරක්ෂා කිරීමට මෙරට දසසිල් මාතාවන්ගෙන් මහා මෙහෙවරක් ඉටුවෙනවා. එය එසේ වුණත් මේ දසසිල් මාතාවන් පිළිබඳව සොයාබැලීමට ඔවුන් කෙරේ විමසීමක් ඇතිකර ගැනීමට විධිමත් ක්‍රියාමාර්ග ගැනීමටත් කිසිවකු නොමැතිවීම ගැටලු සහිත කරුණක් වුණා.දසසිල් මාතාවන් පිළිබඳ විමසා බැලීමට කිසිවකු හෝ සංවිධානයක් තිබුණේ නැහැ. අපේ අරමුණ වෙලා තිබෙන්නේ මේ අඩුපාඩුව දුරැලීමයි. මේ තත්ත්වය වෙනස් කිරීම තමයි අපේ අරමුණ හා පරමාර්ථය වෙලා තිබෙන්නේ. අපි කටයුතු කරන්නේ මේ පවිත්‍ර අරමුණ මූලික කරගෙනයි. මේ පදනමේ ආරම්භය හා එහි ඉදිරි ගමන් මග පිළිබඳව විග්‍රහයක් හා පැහැදිලි කළ හැකිද?2011 අවුරුද්දේදි තමයි මේ පදනම ආරම්භ කිරීමේ සංකල්පය ඇති වුණේ එදා තමයි එහි ආරම්භය සනිටුහන් වුණේ. බෞද්ධ කටයුතු අමාත්‍යංශයෙන් අපට ඇරියුම් කළා. එහිදී දසසිල් මාතාවන්ට අවශ්‍ය පිරිකර ප්‍රමාණය පිරිනැමුවේ අප පදනම මගිනුයි.ඒ වගේම තවත් ඉල්ලීමක් වුණේ අනුරාධපුරයේ සඟමිත් තෙරණිය වෙනුවෙන් වැඳුම් පිදුම් කිරීමට අවශ්‍ය ස්ථානයක් නිර්මාණය කර දෙන ලෙස. ඒ වගේම එම දසසිල් මාතාවන්ගේ සුබසිද්ධියට කාන්තා නායක නායිකාවන්ගේ සහයෝගයද ඉල්ලා සිටියා.ඒ අනුව ‍තමයි 2012 මැයි මස 22 සංඝමිත්තා ශ්‍රද්ධාකාර පදනම විධිමත් ලෙස ආරම්භ වුණේ. මේ කාර්ය සඳහා කාන්තා නායිකාවන් රාශියක් කතානායක නිල නිවෙසේදී සිදු කළා. මෙහිදී කාන්තා නායිකාවන් රාශියකගේ සහයෝගය හා ඇගයීම් ලැබුණා. දැනටමත් ස්වාමින්වහන්සේලාගේ ඇගයීමටත් අවශ්‍ය සහයෝගය ලබාදීමටත් කටයුතු කළා.මේ පදනම ආරම්භවීමේ අරමුණු දැන් දැන් ඉටුවෙමින් තිබෙනවා. අපේ අරමුණ වෙලා තිබෙන්නේ මේ ඉලක්ක ඉතාමත් සාර්ථකව ඉටු කිරීමයි. දසසිල් මාතාවන්ට අවශ්‍ය කරන පිළිගැනීම ලබාදීමත් එයට අදාළ පිළිගැනීමත් ස්ථාවර කිරීමයි. මේ පදනමේ කාර්යභාරය හා ඉදිරි කාර්යයන් පිළිබඳව පැහැදිලි කිරීමක් කළ හැකිද?2012 වර්ෂයේදී ආරම්භ කළත් 2011, 2012 අවුරුදුවල පැවැති සංඝමිත්තා පෙරහර හා දසසිල් මාතා සම්මේලනයට අප පදනම සහභාගි වුණා. ඒ වගේම මේ වසරේදීම විශේෂ කංචුක චීවර පූජාවක් හා අධිෂ්ඨාන පූජාවක් පැවැත්වීමට නියමිතව තිබෙනවා.බෞද්ධ කටයුතු අමාත්‍යංශය අනුරාධපුරයේ සංඝමිත්තා පෙරහර ඉතා ඉහළින් පැවැත්වීමට නියමිතයි. රටපුරා ඇති සෑම ආරාමයකම සුළුවෙන් හෝ සංඝමිත්තා පෙරහරක් පැවැත්වීමට කටයුතු සැලසුම් කර තිබෙනවා.මෙවර බෞද්ධයා නාලිකාව සමඟ එක්ව සංඝමිත්තා පෙරහරක් කොළඹදී පැවැත්වීමට කටයුතු කර තිබෙනවා. සම්බෝධි විහාරයේ සිට නිදහස් චතුරස්‍රය දක්වා ගමන් කිරීමට නියමිතයි.ඒ වගේම ආරාම දියුණු කිරීමට අවශ්‍ය ආධාර අරමුදල් ලබාදීම සිදු කරනවා. මේ කටයුත්ත සඳහා පදනමේ ලියාපදිංචිවී ඇති ආරාම ඇතුළත් කර තිබෙනවා. නිල වශයෙන් ආරාම දහයකට ආධාර ලබාදීම සිදුකරන අතර ඒ සඳහා දසසිල් මාතාවන් රැසක් එක්වීමට ද නියමිතයි.තවද දෙසැම්බර් 20 වෙනිදා නිදහස් චතුරස්‍රයේදී ජනාධිපතිතුමාගේ සහභාගිත්වයෙන් ඉතිහාසයේ පළමුවරට, කොඩි දිනයක්, සමරු මුද්දරයක් හා මුල් දින කවරයක් නිර්මාණය කර තිබෙනවා.තවද දෙසැම්බර් 20 වැනිදා ඉතිහාසයෙන් පළමුවරට රාජ්‍ය නායකයෙකුගේ සහභාගිත්වයෙන් තමයි සිදුකරන්නේ. මෙවැනි කාර්යයකට විධායක ජනාධිපතිතුමා සහභාගී වීම කියන්නේම විශේෂ කරුණක්. ලබන වර්ෂයේදී සිදු කරන සුවිශේෂ වැඩපිළිවෙළවල් පිළිබඳ සිහිපත් කිරීමක් කළ හැකිද?අප පදනම තවත් සුවිශේෂ වැඩපිළිවෙළක් ක්‍රියාත්මක කර තිබෙනවා. ඒ තමයි බන්ධනාගාර ගතවී සිටින කාන්තාවන් පුනරුත්ථාපනය කිරීම. නැතිනම් සමාජගත කිරීම සිදු කරනවා. ඔවුන්ගේ අධ්‍යාත්මික තත්ත්වය ඉහළ නැංවීමටත් අවශ්‍ය කටයුතු කර තිබෙනවා.මේ කාර්ය සඳහා බන්ධනාගාර ගතව සිටින කාන්තා රැඳවියන්ගේ ඉහළ ප්‍රතිචාර ලැබී තිබෙනවා. මේ පදනම අන්තර් ජාතිකව ව්‍යාප්ත කිරීමට සැලැසුමක් නැද්ද?අප පදනමට වෙබ් අඩවියක් ආරම්භ කිරීමේ කටයුතු මේ දිනවල සිදුවෙනවා. වෙබ් අඩවිය ආරම්භ වීමත් සමඟ දේශීය මෙන්ම ජාත්‍යන්තර ප්‍රජාවට ද අප සමඟ සම්බන්ධ වීමට පුළුවන්. අප බලාපොරොත්තු වෙනවා ඉදිරි වර්ෂයේදී ආරම්භක පියවරක් වශයෙන් බෞද්ධ රටවල් කිහිපයක අප පදනමේ ශාඛා පිහිටුවීමටත් ඉන් අනතුරුව යුරෝපා හා අනෙකුත් රටවල්වල වෙසෙන ශ්‍රී ලාංකිකයන් සම්බන්ධ කරගෙන පදනමේ කටයුතු පුළුල් ලෙස ව්‍යාප්ත කරගෙන කටයුතු කිරීමටත් ඒ තුළින් ශ්‍රී ලංකාවේ වෙසෙන දසසිල් මාතාවන් ගෙන් මෙන්ම සමස්ත බෞද්ධ සමාජයේ ‍ජාතික, ආගමික, සමාජීය හා සංස්කෘතික ප්‍රබෝධයක් ඇතිකිරීමට කටයුතු කිරීම අප පදනමේ ඒකායන ප්‍රාර්ථනය වෙනවා. මේ වසරේදී පදනමෙන් සිදු වූ කාර්යය භාරය සැකෙවින් විස්තර කළොත්ජනවාරි මාසයේ “අරහත් සඟමිත් පුද” නමින් ග්‍රන්ථයක් ජනාධිපති මහින්ද රාජපක්ෂ මහතාට පිළිගැන්වූවා. මේ ග්‍රන්ථය සම්පාදනය කිරීමට මූලික හේතුව වූයේ සංඝමිත්තා තෙරණිය පිළිබඳ නිවැරැදි තොරතුරු ඇතුළත් ග්‍රන්ථවල අඩුව තරමක් දුරට හෝ අඩු කිරීමයි. මාර්තු මාසයේ දී දසසිල් මාතාවන් වෙනුවෙන් උපදේශන සේවාවක් පවත්වා ගෙන යාම සිදු කළා.තවද අනුරාධපුරයේ රුවන්වැලි සෑය අභියස පැවැත්වෙන දොළොස්මහේ දන්සලේ දායකත්වය ගෙන හත් දහසක පිරිසකට දහවල් දාන වේලක් ලබාදීම අපට හැකි වුණා. මෙහිදී ශාන්තිනි චන්ද්‍රසේන මහත්මිය සහ ධම්මිකා සේමසිංහ මහත්මිය එක්ව අපට පූර්ණ සහයෝගය ලබා දුන්නා.අප්‍රේල් මාසයේ දී බෞද්ධ ගීත අඩංගු සංයුක්ත තැටියක් එළිදැක්වීම සිදුකළා. මෙහිදී ප්‍රබුද්ධ ගායක ගායිකාවන් ගී පද රචකයන් හා සංගීතඥයන්ගෙන් අපට නොමද සහයෝගයක් හිමි වුණා.මැයි මාසයේ දී පාසල් දරුවන් වෙනුවෙන් චිත්‍ර සහ රචනා තරගයක් දීපව්‍යාප්තව පවත්වා එහිදී ජය ලැබූවන්ට සම්මාන තිළිණ ත්‍යාග සහ සහතික පත් ලබාදීම සිදු කළා.තවද ජනපති ජන්ම දිනයට ආශිර්වාද පතා සම්බෝධි විහාරාධිපති දරණාගම කුසලධම්ම හිමියන්ගේ සහ ‘බෞද්ධයා’ නාලිකාවේ පූර්ණ අනුග්‍රහයෙන් අටවිසි බෝධි පූජාවක් පැවැත්වූවා. සංඝමිත්තා ශ්‍රද්ධාකර පදනමේ සාමාජිකත්වය විහිදෙන ආකාරය කෙබඳු ද?මුලින් ම සාමාජිකාවන් පනස් පස්දෙනකුගෙන් ආරම්භ කළ මේ පදනමේ වර්තමානය වන විට සාමාජිකාවෝ තුන්සියයක් පමණ සිටිනවා. තවත් විශාල පිරිසක් සාමාජික වීමට ද බලාපොරොත්තුවෙන් සිටිනවා.මෙහි සාමාජිකත්වය ලබාදෙන්නේ බෞද්ධ කාන්තාවන්ට දසසිල් මාතාවන් කෙරේ දැඩි උනන්දුවක් දක්වන පිරිස මෙහි සාමාජිකත්වය ලබනවා. දිවයිනේ සෑම දසසිල් මාතා ආරාමයක් පාසාම සංඝමිත්තා ශ්‍රද්ධාකර පදනම ව්‍යාප්ත කරවන්න බලාපොරොත්තු වෙනවා. ඒ අකාරයෙන් පදනම ආරම්භ කිරීමට ආරාමවලට අපි පැමිණි පසු මෙහි සාමාජිකත්වය ලබා ගත හැකියි. ඒ වගේම අපේ ප්‍රධාන කාර්යාලය හා ඍජුවම සම්බන්ධ වීමෙන් ද සාමාජිකත්වය ලබා ගත හැකියි. තරුණ පිරිසට සාමාජිකත්වය ලබා ගැනීම සඳහා සුළු මුදලක් අය කරනවා. පාසල් ශිෂ්‍යයන්ට සාමාජිකත්වය නොමිලේ ලබා දෙනවා.අපි දැනට ආරාම හැටක පමණ ශ්‍රද්ධාකර පදනම පිහිටුවා තිබෙනවා. එම ආරාමවලට අවශ්‍ය කරන ආධාර උපකාර 16 වැනිදා අනුරාධපුරයේ දී ලබා දීම ද සිදු කරනවා. ශ්‍රද්ධාකර පදනම පිහිටුවා ඇති ආරාමවල දසසිල් මාතාවන් සියයක් පමණ දැනට වැඩ සිටිනවා. මේ ආකාරයෙන් පදනමක් ආරම්භ කිරීමේ දී ඇති වූ ගැටලුසහගත තත්ත්වයන් සහ ඒවාට විසඳුම් ලබාදුන් ආකාරය කතා කළොත්,මූලිකව ම අපි හඳුනාගත් දෙයක් වන්නේ ‍බොහෝ දසසිල් මාතාවන්ගේ උගත්කම මෙන්ම ගිහි පිරිස සමඟ තිබෙන සබඳතාවය බොහොම අඩුයි.මේ හේතුව නිසා සමහර ආරාමවලට දාන වේලක්වත් ලැබෙන්නේ නැහැ. ඒ නිසා පදනමේ නිලධාරින් මාර්ගයෙන් ගමේ අයගේ ද උදව් ඇතිව මාසයක් පුරාවට ම දානය ලැබෙන ක්‍රමයක් සකස් කිරීම මූලිකව ම සිදු කළා.මේ තත්ත්වයට හාත්පසින් වෙනස් ආරාමත් අපට හමුවුණා. ඒ කියන්නේ හොඳින් ඉගෙන ගත් දසසිල් මාතාවන් සතුටුදායක ආකාරයෙන් ආරාම පවත්වා ගෙන යනවා. තරුණ දසසිල් මාතාවන් මේ මාතාවන් යටතේ පිරිවෙන් අධ්‍යාපනය ද හදාරනවා. උදාහරණයක් ලෙස කුරුණෑගල ප්‍රදේශයේ එක් ආරාමයක මවුපියන් නැති මුස්ලිම් දරුවෙක් බුද්ධාගම වැළඳ ගෙන දසසිල් මාතාවක් යටතේ දැහැමි ව කාලය ගත කරනවා.අප දුටු සමහර ආරාමවල දසසිල් මාතාවන් ලෑල්ලක් උඩ සිවුරක් දාලා නිදා ගන්නේ. වැසිකිළි පහසුකම් කොහෙත්ම නැහැ. මෙවැනි දුෂ්කරතා මධ්‍යයේ එම දසසිල් මාතාවන් කරන කැප කිරීම අප්‍රමාණයි. එම නිසා දිස්ත්‍රික්ක මට්ටමින් මේ ආරාම ඒකරාශි කර වෙනම පදනමක් පිහිටුවා එම ආරාමවල සිටින දසසිල් මාතාවන් සමාජ සේවාවල නිරත කරවීමට බලාපොරොත්තු වෙනවා. උදාහරණ ලෙස බෝධි පූජා පැවැත්වීම ගිලනුන්ට පිරිත් කීම ආදිය පෙන්වා දිය හැකියි.උගත් දසසිල් මාතාවන්ට ඉංග්‍රීසි අධ්‍යාපනය වගේම දහම් අධ්‍යාපනය ලබා දීමේ වැඩපිළිවෙළක් ද ඉදිරියේ දී ආරම්භ කරනවා. මේ හරහා සමාජයට විශාල සේවයක් ලබා ගත හැකියි.සංඝමිත්තා ශ්‍රද්ධාකර පදනමේ කාර්යභාරය ගැන පැහැදී කහගොල්ලේ සෝමවංශ ස්වාමීන් වහන්සේ ගාල්ල ප්‍රදේශයෙන් අප පදනමට ඉඩමක් ලබා දුන්නා. ඒ ඉඩම නිත්‍යානුකූලව පවරා ගැනීමේ වැඩ කටයුතු මේ වනවිට කර ගෙන යනවා.අනුරාධපුර, කැලණිය, කතරගම කිරිවෙහෙර ආදී පූජනීය ස්ථානවල ස්ථිර තැනක් නැතිව රැඳී සිටින දසසිල් මාතාවන් රැස්කර මේ ඉඩම පිළිසකර කර ගොඩනැගිල්ලක් සාදා ඒ වෙත යොමු කිරීමට බලාපොරොත්තු වෙනවා. පසුව එම මාතාවන්ට විධිමත් පුහුණුවක් ද ලබා දෙනවා.ඒ වගේම මේ පුහුණුව ලබන දසසිල් මාතාවන් වයෝවෘධ දසසිල් මාතාවන් සිටින ආරාම වෙත යොමු කිරීමට ද අපේක්ෂා කරනවා. සංඝමිත්තා ශ්‍රද්ධාකර පදනමේ උන්නතිය වෙනුවෙන් ආධාර කිරීමට යමෙක් අපේක්ෂා කරයි නම් ඒ සඳහා අවස්ථාව උදාවෙන්නේ කොයි ආකාරයෙන් ද?අපි තවමත් ආරාමවල තොරතුරු එක්රැස්කරමින් සිටින්නේ. මේ සම්බන්ධයෙන් උනන්දුවක් දක්වන ඕනෑම කෙනෙකුට අප සමඟ ඍජුවම සම්බන්ධ වෙන්න පුළුවන්. ආධාර උපකාර ලබාදෙන්න පුළුවන්. ශ්‍රී ලංකාවේ ආරාම කොපමණ තියෙනවා ද කියලා තොරතුරු බුද්ධ ශාසන අමාත්‍යාංශයේත් නැහැ. ඒ නිසා ප්‍රාදේශීය ලේකම් කාර්යාල හරහා අපේ නිලධාරීන් මේ පිළිබඳ තොරතුරු රැස්කරමින් ඉන්නවා. සෑම ප්‍රදේශයක ම දායකයන් එම ප්‍රදේශවල තිබෙන ආරාම පිළිබඳ දැනුවත් කර ආධාර ලබාගැනීමට බලාපොරොත්තු වෙනවා.තමන්ගේ පළාතේ හෝ ලංකාවේ කොහේ හෝ තිබෙන ආරාමයකට උදව් කිරීමට කැමැති අයට මේ පදනම හරහා එම කාර්යයට දායකත්වය සැපයිය හැකියි. සංඝමිත්තා මෙහෙණින් වහන්සේගේ මෙහෙවර වෙනුවෙන් යමක් කිරීමට මේ වනතෙක් වෙනත් කිසිඳු කාන්තා නායිකාවක් අවධානය යොමු කර නැහැ නේද?අනුරපුරයේ වැජඹෙන අපේ ජය ශ්‍රී මහා බෝධීන් වහන්සේ වැඩමෙව්වේ සංඝමිත්තා මෙහෙණින් වහන්සේ. ඒ විතරක් නොවෙයි 18 කුලයක පිරිසක් එක්ක ඇවිත් ඒ ඔස්සේ අපේ රටට, ජාතියට, සංස්කෘතියට විශාල සේවයක් සිදු කළා. නමුත් මෙතරම් සුවිශේෂී සේවයක් සිදු කළත්, මේ පිළිබඳව කිසිවෙකුගේ අවධානය යොමු වෙලා නැහැ. අඩුම තරමේ අනුරාධපුරයේවත් මේ සම්බන්ධව යමක් සිදු වී නැහැ.මේ පිළිබඳව මගේ හිතේ පැහැදිලිවම රැඳිලා තිබුණා. ඒ නිසා මේ වෙනුවෙන් යමක් කළ යුතුයි කියන අදහස. ඒ නිසයි මම ඒ ගැන ඉදිරිපත් ක‍ෙළ්. ඒ මා දකින කෝණය මේ. කුඩා කාලයේ ඉඳන්ම මට මේ හැඟීම තිබුණා කියන්න පුළුවන්. වෙන කෙනෙක්ට මේ දැක්ම තිබෙන්න නැතිව ඇති.මේ වැදගත්කමට අපි මීට වඩා සලකන්න ඕන. දස සිල් මාතාව පැවත එන්නේ සංඝමිත්තා තෙරණින් වහන්සේගෙන්. නමුත් ඒ පිළිබඳ කිසිවෙකුගේ අවධානයක් නැහැ. මගේ පුතා කතරගම බස්නායක නිලමේ තනතුරට පත්වුණාට පසුව වෙනදාට වැඩිය නිතරම වාගේ කිරිවෙහෙරට යන්න - එන්න වුණා. ඇත්තටම දකින්න තිබ්බේ මේ සිල් මාතාවන් පත්ව සිටි අසරණ තත්ත්වය. ඔවුන් සිඟමන් යදින තත්ත්වයට ඇදවැටී තිබෙනවා දක්නට ලැබුණා. මාතාවක් කියන්නේ කාන්තාවක්. දසසිල් මාතාවක් කියන්නේ චීවරයක් දරා ගත් කෙනෙක්. අප වැඳුම් පිදුම්, පුද පූජා කළ යුතු පූජනීය කෙනෙක්. නමුත් තත්ත්වය?අපි ඇයි මෙහෙම ‍ බලා ඉන්නේ කථානායකතුමාගේ බිරිඳ ලෙස මේ අවස්ථාවට පිළියමක් යෙදීමට අවස්ථාව ලැබෙනතුරු මා බලා සිටියා. ඉතිං ඒ අනුව එහි මල්ඵල දැරීමට තමයි අපි මේ ළඟා වී සිටින්නේ ආණ්ඩුවේ දායකත්වය ප්‍රමාණවත් ද?අපේ ශ්‍රද්ධාකර පදනම පිහිටුවලා ඇත්තටම වැඩි කාලයක් නැහැ. තාම ගතවෙලා තිබෙන්නේ කෙටි කාලයයි. නමුත්, මේ වනවිටත් මේ පිළිබඳව ජනාධිපතිතුමාත්, අගමැති, කතානායක වගේම සෙසු මැති ඇමැතිවරුන් සමඟ පවා කතා කර තිබෙනවා. මීට පෙර අවධානය යොමුව නැති, දැක නැති දෙයක් තමයි අපි මේ කරන්නේ.ඉතිං අපිට මේ කටයුතු සඳහා නිරන්තරයෙන්ම ජනාධිපතිතුමාගේ ආශිර්වාදය ලැබෙනවා‍. අපේ සෑම උත්සවයකටම සහභාගී වෙනවා. පැහැර හැරීමක් සිදු වී නැහැ. එය අපට ලොකු ශක්තියක්. රාජ්‍ය තන්ත්‍රය වශයෙන් විශේෂ අවධානයක් යොමු කිරීමට තරම් දිගු ඉතිහාසයක් අපට නැතත් පෞද්ගලික මට්ටමෙන් අපට උදව් උපකාර ලැබී තිබෙනවා.අපේ සෑම කටයුත්තකටම විශේෂයෙන් අරලියගහ මන්දිරයේ ඉඩකඩ පවා විවර කර දී තිබෙනවා. ඉදිරියේ දී ඉතිං විශේෂ පාලන තාන්ත්‍රික වශයෙන් උපකාරයක් ඉල්ලුවත් එය පැහැර නොහරින බව විශ්වාසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n1312141</link>
    <topic>කාන්තා ව්‍යවසායකයන්ටඇප-පොලී නැතිව ණය</topic>
    <author>ජයසිරි මුණසිංහ සහ ධනුෂ්කර ගොඩකුඹුර</author>
    <content>ලක් ඉතිහාසයේ පළමු වතාවට පොලී හා ඇප රහිතව සියලුම කාන්තා ව්‍යවසායිකාවන්ට රුපියල් ලක්ෂ දෙකහමාරක ණය මුදලක් කඩිනමින් ලබා දෙන්නැයි මහා භාණ්ඩාගාර ලේකම් ආචාර්ය පී. බී. ජයසුන්දර මහතා බැංකු බලධාරීන්ට උපදෙස් ලබා දුන්නේය.ජනාධිපති මහින්ද රාජපක්ෂ මහතා විසින් ඉකුත්දා සිය නව වැනි (9) වැනි අය වැය වාර්තාව ඉදිරිපත් කරමින් කළ මේ යෝජනාව කඩිනමින් ක්‍රියාවට නංවන්නැයි ප්‍රාදේශීය සංවර්ධන බැංකුවටත්, ලංකාපුත්‍ර සංවර්ධන බැංකුවටත් තමා උපදෙස් ලබා දුන් බවද ලේකම්වරයා “දිනමිණ” ට ප්‍රකාශ කෙළේය. ලබන වසරේ ජනවාරි මස 01 වැනිදා සිට රට පුරා පිහිටි ප්‍රාදේශීය සංවර්ධන බැංකුවේ ඕනෑම ශාඛාවකින් මේ ණය මුදල ලබාගැනීමට කාන්තා ව්‍යවසායිකාවන්ට පහසුකම් සලසන්නැයි ද තමා උපදෙස් ලබා දුන් බව ද ලේකම්වරයා කීය.ඉදිරි දෙවසර (2014 – 15) කාන්තා ව්‍යවසාය සංවර්ධනය කරන කාලපරිච්ඡේදයක් සේ සලකා දිරිමත් කාන්තා ව්‍යවසායිකාවන් ළඟටම ගොස් මේ ණය මුදල් ප්‍රදානය කිරීමට බැංකු නිලධාරීහු කටයුතු කරනු ඇතැයි ද ලේකම්වරයා බලාපොරොත්තු පළකෙළේය.බැංකු මඟින් ණය ලබාදීමට සුදුසුකම් ලබන කාන්තා ව්‍යවසායිකාවන් තෝරාගැනීමේදී දිස්ත්‍රික් ලේකම්වරුන්, ප්‍රාදේශීය ලේකම්වරුන්, ගොවිජන සේවා දිස්ත්‍රික් කොමසාරිස්වරුන්, නියෝජ්‍ය හා සහකාර කොමසාරිස්වරුන්ගේ සහාය ලබා ගන්නැයි ද ලේකම්වරයා බැංකුකරුවනට උපදෙස් දී තිබේ.කෘෂිකාර්මික, කර්මාන්ත හා සේවා යන අංශ තුනේම නව ව්‍යාපාර, පවත්නා ව්‍යාපාර වැඩිදියුණු කැර ගැනීමට මේ මුදල් වහාම ප්‍රදානය කරන්නැයි ද, බැංකුකරුවන්ගේ සේවා කාර්යක්ෂමව සිදු කරන්නැයි තමා ඉල්ලා සිටි බව ද ආචාර්ය ජයසුන්දර මහතා කීය.ප්‍රාදේශීය සංවර්ධන බැංකුවේ සභාපතිනි කේෂලා ජයවර්ධන මහත්මිය,“කාන්තා ව්‍යවසායිකාවන් දියුණු කිරීමට කැපවෙන තම බැංකුව මේ කටයුත්ත සිදුකිරීමට තෝරාගැනීම පිළිබඳ ස්තූතියත්, ගෞරවයත් අතිගරු ජනාධිපතිතුමාටත්, රජයටත් පිරිනමන බව ප්‍රකාශ කළාය.පවුලක තිරසාර සංවර්ධනයේ මුල් පුරුක කාන්තාවෝයි. මේ නිසා කාන්තාව ඉලක්ක කොට ඔවුන් දියුණු කිරීමට අය-වැයෙන් යෝජනා කිරීම ගැන සමස්ත කාන්තා පරපුර රජයට ස්තූති කළ යුතු යැයි සභාපතිතුමිය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n1312142</link>
    <topic>අවසරයකින් තොරව පාර්ලිමේන්තුව නැරඹීමට වරම්</topic>
    <author> ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>පූර්ව අවසරයකින් තොරව මහජනතාවට පාර්ලිමේන්තුව නැරඹීම සඳහා අවස්ථාව ලබා දෙන බව කතානායක චමල් රාජපක්ෂ මහතා පාර්ලිමේන්තුවේදී ඊයේ (13) ප්‍රකාශ කළේය.ඊයේ (13) සිට ක්‍රියාත්මක වන පරිදි මහජනතාවට පාර්ලිමේන්තුව නැරඹීමට මෙන්ම විවාදවලට සවන්දීමට ද මෙහිදී අවස්ථාව ලැබේ. පක්ෂ නායක රැස්වීමේදී ගන්නා ලද තීරණයක් අනුව මෙය ක්‍රියාත්මක වන බවද කතානායකරයා පැවසීය.මෙයට ප්‍රථම මෙම ක්‍රමය ක්‍රියාත්මක කළ බව කී කතානායකවරයා ආරක්ෂාව වෙනුවෙන් පූර්ව අවසරයක් ලබා ගෙන පාර්ලිමේන්තුව නැරඹීමට අවස්ථාව ලබා දීම සිදු කළ බව ද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n1312143</link>
    <topic>ගණකාධිකාරී ඩිප්ලෝමාධාරීන් 1800කගේ සේවය ස්ථිර කිරීමට පියවර‍</topic>
    <author>සමන්මලී ප්‍රියශාන්ති</author>
    <content>උපාධිධාරීන් 50000 ක් රාජ්‍ය අංශයට බඳවා ගැනීමේ වැඩපිළිවෙළ යටතේ බඳවා ගනු ලැබූ උසස් ජාතික ගණකාධිකාරී ඩිප්ලෝමාධාරීන් 1800 දෙනාගේ සේවය ස්ථිර කිරීමට රජය කටයුතු සම්පාදනය කර තිබේ.ජ්‍යෙෂ්ඨ ඇමැති රත්නසිරි වික්‍රමනායක මහතාගේ ප්‍රධානත්වයෙන් යුතු කැබිනට් අනුකාරක සභාව මෙම තීරණය ගෙන ඇති අතර ඉදිරි සතියේදී එම යෝජනාව කැබිනට් මණ්ඩලයට හා රාජ්‍ය සේවා කොමිසන් සභාවේ අනුමැතිය සඳහා ඉදිරිපත් කිරීමට නියමිතය.ඒ අනුව ලබන වසරේ ජනවාරි මස දෙවැනි සතිය වන විට එම ඩිප්ලෝමාධාරීන්ගේ සේවය ස්ථීර කෙරෙන බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පවසයි.එකවර රාජ්‍ය සේවයට උපාධිධාරීන් 50000 ක් බඳවා ගැනීමේ වැඩපිළිවෙළ ආරම්භ කිරීමට ජනාධිපති මහින්ද රාජපක්ෂ මහතා කටයුතු කිරීමත් සමඟ එම වැඩපිළිවෙළට විවිධ අභියෝග, බාධා, ප්‍රශ්න, චෝදනා බොහොමයක් එල්ල වු නමුත් උපාධිධාරීන් 50000 කට වැඩි පිරිසක් බඳවා ගැනීමටත් ඔවුන් සම්බන්ධයෙන් වු ගැටලු සම්පුර්ණයෙන් විසදීමටත් රජයට හැකි වු බව ද සියඹලාපිටිය මහතා සිය අමාත්‍යාංශයේ දී ඊයේ (13) පැවැති විශේෂ මාධ්‍ය හමුවකදී පැවසීය.මෙසේ බඳවා ගත් උපාධිධාරීන්ගෙන් වයස අවුරුදු 35 ට වැඩි පිරිස ස්ථිර කිරීමේදී පැන නැගුණු ගැටලු විසඳීමට විශේෂ කැබිනට් ප්‍රතිකාවක් ගෙන ඒමට සිදු වු බවත් බඳවා ගත් ස්වාමීන් වහන්සේලා සම්බන්ධයෙන් වු ගැටලු ද සියල්ල විසදා ගැනීමට හැකි වු බවත් කී ඒ මහතා ඩිප්ලෝමාධාරීන් ස්ථිර කිරීමේදී ඔවුන් උපාධිධාරීන්ට සමවන සේ රාජ්‍ය සේවයේ යොදවන බවත් ප්‍රකාශ කළේය.මෙම උපාධිධාරීන් පුහුණු කිරීම සඳහා රජය මාසයකට රුපියල් මිලියන 500 ක මුදලක් වැය කළ බවත් මෙපමණ සංඛ්‍යාවකට රාජ්‍ය සේවයට එකවර ආරාධනා කරන වෙනත් රටක් ලෝකයේ නැතැයිද ඇමැතිවරයා කීවේය.මෙහිදී ශ්‍රී ලංකා නිදහස් උපාධිධාරී සංගමයේ ලේකම් මනුල පෙරේරා මහතා ද අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n1312144</link>
    <topic>උගත් පාඩම් හා ප්‍රතිසන්ධාන කොමිෂන් සභා වාර්තාවේ නිර්දේශ කිසිවකුගේ න්‍යාය පත්‍රයට අනුව ක්‍රියාත්මක කරන්නේ නෑ</topic>
    <author>සිතාරා සේනානි සහ නුවන් කොඩිකාර</author>
    <content>උගත් පාඩම් හා ප්‍රතිසන්ධාන කොමිෂන් සභා වාර්තාවේ සඳහන් නිර්දේශ ක්‍රියාත්මක කිරීමේදී කිසිවකුගේ න්‍යාය පත්‍රයට අනුව කටයුතු කිරීමට රජය සූදානම් නොමැති බව ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පවසයි.උගත් පාඩම් හා ප්‍රතිසන්ධාන කොමිෂන් සභා වාර්තාවේ සඳහන් නිර්දේශ සියල්ල ශ්‍රී ලංකා රජය සම්පූර්ණයෙන් ම ක්‍රියාත්මක කළ යුතු බවට යුරෝපා පාර්ලිමේන්තු‍වට ‍යෝජනාවක් ඉදිරිපත්වීම සම්බන්ධයෙන් කළ විමසුමකදී ඇමැතිවරයා මේ බව පැවැසීය.මෙම කොමිසමේ නිර්දේශවලින් සියයට පනහකට වැඩි ප්‍රමාණයක් මේ වනවිට ක්‍රියාත්මක කොට අවසන් බව කී ඇමැතිවරයා ඉතිරි කොටස ක්‍රියාත්මක කිරීමට ‍පාර්ලිමේන්තුව නියෝජනය කරන දේශපාලන පක්ෂවල සහයෝගය අවශ්‍ය බවත් කීවේය. මේ සඳහා රජය පත් කැර ඇති පාර්ලිමේන්තු විශේෂ තේරීම් කාරක සභාවට ඔවුන්ගේ යෝජනා ඉදිරිපත් කළ හැකි බවත් පැවැසීය.උගත් පාඩම් හා ප්‍රතිසන්ධාන කොමිෂන් සභාව පත් කළේ රජය විසින්ම නිසා එය ක්‍රියාත්මක කරන්නැයි කරන ඉල්ලීම් දෙස රජය බලන්නේ සුබවාදී අන්දමින් බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n1312145</link>
    <topic>ශ්‍රී ලංකාවේ සංවර්ධනටරු.කෝටි 2,200ක ආධාරයක් ඉන්දියාව ලබා දුන්නා</topic>
    <author>මහින්ද අලුත්ගෙදර</author>
    <content>යුද ගැටුම් නිමාවට පත්වීමත් සමඟ ශ්‍රී ලංකාවේ සංවර්ධන කටයුතු වෙනුවෙන් රුපියල් කෝටි 2,200 ක ආධාරයක් ලබාදී තිබෙන බව ඉන්දීය රජය පවසයි.ගතවූ සිවුවසරක කාලයේදී එක් එක් ව්‍යාපෘති ක්‍රියාත්මක කිරීම වෙනුවෙන් මේ ආධාරය ශ්‍රී ලංකාවට ලබාදී තිබෙන අතර අවශ්‍යතා සහ ප්‍රමුඛතා පදනම් කර ගනිමින් එම එක් එක් ව්‍යාපෘති ක්‍රියාත්මක කර තිබෙන බව ශ්‍රී ලංකාවේ ඉන්දීය මහකොමසාරිස් වයි.කේ සිං මහතා ප්‍රකාශ කරයි.මේ යටතේ බහුවිධ ව්‍යාපෘති රැසක් ක්‍රියාත්මක කර තිබෙන අතර නිවාස, අධ්‍යාපන, සෞඛ්‍ය, කෘෂිකර්ම, ධීවර, කර්මාන්ත, අත්කම් හා සංස්කෘතිය සහ අනෙකුත් යටිතල පහසුකම් ආදිය වෙනුවෙන් මේ මුදල් වෙන්කර තිබෙන බවද හෙතෙම පෙන්වා දෙයි.ශ්‍රී ලංකාව සහ ඉන්දියාව අතර අතීතයේ සිට දැඩි සබඳතා පවතින බව සිහිපත් කරන ශ්‍රී ලංකාවේ ඉන්දීය මහකොමසාරිස්වරයා ඉන්දියාවේ මධ්‍ය ප්‍රදේශයේ සාංචිනී බෞද්ධ හා ඉන්දීය අධ්‍යනයන් සඳහා වූ ජාත්‍යන්තර විශ්ව විද්‍යාලයට මුල්ගල තැබීමට ජනාධිපති මහින්ද රාජපක්ෂ මහතා සහභාගිවූ බවද ශ්‍රී ලාංකිකයන් මිලියන තුනකට වැඩි පිරිසක් කපිලවස්තු ධාතූන් වහන්සේ වැඳපුදා ගත් බවද සිහිපත් කරයි.උතුරු පළාතේ අබ්‍යන්තර වශයෙන් අවතැන්වූවන් වෙනුවෙන් ඉන්දීය රජයේ ආධාර මත නිවාස 50,000 ක ව්‍යාපෘතියක් ක්‍රියාත්මක වන අතර නිවාස 1,000 ක් වූ එහි පළමු අදියර සාර්ථකව අවසන් කොට එහි දෙවැනි අදියරද මේ වනවිට ක්‍රියාත්මක කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n1312146</link>
    <topic>උ/ නැ’හිර පුද්ගල අතුරුදන් වීම් සෙවීමටජනාධිපති කොමිසමට පැමිණිලි 10,300ක්</topic>
    <author>ධනුෂ්ක ගොඩකුඹුර</author>
    <content>උතුරු හා නැඟෙනහිර පළාත්වල සිදු වූ පුද්ගල අතුරුදන්වීම් පිළිබඳ පැමිණිලි විමර්ශනය කිරීම සඳහා ජනාධිපති මහින්ද රාජපක්ෂ මහතා පත් කළ ජනාධිපති කොමිසමට දස දහස් තුන්සියයකට වැඩි පැමිණිලි ප්‍රමාණයක් මේ වන විට ලැබී තිබේ.එම පැමිණිලි අතර සිවිල් වැසියන්ගෙන් ලැබුණු පැමිණිලි 6000ක් සහ ආරක්ෂක අංශ සාමාජිකයන්ගේ මාපියන් ඇතුළු ඥාතීන්ගෙන් ලැබුණු පැමිණිලි 4307ක් තිබෙන බව එම කොමිසමේ ලේකම් එච්. ඩබ්ලිව්. ගුණදාස මහතා දිනමිණට පැවසීය.1990 ජූනි මස 10වැනි දින සිට 2009 මැයි මස 19වැනි දින දක්වා කාලයේ රටේ ඕනෑම පළාතක පදිංචිව සිටි පුද්ගලයෙකු උතුරු හා නැඟෙනහිර පළාත්වලදී අතුරුදහන් වූයේ නම් ඒ පිළිබඳ විමර්ශනය කොට පරීක්ෂා කිරීම සඳහා ජනාධිපතිතුමා මෙම කොමිෂන් සභාවට බලය පවරා ඇත.උගත් පාඩම් හා ප්‍රතිසන්ධාන කොමිසමේ නිර්දේශ මත ජනාධිපතිතුමා මෙම කොමිසම පත් කරන ‍ලද්දේ අගෝස්තු මස 15 වැනිදාය. හිටපු මහාධිකරණ විනිසුරුවරයකු වන මැක්ස්වල් පරණගම මහතා මෙහි සභාපතිවරයා ලෙස කටයුතු කරයි.මේ අතර මෙම කොමි‍සමේ පැමිණිලි භාර ගැනීමේ කාලසීමාව දෙසැම්බර් මස 31 වැනිදා දක්වා දීර්ඝ කිරීමට තීරණය කර තිබේ. පසුගිය නොවැම්බර් මස 30 වැනිදා වන විටි පැමිණිලි භාර ගැනීම අවසන් කිරීමට නියමිතව තිබුණත් මහජනතාව ඇතුළු විවිධ සංවිධානවල ඉල්ලීම මත මෙම කාල සීමාව දීර්ඝ කිරීමට කොමිසම තීරණය කර තිබේ.මේ පිළිබඳ පැමිණිලි විශාල ප්‍රමාණයක් මේ වන විට මෙම කොමිෂන් සභාවට ලැබෙමින් පවතින අතර ඉදිරි විමර්ශන කටයුතු අධ්‍යයනයන්ද දැනටම සිදුකරමින් පවතින අතර මෙම කටයුතු අවසන් වූ පසු වාචික විමර්ශනය සඳහා උතුරු හා නැඟෙනහිර පළාත්වල මහජන හමු පැවැත්වීමට ද නියමිතය.අතුරුදහන්වූවන් පිළිබඳ කොමිෂන් සභාව මෙම පැමිණිලි පිළිබඳ ගැඹුරින් අධ්‍යයනය කරන අතර කොමිෂන් සභාවේ විමර්ශන කණ්ඩායම මෙම පැමිණිලි ඉදරිපත් කළ අය අමතන අවස්ථාවල ඔවුන්ට අවශ්‍ය සහය ලබා දෙන ලෙසද ජනතාවගෙන් ඉල්ලා සිටි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n1312147</link>
    <topic>සිරිපා වන්දනාසමය ඇරැඹේ</topic>
    <author>රත්නපුර දිසා විශේෂ</author>
    <content>මෙවර ශ්‍රී පාද වන්දනා සමය ආරම්භ කරමින් සමන් දේව ප්‍රතිමා ඇතුළු දේවභරණ මේ මස 15 වැනිදා අලුයම යෙදෙන සුබ නැකතින් පැල්මඩුල්ල ගල්පොත්තාවෙල ශ්‍රී පාද රාජමහා විහාරස්ථානයේ සිට සිරිපා මළුවට වැඩම කිරීම ඇරැඹේ.සමන් දේව ප්‍රතිමා වැඩම කරවන සමන් ‍දේව පෙරහර උඳුවප් පෙ‍ාහොයදා (16) අලුයම ශ්‍රී පාදස්ථානයට ළඟාවීමෙන් පසු උඩ මළුවේ චාරිත්‍ර ඉටු කිරීමෙන් 2013 – 2014 සිරිපා වන්දනා සමය ඇරැඹේ. සිරිපා අවාර සමය යෙදූනු මාස හයක කාලයේ දී සමන් දේව ප්‍රතිමා සහ දේවාභරණ පැල්මඩුල්ල ගල්පොත්තාවලශ්‍රී පාද රජමහා විහාරස්ථානයේ තැන්පත් කර තිබේ.සමන් දේව ප්‍රතිමා දෙක මාර්ග දෙකකින් ශ්‍රීපාදස්ථානය දක්වා වැඩම කරවීමට කටයුතු යොදා තිබේ.පැල්මඩුල්ල සිට රත්නපුරය දක්වා එක් රථ පෙරහැරක් ලෙස සමන් දේව පෙරහැර පැමිණේ. රත්නපුරයේ දී පලාබද්දල මාර්ගය ඔස්සේ එක් පෙරහැරක් ලෙස ද අවිස්සාවේල්ල ගිනිගත්හේන, හැටන් මාර්ගයෙන් එක් පෙරහැරක් ද ගමන් අරඹති.ශ්‍රීපාදස්ථානාධිපති ඌව වෙල්ලස්ස විශ්ව විද්‍යාලයේ කුලපති බෙන්ගමුවේ ධම්මදින්න නාහිමියන්ගේ අනුශාසනා අනුව සමන් දේවාලය පෙරහැර සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n1312148</link>
    <topic>අභ්‍යන්තර අවතැන්වූවන් නැවත පදිංචි කිරීමේ දී ශ්‍රී ලංකාව ප්‍රගතියක් අත්කර ගත්තා</topic>
    <author> මහින්ද අලුත්ගෙදර</author>
    <content>යුද්ධය නිමාවීමෙන් පසු අභ්‍යන්තර අවතැන්වූවන් නැවත පදිංචිකරලීමේදී කාර්යයේදී ශ්‍රී ලංකාව සැබෑ ලෙසම දැවැන්ත ප්‍රගතියක් අත්කරගෙන සිටින බව එක්සත් ජාතීන්ගේ සංවිධානය පවසයි.යුද්ධයෙන් විනාශ වූ ප්‍රදේශවල යටිතල පහසුකම් යළි සකස් කිරීම අතිශය සාර්ථක අන්දමින් ක්‍රියාවට නංවා තිබෙන අතර නැවත පදිංචිකරන පුද්ගලයන් සඳහා තිරසාර විසඳුම් ලබාදීමේ වැඩපිළිවෙලක් ආරම්භ කර තිබෙන බවද අභ්‍යන්තර වශයෙන් අවතැන්වූවන්ගේ මානව අයිතීන් පිළිබඳ එක්සත් ජාතීන්ගේ විශේෂ නියෝජිත චලෝකා බෙයානි මහතා ප්‍රකාශ කරයි.දින පහක සංචාරයක් සඳහා ශ්‍රී ලංකාවට පැමිණි එක්සත් ජාතීන්ගේ විශේෂ නියෝජිතවරයා සිය සංචාරය අවසන් කරමින් මේ බව සඳහන් කළේය. ශ්‍රී ලංකාවේ යුද්ධයෙන් අවතැන් වූ පුද්ගලයන්ගේ වත්මන් තත්ත්වය පිළිබඳව මෙන්ම ඔවුන් වෙනුවෙන් ලක් රජය ගෙන තිබෙන වැඩපිළිවෙල සම්බන්ධයෙන් සොයා බැලීම සඳහා අභ්‍යන්තර වශයෙන් අවතැන්වූවන්ගේ මානව අයිතීන් පිළිබඳ එක්සත් ජාතීන්ගේ විශේෂ නියෝජිතවරයා ශ්‍රී ලංකාවට පැමිණියේය.උතුරු ප්‍රදේශයේ නිරීක්ෂණ චාරිකාවට එක් වූ චලෝකා බෙයානි මහතා අභ්‍යන්තර වශයෙන් අවතැන්ව සිට නැවත පදිංචි කළ පුද්ගලයන්ගේ වත්මන් තත්ත්වය සොයා බැලීය. නැවත පදිංචිකරන පුද්ගලයන් සඳහා තිරසාර විසඳුම් ලබාදීමේ අවශ්‍යතාවය පෙන්වා දී තිබෙන ඒ මහතා නැවත පදිංචි කරන පුද්ගලයන්ට නිදහසේ ඔබමොබ සැරිසැරීමේ හැකියාව සම්බන්ධයෙන්ද සතුට පළකර තිබේ.යුද්ධයෙන් අවතැන්වූ 450,000 ක පමණ පිරිසක් මානුෂවාදී පාර්ශවකරුවන්ගේ සහාය ඇතිව නැවත පදිංචිකරලීමට ලක් රජය සමත්වී ඇති බවද අභ්‍යන්තර වශයෙන් අවතැන්වූවන්ගේ මානව අයිතීන් පිළිබඳ එක්සත් ජාතීන්ගේ විශේෂ නියෝජිත චලෝකා බෙයානි මහතා පෙන්වා දෙයි.මෙරට රැඳී සිටි කාලය තුළ බෙයානි මහතා රජයේ මැති ඇමැතිවරුන්, විපක්ෂයේන දේශපාලන නියෝජිතයන්, සිවිල් සමාජවල හා එක්සත් ජාතීන්ගේ සංවිධානයේ නියෝජිතයින් ඇතුළු නියෝජිතවරුන් හමුවී සාකච්ඡා කළේය.එළඹෙන 2014 වසරේ ජූනි මාසයේදී එක්සත් ජාතීන්ගේ මානව හිමිකම් කවුන්සිලයට ඔහුගේ සම්පූර්ණ වාර්තාව ඉදිරිපත් කිරීමට නියමිතව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n1312149</link>
    <topic> ‘සඟමිත් පූජා’ පුවත්පත ලේක්හවුස් ආයතනයේ දී ශ්‍රී ලංකා පාර්ලිමේන්තුවේ කතානායක චමල් රාජපක්ෂගේ ප්‍රධානත්වයෙන් එළි දැක් වූ මොහොත....</topic>
    <author/>
    <content>‘දිනමිණ’ සමඟ නොමිලේ බෙදා හරින, සංඝමිත්තා ශ්‍රද්ධාකාර පදනමේ නිල පුවත්පත වන ‘සඟමිත් පූජා’ පුවත්පත ලේක්හවුස් ආයතනයේ දී ඊයේ (13) ශ්‍රී ලංකා පාර්ලිමේන්තුවේ කතානායක චමල් රාජපක්ෂ මහතාගේ ප්‍රධානත්වයෙන් එළි දැක් විණි. එහි මුල් පිටපත සීමාසහිත එක්සත් ප්‍රවෘත්තිපත්‍ර සමාගමේ සභාපති ප්‍රවීණ මාධ්‍යවේදී බන්දුල පද්මකුමාර මහතා අතින් එම පදනමේ සභාපති චන්ද්‍රා රාජපක්ෂ මහත්මිය ට පිළිගැන් වූ අවස්ථාව සහ කතානායකවරයකු ලේක්හවුස් ආයතනයට පැමිණි ප්‍රථම අවස්ථාව සනිටුහන් කරමින් උත්සවයේ ප්‍රධාන ආරාධිත අමුත්තා වූ කතානායක චමල් රාජපක්ෂ මහතා ලේක්හවුස් මුද්‍රණාලය නිරීක්ෂණය කළ අයුරු. (දකුණ) ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත්, මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිස්චන්ද්‍ර, දිනමිණ ප්‍රධාන කර්තෘ ගාමිණී ජයලත්, සාමාන්‍යාධිකාරී අභය අමරදාස මහත්වරු මෙහි වෙති. ඡායාරූප - සුලෝචන ගමගේ.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n13121410</link>
    <topic>මවුබස-ආගම-ඉතිහාසයජාත්‍යන්තර පාසල්වලත් අනිවාර්යයි</topic>
    <author>නිරුෂි විමලවීර</author>
    <content>මවුබස, ආගම හා ඉතිහාසය යන විෂයන් පෞද්ගලික හා ජාත්‍යන්තර පාසල්වල ලබන වසරේ සිට ඉගැන්වීම අනිවාර්ය බව, අධ්‍යාපන ඇමැති බන්දුල ගුණවර්ධන මහතා අවධාරණය කෙළේය.ඊට අදාළ කැබිනට් අනුමැතිය ලබා ගත් බවත්, ඉදිරියේ දී එය නීතිගත කරන බවත්, ඇමැතිවරයා සඳහන් කෙළේය. බත්තරමුල්ල ඉසුරුපායේ දී ඊයේ (13)දා පැවැති සමස්ත ලංකා පාසල් සංගීත තරගයේ සහතික හා ත්‍යාග ප්‍රදානෝත්සවයට එක්වෙමින් ඒ මහතා එසේ කීය.මෙරට සිසු දරුවන්ගේ කුසලතා කොළඹ නගරයට සීමා නොකොට ගම් නියම්ගම්වල දරුවන්ට පවා බෙදී යන ආකාරයට මහින්ද චින්තනය යටතේ තුළනය කර ඇතැයි ද හෙතෙම පැවැසීය.ලබන වසරේ සිට මෙරට සියලුම සිසු දරුවන්ගේ බහුවිධ කුසලතා ඔප් නැංවීම සඳහා සමස්ත ලංකා චිත්‍ර, නාට්‍ය, නැටුම්, විවාද, සංගීත , රචනා, විද්‍යා, ගණිත, තරගාවලියක් පැවැත්වීමට කටයුතු යොදා ඇති බව ඇමැතිවරයා අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n13121411</link>
    <topic>රණවිරු දරුවෝ 76කට ශිෂ්‍යත්ව</topic>
    <author>චන්ද්‍රිකා පෙරේරා</author>
    <content>රණවිරු පවුල්වල, අධ්‍යාපනය ලබන දූ දරුවන් 76දෙනකුට ආරක්ෂක අමාත්‍යාංශයේ සේවා වනිතා සභාපතිනි අයෝමා රාජපක්ෂ මහත්මිය එම අමාත්‍යාංශ ශ්‍රවනාගරෙයේ දී ඊයේ (13) ශිෂ්‍යත්ව ප්‍රදානය කළාය. එම පවුල්වල අධ්‍යපනය ලබන දූ දරුවන්ට ශිෂ්‍යත්ව ප්‍රදානය කිරීමේ ව්‍යාපෘතියේ දහතුන් වන අදියර යටතේ මේ ප්‍රදානය කරන ලදී.මේ අනුව පළමු වසරේ සිට පස්වැන්න දක්වා පන්තිවල ඉගෙනුම ලබන දරුවකුට රුපියල් 20000ක් බැගින් ද හයවැනි පන්තියේ සිට අටවැන්න දක්වා සිසුවකුට රුපියල් 30000ක් බැගින් ද නව වැන්නේ සි‍ට දහතුන් වැනි වසර දක්වා ඉගෙනුම ලබන දරුවකුට 50000ක් බැගිනුත් මෙහි දී පිරිනැමිණි.යුද හමුදා පවුල්වල දරුවන් 29කට, නාවික හමුදා 12කට, ගුවන් හමුදාවේ 13කට හා පොලිසියේ 12කට බැගින් ත්‍රිවිධ හමුදා හා පොලිසියේ සාමාජිකයනගේ දූ දරුවන් 76ක් මේ අදියරේ ශිෂ්‍යත්ව හිමිකර ගත්හ.මේ සඳහා අවශ්‍ය මුදලින් රුපියල් ලක්ෂ විස්සක මුදලක් යාපනය අඥාපති මේජර් ජෙනරාල් මහින්ද හතුරුසිංහ මහතා රැස්කර පරිත්‍යාග කර ඇති අතර ආරක්ෂක අමාත්‍යංශයේ අතිරේක ලේකම් (තාක්ෂණ) රොෂාන් සෙනෙවිරත්න මහතා ද රුපියල් 50000ක මුදලක් පරිත්‍යාගකර ඇත. ඊට අමතරව තවත් විවිධ පුද්ගලයන් මේ සඳහා මුදල් පරිත්‍යාග කිරීමට ඉදිරිපත්ව ඇතැයි ආරක්ෂක අමාත්‍යංශයේ සහකාර ලේකම් හා එම අමාත්‍යංශ සේවා වනිතා ඒකකයේ උප සභාපතිනි ඉන්දු රත්නායක මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n13121412</link>
    <topic>ලැප්ටොප් 39ක් සොරාගත් කල්ලියක්අලවතුගොඩින් අත්අඩංගුවට</topic>
    <author>ඉන්දික පොල්කොටුව</author>
    <content>මෙරට ප්‍රමුඛ පෙළේ විදුලිමය උපකරණ අලෙවි සමාගමක රටපුරා ශාඛා රැසක් බිඳ ලැප්ටොප් පරිගණක 39ක් ඇතුළු රුපියල් ලක්ෂ පනහක පමණ ඉලෙක්ට්‍රොනික භාණ්ඩ සොරාගත් කල්ලියක තිදෙනෙකු ඉන් රුපියල් ලක්ෂ හතළිස් පහක පමණ භාණ්ඩ තොගයක් සමඟ අලවතුගොඩ පොලිසිය මඟින් අත්අඩංගුවට ගෙන තිබේ.අකුරණ නගරයේ පිහිටි එම ප්‍රමුඛ පෙළේ සමාගමේ ශාඛාව බිඳ ලැප්ටොප් යන්ත්‍ර සොරා ගැනීම පිළිබඳ පරීක්ෂණ පැවැත් වූ පොලිසිය එක් සැකකරුවකු අත්අඩංගුවට ගෙන විමර්ශන සිදු කරමින් මේ මහා පරිමාණ සොරා ගැනී‍ෙම් ජාවාරම හෙළිකැර ගන්නා ලදී.අනතුරුව තවත් සැකකරුවන් දෙදෙනෙකු සමඟ ලැප්ටොප් යන්ත්‍ර 34ක්, ඩිජිටල් කැමරා 05ක්, නවීන වර්ගයේ මිල අධික ජංගම දුරකථන 06ක්, ටැබ් යන්ත්‍රයක්, ඩී.වී.ඩී. ඇතුළු උපකරණ රැසක් සොයා ගැනීමට අලවතුගොඩ පොලිසිය සමත්විය.පොල්ගහවෙල, දඹුල්ල, නිට්ටඹුව, හාලිඇල, වැලිවේරිය, කෑගල්ල ආදී ප්‍රදේශවලදී මෙම සොරාගැනීම් සිදුකැර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n13121413</link>
    <topic>රාත්‍රී ධාවන තරග හේතුවෙන් අද සහ හෙට සවස 3 සිට කොළඹ මාර්ග කිහිපයක් වසා තැබේ</topic>
    <author># රක්ෂණ ශ්‍රීයන්ත</author>
    <content>කොළඹ රාත්‍රී ධාවන තරඟ හේතුවෙන් අද(14) සහ හෙට(15) දින සවස 3.00 සිට කොළඹ මාර්ග කිහිපයක් වසා තැබෙන බව පොලිසිය පවසයි.ගාලු මුවදොර වටරවුමෙන් කොටුව දෙසට, රීගල් වට රවුමෙන් කොටුව දෙසට, චෛත්‍ය පාර වරාය දොරටුව අසළින් කොටුව දෙසට, ඛාන් ඔරලෝසු කණුව වටරවුමෙන් කොටුව දෙසට, බැංකු මාවත ජනාධිපති මාවත හංදියෙන් පරණ පාර්ලිමේන්තු වට රවුම දෙසට, ඕල්කට් මාවත සීනෝර් හංදියෙන් කොටුව දෙසට මාර්ග වසා තැබෙන මාර්ග බව පොලිසිය පවසයි. ධාවන තරඟ නැරඹීමට පැමිණෙන අයට ඇතුළු විය හැකි ස්ථාන ලෙස, විශේෂිත වූ ආරාධිතයන් සදහා අලියා නාන වටරවුම අසල යුද හමුදා මූලස්ථානයේ ප්‍රධාන දොරටුවෙන්ද, අනුග්‍රාහකයන් සදහා තාජ් සුමුද්‍රා හෝටලයේ පිටුපස දොරටුව ද, රුපියල් පන්දහස සහ පන්සීයේ ටිකට් සහ කෝපරේටිව් පැකේජ සදහා ඛාන් ඔරලෝසු කණුව අසලින් ද, රුපියල් දෙදහස සහා සියයේ ටිකට් සදහා ගාලු මුවදොර වටරවුම අසලින්ද ඇතුළු විය හැක.තව ද මේ ප්‍රදේශයේ හෝටල් වල නැවතී සිටින අයට සහ කාර්යාල හා වෙනත් ආයතන වල සේවක මණ්ඩල වලට පිටව යාමට හෝ පැමණීමට තරඟය අතරතුර සවස 7.00 සිට 7.30 දක්වාත් රාත්‍රී 9.15 සිට 9.45 දක්වාත් අවස්ථාව ලැබෙනු ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n13121414</link>
    <topic>බැංකුවේ ගිනි අවිය පත්තුවෙලා:ආරක්ෂකයාට තුවාල</topic>
    <author>මතුගම සංචාරක</author>
    <content>මතුගම මහජන බැංකුවේ ආරක්ෂක සේවයේ යෙදී සිටි ආරක්ෂක නිලධාරියාගේ ගිනි අවිය පත්තු වී නිලධාරියාට බරපතළ තුවාල සිදුව ඇති බව මතුගම පොලිසිය කියයි.ඊයේ (13) දහවල් 11ට පමණ බැංකු පරිශ්‍රයේදී ගිනි අවිය බිමට වැටී පත්තු වීමෙන් ආරක්ෂක නිලධාරියාගේ පාදයකට බරපතළ හානි සිදුව ඇත. මොහු කළුතර රෝහලට ඇතුළත් කොට ප්‍රතිකාර ලබයි.ගනුදෙනුකරුවෝ තුවාල නොවී බේරී ඇත්තේ අනූනවයෙනි. ඒ මේ අත දුවගොස් බේරී ඇත.මතුගම මූලස්ථාන පොලිස් පරීක්ෂක සී. චන්ද්‍රා පද්මලාල් මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n13121415</link>
    <topic>මොන්ටේරෝ ජීප් රථයක් විකුණා දෙන බව පවසා මුදල් වංචා කළැයි විදේශ ගමන් තහනම්</topic>
    <author>ශිරෝමි අබයසිංහ</author>
    <content>රුපියල් එක් කෝටියක් වටිනා මොන්ටීරෝ වර්ගයේ ජීප් රථයක් විකුණා දෙන බව පවසා මුදල් වංචා කළේ යැයි සැක කෙරෙන නුගේගොඩ හිරුණි එන්ටර්ප්‍රයිසස් ආයතනයේ හිමිකරු වන දනිත් ප්‍රියංකර නමැත්තාට විදේශ ගමන් තහනම් කළ නුගේගොඩ මහෙස්ත්‍රාත් අජිත් එම්.මාසිංහ මහතා සැකකරු විදේශ රටකට යෑමට තැත් කළහොත් අත් අඩංගුවට ගන්නා ලෙස ගුවන් තොටුපළ බලධාරීන්ට නියම කළේය.මේ සැකකරුගෙන් රත්නපුර ප්‍රදේශයේ පුද්ගලයකු මොන්ටීරෝ වර්ගයේ වාහනයක් මිළදී ගැනීමෙන් පසුව වාහනවල මිල ගණන් පහළ යන බව සැකකරු ගැණුම්කරුට පවසා වාහනය ඊට පෙර විකුණන ලෙස පවසා ඇති බවත් ඒ අනුව විකුණා දීමට වාහනය යළි සැකකරුට භාර දී ඇති බවත් පොලිසිය අධිකරණයට වාර්තා කළේය. වාහනය විකුණා දී නොමැති අතර පසුව කාර් වෙළෙඳ සැලට ගොස් බලන විට ආයතනය වසා දමා සැකකරු පළා ගොස් ඇති බවත් වැඩිදුරටත් වාර්තා විය. සැකකරු අත් අඩංගුවට ගැනීමට පරීක්ෂණ බවත් ඔහු රටින් පිට වීම තහනම් කරන ලෙසත් නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n13121416</link>
    <topic>යුද්ධයේදී ආබාධිත වූ පොලිස් නිලධාරිනට බෝධි පූජාවක්</topic>
    <author>මහරගම විශේෂ වේහැල්ලේ පියතිලක</author>
    <content>ඉකුත් උතුරු නැ‍ඟෙනහිර ත්‍රස්තවාදී යුද සමයේ තම මාතෘ භූමිය වෙනුවෙන් අත්-පා-ඇස්-ඉස්-මස් ලේ දන් දුන් පොලිස් දෙපාර්තමේන්තුවේ ආබාධිතව සිටි දහස් ගණනක පොලිස් නිලධාරීන්ට ආශීර්වාද කිරීමට සංවිධානය කළ බෝධි පූජාවක් අද (14) වන දින පෙරවරු 8.30 කැලණිය රජමහ විහාරයේදී පැවැත්වේ.ආරක්ෂක ලේකම් ගෝඨාභය රාජපක්ෂ, පොලිස්පති එන්. කේ. ඉලංගකෝන් යන මහතුන් හා ත්‍රිවිධ හමුදාවේ ප්‍රධානීන් මේ අවස්ථාවට ආබාධිත පොලිස් රණවිරුවන් හා එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n13121417</link>
    <topic>ජාත්‍යන්තර සිංහ සමාජයේ සභාපති ශ්‍රී ලංකාවේ සංචාරයක</topic>
    <author/>
    <content>ලෝකයේ රටවල් 208ක් පුරා පැතිරී ඇති ලක්ෂ 14කට ආසන්න සාමාජික සංඛ්‍යාවක් සිටින සිංහ සමාජ ජාලයේ 2013/14 වසරේ සභාපති බැරී ජේ. පාමර් මහතා ශ්‍රී ලංකාවට පැමිණ සිටී. ජනාධිපතිවරුන්, සිංහ සභාපතිවරුන් අනෙකුත් සිංහ නායකයන් හා සිංහයින් හමුවීම සඳහාත්, දිස්ත්‍රික්ක 306 සිංහ බහුමණ්ඩලයේ යටතේ ඇති සිංහ දිස්ත්‍රික් 306 A1 A2 B1 B2 C1 C2 සිංහ දිස්ත්‍රික්කවල සිංහයන් විසින් සංවිධානය කර ඇති ව්‍යාපෘති වලට සහභාගීවීම සඳහා දෙසැම්බර් 12 වන දින ශ්‍රී ලංකාවට පැමිණියේය.දෙසැම්බර් 14 වන දින දක්වා එකී ව්‍යපෘතිවලට සම්බන්ධ වනු ඇත. එකී ව්‍යපෘති 2013 දෙසැම්බර් 14 වන දින සවස 3.00 සිට සවස 6.00 දක්වා කොම්පඤ්ඤ වීදියේ බේරේ වැව අසල පිහිටි (මුවර්ස් ගරවුන්ඩ්) හි පැවැත්වීමට කටයුතු සංවිධානය කර ඇත.මෙහිදී අඩු ආදායම්ලාභීන් සඳහා ස්වයං රැකියාවන් සඳහා කුඩා පරිමාණ ණය ලබාදීම, ඇසේ සුද ඉවත් කිරීමේ ශල්‍ය කර්ම, ඇස් කණ්ණාඩි ලබාදීම සහ අක්ෂි පරීක්ෂාව, දියවැඩියා සායන, පොත් පත් බෙදා දීම, රෝහල්වලට උපකරණ ලබාදීම, අධ්‍යාපන පසුකම් සපයාදීම, පරිසර හිතකාමී ව්‍යාපෘති ආදී නොයෙකුත් ප්‍රජා සත්කාරක ව්‍යාපෘතීන් රාශියක් සංවිධානය කර ඇත. මේ සඳහා ඔබ සියලුි දෙනාට ගෞරවයෙන් ආරාධනා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=n13121418</link>
    <topic>වයඹ දැයට කිරුළටමිලියන 100ක් වැය කළා</topic>
    <author>සමන්මලී ප්‍රියශාන්ති</author>
    <content>වයඹ පළාත කේන්ද්‍ර කර ගනිමින් මෙවර පැවැත්වෙන දැයට කිරුළ ප්‍රදර්ශනයට රුපියල් මිලියන සියයක් වැය කර ඇති බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කළේය.මෙවර ප්‍රදර්ශනය වෙනුවෙන් කෙරෙන ඉදිකිරීම් තාවකාලක ලෙස නොව දිගුකාලීන ප්‍රයෝජන ගත හැකි වන පරිදි සිදු කරන ලෙස ජනාධිපති මහින්ද රාජපක්ෂ මහතා උපදෙස් දුන් බවත් ඒ අනුව මේ වන විට ඉදිකිරීම් වලින් සියයට සියයක් ම එම උපදෙස් අනුව සිදු කරමින් තිබෙන බවත් ඒ මහතා කීවේය.මෙවර කුලියාපිටිය විශ්වවිද්‍යාලය, කාර්මික විද්‍යාලය හා කුලියාපිටිය මධ්‍ය මහා විද්‍යාලය මුලික කොට ගෙන වර්ග අඩි එක් ලක්ෂ හැටදහසක බිම් ප්‍රමාණයක් පුරා ප්‍රදර්ශනය පැවැත්වෙන බවත් මෙම ආයතනවල සියලු ඉදිකිරීම් දිගුකාලින ප්‍රයෝජන ගත හැකි පරිදි ඉදි කෙරෙන බවත් ඒ මහතා පැවසීය.මේ ‍වන විට එම ආයතනවල ආරක්ෂ අංශ සාමාජිකයින් සියලු අලුත් වැඩියා කටයුතු සිදු කරන බවත් ගොඩනැගිලි ඉදිකිරීමේ ආයතනය, වයඹ ඉදිකිරීම් දෙපාර්තමේන්තුව, රාජ්‍ය ඉංජිනේරු දෙපාර්තමේන්තුව ඒවායේ ඉදිකිරීම් කටයුතු සිදු කරන බවත් සියඹලාපිටිය මහතා සඳහන් කළේය.ලබන වසරේ පෙබරවාරී මාසය ආරම්භ වන විට මේ සියලු ඉදිකිරීම් කටයුතු නිම කර ප්‍රදර්ශනයට සුදානම් වන බවත් ඇමැතිවරයා වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=r1312141</link>
    <topic>කරදියාන කුණු කන්දෙන්මුදල් සොයන වැඩපිළිවෙළක්</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>බොහෝ දෙනෙකුගේ විවේචනයට ලක්වෙන කැස්බෑව කරදියාන අංගනයේ කුණු කන්ද ක්‍රමයෙන් ඉවත් කිරීමත්, එම කුණුවලින් කොම්පෝස්ට් පොහොර නිපදවීමත් කෙරෙහි බස්නාහිර පළාත් ප්‍රධාන ඇමැති ප්‍රසන්න රණතුංග මහතා අවධානය යොමු කරයි.රුපියල් මිලියන 200 ක් වැය කර කොම්පෝස්ට් පොහොර නිපදවීමේ නිෂ්පාදනාගාරයක් දැනටමත් ඉදිවෙමින් පවතින අතර එහි කටයුතු ඉතා වේගවත් කිරීම මගින් මේ කුණු කසළ ගැටලුවට විසඳුම් ලබාගැනීම තම අරමුණ බව ද ප්‍රධාන ඇමැතිවරයා කීය.එමඟින් දිනකට කසළ ටොන් 50 ක් කොම්පෝස්ට් සඳහා යෙදීමත්, කොම්පෝස්ට් පොහොර මෙට්‍රික් ටොන් 12 ක පමණ නිමවුමක් ලබාගැනීමත්, ඉලක්කය වී තිබේ.කොම්පෝස්ට් නිපදවීම ගෘහස්ත සහ පළාත් පාලන ආයතන මට්ටමින් කළ හැකි බව පෙන්වා දෙන රණතුංග මහතා දැනට පළාත් ආයතන 24 ක් කොම්පෝස්ට් පොහොර මෙට්‍රික් ටොන් 10950 ක් වසරකට නිෂ්පාදන කරන බව ද, එමඟින් එම ආයතන වසරකට රුපියල් මිලියන 87 ක ආදායමක් උපයන බව ද පෙන්වා දෙයි.ඉදිරි වර්ෂ දෙක ඇතුළත කොම්පෝස්ට් නිෂ්පාදනය මෙට්‍රික් ටොන් 18,250 දක්වා වර්ධනය කිරීම හා එමඟින් රුපියල් මිලියන 146 ක පමණ ආදායමක් ලැබීම ද අරමුණයි.අපද්‍රව්‍ය බැහැර කිරීමේ කාර්යය සෘජුවම පළාත් පාලන ආයතනවල කාර්යයක් වුවද පළාත් සභාවට ද ඒ සම්බන්ධ වගකීමක් පවතිනවා. වර්තමානයේදී අපද්‍රව්‍ය කරදරකාරී දෙයකැයි සැලකීම නිවැරදි යැයි මා දකින්නේ නැහැ.අපද්‍රව්‍ය යනු සම්පතක්. එම සම්පත නිසි පරිදි කළමනාකරණය කළහොත් විදේශ විනිමය පවා උපයන්න පුළුවන්. අපද්‍රව්‍යවලින් විදුලිය නිපදවා ගැනීමට, කොම්පෝස්ට් ‍නිපදවා ගැනීමට, ජීව වායුව නිපදවා ගැනීමට හැකි නම් එය සම්පතක් නොවන්නේ කෙසේද? යන්න අප තීරණය කළ යුතුයි. මේ සඳහා වඩාත් වැදගත් වන්නේ කසළ කළමනාකරණයයි. කසළ වෙන්කිරීම නැවත භාවිතයට ගැනීම සහ ප්‍රතිචක්‍රීකරණය මෙහිදී වැදගත්.මේ සම්බන්ධයෙන් ප්‍රජාව දැනුවත් කර ඔවුන්ගේ දායකත්වය ලබාගත යුතුයි. එම කාර්යය පාසල් දරුවන්ගෙන් ආරම්භ කළ යුතු යැයි මා අදහස් කරනවා යැයි ප්‍රධාන ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=r1312142</link>
    <topic>දතක් ගලවන්න බෙහෙත්විදගත් තරුණියක් ගෙදර ගිහින්</topic>
    <author>පොල්ගහවෙල සමූහ - එල්. පී. තිලකරත්න</author>
    <content>දතක් ගැලවීමට රෝහලකට ගිය තරුණියක් වෙනත් අයකුගේ දතක් ගලවන අයුරු දැක බියවී දිවයෑමේ රසවත් පුවතක් පසුගියදා වාර්තාවිය.වාර්තාවන අන්දමට සිද්ධිය මෙසේය.තම ගමේ රෝහලේ වෛද්‍යවරයාගේ උපදෙස් අනුව ශාලිකා තමාගේ දිරාපත්ව ඇති දත ගැලවීම සඳහා සෙනසුරාදා දිනක උදයෙන්ම නගරයේ රෝහල වෙත ගියාය.කවුන්ටරයේ සිටි සේවිකාවගෙන් ලැබුණු රිසිට්පත සහිත අංකය ද රැගෙන ශාලිකා තම වාරය එනතෙක් බලා සිටියාය.ශාලිකාගේ දත පරීක්ෂා කළ වෛද්‍යවරයා ‘ළමයෝ දත හොඳටම නරක් වෙලා’ කියා දත ගැලවීමට එන්නතක් විද්දේය.නංගී එළියෙන් වාඩිවෙලා ඉන්න හිරිවැටුණු ගමන් දත් ගලවනවා යැයි සේවිකාවක් ශාලිකාට කීවාය.විනාඩි කිහිපයක් ගතවිය. දත් ගලවන රෝගීන් පිළිවෙළට අසුන්ගෙන සිටියහ. ශාලිකාට පෙර සිටි රෝගියාගේ දත් ගැලවීම දෙස බලා සිටි ඇය හොඳටම බිය වූවාය.ඊළඟ ලෙඩා එන්න.කෝ... මේ ලෙඩා.‘ශාලිකා... ශාලිකා’ රෝහල් සේවිකාව ශබ්ද නඟා නම අඬගැසුවේය. නමුත් ශාලිකා එහි දක්නට නොලැබුණි. ආ... ඒ ළමයා මෙතනින් නැගිටලා ගියා යැයි, මීළඟට සිටි රෝගී කත පැවැසීය.මේ ළමයා පුදුම ළමයෙක්නේ. දත හිරිවැටෙන්න බෙහෙත් විදලා ගෙදර ගිහින් කියා පැවැසූ සේවිකාව ඊළඟ රෝගියාගේ නම අඬගසන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=r1312143</link>
    <topic>කෑගල්ල එක්සත් බල මණ්ඩලයේ පළමුවැනි සංවත්සරය උත්සවාකාරයෙන්</topic>
    <author>ඩබ්ලිව් රෝහණ බුලත්කොහුපිටිය සමූහ</author>
    <content>කෑගල්ල නගරයේ දැයට කිරුළ සමඟ විශාල පිබිදීමක් ඇති වෙනවා. කොළඔ මහනුවර මාර්ගයේ කෑගල්ල නගරයේ ඇති රථ වාහන තදබදයට විකල්පයක් වශයෙන් විකල්ප මාර්ගය විවෘත කිරීමත් සමඟ ම නැතිවෙනවා.කෑගල්ල නගරය සංවර්ධනයේ දී වෙළෙඳ ප්‍රජාවගෙන් ලැබුණු සහයෝගඅගය කළ යුතු යැයි ජාතික උරුමයන් පිළිබද ඇමැති ජගත් බාලසූරිය මහතා කිවේය. ඒ මහතා මේ බව පැවැසුවේ කෑගල්ල එක්සත් වෙළෙඳ බල මණ්ඩලයේ පළමුවැනි සංවත්සරයට සහභාහි වෙමිනි.එහිදි ඇමැතිවරයා මෙසේද කීය.“කෑගල්ල නගර සංවර්ධනයේ දී කෑගල්ල ලංගම ඩිපෝව පරගම්මන ප්‍රදේශයේ අක්කර 5ක භුමි භාගයකට ගෙන යනවා.කෑගල්ලේ පුරාවිද්‍යා කෞතුකාගාරයක් ඉදි කිරීමට කටයුතු කරනවා. ඒ වගේ ම අංග සම්පුර්ණ ක්‍රීඩා පිටියක් කෝටි 15ක වියදමින් ඉදි කරනවා. අංග සම්පුර්ණ රැස්වීමි ශාලාවක් මෙන් ම තට්ටු 6 දිස්ත්‍රික් ලේකම් කාර්යාල ගොඩනැගිල්ලක් ඉදි කිරීමට කටයුතු කරනවා.මේ සෑම කටයුත්තක දීම කෑගල්ල නගරයේ වෙළඳ ප්‍රජාවගේ සහයෝගය බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=r1312144</link>
    <topic>නෑබොඩ නගරයට අලුතෙන්බස් නැවතුම් පොළක්</topic>
    <author>මතුගම සංචාරක</author>
    <content>මතුගම මැතිවරණ කොට්ඨාසයේ නෑබොඩ නගරයට මෙතෙක් අඩුපාඩුවක්ව පැවති බස් නැවතුම්පොළත් ඉදිකිරීමට බස්නාහිර පළාත් සභාවේ ප්‍රවාහන ඇමැති උපාලි කොඩිකාර මහතා පියවර ගෙන ඇත.වසර විස්සකට ආසන්න කාලයක් මේ නෑබොඩ නගරයට බස් නැවතුම්පොළක් නොතිබුණි.බස්නාහිර පළාත් සභා මන්ත්‍රී තෙබුවන පියනන්ද හිමි, බස්නාහිර පළාත් සභා මන්ත්‍රී චන්ද්‍රබාහු අධිකරම් මහතාගේ මැදිහත්වීමෙන් මෙය ඉදිවුණි.මේ ඉදිකිරීම් සඳහා බස්නාහිර පළාත් සභාවෙන් රුපියල් ලක්ෂ තිහක මුදලක් වැය කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=r1312145</link>
    <topic>පදමට ගැසූ අංකල් මහ පාරේ වැනි වැනීකෑවාලු ‘කොයිල් බයිට්’</topic>
    <author>අත්තනගල්ල විශේෂ ජයවීර සුගතපාල</author>
    <content>ඔහු විශ්‍රාමික රජයේ සේවකයෙකි. පදිංචිය හග්ගල්ල ප්‍රදේශයේයි. විශ්‍රාමික ගුරුවරියකව සිටි ඔහුගේ බිරිය මියගොස්ය. බිරියගේ විශ්‍රාම වැටුපද සමඟ විශ්‍රාම වැටුප් දෙකක් දැන් ඔහුට හිමිය. දරුවන් අවාහ විවාහ වී වෙන්වෙලාය. මොහු තම ඉඩමේ වෙනම කාමර කෑල්ලක් තනාගෙන එහි වාසය කරයි. හැමදාම හැන්දෑයාමයේ නගරයට ඇදෙන මොහු ඇඳිරි වැටෙන විට කාමර කෑල්ලට රිංගන්නේ හතර ගාතයෙනි.කාකි රෙද්දකින් මැසූ බෑගයක් කරේ දමාගෙන, අරක්කු බෝතලය එහි රුවාගෙන ඉන් ටික ටික තොල ගාමින් කලිසම් සාක්කුවට අත යවමින් කට ගැස්මට මිලදී ගත් රුපියල් දහයක මුරුක්කු ඇඟිලි තුඩින් ගෙන කටේ රුවා ගනිමින් ඒ මේ අතට වැනි වැනී දොඩමළු වෙමින් හැන්දැකරේ ගම මැද්දෙන් මොහු එන ගමන ගමේ කොල්ලො කුරුට්ටන්ට විනෝදජනක දසුනකි.නමුත් දිනක් වෙනදා මෙන් ඔහු වෙලාවට එම ගමන ආවේ නැත. පැයක් හමාරක් යන විට ආරංචිවූයේ ඔහු මුව දෙකොණින් සෙම හලාගෙන පාර අයිනේ සිහි සුන්ව ඇදවැටී සිටින බවකි. ගම්මුන් සහ කොල්ලො කුරුට්ටෝත් එතැනට දිවගියහ. කරේ තිබූ කාකි රෙදි බෑග් එක අරක්කුවලින් තෙමී වැටී සිටි ඔහුගේ උරහිසට යටවී තිබිණි. එක කලිසම් සාක්කුවකින් මුරුක්කු එළියට ඇදී තිබුණු අතර අනිත් කලිසම් සාක්කුවෙන් කෑල්ලක් කැඩුණු මදුරු දඟර යක් ඉවතට විසිවී තිබිණි.සිදුවී ඇති ඇබැද්දිය කාටත් තේරුම් ගියේය. රෑ නින්දේදි මදුරු කරදරයෙන් බේරීම සඳහා මිලදී ගත් මදුරු දඟරය එක සාක්කුවකද, මුරුක්කු කටගැස්ම අනික් සාක්කුවේද දමාගෙන මදුවිත තොලගගා පැමිණ ඇති මොහුට වෙරි මත නිසා සාක්කු මාරුවී මුරුක්කු වෙනුවට මදුරු දඟර කැවී ඇති බවයි. වතුපිටිවල රෝහලට ඇතුළත් කළ මොහු සුවය ලබා ගෙදර ආවේ දවස් පහකට පසුවය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=r1312146</link>
    <topic>පැරඩයිස් නිවාස සංකීර්ණයහොරුන්ගේ රජ දහනක් වෙලා</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ ගුරුගොඩ පර්ත් පැරඩයිස් නිවාස සංකීර්ණය තුළ සොර සතුරු ආක්‍රමණ වැඩි වී ඇතැයි එහි පදිංචි කරුවෝ පවසති. දහවල් කාලයේ පදිංචිකරුවන් රාජකාරි කටයුතු සඳහා නිවෙස්වලින් බැහැරව සිටින කාල සීමාවන් තුළ නිවෙස්වලට රිංගා රන් භාණ්ඩ, මුදල් හා වටිනා භාණ්ඩ සොරාගැනීමේ සංවිධානාත්මක සොරු කණ්ඩායමක් සිටින බව ඔවුහු පවසති.පසුගිය කාලයේ සිදුවූ සොරකමක් සම්බන්ධව පොලිසිය පරීක්ෂණ ආරම්භ කර සුනඛයින්ගේ සහාය පවා ලබාගෙන ඇතත්, සැකකරුවන් මෙතෙක් අත්අඩංගුවට ගැනීමට පොලිසිය අසමත් වී තිබේ.නිවාස සංකීර්ණයේ පවත්වාගෙන යන ආරක්ෂක අංශයේ නිලධාරියකු පවසා සිටියේ මේ භූමි ප්‍රමාණය අක්කර 300ක් පමණ විශාල බවත් භූමිය වටා ආරක්ෂක වැටක් වත් නැති බවය. ඇතුළත නිවාසවලට නිරන්තරයෙන් පිටස්තර පුද්ගලයන් පැමිණෙන බවත් නිවාස හිමියන් ඒ අයව පරීක්ෂාවට ලක් නොකරන ලෙස තමන්ට කල් ඇතිව දැන්වීමේදී ඔවුන් පරීක්ෂා නොකරන බවත් හෙතෙම තවදුරටත් පැවැසීය. අනිකුත් පැමිණෙන අය සහ වාහන අපි පරීක්ෂාකර දින සටහන් අරගෙනයි යවන්නේ. අපට වැඩ කරන්න සිදුවෙලා තියෙන්නේ බඩුත් රජ්ජුරුවන්ගේ නඩුත් රජ්ජුරුවන්ගේ යන සංකල්පය මත යැයි ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s1312141</link>
    <topic>වසරේ එක්දින ක්‍රිකට් ක්‍රීඩකයා සංගක්කාර</topic>
    <author/>
    <content>අන්තර්ජාතික එක්දින ක්‍රිකට් පිටියේ දක්ෂතම ක්‍රීඩකයා ලෙස කුමාර් සංගක්කාර ජගත් ක්‍රිකට් කවුන්සිලය නම් කර ඇත. ගෙවීගිය මාස 12ක කාලයේ ක්‍රිකට් පිටියේ දක්වන ලද කුසලතා මත හිටපු නායක මහේල ජයවර්ධන ජීව ගුණයෙන් පිරි ක්‍රිකට් ක්‍රීඩකයා ලෙස නම්කොට තිබේ.සංගක්කාර ගෙවීගිය මාස 12ක කාලයේදී එක්දින තරග 21කදී ශතක 2ක් අර්ධ ශතක 6ක් සමග ලකුණු 956ක් ලබා ගැනීම මේ සම්මානය දිනා ගැනීමට හේතුවිය.ක්‍රිකට් පිටියේ දක්ෂයන්ට සම්මාන පිරිනැමෙන ආකාරය ඊයේ ජගත් ක්‍රිකට් කවුන්සිලය ප්‍රකාශයට පත්කළ අතර ඔස්ට්‍රේලියාවේ මයිකල් ක්ලාක් වසරේ ක්‍රිකට් ක්‍රීඩකයාට පිරිනැමෙන සර් ගාෆිල්ඩ් සෝබර්ස් කුසලානයට නම් විය. එමෙන්ම දක්ෂතම ටෙස්ට් ක්‍රීඩකයා ලෙසද මයිකල් ක්ලාක් නම් කිරීම විශේෂත්වයකි.මෙලෙස ගෞරවාන්විත සම්මාන දෙකක් දිනාගැනීමට සුදුසුකම් ලැබූ මයිකල් ක්ලාක් ඊයේ දිනයේ 100 වැනි ටෙස්ට් තරගයට එක්වීමද තවත් විශේෂත්වයකි. එංගලන්තයට එරෙහිව පිටියට පිවිසි ක්ලාක් ඊයේ ලකුණු 24කට දැවී ගියේය.මයිකල් ක්ලාක් ටෙස්ට් තරග 99කදී ලකුණු 7940ක් ලබා සිටින අතර ශතක 26ක් හා අර්ධ ශතක 27ක් ලබා සිටී. සම්මානය පිරිනැමීමට සලකා බැලු කාලය තුළ ඔහු ටෙස්ට් තරග 14කදී ලකුණු 1559ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s1312142</link>
    <topic>මැති ඇමැති ක්‍රිකට් හෙට</topic>
    <author/>
    <content>කතානායක චමල් රාජපක්ෂ අභියෝගතා ශූරතාවල සඳහා වාර්ෂිකව පවත්වන මැති ඇමැති ක්‍රිකට් තරගය මෙවරද ටොරින්ටන්හී ක්‍රීඩා දෙපාර්තමේන්තු ක්‍රීඩාංගණයේදී හෙට පෙ.ව 9.30‍ට ආරම්භ වේ.පාර්ලිමේන්තු මන්ත්‍රීවරුන් එක් කණ්ඩායමකටද, ඇමැතිවරුන් සහ නියෝජ්‍ය ඇමැතිවරුන් අනෙක් කණ්ඩායමට එක්වන තරගයේ ඇමැති පිලේ නායකයා ලෙස මහින්දානන්ද අලුත්ගමගේ මහතා කටයුතු කරයි. උපනායක සනත් ජයසූරිය, සුසිල් ප්‍රේමජයන්ත, ඩලස් අලහප්පෙරුම, විමල් වීරවංශ, ජොන්ස්ටන් ප්‍රනාන්දු, මහින්ද අමරවීර, ප්‍රේමලාල් ජයසේකර, ඉන්දික බණ්ඩාරනායක, රෝහන දිසානායක, අර්ල් ගුණසේකර, ජගත් පුෂ්පකුමාර, රෝහිත අබේගුණවර්ධන, ලසන්ත අලගියවන්න, වියනාගමූර්ති මුරලිදරන් ඇමැති කණ්ඩායමේ සෙසු ක්‍රීඩකයන් වෙති.පාර්ලිමේන්තු මන්ත්‍රී කණ්ඩායමේ නායකත්වය අර්ජුන රණතුංග මහතා විසින් දරණ අතර ‍උපනායක ලෙස නාමල් රාපක්ෂ මහතා කටයුතු කරයි. රවී කරුණානායක, නෙරන්ජන් වික්‍රමසිංහ, අකිල විරාජ් කාරියවසම්, ලොහාන් රත්වත්තේ, හරීන් ප්‍රනාන්දු, තාරානාත් බස්නායක, එරික් වීරවර්ධන, දිලුම් අමුණුගම, කනක හේරත්, ෂෙහාන් සේමසිංහ සහ නලීන් බණ්ඩාර පාර්ලිමේන්තු මන්ත්‍රී කණ්ඩායමට ක්‍රීඩා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s1312143</link>
    <topic>එල්ලේ තරගාවලිය හෙට වත්තල දී</topic>
    <author/>
    <content>රෝගාතුර වී සිටින එල්ලේ ශූර සුමිත් වේරගොඩ මහතා සුවපත් කිරීම සඳහා ජා ඇල නිවන්දම ශ්‍රී ප්‍රතිභා පිල මෙහෙයවනු ලබන එල්ලේ තරගමාලාවේ අවසන් වටයේ තරග ෙහට (15දා) ඒකල ජොසීටාවත්ත රශ්මි ක්‍රීඩාංගණයේ දී පැවැත්වේ.නිවන්දම ශ්‍රී ප්‍රතිභා, මාඑළිය ජයමිණි, පිටිපන වසන්ත, එලුවිල සුදු පරෙවියෝ කණ්ඩායම් අවසන් වටයට සුදුසුකම් ලබා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s1312144</link>
    <topic>ජාතික අයෝමය ශූරයා අද තෝරයි</topic>
    <author>නිරෝෂාන් ප්‍රියංකර</author>
    <content>ජාතික කායවර්ධන හා ශාරීරික යෝග්‍යතා සම්මේලනයේ අතුරුපාලක කමිටුව සංවිධාන කරන 66 වැනි ජාතික අයෝමය ශූරතාවලිය “ගෝල්ඩ් මිස්ටර් ශ්‍රී ලංකා” අද (14) කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ ප්‍රධාන රංග භූමියේදී පැවැත්වේ.කොටස් තුනක් යටතේ පැවැත්වෙන මෙවර ශූරතාවලියට කනිෂ්ඨ ක්‍රීඩකයන්22ක්, ජ්‍යෙෂ්ඨ ක්‍රීඩකයන්110ක් හා ප්‍රවීණ ක්‍රීඩකයන්12 ක් ඉදිරිපත්වී සිටිති. කි.ග්‍රෑ 55, 60, 65, 70, 75, 80 හා 85ට වැඩි බර පංති ලෙසින් තරග පැවැත්වෙන බව අතුරුපාලක කමිටු සභාපති කපිල කුමාර මහතා ඔටර්ස් ක්‍රීඩා සමාජයේ පසුගියදා පැවැති මාධ්‍ය හමුවේදී පැවැසීය.“අපි මේ පවත්වන්නේ 66 වැනි ශූරතාවලියයි. මීට පෙර පැවැති තරග නම් කළේ මිස්ටර් ශ්‍රී ලංකා කියලා. එත් අපි තවත් ඉදිරියට යමින් මෙවර ශූරතාවලිය 'ගෝල්ඩ් මිස්ටර් ශ්‍රී ලංකා' කියලා නම් කරලා තියෙනවා.එහි ප්‍රධාන අරමුණ තමයි ලබන වසරේ මෙරටදී පැවැත්වීමට බලාපොරොත්තු වන ආසියාතික ශූරතාවලියට හොඳ ප්‍රවේශයක් ලබාගැනීම” සභාපතිවරයා කීවේය.මෙවර තරගාවලියේදී හේමාස් ආයතනයේ ගෝල්ඩ් සුවද විලවුන් නිෂ්පාදන ප්‍රධාන අනුග්‍රාහකයා ලෙස කටයුතු කරන අතර තවත් ආයතන කිහිපයකින් ත්‍යාග හා මුල්‍යමය දායකත්වය ලබාදීමට ඉදිරිපත්වී සිටිති. ගෝල්ඩ් මිස්ටර් ශ්‍රී ලංකා ජයග්‍රාහකයාට රුපියල් ලක්ෂයක්, දෙවැනියාට රු.50000ක් හා තෙවැන්නාට රු.25000ක් මුදල් තෑගි සමගින් රු.68000ක් වටිනා කායවර්ධන කට්ටලය බැගින් ද පිරිනැමේ.මීට අමතරව අවසන් තරගවල සෑම ජයග්‍රාහකයකුටම රු.5250ක් වටිනා තෑගි කට්ටලය බැගින් පිරිනැමීමට නියමිතය. මෙරට කායවර්ධන තරග ඉතිහාසයේ ප්‍රථමවරට බණ්ඩාරනායක ජාත්‍යන්තර සම්මන්ත්‍රණ ශාලාවේ ප්‍රධාන රංග භූමියේදී සුපිරි මට්ටමින් පැවැත්වෙන ජාතික ශූරතාවලියේ අවසන් තරග පැවැත්වෙන අතරතුරදී නැටුම්, මොස්තර නිරූපණ හා සංගීත සංදර්ශන පැවැත්වීම මගින් ප්‍රේක්ෂකයන්ට වැඩි තෘප්තියක් ලබාදීමට සැලසුම්කර ඇත.ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් ජය සංකේත ප්‍රධානය පැවැත්වේ. නැවැත පදිංචි කිරීමේ නි.ඇමැති විනයාගමුර්ති මුරලිදරන් , පාර්ලිමේන්තු මන්ත්‍රී දුමින්ද සිල්වා හා දෙහිවල-ගල්කිස්ස නගරාධිපති ධනසිරි අමරතුංග මහත්වරුන් ඇතුළු ක්‍රීඩා සමාජ සභාපතිවරුන් රැසක්ද මේ සඳහා එක්වනු ඇත.නාවික හමුදාවේ සුභාෂ් සිරිවර්ධන පසුගිය වසරේ මිස්ටර් ශ්‍රී ලංකා සම්මාන දිනාගත් අතර චානක පීටර් (නාවික) දෙවැනි ස්ථානයත්, උදාර මෙන්ඩිස් (ගුවන්) තෙවැනි ස්ථානයත් දිනාගත්හ.ජාතික ශූරතාවලිය පිළිබඳ පැවැති මාධ්‍ය දැනුවත් කිරීමේ හමුවට හේමාස් ආයතනයේ ජ්‍යෙෂ්ඨ කළමනාකාරිනී නිරෝෂනී පෙරේරා, අතුරු කමිටු සාමාජිකයන් වන එන්.එස්.ජයවර්ධන, ඉන්දික ප්‍රනාන්දු, එච්.එම්.ආර්.කේ.ජයසුන්දර, ටී.එම්.ෂරීඩ්, ටී.එන්.වීරතුංග මහත්වරුන් ඇතුළු නිලධාරීන් හා ක්‍රීඩා සමාජ නියෝජිතයන් පිරිසක් එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s1312145</link>
    <topic>‘බීච් ටැග් රගර්’ අද ගල්කිස්සේ දී</topic>
    <author>ෆවුස් මොහොමඩ්</author>
    <content>දේශීය රගර් ක්‍රීඩාලෝලීන්ට නව ආරක අත්දැකීමක් ගෙන දෙමින් ‘ට්‍රැවල් ට්‍රේඩ්’ ක්‍රීඩා සමාජය පළමුවරට මෙහෙයවනු ලබන ‘බීච් ටැග් රගර්’ ශූරතාවලිය අද (14) ගල්කිස්ස හෝටල් වෙරළ තීරයේ දී දවස පුරා පැවැත්වේ.සංචාරක ව්‍යාපාරයට සම්බන්ධ හෝටල් සහ ගුවන්සේවා පහසුකම් සපයන ආයතන එක්ව 1976 වසරේ දී පිහිටුවා ගත් මේ ක්‍රීඩා සමාජය මගින් මේ වසරේ පවත්වනු ලබන 11වැනි ක්‍රීඩා ඉසව්ව මෙයවේ. වෝකර්ස් ටුවර්ස් ආයතනය මගින් තරගාවලියට අනුග්‍රාහකත්වය ලබා දී ඇත.එක් පිලකට ක්‍රීඩකයන් 5දෙනකු බැගින් තරග වදින මේ තරගාවලියට කාණ්ඩ 4ක් යටතේ කණ්ඩායම් 12ක් තරග වදිති. මූලික වටයේ තරග ලීග් ක්‍රමයට පැවැත්වෙන අතර කාණ්ඩ හතරේ ඉදිරියෙන් පසුවන කණ්ඩායම් කුසලාන වටයේ අවසන් පූර්ව තරගවලට සුදුසුකම් ලබන අතර සෙසු කණ්ඩායම් පිළිවෙළින් පළඟ හා බඳුන තරග වටයට පිවිසෙති. කුසලාන, පළඟ හා බඳුන තරග අංශයේ ශූරයන්ට හා අනුශූරයන්ට මෙන්ම තරගාවලියේ හොඳම ක්‍රීඩකයාට ද ත්‍යාග හා සම්මාන පිරිනැමෙන බව පසුගියදා කොළඹ කිංග්ස්බරි හෝටලයේ පැවැති මාධ්‍ය හමුවේ දී තරගාවලියේ උපදේශක ඩිල්රෝයි ප්‍රනාන්දු මහතා කීවේය.කින්රොස් තරගාවලිය ෙහටකින්රෝස් පිහිනුම් හා ජීවිතාරක්ෂක ක්‍රීඩා සමාජය පළමුවරට මෙහෙයවනු ලබන 'බීච් ටැග් රගර්' තරගාවලිය ෙහට (15දා) වැල්ලවත්ත කින්රෝස් ක්‍රීඩා සමාජ වෙරළ තීරයේදී පැවැත්වේ. කින්රෝස් ක්‍රීඩා සමාජ දිනය නිමිත්තෙන් පැවැත්වෙන මේ තරගාවලියට කණ්ඩායම් 15කට අධික සංඛ්‍යාවක් තරග වදිති.5 සාමාජික තරගාවලියක් ලෙස පැවැත්වෙන මේ තරගාවලියේ ජයග්‍රාහකයන්ට ශූරතාව සමග මුදලින් රුපියල් පනස්දහසක මුදලක් පිරිනැමීමට නියමිතය.දිනය පුරා පැවැත්වෙන මේ තරගාවලියේ මූලික වටයේ තරග ලීග් ක්‍රමයට පැවැත්වෙන අතර ඉදිරියෙන් පසුවන කණ්ඩායම් 4 අවසන් පූර්ව වටයට සුදුසුකම් ලබති.මෙරට ප්‍රමුඛ පෙලේ රගර් ක්‍රීඩකයන් හා ජාතික මට්ටමේ හිටපු ක්‍රීඩකයන් සමග පාසල් ක්‍රීඩකයන් රැසක් ද තරගාවලියට එක්වීමට නියමිත බැව් තරගාවලිය සම්බන්ධව පසුගියදා කින්රොස් ක්‍රීඩා සමාජයේ පැවැති මාධ්‍ය හමුවේදී තරගාවලියේ සභාපති විරාජ් ප්‍රසාන්ත මහතා පැවැසීය.තරගාවලියට සමගාමීව විවිධ උත්සව රැසක් ද එදින පැවැත්වෙන බැව් මාධ්‍ය හමුවේ දී සඳහන් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s1312146</link>
    <topic>මුදුනකඩේ පුස්තකාල පිලට කැරම් ශූරතා</topic>
    <author>තලාතුඔය විශේෂ</author>
    <content>පළාත් පාලන සතිය සැමරීම සඳහා පාතහේවාහැ‍ට ප්‍රාදේශීය සභාව සංවිධාන කළ අන්තර් පුස්තකාල කැරම් තරගාවලියේ ශූරතාව හා අනුශූරතාව මුදුනකඩේ පුස්තකාල කණ්ඩායම් විසින් දිනාගත්තේය.ශූරතාව දිනාගත් කණ්ඩායමට සතුටු ගයාන් හා මහේෂ් මුණවීර ඇතුළත් වු අතර අනුශූරතාව දිනු කණ්ඩායම ශ්‍රීමාල් බුද්ධික හා ලක්ෂ්මන් ප්‍රේමකුමාර නියෝජනය කළේය. පාතහේවාහැට ප්‍රාදේශීය සභා ප්‍රධාන කාර්යාලයේදී පැවැති තරගාවලියට මාරස්සන, මයිලපිටිය, මොරගොල්ල, උඩුවෙල, ගලහ, දෙල්තොට හා මුදුනකඩේ පුස්තකාල නියෝජනය කරමින් කණ්ඩායම් 15ක් පමණ එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s1312147</link>
    <topic>හෙට රෑ කොළඹ කොටුව රත්වෙයි</topic>
    <author>ෆවුස් මොහොමඩ්</author>
    <content>දේශීය මෝටර් රථ ධාවන තරග ක්ෂේත්‍රයට නව අත්දැකීමක් එකතු කළ කොළඹ රාත්‍රී මෝටර් රථ ධාවන තරගාවලිය කොළඹ කොටුව කේන්ද්‍ර කරගනිමින් හෙට (15) රාත්‍රියේ දී පැවැත්වේ.කාල්ටන් මෝටර් රථ ක්‍රීඩා සමාජය, ආසියානු මෝටර් රථ ධාවන ක්‍රීඩා සමාජය සමග ශ්‍රී ලංකා මෝටර් රථ හා යතුරුපැදි ධාවකයන්ගේ සංගමය එක්ව තුන්වැනි වරටත් මෙහෙයවනු ලබන මෙවර තරගාවලියේ විශේෂත්වය වන්නේ පළමුවරට අන්තර්ජාතික ෆෝමියුලා -1 මෝටර් රථයක් තරගාවලියට ඇතුළත්වීමය. ක්‍රීඩාලෝලීන්ට වැඩි ආශ්වාදයක් ගෙනදීමේ අරමුණින් ප්‍රදර්ශනාත්මක තරගයක් ලෙස ‘ෆෝමියුලා වන්’ තරගයක් පැවැත්වීමට නියමිතය.ලෝක ප්‍රකට රෙඩ්බුල් රේසිං වන් ෆෝමියුලා කණ්ඩායමේ ක්‍රීඩකයන්ගේ දස්කම් මෙහිදී ක්‍රීඩාලෝලීන්ට දැකබලා ගත හැකිය.ක්‍රීඩාලෝලීන්ගේ පහසුව සැළකිල්ලට ගනිමින්ම මෙවර තරගාවලියේ තරග ඉසව් සංඛ්‍යාව 7දක්වා අඩු කිරීමට සංවිධායක මණ්ඩලය පියවර ගෙන ඇත. ඒ අනුව ‘ෆෝමියුලා වන්’ ප්‍රදර්ශනාත්මක තරගය හැරුණුවිට මෝටර් රථ ධාවන තරග 4ක් හා යතුරුපැදි ධාවන තරග 2ක් තරගාවලියට ඇතුළත්ය. ඒ අතර එස්.එස් - ජී.ටී. 3500 සී.සී, එස්.එල් - එච්.1600 සී.සී, එස්.එල් - එස්. 1500 සී.සී හා ෆෝමියුලා මැක්ලරන්ස් 1300 සී.සී. මෝටර් රථ ධාවන තරග ද, සුපර් මෝටාර්ඩ් හා එම්. කාණ්ඩයේ 250 සී.සී. නවීකරණය කරනු ලැබූ යතුරුපැදි තරග ඉසව්වක් එක්වී තිබේ.තරගකරුවන්ගේ කාලගණනය කිරීමේ තරග අද පැවැත්වෙන අතර හෙට පස්වරු 5.30ට කොළඹ රාත්‍රී මෝටර් රථ තරගාවලිය ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s1312148</link>
    <topic>ස්ලාඩා සංගමයට වාරණ නියෝගයක්</topic>
    <author>රෝෂන් තුෂාර</author>
    <content>මෝටර් රථ ධාවන ක්‍රිඩක 16 වියැති කුෂාන් පීරිස්ට කොළඹ දී පැවැත්වෙන රාත්‍රි මෝටර් රථ ධාවන තරගයට සහභාගි වීම අවහිර කිරිම වළක්වමින් ශ්‍රි ලංකා ඔටො‍් මොබයිල් ඩ්‍රයිවර්ස් ඇසෝෂියේෂන් (slada) නිළධාරි මණ්ඩලයට වාරණ නියෝගයක් කොළඹ දිසා අධිකරණය පෙරේදා (12)නිකුත් කළේය.කුෂාන් පීරිස් ක්‍රිඩකයා‍ගේ පියාවන ධම්මික පීරිස් මහතා විසින් ස්ලාඩාහි ලේකම් දිල්හාර ජයවර්ධන මහතා, නිලධාරි මණ්ඩලය හා ධාවන කීඩක උපුල්වන් සේරසිංහ මහතා ඇතුළු දහ දෙනකුට එරෙහිය පැවරූ නඩුවක් සලකා බැලු කොළඹ ප්‍රධාන දිසා විනිසුරු ප්‍රදීප් හෙට්ටිආරචිචි මහතා මේ වාරණය නිකුත් කළේය. වාරණය ලබන 26 දක්වා ක්‍රියාත්මක වේ. පැමිණිලිකාර කුෂාන් ක්‍රිඩකයා මේවන වට තරඟ ඉසව් නමයකට සහභාගි වී ඇති බවත් මේ වර්ෂයේ පැවැති ෆොඩ්ලේසර් /මැස්ඩා1300ccතරගවලින් විශේෂ කුසලතා දක්වමින් වැඩිම ලකුණ් රැස්කරගෙන ඇති බවත් ජනාධිපති නීතිඥ අලි සබ්රි මහතා අධිකරණයට කරුණු ඉදිරිපත් කළේය.මේ හේතුවෙන් ප්‍රවීණ ක්‍රිඩකයින් ද්වේශ සහගතව කටයුතු කර කුෂාන් සහභාගි වු ගජබා සුපර් ක්‍රෝස් 2013 ධාවන තරගයේදි තරග නීති කඩක‍ලේ යැයි සඳහන් කරමින් පසුගිය 05 දින සිට නීති විරෝධිව තරග තහනමක් පනවා ඇති බවය.එල්ල වු චෝදනා වලට කරුණු ඉදිරිපත් කිරිමට ඉඩ ලබා නොදි පනවා ඇති තරග තහනම නීති විරෝධි බවත් මේ හේතුවෙන් හෙට පැවැත්වෙන් රාත්‍රි ධාවන තරගයට සහභාගි වීම අත්හිටුවිය හැකි බවත් අධිකරණයට කරුණු ඉදිරිපත් කෙරිණි. කරුණු සලකා බැලු විනිසුරුවරයා පැමිණිලිකාර ක්‍රිඩකයාට කොළඹ රාත්‍රි මෝටර් රථ ධාවන තරගයට සහභාගි විය හැකි පරිදි විත්තිකරුවන්ට වාරණ නියෝග නිකුත් කරමින් ලබන 26 දින අධිකරණයේ කරුණු දක්වන ලෙසට විත්තිකරුවන්ට නොතිසි නිකුත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s1312149</link>
    <topic>දිස්ත්‍රික් මලල ක්‍රීඩා උළෙලේ දී හලාවත ආනන්දයෙන් වැඩි දස්කම්</topic>
    <author>ඒ.පී.ගුණරත්න මාදම්පේ සමූහ</author>
    <content>පුත්තලම දිස්ත්‍රික් මලල ක්‍රීඩා සංගමය සංවිධාන කළ දිස්ත්‍රික් මලල ක්‍රීඩා ශූරතාවලියේදී හලාවත ආනන්ද ජාතික පාසලේ ක්‍රීඩක ක්‍රීඩිකාවන් වැඩි දස්කම් දැක්වීමට සමත්විය. එම ක්‍රීඩක ක්‍රීඩිකාවන් ප්‍රථම ස්ථාන 6ක්, දෙවැනි ස්ථාන 3ක් සහ තෙවැනි ස්ථාන 5ක් දිනාගත්තේය.ප්‍රවීනි විචල්‍යා කරුණානායක (විවෘත කාන්තා) උස පැනීම, නෞචලී හෙට්ටිආරච්චි 18න් පහළ යගුලිය දැමීම හා හෙල්ල විසිකිරීම, එම්.තෂ්මිලා දසුනි රණතුංග 14න් පහළ හෙල්ල විසිකිරීම, ඩබ්ලිව්.ඒ.අමන්දා දේවින්දි වීරසිංහ 14න් පහළ දුර පැනීම, ඩබ්ලිව්.රජිත චමෝද් පීරිස් 16න් පහළ මීටර් 5000 දුරදිවීම (විවෘත) ප්‍රථම ස්ථාන හිමිකර ගැනීමට සමත්වුහ.රජිත චමෝද් 16න් පහළ මීටර් 1500 හා මීටර් 800, එම්.ඒ.මිහිත (විවෘත) මීටර් 5000 දෙවැනි ස්ථාන හිමිකර ගත්තේය.තරගාවලිය පසුගියදා වෙන්නප්පුව ඇල්බට් එෆ්.පීරිස් ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s13121410</link>
    <topic>ගම්පහ ක්‍රීඩා පුහුණුකරුවන්ගේ වැඩමුළුව අද</topic>
    <author>නිමල් ජයසිංහගම්පහ සංචාරක</author>
    <content>ගම්පහ දිස්ත්‍රික්කයේ ක්‍රීඩා පුහුණුකරුවන්ගේ දැනුම යාවත්කාලීන කිරීම හා ආකල්ප වර්ධනය කිරීමේ අරමුණින් ක්‍රීඩා සංවර්ධන දෙපාර්තමේන්තුවේ මුල්‍ය දායකත්වයෙන් සහ ගම්පහ දිස්ත්‍රික් ලේකම් කාර්යාලයේ සංවිධානයෙන් වැඩමුළුවක් ගම්පහ සිරිමාවෝ බණ්ඩාරනායක ක්‍රීඩා පිටියේදී අද සහ හෙට දෙදින තුළ පැවැත්වීමට කටයුතු යොදා ඇත.එම වැඩමුළුව සඳහා ශාරීරික අභ්‍යාස හා ස්වේච්ඡා පුහුණුකරුවන් 100ක් පමණ සහභාගීවෙති. ගම්පහ, මිනුවන්ගොඩ, මීගමුව හා කැලණිය යන අධ්‍යාපන කොට්ඨාසවල පුහුණුකරුවන් මේ සඳහා සහභාගී වෙතැයි අපේක්ෂා කෙරේ. අදාළ පුහුණුකරුවන් අද පෙ.ව8.30ට පෙර ක්‍රීඩාපිටියට වාර්තා කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=s13121411</link>
    <topic>ආක්‍රමණශීලී ශ්‍රී ලංකා කණ්ඩායමෙන් ලකුණු 211ක දැවැන්ත ඉනිමක්</topic>
    <author/>
    <content>කුසල් ජනිත් පෙරේරා හා තිලකරත්න ඩිල්ෂාන්ගේ ලකුණු 100ක ආරම්භක කඩුලු සබඳතාව මත ශ්‍රී ලංකාව ඊයේ රාත්‍රියේ ඩුබායි ක්‍රීඩාංගණයේදී පාකිස්තානයට එරෙහිව පැවැති දෙවැනි හා අවසාන ජාත්‍යන්තර විස්සයි20 තරගයේ මුලින් පන්දුවට පහර දෙමින් කඩුලු 3ක් පමණක් දැවී ලකුණු 211ක දැවැන්ත මුළු ලකුණු සංඛ්‍යාවක් වාර්තා කළේය.ආරම්භක පිතිකරු යුගළය මෙන්ම සීකුගේ ප්‍රසන්න හා කුමාර් සංගක්කාර ද ඉතාමත් ප්‍රවේගකාරී ඉනිම ක්‍රීඩා කළ අතර ඊයේ දක්නට ලැබුනේ හාත්පසින්ම වෙනස් ශ්‍රී ලංකා කණ්ඩායමකි.කුසල් ජනිත් හතරේ පහර 5ක් සහ හයේ පහර 4ක් එල්ල කරමින් පන්දු 59කින් ලකුණු 84ක් ලබා ගත්තේය. ඩිල්ෂාන් පන්දු 33කින් ලකුණු 48ක් රැස් කළේ හතරේ පහර 8ක් එල්ල කරමිණි. ප්‍රසන්න අංක 1 පිතිකරුවා ලෙසින් පැමිණ පන්දු 8කින් ලකුණු 21ක් ලබා ගත්තේය. හතරේ හා හයේ පහර 2 බැගින් ඒ කෙටි ඉනිමට ඇතුළත්ව තිබිණි. සංගක්කාර හතරේ පහර 4ක් සහ හයේ පහර 2ක් එල්ල කරමින් පන්දු 21කින් නොදැවී ලකුණු 44ක් වාර්තා කළේය.සීකුගේ ප්‍රසන්න ට මංගල ජාත්‍යන්තර විස්සයි20 ක්‍රිකට් වරම් ලබා දෙමින් ශ්‍රී ලංකාව ඊයේ තරගය සඳහා අජන්ත මෙන්ඩිස් කණ්ඩායමෙන් ඉවත් කර තිබිණි. පාකිස්තානය, පළමු තරගය ජය ගත් කණ්ඩායම ම නම් කර තිබිණි.පළමු තරගයේ මෙන්ම ඊයේ දෙවැනි තරගයේදීද කාසියේ වාසිය දිනා ගත් පාකිස්තාන නායක මොහමඩ් හෆීස් පෙර පරිදිම පළමුව පන්දු යැවීමට තීරණය කළේය. උස්මාන් ඛාන් යැවූ තරගයේ පළමු ඕවරයේදී ලකුණු 13ක් ලබා ගැනීමට ශ්‍රී ලංකාව සමත් විය. එම ඕවරයේදී කුසල් ජනිත් පෙරේරා පිට පිට හයේ සහ හතරේ පහරක් එල්ල කිරීමට සමත් විය.10 වැනි ඕවරයේදී ෂහිඩ් අෆ්රිඩිගේ පන්දුවලට කුසල් ජනිත් පිට පිට හතරේ පහර 2ක් සහ හයේ පහරක් එල්ල කිරීමට සමත් වූ අතර ඉනිමේ අඩක් නිමා වන විට ශ්‍රී ලංකාව ලකුණු 90ක් ලබා ගෙන සිටියේය. ශ්‍රී ලංකා පළමු කඩුල්ල බිඳ වැටෙන විට කුසල් ජනිත් හා ඩිල්ෂාන් ඕවර 12කදී ලකුණු 100ක් රැස්කර තිබිණි. කුසල් ජනිත් ඔහුගේ තෙවැනි ජාත්‍යන්තර විස්සයි20 අර්ධ ශතකය වාර්තා කිරීමෙන් පසුව යැවුනු පන්දුවේදී ඩිල්ෂාන්, ‘ස්වීපර් කවර්’ ස්ථානයේ පන්දු රකිමින් සිටි උමාර් අමින් අතට උඩ පන්දුවක් දෙමින් දැවී ගියේය. මේ අගනා ආරම්භක කඩුලු සබඳතාව බිඳ දැමුවේ සයීඩ් අජ්මාල් ය. හතරේ පහර 8ක් එල්ල කළ ඩිල්ෂාන් පන්දු 33කින් ලකුණු 48ක් රැස් කළේය.සැවොම විස්මයට පත් කරමින් අංක 1 පිතිකරු ලෙසින් ඊයේ කඩුල්ලට පිවිසියේ සිකුගේ ප්‍රසන්න ය. ඔහු, ඔහුගේ මංගල විස්සයි20 තරගයේ මුලින්ම මුහුණ දුන්නේ පළපුරුදු නායක මොහමඩ් හෆීස්ගේ ඕවරයකටය. එහෙත් ප්‍රසන්න නොබියව එම අභියෝගයට මුහුණ දෙමින් පාකිස්තාන නායකයාට සංග්‍රහ කළේ හතරේ පහරක් හා පිට පිට හයේ පහර දෙකකිණි. එම ඕවරයේදී ශ්‍රී ලංකා ලකුණු පුවරුවට ලකුණු 24ක් එක් විණි.වැනි ඕවරයේදී ප්‍රසන්න, ‘පොයින්ට්’ හි උස්මාන් ඛාන් වෙත උඩ පන්දුවක් දෙමින් දැවී ගියේය. ඒ කඩුල්ලේ හිමිකාරයා වූයේද අජ්මාල් ය. සීකුගේ ප්‍රසන්නගේ පළමු ජාත්‍යන්තර විස්සයි20 ඉනිම පන්දු 8කින් ලකුණු 21ක් ලෙසින් සටහන් වූ අතර හතරේ පහර 2ක් සහ හයේ පහර 2ක් ඊට ඇතුළත්ව තිබිණි. කුසල් ජනිත් පෙරේරාගෙන් ඊයේ ප්‍රදර්ශනය වූයේ අති විශිෂ්ට ඉනිමකි. 19 වැනි ඕවරයේදී ඔහු, උස්මාන් ඛාන් ට පිට පිට හයේ පහර 2ක් එල්ල කළේය. අවසාන ඕවරයේදී කුමාර් සංගක්කාර, සොහේල් ටන්විර්ගේ පන්දුවලට පිට පිට හයේ සහ හතරේ පහරක් එල්ල කළේය. කුසල් ජනිත් ශ්‍රී ලංකා ඉනිමේ අවසන් පන්දුවේදී දුවද්දී දැවී ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>14</day>
    </date>
    <link>http://www.dinamina.lk/2013/12/14/_art.asp?fn=f1312141</link>
    <topic>එජාපයේ තව පිරිසක් එන්න ඉන්නවා</topic>
    <author>සාකච්ඡා කෙළේ උදිත ගුණවර්ධන</author>
    <content>ඕනෑම කෙනෙකුට චෝදනා එල්ල කරන්න පුළුවන් අදහස් දක්වන්න පුළුවන්. ඒ සඳහා ඔවුන්ට පූර්ණ නිදහස තිබෙනවා. මේ විදියේ විවේචනයක් කෙනෙකු කරනවා නම් ඔවුන්ට ඒ ගැන මැදහත් භාවයක්, දැනුවත්කමක් තිබිය යුතුයි. ඒත් අද මේ විවේචන එල්ල කරන අයට ඒ විදිහේ දැනුවත් භාවයක් තිබෙනවාද යන්න ගැටලු සහගතයි. අද බොහෝ අය ආණ්ඩුවේ මේ වැඩපිළිවෙළ ගැන විශාල පැහැදීමකින් සිටියදී සුළුතරයක් තමයි මේ විදිහේ විවේචන එල්ල කරන්නේ.ඇත්තෙන්ම මෙවර අය-වැය මගින් රටේ සංවර්ධනයටත් ඉදිරි ගමනටත් විශාල සේවයක් හා වැඩපිළිවෙළක් ඉදිරිපත් කර තිබෙනවා. මෙමඟින් මෙරට ආර්ථිකයට විශාල ශක්තියක් දියුණුවක් විතරක් නොවෙයි සංවර්ධනය සඳහා විශාල තල්ලුවකුත් මේ අයවැය මගින් ලබා දී තිබෙනවා. ඒ නිසා අය-වැය පිළිබඳව එල්ල කරන චෝදනා සම්පූර්ණ පුස්සක් සහ සිදු නොකළ යුතු හිස් ප්‍රලාප විදිහටයි මා දකින්නේ.රටක් වුණාම නිතරම කල්පනා කළ යුත්තේ ස්ථාවර වැඩපිළිවෙළක් ගැන මිසක් කෙටි කාලීන වැඩපිළිවෙළක් ගැන නොවෙයි. එහෙම වුණොත් තමයි අපට රටක් විදිහට ස්ථාවර දියුණුවක් ලබාගැනීමට පුළුවන්කම ලැබෙන්නේ.අත්‍යවශ්‍ය භාණ්ඩ මිල හා අය-වැය අතර සම්බන්ධයක් නැහැ. ඒ ඒ දිනවල කාලවකවානුවල තත්ත්වය අනුව මිල ගණන් ඉහළ පහළ යනවා. ඒක තමයි සාමාන්‍ය තත්ත්වය. අද ඇතැම් එළවළු පලතුරු මිල පහළ ගිහින් තිබෙනවා. මේ තත්ත්වය තුළ බඩු මිල ඉහළ පහළ යෑම ගැන අය-වැයට අදාළව කතා කිරීම වැරැදියි.අය-වැය මගින් දේශීය ආර්ථිකය, දේශීය නිෂ්පාදන හා දේශීයත්වය පිළිබඳව ප්‍රබල අවධානයක් ඇතිකර තිබෙනවා. අද වන විට දේශීය නිෂ්පාදනවලට දේශීය ආර්ථීකය ශක්තිමත් කිරීම ඇතුළු වැඩපිළිවෙළ රාශියක් සාර්ථක ලෙස ක්‍රියාත්මක වී තිබෙනවා.ඇත්තෙන්ම රටක් දියුණුවීමට නම් දේශීයත්වය දේශීය ආර්ථික වැඩපිළිවෙළක් ක්‍රියාත්මක විය යුතුයි කියන අදහස අද සාර්ථක වී තිබෙනවා. දේශීය වැඩපිළිවෙළකට අවශ්‍ය වැඩපිළිවෙළ තමයි මේ වන විට සාර්ථක වී තිබෙන්නේ.මේ වැඩපිළිවෙළ ගැන අමුතුවෙන් පැහැදිලි කිරීමක් කළ යුතු නැහැ. අලුත් වැඩපිළිවෙළක් අවශ්‍ය නැහැ. මේ ආණ්ඩුව ඉටුකර ඇති කාර්ය භාරය සංවර්ධන වැඩපිළිවෙළ පිළිබඳව අමුතුවෙන් හඳුන්වා දීමක් කළ යුතු නැහැ. බස්නාහිර පළාත තුළ ඉටුකළ සංවර්ධනය විශාලයි. මේ තත්ත්වය තුළ අපට ජනතාවගේ ආකර්ෂණය දිනාගැනීමට, ඔවුන්ගේ කැමැත්ත දිනාගැනීමට අමුතු වැඩපිළිවෙළක් අවශ්‍ය වෙන්නේ නැහැ.අපට බස්නාහිර දී, දකුණේ දී වයඹට මධ්‍යමට වැඩි ජයග්‍රහණයක් ලබාගැනීමට පුළුවන්කම තිබෙනවා. තව මාස කිහිපයක් මැතිවරණයට තිබුණත් මට පෙනෙන විදිහට පසුගිය බස්නාහිර පළාත් සභා මැතිවරණයට වඩා දකුණු පළාත් සභා මැතිවරණයට වඩා විශාල බහුතරයකින් ජයගැනීමට පුළුවන්. ඒ ජයග්‍රහණය ගැන මට කිසිදු සැකයක් නැහැ.ඔවැනි තත්ත්වයක් මීට අවුරුදු ගණනාවකට පෙර තිබෙන්න ඇති. එදා බස්නාහිර පළාතේ එක්සත් ජාතික පක්ෂයට යම් වාසිදායක තත්ත්වයක් තිබුණා. ඒත් අද එවැනි එජාප බලකොටු බස්නාහිර පළාතේ නැහැ. කොළඹ නගරයේ ආසන කිහිපයක් ජයග්‍රහණය කළාට කොළඹ දිස්ත්‍රික්කයේ ආසන බහුතරයක් ජයග්‍රහණය කිරීමට එක්සත් ජනතා නිදහස් සන්ධානයට ශක්තිය තිබෙනවා.ජන සංයුතිය අනුව ගත්තත් අද සිංහල ජනතාව පමණක් නොවෙයි, දෙමළ මුස්ලිම් ජන කණ්ඩායම් කතෝලික ජන කණ්ඩායම්වල අතිශය බහුතරයක් ජනාධිපතිතුමාගේ වැඩපිළිවෙළ පිළිබඳව විශාල පැහැදීමකින් සිටින්නේ.අද වාතාවරණය අනුව එක්සත් ජාතික පක්ෂයේ තවත් ප්‍රබල බල කණු අපත් සමඟ එක්වීමට ඉඟි පළකරමින් සිටිනවා. මේ තත්ත්වය තුළ එක්සත් ජාතික පක්ෂයේ නැඟී සිටීමක් නොවෙයි සිදුවන්නේ. තව තවත් එජාපය ගැන කලකිරුණු පිරිස් ආණ්ඩු පක්ෂය සමඟ එක්වීමට කටයුතු කිරීම මිසක් නැවත එජාපයේ නැඟී සිටීමක් නොවෙයි.මොන මණ්ඩලයක් පත් කළත් වැටිච්ච අලියා යළි නැගිටවන්න බැහැ. ඇතැම් අය කියනවා එක්සත් ජාතික පක්ෂය මෙතරම් පහළ අඩියකට වැටුණේ නායකත්වයේ වරදින් කියලා. ඒත් මා නම් හිතන්නේ වෙනත් විදිහකට. නායකත්වයේ වරදකට වඩා ‍විපක්ෂයේ ප්‍රතිපත්තිවලයි වැරැදි තිබෙනේ. ජනාධිපතිතුමා ඉතාමත් විශිෂ්ට ලෙස ජනතාවට ළංවෙලා තිබෙනවා. එතුමාගේ වැඩපිළිවෙළ අතිශය ජනතාවාදියි. මෙවැනි නායකයකු ගේ යහපත් ප්‍රතිපත්ති මාලාවට අලගු තියන්නවත් එක්සත් ජාතික පක්ෂයට පුළුවන්කමක් නැහැ. අද සිදුවෙලා තිබෙන්නේ ජනාධිපතිතුමාගේ ආකර්ෂණීය ප්‍රතිරූපය ආකර්ෂණීය වැඩපිළිවෙළ සමඟ තරඟ කිරීමට එක්සත් ජාතික පක්ෂයට බැරි වීමයි. මේ තත්ත්වය එජාපයේ පාලනය නායකත්වය නායකත්ව මණ්ඩලයකට පැවරුවා කියලා කිසි දවසක වෙනස් කිරීමට බැහැ.ජනතා විමුක්ති පෙරමුණ ගැන නම් කතා කිරීමෙන් කිසිම පළක් නැහැ. අද ඔවුන් වැටී සිටින අගාධයෙන් ගොඩඒමට පුළුවන්කමක් ඇතැයි මා නම් හිතන්නේ නැහැ. ලාල්කාන්ත මහතා නොවෙයි ජවිපෙ නිර්මාතෘ රෝහණ විජේවීර මහතා යළි ජීවමානව පැමිණියත් ජනතා විමුක්ති පෙරමුණ නඟාසිටුවන්න බැහැ.ඔවුන්ගේ දේශපාලන අදහස්, දේශපාලන ප්‍රතිපත්ති එකම සම්ප්‍රදායක් තුළ සිරවී තිබෙන්නේ. ඔවුන්ගේ ප්‍රතිපත්තිවල යාවත්කාලීන වීමක් නැහැ. ඒ විදිහේ දේශපාලන විපක්ෂයකට ජනතාව දිනාගෙන ශක්තිමත් දේශපාලන ගමනක් යාමට පුළුවන්කමක් නැහැ.ඇත්ත තත්ත්වය සඟවා ජනතාව මුලාකිරීමේ ප්‍රයත්නයක් තමයි සිදුවෙන්නේ. අප ඉවත් කිරීමට සැලැසුම් කර තිබෙන්නේ කොහොමත් අවුරුදු විසිපහක්, තිහක් යන විට ඉවත් කළ යුතු ගස් වර්ගයි. මේ ගස් ඉවත් කළ යුතුයි. මෙහිදී තමයි වෘත්තීය සමිති ඉල්ලා සිටියේ අර්ථසාධක අරමුදලට ගෙවිය යුතු මුදල් එම ගස් අලෙවියෙන් ලබන ආදායමෙන් ගෙවන්න කියලා.මෙම ගස් ඉවත් කිරීම වන විනාශයක් විදිහට හඳුන්වා දීම වැරැදියි. මේ ඉවත් කරන හැම ගසකටම අලුත් ගසක් රෝපණය කිරීමට කටයුතු කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n1312161</link>
    <topic>අප්‍රිකාවත් සෙසු කලාප රටවල් සමඟත් පැරැණි මිතුදම් අලුත් කර ගැනීමඅපේ විදෙස් පිළිවෙතේ දිශානතියයි</topic>
    <author>ධනුෂ්ක ගොඩකුඹුර</author>
    <content>අප්‍රිකාවේ සහ සෙසු කලාපවල රටවල් සමග පැරණි මිතුදම් අලූත් කොට ගැනීම ශ්‍රී ලංකා විදේශ ප්‍රතිපත්තියේ නව දිශානතිය වී තිබෙන බව ජනාධිපති මහින්ද රාජපක්‍ෂ මහතා ප්‍රකාශ කළේය. තමා 2005 දී මුල්වරට ජනාධිපති ධූරයට පත්වීමෙන් අනතුරුව මේ පිළිවෙත ආරම්භ කළ බවත් ජනාධිපතිතුමා පැවසීය.කෙන්යාවේ සිව් දින රාජ්‍ය චාරිකාවක නිරත ජනාධිපතිතුමා මේ අදහස් පළ කළේ නයිරෝබි නුවර රාජ්‍ය මන්දිරයේ දී එරට ජනාධිපති උහුරු කෙන්යාටා මහතා සමඟ ද්විපාර්ශ්වික සාකච්ඡාවලට පෙරේදා (14) එක්වෙමිනි.කෙන්යාවට පැමිණි ප්‍රථම ශ්‍රී ලංකා රාජ්‍ය නායකයා වන ජනාධිපති රාජපක්‍ෂ මහතා පිළිගැනීමට ලැබීම කෙන්යාවට මහත් ගෞරවයකැයි පැවසූ ජනාධිපති කෙන්යාටා මහතා මේ චාරිකාව අප දෙරට අතර නොබිඳෙන මිත්‍රත්වයට කදිම සාක්‍ෂියක් බව පැවසීය.බොහෝ පිරිසක් මරණයට පත් කරමින් පසුගිය සැප්තැම්බරයේ නයිරෝබි නුවර වෙස්ට් ගේට් සාප්පු සංකීර්ණයේ සිදු වූ ත්‍රස්තවාදී ප්‍රහාරය සහ ජෝමෝ කෙන්යාටා අන්තර් ජාතික ගුවන්තොටුපලේ පසුගිය දා හටගත් ගින්න පිළිබඳ සාකච්ඡා ආරම්භයේ දී ජනාධිපතිතුමා සිය බලවත් සංවේගය පළ කළේය.කුමන ස්වරූපයක හෝ ත්‍රස්තවාදය අනුමත කරන්නට බැහැ. ඊට ගොදුරුවූවන් ලෙස උවදුර පිටු දැකීමට අප ගෝලීය ප්‍රජාව සමග එක්ව ක්‍රියා කළ යුතුයි ජනාධිපතිතුමා පැවසීය.නායකයෝ දෙදෙන දකුණු-දකුණු සහයෝගීතාව වර්ධනය කිරීමේ වැදගත්කම අවධාරණය කළහ.මෑතකාලයේ දී අප්‍රිකානු රටවල් සමග ශ‍්‍රී ලංකාවේ ආර්ථික හවුල්කාරිත්වය, වෙළෙඳාම හා ආයෝජනය ඉක්මවා ව්‍යාප්තවීම පිළිබඳ තමා සතුටු වන බව ජනාධිපති රාජපක්‍ෂ මහතා පැවසීය.දකුණු-දකුණු සහයෝගීතාව බෙහෙවින් සජීවී එකක් බව පැවසූ කෙන්යාටා ජනාධිපවරයා මේ සහයෝගීතාව නිසා අපේ හඬ උස්ව නැඟෙන බවත් අවශ්‍යතා ඉටුකර ගත හැකි බවත් ප්‍රකාශ කළේ ය.ශ්‍රී ලංකාවේ පැවති 2013 පොදු රාජ්‍ය මණ්ඩලයීය නායක හමුව සාර්ථකව නිම වූ බව සඳහන් කළ ජනාධිපතිතුමා පොදු රාජ්‍ය මණ්ඩලය දේශපාලන අභිලාශයනට වඩා ආර්ථික අරමුණු ඔස්සේ මෙහෙයවීම සිය අපේක්‍ෂාව බව කීය. ධරණීය සංවර්ධන ප්‍රයත්නයේ දී සාධාරණත්වය හා සහභාගීත්වය අවධාරණය කිරීමට ශ්‍රී ලංකාව ගත් තීරණය ජනාධිපති කෙන්යාටා මහතාගේ පැසසුමට ලක් විය.ත්‍රස්තවාදය ජය ගැනීමෙන් පසු ශ්‍රී ලංකාව අත්කර ගෙන ඇති ප්‍රගතිය කෙන්යා ජනාධිපතිතුමාට පැහැදිලි කළ රාජපක්‍ෂ මහතා අවතැන්වූවන් යළි පදිංචි කරවීම, විනාශ වූ යටිතල පහසුකම් යළි ඉදි කිරීම සහ පුනරුත්ථාපනය ඇතුළු සංවර්ධන ව්‍යාපෘති රැසක් දැනටමත් නිම කර ඇතැයි පැවසීය.ජනතාව මුහුණපාන ගැටලු ආමන්ත්‍රණය කරනු පිණිස ස්ථාපනය කළ උගත් පාඩම් සහ ප්‍රතිසන්ධාන කොමිසමේ නිර්දේශ බොහොමයක් ක්‍රියාත්මක කර ඇති බවත් ජනාධිපතිතුමා පෙන්වා දුන්නේ ය. දෙරටේ දූත පිරිස් ශ්‍රී ලාංකිකයනට කෙන්යාවේත්, කෙන්යානුවන්ට ශ්‍රී ලංකාවේත් විවෘතව ඇති ආර්ථික සහ ආයෝජන ඉඩප්‍රස්ථා පිළිබඳව දීර්ඝ වශයෙන් සාකච්ඡා කළහ.හුවමාරු වැඩසටහන් මඟින් ශ්‍රී ලංකාව සතු දැනුම සහ පලපුරුද්ද බෙදාගනිමින් කෙන්යාවේ පොල් කර්මාන්තය තවදුරටත් සංවර්ධනය කිරීමට උදව් කරන්නැයි ජනාධිපති කෙන්යාටා ඉල්ලීමක් කළේය.දෙරටම තේ නිෂ්පාදනයෙහි නිරතව සිටින බැවින් තේ කර්මාන්තය ද්විපාර්ශ්වික සහයෝගීතාව වර්ධනය කළ හැකි තවත් ක්ෂේත්‍රයක් ලෙස හඳුනාගනු ලැබීය.තරගකාරී සම්බන්ධතාවක් වෙනුවට විශාල තේ වෙළඳපොළවලට එක්ව පිවිසීමට හැකි වන පරිදි පොදු ක්‍රියාමාර්ගයක් සකස් කරගත යුතු බව යෝජනා කෙරිණ. ශ්‍රී ලංකාවේ චාරිකාවක් සඳහා එන්නැයි ජනාධිපති රාජපක්‍ෂ මහතා කළ ආරාධනය කෙන්යා ජනාධිපතිතුමා විසින් පිළිගනු ලැබීය.විදේශ ඇමැති මහාචාර්ය ජී.එල්. පීරිස්, සිවිල් ගුවන්සේවා ඇමැති ගීතාංජන ගුණවර්ධන, ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ, විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන සහ ජනාධිපති ලේකම් ලලිත් වීරතුංග මහත්වරු ද මෙම සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n1312162</link>
    <topic>ජනවාරියේ සිට 128650කටගොවි විශ්‍රාම වැටුප්</topic>
    <author>බන්ධුල ගුණසේකර</author>
    <content>2014 අය-වැය යොජනා අනුව ලබන ජනවාරියේ සිට එක් ලක්ෂ විසි අට දහස් හයසිය පණස් නව දෙනකු සඳහා ගොවි විශ්‍රාම වැටුප් ගෙවීම ඇරඹෙන බව කෘෂිකර්ම හා ගොවි ජන රක්ෂණ මණ්ඩලයේ වැඩ බලන සභාපති, ඵළදායිතා ප්‍රවර්ධන අමාත්‍යාංශයේ ලේකම් ආචාර්ය දමිතා ද සොයිසා මහත්මිය “ දිනමිණ “ ට පැවසුවාය.මේ යටතේ දැනට මේ විශ්‍රාම වැටුප සඳහා හිමිකම් ලබා සිටින අනූ දහස් පන්සිය හැත්තෑ තුන් දෙනකුට මෙන්ම ඉන් අනතුරුව හිමිකම් ලැබූ තිස් අට දහස් අසූ හය දෙනෙකු දෙනෙකු සඳහාද කෘෂිකර්ම පණත අනුව ජනවාරි මාසයේ සිට ඔවුන්ට හිමි විශ්‍රාම වැටුප හිමිවෙයි.ඒ අනුව අවුරුදු 60 - 63 දක්වා සම්පූර්ණ වූවන්ට රුපියල් 1000ක් අවුරුදු 64 සිට අවම විශ්‍රාම වැටුප ලෙස මාසිකව රුපියල් 1250ක් හිමිවෙයි.මේ අතර ගොවීන්ගේ තොරතුරු යාවත්කාලීන කිරීමේ කටයුතු දිස්ත්‍රික් මට්ටමින් සිදු කර ගෙන යන බවද ඉතා ඉක්මණින් අවශ්‍ය සියළු කටයුතු නිමාවට පත් කෙරෙන බවද දමිතා ද සොයිසා මහත්මිය වැඩි දුරටත් සඳහන් කරන්නීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n1312163</link>
    <topic>වත්තල රාජ්‍ය බැංකුවක නිලධාරිනියක් උකස් කළ රන්බඩුවලටවංචනිකව වරින් වර මුදල් අරන්</topic>
    <author>විජයානි එදිරිසිංහ</author>
    <content>වත්තල ප්‍රදේශයේ රාජ්‍ය බැංකුවක උකස් අංශයේ සේවය කළ නිලධාරිනියක් වරින්වර එහි රන්බඩුවලට වංචාසහගත ලෙස මුදල් ලබාගෙන රුපියල් එක්කෝටි අසූලක්ෂයක පමණ මුදලක් වංචා කර මෙරටින් පලා ගොස් තිබේ.මේ නිලධාරිනිය එම මුදල් වංචාව සිදුකර ඇත්තේ බැංකුවට රන්භාණ්ඩ උකස් තැබීමට එන පුද්ගලයන්ගේ රන් බඩුවලට වෙනමම තක්සේරුවක් කර ඒ හරහා ව්‍යාජ හැදුනුම්පත් අංක සහ ලිපිනයන් යොදා බැංකුවෙන්ම ඒ සඳහා මුදල් ලබා ගැනීමෙන් බව පරීක්ෂණවලදී අනාවරණයවී තිබේ.එම නිලධාරිනිය මීට වසර තුනකට පමණ පෙර බැංකු සේවයට පැමිණි අවුරුදු තිහක පමණ වයසැති කාන්තාවක් වන අතර ඇයගේ වංචාවට බැංකු කළමණාකරුගේ අස්සන් සහ ඔහුගේ අවධානය රන් බඩු විගණනය සඳහා යොමු නොවන පරිදි කළමනාකරු රවටා ඉතා සූක්ෂම පරිදි එම වංචාව සිදුකර තිබේ.නිලධාරිනියගේම ඥාතියෙකු මෙම වංචාව දැන ගෙන බැංකුව වෙත පෙත්සමක් එවීමෙන් පසු කොළඹ එම රාජ්‍ය බැංකුවේ ප්‍රධාන කාර්යාලයෙන් නිලධාරීන් ගොස් පරීක්ෂණයක් පවත්වා ඇතත් එම පරීක්ෂණයටද එම වංචාව හසුවී නොමැත.පසුව බැංකුව තුළින් එක්තරා අවස්ථාවක රන්බඩුවලට වැඩි වටිනාකමක් දී ඇති බව අනාවරණය වීමට පටන් ගැනීමත් සමඟ ඇය හොර රහසේම මෙරටින් පලා ගොස් ඇත්තේ රහස් පොලිසිය ඒ සම්බන්ධව පරීක්ෂණයක් පැවැත්වීමට සූදානම්ව සිටියදී බව බැංකු ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n1312164</link>
    <topic>මත්කුඩු ජාවාරමට මගේ නම යොදාගෙන කරන ප්‍රචාරවලට රැවටෙන්න එපා</topic>
    <author>නුවන් කොඩිකාර</author>
    <content>මත්කුඩු ජාවාරමට තම නම ඈඳා ගනිමින් සිදුකෙරෙන අසත්‍ය ප්‍රචාරයන්ට නොරැවටෙන්නැයි අගමැති, ආචාර්ය දී. මු. ජයරත්න මහතා ජනතාවගෙන් ඉල්ලා සිටියේය.වැරදි සිදුකර ඇති පුද්ගලයන් එම වැරදි වසා ගැනීමට වෙනත් අය මත එම වැරදි පැටවීමේ උත්සාහයක නිරත වන බව හෙතෙම කීවේය.තමන් බුදුදහමට අනුකූලව ජීවිතය හැඩගස්වා ගත් අයකු බවත් තමන්ට එල්ල වන චෝදනා සම්බන්ධයෙන් කණගාටුවට පත්නොවන බවත් ඒ මහතා ප්‍රකාශ කෙළේය. උඩුනුවර තෙළඟුගල්ල ප්‍රදේශයේ පැවති ජනහමුවකට එක්වෙමින් අගමැති, ආචාර්ය දි.මු.ජයරත්න මහතා එසේ කියා සිටියේය.ජනතාවගේ ආකර්ශනය දිනාගැනීම සඳහා දූෂිත සහ වංචනික පුද්ගලයින් විසින් නිවැරදි පුද්ගලයන් වැරදිකරුවන් ලෙස හුවා දැක්වීමට උත්සාහ කරන බව ජයරත්න මහතා පැවැසීය. සියයට 95ක් පමණ වු මත්කුඩු වලට විරුද්ධ ජනතාවගේ ප්‍රසාදය ලබාගැනීම සඳහා තමන්ට එරෙහිව ද ඇතැමුන් චෝදනා එල්ල කිරීමට උත්සාහ කරන බව අගමැතිවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n1312165</link>
    <topic>උතුරු-නැ‍ඟෙනහිර ජනතාවගේ ඉඩම් ගැටලු 22488කට විසැඳුම් ලබා දීලා</topic>
    <author>මහින්ද අලුත්ගෙදර</author>
    <content>උතුරු හා නැඟෙනහිර පළාත්හි ජනතාවගේ ඉඩම් ගැටලු 22,488ක් සඳහා විසඳුම් ලබාදී තිබෙන බව ඉඩම් හා ඉඩම් සංවර්ධන අමාත්‍යාංශය පවසයි.පසුගිය නොවැම්බර් මාසයේ 30 දා වනවිට එම පළාත් හි ජනතාවගේ ඉඩම් ගැටලු 148,438ක් ලැබී තිබෙන අතර විසඳීමට ඉතිරිව ඇති ගැටලු 125,950 සඳහා ලබන 2014 වර්ෂය ඇතුළත විසඳුම් ලබාදෙන බව ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා ප්‍රකාශ කරයි.මේ අතර ඇමැතිවරයා පෙන්වා දෙන්නේ උතුරු සහ නැ‍ගෙනහිර පළාත්හි රජයේ හමුදාවන් පරිහරනය කළ ඉඩම් අක්කර 1,375 ක් මේ වනවිට මුල් පදිංචිකරුවන් වෙල බෙදා දී තිබෙන බවයි.මේ ඉඩම් ශ්‍රී ලංකා නාවික හමුදාව විසින් පරිහරනය කළ ඒවා බව පෙන්වාදෙන ඇමැතිවරයා එය යාපනය, ත්‍රීකුණාමලය, මන්නාරම සහ මඩකලපුව දිස්ත්‍රික්කයන්ට අයත් බවද කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n1312166</link>
    <topic>ශ්‍රී ලංකා ඉතිහාසයේ වැඩිම සෞඛ්‍ය සේවක පිරිසට පත්වීමේ ලිපි හෙට ජනපති අතින්</topic>
    <author>නිරුෂි විමලවීර සහ සන්ධ්‍යා කරුණාරත්න</author>
    <content>ශ්‍රී ලංකා ඉතිහාසයේ වැඩිම සෞඛ්‍ය වෘත්තිකයන් පිරිසක් වන 10400 කට අලුතින් පත්වීම් ලිපි පිරිනැමීම ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (17) සිදුකෙරේ.හෙද පුහුණුව සඳහා 6025 කටත් පරිපූරක අතුරු වෛද්‍ය සේවය සඳහා වෛද්‍යවරු 1990 ක්ද පුහුණුව නිම කළ හෙදියන් 2000 කට පත්වීම් ලිපිද මෙහිදී පිරිනැමීමට නියමිත බව සෞඛ්‍ය ඇමැති මෛත්‍රීපාල සිරිසේන මහතා ‘දිනමිණ’ට ප්‍රකාශ කළේය.ප්‍රථම වරට විද්‍යාපීඨ උපාධිධාරින් 281ටද පත්වීම් පිරිනැමීමට නියමිත බව හෙතෙම කීය.මෙම බඳවා ගැනීමත් සමඟ රෝහල් හෙද සේවාවේ හෙදියන් සංඛ්‍යාව 36000 ඉක්මවන බව ඒ මහතා පැවසීය. සෞඛ්‍ය සේවාවට 50000 ක හෙද බලකායක් පිහිටවීමේ අරමුණින් මෙම වැඩපිළිවෙල දියත් කළබව කී ඇමතිවරයා ලංකා ඉතිහාසයේ වැඩිම සෞඛ්‍ය කාර්ය මණ්ඩලයක් බදවාගත් අවස්ථාව මෙය බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n1312167</link>
    <topic>තරග විභාගයේ ප්‍රශ්න පත්‍රය විකුණලා</topic>
    <author>අසේල කුරුළුවංශ</author>
    <content>ගන්නෝරුව රණබිම රාජකීය විදුහලේ හයවන ශ්‍රේණියට සිසුන් බඳවා ගැනීම සඳහා පවත්වන තරග විභාගයේ ප්‍රශ්න පත්‍ර කලින් පිටවී රුපියල් 20,000ක මුදලකට එම ප්‍රශ්න පත්‍ර පිටත අළෙවිවීම නිසා ඊයේ (15) පැවැත්වීමට නියමිතව තිබූ විභාගය මධ්‍යම පළාත් අධ්‍යාපන දෙපාර්තමේන්තුව මඟින් දින නියමයක් නොමැතිව කල් දමා ඇත.පළාත් අධ්‍යාපන දෙපාර්තමේන්තුව මඟින් පවත්වන මෙම විභාගයේ ගණිත හා බුද්ධි පරීක්ෂණ ප්‍රශ්න පත්‍ර පිටව තිබෙන බව පොලිස් පරීක්ෂණ මඟින් අනාවරණය වී තිබේ.මෙම තරඟ විභාගයේ ප්‍රශ්න පත්‍ර කලින් පිටව ඇති බවට ලද තොරතුරු මත පොලිසිය උපාය දූතයකු යොදවා අදාළ ප්‍රශ්න පත්‍ර කට්ටලයක් මහනුවර පේරාදෙණිය පාරේ පිහිටි ටේලර් සාප්පුවකින් රුපියල් 20,000/=ක මුදලකට මිලදී ගෙන සැකකරු අත්අඩංගුවට ගෙන ඇත.සිද්ධියේ ප්‍රධාන සැකකරු අත්අඩංගුවට ගැනීමට පොලිසිය පරීක්ෂණ පවත්වයි.අදාළ ටේලර් සාප්පුවේ තිබී ප්‍රශ්න පත්‍ර කට්ටල සොයාගත් බව පොලීසිය පවසයි.රණබිම රාජකීය විදුහලට ළමුන් ඇතුළත් කිරීම සඳහා පවත්වන විභාගයට අදාළ පසුගිය වසරේ ප්‍රශ්න පත්‍රද පිටවී ඇති බවට බරපතළ සැකයක් මතුවන බව මව්පියන් පවසති. මේ සම්බන්ධව කළ විමසීමකදී මධ්‍යම පළාත් අධ්‍යාපන අධ්‍යක්ෂක තිලක් ඒකනායක මහතා පැවසුවේ අදාළ සිද්ධිය පිළිබඳ පළාත් අධ්‍යාපන දෙපාර්තමේන්තුවේ නියෝජ්‍ය අධ්‍යක්ෂවරයාගේ (විභාග) මූලිකත්වයෙන් විධිමත් පරීක්ෂණයක් සිදුකරන බවයි.මෙම ප්‍රශ්න පත්‍ර කලින් පිටවීමේ සිද්ධිය හේතුවෙන් රණබිම රාජකීය විදුහලට ළමුන් ඇතුළත් කිරීමට බලාපොරොත්තුවෙන් සිටින මව්පියන්ට දැඩි අසාධාරණයක් සිදුවන බැවින් විභාගය කල්දැමූ බවක් කඩිනමින් නව ප්‍රශ්න පත්‍රයක් සකස්කැර විභාගය පැවැත්වීමට අවශ්‍ය උපදෙස් බලධාරීන්ට ලබාදුන් බවත් මධ්‍යම පළාත් ප්‍රධාන ඇමැති සරත් ඒකනායක මහතා කීය. පේරාදෙණිය පොලීසියේ වැඩබලන ස්ථානාධිපති පොලිස් පරීක්ෂක එස්.බී. ගන්නෑව මහතාගේ මූලිකත්වයෙන් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n1312168</link>
    <topic>ශ්‍රී ලංකාවේ ලෝක උරුම ස්ථාන නැරැඹීමට ආ සංචාරකයන්ගෙන් මේ වසරේ රු. කෝටි 134ක ආදායමක්</topic>
    <author>නුවන් කොඩිකාර</author>
    <content>ශ්‍රී ලංකාවේ ඇති ලෝක උරුම ලෙස නම් කළ ස්ථාන නැරඹීමට සංචාරකයන්ගේ පැමිණීම හේතුවෙන් 2012 වසරේ දී රුපියල් කෝටි 134 ක ආදායමක් රජය උපයාගෙන ඇතැයි සංස්කෘතික හා කලා කටයුතු ඇමැති ටී.බී ඒකනායක මහතා පැවැසීය.ලෝක උරුම නැරඹීමෙන් 2011 වසරේ දී රුපියල් කෝටි 102 ක මුදලක් ද 2010 වසරේ දී රුපියල් කෝටි 76 ක මුදලක් ද ආදායම් ලෙස උපයාගෙන ඇතැය ද හෙතෙම කීවේය.අනුරාධපුර පුරා නගරය, පොළොනන්නරුව පැරණි නගරය, සීගිරිය පැරණි නගරය, දඹුල්ල බිතු සිතුවම් සහිත ලෙන් විහාර සංකීර්ණය, මහනුවර පූජා නගරය, ගාල්ල පැරණි නගරය හා එහි කොටු බැම්ම ලෝක ලෝක උරුම සංස්කෘතික ස්ථාන ලෙස ද සිංහරාජ වනාන්තරය, ශ්‍රී පාදය ද ලෝක උරුම ලෙස හඳුනාගෙන ඇති බවද ඒ මහතා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n1312169</link>
    <topic>පුත්තලම පොලිස් අධිකාරිනිල රථයේ ත්‍රිරෝද රිය ගැටීතිදෙනෙක් මරු දකිති</topic>
    <author>විජයානි එදිරිසිංහ, මුන්නේශ්වරම සමුහ ඊ.සි. ප්‍රනාන්දු සහ පුත්තලම සමූහ සී.බී. ප්‍රනාන්දු</author>
    <content>පුත්තලම පොලිස් අධිකාරිවරයාගේ නිල මෝටර් රථයට ඊයේ (15) අලුයම පුත්තලම කොළඹ මාර්ගයේ මදුරන්කුලිය කරිකට්ටිය ප්‍රදේශයේදි වේගයෙන් ආ ත්‍රිරෝද රථයක් ගැටිමෙන් සිදු වූ අනතුරින් එම ත්‍රිරෝද රථයේ පැමිණි තරුණයන් තිදෙනකු මිය ගොස් ඇති බව මුන්දලම පොලිසිය කියයි.මෙහි දී මියගොස් ඇත්තේ මදුරන්කුලිය කරිකට්ටිය ප්‍රදේශයේ විසූ අයියා මලෝ දෙදෙනකු වන අකිල මධුසංඛ හා දිලාන් මධුසංඛ සහ මිලාන් ප්‍රසන්න අප්පුහාමි (26) යන තිදෙනාය.පුත්තලම පොලිස් අධිකාරි සුගත් නාගහමුල්ල මහතා ඊයේ (15) අලුයම 12.30 ට පමණ තම නිල පොලිස් රියදුරු සමඟ රාජකාරි ගමනක් සඳහා පුත්තලමේ සිට හලාවත දෙසට තම නිල රථයෙන් ගමන් කරමින් සිට ඇත.එම රථයේ නිල රියදුරු රථයේ රියදුරුව කටයුතු කරමින් සිට ඇත.එම රථය මදුරන්කුලිය කරිකට්ටිය ප්‍රදේශයට එන අතර ඉදිරියෙන් අධික වේගනයන් පැමිණි ත්‍රිරෝද රථයක් එකවරටම වේගය සීමා කිරිමට ගිය විට එම ත්‍රිරෝද රථය මාර්ගය මැද පෙරැළි විත් වේගයෙන් පොලිස් නිල රථයේ ගැටි මේ අනතුර සිදුවූ බවට තොරතුරු අනාවරණය වු බව පොලිසිය කියයි.මියගිය තරැණයන්ගේ සිරැරැ මේ වන විට පුත්තලම මුලික රෝහල් මෘත ශරිරාගාරයේ තැන්පත් කර ඇත. මේ අනතුර සමබන්ධයේ එම නිල රථය සහ එහි නිල රියැදුරු මුන්දලම පොලිසිය විසින් අත්අඩංගුවට ගෙන නැත. එම රථයේ සිටි අයට තුවාල සිදුව නැති බවත් කියති.මේ අනතුර වාර්තාවිමත් සමඟම මේ සම්බන්ධයෙන් පුර්ණ පරික්ෂණයක් සිදු කර වාර්තාවක් ඉදිරිපත් කිරිම පිණිස වැඩබලන පොලිස්පති ගාමිණි නවරත්න මහතා විසින් රථවාහන මුලස්ථානයේ නියෝජ්‍ය පොලිස්පති අමරසිරි සේනාරත්න මහතා ඇතුළු කණ්ඩායමක් පිටත් කර යවා ඇත. මුන්දලම පොලිසිය වැඩිදුර පරික්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121610</link>
    <topic>ශ්‍රී ලංකාවේ පිහිටීම සහ සුන්දරත්වයලොව වෙනත් කිසිම රටක නැති නිසයි</topic>
    <author>මහින්ද අලුත්ගෙදර</author>
    <content>මානව හිමිකම් ඇතුළුව විවිධ කරුණු සම්බන්ධයෙන් ශ්‍රී ලංකාවට එරෙහිව ඇතැම් රටවල් චෝදනා නැඟීමට ප්‍රධාන හේතුව දශක තුනක කාලයක් ශ්‍රී ලංකාවේ පැවැති යුද ගැටුම් සාර්ථකව අවසන් කිරීම නිසා නොව අපේ රටේ පිහිටීම සහ සුන්දරත්වයට සමාන කරන්නට ලෝකයේ වෙනත් රටක් නොමැති නිසා බව වන්නි ආරක්ෂක සේනා ආඥාපති, උතුරේ අවතැන්වූවන්ගේ නිසි බලධාරී සහ ශ්‍රී ලංකා සිංහ රෙජමේන්තුවේ අධිපති මේජර් ජනරාල් බොනිෆස් පෙරේරා මහතා පවසයි.ඇමෙරිකා එක්සත් ජනපදය විසින් ලෝකයේ විවිධ රටවලට පහර දෙන අවස්ථාවන්වලදී සිවිල් වැසියන් විශාල වශයෙන් මියයන අතර එවැනි අවස්ථාවලදී මානව අයිතීන් සම්බන්ධයෙන් කිසිවෙකු කතා නොකරන බවද එහිදී මානව අයිතීන් උල්ලංඝනයන් සිදු නොවන්නේදැයි ඒ මහතා ප්‍රශ්න කරයි.එක්තරා අවස්ථාවක තමාට රුවන්ඩා හමුදාපතිවරයා හමුවූ බව සිහිපත් කරන ඒ මහතා එරට ජාතීන් දෙකක් අතර පැවැති යුද්ධයකදී ලක්ෂ 10 ක් පමණ මියගිය බවද එහිදී මානව හිමිකම් සම්බන්ධයෙන් කිසිටෙවකු කතා නොකළ බවට තමා වෙත පැවසූ බවද සඳහන් කරයි.මේජර් ජනරාල් බොනිෆස් පෙරේරා මහතා මේ බව සඳහන් කළේ අඹේපුස්ස සිංහ රෙජමේන්තු මූලස්ථානයේදී පැවැති වීරක්‍රියා පදක්කම් ප්‍රදානෝත්සවය අමතමිනි. ශ්‍රී ලංකා සිංහ රෙජමේන්තුවේ රණවිරුවන් වෙත රණශූර පදක්කම් පිරිනැමීම මෙහිදී සිදුකෙරුණු අතර නිලධාරීන් 177 දෙනෙකු සහ සෙසු නිලයන් 1,592 දෙනෙකු ඇතුළුව 1,769 දෙනෙකු මෙහිදී රණශූර පදක්කම් ලබා ගත්හ.නැඟෙනහිර සහ වන්නි මානුෂීය මෙහෙයුම් මෙන්ම ඉන් පෙර පැවැති සටන්වලදී ස්වෙච්ඡාවෙන් ඉදිරිපත් වී මාතෘභූමිය වෙනුවෙන් ඉමහත් සේවාවක් ඉටුකළ ශ්‍රී ලංකා සිංහ රෙජමේන්තුවේ රණවිරුවන් මෙහිදී පදක්කම් ලබාගැනීමට සමත්වූහ.මෙහිදී වැඩිදුරටත් අදහස් පළකරමින් වන්නි ආරක්ෂක සේනා ආඥාපතිවරයා සඳහන් කළේ අපේ රටේ මානව හිමිකම් උල්ලංඝනය වූ බවට ඇතැමුන් චෝදනා නඟන බවත් 12,000 කට පමණ ජීව දානය ලබාදෙන්නට ජනාධීපති මහින්ද රාජපක්ෂ මහතා පියවර ගත් බවත්ය.1983 වර්ෂයේ සිටි අපේ හමුදාව සහ ඊට වසර 20 කට පසු අපේ හමුදාව සංසන්දනය කරන විට විශාල වෙනසක් සිදුව තිබෙන බවද යුද ශක්තිය සහ මානුෂීය ගුණය අතින් විශාල වර්ධනයක් සිදුව තිබෙන බවද සඳහන් කළ මේජර් ජනරාල් බොනිෆස් පෙරේරා මහතා ඔවුන් සෑම අවස්ථාවකදීම තම ජීවිතය පූජාකර හෝ සිවිල් වැසියන් බේරා ගැනීමට කටයුතු කළ බව සිහිපත් කළේය.කිලෝ ග්රෑම් 2,000 ක් බව බෝම්බයක් හෙළා රටක් විනාශ කරන්නට තරම් ශක්තියක් ඇමෙරිකාවට තිබුණද මානව හිතවාදී ගුණය ඔවුන් සතුව නැතැයි පෙන්වාදුන් ඒ මහතා අපේ විදේශ ප්‍රතිපත්තියද ලෝකයේ සෙසු රටවලට සාපේක්ෂව ඉහළින්ම තිබෙන බව කීවේය.මේ අතර ඒ මහතා සිහිපත් කළේ 1983 වසරේදී එල්.ටී.ටී.ඊ සංවිධානය විසින් ආරම්භ කළ යුද්ධය 2009 වසරේදී ශ්‍රී ලංකා රජයේ හමුදාව විසින් අවසන් කළ බවයි. මියගිය හමුදා රණවිරුවන්ගේ දූදරුවන් වෙත මුදල් ප්‍රදානය කිරීමක්ද මෙහිදී සිදුවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121612</link>
    <topic>මාතලේ දිස්ත්‍රික්කයෙන් ඒඩ්ස් රෝගීන් අටක්</topic>
    <author>මාතලේ දිස්ත්‍රික් සමුහ</author>
    <content>මේ වනවිට මාතලේ දිස්ත්‍රික්කයෙන් ඒඩ්ස් රෝගය වැළදුනු රෝගින් අට දෙනෙකු හමුවි ඇති අතර එයින් එක් අයෙකු පසුගිය වසරේදි මියගිය බව මාතලේ දිස්ත්‍රික් ලිංගාශ්‍රිතරෝග නිවාරණ අංශය පවසයි.මේ රෝගීන් අතර මේ වසර තුළදි හඳුනාගත් අඹු සැමි යුවළක් ද සිටින බවද අණාවරණය වෙයි. කෙසේවෙතත් මේ වනවිට පාසැල් මටිටමේ සිට ළමයින් ඒඩිස් රෝගය සම්බන්ධයෙන් දැනුවත් කිරිමට සෞඛ්‍ය අංශ විසින් පියවර ගෙන ඇත.එම සෞඛ්‍ය නිලධාරින් පවසන්නේ දැනට ලංකාවේ එචි.අයි.වි. වෛරසය වැළදුන රෝගින් 1808 දෙනෙකු හඳුනාගන ඇති අතර එයින් 307 දෙනෙකු මිය ගොස් ඇතිබවය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121613</link>
    <topic>බෝගම්බර බන්ධනාගාර රැඳවියන්30දා සිට පල්ලේකැලේට</topic>
    <author>අකුරැස්ස මධ්‍යම විශේෂ විජිත සල්ගාදු සහ දෙයියන්දර සමූහ තමරසිරි විජේසේකර</author>
    <content>මහනුවර බෝගම්බර බන්ධනාගාරයේ සිටින සියලුම රැඳවියන් මේ මස30 වැනි දින සිට, විතැන් කිරීමේ වැඩසටහන යටතේ පල්ලේකැලේ පිහිටි දුම්බර බන්ධනාගාරය වෙත යැවීමට පියවර ගෙන ඇත.2014 ජනවාරි මස මුල් සතියේදී , හිස්වූ බෝගම්බර බන්ධනාගාර‍ය සතුව පවතින සියලු සම්පත් ජනාධිපති මහින්ද රාජපක්ෂ මහතා වෙත භාරදීමට නියමිතව ඇති බව පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා දිනමිණට පැවසීය.ජනාධිපතිතුමා වෙත බන්ධනාගාරය බාරදීමෙන් අනතුරුව , බන්ධනාගාරයේ තිබෙන පෞරාණික වටිනාකමින් යුතු ගොඩනැඟිලි හා එම පරිශ්‍රයේ ඇති සියලු දෑ දැක බලාගැනීම සඳහා සති දෙකක කාලයක් මහජනතාවට විවෘතව තැබෙනු ඇති බව ද කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121614</link>
    <topic>ශ්‍රී ලංකා හමුදාවයුධ අපරාධ සිදු කැර නෑ</topic>
    <author>උපාලි කරුණාරත්න සහ චමීර ඇල්ලදෙණිය</author>
    <content>ශ්‍රී ලාංකීය හමුදාව ලබාගත් විජයග්‍රහණවලදී කිසිඳු ආකාරයක යුධ අපරාධයක් සිදු වී නොමැති බව තාක්ෂණ හා පර්යේෂණ ඇමැති පාඨලී චම්පික රණවක මහතා ජපානයේ විශේෂ නියෝජිත යසුෂි අකාශි මහතාට අවධාරණය කරයි. ඇමැති පාඨලී චම්පික රණවක මහතා මේ අදහස් පළ ‍ෙකළේ පසුගියදා (13)මෙරටට පැමිණි ජපානයේ විශේෂ නියෝජිත යසුෂි අකාෂි මහතා හමුවෙමිණි.ඇමැතිවරයාගේ නිල නිවසේදී මෙම සාකච්ඡාව පැවැත්විණ. එහිදී ඇමැතිවරයා බටහිර රටවල් විසින් මෙරට ආරක්ෂක හමුදාවලට යොමු කොට ඇති යුධ අපරාධ චෝදනා වල සැබෑ තත්ත්වය පිළිබඳව කරුණු යසුෂි අකාෂි මහතාට පැහැදිළි කරන ලදී.2009 වර්ෂයේ යුද්ධයේ අවසන් කාල සීමාවේදී අහිංසක දෙමළ ජනයා 40,000ක් 60,000 ක් හා 146,000 ක් ඝාතනය වී තිබේය යන්න අසත්‍යයක් බව පවසමින් අැමැතිවරයා විසින් යසුෂි අකාෂි මහතාට 2011 වසරේදී ජන සංඛ්‍යා ලේඛන දෙපාර්තමේන්තුව විසින් දෙමළ රාජ්‍ය නිළධාරීන් යොදවා උතුරු පළාතේ කරන ලද ජන සංඝණනයේ වාර්තාව ලබා දෙමින් කරුණු පැහැදිළි කරන ලදී.එම වාර්තාවට අනුව උතුරු පළාතේ 2009 වර්ෂයේදී ස්වාභාවික නොවන හේතු වලින් මිය ගිය සංඛ්‍යාව 7974 ක් වන අතර මෙම පිරිසට එල්.ටී.ටී.ඊ සාමාජිකයන් සහ සියදිවි නසාගත් හා වෙනත් හේතු වලින් මියගිය පිරිසද ඇතුළත්ය.2009 වසර ඇතුළත මිය ගිය එල්.ටී.ටී.ඊ සාමාජිකයන් පිරිස 5000 ක් පමණ වන අතර සියදිවි නසා ගැනීම් ඇතුළු අනෙකුත් හේතූන් මත මිය ගිය පිරිස 3000 කට ආසන්න වේ. 300,000 ක් පමණ වූ ජනයා එල්.ටී.ටී.ඊ ය විසින් ප්‍රාණ ඇපකරුවන් ලෙස රඳවාගෙන සිටි අතර ඔවුන් මුදා ගැනීම සඳහා කරන ලද සටනේදී එල්.ටී.ටී.ඊ ය විසින් ජනතාව මිනිස් පළිහක් ලෙස භාවිතා කොට තිබූ බවද කොටසක් ඝාතනය කළ බවද මෙහිදී අමාත්‍යවරයා පෙන්වා දූන්නේය.ශ්‍රී ලංකා හමුදාවට දෙමළ ජනයා ඝාතනය කිරීමේ අවශ්‍යතාවක් තිබුණේ නම් ආරක්ෂක හමුදා වෙත භාර වූ එල්.ටී.ටී.ඊ සාමාජිකයන් 11,000ක් පමණ පිරිස ඝාතනය කළ හැකිව තිබුණි. එහෙත් එවැනි දෙයක් නොකිරීමෙන් පැහැදිළි වන්නේ ශ්‍රී ලංකා හමුදාව ඉතාම මානුෂීය ලෙස යුධ ජයග්‍රහණ වලදී ක්‍රියාකර ඇති බවයි. කිසිම පදනමක් නොමැති අසත්‍ය සංඛ්‍යා ලේඛන මවා පාමින් මේ රටට විරුද්ධව යුධ අපරාධ චෝදනා එල්ල කිරීම බලවත් අසාධාරණයක් බවද ඇමතිවරයා සඳහන් කළේය.උතුරේ සිංහල ජනතාව පදිංචි කිරීමේදී මතුව ඇති ගැටළුව ගැනද ඇමතිවරයා යසුෂි අකාෂි මහතාට කරුණු පැහැදිළි කරන ලදී. 1971 දී 20,000 ක් සිංහල ජනතාව උතුරේ ජීවත් වූ නමුත් අද වන විට එම ප්‍රමාණය 800ක් පමණ වී තිබේ. එල්.ටී.ටී.ඊ ය විසින් උතුරෙන් පළවා හරිනු ලැබූ සිංහල ජනතාව ස්වාභාවික වර්ධනයත් සමඟ වර්තමානය වනවිට 46,000ක් පමණ වී තිබේ.නමුත් මෙම පිරිසට උතුරේ පදිංචි වීමට අවස්ථාවක් ලබා දෙන්නේ නැත. සමස්ත උතුරු හා නැගෙනහිර පළාත් වළින් එල්.ටී.ටී.ඊ ය විසින් පළවා හරිනු ලැබූ සිංහල ජනතාව 150,000කට අධිකය. නමුත් කොළඹ 250,000කට අධික දෙමළ ජනතාවක් වාසය කරන අතර යුධ කාලසීමාව තුළදී මෙම දෙමළ ජනතාවට කිසිඳු හානියක් සිදු නොවීය. මේ තුළින් රටේ ජනවාර්ගික ගැටළුවක් ඇති වී තිඛෙන්නේ කුමන ප්‍රදේශවලද යන්න පැහැදිළි වේ.අද වන විට උතුරේ ජනතාවට විශාල වශයෙන් සහන ලබාදී තිබේ. 2010 දී දෙමළ සන්ධානයට යාපනයේ ලැබුණු ඡන්ද ප්‍රමාණය 37% කි. නමුත් අද එය 80% දක්වා වර්ධනය වී තිබේ. මේ තත්ත්වයට හේතු වූයේ ඉන්දියාවේ තමිල්ණාඩුවත්, බටහිර රටවල් විසිනුත් ගෙනගිය ජාතිවාදී ව්‍යාපාරය නිසා දෙමළ ජනතාව ජාතිවාදයෙන් උන්මාදවීමෙනි. ශ්‍රී ලංකාවේ සහජීවනයට බලපා තිඛෙන ලොකුම ගැටළුව වී ඇත්තේ මෙම රටවල් ගෙන යන ජාතිවාදී ව්‍යාපාරයන්ය.පළාත් සභා ක්‍රමය ප්‍රජාතන්ත්‍ර විරෝධී ලෙස මෙරටට ඉන්දියන් හමුදාව විසින් පටවන ලද දෙයකි. අපි එයට සම්පූර්ණයෙන් විරුද්ධයි. මෙම බලතල අනිසි ලෙස භාවිතා කරමින් උතුරේ මහ ඇමතිවරයා ඇතුළු පිරිස කටයුතු කිරීම අපි නින්දිත ක්‍රියාවක් ලෙස හෙළා දකිනවා. එල්.ටී.ටී.ඊ නායකයන්ට බටහිර රටවල රැකවරණය ලබාදෙමින් ත්‍රස්තවාදය වැපිරීමට උදවු උපකාර කිරීමට මොවුන් කටයුතු කරමින් සිටී. මේ තත්ත්වයෙන් රට බේරා ගැනීමට අපි නොනැවතී කටයුතු කරනවා.ජපානය වැනි මධ්‍යස්ථ රටක ජීවත්වන යසුෂි අකාෂි මහතා යුද්ධය හා සාමය පිළිබඳ බොහෝ අත්දැකීම් ඇති අයෙක්. එතුමා ශ්‍රී ලංකාවේ තත්ත්වයත් හොදින් අධ්‍යයනය කර තිබෙනවා. මෙම සත්‍ය තත්ත්වය එතුමා විසින් ලෝකයට ප්‍රකාශ කිරීම ඉතාම වැදගත්වේ. අන්තර්ජාතික බලවතුන්ගේ පොරපිටියක ප්‍රතිඵලයක් නොවී සත්‍ය තොරතුරු හා අපේ අයිතීන් ලෝකයට ප්‍රකාශ කළ යුතුයි බවද මෙහිදී ඇමතිවරයා පැවසීය.සාකච්ඡාව අවසානයේ යසුෂි අකාෂි මහතා ඇමති චම්පික රණවක මහතාගේ දේශපාලනික වැඩපිළිවෙළ අගය කළ අතර තමා ප්‍රිය කරන ශ්‍රී ලාංකීය දේශපාලඥයන් අතර චම්පික රණවක මහතා විශේෂිත වන බවද යසුෂි අකාෂි මහතා වැඩි දුරටත් සඳහන් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121615</link>
    <topic>රිදියගම වැව වාරි ව්‍යාපෘතියේ පිළිසකර වැඩ කඩිනම් කෙරේ</topic>
    <author>බන්ධුල ගුණසේකර සහ සූරියවැව සමූහ</author>
    <content>වලව වම් ඉවුර රිදියගම වැව වාරි ව්‍යාපෘතියේ පුනරුත්තාපන කටයුතු කඩිනම් කිරීමට වාරි මාර්ග දෙපාර්ථමේන්තුව පියවර ගෙන ඇත.මෙහි මුල් අදියර කටයුතු වෙනුවෙන් වැය කෙරෙන මුදල රුපියල් දස ලක්ෂ හාරසියයක් පමණ වේ.මේ යටතේ රිදියගම ජලාශයේ ප්‍රධාන වේල්ල අළුත්වැඩියා කිරීම හා එහි උස අඩියකින් පමණ ඉහළ නැංවීම තුළින් වැඩි ජල ප්‍රමාණයක් රඳවා තබා ගත හැකි අයුරින් පුළුල් කෙරේ.රුහුණු පුර ජල ව්‍යාපෘතිය සඳහා මේ වැවෙන් ජලය ලබා ගැනේ. එබැවින් ප්‍රදේශයේ වී වගාවට අවශ්‍ය වන ජල ප්‍රමාණය අඩුවක් නොවන පරිදි මෙසේ ජල කළමණාකරනයක් ඇති කිරීම මෙම පුනරුත්තාපන වැඩ පිළිවෙළෙහි අරමුණ බව හම්බන්තොට දිස්ත්‍රික් වාරිමාර්ග අධ්‍යක්ෂ වරයා පෙන්වා දෙයි.අදාළ පුනරුත්තාපන කටයුතු සඳහා ජාතික ජල සම්පාදන හා ජලා පවහන මණ්ඩලය අවශ්‍ය මුදල් ප්‍රතිපාදන ලබා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121616</link>
    <topic>සිංහල-දමිළ හා මුස්ලිම් කලාකරුවෝ 289ක් කලා භූෂණ සම්මානයෙන් පිදුම් ලබති</topic>
    <author>මානෙල් පුෂ්ප කුමාරි</author>
    <content>ශ්‍රී ලාංකීය කලා කෙත පෝෂණය කර අස්වද්දා වයස අවුරුදු 60 ඉක්මවූ සිංහල, දමිළ සහ මුස්ලිම් නිර්මාණශීල්පීන් 289 දෙනෙකු ඊයේ (15) කොළඹ රාජකීය විද්‍යාලයීය නව රඟහලේදී කලාභූෂණ සම්මානයෙන් පිදුම් ලැබීය.මෙවර අයවැයෙන් රංගශාලා ගණනාවක් ඉදිකිරීම සඳහා මුදල් වෙන් කළ බවත් බොහෝ කලාකරුවන් තම රංගන දිවියෙහි "අ" යන්න කියූ ස්ථානයවූ ලුම්බිණි රඟහල නවීකරණය සඳහා මුදල් ලබාදී ඇති බවත් සංස්කෘතික හා කලා කටයුතු ඇමැති ටී.බී. ඒකනායක මහතා ප්‍රකාශ ‍ෙකළේ ය.සංස්කෘතික හා කලා කටයුතු දෙපාර්තමේන්තුව විසින් පවත්වනු ලැබූ 29 වැනි කලාභූෂණ රාජ්‍ය සම්මාන ප්‍රදානෝත්සවයේදී අමාත්‍යවරයා‍ මේ බව පැවසීය.නිවාඩු නිකේතන 05 ක් ගොඩනැඟීම සඳහාද මෙවර අයවැයෙන් ප්‍රතිපාදන ලබා දී ඇති බවත් හෙතෙම කීය. ජනාධිපති මහින්ද රාජපක්ෂ මහතා කලාකරුවෙක් හැටියට කලාකරුවන් වෙනුවෙන් මෙම පියවර ගෙන තිබේ. කලාව කාටත් පොදුයි. ජීවිතයේ එක්වරක් පමණක් හිමිවන මෙම රාජ්‍ය සම්මානය මඟින් ජාතීන් අතර සමගිය මිත්‍රත්වය පිළිබිඹුවන බවත් හෙතෙම සඳහන‍ෛකළේ ය.පාර්ලිමේන්තු මන්ත්‍රී ඒ.එච්.එම්.අෂ්වර් මහතාරටේ සියලු ජාතීන් නියෝජනය වන පරිදි මෙම සම්මාන පිරිනැමීම ලංකා ඉතිහාසයේ සංධිස්ථානයකි.රටක් සංවර්ධනය කෙරෙන අතරතුර මනසේ සංවර්ධනයත් අවශ්‍යයි.ඒ නිසා මිනිසෙකු කලාවෙන් පෝෂණය විය යුතු බවත් අෂ්වර් මහතා මෙහිදී ප්‍රකාශ ‍ෙකළේය.සංස්කෘතික හා කලා කටයුතු ලේකම් වසන්ත ඒකනායක ,සංස්කෘතික කටයුතු අධ්‍යක්ෂ විජිත් කණුගල ,මුස්ලිම් ආගමික හා සංස්කෘතික කටයුතු අධ්‍යක්ෂ එම්.එච්.එම්.සමීල්, හින්දු ආගමික හා සංස්කෘතික කටයුතු අධ්‍යක්ෂ ශාන්ති නාවුකරසන් යන මහත්ම මහත්මීන් ඇතුළු නිලධාරීහු පිරිසක් මෙම අවස්ථාවට සහභාගි වූහ.කලාභූෂණ සම්මානලාභීන්ට සම්මාන , සහතික පත් හා මුදල් ත්‍යාග පිරිනැමීම මෙහිදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121617</link>
    <topic>රු: කෝටි 35කට පුන්කලසක්විකිණීමට තැත් කළ විශ්‍රාමිකහමුදා නිලධාරියා දැලේ</topic>
    <author>මහින්ද අලුත්ගෙදර</author>
    <content>වසර අටසියයක් පැරණි මැණික් ගල් එබ්බවූ පුන්කලසක් රුපියල් කෝටි 35කට අලෙවි කිරීමට උතුසාහ කළ විශ්‍රාමික ලුතිනන් කර්නල්වරයකු ඇතුළු පුද්ගලයන් දෙදෙනකු වත්තලදී ප්‍රදේශයේදී සැකපිට අත්අඩංගුවට ගෙන ඇත.ත්‍රස්ත විමර්ශන කොට්ඨාශයට ලද තොරතුරක් මත මොවුන් අත්අඩංගුවට ගැනීම වෙනුවෙන් විශේෂ මෙහෙයුමක් ක්‍රියාත්මක කළ බව පොලිස් මාධ්‍ය ප්‍රකාශක කාර්යාලය පවසයි.මේ පුද්ගලයින් දෙදෙනාගෙන් එක් අයෙකු හෝමාගම ප්‍රදේශයේ පදිංචිකරුවකු වන අතර ඔවුන් දෙදෙනා ඊයේ (15) වත්තල මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121618</link>
    <topic>මවක් සිය දියණිය හා පුතු සමඟදිවි කෙළවර කැර ගෙන</topic>
    <author>ගන්දර සමූහ</author>
    <content>ගන්දර, පොලිස් වසමේ කපුගම සිරිමැදුර නිවසේ විසු මවක්, සිය දියණිය හා පුතු සමඟ නිවසේ බාල්කයක එල්ලී සියදිවි හානිකැරගෙන ඇත.මෙලෙස මියගොස් ඇත්තේ චම්මි කලුතොට (29), ටී. කේ. චමීෂා අමන්දි (9) සහ රවීෂ රෂ්මික (7) යන එකම පවුලේ අයයි.මියගිය දියණිය හා පුතා තල්පාවිල මිහිඳු ආදර්ශ කනිෂ්ඨ විද්‍යාලයේ ඉගෙනුම ලැබූ අය වෙති.මෙලෙස මියගිය කාන්තාවගේ ස්වාමිපුරුෂයා වෙනත් කාන්තාවක් සමඟ අනියම් සබඳතාවක් පැවැත්වීම සහ ආර්ථික දුෂ්කරතා හේතුවෙන් මෙලෙස සියදිවි හානිකර ගන්නට ඇතැයි පොලිසිය විශ්වාස කරයි.මියගිය කාන්තාව සහ ඇයගේ දරුවන් දෙදෙනා ඇගේ මවගේ නිවසේ වාසය කැර තිබෙන අතර ඇය දෛනික රාජකාරි කටයුතු සඳහා ගොස් පැමිණි පසු මේ තිදෙනා මියගොස් ඇති බවට දැනගෙන ඇත.ගන්දර පොලිසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121619</link>
    <topic>පොලිස් නිලධාරීන් ලෙස රඟපාමුදල් - දුරකථන කොල්ලකාලා</topic>
    <author>කළුතර මධ්‍යම සමූහ</author>
    <content>ත්‍රිරෝද රථයක් හරස්කර ත්‍රිරෝද රථයක් නතර කර එහි ගමන් ගත් තරුණයන් පස්දෙනකු පිටතට ගෙන දණගස්වා පහරදී රුපියල් 12,500/=ක මුදලක් හා ජංගම දුරකථන 05ක් පැහැරගෙන පලාගිය බව කියන පොලිස් නිලධාරීන් ලෙස රඟපෑ සැකකරුවන් තිදෙනකු අත්අඩංගුවට ගැනීම සඳහා උතුරු කළුතර පොලිසිය පරීක්ෂණ ආරම්භ කර ඇත.සාදයකට සහභාගිවී ත්‍රිරෝද රථයකින් කළුතර, බණ්ඩාරගම මාර්ගය ඔස්සේ පෙරේදා (14) අලුයම ආපසු නිවෙස් බලා යමින් සිටියදී ත්‍රිරෝද රථයකින් පැමිණි පිරිස මග හරස් කර තම ත්‍ර‍ිරෝද රථය නවතා තමනට පොලුවලින් පහරදුන් බව ඔවුන් පොලිසියට ප්‍රකාශ කර තිබේ.උතුරු කළුතර වැඩබලන පොලිස් ස්ථානාධිපති පොලිස් පරීක්ෂක අල්විස් සහ අපරාධ විමර්ශන අංශයේ ස්ථානාධිපති උප පොලිස් පරීක්ෂක පද්මසිරි කුලතුංග යන මහත්වරු මේ පිළිබඳ වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=n13121620</link>
    <topic>තිදරු පියාගේ මරණයට සැකබිරිය-අනියම් සැමියා අත්අඩංගුවට</topic>
    <author>නිරූෂි විමලවීර</author>
    <content>කලවාන පොතුපිටියේ පදිංචි තිදරු පියෙකුට පොල්ලකින් පහර දී ඝාතනය කිරීමේ සිද්ධියට අදාළ සැකකාර බිරිය හා අනියම් සැමියා ඊයේ (15) කලවාන පොලිසිය විසින් අත්අඩංගුවට ගෙන තිබේ.මෙම මස 07 දා සිට ආගිය අතක් නොමැතිව සිටි මියගිය තිදරු පියා ගේ මෘත දේහය නිවෙසට කිලෝමීටර් ½ක් දුරින් පිහිටි ගල්වළක තිබී ඊයේ සොයා ගත් බවද පොලිස් මාධ්‍ය ප්‍රකාශක කාර්යාලය ප්‍රකාශ කළේය.මියගිය පුද්ගලයාගේ මහේස්ත්‍රාත් පරීක්ෂණ ඊයේ සවස සිදු කිරීමට නියමිතව තිබුණි.මියගිය පුද්ගලයාට වයස අවුරුදු දහයක හතක හා මාස දෙකක වයසැති දරුවන් තිදෙනකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r1312161</link>
    <topic>හමුදාවෙන් පැන ගිය‘මුව ගැන්සිය’සාලියපුර වනසති</topic>
    <author>තෙන්නකෝන් කුලසේකර</author>
    <content>අනුරාධපුර සාලියපුර යුද හමුදා කඳවුරෙන් පලා ගිය බව පැවසෙන තිස් දෙනකුගෙන් පමණ සමන්විත “මුව රංචුවක්” ප්‍රදේශයේ වගා විනාශ කර දමමින් සිටිති. එසේම උගුල් හා විවිධ ක්‍රම උපයෝගී කොට ගනිමින් ඇතැම් “මස් වැද්දන්” මුව දඩයමේ යෙදී සිටින බව වාර්තාවේ වේ.අං සහිත මුවන්ගෙන් සමන්විත මේ මුව රංචුවේ කුඩා පැටවුන් දහ දොළොස් දෙනකු ද සිටින බව සාලියපුර ප්‍රදේශයේ ගැමියෝ කියති.දිවා රාත්‍රී දෙකේම මේ මුව රංචුව කුඹුරු හා ගෙවතු වගාවන් විනාශ කර දැමීම දරාගත නොහැකි පාඩුවක් වී ඇතත් “ කෑම්ප් එකේ “ මුවන් මරා දැමීම තමන් සිදු නොකළත් ඇතැමුන් උගුල් ඇටවීමෙන් ද වස විෂ දීමෙන් ද මුවන් මරා දමමින් සිටින බව ගොවීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r1312162</link>
    <topic>අට වසරේ පුංචි හොරු තුන්දෙනෙක්</topic>
    <author>චන්ද්‍රිකා පෙරේරා සහ අමිල ප්‍රභාත් වනසිංහ</author>
    <content>සිය පාසලේ ගුරුවරියන්ගේ නිවෙස් බිඳ භාණ්ඩ සොරාගෙන විකුණා කඩචෝරු කන්නට පුරුදුව සිටි වයස අවුරුදු දහතුනක සිසුන් තිදෙනකු කලවංචිකුඩි පොලිසිය ඊයේ (13) අත්අඩංගුවට ගෙන තිබේ.මේ දරුවන්ට අගහිඟතා කිසිවක් නොමති බවට පොලිස් පරීක්ෂණ මඟින් හෙළිවී ඇති අතර මවුපිය රැකවරණය දුරස් වීම මීට හේතුව බව ‍ෙපාලිසිය විශ්වාස කරයි. මේ තිදෙනාගෙන් එක් අයකුගේ මව මියගොස් ඇති අතර පියා විදෙස් ගතව සිටී. තවත් සිසුවකුගේ මවුපිය දෙදෙනාම විදෙස් රැකියා කරති. අනෙක් සිසුවාගේ පියා පමණක් විදෙස් සේවයේ යෙදී සිටී.මේ දරුවන් පදිරිප්පු ප්‍රදේශයේ පාසලක අට වසරේ ඉගෙනුම ලබන බව පොලිසිය පවසයි.දරුවන් තිදෙනාගෙන් එක් අයෙක් පාසල් නිවාඩු දුන් ඉකුත් දහ වැනි දා එම පාසලේම ගුරුවරියකගේ නිවෙසේ වහලයේ උළු ඉවත්කර නිවෙස තුළට බැස රන් භාණ්ඩ, මුදල් හා විදුලි උපකරණ සොරකම් කරමින් සිටියදී පොලිස් අත්අඩංගුවට පත්ව තිබේ.මේ පිළිබඳ ප්‍රශ්න කිරීමේදී සැකකාර සිසුවා තවත් සිසුන් දෙදෙනෙකු සමඟ එක්ව පසුගිය වසරේ දෙසැම්බර් හයවැනිදා මේ අයුරින්ම වහලවල උළු ඉවත්කර තවත් ගුරුවරියන් දෙදෙනෙකුගේ නිවෙස්වලින් පවුම් විස්සක් බර රන් භාණ්ඩ, මුදල් හා විදුලි උපකරණ සොරාගෙන විකුණා මුරුක්කු කා සෝඩා බිවූ බව හෙළිකර ඇත. මේ අනුව අනෙක් සැකකාර සිසුන් දෙදෙනා ද අත්අඩංගුවට ගෙන සිද්ධීන් පිළිබඳ හෙළිකරගෙන තිබේ.මේ තිදෙනා එක්ව සොරාගත් රන් පවුම් එකහමාරක් බරැති දම්වැල විකුණා ඇත්තේ රුපියල් දෙදහක් තරම් සුළු මුදලකට බව පවසා ඇත.සැකකාර තිදෙනා මඩකළපුව මහේස්ත්‍රාත් අධිකරණය වෙත ඉදිරිපත් කිරීමෙන් පසු 16 දා දක්වා පරිවාස බාරයට පත්කර තිබේ. එදිනට නඩුව නැවත කැඳවීමට නියමිතය.කලංවචිකුඩි සහකාර පොලිස් අධිකාරි ජයන්ත රත්නායක මහාතගේ උපදෙස් මත කලවංචිකුඩි පොලිස් ස්ථානාධිපති පොලිස් පරීක්ෂක සුජිත් ප්‍රියන්ත මහතා‍ෙග් මෙහෙයවීමෙන් අපරාධ අංශයේ ස්ථානාධිපති පොලිස් පරීක්ෂක භාතිය ජයසිංහ මහතා, කොස්තාපල්වරු වන 67764 චමින්ද, 67714 මධුශාන්, 59431 බණ්ඩාර, 5182 සොයිසා හා කාන්තා පොලිස් කොස්තාපල් 5270 හේරත් නිලධාරීහු සහ නිලධාරිනියන් සිද්ධිය පිළිබඳ පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r1312163</link>
    <topic>හැට පැන්නත් වැඩ හැකි නම්හෙදියන්ට මෙන්න ඉඩ</topic>
    <author>චිත්‍රාරත්න කළුආරච්චි හ‍ිඳෝගම සමූහ</author>
    <content>තමා සෞඛ්‍ය සම්පන්න නම් වයස අවුරුදු 60ක් විශ්‍රාම ගියත් හෙදියන්ගේ සේවය කොන්ත්‍රාත් පදනම යටතේ තම ප්‍රදේශයේ රෝහල්වලට ලබා ගැනීමට සූදනාම් යැයි උතුරු මැද පළාත් වැඩ බලන ප්‍රධාන අමාත්‍ය හා සෞඛ්‍ය අමාත්‍ය එච්. බී. සේමසිංහ මහතා ආවධාරණය කරයි.ඉකුත් 13 මරදන්කඩවල රෝහල ආශ්‍රිතව රුපියල් ලක්ෂ 35ක් වැයකර තැනූ සුවදිවි මධ්‍යස්ථානය විවෘත කර ජනතා අයිතියට පත් කරමින් පළාත් සෞඛ්‍ය අමාත්‍යවරයා මෙසේ ද කීහ.බෝ නොවන රෝග මුලදීම හඳුනාගෙන ප්‍රතිකාර කිරීමට පහසුයි. රෝග හඳුනාගැනීම පිළිබඳව ජනතාව දැනුවත් වෙලා මදි. ඕනෑම අයකුට උතුරුමැද පළාතේ ඕනෑම ‍රෝහලකට ගොස් නොමිලයේ තම ශරීරය සම්පූර්ණව පරීක්ෂා කර ගැනීමට අවශ්‍ය පහසුකම් ලබාදී තිබෙනවා. ඒ පහසුකම්වලින් ප්‍රයෝජන ගන්න ඕන. රෝගී තත්ත්වය පිළිබඳ ආරක්ෂාව තමා විසින්ම කළ යුතුයි.නිලධාරී මණ්ඩලය සමඟ උතුරු මැද පළා‍ෙත් සෑම රෝහලකටම ගොස් ඒවායේ ඇති අඩුපාඩු සොයා බලා ඒවා සකස්කර දීමට මා සැලසුම් කර තිබෙනවා. හොඳම පිරිසිදු පානීය ජලය අනුරාධපුරයේ දී අප ලබා දෙනවා. තුරුවිල ජල පවිත්‍රාගාරයෙන් පවුල් එක්ලක්ෂ පනස් දහසකට ජලය ලබා දෙනවා. ඉතාම පිරිසිදු ජලය. ලංකාවේ ජල පිරිසිදු කිරීම පිළිබඳ තරගවලදී එක දිගටම එම පවිත්‍රාගාරය වසර 5ක් ප්‍රථම ස්ථානය දිනා තිබෙනවා. නමුත් තුරුවිල ජලය ගෙදර තබාගෙන බෝතල් පාවිච්චි කරනවා.මෙම අවස්ථාවට පළාත් සෞඛ්‍ය අමාත්‍යාංශයේ ලේකම් චන්ද චන්ද්‍රදාස, පළාත් සෞඛ්‍ය සේවා අධ්‍යක්ෂ වෛද්‍ය ඩබ්ලිව්. ඒ. විජේසිංහ, දිස්ත්‍රික් සෞඛ්‍ය සේවා අධක්ෂ වෛද්‍ය පාලිත බණ්ඩාර, සැලසුම් අංශයේ වෛද්‍ය උපුල් මරදන්කඩවල, රෝහල් භාර ස්ථාන නිලධාරී වෛද්‍ය අශෝක කරණාරත්න, පොළොන්නරුව ප්‍රාදේශීය සෞඛ්‍ය සේවා අධ්‍යක්ෂ වෛද්‍ය එස්. එන්. උඩුගම යන මත්ම මත්මීන් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r1312164</link>
    <topic>හියාරේ ජලාශයේකිඹුල් ගෙවල් එපා!</topic>
    <author>බන්ධුල ගුණසේකර</author>
    <content>දකුණේ ඉපැරණි ජලාශයක්වූ හියාරේ ජලාශය මේ වන විට කිඹුලන් ‍ගේ රාජධානියක් බවට පත්ව ඇති බව අවට ප්‍රදේශවාසීහු පෙන්වා දෙති.රාජ්‍ය නොවන සංවිධාන හා පරිසර සංවිධාන මඟින් පසුගිය සමයේ මේ ජලාශයට කිඹුල් පැටවුන් තොගයක් මුදාහරින ලද බවට තොරතුරු අනාවරණය වී ඇති බව ද ඔවුහු පවසති.එතෙක් මේ ජලාශයේ කිඹුලන් නොසිටි අතර මේ වන විට ජලාශයෙහි ජලය පරිහරණය පවා අනතුරුදායක තත්ත්වයට පත්ව ඇති බව ද තතුදත් පිරිස් සඳහන් කර සිටිති.උදා වී ඇති තත්ත්වය පිළිබඳව අදාළ බලධාරීන්ගේ කඩිනම් අවධානය යොමු විය යුතුව ඇති බවද හියාරේ අවට ප්‍රදේශවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r1312165</link>
    <topic>බාගෙට ඇදන්ඩිස්කො නටන්න ගිය පැරැණි පෙම්වතිය උස්සන් ගියබූට් කාපු පෙම්වතාට වැඩ වරදී</topic>
    <author>අහංගම සමූහ-රවිදු ලසිත දියගහගේ</author>
    <content>තම පෙම්වතා සමඟ උණවටුන ප්‍රදේශයේ පිහිටි සංචාරක හෝටලයක පැවැති ඩිස්කෝ නැටුම් සාදයකට සහභාගී වී ආපසු නිවෙස බලා යමින් සිටි මෝස්තර නිරූපිකාවක් පෙරේදා (14) අලුයම ඇගේ පැරැණි පෙම්වතා විසින් අතරමඟ දී පැහැරගෙන ගොස් ගාල්ල සමණල ක්‍රීඩාංගනය අසළ දමාගොස් ඇත.විසි හත් (27) හැවිරිදි රූමත් මේ නිරූපිකාව බද්දේගම ගිනිමැල්ලගහ ප්‍රදේශයේ පදිංචිකාරියකි.ඇගේ පෙම්වතා තවත් මිතුරන් තිදෙනකු සමඟ පැමිණ පෙම්වතියගේ මවගේ අවසරය මත ඇය රාත්‍රී ඩිස්කෝ නැටුම් සාදයකට රැගෙන ගොස් ඇත.එහිදී ඇයගේ පැරැණි පෙම්වතා ද හමු වී ඇති අතර ඇය පැරැණි පෙම්වතා සමඟ කතාබස් කර තිබේ. එහෙත්ඇගේ වත්මන් පෙම්වතා ඊට විරෝධය පලකර ඇත.පසුදින (14) අලුයම් කාලයේ ඩිස්කෝ නැටුම් සාදය නිමවීමෙන් පසුව පෙම්වතා තවත් මිතුරන් තිදෙනකු සමඟ මෝටර් රථයකින්ඇය නිවෙස කරා රැගෙන ගොස් තිබේ.එම අවස්ථාවේ පැරැණි පෙම්වතා තවත් පිරිසක් සමඟ යතුරුපැදි කීපයකින් එම මෝටර් රථය පසුපස හඹා යනවිට දක්ෂිණ අධිවේගී මාර්ගයේකදුරුදූව වර්ණ සංඥා පද්ධතිය අසළ මෝටර් රථය නවතා ඇත.එම අවස්ථාවේ පසුපසින් පැමිණි පැරැණි පෙම්වතා සහ වත්මන් පෙම්වතා අතර බහින්බස් වීමක් සිදුවී තිබේ.එහිදී පැරැණි පෙම්වතා තම පැරැණි පෙම්වතිය ඔසවා යතුරුපැදියේ ඉදිරිපස තබාගෙන ගොස් ගාල්ල සමණල පාලම අසළ ඇය දමාගොස් ඇත.එම අවස්ථාවේ ඉතාමත් නුසුදුසු අන්දමේකොට කලිසමක් ඇය ඇඳ සිටි බව ද වාර්තා වේ.පසුව ඩිස්කෝ නැටුම් සාදයේ සංවිධායකවරයාට දන්වා ඔහුගේ මාර්ගයෙන් ඇය තම නිවෙසට ගොස් තිබේ.තම පෙම්වතිය පැහැරගෙන ගිය බවට ඇගේ පෙම්වතා විසින් ගාල්ල වරාය පොලිසියට කරන ලද පැමිණිල්ලක් අනුව අත්අඩංගුවට ගත් සැකකරුවන් දෙදෙනකු වැඩිදුර පරීක්ෂණ සඳහා අක්මීමණ පොලිසියට භාරදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r1312166</link>
    <topic>අඹගමුවේ කතුන්රට යෑමෙන්පවුල් අවුල්</topic>
    <author>ගිනිගත්හේන විශේෂ ජී.ඒ.ගුණසේන</author>
    <content>අඹගමුව ප්‍රාදේශීය ලේකම් කොට්ඨාසයට අයත් වතුකර ප්‍රදේශයේ කාන්තාවන් මැද පෙරදිග රටවල ගෘහ සේවය සඳහා යෑම නිසා එම වතුකර බොහෝ පවුල් අවුල් තත්ත්වයකට පත්ව තිබේ.මේවනවිට කුඩා දරුවන් සිටින එම වතුකර කාන්තාවන් බොහෝ පිරිසක් විදේශ රැකියා සඳහා යෑම හේතුවෙන් දරුවන් හදාවඩා ගනීම හා රැකවරණය සැලසීම ඔවුන්ගේ සැමියන්ට නොහැකි වී ඇත.ඒ හේතුවෙන් එවැනි ළමයින් අපචාර හා අපයෝජනවලට ලක්වීමේ අවදානමක් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r1312167</link>
    <topic>රජයේ ආයතනවලට කුණු බද්දක්</topic>
    <author>බදුල්ල දිස්ත්‍රික් සමූහ - ජයසේන විජේනායක</author>
    <content>ලබන ජනවාරි මාසයේ සිට බදුල්ල නාගරික බල ප්‍රදේශය ඇතුළත සියලු රාජ්‍ය ආයතනවලින් බැහැර කරන කසළ සඳහා බද්දක් අය කිරීමට තීරණය කර ඇතැයි බදුල්ල නගරාධිපති නීතිඥ උපාලි නිශ්ශංක ගුණසේකර මහතා “දිනමිණ” ට පැවැසීය.පාසල් ඇතුළු සියලු රාජ්‍ය ආයතන මඟින් බැහැර කරන කුණු කසළ ප්‍රමාණය අනුව මේ බද්ද අය කෙරේ. මේ පිළිබඳව බදුල්ල නාගරික බල ප්‍රදේශයේ සියලු රාජ්‍ය ආයතන ප්‍රධානීන් දැනුවත් කිරීමේ සාකච්ඡාවක් නගරාධිපතිවරයාගේ සහ බදුල්ල නාගරික කොමසාරිස් ඥානා රත්නායක මහත්මියගේ ප්‍රධානත්ව‍ෙයන් පසුගියදා පැවැත්විණි.දිරන සහ නොදිරන කසළ වෙන්කර ලබාදෙන ආයතන වලින් අය කරන ගාස්තුව හරි අඩකින් අඩුවන අතර දිරා නොයන කසළ පමණක් ලබා දීමේ දී අය කරනු ලබන්නේ මුළු ගාස්තුවෙන් හතරෙන් එකක් බවත් එහිදී තීරණය කෙරිණි.මීට අමතරව නගරයේ මහා පරිමාණ ‍හෝටල් වලින් බැහැර කරන කැලි කසළ වෙනුවෙන් රුපියල් 500 සිට රුපියල් 8000 දක්වා ප්‍රමාණය අනුව කසළ බද්දක් අය කිරීමට ද මෙහිදී තීරණය විය. මහ නගර සභා ආඥා පනත යටතේ ස්ථාපිත කර ඇති අතුරු ව්‍යවස්ථාවට අනුව නගර සභාවට පැවරී ඇති බලතල අනුව මෙම කසළ එකතු කිරීමේ බද්ද පැනවීමට නගර සභාව තීරණය කළ බව නගරාධිපති උපාලි නිශ්ශංක ගුණසේකර මහතා වැඩිදුරටත් සඳහන් ක‍‍ළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r1312168</link>
    <topic>කොටි කළ මහ විපතක නටබුන්...</topic>
    <author>ඡායාරූපය -වවුනියාව උතුර සමූහ - බන්දුල සෙනෙවිරත්න</author>
    <content>සති අන්තයේ නිවාඩු දින තුනක් එළඹීම සහ පාසල් නිවාඩුවත් සමඟ උතුරේ සංචාරයේ නිරත වන පිරිස නැවත වාරයක් ඉහළගොස් තිබේ.දකුණේ සිට පැමිණි පිරිසක් එදා ත්‍රස්තවාදීන් විසින් විනාශ කළ කිලිනොච්චිය ජල ටැංකිය නරඹන අයුරුයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r1312169</link>
    <topic>මුහුදේ ගිලුණුසුද්දා බේරාගනී</topic>
    <author>අහංගම සමූහ</author>
    <content>හික්කඩුව මුහුදේ දියනෑමට ගොස් මුහුදේ ගසාගෙන යමින් සිටි යුක්රේන් ජාතිකයෙකු පෙරේදා (14) හික්කඩුව පොලිසියේ ජීවිතාරක්ෂක නිලධාරියකු විසින් බේරාගත් බව හික්කඩුව පොලිසිය පවසයි.සංචාරකයා බේරාගෙන ‍ගොඩබිම වෙත රැගෙනවිත් ප්‍රථමාධාර ලබාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r13121610</link>
    <topic>උණ්ඩයක් පුපුරාසෙබළා මිය යයි</topic>
    <author>පොළොන්නරුව දිසා සමූහ</author>
    <content>කාලතුවක්කු උණ්ඩය පුපුරා ආධුනික යුද හමුදා සෙබළකු මිය ගොස් ඇතැයි මින්නේරිය පොලිසිය කියයි.මින්නේරිය කාලතුවක්කු යුද හමුදා පාසලේ ආධුනික සෙබළුන්ට කාලතුවක්කු අවිය පිළිබඳ ප්‍රායෝගික පුහුණුව ලබා දෙමින් සිටියදී මේ අනතුර සිදුව තිබේ.අනතුරින් මියගොස් ඇත්තේ හලාවත මැල්පුර ගම්මානයේ පදිංචිව සිටි එච්.ලහිරු හසන්ත වික්‍රමසිංහ (22) නමැති අයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r13121611</link>
    <topic>ඉංගිරිය පරෙයිතොට ‍තොටුපළකැළි කසළින් පිරිලා</topic>
    <author>කුමාරි ගමගේ - ඉංගිරිය සමූහ</author>
    <content>ඉංගිරිය ප්‍රාදේශීය ලේකම් බල ප්‍රදේශයට හා හොරණ ප්‍රාදේශීය සභා සීමාවට අයත් නම්බපාන ප්‍රදේශයේ පිහිටි ස්වභාව ධර්මයේ අගනා දායාදයක් වූ “පරෙයිතොට” නාන තොටුපළ වෙත පැමිණෙන දෙස් විදෙස් සංචාරකයන් නිසා ප්‍රදේශවාසීන්ගේ ජන ජීවිතයට මෙන්ම පරිසරයට ද අත් වී ඇති ගැටලු සහගත තත්ත්වය පිළිබඳව හා එම තත්ත්වය අවම කර ගැනීමට ගත යුතු ක්‍රියාමාර්ග පිළිබඳව සාකච්ඡාවක් පසුගියදා ඉංගිරිය නම්බපාන ප්‍රජා ශාලාවේදී පැවැත්විණි.පානදුර - රත්නපුර මාර්ගයේ නම්බපාන ගමෙන් මීටර් 200ක් ආසන්නයේ පිහිටි පරෙයිතොට නාන තොටුපළට ශිතල දිය දහර ගලා එන්නේ නාච්චිමල රක්ෂිත කඳුපෙළ අතරිනි. ප්‍රදේශයට මෙන්ම අපේ රටට ද ස්වභාවික සම්පතක් වන පරෙයිතොට අද ප්‍රදේශවාසීන්ගේ දෛනික ජීවිතයට මහත් තර්ජනයක්ව ඇත.මේ ස්ථානය දැක බලාගෙන එහි සුන්දරත්වය විඳ ගැනීමටත් සීතල දියදහරේ පහස ලබා ගැනීමට මීට වසර කීපයකට ප්‍රථම මේ ස්ථානයට පැමිණි සුළු පිරිස වෙනුවට අද වන විට දෙස් විදෙස් විශාල පිරිසක් පැමිණීමත් ඔවුන් පරිසරයට එක් කරන ප්ලාස්ටික් වීදුරු බෝතල්, පොලිතින් ආදි අපද්‍රව්‍ය නිසාත්, ප්‍රදේශවාසීන්ගේ ජන ජීවිතයට විශාල තර්ජනයක් ඇති වී තිබෙන බව ප්‍රදේශවාසීහු පවසති.එමෙන්ම මත්වතුර, මත්ද්‍රව්‍ය මේ ප්‍රදේශයට රැගෙන විත් පානය කරමින් අශෝභන ලෙස හැසිරෙන මේ පුද්ගලයින් ප්‍රදේශවාසීන් සමඟ ගැටුම් ඇති කර ගන්නා බවද ප්‍රදේශවාසීන්ගේ නිවාස, දේපළවලට පවා හානි කරන බව ඔවුහු පවසති.අර්බුදය ඉතාමත් උග්‍රවීම නිසා එහි ප්‍රතිඵලයක් ලෙස කළුතර දිස්ත්‍රික් පාර්ලිමේන්තු මන්ත්‍රි විදුර වික්‍රමනායක මහතාගේ ප්‍රධානත්වයෙන් මෙම රැස්වීම පැවැත්විණි.ග්‍රාම සංවර්ධන සමිතියේ සභාපති සිවිල් ආරක්ෂක කමිටු සාමාජික සමරනායක මහතා ඉස්සර සංචාරකයෝ ආවේ. සෙනසුරාදා, ඉරිදා, පෝය හා රජයේ නිවාඩු දිනවල විතරයි. දැන් දිනපතාම එනවා. උදේ ඉඳලා මධ්‍යම රාත්‍රිය දක්වා කෑ ගහනවා, රණ්ඩු වෙනවා. පරුෂ වචනවල කෙළවරක් නෑ. අපේ දරුවකුට මහ පාරේ යන්න විදියක් නෑ.සංගීත භාණ්ඩ ගෙනත් බීල කෑමොර දෙනවා. බෝතල් කුඩු කරලා වීසි කරනවා. අපේ දරුවන්ට කාන්තාවන්ට නාන්න තැනක් නෑ. මේ තරම් සරු දියපහරක් තියෙද්දී අපේ ළමයි කාන්තාවන් නාන්නේ රෙදිහෝදන්නේ ළි‍ඳෙන් වතුර ඇදලා. මෙම ගැටලුවට ඉක්මන් විසඳුමක් ඕනෑ.ඉංගිරිය පොලිස් ස්ථානාධිපති උදය කුමාර මහතා - ඔය කියන දේවල් පොලිසියට වාර්තා වෙලා නෑ. කලහකාරි අවස්ථාවල බීමත්ව හැසිරෙන බවට පණිවුඩ ලැබෙන සෑම වෙලාවකම අපි ක්‍රියාත්මක වෙනවා. නීතිය ක්‍රියාත්මක කර තිබෙනවා. ප්‍රදේශයේ සිවිල් ආරක්ෂක කමිටු සාමාජිකයින් 21ක් ඉන්නවා. ක්‍රියාත්මක වීම අඩුයි. නිතර රැස්වෙලා සාකච්ඡා පවත්වනවා නම් ගැටලු අවම කර ගන්න පුළුවන්.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා - ඉදිකර ඇති හෝටල් දෙකම අනවසර ඉදිකිරීම් බව දැන ගැනීමට තිබෙනවා. මේ හෝටල්වල කැළි කසළ අපද්‍රව්‍ය ඉවත් කරන ක්‍රමවේදය ගැන සොයා බලන්න. ඇතැම් විට ඇළට දානවා ඇති. තවත් පරිසර අධිකාරියේ අවසරය ඇත්දැයි ලියකියවිලි පරීක්ෂා කිරීමට, ප්‍රාදේශීය ලේකම්තුමියට පොලිසිය මැදිහත්වීම අත්‍යවශ්‍යයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r13121612</link>
    <topic>පොල් කඩන්න ගිය තරුණයාටදැරිය දැක ගිය කාරිය අමතක වෙලා</topic>
    <author>මාවනැල්ල සමූහ පී. සෙනෙවිරත්න</author>
    <content>හෙම්මාතගම අල්පිටිය ගම්මානයේ පොල් කැඩීමෙහි යෙදෙන වයස අවුරුදු 19 වන තරුණයකු පොල් කැඩීමට ගෙවත්තකට ගොස් ඇති අතර, එම අවස්ථාවේදී නිවෙසේ වෙනත් කෙනකු නොසිටි නිසා ගස් නැගීම අමතක කැර එම නිවෙසේ සිටි වයස අවුරුදු 11 ක් වන දැරියකට අතවර කැර ඇති බවට චෝදනා නඟා එම තැනැත්තා මාවනැල්ල දිසා හා මහේස්ත්‍රාත් චාන්දනී මීගොඩ මහත්මිය වෙත විවෘත අධිකරණය හමුවේ ඉදිරිපත් කර රක්ෂිත බන්ධනාගාර ගතකිරීම සඳහා හෙම්මාතගම පොලිසිය පියවර ගෙන තිබේ.මහේස්ත්‍රාත්වරියගේ නියෝගය මත දැරිය රජයේ රෝහලකට ඇතුළත් කැර ඇය පිළිබඳව අධිකරණ වෛද්‍ය විශේෂඥවරයා වෙතින් වෛද්‍ය වාර්තාවක් ලබාගෙන අධිකරණය වෙත ඉදිරිපත් කිරීමට ද මෙහිදී පොලිසිය පියවර ගෙන ඇත.හෙම්මාතගම පොලිස් ස්ථානාධිපති ප්‍රධාන පොලිස් පරීක්ෂක සනත් රංජිත් මහතා විසින් මේ සිද්ධිය පිළිබඳව අපරාධ “බී” වාර්තාවකින් මාවනැල්ල දිසා හා මහේස්ත්‍රාත් චාන්දනී මීගොඩ මහත්මිය වෙත කරුණු වාර්තා කැර වැඩිදුරටත් සැකකරුගෙන් ප්‍රශ්න කැර අදාළ සියලු විස්තර ද ලබාගෙන ඔහු රක්ෂිත බන්ධනාගාරයේ තැබීමට නියෝග කෙරිණි. ඉක්බිතිව පොලිසිය එම සිද්ධිය පිළිබඳව වැඩිදුරටත් පරීක්ෂණ සිදු කැරගෙන යනු ලබන වග ද පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r13121613</link>
    <topic>කළුතර පුරන් කුඹුරුවලඑළවළු - පලා වගා කරයි</topic>
    <author>නාගොඩ විශේෂ - එන්. විජේරත්න</author>
    <content>දීර්ඝ කාලයක් තිස්සේ කළුතර දිස්ත්‍රික්කයේ පුරන් කුඹුරු ඉඩම් වෙනත් බෝග වගා සඳහා යොමු කිරීමට කළුතර දිස්ත්‍රික් කෘෂිකර්ම කමිටුව මගින් තීරණය කර තිබේ.මේ පිළිබඳව කළුතර දිස්ත්‍රික් මාධ්‍ය ඒකකයෙන් ලද තොරතුරු අනුව කළුතර දිස්ත්‍රික් ලේකම් යු. ඩී. සී. ජයලාල් මහතාගේ ප්‍රධානත්වයෙන් රැස් වූ කළුතර දිස්ත්‍රික් කෘෂිකර්ම කමිටුව මගින් තීරණ කීපයක් ගෙන ඇති බව වාර්තා වේ.ඒ අනුව මේ කුඹුරුවල එළවළු, පලාවර්ග වැනි බහු වාර්ෂික නොවන බෝග වර්ග වගා කිරීමට යොදා ගැනේ.කළුතර දිස්ත්‍රික්ක ගොවිජන සංවර්ධන කාර්යාලය, පළාත් වාරිමාර්ග දෙපාර්තමේන්තුව මේ සඳහා වන යෝජනා දැනටමත් ඉදිරිපත් කර ඇත.එසේ තොරතුරු ලබාගැනීමෙන් අනතුරුව දිස්ත්‍රික්කයේ ඇති පුරන් කුඹුරු සම්බන්ධයෙන් කඩිනමින් සැලැස්මක් සකස් කර ඉදිරිපත් කරන ලෙසද හෙතෙම උපදෙස් ලබා දී ඇති බවද වැඩිදුරටත් වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r13121614</link>
    <topic>තණමල්විල කොමළිගමේගල්කොරියෙන් හිරිහැර</topic>
    <author>ඌව වෙල්ලස්ස සමුහ - වජිර උමගිලිය</author>
    <content>වසර 30කට වැඩි කාලයක් පදිංචිව සිටි ඉඩම්වල තව දුරටත් ජීවත්විමට නොහැකි තත්ත්වයක් උදාවෙලා ඇතැයි තණමල්විල ප්‍රාදේශිය ලේකම් කොට්ඨාසයේ බෝදාගම ග්‍රාම නිලධාරි වසමේ කොමළිගමේ වැසියෝ පවසති.මේ ප්‍රදේශයේ පවත්වාගෙන යන පෞද්ගලික ගල්කොරියක් නිසා මේ තත්ත්වය උදාවී ඇති බව ප්‍රදේශවාසීහු පැවැසූහ.කොමළිගම එස්.කේ.සරදියෙස් මහතා - අපි හේන් ගොවියන්. කතරගම දේවාලයට අයත් මේ ඉඩම්වල පදිංචියට පැමිණ දැනට වසර 30කට වඩා වැඩියි. අප කිසිවෙකුට කරදරයක් නොමැතිව ජීවත් වුණේ. මේ ගම් බිම් අතහැර යන තත්ත්වයට පත්වෙලා. අපට යන්න වෙන තැනක් නොමැති නිසා දේවාලේ ඉඩම් වලට පැමිණියේ.ඇමැතිවරයකුගේ නම භාවිතා කරලා ඉඩම මැනලා දැන් මෙතන පෞද්ගලික ගල් කොරියක් පවත්වා ගෙන යනවා. ගල් බෝර දානකොට නිවෙස් වල ඉන්න බෑ. ගල් කොරියෙන් පිටවන අධික ශබ්දය නිසා දරුවන්ට පාඩම් කරන්න බෑ.ගලක් පුපුරන අවස්ථාවක මගේ ඇ‍ගේ වැදිලා තුවාල වුණා. දැනට ප්‍රතිකාර ලබනවා. මෙම ගල් කොරිය වටා නිවෙස් 40 ක් පමණ ඉදිකරලා තියෙනවා. මේ හැමොම මෙම ගල්වළේ භීතියෙන් ජීවත් වෙන්නේ.ඒ.ජී.කේ.ගුණදාස මහතා -මේ ගල්කොරිය නිසා පවුල් 40ක් දැනට අසරණ වෙලා. මුවන්පැලැස්ස වැව ඉස්මත්තෙ රක්ෂිතය මේ නිසා එළිකරලා දැන් වැවටත් හානි සිදුවෙනවා.ගල්කොරියේ පිටවන දුමාරය නිසා පරිසරය විනාශවෙලා.ගල් කොරිය වටේ තියෙන නිවාසවලට ගල් බෝර දමන අවස්ථාවලදී හානි සිදුවෙනවා. ඒ වෙලාවට නිවෙස්වලින් පිටට ගොස් සිටිය යුතුයි. දැනට වසර 30ක් පමණ අපි භුක්ති වින්ද අපේ දෙපොළ අතහැර දැමීමට සිදුවෙලා. මේ ගල් කොරිය ගම මැදින් ඉවත්කරන ලෙස අප ඉල්ලා සිටිනවා. මේ පිළිබඳව මාධ්‍ය මඟින් දැනුවත් කළත් මෙතෙක් කිසිදු සාධාරණ පියවරක් ගෙන නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=r13121615</link>
    <topic>යටිනුවර ප්‍රාදේශීය සභාවේඅයවැය සම්මතයි</topic>
    <author>මහනුවර දකුණ විශේෂ - ආර් එම් රත්නායක</author>
    <content>යටිනුවර ප්‍රාදේශීය සභාවේ පසුගිය මාසික රැස්වීමේදි එහි සභාපති තුසිත කුමාර වලගෙදර මහාතා ඉදිරිපත්කළ 2014 අයවැය වාර්තාව පක්ෂ-විපක්ෂ මන්ත්‍රීවරුන්ගේ ඒකඡන්දයෙන් සම්මත විය.යටිනුවර ජනතාවගේ මූලික අවශ්‍යතා වශයෙන් විදුලිය, සෞඛ්‍ය හා පාරිසරික ගැටලුවලට ඉදිරි වසරේ විසඳුම් ලබාදීමටත් බල ප්‍රදේශයේ සෞඛ්‍ය ආරක්ෂා කරමින් ජනතා සුබසිද්ධිය උදෙසාත් කැපවීමෙන් කටයුතු කරන බව යටිනුවර ප්‍රාදේශීය සභවේ සභාපති තුසිත කුමාර වලගෙදර මහතා (එ.ජ.නි.ස) සිය අය-වැය වාර්තාව ඉදිරිපත් කරමින් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=s1312161</link>
    <topic>ඇමැතිවරුන් පරදවා මන්ත්‍රීවරු ජය ලබති</topic>
    <author>ප්‍රින්ස් ගුණසේකර</author>
    <content>පාර්ලිමේන්තුවේදී පැවැත්වෙන වාද විවාදවලදී එල්ලවන බවුන්සර්වලට හයේ හතරේ වාග් ප්‍රහාර දෙන්නාක් මෙන් නොව සැබවින්ම වේගවත්වත් පිති ප්‍රහාරයන් දුටු ඇමැතිවරුන් හා මන්ත්‍රීවරුන් අතර ක්‍රිකට් තරගයෙන් ඇමැතිවරු පරදා මන්ත්‍රීවරු කඩුලු 4ක ජයක් අත්කර ගත්හ.කතානායක කුසලානය සඳහා කොළඹ ටොරින්ටන් ක්‍රීඩාංගණයේ ඊයේ පැවැති විස්සයි-20 ක්‍රිකට් තරගයේදී දෙපිලේම පිතිකරුවන් හයේ පහර 37ක් හා හතරේ පහර 14ක් එල්ල කිරීමට සමත්වීම මේ තරගයේ ජීවය වැඩි කිරීමට හේතු විය.මුලින් පන්දුවට පහරදුන් ඇමැතිවරුන්ගේ පිල ඕවර් 20කදී කඩුලු 7කට ලකුණු 198ක් ලැබූ අතර මන්ත්‍රීවරුන්ගේ පිල කඩුලු 6ක් දැවී ලකුණු 204ක් ලබා ගත්තේය.පාර්ලිමේන්තු මන්ත්‍රී නාමල් රාජපක්ෂ මහතා දැවැන්ත හයේ පහරක් එල්ල කොට ලකුණු තත්ත්වය සමකළ අතර ඊළඟ ඕවරයේදී නියෝජ්‍ය ඇමැති රෝහණ දිසානායක මහතා එවූ පන්දුවකට පාර්ලිමේන්තු මන්ත්‍රී තාරානාත් බස්නායක මහතා එල්ල කළ දැවැන්ත හයේ පහරකින් ජයග්‍රහණය තහවුරු විය.ඇමැතිවරුන්ගේ පිල ක්‍රීඩා ඇමැති මහින්දානන්ද අලුත්ගමගේ මහතා විසින් මෙහෙයවූ අතර මන්ත්‍රීවරුන්ගේ පිල රවී කරුණානායක මහතා විසින් මෙහෙය විය.මේ තරගයේදී ආරම්භක පිතිකරු ඩලස් අලහප්පෙරුම මහතා මිනිත්තු 62ක කාලයක් පන්දුවට පහරදෙමින් එක් අන්තයක් ආරක්ෂා කොට පන්දු 40කදී ලකුණු 21ක් ලබාගත් අතර විමල් වීරවංශ මහතා අනෙක් අන්තයේ පන්දු 14කදී ලකුණු 24ක් ලබා ගත්තේය.තරගයේ දක්ෂතම පිතිකරු සම්මානය දිනා ගත් නියෝජ්‍ය ඇමැති ඉන්දික බණ්ඩාරණායක මහතා හයේ පහර 9ක් හා හතරේ පහර 2ක් සමග පන්දු 28කදී ලකුණු 73ක් ලබා ගැනීම කැපී පෙනුණි. ඇමැතිවරුන්ගේ පිල වෙනුවෙන් ප්‍රේමලාල් ජයසේකර මහතා ලකුණු 34ක් හා ජොන්ස්ටන් ප්‍රනාන්දු මහතා ලකුණු 32ක් ලබා ගත්හ.හොඳම පන්දු යවන්නාට හිමි සම්මානය දිනාගත් නාමල් රාජපක්ෂ මහතා ඕවරයකදී කඩුලු ත්‍රිත්වයක් ලබා දස්කම් දැක්වීය. දක්ෂ පන්දු රකින්නාට හිමි සම්මානය දිනාගත් හරීන් ප්‍රනාන්දු මහතා උඩපන්දු දෙකක් හා තාරානාත් බස්නායක මහතා උඩ පන්දු දෙකක් ලබා ගත්හ.පිළිතුරු ඉනිම ක්‍රීඩා කළ මන්ත්‍රීවරුන්ගේ පිලට පහසු ජයක් තරගයේ වීරයා සම්මානය දිනූ නවක මන්ත්‍රී නලීන් බණ්ඩාර මහතා ලබාදීමට මුල්විය. ඔහු හයේ පහර 10ක් හා හතරේ පහර 2ක් සමග පන්දු 49කදී ලකුණු 89ක් ලබා ගත්තේය.හරීන් ප්‍රනාන්දු මහතා හයේ 3ක් හා හතරේ 4ක් සමග ලකුණු 48ක් ලැබූ අතර අකිල විරාජ් හා තිලංග සුමතිපාල යන මහත්වරු ලකුණු 15 බැගින් ලබා ගත්හ. තරගයට වේගවත් අවසානයක් ලබාදුන් නාමල් රාජපක්ෂ මහතා හයේ 2ක් සමග පන්දු 5කදී නොදැවී ලකුණු 18ක් ලබා ගත්තේය.හොඳම පන්දු යවන්නා නාමල් රාජපක්ෂ, හොඳම පිතිකරු ඉන්දික බණ්ඩාරණායක, හොඳම පන්දු රකින්නා හරීන් ප්‍රනාන්දු හා තරගයේ වීරයා නලීන් බණ්ඩාර යන පාර්ලිමේන්තු මන්ත්‍රීවරු සම්මාන ලබාගත් අයුරු සහ රවී කරුණානායක මහතාට කතානායක කුසලානයත්, මහින්දානන්ද අලුත්ගමගේ මහතාට අනුශූරතා කුසලානයත් කතානායක චමල් රාජපක්ෂ මහතා ප්‍රදානය කළ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=s1312169</link>
    <topic>යොවුන් ධාවන ශූර ක්ලෙමන්ට් ෆෝමියුලා තරගය ජය ගනී</topic>
    <author>ෆවුස් මොහොමඩ්</author>
    <content>කොළඹ කොටුව උණුසුම් කරමින් ඊයේ රාත්‍රී පැවැති කොළඹ රාත්‍රී මෝටර් රථ ධාවන තරගාවලියේ කාගෙත් අවධානයට ලක්වූ ෆෝමියුලා 4 – ඊ.එෆ්.අයි. තරග ඉසව්වේ ජය හිමිකර ගැනීමට යොවුන් ධාවන ශූර ක්ලෙමන්ට් සේනාරත්න සමත්විය.ෆෝමියුලා මැක්ලරන්ස් හා ෆෝමියුලා 4- ඊ.එෆ්.අයි. කාණ්ඩ යටතේ පැවැති මේ තරගයේ ආරම්භයේ සිටම ක්ලෙමන්ට් ඉදිරියෙන් සිටි අතර ඔහුට දැඩි තරගයක් ලබාදුන් නයිජල් පෙරේරා දෙවැනි ස්ථානය අත්කර ගත්තේය. තුන්වැනි තැන හිමිවූයේ සුසන්ත ගුණවර්ධනටය.ක්ලෙමන්ට් සමග මේ තරගයට එක්වූ ඔහුගේ වැඩිමල් සොයුරු බ්‍රයන් සේනාරත්න තරගයේ ආරම්භක වට කීපයේදී සෙසු තරගකරුවන්ට අභියෝගයක් වූවත් අවසන් මොහොතේ දී ඔහුගේ ෆෝමියුලා රථය අනතුරකට පත්වීමෙන් පසුබෑමකට ලක්විය.එස්.එස් - ජී.ටී. 3500 සී.සී, එස්.එල් - එච්.1600 සී.සී, එස්.එල් - එස්. 1500 සී.සී හා ෆෝමියුලා මැක්ලරන්ස් 1300 සී.සී. මෝටර් රථ ධාවන තරග ද, සුපර් මෝටාර්ඩ් හා එම්. කාණ්ඩයේ 250 සී.සී. නවීකරණය කරනු ලැබූ යතුරුපැදි තරග ඉසව්වක් ඇතුලත් වූ මේ තරගාවලියේ දී පළමු වරට මෙරට මෝටර් රථ ක්‍රීඩාලෝලීන්ට නව අත්දැකීමක් එක්කරමින් ෆෝමියුලා වන් ප්‍රදර්ශනාත්මක ධාවන වට කීපයක් පැවැත්වීම විශේෂත්වයකි.එස්.එල් - එස්. 1500 සී.සී තරග ඉසව්වේ ජය හිමිවූයේ සජාඩ් සුහේර්ටය. එස්.එල් - එච්.1600 සී.සී තරග ඉසව්වේ දී ද ඔහු ඩිලාන් සෙනෙවිරත්න සමග කරට කර සටනක නිරතවෙමින් පෙරමුණ ගැනීමට උත්සාහ කළ ද රථ දෙකම එකිනෙක හා ගැටීමෙන් නදීර ජිනසේන ඉදිරියට පැමිණ තරගයේ ජයග්‍රහණය අත්කර ගත්තේය. එම්.එක්ස්. සුපර් මෝටාර්ඩ් විවෘත යතුරුපැදි තරග ඉසව්ව ජයගැනීමට සුරාජ් පෙරේරා සමත්විය.තුන්වැනි වරට පැවැති කොළඹ රාත්‍රී මෝටර් රථ ධාවන තරගාවලිය කාල්ටන් මෝටර් රථ ක්‍රීඩා සමාජය, ආසියානු මෝටර් රථ ධාවන ක්‍රීඩා සමාජය සමග ශ්‍රී ලංකා මෝටර් රථ හා යතුරුපැදි ධාවකයන්ගේ සංගමය එක්ව මෙහෙයවනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=s1312162</link>
    <topic>ක්‍රීඩාව දියුණු කිරීමට ජනපතිගේ සහාය ප්‍රශංසනීයයි</topic>
    <author/>
    <content>දරුවන්ගේ ක්‍රීඩා කුසලතා ඉදිරියට ගෙනඒම සඳහා අතිගරු ජනාධිපති මහින්ද රාජපක්ෂ මහතා ලබාදෙන මඟපෙන්වීම ප්‍රශංසනීය බව, ශ්‍රී ලංකා ‍වොලිබෝල් සම්මේලනයේ උප සභාපති සබරගමුව පළාත් සභාවේ සභාපති කංචන ජයරත්න මහතා අවධාරණය කරයි.'හොඳම දේ දරුවන්ට' යන සංකල්පය වඩාත් අර්ථවත් කරමින් ජනාධිපතිතුමා යටතේ ක්‍රීඩාව සඳහා අළුත් මානයක් ලැබී ඇතැයි ද කංචන ජයරත්න මහතා අවධාරණය කරයි.ඩී.එස්.අයි. සමස්ත ලංකා වොලිබෝල් ශූරතාවලියේ 14න් පහළ බාලිකා තරගාවලියේ ප්‍රථම ස්ථානය හිමිකරගත්, රත්නපුර රත්නාලෝක මහා විද්‍යාලයේ වොලිබෝල් කණ්ඩායමට උපහාර පිදීම සඳහා පසුගියදා එම විද්‍යාලයේදී පැවැති උත්සව අවස්ථාවට එක්වෙමින් ඒ මහතා සඳහන් කෙළේය.අඩුපාඩුකම් යටතේ ක්‍රීඩා කරන රත්නපුර රත්නාලෝක මහා විද්‍යායේ 14න් පහළ බාලිකා වොලිබෝල් කණ්ඩායම, සමස්ත ලංකා කිරුළ හිමිකර ගැනීම සෙසු විද්‍යාලවලට ආදර්ශයක් බවද කංචන ජයරත්න මහතා සඳහන් කළේය. මේ උපහාර උළෙලේදී රත්නාලෝක මහා විද්‍යාලයේ 14න් පහළ වොලිබෝල් කණ්ඩාමේ පුහුණුකරු වන පුස්සැ‍ල්ලේ පඤ්ඤාලෝක හිමියන්ටද විශේෂ උපහාරයක් පිරිනැමීය.එමෙන්ම ශූරතාව හිමිකරගත් කණ්ඩායමට ක්‍රීඩා භාණ්ඩ ප්‍රදානය කළ අතර විද්‍යාලයේ ශිෂ්‍ය ශිෂ්‍යාවන් වෙත පාසල් උපකරණ බෙදාදෙන ලදි.මේ අවස්ථාවට පළාත් සභා මන්ත්‍රී අනුර අලගියවන්න, විද්‍යාලයේ විදුහල්පති ඩබ්.නිමල් කරුණාසේන මහතා ඇතුළු විද්‍යාලයේ ගුරුවන්රුන්, පාසලේ සිසු දරුදැරියන් විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=s1312163</link>
    <topic>මැද පෙරදිග වැලිකතරේ උණුසුම ඉහළට</topic>
    <author/>
    <content>ප්‍රවේගකාරී පිතිහරඹයෙන් ලොව අංක 1 විස්සයි20 ක්‍රිකට් කණ්ඩායම ලෙසින් තව දුරටත් කිරුළ රැකගෙන සිටින ශ්‍රී ලංකාව මේ සතියේදී පාකිස්තානය සමග තරග පහකින් සමන්විත ජාත්‍යන්තර එක්දින තරගමාලාවට එක්සත් අරාබි එමීර් රාජ්‍යයේදී පිවිසින්නේ තමන් තුළ ඇති කර ගත් ප්‍රබල ආත්ම විශ්වාසයකින් යුතුවය.ප්‍රතිවාදීන් හමුවේ පසුගිය බදාදා අක්‍රියව සිට සිකුරාදා ප්‍රතිවාදීන්ට දඬුවම් දෙමින් ක්‍රීඩා කළ ශ්‍රී ලංකා මුල් පෙළ පිතිකරුවෝ ජාත්‍යන්තර විස්සයි20 ක්‍රිකට් තරග බිමේ ශ්‍රී ලංකාව සතු අංක 1 ස්ථානය රැක ගත්තේ බියජනක පිතිකරණයක නියැලෙමිණි. පාකිස්තානයට එරෙහිව සිකුරාදා පැවැති විස්සයි20 දෙවැනි තරගය ලකුණු 24කින් ජයග්‍රහණය කරමින් ශ්‍රී ලංකාව තරගමාලාව සම කළේ කඩුලු 3කට 211ක මුළු ලකුණු සංඛ්‍යාවක් වාර්තා කරමිණි.පාකිස්තානයට එරෙහි වැඩිම මුළු ලකුණු සංඛ්‍යාව වූ මෙය තිලකරත්න ඩිල්ෂාන් සමග අන්තරායකාරී ලෙස වේගවත් ලකුණු 100ක සබඳතාවකින් ආරම්භ වූ කුසල් ජනිත් පෙරේරාගේ පන්දු 59කින් ලකුණු 84ක ඉනිම හා අවසන් ඕවරවලදී කුමාර් සංගක්කාර සමග පැවැත්වූ ලකුණු 78ක දීප්තිමත් සබඳතාවෙන් එකට බැඳී තිබිණි.කඩුලු 5කට ලකුණු 145කට සීමා වෙමින් පළමු තරගයේදී ප්‍රදර්ශනය වූ ශ්‍රී ලංකා කණ්ඩායමේ මුනිවත නිසා පහසු රිද්මයකට අනුව පහර දීමට පාකිස්තාන පන්දු යවන්නන්ට ඉඩ ලැබුනද දෙවැනි තරගයේදී ශ්‍රී ලංකා පිතිකරුවන් ක්‍රීඩා කළේ හාත්පසින්ම වෙනස් ආකාරයකටය. තරගය ආරම්භයේ සිටම මේ වෙනස ඉතා පැහැදිළිව ප්‍රදර්ශණය වූ අතර පාකිස්තාන වේග පන්දු යවන්නෝ ශ්‍රී ලංකා ආරම්භක පිතිකරු යුගලය පමණක් නොව ඉන්පසුව සීකුගේ ප්‍රසන්න ද ප්‍රදර්ශනය කළ වේගවත් පිතිහරඹයෙන් අන්දුන්කුන්දුන් වූ බවක් දක්නට ලැබිණි.මේ අතර ශ්‍රී ලංකා කණ්ඩායමේ සුපිරි දඟ පන්දු යවන ක්‍රීඩක රංගන හේරත් පෞද්ගලික හේතුන් මත අනිද්දා (18) ඇරැඹෙන ජාත්‍යන්තර එක්දින තරගමාලාවට සහභාගි නොවනු ඇත. ලබන 31 වැනිදා ඇරැඹෙන ත්‍රිත්ව ටෙස්ට් තරගමාලාවට පෙර හේරත් යළි ශ්‍රී ලංකා කණ්ඩායමට එක්වනු ඇත.ශ්‍රී ලංකා විස්සයි20 සංචිතයේ සාමාජිකයෙකු වන අජන්ත මෙන්ඩිස්, එක්දින සංචිතයේ හේරත්ගේ ආදේශක ක්‍රීඩකයා ලෙසින් එක්සත් අරාබි එමීර් රාජ්‍යයේ තව දුරටත් රැඳී සිටිනු ඇත.එක්දින තරගාවලියට සහභාගි නොවන දෙවැනි ශ්‍රී ලාංකික ක්‍රීඩකයා බවට රංගන හේරත් පත්වෙයි. මීට කළින්, පළපුරුදු පිතිකරු මහේල ජයවර්ධන ද මේ තරගාවලියෙන් ඉවත් විය. ඒ, ඔහු මේ මස මුලදී පිය පදවිය ලැබීම හේතුවෙනි. හේරත් මෙන්ම මහේල ද පාකිස්තානයට එරෙහි ටෙස්ට් තරගමාලාවට සහභාගි වනු ඇතැයි අපේක්ෂා කෙරේ.දෙපිල අතර පළමු එක්දින ගැටුම ලබන 18 වැනිදා සාජා හි දී පැවැත්වේ. පාකිස්තානය සමග පැවැති දෙවැනි හා අවසාන විස්සයි20 තරගයේදී සිය පිතිකරුවන් දියත් කළ ආක්‍රමණශීලී සංග්‍රාමයෙන් පසුව ශ්‍රී ලංකාවට දැන් එක්දින තරගමාලාවට “කොන්ද කෙළින් තියාගෙන” සහභාගි විය හැකි මානසික ශක්තිය හා විශ්වාසය ලැබී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=s1312164</link>
    <topic>ඔස්ට්‍රේලියාව ලකුණු 369ක් ඉදිරියෙන්</topic>
    <author/>
    <content>පර්ත් හිදී පැවැත්වෙන තෙවැනි අළු බඳුන ටෙස්ට් තරගයේ තෙවැනි දිනය නිමාවන විට ඔස්ට්‍රේලියාව දෙවැනි ඉනිම සඳහා කඩුලු 3ක් දැවී ලකුණු 235ක් රැස්කරගෙන සිටියේය. ඒ අනුව එංගලන්තයට වඩා ලකුණු 369ක් ඉදිරියෙන් සිටීමට ඔස්ට්‍රේලියාව සමත්ව සිටී.ඊයේ ඔස්ට්‍රේලියානු දෙවැනි ඉනිම ඇරඹු ඩේවිඩ් වෝනර් හා ක්‍රිස් රොජර්ස් යුගලය පළමු කඩුල්ලට ලකුණු 157ක් එක් කළේය. බ්‍රේස්නන්ගේ පන්දුවක් හමුවේ ලකුණු 54ක් ලබාසිටි රොජර්ස් දැවී යෑමෙන් එම සබඳතාව බිඳ වැටුණි. ඩේවිඩ් වෝනර් ලකුණු 112ක් රැස් කළේය.දිනය නිමාවනවිට ෂෙන් වොට්සන් ලකුණු 29ක් හා ස්ටීව් ස්මිත් ලකුණු 5 ලබා නොදැවී කඩුල්ලේ රැදී සිටියේය.ඊයේ දිනය ආරම්භ වනවිට පළමු ඉනිම සඳහා එංගලන්ත පිල කඩුලු 4ක් දැවී ලකුණු 180ක් රැස්කරගෙන සිටි අතර ඔස්ට්‍රේලියානු පන්දු යවන්නන් හමුවේ තවත් ලකුණු 71ක් එක්වෙද්දී ඉතිරි කඩුලු 6 බිඳ වැටිණි. එංගලන්ත පළමු ඉනිම නිමාවුයේ ඔස්ට්‍රේලියාවට වඩා ලකුණු 134ක් පිටුපසනි. ස්ටීව් ස්මිත් වාර්තා කළ ලකුණු 111ත් සමගින් ඔස්ට්‍රේලියාව පළමු ඉනිමට ලකුණු 385ක් රැස්කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=s1312167</link>
    <topic>මහනුවරට ජය</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>අන්තර් සමාජ ඩයලොග් ලීග් පළමු කොටසේ රගර් තරගාවලියේ හම්බන්තොට ෂාක්ස් පිල සමග නිත්තවෙල දී ඊයේ පැවැති තරගයෙන් ලකුණු 48-6ක විශිෂ්ට ජයක් වාර්තා කිරීමට මහනුවර ක්‍රීඩා සමාජය සමත්විය.මහනුවර පිල ලබාගත් ලකුණු 48ට ගෝල් 4ක් හා උත්සාහක දිනුම් 4ක් ඇතුළත් වු අතර ෂාක්ස් පිල දඬුවම් පහර දෙකකින් ලකුණු 6 ලබාගත්තේය.මහනුවර පිලේ අනුරාධ විල්වර විසින් උත්සාහක දිනුමක් ලබාගනිමින් තරගයේ ලකුණු ලබාගැනීම ආරම්භ කළ අතර සමස්ත තරගයේදී ඔහු විසින් උත්සාහක දිනුම් 3ක් වාර්තා කළේය. තරගයේ පළමු භාගය නිමාවනවිට ලකුණු 26-3ක් ලෙස මහනුවර පිල ඉදිරියෙන් පසුවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=s1312168</link>
    <topic>රිනවුන් අවසන් තරගයට</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ ඊයේ බෝගම්බර පිටියේ පැවැත්වීමට නියමිතවු අනුරාධපුර සොලීඩ් හා ගුවන් හමුදාව අතර තරගය වර්ෂාව හේතුවෙන් අත්හැර දමන්නට සිදුවිය.පෙරේදා පළමු අවසන් පූර්ව තරගයේදී මීගමුව දොන් බොස්කෝ ගෝල් 2-0කින් පරදවා රිනවුන් පිල අවසන් තරගයට සුදුසුකම් ලබාගත්තේය. එම තරගයේදී වාර්තාවු ගෝල් 2කම රිනවුන් නායක මොහොමඩ් ෆසාල් රැස්කර ගත්තේය.ඊයේ අත්හැර දමන්නට යෙදුණු තරගය ඉදිරි දිනක පැවැත්වෙන බව ශ්‍රී ලංකා පාපන්දු සම්මේලනයේ මාධ්‍ය අධ්‍යක්ෂ රුක්මාල් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=s1312165</link>
    <topic>ලසිත්ගෙන් විශිෂ්ට පිති හරඹයක්</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>දකුණත් පිතිකරු ලසිත් ලක්ෂාන්ගේ විශිෂ්ට පිති හරඹයත්, හෂාන් විමර්ශන හා ඩිලුම් ක්‍රිෂාන්ගේ විශිෂ්ට පන්දු යැවීමත් හේතුවෙන් තක්ෂිලා මධ්‍ය මහා විදුහලට එරෙහිව ඉනිමක හා ලකුණු 127ක ජයක් හිමිකර ගැනීමට මාතර සාන්ත තෝමස් විදුහල සමත්විය.මාතර උයන්වත්ත පිටියේ පැවැති තරගයේ පළමුව පන්දුවට පහරදුන් තක්ෂිලා විදුහල පළමු ඉනිමට ලකුණු 124ක් රැස් කළේය. හෂාන් විමර්ෂන ලකුණු 22ක‍ට කඩුලු 4ක් හා දිලුම් ක්‍රිෂාන් ලකුණු 38කට කඩුලු 4ක් දවාගත්හ.පිළිතුරු ලෙස තෝමස් පිල පළමු ඉනිමේදී කඩුලු 6කට ලකුණු 314ක් ලබාසිටියදී ඉනිම අත්හිටුවීය. ලසිත් ලක්ෂාන් පන්දු 212කට මුහුණ දෙමින් ලකුණු 180ක් වාර්තා කළේය. ඊට හතරේ පහර 17ක් හා හයේ පහර 2ක් ඇතුළත් විය. ලසිත් මෙවර තරගවාරයේ වාර්තා කළ තෙවැනි ශතකය ලෙසින් මෙය සටහන් විය.ලසිත් සමග එක්වු හෂාන් විමර්ෂන සිවුවැනි කඩුල්ල සඳහා ලකුණු 95ක සබඳතාවක් ගොඩනැගීමට සමත්විය. පන්දු යැවීමේදී ධනුෂ්ක ප්‍රභාත් ලකුණු 79කට කඩුලු 4ක් දවාගත්තේය. තක්ෂිලා පිලට දෙවැනි ඉනිමට ලබාගත හැකිවුයේ ලකුණු 63ක් පමණි. ඩිලුම් ක්‍රිෂාන් හා හෂාන් විමර්ශන කඩුලු 5 බැගින් දවාගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=s1312166</link>
    <topic>'ටේප් බෝල්' ක්‍රිකට් තරගාවලියේ ශූරතාව හලාවත කාර්මෙල් බාලිකා විද්‍යාලයට</topic>
    <author>ඡායාරූපය-ආරච්චිකට්ටුව සමූහ අතු‍කෝරළ යූ.ගුණපාල</author>
    <content>ශ්‍රී ලංකා පාසල් ක්‍රිකට් සංගමය සංවිධාන කළ 'ටේප් බෝල්' ක්‍රිකට් තරගාවලියේ පුත්තලම දිස්ත්‍රික් තරගාවලියේ අවු.17න් පහළ ශූරතාව හිමිකර ගැනීමට හලාවත කාර්මෙල් බාලිකා විද්‍යාලය සමත්විය. තරගාවලිය පසුගියදා කුලියාපිටිය මධ්‍ය මහා විද්‍යලයීය ක්‍රීඩාංගණයේදී පැවැත්විණි. කාර්මෙල් බාලිකාවේ ක්‍රීඩා උපදේශිකා සුනේත්‍රා දමයන්ති මෙනවිය සමග ජයග්‍රාහී කණ්ඩායම..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=f1312161</link>
    <topic>මේ අය - වැය දුරදිග බලා ඉදිරිපත් කළ එකක්</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන සමාජ දේශපාලන වාතාවරණය ග්‍රාමීය සංවර්ධනය සඳහා ආණ්ඩුව ගෙන ඇති වැඩපිළිවෙළ අය-වැය යෝජනා රටේ සැමට බලපාන ආකාරය හා තවත් සමාජ හා දේශපාලන කරුණු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා සමඟ කළ සාකච්ඡාවකි මේ.* ග්‍රාමීය කටයුතු සංවර්ධනය හා ග්‍රාමීය ප්‍රදේශ සංවර්ධනය කෙරේ ආණ්ඩුව ලබා දී ඇති දායකත්වය පිළිබඳ ඔබේ අදහස පැහැදිලි කළ හැකිද?ග්‍රාමීය ප්‍රදේශවලට, සංවර්ධනයට විශාලම දායකත්වය ලබා දුන්නේ මේ ආණ්ඩුවයි. ඒ සංවර්ධන කටයුතු කෙතෙක්දැයි කියතොත්, මෙතෙක් බලයේ සිටි කිසිදු ආණ්ඩුවක් මෙතරම් විශාල කාර්ය භාරයක් සංවර්ධනයක් ග්‍රාමීය ප්‍රදේශවලට සිදුකළේ නැහැ. ඒ ගැන දේශපාලන භේදයකින් තොරව ඕනෑම කෙනෙකු පිළිගන්නවා.අද ග්‍රාමීය ප්‍රදේශයක් ගත්තොත් මූලික අවශ්‍යතා සියල්ලම පාහේ සම්පූර්ණ වෙලා තිබෙන්නේ.පුළුල් හා කාපට් ඇතිරූ මාර්ග, විදුලිය, පානීය ජලය යන හැම අංශයකින්ම මූලික අවශ්‍යතා සපුරා තිබෙන්නේ. ඒ නිසා තමයි මා මුලින්ම ප්‍රකාශ කළේ ග්‍රාමීය ප්‍රදේශවලට වැඩියෙන්ම වැඩ කළේ මේ ආණ්ඩුව කියලා. අපිත් ග්‍රාමීය ප්‍රදේශවල සිට දේශපාලනය කළ හා කරන අය විදිහට මේ පළාත්වල සිදු වී ඇති පරිවර්තනය දෙඇසින් දැක ගැනීමට පුළුවන් වෙලා තිබෙනවා.2005 වන විට ජාතික විදුලි පද්ධතියෙන් ආවරණය වෙලා තිබුණේ 70% ආසන්න ප්‍රමාණයක් පමණයි. අද වන විට එම ප්‍රමාණය 95% ඉක්මවමින් තිබෙන්නේ. මේ ආණ්ඩුව ඉතාමත් හොඳින් මේ කාර්ය භාරය ඉටුකරමින් සිටින්නේ. ග්‍රාමීය ප්‍රදේශවල මාර්ග පද්ධතිය වුණත් එදා තිබුණේ ඉතාමත් පහළ තත්ත්වයක. වාහනයක් ධාවනය කිරීමට නොවෙයි මේ මාර්ගවල පාගමනින් යන එක පවා ගැටලු සහගත තත්ත්වයකයි තිබුණේ.ඒත් ජනාධිපතිතුමා බලයට පැමිණි පසු මේ තත්ත්වය සම්පූර්ණයෙන්ම වෙනස් කර, ග්‍රාමීය මාර්ග පද්ධතිය ප්‍රතිසංස්කරණය කිරීමට හැකියාව ලැබුණා. පානීය ජල පහසුකම් අවශ්‍ය ප්‍රදේශවලට ලබාදීමට ද රජය කටයුතු කර තිබෙනවා. මේ හැම කාරණයක්ම ගෙන බැලුවාම, ආණ්ඩුව ගම්බද ප්‍රදේශවලට කළ සේවය පිළිබඳ ඇගැයීමක් කළ හැකියි.* ඔබ ඔවැනි තර්කයක් ගොඩනැඟුව, ග්‍රාමීය ජනතාවගේ ආර්ථික ශක්තිය ඉහළ දැමීමට ආණ්ඩුවට පැහැදිලි වැඩපිළිවෙළක් නැතැයි ඇතැම් අය චෝදනා එල්ල කරනවා. මේ ගැන ඔබේ මතය පැහැදිලි කළ හැකිද?ග්‍රාමීය ජනතාවගේ ආර්ථික ශක්තිය ඉහළ ගිහින් නැතැයි ඔබට ඇති සාක්ෂි මොනවාද? මේ චෝදනා එල්ල කරන කණ්ඩායම් කවුද කියලා සලකා බැලිය යුතුයි. ඒ අනුව බලද්දී අපට පැහැදිලි වන ප්‍රමුඛ කරුණ වන්නේ මේ චෝදනාව අසත්‍ය හා පදනම් විරහිත බවයි.ගොවිතැන් කටයුතු සඳහා අවශ්‍ය සහනාධාර කටයුතු පොහොර සහනාධාර ලබාදීම් මේ ආණ්ඩුව මගිනුයි සිදු කරන්නේ. එවැනි වැඩපිළිවෙළක් මීට පෙර ක්‍රියාත්මක වුණේ නැහැ. මේ සහනාධාර ක්‍රම නිසා ගමේ ගොවි ජනතාවගේ ආර්ථික තත්ත්වය ඉහළ නැංවීමට හැකියාව ලැබී තිබෙනවා. අද ගැමි ආර්ථිකය ඉහළ යාමටත් ස්ථාවර වීමටත් බලපා තිබෙන්නේ කෘෂිකර්ම ආර්ථික රටාව සාර්ථක කිරීමට අපට පුළුවන් වීම නිසයි.* මෙවර අයවැය යෝජනා ගැන ඔබේ අදහස පැහැදිලි කළ හැකිද?රට ගැන සිතා රටේ ආර්ථීකය ස්ථාපිත කිරීමට දේශීය ආර්ථික රටාව ශක්තිමත් කිරීමට රජය ගෙන ආ හොඳ අයවැයක් විදිහට හඳුන්වාදීමට පුළුවන්. ඒ නිසා මේ අයවැයට විරුද්ධව චෝදනා එල්ල කරන එහි ගත යුත්තක් නොමැති බවට ප්‍රකාශ කරන අයට කියන්න තිබෙන්නේ දේශපාලනය අරමුණු කරගෙන පමණක් කරන මේ රංගනයන් ජනතාව පිළිනොගන්නා බවයි.අද ඇතැම් පරාජිත දේශපාලන පක්ෂවලට අවශ්‍යව තිබෙන්නේ තමන්ගේ පටු අරමුණු කුමන හෝ දෙයක් මාර්ගයෙන් සපුරා ගැනීමයි.ඒත් බුද්ධිමත් දේශපාලනයක්, මහත්මා දේශපාලනයක් කරන එක තමයි සුදුසු. එහෙම නොමැතිව ආණ්ඩුව සිදුකරන සැම දේටම විරුද්ධවීම මුහුකුරා ගිය දේශපාලන හැසිරීමක් විදිහට පෙන්වා දීමට බැහැ.මෙවර ජනාධිපතිතුමා ඉදිරිපත් කර තිබෙන්නේ ළඟ බලා ඉදිරිපත් කළ අයවැයක් නෙ‍ාවෙයි. දුරදිග බලා ඉදිරිපත් කළ ජනතාවාදී අයවැයකුයි. මෙවැනි අයවැයකට කිසිවකු චෝදනා එල්ල කරනවා නම්, ඔහු නිසි අවබෝධයක් රහිතව එල්ල කරන චෝදනාවක් විදිහටයි හඳුන්වා දීමට පුළුවන්.* රටේ ප්‍රජාතන්ත්‍රවාදය පිළිබඳව ගැටලු සහගත තත්ත්වයක් නිර්මාණයවී ඇතැයි ඇතැම් පාර්ශ්ව චෝදනා එල්ල කරනවා. මේ චෝදනාව පිළිබඳව ඔබේ අදහස පැහැදිලි කළ හැකිද?‍ප්‍රජාතන්ත්‍රවාදය නැතැයි කියා චෝදනා එල්ල කරන්නේ කුමන පදනමකින්ද කියන එක ගැටලු සහගතයි. අපේ ආණ්ඩුවට ඉතාමත් පැහැදිලි වැඩපිළිවෙළක් තිබෙනවා ප්‍රජාතන්ත්‍රවාදය ආරක්ෂා කිරීමට. අප මූලිකවම වැඩ කරන්නේ ප්‍රජාතන්ත්‍රවාදය මූලික කරගෙනයි. ඒ නිසා ප්‍රජාතන්ත්‍රවාදය නැතැයි කිසිවකුට චෝදනා එල්ල කරන්න බැහැ.අපි නිසි කලට මැතිවරණ පවත්වනවා. රටේ ප්‍රජාතන්ත්‍රවාදී ආයතන ශක්තිමත් කර තිබෙනවා. ඒ නිසා ප්‍රජාතන්ත්‍රවාදී මූලධර්ම උල්ලංඝනය කරමින් මේ ආණ්ඩුව කටයුතු කරන බවට වූ චෝදනා නිෂ්ප්‍රභා වෙනවා.* ආණ්ඩුවේ මතුපිට ශක්තිමත් භාවයක් පෙන්නුම් කළත්, ප්‍රාදේශීය මට්ටමින් ආණ්ඩුවේ කඩාවැටීමක් ඇතැයි විචාරකයෝ අදහස් පළකරනවා. එයට උදාහරණ විදිහට ඔවුන් දක්වන්නේ පළාත් පාලන ආයතනවල අය-වැය යෝජනා පරාජය වීමයි. මේ ගැන ඔබේ මතය කුමක්ද?මධ්‍යම ආණ්ඩුව හා පළාත් පාලන ආයතන අතර සම්බන්ධය මේ විදිහට සරලව සසඳා බැලීම සුදුසු දෙයක් නොවෙයි. පළාත් පාලන ආයතනවල අය-වැය පරදින්නේ පළාත් පාලන ප්‍රධානීන් හා ඇති ගැටුම් සහගත තත්ත්වයන් නිසා. ඒ හැර මෙතැන ආණ්ඩුව පිළිබඳ හෝ ජනාධිපතිතුමා ගැන ඇතිවූ ගැටලු සහගත තත්ත්වයක් නොවෙයි. ඒ නිසා පළාත් පාලන ආයතන හා මධ්‍යම රජය අතර සැසඳීම් කිරීම නිවැරැදි ක්‍රමවේදයක් විදිහට හඳුන්වන්න බැහැ.* ඉදිරියේදී පැවැත්වීමට නියමිත බස්නාහිර, දකුණු පළාත් සභා මැතිවරණ සඳහා මුහුණදීමට ඇති හැකියාව හා සැලැසුම් පිළිබඳ පැහැදිලි කිරීමක් කළ හැකිද?බස්නාහිරදී මෙන්ම දකුණේදීත් අපට ඉතාමත් වාසිදායක තත්ත්වයක් තිබෙන්නේ. ඒ වාසිදායක තත්ත්වය ඉබේ ඇතිවූ දෙයක් නොවෙයි වැඩ කිරීම, ජනතා සේවය ඇතුළු කාර්ය භාරයන් රාශියක් ඉටුකර තිබෙනවා. ඒ නිසා ජනතාව ඉදිරියට ගිහින් නැවත බලය ඉල්ලා සිටීමට අපට කිසිදු සැකයක් හෝ චකිතයක් නැහැ.අද විපක්ෂය වුණත්, විසිරී බිඳී ගිය තත්ත්වයක ඉන්නේ. ඒ නිසා අපට ‍ඉදිරි මැතිවරණ ජයග්‍රහණය කිරීම පහසු ඉලක්කයක් බවට පත්ව තිබෙන්නේ.එක්සත් ජනතා නිදහස් සන්ධානය ආණ්ඩු බලය යටතේ විශාල කාර්ය ප්‍රමාණයක් ඉටුකර තිබෙනවා.මේ පළාත්වලට විශාල කාර්යයක් ඉටුකර තිබෙනවා. මේ තත්ත්වය තුළ අපට අපේ ජයග්‍රහණය ගැන කිසිදු සැකයක් නැහැ. ජනතාවට මේ ආණ්ඩුව පිළිබඳ, ජනාධිපතිතුමා පිළිබඳ විශාල විශ්වාසයක් තිබෙනවා. ඒ විශ්වාසය නිසා ජනතාව දීර්ඝ කාලීනව එක්සත් ජනතා නිදහස් සන්ධානය සමඟ එක්ව සිටිනවා.දකුණු පළාත් සභාව ගැන කිසිදු සැකයක් නෑ. විශාලම වැඩි ඡන්ද ප්‍රතිශතයකින් අපට ජයග්‍රහණය කිරීමට පුළුවන්කම තිබෙනවා. රටට දෙවැනි නිදහස ලබා දී, රට ඉදිරියට ගෙන යාමට ශක්තිය ලබා දුන්නේ මේ ආණ්ඩුව විසිනුයි. ඒ කළගුණය ජනතාවට තිබෙනවා.* එක්සත් ජාතික පක්ෂයේ ප්‍රතිසංස්කරණ වැඩපිළිවෙළ හා නායකත්ව මණ්ඩලයක් පත්කිරීම පිළිබඳ ඔබේ මතය මොන වගේද?මොන ප්‍රතිසංස්කරණය කළත්, මොන නායකත්ව මණ්ඩලය පත් කළත්, එක්සත් ජාතික පක්ෂයට ගොඩඒමක් නැහැ. ඔවුන්ට නිසි ප්‍රතිපත්තියක් වැඩපිළිවෙළක් නැහැ. මේ වගේ දේශපාලන පක්ෂයකට ඉදිරි අනාගතයක් ඇතැයි සිතීම පවා දුෂ්කරයි. මේ විදිහේ ගමනක් නැති දේශපාලන පක්ෂයකට පාක්ෂිකයෝ ආකර්ෂණය වීමක් නැහැ. දිනෙන් දින සිදුවෙන්නේ පාක්ෂිකයන් පක්ෂයෙන් ඉවත්වීම පමණයි. මේ තත්ත්වය වෙනස් කිරීමට රනිල් වික්‍රමසිංහ මහතාට බැරි වුණා විතරක් නොවෙයි, ඔහු පත්කළ නායකත්ව මණ්ඩලයටත් මේ ගමන සාර්ථකව යාමට පුළුවන් වෙතැයි සිතන්න බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=f1312162</link>
    <topic>මැන්ඩෙලා හා ශ්‍රී ලංකාව</topic>
    <author/>
    <content>“වහල්භාවය සහ වර්ණභේදය යනු දුප්පත්කම මෙන් අහම්බයක් නොවෙයි. එය මිනිසුන්ම නිර්මාණය කරගත් දෙයකි. එය ඉවත් කළ හැක්කේද මනුෂ්‍යයින්ටමය” යනුවෙන් නෙල්සන් මැන්ඩෙලා වර්ණභේදවාදයට එරෙහිව අභීතව හඬ අවදි කළ ලෝක නායකයාගේ ප්‍රකාශය තවත් වසර ගණනාවක් යනතුරු ලෝකය පුරා පවතිනු ඇත.මැන්ඩෙලා අද මුළු ලොවම එක මිටට ගෙන ඇත්තේ කෙසේද? යන කාරණය ගැන වැඩි අවධානයක් යොමු කිරීම බලවත්, ධනවත්, රටවලට මෙන්ම නැගී සිටින රටවලට මෙන්ම තුන්වෙනි ලෝකයේ රටවලට එකසේ වැදගත් වන්නේය. මුළු දකුණු අප්‍රිකාවම මේ වන විට මුළු ලෝකය බවටත්, මුළු ලෝකය දකුණු අප්‍රිකාව බවටත් පත් වී තිබෙන්නේ ඇයිද? යන්න සොයා බැලීම ඉතා වැදගත් වේ.ලෝකයේම සිටින ආගමික නායකයින් සියලුම බලවතුන් ඇතුළු රාජ්‍ය නායකයින්, විද්වතුන්, සාමාන්‍ය ජනතාව ඇතුළු අතිවිශාල පිරිසකගේ මේ දිනවල මුවඟ රැදෙන්නේ එකම වචනයකි. මැන්ඩෙලා, මැන්ඩෙලා එම නාමය ලොවපුරා රැව් පිළිරැව් දෙන්නේ සාමය, ප්‍රජාතන්ත්‍රවාදය, සහජීවනය සදාකල්හිම ජීවත්වන පරිදිය.එමෙන්ම මැන්ඩෙලා “ නාමය මුළු ලොවපුරා රැව් පිළිරැව් දෙනවාට අකැමැති පිරිස් ද සිටිති. වර්ණභේදවාදයට, ජාතිබේදයට, කුල බේදයට, ත්‍රස්තවාදයට , බෙදුම්වාදයට පක්ෂ පිරිස මැන්ඩෙලාට අකමැතිය. ඉහත සඳහන් කරන ලද කිසිම භේදවාදයකට මැන්ඩෙලා දැඩි ලෙස විරුද්ධ විය.ලෝකයේ ප්‍රජාතන්ත්‍රවාදයට බලවත් ලෙසම තර්ජනය වී තිබෙන්නේ ත්‍රස්තවාදය බව අවිවාදයෙන් පිළිගැනේ. වර්ණභේදවාදය, ගෝත්‍රවාදය, කුලවාදය වැනි දේවලින් ගැටුම් ඇතිවනවාට ත්‍රස්තවාදී නායකයින් සහ ත්‍රස්තවාදී සංවිධාන කැමතිය. එවැනි ගැටුම් ඇතිවන තරමට ත්‍රස්තවාදය පෝෂණය වන අතර ත්‍රස්තවාදයට සැඟවී තම ත්‍රස්තක්‍රියාකාරකම් නිසි පරිදි ඉටු කිරීමට ද එමඟින් හැකියාව පවතී. ලෝකයේ බලවත් කියාගන්නා රටවල්වන ඇමෙරිකාව, මහා බ්‍රිතාන්‍ය ඇතුළු රටවල් රැසක් තවමත් ත්‍රස්තවාදයෙන් පීඩා විඳී. නමුත් එම රටවල් ත්‍රස්තවාදයට එරෙහිව පොදුවේ පෙළගැසෙන්නේ නැත.ඔවුන් පෙළ ගැසෙන්නේ ඔවුන්ට අදාළ වන න්‍යාය පත්‍රයන්ට අනුව පමණි. සැප්තැම්බර් 11 ප්‍රහාරය එල්ල කරන ලද අල්කයිඩා සංවිධානයේ ඔසාමා බින් ලාඩ්න් ඝාතනය කරන ඇමෙරිකා එක්සත් ජනපදයේ ජනාධිපති බැරක් ඔබාමා ශ්‍රී ලංකවේ ත්‍රස්ත ක්‍රියාකාරකම් කළ ලෝකයේ දරුණුතම ත්‍රස්තවාදී සංවිධානය වන කොටි සංවිධානයේ නායක වේඵපිල්ලේ ප්‍රභාකරන් ඝාතනය කළාට අකමැති වීමෙන් ත්‍රස්තවාදයට එරෙහිව ඇමෙරිකාවේ දෙබිඩි පිළිවෙත මනාව පැහැදිලි වේ.වර්ණභේදවාදය සම්බන්ධයෙන් ද ඇමෙරිකාවට තිබෙන ඉතිහාසය එතරම් හිතකර හෝ සුන්දර නොවේ. මාර්ටිං ලූතර් කිං ඇමෙරිකාවේ වර්ණභේදවාදයට එරෙහිව ක්‍රියාත්මක වූයේ නෙල්සන් මැන්ඩෙලා මෙනි. නමුත් බැරක් ඔබාමා ජනාධිපතිවරයා කටයුතු කරන්නේ මාර්ටිං ලූතර් කිංලාගේ අසලකටවත් යානොහැකි ආකාරයෙනි. එම නිසා නෙල්සන් මැන්ඩෙලා දෙන පණිවිඩය මුළු ලෝකයටම ආදර්ශයක් වන්නේ එමඟින් ත්‍රස්තවාදයට එක් පැත්තකින් උඩගෙඩි දෙන ඔබාමාලාට, බ්‍රිතානයේ ඩේවිඩ් කැමරන්ලාට එක්තරා ආකාරයකින් කනේ පහරක් එල්ල කරන නිසාය.අභාවප්‍රාප්ත නෙල්සන් මැන්ඩෙලා මහතාගේ දේහයට අවසන් ගෞරව දැක්වීම හා ඒ මහතා වෙනුවෙන් පැවති විශේෂ දේව මෙහෙය මෑත කාලයේ ලොව වැඩිම දෙනා සහභාගි වූ හා වැඩිම දෙනෙක් රූපවාහිනියෙන් අන්තර්ජාලයෙන් නැරඹූ දේව මෙහෙය වනවාට සැකයක් නැත.වර්ණභේදවාදයට පමණක් නොව ත්‍රස්තවාදයට එරෙහිව අභීතව හඬ නැගූ ශ්‍රී ලංකාවේ ජනාධිපති මහින්ද රාජපක්ෂ මහතා පොදු රාජ්‍ය මණ්ඩලයීය රටවල් නියෝජනය කරමින් එහි සභාපතිවරයා ලෙස නෙල්සන් මැන්ඩෙලා මහතාගේ දේහයට අවසන් ගෞරව දැක්වීම ශ්‍රි ලංකාවට අතිශයින්ම වැදගත් සිදුවීමකි.“මැන්ඩෙලා ඉතිරි කර යන දායාදය ඉක්මවා යාමට අපහසු වූවක්” යනුවෙන් ශෝක පණිවිඩයක් නිකුත් කරමින් ප්‍රකාශ කළේ මහින්ද රාජපක්ෂ ජනාධිපතිවරයාය. පිළිකුල් සහගත වර්ණභේදවාදී භාවිතය අවසන් කිරීම සඳහා සිය කීර්තිමත් ජීවිතයෙන් වැඩි කාලයක් බන්ධනාගාරගතව සිටීම තුළින් දකුණු අප්‍රිකානු පොදු ජනතාවට සේම පොදු රාජ්‍ය මණ්ඩලයේ විශාලතම නියෝජනය වන අප්‍රිකානු මහද්විපයටද එතුමා නව ජීවිතයක්, ගරුත්වයක් හා නිදහසක් රැගෙන ආවේය.එතුමා විසින් ඉතිරිකර යන දායාදය ඇත්ත වශයෙන්ම ඉක්මවා යාමට අපහසු වුවකි. මෙම ශ්‍රේෂ්ඨ දකුණු අප්‍රිකානු පුත්‍රයාට හා කෘතහස්ත දේශපාලඥයාට පොදු රාජ්‍ය මණ්ඩලයේ අප විසින් පිදිය හැකි ඉහළම උපහාරය වන්නේ එතුමා විසින් දැඩිව රැකගත් ප්‍රජාතන්ත්‍රවාදයේ, විවිධත්වයේ හා එකමුතුවේ හරයයන් ආරක්ෂා කිරීමයි.මහින්ද රාජපක්ෂ ජනාධිපතිවරයාගේ මෙම ශෝක ප්‍රකාශය තුළ අදහස් රැසක් ගැබ්වී තිබේ. විශේෂයෙන් පොදු රාජ්‍ය මණ්ඩලයේ වත්මන් සභාපතිවරයා ලෙස රාජපක්ෂ මහතා මැන්ඩෙලා මහතාගේ දේශපාලන මෙහෙවර, සමාජ මෙහෙවර අගයන්නේ ඉතා දැඩි භක්ති ආදරයකිනි.නෙල්සන් මැන්ඩෙලා හිටපු නායකයා උදා කරන ලද සාමයේ උරුමය හා ඔහුගේ ජීවිත දර්ශනය වසර ගණනාවක් තිස්සේ ශ්‍රී ලංකාවේ ක්‍රියාත්මක වූ ත්‍රස්තවාදය මුළුමණින්ම පරාජය කර ශ්‍රී ලංකාවට සාමය උදා කිරීම සඳහා ප්‍රබල උත්තේජනයක් වූ බවත් තමාගේ ජීවිතය හා දර්ශනය හැඩගසා ගැනීමට ද මැන්ඩෙලා මහතා විශාල බලපෑමක් කළ බවත් ඔහුගේ අභාවය තමන්ට පෞද්ගලිකවම බලවත් පාඩුවක් බවත් මහින්ද රාජපක්ෂ ජනාධිපතිතුමා පවසයි. එමෙන්ම මැන්ඩෙලා මහතා සිය ජීවිතයෙන් විශාල කාලයක් සිරගතව සිටියේ පිළිකුල් සහගත වර්ණභේදවාදය අවසන් කිරීම සඳහාය.මැන්ඩෙලා මහතාගේ ඒ නිර්භීත ආදර්ශමත් ක්‍රියාව මුළු මහත් දකුණු අප්‍රිකානු පොදු ජනතාවට සේම පොදු රාජ්‍ය මණ්ඩලය නියෝජනය වන අප්‍රිකානු මහද්වීපයටද නව ජීවයක්, ගරුත්වයක් හා නිදහස රැගෙන ආවේය.වසර 95ක් ආයු වළඳා මැන්ඩෙලා අභාවප්‍රාප්ත වූයේ රෝගී තත්ත්වයක් හේතුවෙනි.1964 ජුනි 12 වෙනිදා සිට වසර 27ක් මැන්ඩෙලා සිරගතව සිටියේ රොවන් දුපතේ සිරකඳවුරකය. මැන්ඩෙලාගේ රෝගී තත්ත්වය සඳහා ප්‍රධාන වශයෙන් බලපෑවේ ඔහු ‍වසර 27ක් සිරගතව සිටීමයි. කෙතරම් අපහසුතා මධ්‍යයේ වුවද ඔහුගේ සිරගෙදර ජීවිතය තුළ අධ්‍යාපන කටයුතුද නිසි පරිදි කරගෙන යාමට මැන්ඩෙලා දැඩි වෙහෙසක් ගත්තේය. මැන්ඩෙලාගේ සිරගත ජීවිතයේ අංකය 46664ය. එය මුළු ලොවපුරා ජනප්‍රිය අංකයක් බවට පත්වූයේ මැන්ඩෙලා සිරගතව සිටින අතරතුරදී වීම තවත් විශේෂත්වයකි.1918 ජුලි 18 වෙනිදා රොලිස්ලානා මැන්ඩෙලා නමින් දකුණු අප්‍රිකාවේ ට්‍රාන්ස්කෙයිහිදී මැන්ඩෙලා උපත ලැබීය. ශිෂ්‍ය විරෝධයකට හවුල්වීම නිසා 1941 දී මැන්ඩෙලා පාසලෙන් නෙරපා දැමීම විශේෂත්වයකි. තරුණ වියේදීම අයුක්තියට, අසාධාරණයට එරෙහිව අභීතව නැගී සිටීමට මැන්ඩෙලා කිසිඳු චකිතයක් නොදැක්වීය.1942 දී දකුණු අප්‍රිකානු විශ්වවිද්‍යාලයේ ප්‍රථම උපාධිය ලබාගත් තරුණ මැන්ඩෙලා අප්‍රිකානු ජාතික කොංග්‍රසය (African National congress) සමඟ එක් වුයේ ය. අප්‍රිකානු ජාතික කොංග්‍රස් තරුණ ලීගයේ ලේකම්ධුරයට තරුණ මැන්ඩෙලා පත්වන්නේ 1948 දීය. 1951 දී අප්‍රිකානු ජාතික කොංග්‍රසයේ සභාපතිධුරයට පත්වන මැන්ඩෙලා 1956 දී දේශද්‍රෝහි චෝදනා යටතේ අත්අඩංගුවට පත් වී වසර 6ක් සිරගත කරයි. 1964 දී ජීවිතාන්තය දක්වා යළි සිරදඬුවමකට ලක්වන මැන්ඩෙලාට 1990 පෙබරවාරි 11 වෙනිදා නිදහස හිමිවන්නේය.1993 දී ෆ්‍රෙඩ්රික් ක්ලාක් හා එකතුව මැන්ඩෙලා නොබෙල් සාම ත්‍යාගය හිමිකරගත්තේය. 1994 මැයි 09 වෙනිදා දකුණු අප්‍රිකාවේ ප්‍රථම කළු ජාතික ජනාධිපතිධුරයට මැන්ඩෙලා පත්වන්නේ 62.65%ක අති විශිෂ්ට ඡන්ද ප්‍රමාණයක් ලබාගනිමිනි. වසර 5ක් ජනාධිපතිධුරය දරමින් දකුණු අප්‍රිකාවටත් මුළු ලෝකයටත් සේවය කළ මැන්ඩෙලා 1999 දී ජනාධිපතිධුරයෙන් විශ්‍රාම ගන්නේය.ඔහු සිරගතව සිටියද, නිදහස ලැබුවද, ජනාධිපතිව සිටියද, විශ්‍රාම ගියද ඔහු මැන්ඩෙලාම විය. ඔහුගේ චරිතයේ ස්වභාවය අනුව ඔහු මුළු ලොවටම ආදරය කළේය. වර්ණභේදවාදයේදී සුදුජාතිකයින් කළු ජාතිකයින්ව ඝාතනය කර විනාශ කරන විට ඊට එකට එක කිරීමට මැන්ඩෙලා අනුබල නොදුන්නේය. ඔහු හැමවිටම ඉල්ලා සිටියේ සුදු මහත්වරුන්ට සළකන හැන්දෙන්ම කළු ජාතිකයින්ටද සළකන ලෙසයි. ඒ වෙනුවෙන් දිගින් දිගටම හඬ නැගීම නිසා ජනතාව පෙළ ගැස්වීම නිසා විශාල ජනමතයක් ලොවපුරා ඇතිකිරීම නිසා සුදු ජාතික පාලකයෝ මැන්ඩෙලා සිරගත කළහ.නමුත් මැන්ඩෙලා තම සටන පාවාදුන්නේ නැත. සුදු ජාතික පාලකයින්ටම හති වැටී මැන්ඩෙලා වසර 27කට පසුව නිදහස් කිරීමට ඔවුහු ක්‍රියා කළහ. බෝලයක් දිය යට ඔබාගෙන දිගටම සිටීමට නොහැකිවන්නේ එම බෝලය කුමන හෝ මොහොතක යළි උඩට පැමිණෙන නිසාය. ඒ ආකාරයෙන් හැමදාමත් සිරකර මැන්ඩෙලා නිහඬ කිරීමට සුදු ජාතික පාලකයින්ට නොහැකි විය. අවසානයේදී ඔවුන්ට සිදුවූයේ මැන්ඩෙලාට නිදහස ලබාදීමටය. මැන්ඩෙලා කිසිදිනෙක ඔහුට නිදහස ලබාදෙන ලෙස ඉල්ලා නොසිටියේය.1994 ජනාධිපතිවරණයෙන් අතිවිශිෂ්ට ජයක් ලැබූ මැන්ඩෙලා කළු ජාතික ප්‍රථම ජනාධිපතිධුරයට පත්විය. ඔහුට අවශ්‍ය නම් සුදු ජාතිකයින්ගෙන් පළිගැනීමට ඕනෑවටත් වඩා අවස්ථාව තිබුණි. සුදු ජාතිකයෙකුට සිරීමක් කරනවාටත් ඔහු තදින් විරුද්ධ විය. කිසිම සුදු ජාතිකයෙකුට තවත් කිසිදු කරදරක් නොවීය.වර්ණභේදවාදයෙන් තොරව මුළු දකුණු අප්‍රිකාවම අද එකම රටකි. සුදු ජාතිකයින්ට පමණක් මීට පෙර සීමා වූ හැම දෙයක්ම කළු ජාතිකයින්ට හිමිවී තිබේ. ජාතීන් අතර කිසිඳු බේදයක් නොමැත. මීට පෙර දකුණු අප්‍රිකානු ක්‍රිකට් පිල නියෝජනය කළේ සුදු ජාතිකයින් පමණි. දැන් කළු ජාතිකයින්ද එරට ක්‍රිකට්, පාපන්දු, රගර් ඇතුළු ක්‍රීඩා රැසක ජාතික කණ්ඩායම් නියෝජනය කරයි. ක්‍රීඩාවලින් මුළු ලෝකයේම ජයග්‍රහණ ලබාගන්නා විට දකුණු අප්‍රිකානු ධජය එසවෙන විට එරට ජාතික ගීය ගායනා කරන විට නැගී සිටින්නේ අත්පොළසන් දෙන්නේ, ඔල්වරසන් දෙන්නේ එක් වර්ණයකට අයත් පිරිසක් නොවෙති. එයට මුළු දකුණු අප්‍රිකානුවෝම එක් වෙති.1995 දී දකුණු අප්‍රිකාව ලෝක රග්බි කිරුළ දිනාගත් අවස්ථාවේදී ඒ ගැන වැඩියෙන්ම සතුටු වූයේ නෙල්සන් මැන්ඩෙලාය. ඒ උසස් තරගය නැරඹීම සඳහා මැන්ඩෙලා පැමිණිමත් සමග මුළු ලොවේම අවධානය ‍ඒ සඳහා යොමු විය. එය දකුණු අප්‍රිකානුවන් නෙල්සන් මැන්ඩෙලා මහතාට ලබාදුන් ත්‍යාගයක් වාගේය. එහිදී දකුණු අප්‍රිකානු රගර් කණ්ඩායමට ලබාදුන් අත්පොළසන් නාදය තුළ සුදු / කළු භේදයක් නොවීය. එම අවස්ථාව කෙතරම් සංවේදී වුවාද කියතොත් එම රගර් ලෝක කුසලානයේ ජයග්‍රහණය වෙනුවෙන් නිර්මාණය වූ සිනමාපටයද අතිශයින් ජනප්‍රියත්වයට පත් විය.දකුණු අප්‍රිකාවේ වර්ණභේදය තිබුණු කාලයේ දී කිසිම රටක් දකුණු අප්‍රිකාව සමඟ සබඳකම් නොපැවැත්වීය. එය නොසළකා 1982 වසරේදී ශ්‍රි ලංකා ක්‍රිකට් කණ්ඩායම නීති විරෝධී ලෙස දකුණු අප්‍රිකාවේ සංචාරයක නිරත වූ අවස්ථාවේ දී එම කණ්ඩායමට වසර 25ක ක්‍රිකට් තහනමක් පැනවීමට එවකට ක්‍රිකට් පාලක මණ්ඩලයේ සභාපති ගාමිණි දිසානායක අමාත්‍යවරයා ක්‍රියා කිරීම මෙහි දී සිහිපත් කළ යුතුය. නීතියෙන් එදා දඬුවම් ලබා දුන්නද ක්‍රිකට් කණ්ඩාය නම් සංචාරය ගැන මැන්ඩෙලාට නම් කනගාටුවක් ඇතිවන්නට ඇත.නෙල්සන් මැන්ඩෙලාගේ අහිංසාවාදයට බෙහෙවින් බලපෑමක් කළ චරිතය වූයේ ඉන්දියාවේ මහත්මා ගාන්ධිතුමායි. ගාන්ධිතුමාගේ අවිහිංසාවාදී වැඩසටහන කෙ‍ෙරහි මැන්ඩෙලා දැඩි අවධානයක් යොමු කළේය. තම සිරගත ජීවිතයේදී මහත්මා ගාන්ධිතුමාගේ පොතපත කියවීම මැන්ඩෙලා මහතා පුරුද්දක් කරගෙන සිටියේය.ත්‍රස්තවාදය, වර්ණභේදවාදය පරාජය කරමින් අද බොහෝ රටවල් නිදහසේ සුව විඳිමින් සිටියද ඒ සඳහා වෙහෙස වූ නායකයින් සිරගත කිරීම සඳහා විවිධ න්‍යාය පත්‍ර ඔස්සේ ඇතැම් රටවල් හා සංවිධාන ක්‍රියාකරන බව නොරහසකි. මැන්ඩෙලා වර්ණභේදවාදය පිටුදැක්ක ආකාරයෙන් ශ්‍රිලංකාවේ ජනාධිපති මහින්ද රාජපක්ෂ මහතා ත්‍රස්තවාදයෙන් මුළු රටම මුදාගෙන ඇත.ශ්‍රි ලංකාව තුළ කිසිඳු බියක් සැකයක් නොමැතිව ජීවත්වීමට හැකි බව පොදු රාජ්‍ය මණ්ඩල සමුළුවට පසුගියදා පැමිණි රාජ්‍ය නායකයෝ පිළිගත්හ. මේ අවස්ථාවේදී පැමිණි දකුණු අප්‍රිකානු ජනාධිපති ජාකෝබ් සුමා මහතා ශ්‍රී ලංකාවේ ජනාධිපතිවරයාගේ දෑත් අල්ලා ගනිමින් කීවේ ශ්‍රී ලංකාවේ ප්‍රජාතන්ත්‍රවාදය ගැන දකුණු අප්‍රිකාව සතුටු වන බවයි. මීට අමතරව දෙරට අතර සහයෝගීතාව වර්ධනය කර ගැනීම ගැන ද දෙරටේම නායකයින්ගේ අවධානය යොමු විය. මේ අවස්ථාවේදීත් මහින්ද රාජපක්ෂ ජනාධිපතිතුමා අසනීප තත්ත්වයෙන් පසු වූ නෙල්සන් මැන්ඩෙලා මහතා ගැන විමසීමට අමතක නොකළ අතර මැන්ඩෙලා මහතාට ඉක්මනින් සුවවේවායි කියා ජනාධිපතිතුමා ප්‍රාර්ථනා කළේය.මැන්ඩෙලා මහතාගේ ආදර්ශය ඉතා හොඳින් ක්‍රියා කළ රාජ්‍ය නායකයෙක් වශයෙන් මහින්ද රාජපක්ෂ මහතා හැඳින්විය හැක. ශ්‍රී ලංකාවේ 83 ඇතිවූ අවාසනාවන්ත කළු ජූලිය නිසා කොටි ත්‍රස්තවාදය බලවත් වූ බව නොරහසකි. නමුත් ඉන් පසු කෙ‍තරම් සිදුවීම් ඇති වුණද කළුජූලි ඇතිවීමට ඉඩ දුන්නේ නැත.විශේෂයෙන්ම මහින්ද රාජපක්ෂ මහතා බලයට පත්වීමෙන් අනතුරුව යළිත් කළු ජූලියන් ඇති කිරීමට බෙදුම්වාදයට උඩගෙඩි දෙන පිරිස් නොගත් උත්සාහයක් නැත. නමුත් ආදර්ශයට ගතහැකි ලෝක නායකයින්ගේ දැනුමෙන් පරිපූර්ණ වූ මහින්ද රාජපක්ෂ ජනාධිපතිතුමා වර්තමානයේ පරිණත ලෝක නායකයෙකු වශයෙන් ක්‍රියාකරන්නේ අනාගතය වෙනුවෙනි. අනාගතයේදී නොබෙල් සාම ත්‍යාගය ලබා ගැනීමට ඕනෑවටත් වඩා සුදුසුකම් මහින්ද රාජපක්ෂ මහතා සතුය. අනාගතයේදී ආසියාවේ මැන්ඩෙලා වශයෙන් මහින්ද රාජපක්ෂ මහතා හැඳින්වුවද එහි වරදක් නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=f1312163</link>
    <topic>සටන් ශිල්පියෝ කියන්නේ හන්දිවල බැහැලා ගහගන්න චණ්ඩි නෙවෙයි</topic>
    <author>සංවාද සටහන උපාලි කරුණාරත්න</author>
    <content>මෙරට තුළ අංගම්පොර සටන් ශිල්පය උගන්වන ගුරුවරු ගණනාවක් සිටිති.ඔවුන් අතර එම ශිල්පය උගන්වන ක්‍රමවේද පිළිබඳ මත ගැටුම් පවතී. අංගම්පොර යයි කියා චීන අඩි උගන්වන බවට ඔවුන් චෝදනා කර ගනී.ගුස්ති පිටුවේ සංවාදයට මීට පෙරද මෙරට අංගම්පොර සටන් ශිල්පය උගන්වන ගුරුවරුන් කිහිපදෙනෙක් සම්බන්ධ විය. ඉදිරියටත් මෙරට සිටින අංගම්පොර සටන් ශිල්ප උගන්වන ගුරුවරුන්ට මේ සංවාදයට සහභාගි විය හැකිය.මෙවර සංවාදයට සහභාගි වනුයේ කොරතොටආරච්චි සටන් පරම්පරාවේ වර්තමාන පුරුක වන අජන්ත මහන්තආරච්චි සටන් ගුරුවරයායි.* ඔබ අංගම් පරපුරක කාගේ කවුද?මගේ සටන් පරම්පරාව කොරතොට ආරච්චිවරුන්ගේ සටන් පරපුර කියලයි මගේ ගුරුන්නාන්සේලා කියන්නෙ. මීට අවුරුදු පන්සීයකට ඉහත ලියා තිබෙන ඉතිහාස ග්‍රන්ථයන්හි මගේ සටන් පරපුර පිළිබඳව සදහන් වෙනවා. එය නිවැරදි බව මමත් විවිධ සොයා බැලීම්වලින් තහවුරු කරගෙන තිබෙනවා. මට එය ඔප්පු කළ හැකියි.මම ජීවත්වන කොරතොට ගම්මානයේ තිබෙන සෙල්ලිපි, සීතාවක රාජසිංහ රජු දීපු සන්නස් , උන්නාන්සේ යුද්ධයට පාවිච්චි කරපු කඩුව මගේ පරපුරේ අංගම් උරුමය පිළිබඳ සාක්ෂියි. එදා මුල්ලේරියා යුද්ධයට සම්බන්ධ වන්නේ අපේ පරම්පරාවයි.කොරතොට ආරච්චිවරු දහඅට දෙනෙක් අපේ පරම්පරාවේ සිටිය. ඔවුන් රණවකආරච්චි, පලිහේනආරච්චි, මහන්තආරච්චි, හටන්ආරච්චි , මල්ලව ආරච්චි වැනි අයයි. කොරතොට රජමහා විහාර වටේ තිබුණ වලව් දහ අටක තමයි ඔවුන් ජීවත් වුණේ. එම පරම්පරාවල ගුරුන්නාන්සේලාගෙන් මම අංගම් සටන් ඉගෙන ගෙන තිබෙනවා.* කවුද ඒ ගුරුන්නාන්සේලා ?මල්ලවආරච්චි ගුරුන්නාන්සෙ, රණවකආරච්චි පරපුරේ ගුරුවරයෙකුගෙන්ද මම ඉගෙන ගත්ත. පලිහේනආරච්චි පරම්පාවේ දයාරත්න ගුරුන්නාන්සේ ගෙන්ද අංගම් ශිල්පය හැදෑරුවා. ඔහු තවමත් ඉන්නවා. මට කොරතොට ආරච්චි පරම්පරාවේ ගුරුවරුන් හත් දෙනෙක් සිටිනවා.ඊට අමතරව වෙල්ලස්සේ සිටිය පුංචි බණ්ඩා ගුරුන්නාන්සේ ද මට අංගම් ශිල්පය ඉගැන්වූවා. ඔහු ළඟ තිබුණ අංගම් ශාස්ත්‍රය පිළිබඳ පුස්කොළ පොත් දෙකකුත් මට දුන්නා. මේ රටේ තිබුණ පැ‍රැණිම සටන් ශාස්ත්‍රයක්ද මට මහියංගන ප්‍රදේශයේ සිට සුභද්‍රා මෙ‍හෙණින් වහන්සේගෙන් ඉගෙන ගන්න අවස්ථාව ලැබුණා. ඇගේ වයස මේ වන විට අසූ ගණනක් වෙනවා. ඒ සටන් ක්‍රමයට කියන්නෙ රීරි කොලස කියායි.* මොකක්ද මේ රීරි කොලස?මේ සටන් ක්‍රමය අංගම් ශාස්ත්‍රයේ මුල් අවධියේ තිබූ එකක්. මේ සටන් ක්‍රමයේ මරු නිල විද්‍යාව පිළිබඳ ඉතාමත්ම ගැඹුරට උගන්වනවා. සුභද්‍රා මෙ‍හෙණින් වහන්සේ මට කියල තිබෙන්නෙ තම පරපුර යක්ෂ ගෝත්‍රයට අයිති බවයි. මේ සටන් ක්‍රමය එදා සිටිය යක්ෂ ගෝත්‍රිකයින්ගේ සටන් ක්‍රමයක්. මේවා ගැන පැ‍රැණි පුස්කොළ පොත්වල තිබෙනවා. මම මේ සටන් ශාස්ත්‍රය ඉතා ගැඹුරට හැදෑරුවා. මේ මරාන්තික මරු නිල ශාස්ත්‍රය මේ රටේ දන්නෙ එතුමියත් මමත් පමණක් බවයි මගේ විශ්වාසය. රීරි කොලස සටන් ශාස්ත්‍රය ඇය වෙනත් කිසිවෙකුට නැවත උගන්වන්නෙ නැහැ. ඇය මට ඉගැන්වූවා. මටත් අවසර තිබෙන්නේ තවත් එක් අයෙකුට උගන්වන්න පමණයි. මට තවම එය ඉගැන්වීම සඳහා සුදුසු ගැහැනු හෝ පිරිමි සටන් ශිල්පියෙකු හමුවී නැහැ.* ඔබ නියම අංගම් පොර ශාස්ත්‍රය දන්නවද කියල කවුරුන් හෝ ඔබෙන් ප්‍රශ්න කළොත්?මට අංගම් ශාස්ත්‍රය කියල වෙනත් සටන් ශිල්ප උගන්වන්න හදපු අය සිටියා. බොහෝ අය අංගම් උගන්වනවා කියල කරන්නෙ බොරුවක්. මම ගවේශකයෙක්. මා මගෙ පරම්පරාවෙන් පමණක් ශිල්ප ඉගෙනගෙන නතර වූ කෙනෙකු නොවේ. මගෙ ගුරුන්නාන්සේලා අවසානයේදී අංගම් සටන් ශාස්ත්‍රය පිළිබඳ සඳහන් වටිනා පුස්කොළ පොත් මට ලබා දුන්නා. ඒවා කියවීමේදී මට වැටහුනා මා හදාරා තිබෙන්නෙ නියම අංගම් කියල. මම සෑම විටම උත්සාහ කරන්නෙ මේ රටේ අතීත මුතුන් මිත්තන් ළඟ තිබූ පැ‍රැණි අංගම් සටන් ශාස්ත්‍රය මතු කර ගන්නයි.* ඒ කියන්නෙ ඔබ උගන්වන්නෙ මේ රටේ තිබුණ පැ‍රැණි ශුද්ධ අංගම් ද?ඔව්. අජන්ත මහන්තආරච්චි උගන්වන්නෙ මේ රටේ තිබූ අති පැ‍රැණි ශුද්ධ අංගම් ශාස්ත්‍රය කියල විශ්වාසයි.* බොහෝ අය අංගම් පොර සටන් කියා වෙනත් සටන් ක්‍රම උගන්වනවා කියල සමාජයේ චෝදනා තිබෙනවා නේද?අංගම් පොර දන්නවා කියල බොහෝ අය කරන්නෙ රඟපෑමක්. ඔවුන්ගේ හෘද සාක්ෂිය ඒක දන්නවා. ඔවුන් පට්ටපල් බොරුකාරයෝ.* ඔබට අභියෝග කලොත් ශුද්ධ අංගම් පෙන්වන්න කියල?ඌරා ළිඳේ සටනකට එන්න කියා මම වරක් අභියෝගයක් කළා. තවමත් කවුරුත් ආවෙ නැහැ. මම සුදුසු ස්ථානයක මගේ පරපුරේ අංගම් ශාස්ත්‍රය පෙන්වන්න සූදානම්. තුන් වරක් මම ඉන්දියාවේ කේරළ ප්‍රදේශයට ගොස් එහි තිබෙන කලරි මඩුවලදී එම සටන් ශිල්පීන් පරදවා ලංකාවේ නියම අංගම් ශාස්ත්‍රය තිබෙන බව ඔප්පු කළ පුද්ගලයෙක්. 2001,2002,2007 වසරවලදීයි මා ඉන්දියාවට ගියේ. එම කලරි මඩුවල සටන් කිරීම හරිම දුෂ්කර වුණා. මොකද ඒ මඩුවල බිමට තල තෙල් සහ වී දාල එම සටන් ශිල්පීන් තල තෙල් ගාගෙන සටනට පැමිණියා. වරක් තායිලන්තයේදී වීදි සටන්කරුවෙකු සමඟත් සටන් කරල ඔහුව පරාජය කළා.* ඔබ හොඳ කරාතේ සටන් ශිල්පියෙක් කියල ඇතැමුන් කියනවා?මම එසේ ප්‍රකාශ කිරීම පිළිබඳ සංතෝෂ වෙනවා. හැබැයි මම මුලින්ම අංගම් සටන් ශාස්ත්‍රයයි ඉගෙන ගත්තෙ. එතකොට මට අවුරුදු හයයි. මහසෙන් උන්නාන්සේට කුජ දවසකදී පූජාව තියල තමයි ඉගෙනීම ආරම්භ කළේ.මට කුඩා කාලයේම සිටම සටන් ශිල්ප හැදෑරීමට පුදුම ආශාවක් තිබුණ. පාසැල් කාලයේදී මුලින්ම ඉගෙන ගත්තෙ කරාතේ. එම සටන් ශිල්පයෙන් මම විවිධ ශූරතා දිනාගෙන තිබෙනවා. මම කළු පටි ශ්‍රේණියත් ලබා තිබෙනවා. මගේ කරාතේ ගුරුවරයා අනුර කත්‍රිආරච්චි මහතායි. එතුමා බොහොම දක්ෂ කරාතේ ශිල්පියෙක්.* ඔබ තවත් සටන් ක්‍රම හදාරා තිබෙනවද?මම වූෂු, මල්ලවපොර, බොක්ෂින්ද ඉගෙනගෙන තිබෙනවා. භාවනා ක්‍රම ඉගෙනීමට ටිබෙටයට ගිය වෙලාවේදී සියාට් සටන් ක්‍රමය හැදෑරුවා. එය ලාමාවරුන් අතර තිබූ ඉතා රහසිගත සටන් ක්‍රමයක්. මම මෙය වැඩිදුර හැදෑරුවේ නැහැ.මේ සියාට් සටන් ක්‍රමයේදී කුඩා කෝටු කැබැල්ලක් භාවිත කරනවා. මෙම සටන් ක්‍රමයේ නිල විද්‍යාවකුත් තිබෙන අතර එම නිල ස්ථානයන්ට පහරදී සතුරන් අඩපණ කළ හැකියි. ලාමාවරුන් ඔවුන්ගේ ආත්මාරක්ෂාව සඳහා යොදා ගන්නවා. මේ සටන් ක්‍රමයේදී මිනිසුන් මරණයට පත් කිරීම තහනම්. අංගම්වලදීත් මෙවැනි ආයුධ භාවිත කරනවා. මේ සටන් ක්‍රමය කාන්තාවන්ට ඉතා සුදුසුයි කියා මා සිතනවා.* භාවනා කිරීමෙන් ඔබ බලාපොරොත්තු වන්නෙ කුමක්ද?ඕනෑම සටන් ශිල්පියෙක් තමන්ගේ අධ්‍යාත්මය දියුණු කර ගන්න ඕනෙ. සටන් ශිල්පියෙකු කියන්නේ හන්දියක බැහැල ගහගන්න චන්ඩියෙකු නොවේ. අංගම් ශාස්ත්‍රයේත් විවිධ භාවනා ක්‍රම තිබෙනවා. මම ටිබෙටයට ගියේ ලෝකයේ තිබෙන තවත් භාවනා ක්‍රම පිළිබඳ සොයා බැලීමටයි. හිමාලයට යන්න මට ආසාවක් තිබුණත් එය ඉෂ්ට කර ගන්න බැරි වුණා. මා මේවන විට නීල ස්වස්ථි දැහැන කියන අංගම් ශාස්ත්‍රයේ තිබෙන භාවනාව වඩනවා.* ලෝකයේ තිබෙන ප්‍රබලම සටන් ශිල්පය අංගම්පොර කියලද ඔබ කියන්නෙ?අංගම්පොර කියන්නෙ ඉතා දියුණු සටන් ක්‍රමයක්. මේක අද්භූත සටන් ශිල්පයක් වශයෙන්ද හඳුන්වන්න පුළුවන්. මිය ගිය ගුරුවරුන්ගෙනුත් මේක ඉගෙන ගත හැකියි. අංගම්පොර සටන් හදාරන දරුවෙකුගේ ශරීරයට මියගිය සටන් ශිල්පියෙකුගේ ආත්මයක් ගෙන එන්න පුළුවන්. ඒ ගුරුන්නාන්සේලා අපේ ප්‍රශ්නවලට පිළිතුරු ලබා දෙනවා. ඉහළ ආත්මවල ඉන්න අයගෙන් තොරතුරු ගන්න වෙනමම ක්‍රමයක් තිබෙනවා.* ඔබේ වයස කීයද?අවුරුදු විසි අටයි. මම අවුරුදු විසි දෙකකට ආසන්න කාලයක් තිස්සෙ අංගම්පොර ඉගෙන ගන්නවා.* අපි අහල තිබෙන ආකාරයට අංගම්පොර සටන් ශිල්පීන් ප්‍රධාන වශයෙන් සුදලීය සහ මරුවල්ලිය කියන පරම්පරා දෙකට අයිතියි. හැබැයි ඔබ කොරතොටආරච්චි පරම්පරාවෙ?ඔය වචන දෙකම වැරදියි. එම පරම්පරා දෙක නිවැරදිව හඳුන්වන්නෙ සුදාලීය සහ මාරුවලිය කියායි. එම පරම්පරා දෙකටත් කොරතොටආරච්චි පරම්පරාව සමහරක් සටන් ක්‍රම උගන්වල තිබෙනවා. සීතාවක රාජසිංහ රජ්ජුරුවො මුල්ලේරියා සටනට ගෝවා පගන්දාර හේවාපන්නය කියන සටන් පෙරමුණ පිහිටෙව්ව. මේක පිහිටුවන්න රජුට උපදෙස් දුන්නෙ අපේ පරම්පරාවේ සටන් ශිල්පීන්. මේ හේවාපන්නයේ සටන් උපක්‍රමය වූයේ පස්ස පොරොත්තුව කොටනවා කියන ක්‍රමවේදයයි. මේක වර්තමානයේ ඇම්බුෂ් ඇටෑක් එකකට සමානයි. ඒක ඉගැනීමට සුදාලීය සහ මාරුවලිය ශිල්පීන් කොරතොටට පැමිණ තිබෙනවා. මේ බව පුස්කොල පොත්වල සඳහන් වී තිබෙනවා.* අංගම්පොර ආරම්භය ගැන ඔබ දන්නෙ මොනවාද?රුහුණේ කතරගම ප්‍රදේශයේ කියල අප හිතනවා. මෙය ලෝකයේ හමුවන පැ‍රැණිම සටන් ශාස්ත්‍රය වශයෙන් හඳුන්වන් පුළුවන්. අවුරුදු 33000කට වඩා පැ‍රැණියි. ගෝරා කියන පුස්කොල පොත්වල ඒ බව සඳහන් වෙනවා. යක්ෂ ගෝත්‍රික භාෂාවෙන් තමයි ඒවා ලියල තිබෙන්නෙ. එම භාෂාව මට කියවන්න පුළුවන්. යක්ෂ ගෝත්‍රිකයින්ගේ සටන් ක්‍රම ගණනාවක් පිළිබඳ ඒවායේ සටහන් වන අතර ඒවා මිශ්‍ර වී අංගම්පොර ශාස්ත්‍රය හැදුන බව විශ්වාස කරනවා.* රාවණා රජු නොවෙයිද මෙහි මූලාරම්භකයා?නැහැ. එයට පෙරත් මේ සටන් ක්‍රමය පැවතියා.* මේ රටේ ඉන්න ප්‍රබල අංගම් සටන් ශිල්පියො කවුද?මට කාගෙවත් නමක් සඳහන් කරන්න බැහැ. අංගම් හොරු තමයි වැඩිපුරම ඉන්නෙ. නියම අංගම්පොර දන්න වයසක ගුරුන්නාන්සේලා කීප දෙනෙක් . පොලොන්නරුව, මහියංගනය, මී මුරේ ඉන්නවා. මොවුන් අංගම් ශිල්පීන් බව හඳුනාගන්නටත් අමාරුයි. අප නොදන්නා අප්‍රකට ගුරුන්නාන්සේලා තවත් ඇති.* අංගම්පොර සටන් ශිල්පය බොහෝ දෙනෙක් උගන්වනවා නේද?අංගම්පොර කියලා සියයට අසූවක් උගන්වන්නෙ චීන අඩි. මීට අමතරව ඉන්දියානු සටන් ක්‍රමත් අපේ සටන් ක්‍රම කියලා උගන්වන පිරිසකුත් ඉන්නවා. අංගම්පොර කියල චීන අඩි උගන්වන එක නම් වැරදියි.* ඔබ ප්‍රබලම අංගම්පොර සටන් කරුවෙක්ද?මම ප්‍රබල අංගම්පොර සටන් කරුවෙක් වෙන්න පුළුවන්. හැබැයි ප්‍රබලම කියන වචනයේ ‘ම ‘ යන්න කපන්න.* අංගම්පොරවල පරතෙරට යන්න කොපමන කාලයක් ගත වෙයිද?පරතෙරට යන්නටයි මම උත්සාහ කරන්නෙ. එම තත්ත්වයට යාමය මේ ජීවිත කාලයේදී බැරිවෙයි. අංගම් ශාස්ත්‍රයේ මැද ඉන්නවා කියලා මම විස්වාස කරනවා. තවම මට අග අහුවෙලා නැහැ. මගේ තරුණ අවධිය මේ වන විට අංගම්පොර සඳහා කැපකර තිබෙනවා. අනාගතයේදීත් මේ කැප කිරීම කරනවා. අඩව් විසි එක අවසන් කලා කියන්නෙ අංගම්පොර ඉගෙනීම ආරම්භ වුණා කියලයි මම හිතන්නෙ.* මොනවද අඩව් කියන්නෙ?රයි අඩව්ව, රාවන්නා අඩව්ව, කාලන්ඩි අඩව්ව, අංගාර අඩව්ව වැනි අඩව් කිබෙනවා. මේවා ඇතු‍ෙළ් ගැට සෙල්ලම්, මර්මස්ථාන විද්‍යාව, කවි, අත් පහරවල්, පය පහරවල්, භාවනා දැහැන් තිබෙනවා. මම මේ සියල්ල ඉගෙන ගෙන අවසන්.* ඔබට කී දෙනෙක් සමඟ ගහගන්න පුළුවන්ද?කවුරු මට පහර දෙන්න ආවත් මා ගුටිකන්නෙ නැහැ. මම ගුටි කෑවොත් අවුරුදු විසි ගණනක් ඉගෙන ගත් ශාස්ත්‍රය බොරුවක් වෙනවා.* කරාතේ හෝ ටයිකොන්ඩෝ හෝ වූෂු හෝ ජිට් කුන්ඩෝ ඉගෙනගත් ලෝක ප්‍රකට සටන් ශිල්පියෙක් සටනකට පැමිණෙන ලෙස ඔබට අභියෝග කළොත්?මට කවුරුත් එකයි. දක්ෂයා ජයග්‍රහණය කරයි. ඕනම අභියෝගයක් මම පිළිගන්නවා. මම දන්න සටන් උපක්‍රම කීපයක් අත්හදා බලන්නත් තිබෙනවා.* මෙරට අංගම්පොර සටන් කරුවෙකු මරාන්තික සටනකට අභියෝග කළොත්?අංගම්පොර ශාස්ත්‍රයේ නියමය තමයි අභියෝගයක් කළොත් එය භාර ගැනීම. මම එක එක කතාන්දර කිය කියා අභියෝග මග හරින්නෙ නැහැ. හැබැයි ගෝල්ෆේස් කියන්නෙ අංගම්පොර සටන් කරන තැනක් නොවෙයි.* ඔබේ පියා අංගම්පොර ශූරයෙක්ද?ඔහු අංගම්පොර ශූරයෙක් නොවෙයි. හැබැයි මේ ශාස්ත්‍රය ගැඹුරට හදාරා තිබෙනව. ඔහුගෙ නම ක්ලැරන්ස් මහන්තආරච්චි. අදටත් ඔහු අංගම්පොර සටන් කරනව.* ඔබට මාය අංගම් පුලුවන්ද?මන්ත්‍ර ශාස්ත්‍රය මම හොදට ඉගෙන ගෙන තිබෙනවා. හැබැයි මම එයට අකමැතියි. මොකද ඒකෙන් මිනිසුන්ට දැඩි හානි කරන්න පුළුවන්. නිලයකට පහර දෙනවටත් වඩා මාය අංගම්වලින් හානි කළ හැකියි.* ඔබට පුළුවන්ද මුළු හතර පනින්න?මුළු හතර පැනීම අංගම් ශාස්ත්‍රයේ නැහැ. ඒක තියෙන්නෙ චීන අඩි වල. අංගම් ශාස්ත්‍රයේ පාද මාරුව සිදුවන්නෙ චක්‍රාකාරවයි. මමත් චීන අඩි යම් තරමකට චාර්ලිස් ගුරුන්නාන්සේගෙන් ඉගෙන ගෙන තිබෙනවා. එහිදී මමත් මුළු හතර පැන තිබෙනවා. චීන අඩිවලට අතීතයේ කීවෙ කුපාඩි සෙල්ලම කියලයි. ඒකට හේතුව මත්පැන් පානය කළ පුද්ගලයින් තම චන්ඩිකම් ප්‍රදර්ශනය කිරීමට චීන අඩි යොදා ගැනීමයි.* කොරතොට අංගම්පොර සටන් පරම්පරාවට අනුව මරු නිල කීයක් තිබෙනවද?පරම්පරාවෙන් පරම්පරාවට මරු නිල වෙනස් වන්න බැහැ. මරු නිල 108 ක් තියෙනව. මම මේ වන විට විශේෂ කාර්ය බලකායට, ගුවන් හමුදාවට, යුද හමුදාවට, ප්‍රභූ ආරක්ෂක අංශයන්ට නිල ශාස්ත්‍රයේ දැනුම යම් යම් ප්‍රමාණයෙන් ‍බෙදා දෙනවා. මම ඒවා උගන්වන්නෙ ප්‍රායෝගික ක්‍රියාකාරකම් සමඟයි.* ඔබ ඕනෑම කෙනෙකුට අංගම් ශාස්ත්‍රය උගන්වනවාද?නැහැ. මේ ශාස්ත්‍රය මගෙන් ඉගෙන ගන්න නම් අනිවාර්යයෙන් සිංහල බෞද්ධයෙක් විය යුතුයි. මේක ජාතිවාදී කතාවක් නොවෙයි. මගෙ පරම්පරාවේ නියමයක්. බෞද්ධයෙක් නම් ඊළඟට කේන්ද්‍රය පරීක්ෂාකර බලා සටන් ඉගැන්වීම ගැන තීරණය කරනවා.* ඔබේ අංගම්පොර ගුරුවරුන් කොහොමද නිල ශාස්ත්‍රය ඉගැන්වූයේ?කුකුලගෙ බෙල්ල සමානයි මිනිසගේ බෙල්ලට, හරකගෙ පිට කොන්දෙ නිල ඉගැන්වුවා. අලියගෙත් මිනිසාට සමාන නිල ස්ථාන තිබෙනවා. කළු එළුවාගේ කිහිලිවල නිල මිනිසාගේ නිලවලට සමානයි කියලත් අපට ඉගැන්වූවා. එළුවා කොටස්වලට කපල යම් නිලයක් තද කල විට ලේ කැටියක් හිරවෙන ආකාරය මට පෙන්වා දුන්නා. මේවා මහ පුදුම දේවල්. දක්ෂ අංගම්පොර ශිල්පියෙකුට අලියෙකු වුවත් නිලවලට පහරදීමෙන් මරණයට පත් කරන්න පුළුවන්. මමත් අලි නිල පිළිබඳ හදාරා තිබෙනවා.* මරු නිල ගැන සඳහන් පොත් පත් මොනවාද?මගේ ළඟ විවිධ ගුරුවරුන් දුන් මරු නිල ශාස්ත්‍රය පිළිබඳ පුස්කොල පොත් තිබෙනවා. ලෙව්කේ දිසාවගේ මහා මරු නිල විද්‍යාව පොතේ සඳහන් වෙනවා එකවර කිහිපදෙනෙකුගේ මරු නිලවලට පහර දෙන අන්දම. සුළු තෙරපීමකින් මනුෂ්‍යයකු අඩපණ කරන අන්දම. පොර බැදීමකදී ප්‍රතිවාදියා අඩපණ කරන ක්‍රම.මීගස්තැන්න අධිකාරම් ලියූ මරු නිල ශාස්ත්‍රය පිළිබඳ පොතක් ගැනද සඳහන් වෙනවා.* මරු නිලයකට පහර දීමෙන් ඇති වන හානිය ප්‍රකෘති තත්ත්වයට පත් කළ හැකිද?පුළුවන්. බඩට ලේ බහින්න මරු නිලයකට පහර දුන්නොත් පැය හය හමාරකින් මනුෂ්‍යයකු මරණයට පත් වෙනවා. එම පහර දීම සිදු කර විනාඩි විස්සක් යාමට ප්‍රථම තවත් බෙහෙත් පහරක් ( ප්‍රකෘති තත්ත්වයට පත් කරන පහර ) එල්ල කළ විට බඩට බහින ලේ ටික පහර කෑ පුද්ගලයා විසින් වමනය කරනවා. එවිට ඔහු සුවපත් වෙනවා. අවශ්‍ය නම් මේවා කරල පෙන්වන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=f1312164</link>
    <topic>මින් පසුව පළාත් සභා මැතිවරණ පවත්වන්නේකොට්ඨාස ක්‍රමයටයි</topic>
    <author>සාකච්ඡා කළේ - චතුරිකා ගමගේ ඡායාරූපය- රංජිත් අසංක</author>
    <content>මෙරට තිබෙන මහ නගර සභා, නගර සභා, ප්‍රාදේශීය සභා ඇතුළු සියලුම පළාත් පාලන ආයතන ක්‍රියාත්මක වන්නේ පළාත් පාලන හා පළාත් සභා අමාත්‍යංශය යටතේය. ග්‍රාමීය ජනතාවට වඩාත් සමීප එම පළාත් පාලන ආයතන නියාමනය කරන ආකාරය හා ගම ශක්තිමත් කර රට ශක්තිමත් කිරීම යන ජනාධිපතිතුමාගේ සංකල්පය යථාර්ථයක් බවට පත් කිරීමට පළාත් පාලන හා පළාත් සභා අමාත්‍යංශය මඟින් දැනට ගෙන ඇති ක්‍රියාමාර්ග පිළිබඳ අමාත්‍යංශ ලේකම් ආර්.ඒ.ඒ.කේ. රණවක මහතා සමඟ කළ සාකච්ඡාවකි මේ.* ප්‍රථමයෙන්ම පළාත් පාලන හා පළාත් සභා අමාත්‍යංශයේ ව්‍යුහය හා කාර්යභාරය පිළිබඳ පැහැදිලි කිරීමක් කළොත්?අපේ රටේ 13 වැනි ව්‍යවස්ථාවෙන් ස්ථාපිත කරපු පළාත් සභා 9ක් තිබෙනවා. ඒ වගේම මහ නගර සභා 23ක් නගර සභා 41ක් සහ ප්‍රාදේශීය සභා 271ක් ඇතුළුව පළාත් පාලන ආයතන 335ක් තිබෙනවා. සතිපොළ, මාතෘ සායන, නගර සංවර්ධනය, බස්නැවතුම්පොළ, ජල සම්පාදනය, ග්‍රාමීය මාර්ග සංවර්ධනය කිරීම, රථ ගාල්, පෙර පාසල්, පුස්තකාල, අවසර පත්‍ර හා බලපත්‍ර ලබා දීම,කසළ කළමනාකරණය යනාදී සේවාවන් රැසක් පළාත් පාලන ආයතනවලින් මහජනතාවට සැපයෙනවා.මෙම සේවාවන් සැපයීම විදිමත්ව කරගෙන යාම සඳහා විවිධ ආඥා පනත් සහ පනත් තිබෙනවා. ඒ වගේම එක් එක් පළාත් පාලන ආයතන මඟින් අතුරු ව්‍යවස්ථාත් සකස් කරගෙන තිබෙනවා. අප අමාත්‍යංශයෙන් සිදු කරන්නේ මෙම සෑම පළාත් පාලන ආයතනයකම කටයුතු නියාමනය කිරීම හා ජාතික ප්‍රතිපත්තීන් අනුව ඒවා ක්‍රියාත්මක කිරීමයි.* පළාත් සභා නවයේම කටයුතු ජාතික ප්‍රතිපත්තීන් අනුව ක්‍රියාත්මක කෙරෙන්නේ කුමන ආකාරයටද?කෘෂිකර්මය, සත්ත්ව පාලනය, පරිවාස හා ළමා රක්ෂණ, සමූපකාර, මාර්ග, අධ්‍යාපන, සෞඛ්‍ය, වාරිමාර්ග, සංචාරක ආදී මධ්‍යම රජයේ තිබෙන විෂයයන්වලින් එක්තරා ප්‍රමාණයක් පළාත් සභාවලට පැවරෙනවා. ඒ වගේම මේවා ක්‍රියාත්මක කරද්දී එක් එක් පළාත් සභා තම ප්‍රදේශවල තිබෙන ගති ලක්ෂණ අනුව නීති රීති, ක්‍රමවේද හා සැලසුම් සකස් කරගෙන තිබෙනවා.පාර්ලිමේන්තුවේ පනත් සම්මත කරගන්නවා වගේ පළාත් සභාවේ මහජන නියෝජිතයන් ප්‍රඥප්ති සකස් කරගන්නවා. නමුත් ඒවා සියල්ලම ජාතික පනත්වලට හා ව්‍යවස්ථාවට අනුකූල වෙන්න ඕනෑ. අපි කරන්නේ නව ආකාරයකට ක්‍රියාත්මක වන පළාත් සභා නවය ජාතික ප්‍රතිපත්තියකට අනුව හැසිරවීමේ කාර්යයයි.* දැනට අමාත්‍යංශය මඟින් ක්‍රියාත්මක කෙරෙන නව සංවර්ධන ව්‍යාපෘති මොනවාද?පළාත් සභා වගේම පළාත් පාලන ආයතන මඟින් සිදු කරන විදේශ ව්‍යාපෘති තිබෙනවා. පුර නැඟුම ඉන් එක් ව්‍යාපෘතියක්. ඊට අමතරව ලෝක බැංකු ආධාර යටතේ ක්‍රියාත්මක කෙරෙන ව්‍යාපෘතීත් තිබෙනවා. ජපන් ජාත්‍යන්තර සහයෝගිතා ඒජන්සිය මඟින් අන්තර් පළාත් මාර්ග කාපට් කිරීම හා වැඩි දියුණු කිරීම, කුඩා නගර හා විශාල නගර අතර සම්බන්ධතාව ඇති කිරීම, මාර්ග ඉදිකිරීමේ ව්‍යාපෘති වගේම පාසල් සංවර්ධන ව්‍යාපෘතිත් ක්‍රියාත්මක වෙනවා.පාසල් පාදක අධ්‍යාපන සංවර්ධන වැඩසටහන් ඉන් විශේෂයි. එහිදී අපි පළාත් සභාවට අයත් පාසල්වල ගොඩනැඟිලි ඉදිකිරීම, විද්‍යාගාර, වැසිකිලි, පන්ති කාමර. පරිගණක මධ්‍යස්ථාන, ගුරු පුහුණු, ගුරු නේවාසිකාගාර වගේම අධ්‍යාපනය වැඩි දියුණු කිරීමේ පුහුණු වැඩසටහන් පවත්වනවා. එමඟින් දැනුම කේන්ද්‍රීය අධ්‍යාපනයක් ඇති කරන්න තමයි අපි බලාපොරොත්තු වෙන්නේ. දැනට පාසල් 9500 පමණ තිබෙනවා. ඉන් පාසල් 9000 අයිති පළාත් සභාවට. ඒවායෙන් පාසල් 5000ක දැන මේ අධ්‍යාපන වැඩසටහන් කරගෙන යනවා.* නගර සංවර්ධන සඳහා ක්‍රියාත්මක පුර නැගුම ව්‍යාපෘතිය කොතෙක් දුරට සාර්ථක වී තිබෙනවාද?පුර නැඟුම ව්‍යාපෘතියෙන් සංවර්ධනය කරන්නේ අඩු ආදායම් තත්ත්වයේ පසුවන ප්‍රාදේශීය මට්ටමේ නගරයි. අවම පහසුකම් යටතේ පවතින මෙම නගර පහසුකම් සහිත නගර බවට පත්කිරීමට බලාපොරොත්තු වෙනවා. විශේෂයෙන් බස්නැවතුම්පල, සතිපොල, වැසිකිලි, මහජනයාට විවේක ගතහැකි විවේවාකාගාර, පුස්තකාල,පෙරපාසල්, වාහන නැවතුම්පල, පානීය ජලය, උද්‍යාන, ක්‍රීඩා පිටි, මාතෘ සායන යනාදී නගරයකට අවශ්‍ය සියලුම ගොඩනැඟිලි සහ පහසුකම් මෙමඟින් ලබා දෙනවා.පුරනැඟුම ව්‍යාපෘතිය මඟින් සෑම නගරයකටම මූලික අදියරේදී ලක්ෂ 500ක් ලබා දෙනවා. සියලුම ව්‍යාපෘති තෝරා ගැනීම, ඒවාට අවශ්‍ය අනුමැතිය ලබා ගැනීම, ව්‍යාපෘති අධීක්ෂණය යනාදී සියල්ලම සිදු කරන්නේ අදාළ පළාත් පාලන ආයතනවලින්. අපි කරන්නේ මඟ පෙන්වීම පමණයි. ලෝක බැංකු ආධාර යටතේ 2012 පටන් ගත් පුරනැඟුම ව්‍යාපෘතිය 2015 වෙද්දි නිම කරන්න අපි බලාපොරොත්තු වෙනවා. දැනට මේ ව්‍යාපෘතියේ 30%ක පමණ ප්‍රගතියක් තිබෙනවා.* පළාත් පාලන ආයතනවලින් සිදුකෙරෙන ව්‍යාපෘතිවලදී අක්‍රමිකතා සිදුවෙන බවට චෝදනා එල්ල වෙනවා. මේ පිළිබඳ ඔබගේ අදහස කුමක්ද?එවැනි චෝදනා අපේ අමාත්‍යංශයටත් පළාත් සභාවලටත් එනවා. ඒ වගේම ජනමාධ්‍යයෙනුත් අසන්න දකින්න ලැබෙනවා. එම නිසා ඒවා අධීක්ෂණය සඳහා අපි වෙනමම කණ්ඩායම් පත්කර තිබෙනවා. අමාත්‍යංශයත් පළාත් සභාත් ඒකාබද්ධව විමර්ෂණය සිදු කරනවා. ඒ වගේම යම් සංවර්ධන ව්‍යාපෘතියක් ක්‍රියාත්මක කරද්දි ඒ සඳහා විදිමත් සැලැස්මක් අපි සකස් කරලා ඒවා මහජනතාවට ප්‍රදර්ශනය කරනවා. යම් කිසි ඉදිකිරීමක් නම් ඒ සඳහා ඇස්තමේන්තුගත කළ මුදල, ගල්, වැලි, සිමෙන්ති මිශ්‍ර කරන ආකාරය, ව්‍යාපෘතිය ආරම්භ කළ දිනය, අවසාන කළ දිනය, කොන්ත්‍රාත්කරු පිළිබඳ විස්තර වගේම මහජනතා‍වගේ පැමිණිලි සඳහා දුරකථන අංක පවා එහි සඳහන් කරනවා. ඒ නිසා මහජනතාවටම විගණනය කරලා යම් දූෂණයක් වංචාවක් සිදු වෙනවා නම් අදාළ ආයතන දැනුවත් කිරීමේ හැකියාවත් තිබෙනවා.* සංවර්ධන කටයුතුවලට අවශ්‍ය උපකරණ හිඟ බවත් ඇතැම් පළාත් පාලන ආයතන පවසනවා. මේ ගැටලුව මඟහරවා ගැනීම‍ට ගෙන ඇති පියවර මොනවාද?අය වැය යෝජනාවට අනුව සෑම පළාත් පාලන ආයතනයටකටම මසකට ලක්ෂ 10 බැගින් වෙන් කරනවා. ඊට අමතරව අපි විවිධ අවස්ථාවන්හිදී ආයතනවල අවශ්‍යතාවන් සොයා බලා නඩත්තු කටයුතු සඳහා අවශ්‍ය ‍ට්‍රැක්ටර්, අත්ට්‍රැක්ටර්, මාර්ග තලන යන්ත්‍ර, විදුලිය නඩත්තු කිරීමට අවශ්‍ය උපකරණ ආදී කුඩා කුඩා උපකරණ ලබා දුන්නා. විශේෂයෙන් සෑම පළාතක්ම ආවරණය වන පරිදි මේ වසරේදී ට්‍රැක්ටර් 150ක්, කම්පැක්ටර්, මාර්ග තලන යන්ත්‍ර, ජලබවුසර් 2, ගලී බවුසර්, මාර්ග තලන යන්ත්‍ර, සභාපතිවරුන්ට වාහන 36, යනාදීය ද ලබා දුන්නා. මේ සියල්ලම සිදු කරන්නේ පළාත් පාලන ආයතන ශක්තිමත් කර මහජනතාවට හොඳ සේවාවක් ලබා දෙන්නයි.* බොහෝ පළාත් පාලන ආයතනවල විශාල ගැටලුවක්ව පවතින කසල කළමණාකරණයට ස්ථිරසාර විසදුමක් නැද්ද?කසළ කළමනාකරණය පිළිබඳ කතා කළොත් ලංකාවේ දවසකට කසල මෙ.ටො. 7000 කසල බැහැර කරනවා. එය කොළඹ නගරයේ පමණක් මෙ.ටො. 700. නමුත් මේ කසල ප්‍රමාණයෙන් ප්‍රතිචක්‍රීකරණය කළ හැකි හෝ කොම්පෝස්ට් නිපදවන්න පුළුවන් 10% - 15% අතර ප්‍රමාණයක් පමණයි. ඉතිරි 85% , 90% ස්ථානයක් සොයා බැහැර කරනවා. මෙය විශාල පාරිසරික ගැටලුවක්. ඒනිසා නිවෙස්වලින් බැහැර කරන කසල ප්‍රමාණය අවම කිරීමේ අරමුණින් අපි පසුගිය කාලේ ප්ලාස්ටික් බදුන් ලබා දුන්නා. ඒ මඟින් ප්‍රතිචක්‍රීකරණය කළ හැකි දේවල් තෝරා ගැනීමට හැකිවෙනවා මෙන්ම ජනතාවට කොම්පෝස්ට් පොහොර නිශ්පාද‍නයෙන් අමතර ආදායමක් උපයා ගන්නත් පුළුවන්. අපි මෙම වැඩසටහන පාසල් වලටත් හඳුන්වා දී තිබෙනවා. දැනට වැලිගම, බලංගොඩ, කුලියාපිටිය, ගලිගමුව, බුලත්කොහුපිටිය යන ප්‍රදේශවල කොම්පෝස්ට් ව්‍යාපෘති සිදු කෙරෙනවා.* පළාත් පාලන ආයතනවලට ඉදිරියේදී හඳුන්වා දීමට බලාපොරොත්තු වන කොට්ඨාස ඡන්ද ක්‍රමය කොතරම්දුරට සාර්ථක වේවිද?2012 අංක 22 දරණ පළාත් පාලන ඡන්ද විමසීම් සංශෝදන පනතින් මෙතෙක් පැවැති අනුපාත ක්‍රමයට පළාත් පාලන ආයතනවලට සභිකයන් තෝරා ගැනීම අහෝසි වෙනවා. ඉදිරියේදී ප්‍රාදේශිය සභවක, නගර සභාවක, මහනගර සභාවක ඡන්දය පවත්වන්නේ කොට්ඨාස ඡන්ද ක්‍රමය යටතෙයි. මෙහිදී පළාත් පාලන ආයතනයක් ග්‍රාමසේවා වසම් දෙකක් තුනක් එකතුකර කොට්ඨාස කිහිපයකට වෙන් කරනවා. එවිට අදාළ මන්ත්‍රීවරුන් තෝරා ගැනීම සිදු කරන්නේ කොට්ඨාසයටයි. සභාව නියෝජනය කරන්නේ එම පුද්ගලයාමයි. ඉස්සර සභිකයන් පත්වුණේ පළාත් පාලන බලප්‍රදේශයේම ඡන්දවලින්.නමුත් දැන් ඒ ක්‍රමය වෙනස් වෙනවා. මෙමඟින් අදාළ කොට්ඨාසයේ මන්ත්‍රීවරයාට තම කොට්ඨාසයේ ස්වේච්ඡා සංවිධාන ඇතුළු ගම් මට්ටමේ නිලධාරීන් ඒකරාශී කරගෙන තමන්ගේ නායකත්වය යටතේ අදාළ ප්‍රදේශයට හොඳ සේවයක් ඉටු කරන්න හැකි වෙනවා. ඒ නිසා අදාළ ප්‍රදේශ හොඳින් සංවර්ධනය කිරීමට හැකි වෙනවා වගේම ජනතාවට වගකියන සභිකවරයෙක් ළඟම ඉන්නවා. මේ කොට්ඨාස ක්‍රමය නිසා ආයෙත් මනාප පොරයක් ඇති වෙන එකකුත් නැහැ. ඒ නිසා අනුපාත ක්‍රමයට වඩ කොට්ඨාස ක්‍රමය වඩාත් සාර්ථක වෙයි කියලා අපි බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>16</day>
    </date>
    <link>http://www.dinamina.lk/2013/12/16/_art.asp?fn=f1312165</link>
    <topic>වැසි ලුහුබැඳසමනල කඳු සිරසට</topic>
    <author>සටහන-කුමුදු ගුණසේකර ඡායාරූප-කුමුදු ගුණසේකර සිදත් ධනුෂ්ක</author>
    <content>මේ සමයේ ඇදහැළෙන වර්ෂාව සමනල අඩවියට පමණක් නොවේ. එහෙත් වර්ෂාවට ඉඩදී සමනල ගිර තරණය නොකර සිටීම කළ නොහැක්කකි. අනර්ඝ ජෛව විවිධත්වයට හිමිකම් කියන සමනල කඳු මුදුනට යා හැකි අප්‍රසිද්ධ මාර්ග කීපයකි. ඒවා බොහෝවිට දුෂ්කරය.අභියෝගාත්මක සංචාරය අරඹමින් සඳගලතැන්න හරහා සමන්ගිර තරණය අපගේ අරමුණ විය.අබලන් වූ මාර්ගයේ ගැස්සී ගැස්සී පැද්දී පැද්දී මොරේ වතුයාය දක්වා ගමන් ආරම්භ කෙළෙමු. වැස්ස තවමත් අඩු වූ සෙයක් නොපෙනේ. මොරේ වතුයායට ළඟාවනවිට පැයක් පමණ ගෙවී ගොසිනි.ආදිපත්‍ය පතුරුවා සිටි මීදුම ක්‍රමයෙන් ඉවත් වී හිරු එබිකම් කරමින් සිටී. අවට මනබන්දන දසුන් පෙළ බොඳ වූ චිත්‍රයක් සේය. රිදී පාටින් දිස්වන මස්කෙළි ජලාශයත් දෝතුරුගල කඳු වළල්ලේ සොඳුරු දසුන් නෙත් පැහැර ගත්තේ නොදැනෙන්නය.ලාලිත්‍ය ගමනක අවසන් අදියරයට පැමිණි බතුලු ඔය ගල් බිත්තිය මතින් මීටර් 40ක් පහළට මස්කෙළි ඔයට කඩා පනින්න සූදානම්ය. මේ සුදෝ සුදු ජල කඳ නිර්මාණය කරන්නේ ගාට්මෝර් දියඇල්ලයි. ඒ නම ලැබී ඇත්තේද ගාට්මෝර් වතු සීමාවේ පිහිටා ඇති බැවිනි.තද නොවුණත් වැස්ස තවමත් ඇද හැළෙමින් තිබේ. මීළඟ පියවර රාජමලේ වෙත යාමයි. පොද වැස්සේ තෙමෙමින් තේ ගස් අතරින් වැටී ඇති අඩි පාරේ ඉදිරි පියවර තැබුවේ කම්කරුවකුගේ උදව්වෙනි.රාජමලේ පිහිටා ඇත්තේ සුන්දර තේ ගස් පිරි වටපිටාවක විශාල තැනිතලා භූමියකය. එම ඉසව්වට ළඟාවීමට අපට පැයක් පමණ ගතකිරීමට සිදුවිය.මෙතැන් සිට සඳගලතැන්න හරහා වන මැදින් දුෂ්කර මග ඔස්සේ අපගේ ගමන් මාර්ගය වැටී තිබේ.වෙහෙසත් සමඟ කුසගින්න හිස ඔසවන්නට පටන් ගෙනය. රැගෙන ආ එළවළු බත්පත නිමා වූයේ දිගහැරෙන වේගයට වඩා වේගයකිනි. පිනි පිසදමමින් කඩා හැළෙන දොළක් අබියසම පිහිටියේ ගමන් මාර්ගයේ ආරම්භක ස්ථානයයි. නඩේ ගුරා නිමන්ත කොළ අත්තක් එල්ලා චාරිත්‍ර ඉටුකරන අතරේ කණ්ඩායම ඉදිරි පියවර තබා අවසන්ය. අප්‍රසිද්ධ මාර්ගයක් වූවත් බොහෝවිට වන්දනා සමයෙහි භාවිත කෙරේ. මෑතකදී එළිපෙහෙලි කළ බවට සලකුණු අවට විසිරී තිබේ.පළල් වූ මාර්ගය ක්‍රමයෙන් අඩි පාරක් බවට පරිවර්තනය වෙමින් තිබේ. විරාමයක් අවසන් කරමින් නැවතත් මහ වැසි ඇද වැටෙන්නට පටන් ගත්තේ අවිනිශ්චිත බව දැඩි කරමිනි. අප දැන් පියවර තබන්නේ සමනල අඩවියටයි. නිරන්තරව ගලා එන දිය සීරා නිසාවෙන් පොළොව තෙත ගතිය අධිකය. දියමංකඩ කීපයක්ම තරණය කරන්නට සිදුවූයේ එරී වැටෙමින් දුෂ්කරතාවලට මුහුණදෙමිනි. මඟ අවුරා වැටී තිබූ මහ ගස් කඳන් මතින් පැන යාමට අවස්ථා කීපයක දී ම සිදු විය. ඉහළට දිව යන දුෂ්කර මඟ දකින විට හිත ගැස්සෙන්නේ ඉබේමටය. නැ‍ඟෙන සිතිවිලි මුවින් පිට නොවීමට පරෙස්සම් වුණෙමු.විශාල පර්වතවලින් පිරී ගිය දුර්ගය අපහසුවෙන් තරණය කළ අප සේන්දු වූයේ හරිත වර්ණ පිරි ගුණ වනයටයි. ජෛව විවිධත්වයේ ඉහළ පරිසර පද්ධති 3කට අධික, නඳුන්, බදුල්ල, මහරත්මල්, පොල්කටුගස්, මහකරටියා, හීන්බෝවිටියා, කැකිල්ල හා මීමන විශේෂ පිටි වනය පීරා එන හුස්මට ගමන් ගත්තේ දැනුණ වෙහෙස මො‍ෙහාතකට අමතක කරමිනි. සමනල අඩවියේ ආවේණික හා ආවේණික නොවන ශාක විශේෂ 165 ක් පමණ තම ආදිපත්‍ය පතුරුවා සිටිති.ලේ සුවඳට ඉව අල්ලන කූඩැලි මිනින්දෝරුවෝ බෙල්ල දිගුකොට ප්‍රහාරයකට අර අදිමින් සිටිති. කර බැඳි බර මලු බිම තබා විවේක ගැනීමටවත් ඔවුහු ඉඩ තැබුවේ නැත.වනයෙන් පිටවී ආ අප විවෘත විශාල තැන්නේ පිහිටි ගල්තලාවකට ළඟා වුණෙමු. සඳගලතැන්න යනුවෙන් හඳුන්වන්නේ මෙම ස්ථානයයි. මීදුමින් තොර වූ පැහැදිලි දිනකදී ශ්‍රී පාද කඳුමුදුනේ ඊසාන දෙසින් සඳගලතැන්න පැහැදිලිව දැක ගත හැකි ය. ක්ෂණිකවම අවට පරිසර මීදුමේ ආක්‍රමණකාරි අණසකට යටත් විය. කිසි දෙයක් නොපෙනෙන ඉසව්වේ පාර සොයා ගැනීම අතිශය දුෂ්කර කාර්යයක් විය.ක්‍රමයෙන් දැඩි වන සීතල දරා ගැනීමට අපහසු තරම්ය. අඩි 6500ට වඩා ඉහළට ළඟා වී ඇති බව පරිසර පද්ධතියේ වෙනස් වීමෙන් හඳුනා ගත්තෙමු.අතිදුෂ්කර පියවර කීපයකින් නල්ලතන්නි ප්‍රධාන මාර්ගයට ගොඩවීමට අපට හැකිවිණි. දැන් අප සිටින්නේ අහස සිප ගන්නා මානයේය. මුදුනට ළඟා වීමට තවත් ගව්වක් පමණ යා යුතුය.මහ වැසි ඉහළ සිට රැගෙන ආ කුණුරොඩුවලින් පිය ගැටපෙළ අවුරා තිබිණි.ජලයේ බලපුළුවන්කාරකම ඉදිරියේ අසරණ වූ යකඩ අත්වැට ගැලැවී ඇඹරී ගොසිනි. මීදුමින් වැසී ගත් මලුවේ ගොඩනැගිලි පෙනී නොපෙනී යන්නේ හිතට අස්වැසිල්ලක් ලබාදෙමිනි.මීටර් 2244ක් උස පූජනීය කඳුමුදුනට පය තබනවිට වේලාව සවස 4 පසුවුවා පමණි. වලාකුළු මත පාවෙමින් දුෂ්කර ගමනක අවසානය ආඩම්බර හැඟීම විඳගත්තේ වේගවත් සුළඟක පහස ලබමින් සීතලේ ගැහෙමිනි. අප ගොඩවනවිට මලුවේ සිටියේ ආරක්ෂක නිලධාරින් දෙදෙනකු පමණි. රැකබලා ගැනීමේ වගකිවයුත්තෝ කිසිවකු නැත. අයහපත් කාලගුණය නිසාදෝ විදුලිය ඇණ හිටි තිබිණි. ජල කරාම සිඳී ගොසිනි. රැගෙන ආ ඉටිපන්දම් ආලෝකයෙන් ආගමික වතාවත් සිදුකළේ මහ වැසි සුළං ආදී අභියෝග ජය ගනිමිනි. වෙහෙසකාරී ගතටත් හිතටත් නින්ද අවශ්‍ය වූවත් දෑස් පියවෙන්නේ නැත. කට කට ගා දත් එකට ගැටෙන හඬ ඇසෙන්නේ මට පමණි.දෑත්වල ඇඟිලි හිරි වැටී දර දඬු වී තිබේ. දෙසවන් අගුල් වැටෙන තරමට ශීතල අධිකය. නින්දත් නොනින්දත් අතරේ සැරි සැරූ අප කීපදෙනකුට මිහිරි බෙර වාදනයක් ශ්‍රවණය කිරීමට ලැබුනේ පුදබිමේ ආශ්චර්යයවත් බව ප්‍රකට කරවමිනි. මෙම පින්වත් අත්දැකීම මා ලැබූවේ දෙවැනි වරටයි. තිදෙනා හැර සෙසු අයට නොඇසීම පුදුමයට පත් කරවන කරුණක් විය.පසුදා උදෑසන 7.30ට පමණ රත්නපුර පලාබද්දල මාර්ගයෙන් බැසීම ආරම්භ කළෙමු. ආරම්භ පියවර අභියෝගාත්මක එකක් විය. ප්‍රපාතාකාර බෑවුම දකින විට දෙපා වෙව්ලන්නේ බයටමය. යකඩ ‍බම්බුවලින් එල්ලී එක තැන සිටි වාර ගණන වැඩිකර ගැනීමට සිදුවූයේ සුළ‍ඟේ අධික වේගය නිසාවෙනි. මහගිරිදඹේ සුළං කපොල්ල පසුකරන තෙක්ම ගමන ත්‍රාසජනක අත්දැකීමකි. රජ මාවතේ පියගැට සියල්ල රණවිරු දෑතින් ඉදිවී අවසන්ය.ඔවුහු තවත් අලුත් වැඩකට අත ගසා තිබේ. ඒ අම්බලන් පිළිසකර කිරීමටයි. මැල්ලමලකඳුර හා හැරමිටිපාන අතර පැරැන්නෝ භාවිත කළ යකඩ ඉනිමං තවමත් නොනැසී පවතී. හෙක්ටයාර් 23,380ක් පුරා විහිදී ඇති අභය භූමියේ සුන්දරත්වය මතුකරන්නට වළාකුළු අතරින් එබී බලන හිරු කිරණ සමත් වී සිටී. විවිධ වර්ණ ගැන්වූ ඕකිඩ් විශේෂ සුළ‍ඟේ තාලයට හසුවී ඇති සෙයකි. පලාබද්ද ගම්මානයට ළඟාවනවිට හොඳ හැටි හෙම්බත් වී සිටියෙමු. දැන් නම් දෙපා ගමන් කරන්නේ මනසින් මිදී ඉබාගාතේය. ගම්මානය කෙළවරින් ගලා යන ගඟට පැන්නේ සිසිල් දියේ වෙහෙස පාකර හරින්නටය.සංචාරය අවසන් කරමින් පාරට පිවිසියත් පෙනි පෙනී රත්නපුර බසය පිටත් වූයේ අප අපටම බැණ ගන්නට ඉඩ හරිමිනි. හදිසියේ දිව ආ තරුණයකු අතින් සන් කළේ බසය ඇති බව කියන්නටය. වේදනාකාරී දෙපා මොහොතකට අමතක කොට නැවතුම් දෙකක් දුරින් නවතා ඇති බසය වෙත දිව ගියේ “පුරවා ගත් අත්දැකීම් මල්ලත්” කර තබාගෙනය.විශේෂ ස්තුතිය නල්ලතන්නිය පොලිස් ස්ථානාධිපති ජයසිංහ මහතා ඇතුළු කරුණාදාස, සිරිපාල මහත්වරුන්ට හා දිසානායක මහත්මියට..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n1312172</link>
    <topic>ශ්‍රී ලංකා ඉතිහාසයේ පැරැණිතම ජාතික පුවත්පත ‘දිනමිණ’ අද 104 වැනි වියට පා තබයි</topic>
    <author>සුභාෂිණී සේනානායක සහ චින්තා රණසිංහ</author>
    <content>ශ්‍රී ලංකීය ඉතිහාසයේ පැරණිතම පුවත්පත වන 'දිනමිණ' පුවත්පත අද (17) එකසිය හතර වැනි වියට පා තබයි.ලේක් හවුස් ආයතනයේ සභාපති බන්දුල පද්මකුමාර මහතාගේ ප්‍රධානත්වයෙන් දිනමිණ කර්තෘ මණ්ඩලය, සිය පුවත්පතේ එකසිය හතර වැනි විය මහත් අභිමානයෙන් සැමරීම සඳහා අද (17) ලේක් හවුස් පරිශ්‍රයේ දී උත්සවයක් සංවිධානය කර ඇත.ලේක් හවුස් ආයතනයේ වත්මන් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ මග පෙන්වීම යටතේ සුවිශාල සමාජ සේවා රැසකට දායකත්වය සපයමින් සිටී.ඩී.ජේ.බී. විජේසේකර, සී.ඩබ්ලිව්.වික්‍රමාරච්චි, පියසේන නිශ්ශංක, මාර්ටීන් වික්‍රමසිංහ, ජී. එස්. පෙරේරා, රංජන් අමරරත්න, චන්ද්‍රසිරි දොඩාවත්ත, මහින්ද අබේසුන්දර යන මහත්වරුන් ඇතුළුව කර්තෘවරුන් විසි හතර දෙනෙක් දිනමිණ පුවත්පතේ කර්තෘ ධූරය හෙබ වූ අතර දිනමිණ පුවත්පතෙහි විසිපස් වැනි කර්තෘ ධුරය හොබවමින් සිටින්නේ මාධ්‍යවේදී ගාමිණි ජයලත් මහතා විසිනි.එච්.එස්.පෙරේරා මහතා‍‍ගේ කර්තෘත්වයෙන් 1909 වර්ෂයේ දී දිනමිණ පුවත්පත ආරම්භ කෙරිණ.සඳරැස පුවත්පතට විකල්පයක් ලෙස ආරම්භ 'දිනමිණ' පුවත්පත ආරම්භ කිරීමට තීරණය වූ අවස්ථාවේ රත්මලානේ ශ්‍රී ධර්මාරාම හිමියන් විසින් 'සඳරැසට විරුද්ධව නම් හොඳ දිනමිණ නොවැයි' යනුවෙන් 'දිනමිණ' පුවත්පතට නම් තැබීය.ඩිමයි භාගයේ කුඩා පුවත්පතක් ලෙස මුද්‍රණය වූ 'දිනමිණ' පත්‍රය ඩී. ආර්. විජේවර්ධන ශ්‍රීමතාණන් විසින් 1914 වසරේ දී 'මිල දී ගැනීමත් සමඟ දේශීයත්වයට ගැළපෙන නව මුහුණුවරකින් එය ජනතාව අතරට ගෙන යාමට පුරෝගාමී වූයේය.ඩී. ආර්. විජේවර්ධන ශ්‍රීමතාණන් භාෂාවට, කලාවට, ජාතියට ආගමට සහ සංස්කෘතියට සිදුකළ උදාර මෙහෙවර ලේක්හවුස් පුවත්පත් මැනවින් ඉටු කළ අතර 'දිනමිණ' ජාතික පුවත්පත ආරම්භයේ සිට මේ දක්වා එම උදාර මෙහෙවරෙහි නිරත වෙමින් සිටින ජනතා පුවත්පත වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n1312173</link>
    <topic>වැඩි කළ ජීවන වියදම් දීමනාව ගෙවීමට රජයට මිලියන 20,600ක අමතර වියදමක්</topic>
    <author>ජයසිරි මුණසිංහ</author>
    <content>රාජ්‍ය සේවකයන්ගේ සහ විශ්‍රාමිකයන්ගේ වැඩි කළ ජීවන වියදම් දීමනාව ගෙවීමට පමණක් ලබන වසරේ රජයට රුපියල් මිලියන විසිදහස් හයසීයක අමතර වියදමක් දැරීමට සිදුවන බව මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා “දිනමිණ”ට ප්‍රකාශ කෙළේය.රාජ්‍ය සේවකයන්ට මාසයකට රුපියල් 1200ක ජීවන වියදම් දීමනාවකුත්, විශ්‍රාම ගනු ලැබූ රජයේ සේවකයන්ගේ දීමනාව රුපියල් 500කින් හා අනෙකුත් විශ්‍රාමිකයන්ගේ දීමනා රුපියල් 350කිනුත් වැඩි කිරීම ඇතැමෙකු සුළුවෙන් සලකන නමුත් ඒ සඳහා මහා භාණ්ඩාගාරයට දැරීමට සිදුවන අතිරේක වියදම සුවිසල් යැයි ලේකම්වරයා සඳහන් කෙළේය.රාජ්‍ය සේවක දීමනාව ගෙවීමට රුපියල් මිලියන 17300කුත්, විශ්‍රාමික දීමනාව සඳහා රුපියල් මිලියන 3300කුත් වැයවෙතැයි ගණන් බලා තිබේ. ජනාධිපති මහින්ද රාජපක්ෂ මහතා මුදල් ඇමැතිවරයා ලෙස වසර 2006 සිට අය වැය නවයක් ඉදිරිපත් කොට ඒ සෑම අවස්ථාවකදීම රජයේ සේවකයන්ගේ හා විශ්‍රාමිකයන්ගේ ජීවන වියදම් දීමනාව ඉහළ දැමූ බව ලේකම්වරයා සිහිපත් කෙළේය.රාජ්‍ය හා පෞද්ගලික ව්‍යාපාර දෙඅංශයටම දායක විශ්‍රාම වැටුප් ක්‍රමයක් ජනාධිපතිතුමා යෝජනා කළ බවත්, එය ක්‍රියාවට නැංවීමට ඇතමෙකු මුලදී විරුද්ධ වූ බවත් පැවැසූ ආචාර්ය ජයසුන්දර මහතා, මේ වනවිට එවැනි ක්‍රමයක් ඇති කිරීමේ වැදගත්කම හා උවමනාව සියලුදෙනා දකිමින් සිටින බවද කීය.රජය මේ කරුණු සියල්ල සැලකිල්ලට ගෙන රාජ්‍ය සේවය සඳහා නව වැටුප් ක්‍රමයක් සැකසීමට ජාතික වැටුප් කොමිසමක් පත් කර ඇතැයි කී ලේකම්වරයා එහි නිර්දේශ ලැබුණු විගස ඒවා ක්‍රියාත්මක කිරීමට සූදානම් යැයි අවසාන වශ‍ෙයන් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n1312174</link>
    <topic>ශ්‍රී ලංකා-කෙන්යා ඉපැරැණි මිත්‍රත්වය තහවුරු කරමින් ජනපති නිල ගමන නිම කරයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවත් කෙන්යාවත් අතර ඉපැරැණි මිත්‍රත්වය තවදුරටත් තහවුරු කළ කෙන්යානු නිල සංචාරය නිමා කළ ජනාධිපති මහින්ද රාජපක්ෂ මහතා ඊයේ (16) උදෑසන යළි මෙරටට ළඟා විය.අන්තර්ජාතික වේදිකාවලදී ශ්‍රී ලංකාවේ සුහද මිතුරකු ලෙස නිබඳව කටයුතු කරන කෙන්යාවේ නිල සංචාරයක නියැළුණු ප්‍රථමශ්‍රී ලාංකේය රාජ්‍ය නායකයා වශයෙන් ජනාධිපතිතුමා ඉතිහාසයට එක්වෙයි.දෙරටටම වාසිසහගත කරුණු රැසකට මුල පිරුණු මෙම සංචාරය ජනාධිපතිතුමා විසින් ආරම්භ කරන ලද්දේ පසුගිය 11 වැනිදාය. අභාවප්‍රාප්ත නෙල්සන් මැන්ඩෙලා මහතාට අවසන් ගෞරව දැක්වීම සඳහා පසුගිය 9 වැනිදා දකුණු අප්‍රිකාව බලා පිටත්ව ගිය ජනාධිපතිතුමා එම කටයුතු අවසන් වීමෙන් අනතුරුව 11 වැනිදා කෙන්යාව බලා පිටත් විය.ජනාධිපතිතුමා කෙන්යා ජනාධිපති උහුරු කෙන්යාටා මහතා සමඟ ද්විපාර්ශ්වික සාකච්ඡාවලට එරට රාජ්‍ය මන්දිරයේදී එක්විය. දෙරටටම අතිශය වැදගත් වන අවබෝධතා ගිවිසුම් 8ක් ද අත්සන් තැබිණ.කෙන්යාවේ නයිරෝබි නුවර එක්සත් ජාතීන්ගේ කාර්යාලය නැරැඹීමට එක් වූ ජනාධිපතිතුමා නයිරෝබි නුවර බෞද්ධ විහාරය වැඳ පුදා ගත්තේය. කෙන්යානු ජනාධිපතිවරයා ජනාධිපතිතුමා සහ ජනාධිපති ආර්යා ශිරන්ති රාජපක්ෂ මහත්මිය වෙත රාත්‍රී භෝජන සංග්‍රහයක් ද පැවැත්වීය.ශ්‍රී ලංකාවේ සංචාරයක නිරත වන ලෙස ජනාධිපතිතුමා කළ ආරාධනය කෙන්යානු ජනාධිපතිවරයා විසින් සතුටින් පිළිගෙන ඇත.විදේශ ඇමැති මහාචාර්ය ජී.එල්. පීරිස්, සිවිල් ගුවන්සේවා ඇමැති ගීතාංජන ගුණවර්ධන, ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ, විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන සහ ජනාධිපති ලේකම් ලලිත් වීරතුංග මහත්වරු ද සංචාරයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n1312175</link>
    <topic>දක්ෂිණ අධිවේගී මාර්ගයේගාල්ල සිට මාතර දක්වා මාර්ගය ජනවාරියේ ඇරේ</topic>
    <author>සුභාෂීණී සේනානායක</author>
    <content>දක්ෂිණ අධිවේගී මාර්ගයේ ගාල්ල සිට මාතර දක්වා මාර්ගය ලබන ජනාවාරියේ ආරම්භ කෙරේ. මේ වන විට මාර්ගයේ ඉදිකිරීම් අවසන් අදියරේ පවතින බව වරාය , මහාමාර්ග හා නාවුක කටයුතු පිළිබඳ ව්‍යාපෘති ඇමැති නිර්මල කොතලාවල මහතා දිනමිණට අදහස් දක්වමින් ප්‍රකාශ කළේය.මේ මාර්ගයේ ඉදිකිරීම් සඳහා රුපියල් බිලියන 18ක් වැය කර ඇත. අධිවේගී මාර්ගය පින්නදූව පිවිසුමේ සිට මාතර ගොඩගම පිවිසුම දක්වා වූ දිග කිලෝමීටර් 30කි.මංතීරු හතරකින් යුත් අධිවේගී මාර්ගය පිවිසුම් තුනකින් යුක්ත අතර පින්නදූව පිවිසුමේ සිට වරාය දක්වා කිලෝ මීටර හතරක් දිග විශේෂ මාර්ගයක් ද අධීවේගී මාර්ගයේ සිට ඉදි කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n1312176</link>
    <topic>මත්කුඩු ජාවාරමේ යෙදුණු 51,000ක් මේ වසරේදී අත්අඩංගුවට අරන්</topic>
    <author>විජයානි එදිරිසිංහ</author>
    <content>මේ වසර තුළ මෙරටට මත්කුඩු ගෙන්වා බෙදාහරින ලද මහා පරිමාණ ජාවාරම්කරුවන් ඇතුළු මත්ද්‍රව්‍ය ජාවාරමේ යෙදුණු පුද්ගලයන් 51,000කට ආසන්න පිරිසක් පොලිසිය මගින් අත්අඩංගුවට ගෙන ඇති අතර මත්කුඩු කිලෝ ග්‍රෑම් 300කට අධික ප්‍රමාණයක් මේ වසර තුළ අත්අඩංගුවට ගැනීමට හැකිවී තිබේ.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී, නීතිඥ අජිත් රෝහණ මහතා ප්‍රකාශ කළ පරිදි පොලිසිය මත්ද්‍රව්‍ය නාශක අංශය සහ විශේෂ කාර්ය බළකාය ඇතුළු ආරක්ෂක අංශවල සහභාගිත්වයෙන් සිදුකරන ලද වැටලීම්වල ප්‍රතිඵලයක් වශයෙන් රටපුරා සඟවා තිබූ මෙතරම් විශාල මත්ද්‍රව්‍ය ප්‍රමාණයක් සොයා ගැනීමට හැකි වූ බවයි.ජාත්‍යන්තරයේ නමගිය මත්ද්‍රව්‍ය ජාවාරම්කරුවන් ලෝකයේ විවිධ රටවලට මත්කුඩු ගෙනයාම සඳහා පහසුවෙන් ගබඩාකළ හැකි මධ්‍යස්ථානයක් හෙවත් එහා මෙහා ගෙන යාමට පහසු එක්රැස් කිරීමේ මධ්‍යස්ථානයක් වශයෙන් ශ්‍රී ලංකාව යොදා ගැනීමට කටයුතු යොදා ඇති බව සිදුකර ඇති පරීක්ෂණවලින් අනාවරණයවී තිබේ.මීට දින තුනකට ඉහතදී හික්කඩුව ප්‍රදේශයෙන් එවැනි මත්කුඩු එක්රැස් කිරීමේ මධ්‍යස්ථානයක් සොයාගැනීමට පොලිසියට හැකිවිය. එහි තිබී මත්කුඩු කිලෝග්‍රෑම් 10ක් සමඟ එම ජාවාරමට සම්බන්ධ සැකකරුවන් 7 දෙනකු ද අත්අඩංගුවට ගැනීමට පොලිසියට හැකිවිය. මෙම සැකකරුවන්ගෙන් ප්‍රශ්න කිරීමේදී ශ්‍රී ලංකාව ජාත්‍යන්තර මත්ද්‍රව්‍ය ජාවාරම්කරුවන්ගේ මත්කුඩු කේන්ද්‍රස්ථානයක් වශයෙන් යොදා ගැනීමට කළ සැලසුමක තොරතුරුද හෙළිවී ඇත.ත්‍රස්තවාදී භීෂණය පැවැති සමයේ එම ජාත්‍යන්තර ජාවාරම්කරුවන් උතුරේ කොටි අඩවි ඔවුන්ගේ මත්ද්‍රව්‍ය ගබඩා කිරීමේ ස්ථාන ලෙසට කොටින්ගේ සහායද ඇතිව ඔවුන්ට මුදල්ද ඒ සඳහා ගෙවා පවත්වාගෙන ගිය ආකාරය සම්බන්ධයෙන් ද තොරතුරු අනාවරණයවී තිබේ. යුද්ධයෙන් පසු එම ප්‍රදේශ හමුදා පාලනයට යටත්වීමත් රටේ සියලුම ප්‍රදේශවල මතට තිත වැඩසටහන යටතේ මත්ද්‍රව්‍ය සොයා නිරතුරුවම මෙහෙයුම් සිදුවීමත් නිසා ඔවුන්ගේ මෙම ජාවාරමේ සැලසුම අඩාලවී ගිය බවට ද ප්‍රශ්න කිරීම්වලදී හෙළිවී ඇත. පසුගියදා හික්කඩුව ප්‍රදේශයේදී විදේශිකයන්ට කොකේන් මත්ද්‍රව්‍ය අලෙවි කරන මත්ද්‍රව්‍ය ජාවාරම්කරුවාද ආගමන විගමන බුද්ධි නිරීක්ෂණ අංශයෙන් අත්අඩංගුවට ගෙන රටින් පිටුවහල් කිරීමෙන් පසු හික්කඩුව ප්‍රදේශයේ රහසිගතව සිදුවූ මත්ද්‍රව්‍ය ජාවාරම සීසීකඩ ගොස් තිබේ.ඉදිරි වර්ෂයේදී මත්ද්‍රව්‍ය මෙරට තුළ භාවිතය සම්පූර්ණයෙන් වැළැක්වීම සඳහා අවශ්‍ය සියලුම ආරක්ෂක විධිවිධාන මත කරන ලද සැලසුමක් ලබන වසර තුළ දියත් කිරීමට ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිසියේ සහ සෙසු ආරක්ෂක අංශවල සහභාගිත්වයෙන් කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n1312177</link>
    <topic>චිනයේ ට්‍රැවල් චැනල් රූපවාහිනි ආයතනයෙන් නොමිලේ ප්‍රචාරක වැඩසටහන් මාලාවක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංචාරක ක්ෂේත්‍රයේ ප්‍රවර්ධනය සඳහා දැවැන්ත ශක්තියක් ලබාදෙමින් රුපියල් මිලියන 2,800 ක් වටිනා ප්‍රචාරක වැඩසටහන් මාලාවක් නොමිලේ ක්‍රියාත්මක කිරීමට චීනයේ ද ට්‍රැවල් චැනල් රූපවාහිනී ආයතනය තීරණය කරයි.මේ වෙනුවෙන් වැඩසටහන් රැසක් නොමිලේ ප්‍රචාරය කිරීමට නියමිත අතර ශ්‍රී ලංකාවේ සුන්දරත්වය පිළිබඳ කෙටි වෙළෙඳ දැන්වීම් 2500 ක්‌, සම්මුක සාකච්ඡා, විශේෂ වාර්තා වැඩසටහන්, සංචාරක ප්‍රවෘත්ති හා ශ්‍රී ලංකාවේ සංචාරක කර්මාන්තය පිළිබඳ සවිස්‌තර තොරතුරු ඇතුළත් වැඩසටහන් ගණනාවක්‌ ඊට අයත්වන බව ශ්‍රී ලංකා සංචාරක ප්‍රවර්ධන කාර්යාංශය පවසයි.අපේ රටට මහඟු අවස්‌ථාවක්‌ උදාකරමින් චීනයේ ද ට්‍රැවල් චැනල් රූපවාහිනියේ 13 දෙනෙකුගෙන් සමන්විත මාධ්‍ය කණ්‌ඩායමක්‌ ශ්‍රී ලංකාවට පැමිණ සිටින අතර එම රූපවාහිනී කණ්ඩායම ශ්‍රී ලංකාවේ සුන්දරත්වය පිළිබඳ ප්‍රචාරය කිරීමට නියමිත වැඩසටහන් සහ වෙළෙඳ දැන්වීම් මාලාවට අදාළ ගිවිසුම සඳහා අත්සන් කෙරිණි. ඒ අනුව ශ්‍රී ලංකා සංචාරක ප්‍රවර්ධන කාර්යාංශයේ කළමනාකාර අධ්‍යක්‍ෂ රූමි ජවුෆර් සහ චීනයේ ද ට්‍රැවල් චැනල් රූපවාහිනියේ අධ්‍යක්‍ෂ යෑංග් යී මහත්වරු අදාළ ගිවිසුමට අත්සන් කළහ.ශ්‍රී ලංකාව පිළිබඳ වාර්තා වැඩසටහන් සහ වෙළෙඳ දැන්වීම් මාලාවක්‌ නොමිලේ නිෂ්පාදනය කොට ප්‍රචාරය කිරීම වෙනුවෙන් චීනයේ රූපවාහිනී කණ්ඩායම ශ්‍රී ලංකාවට ගෙන්වා ගැනීම සඳහා ආර්ථික සංවර්ධන ඇමැති බැසිල් රාජපක්ෂ මහතා උපදෙස් ලබාදී තිබෙන අතර ඒ අනුව ශ්‍රී ලංකා සංචාරක ප්‍රවර්ධන කාර්යාංශය සහ චීනයේ ශ්‍රී ලංකා තානාපති කාර්යාලය එක්ව එම කටයුතු සංවිධානයකර තිබේ.ශ්‍රී ලංකාව සහ චීනය අතර ඇතිකරගත් ගිවිසුම එළඹෙන 2014 වසරේ ජනවාරි මස 01 වැනිදා සිට ජනවාරි 31 වැනිදා දක්‌වා කාලය තුළ ක්‍රියාත්මක වන අතර එම රූපවාහිනිය ලබන වසරේ (2014) නොමිලේ ප්‍රචාරය ලබාදෙන පළමු සහ එකම රට ලෙස ශ්‍රී ලංකාව තෝරාගෙන තිබීමද විශේෂත්වයකි. එය මිලියන 658 කට අධික ප්‍රේක්‍ෂකයන් පිරිසක්‌ සහිත චීනයේ ජනප්‍රියතම රුපවාහිනි නාලිකාව වන අතර එම ආයතනය සතු තවත් වෙබ් අඩවි 6 ක්‌ ඔස්‌සේ මිලියන350 ඉක්‌මවූ අන්තර්ජාල ග්‍රාහකයින් වෙනුවෙන්ද වැඩසටහනේ විකාශනය කරනු ලබයි. ඉදිරියේදී වැඩි වැඩියෙන් චීන සංචාරකයන් මෙරටට ගෙන්වා ගැනීමට මෙය මහඟු අවස්‌ථාවක්‌ බව ශ්‍රී ලංකා සංචාරක ප්‍රවර්ධන කාර්යාංශය පෙන්වාදෙයි. චීන රූපවාහිනී කණ්‌ඩායම දින 7 ක කාලයක් ශ්‍රී ලංකාවේ රැඳී සිටින අතර එම කාලය තුළ ඔවුන් කණ්‌ඩායම් 4 ක්‌ වශයෙන් කොළඹ මීගමුව, පින්නවල, මහනුවර, සීගිරිය, නුවරඑළිය, ගාල්ල, අනුරාධපුරය, පොළොන්නරුව සහ රත්නපුරය ඇතුළු ආකර්ෂණීය සංචාරක ස්‌ථාන රැසකදී ඔවුන්ගේ රූගත කිරීම් සිදුකරනු ලබයි. මෙම රූපවාහිනි කණ්‌ඩායමේ මෙරට සංචාරය සඳහා ශ්‍රී ලංකා සංචාරක ප්‍රවර්ධන කාර්යාංශය පූර්ණ අනුග්‍රහය දක්‌වන අතර මෙම සංචාරයේ නිල ගුවන් ගමන් සහකරුවන්නේ ශ්‍රී ලන්කන් ගුවන් සමාගමයි.ආර්ථික සංවර්ධන නියෝජ්‍ය ඇමැති එම්.එල්.එම් හිස්බුල්ලා, ශ්‍රී ලංකාවේ චීන නියෝජ්‍ය තානාපති රෙන් ෆන්ක්‌මිග් සහ ශ්‍රී ලංකා සංචරණයේ සභාපති භාෂ්වර සේනාංක ගුණරත්න මහත්වරු ඇතුළු නිලධාරීහු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n1312178</link>
    <topic>උ.පෙළ ඉසෙඩ් අගය පහ ශිෂ්‍යත්ව කඩඉම් ලකුණු නත්තලට පෙර</topic>
    <author>සුභාෂීණී සේනානායක</author>
    <content>අ.පො.ස. (උසස් පෙළ) විභාගයේ ඉසෙඩ් අගය සහ පහ වසර ශිෂ්‍යත්ත්ව විභාගයේ පාසල් තෝරා ගැනීමේ කඩඉම් ලකුණු නත්තලට පෙර නිකුත් කරන බව අධ්‍යපන ඇමැති බන්දුල ගුණවර්ධන මහතා පවසයි.මේ වන විට අදාළ විභාග දෙකෙහිම ප්‍රතිඵල ගණනය කර අවසන් බව ප්‍රකාශ කළ අධ්‍යාපන ඇමැතිවරයා විභාග දෙපාර්තමේන්තුවේ සහ අධ්‍යාපන අමාත්‍යාංශයේ උසස් නිලධාරීන් එක්ව එම ප්‍රතිඵල මේ දිනවල නැවත පරීක්ෂා කර බලන බවද කීවේය.උසස් පෙළ ඉසෙඩ් අගය මේ වන විට සකස් කර අවසන් බව තමාට විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා දැනුම් දුන් බව කී ඇමැතිවරයා පෙර වසරවලට වඩා කඩිනමින් මෙවර උසස් පෙළ ප්‍රතිඵල නිකුත් කිරීමට හැකිවන බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n1312179</link>
    <topic>උත්සව සමයේ අත්‍යවශ්‍ය භාණ්ඩ හිඟයකින් තොරව ආහාර ද්‍රව්‍ය සඟවන්නන්ට නීතිය ‍ තදින්ම</topic>
    <author>විජයානි එදිරිසිංහ</author>
    <content>උත්සව සමයේ දී අත්‍යවශ්‍ය භාණ්ඩවල කිසිදු හිඟයක් ඇති නොවන පරිදි වෙළෙඳ පොළ පවත්වාගෙන යාමටත් භාණ්ඩ වැඩි මිලට විකුණන සහ සඟවා‍ තබන වෙළෙඳුන්ට එරෙහිව නීතිය තදින්ම ක්‍රියාත්මක කිරීමටත් පියවර ගෙන ඇති බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි.උත්සව සමයේදී පාරිභෝගිකයාට කිසිඳු අසාධාරණයක් ඇති නොවන පරිදි සහන මිලට අවශ්‍ය තරම් භාණ්ඩ සතොස සහ ලක් සතොස හරහා ලබා ගැනීමටත් මේ වන සිටම එම ආයතනවල පහසුකම් සලසා තිබෙන බව සමුපකාර අමාත්‍යාංශයේ මාධ්‍ය ලේකම් නිපුන් ඒකනායක මහතා පවසයි.පසුගිය වසර දෙක තුළ උත්සව සමයේ පාරිභෝගිකයාට අවශ්‍ය තරම් භාණ්ඩ සහන මිලට ලබාදීමට ජනාධිපති මහින්ද රාජපක්ෂ මහතාගේ උපදෙස් මත වෙළෙඳ අමාත්‍යාංශයට හැකි වූ අතර මේ වසරේදී ද ඒ ආකාරයෙන්ම කටයුතු කරගෙන යන බවද අමාත්‍යවරයා පවසයි. අල, පරිප්පු, සහල්, සීනි, මුංඇට, කවුපි, හාල්මැස්සන්, ටින් මාළු, කුකුළුමස් සහ බිත්තර ඇතුළු සියලුම ආහාර ද්‍රව්‍ය කිසිදු ආකාරයකින් මිල ඉහළ නොයවා සහන මිලක් යටතේ පාරිභෝගිකයාට ලබාදීමට ජනාධිපතිවරයා සමුපකාර ඇමැතිවරයාට උපදෙස් දී ඇත.ඒ අතර නීතියට පිටතින් භාණ්ඩ අළෙවි කරන, තොග සඟවා තබන වෙළෙඳුන්ට එරෙහිව කටයුතු කිරීම සඳහා පාරිභෝගික අධිකාරියේ වැටලීම් කණ්ඩායම් රට පුරාම මෙහෙයුම් සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121710</link>
    <topic>‘බිම් සවිය’ වැඩසටහනින් ඉඩම් කැබලි 80175කට හිමිකම් සහතික ලබා දීලා</topic>
    <author>මහින්ද අලුත්ගෙදර</author>
    <content>‘බිම් සවිය’ වැඩසටහන යටතේ රටපුරා ඉඩම් කැබැලි 80,175 ක් සඳහා හිමිකම් සහතිකපත් නිකුත්කර තිබෙන බව ඉඩම් හා ඉඩම් සංවර්ධන අමාත්‍යාංශය පවසයි.පසුගිය 2008 වසරේ සිට මේ දක්වා කාලය තුළ නිරවුල් ඉඩම් වෙනුවෙන් මෙලෙස හිමිකම් සහතික නිකුත්කර තිබෙන අතර එය මූලික වශයෙන් බලපත්‍ර සහ දීමනාපත්‍ර වශයෙන් බෙදාදී තිබෙන බව ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා ප්‍රකාශ කරයි.ඒ අනුව බලපත්‍ර 53,455 ක්ද සහ දීමනාපත්‍ර වශයෙන් 26,720 ක්ද බෙදාදී තිබෙන බව සදහන් කරන ඇමැතිවරයා මහින්ද චින්තන වැඩපිළිවෙල යටතේ ඉඩම් හා ඉඩම් සංවර්ධන අමාත්‍යාංශය මඟින් ක්‍රියාත්මක කරන බිම් සවිය වැඩසටහන යටතේ මෙම හිමිකම් සහතිකපත්‍ර නිකුත් කිරීමට පියවර ගෙන ඇතැයිද කියාසිටී.බිම්සවිය වැඩසටහන මේ වනවිට ශ්‍රී ලංකාවේ දිස්ත්‍රික්ක 23ක් ආවරණය කරමින් ප්‍රාදේශීය ලේකම් කොට්ඨාස 72ක ක්‍රියාත්මක වන අතර එය එළඹෙන 2014 වසරේදී තවත් ප්‍රාදේශීය ලේකම් කොට්ඨාශ 20 ක ක්‍රියාත්මක කිරීමට සැළසුම්කර තිබෙන බව සඳහන් කරයි. බිම් සවිය වැඩසටහන තුළින් ඉඩමේ නිරවුල් බව සුරක්ෂිත කරන අතර වඩාත් සවිමත් බිමක් ශ්‍රී ලාංකීය ජාතිය වෙත ප්‍රදානය කෙරේ.යල්පැන ගිය ඔප්පු ක්‍රමය (ලේඛන ලියාපදිංචිය) වෙනුවට ඉඩමේ හිමිකම තහවුරු කිරීම සඳහා නොමිලේ, රජයේ වගකීම සහිතව ක්‍රියාත්මක වැඩසටහනක් වන බිම් සවිය වැඩසටහන මඟින් ඔප්පුව වෙනුවට හිමිකම් සහතිකයක් ලැබීම, ඉඩම සඳහා පිඹුරක් සකස්වීම, වෙනස් නොවන ස්ථිර මායිම්, ඉඩමේ හිමිකම වෙනුවෙන් රජයේ වගකීම සහ ගණුදෙනු කිරීමේදී වඩා ඉහළ වටිනකමක් ලැබීම ආදි ප්‍රතිලාභ හිමිවෙයි.කෙටි කලකින් ශ්‍රී ලංකාව පුරා ඉඩම් සඳහා හිමිකම් ලියාපදිංචිකර නිම කිරීමේ අපේක්ෂාවෙන් ක්‍රියාත්මක මේ වැඩසටහන ඉඩම් හා ඉඩම් සංවර්ධන අමාත්‍යාංශය යටතේ පවතින ඉඩම් නිරවුල් කිරීමේ දෙපාර්තමේන්තුව, මිනින්දෝරු දෙපාර්තමේන්තුව, ඉඩම් කොමසාරිස් ජනරාල් දෙපාර්තමේන්තුව සහ රාජ්‍ය පරිපාලන හා ස්වදේශ කටයුතු අමා‍ත්‍යාංශය යටතේ පවතින රෙජිස්ට්‍රාර් ජනරාල් දෙපාර්තමේන්තුව එක්ව ක්‍රියාත්මක කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121711</link>
    <topic>අසභ්‍ය වෙබ් අඩවි දහසක් තහනම් කිරීමට පියවර අරන්</topic>
    <author>මහින්ද අලුත්ගෙදර</author>
    <content>අසභ්‍ය වෙබ් අඩවි 1,000 ට වැඩි ප්‍රමාණයක් ශ්‍රී ලංකාව තුළ තහනම් කිරීමට ශ්‍රී ලංකා විදුලි සංදේශ නියාමන කොමිෂන් සභාව පියවර ගෙන ඇත.මෙවැනි අසභ්‍ය වෙබ් අඩවි සම්බන්ධයෙන් තොරතුරු ලද විගස ඒවා පිළිබඳව සොයා බලා තහනම් කිරීමට අවශ්‍ය ක්‍රියාමාර්ග ගන්නා බව විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා "දිනමිණ" ට පැවසීය.මෑතකදී එවැනි වෙබ් අඩවි කිහිපයක් තහනම් කිරීමට පියවරගත් බව පෙන්වාදුන් අධ්‍යක්ෂ ජනරාල්වරයා ශ්‍රී ලාංකිකයන් සම්බන්ධ කරගනිමින් නිර්මාණය කරන ලද අසභ්‍ය වෙබ් අඩවි මෙහිදී තහනම් කිරීමට පියවර ගන්නා බවද සඳහන් කළේය.මේ අතර අනූෂ පැල්පිට මහතා සඳහන් කළේ ඉදිරියටත් මෙවැනි අසභ්‍ය වෙබ් අඩවි සම්බන්ධයෙන් වාර්තා වන්නේ නම් ඒවා තහනම් කිරීමට අවශ්‍ය ක්‍රියාමාර්ග ගන්නා බවයි.ඇතැම් පුද්ගලයන් රහස්‍ය ලෙස ලබා ගන්නා දර්ශන වීඩියෝ පටිගත කර අසභ්‍ය වෙබ්අඩවි වෙත මුදාහරින අතර එවැනි සිදුවීම් සම්බන්ධයෙන් අදාළ අංශ වෙත වාර්තා වී තිබේ.අසභ්‍ය ලිංගික දර්ශන අඩංගු වෙබ් අඩවිවලින් දරුවන් ආරක්ෂා කරගැනීම සඳහා මෙවැනි වැඩපිළිවෙලක් ක්‍රියාත්මක කිරීමට ශ්‍රී ලංකා විදුලි සංදේශ නියාමන කොමිෂන් සභාව තීරණයකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121712</link>
    <topic>ශ්‍රී පාද වන්දනා වාරය ඇරඹේ</topic>
    <author>ඡායාරූපය අසේල කුරුළුවංශ</author>
    <content>මෙවර ශ්‍රී පාද වන්දනා වාරය ආරම්භ කරමින් ශ්‍රී පාදස්ථානාධිපති බෙංගමුවේ ධම්මදින්න හිමියෝ ශ්‍රී පාද පද්මය සුවඳ පැනින් දෝවනය කළ අයුරු.උඳුවප් පුර පසළොස්වක පොහෝ දිනයෙන් (ඊයේ) 2914 වසරේ නව සිරිපා වන්දනා සමය ආරම්භ විය. ඒ නිමිත්තන් පැල්මඩුල්ල රජ මහා විහාරස්ථානයේ සිට හැටන් මාර්ගය ඔස්සේ ශ්‍රී පාද ස්ථානය දක්වා සමන් දේව ප්‍රතිමාව සහිත දේවාභරණ වැඩම කරවු පෙරහැර ගිනිගත්හේන නගරයට පැමිණි අවස්ථාවේ ගිනිගන්හේන ප්‍රදේශවාසීන් එම සමන් දේව ප්‍රතිමාව සඳහා පුද පුජා පැවැත්වු අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121713</link>
    <topic>ශ්‍රී ලංකාවට ඇති අභියෝග ජයගැනීමට කෙන්යාව දැක්වූ සහයෝගය දෙරටේ මිත්‍රත්වය තහවුරු කරන නිදසුනක්</topic>
    <author/>
    <content>ශ්‍රී ලංකාවෙන් ත්‍රස්තවාදී තර්ජනය තුරන් කිරීමේ දී හා පශ්චාත් ගැටුම් සමයේ අභියෝග ජය ගැනීමේ දී කෙන්යාව දැක්වූ සහයෝගය දෙරට අතර ඇති ගැඹුරු අවබෝධය හා මිත්‍රත්වයට නිදර්ශනයක් බව ජනාධිපති මහින්ද රාජපක්ෂ මහතා ප්‍රකාශ කළේය.ජනාධිපතිවරයා මෙසේ ප්‍රකාශ කළේ කෙන්යානු ජනාධිපති උහුරු කෙන්යාටා මහතා විසින් එරට රාජ්‍ය මන්දිරයේදී පවත්වන ලද රාත්‍රී භෝජන සංග්‍රහයට එක්වෙමිනි.ජනාධිපතිවරයා එහිදී වැඩිදුරටත් මෙසේ ද ප්‍රකාශ කළේය.මේ සුන්දර නයිරෝබි නගරයට පැමිණීමට ලැබීම මට මෙන්ම මාගේ බිරිඳට ද ඉමහත් සතුටක්. මේ රාජ්‍ය චාරිකාව සඳහා ඔබතුමා කළ ආරාධනය මට මහත් ගෞරවයක්. කෙන්යාවේ මිත්‍රශීලී ජනතාවට මම ශ්‍රී ලාංකිකයන්ගේ උණුසුම් සුබපැතුම් රැගෙන ආවෙමි. ශ්‍රී ලාංකික රාජ්‍ය නායකයකු කෙන්යාවේ කරන ප්‍රථම චාරිකාව වන මගේ මේ රාජ්‍ය සංචාරය දැනට අප අතර පවත්නා සමීප හා මිත්‍රශීලී සබඳතා වඩා ශක්තිමත් හා අන්‍යෝන්‍ය වශයෙන් වාසි සහගත සහයෝගීතාවකට වර්ධනය කර ගැනීමේ අපගේ අභිප්‍රායට පැහැදිලි නිදසුනක්. කෙන්යාවට මා පැමිණි දා සිට සමාජයේ විවිධ කොටස් වෙතින් පළ වූ සුහදතාව මා තුළ ඇති කරන්නේ උණුසුම් හැඟීමක්. ඔබතුමා අප පිළිගත් උණුසුම් ආකාරය, ආගන්තුක සත්කාරය හා දැක්වූ සැලකිල්ල අප අතර පවත්නා කල්පවත්නා බැඳීම මනා සේ පිළිබිඹු කරන්නක්.ලොව වෙනස් කලාප දෙකකට අයත් වුව ද කෙන්යාව හා ශ්‍රී ලංකාව අතර බොහෝ පොදු දේ ඇත. අප දෙරට සියවස් ගණනාවක් ඔබ්බට දිව යන ශ්‍රේෂ්ඨ පෞරාණික ශිෂ්ටාචාර දෙකකට නිජබිම වේ. ඉන්දියන් සාගරයේ පිහිටි අප දෙරට සතුව සශ්‍රීක හා විවිධ වූ ස්වාභාවික සම්පත් හා ශාක වර්ග ඇත. අප දෙරටේ ජනතාව ක්‍රිකට් ඇතුළු පොදු ක‍්‍රීඩා කෙරෙහි ඇල්මක් දක්වති. අප ජනතාවගේ අන්‍යයන් පිළිගන්නා ස්වභාවය හා විවෘතභාවය සංකේතවත් කරමින් පුරාණ මුහුදු මාර්ග ඔස්සේ අපි ගෝලීය වශයෙන් බද්ධව සිටිමු.සාරධර්මවලින් හා පරිකල්පනයෙන් පොහොසත් වූ බහු වාර්ගික, බහු ආගමික හා බහු සංස්කෘතික ප්‍රජාවන්ගෙන් අප සමාජ සමන්විත ය. නොබැඳි සමුළුවේ හා පොදු රාජ්‍ය මණ්ඩලයේ සාමාජිකයන් ලෙස පොදු පදනමක් බෙදා හදා ගන්නා අපි ඓතිහාසික අත්දැකීම්වලින් ද බැඳී සිටිමු. කෙන්යාවේ 50 වැනි නිදහස් දින සැමරුම් කථාවේ දී ඔබතුමා දැක්වූ අදහස් කිහිපයක් මට සිහියට නැගේ. කෙන්යාව හා විශේෂයෙන් අප්‍රිකානු මහද්වීපය කාලයත් සමඟ මුහුකුරා ගොස් ඇති බව හා පොහොසත් හා පරිණත අත්දැකීම් මත පදනම් වූ මේ ජාතීන්ගේ හඬ ඇසීමට සැලැස්විය යුතුය යන ඔබගේ නිරීක්‍ෂණ මානව වර්ගයාගේ බහුතරය නියෝජනය කරන දියුණු වන ලෝකයේ මතවාද හා සමපාත වන සුසංවාදයක් කඩිනමින් බිහි කිරීමට උපකාරී වේ. ආසියාවේ අපි ශ්‍රේෂ්ඨ ශිෂ්ටාචාරයන්ගේ උරුමක්කාරයෝ වෙමු. මේ ඓතිහාසික අවස්ථාවේ දී ඔබ සමඟ ඇති ඔවුන්ගේ සහෝදරත්වය පිළිබිඹු කරමින් අප්‍රිකානු නායකයන් මෙතරම් සංඛ්‍යාවක් නයිරෝබි නුවරට එක්රැස් වීමෙන් පෙනෙන්නේ ඔබේ රට පිළිබඳ ඔබේ ශ්‍රේෂ්ඨ දැක්ම ඔවුන් අනුමත කරන බවයි.අවුරුදු 50ක් යනු ජාතියක ඉතිහාසයෙන් කෙටි කාලයකි. විශේෂයෙන් පොහොසත් ඉතිහාසයක් සතු ශ්‍රී ලංකාව හා කෙන්යාව වැනි රටවලට එය එසේය. විදේශ ආධිපත්‍යයෙන් ස්වාධීනත්වය ලැබීම සැමරීම වැදගත් සන්ධිස්ථානයක් වන අතර, එය අප මුහුණ දෙන අභියෝගයන් පිළිබඳ සිතා බැලීමට ද අවස්ථාවකි. අභියෝගයන්ට ප්‍රතිචාර දැක්වීමේ දී හා අපගේ ජාතීන්ගේ ඉරණම වෙනුවෙන් අප ගන්නා මාර්ගය තීරණය කිරීමේ දී ඉතා වැදගත් කාර්යභාරයක් ඉටු කරන්නා වූ අපට අනන්‍ය වූ අපගේ සංස්කෘතික සම්ප‍්‍රදායන්ගෙන් අපි ශක්තිමත් වී සිටිමු. මේ ඓතිහාසික අවස්ථාවේ දී ඔබතුමන් හා කෙන්යානු ජනතාව සමඟ එක්වීමට අවස්ථාව ලැබීම ඇත්ත වශයෙන්ම මට මහත් ගෞරවයකි. ඔබතුමාට හා කෙන්යානු ජනතාවට නැවත වරක් මම සුබ පතමි.ආර්ථික වර්ධනය වේගවත් කර ගැනීමේ හා එහි ප්‍රතිලාභ අප සමාජයේ අඩු වරප්‍රසාදිත කොටස් වෙත ළඟාවීම සහතික කිරීමේ පොදු අභියෝගයන්ට ද ශ්‍රී ලංකාව හා කෙන්යාව මුහුණ දී සිටී. ඔබතුමාගේ දූරදර්ශී පාලනය යටතේ කෙන්යාව ශීඝ්‍ර ආර්ථික වර්ධනයක් ළඟා කර ගෙන ඇති බව හා ඔබ රටේ සියලූ ජනතාවගේ ජීවන තත්ත්වය සැලකිය යුතු ලෙස වර්ධනය වී ඇති බව මම දනිමි. රටක ආර්ථික වර්ධනයට සක්‍රීය ලෙස දායක විය හැකි වන පරිදි රටේ පුරවැසියන් බලාත්මක කළ යුතුය යන ඔබතුමාගේ දර්ශනය සමඟ මම එකඟ වෙමි. මේ දැක්ම ශ‍්‍රී ලංකාවේ ආර්ථික සංවර්ධනය උදෙසා වන මගේ ප්‍රතිපත්තියෙහි ද ගැබ්ව තිබේ.දශක තුනක් පුරා රටට සාපයක්ව තිබූ ත්‍රස්තවාදී තර්ජනය ජය ගනිමින් ශ්‍රී ලංකාව දැන් සාමයේ යුගයකට අවතීර්ණව සිටී. සියලූ ප්‍රජාවන්ට බෙදා ගත හැකි තිරසාර ආර්ථික සමෘද්ධියක් උදෙසා කැප වී අපි අද එක ධජයක් යටතේ නොබෙදී නැගී සිටින්නෙමු. ශ්‍රී ලංකාවෙන් ත්‍රස්තවාදී තර්ජනය තුරන් කිරීමේ දී හා පශ්චාත් ගැටුම් සමයේ අභියෝග ජය ගැනීමේ දී මගේ රට වෙනුවෙන් දැක්වූ අවබෝධය හා නොසැලෙන සහයෝගයට මේ අවස්ථාවේ දී කෙන්යාවට මම මගේ ස්තුතිය පුද කරමි. මෙය, අන්තර්ජාතික වේදිකාවල දී කෙන්යාව දැක්වූ සහයෝගය සමගින් අප අතර ඇති ගැඹුරු අවබෝධය හා මිත්‍රත්වයට නිදර්ශනයකිනිශ්චිත සහයෝගීතාව උදෙසා වන ක්ෂේත්‍ර ගණනාවක් හඳුනා ගෙන සිටින අපි කෙන්යාව සමඟ නූතන හා ගතික හවුල්කාරිත්වයක් ගොඩ නැගීමට අදහස් කරන්නෙමු. මේ අරමුණ ඇතිව මගේ වත්මන් චාරිකාවේ දී අපේ සම්බන්ධතාව ඉහළ තලයකට ඔසවා තබමින් විධිමත් ගිවිසුම් කිහිපයක් අත්සන් තබන අතර කෙන්යා ශ්‍රී ලංකා ඒකාබද්ධ කොමිසම ස්ථාපනය කරන්නෙමු.අපේ දෙරට අතර ආර්ථික සබඳතා ප්‍රසාරණයට සැලකිය යුතු විභවතාවක් ඇති බව මට ඒත්තු ගොස් තිබේ. කෙන්යාවේ තම සගයන් සමඟ හවුල්කාරීත්වය වර්ධනය කර ගැනීමේ උද්‍යෝගීමත් අවශ්‍යතාවක් ඇති මගේ රටේ මුල් පෙලේ ව්‍යාපාරිකයන් පිරිසක් මා සමඟ මේ චාරිකාවට එක්ව සිටින්නේ එබැවිනි. මගේ රට දැන් වේගවත් ආර්ථික සංවර්ධනයක් අත්කර ගනිමින් සිටී. එහිලා සංචාරක ව්‍යාපාරය වර්ධනයට දායක වන ප්‍රධාන අංශයක් බවට පත්ව ඇත. ආයෝජනය සඳහා රට තුළ පවත්නා ස්ථාවර පරිසරය ව්‍යාපාරික ප්‍රජාවනට බොහෝ ඉඩප්‍රස්ථා විවෘත කොට තිබේ.අන්තර්ජාතික සාමය හා ස්ථාවරත්වය සඳහා අප දෙරටට ඵලදායී ලෙස දායකවීමට පිළිවන. ගෝලීයකරණයේ ප්‍රතිලාභ සාධාරණ ලෙස බෙදී යාම සහතික කිරීමට අප ක්‍රියා කළ යුතුය. ගෝලීය පාලනය සාධාරණ වීමත් සංවර්ධනය වන ලෝකයේ අභිලාසයන් සපුරාලීමත් වැදගත් වෙයි. එය එක්ව වැඩ කිරීම සඳහා පොදු පරමාර්ථයක් කර ගනිමු. ඉදිරි වසරවල අප දෙරට අපේ ජනතාවන්ගේ යහපත පිණිස තීව්‍ර සබඳතා අඛණ්ඩව ගොඩනගා ගන්නා බවට මට සැකයක් නැත.ජනාධිපතිතුමනි, ඔබේ කරුණාබර වදන්, ලෙන්ගතු ආගන්තුක සත්කාරය සහ උණුසුම් පිළිසඳර සමඟ මේ රාජ්‍ය චාරිකාවේ දී එකතු කරගත් සොඳුරු මතකය මම රැගෙන යන්නෙමි. මේ චාරිකාව අප දෙරට අතර සහයෝගීතාව යථාර්ථයක් බවට පත් කොට පරිපූර්ණ සබඳතාවකට මඟපාදනු ඇත. එසේ හෙයින් මහත් සතුටින් යුතුව කෙන්යා ජනරජයේ ජනාධිපති උහුරු කෙන්යාටා මහතාගේ පෞද්ගලික අභිවෘද්ධිය, සතුට හා සෞඛ්‍යය වෙනුවෙන් කෙන්යා ජනතාවගේ අඛණ්ඩ ප්‍රගතිය හා සමෘද්ධිය වෙනුවෙන් හා ශ්‍රී ලංකාව සහ කෙන්යාව අතර දිගුකාලීන සමීප මිත්‍රත්වය හා අනාගත ශක්තිමත් හවුල්කාරීත්වය වෙනුවෙන් සව්දිය පුරමි.ස්තුතියි.කෙන්යා ජනාධිපති උහුරු කෙන්යාටා, ජනාධිපති ආර්යා මාග්‍රට් කෙන්යාටා, ශ්‍රී ලංකා ජනාධිපති ආර්යා ශිරන්ති වික්‍රමසිංහ රාජපක්ෂ මහත්ම මහත්මීහූ ඇතුළු දෙරටේ නියෝජියෝ ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121715</link>
    <topic>සර්වඥධාතුන් වහන්සේලා තැම්පත් රන් මංජුසාව අතුරුදන්</topic>
    <author>මහින්ද අලුත්ගෙදර</author>
    <content>දෙදහස් පන්සියවැනි ශ්‍රී සම්බුද්ධ ජයන්තිය නිමිත්තෙන් ශ්‍රී ලංකාවෙන් කාම්බෝජයට වැඩම කළ සර්වඥධාතුන් වහන්සේලා තැම්පත් රන් මංජුසාව අතුරුදන් වී ඇති බව වාර්තා වෙයි.එරට පැරණි රාජකීය නගරයක් වන උඩොන් හි කඳුකර විහාරස්ථානයක මෙය තැන්පත් කර තිබූ අතර එම සර්වඥ ධාතු මංජුසාව කිසියම් පිරිසක් විසින් සොරාගෙන ඇතැයි විශ්වාස කෙරෙන බව කාම්බෝජ පොලීසිය ප්‍රකාශකර තිබේ.මේ සර්වඥ ධාතු මංජුසාව තුළ බුදුරජාණන් වහන්සේගේ කේෂ, දන්ත සහ අස්ථි ධාතු පැවැති බවට විශ්වාස කෙරෙන අතර එය කාම්බෝජයට අතිශය වැදගත්කමක් ලබාදුන් එකක් බවට වාර්තා වෙයි.එරට ජනගහනයෙන් සියයට 90 පමණ බුදු දහම අදහන පිරිසක් වන අතර මෙම සර්වඥධාතුන් වහන්සේලා අඩංගු රන් මංජුසාව 1950 වසරේ දී ශ්‍රී ලංකාවෙන් රැගෙන ගිය බවට විශ්වාස කෙරේ. එම විහාරස්ථානයෙන් සොරා ගත් වෙනත් ප්‍රතිමා ආදිය මේ වනවිට සොයාගෙන තිබෙන අතර සර්වඥධාතුන් වහන්සේලා අඩංගු රන් මංජුසාව සොයා ගැනීම සඳහා විශේෂ පරීක්ෂණයක් ආරම්භකර තිබෙන බව ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121716</link>
    <topic>සෞඛ්‍ය සේවයට මානව හා භෞතික සම්පත් වැඩියෙන්ම ලබා දුන්නේ මේ අාණ්ඩුවයි</topic>
    <author/>
    <content>සෞඛ්‍ය සේවයට වැඩිම පිරිසක් බඳවා ගත් යුගයක් හෝ මානව සම්පත් හා භෞතික සම්පත් සියල්ල ලබාදුන් යුගයක් මෙයට පෙර තිබුණේ නැතැයි සෞඛ්‍ය ඇමැති මෛත්‍රීපාල සිරිසේන මහතා පැවසීය.ඇමැතිවරයා මෙසේ පැවසුවේ හෙද හෙදියන් 1998ට හෙද ඩිප්ලෝමා සහතික ප්‍රදානය කිරීමේ උත්සවයේදීය.කොළඹ සුගතදාස ගෘහස්ත ක්‍රීඩාංගණයේදී මෙම උත්සවය පැවැත්විණි.එහිදී ඇමැතිවරයා මෙසේද කීය.මේ රටේ මිලියන 21ක පමණ ජනගහනයක් සිටිනවා. සෞඛ්‍ය වෘත්තිකයින් 1,10,000කට ආසන්න සෞඛ්‍ය සේවයේ සිටිනවා. මෙම මස 17දා එකතුවන හෙද කණ්ඩායමත් සමග හෙද සේවාවේ පිරිස 36000 ඉක්මවනවා. ලබන 17 දා ජනාධිපති මහින්ද රාජපක්ෂ මහතා අතින් මෙම ස්ථානයේ දීම වසර 03ක පුහුණුව අවසන් කරපු හෙද හෙදියන් 3000ක් වගේම වර්ෂයක් තුළ හෙද පුහුණුවට බඳවා ගන්නා වැඩිම ප්‍රමාණය සනිටුහන් කරමින් 6025කට සහ පරිපූරක හා අතුරු වෛද්‍ය සේවා පුහුණුව අවසන් කළ 1700කට අපි පත්වීම් ලිපි ප්‍රදානය කරනවා. ඒ වගේම එම පිරිසත් සමග මේ රටේ රෝහල් සේවය සඳහා එක්වන හෙද කාර්ය මණ්ඩලය 36000 දක්වා ඉහළ යනවා.දැන් අද මේ ඩිප්ලෝමාධාරීන් විදිහට සහතිකය ලබලා ගෙදර යන ඔබ ෆ්ලෝරන්ස් නයිටින්ගේල් මැතිණිය පිළිබඳව අධ්‍යයනය කැර ඇති, අසා ඇති ඔබ කණ්ණාඩිය ඉස්සරහට ගිහිල්ලා බලන්න ඕනෑ ඔබ නිවැරදිව ම ෆ්ලෝරන්ස් නයිටින්ගේල් කෙනෙක් ද කියලා. හැබැයි නයිටින්ගේල් මැතිණිය වැඩ වර්ජන කෙළේ නැහැ. පිකටින් කෙළේ නැහැ. බෝර්ඩ් උස්සාගෙන මහපාර අයිනේ හිටියේ නැහැ. එතුමිය මානව සමාජයේ ශ්‍රේෂ්ඨ මහා චරිතයක්. ශාන්තුවරියක්. එහෙම නම් ඒ චරිතය අනුගමනය කිරීම ඒ චරිතයට ගැලපීම හෙද සේවයේ ගුණාත්මකභාවය ලැබීමට කොතෙක් අපි එය ඉෂ්ට කරනවා ද යන්න තමන්ගේ හෘද සාක්ෂියෙන්ම විමසිය යුතු කරුණක්.ආණ්ඩුවට තිබෙන්නේ සෞඛ්‍ය අමාත්‍යාංශය පමණක් නොවෙයි. අධ්‍යාපන, යටිතල පහසුකම් සැපයීම වැනි සියලු දේ ආණ්ඩුවට අයත් වෙනවා. ඒ සියල්ල ආණ්ඩු‍ෙව් වගකීමක්. ඒ සියල්ල ඉටු කරන විට ආණ්ඩුවට දැරිය හැකි බරක් තිබෙනවා. උසුලන්න හැකි බරක් තිබෙනවා. මේ රටේ රාජ්‍ය සේවයේ සිටින ප්‍රමාණය ලක්ෂ 14කට වැඩියි. පුද්ගලික අංශයේ ලක්ෂ 20ක් පමණ සිටිනවා. රාජ්‍ය සේවාව මහින්ද රාජපක්ෂ ජනාධිපතිතුමාගේ ආණ්ඩුව තුළ තමයි ශක්තිමත් වුණේ. එතුමා පුදුමාකාර විදියට රාජ්‍ය සේවය ශක්තිමත් කළා. සෞඛ්‍ය සේවාවට මේ තරම් පිරිසක් බඳවා ගත්ත යුගයක් හෝ මානව සම්පත් හා භෞතික සම්පත් සියල්ල ලබා දුන් යුගයක් මෙයට පෙර තිබී නැහැ. රෝහල්වලට අවශ්‍ය භෞතික සම්පත් සියල්ල අපි ලබා දී තිබෙනවා. සෞඛ්‍ය ඇමැතිවරයා විදියට මට අවුරුදු කිහිපයක් මේ තනතුරේ ඉන්න පුළුවන්. හැබැයි මේ සේවාවට එක්වෙන ඔබ එසේ නොවෙයි. මේ මස 17 දා ඔබ සේවයට එක් වුණාට පස්සේ සේවයෙන් විශ්‍රාම යන තෙක් මේ සේවයේ වගකීම ඔබට තිබෙනවා.ඔබ හෙද සේවාවට එන්න කළින් මේවගේ දේවල් ඕනෑතරම් අහලා ඇති. මේ දෙමව්පියෝ රෝහල්වලට ගිහිල්ලා දවස, දෙක, තුන, මාසේ හමාරේ ප්‍රතිකාර අරන් ගෙදර ගියාට පස්සේ කියන දේවල්, සමහර විට සතියක් විතර යනකම් ඒවා කියවනවා. අනේ මට ප්‍රතිකාර කරපු දොස්තර මහත්තයා නම් දෙවි කෙනෙක්. අනේ ඒ නර්ස් නෝනා මහත්තයා දේවදූතිකාවක් වගේ. හරිම කරුණාවයි. හරිම පිංවන්තයි. හරිම ආදරෙයි. එහෙම කියනවා. ඒ අතරේ තවත් අය කියනවා ඇති අපේ ඒ නර්ස් නෝනා නම් යක්ෂණියක්. මාරදූතිකාවියක්. දොස්තර කෙනෙක් හිටියා යකෙක් වගේ. ලෙඩ්ඩුන්ට නිතරම බනිනවා.ඉතිං මේ දෙකෙන් ඔබ තෝරා ගන්නේ කුමක්ද, යක්ෂයෙක් හෝ යක්ෂණියක් වෙනවාද, එහෙම නැත්නම් දෙවියෙක් හෝ දේවදූතිකාවක් වෙනවා ද, මෙතැන දී තමයි කෙනෙක් නයිටින්ගේල් මැතිණියගේ චරිතයේ ඔබේ දැක්ම හා ඔබේ හැඩ ගැසීම කුමක්ද යන්න තීරණය කරන්නේ. රෝහලට එන කෙ‍ෙනක්. රෝගීන් නැතිනම් බලන්න එන කෙනෙක් අහල පහළ මහජනතාවට කියයි අහවල් රෝහලේ නම් අනේ මෙහෙම ‍කෙනෙක් ඉන්නවා හරිම හොඳයි. හරිම කරුණාවන්තයි. හරිම නිහතමානිය කියලා. ඒ වගේම ඒකේ අනිත් පැත්තත් කියන්න පුළුවන්.ඒ නිසා මේ වගකීම සුළු කොට තකන්න එපා. අපි මීට වසර 25කට පෙර සෞඛ්‍ය සේවාවේ ඉහළ ගුණාත්මක හා පරිපාලනය ගැන කතා කරනවා වාගේම වසර 25ක් ඉදිරියේ දී වර්තමානය ගැනකතා කරනවා නම් ඒ සඳහා වටපිටාව සැකසීමේ වගකීම තිබෙන්නේ ඔබට කියන එක අමතක කරන්න එපා.ඒක අභියෝගයක්. ඒ අභියෝගයෙන් ඔබ ජයග්‍රහණය කරනවාද එහෙම නැත්නම් පරාජය වෙනවාද කියන අභියෝගය ඔබ බාර ගත යුතුයි.මෙම අවස්ථාවට රාජ්‍යසේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමි, සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක, සෞඛ්‍යසේවා අධ්‍යක්ෂ ජනරාල් වෛද්‍ය පාලිත මහීපාල යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121717</link>
    <topic>‘අමා දම් සිසිලස’  118</topic>
    <author>ඡායාරූපය - නලින් හේවාපතිරණ</author>
    <content>සෑම පුන් පොහෝ දිනෙකම අරලියගහ මන්දිරයේදී පැවැත්වෙන ‘අමා දම් සිසිලස’ ධර්මදේශනා මාලාවේ 118 වැන්න උඳුවප් පුර පසළොස්වක පොහෝදා (16) පැවැත්විණි. එම ධර්ම දේශනය මෙහෙයවූ කොළඹ 07 නාරද ධර්මායතනාධිපති තලල්ලේ චන්දකිත්ති හිමියන් වෙත ජනාධිපති මහින්ද රාජපක්ෂ මහතා අටපිරිකර පූජා කරන අයුරු. ජනාධිපති ආර්යා ශිරන්ති රාජපක්ෂ මහත්මිය, සංස්කෘතික කටයුතු ඇමැති ටී. බී. ඒකනායක, මධ්‍යම පළාත් මහ ඇමැති සරත් ඒකනායක මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121718</link>
    <topic>යහපත් සමාජයක් ගොඩනැඟීමට සංඝමිත්තා ශ්‍රද්ධාකාර පදනම කටයුතු කරනවා</topic>
    <author>උදුලා පීරිස්</author>
    <content>සඟමිත් සැමරුම් උළෙලට සමගාමීව කොඩි දිනයක්, සමරු මුද්දරයක් හා මුල්දින කවරයක් නිකුත් කිරීමට සංඝමිත්තා ශ්‍රද්ධාකාර පදනම කටයුතු සංවිධානය කැර ඇතැයි එම පදනමේ සභාපති චන්ද්‍රා රාජපක්ෂ මහත්මිය පැවසුවාය.රාජපක්ෂ මහත්මිය මේ බව පැවසුවේ සංඝමිත්තා මෙහෙණියගේ ගුණ සැමරුම් උත්සවය සම්බන්ධයෙන් පසුගියදා (13) කොළඹ 07, සම්බෝධි විහාරස්ථානයේ පැවැති මාධ්‍ය හමුවකදීය.චන්ද්‍රා රාජපක්ෂ මහත්මිය මෙසේද කීවාය.“දෙවසරකට පෙර ආරම්භ කළ මේ පදනම මඟින් ශාසනික මෙහෙවර ගණනාවක් සිදුකැර තියෙනවා. මින් ප්‍රධාන වන්නේ විසිරුණු දසසිල් මාතාවන් ඒකරාශි කරමින් ඔවුන්ගේ සුබසිද්ධිය වෙනුවෙන් කාන්තා නායිකාවන් මුල්වී කටයුතු කිරිමයි. මේ වනවිට මහා සංඝරත්නයේ ආශිර්වාදයද අප සංගමය වෙත ලැබී තියෙනවා.පසුගිය දෙවසර තුළ අප පදනම දසසිල් මාතා සම්මේලනයට සම්බන්ධ වුණා. ඊට අමතරව, උඳුවප් පොහොයේදී රුවන්වැලි සෑය අභියස විශේෂ කංචුක චීවර පූජාවක් හා අධිෂ්ඨාන පූජාවක් පැවැත්වූවා.බෞද්ධ කටයුතු අමාත්‍යාංශය සමඟ සම්බන්ධවී අප පදනම අනුරාධපුර සංඝමිත්තා පෙරහර ඉතා ඉහළින් පවත්වනවා.ඉදිරියේදී සෑම ආරාමයකම උඳුවප් මාසය තුළ සංඝමිත්තා පෙරහරවල් ආරම්භ කිරීමට කටයුතු කරන අතර, ශ්‍රී සංඝමිත්තා මෙහෙණීන් වහන්සේගේ පිළිරූ නොමිලේ බෙදා දීමට කටයුතු සූදානම් කර තිබෙනවා.“අරහත් සඟමිත් පුද” නමින් ග්‍රන්ථයක් පසුගියදා අප පදනම මඟින් ජනාධිපති මහින්ද රාජපක්ෂ මහතා වෙත පිරිනැමුවා. සඟමිත් තෙරණිය සම්බන්ධව නිවැරැදි තොරතුරු සැදැහැවතුන් වෙත අවබෝධ කරදීම සඳහායි මෙම ග්‍රන්ථය ප්‍රකාශයට පත්කෙළේ.දසසිල් මාතාවරුන් වෙනුවෙන් උපදේශන සේවාවක් පවත්වාගෙන යෑම, බෞද්ධ ගීත අඩංගු සංයුක්ත තැටියක් එළිදැක්වීමටද අපට හැකිවුණා. ඒ සඳහා ප්‍රබුද්ධ ගායක ගායිකාවන් වන නන්දා මාලිනී, ටී. එම්. ජයරත්න, වික්ටර් රත්නායක, දයාන් විතාරණ, නීලා වික්‍රමසිංහ, මධු මාධව, රෝහණ බෝගොඩ යන මහත්ම මහත්මීහු අපට නොමිලේ ලබා දුන් සේවය අගය කරනවා.පාසල් දරු දැරියන් වෙනුවෙන් චිත්‍ර හා රචනා තරගයක් පවත්වා සම්මාන හා සහතික ලබාදීම ඇතුළු විශාල සමාජ මෙහෙවරක් මෙතෙක් ආ කෙටි ගමන් මඟ තුළ සිදුකර තියෙනවා. මෙයට අමතරව අඩුපාඩු පවතින සිල් ආරාම නඟාසිටුවීම, සිල් මාතාවන්ගේ අධ්‍යාපනික මට්ටම තව තවත් දියුණු කිරීම සහ ධර්ම ප්‍රචාරය සඳහා විදෙස් බස ප්‍රගුණ කිරීමේ වැඩපිළිවෙළක්ද අප ආරම්භ කිරීමට බලාපොරොත්තු වෙනවා.බස්නාහිර පළාත් සභා මන්ත්‍රී අශෝකා ලංකාතිලක මෙනවිය:-යුද්ධයෙන් පසු අපේ රටේ විවිධ අපරාධ වැඩිවෙමින් පවතිනවා. සමාජයේ සිදුවෙන අපරාධ අවම කරන සංඝමිත්තා ශ්‍රද්ධාකාර පදනමෙන් විශේෂ වැඩපිළිවෙළක් ආරම්භ කැර තියෙනවා. මේ නිසා අප පදනම මඟින් රටපුරා විසිරී ඇති දසසිල් මාතාවරු හා බෞද්ධ කාන්තාවන් සම්බන්ධ කැරගෙන වඩා යහපත් සමාජයක් ගොඩනඟාගන්න කටයුතු සැලසුම් කර තිබෙනවා.සංඝමිත්තා ශ්‍රද්ධාකාර පදනම සංවිධානය කරන ශ්‍රී සංඝමිත්තා තෙරණි සැමරුම් පෙරහර සම්බන්ධයෙන් මාධ්‍ය දැනුවත් කිරීමේ උත්සවයක් 13දා කොළඹ 07 සම්බෝධි විහාරයේදී සම්බෝධි විහාරාධිපති දරනාගම කුසලධම්ම නාහිමියන්ගේ අනුශාසකත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121719</link>
    <topic>බොරු චෝදනා නඟා චරිතය නසන වැඩපිළිවෙළක් රටේ ක්‍රියාත්මකයි</topic>
    <author>අසේල කුරුළුවංශ</author>
    <content>මත් උවදුරින් ජනතාව මුදවා ගැනීමේ ප්‍රබල කාර්යක් කිරීමට අප සැමට පැවරී ඇතැයි අග්‍රාමාත්‍ය දි.මු.ජයරත්න මහතා පැවසීය.ඉතා සැලැසුම් සහගතව මත්ද්‍රව්‍ය සම්බන්ධයෙන් චෝදනා එල්ලකර චරිත ඝාතනය කිරීමේ වැඩපිළිවෙළක් රට තුළ ක්‍රියාත්මක බවද ඒ මහතා කීය.ශ්‍රීමත් අනගාරික ධර්මපාල පරෝපකාර පදනමේ 43 වන සංවත්සරය සහ අනගාරික ධර්මපාලතුමාගේ 149 වන ජන්ම දිනය නිමිත්තෙන් සිරි දහම්පල් සෑය ඉදිකිරීමේ පු‍රෝගාමීත්වය දැක්වූවන් අගයමින් පෙරේදා (14) උඩුනුවර නිග්‍රෝධඛෙත්ත පිරිවෙන් පරිශ්‍රයේ පැවැති උත්සවයකදී අගමැතිතුමා මේ බව පැවසුවේය.අස්ගිරි පාර්ශ්වයේ මහ නායක අතිපූජ්‍ය උඩුගම ශ්‍රී බුද්ධරක්ඛිත, රාමඤ්ඤ මහ නිකායේ මහනායක අතිපූජ්‍ය නාපාන පේමසිරි මහනායක ස්වාමින්ද්‍රයන් වහන්සේලාගේ ප්‍රධානත්වයෙන් උත්සවය පැවැත් වූහ.සිංහල දේශය වෙනුවෙන් අපමණ සේවාවක් කළ ශ්‍රීමත් අනගාරික ධර්මපාලතුමන්ගේ ගුණ සැමරීම අතිශය ප්‍රසංශනීය කරුණක් බවත් කෘතගුණ සැලකීම බුදුන් වහන්සේ පවා දේශනා කර තිබෙන බවත් අගමැතිවරයා කීය.අතීතයේ සිටි විද්වතුන් හා විරුවන් අද සමාජයේ බොහෝ දෙනෙක් නොහඳුනනා බවත් ඔවුන් කළ මෙහෙවර වත්මන් සමාජයේ ජීවත්වන්නන්ට අවබෝධ කරදීම යුගයේ අවශ්‍යතාවක් බවත් හෙතෙම අවධාරණය කළේය.අද සමාජයේ 95%ක් මත්ද්‍රව්‍ය විරෝධී වීම යහපත් ප්‍රවණතාවයක් බවත් එවැනි අස්ථාවක මත්ද්‍රව්‍ය පිළිකුල් කැරෙන අයට මත්ද්‍රව්‍ය චෝදනා එල්ලකිරීම කාලීන වශයෙන් ජනප්‍රිය මාතෘකාවක් බවත් ඒ මහතා පැවසුවේය.නිවැරදි පුද්ගලයෙක් වැරදි පුද්ගලයෙක් ලෙස හඳුන්වා වැරදි චිත්‍රයක් ලබාදීමට පිරිසක් උත්සහ කරන බවද අගමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=n13121720</link>
    <topic>අපහරණ සිද්ධියකට කැලණිය ප්‍රා.සභා මන්ත්‍රී අත්අඩංගුවට</topic>
    <author>සුභාෂිණී සේනානායක සහ චින්තා රණසිංහ</author>
    <content>කඳාන, උස්වත්තපාර ප්‍රදේශයේ පැවති මංගල සාදයකට සහභාගී වූ ප්‍රාදේශීය සභා මන්ත්‍රීවරයෙක් එම සාදයට පැමිණ සිටි 18 හැවිරිදි යුවතියක අපහරණයට ලක්කිරීමක් සම්බන්ධයෙන් කැලණිය ප්‍රාදේශීය සභාවේ ‍මන්ත්‍රීවරයකු අත්අඩංගුවට ගෙන තිබේ. ඊයේ කඳාන පොලිසියට භාර වූ සැකකාර මන්ත්‍රීවරයා අත්අඩංගුවට ගත් බව පොලිස් මාධ්‍ය ප්‍රකාශක අජිත් රෝහණ මහතා සඳහන් කළේය.සැකකාර ප්‍රාදේශිය සභා මන්ත්‍රීවරයා අද මීගමුව මහේස්ත්‍රාත්වරයා වෙත ඉදිරිපත් කරන බව සඳහන් කළ පොලිස් මාධ්‍ය ප්‍රකාශකවරයා, සිද්ධිය හේතුවෙන් එම යුවතියට ලිංගික හානියක් සිදු වී නොමැති බව ද ප්‍රකාශ කළේ ය.සිද්ධිය සම්බන්ධයෙන් වැඩි දුරටත් පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r1312171</link>
    <topic>නාවලපිටිය රෝහල් සේවකයෝ පිරිසක් රාජකාරි වේලාවේදී පද‍මට ගහලා</topic>
    <author>ගම්පොළ සමූහ</author>
    <content>නාවලපිටිය දිස්ත්‍රික් මහ රෝහලේ සුළු සේවා පාලක ඇතුළු සේවකයින් පිරිසක් රෝහල තුළ මත්පැන් පානය කරමින් සිටියදී මධ්‍යම පළාත් සෞඛ්‍ය අධ්‍යක්ෂිකා ශාන්තිනී සමරසිංහ මහත්මිය පත්කළ විශේෂ වැටලීම් කණ්ඩායමක නිලධාරින් පිරිසකගේ අතටම හසුවී ඇත.මේ සේවකයින් පිරිස කාලාන්තරයක් තිස්සේ රෝහල තුළ බීමත්ව අශෝභන අයුරින් රාජකාරි කරන බවට ලැබුණු පැමිණිලි මත ඇය මේ වැටලීම් කණ්ඩායම පත්කර තිබේ.මීට පෙර මේ වැටලීම් කණ්ඩායම සිව්වතාවක් මෙවැනි බීමත් සේවකයින් අල්ලා ගැනීමට උත්සහ දැරුවද එම සේවකයින්ට ඒ පිළිබඳව තොරතුරු ලැබීම නිසා එය අසාර්ථකවී ඇත.මේ පිරිස් අනිසි දේශපාලන බලයක් ආරෝපනය කර ගනිමින් රෝහල තුළ බලය පතුරුවාගෙන මෙවැනි අකටයුතුකම්වල නියළී ඇති අතර ඒ පිළිබඳව සෞඛ්‍ය අධ්‍යක්ෂිකාවගෙන් විමසීමේදී ඇය සඳහන් කළේ මේ පුද්ගලයන් රෝහල තුළ බලය පතුරුවා ගැනීමට එවැනි ක්‍රියාවක නිරතව ඇතත්, ඔවුන්ට එවැනි දේශපාලන බලයක් ලැබී නැති බවත්, මේ තුළින් දේශපානලඥයන්ගේ ප්‍රතිරූපය විනාශ කිරීමට පවා මේ පුද්ගලයින් පෙළඹී ඇති බවත්ය.කෙසේ නමුත් ගෙදර යන්නට සිදු වුවද මධ්‍යම පළාතේ රෝහල් තුළ මෙවැනි අශෝභන ක්‍රියා සිදු වීමට ඉඩ නොතබන බව සඳහන් කළ ඇය ‍රෝහල් තුළ මෙවැනි සිදුවීම් සිදුවන්නේනම් බලපෑම්වලට යට නොවී තමන්ට පැමිණිලි කරන ලෙසත් ඉල්ලාසිටියාය.මේ අතර නාවලපිටිය දිස්ත්‍රික් මහරෝහල තුළ කාලයක් තිස්සේ සිදුකරමින් පවතින ඉන්ධන වංචාවක් තුළින් රුපියල් ලක්ෂ ගණනින් මුදල් ඉපැයූ සේවක පිරිසක් ද අල්ලා ගැනීමට මධ්‍යම පළාත් සෞඛ්‍ය අධ්‍යක්ෂිකා ශාන්තිනී සමරසිංහ මහත්මිය සමත්ව සිටින්නීය.රෝහල තුළ ඇති විදුලි උත්පාදක යන්ත්‍රය තුළින් මේ ඉන්ධන වංචාව සිදුකර තිබේ.විදුලිය විසන්ධි වූ අවස්ථාවක පමණක් ක්‍රියාත්මක කරන මේ විදුලි උත්පාදන යන්ත්‍රයට අසීමිත අයුරින් ඉන්ධන වැය වීම පිළිබඳව සොයාබැලූ අධ්‍යක්ෂවරිය මේ වංචාව අනාවරණය කරගෙන තිබේ.ඉන්ධන ලීටර් 200ක ධාරිතාවෙන් යුත් මේ විදුලි උත්පාදන යන්ත්‍රයට සමහර දිනවල ඩීසල් ලීටර් 350ක් යොදා ඇති බවට සඳහන් කොට මුදල් ලබාගෙන ඇති අතර සතියකට සිවුවතාවක් පමණ ඉන්ධන යොදා ඇති බවට සටහන් ඇතත් සමහර දිනවල විදුලිය විසන්ධි වී නැති බවද හෙළිවී තිබේ.මේ සම්බන්ධව සිදුකරන පරීක්ෂණය නිමවී වාර්තාව ලැබුණු වහාම මේ සේවකයන් සම්බන්ධව නීත්‍යානුකූල පියවර ගන්නා බව ශාන්තිනී සමරසිංහ මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r1312172</link>
    <topic>මඩකළපුවේදී මහ ජයට පැවැති ජාතික නත්තල් උළෙලයි මේ ...</topic>
    <author/>
    <content>අග්‍රාමාත්‍ය හා බුද්ධශාසන ඇමැති දී. මූ. ජයරත්න මහතාගේ මඟපෙන්වීම යටතේ රාජ්‍ය ජාතික නත්තල් උළෙල ඊයේ (16) මඩකළපුවේදී පැවැත්විණි. මඩකළපු අම්පාර රදගුරු මහාචාර්ය පොන්නයියා ජෝශප් පියතුමන්ගේ ප්‍රධානත්වයෙන් පැවැති මේ උළෙලට ප්‍රධාන අමුත්තා ලෙස බුද්ධශාසන නියෝජ්‍ය ඇමැති එම්. කේ. ඩී. එම්. ගුණවර්ධන මහතාද එක් විය.මඩකළපු ගාන්ධි උයනේ පැවැති නත්තල් උළෙලේ අවස්ථා කිහිපයකි මේ.23 වැනි බලඇණියේ අණදෙන නිලධාරි බ්‍රිගේඩියර් අතුල කොඩිප්පිලි, නැ‍ඟෙනහිර පළාත් ජ්‍යෙෂ්ඨ පොලිස්පති නන්දන මුණසිංහ ඇතුළු හමුදා හා පොලිස් නිලධාරින්, ආගමික නායකවරුන්, රජයේ නිලධාරින් හා මෙතෝදිස්ත සභාව, අමෙරිකානු විෂන් ඉරට්චනියචේනෙයි ඇතුළු කතෝලික සභාවල නියෝජිතයෝ මේ සඳහා එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r1312173</link>
    <topic>බලපිටිය ප්‍රාදේශීය සභාවේ සම සමාජ මැතිතුමාගේ හෙල්මට් පහරින් මන්ත්‍රී රෝහලේ</topic>
    <author>බලපිටිය සමූහ - දිලිප් නිශ්ශංක</author>
    <content>බලපිටිය ප්‍රාදේශීය සභාවේ සම සමාජ පක්ෂයේ මන්ත්‍රීවරයකුට එම පක්ෂයේ මන්ත්‍රීවරයකු පහරදීමෙන් බලපිටිය ‍මූලික රෝහලේ ප්‍රතිකාර ලබන බව අම්බලන්ගොඩ පොලිසිය පවසයි.එසේ ප්‍රතිකාර ලබමින් සිටින්නේ හිටපු සභාපතිවරයකු සහ වත්මන් ප්‍රාදේශීය සභා මන්ත්‍රීවරයකු වන සුනිල් විජේරත්න මහතාය.සුනිල් විජේරත්න මන්ත්‍රීවරයා වතුගෙදර ප්‍රදේශයේ උත්සවයකට සහභාගි වී සිටි අවස්ථාවේ සම සමාජ පක්ෂයේම මන්ත්‍රීවරයකු වන අනිල් ප්‍රියන්ත මහතා හෙල්මට් එකින් පහරදී ඇති බව පොලිසිය කියයි.පහරකෑමට ලක්වූ මන්ත්‍රීවරයා බලපිටිය මූලික රෝහලේ ශල්‍ය වාට්ටුවේ ප්‍රතිකාර ලබන බවත්, හෘද සැත්කමට ලක්ව සිටින මන්ත්‍රීවරයා මේ පහරදීමෙන් දැඩි කම්පනයට පත්ව සිටින බවත් දැනගන්නට ඇත.පහරදීම සම්බන්ධයෙන් මන්ත්‍රීවරයා අම්බලන්ගොඩ පොලිසියට පැමිණිලි කර ඇති බවත්, පැමිණිල්ල සම්බන්ධයෙන් පරීක්ෂණ කටයුතු ආරම්භ කර ඇති බවත් පොලිසිය කියයි.අම්බලන්ගොඩ සහකාර පොලිස් අධිකාරී ඒ. ආර්. අයි. මිරැන්ඩු මහතාගේ උපදෙස් මත මූලස්ථාන පොලිස් පරීක්ෂක නිරෝෂන් රූපසිංහ මහතාගේ උපදෙස් මත අපරාධ අංශයේ ස්ථානාධිපති දමිත් ජයතිලක පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r1312174</link>
    <topic>මහර සිපිරිගේ සිට මෙහෙය වූ මහා නිමි ඇඳුම් කොල්ලයක්</topic>
    <author>@ මුන්නේෂ්වරම සමූහ</author>
    <content>මහර බන්ධනාගාරයේ දස අවුරුදු සිර දඬුවමකට ලක් වී සිටින සිරකරුවකුගේ උප‍දෙස් අනුව පිටත සිටින ඔහුගේ ගෝලයන් දෙදෙනකු විසින් කාලයක් තිස්සේ විවිධ ප්‍රදේශවල වෙළෙඳ සල් ගණනාවක් බිඳ නිමි ඇඳුම් සොරා ගැනීමේ ජවාරමක තොරතුරු හෙළිවී තිබේ.ඒ අනුව මේ කල්ලියේ දෙදෙනකු අත්අඩංගුවට ගෙන කොල්ල කෑ රුපියල් ලක්ෂ පනහකට ආසන්න නිමි ඇඳුම් තොගයක් සහ ජීව අත්බෝම්බ දෙකක් සොයා ගැනීමට හලාවත කොට්ඨාශ නොවිසඳුන අපරාධ නඩු මෙහෙයුම් ඒකකය සමත් වී ඇත.කොල්ලකැම් කිහිපයක් සම්බන්ධයෙන් වරදකරු වී මහර බන්ධනාගාරයේ පසු වන සිවා නමැති සිරකරුවා තම පිටත සිටින ගෝල බාලයන් යොදවා විවිධ ප්‍රදේශවල විවිධ අපරාධ කරවා ඇති බව හෙළි වූ අතර වෙන්නප්පුවේ රෙදි පිළි සාප්පුවක් බිඳ කරන ලද රෙදි පිළි කොල්ලයක් සම්බන්ධයෙන් කරන ලද පරික්ෂණ වලදී ලැබුණු තොරතුරු මත මේ සැකකරුවන් අත් අඩංගුවට ගෙන තිබේ.ප්‍රශ්න කිරීම්වලදී මොවුන් විසින් පසුගිය කාලවල දී මාරාවිල,ජාඇල,මිණුවන්ගොඩ,ඇහැලියගොඩ,නිට්ටඹුව ප්‍රදේශවල සිදු කළ කොල්ලයන් රැසක තොරතුරු ද හෙළි කර ගෙන ඇත.මෙවුන් සොරකම් කළ රුපියල් ලක්ෂ 50ක පමණ විටිනා රෙදි පිළි තොගයක් මුන්දලම පුදුකුඩිරිප්පුව ප්‍රදේශයේ නිවෙසක සඟවා තිබියදී සොයා ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r1312175</link>
    <topic>2014 සිට ශ්‍රී ලාංකිකයන්ට ජාත්‍යන්තරව පිළිගත් හැඳුනුම්පතක්</topic>
    <author>මඩකළපු සමූහ - ජව්ෆර් ඛාන්</author>
    <content>මෙතෙක් ශ්‍රී ලංකාවේ සියලුම දෙනාට ජාතික මට්ටමේ හැඳුනුම්පත් ලබාදීම සිදු වුවද 2014 වසරේ සිට ජාත්‍යන්තර මට්ටමේ යාන්ත්‍රික හැඳුනුම්පත් ලෙස වැඩිදියුණු කළ හැඳුනුම්පතක් ලබාදීමට කටයුතු යොදා තිබේ.2014 වසරේ සිට සියලුදෙනාටම භාෂා දෙකෙන්ම ජාතික හැඳුනුම්පත් ලබාදීමට ද කටයුතු යොදා ඇත. මෙතෙක් දෙමළ ජනතාවට දෙමළ, සිංහල භාෂාවෙන්ද, සිංහල ජනතාවට සිංහල භාෂාවෙන්ද හැඳුනුම්පත් ලබාදීම සිදුවිය. සියලු දෙනාම ලංකාවේ අය බැවින් ලංකාවේ ජාතික භාෂාව වන දෙමළ සිංහල භාෂාවලින් හැඳුනුම්පත් ලබාදීමට මේ අනුව කටයුතු යොදා තිබේ.ශ්‍රී ලංකා පුද්ගලයින් ලියාපදිංචි කිරීමේ කොමසාරිස් ජනරාල් දෙපාර්තමේන්තුවේ ආර්. එම්. එස්. සරත්කුමාර මේ බව පැවසුවේ මඩකළපුව කල්අඩි ඕ‍ෆානික් නිවාසයේ ඊයේ පැවැති මාධ්‍ය හමුවක් අමතමිනි.උතුරු, නැ‍ඟෙනහිර පළාත්වල 2013 වසරේ දෙලක්ෂ දාහත්දහස් හත්සිය විසිහයක හැඳුනුම්පත් ලබාදී ඇති බව ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r1312176</link>
    <topic>බුද්ධංගලට සිටි එකම දළ ඇතාත් විදුලි සර වැදී මරුට</topic>
    <author>@ දිගාමඩුල්ල සමූහ චන්දන ලියනආරච්ච්</author>
    <content>අම්පාර බුද්ධංගල අභය භූමියේ සැරිසැරූ එකම දළ ඇතා ඊයේ (16) අලුයම විදුලි සරවැදීම නිසා මියගොස් ඇත.අම්පාර වලතාපිටිය ගම්මාණයේ ගොවියකු අනවසරයෙන් තම කුඹුරට වටා විදුලි රැහැන ඇද තිබීම හේතුවෙන් මේ ඇතා හට විදුලි සර වැදී මිය ගොස් ඇති බව අම්පාර වන ජිවි පශූ වෛද්‍ය ඒකකයේ වෛද්‍ය නිහාල් පුෂ්පකුමාර මහතා පැවැසීය.අම්පාර දීඝවාපිය ප්‍රදේශයන්හි මේ ඇතා ජිවත් වූ අතර වයස අවුරුදු තිස්පහක් පමණ වන බව වන ජීවී නිලධාරීහු පෙනවා දෙති.උසින් අඩි නවයක් පමණ වන ඇතාගේ දළ යුගලේ දිග අඩි තුනක් පමණ වේ. කලකට පෙර මිනිසුන් විසින් එල්ල කරන ලද වෙඩි උණ්ඩ විශාල ප්‍රමාණයක් ඇතාගේ ශරිරයේ දක්නට ලැබේ.ඇතා මැරීම සඳහා විදුලිය රැහැන් ඇද තිබූ කුඹුරේ හිමිකරු සම්මන්තුරේ පොලිසිය මඟින් සැකපිට අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r1312177</link>
    <topic>හක්කපටස් ඇමට යොදා පිලදූවේදී තඩි කිඹුලෙක් මරලා</topic>
    <author>ඡායාරූපය - මාතර සමූහ</author>
    <content>මාතර පිලදූව ප්‍රදේශයේදී හක්කපටස් පුපුරන ද්‍රව්‍යයක් ඇමට යොදා නිල්වලා ග‍ඟේ අඩි 15ක් පමණ දිගැති කිඹුලෙක් මරාදමා තිබියදී වනජීවී නිලධාරීන් විසින් සොයගෙන ඇත. මේ හක්කපටස් පුපුරා යාමෙන් කිඹුලාගේ උඩුතල්ල ප්‍රදේශයෙන් ගැලවී ගොස් තිබිණි.කිඹුල් මිනිස් ගැටුම නිසා කිඹුලන්ට වස මිශ්‍ර මස් වතුරට දමමින් නිල්වලා ග‍ඟේ සිටින කිඹුලන් මරාදැමීමට පුරුදුවී සිටින මිනිසුන් මේ වනවිට හක්කපටස් යොදා කිඹුලන් මැරීමට පටන්ගෙන ඇත.දින 2කට පෙර සිට මියගොස් සිටි මේ කිඹුලා වනජීවී ක්ෂේත්‍ර නිලධාරී පී. එස්. මහනාම මාතර වැඩබලන මූලස්ථාන පොලිස් පරීක්ෂක දිසානායක මහත්වරුන්ගේ අධීක්ෂණය යටතේ මහනගර සභාවේ සහාය ඇතිව (15) දින වළදැමීමට පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r1312178</link>
    <topic>රඹුක්කන දැලිවල පුරන් කුඹුරු නැවත වගාකිරීමට මුලපුරයි</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>කෘෂිකාර්මික ආර්ථිකයක් රට තුළ ස්ථාපිත කිරීමේ ජාතික වැඩපිළිවෙළට දායකත්වය දක්වමින් රඹුක්කන දැලිවල ගොවිජන සේවා බල ප්‍රදේශයට අයත් පුරන් කුඹුරු නැවත වගාකිරීමේ විශේෂ වැඩපිළි‍ෙවළක් මේ දිනවල ක්‍රියාත්මක කෙරේ.දැලිවල ගොවිජන සේවා මධ්‍යස්ථානයේ ගොවිජන සංවර්ධන නිලධාරි පාලිත සේනාධීර මහතාගේ උපදෙස් පරිදි ගොවිජන සේවා මධ්‍යස්ථාන නිලධාරීන් හා කෘෂිකර්ම නිෂ්පාදන පර්යේෂණ සහකාර නිලධාරීන්ගේ සහයෝගයෙන් මෙම වැඩපිළිවෙළ ක්‍රියාත්මක කර ත‍ිබේ.පුරන් කුඹුරු නැවත අස්වැද්දීමේ වැඩසටහනේ පළමු අදියර රඹුක්කන නගරයට යාබද ඒරීයාව කුඹුරු යාය මුල්කරගෙන කුඹුරු අක්කර 46 කින් සමන්විත යායේ මෙම වැඩසටහන යටතේ අක්කර 40 ක් මුළුමනින්ම අස්වද්දා තිබේ. ඉතිරි අක්කර 6 සඳහා ජලය ලබාගැනීමේ අපහසුතාවක් නිසා වී ගොවිතැන නොකර අතහැර දැමුවද එම භූමි ප්‍රමාණණයේ මුං වගාකිරීම සඳහා බිම් සකස් කැර තිබෙන බව දැකගැනීමට ලැබිණි.මෙම වැඩපිළිවෙළ සම්බන්ධයෙන් දැලිවල ගොවිජන සේවා මධ්‍යස්ථාන ගොවිජන සංවර්ධන නිලධාරි පාලිත සේනාධීර මහතා අදහස් දක්වමින් මෙසේ පැවැසීය.ඒරීයාව මෙම කුඹුරු යාය අවුරුදු හයක් තිස්සේ වගා කර නැහැ. යාය නැවත අස්වද්දාලීමට යායේ ගොවීන් සමඟ සාකච්ඡා කළා. අනතුරුව සියලුම ගොවීන් එකඟ වුණා මේ මාස් කන්නය වැඩ ආරම්භ කරන්න.කුඹුරු යාය නැවත වගා කිරීමේදී රසායනික පොහොර ඉතාම අඩු ප්‍රමාණයක් භාවිත කරමින් කාබනික පොහොර වැඩි වශයෙන් යොදාගැනීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r1312179</link>
    <topic>නිසි නඩත්තුවක් නැතිව ජල ව්‍යාපෘතිය අක්‍රීය වෙලා</topic>
    <author>ඉංගිරිය සමූහ කුමාරි ගමගේ</author>
    <content>ඉංගිරිය ප්‍රාදේශීය ලේකම් බල ප්‍රදේශයේ ඉංගිරිය , ඌරුගල 619B ඉඹුලහේන ග්‍රාම නිලධාරී වසමේ පවුල් 20ක පමණ ජනතාව දැඩි පානීය ජල අර්බුදයකින් පීඩා විඳිති.දැනට වසර 11කට ‍පමණ පෙර එනම් 2002 වර්ෂයේ, ආසියානු සංවර්ධන බැංකු ණය ආධාර මත “නිල් දියවර” ප්‍රජා මූල සංවිධානයේ මූලිකත්වයෙන් ක්‍රියාත්මක කරන ලද ජල ව්‍යාපෘතිය මඟින් පවුල් 200ක පමණ ජනතාව ජලය ලබාගෙන ඇති අතර නිසි නඩත්තුවක් නැතිකමින් එය අක්‍රියව පවතී.මේ සඳහා වැයකර ඇති මුදල රුපියල් කෝටියකට ආසන්නය. 80%ක් ප්‍රතිලාභීන්ගේ ශ්‍රමය හා 20% ප්‍රතිලාභීන් මුදල් ද මේ සඳහා වැයකර ඇත.මේ පීළිබඳව අදහස් දැක් වූ ඉඹුලහේන පදිංචි ශ්‍යාමලී මහත්මිය -මම මේ ගමට ඇවිල්ලා අවුරුදු 20ක් වෙනවා. මුල් වටයට වතුර ගත්තේ අපි. දවල් රූ නැතිව මහන්සි වුණා. සතියට දවස් 4 – 5ක් ව‍ගේ වතුර ආවා. ටික ටික වතුර අඩුවෙලා ගියා. අදට හරියට මසකුත් දවසක් වෙනවා. වතුර කඳුලක්වත් ආවේ නෑ. එදිනෙදා කීයක් හරි හොයා ගන්න අහිංසක මිනිස්සු මේ ප්‍රදේශයේ ඉන්නේ. වතුර ටැංකිය භාරව ඉන්න කෙනාට දවසට දෙවතාවක් විතර කෝල් කරනවා. එයා එක එක දේවල් කියනවා.හොරණ ප්‍රාදේශීය සභා විපක්ෂ කණ්ඩායම් නායක - රංජිත් දාබරේ මහතාමම සභාපතිවෙලා ඉන්න කාලේ ගෙනාපු ජල ව්‍යාපෘති 18න් විශාලම ව්‍යාපෘති දෙකෙන් එකක් මේක. මෙම ව්‍යාපෘතියට දැඩි උත්සාහයක් දරන්න සිදුවුණා. මුලදි ඔය ව්‍යාපෘතිය හොඳින් ක්‍රියාත්මක වුණා. ජල සම්පාදන මණ්ඩලයේ අධීක්ෂණය යටතේ පවතින්නේ. නිසි නඩත්තුවක් නැති නිසයි මෙහෙම වෙලා තියෙන්නේ.කි. මී. ½ පමණ පහළ ළිඳකින් කඳු මුදුනේ තම නිවෙස්වලට ජලය රැගෙන යන අන්දම මෙහි දැක්වේ ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r13121710</link>
    <topic>දුම්පානය වැළැක්වීමට නව ඖෂධයක් සොයා ගනී</topic>
    <author>මාවනැල්ල සමූහ - පී. සෙනෙවිරත්න</author>
    <content>ශ්‍රී ලංකාව තුළ දුම් පානය කරන්නන්ගේ සංඛ්‍යාව ඉතා ඉහළ යමින් පවතින තත්ත්වය මත මුඛ පිළිකා හා වෙනත් අතුරු ආබාධයන් ද දුම් පානය කරන්නන් හට වැලඳෙන නිසා දුම්පානය වැළැක්වීම සඳහා යොදාගත හැකි නව ඖෂධයක් කෑගල්ල ප්‍රදේශයේ ආයුර්වේද වෛද්‍යවරයකු විසින් නිෂ්පාදනය කැර එම නව නිපැයුම සෞඛ්‍ය නියෝජ්‍ය ඇමැති ලලිත් දිසානායක මහතා වෙත මේ වන විට ඉදිරිපත් කැර තිබේ.මෙම නව ඖෂධය හඳුන්වා දී ඇත්තේ දුම්පානය කරන්නන් මුදාගැනීමේ මුඛ දියරය ලෙසටය. එම නිෂ්පාදනය තමන් වෙත පිළිගන්වන ලද අවස්ථාවේදී ලලිත් දිසානායක මහතා එම වෛද්‍යවරයා ඇතුළු එහි නිෂ්පාදක පිරිස අමතමින් මෙසේ පැවසීය.“මෙම නව නිෂ්පාදනය ගැන මම විශේෂ ස්තූතියක් පිරිනමන්න කැමතියි. අපේ බාල පුරපුර පවා මේ වන විට දුම් පානයට ලක්ව සිටිනවා. දේශයේ ජනතාවට එල්ල වී පවතින තවත් ත්‍රස්තවාදයක් හැටියට මෙම දුම් පානය හඳුන්වා දෙන්න කැමතියි. එමනිසා එයින් ජනතාව හා විශේෂයෙන්ම තරුණ පිරිස් මුදාගන්න ඉඩ ලැබුණහොත් මෙම නිෂ්පාදනය අද මා වෙත ඉදිරිපත් කළ වෛද්‍යවරයාට සහ ඊට සහාය දුන් පිරිස්වල සේවය ද මම ඉතාම අගය කරනු ලබනවා.මෙම නිෂ්පාදනයේ සාර්ථකත්වය අප සොයා බැලිය යුතු නිසා සෞඛ්‍ය අමාත්‍යතුමාගේ ද අවධානයට මෙම නිෂ්පාදනය මම ඉදිරිපත් කර සිටිනවා. එසේම පිළිගත් ක්‍රමවේද මත මෙම නව නිෂ්පාදනය පිළිබඳ විද්‍යාත්මක පරීක්ෂාවක් ද අප විසින් කළ යුතුව තිබෙනවා. එමනිසා මෙම නව ඖෂධය පිළිබඳව විද්‍යාත්මක පරීක්ෂණයකින් පසු එය ජනතාව අතරට යැවීම සුදුසු බවයි මම අදහස් කරන්නේ. කෙසේ වෙතත් මෙවන් අත්‍යවශ්‍ය ඖෂධයක් නිෂ්පාදනය කිරීම මම ඉතාම අගය කැර සිටිනවා.මෙහිදී එම නව නිෂ්පාදනය සිදුකළ කෑගල්ල ආයුර්වේද වෛද්‍ය එන්. ආර්. බී, නිශ්ශංක මහතා අදහස් දක්වමින් මෙසේ පැවසීය.දුම් පානය කරන්නන් එයින් මුදාගැනීමේ මුඛ දියරය සම්බන්ධව මට විස්තර කරන්න දීර්ඝ‍ ලෙසට කරුණු දක්වන්න සිදුවෙනවා. එය අප හඳුන්වන්නේ මුඛ දියරයක් ලෙසටයි.මෙහිදී නිකොටින් අඩංගු දුම්පානයට විරුද්ධව ප්‍රතිශක්තියක් මෙම ඖෂධය තුළින් ශරීරය තුළ ඇතිකිරීමයි සිදුවෙන්නේ. තවදුරටත් දැනට දුම් පානය කරන පිරිස් අතර නිකොටින් අඩංගු දුම් පානයන්ට විරුද්ධව මෙම ඖෂධයට ක්‍රියා කරන්න ශක්තිය අප විසින් ලබා දී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=r13121711</link>
    <topic>නිධානයේ රන්බඩු මිලට ගන්න සුපිරි මෝටර් රථය විකුණලා</topic>
    <author>අලව්ව විශේෂ ඒ. කීර්තිසිංහ</author>
    <content>තරුණයන් තිදෙනා අසල දේවාලයට ගියේ තමන්ට පොල්ගෙඩි තුනක් මතුරා ගැනීමට අවශ්‍ය බව කියමිනි. මේ දේවාලයේ කපුවා කාන්තාවකි.පොල්ගෙඩි තුන කුමකටදැයි ඇසූවිට ඉන් එක් තරුණයෙක් අසල කැළයේ නිධානයක් තිබෙන බව තමාට හීනෙන් පෙනුණ බවත් එම නිධානය ගැනීමට පොල්ගෙඩි තුන මතුරා ජීවන්කර ගැනීම අවශ්‍ය බවත්ය.පොල්ගෙඩි තුන මතුරා ජීවන්කර දුන් කාන්තාව ඒ සඳහා පඬුරු වශයෙන් මුදලක්ද ලබා ගත්තාය.කපු කාන්තාව මුන ගැසීමට ඔවුහු යළි පැමිණියහ. නිධානය ගත් බවත් එහි රත්තරන් බෝල කිලෝ දෙකක් විතර තිබුණ බවත් තරුණයෝ කීහ. මේ ටිකම විකුණන්න කල්පනාව යැයි කියමින් ඉන් එක් බෝලයක් එළියට ගෙන ඇය අත තැබීය.එය පරීක්ෂා කර බැලූ කාන්තාව මේක බලවමුයි කියා ඔවුන් තිදෙනාත් සමග නාරම්මල නගරයේ රන්භාණ්ඩ වෙළෙඳ සලක් වෙත ගියහ. එය පරීක්ෂා කළ රන් කරුවන් කීවේ එය නියම කැරට් 22කේ රත්තරන් බවයි. රන්බෝල කිලෝ දෙකේ වටිනාකම ලක්ෂ 7ක් බවද ඔවුහු කීහ. රන් බෝලවලට ආශාකළ කපු කාන්තාව තමන් සතුව තිබු වාහනය අලව්ව නගරයේ වාහන ප්‍රදර්ශනාගාරයකට විකුණා රුපියල් ලක්ෂ 7ක්දී රත්තරන් බෝල කිලෝ දෙක මිලදී ගත්තාය.ආභරණයක් සාදාගැනීමට දේවාලයේ කපු කාන්තාව මිලදී ගත් රත්තරන් බෝලවලින් කිහිපයක්ද රැගෙන රන්කරුවකු වෙත ගියාය. පරීක්ෂා කිරීමෙන් පසු රන් බෝල නොවන බව දැන කළබලයට පත් කාන්තාව නිවෙස වෙත ගොස් මිලයට ගත් සියලුම රන් බෝල ටික පරීක්ෂා කර බලන්නට වූවාය.පළමුව පෙන්වූ බෝලය හැර අනෙක් සියලුම බෝල පිත්තල බව හෙළි විය.සිද්ධිය ගැන දේවාලයේ කාන්තාව අලව්ව පොලිසියට පැමිණිලි කළාය.අලව්ව පොලිසියේ අපරාධ අංශයේ ස්ථානාධිපති ආර්. ඇම්.ජී. බණ්ඩාර මහතා ඇතුළු පොලිස් නිලධාරීන් විසින් මේ පුද්ගලයන් තිදෙනා අත්අඩංගුවට ගෙන කරන ලද පරීක්ෂණයේදී සොරකම් රැසකටම සම්බන්ධ ඔවුන් හමුදාවෙන් පැන ආ පුද්ගලයන් බව හෙළිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=s1312171</link>
    <topic>අක්‍රීය මලල ක්‍රීඩා සංගම් 7ක නිලධාරීන්ගෙන් නිදහසට කරුණු විමසන්න අද කොළඹට කැඳවයි</topic>
    <author>ප්‍රින්ස් ගුණසේකර</author>
    <content>වාර්ෂික නිලවරණ නොපැවැත්වූ දිස්ත්‍රික් මලල ක්‍රීඩා සංගම් 7ක නිලධාරීන්ගෙන් කරුණු විමසීමට අද කොළඹට කැඳවා ඇත. ශ්‍රී ලංකා මලල ක්‍රීඩා සංගමයේ විධායක සභා තීරණයක් අනුව වාර්ෂික නිලවරණ නොපැවැත්වූ අක්‍රිය දිස්ත්‍රික් සංගම් කැඳවා නැවත ක්‍රියාත්මක මට්ටමට ගැනීම අරමුණ වී තිබේ.එම දිස්ත්‍රික් මලල ක්‍රීඩා සංගම් නිලධාරීන් වාර්ෂික නිලවරණය පැවැත්වීමට දිනයක් නියම කරගෙන පැමිණෙන ලෙසට ද දැනුම් දී ඇතැයි වාර්තාවේ.කොළඹ පැවැත්වෙන කරුණු විමසීමේ රැස්වීමෙන් අනතුරුව නියමිත පරිදි වාර්ෂික නිලවරණ පැවැත්වීමට තවදුරටත් අපොහොසත් වන්නේ නම් එම දිස්ත්‍රික් සංගම් පිළිබඳ අවසන් තීන්දුවක් ගැනීම ශ්‍රී ලංකා මලල ක්‍රීඩා සම්මේලනයේ විධායක සභාවට පැවැරේ.මෙලෙස කොළඹට කැඳවා ඇති දිස්ත්‍රික් මලල ක්‍රීඩා සංගම් වන්නේ අම්පාර, මොනරාගල, බදුල්ල, පොලොන්නරුව, ත්‍රිකුණාමලය, ට්‍රැක් මාස්ටර් හා ශ්‍රී ලංකා පාසල් මලල ක්‍රීඩා සංගම් නියෝජිතයෝ වෙති.මෙම සංගම්වල වාර්ෂික නිලවරණ පැවැත්වීමට නියමිතව තිබුණේ පසුගිය නොවැම්බර් 30වැනිදාට පෙරය.යාපනයේ ප්‍රබෝධයක්ශ්‍රී ලංකා මලල ක්‍රීඩා සංගමය සංවිධානය කළ තාක්ෂණික නිලධාරී පරීක්ෂණයට යාපනය දිස්ත්‍රික්කයෙන් ඇයැදුම්කරුවෝ 209ක් ඉදිරිපත්ව සිටිති.ත්‍රස්තවාදී ක්‍රියා හේතුවෙන් යාපනයේ ක්‍රීඩා කටයුතු අඩපනව තිබූ අතර තාක්ෂණ නිලධාරී පරීක්ෂණවලට ද සුදුස්සන් ඉදිරිපත් නොවූහ.එහෙත් මෙවර තාක්ෂණ නිලධාරී පරීක්ෂණයට විශාල පිරිසක් යාපනයෙන් ඉදිරිපත්වීම කැපී පෙනේ.එමෙන්ම නැගෙනහිර පළාතෙන් ද තාක්ෂණ නිලධාරී පරීක්ෂණයට අයැදුම්පත් 102ක් ලැබී ඇතැයි වාර්තාවේ.යාපනයේ පරීක්ෂණය ජනවාරි 11වැනිදා යාපනය මධ්‍ය මහා විද්‍යාලයේ පැවැත්වෙන අතර නැගෙනහිර පළා‍තේ පරීක්ෂණය මඩකලපුව සාන්ත තෙරේසා බාලිකා විදුහලේ දී පැවැත්වේ. අයැදුම්කරුවන් 602ක් සහභාගිවන කොළඹ හා තදාසන්න පළාත්වලට අදාල පරීක්ෂණය එදිනම රාජකීය විදුහලේ දී පැවැත්වීමට කටයුතු යොදා ඇත.මේ අතර ලබන ජනවාරි මාසයේ ඉන්දියාවේ පැවැත්වෙන ලුසොෆෝනියා ක්‍රීඩා උළෙලට ශ්‍රී ලංකා දෙවැනි පෙළ මලල ක්‍රීඩා කණ්ඩායමක් සහභාගී කරවීමට ද සම්මේලනය තීන්දු කොට ඇත. එම ක්‍රීඩා උළෙලට 20කගෙන් සමන්විත මලල ක්‍රීඩා කණ්ඩායමක් සහභාගී කරවන බව ජාතික ඔලිම්පික් කමිටුවට මලල ක්‍රීඩා සම්මේලනය දැනුම් දී තිබේ.ලුසොෆෝනියා ක්‍රීඩා උළෙලට යන ශ්‍රී ලංකා මලල ක්‍රීඩා කණ්ඩායමේ කළමනාකරු ලෙස සුනිල් ජයවීර මහතා නම් කොට ඇත.එම ක්‍රීඩා උළෙලට ශ්‍රී ලංකාවේ දෙවැනි පෙළ මලල ක්‍රීඩක ක්‍රීඩිකාවන් සහභාගී වන්නේ ලබන වසරේ පැවැත්වෙන ආසියානු හා පොදු රාජ්‍ය මණ්ඩල ක්‍රීඩා උළෙලට පළමු පෙළ ක්‍රීඩකයන් සහභාගී කළ යුතු හෙයිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=s1312172</link>
    <topic>එංගලන්තය තවත් පරාජයක් අභියස</topic>
    <author/>
    <content>එංගලන්තය හා ඔස්ට්‍රේලියාව අතර ඔස්ට්‍රේලියාවේ පැවැත්වෙන සුප්‍රකට අළුබඳුන ටෙස්ට් තරගමාලාවේ තුන්වැනි තරගයේ ඊයේ සිවුවැනි දිනය නිමාවනවිට ලකුණු 504ක ජයග්‍රාහී ඉලක්කයක් හඹා යන එංගලන්තය කඩුලු 5ක් දැවී ලකුණු 251ක් රැස් කරගෙන සිටියේය. පළමු හා දෙවැනි ටෙස්ට් තරග ජයගත් ඔස්ට්‍රේලියාව තරග 2-0කින් පෙරමුණේ පසුවන අතර මේ තරගයේ ජයග්‍රහණය ලබා තරගමාලාව ජය ගැනීම ඔවුන්ගේ අරමුණ වී තිබේ.පළමුව පන්දුවට පහරදුන් ඔස්ට්‍රේලියාව ලකුණු 385ක් රැස් කළ අතර එංගලන්තය පළමු ඉනිමේදී රැස් කළ ලකුණු සංඛ්‍යාව 251කි. ඔස්ට්‍රේලියාව සිය දෙවැනි ඉනිමේ දී කඩුලු 6කට ලකුණු 369ක් ලබා සිටියදී ඉනිම නතර කළේය.ඔස්ට්‍රේලියාව පළමු ඉනිම – 385යි. ස්ටීවන් ස්මිත් 111, ඩේවිඩ් ‍වෝනර් 60, බ්‍රැඩ් හැඩින් 55 (ස්ටුවර්ට් බ්‍රෝඩ් 100/3) සහ දෙවැනි ඉනිම 369/6යි. ඩේවිඩ් ‍වෝනර් 112, ශේන් වොට්සන් 103, ක්‍රිස් රොජර්ස් 54 (ටිම් බ්‍රොස්නන් 53/2)එංගලන්තය පළමු ඉනිම – 251යි. ඇලිස්ටෙයාර් කුක් 72 ( රයන් හැරිස් 62/3, පීටර් සිඩ්ල් 36/3) සහ දෙවැනි ඉනිම – 251/5යි. බෙන් ස්ටෝක්ස් නොදැවී 72, ඉයන් බෙල් 60, කෙවින් පීටර්සන් 45යි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=s1312173</link>
    <topic>සොලිඩ්-ගුවන් ගැටුම අද</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු ශූරතාවලියේ ‍සොලිඩ් - ගුවන් හමුදා අවසන් පූර්ව තරගය බම්බලපිටිය පොලිස් ක්‍රීඩාංගණයේ දී අද පස්වරු 3.30ට ආරම්භ වෙයි. මේ තරගයෙන් ජයගන්නා කණ්ඩායම මේ 22වැනිදා කලුතර දී පැවැත්වෙන අවසන් මහා තරගයේ දී රිනවුන් සමග තරග වැදීමට නියමිතය.සොලිඩ් - ගුවන් හමුදා තරගය පෙරේදා මහනුවර බෝගම්බර පිටි‍යේ දී පැවැත්වීමට නියමිත වූවද වර්ෂාව හේතුවෙන් කල් දැමීමට සිදුවිය.අර්ධ අවසන් වටයේ දී සොලිඩ් වෙතින් රත්නම් පරාජය වූ අතර ගුවන් හමුදාව වෙතින් යුද හමුදාව පරාජය විය. ලීග් තරග වටයේ දී සොලිඩ් පිල තරග 18කට ක්‍රීඩා කළ අතර ජයග්‍රහණ 9ක්, පරාජ 4ක් හා ජය පරාජයෙන් තොරව තරග5ක් නිමා කළේය. සොලිඩ් පිල ‍ගෝල් 31ක් ලැබූ අතර ඔවුන්ට එරෙහිව අනෙක් කණ්ඩායම් 9 ගෝල් 19ක් ලබා සිටියහ.ගුවන් හමුදාව තරග 18කදී ජයග්‍රහණ 8ක්, පරාජ 6ක් හා ජය පරාජයෙන් තොරව තරග 4ක් නිමා කළේය. ගුවන් හමුදා ක්‍රීඩකයෝ ගෝල් 24ක් ලැබූ අතර ඔවුන්ට එරෙහිව අනෙක් කණ්ඩායම් 9 ‍ගෝල් 17ක් ලබා ගත්හ.මෙවර චැම්පියන් ලීග් පාපන්දු ශූරයන්ට කුසලානය සමග රුපියල් ලක්ෂ 7.5ක් හා අනුශූරයන්ට කුසලානය සමග රුපියල් ලක්ෂ 5ක් ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=s1312174</link>
    <topic>ශ්‍රී ලංකා-පාකිස්තාන එක්දින තරගාවලිය හෙට ඇරැඹේ</topic>
    <author/>
    <content>මීට දෙවසරකට පෙර එක්සත් අරාබි එමීර් රාජ්‍යයේ අත්විඳින්නට සිදුවූ තරග 4–1ක නින්දාසහගත පරාජයට පලිගැනීමේ අරමුණින් යුතුව ශ්‍රී ලංකා කණ්ඩායම හෙට (18) සාජා ක්‍රීඩාංගණයේදී පාකිස්තානය සමග තරග පහකින් සමන්විත ජාත්‍යන්තර එක්දින ක්‍රිකට් තරගමාලාවක් අරඹයි.දෙපිල යළි ගැටෙන මේ අවස්ථාවේදී අරාබි වැලි කතරේ දූවිල්ලෙන් මිස්බා උල්-හක් ගේ කණ්ඩායම මකා දැමීමට හැකිවනු ඇතැයි ඇන්ජලෝ මැතිව්ස් ගේ කණ්ඩායම විශ්වාස කරයි. පාකිස්තානයට එරෙහිව නොබෝදා පැවැති ජාත්‍යන්තර විස්සයි20 ද්විත්ව තරගමාලාවේ පළමු තරගයෙන් පරාජය වී දෙවැනි තරගය විශිෂ්ට අයුරින් ජයග්‍රහණය කර තරගමාලාව සම කිරීමට හැකි වීමෙන් ප්‍රබල ආත්ම විශ්වාසයක් ගොඩනගා ගෙන සිටින ශ්‍රී ලංකා කණ්ඩායම මේ දීර්ඝ සංචාරයේ ඉදිරියටත් හොඳින් ක්‍රීඩා කිරීමට එම ජයග්‍රහණය පන්නරයක් කර ගනු ඇත.කෙසේ වෙතත් පළපුරුදු පිතිකරු මහේල ජයවර්ධන නැති අඩුව ශ්‍රී ලංකා කණ්ඩායමට තදින් දැනෙනු ඇත. මහේල වෙනුවට කිත්රුවන් විතානගේ සංචිතයට ඇතුළත්ව සිටී. විතානගේ තවමත් ශ්‍රී ලංකාව වෙනුවෙන් ජාත්‍යන්තර එක්දින ක්‍රිකට් තරගයට ක්‍රීඩා කර නැත.කණ්ඩායමේ අනෙක් අඩුව වන්නේ වමතින් දඟ පන්දු යවන රංගන හේරත් ය. ඔහු වෙනුවට එක්දින තරගමාලාවේ ක්‍රීඩා කිරීම සඳහා අජන්ත මෙන්ඩිස් එක්සත් අරාබි එමීර් රාජ්‍යයේ රැඳී සිටී.ශ්‍රී ලංකා ජ්‍යෙෂ්ඨ පිතිකරුවන් දෙදෙනා වන තිලකරත්න ඩිල්ෂාන් හා ජගත් ක්‍රිකට් කවුන්සලයේ වසරේ එක්දින ක්‍රිකට් ක්‍රීඩකයා වන කුමාර් සංගක්කාර ගේ කරපිට පැවරී තිබෙන්නේ බරපතළ වගකීමකි. ඊට මුහුණ දීමට අවශ්‍ය පළපුරුද්ද, විශ්වාසය සහ හැකියාව මේ දෙදෙනාටම තිබේ.මේ අතර නසීර් ජම්ෂෙඩ් හා උමාර් අමින් ඉවත් කරන පාකිස්තාන තේරීම් නිළධාරීන් ඒ වෙනුවට ෂාජීල් ඛාන් හා හැරිස් සොහේල් ශ්‍රී ලංකාවට එරෙහි ඔවුන්ගේ එක්දින සංචිතයට කැඳවා තිබේ.ආරම්භක පිතිකරු ෂාජීල් ඛාන් ශ්‍රී ලංකාව සමග පැවැති විස්සයි20 තරගමාලාවේදී දස්කම් පෑමට සමත් විය. පළමු තරගයේදී පන්දු 31කින් ලකුණු 34ක් වාර්තා කළ ඔහු දෙවැනි තරගයේදී පන්දු 25කින් ලකුණු 50ක් රැස් කළේය.හැරිස් සොහේල් ද නවක මුහුණකි. පසුගිය ජූලි 28 වැනිදා ප්‍රථම වතාවට ජාත්‍යන්තර විස්සයි20 තරග බිමට පිවිසෙමින් බටහිර ඉන්දීය කොදෙව් කණ්ඩායමට එරෙහිව ක්‍රීඩා කළ ඔහු ඉන්පසුව එක්දින තරග හතරක් ඔහුගේ ක්‍රීඩා දිවියට එක්කර ගෙන සිටී. සොහේල් අවසන් වතාවට එක්දින තරගයකට ක්‍රීඩා කළේ අගෝස්තු 27 වැනිදා සිම්බාබ්වේ ට එරෙහිවය.වේග පන්දු යවන්නන් වන උමාර් ගුල් හා මොහමඩ් ඉර්ෆාන් තේරීම් සඳහා සලකා නොබැලුනේ ඔවුන් තවමත් ඔවුන්ගේ ආබාධවලින් සුවය ලබමින් සිටින නිසාවෙනි.ශ්‍රී ලංකා – පාකිස්තාන එක්දින තරග සටහන මෙසේය. (තරග ආරම්භය ශ්‍රී ලංකා වේලාවෙන් පස්වරු 4.30).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=s1312175</link>
    <topic>නාවිකයන්ට දැවැන්ත ජයක්</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් පළමු කොටසේ ලීග් රගර් තරගාවලියේ සිය අපරාජිත බව තව දුරටත් රැක ගනිමින් සී.එච්.පිලට එරෙහිව ලකුණු 85 -3ක දැවැන්ත ජයක් වාර්තා කිරීමට රෝහිත රාජපක්ෂගේ නායකත්වයෙන් යුත් නාවික හමුදා කණ්ඩායම සමත්විය. රාජකීය විදුහල් ක්‍රීඩා සංකීර්ණයේ දී පසුගියදා පැවැති මේ තරගයේ පළමු භාගය නිමාවනවිට ලකුණු 54-3ක් ලෙස පෙරමුණේ සිටි නාවික හමුදා පිල සිය ලකුණු සංඛ්‍යාවට ගෝල් 10ක් හා උත්සාහක දිනුම් 3ක් ඇතුලත් කර ගත්තේය. සී.එච්. කණ්ඩායම වාර්තා කළේ දඬුවම් පහරක් පමණි.ඒ අනුව මෙවර තරගාවලියේ මෙතෙක් පැවැති තරග පහම ජයගත් නාවික හමුදා පිලට ලීග් ශූරතාව අත්කර ගැනීමේ වැඩි ඉඩකඩක් ඇතැයි රගර් තරග ක්ෂේත්‍රයේ ප්‍රවීනයන් පවසති. තරගාවලිය නිමාවීමට තවත් තරග වට 4ක් ඉතිරිව ඇති අතර සී.ආර්, යුද, හැව්ලොක්ස් සහ හම්බන්තොට ෂාක්ස් කණ්ඩායම් සමග ඉදිරියේ දී නාවික හමුදාව තරග කිරීමට නියමිතය.සී.ආර්.පිලට ජයමේ අතර ප්‍රබල යුද හමුදා කණ්ඩායම සමග සී.ආර්.පිටියේ පැවැති තරගය ලකුණු 24-14කින් ජය ගැනීමට සී.ආර්.පිල සමත්විය. ගෝල් 2ක් හා උත්සාහක දිනුම් 2ක් සි.ආර්. පිල වාර්තා කළ අතර යුද හමුදාව ගෝල් 2ක් රැස් කළේය. තරගයේ පළමු භාගය නිමාවනවිට ලකුණු 12-7ක් ලෙස සී.ආර්.පිල ඉදිරියෙන් පසුවිය.අප්කන්ට්‍රි ලයන්ස් පිලට 36-26ක ජයක්ගුවන් හමුදාවට එරෙහිව ලකුණු 36-26ක ජයක් වාර්තා කිරීමට අප්කන්ට්‍රි ලයන්ස් පිල සමත්විය. ගෝල් 4ක්, උත්සාහක දිනුමක් හා දඬුවම් පහරක් අප්කන්ට්‍රි ලයන්ස් පිල රැස් කළ අතර ගුවන් හමුදාව ගෝලයක්, උත්සාහක දිනුම් 2ක්, දඬුවම් පහර 2ක් හා ඩ්‍රොප් ගෝලයක් රැස් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=s1312176</link>
    <topic>කොළඹ රාත්‍රී මෝටර් රථ තරගාවලියේ අෂාන්-ශිරාන්-නෙඩ් දස්කම් දක්වති</topic>
    <author>ෆවුස් මොහොමඩ්</author>
    <content>මෙරට රාත්‍රී මෝටර් රථ ධාවන තරග ක්ෂේත්‍රයේ නව ආරක අත්දැකීම් රැසක් බිහිකළ කොළඹ රාත්‍රී මෝටර් රථ ධාවන තරගාවලියේ කාගෙත් අවධානයට ලක්වූ එස්.එල්- ජී.ටී. 3500 සී.සී. සුපිරි මෝටර් රථ තරග ඉසව්ව ජය ගැනීමට අෂාන් සිල්වා සමත්විය.‍ දේශීය මෝටර් රථ ධාවන ක්ෂේත්‍රයේ ප්‍රබල තරගකරුවන් රැසක් සහභාගි වූ මේ තරගයේ දෙවැනි ස්ථානය දිනාගනු ලැබුවේ ජනක ඩයස් විසිනි. එහි තුන්වැනි තැන අබීත් දංගල්ලට හිමිවිය.කාල්ටන් මෝටර් රථ ක්‍රීඩා සමාජය තුන්වැනි වරටත් මෙහෙය වූ මේ තරගාවලියේ අශ්වබල 250ට ඉහළ කාණ්ඩයේ නවීකරණය කරන ලද විවෘත යතුරුපැදි තරග ඉසව්ව ජය ගැනීමට ශිරාන් සැමුවෙල් සමත්විය. මධුරංග කල්දේරා දෙවැනි ස්ථානය දිනාගත් අතර තුන්වැනි තැන හිමිවූයේ පූර්ණක ප්‍රසාද්ටය.250සී.සී.සුපර් මෝටාර්ඩ් තරග ඉසව්වේදී සුරාජ් පෙරේරා සමග දැඩි සටනක නිරතවූ නෙඩ් ඩැනියෙල් පළමු ස්ථානය දිනාගත්තේය. එහි දෙවැනි ස්ථානය තුසිත ගුණසේකරට හිමිවූ අතර ආනන්ද සම්පත් වීරසිංහ තුන්වැනි ස්ථානය අත්කර ගත්තේය.සෙසු තරග ප්‍රතිඵල මෙසේය.එස්.එල්- එස්. 1500සී.සී-1) සජාඩ් සුහේර් 2) දමිත් අබේරත්න 3) කුෂාන් පීරිස්එස්.එල්- එච්. 1600සී.සී-1) නදීර ජිනසේන 2) දමිත් වීරසිංහ 3) ඩිලාන් සෙනෙවිරත්නෆෝමියුලා මැක්ලරන්ස් /4 ඊ.එෆ්.අයි.- 1) ක්ලෙමන්ට් සේනාරත්න 2) නයිජල් පෙරේරා 3) සුසන්ත ගුණවර්ධන.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f1312171</link>
    <topic>දිනමිණ ඉටුකළ සේවය විශිෂ්ටයි</topic>
    <author/>
    <content>අවුරුදු එකසිය හතරක් සපුරන දිනමිණ පුවත්පත සියවසක් තුළ මෙරට සමාජ, ආගමික, සාහිත්‍ය හා දේශපාලනික ක්ෂේත්‍රයන් වෙත දැක්වූයේ කුමන ආකාරයේ දායකත්වයක්ද, දිනමිණ රට වෙනුවෙන් ඉටුකර ඇති මෙහෙය කෙ‍ාතෙක්ද යන්න ගැන ජනමාධ්‍ය විෂය පිළිබඳ වියතෙකු හා දීර්ඝ කාලීන දිනමිණ පාඨකයකු වන මහාචාර්ය තිස්ස කාරියවසම් මහතා දැක්වූ අදහස් ඇසුරින් මෙම සංවාදය සැකැසේ.මේ පුවත්පත පටන් ගන්නේම සමාජයක් විදිහටත් රටක් විදිහටත් තීරණාත්මක කාලයකදීයි. වෙනත් විදිහකට කියතොත් මේ කාලය පරිවර්තනීය අවධියක් විදිහට හඳුන්වාදීමේ වරදක් මා දකින්නේ නැහැ. ඒ යුගය වනවිට ආගම් මුල්කරගත් අදහස් වෙනුවට ජාතිය පිළිබඳව අදහස් මතුවෙමින් තිබුණා.එච්. එස්. පෙරේරා මහතා වැනි අය ආගම් වාද අතහැර සිංහල පුවත්පත් ආරම්භ කරන්නේ මේ පසුබිම තුළයි. එහෙත් එච්. එස්. පෙරේරා මහතාට මේ පුවත්පත දීර්ඝ කාලයක් පවත්වාගෙන යාමට නොහැකි වෙනවා. ඒ ඔහු රෝගී තත්ත්වයට පත්වීමයි. එහෙත් මේ තත්ත්වය තුළ ඩී. ආර්. විජයවර්ධන මහතා දිනමිණ පුවත්පත මිලදී ගන්නවා.මේ මිලදී ගැනීම තුළ දිනමිණ වඩාත් විධිමත් හා ප්‍රබල මාධ්‍යක් බවට පත් වෙනවා. විජයවර්ධන මහතා බටහිර රටවල අධ්‍යාපනය ලබා අන්තර්ජාතික තලය පිළිබඳවත් අන්තර් ජාතික දේශපාලන පිළිබඳවත් මනා අධ්‍යනයක් ලද පුද්ගලයෙක්. වරෙක ඩී. ආර්. විජයවර්ධන මහතා ඉන්දීය නිදහස් අරගලයේ නායකයකු වන ගොඛලේ මහතා සමඟ පවා සාකච්ඡා කරනවා.මෙරටට නිදහස ලබා ගැනීමටද දිනමිණ හරහා අවශ්‍ය මාධ්‍ය දායකත්වය ලැබෙන්නේ මේ හරහායි. මේ සියල්ල ගත් කළ අපට දැක ගත හැකි ප්‍රධාන කරුණ වන්නේ දිනමිණ එච්. එස්. පෙරේරා මහතා තම කර්තෘත්වයෙන් ආරම්භ කිරීම මෙන්ම ඩී. ආර්. විජයවර්ධන මහතා මේ පුවත්පත මිලදී ගැනීම ද ‍ඓතිහාසික ලෙස වැදගත් කරුණු විදිහටයි.දිනමිණ පුවත්පත තමයි ස්ථිර දර්ශනයක් සහිතව, වෙළෙඳ ස්ථාවරත්වයක් ඇතිව බිහිවූ පළමු ස්ථාවර ජාතික පුවත්පත. ඊට පෙරත් සිංහල පුවත්පත් බිහි වුණත් ඒ පුවත්පත්වලට පුළුල් ප්‍රතිපත්ති හෝ හොඳ අරමුදල් ඇතිව ආරම්භ කළ ඒවා නොවෙයි.දිනමිණට පෙර බිහිවූ පුවත්පත් පටු මතවාදවල එල්බගෙනයි කටයුතු කළේ. ආගම්වාද, කුලවාද, ප්‍රාදේශීයවාද එයින් ප්‍රධානයි. දිනමිණ තමයි මුලින්ම සැලැසුම් සහගතව පටු වාදවලට සිර නොවී වෘත්තිමය කර්තෘ මණ්ඩලයක් ඇතිව බිහිවූ පුවත්පත. මෙරට ජාතික පුවත්පත් කලාවට පදනම වැටුණේ දිනමිණ ආරම්භයත් සමඟයි.අනිවාර්යෙන්ම විජයවර්ධන මහතා ‍තමන් ලැබූ අත්දැකීම් දැනුම සුවිශේෂ ලෙස ප්‍රයෝජනය ගත්තා යැයි සඳහන් කිරීමේ වරදක් නැහැ.මෙරට යටත්විජිතයක් බවට පත්ව ශත වර්ෂයක් ගත වෙන දින රාජසිංහ රජතුමාගේ හා රැජිනගේ ඡායාරූප මුල්පිටුවේ පළකරන අතර, පැරැණි ජාතික කොඩිය වර්ණයෙන් පළ කරනවා. මෙය ‍‍ෙඑතිහාසික මුද්‍රණයක් වන්නේ ඒ නිසයි. මෙමගින් මෙරට ජාතික නිදහස් අරගලයට අවශ්‍ය ශක්තිය ලබාදීමක් සිදුවෙනවා.ඒ වගේම දිනමිණ ජාතික පුවත්පතක කාර්යභාරය කුමක්ද, එය කටයුතු කළ යුත්තේ කොයි ආකාරයෙන්ද කියලා ලෝකය ඉදිරියේ තහවුරු කළ මොහොතක් ලෙසද 1915 මාර්තු 02 මුද්‍රණය සඳහන් කිරීමට පුළුවන්.ඒ වගේම දිනමිණ සැමදා අනුගමනය කළ ප්‍රතිපත්තියක් වූයේ සියලු ආගම්වලට සමානව සැලකීම යන ප්‍රතිපත්තියයි. ඒ ප්‍රතිපත්තිය දිනමිණ තුළ දීර්ඝකාලීනව තිබෙනවා.මේ පුවත්පතෙන් තමයි මේ ගැන අතිශෝක්තියෙන් තොරවූ එක් පාර්ශ්වයකට බර නොවූ ප්‍රවෘත්ති පළකළා. සිංහල, මුස්ලිම් අර‍ගලය පිළිබඳ සත්‍ය තත්ත්වය පැහැදිලි කළේ ඒ නිසා සිංහල, දෙමළ සිත්වල තිබූ නොහොඳකම් ක්‍රමිකව සමනය කිරීමට දිනමිණට පුළුවන් වුණා.කොයි මොහොතකවත් ඇවිලෙන ගින්නට ඉන්ධන විසි කිරීමක් දිනමිණ කළේ නැහැ.1931 සර්වජන ඡන්ද පනතට ඇතැම් නායකයන් විරුද්ධ වුණා. මේ අය කීවා ඡන්ද අයිතිය ලැබිය යුත්තේ මුදල් තිබෙන අයට, උගත්කම තිබෙන අයට පමණයි වගේ අදහස් මතුකළා.මෙහිදී ඒ. ඊ. ගුණසිංහ මහතා වැනි නායකයන් තමයි සර්වජන ඡන්ද අයිතිය ගැන කතා කළේ.මෙතැනදී ජාතික පුවත්පතක් විදිහට දිනමිණත් සර්වජන ඡන්ද බලය ලැබිය යුතුය කියා ස්ථාවරයේ සිට තම ජනමාධ්‍ය වගකීම ඉෂ්ට කළා.1947දී ඩොනමෝර් කොමිසම මඟින් මෙරටට නිදහස ලබාදීම ගැන අවධානය යොමුකරද්දී දිනමිණ පුවත්පතක් විදිහට නිදහස ගැන ජනමතයක් ඇති කිරීමට විශාල ප්‍රයත්නයක යෙදුණා. මේ සියලු අංශයන් ගත්තාම දිනමිණ ඉටුකළ මෙහෙය අමිලවූත් විශිෂ්ටවූත් මෙහෙවරක් විදිහට තමයි හඳුන්වා දීමට පුළුවන්කම ඇත්තේ. ඒ වගේම ප්‍රජාතන්ත්‍රවාදය ශක්තිමත් කිරීමටත් මේ ගැන ජනතාවට අවබෝධයක් ලබාදීමටත් දිනමිණ ප්‍රබල කාර්යයක් ඉෂ්ට කළා. 1947දී ලංකාදීප පුවත්පත ඇරැඹෙන තෙක්ම මෙරට සිංහල ජාතික පුවත්පතක් විදිහට තිබුණේ දිනමිණ පමණයි. ඉන්පසුව වුණත් ඍජු මතයක හිඳ තම ජනමාධ්‍ය මෙහෙවර ඉෂ්ට කළේ දිනමිණ පුවත්පතයි. එවකට සෙසු ජාතික පුවත්පත් තම අදහස් ඍජු ලෙස පළ කිරීමට කැමැත්තක් පළකළේ නැහැ.මෙරට සාහිත්‍ය ක්ෂේත්‍රයේ දියුණුවට දිනමිණ ඉටුකළ මෙහෙවර අතිවිශාලයි. සාහිත්‍ය ලේඛකයන් බිහි කිරීමේ කාර්යයේදී ද දිනමිණ ප්‍රබල වගකීමක් දැරුවා වගේම තම යුතුකම් නොපිරිහෙලා ඉටුකළා.මා යෞවනයකු විදිහට ලියූ පළමු ලිපි පළ වුණෙත් දිනමිණ හා නවයුගය පුවත්පත්වලයි. අප දුර බැහැර සිට තැපැල් කළාම ඒ ලිපි ලේක්හවුස් පුවත්පත්වල පළවුණා. කලක් මා දිනමිණ පුවත්පතට සාහිත්‍ය ග්‍රන්ථ විවේචන පවා පළකළා. මා පමණක් නොවෙයි අද සාහිත්‍ය අංශයේ මාධ්‍ය අංශයේ සිටින බොහෝ ‍පතාක යෝධයන්ගේ තිඹිරිගෙදර වුණේ දිනමිණ පුවත්පත යැයි සඳහන් කිරීම දිනමිණ පුවත්පතට සිදුකරන ගෞරවයක් විදිහටයි මා දකින්නේ. ඒ වගේම භාෂාව සුරැකීමේ කටයුත්තේදීත් දිනමිණ විශාල මෙහෙවරක් ඉෂ්ට කළා. භාෂාව හැසිරවිය යුත්තේ කොහාමද වැනි මතවාද ප්‍රතිමතවාද එදා තිබුණා. එහිදී දිනමිණ නිවැරැදි පාර්ශ්වයේ සිටගනිමින් තම වගකීම් හා යුතුකම් ඉතාමත් ඉහළින් ඉෂ්ට කළා.රාජ්‍ය සීමාව තුළ දිනමිණ විශාල කාර්යක් ඉටුකර තිබෙනවා. දේශපාලන පාර්ශ්වය පසෙකින් තැබුවත් සාහිත්‍ය කලාව වැනි අංශයන්ගෙන් ඉදිරියට යාමට හැකියාවක් ලැබුණා.දේශපාලනඥයන්ගේ ප්‍රශස්ත ගීත ගායනා කළ යුතු යැයි එදා ඇතැමුන් සිතුවා. ඒත් එය නිවැරැදි අදහසක් නොවෙයි. මේ පුවත්පතක කාර්ය විය යුත්තේ සැබෑ තත්ත්වය පාඨකයන් වෙත පෙන්වා දීමයි. ඒ වගේම ගැටුම්කාරී තත්ත්වයකදී ගැටුම් උග්‍ර නොවී එය සමතය කළ හැකි විදිහට කටයුතු කිරීමයි දිනමිණ ආරම්භයේ සිටම ඒ ආදර්ශය රටට ලබාදුන්නා.එච්. එස්. පෙරේරා මහතා දිනමිණ පළමු කර්තෘවරයා වී ඔහු දැමූ අඩිතාලම ඩී. ආර්. විජයවර්ධන මහතා ලෝකයට ගැළපෙන විදියට තහවුරු කළා. ලෝකයත් සමඟ කාලීන අවශ්‍යතා අනුව පුවත්පතක් ඉදිරියට යන විදිහ විජයවර්ධන මහතා පෙන්වා දුන්නා. ඒ ගමන අද දක්වා දිනමිණ පුවත්පත ස්ථාවරව පවත්වාගෙන යනවා.දිනමිණ පුවත්පතට දීර්ඝ කාලයක් ආයු ලැබීමේ රහස එයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f1312172</link>
    <topic>දිනමිණ ඉතිහාසයෙන්...</topic>
    <author>නන්දික</author>
    <content>දැනට ශ්‍රී ලංකාවේ නොකඩවා දිනපතා පළවන සිංහල පුවත්පතක්වන දිනමිණ පුවත්පත ආරම්භ වීම හා එය ගොඩනැගුණු ආකාරය පිළිබඳ පැරණි පොත් පත් හා පුවත්පත්වල පළවූ ලිපි වලින් උපුටාගත් කොටස් කිහිපයක් පහත දැක්වේ.සිංහල මහජනයා වෙත නිසිලෙස දිනපතා සිංහල ප්‍රවෘත්ති පත්‍රයක් නොමැතිව තිබූ පාඩුව පිරිමසනු සඳහා ආරම්භ කළ දිනමිණ පත්‍රයේ ආදි කර්තෘ වූ එච්.ඇස්. පෙරේරා මහතා සිංහල ඉංග්‍රීසි භාෂා දෙකම මනාලෙස ව්‍යක්තව ලියන්නට කියන්නට උගත් කෙනෙකි. ඔහු පාසලෙන් අස්වූ විගසම මහනුවර උසාවියේ ලිපිකරුවකු ලෙස සේවයට එක්විය.එම වකවානුව වන විට තිබූ “සඳරැස” පත්‍රයට විවිධ ලිපි ලිවීමට පටන් ගත් අතර මහනුවර පරම විඥානාර්ථ බෞද්ධ සමාගමට බැඳී ක්‍රියා කළේය. දක්ෂයකු වූ ඒ මහතා ගේ හැකියාව ගැන පැහැදුනු එම සමාගම ඔහු කොළඹ පරමවිඥානාර්ථ සමාගමේ කටයුතුවලට පත් කරන ලදී.‘සඳ රැස’ පත්‍රයේ කළමනාකාර ධුරයට 1893දී අප්‍රේල් මාසයේදී පත්කරන ලද එතුමා 1903 දී එහි ප්‍රධාන කර්තෘ ධුරයට පත්වන ලදී. ඔහුගේ කර්තෘ ධුරයත් සමඟ ‘සඳරැස’ පත්‍රයේ අලවිය පිටපත් 5000 දක්වා වැඩිවිය.1909 දී ඔහු සඳරැස කර්තෘ ධුරයෙන් ඉවත් කළ පසු 1909 දෙසැම්බර් මස 17 දින දිනමිණ පුවත්පත ආරම්භ කරන ලදී. රොබට් බටුවන්තුඩාවේ මහතාගේ ලන්කාභිනව විශ්‍රැත යන්ත්‍රාලයේ මුද්‍රණ කටයුතු ඇරැඹි දිනමිණ පුවත්පතට දිනමිණ යැයි නම තබන ලද්දේ රත්මලානේ ශ්‍රී ධර්මාරාම නාහිමියන් විසිනි.දිනමිණ පුවත්පත ආරම්භ කර මාස 6ක් යන්නට ප්‍රථම ආණ්ඩුවේ ඒ.ඒ. දෙපාර්තමේන්තුවල දැන්වීම් දිනමිණ පුවත්පත මඟින් ප්‍රසිද්ධ කිරීමට ආණ්ඩුවේ මහ ලේකම් තුමා විසින් නියම කරන ලදී. ආණ්ඩුවේ දැන්වීම් ඉතා ඉක්මනින් දිනමිණ පුවත්පතේ පළකිරීම නිසා දිනමිණ එකල ඉතා ජනප්‍රිය විය.මෙසේ පස් අවුරුද්දක් ගිය කළ හිටි හැටියේ එච්.එස්. පෙරේරා මහතා රෝගාතුර විය. එවිට දිනමිණ පුවත්පත ඩී.ආර්. විජයවර්ධන මහතා විසින් මිලට ගන්නා ලදී. එදා පටන් අද දක්වා නොකඩවා දිනමිණ පුවත්පත ප්‍රකාශයට පත් වේ.සඳරැස කර්‍තෘධුරයෙන්එච්.ඇස්. පෙරේරා උන්නැහේ අස්කිරීමසඳරැස ප්‍රධාන කර්‍තෘභූත එච්.ඇස්. පෙරේරා උන්නැහේ ස්වධුරයෙන් අස්කරණු ලැබූ බැව් දැනගත් අපි වයස්‍යයෙක් වශයෙන් අවශ්‍යයෙන්ම කනගාටුවීමු.පසුගිය 16 වෙනි දින බෞද්ධ මන්දිරයේදී පවත්වනු ලැබූ කොළඹ පරමවිඥානාර්ථ බෞද්ධ සමාගමේ සාමාන්‍ය මහාසභාව පිළිබඳ වාර්තාවේ මේ සඳහා මෙසේ සඳහන් කර තිබේ.1909 නොවැම්බර් 19 සඳරැසින් “සඳරැස කර්‍තෘභූත එච්.ඇස්. පෙරේරා මහතා සමාගමේ නියමයට ද විරුද්ධව සමාගමට හානි ගෙණ දෙන අන්දමේ කර්‍තෘවාක්‍යයක් මේ මස 12 වෙනිදා පත්‍රයේ පළකිරීමට උත්සාහ කිරීමෙන් හා පත්‍රය නිකුත් කිරීමට ආණ්ඩුවෙන් බලය ලැබ සිටි උන්නැහේ විසින් අත්සන් කොට ආණ්ඩුවට යවන පිටපත යැවීමට බැරිය කිමෙන් ද පත්‍රයේ මුල පටන් පැවති බුද්ධවර්‍ෂය තම හිතු කැමැත්තෙන් වෙනස් කිරීමෙන්ද පත්‍රයට ප්‍රයෝජනවත් ලියුම් ලිවූ ඩේවීස් මහත්මයාට කර්‍තෘ වාක්‍යයකින් නින්දා කිරීමෙන්ද උන්නැහේගෙන් ඉල්ලා යවන ලද නඩු වියදම් ලැයිස්තු නොඑවීමෙන්ද උන්නැහේ ලේකම් මහතාට එවන ලද අයොග්‍ය ලියුමක් නියමයේ හැටියට අහක්කර නොගැණීමෙන්ද සමාගමට අකීකරුව ඊට හානි පැමිණෙන්නාවූද අපකීර්තිය ඇති වෙන්නාවූද දේ කිරීම ගැණ සමාගම කල්පනා කොට එච්.ඇස්. පෙරේරා මහත්මයා සඳරැස කර්‍තෘධුරයෙන් අස්කිරීමට සම්මත කරගන්නා ලදී.”1909 නොවැම්බර් 30 සඳරැසින්“දැන්වීමයිකොළඹ පරමවිඥානාර්ථ බෞද්ධ සමාගමට අයිති සරසවි සඳරැස පත්‍රයේ ප්‍රධාන කර්‍තෘධුරය ඉසුලූ එච්.ඇස්. පෙරේරා මහතා මේ 16 වෙනි දින එම ධුරයෙන් අස්කළ බැව් සියලු දෙනා වෙත මෙයින් දැනුම්දෙමි.මේවගට - ජී‍. රොබට් ද සොයිසාකො.ප. වි. බෞ. ස. ලේකම්තැන”“දිනමිණ” ආරම්භ කරණ ලද්දේ 1909 දෙසැම්බර් 17 වන දා ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f1312173</link>
    <topic>දිනමිණ ගමන් මඟ තීරණය කළ වසර පහක එච්.එස්. භූමිකාව</topic>
    <author/>
    <content>අද දිනමිණ ට වසර 104 ක් සපිරෙද්දී, දිනමිණ නිර්මාතෘවරයා වන එච්. එස්. පෙරේරා අභාවයට පත්ව පසුගිය 11 දාට 99 වසරක් සපිරුණි. ඒ නිමිත්තෙන්, ඔහු පිළිබඳ මෙතෙක් අප්‍රකාශිතව තිබූ තොරතුරු රැසක් ඇතුළත් විශේ්ෂ ලිපි පෙළක් දෙසැම්බර් 11 දා සිට කොටස් වශයෙන් දිනමිණෙ හි පළ කෙරේ. මෙම ලිපියද එම තොරතුරු ඇසුරෙන් සකස් කරන ලද්දකි. දිනමිණ නිර්මාතෘවරයා මෙරට ආගමික හා ජාතික පුනරුදය කෙරෙහි දැක්වූ දායකත්වය සහ එය දිනමිණෙ හි ඉදිරි ගමන් මග තීරණය වීමට බලපෑ අයුරු මෙමඟින් සාකච්ඡා කෙරේ.දිනමිණ උපන්දින සමරුව යෙදී ඇති දෙසැම්බරයේම දිනමිණ නිර්මාතෘවරයාගේ මරණ සංවත්සරය යෙදී තිබීම එක්තරා ආකාරයකින් බලන විට දෛවෝපගත සිදුවීමකි. ඒ කෙසේ වෙතත් දිනමිණ උපත ලබා වසර 104 ක් සපිරෙන මේ දෙසැම්බරයේ එච්. එස්. පෙරේරා අභාවප්‍රාප්තව වසර 99 ක් සපිරුණි.මේ අනුව දිනමිණ එච්. එස්. පෙරේරා යුගය ලෙස සැලකිය හැක්කේ වසර පහකටත් අඩු කාලකි. වසර පහක් යනු එතරම් දීර්ඝ කාලයක් නොවූව ද එච්. එස්. පෙරේරා භූමිකාව ගැඹුරින් අධ්‍යයනය කිරීමේ දී දිනමිණ කෙරෙහි ඔහුගෙන් වූ බලපෑම මැනවින් පැහැදිලි කරගත හැකි ය.ඊට හේතුව එච්. එස. පෙරේරා යනු හුදු ‘පත්තර කාරයකු’ පමණක් ම නොවීම ය. ඔහු මෙරට ආගමික හා ජාතික පුනරුද ව්‍යාපාරයේ පුරෝගාමියකුව සිටි බවත් එහිලා ඔහු තුළ වූ මතවාදය හා සමාජ දැක්ම දිනමිණ කෙරෙහි තීරණාත්මකව බලපෑ බවත් හඳුනා ගත හැකිය.එච්. එස්. පෙරේරා පිළිබඳ යටපත්ව ගිය තොරතුරු හා කරුණු සොයමින් සිටියදී (මෙම තොරතුරු ගවේෂණය පිළිබඳ විශේ්ෂ ලිපි පෙළක් 2013-12-11 දිනයෙන් ඇරඹී මේ වන විට දිනමිණෙහි කොටස් වශයෙන් පළවෙමින් තිබේ.) මීට අදාළ වැදගත් තොරතුරු රැසක් අප අතට පත් විය.මේ අතරින් එක් ලිපියක් විශේ්ෂිතව සැලකීමට සිදුවන්නේ එහි අන්තර්ගත කරුණු හා මූලාශ්‍රමය වැදගත්කම නිසා මෙන් ම ලිපිය ලියා ඇති ලේ්ඛකයා ගේ් විශේ්ෂත්වය ද හේතුවෙනි.එච්. එස්. පෙරේරා ගේ මරණයෙන් පසු මෙතෙක් ඔහු ගේ බිරිඳ හෝ ඔවුන්ගෙන් පැවත එන්නන් පිළිබඳ හෝ කිසිදු තොරතුරක් ප්‍රකටව නොතිබිණි. ඔවුන් පිළිබඳ තොරතුරු සොයමින් සිටි අප වෙත පසුගිය දිනෙක එම පරපුරේ මුනුපුරු මිනිපිරියන් ද ඔවුන්ගේ දූ දරුවන් ද හඳුනා ගැනීමට අවස්ථාවක් ලැබුණු අතර මෙහි සඳහන් ලිපිය ලැබුණේ්ද ඔවුන් ගෙනි. එය ලියා ඇත්තේ එච්. එස්. පෙරේරා ගේ මුනුපුරකු වන කේ. ජේ. ටී. එන්. ගුණවර්ධන නමැති අයෙකි. යුද හමුදාවේ විශ්‍රාමික කර්නල්වරයකු වන ඔහු මිය ගොස් ඇත්තේ 1983 ජනවාරි 01 දාය.කිසියම් ඉංග්‍රීසි පුවත් පතක පළකිරීම සඳහා ඔහු මෙම ලිපිය ලියා ඇතැයි අනුමාන කළ හැකි නමුත් මෙතෙක් එය පළ වූ බවට තොරතුරක් නැත. පවුලේ අයගේ විශ්වාසය වන්නේ මෙම ලිපිය ලියා දින කිහිපයකින් ලේඛකයා මරණයට පත් වූ බැවින් එය පළකර ගැනීමට අවස්ථාවක් නොලැබුණු බවයි.මෙම ලිපියෙහි විශේෂත්වය වන්නේ එච්. එස්. පෙරේරා ජීවතුන් අතර සිටිය දී ඔහුට ලැබුණ පුද්ගලික ලිපි කිහිපයක්ම ලේ්ඛකයා තම ලේඛනය සඳහා මූලාශ්‍ර ලෙස පදනම් කර ගැනීමයි. එකී මූලාශ්‍රමය ලිපි ලේඛන ඇසුරෙන් එච්. එස්. පෙරේරා ඒ වන විට නිරතව සිටි සමාජ මෙහෙවරෙහි ස්වභාවය හඳුනා ගැනීමට පිටු බලයක් ලැබේ.එච්. එස්. පෙරේරා ප්‍රකටව ඇත්තේ ජනමාධ්‍යවේදියකු වශයෙන් පමණක් වුව ද මෙම මූලාශ්‍ර ලේඛන අනුව ඔහු මෙරට ආගමික හා ජාතික පුනරුද ව්‍යාපාරයේ ද පුරෝගාමියකුව සිටි අයුරු සනාථ වේ.මෙහි ඇතුළත් වන ලිපි එච්. එස්. පෙරේරා වෙත එවූවන් අතර මෙරට ජාතික පුනරුද ව්‍යාපාරයෙහි පුරෝගාමීන් වන ඩබ්. ඒ. ද සිල්වා, එස්. එන්. ඩබ්ලිව්. හුළුගල්ල අදිකාරම මෙන්ම අනගාරික ධර්මපාල තුමා ද වේ. මෙම ලිපිවල මුල් පිටපත් අතරින් දැනට ඉතිරිව ඇත්තේ ධර්මපාල තුමා එවන ලද ලිපිය පමණක් වුවද අනෙකුත් ඉපිටුම් ඇසුරෙන් එවකට එච්. එස්. පෙරේරා භූමිකාවෙහි විවිධ පැතිකඩ හඳුනා ගත හැකි ය.එවැනි එක් ඉපිටුමක් වන්නේ 03.02.04 දාතමින් යුතුව එස්. එන්. ඩබ්ලිව්. හුළුගල්ල අදිකාරම විසින් එවන ලද ලිපියකි. එම ලිපියෙහි අදාළ එක් ඉපිටුමක් මෙසේ ය; (සමස්ත ලිපියෙහි පරිවර්තනය – ඩබ්. ජී. ධර්මසිරි)“... දිවයිනේ සෑම දිසාවකටම වත්මන් බෞද්්ධ පුනරුද ව්‍යාපාරය පැතිරීගෙන යයි... අපේ සභාව පැවැත්වීමට සුදුසු වෙලාව හා ස්ථානය, බෞද්ධ නායකයන් සමඟ සාකච්ඡා කර තීරණය කර ගැනීමට ඔබගෙන් ස්තුති පූර්වකව ඉල්ලමි...”මේ අනුව බෞද්ධ පුනරුද ව්‍යාපාරයට අදාළව මෙරට ජනතාව සංවිධානය කිරීමේ මූලික කටයුතු වල එච්. එස්. පෙරේරා නිරතව සිටි අයුරු සනාථ වේ. මෙම ඉපිටුමට අනුව ඔහු එම සංවිධාන කටයුතු පිළිබඳ පුරෝගාමී මෙහෙවරක් ඉටුකර තිබේ.මේ හැරුණු විට මෙරට ජාතික ව්‍යාපාරයෙහි තවත් මුල් කාලීන ක්‍රියාකාරිකයකු වන ඩබ්ලිව්. ඒ. ද සිල්වා 1911 ඔක්තෝබර් 13 දාතම යටතේ එච්. එස්. පෙරේරා වෙත ලිපියක් එවමින් මෙසේ විමසයි.“... ඒ අතර තවත් කාරණයක් ගැන ඔබේ අදහස දැනගැනීමට මට ඕනෑ. නාගරික සභාවේ බෞද්ධයකු අපට නැහැ. අලුත් කඩ වීදියේ හිස්ව පවතින නාගරික කොට්ඨාසයට (WARD) අපට තරග කිරීමට බැරිද?...”ඒ සඳහා ඩබ්ලිව්. ඒ. ද සිල්වා, එච්. එස්. පෙරේරා ගෙන් කිසියම් මැදිහත් වීමක් අපේක්‍ෂා කරයි.“... අපට එසේ කළ හැකි නම් මම අපේ බෞද්්ධ මිතුරන් ගේ එකඟත්වය මත අපේක්‍ෂකයකු වශයෙන් ඉදිරිපත් වීමට කැමැත්තෙමි. අපේ කණ්ඩායමෙන් වෙනත් කෙනකු ඉදිරිපත් වන්නේ නම් ඔහුට හද පිරි සතුටින් ආධාර කොට වැඩ කරමි. මේ අදහස හොඳ හා කළ හැකි යැයි ඔබට සිතේ නම් කරුණාකර අමදෝරිස් මැන්දිස් ට කතා කොට අපේ පක්‍ෂයේ හැඟීම් හා මතය උරගා බලා ඉන්පසු ළඟාවෙන ඕනෑම තීරණයකට මගේ හදපත්ලෙන්ම නැගෙන ආධාරය ලබා දෙමි...”මෙයින් පැහැදිලි වන්නේ එච්. එස්. පෙරේරා මේ වන විට පැවති සමාජ සංවාදය තුළ කිසියම් තීරක බලයක් හිමි අයකුව සිටි බවයි. එවකට පැවති බලවේග අඅතර කිසියම් සංවාදයක් ගොඩනැඟීමේ මැදිහත්කරුවකු ලෙස ක්‍රියා කිරීමේ හැකියාවක් ඒ වන විට ඔහු සතුව පැවති බව පැහැදිලි ය.මේ සියලු දේ අතර 1911 අප්‍රේල් 11 දාතමින් යුතුව අනගාරික ධර්මපාල තුමා එවා ඇති ලිපියකින් ඒ වන විට එච්. එස්. පෙරේරා භූමිකාවෙහි ප්‍රබලත්වය හඳුනා ගත හැකි ය. එම ලිපියෙන් හැඟවෙන පරිදි එච්. එස්. පෙරේරා මේ වන විට අනගාරික ධර්මපාලතුමා සහ මහාබෝධි සමාගම සමඟ එක්ව කටයුතු කිරීමේ සූදානමක් තිබූ බව පෙනේ. ඒ පිළිබඳ සංවාදය ධර්මපාල තුමාගේ ලිපියෙන් ප්‍රකට වන්නේ මෙසේ ය;“පසුගිය ඉරිදා ඇලෙක්ස් සිල්වා නීතිඥ මහතා මා හමුවීමට පැමිණ කරන ලද සාකච්ඡාවේ දී, ඔබ අප සමඟ කටයුතු කිරීමට කැමැත්තෙන් සිිටින බව මට අඟවන ලදී. එවිට ඔබ ගැන ප්‍රසාදයට පත්වීමට ඇති සියලුම දේ ගැන ඔහුට පැවසීමි. එනම් ඔබ අප අතරට පැමිණීම ගැන අප සතුටු වන බවයි.එපමණක් නොව, ‘සිංහල බෞද්ධයා’ පුවත් පතෙහි වගකීම එච්. එස්. පෙරේරා ට භාර දීමටත්, සතිපතා ඉංග්‍රීසි පුවත්පතක් ආරම්භ කිරීමටත් යෝජනා කරන ධර්මපාල තුමා ඉන් නොනැවතී දිනමිණ ද තම මුද්‍රණාලයෙහි මුද්‍රණය කළ හැකි බව ප්‍රකාශ කරයි.මෙය බරපතළ යෝජනාවකි. මේ පිළිබඳ එච්. එස්. පෙරේරා ගේ ප්‍රතිචාරය ගැන තොරතුරක් නැත. ඒ සංවාදය එතැන් සිට ඉදිරියට නොයාමට බලපෑ හේතු ද වෙනම විමසා බැලිය යුත්තකි.කෙසේ වෙතත් ධර්මපාල තුමා වැන්නකු ගෙන් එවැනි යෝජනාවක් ඉදිරිපත් වීමෙන් පැහැදිලි වන්නේ ඒ වන විට එච්. එස්. පෙරේරා සතුව තිබූ ප්‍රබලත්වය යි.මේ හැරුණු විට එච්. එස්. පෙරේරා ඒ වන විට මහා බෝධි සමාගම ඇතුළු එවකට ක්‍රියාත්මක වූ බහුජන සංවිධාන රැසක ක්‍රියාකාරිකයකුව සිටි බව ද කේ. ජේ. ටී. එන්. ගුණවර්ධන තම ලිපියෙහි මෙසේ දක්වයි;“ඔහු මහා බෝධි සමාගම, කොළඹ බෞද්ධ දේපළ සමාගම හා ලංකා බෞද්ධ අධ්‍යාපනික සමාගම යන ආයතන වල ක්‍රියාකාරී සාමාජිකත්වය දැරුවේ ය. තවද සිංහල බෞද්ධ සමිතියේ සාමාජිකයකු වූ අතර 1908 දී “සඳරැස” පත්‍රයේ කර්තෘත්වය දැරූ අවධියේ ඔහු ජපන් රජය සමඟ ගනුදෙනු කිරීමේ දී එහි නියෝජිතයා වශයෙන් ද ක්‍රියා කළේ ය. ජනතා පාසල සංවිධානය කිරීමේ දී හා “සමය” පුවත්පත ප්‍රකාශ කිරීමේ දී ඔහු ඩබ්ලිව්. ඒ. ද සිල්වා මහතා සමග ළඟින්ම ක්‍රියා කළේ ය...”මෙහි සඳහන් වන ජනතා පාසල හා ලංකා බෞද්ධ අධ්‍යාපනික සමාගම පිළිබඳ තොරතුරු මේ වන විට එතරම් ප්‍රකටව නැතත් මෙයින් පැහැදිලි වන්නේ මෙවැනි සංවිධාන ගණනාවක් සමඟ එක්ව ක්‍රියා කරමින් ජාතික පුනරුද ව්‍යාපාරය සඳහා එච්. එස්. පෙරේරා පුරෝගාමී භූමිකාවක් ඉටුකර ඇති බවයි.1909 දී එච්. එස්. පෙරේරා දිනමිණ අරඹන්නේ මේ සියලු සමාජ ක්‍රියාකාරකම් මඟින් ලැබූ පන්නරය සහිතව යි. ඒ මගින් ගොඩනැඟුණු සමාජ දේශපාලන දැක්ම මත පදනම්ව ය.එතැන් සිට ගෙවී යන ඉදිරි පස් වසර තුළ දිනමිණ පුවත් පතෙහි හැඩ රුව ගුණ තීරණය වන්නේ ද ඒ සමාජ දැක්ම අනුව ය. දිනමිණ පිළිබඳ සමාජයීය සන්නම්කරණය (branding) සිදුවන්නේ ද ඒ අනුවය.දිනමිණ එච්. එස්. පෙරේරා යුගය පස් වසරකට සීමා වුවද, ඒ පස් වසර දිනමිණෙහි දිගු කාලීන අනාගතයට තීරණාත්මක ලෙස බලපාන්නේ එබැවිනි.dodawatta@gmail.com.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f1312174</link>
    <topic>දිනමිණ බැබළවූ කතුවරු</topic>
    <author>සටහන ඉරෝෂිණී දීපිකා</author>
    <content>කපක් පවතින පතක් බිහිවීම ආඩම්බරයට කරුණකි. වසර 104ක අඛණ්ඩ ඉතිහාසයක සැබෑ හිමිකරුවා වෙමින් පත් ලොව අඹරෙහි කිත් පැසසුම් ලැබීමට තරම් භාග්‍යවන්තයකු වීමට ‘දිනමිණ’ පුවත්පතට හැකිවී තිබේ. එය සැබවින්ම මෙරට පුවත්පත් ඉතිහාසයේ සුවිශේෂී මං සලකුණක් ලෙස ද හැඳින්විය හැකි ය. ශ්‍රී ලාංකේය පුවත්පත් ඉතිහාසයේ වාර්තාවක් තබමින්, අඛණ්ඩව මේ ගමන පැමිණීමට දිනමිණට හැකි වූයේ, එදා මෙදාතුර පතට පණ දුන්, එයට දිරිදුන් එහි කර්තෘවරු නිසාවෙනි. පුවත්පතේ උන්නතිය වෙනුවෙන් අනුපමේය මෙහෙවරක නිරත වූ ඔවුන්, සැබැවින්ම දිනමිණ ඒකාලෝක කළ තැනැත්තෝ වෙති.1909 දෙසැම්බර් මස 17 වැනි දින දිනමිණ පුවත්පත උත්පත්තිය ලබන්නේ ශ්‍රේෂ්ඨ පුවත්පත් කලාවේදියකුගේ නිර්මාණාත්මක ශක්තියේ මහිමය නිසාවෙනි. නමින් එච්. එස්. පෙරේරා නම් වූ ඔහු, සියක් වසක් ඉක්මවා ගිය පුවත්පතක් බිහි කිරීමේ පුරෝගාමියා ද වනු ඇත. එදා ඔහු දිනමිණ බිහි කරන සමයේ දී, මේ පුවත්පත සිරිලත් ධරණීතලය තුළ මෙතෙක් කලක් විරාජමාන වනු ඇතැයි නොසිතන්නට ඇත. එනමුදු ඔහුගේ ශක්තිය, ධෛර්යය, වීර්ය අද වන විට පලදරා තිබීම මොන තරම් ආශ්චර්යයක්ද? මොන තරම් අභිමානයක්ද? එවන් වූ අභිමානවත් ගමන් මඟක පුරෝගාමියා වූ ඔහු මොනතරම් පුණ්‍යවන්තයෙක්ද?යටත් විජිතයක්ව පැවැති සමයේදී, සිංහලයන් හට කියවීමට, සිහල ජාතියේ අභිවෘද්ධිය වෙනුවෙන් සිහල බසින් පළවන අලුත් පුවත්පතක් බිහිවීමේ අවශ්‍යතාව දැඩිව දැනුණු යුගයක් විය. එවන් වූ යුග අවශ්‍යතාවක් වෙනුවෙන් දිනමිණ පුවත්පත බිහි කිරීම මගින්, එච්. එස්. පෙරේරා මහතා මහඟු ජාතික මෙහෙවරක නිරතව සිටි බව පෙනෙන්නට තිබේ. ඔහු සෘජු දැක්මක් ඇතිව ක්‍රියා කළ අයෙකි. එතුමා තමා විසින් බිහි කළ පුවත්පතෙහි උන්නතිය එක සිතින් ප්‍රාර්ථනා කරනු ලැබීය. වියත් පුවත්පත් කලාවේදියකු වූ ඔහු, 1914 ජුනි වන විට අසනීප තත්ත්වයට පත්වීම නිසා දිනමිණ පවත්වාගෙන යාමේ අපහසුතාවක් ඇතිවිණි. එහිදී එහි පරිපාලන කටයුතු ඩී. ආර්. විජයවර්ධන මහතා යටතේ සිදුවිය. ඒ එතුමාගේ සොහොයුරු වූ දොස්තර ඩී. සී. විජයවර්ධන මහතාගේ සහ ඩී. බී. ජයතිලක මහත්වරුන්ගේ මැදිහත්වීම හේතුවෙනි. ඉන් අනතුරුව ලේක්හවුස් ආයතනය යටතේ ජාතික පුවත්පතක් ලෙස මේසා දිගු ගමනක් පැමිණීමට හැකියාව ලැබිණි.දක්ෂයන්ට අත දෙමින්, ඔවුන් හා අත්වැල් බැඳගෙන සාර්ථක ගමනක් යාමේ වුවමනාව ඩී. ආර්. විජයවර්ධන මහතාගේ මුඛ්‍ය අභිලාෂයක් විය. ඒ අනුව එවකට පුවත්පත් කලා ක්ෂේත්‍රය තුළ දැවැන්ත මෙහෙවරක් කරමින්, පාඨක මන ආකර්ෂණය කරගත් පුවත්පත් කලාවේදීන් දිනමිණ පුවත්පතේ සේවයට යොදා ගැනීමට එතුමා ක්‍රියා කළේය. ඒ අනුව එච්. එස්. පෙරේරා මහතාගේ වියෝවෙන් අනතුරුව ඩී. ඩබ්ලිව්. වික්‍රමාරච්චි මහතා දිනමිණ කතුවරයා බවට පත්විය. 1919 සිට 1924 දක්වා දිනමිණ උන්නතිය වෙනුවෙන් මහඟු මෙහෙයක් ඉටුකළ ඔහු, සැබවින් ම මේ පුවත්පතට ආශිර්වාදයක්ම විය.මුල් කාලයේදී දිනමිණ පත්තර කන්තෝරුව තිබුණේ කොළඹ චැතම් වීදියේය. එතැන් සිට බේලිවීදියටත්, දැනට පවත්නා ලේක්හවුස් ආයතනයටත් දිනමිණ මාරුවෙද්දී, වසර අටක් පුරා දිනමිණ කතු තනතුර හොබවනු ලැබුවේ ඇලෙක්සැන්ඩර් වැලිවිට මහතාය. පුවත්පත් කලාව පිළිබඳ හසල දැනුමක් පැවැති ඔහු, දැනුමින් පොහොණි වූ පුද්ගලයකු විය. පත්තර රහස් රකිමින්, සිය හාම්පුතා වූ ඩී. ආර්. විජයවර්ධනයන්ට ද දැඩි පක්ෂපාතී බවක් දක්වමින් කටයුතු කළ එතුමා වෘත්තීය ගෞරවය සුරක්ෂිත වන පරිදි කටයුතු කර තිබේ. දේශපාලන හා ආගමික පුනරුදයක් පැවැති එම කාලවකවානුවේදී, ජාතික පුවත්පතක කතු පුටුව දැරීම අතිශයින්ම අභියෝගාත්මක කාර්යභාරයකි. එනමුදු, එම අභියෝග හමුවේ නොසැළී දිනමිණට දිරි දුන් එතුමා, පාඨකයා අතර ප්‍රසාදයට ලක්වූ කතුවරයකු ලෙස ප්‍රකටය. තමන් නිවාඩු ගිය මොහොතක හැර, වෙනත් අවස්ථාවක, කතු වැකිය ලිවීමේ භාරධුර කර්තව්‍යය මඟ නොහැරි ඔහු, වගකීමක් ඇතිව, අවබෝධයෙන් ක්‍රියා කළ පුද්ගලයකු ලෙස ද ප්‍රකටව ඇත. පුවත්පතේ දැක්ම පිළිබඳ නිසි අවබෝධයකින් ක්‍රියා කිරීම ද, එතුමාගේ දිවියේ කැපී පෙනෙන ලක්ෂණයක් විය.කලින් කලට විවිධ අවස්ථාවල දිනමිණ කතු පුටුවට එකම පුද්ගලයකු පත්වූ අවස්ථාද දිනමිණ කතුවරුන්ගේ ඉතිහාසය විමසා බලන විට දැකිය හැකි කරුණකි. පියසේන නිශ්ශංක නමැති දිනමිණ කතුවරයා ද එවැන්නෙකි. 1935 සිට 1937 දක්වාත්, ඉන් අනතුරුව 1944 සිට 1959 දක්වාත් දිනමිණ මුල් පුටුව හෙබවූ ඔහු දිනමිණ කර්තෘවරුන් අතර ප්‍රකට කතුවරයකු විය. පනස් වසරකට වැඩි කාලයක් ලේක්හවුස් ආයතනයේ සේවය කළ ඔහු, වෙනත් කිසිදු පුවත්පත් ආයතනයක් සමඟ එක්ව කටයුතු කර නැත. එතුමා, බාසුරු, සීයා, දශරථ, සේන, පිටිසරයා, පැරකුම් යන අන්වර්ථ නාමවලින් පෙනී සිටිමින්, පුවත්පත් කලාවේදියකු ලෙස රට, දැය සමය, භාෂාව හා සාහිත්‍ය නගා සිටුවීම වෙනුවෙන් අමිල මෙහෙවරක් ඉටු කරනු ලැබීය. ජීවිතාන්තය දක්වාම පුවත්පත් කලාව වෙනුවෙන් මහඟු මෙහෙයක නිරත වූ ඔහු, පත්තර මහගෙදරට ශක්තියක් විය. දිනමිණට ආලෝකයක්ම විය.හෙළයේ මහා ගත්කරු ලෙස විරුදාවලි ලැබූ මාර්ටින් වික්‍රමසිංහ මහතාද දිනමිණ එකලු කළ කතුවරයෙකි. 1931 සිට 1944 වසර දක්වා කතු තනතුර දැරූ ඔහු, නවමු ලෙසකින් ලොව දකින්නට පාඨක නෙත විවර කරවූ පුද්ගලයෙකි. ලාංකේය පුවත්පත් කලා ඉතිහාසය දෙස බලන්නෙකුට, පත්‍ර කලා ක්ෂේත්‍රය වෙනුවෙන් ඔහු කළ මෙහෙවර කොපමණද යන්න වටහාගත හැකිවනු ඇත. කතු වැකි ලිවීමෙහි අති දක්ෂයකු වූ එතුමා, පාඨකයන් වෙනුවෙන් අනගි ම දේ දායාද කිරීමට ක්‍රියා කළේය. විවිධත්වයක් එක් කරමින්, පාඨකයන්ගේ රසඥතාව අවදි කිරීමට මහෝපකාරී වන සේ පුවත්පත මෙහෙයවීමට වික්‍රමසිංහ ශූරීන් කාර්යශූර අයුරින් ක්‍රියාකර ඇත.ඉන් අනතුරුව නැවත කතු පදවියට පත් වූයේ පියසේන නිශ්ශංක මහතායි. 1944 සිට 1959 වනතුරු ඔහු දිනමිණ නැවත වරක් බබළවනු ලැබීය.1960 සිට‍ 1964 දක්වා කාල වකවානුව තුළ දිනමිණ මුල් පුටුව හොබවනු ලැබුවේ ඇම්. ඒ. ද සිල්වා මහතා ය. සැබෑම පෙරළිකාරයකු වූ ඔහු, අපූර්ව පුද්ගලයකු විය. දැඩි පිළිවෙත් පිරූ තැනැත්තකු වූ මෙතුමා, පරිපාලනයෙහිද කැපී පෙනෙන දස්කම් දැක්වූ අයෙක් ලෙස ප්‍රකටය. ඔහු කතු පදවියට පත්වූයේ 56 පෙරළියේ උණුසුම වඩාත්ම හොඳින් ජනතාවට දැනෙමින් තිබූ යුගයක ය. දිනමිණ ජනතාවගේ පුවත්පත වීමට නම්, නව සිතුම් පැතුම්, විශේෂාංග එක්විය යුතු බව එතුමා කල්පනා කළේය. ඒ අනුව ‘දිනමිණ’ පත්‍රයට සාරගර්භ විශේෂාංගයක් ලෙසින් ‘සඳුදා අතිරේකය’ එක් කෙරිණි. නිවැරැදිව, නිරවුල්ව බස හසුරවමින් කටයුතු කිරීම මාධ්‍යකරුවාගේ වගකීම බව තදින්ම විශ්වාස කළ එතුමා, නිරතුරුව ම සිය කතු මඩුල්ලට උපදෙස් දෙමින්, මාහැඟි පුවත්පතක් බිහි කිරීමට අවැසි උපදෙස් සපයනු ලැබී ය. සමාජ, දේශපාලන, ඉතිහාසය ඈ නෙක් විෂය ක්ෂේත්‍ර පිළිබඳ හසළ දැනුමැති පුද්ගලයකු වූ මෙතුමා , දිනමිණ පුවත්පතේ උන්නතිය වෙනුවෙන් මහත් සේ කැපවී ක්‍රියා කළේ ය. නවකයන්ට අත දෙමින් මාධ්‍ය ක්ෂේත්‍රයේ කිරුළු පැළදීමට ඔහු මංපෙත් විවර කර දුන්නේ ය.ඉන් අනතුරුව දිනමිණ කතු පදවිය හොබවනු ලැබුවේ ඩී. ඩී. වෙත්තසිංහ මහතායි. එතුමා ඉංග්‍රීසි පුවත්පතක කතු පදවියට පත් ප්‍රථම සිංහල පුවත්පත් කලාවේදියා ලෙසද ඉතිහාසගතවී ඇත. ප්‍රතිභාපුර්ණ කතුවරයකු වූ මොහු, පුවත්පත් කලා ක්ෂේත්‍රයෙහි සකලවිධ දස්කම් පෑ අපූර්ව පුද්ගලයකු විය. එනම් පුවත්පතක කර්තෘ මණ්ඩලයක සිදුවන සෑම කාර්යයක්ම කිරී‍ෙම් දක්ෂයකු විය. නිහතමානි ගති පැවතුම්වලින් යුතු මෙතුමා, කිසිම විටෙදක ආඩම්බර ගති ඇත්තකු ලෙස ක්‍රියා නො කළේ ය.දිනමිණ පුවත්පත් කතු ඉතිහාසය විමසන විට එහි ඊළඟ නියමුවාණන් වන්නේ එස්. සුබසිංහයන් ය. 1970 සිට 1973 දක්වාත්, 1978 සිට 1979 දක්වාත් අවස්ථා දෙකකදී දිනමිණ කතු තනතුර දැරූ මෙතුමා, හදවතට එකඟව ක්‍රියාකළ පුවත්පත් කලාවේ ආචාරධර්ම සුරකිමින් ක්‍රියා කළ ‍තැනැත්තෙකි. අයුතු අයුරින් පෑන හැසිරවීමට ක්‍රියා නොකළ මොහු, හදවතට එකඟව ක්‍රියා කළ පුද්ගලයකු විය. දේශපාලනය ඉදිරියේ හිස නමමින්, එහෙයියෙක් වෙන්නට කටයුතු නොකළ ඔහු, පත්‍රකලා ක්ෂේත්‍රයේ එඩිතර ගති පෑ කතුවරයකු ලෙසද සඳහන් කළ හැකිය. පුවත්පතට නව මානයක් එක්තැන් කරමින්, දිනමිණට ආලෝකයක් වූ මෙතුමා, මිනිසත්කම හොඳින් හඳුනාගත්, මිනිස් ගතිගුණවලින් පිරිපුන් තැනැත්තකු විය.ඉන් අනතුරුව කතුවරයා බවට පත්වූයේ පෙරමුණේ තිලක මහතා ය. ඔහුගේ අරමුණ වූයේ වියරණ දොසින් තොර පුවත්පතකි. 1974 සිට 1977 තෙක් දිනමිණ කතුවරයා වූ ඔහු පුවත්පත් කලාවට තිලකයක්ම විය.නවක මාධ්‍යකරුවන්ට නිසි මඟ පෙන්වා දෙමින්, ගුරුහරුකම් දෙමින්, ගුරු මුෂ්ටියෙන් තොරව කටයුතු කළේ ය. පුවත් දැන ගැනීමට පාඨකයාට ඇති අයිතිය තහවුරු කළ මෙතුමා, පුවතක් තිර වශයෙන් ම නිවැරැදිකර ගන්නා තෙක් එය නොලියන ලෙස මාධ්‍යකරුවන්ට උපදෙස් දුන්නේය. විශේෂාංග, ප්‍රවෘත්ති ආදී සෑම අංශයක් කෙරෙහි ම උනන්දුවක් දැක්වූ මෙතුමා, දිනමිණෙහි උන්නතිය වෙනුවෙන් නිබඳවම කැපවී ක්‍රියා කළේ ය.1977 වසරේදී දිනමිණ කතුවරයා බවට පත් වූයේ එඩ්මන්ඩ් රණසිංහ මහතායි. එතුමා 1978 තෙක් එහි කටයුතු කළේය. කිසිවෙකුත් පාවා නොදෙමින්, ප්‍රතිපත්තිගරුකව, එඩිතරව කටයුතු කළ මෙතුමා, සිය තනතුරේ ගරුත්වය රකිමින් ක්‍රියා කළේ ය.ඉන් අනතුරුව දිනමිණ කතුවරයා බවට පත් වුයේ බන්දුල මෙත්තානන්ද මහතායි. එතුමා 1980 සිට 1982 දක්වා දිනමිණට ආලෝකයක්ම විය. මාධ්‍ය ක්ෂේත්‍රයේ දිගු කාලීන අත්දැකීම් ඇති ඔහු, දිනමිණ 75 විය සපුරන විට එහි කතුවරයා ද විය. නවමු අංග එක් කරමින් දිනමිණට දිරිදුන් මෙතුමා, කතුවරයකු ලෙස සිය කාර්ය මැනවින් හඳුනාගෙන ක්‍රියා කළේ ය.1983 වසරේදී දිනමිණ කතු පදවියට පත්වූයේ ජී. එස්. පෙරේරා මහතායි. වසර දොළහකට ආසන්න කාලයක් අඛණ්ඩව එහි සේවය කළ ඔහු දිනමිණට නවාංග එක් කරමින් , එහි උන්නතිය උදෙසා කැපවී ක්‍රියා කළේය. සෘජු ප්‍රතිපත්තිමත පිහිටා සිටිමින්, කිසිවක් අභියෝගයට ලක් නොකළ මෙතුමා, 1975 වසරේ සිට 1982 වසර දක්වා දිනමිණ වෙසක් කලාපය ද සංස්කරණය කළේය. දිනමිණ පුවත්පත වෙනුවෙන් සිය කාලය කැප කරමින් ක්‍රියා කළ දිරිමත් පුද්ගලයකු වූ ඔහු, පාඨකයාගේ රසඥතාව වැඩි දියුණු කිරීමට සැම විටෙකම කටයුතු කළේ ය.1995 – 1997 කාලය තුළ දිනමිණ පුවත්පතට දිරිදුන් ඔහු, සරත් කුරේ නම් වන්නේය. පුවත්පත සමබරව පවත්වාගෙන යාමේ උනන්දුවෙන් කටයුතු කළ ඔහු, ඒ සෘජු ප්‍රතිපත්ති මත රැ‍ඳෙමින් කටයුතු කරනු ලැබීය. අදීන පුද්ගලයකු වූ ඔහු, ක්‍රියාවෙන්ම තම ප්‍රතිපත්තිගරුක බව පෙන්වනු ලැබීය. ඔහු ද දිනමිණ පුවත්පතේ උන්නතිය වෙනුවෙන් කැපවී ක්‍රියා කළේ ය.පාඨකයාගේ රසඥතාව හඳුනා ගනිමින්, ඔහුගේ නැණ නුවණ පොහොනි කිරීමට කටයුතු කළ හැකි නම්, එය පුවත්පතක කතුවරයකු අතින් ඉටුවිය යුතු මෙහෙවරකි. එවන් වූ කර්තව්‍යයක් කිරීමට නම් කතුවරයා දැනුමින් පිරිපුන්, ඇසූ පිරූ තැන් ඇති අයෙකු විය යුතු ය. දෙල්තොට චන්ද්‍රපාල නම් වන ඔහු ළමා ළපටියාගේ සිට වැඩිහිටියා දක්වා ආමන්ත්‍රණය කළ හැකි ප්‍රතිභාවක් හිමි දිනමිණ කතුවරයකු විය. 1997 සිට 1999 දක්වා කාලය තුළ කතු පදවිය දැරූ ඔහු දිනමිණ ට අමුතුම ආලෝකයක් ලැබ දුන්නේ ය.බෙනට් රූපසිංහයන් 2000 වසරේදී දිනමිණ කතුවරයා ලෙස ක්‍රියා කළේය. 2002 වසර තෙක් ඔහුගේ සේවය දිනමිණ ට හිමි විය. ඔහු කතුවරයාව සිටි අවධියේදී දිනමිණ පුවත්පතට නවමු විශේෂාංග අන්තර්ගත කිරීමට ක්‍රියා කළේය. “විනිවිද” නමින් සතියේ ආර්ථික විවරණයත්, දේශපාලන විග්‍රහයත් ඉදිරිපත් කිරීමට පියවර ගත් ඔහු වැඩ කරන ජනතාව වෙනුවෙන් “වැඩපොළ” නමින් විශේෂාංගයක් ද, ගැමි ජනතාව වෙනුවෙන් “එහා ඉවුර” විශේෂාංගය ද දිනමිණට කැන්දාගෙන ආවේ ය. ඒ මගින් දිනමිණ පුවත්පත වෙත විවිධ පාඨක පිරිස් කැඳවාගෙන එනු ලැබීය. සමබර පුවත්පතක් පවත්වාගෙන යාමේ උත්තුංග පරමාර්ථයෙන් කටයුතු කළ එතුමා, ඒ වෙනුවෙන් කැප වී ක්‍රියා කළේ ය.2002 වසරේදී තිස්ස එදිරිසිංහ මහතා දිනමිණ මීළඟ කතුවරයා ලෙස පත්විය. ඔහුගේ කාලයේදී පුවත්පතේ අන්තර්ගතය වර්ධනීය මට්ටමකට ගෙන ඒමට හැකි විණි. එසේම අලෙවිය ද වැඩි විය. තම දැනුම නව පරපුර වෙත බෙදාදීමේ අරමුණින් ක්‍රියා කළ එතුමා, දිනමිණ බැබලවූ තවත් කතුවරයකු ලෙස ප්‍රකට ය.2001 වසරේ සිට 2004 වසර දක්වා දිනමිණ කතුවරයා ලෙස ක්‍රියා කරනු ලැබුවේ සමන් වගආරච්චි මහතායි. තීරු ලිපි රචනයෙහි සහ ගවේෂණාත්මක වාර්තාකරණයෙහි නිපුණයකු වූ ඔහු, අමෙරිකන් පුවත්පත් සම්ප්‍රදාය කෙරෙහි වැඩි නැඹුරුවක් දැක්වීය. ඔහුගේ සමයේදී නව විශේෂාංග අතිරේක හඳුන්වා දෙනු ලැබූ අතර, “පෙර රිවිදා” නමැති අතිරේකය පාඨක ආකර්ෂණයට බඳුන් විය. දිනමිණ පුවත්පත පාඨක හදවත් වෙත සමීප කිරීමට කටයුතු කළ එතුමා, දිනමිණ පුවත්පතේ උන්නතිය වෙනුවෙන් කැප වී ක්‍රියා කළේ ය.ඉන් අනතුරුව දිනමිණ කතුවරයා වූයේ බන්දුපාල ගුරුගේ මහතා ය. ඔහු 2003 වසරේ සිට 2004 වසර දක්වා දිනමිණ වෙනුවෙන් සේවය ඉටු කළේය. පුවත්පතේ ගුණාත්මක භාවය ද, අලෙවිය ද වැඩි කිරීමට ක්‍රියා කළ එතුමා, දිනමිණට නව විශේෂාංග ද එක්කරනු ලැබීය. පාඨකයන්ගේ රසඥතාව, දැනුම වර්ධනය කරමින්, ඔවුන්ගේ රුචිකත්වයන් හඳුනා ගනිමින් ක්‍රියාකළ ඔහු, දිනමිණට ආලෝකයක් විය.2004 වසරේ සිට 2005 වසර දක්වා දිනමිණ පුවත්පතේ කතුවරයා ලෙස ක්‍රියා කරනු ලැබුවේ සී. දොඩාවත්ත මහතායි. එතුමාගේ කාලවකවානුව තුළ ද දිනමිණ පුවත්පතට නොයෙකුත් ආකාරයේ විශේෂාංග එක්කෙරිණි. දිනපතා අධ්‍යාපන අතිරේක සහ වෙනත් විවිධ අතිරේක එක්තැන් කරමින් පාඨකයා අතරට දිනමිණ පුවත්පත සමීප කිරීමට ක්‍රියා කළේය. පුවත්පතේ අන්තර්ගතය සහ ආකෘතිය කෙරෙහි අවධානය යොමු කරමින් කටයුතු කළ එතුමා, පුවත්පතේ උන්නතිය වෙනුවෙන් කැප වී ක්‍රියා කළේය.ඉන් අනතුරුව දිනමිණ මුල් පුටුව හොබවනු ලැබුවේ රන්ජන් අමරරත්න මහතායි. එතුමා 2005 වසරේ සිට 2006 දක්වා එම තනතුරේ කටයුතු කළේය. අප්‍රිකානු හා ලතින් අමෙරිකානු පත්‍ර සම්ප්‍රදායන් අනුව යමින් දිනමිණ නවමු මඟකට යොමුකිරීමට එතුමා කටයුතු කරනු ලැබීය. කතු වැකි ලිවීම, විශේෂාංග රචනය, පිටු සැලසුම් සහ සිරස්තල යෙදීම ආදියේ කැපී පෙනෙන දක්ෂයකු ලෙස ද එතුමා ප්‍රකටය.2006 වසරේදී දිනමිණ කතුවරයා බවට පත්වූයේ මහින්ද අබේසුන්දර මහතායි. දිනමිණ පුවත්පත සියක් වසරක් සපුරන විට එහි කතුවරයා ලෙස ක්‍රියා කළේ ද එතුමා ය. දිනමිණ යම් යම් වෙනස්කම්වලට ලක් කරමින්, නවාංග එක්කරමින් කටයුතු කළ ඔහු, පුවත්පතේ දියුණුව වෙනුවෙන් කැප වී ක්‍රියා කළේ ය.2012 වසරේ සිට මේ දක්වාම දිනමිණ කතුවරයා ලෙස කටයුතු කරන්නේ ගාමිණී ජයලත් මහතායි. එතුමා දිනමිණ පුවත්පතට නවාංග එක්කරමින්, නවමු විශේෂාංග එක්කරමින් දිනමිණ පුවත්පත උසස් මට්ටමකට ගෙන ඒම සඳහා කැප වී ක්‍රියාකරමින් සිටී.දිනමිණ පුවත්පත වසර 104 ක් පුරා රට තොට සිදුවූ සියලු විපර්යාස දෙස අකම්පිකව නෙතු යොමමින්, සෑම සියලු තතු වාර්තා කරමින් පාඨක අභිමුව විරාජමාන වූයේ, දිනමිණ මුල් පුටු හෙබවූ ඔබ සැම නිසාම ය. ඔබ සැම කැපවීමෙන් ක්‍රියා නොකළේ නම්, අඛණ්ඩව වසර 104 ක් පුරා පාඨකයා අත පත්වූ පුවත්පත ලෙස අද අපට දිනමිණ දැකීමට නොහැකි වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f1312175</link>
    <topic/>
    <author>නන්දික</author>
    <content>“විජයවර්ධන මහතා විසින් දිනමිණ පත්‍රය මිලට ගැනීමෙන් පසු ඔහුගේ පාලනය යටතේ එහි කර්තෘධූරය ඉසිලු අය සත්දෙනෙකි. ඔවුහු නම් පිළිවෙළින් ඩී. ජේ. බී. විජේසේකර , ඇන්. එච්. ජිනදාස, ජේ. වෙත්තසිංහ, ඩී. ඩබ්ලියු. වික්‍රමාරච්චි, ඇලැක්සැන්ඩර් වැලිවිට, මාර්ටින් වික්‍රමසිංහ සහ පියසේන නිශ්ශංකය.ඩී. ජේ. බී. විජේසේකර සහ ඇන්. එච්. ජිනදාස සේවය කෙළේ දිනමිණ පිටකොටුවේ තිබිය දී ය. ඩී. ඩබ්ලියු. වික්‍රමාරච්චි දිනමිණ කාර්යාලයට බැඳුණේත් මේ කාලයේ දීමයි. සුළු ලිපිකරුවකු හැටියට ඔහු බැඳුණ නමුත් දියුණු වීමේ ආශා ඇති කාර්යශූර තරුණයකු වූ බැවින් ඔහුට උසස්වීමට වැඩිකලක් ගත නොවීය.1918 දී දිනමිණ මරදානට ගෙනයන විට ඔහු එම පත්‍රයේ කළමනාකාරධුරය ඉසිලීය. ඒ කාලයෙහි එහි කර්තෘපදවිය ඉසුලුවේ ජේ. වෙත්තසිංහය. ඔහු කලිසමට උඩින් රෙද්ද ඇන්ද පැරණිතාලේ වයසක සත්පුරුෂ තැනැත්තෙකි. ඔහු තම දුර්වලකම් දැන සිටියේය. තම බැරිකම කියා අනුන් ලවා වැඩ කරවා ගැනීමට තරම් ඔහු නිරහංකාර විය. ඒ කාලයෙහි දිනමිණ කතු මඩුල්ලෙහි සේවය කළ තව කෙනෙකි ඇම්. සී. ඇප්. පෙරේරා. ඔහු ඒ කාලයෙහි ප්‍රධාන පන්තියට ගැණුන කවියෙකි. නවකතා කර්තෘවරයෙකි. භාෂා පරිවර්තකයෙකි. පියසේන නිශ්ශංක නවකයකු හැටියට දිනමිණ කර්තෘමණ්ඩලයට බැඳුණේ මේ කාලයෙහිය.දිනමිණ හා ඩේලිනිව්ස් පත්‍ර දෙකේ කර්තෘ මණ්ඩල හා කාර්යමණ්ඩල කොටුවේ ක්වීන් හා චැතැම් වීදි දෙක එක්වන ඔර්ලෝසු කණුව අසල ගොඩනැගිල්ලට ගෙන යන කාලයෙහි එහි යාමට දිනමිණ කර්තෘ මණ්ඩලයෙන් ඉතිරිව සිටියේ වික්‍රමාරච්චි, ඇම්. සී. ඇප්. පෙරේරා සහ පී. නිශ්ශංක පමණක්ය.මේ කාලයෙහි දිනමිණේ කළමනාකාරකමත් සමගම කර්තෘ පදවිය ඉසිලුයේ ඩී. ඩබ්ලිව්. වික්‍රමාරච්චි ය. ඔහු ඒ කාලයෙහි භාෂාඥානය දියුණුකර ගැනීම සඳහා අවකාශ ඇති හැටියට විද්‍යෝදය පිරිවෙනට ගොස් කහවේ හිමිතුමන් වෙතින් පාළි සිංහල පොත පත උගත්තේය.පත්‍රයේ පළවන ලියුම්වල ව්‍යාකරණ දොස් ශුද්ධ කිරීමට වෘද්ධවයස්ක පඬිවරයෙක්ද එකල දිනමිණේ සිටියේය. ඔහු නම් දොඩන්දුවේ ධර්මසේන පඬිතුමාය. එදා සිංහල ලේඛන කලාවේ මුල්ම තැන ගත්තේ ව්‍යාකරණශුද්ධියයි.ඒ කාලයෙහි වික්‍රමාරච්චිත්, ඇම්. සි. ඇෆ්. පෙරේරාත්, නිශ්ශං්කත් වැඩ කළේ පිටු බෙදා ගෙන ය. බොහෝ ලියුම් ද සභා වාර්තාදිය ද පිටින් ලැබුණ හෙයින් කාර්යාලයේදී සපයා ගත නුහුණු විට පත්‍රයේ පිටුවල අඩුපාඩු පුරවා ගැනීමට සුදුසු ලියුම් හෝ ප්‍රවෘත්ති ඒවා අතරින් තෝරා ගතහැකි විය. පිටින් ලැබුණ සභාවාර්තා හා වෙනත් ප්‍රවෘත්ති පත්‍රයෙහි පළවූයේ අගට ‘ලි’ යන්නක්ද ඇතිවය. එහි අදහස වූයේ ලියා එවන ලද්දකි යන්නය.මේ කාලයෙහි ඉහත කී කුඩා කර්තෘ මණ්ඩලයට එකතු වූ තවත් දෙදෙනෙකි. ඔවුහු නම් ඇලෙක්සැන්ඩර් වැලිවිට සහ මාර්ටින් වික්‍රමසිංහය. වැලිවිට ආවේ ලක්මිණ පත්‍රයේ කර්තෘ පදවියෙන් අස්වීමෙනි. එයට පෙර ද ඔහු සී. දොන් බස්තියන් මහතාගේ දිනපතා ප්‍රවෘත්ති පත්‍රයේ උපකර්තෘකම ද කර තිබුණ හෙයින් දිනමිණට එන විට ඔහුට පුවත්පත් කලාවේ සෑහෙන දැනුමක් තිබුණේ ය.අද ප්‍රසිද්ධ ලේඛකයකුව සිටින මාර්ටින් වික්‍රමසිංහ ආවේ මඩකලපුවේ තරුණ වෙළෙඳ ව්‍යාපාරිකයකුව සිටි ගමන්ය. ඒ කාලයෙහිත් ඔහු නොයෙක් ශාස්ත්‍රිය විෂයයන් ගැන ලියන ලද පොත් කියවා ලබන ලද උගැන්ම ඇති ලේඛකයකුව සිටියේය.මේ දෙදෙනාගේ පැමිණීම ඒ දවස්වල වැඩ කඩි මුඩියේ කරමින් සිටි අපට ඉතා අවශ්‍ය ව තිබුණ විවේක පහසුව ලැබීමටත් පත්‍රයේ දියුණුවටත් උපකාර විය.එහෙත් නොබෝ කලකින් පත්‍රයේ කර්තෘ හැටියටත් කළමනාකරු හැටියටත්් ලොකු උනන්දුවකින් කටයුතු කරගෙන ආ. ඩී. ඩබ්ලිව්. වික්‍රමාරච්චි මහතා අස්ව යාම කර්තෘ මණ්ඩලයේ මෙන්ම ව්‍යාපාරික අංශයේත් බොහෝ දෙනාගේ කනගාටුව කාරණයක් විය.අස්ව ගිය පසු ඔහුට ලංකා මහජන සභාවේ ඉතිරිව තිබුණ රුපියල් 11,000ක මුදලක් වැය කොට ඇෆ්. ආර්. සේනානායක මහතා පත්‍රයක් කරගෙන යාමට මුද්‍රණාලයක් ගෙන දුන්නේය. එය මහජන යන්ත්‍රාලය නම් විය. වික්‍රමාරච්චි මහතා තම ස්වදේශමිත්‍රයා පත්‍රය මුද්‍රණය කරවන ලද්දේ එම යන්ත්‍රාලයෙහිය. වික්‍රමාරච්චිගෙන් පසු දිනමිණේ කතුකමට පත්වුණේ ඇලෙක්සැන්ඩර් වැලිවිටය. පත්‍රය චැතැම් වීදියේ පැවැති ඉතිරි කාලය තුළත්, බේලි වීදියේ පැවැති කාලය තුළත්, ලේක්හවුසියට ගෙන ගියායින් පසුව එහිද අටවසක් පමණ කාලයක් තුළත් ඔහු මේ පදවිය ඉසිලී ය.වැලිවිට විජයවර්ධන මහතාට බොහෝ පක්ෂපාත ව සේවය කෙළේය. පත්‍රයක වැඩකරන අය පත්‍ර හිමියා කියනදේ නොඉක්මවා ක්‍රියා කිරීම පත්‍රකලාවේ එක උසස්ම පාඩමකැයි ඔහුගේ පිළිගැනීම විය. ලොකු මහත්මයාගේ අදහස නොවිමසා නියමිත වැඩ පිළිවෙළින් වෙනස්වන අල්පදෙයක් පවා ඔහු නොකෙළේය. පත්‍රයේ රහස් රැකීම ඔහු මහත් ඕනෑකමකින් මහන්සියෙන් කරන ලද්දකි. පත්‍රයෙන් අස්වූ පසුද ප්‍රතිපත්තිය නොකැඩුවේය. කර්තෘපදවියේ ගෞරවය රැකීමටය කියා ඔහු සමහර විට අද්භූතජනකදේ පවා කෙළේ ය.පත්‍රයේ ප්‍රධාන කතුවැකිය - තමන් නිවාඩු පිට සිටින විටකදී හැර - ලියන්ට අන්කිසිවකුට නුදුන්නේ ය. එසේ කෙළේ කර්තෘ පදවියේ ගෞරවය රැකීමක් වශයෙනි.දිනමිණ ලේක්හවුසියට ගෙන ඒමට පෙර බේලිවීදියේ පවතිද්දී කර්තෘ මණ්ඩලයට තව සිවු දෙනෙක් බැඳුණහ. විලියම් සී. පීරිස්, ආර්. පී. ජයවර්ධන, පී. විජයසේන සහ ඩී. ඩබ්ලියු. සේනාධීර ඒ සිවුදෙනායි. ඔවුන් අතුරෙන් ලේක් හවුසියට එන විට ඉතිරිව සිටියේ සේනාධීර සහ පීරිස් පමණක් ය. දිනමිණ ලේක්හවුස් මන්දිරයට ගෙන ඊමෙන් පසු එහි සේවය පුළුල් වන්නා හා ම කර්තෘමණ්ඩලයද විශාලවන්නට විය. වික්ටර් ද ලැනරෝල්, සී. ඒ. විජේසේකර, අයි. ඇම්. ආර්. ඒ. ඊරියගොල්ල, පී. විජයසිංහ, ඇන්. ඇප්. ඇම්. ඇස් . ගුණසේකර, එච්. කේ. මහින්දදාස, සෝමරත්න විජයසිංහ, සී. අබයගුණරත්න, ආනන්ද වීරවර්ණ, සී. රණවීර, ඇස්. එච්. ලියනගේ, මීමන ප්‍රේමතිලක, පී. සුගතදාස, ගුණපාල වීරසේකර හා ජී. බී. සේනානායක විජයවර්ධන මහතාගේ කාලය තුළ ලේක්හවුස්හි සිංහල පුවත්පත්වල සේවයට බැඳුණ වෙනත් අයයි.ඩී. ආර්. විජයවර්ධන චරිතයවිජයවර්ධන මහතා දිනමිණ මිලේට ගත්හැටි“ඩී. ආර්. විජයවර්ධන මහතා සරසවිසඳරැස පත්‍රයේ කර්තෘවරයකුව සිටියාවූද, ප්‍රසිද්ධ සිංහල පතකලාවේදියකු වූද එච්. ඇස්. පෙරේරා මහතාගෙන් දිනමිණ පත්‍රය මිලට ගත්තේය. මේ ගනුදෙනුව පිළිබඳවද කථාන්තරයක් ඇත. එච්. ඇස්. පෙරේරා මහතා අසාධ්‍යරෝගයකින් ඔත්පොළේ විය. ඔහු අයත් පත්‍රය නවතින තැනට කරුණු යෙදුණේ. එසේ වීමෙන් රටට වන පාඩුවත් ලෙඩ ඇඳට වී සිටින එච්. ඇස්. පෙරේරා මහතාට මුදල් අතින් තිබුණ දුෂ්කරතාවත් ගැන සැලකු ඩී. බී. ජයතිලක මහතා ඒ දෙකම හොඳින් පිරිමැසෙන්නට පත්‍රය හොඳින් පවත්වාගෙන යෑමේ ශක්තිය ඇති කෙනෙකුට මිලට ගෙනදීමට අදහස් කෙළේය. මේ ගැන සිතන විට ජයතිලක මහතාට පෙනී ගියේ ඩී. ආර්. විජයවර්ධන මහතා ය. දිනපතා ඉංග්‍රීසි පුවත්පතක් මිලට ගැනීමට කලිනුත් සිතමින් සිටි විජයවර්ධන මහතාට මේ ගැන කථා කළවිට ඔහු ඊට කැමති විය.එකල දිනමිණ රොබට් බටුවන්තුඩාවේ මහතා ලඞ්කා හිනවවිශ්‍රැක යන්ත්‍රාලයෙහි මුද්‍රණයකරවන ලද ඩිමයි බාගේ කුඩා පත්‍රයකි. පත්‍රය මිලට ගන්නා කවරකුට වුවත් අයිතිවන්නට තිබුණේ දිනමිණ යන අකුරු සතර පමණය‍. එහෙත් විජයවර්ධන මහතා තම සොහොයුරු ඩී. සී. විජයවර්ධන මහතාද කොටස්කාරයකු වශයෙන් ඇතිව එය මිලයට ගෙන පිටකොටුවේ නොරිස්වීදියෙහි ඉඩකඩ ඇති ගොඩනැඟිල්ලක. වෙනම යන්ත්‍රාලයක් පිහිටුවා, උගත් කර්තෘ මණ්ඩලයක් ද පත්කරගෙන පත්‍රය විශාල කොට නවමුහුණුවරක් දී මුදුණය කිරීම ආරම්භ කෙළේය. මේ ඩී. ආර්. විජයවර්ධන ස්වකීය ලොකප්‍රකට පුවත්පත් ව්‍යාපාරයට අත්තිවාරම් දැමූ හැටියි.”“ගියමස 17 වෙනි දින පටන් ගන්නා බැව් අපේ පසුගිය කලාපයේ සඳහන් වූ පූර්වොක්ත පත්‍රය ලැබි ස්තුතියෙන් කියවා බැලීමු. ප්‍රවෘත්ති පත්‍රයකට ඇති වියයුතු සියලු දෙයින් සම්පූර්ණ මේ දිනපතා පත්‍රය චිරස්ථායී කර ගැනීම සිංහල සියල්ලන්ගේ බලවත් යුතුකමකි. දිනපතා වැදගත් වාක්‍ය හා ප්‍රවෘත්තිවලින් යුක්ත කොට පත්‍රයක් පැවැත්වීම ලෙහෙසිපහසු වැඩක් නොවේ.දේශපාලනක්‍රමාදිය සම්බන්ධව ලිවීමෙහි කීර්තිධර එච්. ඇස්. පෙරේරා මහතාගේ වාක්‍යවල ඇති සාරවත්භාවය මේ ටික දින තුළ දීම බොහෝදෙනාට අවබෝධවී තිබෙනු දැක්ම අපට ප්‍රීතියකි. දිනපතා සිඬවෙන තොරතුරුත් ඥානය හා ධෛයර්ය වැඩීමට හේතුභූත වාක්‍යත් කියවීමට සිංහල වැඩිදෙනා පුරුදු කරගන්නාතුරු ජාතිය සමෘධිමත් නොවේ. “දිනමිණ” නමැති මේ මාහැඟි දිනපතා පත්‍රය සියල්ලන් විසින් ආදරයෙන් කියවීමෙන් ආත්මාර්ථ පරාර්ථ දෙකටම යහපතක් කරගන්නාහයි බලාපොරොත්තු වම්හ.’’(ඩී. ආර්. විජයවර්ධන චරිතය).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f1312176</link>
    <topic>ජාතික හා ආගමික ප්‍රබෝධය උදා කළ දිනමිණ</topic>
    <author>මහාචාර්ය කුඹුරුගමුවේවජිර හිමි</author>
    <content>ශ්‍රී ලංකාව විදේශාධිපත්‍යයට පත්වීමේ ප්‍රතිඵල වශයෙන් ජාතියේ ප්‍රෞඪත්වයත් උදාර සංස්කෘතියත් බරපතළ අභියෝගයකට මුහුණ දුන්නේ ය. අනාදිමත් කාලයක් මුළුල්ලේ ජාතිය ගොඩනැඟීමට මාර්ගෝපදේශකත්වය ලබා දුන් බුදු දහමත් ජාතික සංස්කෘතියත් විනාශ මුඛයට පත්වී විජාතික සංස්කෘතියක් මුල්තැන් ගැනීම දේශයට ආදරය කළ හැමදෙනාගේ ම බලවත් දොම්නසට හේතු වූයේ ය. මේ නිසා දේශයට වින කළ එම අසංස්කෘතික ක්‍රියාදාමයන් ගෙන් රටත් ජාතියත් ගලවා ගැනීම සඳහා දේශ හිතෛෂී ගිහි පැවිදි ප්‍රභූන් රැසක්ම ඉදිරිපත් වී ජාතික හා ආගමික කාර්යයන් රැසක් ම සංවිධානය කළෝ ය. රත්මලානේ ශ්‍රී ධර්මාලෝක, හික්කඩුවේ ශ්‍රී සුමංගල ආදී මහා යතිවරයන් වහන්සේලා පිරුවන් ආරම්භ කිරීමෙන් ජාතික අධ්‍යාපනයත් භාෂා ශාස්ත්‍ර රැක ගැනීමට විධිමත් ක්‍රියාරම්භයක් ඇති කළ අතර අනගාරික ධර්මපාල තුමන් වැනි ජාති හිතෛෂී නායකයෝ විවිධ සමිති සමාගම් ඇති කෙරෙමින් ද රට පුරා ඇවිදිමින් ද දේශනා පවත්වමින් ද පරාධීනත්වයට පත් ජනතාව අවදි කරලීම සඳහා ජීවිත පරිත්‍යාගයෙන් මහ මෙහෙවරක් දියත් කරනු ලැබී ය.මේ අතර ජනතාව දැනුවත් කිරීම සඳහා ජනමාධ්‍ය ආයතනයක් නොමැති කමේ අඩු පාඩුව නුවණැසින් මෙනෙහි කළ ජාති හිතෛෂී දේශමාමක එච්.එස්. පෙරේරා මැතිතුමා නව පුවත්පතක් ආරම්භ කිරීම සඳහා උපදෙස් ලබා ගැනීමට පෑලියගොඩ විද්‍යාලංකාර පිරිවෙනට පැමිණි රත්මලානේ ශ්‍රී ධර්මාරාම නායක ස්වාමින්ද්‍රයන් වහන්සේ සමඟ කළ සාකච්ඡාවේ ප්‍රතිඵලයක් වශයෙන් පුවත් පතක් ඇරඹීමටත් ඒ සඳහා සුදුසු නාමයක් ලබා ගැනීමටත් එතුමාණන් වාසනාවන්ත වූයේ ය. ඒ අවස්ථාවේ අභිනව පුවත්පත සඳහා කාර්ය සාඵල්‍යය උදාකරණ සුබ ගණයකින් යුත් දිනමිණ යන නාමය උන්වහන්සේ යෝජනා කළහ. එම නාමය සුබ ගණ වශයෙන් පමණක් නොව පුවත්පතක කාර්ය භාරය අර්ථවත් කරන්නක් ලෙස ද උන්වහන්සේ සලකා ඇති බව පැහැදිලි ය.දිනමිණ ඇරඹෙන්නේ ම ජාතියත් ආගමත් ආරක්‍ෂා කර ගැනීමේ පරම අධිෂ්ඨානය පෙරදැරි කොට ගෙන ය. එදා දේශයේ භාෂාව වූ සිංහලය යටපත් වී ඉංග්‍රීසිය රජ බස වී පැවතියේ ය. ජාතික අධ්‍යාපනය විජාතික වූයේ ය. ඇඳුම, පැලඳුම, කෑම් බීම්, ආචාර විචාර පවා දේශීයත්වයෙන් බැහැර වූයේ ය. විදේශීය ආක්‍රමණිකයන්ගේ හා යටත් විජිතවාදී සුදු පාලකයන් ගේ අමනොඥ අසාධාරණ ක්‍රියාකාරකම් හා ඒවා වැලඳ ගත් කළු සුද්දන්ගේ හීන දීන පිළිවෙත්වලින් හෙම්බත් ව සිටි ජනතාව ස්වකීය දේශය, ජාතිය, අධ්‍යාපනය හා සංස්කෘතිය අරභයා පෙළගැසෙන්නට නායකත්වයක් මෙන්ම උපදේශයක් ද ප්‍රාර්ථනා කරමින් පසුවෙන අවස්ථාවක ජනතාව අතරට පත්වන්නා වූ දිනමිණ ඔවුනට දිව ඔසුවක් වූවාට සැකයක් නැත.අනගාරික ධර්මපාල තුමන්ගේ ජාතිකාභිමානය දනවන අභීත දේ්ශනා කියවීමටත් අමද්‍යප ව්‍යාපාරය ඔස්සේ ගෙන ගිය අධිරාජ්‍ය විරෝධී සටන ගැන දැනුවත් වීමටත් පරාධීනත්වයේ කටුකත්වය තුළින් ජාතික උරුමයන් විනාශ භාවයට පත්වී ඇති ප්‍රමාණයත් පිළිබඳ දිනමිණ මඟින් පළ කළ වාර්තා හා ලිපි ලේඛන දේශයට ආදරය කළ පොදු ජනතාවගේ අමන්දානන්දයට මෙන්ම අධිරාජ්‍යවාදී පාලකයන්ගේ තර්ජන ගර්ජනවලට බියෙන් නිද්‍රාශීලිව සිටි ජන කොටස් අවදිකරලීමටත් හේතු භූත වූ බව සඳහන් කළ යුතුය. විවිධ ජන කොටස් අතර රහසිගතව නමුත් මෝදු වෙමින් පැවති අධිරාජ්‍ය විරෝධී සිතුම් පැතුම් හා ක්‍රියාකාරකම් පණ ගැන් වී නිදහස් සටනට ඔවුන් පෙළගැස්සීමට මග සලසා දුන්නේ දිනමිණ නම් වූ ජාතික පුවත්පත බව අකුටිලවම ප්‍රකාශ කළ හැකිය.බුදු දහම යටපත් වී කිතු දහම ඉස්මතු වෙමින් පවතින සමයක බුදු දහමේත් නෛර්යානික ශ්‍රී සද්ධර්මයේ අගයත් මොනවට හෙළි කෙරෙමින් ධර්ම ශාස්ත්‍රීය ලිපි නිතර නිතර දිනමිණේ පළ කෙළේ ය. බෞද්ධ දර්ශනය, බෞද්ධ සංස්කෘතිය පිළිබඳ දැනුම අවබෝධය ලබා දෙන අගනා ලිපි සම්පාදනය වූයේ ය. එවකට දේශයේ අභිමානවත්ව වැඩ සිටි මිගෙට්ටුවත්තේ ගුණානන්ද, හික්කඩුවේ ශ්‍රී සුමංගල, රත්මලානේ ශ්‍රී ධර්මාරාම, පැලෑනේ ශ්‍රී වජිරඤාණ ආදී මහා යතිවරයන්ගේ ධර්ම සංවාද හා ලිපි ලේඛන දිනමිණ පුවත් පතේ පළවූ අතර ඒවා තුළින් ධර්ම ඥානය දියුණු කරලීමටත් ජාතික ආගමික ප්‍රබෝධය දැනවීමටත් හේතු වූයේ ය. ජනතා මතකයෙන් ඈත්කර පැවති ජාතියේ ඉතිහාසය කියාපාන පෞරාණික වෙහෙර විහාර හා නටබුන් ආදිය යළිත් ජනතා මතකයටත් ඔවුන්ගේ දෙනුවන් අතරටත් පත් කළේ එදා දිනමිණේ පළ වූ තොරතුරු හා ඡායාරූප අතරෙනි. දිනමිණ ආරම්භයේ පටන් මේ දක්වාම පෝ දින පත්‍රයේ ආගම ධර්මය සඳහා පිටුවක් වෙන් කිරීමට අමතක නොකෙළේ ය. පෝ දිනයේ වැදගත් කමත් ඒ දිනය හා පදනම් වූ ඓතිහාසික කථා පුවතක් දැන ගැනීමට පාඨකයා ඉමහත් කැමැත්තක් දැක් වූයේ ය. සිල් සමාදන් වන උවැසි උවැසියන්ට ධර්මඥානයත් ශ්‍රද්්ධා භක්තියත් දියුණු කරගැනීමට මෙවන් බෞද්ධ තොරතුරු අතිශයින් ම ප්‍රයෝජනවත් විය.පුවත්පත් කලාව ජනතාවට හඳුන්වා දුන්නේ ද දිනමිණ පුවත්පත මඟිනි. පුවත්පතේ ආරම්භයේ පටන් ඒ හා එක් වූ පියදාස නිශ්ශංක, මාර්ටින් වික්‍රමසිංහ ආදී මහා ලේඛකයෝ පුවත්පත් ආචාර ධර්මයන් ට අනුකූලව පුවත්පත මෙහෙය වූවා වගේම ජාතියත් ආගමත් ආරක්‍ෂා කරගැනීමට තම කාර්ය භාරය නොපිරිහෙළා ඉටු කිරීම ජාතික යුතුකමක් සේ සැලකූ®හ. බුදු දහමට එරෙහි ව්‍යාපාර එළි පෙහෙළි කොට ඒවා මථනය කිරීමට ක්‍රියා කළේ තවත් ආගම ධර්මයකට අවැඩක් අසාධාරණයක් නොවන අන්දමට ය.ජාතික හෝ ආගමික අසමගියකට හේතු භූත වන තොරතුරු හෝ ලිපි ලේඛන පළකිරීමෙන් වැළකීම ප්‍රතිපත්තියක් කොට ගන්නේ රටේ සාමය හා සමාදානය අගය කොට සැලකූ නිසාමය. දිනමිණ කතුවැකිය සාරගර්භ ශාස්ත්‍රීය ලේඛනයක් වූයේ ය. භාෂාව නිවැරදිව හසුරුවන ආකාරය ඉගෙනීමට එය වටිනා පාඩමක් වූයේ ය. පාසල්වල හා පිරිවෙන්වල ආචාර්යවරු දිනමිණ කතුවැකි කියවන ලෙස ශිෂ්‍යයනට නියම කළේ න ණ ල ළ හා වියරණ ආදිය රැගෙන නියම භාෂා ව්‍යවහාරය එමඟින් උගත හැකි නිසා ය. එසේම කාලීනව ජාතික හා ආගමික ප්‍රශ්න විෂයෙහි ජනතාව ගත යුතු මග කතුවැකි තුළින් අවධාරණය කළේ බුද්ධි ගෝචර තර්කානුකූල පිළිවෙතක් ඔස්සේ ය.දිනමිණෙන් ආරම්භ වූ ලේක් හවුස් ආයතනය දිවයිනේ ප්‍රමුඛ මාධ්‍ය ආයතනය බවට පත්වූයේ ජනතා සේවය උපරිම තත්ත්වයට ගෙන ඒමෙනි. දිනමිණ ආරම්භ වී නොබෝ දිනෙකින් සති අන්ත පුවත් පතක් ලෙස සිළුමිණ ආරම්භ විය. එය මුද්‍රිත විශ්වවිද්‍යාලයක් බඳු ශාස්ත්‍රීය සංග්‍රහයක් වූයේ ය. ජනතාවගේ ධර්ම ශාස්ත්‍රීය ඤාණයත් ශ්‍රද්ධා භක්තියත් ඔප් නැංවීම සඳහා සෑම පෝය දිනයකම බුදුසරණ නමින් අගනා පුවත්පතක් ආරම්භකොට පවත්වා ගෙන යන්නේ ය. සෑම වෙසක් පෝය දිනයක් අරභයා දිනමිණ වෙසක් කලාපයක් පළවන්නේ ය. මෙම කලාපය ධර්ම ශාස්ත්‍රීය වටිනාකමකින් සමන්විතව පවත්වා ගෙන යාමට දරා ඇති කැපවීම ද අගය කළ යුතු ය.සිය වසකට අධික කාලයක් මුළුල්ලේ දිනමිණ පුවත්පතත් ඒ හා සබැඳි ලේක් හවුස් ආයතනයත් විවිධ ප්‍රකාශන ඔස්සේ ජාතියට සිදුකොට ඇති මහා මෙහෙවර අති මහත් වන්නේය. ශ්‍රී ලංකාවේ මුද්‍රණ ශිල්පීය කටයුතු ඉතා අඩු පහසුකම් සහිත කාලයක දිනමිණ පුවත්පත අරඹා එමඟින් ජාතික නිදහස සඳහාත් ආගමික ප්‍රබෝධ හා ජාතික උරුමයන් රැක ගැනීම වෙනුවෙනුත් ඉටුකර ඇති උදාර සේවාව දේශයේ සදා නොමියෙන සිහිවටනයන් සේ සැලකෙන අතර එම මෙහෙවර තම ශතවර්ෂාධික කාලයක් ඉටුකිරීමට දිනමිණටත් ලේක්හවුස් ආයතනයටත් චිර ජීවනය ලැබේවා යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f1312177</link>
    <topic>දිනමිණ සමාජීය  අධ්‍යාපන මාධ්‍යයකි</topic>
    <author/>
    <content>පුවත්පත යන්නෙහි තේරුම ප්‍රවෘත්ති සපයන පත්‍රිකාවක් යන්නයි. ලෝකයේ මුල් ම පුවත්පත් පිළිබඳ ව අධ්‍යයනය කිරීමේ දී වැටහී යන කරුණ නම්, ඒවා අත්‍යන්තයෙන් ම ප්‍රවෘත්ති සැපයීමට ප්‍රමුඛත්වය ලබා දුන් බවයි. නූතනයේ අමෙරිකා එක්සත් ජනපදය නම් වූ නව ලෝකය සොයා ගැනීමෙන් පසු එම විශාල භූමියේ පදිංචි වූ විවිධ රටවලින් පැමිණි ජනයාට තම භූමියේ ම ඇති විවිධ ජනාවාසවල සිදු වන්නේ කුමක්දැයි දැන ගැනීමට අවශ්‍ය විය. පුවත්පත බහුජන මාධ්‍යයක් වශයෙන් බිහිවීමේ ඉතිහාසය එයයි.එහෙත් දිනමිණ පුවත්පත බිහි වූයේ එසේ හුදෙක් තොරතුරු දැන ගැනීමේ අවශ්‍යතාවට වඩා එහා ගිය ජනතා අවශ්‍යතාවක් ඉටු කිරීම සඳහා ය. ආරම්භක හිමිකාර කර්තෘ එච්.එස්.පෙරේරා මහත්මාණන් විසින් දිනමිණ ආරම්භ කරන ලද 1909 කාල සීමාව වූ කලී ශ්‍රී ලාංකික සමාජය තුළ ජාතික අරගලය මුවහත් වෙමින් තිබුණු කාල වකවානුවයි. එය ඉංග්‍රීසි යටත් විජිත ආණ්ඩු සමය වූ අතර, ඉංග්‍රීසියත්, මිෂනාරි අධ්‍යාපනයත්, යටත් විජිත පාලන තන්ත්‍රයත් මගින් ශ්‍රී ලාංකීය සමාජය ජාතික අරගලය කරා තල්ලූ කරමින් තිබිණි. ජනයාට තොරතුරු දැන ගැනීමට තිබුණේ ඉංග්‍රීසි පුවත්පත් අතර තිබූ ආගමික හෝ දේශපාලනික හෝ මුහුණුවරින් යුත් සිංහල පත්‍ර කිහිපයක් පමණි. ඉන් මිදී ගිය සිංහල භාෂාවෙන් පළ වන ජාතික පුවත්පතක අවශ්‍යතාව පුරවන ලද්දේ දිනමිණ පුවත්පත විසිනි.ආරම්භයේ සිට ම දිනමිණ පුවත්පත හුදෙක් ප්‍රවෘත්ති සැපයීම යන පටු කාර්යයට සීමා නොවූ සමාජ අධ්‍යාපන මෙවලමක් බවට පත් වූ බවත්, එදා සිට අද දක්වා එම කාර්යය අභීත ව ඉටුකරමින් සිටින බවත් පසක් වන කරුණකි. එච්.එස්.පෙරේරා මහතාගේ හිමිකාරත්වයේ සිට අද දක්වා දිනමිණ හිමිකාරත්වය විවිධ ආකාරයෙන් වෙනස් වී ඇතත්, දිනමිණේ ප්‍රමුඛ අරමුණ වූ ජනතාව වෙනුවෙන් පෙනී සිටිමේ අරමුණ වෙනස් වී ඇති බවක් නොපෙනේ.ශ්‍රී ලාංකීය ජාතික සංවර්ධන භූමිකාවෙහි ලා උපාය මාර්ග සැලසුම් කිරීමේ දී පැති දෙකක් කෙරෙහි අවධානය යොමු කරන්නට සිදු වේ. එක් පැත්තක තිබෙන්නේ භෞතික සංවර්ධනයයි. අනෙක් පැත්තේ තිබෙන්නේ මානව සම්පත් සංවර්ධනයයි. අවසාන වශයෙන් බැලූ විට පෙනී යන්නේ, භෞතික සංවර්ධනයේ කාරකය බවට පත් වන්නේත්, එම සංවර්ධනය පවත්වා ගෙන යාමේ කාරකය බවට පත් වන්නේත් මානව සම්පත් ය. ශ්‍රී ලාංකීය බහුජන මාධ්‍ය ක්ෂේත්‍රයේ ප්‍රධාන වගකීම වන්නේ මේ ආකාරයෙන් දේශීය මානව සම්පත් ජාතික සංවර්ධන භූමිකාව සමග සංයෝග කිරීමට අවශ්‍ය මග පෙන්වා දීම ය. මග හෙළි කර දීම ය. මග කියා දීම ය. දිනමිණ භූමිකාව අගය කළ යුතු වන්නේ එම සමාජීය අධ්‍යාපන ක්‍රියාවලිය පදනම් කර ගනිමිනි.ජනතාවගේ චින්තනය තුළ අපරාධ හා ප්‍රචණ්ඩකාරී මානසිකත්වයක් ගොඩ නැංවීම බහුජන මාධ්‍යයක කාර්ය භාරය නොවේ. එහෙත් ඉතිහාසය පුරා දකින්නට ඇත්තේ අපරාධ හා ප්‍රචණ්ඩත්වය බහුජන මාධ්‍යයේ ප්‍රධාන අලෙවි භාණ්ඩය බවට පත් වී ඇති බවයි. ජනයාගේ ස්වභාවික චින්තනය තුළ අපරාධ හා ප්‍රචණ්ඩ ක්‍රියා කෙරෙහි ආකර්ෂණයක් ඇති වන බව සැබෑ වුවත්, ජනතාවාදී පුවත්පතක කාර්ය භාරය වන්නේ, ඒ ආකාරයෙන් ජනතාව තම සමාජීය වගකීමෙන් හා කාර්ය භාරයෙන් බැහැරට තල්ලූ කර ගෙන යන ආකාරයෙන් සිය මාධ්‍යය හැසිරවීම නොවේ.දිනමිණ පුවත්පත තත්කාලීන පුවත්පත් ක්ෂේත්‍රයේ ස්වකීය අනන්‍යතාව ගොඩ නගා ගෙන ඇත්තේ එම ජනතා වගකීම නිසි ලෙස ඉටු කිරීම මගිනි. පවත්නා මාධ්‍ය වෙළෙඳ පොළ රටාව තුළ මෙය දිනමිණ පුවත්පත මුහුණ දෙන අතිශය බැරෑරුම් අභියෝගයකි. එම අභියෝගයට දිනමිණ මුහුණ දෙන ආකාරය පිළිබඳ ව ශ්‍රී ලාංකීය පාඨක ජනතාව එකඟ වන බව ඔවුන් දිනමිණ කෙරෙහි දක්වන සුබවාදී ප්‍රතිචාරය තුළින් පසක් කර ගත හැකි ය.ඉතිහාසය පුරා දිනමිණ සිය ගමන් මග නැවත නැවතත් තක්සේරු කරමින් සකස් කර ගෙන ඇති බව පැහැදිලි ය. සමාජීය වෙනස් වීම් සමස්තයක් වශයෙන් ගෙන සමාජයේ ඉදිරි ගමන් මග වැටී ඇති දිශාව තේරුම් ගනිමින් සිය ගමන් මග විනිශ්චය කර ගන්නට සිය පරිණත අත්දැකීම් මගින් දිනමිණට හැකි වී තිබේ. එච්.එස්.පෙරේරා මහතාගේ කර්තෘත්වයෙන් ආරම්භ වූ දිනමිණ කර්තෘත්වය පසු ගිය දශක ගණනාව තුළ සිය ශක්තිය හා ප්‍රතිභාව මැනවින් මුසු කරමින් දිනමිණේ සුක්කානම හසුරුවා තිබේ. සමාජයේ අභියෝගය තුළ එම කාර්යය ද අතිශයින් ම අභියෝගාත්මක ය. පුවත්පතක් වශයෙන් සිය ජනතා කාර්යය ඉටු කරන අතර ම, පුවත්පතේ පැවැත්ම සඳහා එහි වාණිජ අරමුණු ඉටු කරන්නට සිදු වී තිබීම නිසා, එම රේඛා දෙක අතර සමබරතාව පවත්වා ගෙන යන්නට දිනමිණට එල්ල වී ඇති අභියෝගය ජය ගන්නට සමත් වී තිබීම එහි සියවසකට වැඩි ජීවිත කාලයක පැවැත්මක හේතු කාරක වී ඇත්තේ ය.ඉදිරි දශකවල දිනමිණේ ගමන් මාර්ගය කෙබඳු විය යුත්තේද? එක් අතකින් විද්‍යුත් පුවත්පත් සමාජ ගත වී ඇති අතර, විද්‍යුත් මාධ්‍යයන්ගේ ආගමනය වඩාත් ආකර්ෂණීය වී ඇත්තේ ය. ඒ කෙසේ වුවත් පුවත්පතක සුවඳ විඳින්නට, පුවත්පතක් අතට ගෙන කඩපිලට වී හෝ, ගසක් යටට වී හෝ පුටුවක ඉඳ ගෙන හෝ එහි අකුරක් අකුරක් පාසා කියවන්නට ජනයා තුළ ඇති කැමැත්ත තුරන් වී ගොස් නැත. තමන් කැමති පුවතක් උස් හඬින් කියවා රස විඳින්නට, කාටුන් චිත්‍රයක ඇති උපහාසය විනිවිද දකිමින් හඬ නැ‍ඟෙන සේ සිනහසෙන්නට, තමන් රස විඳි දේ තවත් කෙනකුට පෙන්වා කතා කරන්නට ජනයා තුළ ඇති ආසාව තවමත් හීන වී නැත.දිනමිණ ඉදිරිය දෙස බැලිය යුත්තේ සිය පාඨක ජනතාවගේ එම අපේක්ෂාවන් සමඟ සමබර වූ සමාජ අධ්‍යාපනික මාධ්‍යයක් ලෙස තම අනන්‍යතාව පවත්වා ගෙන යාම කෙරෙහි ය. අප ජීවත් වන සමාජය තුළ ප්‍රති නිර්මාණය කළ හැකි දේ කොතරම් ද? අපට අගය කළ හැකි දේ කොතරම් ද? ඒ සඳහා යොදා ගත හැකි නව පුවත් පත් මාධ්‍ය ආකෘති නිර්මාණය කර ගන්නට දිනමිණ නිර්මාණශීලිත්වය විසින් ගන්නා සෑම ක්‍රියා මාර්ගයක් ම දිනමිණේ අනාගත පැවැත්ම කෙරෙහි තහවුරුවක් ඇති කරන සාධකයක් වන්නේ ය.ජනයාට කතා කරන්නට අවශ්‍ය තවත් බොහෝ දේ නව නිර්මාණාත්මක ආකෘතින් යොදා ගනිමින් ඉදිරිපත් කරන්නට දිනමිණට ඇති අවකාශය ඉතා පුළුල් ය. මෙහි ලා ප්‍රධාන ම කරුණ වන්නේ දිනමිණ කෙරෙහි ඇති ජනතා විශ්වාසය අඛණ්ඩව පවත්වා ගෙන යාමට ඇති නව උපාය මාර්ග අත්හදා බැලීමයි.වඩාත් නිර්මාණාත්මක වූ ආකාරයකින් මෙම ලිපිය අවසන් කිරීම යෝග්‍ය යැයි මම සිතමි.කොත්තු රොටී කෑම රසවත් වන්නට පුළුවන. එහෙත් එහි අතුරු ඵල විපාක බොහෝ ය. ඒවා විඳින්නට සිදු වන්නේ පසු ව ය. කැකුළු හාලේ බතක් කෑම කොත්තු රොටී කෑමට වඩා හැම අතින් ම ගුණදායක ය. රසවත් ය. එය කායික වර්ධනය සඳහා අතිශයින් යෝග්‍ය ය. දිනමිණ කියවීම කැකුළු හාලේ බතක් ආහාරයට ගන්නවා වැනි ය. එය ජනයාගේ මනස මැනවින් පෝෂණය කරයි.සියවසක් ඉක්මවා තවමත් ශ්‍රී ලාංකීය ජනතාවගේ හදවත්හි ලැඟුම් ගන්නට සමත් වී සිටින දිනමිණ පුවත්පත තවත් බොහෝ කාලයක් දිනයේ මාණික්‍යයක් සේ වැජඹේවායි ප්‍රාර්ථනය කරනු කැමැත්තෙමි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f1312178</link>
    <topic>නිදහස් ජාතික රාජ්‍යයක් සඳහා ජනමතය ගොඩනැඟීම වත්මන් දිනමිණේ වගකීමයි</topic>
    <author/>
    <content>වසර 104ක් පුරා පැවත එන එකම සිංහල, දිනපතා, ජාතික පුවත්පත දිනමිණ යි. දිනමිණ යන වචනයෙහි අර්ථය හිරු ය. හිරු ජීවයේත් ශක්තීන්ගේත් උල්පතයි. දිනමිණ පුවත්පත ද නොමියන ජීවන ගුණයකට මෙන් ම ජවයකට උරුමකම් කියයි. වසර 104ක දිනමිණ ඉතිහාසය පුරා ලියැවී ඇත්තේ ඒ අප්‍රතිහත ධෛර්යයේ කතාව යි. දිනමිණ ඉතිහාසයේ සුවිශේෂ ඉසවු පිළිබඳ ව මෙසේ අදහස් දක්වන්නේ කැලණිය විශ්වවිද්‍යාලයේ ජනසන්නිවේදන අධ්‍යයන අංශයේ අංශාධිපති මහාචාර්ය රෝහණ ලක්‍ෂමන් පියදාස මහතා යි.දිනමිණ ඉතිහාසය අධ්‍යයනය කරන විට ඒ වටා බැඳුණු දේශපාලන වටපිටාව වඩා වැදගත් වේ. 19 වැනි සියවස අගභාගයේ ඇතිවූ අධිරාජ්‍ය විරෝධී ජාතික අරගලය මෙන් ම ස්වරාජ්‍යය දිනාගැනීමේ වැඩපිළිවෙළ දිනමිණ ආරම්භය හා ස්ථාපිත වීම කෙරෙහි බලපාන ලද මූලික සාධක ය.1815, 1818 ජනතා නැඟිටීම්වලින් අනතුරුව ශ්‍රී ලංකාවේ ජනතාව සංවිධානය වීමේ ස්වරූපය වෙනස් විය. අවි අරගෙන නිදහස දිනාගැනීම වෙනුවට නැවත වතාවක් ජාතික පුනරුද ව්‍යාපාරය ආරම්භ වන්නේ අනෙකුත් යටත්විජිත වල සිදුවූ ආකාරයට ජාතික, ආගමික, ව්‍යාපාරවල ස්වරූපයෙන් ය.මෙසේ වීමට බලපෑ මූලික හේතුව 1815 පසුව මෙරට පැවති සමාජ සංවිධානය මුළුමනින් ම බිඳවැටීම යි. 1818 කැරැල්ලෙන් අනතුරුව මධ්‍යම, සබරගමුව, ඌව පළාත්වල එතෙක් පැවති සමාජ, දේශපාලන, ආර්ථික පසුබිම වෙනසකට භාජනය විය. එය කොතෙක් දරුණු වීද යත් ස්වයං පෝෂිත කෘෂි ආර්ථික ජීවන රටාව බිඳ වැටීම පමණක් නොව ආගමික සහජීවනය මෙන් ම බෞද්ධ හා හින්දු ආගමික සංස්කෘතිය ද මුළුමනින් ම බිඳ වැටිණි. ප්‍රධාන පන්සල්, හින්දු කෝවිල් මිෂනාරී ආගමික මධ්‍යස්ථාන බවට පත් වූ අතර, සිවුරක් පෙරවූ හිමිනමක් ඉතිරි නොවන මට්ටමට ශාසනය පිරිහුණි. අවසානයේ ඉතිරිව සිට ඇත්තේ අඹු දරුවන් පෝෂණය කරමින් කහ නූලක් කරෙහි දමාගත් භික්‍ෂුවකැයි කියාගන්නා “ගණින්නාන්සේලා” පමණි.19 වන සියවස අග භාගය වන විට මෙම තත්ත්වය වෙනස් විය. මෙරට ආගමික, ශ්‍රාස්ත්‍රිය පිබිදීමක් ඇතිවන කාලවකවානුවක් විය. මේ සඳහා මූලික වන්නේ හික්කඩුවේ ශ්‍රී සුමංගල, මිගෙට්ටුවත්තේ ගුණානන්ද, බුලත්ගම ධම්මාලංකාර, වස්කඩුවේ සුභූති, දොඩංදූවේ ප්‍රියරතන, හෙන්ද්‍රිස්ටීල් ඕල්කට්, වලිසිංහ හරිස්චන්ද්‍ර, අනගාරික ධර්මපාල වැනි ගිහි පැවිදි පිරිසකි. මේ පිබිදීම සඳහා ලෝක දේශපාලනය, අනෙකුත් යටත්විජිතවල ආගමික සංස්කෘතික ව්‍යාපාරවල බලපෑම ද ඉවහල් විය. මෙය සිංහල ජාතික සිරිත් විරිත් සංස්කෘතික උරුම මෙන්ම සෙසු ජාතීන්ගේ උරුම හා පුනර්ජීවනයන් අපේක්‍ෂා කළ කාලවකවානුවකි.මෙකල ශ්‍රී ලංකාවේ පැවති පානදුරාවාදය පිළිබඳ ව අමෙරිකාවේ පුවත් පතක පළවූ ලිපියක් කියවා ඒ පිළිබඳව පැහැදුණු ඕල්කට්තුමා ශ්‍රී ලංකාවට පැමිණීම සිදුවෙයි. ශ්‍රී ලංකාවේ ජාතික ආගමික ව්‍යාපාරයට ඔහුගේ පැමිණීම විශාල බලපෑමක් ඇති විය. මෙරට ජාතික ව්‍යාපාරයේ ප්‍රමුඛ පාර්ශ්වයන් නියෝජනය කරන පරම විඥානාර්ථ සමාගමේ කටයුතු ආරම්භ වන්නේ ඕල්කට්තුමාගේ ආගමනයත් සමඟ යි. මෙම ව්‍යාපාරය ප්‍රාදේශීය වශයෙන් ද ශීඝ්‍රයෙන් ව්‍යාප්ත විය. මෙසේ මහනුවර ප්‍රදේශයේ පරමවිඥානාර්ථය ගෙන ගිය සංස්කෘතික ව්‍යාපාරයේ ප්‍රමුඛතම සාමාජිකයකු ලෙස එච්. එස්. පෙරේරා හඳුනාගත හැකියි. එවකට මහනුවර කච්චේරියේ ලිපිකරුවකු ලෙස සේවය කළ ඔහු පරමවිඥානාර්ථ සමාගම විසින් ආරම්භ කරන ලද “සරසවි සඳරැස” පුවත්පතේ කළමනාකරණ ධුරය භාරගෙන ඇත්තේ ඔහු තුළ ජාතික ආගමික ව්‍යාපාරය කෙරෙහි වූ ඇති නැමියාව නිසාම යි. එම වකවානුවේ කෙනකුට ලැබෙන ඉතා දුර්ලභ අවස්ථාවක් වූ රජයේ විශ්‍රාම වැටුප් සහිත රැකියාවෙන් ඉවත් වූ එච්. එස්. පෙරේරා සරසවි සඳරැස කළමනාකාර ධුරය සඳහා වන වැටුප් පිළිබඳ ව විමසූ විට දී ඇති පිළිතුර වී ඇත්තේ “මට කොළඹ දී වේලක් ඇර වේලක් කන්න දීමනාවකුත්, බූරු ඇඳක් එළා ගන්න පුළුවන් තරමේ කාමරයකට කුලිය ගෙවන්න දීමනාවක් ලැබුණාම හොඳට ම ඇති” යන්න යි. එච්. එස්. පෙරේරා උන්නතිකාමී කර්තෘවරයකු ලෙස මා හඳුන්වන්නේ ඔහු ගේ ජීවන දර්ශනය මතින් හඳුනාගත හැකි මෙබඳු කරුණු නිසාම යි.සඳරැස කළමනාකාරීත්වයත් සමඟ ඇති වූ යම් ආරවුලක් හේතුවෙන් ටික කලෙකින් ඉන් ඉවත් වන එච්. එස්. පෙරේරා ජාතික ව්‍යාපාරයට පණ දිය හැකි ස්වාධීන පුවත්පතක් ආරම්භ කිරීමේ අදහස ඇතිව එවකට විද්‍යාලංකාර පරිවේණාධිපති රත්මලානේ ධර්මාරාම හිමියන් හමුවෙයි. මේ වකවානුව විද්‍යාලංකාර පිරිවෙන ජාතික ව්‍යාපාරය මෙහෙය වන ප්‍රමුඛතම බලවේගයක් බවට පත්වී තිබිණි. එසේම රත්මලානේ ධර්මාරාම හිමි මෙරට සිටි අද්විතීය පඬිරුවණකි. සිංහල සාහිත්‍ය මෙන් ම නක්ෂත්‍රය පිළිබඳ හසල දැනුමක් තිබූ උන්වහන්සේ ඉතා ප්‍රබල ලෙස ගණ පිහිටුවා නව පුවත්පතට නම් තබා ඇත්තේ “සඳරැසට” මුහුණ දෙන්න පුළුවන් හිරු ට පමණයි හිරු ට කියන්නේ “දිනමිණ” යි යනුවෙන් අර්ථ පූර්ණව යි.මේ අනුව 1909 දෙසැම්බර් 17 වැනි සිකුරාදා නිකුත් වූ දිනමිණ මංගල කලාපය මුද්‍රණය කර තිබුණේ රොබට් බටුවන්තුඩාවේ මහතාට අයත් ලංකාභි නව විශ්‍රැත යන්ත්‍රාලයේ යි.පුවත් පතක් මුද්‍රණය බෙදා හැරීම මෙන් ම පවත්වාගෙන යාම අතිශය දුෂ්කර කාර්යයකි. දිරිමත් කතුවරයකු ලෙස එච්. එස්. පෙරේරා හිතවතුන්ගේ උදවු උපකාර ඇතිව පුවත්පත පවත්වාගෙන ගිය ද නිතර නිතර රෝගාතුර වීම නිසාම පුවත්පත අඛණ්ඩව පවත්වාගෙන යාම දුෂ්කර විය.‘දිනමිණ’ ගමන් මඟට නව ජවයක් ලැබෙන්නේ මින් අනතුරුව යි. බටහිර අධ්‍යාපනය මෙන් ම පුවත්පත් කලාව හා දේශපාලනය පිළිබඳ ව හසල දැනුමක් ඇතිව මවු රටට පැමිණෙන ඩී. ආර්. විජයවර්ධන මහතා රටේ ජනමතය හැසිරවිය හැකි පුවත්පත් මාධ්‍ය පිළිබඳ ව අවධානය යොමු කරන්නේ මේ වකවානුවේ දී යි. ඒ අනුව එවකට ජාතික ව්‍යාපාරයේ ප්‍රබල සාමාජිකයකු වූ ඩී. බී. ජයතිලක මහතාගේ මැදිහත්වීමෙන් “දිනමිණ” පුවත්පත් නාමය ඩී. ආර්. විජයවර්ධන මහතා, එච්. එස්. පෙරේරා මහතා වෙතින් මිලට ගැනීමට සමත් වෙයි.ඩී. ආර්. විජයවර්ධන පුවත්පත මිලට ගැනීමෙන් අනතුරුව ‘දිනමිණ’ කළමනාකාරීත්වය මෙන් ම පුවත්පත් අන්තර්ගතය ප්‍රබල ලෙස ජනමතය නියෝජනය කරන මට්ටමට ඔසවා තැබීමට සමත් වෙයි.පුවත් පත එතෙක් ගෙන ගිය ජාතික, ආගමික, සංස්කෘතික උන්නතිය වෙනුවට ආණ්ඩුක්‍රම ප්‍රතිසංස්කරණය, බදු පැනවීම්, බඩු මිල වැනි කරුණු පිළිබඳ ව අවධානය යොමුකර තිබේ. මේ වකවානුව වන විට කලාව, සාහිත්‍ය, සිනමාව ආදී සෑම ක්‍ෂේත්‍රයන්ම දිනමිණ නියෝජනය කර තිබේ.දිනමිණ වඩා විශිෂ්ට පුවත්පතක් ලෙස ඔසවා තැබීමට එහි සේවය කළ කර්තෘ මණ්ඩලයේ පැවති දක්‍ෂතාව ද ඉවහල් වූ බව හඳුනාගත හැකියි. බී. ඩබ්ලිව්. වික්‍රමආරච්චි, මාර්ටින් වික්‍රමසිංහ, ධර්මපාල වෙත්තසිංහ, අයි. ඇම්. ආර්. ඒ. ඊරියගොල්ල, පියදාස සිරිසේන, මීමන ප්‍රේමතිලක, ජී. බී. සේනානායක වැනි විශිෂ්ට ලේඛකයන් පිරිසක් දිගින් දිගට ම දිනමිණ හා සම්බන්ධ ව සිටීම වැදගත් වේ.1950, 60 දශක වන විට දිනමිණ ජනමතය නියෝජනය කරන සමාජ විඥානයේ මුල් බැසගත් පුවත්පතක් බවට පත්වී තිබිණි. දිනමිණ පිළිබඳ ව අධ්‍යයනය කරන විට නිදහසට පෙර යුගය, නිදහසට පසු යුගය, මෙන් ම රජයේ පුවත්පතක් බවට පත්වීම හා රජයේ පුවත්පතක් ලෙස දිනමිණෙ හි කාර්ය භාරය ලෙස අංශ කීපයකින්ම අධ්‍යයනය කළ යුතුව තිබේ.මේ අනුව පුවත්පතක් ලෙස දිනමිණ ඉතිහාසයේ මුහුණ දෙන විශාලම අභියෝගය රජයට පවරා ගැනීම යි. 1964 දී පුවත්පත් කොමිසම විසින් ලේක්හවුස් ආයතනයේ ක්‍රියා කලාපය ප්‍රශ්න කෙරෙන අතර 1972 දී රජයට පවරා ගනී.කර්තෘවරයා මූලිකව පවත්වාගෙන ගිය පුවත්පත් කලාව ව්‍යාපාරික පුවත්පත් කලාවක් බවට පරිවර්තනය කළේ ඩී. ආර්. විජයවර්ධන මහතා යි. ලේක්හවුස් ආයතනය රජයට පවරා ගැනීමත් සමඟම එලෙස ගොඩනැඟෙමින් පැවති ආයතනික ව්‍යුහය බිඳ වැටුණු බව මේ පිළිබඳ ව අධ්‍යයනය කරන විට තහවුරු වෙයි. වසර 104 ක් පසුකර ඇති දිනමිණ ඉතිහාසය විමසන විට එතරම්ම හැල හැප්පීම් වලට මුහුණ දෙමින් පවතින තවත් පුවත් පතක් ලාංකික පුවත්පත් අතර තවත් නැති බව හඳුනාගත හැකියි.දිනමිණ නව පරපුරේ සමාජ වගකීම විය යුත්තේ නිදහස් ජාතික රාජ්‍ය බිහි කිරීම සඳහා ඉවහල් වන ජනමතය ගොඩනැගීම හා ශක්තිමත් කිරීම යි. ඒ සඳහා දිනමිණ නව පරපුරට ශක්තිය ලැබේවා යි 104 වන උපන් දිනය වෙනුවෙන් සුබ පතමින් ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f1312179</link>
    <topic>දිනමිණ ලෝක ප්‍රවණතා සමඟ ඉදිරියට යා යුතුයි</topic>
    <author>සටහනඉරෝෂිණී දීපිකා</author>
    <content>වසර 104 ක් පුරා අඛණ්ඩව පළවූ දිනපතා සිංහල පුවත්පතක් වේ නම්, ඒ ‘දිනමිණ’ ය. එදාමෙදා තුර දිනමිණ පුවත්පතේ කාර්ය භාරය, දිනමිණ පත්‍රයේ ගමන් මඟ සහ අද්‍යතන ලෝකයට ගැළපෙන පරිදි දිනමිණ පරිවර්තනය විය යුත්තේ ඇයි?: ඒ සඳහා ගතහැකි ක්‍රියාමාර්ග මොනවා ද, ආදී කරුණු පිළිබඳ කොළඹ විශ්වවිද්‍යාලයේ ශ්‍රී පාලි මණ්ඩපයේ මණ්ඩපාධිපති, ආචාර්ය ටියුඩර් වීරසිංහ මහතා සමඟ කළ කතා බහකි මේ.ලංකාවේ සමාජ පරිණාමයේ විවිධ අවදිවලදී, විවිධ සමාජ, සංස්කෘතික, දේ්ශපාලන ආදී නොයෙකුත් අභියෝගවලට මුහුණ දෙමින් දිනමිණ පැමිණි ගමන් මඟ සුවිශේෂී වූවකි. වසර 104 ක් වැනි දීර්ඝ ගමනක් දිනමිණ පැමිණියේ මේ අභියෝගවලට නොසැලී ක්‍රියාත්මක වෙමින් ය. පසුගිය ශත වර්ෂය ආරම්භයේ සිට මේ දක්වා සමාජ, දේ්ශපාලන ක්‍රියාවලිය තුළ වරෙක සහයෝගය පතමින්, විවිධ ස්වරූපයන් නිරූපණය කරමින් දිනමිණ මේ දිගු ගමන පැමිණි බව අපට වටහාගත හැකි ය. එය සුවිශේෂී අවස්ථාවකි.දිනමිණ පුවත්පතේ ආරම්භය සිදු වන්නේ, ශ්‍රී ලංකාව ඇතුළු බොහෝ ආසියාතික රටවල අධිරාජ්‍යවාදය ප්‍රබලව ක්‍රියාත්මක වෙමින් පැවැති සමයක දී ය. අධිරාජ්‍යවාදය පිළිබඳ අර්බුදකාරී තත්ත්ව ඉස්මතු වෙමින් පැවැති යුගයක දී ය. එසේත් නැත්නම් යටත් විජිත රාජ්‍යවල අධිරාජ්‍ය විරෝධී අරගලය ආගමික හා ජාතිකවාදී ස්වරූපයෙන් ඉස්මතු වෙමින් පැවති කාල වකවානුවක දී ය. අනෙක් අතින් ධ් වැනි ලෝක යුද්ධය ඇති වීමට හේතු සාධක වර්ධනය වෙමින් පැවතිණි. එසේම නැඟෙනහිර යුරෝපා රටවල සමාජවාදී විප්ලවයකට අර ඇදෙමින් පැවතියේ ය. අන්තර්ජාතික වශයෙන් එවන් වූ ලෝක වටපිටාවක් සැකැසී තිබෙන විට, අධිරාජ්‍යවාදයේ ප්‍රතිඵලයක් වශයෙන් ලංකාව තුළ සුළු ධනේශ්වර පන්තියක් බිහිවී පැවතුණි. ඉංග්‍රීසි බස හොඳින් හැසිරවිය හැකි, කේම්බ්‍රිජ්, ඔක්ස්ෆර්ඩ් වැනි විශ්වවිද්‍යාලවල අධ්‍යාපන කටයුතු හදාරා පැමිණි මොවුනගේ දරුවන් මෙරටට පැමිණ තිබුණේ යුරෝපයේ යම් යම් ලිබරල්වාදී දේශපාලන මත ද සමඟින් ය. පසුව දිනමිණ පුවත්පතේ හිමිකරුවා මෙන් ම, ලේක් හවුස් ආයතනයේ නිර්මාතෘ ද වූ ඩී. ආර්. විජයවර්ධන මහතා ද මේ අයුරින් අධ්‍යාපන කටයුතු හදාරා ලංකාවට පැමිණි පුද්ගලයකු විය.ඩී. ආර්. විජයවර්ධන මහතාගේ මඟ පෙන්වීම යටතේ දිනමිණ පුවත්පත, යුරෝපීය, අමෙරිකානු ආකෘතියට අනුව අනුගතව නිර්මාණය විය. එවකට යටත් විජිත ලෙස පැවැති රටවල් අරගල, උද්ඝෝෂණවලින් දෙදරුම්කමින් තිබිණි. ලංකාව තුළ ද එවන් වූ තත්ත්ව විටින් විට උද්ගත වෙමින් පැවතිණි. ඒ අනුව දිනමිණ පුවත්පතේ ද සැටි සොබා යුගයේ අවශ්‍යතා හා ගති ලක්ෂණ සනිටුහන් කරමින් නිර්මාණය කෙරිණි. අධිරාජ්‍යවාදය තුළ ජාතික කර්තව්‍ය ඉදිරියට ගෙන ඒම හා ජනතාව දැනුවත් කරමින්, පසුකාලීනව සංවර්ධන මාවතක් සැකසීමට අවැසි සහයෝගය ලබාදීම මේ පුවත්පත හරහා සිදු කර ඇත. ඒ අනුව, ඒ සඳහා අවශ්‍ය කරන චින්තනය සැකසීමේ මෙවලමක් ලෙස ද දිනමිණ පත්‍රය ක්‍රියාකර තිබෙන බව පෙනෙන්නට තිබෙන කරුණකි.දිනමිණ පුවත්පත ආරම්භ වන විට මෙරට පැවතියේ මුද්‍රිත මාධ්‍ය පමණක් වීම සුවිශේෂී සිද්්ධියකි. මේ නිසා ජනතාව අතරට තොරතුරු ගෙන යනු ලැබුවේ පුවත්පත් මාර්ගයෙනි. එහෙත්, එවකට බිහිව තිබූ සරසවි සඳරැස, ඥානාර්ථ ප්‍රදීපය, සිංහල බෞද්ධයා, සිංහල ජාතිය වැනි පුවත්පත් මඟින් සිදු වූයේ ඉතා කුඩා පාඨක පිරිසක් අතරට යමින්, ජාතිය, ආගම ප්‍රධාන කරගත්, යම් පමණකට අධිරාජ්‍ය විරෝධී අදහස් ඉදිරිපත් කිරීමකි. එහෙත් ඒ අතරට පැමිණි දිනමිණ පුවත්පත ජාතිය, ආගම, අධිරාජ්‍ය විරෝධය ආදී කරුණුවලින් ඔබ්බට යමින් තතු ඉදිරිපත් කළේ ය. ඒ මඟින් මෙවැනි දේ පිළිබඳ තතු ඉදිරිපත් කෙරුණ ද, ඒ සඳහාම සීමා නොවුණි. ආගමික, ජාතික, අධිරාජ්‍ය විරෝධී කරුණු කාරණා ඉදිරිපත් කරන අතර, අධිරාජ්‍යවාදී පාලනයේ තොරතුරු, අධිරාජ්‍යවාදයේ යහපත් ප්‍රතිඵල ද ජනතාව අතරට ගෙනයනු ලැබී ය. ඒ නිසා ම දිනමිණ පාඨක පිරිස පුළුල් විය. එලෙසින් ජනතාවට ආමන්ත්‍රණය කළ හැකි පුවත්පතක් වීම නිසාම, දිනමිණ පාඨකයා අතර ප්‍රචලිත විය.අධිරාජ්‍යවාදී යටත්විජිතවාදය අර්බුදයකට යනු ලැබුවේ පළමු වැනි ලෝක යුද්ධයත් සමඟ ය. එහි නිමාවත් සමඟ ලෝක දේශපාලන සිතියමේ යම්කිසි සංධිස්ථානයක් සනිටුහන් කරමින්, නව ලෝක දේශපාලන ප්‍රවණතාවක් ඇති විය. එසේ්ත් නැත්නම් අලුත් සමාජ සංවර්ධන ක්‍රියාවලිය පිළිබඳ නව මානයක් ඇතිව, සෝවියට් විප්ලවයේ ආරම්භය සනිටුහන් විය. ඒ 1917 වසරේ දී ය. මේ සමඟ ඒ ඒ රටවල නිදහස පැවැති අරගල නිසා, ජාතික විමුක්ති ව්‍යාපාරය ප්‍රබල වීමට අව්‍ය දෘෂ්ටිවාදයක් බිහිවිය. ඒ අනුව දිනමිණ ද තම කාර්ය භාරය ඉටු කරනු ලැබී ය. මෙහි දී දිනමිණ කටයුතු කරනු ලැබුවේ ලිබරල් මතවාදය අනුව යමිනි. ලෝකය තුළ අලුතින් ඇතිවූ තත්ත්වය පිළිබඳ යහපත් ආකල්ප දරන රටවලට වඩා, විවේචනාත්මක, නිශේධනාත්මක අදහස් දරමින් මේ පුවත්පත කටයුතු කර තිබේ. එය සැබැවින්ම මේ පුවත්පත දෙස විමර්ශනාත්මකව බලනවිට අත් දකින්නට ඇති සුවිශේෂී සංසිද්්ධියකි. විවේචනාත්මක, නිශේධනාත්මක මත දරමින්, ලිබරල් ධනේශ්වර මතවාදය උත්කර්ෂණය කිරීමට දිනමිණ දායකත්වය සපයා ඇත. ඒ අනුව යමින්, රටේ නිදහස සාක්ෂාත් කර ගැනීමේ අරගලයක නිරත විය.පළමු ලෝක යුද්ධයේ දී අධිරාජ්‍යවාදය බිඳ වැටීම සම්බන්ධයෙන් සංඥාවක් නිකුත් කෙරිණි. එහෙත් දෙවැනි ලෝක යුද්ධයේ දී එය යථාර්ථයක් බවට පත්ව, අධිරාජ්‍යවාදයේ බිඳ වැටීම සිදු විය. මේ නිසා සිදු වූයේ ලොව පුරා නව රාජ්‍ය පද්ධති සිය ගණනක් බිහි වීම ය. අලුත නිදහස ලැබූ ඉන්දියාව, ලංකාව, අප්‍රිකානු රටවලට මෙහිදී දැවැන්ත අභියෝග රැසකට මුහුණ දීමට සිදු විය. ඊට හේතු වූයේ අධිරාජ්‍යවාදයෙන් පීඩාවට පත්ව විකෘති වී තිබූ මේ රටවල, සමාජ, ආර්ථික, දේශපාලන, සංස්කෘතික ආදී නොෙයක් අංශ, නව තත්ත්වයන්ට විපරිවර්තන වීම ය. එවන් තත්ත්වයක රට පවතින විට, ලිබරල් ධනේශ්වරවාදී මතවාදය තුළ සිටිමින් ම, සුවිශේෂී කාර්ය රැසක් ඉටු කිරීමට මේ පුවත්පත ක්‍රියාකර ඇත. නිදහසට පෙර නිදහස් මතවාදයක්, දෘෂ්ටිමය අරගලයක් ගෙනෙනු ලැබුවද, ඉන් පසුවත් බටහිර ලිබරල්වාදී නවීකරණයකට උර දෙමින් ඉදිරියට ම ගමන් කරනු ලැබීය. එය, එදා දිනමිණ පුවත්පතේ මාධ්‍ය භාවිතය පිළිබඳ විමසා බැලීමේ දී දැකිය හැකි සුවිශේෂී සංසිද්ධියකි.ඩී. ආර්. විජේවර්ධන මහතා කටයුතු කරනු ලැබුවේ නිදහසට ගරු කරන ලිබරල්වාදී චින්තකයකු ලෙස ය. එනමුදු සමහර අවස්ථාවක දී එතුමාගේ ලිබරල් මතවාදී චින්තනයේ යම් යම් අඩුපාඩු තිබූ බවක්ද දැකිය හැකි ය. ඒ නිසාම ඔහු සමහර අවස්්ථාවක දී ජනතාවගේ මූලික ප්‍රජාතන්ත්‍රවාදී අදහස් දෙස ද බැලුවේ ඔහුට ම අනන්‍ය වූ වෙනස් දෘෂ්ටිකෝණයකිනි. සී. ඩබ්ලිව්. ඩබ්ලිව්. කන්නන්ගර මහතා නිදහස් අධ්‍යාපන පනත ගෙනෙන විට ද, ඩොනමෝර් ආණ්ඩු ක්‍රමය යටතේ සර්වජන ඡන්ද බලය ගෙන එන විට ද ඔහු කටයුතු කළ ආකාරය අනුව මේ බව තහවුරු වනු ඇත.එතුමා කොමියුනිස්ට් දර්ශනයට ද එකඟ නොවී ය. 1917 ඔක්තෝබර් විප්ලවයෙන් පසු නැඟෙනහිර යුරෝපා රටවල එහි උණුසුම පැතිර ගිය ද, දිනමිණ පුවත්පත ඒ කෙරෙහි සංවේදී වූයේ නැත. එතුමා අධිරාජ්‍යවාදී අරගලයට දායකත්වයක් සපයමින්, සමූහ පාඨක පිරිසක් අතරට දිනමිණ රැගෙන යාමට ක්‍රියා කළ අතර, මෙරට මුද්‍රිත මාධ්‍ය ඉතිහාසය තුළ අද ද විරාජමානව සිටින ලේක් හවුස් ආයතනය මනා පරිපාලනයක් යටතේ රැගෙන යමින් කළ මෙහෙවර අප්‍රමාණ ය.1970 දශකය වන විට ලේක්හවුස් පුවත්පත් රජයට පවරාගනු ලැබූව ද, එහි විශාල වෙනසක් සිදු වූයේ නැත. එහෙත් සමහරු පවසන්නේ මාධ්‍ය ඉතිහාසයේ සංධිස්ථානයක් වූ ලේක් හවුස් ආයතනය රජයට පවරා ගැනීමත් සමඟ, එහි කාර්ය භාරය වෙනසකට ලක්වූ බව ය. එහෙත් එය එතරම් සැලකිය යුතු කරුණක් නොවේ. මාධ්‍යයේ සමකාලීන දෘෂ්ටිකෝණය අනුව බලන කල මෙහි වෙනසක් දක්නට නැත. මේ අදහස දෘෂ්ටිමය, ව්‍යාජ මතවාදී තත්ත්වයක් පමණකි.රාජ්‍ය හා පෞද්ගලික වශයෙන් යම් යම් කොන්දේසි යටතේ ඇති වූ මාධ්‍යයන් බෙදීමේ ක්‍රමය නිරපේක්ෂ බෙදීමක් නොවේ. එය සාපේක්ෂ වූවකි. රාජ්‍ය හා පෞද්ගලික යන බෙදීම මේ වන විට නිශේධනය වී තිබේ. මාධ්‍යයේ අයිතිය පිළිබඳ විමසා බැලුව ද, සමාජ, දේශපාලන සන්දර්භය පිළිබඳ බැලූ කල ද, මෙහි වෙනසක් නොමැති බව ගම්‍යමාන වේ. පශ්චාත් යුද සමය තුළ ඇතිවූ අලුත් දේශපාලනික තත්ත්වය, නූතන මාධ්‍ය ක්ෂේත්‍රයටත් බලපා තිබේ. ඒ නිසා රාජ්‍ය හා පෞද්ගලික මාධ්‍ය අයිතිය තර්කානුකූ®ල භාවයක් නැති, අවිද්‍යානුකූල දෙයක් බවට පත්ව ඇත. සමාජ, දේශපාලන යථාර්ථය පිළිබිඹුවේ දී පමණක් නොව, මාධ්‍යයේ අරමුණු හා එය සමාජයට බලපාන ආකාරය අනුව මාධ්‍ය අයිතියේ වෙනසක් නැති බව පෙනී යන කරුණක් බවට පත්ව තිබේ. නව ලිබරල් ප්‍රතිපත්ති මත, වෙළෙඳ පොළ හා දේශපාලනය ගමන් ගනිමින් ඇත. මාධ්‍ය මේ දේට ගැළපෙන්න වෙනස් වෙමින් පවතී. මේ ත්‍රිත්ව තර්කනය, සමකාලීන සමාජය තුළ එක ම ලක්ෂ්‍යයක ගමන් ගනිමින් ඇත. ඒ නිසා සමස්තයක් විදිහට මාධ්‍යයේ මූලික ලක්ෂණ අතර සමපාත බවක් දැකිය හැකි ය. මේ නිසා මාධ්‍ය රාජ්‍යය ද? පෞද්ගලික ද? විද්‍යුත් ද? මුද්‍රිත ද? යන්න සෙවීම අද වන විට අනවශ්‍ය කාරණා බවට පත්ව ඇත. මේ විපර්යාසය සිදු වූයේ ගෝලීය වශයෙන් සහ පශ්චාත් යුද සමය තුළ සිදු වූ විපර්යාස කරණකොට ගෙන ය.අතීතයේ දී ඒ ඒ මාධ්‍යයන්ට ගැළපෙන තාක්ෂණය, නිර්මාණාත්මක උපාය මාර්ග පැවතිය ද, අද වනවිට මාධ්‍ය අභිසාරීකරණයට (කලින් වෙන් වෙන්ව තිබූ, තමන්ට ආවේණික මාධ්‍ය අද වන විට ඒකාබද්ධව පැවතීම) ලක්ව තිබේ. නූතන මාධ්‍ය තාක්ෂණයේ වර්ධනය හා නව නිර්මාණාත්මක ප්‍රකාශන මාධ්‍යයන්ගේ මේ වෙනස දක්නට ලැබේ. අද වන විට ඇත්තේ දෘශ්‍ය සංස්කෘතියේ බලපෑම නිසා අඩුවෙන් කියවීමට ඇති, රූප මඟින් කියවිය හැකි ප්‍රකාශනයක් ය. පුවත්පත් පිටුව, විද්‍යුත් මාධ්‍ය පිටුවක් බවට ඒ අනුව පත්ව තිබේ. අද වන විට ලෝකයේ මුද්‍රිත මාධ්‍ය නව තත්ත්වයන්ට අනුව වෙනස් වෙමින් පවතී. පරිණාමය වෙමින් ඇත. දෘශ්‍ය සංස්කෘතිය අනුව අද වන විට අනුවර්තනයක් සිදුව තිබේ. මේ තත්ත්වය මේ වන විට මුද්‍රිත මාධ්‍ය මුහුණ පා ඇති දැඩි අභියෝගයකි. මේ අභියෝගය දිනමිණ පුවත්පතට ද පොදු වූවකි. ඒ නිසා දිනමිණ ද සමාජ, දේ්ශපාලනික, සංස්කෘතික, තාක්ෂණික ශිල්පීය පරිණාමය තුළ ප්‍රතිසංස්කරණය විය යුතු ය. තමා සතු අත්දැකීම් හා පරිණත භාවය ප්‍රයෝජනයට ගනිමින්, නිර්මාණාත්මක පාර්ශ්වය අතින් මෙන් ම, එහි තාක්ෂණික පාර්ශ්වය අතින් ද මේ වෙනස් කම් සිදුවිය යුතුව තිබේ.ගුවන් විදුලි මාධ්‍ය ගත් විට, විශාල වශයෙන් පරිකල්පනය සිදුවන මාධ්‍යයකි. මනෝ රූප ඇතිවන පරිදි, භාවාත්මකව, උද්වේගකරව, අති සරලව, හැඟීම්බරව ඉදිරිපත් වීමේ විලාසයක් අද වන විට දැකිය හැකි ය. අද වන විට එය ක්‍රියාත්මක වන්නේ වචන දෘශ්‍යකරණය කිරීමේ ප්‍රාසාංගික මාධ්‍යයක් විදිහට ය. අද්‍යතන පුවත්පත මෙන් ම මෙහි ඇත්තේ ද දෘශ්‍යකරණය සහ අභිසාරීකරණය වීමය. මේ නිසාම, අනාගතයේ දී මුද්‍රිත, විද්‍යුත්, ශ්‍රව්‍ය, දෘශ්‍ය මාධ්‍ය සියල්ලක්ම එක ස්්ථානයකින් සංස්කරණය වනු ඇත. මේ නිසා එකම වෙලාවක ඇසීම, කියවීම, බැලිම යන ගුණාංගවලින් යුතු ග්‍රාහකයෙක් අනාගතයේ දී බිහිවනු ඇත. අභිසාරී ග්‍රාහකයෙක් ලැබෙනු ඇත. මෙය වෙළෙඳ පොළ ප්‍රවණතාවක් වුව ද, ජනතාවා ද ඒ කෙරෙහි යොමුව තිබේ. ජනතාව භාවාත්මක දේට යොමුවීම නිසා, අවිඥානික, ප්‍රාථමික බුද්ධියක් ඇති පිරිසක් අද වන විට බිහිව ඇත. මේ නිසා වත්මන් මාධ්‍ය තුළින්, මිනිසුන් හිතන විදිහ වෙනස් කිරීමට වඩා, මිනිසුන්ට විඳීමට ඉඩකඩ ලබා දීමක් සිදුවේ. එනම් ග්‍රාහකයා සහ මාධ්‍ය අතර ගනුදෙනුවක් සිදුවේ. ඒ නිසා අද වන විට පුවත්පත් ද දෘශ්‍යකරණයට යොමු වී, හරබර දේට වඩා සරල දේ සමාජ ගත කරමින් සිටී. පුවත්පත, සමාජයට අනුව හැඩගැසීමක් සිදුව ඇත. සාමාන්‍ය, සරල, ප්‍රාථමික, වෙළෙඳ සංගතික මාධ්‍යයක් බවට එය පරිවර්නය වී තිබේ.මාධ්‍ය සමාජයටත් සමාජය මාධ්‍යයටත් බලපානු ඇත. මේ නිසා විවිධ මාධ්‍යවල දියුණුවත් සමඟ සිදුවන විපර්යාසවලට අනුගත වෙමින් පුවත්පත් මාධ්‍යයට ද කටයුතු කිරීමට සිදුවනු ඇත. ඒ අනුව දිනමිණ ද නව මං වෙත විවර වෙමින්, ලෝක ප්‍රවණතා සමඟ ඉදිරියට යා යුතුව ඇත.සමකාලීන ජන විඥානය කාර්යක්ෂම මෙන් ම ක්ෂණික වී ඇත. එයට හේතුව මිනිසුන් කාර්ය බහුල වීම ය. මේ නිසා පුවත්පතකින් තොරතුරු ඉදිරිපත් කිරීමේ විලාසය ද වෙනස් විය යුතු ය. නව අන්තර්ගතයන්, ආකෘති වෙත යොමු වෙමින්, සරලව, කෙටියෙන්, තියුණු ආකාරයෙන්, නිර්මාණශීලීව තොරතුරු ඉදිරිපත් කිරීම අද දවසේ දී සිදුවිය යුතු දෙයකි. දිනමිණ පුවත්පතට ද ඉදිරි දැක්මක් ඇතිව යාමේදී මේ කරුණු මෙලෙසින් ම අදාළ වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f13121710</link>
    <topic>දිනමිණ: සාහිත්‍ය කලා පෝෂණයට දායක වූ ජාතික පුවත්පත</topic>
    <author/>
    <content>පුවත්පත, ජන විඥාපන මාධ්‍යයක් වුව තවත් අතකින් සලකා බලන විට එය කලාවක් ද වෙයි. ‘පුවත්පත් කලාව‘ යන නම ව්‍යවහාර වන්නේ ද එබැවිනි.ජාතික පුවත්පතකින් සාහිත්‍ය කලා පරිපෝෂණයට වන්නා වූ මෙහෙවර ඉමහත් ය. මෙය දෙආකාරය. එකක් නිර්මාණාත්මක ය. අනික විචාරාත්මක හෝ ශාස්ත්‍රීය වශයෙනි.පුවත්පතක පළවන කවි, කෙටිකතා, කොටස් වශයෙන් පළවන නවකතා මෙන්ම තීරු ලිපි ද නිර්මාණාත්මක ක්ෂේත්‍රයට අයත් ය. ඇත්ත වශයෙන්ම පියදාස සිරිසේන ගේ ‘ජයතිස්ස සහ රොසලින්’ වැනි මුල් යුගයට අයත් නවකතා මුලින් ම පළ වූයේ පුවත්පත්වල ය.සාහිත්‍ය විචාර, විවිධ ගැඹුරු මාතෘකා යටතේ ලියැවෙන ශාස්ත්‍රීය ලිපි මා ඉහත දෙවැනි ව කියූ කොටසට ඇතුළත් වෙයි.මෙම කෙටි ලිපියේ අභිප්‍රාය වන්නේ ඉහත කරුණු කාරණා ‘දිනමිණ’ පුවත්පත ආශ්‍රිතව විමසා බැලීම ය.මුලින්ම එක් කරුණක් අවධාරණය කළ යුතුය. එනම්, ‘දිනමිණ’ කතුවරුන් බොහෝ දෙනකු අඩු වැඩි වශයෙන් සාහිත්‍ය කලාකරුවන් වූ බව ය. මාර්ටින් වික්‍රමසිංහ, පියසේන නිශ්ශංකගේ සිට බන්දුපාල ගුරුගේ, රන්ජන් අමරරත්න දක්වා කතුවරුන් ඊට නිදසුන් ය. කතුවරයකු නොවුණ ද ජී. බී. සේනානායක ද ‘දිනමිණේ’ සේවය කළ ප්‍රවීණතම සාහිත්‍යධරයෙක් වූයේ ය.ආරම්භයේ සිටම ‘දිනමිණේ’ කෙටිකතා, කවි පළවූයේ ය. එසේම තීරු ලිපි හා කතුවැකි ද පළවූයේ ය. බී. ඒ. සිරිවර්ධන වැනි ජ්‍යෙෂ්ඨ මාධ්‍යවේදියකු ‘ඇත්ත’ පුවත්පතට සම්බන්ධ වන්ට ප්‍රථම කතුවැකි ලීවේ ‘දිනමිණේ’ ය. ‘දිනමිණේ’ ජනප්‍රියත්වය කෙරෙහි ඔහුගේ කතුවැකි බලපෑ බව විද්වත් පිළිගැනීම ය. එසේම ඔහු තම සීමාවේ උපරිමයට ගියේ ය. උදාහරණයක් වශයෙන් ඔහු තම මතවාදයට ප්‍රතිපක්ෂ මාතෘකා අළලා කතුවැකි ලිවීම ප්‍රතික්ෂේප කර ඇත. ‘කුඹුරු පනත’ එවැන්නකි.‘දිනමිණ’ පමණක් නොව සියලු ලේක්හවුස් පුවත්පත් කෙරෙහි එහි හිමියා වූ ඩී. ආර්. විජයවර්ධන මහතාගේ චින්තනය බලපෑ ආකාරය ද මෙහිලා සලකා බලනු වටී. ඔහු වරින්වර ලබා දී ඇති උපදෙස් ඔහු සතු මාධ්‍ය දැනුම ප්‍රකට කරන්නකි. උදාහරණ තුනක් පහත යෙදේ.(I) ලේ්ඛකයකු සුදුසු විෂයයන් තෝරා ගැනීමට අමතර ව පැහැදිලි හා නිරවුල් භාෂා ශෛලියක් පුරුදු පුහුණු කරගත යුතු යයි විජයවර්ධන මහතා අවධාරණය කළේ ය.‘දිනමිණ’ කවදත් නිවැරදි වියරණය කෙරෙහි සැලකිලිමත් වූ පුවත්පතකි. මුල් යුගයේ පළවන ලිපිවල වියරණ දොස් විමසා බැලුවේ එසේ මෙසේ පුද්ගලයන් නොව පඬිවරුන් ය. විශේෂයෙන් දොඩන්දූවේ ධර්මසේන පඬිතුමා වැනි භාෂා හා සාහිත්‍ය කලා විද්වතුන්ය.(II) තමාට අවශ්‍ය උපාධිය හෝ ඉගෙන ගත් පාසල හෝ නොවන බවත් ඉංග්‍රීසි, සිංහල ප්‍රවීණත්වය බවත් විජයවර්ධන මහතා කියා ඇත. පත්‍රකලාවේදීන් ඔහු ලියන කියන භාෂා ගැන හොඳ දැනුමක් ලබා සිටිය යුතුමය යැයි ඔහු තවදුරටත් කියා ඇත.(III) කතුවැකි ලිවීම සම්බන්ධයෙන් ද විජයවර්ධන මහතා උපදෙස් දී ඇත. “නිකම් නීරස කසිකබල් කතුවැකි ලියන්න එපා. ලුණු ඇඹුල් හරි හරියට එකතු කරන්න” යන්න ඔහුගේ කියුමකි. කිසිවකු විසින් ලියන ලද කතුවැකියක් හතර වරක්ම ඉරා කුණු කූඩයට දමනු තමා දුටු බව විජයවර්ධනයන් ගේ ඥාතිවරයකු වන නන්ද සෙනවිරත්න ලියූ ලිපියක දැක්වෙයි.සාහිත්‍ය කලා විචාරයට ද ‘දිනමිණ’ ප්‍රමුඛතාවක් දුන්නේ ය. එබඳු විචාර ලිපි වරෙක කර්තෘ මණ්ඩලයෙන් ද තවත් වරෙක බාහිරින් ද (ආරාධිතව) ලබා ගැනුණේ්ය. සිසිර කුමාර මාණික්කආරච්චි යන අය හැරුණුකොට පසුව විශ්වවිද්‍යාල මහාචාර්ය පදවි දැරූ ආනන්ද කුලසූරිය, එම්. එච්. ගුණතිලක, කේ. එන්. ජයතිලක යන අය ටික කලක් ‘දිනමිණේ’ සේවය කළහ. මුල්ලපිටිය කේ. එච්. ද සිල්වා, කේ. බී. සුගතදාස, මහාචාර්ය ආරිය රාජකරුණා බැහැරින් සාහිත්‍ය විචාර ලියූ අය අතර වෙති. රත්මලානේ ශ්‍රී ධර්මාරාම, ඩී. බී. ජයතිලක, ජේ. සයිමන් ද සිල්වා දේවගැතිතුමා මුල් යුගයේ දී ‘දිනමිණ’ ට ශාස්ත්‍රීය ලිපි ලියූ හ. ඩී. බී. කුරුප්පු හැටේ දශකයේ දී නාට්‍ය විචාර ලියූ අය අතරින් කැපී පෙනේ.මෙහිදී තවත් කරුණක් අවධාරණය කළමනා ය. ඒ නම්; මුල් යුගයේ ‘දිනමිණ’ කියැවූයේ දැන උගත් පාඨක පිරිසක් වන බවය. ගුරුවරු, භික්ෂුහු, දේශපාලන නායකයෝ හා ගමේ – නගරයේ වෙනත් ප්‍රභූහු ඔවුන් අතර වූහ. පත්‍රයේ පළවන ප්‍රවෘත්ති හා ලිපි පිළිබඳ සාමාන්‍ය පාඨකයන් දැනුවත් කරන ලද්දේ ඔවුන් විසිනි. පැරණිම පුවත්පත් පාඨකයකු වන වැලිතර ඒ. රණසිංහ මහතා මෙය ඉතාම සරලව ප්‍රකාශ කර ඇත.“ගමේ පත්තරේ ගත්තේ පන්සලේ හාමුදුරුවෝ, ඉස්කෝලේ මහත්තයා නැතිනම් වෙද මහත්තයා වගේ කීප දෙනෙක් විතරයි. ඒ අය හරහා තමයි රටේ තොටේ විස්තර ගමේ මිනිස්සු දැනගත්තේ.”මාධ්‍ය ගුරු එඩ්වින් ආරියදාස සූරීන් මෙය නම් කරන්නේ තට්ටු දෙකේ සන්නිවේදන න්‍යාය කියා ය. පත්‍රය හරහා ජනමතය නිර්මාණය වූයේත් එය හැඩ ගැසුණේත් ඒ අනුව ය.එබඳු පසුබිමක ‘දිනමිණ’ පුවත්පත කිසියම් ගුණාත්මක බවකින් පිරිපුන් වීම අරුමයක් නොවන්නේ ය.සිනමාව සම්බන්ධයෙන් ගත් කල්හිද ‘දිනමිණ’ ඉටු කළ විචාරාත්මක කාර්යභාරය ප්‍රශංසා පූර්වක ය. විශේෂයෙන් එදා මෙදා තුර ලංකාවේ ජනප්‍රියම විචාරකයා ලෙස සැලකිය හැකි ජයවිලාල් විලේගොඩ සිනමා විචාර ලීවේ ‘දිනමිණ’ ට ය. ඔහු ගේ විචාර පළවූ දාට ‘දිනමිණ’ අලෙවිය ශීඝ්‍ර ලෙස වර්ධනය ව ඇති බව වාර්තා වී ඇත. චිත්‍රපටයක් නැරඹිය යුතු ද නැද්ද යන්න පිළිබඳ තීරණය කිරීමේ ප්‍රමාණ දණ්ඩ ලෙස රසිකයන් ඉවහල් කර ගත්තේ ජයවිලාල් ගේ් එකී සිනමා විචාරය යි.ජයවිලාල් ගේ විචාරය රසිකයන් කෙරෙහි පමණක් නොව චිත්‍රපට අධ්‍යක්ෂවරුන් කෙරෙහි ද ප්‍රබලව බලපෑවේ ය. ඔහුගේ විචාරයේ නිර්දය භාවය අනුව ඇතැම් චිත්‍රපටවල දර්ශන කපා දමා ඇත. ‘පික්පොකට්’, ‘පාරා වළලු’, ‘හතර පෙරළිය’ වැනි චිත්‍රපට ඊට දෙස් දෙයි. ‘දිනමිණ’ පුවත්පතට අවුරුදු 75ක් පිරීම නිමිත්තෙන් 1984 පළ කළ අතිරේකයට ලිපියක් ලියන ආචාර්ය තිස්ස අබේසේකර ජයවිලාල්ගේ සිනමා පිටුවෙන් චිත්‍රපට ගැන නොදන්නා බොහෝ කරුණු තමන්ට දැනගත හැකි වූ බව කියා සිටී.මෙරට ප්‍රථම සිනමා සම්මාන උළෙල පැවැත්වීමේ ගෞරවය හිමි විය යුත්තේ ‘දිනමිණ’ පුවත්පතට ය. ඒ 1956 දී ය. ‘දිනමිණ රඟ මඩල චිත්‍රපට තරගය’ යන නමින් හැඳින්වුණු මෙම සම්මාන උළෙල එකී වසරේ මාර්තු 2 වැනි දින කොළඹ රාජකීය විද්‍යාල ශාලාවේ දී පවත්වන්නට යෙදිණි. එහිදී ප්‍රියතම චිත්‍රපටය ලෙස ‘කැලෑ හඳ’ සම්මාන හිමිකර ගත් අතර ප්‍රියතම නළුවා ලෙස ප්‍රේම් ජයන්ත් ද ප්‍රියතම නිළිය ලෙස රුක්මණී දේවි ද ප්‍රියතම ගීතය ලෙස ‘සුජාතා’ චිත්‍රපටයේ ඇතුළත් වූ ‘මනරංජන දර්ශනීය ලංකා’ ගීතය ද සම්මානයට පාත්‍ර විය.පූර්වෝක්ත කරුණු සමස්තයක් ලෙස ගෙන සලකා බැලීමේ දී අපට සාක්ෂාත් වන්නේ ‘දිනමිණ’ පුවත්පත පසුගිය අවුරුදු සීයකට අධික කාල පරිච්ඡේදය තුළ මෙරට සකලවිධ කලාවටම අති සුවිශාල මෙහෙවරක් ඉෂ්ට සිද්ධ කර ඇති ආකාරය යි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>17</day>
    </date>
    <link>http://www.dinamina.lk/2013/12/17/_art.asp?fn=f13121711</link>
    <topic>දිනමිණ දිනේවා දිනමිණ සේ මතුව</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n1312181</link>
    <topic>මහා භාණ්ඩාගාරය සතුව ඇති බව වෘත්තීය සමිති සිහි තබා ගත යුතුයි</topic>
    <author>ධනුෂ්ක ගොඩකුඹුර</author>
    <content>සෞඛ්‍ය සේවාවට පත්වීම් ලද හෙද, පරිපූරක වෛද්‍ය හා අතුරු වෛද්‍ය සේවාවල නවක පත්වීම් ලාභීන්ට වැටුප් ගෙවීමට රුපියල් කෝටි 17ක මුදලක් සෑම මසකම 20 වැනිදා වන විට සෙවීමේ වගකීම මහාභාණ්ඩාගාරය සතු ව ඇති බව වෘත්තීය සමිති නායකයන් සිහි තබා ගත යුතු බව ජනාධිපති මහින්ද රාජපක්ෂ මහතා අවධාරණය කළේය.රජය සෞඛ්‍ය සේවාවේ උන්නතිය උදෙසා වැය කරන මුදල සෑම වසරකම ඉහළ දමා ඇති බව පෙන්වා දුන් ජනාධිපතිවරයා තමා 2005 දී බලයට පත් වන විට සෞඛ්‍ය සේවාවට වාර්ෂිකව වෙන් කෙරුණු රුපියල් මිලියන 38000ක මුදල මේ වන විට රුපියල් මිලියන 155000ක් ඉහළ දමා තිබෙන බව පැවැසීය.මහින්ද චින්තනයෙන් ජනතාවට දුන් සෑම පොරොන්දුවක්ම ඉටු කළ අයුරින් ගුණාත්මක සෞඛ්‍ය සේවාවක් ස්ථාපිත කරන බවට දුන් පොරොන්දුවත් අකුරටම ඉටු කළ මෙම යුගය ශ්‍රී ලාංකේය නිදහස් සෞඛ්‍ය සේවයේ ස්වර්ණමය යුගය බවත් ජනාධිපතිවරයා පැවසීය.දකුණු ආසියාවේ පමණක් නොව සමස්ථ ආසියාවේ හොඳම සෞඛ්‍ය සේවාවක් වශයෙන් අද අපේ සෞඛ්‍ය සේවාව ප්‍රචතලිතව පවතින බව පැවසූ ජනාධිපතිවරයා සෞඛ්‍ය සේවාවේ ගුණාත්මක තත්ත්වය මනින සෑම දර්ශකයකින්ම ඉදිරියට එන්න හැකි වුණේ එම සේවාවේ නියැලෙන පිරිසගේ විශිෂ්ට සේවාව නිසා බවත් ප්‍රකාශ කළේය.ජනාධිපතිවරයා මෙසේ ප්‍රකාශ කළේ හෙද, අතුරු වෛද්‍ය හා පරිපූරක වෛද්‍ය සේවා සඳහා සෞඛ්‍ය සේවාවට බඳවා ගත් 10400ක පිරිසකට පත්වීම් ලිපි ප්‍රදානය කිරීමේ උළෙළට සුගතදාස ගෘහස්ථ ක්‍රීඩාංගණයේදී ඊයේ (17) එක්වෙමිනි.වත්මන් රජය සෞඛ්‍ය සේවාවේ මානව හා භෞතික සම්පත් සංවර්ධනයට විශාල මුදලක් වැය කරන බව පෙන්වා දුන් ජනාධිපතිවරයා අද අපේ රටේ සෑම රෝහලකටම අවශ්‍ය පහසුකම් ලබා දී තිබෙන බවත් රජයේ රෝහල් පහසුකම්, සේවාව, පිරිසිදුකම අතින් පෞද්ගලික රෝහල් අභිභවා ගොස් තිබෙන බවත් පැවැසීය.එසේම 2005 වසරේ 13000ක් වූ හෙද සේවය මේ වන විට 30000 දක්වා ඉහළ දමා තිබෙන බව පැවසූ ජනාධිපතිවරයා සෞඛ්‍ය සේවයට එක් වන පිරිසට ලැබෙන්නේ හුදෙක් රැකියාවක්ම පමණක් නොව පින් ‍පිරෙන සේවාවක් බවත් වැඩිදුරටත් ප්‍රකාශ කළේය. බස්නාහිර පළාත් ප්‍රධාන සංඝනායක මුරුත්තෙට්ටුවේ ආනන්ද හිමි සහ සෞඛ්‍ය ඇමැති මෛත්‍රීපාල සිරිසේන, නියෝජ්‍ය ඇමැති ලලිත් දිසානායක, සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක මහත්වරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n1312182</link>
    <topic>ඉතිහාසයේ ප්‍රථම වරට 10400ක පිරිසක් එකවර සෞඛ්‍ය ‍සේවාවට බඳවා ගැනෙති</topic>
    <author>ධනුෂ්ක ගොඩකුඹුර</author>
    <content>මහින්ද චින්තන ප්‍රතිපත්තියට අනුකූලව ගුණාත්මක හා ශක්තිමත් සෞඛ්‍ය සේවාවක් ජනතාවට උරුම කර දීමේ වැඩපිළිවෙළේ තවත් යෝධ පියවරක් සනිටුහන් කරමින් ඉතිහාසයේ ප්‍රථම වරට 10400ක් පිරිසක් එකවර සෞඛ්‍ය ‍සේවාවට බඳවා ගැනෙති.ජනාධිපති මහින්ද රාජපක්ෂ මහතාගේ ප්‍රධානත්වයෙන් සුගතදාස ගෘහස්ථ ක්‍රීඩාංගණයේදී ඊයේ (17) මහත් උත්කර්ෂවත් අයුරින් පැවැති අති උත්කර්ෂවත් උළෙලේදී හෙද, අතුරු වෛද්‍ය හා පරිපූරක වෛද්‍ය සේවා සඳහා බඳවා ගැනෙන මේ පිරිසට පත්වීම් පිරිනැමිණ.පත්වීම් ලාභීන්ගෙන් 6800කට ඊයේ පත්වීම් ප්‍රදානය කෙරුණු අතර ඉතිරි පත්වීම් ලිපි මේ වන විටත් තැපෑලට යොමු කර තිබේ. හෙද සේවය සහ පරිපූරක හා අතුරු ‍වෛද්‍ය සේවාවන් සඳහා ඊයේ පත්වීම් ලද 6800ක පිරිසට වාර්ෂික වැටුප් හා දීමනා ලබා දීම සඳහා පමණක් වැය කරන මුදල රුපියල් මිලියන 2800කි.හෙද පුහුණුව අවසන් කළ හෙද නිලධාරීන් 1821‍ දෙනකුට පත්වීම් පිරිනැමුණු අතර හෙද පුහුණුවට තෝරා ගත් 6035කට පුහුණුව සඳහා බඳවා ගැනීමේ ලිපි ද මේ යටතේ ප්‍රදානය කෙරිණ. ජනාධිපති මහින්ද රාජපක්ෂ මහතා 2005දී බලයට පත් වන රජයේ හෙද සේවාවේ සිටියේ හෙදියන් 13000ක පමණ පිරිසක් වන අතර නව පත්වීම් ප්‍රදානයත් සමඟ එම ප්‍රමාණය 30000 දක්වා ඉහළ යයි.පරිපූරක වෛද්‍ය සේවාව වෙනුවෙන් වෛද්‍ය රසායනාගාර කාර්මික විද්‍යාඥ, ඖෂධවේදී, භෞත චිකිත්සක, වෘත්තීය චිකිත්සක, විකිරණ ශිල්පී යන තනතුරු සඳහා 500ක් සහ අතුරු වෛද්‍ය සේවාව නියෝජනය කරමින් මහජන සෞඛ්‍ය පරීක්ෂක, පවුල් සෞඛ්‍ය සේවා නිලධාරීන්, කීට විද්‍යා සහකාර, පාසල් දන්ත චිකිත්සක, ඛන්තු රේඛන ශිල්පී, විද්‍යුත් නිකර්පන රේඛන සටහන්කරු, අක්ෂි තාක්ෂණවේදී යන තනතුරු සඳහා පත්වීම් 1121ක්ද පුහුණුවට බඳවා ගැනිණ.වාර්ෂිකව සෞඛ්‍ය සේවාව සඳහා ජාතික අයවැයෙන් වෙන් කරන මුදල් ප්‍රමාණය ඉහළ දැමීමටත් ජනාධිපතිතුමා කටයුතු කරමින් සිටින අතර සෞඛ්‍ය සේවාවට වෙන් කළ මුදල 2005 සිට මේ වන විට රුපියල් මිලියන 117000කින් ඉහළ දමා තිබේ.2005 වසරේ සෞඛ්‍ය සේවාව සඳහා වෙන් කෙරුණේ රුපියල් මිලියන 38000ක් පමණ් වන අතර 2012 වසරේ එම ප්‍රමාණය රුපියල් මිලියන 125000 දක්වාත් මෙම වසරේ එම ප්‍රමාණය රුපියල් මිලියන 155000 දක්වාත් ඉහළ දමා තිබේ.රැකියාවකට වඩා මහජන සේවාවක් ලෙසින් කරුණාව සහ මෛත්‍රීය පෙරදැරි කොටගෙන ගුණාත්මක සෞඛ්‍ය සේවාවක් වෙනුවෙන් කැපවන බවට සෞඛ්‍ය සේවාවට අලුතෙන් බැඳුණු පත්වීම් ලාභීහූ ජනාධිපතිතුමා ප්‍රමුඛ මැතිඇමැතිවරුන් ඉදිරියේ ප්‍රතිඥා දෙමින් කියා සිටියහ.බස්නාහිර පළාත් ප්‍රධාන සංඝනායක මුරුත්තෙට්ටුවේ ආනන්ද හිමි සහ සෞඛ්‍ය ඇමැති මෛත්‍රීපාල සිරිසේන, නියෝජ්‍ය ඇමැති ලලිත් දිසානායක, සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක මහත්වරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n1312183</link>
    <topic>ළමා අපයෝජන නඩු විභාගයටවිශේෂ අධිකරණයක් කඩිනමින්</topic>
    <author/>
    <content>ළමා අපයෝජන හා අපචාර චෝදනා නඩු විභාග කිරීම සඳහා විශේෂ අධිකරණ කඩිනමින් පිහිටුවන බව අධිකරණ ඇමැති රාවුෆ් හකීම් මහතා පාර්ලිමේන්තුවේදී ඊයේ (17) ප්‍රකාශ කළේය.මහේස්ත්‍රාත් අධිකරණ මෙන්ම මහාධිකරණද ස්ථාපිත කිරීමට පියවර ගන්නා බවත්, ළමා අපයෝජන හා අපචාර නඩු ඉක්මනින් විසඳීමට ක්‍රියා මාර්ගය ගන්නා බවත් ඇමැතිවරයා කිවේය.කොළඹ දිස්ත්‍රීක් පාර්ලිමේන්තු මන්ත්‍රී රෝසි සේනානායක මහත්මිය විසින් අසන ලද ප්‍රශ්නයකට පිළිතුරු දෙමින් ඇමැතිවරයා මේ බව සඳහන් කළේය.පසුගිය වසර 4ක කාලය තුළ ළමා අපයෝජන හා අපචාර සිදුවීම් පිළිබඳ නඩු 2420 න් වැරදිකරුවන්ට දඬුවම් ලබාදී ඇත්තේ නඩු 517 ට පමණක් බව ඇමැති රවුෆ් හකීම් මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121815</link>
    <topic>ශ්‍රී ලංගමපෞද්ගලික බස්ධාවනය ඒකාබද්ධ කාලසටහනකට</topic>
    <author>සිතාරා සේනානී සහ නුවන් කොඩිකාර</author>
    <content>ලංකා ගමනා ගමන මණ්ඩලයේ හා පෞද්ගලික බස් ධාවකයන් අතර එකාබද්ධ කාලසටහනක් එළඹෙන ජනවාරි 15 වන දින සිට ක්‍රියාත්මක කිරීමට රජය තීරණය කර තිබේ.මගීන්ට වඩාත් හොඳ සේවයක් සැපයීම හා ශ්‍රී ලංගම හා පෞද්ගලික බස් ධාවකයන් අතර තරගය වැළැක්වීම සඳහා ලංගම සහ පෞද්ගලික බස්රථ පිළිවෙළින් 60% 40%ක අනුපාතයක් යටතේ මේ වැඩපිළිවළ ක්‍රියාත්මක කරන බව ද හෙතෙම කීවේය.ශ්‍රී ලංකා ගමනාගමන මණ්ඩලය දෛනිකව බස්රථ 4314ක් හා පෞද්ගලික බස් රථ සේවාවන් 17129ක් ධාවනය කරන අතර ඒ සඳහා ඒකාබද්ධ කාල සටහනක් නොපැවතීම හේතුවෙන් මගීන් දැඩි දුෂ්කරතාවන්ට මුහුණ දෙන බව ඒ මහතා කියා සිටියේය.රජයේ ප්‍රවෘත්ති දෙපාර්තමේන්තුවේ ඊයේ (17) පැවති කැබිනට් තීරණ දැනුම් දීමේ මාධ්‍ය හමුවේ දී ඇමැතිවරයා එසේ ප්‍රකාශ කෙළේය.ඒ අනුව මේ සඳහා පත් කළ කැබිනට් අනු කමිටුවේ සභාපති, නාගරික කටයුතු පිළිබඳ ජ්‍යෙෂ්ඨ ඇමැති ඒ.එච්.එම් ෆවුසි මහතා ඉදිරිපත් කළ යෝජනාවට ඇමැති මණ්ඩලයේ අනුමැතිය හිමිවූ බව ද රඹුක්වැල්ල මහතා පැවැසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121816</link>
    <topic>අය-වැය පරාද වූ එජනිස පළාත් පාලන ආයතනවල නියෝජිතයන්ගෙන් හේතු විමසුවා</topic>
    <author>සිතාරා සේනානී සහ නුවන් කොඩිකාර</author>
    <content>අය-වැය පරාජයට පත් වූ එක්සත් ජනතා නිදහස් සන්ධානයට බලය හිමි පළාත් පාලන ආයතනවල අදාළ නියෝජිතයන් ගෙන්වා හේතු විමර්ශනය කිරීමට ඊයේ (17) කොළඹට කැඳවූ බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.ශ්‍රී ලංකා නිදහස් පක්ෂ මහ ලේකම්වරයාගේ ප්‍රධානත්වයෙන් යුත් කමිටුවක් මෙම විමර්ශන කටයුතු සිදු කරන බවත් එහි දී මේ තත්ත්වයට බලපෑ හේතු සොයා බලා, ගත යුතු ක්‍රියාමාර්ග ගැනීමට අපේක්ෂා කරන බවත් හෙතෙම කීවේය.ජනමාධ්‍ය හා ප්‍රවෘත්ති අමාත්‍යාංශයේ ඊයේ (17) පැවැති කැබිනට් තීරණ දැනුම්දීමේ මාධ්‍ය හමුවේ දී ඇමැතිවරයා එසේ ප්‍රකාශ කෙළේය.පළාත් පාලන ආයතන 225න් 200කට වැඩි සංඛ්‍යාවක බලය හිමිව ඇත්තේ එක්සත් ජනතා නිදහස් සන්ධානයට බව පැවැසු ඒ මහතා ඉන් අටක පමණක් අය-වැය පරාජය වී ඇති බව කියා සිටියේය.එය සමස්ත සංඛ්‍යාවෙන් 3%ක් පමණ වන බව කැබිනට් ප්‍රකාශකවරයා පැවැසීය.උප සභාපතිවරයා සභාපතිවරයා විමටත්, සභාපතිවරයාගේ ඒකාධිපතිත්වයත්, සභාපතිවරයා හා සංවිධායක අතර ඇති යම් ගැටුම්කාරි තත්ත්වයන් යන හේතු මීට බලපා ඇද්දැයි තමන් සිතන බවත් කෙසේ වෙතත් ඊට අවශ්‍ය තීන්දු තීරණ හෙට (17) ගනු ඇති බවත් ඒ මහතා ප්‍රකාශ කෙළේය.මේ අවස්ථාවට රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද එක්ව සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n1312184</link>
    <topic>උතුරු මැද ගුරු සහායක 710ක්ගුරු සේවයේ 3-1ශ්‍රේණියට</topic>
    <author>අමිල ප්‍රභාත් වනසිංහ</author>
    <content>උතුරුමැද පළාතේ ගුරු සහයකින් ලෙස සේවයකරන හත්සිය දහදෙනෙකුහට (710) ගුරු සේවයේ 3-1ශ්‍රේණියට පත්කිරිමේ පත්විම් ප්‍රදානය අද(18)පෙරවරු10.00ට උතුරුමැද පළාත් සභා ශ්‍රවණාගාරයේදි සිදුකෙරේ.එක්දහස් නවසිය අනුනවය (1999) වර්ෂයේ සිට පළාතේ ගුරුහිගය පැවැති දුෂ්කර පාසල්වල එක්දහස් හාරසිය අනුදෙනෙකු(1490) ස්වෙච්චා ගුරුවරුන් ලෙස සේවය කළේය.පසුව 2007 වසරේ ගුරුසහයකින් ලෙස රුපියල් තුන්දසහක වැටුපකට ගුරුසේවයට බදවා ගෙන ඇත.මෙයින් සුදුසුකම් ලැබුවන් වරින් වර ස්ථිර සේවයට බඳවා ගනු ලැබු අතර එයින් දුරස්ත ගුරුපුහුණුව සාර්ථක ලෙස නිමකළ ගුරුවරුන් හත්සිය දහදෙනකු (710) මෙලෙස පත්විම් ලබන බව උතුරුමැද පළාත් අධ්‍යාපන තොරතුරු තාක්ෂණ සහ සංස්කෘතික කටයුතු ඇමැති කේ.එච් නන්දසේන මහතා සඳහන් කරයි.කුරිරු ත්‍රස්තවාදින්ගේ පිඩාවට පත් ප්‍රදේශවල පාසල් ගුරුහිගයට නිසි විසැඳුම් ලබාදෙමින් දුදරුවන්ට හොද අධ්‍යාපනයක් ලබාදීම උදෙසා තමන් මැදිහත්ව බඳවාගත් ස්වෙච්චා ගුරුවරුන් කළ සේවය අතිවිශාල බවත් ජනාධිපති මහින්ද රාජපක්ෂ මහතාගේ උපදෙස්මත මේ නව පත්විම් ලබාදීමට හැකිවවිම භාගයක් බව ද ඇමැති කේ.එච් නන්දසේන මහතා පවසයි.මේ අනුව උතුරුමැද පළාත් ආණ්ඩුකාර කරුණාරත්න දිවුල්ගනේ,ප්‍රධාන ඇමැති එස්.එම් රංජිත් සමරකෝන්,පළාත් උධ්‍යාපන තොරතුරු තාක්ෂණ සහ සංස්කෘතික කටයුතු ඇමැති කේ.එච් නන්දසේන මහත්වරු ප්‍රමුඛ මැතිඇමැතිවරුන්ගේ ප්‍රධානත්වයෙන් මෙය සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n1312185</link>
    <topic>හෙරොයින් කන්ටේනරය වරායෙන් මුදාගැනීමට උත්සාහ දැරීමේ සිද්ධියේවරදකරුවන්ට තරාතිරම නොබලා නීතිය ක්‍රියාත්මක කරනවා</topic>
    <author>සිතාරා සේනානි සහ නුවන් කොඩිකාර,</author>
    <content>හෙරොයින් මත්ද්‍රව්‍ය කිලෝ 260ක් ඇතුළත් කන්ටේනරයක් වරායෙන් මුදාගැනීමට උත්සාහ දැරීමේ සිද්ධිය සම්බන්ධයෙන් රජය විධිමත් පරීක්ෂණයක් ආරම්භ කැර ඇති බවත්, වරදකරුවන්ට එරෙහිව තරාතිරම නොබලා නීතිය ක්‍රියාත්මක කරන බවත්, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.හෙරොයින් පමණක් නොව ඕනෑම අන්දමේ මත්ද්‍රව්‍යයක් මෙරටට ගෙන්වීම බරපතළ අන්දමේ නීති විරෝධී ක්‍රියාවක් ලෙස රජය සළකන බවද ඇමැතිවරයා අවධාරණය කරයි.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (17) පැවැති මාධ්‍ය හමුවේදී මේ සම්බන්ධයෙන් මාධ්‍යවේදීන් මතුකළ ප්‍රශ්නවලට පිළිතුරු දෙමිනි.සිද්ධිය සම්බන්ධයෙන් මාධ්‍ය මඟින් විවිධ මතවාද ගොඩනැඟීම වැළැක්විය නොහැකි බව කී ඇමැතිවරයා, රජයට ඒ සම්බන්ධයෙන් කළ හැක්කේ විධිමත් හා සාධාරණ පරීක්ෂණයක් පවත්වා වරදකරුවන්ට එරෙහිව නීතිය ක්‍රියාත්මක කිරීම පමණක් යැයිද කීවේය.හෙරොයින් කන්ටේනරය මුදා ගැනීමට උත්සාහ දැරීමේ සිද්ධිය බරපතළ වරදක් බව තමන් ද විශ්වාස කරන බව කී ඇමැතිවරයා ඒ සම්බන්ධයෙන් යම් අදහසක් දැක්විය හැක්කේ දැනට සිදුකැරෙන පරීක්ෂණවල වාර්තාව නිකුත්වීමෙන් පසුව යැයිද අවධාරණය කළේය. රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121817</link>
    <topic>ආහාර අලෙවිසල් පරීක්ෂාවට</topic>
    <author>සන්ධ්‍යා කරුණාරත්න</author>
    <content>උත්සව කාලය ආරම්භ වීමත් සමඟ රට පුරා ආහාර අලෙවිසල් පරීක්ෂා කිරීමේ වැඩපිළිවෙළක් ආරම්භ කරන බව සෞඛ්‍ය අමාත්‍යාංශයේ ප්‍රධාන ආහාර බලධාරියා වන සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා පවසයි.නත්තල් කාලය සහ අලුත් අවුරුද්ද උදාවත් සමඟ කූට වෙළෙන්ඳුන් ආහාර සම්බන්ධයෙන් විවිධ අක්‍රමිකතා සිදු කර මිනිස් පරිභෝජනයට නුසුදුසු ආහාර අලෙවි කිරීමට කටයුතු කරන බව ද ඒ මහතා පැවැසුවේය.රට පුරා සිටින මහජන සෞඛ්‍ය පරීක්ෂකවරුන් ද, පාරිභෝගික අධිකාරිය ද සහභාගී කර ගෙන ආහාර අ‍ලෙවිසල් පරීක්ෂා කිරීමේ මෙහෙයුම සිදුකෙරේ. මිනිස් පරිභෝජනයට නුසුදුසු ආහාර අලෙවි කරන ස්ථාන වැටලීම සිදු කර ඔවුන්ට එරෙහිව නීතිමය ක්‍රියාමාර්ග ගන්නා බව ද වෛද්‍ය මහීපාල මහතා ප්‍රකාශ කළේය.සිංහල අලුත් අවුරුදු කාලයට පසුව ආහාර අලෙවි කිරීම් වැඩිපුරම සිදු කරන්නේ නත්තල් උත්සව සමයට බවත් මිනිස් පරිභෝජනයට නුසුදුසු ආහාර පාරිභෝගිකයාට ලබාදීමට වැඩිපුරම කටයුතු කරන්නේ මේ උත්සව කාලවල දී බවත් ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් සෙනරත් බණ්ඩාර මහතා පැවැසුවේය.ආහාර ‍අලෙවිසල් පරීක්ෂා කිරීමේ වැඩ කටයුතු මේ මස ආරම්භයේ සිටම පටන් ගත් බව ද හෙතෙම කීය.මිනිස් පරිභෝජනයට නුසුදුසු ආහාර අලෙවි කරන බවට සැකයක් මතු වුවහොත් 0112635675 දුරකථන අංකය අමතා ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයට හෝ ප්‍රදේශයේ සෞඛ්‍ය වෛද්‍ය කාර්යාලයට හෝ මහජන සෞඛ්‍ය පරීක්ෂකවරයකුට දැනුම් දෙන ලෙස සංගමය මහජනතාවට දැනුම් දෙයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121818</link>
    <topic>මාන කැස්බෑවාගේ අතුරුදන්වීමට  කටඋත්තර ගන්න ගායන ශිල්පී අමල් පෙරේරා කැඳවයි</topic>
    <author>අනුර ප්‍රේමලාල්</author>
    <content>කොස්ගොඩ හිද්දරුව කැස්බෑ මධ්‍යස්ථානයේ සිටි රුපියල් ලක්ෂ 400ක් පමණ වටිනා මාන කැස්බෑවා අතුරුදහන්වීමේ සිද්ධිය සම්බන්ධයෙන් කටඋත්තරයක් ලබාගැනීම සඳහා ගායන ශිල්පී අමල් පෙරේරා මහතාට අද (18) දිනයේදී කොස්ගොඩ පොලිසියේ පෙනී සිටින්නැයි පොලිසිය දැනුම් දී ඇත.මෙයට මාස දෙකකට පෙර ගායන ශිල්පී අමල් පෙරේරා මහතා තවත් පුද්ගලයින් දෙදෙනකු සමඟ පැමිණ මෙම මාන කැස්බෑවා මිලදී ගැනීමට උත්සාහ දැරූ බවත් ඒ නිසා තමාට අමල් පෙරේරා සම්බන්ධයෙන් සැකයක් ඇතැයි එහි හිමිකරු විසින් කොස්ගොඩ පොලිසියට ඊයේ පැමිණිලි කර ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා කීය.ඒ අනුව පරීක්ෂණ පවත්වන පොලිසිය අද දිනයේදී අමල් පෙරේරා මහතාට කොස්ගොඩ පොලිසිය වෙත පැමිණ කටඋත්තරයක් ලබාදෙන ලෙස දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n1312186</link>
    <topic>අනුරාධපුර මහා නගර සභා විපක්ෂ නායක රුපියල් ලක්ෂයක ශරීර ඇප මත මුදා හරී</topic>
    <author>අනුරාධපුර මධ්‍ය විශේෂ</author>
    <content>අනුරාධපුර මහා නගර සභාවේ නාගරික කොමසාරිස් එස්.එස් එම් සම්පත් රෝහණ ධර්මදාස මහතාට ඒ මහතාගේ නිල කාමරයේ දී බැන තර්ජනය කොට පහර දීමට තැත් කළ බවට චෝදනා ලැබ අනුරාධපුර මහේස්ත්‍රාත් අධිකරණයට ඉදිරිපත් වූ අනුරාධපුර මහා නගර සභාවේ විපක්ෂ නායක වරයා ඊයේ (17) රුපියල් ලක්ෂයක ශරීර ඇප මත මුදා හරින ලදී.අනුරාධපුර ප්‍රධාන මහහේස්ත්‍රාත් අතිරේඛ දිසා විනිසුරු රුවන්දිකා මාරසිංහ මහත්මියගේ නියෝගය මත මෙසේ ඇප මත මුදා හැරුණේ අනුරාධපුර මහ නගර සභාවේ විපක්ෂ නායක (එජප ) ඉන්දික අරුණ කුමාර මහතායි.සිද්ධිය සම්බන්ධයෙන් අධිකරණයට කරුණු දැක්වූ අනුරාධපුර මූලස්ථාන පොලිසියේ විවිධ පැමිණිලි අංශය කියා සිටියේ සිටියේ ඉකුත් 9 වන දා අනුරාධපුර මහානගර සභාවේ නාගරික කොමසාරිස් සම්පත් රෝහණ ධර්මදාස මහතා ඩෙංගු මර්ධන වැඩසටහනක් සම්බන්ධයෙන් ඔහුගේ නිල කාමරයේ මහජන සෞඛ්‍ය පරික්ෂකවරුන් සමඟ සාකච්චාවක නිරත වෙමින් සිටියදී ඔහුගේ නිල කාමරයට කඩාවැදුණු අනුරාධපුර මහ නගර සභාව් විපක්ෂ නායකවරයා ඔහුට බැන වැදී පහර දීමට උත්සහා කර ඇති බවත් එම අවස්ථාවේ නිල කාමරයේ සිටි මහජන සෞඛ්‍ය පරික්ෂකවරුන් කිහිපදෙනකු මේ සිද්ධියට මැදිහත් වී ගැටුම වළක්වා ඇති බවයි.ඉන් අනතුරුව කොමසාරිස් වරයා අදාළ සිද්ධිය සම්බන්ධයෙන් අනුරාධපුර මූලස්ථාන පොලිසියය පැමිණිල්ලක් ඉදිරිපත් කළ බව ද පොලිසිය වැඩිදුරටත් අධිකරණයට දන්වා සිටියේ ය.සැකකාර විපක්ෂ නායකවරයා වෙනුවෙන් අධිකරණය හමුවේ පෙනී සිටි ජෙෂ්ඨ නීතිඥ චන්දන විරකොන් මහතා කියා සිටියේ මේ සිද්ධිය ඉතා සුළු සිද්ධියක් බවත් නගරයේ ජනතාවගේ වරිපනම් බදු 600% කින් වැඩිකිරීම සම්බන්ධයෙන් විරෝධය පළ කිරීමට විපක්ෂ නායකවරයා කොමසාරිස් වරයාගේ නිල කාමරයට ගිය අවස්ථාවේ මේ සුළු සිද්ධිය ඇති වී ඇති බවයි.දෙපාර්ශවයමමේ සිද්ධිය සමථයකට පත් කරගැනීමට පොලිසියට පැමිණියත් ‍දෙපාර්ශවයම එක් අවස්ථාවකදී මුණ නොගැසීම හේතුවෙන් සිද්ධිය අධිකරණය වෙත පැමිණි බවද නීතිඥ වරයා වැඩිදුරටත් අධිකරණයට දන්වා සිටියේය.දෙපාර්ශවයම කරුණු සැළකිල්ලට ගත් ප්‍රධාන මහේස්ත්‍රාත්වරිය මෙම නඩුව සමථමූල මණ්ඩලයට යොමුකරන ලෙසත් ඉන් අනතුරුව ලබන වසරේ මැයි 13 වන දින සිද්ධිය සම්බන්ධයෙන් ප්‍රගතියක් දැක්වෙන වාර්තාවක් අධිකරණයට ඉදිරිපත් කරන ලෙසත් පොලිසියට නියෝග කළාය. එදිනට දෙපාර්ශවයටම අධිකරණය හමුවේ පෙනී සිටින ලෙසද නියෝග කළාය.ලංකා දණ්ඩනීති සංග්‍රහයේ 486 (බැන තර්ජනය කිරීම) , 323 සහ 490 (රජයේ සේවකයෙකුට පහර දීමට තැත් කිරීම) යන චෝදනා යටතේ සැකකාර මන්ත්‍රිවරයාට එරෙහිව අනුරාධපුර මූලස්ථාන පොලිසිය අධිකරණය හමුවේ චෝදනා ගොනුකර තිබුණි.පැමිණිල්ල වෙනුවෙන් නිතීඥ ප්‍රියන්ති දිසානායක , ඉදුනිල් හෙට්ටිආරච්චි යන මහත්වරුන් සමඟ අනුරාධපුර මූලස්ථාන පොලිසියේ විවිධ පැමිණිලි අංශයේ සැරයන් 37635 කුමාරසිරි මහතා අධිකරණය හමුවේ පෙනී සිටියහ. සැකකාර විපක්ෂ නායකවරයා වෙනුවෙන් නීතිඥ චන්දන වීරකෝන් ආරියරත්න වික්‍රමආරච්චි මහතා ඇතුළු නීතිඥ වරුන් පිරිසක් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n1312187</link>
    <topic>පිටස්තරයෙක් දුම්රිය ප්‍රවේශපත්‍ර අලෙවි කරලා</topic>
    <author>ගම්පොළ සමූහ</author>
    <content>දුම්රිය ඉතිහාසයේ ප්‍රථම වතාවට පිටස්තර පුද්ගලයකු දුම්රිය ප්‍රවේශපත් විශාල ප්‍රමාණයක් ළඟ තබා ගනිමින් ඒවා හොර රහසේ අලෙවි කරමින් සිටියදී දුම්රිය ආරක්ෂක නිලධාරීන් විසින් ඔහු අත්අඩංගුවට ගෙන තිබේ.මෙසේ දුම්රිය ආරක්ෂක නිලධාරීන්ගේ අත්අඩංගුවට පත්ව ඇත්තේ මඩකළපු ප්‍රදේශයේ පදිංචි නඩේසන් පිල්ලේ නැමැති අයෙකි. මොහු කොටුව දුම්රිය ස්ථානයෙන් පොඩිමැණිකේ දුම්රියේ පැමිණ බදුල්ලේ දුම්රිය ස්ථානයෙන් බැස ඇත්තේ ප්‍රවේශපත් නොමැතිව හොර රහසේය.දුම්රිය ස්ථානයේ බොහෝ වේලාවක් රැඳී සිටිමින් මගීන් සමඟ කතා බස් කරන අයුරු දැක ඇති දුම්රිය ආරක්ෂක නිලධාරින් මොහු පිළිබඳ නිරීක්ෂණය කොට ඔහු පරීක්ෂා කිරීමේදී මේ පුද්ගලයාට දුම්රිය ප්‍රවේශපතක් නොමැති බවත් ඔහු ළඟ දින සඳහන් නොකළ හැටන් මහනුවර ගමන් ගන්නා දුම්රිය ප්‍රවේශ පත් 145ක් තිබී හමුවී ඇත.එකක් රුපියල් 65ක් වූ මෙහි සම්පූර්ණ වටිනාකම රුපියල් 9425 වන අතර මේ පිළිබඳ සොයා බැලීමේදී මීට දින කීපයකට පෙර මහනුවර දුම්රිය ස්ථානයෙන් ටිකට්පත් තොගයක් අස්ථානගත වී ඇති බවට එහි ස්ථානාධිපතිවරයා කර තිබූ පැමිණිල්ලකට අනුව පරීක්ෂණ ආරම්භ කොට ඇත.දුම්රිය ස්ථානයේ ඇතුළත තිබෙන ප්‍රවේශපත් පිටස්තර පුද්ගලයන්ට හොරකම් කිරීමට නොහැකි හෙයින් මොහුට මේ ප්‍ර‍වේශපත් ලැබුණේ කෙසේද යන්න දුම්රිය දෙපාර්තමේන්තු මට්ටමින් පරීක්ෂණයක් ආරම්භ කිරීමටද නියමිත බව ඒ පිළිබඳ විමසීමේදී හෙළිවිය. වැඩිදුර පරීක්ෂණ සඳහා සැකකරු බදුල්ල පොලිසිය වෙත බාරදී තිබේ.දුම්රිය සාමාන්‍යාධිකාරී බී.ඒ.පී. ආරියපාල මහතාගේ උපදෙස් මත ප්‍රධාන දුම්රිය ආරක්ෂක අධිකාරී සේනක ජයසේන සහකාර ආරක්ෂක අධිකාරී (ඉහළ‍ කොට්ඨාසය) ගාමිණී දිසානායක යන මහතුන්ගේ අධීක්ෂණය මත දුම්රිය ආරක්ෂක සැරයන්වරුන් වන 90796 කේ. ජයසේකර, 90787 ආර්.එම්. කරුණාරත්න යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n1312188</link>
    <topic>නවීකරණය කළ මාර්ග රැසක් නිසි නඩත්තුව නොමැතිව අබලන්</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>කෝටි ගණනින් මුදල් වැය කොට උතුරු මැද පළාතේ අබලන් ග්‍රාමීය මාර්ග නවීකරණය කළද ඒවා නිසි ලෙස නඩත්තු නොකිරීම නිසා කෙටි කාලයකදී යළි අබලන් වී යාම නිසා අති විශාල මුදලක් පුනුරුත්තාපන කටයුතු සඳහා වැය කිරීමට සිදු වන උතුරු මැද පළාත් මාර්ග සංවර්ධන අධීකාරියේ සාමාන්‍යාධීකාරී ඉංජිනේරු සිංහරත්න බංඩාර මහතා අවධාරණය කරයි.පසුගියදා උතුරු මැද ප්‍රධාන අමාත්‍ය සහ පළාත් මාර්ග සංවර්ධන අමාත්‍ය රංජිත් සමරකෝන් මහතා උතුරු මැද පළාත් මාර්ග අධිකාරියේ ප්‍රධාන කාර්යාලයට පැමිණ සිදු කළ ප්‍රගති සමාලෝචනයේදී සාමාන්‍යාධිකාරීවරයා මේ බව සඳහන් කළේය.උතුරු මැද පළාත් මාර්ග සංවර්ධන අධිකාරිය යටතේ පළාතේ සී සහ ඩී ශ්‍රෙණියේ ග්‍රාමීය මාර්ග කිලෝමීටර් 1947.32 පාලනය වනවා. මේ මාර්ග නිසිකලට නිසි අයුරින් නඩත්තු කිරීම අත්‍යවශ්‍ය කරුණක්.මේ වන විට ආසියානු සංවර්ධන බැංකුවේ සහ ජයිකා ආධාර මත උතුරු මැද පළාතේ අබලන් මාර්ග කි.මි. 300ක් පමණ පිළිසකර කෙරෙන අතර මේ සඳහා රුපියල් මිලියන 5000ක පමණ මුදලක් ආයෝජනය කරනු ලබනවා.උතුරු මැද පළාතේ මාර්ග අතුරින් තාර දමා සකස් කොට ඇත්තේ කි.මි 1500ක මාර්ග සංඛ්‍යාවක් පමණයි සිංහරත්න බංඩාර මහතා සඳහන් කළේය. දිනමිණට වාර්තා වන ආකාරයට 2006 සිට මේ දක්වා පළාත් මාර්ග අධීකාරිය වෙත ලබාදී ඇති වාර්ෂික මූල්‍ය ප්‍රතිපාදන කිසිසේත් එම කාර්යය සඳහා නෙසෑහෙන බව ජ්‍යේෂ්ඨ මාර්ග ඉංජිනේරුවරු සඳහන් කරති.මෙවැනි උග්‍ර මූල්‍ය සම්පත් හිඟයක් තිබියදී පළාත් මාර්ග සංවර්ධන අධීකාරිය සතුව යන්ත්‍රෝපකරණ ඒකකයක් නොතිබීම නිසා වාර්ෂීකව විශාල මුදලක් පෞද්ගලික අංශයෙන් කුලියට ගන්නා යන්ත්‍රෝපකරණ සහ වාහන සඳහා ගෙවීමට සිදුවී තිබේ.පසුගිය වසර තුළ පමණක් අනුරාධපුර, හොරොව්පොතාන, නොච්චියාගම, මරදන්කඩවල, මින්නේරිය සහ මනම්පිටිය විධායක ඉංජිනේරු බල ප්‍රෙද්ශතුළ මාර්ග සංවර්ධනය සඳහා කුලියට ගත් බරවාහන වෙනුවෙන් රුපියල් 28,313,133.00ක මුදලක් ගෙවා ඇත.මේ පිළිබඳව කරුණු දැක්වූ උ.මැ.ප ප්‍රධාන අමාත්‍යවරයා රජයෙන් සහ පළාත් සභාවෙන් මාර්ග සංවර්ධන කටයුතු වලට ලබා දිය හැකි මුදල සීමිත බැවින් මධ්‍යම රජය හරහා විදේශාධාර ලබා ගැනීමේ මෙහෙයුමක් අරඹාර ඇතැයි අනාවරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n1312189</link>
    <topic>තංගල්ල නගර සභාවේඅයවැය සම්මතයි</topic>
    <author>එස්.ජී. එඩ්වින් බෙලිඅත්ත සමූහ</author>
    <content>තංගල්ල නගර සභාවේ 2014 වර්ෂය සඳහා වූ අයවැය කෙටුම්පත් පනත ඊයේ (17) වැඩි ඡන්දයෙන් සම්මත විය.එක්සත් ජනතා නිදහස් සන්ධානයේ මන්ත්‍රීවරු හයදෙනා (06) පක්ෂව ඡන්දය පාවිච්චි කළහ.එක්සත් ජාතික පක්ෂයේ එක් මන්ත්‍රීවරයෙක් විරුද්ධව ඡන්දය පාවිච්චි කළේය. ඒ.ජා.ප. අනෙක් මන්ත්‍රීවරයා ඡන්දය විමසන අවස්ථාවේ සභා ගැබේ සිටියේ නැත.තංගල්ල නගරාධිපති අනිල් සේල්ලා හැන්නදි මහතා 2014 අයවැය කෙටුම්පත් පනත සභාවට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121810</link>
    <topic>හපුගල ජල පවිත්‍රාගාරයේනඩත්තු කටයුතු අද</topic>
    <author>බේරුවල විශේෂ බී.එම්.මුක්තාර්</author>
    <content>හපුගල ජල පවිත්‍රාගාරයේ සහ ‍ෙබදාහැරීමේ නළ පද්ධතිය සෝදා පිරිසිදු කිරීම හේතුවෙන් අද (18) දින. පෙ.ව. 8.00 සිට එදින මධ්‍යම රාත්‍රී 12.00 දක්වා පැය 16ක කාලයක් ජල සැපයුම අත්හිටුවීමට සිදුවන බව ජාතික ජලසම්පාදන හා ජලාපවාහන මණ්ඩලය පවසයි.ජල සැපයුම අත්හිටුවන ප්‍රදේශඅක්මීමන, හබරාදුව ප්‍රාදේශීය සභා බල ප්‍රදේශය, අහංගම ප්‍රදේශය, බෝපේ - පෝද්දල ප්‍රාදේශීය සභා බල ප්‍රදේශය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121814</link>
    <topic>සූර්ය උදාවෙන් දිනය උදා වන්නා සේ නොකඩවා ජනතාව අතරට යන දිනමිණ ජාතියේ එකම පුවත්පතයි</topic>
    <author>චින්තා රණසිංහ</author>
    <content>සූර්ය උදාවෙන් දිනය උදා වන්නා සේ ශ්‍රී ලංකාවේ ඉපැරණිතම දිනපතා සිංහල පුවත්පත වන ‘දිනමිණ’ පුවත්පත නොකඩවා ජනතාව අතරට යන ජාතියේ එකම පුවත්පත බව ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා ප්‍රකාශ කළේය.එවන් අභිමානනීය පුවත්පතක අතීතය ඉදිරි පරම්පරාව වෙත දායාද කරලීම සඳහා එහි ආරම්භය ‍‍ආවර්ජනය කිරීම අත්‍යාවශ්‍ය බව ද ඒ මහතා සඳහන් කළේය. ශ්‍රී ලාංකීය ඉතිහාසයේ පැරණිතම පුවත්පත වන ‘දිනමිණ’ පුවත්පතෙහි එක සිය හතර වැනි උපන් දිනය ලේක් හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් එම ආයතනයේ දී මහත් උත්සවශ්‍රීයෙන් ඊයේ (17) සමරනු ලැබූ අවස්ථාවේ දී කර්තෘ මණ්ඩල අධ්‍යක්ෂකවරයා එම අදහස් පළ කළේය.නොකඩවා පළ කෙරුණු එකම ජාතික පුවත්පත ලෙස ද කිරුළු පළන් දිනමිණ පුවත්පත ජයග්‍රාහී ගමන් මගකට පැමිණ වූ ඉපැරණි කර්තෘවරුන් ඇතුළු පාලනාධිකාරිය සිහිපත් කරමින් වත්මන් කර්තෘ මණ්ඩලය විසින් එම උත්සවය මහත් ඉහළින් සංවිධාන කර තිබිණ.ඉතිහාසය මත වර්තමානයත් වර්තමානය මත අනාගතයත් ගොඩනැඟෙන බව සිහිපත් කළ අධ්‍යක්ෂ සීලරත්න සෙනරත් මහතා, තිස් වසරක යුද්ධයක් මෙරට පැවැති බව ඇතැමුන්ගේ මතකයේ නොමැති බවත් අතීතය අමතක කිරීමෙන් ඒ මතකය වැළලී යා හැකි බවත් ප්‍රකාශ කළේය. ජාතියේ පුවත්පත් අතර අදටත් මහ ඉහ‍ළින් වැජඹෙන දිනමිණ පුවත්පතේ ඉතිහාසය මෙවන් අවස්ථාවක සිහිපත් කළ යුතුම යැයි ද හෙතෙම සඳහන් කළේය.ඒ මහතා වැඩිදුරටත් මෙසේ ද පැවැසීය,දිනමිණ පුවත්පත දවසින් දවස දියුණු වනවා මිස නැති වෙන්නේ නැහැ. අද කතුවැකියේ තිබෙනවා කියමනක්. අපි කඩේ යනවා කියා චෝදනාවක් තිබෙනවලු. ඔව් අපි කඩේ යනවා තමයි .අපි රජය ‍නියෝජනය කරන්නේ ජනතාවගේ බහුතර කැමැත්ත මත රජය තේරි පත්ව ඇති නිසා. ජනතාව වෙනුවෙන් ක්‍රියාත්මක කරන රජයේ ප්‍රතිපත්ති ඉදිරියට ගෙන යාම අපේ වගකීමක්.පුවත් නිසි ලෙස පළ කිරීම අපේ වගකීමක්. ඇතැම් ඇමැතිවරුන්ට පවා දිනමිණ පුවත්පතේ ඔවුන්ට විරුද්ධව යමක් ලියැවුණොත් කේන්ති යනවා. ඉන් වැටහෙන්නේ අපේ පුවත්පත යමක් කීවොත් ජනතාව එය විශ්වාස කරන බවයි. පුවත්පතක් ලෙස අපි වගකිම ඉටු කරන නිසයි එහෙම තත්ත්වයක් ඇති වුණේ.අන්තර්ජාලය හරහා විදෙස්ගත ලක්ෂ හතරක පිරිසක් දිනමිණ පුවත්පත කියවන බව වාර්තා වී තිබෙනවා. සිළුමිණ පුවත්පත දස ලක්ෂයක් සහ සන්ඩේ ඔබ්සවර් පුවත්පත එකොළොස් ලක්ෂයක පිරිසක් කියවන බව දැන ගන්නට ලැබෙනවා. මින් පැහැදිලි වන්නේ අපේ පුවත්පත ජනතාව අතරේ අදටත් කෙතරම් ජනප්‍රියද යන්නයි.ඕනෑම ආයතනයක වගේ කන පතේ පහරන පිරිසකුත් අපි අතරේ සිටින නිසා පසුගිය දිනවල පාර්ලිමේන්තුවේ පවා අපේ ආයතන‍යේ වැරදි අය වැය වාර්තා කිහිපයක් සාකච්ඡාවට ලක් වුණා. එය ඉතා වැරදි සහගත ක්‍රියාවක්. අපේ ආ‍යතනය තරම් සේවකයන්ට සලකන ආයතනයක් තවත් නැහැ. අපි අපේ සාඩම්බර ඉතිහාසය ආරක්ෂා කළ යුතු වන්නේ අපයි. මෙවැනි ආයතනයකට විරුද්ධ වනවා කියන්නේ මවුපියන්ට එරෙහි වෙනවා වගේ වැරැද්දක්.එච්.එස් පෙරේරා මහතා සහ ඩී.ආර්.විජයවර්ධන මහතාගේ වෑයමෙන් ආරම්භ වූ මේ පුවත්පත ඩී.ජේ.බී. විජේසේකර, සී.ඩබ්ලිව්.වික්‍රමාරච්චි, පියසේන නිශ්ශංක, මාර්ටීන් වික්‍රමසිංහ, චන්ද්‍රසිරි දොඩාවත්ත, දෙල්තොට චන්ද්‍රපාල, තිස්ස එදිරිසිංහ, මහින්ද අබේසුන්දර සහ රංජන් අමරරත්න මහත්වරුන් ඇතුළුව කර්තෘවරුන් විසි පස් දෙනෙක් දිනමිණ පුවත්පතේ කර්තෘ ධූරය හෙබ වූවා.1909 මේ පුවත්පත ආරම්භ වූ පසු මාස 5ක් ඇතුළත ආණ්ඩුවේ මහලේකම්වරයා ලිපියක් එවා තිබෙනවා ආණ්ඩුවේ පත්තර ආණ්ඩුවේ පත්ත‍රයේ දැමිය යුතු වන්නේය යනුවෙන්. එදා තිබුණු භාෂාවත් ඉතා අලංකාර ව්‍යාකරණානුකූල භාෂාවක්. කියවීමට කැමැත්තක් ඇති කරවන භාෂාවක්. අදටත් දිනමිණ පුවත්පත දෝෂ රහිතව පුවත් ඉදිරිපත් කිරීමට වග බලා ගන්නා පුවත්පතක්. සියලුම බාධක ජයගෙන දිනමිණ පුවත්පත තවදුරටත් ජනතාව අතර වැජඹේවායි මා ප්‍රාර්ථනා කරනවා.දිනමිණ නියෝජ්‍ය ප්‍රවෘත්ති කර්තෘ මහින්ද කුලතුංග මහතා - දිනමිණ පුවත්පත මෙරට පුවත්පත් කලාව ආරම්භ කළ බව අතිශෝක්තියෙන් තොරව කිව හැකියි. 1914 වසරේ දී මුස්ලිම් කෝලාහලය නිසාවෙන් මෙරට පුවත්පත් මුද්‍රණය නැවතීමට සිදු වූ අවස්ථාවේ දී දිනමිණ පුවත්පත තෙමසක් පමණ නතර වී තිබුණා. ඒ හැර දිනමිණ පුවත්පත මුද්‍රණය නොවූ අවස්ථාවක් නැහැ.නොකඩවා පවත්වාගෙන ගිය ජාතික පුවත්පත ලෙස එය රටට මහඟු ආදර්ශයක්. එච්.එස්. පෙරේරාගේ කර්තෘත්වයෙන් දිනමිණ පුවත්පත ආරම්භ වූයේ ආගමානුකූලවයි. එතැන් පටන් මේ රටේ ජාතික, ආගමික මෙහෙවර සඳහා ක්‍රියාත්මක වුණා. එය දිනමිණ පුවත්පතේ අනන්‍යතාවයි.මේ රටේ ජාතික හෝ ආගමික වශයෙන් ඇතිවූ ගැටලුකාරී තත්ත්වයන්වල දී දිනමිණ පුවත්පත වගකීමෙන් ක්‍රියා කළා. න ගින්නට පිදුරු දැම්මේ නැහැ.ජාතික සමගිය අගය කළා. ජනතා මතවාදී පත්‍රයක් ලෙස ජනතාව අතරට ගිය දිනමිණ පුවත්පත ජාතික අරගල පෙරළිය, හිට්ලර්ගේ බිඳවැටීම ඇතුළු විවිධ පැතිකඩ ඔස්සේ පුවත් වාර්තා කළා. ජනතාවගේ මතය පෝෂණය කළ පුවත්පතක් බව ආඩම්බරයෙන් සිහිපත් කළ හැකියි.ලේක්හවුස් ආයතනයේ සාමාන්‍යාධිකාරී අභය අමරදාස මහතා - එච්.එස් පෙරේරා මහතාගේ කර්තෘත්වයෙන් ආරම්භ වු දිනමිණ පුවත්පත ඩී.ආර්.විජේවර්ධන ශුරීන් විසින් මිල දී ගැනීමෙන් අනතුරුව 1919 දී ලේක්හවුස් ආයතනය ආරම්භ කළා. සීමාසහිත එක්සත් ප්‍රවෘත්ති පත්‍ර සමාගම ආරම්භ වෙලා මේ දක්වා දිනමිණ සමාජය වෙනුවෙන් විශේෂ සේවාවක් සිදු කරනවා.ලේක්හවුස් ආයතනය ආරම්භ වීමේ මූල බීජය වන්නේ දිනමිණ පුවත්පතයි. ‍එසේ නම් මුල් ආභරණය වන්නේ ද දිනමිණයි. දිනමිණ සලකුණ තමයි දැන් සෑම තැනකම පෙනෙන්නට තිබෙන්නේ. අනෙක් පුවත්පත්වල සිටින කර්තෘවරුන් පවා දිනමිණෙන් බිහි වූ අයයි.ආයතනයේ සංස්කෘතිය, හැකියාව, විකාශය දිනමිණෙන් පටන්ගත් බවයි මින් පෙනෙන්නේ. අනුරාධපුර යුගයේ තැන් තැන්වල පෙනෙන්නට තිබෙන විශේෂ ගොඩනැගිලිවල සලකුණු, රූ සටහන් මේ ආයතනය තුළත් තිබෙනවා. මුල් කාලයේ සිටි ශිල්පීන්ගේ හැඟීම් තමයි ඉන් පිළිබිඹු කරන්නේ. අප ආයතනයේ සභාපති බන්ධුල පද්මකුමාර මහතාගේ අදහසක් මත අප සාකච්ඡා කොට තිබෙනවා එම වටිනා රූ සටහන් ගොණුවක් ඇති කිරීමට.1981 දී සිංහල අකුරු පරිගණකගත කළෙත් දිනමිණ පත්‍රයටයි. දැනට පරිගණක යුගයේ තිබෙන යුනිකෝඩ් ක්‍රමය ගෙන එන්නට අකුරු රූපය දිනමිණ අකුර ලෙසයි සටහන් වී තිබෙන්නේ. අයිසීටීඒ ආයතනයට පවා අපි එය භාර දුන්නා. 104 ක් දිනමිණ වැජඹී සිටින තවත් වැජඹෙන්නටත් තාක්ෂණය හා පාඨක ග්‍රහණය කොයි ආකාර විය යුතු ද යන්න අවධානය යොමු වී තිබෙනවා. මුද්‍රණ කඩදාසියට පමණක් සීමා විය යුතු ද යන්න මෙහි දී අවධානය යොමු වී තිබෙනවා. රටවල් 50කට වැඩි ප්‍රමාණයක් අපේ පුවත්පත ජනප්‍රිය වී තිබෙනවා.මේ නිසා අපි නව තාක්ෂණය සමඟ ගමන් කිරීමට අඩිතාලම දමා තිබෙනවා. එය ඉදිරියටත් දියුණු කිරීමට අපි අපේක්ෂා කරනවා. ලංකාවේ කිසිඳු පුවත්පත් ආයතනයකට නොමැති පහසුකම් අපට තිබෙන නිසා අප කළ හැකි උපරිමය කරනවා.දිනමිණ ප්‍රධාන කර්තා ගාමිණී ජයලත් මහතා - ඉතා වාසනාවත්ත සුන්දර කාලයක් අපි මේ ගතකරමින් සිටින්නේ. දිනමිණ පුවත්පත ගැන අපිට තිබෙන ආඩම්බරය වචනයෙන් කියා නිම කරන්න බැහැ. එච්.එස් පෙරේරා මහතා සහ ඩී ආර් විජේවර්ධන මහතා ප්‍රමුඛ දිනමිණ පත්‍රය මෙතෙක් ජනතාව අතරට ගෙන ගිය සියලුම කතුවරුන්ට ඒ සඳහා ප්‍රණාමය පුද කළ යුතුයි. ‘දිනමිණ’ සූර්යා වගේ හැමදාම බැබලෙන පුවත්පතක්. දිනමිණ පුවත්පතට පැවරී ඇති ප්‍රධාන වගකීම තමයි ජාතික වගකීම.දිවයිනේ ජාතික පත්තර 09ක් මුද්‍රණය වන අතරේ අප මෙය ඉදිරියට ගෙන යා යුතුයි. ආණ්ඩුවේ හොරණෑව කියා අපිට චෝදනාවක් තිබෙනවා. ඇත්ත, අපි කඩේ යන්නේ ආණ්ඩුවට. ඒ ජනතාව නියෝජනය කරන නිසා. නමුත් පත්තර කලාවේ තිබෙන ඇතැම් සදාචාරාත්මක කරුණු ආරක්ෂා කරගෙන අපට මේ ගමන යා යුතුව තිබෙනවා.දහස් කැඩපත් මාලිගාව කියා මාලිගාවක් තිබුණා. මෙහි කණ්ණාඩි දහසක් පමණ තිබුණා. එක් බලුපැටියෙක් මේ මාලිගාව ඇතුළට දිව ආවා. සෑම කැඩපතකින්ම බලුපැටව් දහස් ගණනක් පෙනුණු නිසා ඒ බලුපැටියා හිනා වෙලා බැලුවා. අර බලු පැටව් දහස්ගානත් හිනා වුණා. බලුපැටියා වලිගය වැනුවා. දහස් ගණනක් වලිගය වැනුවා. මේක නම් සුන්දර මාලිගාවක් අයෙත් මේ මාලිගාවට එන්න ඕනෑ කියා හිතලා යන්න ගියා.තව බලුපැටියෙක් ඒ වගේම ඒ මාලිගාවට පැමිණියා. දහස් ගාණන් බලු පැටව් පෙනෙන්නට ගත් නිසා ඌ එක පාරක් ‘බුහ්’ හඩින් බිරුවා. එතකොට තවත් බුරන හඩවල් සතර දෙසින් ඇහුණා. මේක නම් එන්නට සුදුසු ස්ථානයක් නොවේ යැයි සිතමින් ඌ යන්නට ගියා.මින් අපි වටහා ගත යුතු වන්නේ, එදිනෙදා අපට හමුවෙන මිනිසුන්ට කැඩපත වන්නේ අපේ රුවයි. අපේ රුව තමයි අපේ හැසිරීම මත තමයි අනිත් මිනිසුන් ප්‍රතිචාර දක්වන්නේ යන කාරණාවයි. අපි සිනහ මුහුණින් ප්‍රතිචාර දැක්වුවොත් අපට ලැබෙන්නේ හොඳ ප්‍රතිචාර. දිනමිණ පුවත්පතේ කාර්ය මණ්ඩලය වන අපි මිනිසුන්ට දක්වන ප්‍රතිචාරය තමයි අපට පෙරළා ලැබෙන්නේ. අපි හොඳ ප්‍රතිචාර දැක්වුවොත් අපේ පුවත්පතත් සුන්දර පුවත්පතක් වනු ඇති.ලේක්හවුස් සභාපති‍ ජ්‍යෙෂ්ඨ මාධ්‍යවේදී බන්දුල පද්මකුමාර, මෙහෙයුම් අධ්‍යක්ෂ උපුල් දිසානායක, නියෝජ්‍ය සාමාන්‍යාධිකාරී වරුණ මල්ලවආරච්චි, සමාගමේ ලේකම් කුමුදු ගුණවර්ධන, දිනමිණ උපදේශක කර්තෘ මහින්ද අබේසුන්දර, සිළුමිණ කර්තෘ සුන්දර නිහතමානී ද මැල්, තිනකරන් පුවත්පතේ කර්තෘ එස්.තිල්ලෛයිනාදන්, සන්ඩේ ඔබ්සවර් පුවත්පතේ කර්තෘ දිනේෂ් වීරවංශ, මහත්වරුන් පුමුඛ විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121812</link>
    <topic>මන්ත්‍රී විජයදාසගේ පනත් කෙටුම්පතටදෙපාර්ශ්වයේ කැමැත්ත විමසිය යුතුයි</topic>
    <author/>
    <content>පෞද්ගලික මන්ත්‍රී යෝජනාවක් ලෙස කොළඹ දිස්ත්‍රික් මන්ත්‍රී විජයදාස රාජපක්ෂ මහතා ඉදිපත් කළ උපරිමාධිකරණ විනිශ්චයකරුවන් ධූරයෙන් ඉවත් කිරීමේ දී සාධාරණ ස්වාධීන හා අපක්ෂපාත නඩු විභාගයක් තහවුරු කිරීම සහ විමර්ශන කටයුතු කිරීම පිණිස ක්‍රියා පටිපාටියන් හඳුන්වා දීමට අදාළව පෞද්ගලික පනත් කෙටුම්පත ඉදිරිපත් කිරීමට අනුමැතිය ලබා ගැනිම සඳහා දෙපාර්ශවයේ කැමැත්ත විමසිය යුතු බව කථානායක චමල් රාජපක්ෂ මහතා පාර්ලිමේන්තුවේදී ඊයේ (17) ප්‍රකාශ කළේය.පෞද්ගලික මන්ත්‍රී යෝජනාවක් ඉදිරිපත් කිරීමට ස්ථාවර නියෝග (47) යටතේ මන්ත්‍රීවරයකුට අයිතිවාසිකමක් හා වරප්‍රසාදයක් පවතින බවත්, නමුත් ස්ථාවර නියෝග 47(5) අදාළ ඇමැතිවරායට යොමු කර ඇමැතිවරයා කැමැතිනම් එම යෝජනා සම්මත කරගැනීමට හැකියාව පවතින බවත් කථානායකවරයා කීවේය.පෞද්ගලික මන්ත්‍රී යෝජනාව සභාවට ඉදිරිපත් කිරීමට ස්ථාවර නියෝග 77 යටතේ පාර්ලිමේන්තුවේ කැමැත්ත විමසියු යුතු බවත් කථානායකවරයා තීන්දු කළේය. කථානායකවරයා මේ අදහස් පළ කළේ දිනට නියමිත කටයුතු ආරම්භ කිරීමට පෙර නිවේදන ඉදිරිපත් කරමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121813</link>
    <topic>ආයෙත් මෙයා රෑ හීනෙන් ඇවිදිනවාඇය මට එපා මම මගෙ හේනට යනවා</topic>
    <author>-තෙන්නකෝන් කුලසේකර</author>
    <content>සිහිනෙන් ඇවිදගෙන අනියම් සැමියාගේ නිවසට ගිය දෙදරු මවකගේ මේ කතාව ඇසෙන්නේ හිඟුරක්ගොඩිනි.තිස්පස් හැවිරිදි ඇය දෙදරු මවක වූවත් “නැට්ටුක්කාරියෙකි.” හතළිස් හැවිරිදි වියේ පසුවන සැමියා දහඩිය මහන්සියෙන් දරු පවුල රක්ෂා කරන ගොවියෙකි.මේ අය ජීවත්වන නිවසට සැතපුම් භාගයක් පමණ දුරින් පිහිටි නිවසක තනිව වෙසෙන්නේ පස් දරු පියෙකි.ඔහුගේ බිරිය පිටරට රැකියාවකට ගොසිනි.මේ පස් දරු පියා සමග “නැට්ටුක්කාර” කාන්තාව ‘ඇයි හොඳයියක්’ පවත්වන බව ගම පුරා ප්‍රචලිත වී තිබුණි. එහෙත් එම කතාව ඇය තරයේ ප්‍රතික්ෂේප කළා පමණක් නොව මේ මාතෘකාව නිසා සැමියා හා ඔහුගේසමීප නෑදෑයන් සමගද ඇය නොහොඳ නෝක්කඩු වූ වාර බොහෝ ය.පසුගිය මැදියම් රැයේ ඇය නිවසින් පිටවූයේ සැමියා හා දරු දෙදෙනා සුව නින්දේ පසුවෙද්දීය. එහෙත් ඇය ගැන විපරමෙන් සිටි ඥාති තරුණයෙකුට ඇගේ හොර ගමන ඇස ගැසිනි.ඇය ඇගේ අනියම් සැමියාගේ නිවසට ඇතුළු වූ පසු මේ තරුණයා ඇගේ සැමියාට මේ බව දන්වා නෑදෑයන් කිහිප දෙනෙකුද සමග නිවසට කඩා පැන ඇයට පහර දෙමින් ආපසු ඇදගෙන ආහ. එහෙත් ඇය තරයේ කියා සිටියේ තමා සිහිනෙන් ඇවිදගෙන යන්නට ඇති බවය.“ලොකු පුතා පොඩි දවස්වලත් මෙයා හීනෙන් ඇවිදගෙන ගෙදරක ගිහින් හිටියා. ඒ හන්දා අපිට ඒ ගම අතහැරලා එන්න වුණා” යැයි සැමියා කෝපයෙන් නෑදෑයන්ට කියා සිටියේය.“දැන් පොඩි දුව මොන්ටිසෝරි යන කොටත් මෙයාට අර පරණ ලෙඩේම හැදිලා. ඉතිං මක් කොරන්නද? ඔය ගෑනි මහ එවුන්ට බාර දීපියව්” කී සැමියා ඒ මහ රෑම හේනේ පැළට ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121819</link>
    <topic>කවුරු මොන ඉල්ලීම් කළත් රජය සියලු කටයුතු කරන්නේ ආණ්ඩු ක්‍රම ව්‍යවස්ථානුකූලවයි</topic>
    <author>සිතාරා සේනානි සහ නුවන් කොඩිකාර</author>
    <content>උතුරු පළාත් ආණ්ඩුකාරවරයා ඉවත් කරන ලෙස කවුරුන් ඉල්ලීම් කළ ද එම කාරණයේ දී රජය කටයුතු කරන්නේ ආණ්ඩු ක්‍රම ව්‍යවස්ථාවට අනුකූලව බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ඇමැතිවරයා මේ බව පැවැසුවේ උතුරු පළාත් ආණ්ඩුකාරවරයා එම තනතුරෙන් ඉවත් කරන ලෙස කතෝලික සභාවේ මන්නාරම රදගුරු රායප්පු ජෝෂප් පියතුමා ඇතුළු පිරිසක් ජනාධිපතිවරයාගෙන් කර ඇති ඉල්ලීමක් සම්බන්ධයෙන් ඇමැති මණ්ඩල තීරණ දැනුම්දීමේ මාධ්‍ය හමුවේ දී මාධ්‍යවේදියකු මතුකරන ලද ප්‍රශ්නයකට පිළිතුරු දෙමිනි.ඇමැති මණ්ඩල තීරණ දැනුම්දීමේ මාධ්‍ය හමුව ජනමාධ්‍ය හා ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (17) පැවැත්විණි.විවිධ ඉල්ලීම් සහ යෝජනා ඉදිරිපත්වීම ඉතා හොඳ බව කී ඇමැතිවරයා එහෙත් මන්නාරම රදගුරු රායප්පු ජෝෂප් පියතුමා මුල පටන්ම එල්.ටී.ටී.ඊ. සංවිධානයට සහාය ලබා දුන් බව තමා පෞද්ගලිකව විශ්වාස කරන බවද කීවේය.මන්නාරම රදගුරුතුමා කිසිදු විටෙක එල්.ටී.ටී.ඊ. සංවිධානය ත්‍රස්තවාදී සංවිධානයක් ලෙස හඳුන්වා නොදුන් බවත්, ඔවුන් සටන්කාමීන් සහ විමුක්තිකාමීන් ලෙස පමණක් හඳුන්වා දුන් බවත් සඳහන් කළේය.මඩු ප්‍රදේශය හමුදාව විසින් අත්පත් කරගනු ලැබූ අවස්ථාවේ මඩු දේවස්ථානයේ තැන්පත් කර තිබූ මඩු මාතා පිළිරුව ආරක්ෂාව සඳහා හමුදාව වෙත භාර නොදී එහි සිට කිලෝ මීටර් 40ක් ඈතින් සිටි එල්.ටී.ටී.ඊ. සංවිධානය වෙත බාරදීමට රායප්පු ජෝෂප් රදගුරුතුමා ක්‍රියා කිරීමෙන් තමන්ගේ එල්.ටී.ටී.ඊ. හිතවාදීත්වය මැනවින් පිළිබිඹු කළ බවත් ඇමැතිවරයා මෙහි දී වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121820</link>
    <topic>රන් සොරකම් කර රක්ෂිතයට</topic>
    <author>පාණදුර සමුහ</author>
    <content>පාණදුරේ නිවසක් බිඳ රුපියල්12000 ක් වටිනා භාණ්ඩ සොරකම් කිරීමේ චෝදනාවකට වරද පිලිගත් විත්තිකරුවෙකු පාණදුර අතිරේක දිසා විනිසුරු සහ ප්‍රධාන මහේස්ත්‍රාත් රුචිර වැලිවත්ත විසින් 26-12-13 දක්වා රක්ෂිත බන්ධනාගාර ගත කරණ ලදී.ඔහුට දඩුවම් නියම කිරීම සදහා එදිනට ඔහුගේ පෙරවැරදි වාර්තාවද කැදවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121821</link>
    <topic>ඇඟිලි සලකුණු සංසන්දනය කිරීම සඳහා රවිඳුගේ ඇඟිලි සලකුණු ලබාගන්න නියෝග</topic>
    <author>සිරන්ජනි කුමාරි</author>
    <content>මොහොමඩ් සීයාම් ඝාතනය සඳහා යොදා ගනු ලැබූ වෑන්‍ රථයේ තිබෙන ඇඟිලි සලකුණු හා අටවන සැකකරු වු හිටපු නියෝජ්‍ය පොලිස්පති වාස් ගුණවර්ධන මහතාගේ පුතු වන රවිඳු ගුණවර්ධනගේ ඇඟිලි සලකුණු සංසන්දනය කිරිම සඳහා ඔහුගේ ඇඟිලි සලකුණු ලබාගන්නා ලෙසට කොළඹ අතිරේක මහෙස්ත්‍රාත් මොහොමඩ් සහබ්දීන් මහතා ඊයේ (17) අධිකරණ පොලිස් නිළධාරීවරයාට නියෝග කළේය.වැඩිදුර වාර්තාවක් ඉදිරිපත් කරමින් රහස් පොලිසිය අධිකරණය වෙත පැවසුවේ අතිරේක සොලිසිටර් ජනරාල්වරයා මෙම සිද්ධිය සම්බන්ධයෙන් උධෘත අධ්‍යයන‍යක පසුවන බවත් ඝාතනය සඳහා ‍යොදාගනු ලැබූ වාහනයේ ඇඟිලි සලකුණු හා අටවන සැකකරු වු රවිඳු ගුණවර්ධනගේ ඇඟිලි සලකුණු සංසන්දනය කිරිම අවශ්‍ය බැවින් ඇඟිලි සලකුණු වාර්තා කැඳවිම අත්‍යවශ්‍ය බවය.මෙසේ ලබාගන්නා ඇඟිලි සලකුණු එකී පොලිස් නිලධාරියා විසින්ම ඇඟිලි සලකුණු කාර්යාලය වෙත බාරදීමට මහේස්ත්‍රාත්වරයා මෙහිදී නියම කළේය.සැකකරුවන් වෙනුවෙන් පෙනී සිටි නීතිඥ රන්ජන් ද සිල්වා මහතා අධිකරණයෙන් ඉල්ලීමක් කරමින් ඉල්ලා සිටියේ සැකකරුවන් සියලුදෙනාට සාමූහිකව සාකච්ඡා කිරිමට ඉඩකඩ සලසා දෙන ලෙසය.නීතිපති උපදෙස් අනුව සැකකරුවන් වෙන් වෙන්ව රඳවා ඇති බව පැවසූ මහෙස්ත්‍රාත්වරයා නීතිපතිවරයාගේ අවසරය ලද දිනෙක ඊට අවකාශ සලසා දෙන බව පැවසීය.නීතිඥ අජිත් පතිරණ මහතා මෙහිදී වාස් ගුණවර්ධන මහතාගේ අයි පෑඩ් එක නැවත ඔහු වෙත ලබා දෙන ලෙසට අධිකරණයෙන් ඉල්ලීමක් කළේය.මීට පිළිතුරු ලබා‍ දුන් රහස් පොලිසිය පවසා සිටියේ එය නඩු භාණ්ඩයක් ලෙස ඉදිරියේදී යොදා ගැනීමට අපේක්ෂා කරන බවය.හතරවන සැකකරුවු බමුණුසිංහ යන අයට ශ්‍රී ජයවර්ධනපුර විශ්වවිද්‍යාලයේ බාහිර උපාධි පාඨමාලාවට සහභාගිවීමට අවසර ලබා දෙන ලෙසට අධිකරණයට ඉදිරිපත් වු ඉල්ලීම සළකා බැලු මහෙස්ත්‍රාත්වරයා ජනවාරි 4 වන දින ඊට සහභාගිවීමට සැකකරුට අවශ්‍ය පහසුකම් ලබා දෙන ලෙසට බන්ධනාගාර අධිකාරීවරයාට නියම කළේය.හිටපු නියෝජ්‍ය පොලිස්පති වාස් ගුණවර්ධන ,ලක්ෂ්මන් ඉන්දික,ගාමිණී සහන්චන්ද්‍ර ,ප්‍රියන්ත සංජීව ,පැතුම් රංග දිසානායක, රවිඳු ගුණවර්ධන හා දිමුතු හෙට්ටිආරච්චි යන අය බන්ධනාගාරය විසින් අධිකරණය වෙත ඉදිරිපත් කොට තිබිණ.අදළ කරුණු සළකා බැලු මහේස්ත්‍රාත්වරයා සැකකරුවන් මේ මස 24 වන දින දක්වා තවදුරටත් රක්ෂිතබන්ධනාගාරගත කිරීමට නියම කළේය.රහස් පොලිසියේ සහකාර පොලිස් අධිකාරී ශානි අබේසේකර ,පොලිස් පරික්ෂක රංජීත් මූණසිංහ ඇතුළු නිලධාරින් අධිකරණය හමුවේ පෙනී සිටියහ.සැකකරුවන් වෙනුවෙන් නීතිඥ අජිත් පතිරණ , රන්ජන් ද සිල්වා ,මධුර වෙල්ගම ධනුෂ්ක වීරසිංහ යන නීතිඥවරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121822</link>
    <topic>ඇප කොන්දේසි කැඩුවැයි අන්තරේ කැඳවුම්කරුට උසාවි එන්න නියෝග</topic>
    <author>සිරිසේන රාජපක්ෂ</author>
    <content>නීති විරෝධී ජනරාශියක සාමාජිකයන් වී මහාමාර්ගයේ ගමන් කළ මහජනතාවට හා මහමාර්ගයේ ගමන් කරමින් තිබූ වාහනවලට අලාභහානි සිදුකර රාජකාරියේ යෙදී සිටි පොලිස් නිලධාරීන්ට තුවාල සිදුකළැයි සැකපිට අත්අඩංගුවට ගෙන ඇප මත මුදාහැර සිටි අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කාර ‍සංජීව මහේෂ් නමැත්තාට නැවත ලබන මස 08 වෙනිදා අධිකරණයේ පෙනී සිටින ලෙස කොටුව ප්‍රධාන මහේස්ත්‍රාත් හා අතිරේක දිසා විනිසුරු තිළිණ ගමගේ මහතා විසින් ඊයේ (17) නොතීසි නිකුත් කළේය.ඉහත කී සිද්ධිය සම්බන්ධයෙන් දීර්ඝ කාලයක් රිමාන්ඩ් භාරයේ සිටි සැකකරුට පසුව ඇප නියම කිරීමේදී අධිකරණය මගින් පනවන ලද ඇප කොන්දේසි කඩවන අයුරින් හැසිරුණ බවට තොරතුරු ලැබී ඇති බැවින් ඒ පිළිබඳ කරුණු දැක්වීම සඳහා සැකකරුට අධිකරණයේ පෙනී සිටින ලෙස නියෝග කරන්නැයි කොළඹ අපරාධ කොට්ඨාසය අධිකරණයෙන් කරන ලද ඉල්ලීමකට අනුව මහේස්ත්‍රාත්වරයා මෙසේ නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=n13121823</link>
    <topic>කොළඹ හෝටලයක මහා පරිමාණ වංචාවේ මහ මොළකරුගේ විදේශ ගමන්වලට වැට</topic>
    <author>සිරිසේන රාජපක්ෂ</author>
    <content>කොළඹ සුප්‍රසිද්ධ හෝටල් සමාගමක සිදුවී ඇතැයි කියන මහා පරිමාණයේ මූල්‍ය වංචාවකට සැක කරන එම ආයතනයේ මුදල් අයකැමිවරයෙකු රටින් පිටවීමේදී හෝ රටට පැමිණීමේදී අත්අඩංගුවට ගෙන වංචා විමර්ශන අංශයට භාර දෙන ලෙස කොටුව ප්‍රධාන මහේස්ත්‍රාත් තිළිණ ගමගේ මහතා ආගමන විගමන පාලකවරයාට ඊයේ (17) නියෝග කළේය.මහේස්ත්‍රාත්වරයා එසේ නියෝග කළේ කොළඹ වංචා විමර්ශන අංශය කරන ලද ඉල්ලීමකට අනුවය.කොළඹ ප්‍රධාන පෙළේ හෝටල් සමාගමක උසස් නිලධාරියකු විසින් කරන පැමිණිල්ලකට අනුව මෙම මහා පරිමාණයේ මූල්‍ය වංචාව පිළිබඳ පරීක්ෂණ ආරම්භ කර තිබේ.පැමිණිලිකාර සමාගමේ මුදල් අයකැමි වශයෙන් සිට රුපියල් විසිහත්ලක්ෂයක පමණ මුදලක් සැකකරු විසින් වංචා කර ඇතැයි පැමිණිල්ලේ සඳහන් වේ.පැමිණිලිකාර සමාගම මගින් පාලනය වන සුඛෝපභෝගි හෝටල් අටක් ශ්‍රී ලංකාවේ විවිධ ප්‍රදේශවල ක්‍රියාත්මක වන අතර ඒවා විදේශිකයින්ට කුලියට නවාතැන් දෙන බවත්, ඒ සඳහා අයවිය යුතු මුදල් කොළඹ ප්‍රධාන හෝටලයේ තැන්පත් කළ යුතු බවත්, පැමිණිල්ලේ සඳහන් වේ.මේ වසරේ ජූලි මස 21 වෙනිදා සිට නොවැම්බර් 30 වෙනිදා දක්වා ඒ අන්දමට ආයතනයට ලැබුණ රුපියල් විසිහත්ලක්ෂයක පමණ මුදලක් ආයතනයට ලැබුණු බව පරිගණක ගතකර එම මුදල් බැංකු ගත නොකර සැකකරු විසින් මුදල් පිළිබඳ විශ්වාසය කඩකර සාවද්‍ය පරිහරණය කර ඇතැයි සැක කරයි.සැකකරු පදිංචියට කුලියට ගෙන තිබූ නිවාසයෙන් පලාගොස් ඇතැයි පරීක්ෂණවලින් හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r1312181</link>
    <topic>කොළඹ නගර සභාවේ සේවකයන්ට බරපතළ සෞඛ්‍යය ගැටලු</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>කොළඹ මහ නගර සභාවේ සේවා අංශ කීපයකම නියුතු අය බරපතළ සෞඛ්‍යමය ආවදානම් තත්ත්වයකට පත් වී සිටින බැවින් ඒ සඳහා වෛද්‍යවරු හා අදාළ පුද්ගලයන්ගෙන් සමන්විත කමිටුවක් මගින් ඔවුන් එම අවදානමින් මුදාගැනීම පිණිස සුදුසු වැඩසටහනක් වහා සකස් කළ යුතු බව එහි ඉහළම නිලධාරීහු පෙන්වා දෙති.විශේෂයෙන් නගර සභාවේ මළපවාහන හා ජලපවාහන ඇතුළු අවදානම් සහිත අංශවල සේවය කරන නිලධාරීන් හා සේවකයන් මේ ගැටලුකාරී තත්ත්වයට මුහුණපා සිටින බව ඔවුහු සඳහන් කරති.මේ සේවාවේ යෙදෙන ඕනෑම තරාතිරමක අයකුම දිගු කාලීන ලෙස සමේ රෝග, ඇස් පෙනීමේ දුර්වලතා මෙන්ම විවිධ ශ්වසන ආබාධවලට ලක්විය හැකි බව පෙන්වා දෙන ඔවුහු තම වාර්තා පුරපතිවරයා වෙත යොමුකර ඇති අතර දැනටමත් සැලකිය යුතු පිරිසක් එම තත්ත්වයට මුහුණ දී සිටින බව පෙන්වා දෙති.එපමණක් නොව නාගරික කොමසාරිස්වරිය ද සෞඛ්‍යමය අවදානම් සහිත ස්ථානයක පරීක්ෂණ චාරිකාවක නිරත වීමෙන් රෝගී තත්ත්වයට මුහුණපා සිටින බැවින් මෙහි බරපතළකම මැනවින් වැටහෙනු ඇති බව ද මේ වාර්තා පෙන්වයි.රාජකාරියෙහි හා විවිධ සේවා කටයුතුවල නියුක්ත වන ඉංජිනේරුවරු, තාක්ෂණ නිලධාරීන්, වැඩ පරීක්ෂකවරු හා ඔවුන් යටතේ සේවා කටයුතුවල නියැළෙන පිරිසට ද මෙකී අවදානම් තත්ත්වය පවතින බව නාගරික භාණ්ඩාගාරිකවරයාගේ වාර්තාවේ සඳහන් වෙයි.කොළඹ නගර සභාවේ සේවා අංශ කීපයකම සෞඛ්‍යය අවදානම් තත්ත්වයක් පවතින බව පෙන්වා දෙන වාර්තාව එය ඉතා හොඳින් හඳුනාගෙන සමස්ත අයිතමයක් සඳහාම වැඩසටහනක් සකස් කිරීම සුදුසු යැයි ද වාර්තාවෙහි දැක්වේ.මෙතරම් වෛද්‍යවරු සිටියදී සහ දෙපාර්තමේන්තු දෙකක් යටතේ වෛද්‍යවරු කටයුතු කරමින් සිටියදී අවදානම් සහිත රාජකාරි කටයුතුවල යෙදෙන්නන් සඳහා සෞඛ්‍ය වැඩසටහනක් ප්‍රායෝගිකව ක්‍රියාත්මක කිරීමට උත්සාහ දැරීම අවදානම් රාජකාරි අයිති අංශ හා දෙපාර්තමේන්තු විසින් කළ යුතුව ඇති බව ද එම වාර්තාවල සඳහන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r1312182</link>
    <topic>වේයන්ගොඩ උදිතගෙන් නව නිපැයුම් දෙකක්</topic>
    <author>කොටදෙනියාව සමූහ එම්.පී. කුමාර</author>
    <content>ජලය ප්‍රමාණවත් පමණට ඇතිවිට පමණක් ක්‍රියාත්මක වන ජලය අඩුවූ විට හෝ නොමැතිවූ විට ස්වයංක්‍රීයව අක්‍රීය වන ස්වයං ආරක්ෂිත ගිල්වුම් ජල තාපකයක් (විදුලි හීටරයක්) සහ ද්විත්ව ක්‍රියාකාරී අකුණු විදුලි අවශෝෂකයක් (අකුණු සර සම්පූර්ණයෙන්ම පාලනය කරවන උපකරණයක්) නිර්මාණය කරන්නට වේයන්ගොඩ තරුණයකු සමත්වී ඇත.තම නිර්මාණ සදහා පේටන්ට් බලපත්‍ර ලැඛෙනතුරු බලා සිටින මේ නිර්මාණකරුවා වේයන්ගොඩ කුරීකොටුවේ පදිංචි ඩී.එම්. උදිත දිසානායක මහතාය. ඔහුගේ මේ නිපැයුම් ශ්‍රී ලංකා නව නිපැයුම්කරුවන්ගේ කොමිසම මඟින්ද නව නිපැයුම් ලෙස පිළිගැනීමට ලක්ව ඇත.නිවස අසලම පිහිටි කුරීකොටුව කනිටු විදුහලෙන් මූලික අධ්‍යාපනය ලබා ඇති උදිත වේයන්ගොඩ මධ්‍ය මහා විදුහලෙන් උසස් පෙළ දක්වා ඉගෙනුම ලබා ඇත. භෞතික විද්‍යා අංශයෙන් උසස් පෙළ හදාරා ලබාගත් දැනීම මුල් කරගනිමින් මේ තරුණයා තරුණ සේවා සභාව යටතේ මීරිගම දී විද්‍යුත් තාක්ෂණය පිළිබඳ පාඨමාලාවක් හැදෑරීමට යොමුවී ඇත්තේ ඒ පිළිබදව දැක්වූ ඇල්ම නිසාය.ශ්‍රී ලංකා ට්‍රැක්ටර් (වාණිජ) නීතීගත සංස්ථාවේ ඩීසල් ඉංජිනේරු තාක්ෂණය පිළිබද පාඨමාලාවක්ද හදාරා ඇති උදිත රූපවාහිනි අලූත්වැඩියා කිරීමට යොමුවී ඇත්තේ තමන් ලද දැනුමෙන් ස්වයං රැකියාවක යෙදෙන අරමුණ ඇතිවය.රූපවාහිනි අලූත්වැඩියා කිරීමේ යෙදෙන අතරතුර විවිධ අන්දමේ අත්හදා බැලීම් හා පර්යේෂණයන්හි යෙදීමට සිත යොමු කිරීමේ ප්‍රතිඵලයක් ලෙස ඔහු අතින් මේ නව නිර්මාණ දෙක බිහිවී ඇත.මේ සම්බන්ධව දැනගත් මීරිගම ඩී.එස්. සේනානායක ජාතික පාසලේ හිටපු විදුහල්පති ඩී.ජී.එල්. තිලකවර්ධන මහතාගේ මඟ පෙන්වීම අනුව උදිත ඔහුගේ නිර්මාණ ශ්‍රී ලංකා ජාතික බුද්ධිමය දේපල කාර්යාංශයට ඉදිරිපත් කර කළ සොයා බැලීමේදී මේ නිර්මාණ දෙක ඔහුටම විශේෂිතවූ තාක්ෂණයක් යටතේ බිහිවී ඇත්තේ ලොව පළමුවන වරට බව දැන ගැනීමෙන් පසු පේටන්ට් බලපත්‍රය සදහා ඉල්ලූම් කිරීමට හැකිවී ඇත.එම තොරතුරු හෙලිදරව් වීමෙන් පසු පසුගිය ජූලි මස 10 වැනිදා ඒ සදහා ඉල්ලූම් කර තිබේ.ශ්‍රී ලංකා නව නිපැයුම්කරුවන්ගේ කොමිසම මඟින් ඔහුගේ නිර්මාණ නව නිපැයුම් ලෙස පිළිගෙන —සහසක් නිමැවුම්˜ ප්‍රදර්ශනයට සහභාගිවීමටද අවස්ථාව සලසාදී තිබුණත් එහිදී ඇතිවූ කනගාටුදායක තත්ත්වය නිසා තමන්ගේ බලාපොරොත්තු සියල්ල සුනු විසුනුවී ගිය බවඋදිත සදහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r1312183</link>
    <topic>හොරණ කණේවෙල අමුණේඉදිකිරීම් අරඹයි</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>කළුතර දිස්ත්‍රික්කයේ හොරණ ප්‍රාදේශීය ලේකම් කොට්ඨාසයේ පිහිටි කණේවෙල අමුණ නැවත ඉදිකිරීමේ කටයුතු අරඹා ඇත.මෙහි කටයුතු අවසන් කිරීම සඳහා රුපියල් මිලියන 24.8 ක් වැය කරන බව පළාත් කෘෂිකර්ම ඇමැති උදය ගම්මන්පිල මහතා පවසයි.ප්‍රධාන වශයෙන් කෘෂි ඵලදායිත්වය ඉහළ නැංවීම අරමුණු කරගනිමින් ක්‍රියාවට නංවා ඇති මේ ව්‍යාපෘතිය හරහා කුඹුරු අක්කර 105 ක් අස්වැද්දීමට අපේක්ෂා කෙරේ. ඉන් ප්‍රතිලාභ ලබන ගොවි පවුල් සංඛ්‍යාව 300 ක් පමණ වන බව ද, පළාත් ඇමැතිවරයා කියයි.තවද මේ ව්‍යාපෘතිය හොරණ නගරයේ පවතින ගංවතුර තර්ජනය යම්තාක් දුරට වළක්වා ගැනීමට ද උපකාරි වනු ඇති බව පළාත් ඇමැතිවරයා සඳහන් කරයි.කණේවෙල අමුණ නැවත ඉදිකිරීමේ කටයුතු මහවැලි උපදේශක සේවා අංශයට භාරකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r1312184</link>
    <topic>ගම්පහ දුම්රිය ගේට්ටු මුරකරුවන්ටඉන්න හිටින්න තැනක් නෑ</topic>
    <author>යක්කල විශේෂ - රුවන් සමන්ත අධිකාරි</author>
    <content>ගම්පහ සහ දාරළුව දුම්රිය ස්ථාන දෙක අතර අලුතින් ඉදිකළ දුම්රිය ආරක්ෂක ගේට්ටුව මුරකිරීමේ රාජකාරි කරන ගේට්ටුකරුවන්ට මූලික පහසුකම් කිසිවක් මෙතෙක් නොලැබී යාම නිසා රාජකාරි කිරීමේදී ගැටලු රැසකට මුහුණපෑමට සිදු වී ඇති බවට ඔව්හු මැසිවිලි නඟති.සේවා මුර ක්‍රමයට සේවකයන් තිදෙනෙක් මේ ස්ථානයේ ආරක්ෂක රාජකාරියේ යෙදී සිටින අතර, ඔවුනට අව්වට හෝ හදිසියේ ඇතිවන වැස්සකදී නොතෙමී රැඳී සිටීමට ස්ථිර ස්ථානයක් නොමැත.රාත්‍රියේදී දැල්වීම සඳහා විදුලි ආලෝකය ද නොමැති අතර, විදුලි පන්දමක් හෝ ලබා දී නොමැත. ඉතාමත් අසීරු අයුරින් සොච්චම් වැටුපකට සේවය කරන මේ පුද්ගලයන් හට රැඳී සිටීමට හැකි ස්ථානයක් හෝ සාදා දීමට කටයුතු කරන මෙන් ඔවුහු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r1312185</link>
    <topic>පානදුර නගර සභා සේවකයන්ටහදිසි අනතුරු රක්ෂණයක්</topic>
    <author>වාද්දුව සමූහ - එස්. ආර්. පියදාස</author>
    <content>පානදුර නගර සභාවේ සේවය කරන සේවක සේවිකා පිරිසට හදිසි අනතුරු රක්ෂණ ආවරණයක් ලබාදීමට පානදුර නගර සභාපති නන්දන ගුණතිලක මහතාගේ අවධානය යොමු වී තිබේ.මෙසේ රක්ෂණ ආවරණය ලබා දෙන්නේ කර්මාන්ත, සෞඛ්‍ය හා විදුලි අංශවල ක්ෂේත්‍ර රාජකාරියේ යෙදෙන සේවකයන් සඳහාය.පානදුර නගර සභා සේවකයන්ට රක්ෂණ ආවරණයක් ලබාදීමේ යෝජනාව ඉකුත්දා පැවැති එම නගර සභාවේ මාසික රැස්වීම් වාරයේදී නගර සභාපති නන්දන ගුණතිලක මහතා විසින් ඉදිරිපත් කරන ලද අතර උප සභාපති රියන්සි ප්‍රනාන්දු මහතා විසින් ස්ථිර කරන ලදී.එම යෝජනාව ඒකච්ඡන්දයෙන් සභා සම්මත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r1312186</link>
    <topic>ජනතාව වෙත බෙදා දීමට මිලට ගත් භාණ්ඩ ප්‍රා. ලේකම් කාර්යාලවල ගොඩගැසී දිරාපත්වෙලා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>විමධ්‍යගත පළාත්සභා අරමුදල් යටතේ ජනතාව වෙත බෙදාදීම සඳහා මිලදීගත් භාණ්ඩ මෙතෙක් බෙදානොදී ප්‍රාදේශීය ලේකම් කාර්යාලවල ගොඩ ගැසී ඇති අයුරු කොළඹ දිස්ත්‍රික් ලේකම් කාර්යාලයේදී පැවති කොළඹ දිස්ත්‍රික්කයේ ප්‍රාදේශීය ලේකම්වරුන්ගේ සමුළුවේදී හෙළිවිය.මෙයට ප්‍රධාන හේතුව ඒ සඳහා ප්‍රතිපාදන වෙන්කර දුන් මන්ත්‍රීවරුන්ගෙන් භාණ්ඩ බෙදාදීමට දිනයක් ලබා ගැනීමට ප්‍රමාදවීම නිසායැයිද නිලධාරීහු මෙහිදී හෙළිකළහ.මේ නිසා වර්ෂ ගණනාවක සිට මිලදී ගත් මෙම භාණ්ඩ දිරාපත්වීම් හා භාණ්ඩ අතුරුදන් වීම්ද සිදුවී ඇති බවද මේ තත්ත්වය හේතු කොට ගෙන ජනතාවට සමහර අවස්ථාවලදී එම භාණ්ඩ නොලැබීයාම සමහර භාණ්ඩ ප්‍රයෝජනයට ගත නොහැකිලෙස කල් ඉකුත්වීම වැනි තත්ත්වයන්ට පත්වී ඇති බවද කියැවිණි.මෙම තත්ත්වය සම්බන්ධව චක්‍රලේඛයක් පවා නිකුත් වී ඇති බැවින් දැනට ගබඩාවල ඇති භාණ්ඩ වහාම අදාළ ජනතාව වෙත බෙදාදීමට කටයුතු කරන ලෙසත් එසේ නොමැතිනම් එසේ බෙදාදීමට ඇති භාණ්ඩවල ලේඛනයක් තමන් වෙත එවන ලෙසත් ඉන්පසු මේ සම්බන්ධව දිස්ත්‍රික් සම්බන්ධිකරණ කමිටු රැස්වී‍මේදී තීරණයක් ගන්නා බවත් කොළඹ දිස්ත්‍රික් ලේකම් එච්.ඊ.කමල් පත්මසිරි මහතා ප්‍රාදේශීය ලේකම්වරුන්ගෙන් ඉල්ලීමක් කළේය.මෙම අවස්ථාවට කොළඹ දිස්ත්‍රික්කයේ ප්‍රාදේශීය ලේකම්වරුන් සහ අදාළ ආයතන අංශවල ප්‍රධානීහු රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r1312187</link>
    <topic>කුළුබඩු ගම්මානයට අක්කර 25ක් ඉල්ලයි</topic>
    <author>මතුගම මධ්‍යම නිමල් වීරසේන</author>
    <content>කළුතර දිස්ත්‍රික්කයේ කුළුබඩු ගම්මානයක් ආරම්භ කිරීමට සුළු අපනයන භෝග ප්‍රවර්ධන අමාත්‍යාංශය පියවර ගෙන ඇත. ඇමැති “රෙජිනෝල්ඩ් කුරේ” මහතාගේ මඟපෙන්වීම මත මෙය ක්‍රියාත්මක කෙරේ.දොඩම්ගොඩ ප්‍රාදේශීය ලේකම් කොට්ඨාසයේ පිහිටි ඩෝසම්වත්ත නමැති ඉඩමේ බිම් කොටසක් ද මේ සඳහා සුදුසුබව අමාත්‍යාංශය විසින් මේ වනවිට නිර්දේශ කොට ඇතිබව පැවසේ.එම වතු යායෙන් අක්කර 25ක පමණ බිම් කොටසක් රජයෙන් අත්පත් කර දෙන්නැයි ඇමැතිවරයා කළුතර දිස්ත්‍රික් සම්බන්ධීකරණ කමිටුවෙන් ඉල්ලීමක්ද කොට ඇත.එසේම අපනයන භෝග ගම්මානයක් වශයෙන් එම ලේකම් කොට්ඨාසයේම පිහිටි දැනට වල්බිහිවී පවත්නා බෝම්බුවල - අක්කර 26 ඉඩමද ඉදිරි කාලයේ ක්‍රමවත් වැඩපිළිවෙළක් අනුව ගම්මිරිස් වගාව සඳහා යොදාගැනීමට අවධානය යොමුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r1312188</link>
    <topic>මාවනැල්ල  අරණායක ප්‍ර: සභා ආදායම ඉහළට</topic>
    <author>මාවනැල්ල සමූහ - පී. සෙනෙවිරත්න</author>
    <content>මේ වනවිට ප්‍රාදේශීය සභා විසින් අය කරන ලද තක්සේරු බදු ක්‍රමය සංශෝධනය කැර නව බදු ක්‍රමයක් ක්‍රියාත්මක කිරීමට තක්සේරු දෙපාර්තමේන්තුව නියෝග ලබාදී එම නව ක්‍රමය ක්‍රියාත්මක වෙමින් පවතින බව මාවනැල්ල, අරණායක ඇතුළු කෑගල්ල දිසාවේ ප්‍රාදේශීය සභා තක්සේරු අයකරනු ලබන නිලධාරීහු සඳහන් කර සිටිති.මෙතෙක් තක්සේරු බදු ක්‍රමය යටතේ ලක්ෂ දොළහ හමාරක මුදලක් ලබාගත් ප්‍රාදේශීය සභාවක් නව ක්‍රමය මතින් රුපියල් ලක්ෂ විසිනවයක් දක්වා ඉහළ ආදායමක් ලබා ගන්නා බව ප්‍රාදේශීය සභා තක්සේරු අංශය මෙහෙයවනු ලබන නිලධාරීහු සඳහන් කැර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r1312189</link>
    <topic>මහර  ප්‍රා: සභා අය වැය සම්මතයි</topic>
    <author>කඩවත විශේෂ</author>
    <content>මහර ප්‍රාදේශීය සභාවේ 22 වැනි අය වැය ලේඛනය සභාපති සහන් ප්‍රදීප් විතාන මහතා විසින් සභාවට ඉදිරිපත් කිරීමෙන් පසු නිතරගයෙන් සභා සම්මත විය.සභාපතිවරයාගේ පාලන කාලය තුළ මෙය දෙවැනි වසරට ඉදිරිපත් කළ අය වැයයි.මෙම අය වැය ඉතා යහපත් හෙට දවසක් වෙනුවෙන් ඉදිරිපත් කළ කාලෝචිත අය වැයක් බව විපක්ෂනායක (එජාප) චාර්ල්ස් වීරසේකර මහතා ඇතුළු විපක්ෂ මන්ත්‍රීවරු පැවසූ අතර ඉදිරි කටයුතුවලදී පූර්ණ සහයෝගය ලබාදෙන බවද පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r13121810</link>
    <topic>හීන්දෙණිය- පට්ටිගොඩ මාර්ගයේකි.මී. ½ ක් රාත්‍රියට දැඩි අඳුරේ</topic>
    <author>අත්තනගල්ල විශේෂ ජයවීර සුගතපාල</author>
    <content>විදුලිබල මණ්ඩලය විදුලි රැහැන් ඇදීමට කෙටි මං යොදාගැනීම නිසාවෙන් දඩගමුවේ සිට හීන්දෙණිය - පට්ටිගොඩ දුම්රිය ස්ථානය දක්වාවූ මාර්ගයේ කි‍ලෝමීටර් ½ ක පමණ දුර ප්‍රමාණයක් රාත්‍රී කාලයට දැඩි අඳුරේ පවතී.දඩගමුව රජමහා විහාරය අසල සිට දී ඇල්ල ඔයේ වක්කලම දක්වා මාර්ගයේ වංගු සහිත හුදෙකලා ප්‍රදේශය මගහැර කෙලින්ම වෙල්යාය හරහා කණු සිටුවා රැහැන් ඇද තිබීම මෙයට හේතුවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r13121811</link>
    <topic>සෙබළාට තල කැරැල්ලක් කන්නට දීසිහි නැතිකර මුළු සේසතටම විදලා</topic>
    <author>ගම්පොළ සමූහ</author>
    <content>කොළඹ බදුල්ල රාත්‍රී තැපැල් දුම්රියේ ගමන් ගත් යුද හමුදා සෙබළෙකු සිහි නැතිකොට ඔහු සතු මුදල් පසුම්බිය හා ජංගම දුරකථනය පැහැ‍රගෙන යමින් සිටි පුද්ගලයෙකු ගම්පොළ දුම්රිය ස්ථානයෙන් බැස යමින් සිටියදී අත්අඩංගුවට ගැනීමට දුම්රිය ආරක්ෂක නිලධාරීන් සමත්ව ඇත.පුද්ගලයින් සමඟ හිතවත් වී පැණි බීම හා තල කැරලි කන්නට දී ඔවුන් සිහිමද ගතියට පත්කොට මගීන්ගේ සියලු දේපළ සොරා ගෙන යන්නන් පිළිබඳ අවධානයෙන් සිටි දුම්රිය ආරක්ෂක නිලධාරීන් සෑම නැවතුම්පළක දීම මගීන් පිළිබඳව විමසිල්ලෙන් සිටි නිසා මොහු අත්අඩංගුවට ගැනීමට හැකි වී ඇත.ගම්පොළ දුම්රිය පළ ආසන්න වන විට තුන්වන පංතිය තුළ පුද්ගලයෙකු සිහි මද ගතියෙන් වැටී සිටින බව දැන වහාම ඔහු ළඟ වාඩි වී සිටි පුද්ගලයා පිළිබඳව අවධානය යොමු කොට එම පුද්ගලයා අල්ලාගෙන ඇත.ඔහු මේ පිළිබඳව කිසිවක් නොදන්නා බව පැවසුවත් එම පුද්ගලයා පරීක්ෂා කිරීමේ දී සිහිමද අයගේ හැඳුනුම්පත සමඟ මුදල් පසුම්බිය මේ පුද්ගලයා සඟවා‍ෙගන සිටිය දී සොයා ගෙන ඇත.සැකකරු වන ගම්පොළ පදිංචි එම්. සම්සුදීන් නමැත්තා නාවලපිටිය පොලිසිය වෙත බාර දී සිහිසුන්ව සිටි හමුදා සෙබළා ප්‍රතිකාර සඳහා නාවලපිටිය දිස්ත්‍රික් රෝහල වෙත බාර දී ඇත.තන්තිරිමලේ පදිංචි ආර්. එස් ඩබ්ලිව්. රණසිංහ නමැති මේ හමුදා සෙබළා දියතලාව පුහුණු කඳවුර වෙත යමින් සිටියදී මේ සැකකරු සමඟ මඟදී මිතුරු වී ඔහු දී ඇති තල කැරැල්ලක් ආහාරයට ගත් නිසා මේ අකරතැබ්බයට මුහුණ පා ඇති බවද අනාවරණය වී තිබේ.දුම්රිය සාමාන්‍යාධිකාරී බී. එස්. පී. ආරියපාල මහතාගේ උපදෙස් මත ප්‍රධාන දුම්රිය ආරක්ෂක අධිකාරි සේනක ජයසේන, සහකාර ආරක්ෂක අධිකාරි (ඉහළ කොට්ඨාසය) ගාමිණී දිසානායක යන මහතුන්ගේ අධීක්ෂණය මත දුම්රිය ආරක්ෂක නිලධාරීන් වන 90833 එම්. කේ. අමරසේකර, 91425 දයාතුංග යන නිලධාරීහු මේ වැටලීම් සිදු කළහ ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r13121812</link>
    <topic>බර වාහනවලින් ඩීසල් ඇදවැඩි මිලට විකුණන ජාවාරමක්</topic>
    <author>පුත්තලම සමූහ ඩබ්ලිව්. සී. බී ප්‍රනාන්දු</author>
    <content>මහා මාර්ගයේ ධාවනය කෙරෙන කන්ටේනර්, බවුසර් වැනි බර වාහනවලින් හොර රහසේ ලබාගන්නා ඩීසල් වැඩිමිලට විකුණන ස්ථානයක් වටලා එහි තිබු ඩීසල් තොගයක් සමඟ ඒවා දමා තිබු බැරල්, ප්ලාස්ටික් කෑන්, ප්ලාස්ටික් බූලි ඇතුළු ඩීසල් ජාවාරම්කරුවන් දෙදෙනෙක් අත්අඩංගුවට ගැනීමට මුන්දලම පොලිස් නිලධාරි කණ්ඩායමක් සමත් වී ඇත.එම පොලිස් නිලධාරීන් මේ හොර ඩීසල් ජාවාරමට සම්බන්ධ ඩීසල් හා ඒවා දමා තිබු භාජන සහ ඩීසල් ඇදීමට උපයෝගී කරගන්නා බටආදියත් සමග ජාවාරම්කරුවන් අත්අඩංගුවට ගන්නා ලද්දේ හලාවත-පුත්තලම් පාරේ කීරියන්කිරිල්ලිය හන්දියට නොදුරු ස්ථානයක දී ය.කොළඹ සිට අනුරාධපුරය, යාපනය, මන්නාරම, මුලතිව් වැනි ප්‍රදේශවල ධාවනය කෙරෙන කන්ටේනර්, බුවුසර් වැනි බර වාහනවල රියදුරන් සහ රිය සහයකයින් හොර රහසේම වාහනවල ඩීසල් ටැංකිවලින් ඩිසල් ඇද අඩුමිල ගණන්වලට මේ ස්ථානයට විකුණන බවත්, එසේ අඩු මිල ගණන්වලට ගන්නා ඩීසල් මේ ස්ථානයේ වැඩිමිලට විකුණන බවත් පොලිස් පරීක්ෂණවලදී හෙළි වී ඇත.ඩීසල්ලීටර් 300ක්, ඒවා දමා තිබු බැරල් 7ක් ප්ලාස්ටික් කෑන් 18ක්, ප්ලාස්ටික් බූලි 22ක් හා ඩීසල් ටැංකිවලින් ඩීසල් ඇදීමට සාදා තිබු බවට ඇතුළු තවත් උපකරණ කීපයක් ද මෙහිදී පොලිස් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r13121813</link>
    <topic>දේවාලය හදන මුවාවෙන්නිදන් හාරලා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>දේවාලය අලුත්වැඩියා කරන මුවාවෙන් නිදන් වාස්තු හාරමින් සිටි පාසල් ශිෂ්‍යයෙක් ඇතුළු සැකකරුවන් තිදෙනෙක් ගොකරැල්ල පොලිසිය විසින් අත්අඩංගුවට ගෙන ඇත.මැල්සිරිපුර කැන්දගොල්ල පත්තිනි දේවාලයේ හුණු ආලේප කිරීම සඳහා දේවාලයට ඇතුළු වී හුණුගෑම පැත්තකට දමා නිදන් හාරනවා දුටු අසල්වාසීන් මේ බැව් පොලිසියට පැමිණිලි කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r13121814</link>
    <topic>අනියම් සැමියාගේ පොලු පහරින්දෙදරු පියා මරුට</topic>
    <author>එන්.පී. රාජදොරේ රත්නපුර විශේෂ</author>
    <content>තම සැමියාව අනියම් සැමියා සමඟ එක්ව පොල්ලෙන් පහරදී ඝාතනය කර මළ සිරුර නිවෙස අසල දොලේ සඟවා තිබියදී රක්වාන පොලිසිය මඟින් සොයාගෙන ඇත.මෙසේ පොලුවලින් පහරදී ඝාතනය කර මළ සිරුර දොලේ තිබී සොයාගෙන ඇත්තේ දෙදරු පියකු වූ ආර්.ඒ. ප්‍රේමලාල් නැමැති අයෙකි.ඝාතනය කෙරුණ අයගේ සහෝදරයකු වන ආර්.ඒ. ජයසේන නැමැති අය තම සහෝදරයා දින ගණනාවක පටන් අතුරුදහන්ව ඇති බවට රක්වාන පොලිසියට කරන ලද පැමිණිල්ල මත ඝාතනයට ලක්වූ අයගේ බිරියවන ඩබ්ලිව්.ඒ. පුෂ්පකාන්ති වීරකෝන් යන අය සහ ඇයගේ අනියම් සැමියා වූ ඒ.කේ.ඒ. අනුර යන දෙදෙනා සැකපිට අත්අඩංගුවට ගෙන ප්‍රශ්න කිරීමේදී ඝාතනයකර නිවෙස අසල මළසිරුර සඟවා තබා ඇති බවයි.ඝාතනයට ලක්වූ ප්‍රේමලාල් යන අයගේ මරණය සම්බන්ධව පශ්චාත් මරණ පරීක්ෂණය 17 දා රත්නපුර මූලික මහ රෝහලේ පැවැත්වීමට තිබූ අතර මේ සම්බන්ධව මහේස්ත්‍රාත් විභාගය පැල්මඩුල්ල මහේස්ත්‍රාත් අනුරුද්ධිකා දෙමටහෙට්ටි මහත්මිය විසින් පවත්වන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r13121815</link>
    <topic>හිතවත්කමට ගෙට ඇවිත් රෑට කාගෙහිමි කතගේ මාලයත් උස්සලා</topic>
    <author>කන්තලේ සමූහ</author>
    <content>‍හිතවත්කමට නිවෙසකට ඇතුළු වී රාත්‍රී කෑමද එම නිවෙසින්ම ගෙන තනිව සිටි නිවෙස් හිමි කාන්තාවට නින්ද යාම සඳහා යම් කිසි ඖෂධයක් ශරීර ගත වීමට සලස්වා ඇයගේ ගෙලෙහි තිබූ රන් මාලය ඇතුළු රුපියල් 50000ක් පමණ වටිනා දේ පැහැරගෙන ගොස් ඇති බවට ඉකුත් 14දා සේරුනුවර පොලිසියට තිදරු මාතාවක් පැමිණිලිකොට ඇත.සේරුනුවර පොලිස් වසමට අයත් ඊච්චලම්පත්තු ඉලංගුන්තුරෙයි පදිංචි ඉරාසපුරයි වේයලක්ෂි (54) යන අය පොලිසියට මෙසේ පවසා ඇත. 11 දා සවස 5ට පමණ ම‍ෙග් එක් දුවක් රට යවන්න වෙහෙසුණු විලාබ්දීන් කියන අය සමඟ නිවෙසට කීපවිටක්ම පැමිණ අප සමඟ කුළුපගව සිටි රාජ් නැමැත්තා තවත් තරුණයින් දෙදෙනෙක් සමඟ නිවෙසට ආවා.ඇවිත් කීවා කෝවිලට ආ බවත් පූසාරි නැති නිසා හෙට උදේට එන්න කී බවත් . ඉතින් එහෙනම් ගෙදර නවතින්න කියා ඔවුන්ට රෑ කෑමත් හදල දුන්නා. ඔවුන් කෑම කා ටී. වී බැලුවා. පස්සෙ ඔවුන්ට ඇරලා තිබ්බ කෑම මේසයේ ඉතිරි බත් මාළු ව්‍යාංජන සමඟ මමත් බත් කෑවා.ඒ කෑම කමින් සිටියදී මට එක පාරටම කලන්තයක් වගේ ආවා. මම බිම වාඩි වුණා. මට එහෙමම නින්ද යා‍ගෙන ආවා. ඒ අතරේ මට දැනුනා මගේ කරේ තිබුණ මාලය කවුරු හරි අත ගානවා. එච්චරයි මතක.පසුවදා බලන විට ඊච්චලම්පත්තු ඉස්පිරිතාලේ අල්ලපු ගෙදර මල්ලිකා කියන අය 12 දා උදේ අපේ ගෙදරට ඇවිත් මම ඉන්න තත්ත්වය දැකලා ඉසපිරිතාලෙට අරන් ගිහින් කියලා, පස්සෙ ආරංචි වුනා. ඊච්චලම්පත්තු වලින් ත්‍රිකුණාමලය රෝහලට ගෙනියලා මම 13 දා හවස ගෙදරට ආවා. ගෙදර මම තනියම ඉන්නෙ. දුවලා දෙන්නෙක් බැඳලා. වෙනම ඉන්නවා. අනෙක් දරුවා රට. ස්වාමියා වෙන කෙනෙක් විවාහකරගෙන.ගෙදර ඇවිත් අල්මාරිය ඇරලා බලන කොට මගේ කරේ තිබුණ රුපියල් 35000 මාලය ඇරෙන්න තව අල්මාරියේ තිබූ 11000ක් වටිනා මුද්දක්, 2500ක් වටිනා ෆෝන් එකක් ඇතුළු 50000ක පමණ බඩු අර තුන් දෙනා අරං ගිහින් කෑමට නිදි පෙති දාන්න ඇති කියලා මම හිතනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r13121816</link>
    <topic>ගංජා බඩේ බැඳන් ගිහින්පොලිසියට කොටුවෙයි</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>ගංජා කිලෝ ග්‍රෑම් එකක් උදර‍ෙය් බැඳගෙන යතුරු පැදියකින් ගමන් කරමින් සිටි 24 හැවිරිදි තරුණයකු බලන්ගොඩ දියවින්න කපුගලදී කල්තොට පොලිසිය විසින් අලුයම දෙකට පමණ අත්අඩංගුවට ගත් බව පොලිසිය කියයි.මේ ගංජා කිලෝව කහවත්ත ප්‍රදේශයට රැගෙන යද්දී අත්අඩංගුවට ගෙන ඇත.ගංජා ග්‍රෑම් දහය සහ විස්ස බැගින් ළඟ තබාගෙන සිටි සැකකරුවන් දෙදෙනකු ද කල්තොට පොලිසිය අත්අඩංගුවට ගෙන තිබේ.කල්තොට පොලිසියේ ස්ථානාධිපති අතුල පෙරේරා මහතාගේ මෙහෙයවීමෙන් පරීක්ෂණ සිදු කෙරිණි.සැකකරුවන් බලන්ගොඩ ම‍ෙහ්ස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=r13121817</link>
    <topic>ත්‍රිරෝද රියක් හා ලොරියක්එකට ගැටී 2ක් එතනමයි</topic>
    <author>මිහිර විජේසේකර මාරවිල සමූහ</author>
    <content>නාත්තන්ඩිය - මාරවිල මාර්ගයේ වීරහේන ප්‍රදේශයේ දී 17දා අලුයම 3.00ට පමණ සිදු වූ රිය අනතුරකින් පුද්ගලයින් දෙදෙනක් මියගොස් තිබේ.ත්‍රිරෝද රථයක් හා ලොරි රථයක් එකිනෙක ගැටීමෙන් මේ අනතුර සිදු වී තිබේ.අනතුරෙන් මියගොස් ඇත්තේ ත්‍රිරෝද රථයේ රියැදුරු හා පිටුපස ගමන් ගත් තවත් අයෙකි‍.නාත්තන්ඩිය ප්‍රදේශයේ පදිංචි එච්. ඒ. හර්මන් හා ගම්පොළ ප්‍රදේශයේ පදිංචි තම්බයියා සිවලිංගම් යන අය මෙසේ මියගොස් ඇත.ලොරි රථයේ රියැදුරුට නින්දයාම නිසා මෙම අනතුර සිදු වී ඇති බව මාරවිල පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=s1312181</link>
    <topic>සොලීඩ්ට 2-1ක ප්‍රහාරයක් එල්ල කළ ගුවන් කොල්ලෝ රිනවුන් සමග අවසන් සටනට</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ දෙවැනි අවසන් පූර්ව තරගයෙන් ගෝල් 2-1ක ජයක් ලැබු ශ්‍රී ලංකා ගුවන් හමුදා ක්‍රීඩා සමාජය මේ 22වැනිදා රිනවුන් පිල සමග කළුතරදී පැවැත්වෙන අවසන් මහා තරගයට සුදුසුකම් ලබාගත්තේය.බම්බලපිටිය පොලිස් ක්‍රීඩාංගණයේ ඊයේ පැවැති ගුවන් හමුදාව හා අනුරාධපුර සොලීඩ් අතර තරගය ඉතා තියුණු මුහුණුවරක් ගත් අතර පළමු භාගයේදී දෙපිලම ගෝල් 1-1ක් ලෙස කරට කර සිටියහ.තරගයේ 31වැනි මිනිත්තුවේදී ගුවන් හමුදා පිල පළමු ගෝලයක් වාර්තා කරමින් සොලීඩ් පිලට අභි‍යෝග කළේය.ගුවන් හමුදාවේ කවිඳු ඉෂාන් යොමුකළ පන්දුවක් ජානක චමින්ද ගෝලයක් බවට පත්කළ අතර ඒ අභියෝගයට 39වැනි මිනිත්තුවේදී සොලීඩ් පිල ප්‍රතිප්‍රහාරයක් එල්ල කළේය. එහිදී අයිවරි කොස්ට් ක්‍රීඩක එල්.බී.අලිගේ පන්දු යොමුවක් නයිජිරියානු ක්‍රීඩක ඒ.ඕ.සෝලා ගෝලයක් බවට පත් කළේය.සෝලා පන්දුව මීටර් 25ක් පමණ දකුණු පාදයෙන් ඉදිරියට ගෙනවිත් වම් පාදයෙන් ගෝල් කණුවට පහර එල්ල කිරීම මේ තරගයේ අලංකාර දසුනක් විය.තරගයේ 68 වැනි මිනිත්තුවේදී ජානක චමින්ද එල්ල කළ නිදහස් පහර ඩිල්ෂාන් සුමේද විසින් ගෝල් කණුව තුළට යොමු කිරීම ගුවන් හමුදා ජයග්‍රහණයේ විශිෂ්ට සලකුණක් විය.මේ තරගයේදී අනුරාධපුර සොලීඩ් පිලට ගෝල් ලබාගැනීමේ පහසු අවස්ථා 2ක් ලැබුණු අතර එක් අවස්ථාවක ප්‍රහාරක බලඇණියේ ඒ.ඕ.සෝලා හිසෙන් එල්ල කළ අලංකාර පහරක් ගෝල් කණුවේ වැදී ඉවතට යෑම අවසනාවන්ත සිද්ධියක් විය.ශ්‍රී ලංකා ගුවන් හමුදා පාපන්දු පිල චැමිපියන් ලීග් පාපන්දු ඉතිහාසයේ මුල්වරට අවසන් මහා තරගයට සුදුසුකම් ලැබීමත්, අනුරාධපුර සොලීඩ් ක්‍රීඩා සමාජය සහභාගීවු පළමු ප්‍රධාන තරගාවලියේදීම අවසන් පූර්ව තරගය දක්වා පැමිණීමත් සුවිශේෂි සිදුවීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=s1312186</link>
    <topic>පාකිස්තාන තරගාවලියප්‍රබල අභියෝගයක් වේවි</topic>
    <author/>
    <content>ඇන්ජලෝ මැතිව්ස්ගේ කණ්ඩායම අද පාකිස්තානයට එරෙහිව එක්සත් අරාබි එමීර් රාජ්‍යයේ සාජා ක්‍රීඩාංගණයේදී ජාත්‍යන්තර එක්දින ක්‍රිකට් තරගයකට සහභාගි වෙයි. මෙය තරග පහකින් සමන්විත තරගමාලාවක පළමු තරගය වෙයි.ශ්‍රී ලංකා කණ්ඩායම අවසන් වතාවට 2011 වසරේ එක්සත් අරාබි එමීර් රාජ්‍යයේදී පාකිස්තානය මුණගැසුනු අවස්ථාවේදීද එක්දින තරග පහක් ක්‍රීඩා කෙරිණි. එහිදී ශ්‍රී ලංකාව 4–1කින් තරගමාලාව පරාජය විය.“ශ්‍රී ලංකා කණ්ඩායම මීට පෙර එහි ගිය අවස්ථාවේ වැඩේ හරියට සිද්ධ වුණේ නැහැ” යැයි ශ්‍රී ලංකා ක්‍රිකට් කණ්ඩායමේ පුහුණුකරු ග්‍රැහැම් ෆෝඩ් පිළිගනී. “නමුත් දැන් අපි දියුණුවක් ලබා තියෙන බව පෙන්වන්න පුළුවන් වේවි කියා බලාපොරොත්තු වෙනවා. එක්සත් අරාබි එමීර් රාජ්‍යයේදී මිස්බා උල්-හක් ගේ කණ්ඩායම පැරදවීම ලෙහෙසි පහසු දෙයක් නොවේ.ඔවුන් කොහේ සෙල්ලම් කළත් හොඳ ක්‍රිකට් ක්‍රීඩාවක් කරනවා. ඒ නිසා මේ තරගමාලාව ඇත්තටම අපිට ප්‍රබල අභියෝගයක් වේවි” කියා ෆෝඩ් කණ්ඩායම දිවයිනෙන් බැහැරව යාමට දින කිහිපයකට පෙර ප්‍රකාශ කර තිබිණි.ශ්‍රී ලංකා කණ්ඩායමේ සමහර ක්‍රීඩකයන් එක්සත් අරාබි එමීර් රාජ්‍යයේදී මුහුණ දීමට සිදුවන සමහර දේවල් පිළිබඳව සාකච්ඡා කර ඇති බවත් එහිදී බලාපොරොත්තු විය හැකි ක්‍රීඩා තත්ත්වයන් ගැන කණ්ඩායමේ සියළු දෙනාම දැනුවත් වී සිටින බවත් ෆෝඩ් කියයි.එක්සත් අරාබි එමීර් රාජ්‍යයේ මේ දිනවල පවතින්නේ ශීත දේශගුණයකි. ශ්‍රී ලංකා හා පාකිස්තාන ක්‍රිකට් ක්‍රීඩකයන් සාමාන්‍යයෙන් හුරුව සිටින්නේ උණුසුම් උප මහාද්වීපයේ දේශගුණික තත්ත්වයන් යටතේ ක්‍රීඩා කිරීමටය. එහෙත් ඔවුනොවුන්ගේ සුපුරුදු ක්‍රීඩාව දෙපිලෙන්ම ප්‍රදර්ශනය වනු අතැයි අපේක්ෂා කෙරේ.ශ්‍රී ලංකාව හා පාකිස්තානය අතර අද ගැටුම පළපුරුද්ද හා යෞවනය අතර තරගයක් වනු ඇත. ජයග්‍රාහකයන් ලෙසින් තරගමාලාව අවසන් කිරීම සඳහා ශ්‍රී ලංකාව ඔවුන්ගේ පළපුරුද්ද ප්‍රයෝජනයට ගනු ඇති අතර පාකිස්තානය ඔවුනට නැවත වතාවක් තරග 4–1ක් වැනි ජයග්‍රහණයක් අත්කර දීම සඳහා තරුණ ක්‍රීඩකයන් කෙරෙහි විශ්වාසය තබා සිටී.ශ්‍රී ලංකා ජයග්‍රහණයක් යනු බොහෝ විට ෂහිඩ් අෆ්රිඩි කලින්ම දවා ගැනීමක් වනු ඇත. සිය ක්‍රීඩා දිවියේ සාර්ථක දෙවැනි ආගමණයක යෙදී සිටින මේ ආක්‍රමණශීලී පිතිකරුවා නැවත වතාවක් ඔහුගේ උපරිම දක්ෂතාවට පිවිස සිටීම ශ්‍රී ලංකාවට මහත් අභියෝගයකි.මහේල ජයවර්ධන නැති ශ්‍රී ලංකා කණ්ඩායමේ සියළු බලාපොරොත්තු ජ්‍යෙෂ්ඨ පිතිකරු යුගළය වන කුමාර් සංගක්කාර හා තිලකරත්න ඩිල්ෂාන් කෙරෙහි පැටවී තිබේ. පසුගිය දෙවසර තුළ මේ දෙදෙනා පොහොසත් කඩුලු සබඳතා පවත්වා ගෙන යාමට සමත්ව තිබේ. 2012 වසර ආරම්භයේ සිට මේ පිතිකරුවන් දෙදෙනා එක්ව ලකුණු 1640ක් රැස්කර ගෙන තිබේ. එහි සාමාන්‍යය 58.57 කි.ශ්‍රී ලංකා කණ්ඩායම ඔවුන්ගේ දඟ පන්දු යවන්නන් විසින් ප්‍රතිවාදීන්ට පීඩනයක් එල්ල කිරීමට බලාපොරොත්තු වෙයි. රංගන හේරත් නොමැති වීම මහත් පාඩුවකි. අජන්ත මෙන්ඩිස් ඒ වෙනුවට සංචිතයේ සිටී. මීට අමතරව අද ලොව සිටින හොඳම වේග පන්දු යවන්නෙකුද ශ්‍රී ලංකා කණ්ඩායමට ඇතුළත්ව සිටී.ඒ, ලසිත් මාලිංග ය. නුවන් කුලසේකර ද දක්ෂ අයුරින් පන්දුව දෝලනය කරන බැවින් ප්‍රබල පන්දු ප්‍රහාරයක්ද තිබේ. සාජා තණතිල්ල පිතිකරුවන්ගේ පාරාදීසයකි. ඒ අතීතයේ ය. මෑතකදී එහි තණතීරුව අළුතින්ම සකස් කෙරුනු බැවින් එහි වර්තමාන තත්ත්වය පැහැදිළි නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=s1312185</link>
    <topic>අළුබඳුන ඔස්ට්‍රේලියාවට</topic>
    <author/>
    <content>ඔස්ට්‍රේලියාව හා එංගලන්තය අතර පැවැත්වෙන සුප්‍රකට අළුබඳුන ටෙස්ට් තරගමාලාවේ පර්ත් නුවර දී ඊයේ නිමාව දුටු තුන්වැනි ‍තරගයෙන් ලකුණු 150ක විශිෂ්ට ජයක් වාර්තා කළ ඔස්ට්‍රේලියාව වසර හයකට පසුව අළුබඳුන අත්කර ගැනීමට සමත්විය.මේ ජයග්‍රහණයත් සමග තරග 5කින් සමන්විත ටෙස්ට් තරගමාලාව 3-0ක් ලෙස ඔස්ට්‍රේලියාව ඉදිරියෙන් සිටී.තරගයේ සිවුවැනි දිනය වූ පෙරේදා ඔස්ට්‍රේලියාව ලබාදුන් ලකුණු 504ක ඉලක්කය හඹාගිය එංගලන්තය කඩුලු 5කට ලකුණු 251ක් ලබා සිටි අතර අවසන් දිනය වූ ඊයේ ලකුණු 353කට දැවී ගියේය.මැදපෙළ පිතිකරු බෙන් ‍ස්ටොක්ස් සටන්කාමී පිතිහරඹයක නිරත වෙමින් ශතකයක් රැස් කළ ද එය පරාජයෙන් බේරීමට ප්‍රමාණවත් නොවීය. මිචෙල් ජොන්සන් හා නේදන් ලියොන් එංගලන්ත පිලේ පසුපෙළ කඩුලු දවාලමින් ඔස්ට්‍රේලියාවේ ජය තහවුරු ක‍ළහ.තරගයේ වීරයා සම්මානය දිනාගනු ලැබුවේ ඔස්ට්‍රේලියා පළමු ඉනිමේ අගනා ශතකයක් රැස් කළ ස්ටීවන් ස්මිත් විසිනි. ඔස්ට්‍රේලියාව අවසන් වරට අළුබඳුන ටෙස්ට් තරගමාලාවේ ජය හිමිකර ගනු ලැබුවේ 2006-07 තරග වාරයේදීය.ඔස්ට්‍රේලියාව පළමු ඉනිම – 385යි. සහ දෙවැනි ඉනිම 369/6යි.එංගලන්තය පළමු ඉනිම – 251යි. සහ දෙවැනි ඉනිම – 353යි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=s1312182</link>
    <topic>කෝල්ට්ස් පිලට විශිෂ්ට ජයක්</topic>
    <author>නිරෝෂාන් ප්‍රියංකර</author>
    <content>යුද හමුදා පිල සමග ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ ඊයේ පැවැති අන්තර් සමාජ එක්දින තරගයෙන් ලකුණු 73ක විශිෂ්ට ජයක් හිමිකර ගැනීමට කෝල්ට්ස් පිල සමත්විය.කෝල්ට්ස් පිල ලබාදුන් ලකුණු 227ක ජයග්‍රාහී ඉලක්කය හඹාගිය යුද හමුදා පිලට සියල්ලන් දැවී ලබාගත හැකිවුයේ ලකුණු 153ක් පමණි. මේ ජයත් සමගින් ඒ කාණ්ඩයේ පෙරමුණ අපරාජිතව රැකගැනීමට කෝල්ට්ස් පිලට හැකිවිය.යුද හමුදා පිලේ ආරාධනයෙන් පළමුව පන්දුවට පහරදුන් කෝල්ට්ස් පිල කඩුලු 8කට ලකුණු 226ක් රැස් කළේය.සචිත් පතිරණ පන්දු 93කට මුහුණ දෙමින් නොදැවී ලකණු 90ක් රැස්කලේ හතරේ පහර 8ක් හා හයේ පහර 2ක් එල්ලකර මිණි. ජනිත් සිල්වා හා චතුර දමිත් කඩුලු 3 බැගින් දවාගත්හ.යුද හමුදා ඉනිමේදී පළමු කඩුල්ල ලකුණු ලබාගැනීමට පෙර බිඳ වැටුණු අතර අවසන් කඩුලු 6 ලකුණු 60ක් තුළදී දවාගැනීමට කෝල්ට්ස් පන්දු යවන්නෝ සමත්වුහ. මිලින්ද සිරිවර්ධන, ඉෂාන් ජයරත්න හා අකිල ධනංජය කඩුලු 2බැගින් දවාගත්හ.චාමර සිල්වාගෙන් ශතකයක්අන්තර් සමාජ ක්‍රිකට් තරගාවලියේ ‘ඒ’ කාණ්ඩය යටතේ බදුරලිය පිල සමග ඊයේ සී.සී.සී. පිටියේ පැවැති තරගයේදී ශතකයක් වාර්තා කිරීමට චාමර සිල්වා සමත්විය. බදුරලිය පිල ලබාදුන් ලකුණු 201ක ජයග්‍රාහී ඉලක්කය කඩුලු 6ක් දැවී තිබියදී සපුරාලීමට කොළඹ පිල සමත්විය. හෂාන් ගුණතිලක ලකුණු 63ක් රැස්කළේය.කාසියේ වාසිය දිනාගත් බදුරලිය පිල පළමුව පන්දුවට පහරදීමේ අවස්ථාව කොළඹ ක්‍රීඩා සමාජයට ලබාදුන්නේය. කොළඹ පිල ඕවර 47.5කදී සියල්ලන් දැවී ලබාගත හැකිවුයේ ලකුණු 201ක් පමණි. පන්දු 114කට මුහුණදුන් චාමර සිල්වා හතරේ පහර 11ක් හා හයේ පහරක් සමගින් ලකුණු 110ක් රැස් කළේය. විකුම් සංජය කඩුලු 3ක් දවාගත් අතර ඇන්ඩි ‍සොලමන්ස් හා තිළිණ තුෂාර කඩුලු 2 බැගින් දවාගත්තේය.ගුවන් හමුදාවට ජයපානදුරේදී පැවැති පානදුර ක්‍රීඩා සමාජය සමග තරගයෙන් ලකුණු 19ක ජයක් හිමිකර ගැනීමට ගුවන් හමුදා පිල සමත්විය.ගුවන් හමුදා පිල පළමුව පන්දුවට පහරදෙමින් ලකුණු 193කට දැවී ගිය අතර ජයග්‍රාහී ඉලක්කය හඹාගිය පානදුර පිල ලකුණු 174කට දැවී ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=s1312183</link>
    <topic>නෙට්බෝල් පිල පියවරක් පසුපසට යද්දීනව පුහුණුකාරිනියට අලුත් වගකීමක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් පිල ලෝක නෙට්බෝල් ශ්‍රේණිගත අනු පිළිවෙ‍ලේ ස්ථානයක් පසුපසට යද්දී නව ජාතික පුහුණුකාරිනියක් තෝරා අලුත් වගකීමක් පැවැරීමට සුදානම් වෙයි. ලබන වසරේ සිංගප්පූරුවේ පැවැත්වෙන ආසියානු නෙට්බෝල් ශූරතාවලියට සහභාගීවන ශ්‍රී ලංකා පිල කල් ඇතිව සුදානම් කිරීම නව පුහුණුකාරිනියට පැවරෙන ප්‍රධාන වගකීම වේ.නිමාවට පත්වු නේෂන් කුසලාන නෙට්බෝල් තරගාවලියට සහභාගී වෙද්දී ලෝක ශ්‍රේණිගත අනු පිළිවෙලේ නොසිටි උගන්ඩාව ශූරතාව දිනා එකවරම 14වැනි ස්ථානයට පත්වීම ශ්‍රී ලංකා පිලේ පසුබැසීමට ප්‍රධාන හේතුවකි.නේෂන් කුසලාන නෙට්බෝල් තරගාවලියට සහභාගී වෙද්දී ශ්‍රී ලංකාව 23වැනි ස්ථානයේ සිටි අතර නවතම ලෝක නෙට්බෝල් අනු පිළිවෙලේ 24වැනි ස්ථානයේ සිටී.ශ්‍රී ලංකාව වෙතින් පරාජයවු අමෙරිකාව දරුණු පසුබැසීමකට ලක්ව සිටින අතර ඔවුන් 19වැනි ස්ථානයේ සිට 26 වැනි ස්ථානය දක්වා පල්ලම් බැස ඇත. අනුශූරතාව දිනාගත් සිංගප්පූරුව එක් පියවරක් ඉදිරියට පැමිණ ලෝක ශ්‍රේණිගත අනු පිළිවෙලේ 20වැනි ස්ථානයට පත්විය.පැපුවා නිව් ගිනියාව (18) හා අයර්ලන්තය (28) කලින් සිටි ස්ථානවලම රැදී සිටිති. ශ්‍රී ලංකා ජාතික නෙට්බෝල් පුහුණුකාරිනිය තෝරා ගැනීමේ සම්මුඛ පරීක්ෂණය ජනවාරි මාසයේ පැවැත්වෙන අතර මේ මස 31වැනිදාට පෙර අයැදුම්පත් යොමු කළ යුතු වේ.ජාතික නෙට්බෝල් පුහුණුකාරිනිය තේරීමේ නව ක්‍රමවේදයක් සකසා ක්‍රීඩා ඇමැතිවරයා වෙත යොමු කිරීමට නෙට්බෝල් සම්මේලනය කටයුතු කරමින් සිටින බවද වාර්තා වේ.නේෂන් කුසලාන නෙට්බෝල් තරගාවලියට සහභාගීවු ජාතික කණ්ඩායම භාරව මාස 2ක් පුහුණුකාරිනිය ලෙස කටයුතු කළ සොමිතා ද අල්විස් මහත්මිය නැවැත එම තනතුර භාර ගැනීමේ සුදානමකින් පසුවන බවද වාර්තා වේ.එමෙන්ම හිටපු පුහුණුකාරිනියක් වු තිලකා ජිනදාස මෙනවියද ජාතික නෙට්බෝල් පුහුණුකාරිනී තනතුරට අයැදුම්පත් යොමු කරන බව සඳහන් කළාය. ඇය මේ දිනවල බෲනායි ජාතික නෙට්බෝල් පුහුණුකාරිනිය ලෙස කටයුතු කරමින් සිටී.පසුගිය ආසියානු නෙට්බෝල් ශූරතාවලියේදී සිංගප්පූරු‍ව වෙතින් සියුම් පරාජයක් ලබා අනුශූරතාවට පත්වෙද්දී ශ්‍රී ලංකා පිලේ හිටපු පුහුණුකාරිනී හයසින්ත් විජේසිංහ මහත්මිය නැවැත එම තනතුරට ඉදිරිපත් නොවන බව සඳහන් කළාය.කෙසේ වුවද ජාතික නෙට්බෝල් පිලේ පුහුණුකාරිනිය තෝරා ගැනීමේදී පුහුණු සැලස්ම පිළිබඳ වැඩි අවධානයක් යොමු කිරීමට නෙට්බෝල් සම්මේලනය අපේක්ෂා කරන බවද පැවැසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=s1312184</link>
    <topic>‘ගෝල්ඩ් මිස්ටර් ශ්‍රී ලංකා’ කිරුළකටානේ ලූෂන් පුෂ්පරාජ් දිනා ගනී</topic>
    <author/>
    <content>ජාතික කායවර්ධන හා ශාරීරික යෝග්‍යතා සම්මේලනයේ අතුරුපාලක කමිටුව සංවිධාන කළ 66 වැනි ජාතික අයෝමය ශූරතාවලියේ “ගෝල්ඩ් මිස්ටර් ශ්‍රී ලංකා” කිරුළ හිමිකර ගැනීමට කටාන පවර් මෑන් ක්‍රීඩා සමාජයේ ලූෂන් පුෂ්පරාජ් සමත්විය. පසුගිය වසරේ ජාතික අයෝමය ශූරයා වු නාවික හමුදාවේ සුභාෂ් සිරිවර්ධන දෙවැනි තැනට පත්වු අතර ලූෂන් පුෂ්පරාජ් පළමු වරට මේ තරගාවලියට එක්වීම විශේෂ සිදුවීමකි.කොළඹ බණ්ඩාරනායක ජාත්‍යන්තර සම්මන්ත්‍රණ ශාලා ප්‍රධාන රංග භූමියේදී පසුගියදා පැවති මේ ශූරතාවලියේ කිරුළ සමගින් රුපියල් ලක්ෂයක මුදලක් හා රු.68000ක් වටිනා කායවර්ධන කට්ටලයක් පුෂ්පරාජ්ට පිරිනැමුනු අතර සුභාෂ් සිරිවර්ධනට කායවර්ධන උපකරණ කට්ටලයක් සමගින් රු.50000ක් හිමිවිය.රු.25000ක මුදලක් හා කායවර්ධනය කට්ටලයක් සමගින් තරගයේ තෙවැනි ස්ථානය දිනාගැනීමට යුද හමුදාවේ වයි.ජී.අමිල සමත්විය. ජී.කේ.මාගින්ආරච්චි (පවර් මෑන් මහනුවර), එම්.පී‍.අෂේන් මධුරංග (ලයිෆ් ටයිම් ෆිට්නස්) සිවුවැනි හා පස්වැනි ස්ථානවලට පත්වූහ.තරගාවලියේ පළමු වරට කනිෂ්ට ශූරයාට පිරිනැමුණු කායවර්ධන කට්ටලය දිනාගැනීමට රත්මලාන ෆිට්නස් මාස්ටර් ක්‍රීඩා සමාජයේ ඩබ්ලිව්.සජිත් අෂාන් ප්‍රනාන්දු සමත්විය. ආර්.ඒ.එස්.ජිම් ක්‍රීඩා සමාජයේ ආර්.ඒ.සුදත් අවු.45න් ඉහළ ප්‍රවීණ අංශයේ ශූරතාව හිමිකර ගත්තේය.අවසන් තරගවල සෑම ජයග්‍රාහකයකුටම රු.5250ක් වටිනා තෑගි කට්ටලය බැගින් පිරිනැමිණි. නැවැත පදිංචි කිරීමේ නියෝජ්‍ය ඇමැති විනයාගමුර්ති මුරලිදරන්, පාර්ලිමේන්තු මන්ත්‍රී දුමින්ද සිල්වා, ක්‍රීඩා අධ්‍යක්ෂ ජෙනරාල් රංජනී ජයකොඩි, දෙහිවල-ගල්කිස්ස නගරාධිපති ධනසිරි අමරතුංග, හේමාස් ආයතනයේ ජ්‍යෙෂ්ඨ කළමනාකාරිනී ‍නි‍රෝෂනී පෙරේරා, ශාරීරික යෝග්‍යතා අතුරුපාලක කමිටු සභාපති කපිල කුමාර මහත්ම මහත්මීහූ ජයග්‍රාහකයන්ට ත්‍යාග බෙදාදුන්හ.අවසන් තරග ප්‍රතිඵලකි.ග්‍රෑ.55 බර පංතිය-එච්.එම්.ආර්.බී.තෙන්නකෝන් (ගුවන්), කි.ග්‍රෑ.60 බර පංතිය-වයි.ජී.අමිල (යුද), කි.ග්‍රෑ.65 බර පංතිය-සුරේෂ් කරුණාතිලක (ගුවන්), කි.ග්‍රෑ.70 බර පංතිය-අශේන් මධුරසිංහ (ලයිෆ් ටයිම්), කි.ග්‍රෑ.75 බර පංතිය-සුභාෂ් සිරිවර්ධන (නාවික), කි.ග්‍රෑ.85බර පංතිය-පී.එම්.බස්නායක (පවර් රික්රියෙට් මහනුවර), කි.ග්‍රෑ.85 ට වැඩි බර පංතිය-ලූෂන් පුෂ්පරාජ් (පවර් මෑන් කටාන).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=f1312181</link>
    <topic>යූඇන්පී නායකත්ව මණ්ඩලේආඬි හත් දෙනාගේ කැඳ හැලියක්</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ තත්ත්වය අය-වැය මගින් ඉදිරිපත් කර ඇති යෝජනා රටේ යහපතට බලපාන්නේ කෙසේද, පළාත් පාලන ආයතනවල අයවැය පරාජයවීමට බලපානු ලබන කරුණු හා තවත් සමාජ ආර්ථික කරුණු පිළිබඳව පාර්ලිමේන්තු මන්ත්‍රී නෙරන්ජන් වික්‍රමසිංහ මහතා සමඟ සිදුකළ සාකච්ඡාවකි මේ.* 2014 අය-වැය යෝජනාවලිය පාර්ලිමේන්තුව තුළ ජයග්‍රහණය කළත් ප්‍රාදේශීය සභා නගර සභා රාශියක අය-වැය යෝජනා ආණ්ඩු පක්ෂය පරාජය වී තිබෙනවා. මේ ගැන අදහස් දක්වන සමහරු කියන්නේ මේ තත්ත්වය ආණ්ඩුවේ බිඳවැටීමක් බවයි. මේ පිළිබඳ ඔබේ අදහස පැහැදිලි කළ හැකිද?ඕනෑම කෙනෙකුට තමන්ගේ මතය පළ කරන්න පුළුවන්. තමන්ට නිදහසේ අදහස් පළ කරන්න පුළුවන්. ඒ ගැන අප කලබලවිය යුතු නැහැ. ආණ්ඩුව ඉතාමත් ස්ථාවර තත්ත්වයකයි තිබෙන්නේ. මා සිතන ආකාරයට ආසියානු කලාපය තුළ ප්‍රබලම දේශපාලන ස්ථාවරත්වයක් තිබෙන්නේ මෙරටයි. එය රටක් විදිහට දියුණුව වෙත යාමට හොඳ අවස්ථාවක් විදිහට හඳුන්වා දීමට පුළුවන්කම තිබෙනවා.රටේ තිබෙන ප්‍රබල දේශපාලන ස්ථාවරත්වය හා සලකා බැලූ කළ ප්‍රාදේශීය මට්ටමේ දේවල් ගැන එතරම් විශාල අවධානයක් යොමු කළ යුතු යැයි මා සිතන්නේ නැහැ.මා සිතන විදිහට ප්‍රාදේශීය සභාවල අයවැය පිළිබඳ ගැටලු සහගත තත්ත්වයක් ඇති වෙන්නේ ප්‍රාදේශීය සභා ප්‍රධානින් හා මන්ත්‍රීවරු අතර තිබෙන ගැටලු සහගත තත්ත්වයන් නිසයි. ඒ හැර මෙතැනට මධ්‍යම ආණ්ඩුවේ කරුණු පැටලවීම සුදුසු දෙයක් නොවෙයි.ඒත් ඇතැමුන් පළාත් පාලන ආයතනවල අයවැය පරාජය ගැන අතිශයෝක්තියෙන් කතා කිරීමට උත්සාහ කරනවා. ඇත්තෙන්ම මේ අය උත්සාහ කරන්නේ නැති අවුල් නිර්මාණය කර අවුල්සහගත දේශපාලන වාතාවරණයක් නිර්මාණය කිරීමටයි. මේ විදිහේ දේශපාලන කුමන්ත්‍රණවලට රටේ ස්ථාවරත්වය හෝ ආණ්ඩුවේ ස්ථාවරත්වය බිඳදැමීමට පුළුවන්කමක් නැහැ.* මෙවර පාර්ලිමේන්තු අයවැය පිළිබඳව විවිධ මතවාද පළවෙනවා. ඇතැම් අය කියන්නේ මේ අයවැය ප්‍රතිඵල රහිත හිස් ලියවිල්ලක් බවයි. මේ චෝදනාව පිළිබඳ ඔබේ අදහස පළකළ හැකිද?මේ අයවැය ගැන එල්ල වන චෝදනා පිළිබඳව කතා කිරීම වුවත් ප්‍රතිඵලයක් නැති දෙයක්. මේවගේ චෝදනා එල්ල කරන්නේ දේශපාලන වශයෙන් වල්මත් වූ පිරිසක් පමණයි. ඔවුන්ට අරමුණක් ඉලක්කයක් නෑ පටු දේශපාලන අරමුණු පමණයි තිබෙන්නේ. ඒ නිසා තමයි මෙතරම් සැලසුම් සහගත අයවැයකට චෝදනා එල්ල කරන්නේ. කුමන හේතුවක් නිසාද කියන එක සැක සහිතයි.මා නම් සිතන විදිහට මෙවර අයවැය මගින් රටේ දියුණුවට ආර්ථිකයේ වර්ධනයට අවශ්‍ය පසුබිම නිර්මාණය කරදී තිබෙනවා. ඒ ගැන අප සතුටු වෙනවා. අයවැයක් වුණාම පසුදාම ඇතැමුන් ප්‍රතිලාභ බලාපොරොත්තු වෙනවා. ඒත් අයවැයක් කියන්නේ එවැනි ක්ෂණික ලියවැල්ලක් නොවෙයි. දීර්ඝ කාලීනව ප්‍රතිඵල ලබාදෙන ජාතික වැඩපිළිවෙළකුයි. එහෙත් සමහරු සිතන්නේ අයවැය කියන්නේ ක්ෂණික ප්‍රතිඵල ලබාදෙන ලියැවිල්ලක් විදිහටයි.මේ වැරැදි අවබෝධය නිසා තමයි අයවැයට විරුද්ධව ඇතැමුන් කතා කරන්නේ. තවත් පිරිසක් ඉන්නවා ඔවුන් ඇත්ත තත්ත්වය මොකක්ද කියලා දන්නවා ඒ ගැන අවබෝධයකුත් තිබෙනවා. ඒත් ජනතාව මුලා කිරීමට කුමක් හෝ දෙයක් කියන අය තමයි බොරු මතවාද මගින් රට මුලා කිරීමට උත්සාහ කරන්නේ.මේ ආණ්ඩුව ගැමියා ගැන ගොවියා ගැන විශාල අවධානයක් ඇතිව ඔවුන්ගේ සුබසිද්ධිය සලකායි කටයුතු කරන්නේ. ගොවියාට‍ පොහොර සහනාධාරය දෙන අතර පොල් පොහොර වැනි අත්‍යවශ්‍ය කෘෂි නිෂ්පාදනවලට අවශ්‍ය සහනාධාර ද ලබාදී තිබෙනවා.එපමණක් නොවෙයි රජයේ සේවකයන්ගේ දීමනා ඉහළ දැමීමක්ද සිදු කර තිබෙනවා. ඒ වගේම ගොවි විශ්‍රාම වැටුප් යළිත් ලබාදීමට කටයුතු කර තිබෙනවා. මේ හැම කරුණක්ම ජනතාව ගැන සලකා බලා ඔවුන්ගේ යහපත වෙනුවෙන් ඉටුකළ අයවැයක් විදිහට හඳුන්වාදීමට පුළුවන්. මේ විදිහේ ඉදිරිගාමී අයවැයකටත් චෝදනා එල්ල කිරීම විස්මයජනකයි.* බස්නාහිර පළාත් සභාව කියන්නේ මෙරට දේශපාලන සංයුතිය, ජාතීන් අතර සංයුතිය ආදියෙන් සංකීර්ණ ප්‍රදේශයක්. මෙහි මැතිවරණය ලබන අවුරුද්ද මුලදී පැවැත්වීමට නියමිතයි. මේ මැතිවරණයට මුහුණදීම එක්සත් ජනතා නිදහස් සන්ධානයට යම් දුෂ්කර තත්ත්වයක් නේද?කිසිසේත්ම අපට බස්නාහිරදී අභියෝගයක් නැහැ. අනෙක් පළාත් සභාවලදී ලැබූ ජයග්‍රහණ තරම් නැතිනම් ඒ ජයග්‍රහණවලටත් වඩා වැඩි ජයග්‍රහණයක් ලබා ගැනීමට පුළුවන් කමක් තිබෙනවා. අප කිසිම විටෙක ජයග්‍රහණය ගැන සැකයක් තබා ගන්නේ නැහැ. අද අපගේ ඉලක්කය වී තිබෙන්නේ ලබාගන්නා වැඩි ඡන්ද ප්‍රමාණය ඉහළ දමා ගැනීම පමණයි. මේ ආණ්ඩුව විශාල සේවයක් ජනතාව වෙනුවෙන් ඉෂ්ඨ කර තිබෙනවා. ඒ නිසා ජනතාව ඉදිරියට යාමට ජනමතය උරගා බැලීමට කිසිඳු බියක් හෝ සැකයක් නැහැ.බස්නාහිර පළාත් සභාවේදී සුළු ජාතීන්ගේ සහාය තමන්ට බව එක්සත් ජාතික පක්ෂය කලක සිට විශ්වාස කළා. ඒත් අද වනවිට සුළු ජාතීන්ගේ සහයෝගයද මේ වනවිට එජාපයට අහිමි වෙමින් තිබෙනවා. මේ තත්ත්වය තුළ අද එක්සත් ජාතික පක්ෂයට මැතිවරණයක් ජයග්‍රහණය කරනවා තබා තමන්ට හිමිව ඇති දෙවන ස්ථානය ආරක්ෂා කර ගැනීම පවා දුෂ්කර වෙලා තිබෙන්නේ.එක්සත් ජාතික පක්ෂයට කිසිඳු ගමනක් හෝ අනාගතයක් නැහැ. මේ තත්ත්වය තුළ සාමාන්‍ය ඡන්ද දායකයා නොවෙයි සම්ප්‍රදායික එක්සත් ජාතික පාක්ෂිකයාටත් අද එජාපය ගැන පිළිකුලක් හා කලකිරීමක් ඇතිවෙලා තිබෙන්නේ.ඒ තත්ත්වය ඉදිරි බස්නාහිර පළාත් සභා මැතිවරණයේදී අපට හොඳාකාරව දැක ගැනීමට පුළුවන්කම ලැබේවි.විපක්ෂය විදිහට ජනතා විමුක්ති පෙරමුණට වුවත් ඉදිරි ගමනක් නැහැ. එක්සත් ජාතික පක්ෂයට නම් 25% - 30% ඡන්ද ප්‍රතිශතයක් හෝ ලබාගැනීමට පුළුවන්. ඒත් ජවිපෙට 2% ඉක්මවා යන ප්‍රතිශතයක් ලබා ගැනීමට පවා අද දුෂ්කර කාරණයක් වී තිබෙන්නේ. ලාල්කාන්ත මහතා වැනි අය ඉදිරියට දැමුවත් ජනතා විමුක්ති පෙරමුණට ඉදිරියට යාමට පුළුවන් කම ලැබෙන්නේ නැහැ. ඒ තරම් පහළ තලයකටයි ජවිපෙ පත්වෙලා තිබෙන්නේ.* ඒත් එක්සත් ජාතික පක්ෂය කියන්නේ අලුත් නායකත්ව මණ්ඩලය මඟින් ජයග්‍රාහී ගමනකට මුලපුරන බවයි. මේ බලාපොරොත්තුව එජාපයට සපුරාගැනීමට පුළුවන්කමක් තිබෙනවාද?මේ නායකත්ව මණ්ඩලය කියන්නේ පරණ මුහුණු ටිකමයි. මේ පරණ මුහුණු ටිකම තමයි මෙතෙක් කාලයක් එජාපයේ ඉදිරි පෙළ සිටියේ. එහෙම වුණා කියලා එජාපය සාර්ථක වුණේ නැහැ.නායකත්ව මණ්ඩලය මඟින් එජාපය ලැබූ ප්‍රතිඵලය වෙනස් වෙයි කියලා හිතන්න බැහැ. එජාපයට තව අවුරුදු දහයක් ගියත් එජාපයට ජයග්‍රාහී මාවතට ගමන් කිරීම දුෂ්කරයි.අනෙක් විදිහට බැලුවොත් අද එජාපයට පත්වෙලා තිබෙන්නේ නායකත්ව මණ්ඩලයක් නොවෙයි. නායකයා විසින් පත්කළ මණ්ඩලයක් පමණයි. ඔවුන්ට සිදුවෙලා තිබෙන්නේ එජාප නායක රනිල් වික්‍රමසිංහ මහතාගේ පදයට නැටීමයි. ඒ හැර මේ නායකත්ව මණ්ඩලයේ විශේෂත්වයක් මා දකින්නේ නැහැ.* ඒත් තවත් පිරිසක් සඳහන් කරන්නේ ආණ්ඩුවේ අභ්‍යන්තර ආරවුල් වසා ගැනීමට එජාපයේ අර්බුද මතුකර පෙන්වීමට ආණ්ඩුව කටයුතු කරන බවයි. මේ අදහස ගැන ඔබේ විග්‍රහය පැහැදිලි කළ හැකිද?එජාපයේ අවුල් අපට හංගන්න දෙයක් නොවෙයි. ඉහළ සිට පහළටම එක්සත් ජාතික පක්ෂය තුළ තිබෙන්නේ අවුල්සහගත තත්ත්වයක්. ඒත් ශ්‍රීලනිපය තුළ මෙන්ම එක්සත් ජනතා නිදහස් සන්ධානය තුළ තිබෙන්නේ ඉතාමත් හොඳ ස්ථාවර තත්ත්වයක්. ජනාධිපතිතුමාගේ නායකත්වය ශ්‍රීලනිපය මෙන්ම නිදහස් සන්ධානය ඉතාමත් ඉහළින් පිළිගෙන තිබෙනවා. ඇතුළත වාද විවාද කළත් අවසානයේදී නායකත්වයට අවනතව පක්ෂයේ විනයට අනුගතව කටයුතු කරනවා. අපේ පක්ෂය තුළ තිබෙන්නේ එකමුතුව හා සමඟියයි.මේ තත්ත්වය තුළ එක්සත් ජනතා නිදහස් සන්ධානයේ සමඟිය විනය විනාශ කිරීමට දේශපාලන විරුද්ධවාදීන් උත්සාහ කරනවා විය හැකියි. ඒත් එම උපක්‍රමවලට අප පක්ෂය හසුකර ගැනීමට බැහැ. ශ්‍රීලනිපයත් එක්සත් ජනතා නිදහස් සන්ධානයත් හැම මොහොතකම තම බලය දේශපාලන අරමුණු ගැන විතරක් හිතල දේශපාලනය කරන්නේ නැහැ. අප හැම වෙලාවෙම රට ගැන සිතා කටයුතු කරන දේශපාලන පක්ෂයක්. හැමදාම මේ පක්ෂය කටයුතු කරන්නේ ජනතාව පිළිබඳව කල්පනාකර බුද්ධිමත්වයි. ඒ අරමුණු හා ප්‍රතිපත්ති අවුරුදු සියයක් ගත වුණත් වෙනස් වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=f1312182</link>
    <topic/>
    <author>සාකච්ඡා කළේ ජයසිරි මුණසිංහ</author>
    <content>සරසවි බිමේදී යාන්තමට මතුව ආ ලේඛකත්ව හැකියාව, දේශපාලන බිමට සපැමිණිය ද අත නොහැර, දිනෙන් දින ප්‍රගුණ කළ අයෙකු අප ඉදිරියේ සිටියි. ශ්‍රී ලාංකේය ජන සමාජයේ තිර පැවැත්ම සලසාලන විසල් දැක්මක් සහිත මතවාදයක්, සමාජගත කිරීම උදෙසා ඔහු අද සූදානම් වී ඇත. හේ මේ වනවිට ග්‍රන්ථ පහක් රචනාකොට ඇති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතායි. ඔහුගේ නවතම කෘතිය, මේ මස 23 වැනිදා සවස 3.30 ට කොළඹ නිදහස් මාවතේ පිහිටි ශ්‍රී ලංකා පදනම් ආයතනයේදී එළිදකියි. මේ පිළිසදර ඒ නිමිත්තෙනි.* තුන් කෝරළය, හතර කෝරළය සිය දේශපාලන තිඹිරිගෙය කොටගත් ඔබ මේ වන විට ග්‍රන්ථ කතුවරයකු ලෙස ඉදිරියට එමින් සිටිනවා. ඔබේ මේ නව ප්‍රවේශය හි ආරම්භය ගැන කතා කළොත්?මුලින්ම කියන්න ඕනෑ මම විසල් ලොවක් දිනූ ග්‍රන්ථ කතුවරයෙකු නම් නොවෙයි. ඒත් විශ්වවිද්‍යාල කාලයේ යාන්තමට යමක් ලියන්න හැකියාවක් මට තිබුණා. ඒ නිසාම පොඩ්ඩක් ලිව්වා. නිතරම පොතපත කියවන්න පුරුදු වුණා. ඒ ආභාෂය තමයි මට දේශපාලන බිමට ආ පසුවත් මේවගේ පුංචි පුංචි හෝ ලියැවීමක් කරන්නට හේතු වුණේ.* ඔබ ලියූ පොතක් මුලින්ම මුද්‍රණද්වාරයෙන් එළිදැක්කේ කවදාද?එදා තමයි වසර 2002. ඒ අවුරුද්දේ අපේ රටේ පාලන බලය අපිට නොවෙයි හිමිවී තිබුණේ. වසර 2002 දී අපේ රටේ අද වාගේ නොවෙයි, විපක්ෂයේ සිටි අපිට මොන යම් හෝ මතවාදයක් සමාජගත කරන්නට මාධ්‍යයක් නැහැ. රාජ්‍ය මාධ්‍ය සියල්ල ආණ්ඩුවට වාගේම පෞද්ගලික අංශයේ මාධ්‍ය ආයතනත් ඊට නොදෙවෙනි තැනක හිටියේ.ඒ නිසාම හැකි තරම් අපේ රටේ ජනතාව දැනුවත් කරන්නට පාර්ලිමේන්තුවේදී තමයි විපක්ෂයේ සිටි අපට හඬ නඟන්නට වුණේ. අපි පාර්ලිමේන්තුවේදී හඬ නැඟුවත්, ඒවා තවදුරටත් මහජනතාව අතරට ගෙන යන්න ඕනෑකමක් අපට තිබුනා. ඒ නිසා මුල්ම කෘතිය “සෙංකෝලය ඉකි බිඳියි” ලෙස එළිදැක්වූවා.* මේ කෘතිය දැඩි බාධක මැද එළිදැක්වූ බවයි කියැවෙන්නේ?මේ කෘතියෙන් මා ඉදිරිපත් කළ මතවාද අපේ රටේ තැලෙන, පෑගෙන මිනිසාගේ අදහස්වලින් පිරිලයි තිබෙන්නේ. එදා ලිප්ටන් සමාගමේ සේවකයෝ පිරිසකගේ වැඩ තහනම් වෙලා තිබුණා. මේ පිරිසට නැවැත රැකියාව ලබාදීමට පියවර ගන්නැයි අරගලයක් කළා. එදා අපේ රටේ විපක්ෂ නායකවරයාව සිටියේ වර්තමානයේ රටේ නායකයා වන ජනාධිපතිතුමායි.එතුමා මැදිහත්වීමෙන් කළ අරගලයෙන් ලිප්ටන් සේවකයෝ දිනුවා. ඔවුන්ට රැකියාව, පඩිනඩි ලැබුණා. ඒ ලැබුණු මුදල්වලින් තමයි මාගේ “සෙංකෝලය ඉකිබිඳියි” ග්‍රන්ථය එළිදැක්වීමට කටයුතු කළේ. එදා අපේ රටේ ඇතිවී තිබූ තත්වයට අජීවී වස්තුවක් වූ, සෙංකෝලයට පවා පණ තිබුණා නම් හැඬෙනවා. ඒ අදහසින් තමයි ඒ නම පොතට දැම්මේ.* රටේ සාමාන්‍ය ජනතාව දිනවන වැඩපිළිවෙළක් අවශ්‍ය කරන බවටත්, අඳුරෙන් එළියට ජනතාව කැඳවා එය වටා රොක්වන ලෙසටත් ඔබ අකුරු කළා කිව්වොත් නිවැරැදියි නේද?ඔව්! මම විපක්ෂයේ සිටියදී අපේ රටේ ජාතික හා ටැබ්ලොයිඩ් සති අන්ත පුවත්පත් තුනකට තීරු ලිපි තුනක් ලිව්වා. එකිනෙකට වෙනස් මාතෘකා අනුව මම පාඨක ජනතාවට කතා කළා. ඒවා ජනතාව කියෙව්වා. පාඨක ප්‍රතිචාර වලින් ඒ බව පැහැදිලි වුණා. මාගේ දෙවැනි පොත “පන්හිඳක මුවහතයි” තුන්වැන්න “දස වසරක පන්නරයයි”, “උල්පත් පෑන” 2012 දී එළිදැක්වූවා.මේ සියලු කෘති මඟින් මම උත්සාහ කළේ, රටේ ජනතාව දැනුවත් කිරීමයි. අපේ රටේ සමාජ, ආර්ථික, සාමාජීය කරුණු කාරණා ගැන විපක්ෂයේ සිටියදීත්, ආණ්ඩු පක්ෂයේ සිටියදීත් මතවාදීව ජනතාව දැනුවත්කිරිමයි මම කළේ.* ඔබ දේශපාලන බිමේ සිට නැඟු හඬ ලේඛනයෙන් සාර්ථක ලෙස හෙළි වුනා ද?එය තීරණය කළ යුත්තේ මටත් වඩා මේ රටේ බුද්ධිමත් පාඨක ජනතාව යි. මම කළේ හඬක් නැඟිය යුතු ඉඩක් නොමැති අය වෙනුවෙන් ඉඩ ලබා ගැනීමයි. පුවත්පත්වල මා ලබා ගත් ඉඩ උපරිම ආකාරයෙන් ජනතාවගේ ප්‍රශ්න කතිකා කිරීමට යොදා ගත්තා. එදා 2001 – 2004 ආණ්ඩුවේ අපි එකඟ නොවන ආර්ථික ප්‍රතිසංස්කරණ එළිදැක්වූ මොහොතේ, ඊට එරෙහිව සැලකිය යුතු මට්ටමක විරෝධතාවයක් අපි ගොඩනැඟුවා. ඒ විතරක් නොවෙයි, ඒ ප්‍රතිසංස්කරණ පරාජයට පත්වන තුරු අරගල ගෙන ගියා.* රටක පාලන බලය හිමි පක්‍ෂයක් ගෙන යන වැඩපිළිවෙළ අඩාල කොට, විපක්‍ෂයේ මතවාද දිනවීම සාධාරණ ද?එය, මැන බැලිය යුත්තේ, ඒ මොහොතේ රටේ, සමාජයේ පැවැති සමාජ, ආර්ථික සන්දර්භය, වාතාවරණය සාපේක්‍ෂ ලෙස සලකා බලමිනුයි. අපේ රටේ රාජ්‍ය සේවය ලක්‍ෂ අටක සිට ලක්‍ෂ හයකට අඩුකිරීම, විශ්‍රාම වැටුප් ක්‍රමය අහෝසි කිරීම, රාජ්‍ය සම්පත් කුණු කොල්ලයට විකිණීම වාගේ දේවල් කවුරු කළත් අනුමත කරයි කියා මම සිතන්නේ නැහැ. අපි රටේ ජනතාවගේ මතයයි අවධි කළේ.* වත්මන් රජයේ ආර්ථික, සාමාජයීය වැඩපිළිවෙළ විවේචනය කරන්නට විපක්‍ෂයේ දේශපාලනඥයෝ තීරු ලිපි ලියනවා. එය ඔබ දකින්නේ කොහොම ද?එය ඉතා හොඳ දෙයක්. ඒත්! රජයේ සංවර්ධන කටයුතු වැඩපිළිවෙළ සියයට සීයක්ම දොස් දැකීම වැරැදියි. එහෙම නැතිව අපේ වුණත් වැරැදි අඩුපාඩු පෙන්වා දීම වැදගත්. ඒත්! අද දවසේ ඇතැම් දෙනා කරන්නේ මුළුමනින් ම රජයේ වැඩපිළිවෙළ විවේචනය කිරීමයි.තිස් අවුරුදු විනාශකාරී යුද්ධය නිම කළා කියලා ජනාධිපතිතුමා ජාත්‍යන්තර අධිකරණයට පවා ගෙනියන්නට සුළු පිරිසක් වලි කනවා. මේ දේට උඩගෙඩි දෙන්න ලාංකිකයෙකුට පුළුවන් ද? බැහැ. ඒත්! අපේ රටේ ඇතැම් දෙනා මේවාට උඩගෙඩි දෙනවා. අපි නම්, රටට, ජනතාවට එරෙහි පාවාදීම්වලට මාධ්‍යයෙන් ලද ඉඩ යොදා ගත්තේ නැහැ.* වත්මන් ආණ්ඩුවේ ජනතාව දිනවන වැඩපිළිවෙළ, හැකි සෑම විටම අකුරු කිරීම මූලික වූ රචනයට ඔබ කාලය සොයාගන්නේ කොහොම ද?ඇත්තට ම, මම ඉතාම කැමැත්තෙන් කැපවීමෙන් මේ තීරු ලිපි රචනයට ඉඩ සොයා ගන්නවා. මේ කාර්යයට මම ඉතාම කැමැති නිසා මොන තරම් කාර්ය බහුල වුණත් වේලාව සොයා ගන්නවා. ලේඛනයට මම කැමැතියි. ඒකයි ඉඩ ලැබෙන්න හේතුව.* රාජ්‍ය හා පෞද්ගලික දෙඅංශයේම පුවත්පත් වල ඔබේ තීරු ලිපි පළවෙනවා?ඹව්!ඒකත් මට ලැබුණු ලොකු වාසනාවන්ත අවස්ථාවක්. මම සෑම විටම පාඨක ජනතාව වෙත අලුත් සිතුවිල්ලක් ඇතිවන තැනට තමයි සරල බසින් මේ ලිපි ලියන්නේ. ඒ නිසාමදෝ එක් දිනක දී අපේ රටේ ප්‍රවීණ, ප්‍රකට කතුවරයෙක් කිවුවා දේශපාලනයෙන් ඉවත් වු දාට මට පත්තරකාරයෙක් වෙන්න වුණත් පුළුවන් කියලා. ඒක මට ලැබුණු අගනා මිල කළ නොහැකි මැණිකක් බඳු ඇගැයීමක්.තීරු ලිපි ලියද්දී මම දේශපාලන භූමිකාවෙන් ඈත් වෙනවා.* මුලින් පාඨක ජනතාවට තිළිණ කළ කෘති හා මේ මස 23 වැනිදා එළිදක්වන කෘතිය අතර වෙනස්කම් තිබෙනවාද?අනිවාර්යයෙන්ම ඔව්! මේ “තුන්වැනි සිතුවිල්ල” පොත එළිදක්වන්නේ සම්පූර්ණයෙන්ම “මහින්ද චින්තනයත්”, “මහින්ද චින්තන ඉදිරි දැක්මත්” අනුව අපේ රටේ සිදුවන සමාජ, ආර්ථික ප්‍රගමනයට බාධා කරන, එල්ල වන අභියෝගවලට පිළිතුරු දීමටයි. මෙහිදී මට ලේක්හවුස් ආයතනයේ ප්‍රකාශනයක් වන “සිළුමිණ” පුවත්පත විශාල සහයෝගයක් ලබා දුන්නා. මම “තුන්වැනි සිතුවිල්ල” නමින් තීරු ලිපියක් ඊට ලියුවා.* වත්මන් රජයේ ඇමැතිවරයෙකු ලෙස ඔබ ඉදිරිපත් කරන දේ, පාඨක ජනතාව කොතරම් දුරට ග්‍රහණය කරගෙන ඇතිදැයි ඔබේ තක්සේරුවක් තිබෙනවාද?මම, මේ තීරු ලිපිය ලියනකොට ඇමැති භූමිකාවෙන් මිදෙනවා. ඒවාගේම ආණ්ඩුවේ සාමාජිකත්වයෙන් ඈත්වෙනවා. විපක්ෂයේ මතවාද වලින් ඈත්වෙනවා. සාමාන්‍යයෙන් අප රටේ අද දවසේ සිදුවන සංවර්ධනය, රාජ්‍ය නායකයා මුහුණ දෙන දෙස් විදෙස් අභියෝග දෙස යම් වැටහීමක් ඇති බුද්ධිමත් පුරවැසියෙකු ලෙස සිතමින් තමයි මම මේ තීරු ලිපිය ලියන්නේ. ඒ නිසා තමයි මෙයට “තුන්වැනි සිතුවිල්ල” ලෙස නම දැම්මේ.* විපක්ෂය දොස් දකින මුත්, ඔබ 'තුන්වැනි සිතුවිල්ල' හරහා මතුකොට පෙන්වූ රට නංවන කතිකා මොනවාද?ඕනෑ තරම් දේ තිබෙනවා. ඔබට මම එකක් දෙකක් උදාහරණ ගෙන කියන්නම්. ජනාධිපතිතුමාගේ නායකත්වයෙන් ශ්‍රී ලංකා ඉතිහාසයේ පළමුවතාවට එකවර උපාධිධාරීන් පනස් දහස් දෙනාට රජයේ රැකියා ලබා දුන්නා. ඒ වැඩපිළිවෙළ ගැන විපක්ෂය විශාල සැකයක්, බියක් සමාජයේ ඇති කළා. අපි ඒ බිය සැක තුරන් කළා. තුන්වැනි සිතුවිල්ල තුළින්. ඒ වාගේම චෝගම්වලින් පළක් නැහැ. 2014 අය වැයෙන් රටට ජනතාවට සහන ලැබී නැහැ. කියලා විවේචනය කර තිබුණා. අපි ඒවාට සාර්ථකව පිළිතුරු ලබාදී ජනතාවට ඇත්ත අවබෝධය ලබා දුන්නා.* මේ කෘතිය දොරට වැඩුම චාම් ලෙස සිදු කරන බවයි කියැවෙන්නේ‍‍‍...?අද (18) වැනිදා. ජනාධිපතිතුමාට මෙය පිළිගැන්වෙනවා. එම අවස්ථාවට රුවන්වැල්ල අපේ ගමේ ඉස්කෝලේ විදුහල්පතිතුමා, කොළඹ රාජකීය විදුහලේ වර්තමාන විදුහල්පතිතුමා, ශ්‍රී ජයවර්ධනපුර විශ්වවිද්‍යාලයේ උපකුලපතිතුමා එස්. එම්. බී. කේ. කරුණාරත්න මැතිතුමා, ඒවාගේම සිළුමිණ පුවත්පතේ හිටපු ප්‍රධාන කර්තෘ කරුණාදාස සූරියආරච්චි, වර්තමාන ප්‍රධාන කර්තෘ සුන්දර නිහතමානි ද මෙල් මහත්වරු ප්‍රධාන කිහිපදෙනෙකු සහභාගි වෙනවා.මේ මාසේ 23 වැනිදා පදනම් ආයතනයේ පැවැත්වෙන දොරට වැඩීමේ උළෙල ඉතාම චාම් ලෙස පවත්වනවා. මේ සඳහා බුද්ධිමතුන්, උගතුන් කවදාත් අප සමඟ සිටින මාධ්‍ය හිතවතුනුත් සහභාගි වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=f1312183</link>
    <topic>ගල් හිතකින් ලියැවුණු බොල් පොතක්!</topic>
    <author>රන්ජන් අමරරත්න</author>
    <content>බොල් වස්තුවල පිටත පෙනුම හොඳය. එහෙත් ඇතුළ හිස්ය. තට්ටු බනිස් නම් කෑම විශේෂයෙහි උඩ කොටස කර කොට - ඩයි දමා පැණිඔබා - සීනි තවරා කටට කෙළඋනන ආකර්ෂණයකින් යුතුව වෙළෙඳ පොළට නිකුත් කරනු ලැබේ.එහි පහත කොටසෙහි ඇත්තේ මැටි වැනි අමු පිටි ‍ගොඩකි. තට්ටු බනිස් භුක්ති විඳින්නා ආමවාතය හෙවත් “ගැස්ටයිට්‍රීස්” හදාගෙන කාලයක් දුක් විඳියි. සමහර සාහිත්‍ය නිර්මාණවල ද මේ රෝග කාරකය දකින්නට ලැබේ.ඇතැම් නවකතාවක් කියවන මෝඩ පාඨකයා මේ අපේම කතාව නොවේදැ’යි ඊට වශීකෘත වෙයි. ස්වකීය ජීවිතයේ විවිධ අවස්ථා නවකතාවේ සිද්ධිවලට සමපාත කොට මාර කතාවක් යැයි ඊට සම්මානයක් ද දෙයි. මෝඩ පාඨකයා ගොන් කතාවල ම ඇලෙයි. කතාකාරයා සිදු කර ඇත්තේ ඉතිහාසය පිටපත් කිරීමය. නැතහොත් අතීත සමාජ ක්‍රියාකාරකම්වල පිටපොත්ත ගලවා එය පාඨකයන් අතට දීමය.ප්‍රබුද්ධ නවකතාකරුවකුගේ ඉලක්කය විය යුත්තේ පිටපොතු ගලවමින් පාඨකයා නොමග යැවීම නොව ජීවිතවල ඇතුළත හරයට පිවිස ‍ඒවා නිරීක්ෂණය කොට සියුම් සංවේදනා සහිතව එම හේතු සාධක නිරූපණය කිරීමය.ලියනගේ අමරකීර්ති මහතාගේ කුරුලු හදවත නම් අභිනව කෘතිය විග්‍රහ කිරීමට බරසාර දේවල් අවශ්‍ය නොවේ. සාහිත්‍ය-කලා න්‍යාය, දේශපාලන දෘෂ්ටි පසෙකලා මේ පොත කියවාගෙන යන කල අති සරල ප්‍රශ්න දෙකක් අප සිහියට නැඟේ.(I) එක්තරා කාලයක වූ සිදුවීම් වැලක් එලෙස ම දෙසාබෑම නවකතාවද?(II) සියුම් චරිත නිරූපණයකින් තොරව සාර්ථක නවකතාවක් ගොඩනැඟිය හැකි ද?කුරුලු හදවත ඔස්සේ ඉහත ප්‍රශ්න දෙකට පිළිතුරු සොයන කල හැඟීයන්නේ අමරකීර්ති වනා හී නවකතා විෂයයෙහි අතිශය දුර්වල ව්‍යාජ කතාකාරයකු බව ය.ලියනගේ අමරකීර්ති මහතා සිංහල විචාර ක්ෂේත්‍රයෙහි නව විභවතා පළකල විචාරකයෙකි. ශාස්ත්‍රඥයෙකි. එලෙස ම දක්ෂ සරසවි ඇදුරෙකි.නව ප්‍රබන්ධ පිළිබඳ ඔහුගේ දැනුම ද ඉහළ මට්ටමක පවතින්නට පුළුවන. එහෙත් “අටවක පුත්තු” මෙන්ම “කුරුලු හදවත” ද අපට පෙන්වා දෙන සත්‍යය වන්නේ අමරකීර්ති කිසි දිනෙක වැඩකට ඇති නවකතාවක් නොලියන බව ය. ඔහු ඉතිහාසය පිටපත් කරනු විනා නවකතා ලියන්නේ නැත. කතුවරයාගේ දුර්වලම පාර්ශ්වය චරිත නිරූපණයැයි කිවහොත් එය වඩා නිවැරැදි ය.1960, 1970, 1980 යන දසකවල තරුණ පරපුරේ ජීවිත කෙරෙහි බලපෑ ප්‍රධාන සමාජ සාධක කිහිපයක් ‍තිබේ.(I) ජනතා විමුක්ති පෙරමුණෙහි විප්ලවීය දේශපාලනය,(II) රාජ්‍ය අංශයෙන් මුදාහළ ෆැසිස්ට්වාදී මර්දනය(III) විවෘත ආර්ථිකය(IV) අධිපතිවාදී හා කොල්ලකාරී ජනමාධ්‍යයේ බලපෑමමීට අමතරව පොදු සාධකයක් ලෙස කුලය නම් නිර්ණායකය ගැන ද නැවත සංවාදයක් මේ කාලය තුළඇති විය. ඉහත සාධක පහම නවකතාකරුවෝ සෝද-සෝදා මඩේ දමන්නට පටන්ගත්හ. එහෙත් ජනතා විමුක්ති පෙරමුණෙහි විප්ලවීය දේශපාලනයට අදාළ පරිපූර්ණ විග්‍රහයක් කොතැනකවත් සිදුවී නැත.නවකතාකරුවන් උකහාගත්තේ එහි පිටපොත්ත පමණි. ලියනගේ අමරකීර්ති මහතාගේ අටවක පුත්තු කෘතිය තුළද ඊට වැඩි අමුත්තක් නැත. ඔවුන් මේ දේශපාලන හා සමාජ බලපෑම්වලට හසුවන්නට ඇත. එහෙත් ඒවා නිරීක්ෂණය කොට හේතු-සාධක ගළපා ගන්නට සමත්වී නැත.2013 අගෝස්තු මාසයේ ප්‍රකාශයට පත්වූ කුරුලු හදවත නවකතාවෙන් කියැවෙන්නේ විවෘත ආර්ථිකයෙන් පසු තහවුරු වූ පාදඩ මාධ්‍ය සංස්කෘතිය නිසා නැගීමට හා විනාශයට පත්වූ තරුණයකුගේ කතාව ය. තරගකාරී අධ්‍යාපනයෙන් පරාජයට පත්වන දිනසිරි නම් වූ එම තරුණයා කුඹල් කුලයට අයත් තැනැත්තෙකි.ඔහු කුල පීඩනයට, ධන පීඩනයට, බලපීඩනයට ආදී ලෙසින් විවිධ අහිතකර බලපෑම්වලට හා අභියෝගවලට මුහුණදෙයි. අන්තිමට ඔහුගේ විමුක්තිය උදාවන්නේ එෆ්. එම්. නාලිකාවක් ඔස්සේය. දිනසිරි ධනපති - මාධ්‍ය සංස්කෘතියේ සූරාකෑමට ලක්වෙයි. අවසානයේ එහි ම ගොදුරක් වී විනාශ වෙයි.මේ කතාව ගොඩනඟා ඇත්තේ බාල ගණයේ උපායමාර්ග හා අන්තිම දුර්වල හඩු භාෂාවක් ද උපයෝගී කරගනිමින් ය.(I) කතාව භාවාතිශය අවසානයක් කරා තල්ලු කිරීම සඳහා ප්‍රධාන චරිතය මරාදමයි.(II) කුල-භේදය පුස්සක් බව කීම සඳහා ප්‍රධාන චරිතයට ප්‍රභූ පන්තියේ ඥාති සබඳතාවක් එක් කරයි.කතාවේ උද්වේගකර අවසානයක් සඳහා ප්‍රධාන චරිතය මරා දැමීම පරණ නවකතාවල දක්නට ලැබෙන බාල ගණයේ උපාය මාර්ගයක් වූ මෙය රහස් පරීක්ෂක නවකතාවලදී ද භාවිත කළේ ය. ප්‍රකටම රචකයෙක් එසේ මිය යෑමට ඉඩ හළ වීර චරිතයක් නැවත කරලියට ගෙන ආවේ දිය ඇල්ලක් අසලදී ඔහුට පුනරුප්පත්තියක් ලබාදීමෙන් ය. මෙබඳු බාල උපායමාර්ග ලියනගේ අමරකීර්ති වැනි කෙනකුගෙන් අපේක්ෂා කළ නොහැකි ය. මේ නව කතාව ඔහුම රචනා කළේ දැ’යි සැකයක් ද අප තුළ පවතී.“අරුං හතර දෙනාගෙ උඹට මොනවද පේන්නෙ’?“ඇයි මුත්තු අත්තෙ?”උඹට මොනවද පේන්නෙසමානකමක් එහෙම”“නෑ!”“එහෙනං දැං බලපං අර ෆොටෝ එක”(පිටුව - 356)හාස්‍යයකි! කතුවරයා මනුෂ්‍යත්වය විග්‍රහ කරන්නේ ද කුල භේදය අයුක්තිසහගත යැයි කියන්නේද, සියලු මනුෂ්‍යයන් සමාන යැයි කියන්නේ ද ෆොටෝ එකක් හෙවත් ඡායාරූපයකින් ය. කුලභේදය, වර්ණ භේදය, පන්ති භේදය කොයිතරම් සූක්ෂම අයුරින් නවකතාවෙන් නිරූපණය වී තිබේද? ඊට කප්පරක් තරම් නිදසුන් දිය හැකි ය. ගැටලුව වන්නේ මේ කතුවරයා ඒවා හොඳින් ම දන්නා බවක් ද අපට හැඟී යන බැවිනි.“තමා අයත් පරම්පරාවේ හා තමා වසන යුගයේ හදවතෙහි සියුම් තැන් පිරිමදිමින් ද ඒ හදවත රිදෙන ප්‍රශ්න අසමින් ද ඒ පරම්පරාව හා යුගය අවංකව ගවේෂණය කිරීම ප්‍රබන්ධ රචකයාගේ කාර්යයෙන් කොටසෙකි.”කුරුලු හදවත නවකතාවේ පසුපස කවරයෙහි එවැන්නක් ලියා තිබේ. එය කතුවරයාගේම අදහස් බවට සැකයක් නැත. තමා වසන යුගයේ සමාජ ක්‍රියාකාරිත්වය හා පරිවර්තනය කතුවරයා විසින් ග්‍රහණය කරගෙන තිබේ. එය සත්‍යයෙකි. එහෙත් එම පරිවර්තනයේ සියුම් තැන් ලියනගේ අමරකීර්තිට හසුවී නැත. එබඳු සියුම් තැන් ස්පර්ශ කළේ නම් ඔහු කාඩ්බෝඩ් චරිත නිරූපණයක යෙදෙන්නේ ද නැත.(1) දිනසිරි :- මුළුමනින්ම කාඩ්බෝඩ්(2) සරත් :- අක්මුල් නැති විකෘති චරිතයක්(3) මුත්තු අත්තා :- වාණිජ චිත්‍රපටවල එන විකටයා(4) මධුවන්තී :- තේරුමක් නැති චරිතයක්(5) භාග්‍යා :- ජීවමාන නැත(6) රන්දිමා :- කතුවරයාගේ හිතළුවක්මේ කතුවරයාගේ දුර්වලම ලක්ෂණය දුර්වල චරිත නිරූපණය යැයි අපි පළමුව කියා ඇත්තෙමු. සූක්ෂම චරිත නිරූපණයකින් තොර සාර්ථක නවකතාවක් ලෝකයේ කොතැනකවත් නැත. ඉහත කී සියලු චරිතවල නිරූපණයක් දක්නට නැත. ඔහු එම චරිත උපයෝගී කරගෙන කථාන්දරයක් කියයි. එම කථාන්දරය සත්‍යයක් වුව එය නවකතාවක් නොවේ. නවකතාවකින් ඇති කරන සමාජ බලපෑම මේ මගින් සිදු නො වේ. කුරුලු හදවත හැඳින්විය හැක්කේ ගල් හදවතකින් ලියැවුණු බොල් කතාවක් ලෙස පමණි.මේ කතාව හුවා දක්වමින් විවිධ න්‍යායන් මතු කරන්නට පුළුවන. විවිධ සමාජ දර්ශන හා දේශපාලන දෘෂ්ටි මතු කරන්නටත් පුළුවන. කලා කෘතියක් යනු ව්‍යාපෘතියක් බැවින් අමරකීර්තිගේ සමාජ ප්‍රාග්ධනයට අනුව එවැනි ඔසවා තැබීම් සිදුවිය හැකිය. එබඳු විචාර ඒ ඒ පුද්ගලයාගේ මනෝ විකාර මිස වෙනත් දෙයක් නො වේ. කුරුලු හදවත යනු නිකම්ම පොතක් මිස ඉන් ඔබ්බට ගිය සාර්ථක ප්‍රබන්ධයක් නො වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=f1312184</link>
    <topic>ආසියාවේ ආශ්චර්යවත් සංචාරක නවාතැන</topic>
    <author>චන්ද්‍රානි මාරසිංහ</author>
    <content>ශ්‍රී ලංකාව ලොව සුපතල සංචාරක ගමනාන්තයක් බවට පත් කිරීම රජයේ සංවර්ධන ප්‍රතිපත්ති රාමුවෙහි ප්‍රධාන ඉලක්කයකි. එනම් ශ්‍රී ලංකාව සංචාරක ව්‍යාපාරය සඳහා ලෝකයේ ආකර්ෂණීයම දිවයින බවට පත් කිරීමයි.2016 වර්ෂය වන විට වර්ෂයකට සංචාරකයින් ලක්ෂ 25 ක් මෙරටට ගෙන්වා ගැනීමේ ඉලක්කයක් ඇතිව ඉදිරිපත් කළ පස් අවුරුදු සැලැස්මට අනුව සංචාරක අමාත්‍යාංශය සිය ඉලක්කයන් එකිනෙක සපුරා ගනිමින් සිටී.සංචාරක පැමිණීම ඉලක්ක කර ගනිමින් හෝටල් කාමර 22500 ක ඉදිකිරීම් සිදුවෙයි.සංචාරක ක්ෂේත්‍රයේ ආයෝජනය වර්ධනය වෙනුවෙන් දේශීය හා විදේශීය ආයෝජකයින් සම්බන්ධ කර ගනිමින් උපායමාර්ගික නිර්මාණ මෙම පස් අවුරුදු සැලැස්මෙහි අන්තර්ගත වේ. සමස්ත ආසියාවෙන් ම ශ්‍රී ලංකාවට පමණක් ආවේනික වූ ස්වභාවික සම්පත්, ජෛව විවිධත්වය, සංස්කෘතිය, ඓතිහාසික ස්ථාන, අත්කම් නිර්මාණ, විචිත්‍රවත් වෙරළ තීරය, හරිතමය වටපිටාව හා මිත්‍රශීලි ජනතාව පාදක කොට ගෙන තිබීම ද විශේෂත්වයකි.මහින්ද චින්තන ඉදිරි දැක්මෙහි සඳහන් පරිදි සංචාරක කර්මාන්තය සඳහා කඩිනම් සංවර්ධන වැඩසටහනක් හඳුන්වා දෙන්නෙමි, ඒ යටතේ 2016 වර්ෂය වන විට වසරකට සංචාරකයින් ලක්ෂ 25 ක් මෙරටට ගෙන්වා ගැනීමට අවශ්‍ය යටිතල පහසුකම් හා අනෙකුත් අවශ්‍යතා සපුරාලන වැඩපිළිවෙළක් දියත් කරන්නෙමි’ යි යථාර්ථයක් කර තිබේ.රැකියා ලක්ෂ 5 ක්ශ්‍රී ලංකාව සතු සංස්කෘතික උරුමය හා වටිනාකම් කෙරෙහි දකුණු ආසියාවේ, මැද පෙරදිග හා ඈත පෙරදිග පමණක් නොව ලෝකයේ රටවල ඉහළම පිළිගැනීමක් තිබේ. අප සතු මෙම අගයයන් කලාපීය රටවල් අතර සංචාරක ව්‍යාපාරයට කදිම තෝතැන්නක් ලෙසද හඳුනාගෙන තිබේ.මෙම පස් අවුරුදු කාලය තුළදී ඩොලර් මිලියන 3000 ක ඍජු විදේශ ආයෝජන ලැබෙනු ඇතැයි සංචාරක අමාත්‍යාංශය අපේක්‍ෂා කරයි. මෙතෙක් එම ආයෝජන ඉලක්කයන් සාර්ථකව ජයග්‍රහණය කර තිබේ. 2010 වර්ෂයේ දී ඇමරිකානු ඩොලර් මිලියන 500 ක් වූ වාර්ෂික විදේ්ශ හුවමාරු ඉපැයුම් 2016 වර්ෂය වනවිට ඇමරිකානු ඩොලර් බිලියන 275ක් දක්වා වර්ධනය කිරීමේ සැලැස්මක් ද වේ.සංචාරක ව්‍යාපාරයෙන් උත්පාදනය කරනු ලබන ආර්ථික වරප්‍රසාද සමස්ත සමාජය හා සමස්ත ආර්ථිකය වෙත බෙදාහැරීම සඳහා ක්‍රමෝපායන් තිබීම ද විශේෂත්වයකි. මෙය අන්තර්ජාතික වෙළඳාම හා ආර්ථිකය දියුණු කිරීම මගින් ශ්‍රී ලංකාවට වාසි අත්කර ගැනීමේ සැලසුම්ගත වැඩපිළිවෙළට අමතරව ය. 2010 වර්ෂයේ දී 25000 ක් වූ සංචාරක ක්ෂේත්‍රය හා සම්බන්ධ ඍජු හා වක්‍ර රැකියා අවස්ථා ලක්ෂ 5 ක් දක්වා නිර්මාණය කිරීමේ ඉලක්කයකි.මෙරට පැවති යුද්ධය නිමාවීමත් සමඟ 2010 වර්ෂයේ දී ශ්‍රී ලංකාවට පැමිණි සංචාරකයින් සංඛ්‍යාව 46% ක වර්ධනයක් විය. මෙරටට පැමිණි මුළු සංචාරකයින් සංඛ්‍යාව 6,50,000 ක් ඉක්ම වූ සංඛ්‍යාවකි. මෑත ඉතිහාසයේ සංචාරක ක්ෂේත්‍රයේ වාර්තාගත වර්ධනයක් සනිටුහන් කළ 2010 වර්ෂය ශ්‍රී ලාංකීය සංචාරක ඉතිහාසයේ වැදගත් සන්ධිස්ථානයකි. ජාත්‍යන්තරයේ ද පිළිගැනීමට බඳුන් වූ ශ්‍රී ලංකාව සතු සාමකාමී බව හා විවිධත්වය සංචාරකයින් ආකර්ෂණය කර ගැනීමට සමත්වීම එම වාර්තාගත වීමේ සාධනීයත්වය යි.අප රටේ පවතින උසස්තර භූගෝලීය පිහිටීම, ජෛව විවිධත්වය, ගුණාත්මක මානව සම්පත්, සාමකාමිත්වය හා ස්ථාවරත්වය කලාපීය ප්‍රමුඛතාවට හේතු සාධකයන් ය. යහපත් ආර්ථික, සමාජ තත්ත්වය සමඟ 2010 වසරේ දී මෙරට ඒක පුද්ගල ආදායම ඇමරිකානු ඩොලර් 2400 ක් වූ අතර ආර්ථික වර්ධන වේගය 8% ක් වීම ද මෙම ජයග්‍රහණයන්ගේ සාර්ථකත්වය යි.සංචාරක ක්ෂේත්‍රයට ගැළපෙන පාරිසරික වටපිටාවක් නිර්මාණය කිරීම හා ක්ෂේත්‍රයේ ආයෝජකයන්ට සහාය ලබාදෙන ප්‍රතිපත්ති රාමුවට අනුව විශේෂිත වූ වැඩසටහන් ගණනාවකි. සංචාරකයින් සඳහා රට පුරා සංචාරය කිරීමේ කාලය පිරිමසාලීම සඳහා ශ්‍රී ලංකා සංචාරක මණ්ඩලය මගින් මුහුදු ගුවන් යානා හා සැහැල්ලු ගුවන් යානා ව්‍යාපෘතියකි.ශ්‍රී ලංකාවේ ඉතා විශාල ප්‍රමාණයක් වැව්, ගංගා හා ජලාශ ඇති බැවින් ජලය මත ගොඩබැස්සවිය විය හැකි මුහුදු ගුවන් යානා භාවිතය කාලය පිරිමැසීමට හැකි හොඳ උපක්‍රමයක් ලෙස අනාවරණය කරගෙන තිබේ. ප්‍රදේශ කීපයක් සඳහා ආරම්භ කොට ඇති මෙම ගුවන් යානා ක්‍රමය සඳහා සංචාරකයින්ගේ වැඩි ආකර්ෂණයක් පවතී.ඊට අමතරව ක්‍රියාවට නංවා ඇති වඩාත් ප්‍රවර්ධනය කොට ඇති දුම්රිය ප්‍රවාහන සේවාව ඉතා ඵලදායි සංචාරක ප්‍රවාහන ක්‍රමයකි. මෙම ව්‍යාපෘතින් ක්‍රියාත්මක කිරීමේ දී ශශ්‍රී ලංකා සංචාරක මණ්ඩලය – ක්ෂේත්‍රයට සම්බන්ධ ආයතනවල සහාය ලබා ගැනෙයි. 2016 වර්ෂය වන විට මෙරටට පැමිණෙතැයි අපේක්ෂා කරන මිලියන 2.5 ක සංචාරකයින් සඳහා අවශ්‍ය හෝටල් කාමර සංඛ්‍යාව 45000 කි.2010 වර්ෂය අවසාන වන විට සංචාරක මණ්ඩලයේ අනුමත සංඛ්‍යාව වූයේ හෝටල් කාමර 22735 කි. ඉලක්ක ගත හෝටල් කාමර සම්පූර්ණ කර ගැනීම සඳහා සංචාරක මණ්ඩලය ක්ෂේත්‍රය හා සම්බන්ධ ආයෝජන ව්‍යාපෘති වෙනුවෙන් පහසුකම් සැලසීමෙන් මේ වනවිට ඉදිකොට ඇති හෝටල් කාමර සංඛ්‍යාව විශාල ප්‍රමාණයකි.වර්තමානයේ දී ලෝකයේ සුවිශාලතම සේවා අංශයසංචාරක ක්ෂේත්‍රයයි. මහින්ද චින්තන ප්‍රකාරව ශ්‍රී ලංකාව ද ඒ සඳහා අනුගත වෙමින් තිබේ. එම සාර්ථකත්වයට අනුව 2010 වර්ෂයේ දී සංචාරක ඉපැයීම් ඇමරිකානු ඩොලර් බිලියන 1045 කි. ආර්ථික ශක්තියෙන් අනූන සංචාරකයින් ආකර්ෂණය කර ගැනීම කෙරෙහි රජය විශේෂ අවධානයක් යොමුකොට තිබේ. ව්‍යාපාර, විවේක ස්ථාන, සාප්පු සවාරි, වන සතුන් ප්‍රදර්ශනය ඉහළ මිලක් ආකර්ෂණය කළ නිර්මාණ වේ.ජනාධිපති මහින්ද රාජපක්ෂ මහතාගේ සහ ආර්ථීක සංවර්ධන අමාත්‍ය බැසිල් රාජපක්ෂ මහතාගේ පැහැදිලි දැක්මක් සහිත නායකත්වය යටතේ මෙම සාර්ථක ජයග්‍රහණ ලබාගැනීමට හැකිවී තිබේ. ශ්‍රී ලංකා සංචාරක ප්‍රවර්ධන කාර්යාංශය ලෝකයේ නගර 25ක් පදනම් කර ගනිමින් ආරම්භ කර ඇති සංචාරක ප්‍රවර්ධනවැඩසටහන් පැවැත්වීමට අනුව මේ වස‍රේ ඉලක්කයන් සම්පූර්ණ කර තිබේ. චීනය, රුසියාව, කොරියාව, ජපානය, ඉන්දියාව යන නැගී එන වෙ‍ළඳපල ඇතුලුව ලෝකයේ නගර 25ක ක්‍රියාත්මක වෙයි.ශ්‍රී ලංකාව ආසියාවේ විශිෂ්ටතම සංචාරක ගමනාන්තය බවට පත් කිරීමේ සහ වෙළඳ අවස්ථා හා ආයෝජන ආකර්ෂණය කර ගැනීමේ අරමුණින් යුතුව ඉන්දියාවේ බැංගලෝර් හිදී පැවැත්වූ වැඩසටහනෙහි නාමය වූයේ ‘ගෙට් ශ්‍රී ලංකන්ඩ්’ (Get Sri Lankan’ed) හෙවත් ‘ශ්‍රී ලාංකික වන්න’ යනුවෙන්ය. මෙම වැඩසටහනට සංචාරක, ආයෝජන සහ වෙළඳ ක්ෂේත්‍ර නි‍යෝජනය කරමින් රාජ්‍ය හා පෞද්ගලික අංශයට අයත් ශ්‍රී ලාංකීය ආයතන 60ක් සහභාගි වූහ.බැංගලෝර තාප් හෝටලයේ පැවැත්වූ මෙම වැඩසටහන අතරතුර මාධ්‍ය සාකච්ඡා, විලාසිතා, ප්‍රදර්ශන ඇතුළත්ව ශ්‍රී ලාංකීය සැන්දැවන්, ශ්‍රී ලාංකීය සූප ප්‍රදර්ශන සහ දෙරටේ වෙළඳ නියෝජිතයන් හමුවීම් මෙන්ම වෙළඳ සම්මන්ත්‍රණ ද සංවිධානය කර තිබිණ.ඊට අමතරව ඉන්දීය පාරිභෝගිකයින් ඍජුවම ඉලක්ක කර ගනිමින් පැවැත්වුණු Mall Activation ප්‍රවර්ධන වැඩසටහනේදී ශ්‍රී ලාංකීය ආහාර වට්ටෝරුවල රස බැලීමට පාරිභෝගිකයන්ට අවස්ථාව සැළසුණු අතර, ශ්‍රී ලාංකීය සංස්කෘතික අංග මෙන්ම සම්ප්‍රදායික නැටුම් නැරඹීමටත් අවස්ථාව සලසා තිබිණි.විශිෂ්ට ගමනාන්තයඑක්සත් ජාතීන්ගේ ලෝක සංචාරක සංවිධානයට අනුව 2011 වර්ෂයේදී ඉන්දියාවෙන් පිටතට ගිය සංචාරකයන් සංඛ්‍යාව මිලියන 15ක් වූ අතර වසර 2020 වන විට මිලියන 50ක් දක්වා ඉහළ යනු ඇතැයි අපේක්ෂා කරයි. 2012 වර්ෂයේදී ශ්‍රී ලංකාවට ඉන්දියාවෙන් පැමිණි සංචාරකයන් සංඛ්‍යාව 186525කි. ප්‍රමාණය එක් රටකින් පැමිණි විශාලතම සංචාරකයන් සංඛ්‍යාව ලෙස වාර්තාවෙයි.වසර 2016 වන විට ශ්‍රී ලංකාවේ සංචාරක පැමිණීම් ඉලක්කය වන මිලියන 25ක සංඛ්‍යාවට ඉන්දියාවෙන් සංචාරකයන් මිලියන 4ක් ආකර්ෂණය කර ගැනීමට අපේක්ෂා කරයි. ශ්‍රී ලංකාව ඉන්දියාවට වඩාත් සමීපව පිහිටා තිබීම සහ විවිධත්වයෙන් යුත් මනරම් වෙරළ තීර, සාප්පු සංකීර්ණ, ආහාර පාන, ස්වභාව සෞන්දර්ය සහ අත්දැකීම් ලබාගැනීමට හැකිවීම හේතුවෙන් ශ්‍රී ලංකාව කලාපයේ විශිෂ්ට ගමනාන්තයක් බවට පත්ව තිබේ.මේ අනුව සතියකදී ශ්‍රී ලංකාව සහ ඉන්දියාව අතර, ගුවන් ගමන් වාර 127ක් දක්වා ඉහළ නැංවීමටත්, දෙරටේ සම්බන්ධතාවය තවදුරටත් තහවුරු කරමින් ශ්‍රී ලංකන් ගුවන් සේවය ඉන්දියාවේ නගර 8ක් දක්වා පුළුල් කිරීමටත් කටයුතු කර තිබේ.මුම්බායි, නවදිල්ලි, හයිද්‍රාබාද්, අහමදාබාද්, කොචින් යන නගරවල සංචාරක ප්‍රවර්ධන වැඩසටහන් පැවැත්වෙයි. චීන සංචාරකයින් ආකර්ෂණය කරගනු පිණිස චීනයේ බීජිං නගරයේ පැවති ‘බීජිං හි දිදුලන ශ්‍රී ලංකාව’ මැයෙන් වූ ඒකාබද්ධ ප්‍රවර්ධන වැඩසටහන ඉතා සාර්ථක වූවකි.චයිනා වර්ල්ඩ් හෝටලයේදී පැවති ‘ශ්‍රී ලාංකික රාත්‍රිය’ විශේෂාංගයට චීන ජාතිකයන්ගේ මහත් ප්‍රසාදයක් තිබිණ. 2016 වසරේදී ඉලක්කගත සංචාරකයින් අතරට චීන සංචාරකයින් 275000ක් ආකර්ෂණය කර ගැනීමට සැළසුම් කර තිබේ.විදේශයන්හි සංචාරය කිරීම සඳහා චීන ජාතිකයන්ගේ ප්‍රවනතාව හඳුනා ගනිමින් මෙහෙයවූ ප්‍රවර්ධන ව්‍යාපාර වැඩසටහන් ඉතා සාර්ථක විය. බීජිං ජාත්‍යන්තර සංචාරක ප්‍රවර්ධනය, ගුවැන්ෂෝ ජාත්‍යන්තර වෙළඳ ප්‍රදර්ශනය, චීන ජාත්‍යන්තර සංචාරක වෙළඳපල යනාදිය ප්‍රවර්ධන පෙළ අතර ප්‍රධාන වේ. මෙම වසරේ මුල් මාස 6 ඇතුළතදී පැමිණී චීන සංචාරකයින් සංඛ්‍යාව 16582කි. ඉකුත් වසරේ එම මුල් කාලසීමාවේදී පැමිණි 9622ක සංචාරක සංඛ්‍යාව සමඟ සන්සන්දනය කිරීමේදී ශීඝ්‍ර වර්ධනයකි.චීන සංචාරකයන්ගේ පැමිණීම වාර්ෂිකව 72.3%ක වර්ධනයක් පෙන්නුම් කර තිබේ. ඉන්දියාව, චීනය පමණක් නොව ලෝකයේ බොහෝ රටවලින් පැමිණෙන සංචාරකයින්ගේ විශාල ප්‍රවර්ධනයක් දක්වයි. මහින්ද චින්තන ඉදිරි දැක්ම ජාතික ප්‍රතිපත්තියට අනුව අලුත් ශ්‍රී ලංකාව මෙම සංචාරක ප්‍රවනතාවයයි.සංචාරක මාධ්‍යවේදීන් හඳුන්වනු ලබන්නේ අප රට ලෝකයේ පාරාදීසය යනුවෙනි. නැතහොත් ආසියාවේ පළඳනාව ලෙසින්ය. ඉන්දියන් සාගරයේ මුතුඇටය යනුවෙන්ද කුමන නාමයකින් විරුදාවලි ලැබුවද ශ්‍රී ලංකාව සංචාරක පාරාදීසයක් බව ඔවුන්ගේ හැඟීමයි.ශ්‍රී ලංකාව ලෝකයේ ආකර්ෂණීයම දිවයින කිරීමෙන් ලොව සුපතල සංචාරක ගමනාන්තය ද වෙනු ඇත. වර්තමාන අලුත් ශ්‍රී ලංකාව ආසියාවේ ආශ්චර්ය බවට පත්වීමේ දිනය ඉතාමත් මෑතකදී සිදුවන බව සංචාරක අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>18</day>
    </date>
    <link>http://www.dinamina.lk/2013/12/18/_art.asp?fn=f1312185</link>
    <topic>ඉතිහාසයේ සැඟව ගිය මව සහ දියණිය</topic>
    <author>සී. දොඩාවත්ත dodawatta@gmail.com</author>
    <content>1929 වසරේ මහවෙලට පැමිණ නව දිවියක් ඇරඹූ ඩේසි තිරීස් 1983 අප්‍රේල් මස 29 වැනිදා මාතලේ මහවෙල නිදහන්ගල වත්තේදී තම අවසන් ගමන ගියාය. ඈ මෙලොව හැර ගියේ තමන් පිළිබඳ මෙන්ම තම පියාණන් පිළිබඳවද මතක සටහන් රැසක් මෙලොව ඉතිරි කොට තබමිණි.එහෙත් යම් අනුමානයක් කිහිපයක් හැරුණු විට ඇගේ මව පිළිබඳ හෝ ඇගේ වැඩිමහල් සහෝදරිය පිළිබඳ හෝ කිසිදු මතක සටහනක් මෙලොව නැත. අවම වශයෙන් ඔවුන් දෙදෙනාගේ නමක් වත් සඳහන් නොවේ.ඒ මතක සටහන් වැදගත් වන්නේ තවත් පුද්ගලයන් දෙදෙනකු පිළිබඳ මතකයක් වශයෙන් පමණක් නොවේ. එච්.එස්. පෙරේරා යනු අප ජීවත්වන මේ යුගයද, මේ ලෝකයද නිර්මාණය කිරීමට දායක වූ මිනිසෙකි. එවැන්නකු මරණයට පත්වීමෙන් පසු ඔහුගේ දූ දරුවන් ඇතුළු ළබැඳියන්ට සිදු වූවේ කුමක්දැයි ලෝකය නොදන්නේ නම් ඒ ලෝකයෙහි කොතැනක හෝ යම් වරදක් තිබිය යුතුය.තොරතුරු යටපත් වන හේතු දෙකකි. එකක් නම් සමාජයේ බලවත් පුද්ගලයන් හා බලවත් ආයතන තමන්ට අහිතකර වේ යැයි සිතන තොරතුරු සැලසුම් සහගතව යටපත් කිරීමය. දෙවැන්න කාලය ඇතුළු ස්වභාවික හේතුය. ස්වභාවික යැයි කියන හේතුද කොතරම් ස්වභාවික දැයි මෙහිදී ප්‍රශ්න කිරීමට සිදු වේ. එච්.එස්. පෙරේරා ලාංකික සමාජයෙහි කිසියම් පන්ති බලයක් හෝ පවුල් බලයක් සහිතව මිය ගියේ නම් තත්ත්වය මෙසේම වේදැයි ප්‍රශ්න කිරීමට සිදුවන බැවිනි.කන්‍යාරාමයෙන් මතුවන මූලාශ්‍රපවතින ඉතිහාසය ගොඩනැඟී ඇත්තේ බලය මත බවත් ඒ බලය කිසිසේත් ස්වභාවික නැති බවත් මෙහිදී තේරුම් ගැනීමට සිදු වේ. මේ ඉතිහාසය යළි ගවේෂණය කළ යුතුව ඇත්තේද එය වඩා දුෂ්කරව ඇත්තේද එබැවිනි.එච්.එස්. පෙරේරා ජීවන ප්‍රවෘත්තියට අදාළව මෙසේ යටපත්ව ගිය තොරතුරු තවදුරටත් මතුකර ගැනීමේ මූලාශ්‍රයක් ලෙස කොටහේන යහපත් එ‍ඬේරාගේ කන්‍යාරාමය අප ඉදිරියෙහි විය. කන්‍යාරාමයෙහි වත්මන් විදුහල්පතිනි රේණුකා කන්‍යා සොහොයුරියගේ අනුග්‍රහයෙන් එහි පැරණි ලිපි ලේඛන පිරික්සා බැලීමේ අවස්ථාව අපට ලැබිණි.එච්.එස්. පෙරේරා මිය ගියේ 1914 දෙසැම්බරයේදීය. එබැවින් අපගේ අනුමානය වූවේ මෙම දියණිය ඇතුළත් කිරීම 1915 දී හෝ ඉන්පසුව හෝ විය යුතු බවයි.මෙම කන්‍යාරාමය ආරම්භ කොට ඇත්තේ 1869 වසරේය. ඒ අනුව ඔවුන්ගේ ඉතිහාසය සියවස් එකහමාරකට ආසන්නය. අප සොයමින් සිටියේ සියවසකට ආසන්න ඉතිහාසයක් ඇති ලේඛනයකි. විනාඩි කිහිපයක් ඇතුළත ඔවුහු එම ලේඛන අප ඉදිරියෙහි තැබූහ. මෙරට තොරතුරු සංරක්ෂණයේ වගකීම් දරනවුන් එක දවසකට හෝ මේ පාසලට ඇවිත් යන්නේ නම් හොඳ යැයි අපට මොහොතකට සිතිණි.!කෙසේ වෙතත් 1915 න් පසු ලේඛන මඟින් එවැනි තොරතුරක් හමුවූවේ නැත. එහෙත් 1914 දෙසැම්බර් මස 19 වැනි දින ඩේසි පෙරේරා (Daisy perera) නැමැති දැරියක කන්‍යාරාමයට ඇතුළත් කළ බවට තොරතුරු එක් ලේඛනයක සඳහනක්ව තිබිණි.ඒ දිනයෙහි තරමක අසාමාන්‍ය බවක් විය. දෙසැම්බර් 19 යනු එච්.එස්. පෙරේරා ගේ අභාවයෙන් පසු යෙදී තිබුණු හත් දවසේ දානයට පසු දිනයයි. මරණය සිදුවී එතරම් ආසන්න දිනයක පෙරේරා මහත්මියට තම කුඩා දියණිය කන්‍යාරාමයට භාරදීමට සිදුවීමේ හේතුව කුමක්දැයි අනුමාන කිරීමට සිදු වේ.ඒ වන විට ඇය පැති ගණනාවකින් දුෂ්කරතා රැසකට මුහුණ දී සිටීම සමහර විට ඊට හේතුව විය හැකිය.ඇගේ සැමියා රෝගී තත්ත්වයට පත්වන්නේ ජුනි මස මුලදීය. එතැන් සිට මාස හයකට ආසන්න කාලයක් තිස්සේ ලෙඩ ඇඳේ සිටියදී ඔහු රැකබලා ගැනීමේ දුෂ්කර හා වේදනාත්ම අත්දැකීමට මුහුණ දීමට ඇයට සිදුවී තිබිණි. ඒ අතර තවමත් හය හතර නොදන්නා කුඩා දියණියන් දෙදෙනා රැකබලා ගැනීමේ වගකීමද ඇය හමුවේ විය. මේ සියලු දුෂ්කරතා මැද අවසානයේ ඇගේ සියලු බලාපොරොත්තු බිඳ දමමින් සැමියා මෙලොවින් සමුගෙන යයි. මේ වන විට ඔවුන් සතු පැහැදිලි ආදායම් මාර්ගයක් තිබූ බවටද තොරතුරු නැත. ඉන්පසු අවමංගල්‍ය කටයුතුද දානමය කටයුතුද අවසානයේ ජීවිතයේ ඉදිරි අභියෝගයන්ට තනිව මුහුණ දීම ඇගේ ඉරණම විය.ඇය වැඩියෙන්ම කනස්සල්ලට පත්වන්නට ඇත්තේ තම බාල දියණිය ගැනය. කන්‍යාරාමයේ ලේඛනවලට අනුව ඒ වන විට ඇගේ වයස අවුරුදු හයකි. ඇගේ වැඩිමහල් සොහොයුරියගේ වයස ඒ වන විට අවුරුදු 10ක් හෝ 12ක් පමණ විය හැකි යැයි තැන්න මහත්මිය විශ්වාස කරන්නේ පසු කලක ඇයට තම මවගෙන් අසන්නට ලැබුණු තොරතුරු මතය. මෙවැනි වයසක කුඩා දියණියන් දෙදෙනකු එක්වර රැකබලා ගැනීමේ දුෂ්කරතාව හේතුවෙන් ඇය වැඩිමහල් දියණිය තමන් භාරයේ තබා ගනිමින් බාල දියණිය කන්‍යාරාමයට භාරදීමට තීරණය කළා විය හැකිය.ඥාති සබඳතාවක්ඉන්පසු මව සහ වැඩිමහල් දියණිය පදිංචිව සිටියේ කුමන පෙදෙසකද? ඔවුන් ජීවත් වූවේ කෙසේද? කාගේ රැකවරණය ලබමින්ද? යන ප්‍රශ්න කිසිවකට නිශ්චිත පිළිතුරු කිසිවකු වෙත නැතත් කන්‍යාරාමයෙන් ලැබෙන සමහර තොරතුරු අනුව යම් අනුමානයන්ට එළඹිය හැකිය.එම ලේඛනවලට අනුව දැරිය භාරදෙන අයගේ පදිංචිය ලෙස සඳහන්ව ඇත්තේ කොළොන්නාවය. ඒ අනුව මරණයට පත්වන විට එච්. එස්. පෙරේරා පදිංචිව සිටියේ කොළොන්නාව ප්‍රදේශයෙහි බව සනාථ වේ. දෙමටගොඩ ප්‍රදේශයේ ඥාති සබඳතාවක් පිළිබඳවද තැන්න මහත්මියගේ මව කිහිපවරක්ම පවසා ඇත. කොළොන්නාව යනුවෙන් සදහන්ව ඇති තැන ස්ථිර ලිපිනයක් සඳහන්ව නැති බැවින් මේ මූලාශ්‍ර දෙකෙන්ම කියැවෙන්නේ එකම තොරතුරක් වීමටද ඉඩ තිබේ.ඒ හැරුණුවිට කොළොන්නාවේ සිට පසුකලෙක දෙමටගොඩ ප්‍රදේශයට පදිංචිය වෙනස් කළේ යැයි සිතීමටද ඉඩ ඇති අතර, විවාහයෙන් පසු වැඩිමහල් දියණිය දෙමටගොඩ ප්‍රදේශයේ ජීවත්වූවේ යැයි අනුමාන කිරීමට ද ඉඩ තිබේ.කෙසේ වෙතත් එච්. එස්. පෙරේරා මහත්මියගේ උපන්ගම හැඳල ප්‍රදේශය බවද මෙහිදී අමතක නොකළ යුතුය. එච්. එස්. පෙරේරා අභාවයෙන් පසු 1914 දෙසැම්බර් 19දා දිනමිණෙහි “දිනමිණ කර්තෘභූත එච්. ඇස්. පෙරේරා මහතාගේ පරලෝකප්‍රාප්තිය” නමැති ලිපියෙහි ඒ බැව් සඳහන්ව ඇත්තේ මෙසේය;“ඒ මහතා හැඳල රණවක ආරච්චිගේ අල්විස් ජයතිලක මහත්මයාගේ දියණිය හා විවාහ බන්ධනයට ඇතුළත් වූයේය.”විවාහයෙන් පසුවද ඔවුන් හැඳල ප්‍රදේශය සමඟ සමීප සබඳතා පවත්වාගෙන ගිය බවට සාධක ඇත. කොටහේන කන්‍යාරාමයේ අධ්‍යාපන කටයුතු හමාර කිරීමෙන් පසු ඩේසි තිරීස් පදිංචිව සිටියේද, ඇගේ විවාහ මංගල්‍ය කටයුතු සිදුවූවේද හැඳල ප්‍රදේශයේ බව ඇය තම දියණිය වූ තැන්න මහත්මියට පවසා ඇත. ඒ අනුව මව සහ වැඩිමහල් දියණියද එච්. එස්. පෙරේරාගේ මරණයෙන් පසු යළි එම ප්‍රදේශයේ යම් කාලයක් පදිංචිව සිටි බව හෝ සම්බන්ධතා පැවැත්වූ බව හෝ අනුමාන කළ හැකිය.පදිංචිය පිළිබඳ මෙම ලේඛනයෙන් සඳහන්ව ඇති තොරතුරු හැරුණුවිට භාරදුන් අයගේ රැකියාව පිළිබඳ තොරතුරු ද තරමක් විවාදාත්මකය. දැරිය භාරදුන් අයගේ රැකියාව ලිපිකරු ලෙස එහි සඳහන්ව ඇත. එම සටහනට අනුව නම් ඒ වනවිටත් ඇය කිසියම් ආයතනයක ලිපිකාරිනියක ලෙස සේවයෙහි නිරතව සිටිය යුතු විය. එසේ නම් ඒ කෙබඳු ආයතනයකද? ඇයට සිටි දරුවන්ගේ වයස හා අවසාන කාලයේ සැමියාගේ රෝගී තත්ත්වය අනුව ඇයට රැකියාවක නිරතවීමේ ඉඩකඩක් තිබුණේද?එසේ නැතහොත් මෙම රැකියාව සැමියාගේ මරණයෙන් පසු පවුලේ ආර්ථික තත්ත්වය සලකා ඒ මොහොතේ කිසියම් ආයතනයකින් ඇයට ලැබුණු යම් රැකියා අවස්ථාවක්ද? මේ ප්‍රශ්නය මතුවන්නේ ඊට පෙර රැකියාවක් කිරීම සඳහා අවස්ථාවක් හෝ අවශ්‍යතාවක් ඇයට තිබුණේ යැයි පිළිගැනීම දුෂ්කර බැවිනි. කෙසේ වෙතත් සැමියාගේ මරණයෙන් පසු දියණිය හදිසියේම කන්‍යාරාමයට භාරදීම සඳහා බලපෑ ආසන්න හේතුව මෙම රැකියා ගැටලුව බව අනුමාන කළ හැකිය.දැරිය කන්‍යාරාමයට භාරදෙන විටත් ඇගේ ආගම ලෙස සඳහන්ව ඇත්තේ බුද්ධාගමය. නම සඳහන්ව ඇත්තේ ඩේසි පෙරේරා යනුවෙනි. බෞද්ධ දැරියක් වුවද ඇය කන්‍යාරාමයට භාර ගැනීමේදී මවගේ පැරණි ආගමික පවුල් සබඳතාවද බලපාන්නට ඇත. ඉන්පසු ඇය කන්‍යාරාමයේ අධ්‍යාපන කටයුතු හමාරකොට ඉන් බැහැර වන්නේ නමින් ඩේසි තිරීස් පෙරේරා බවට පත්ව ආගමද ක්‍රිස්තියානි බවට පත්වීමෙන් පසුවය.පාසලෙන් බැහැරවන වසර ලෙස 1925 ඔක්තෝබර් මාසය සඳහන්ව ඇත. ඒ වනවිට ඇගේ වයස අවුරුදු 17 කි.මෙම ලේඛන පිරික්සීමෙන් හෝ පෙරේරා මහත්මියගේ මුල් නම සොයාගත හැකිවේ යැයි අප තුළ බලාපොරොත්තුවක් තිබිණි. එහෙත් බොරැල්ල කනත්තේදී හමුවූ ලේඛනයන්හිදී මෙන්ම මෙහිදී ද ඇය භාවිතා කර ඇත්තේ මිසිස් එච්. එස්. පෙරේරා (Mrs H. S. Perera) යනුවෙනි. මේ අනුව ඇය විවාහයෙන් පසු සෑමවිටම භාවිතා කර ඇත්තේ තම සැමියාගේ නම පමණක් බව පෙනේ.එබැවින් ඇගේ මුල් නම ඇතුළු විස්තර සොයා ගැනීමට නම් හැඳල ප්‍රදේශයේ ඇගේ මුල් ඥාති සබඳතා සොයා ගත යුතු විය. රණවක ආරච්චිගේ වාසගම සහිත විශාල පිරිසක් හැඳල ප්‍රදේශයෙන් හමුවූ නමුත් රණවක ආරච්චිගේ ජයතිලක අල්විස් යන අයට සම්බන්ධ කිසිවකු සොයා ගැනීමට හැකිවූවේ නැත.ඒ අතර තම පවුලේ පෙළපත ඇතුළු ඒහා සම්බන්ධ වෙනත් පවුල් කිහිපයක පෙළපත් විස්තර රැස්කරමින් සිටින අපූරු චරිතයක් අපට මෙහිදී හමුවිය. ඈ චිත්‍රා සමරසිංහ නම් වූවාය.රණවක ආරච්චිගේ හා රණවක ආච්චිගේ යන වාසගම් සහිත පෙළපත් දෙකක් හැඳල ප්‍රදේශයේ ඇති නමුත් මෙතෙක් රණවක ආරච්චිගේ ජයතිලක අල්විස් කෙනෙකු පිළිබඳ තොරතුරු තමන්ට ලැබී නැති බවත් ඇය කීවාය.එනිසා අපට තවදුරටත් ඇය හැඳින්වීමට සිදුවන්නේ එච්. එස්. පෙරේරා මහත්මිය යනුවෙන්මය. මව පිළිබඳ මෙන්ම ඇගේ වැඩිමහල් දියණිය පිළිබඳ දැනට ඉතිරිව ඇති තොරතුරුද එසේමය.තැන්න මහත්මියගේ මතකයට නැ‍ඟෙන එවැනි එක් තොරතුරක් වන්නේ මව සමඟ ජීවත් වූ වැඩිමහල් දියණිය අඩු වයසින්ම විවාහ වූ බවත් විවාහයෙන් පසු දරුවන් නොලබා අඩු වයසින්ම මරණයට පත්වු බවත්ය.ඒ සියලු තොරතුරු දැන් ජීවත්වන පරපුර තුළ අපැහැදිලි මතක මාත්‍රයන් පමණි. ඒ මතක මාත්‍රය පවා වැඩියෙන් ඇත්තේ තැන්න මහත්මිය තුළ පමණි.අඩු වයසින්ම සමුගෙන යාමඊට හේතුව ගැහැණු දරුවකු ලෙස ඇයට තම මව සමඟ වැඩියෙන් අදහස් හුවමාරු කරගැනීමට අවස්ථාව ලැබීම විය හැකිය.ඒ අනුව තම මව පැරණි මතකයන් අවදි කරමින් වරින්වර කළ කී දෑ තැන්න මහත්මියට අදත් අතරින් පතර සිහිපත් වේ.එවැනි එක් මතකයක් තැන්න මහත්මියගේ නිවුන් සොයුරිය වූ රත්නපුරයේ පදිංචිව සිට 2007 වසරේදී නැසී ගිය ඇන්ජලා මර්සි තියඩෝරා සමඟ බැඳී තිබේ.“අම්ම නිතරම කියපු දෙයක් තමයි මගේ අක්ක අම්මගේ අක්කා වගේම බව. ඒ විතරක් නෙවෙයි අක්කට නම් තියන වෙලාවෙ පවා අම්ම එයාගේ අක්කගේ නමෙන් කොටසක් මගේ අක්කගේ නමටත් දීලා තියෙනවා.මෙයින් පැහැදිලි වන කරුණු කිහිපයකි. එකක් නම් එච්. එස්. පෙරේරා යුවළගේ වැඩිමහල් දියණියගේ නමටද ඇන්ජලා, මර්සි, තියඩෝරා යන නම් තුනෙන් එකක් හෝ ඇතුළත් වූ බවය.බොහෝවිට ඒ නම මර්සි පෙරේරා විය හැක්කේ නංගි ඩේසි පෙරේරා වූ බැවිනි.ඒ කෙසේ වෙතත් මෙයින් පැහැදිලිවන තවත් කරුණක් තිබේ. එනම් කුඩා කළ සිට වෙන්ව විසීමට සිදුවුවද ඔවුන් අතර නොසිදුණු බැඳීමක් සදාතනිකව පැවැති බවය. තමන් කිසියම් සාර්ථකත්වයකට පිය නඟා තිබුණද, ඊට මගපෑදු තම මවට සහ වැඩිමහල් සොයුරියට ඒ සතුට විඳීමේ අවස්ථාවක් නොලැබීම පිළිබඳ ඇය තුළ කිසියම් වේදනාත්මක හැඟීමක්ද තිබෙන්නට ඇත.වැඩිමහල් දියණිය අඩු වයසින් මියගිය නිසා මවගේ සියලු බලාපොරොත්තු රැඳී තිබුණේ තම බාල දියණිය මතය. තම ආදරණීය සැමියා පිළිබඳ මතකයන් රැඳුණු සියලු ලිපි ලේඛන හා ඡායාරූප කිහිපය පවා ඇය පත්කළේ තම බාල දියණිය අතටය. සමහර විට තම සැමියාගෙන් ඇයට උරුම වූ එකම වස්තුව එපමණක් විය හැකිය. බාල දියණියද ඒ වස්තුව පරපුරෙන් පරපුරට උරුම කළාය.මතු සම්බන්ධයිමෙම ලිපියෙහි ඇතුළත් තොරතුරු පිළිබඳ ප්‍රතිචාර සහ මීට අදාළ වෙනත් තොරතුරු ඔබ සතුව තිබේ නම් එම ප්‍රතිචාර සහ තොරතුරු අප වෙත ඉදිරිපත් කරන ලෙස කාරුණිකව ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n1312191</link>
    <topic>16 හැවිරිදි සිසුවා කපා මැරූමල්ශාලා හිමිකරු පෝ‍රකේට</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>තම නැගණියගේ දියණිය සමඟ ප්‍රේම සම්බන්ධයක් පවත්වාගෙන ගියේ යැයි කියන 16 හැවිරිදි පාසල් ශිෂ්‍යයකු කිරිඳිවැල නගරයේ දී අමානුෂික ලෙස කපා කොටා මරා දැමීම සම්බන්ධයෙන් වරදකරු වූ කිරිඳිවැල කුමාරි මල් ශාලාවේ අධිපති වඩුවත්තගේ හැරැල්ඩ් පතිරණ නමැති අයට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය ඊයේ (18) මරණ දඬුවම් නියම කළාය.2000 අප්‍රේල් 04 වැනිදා එවකට 16 හැවිරිදි පාසල් සිදුවකු වූ තිලක් රෝහණ නැමැති අය කිරිඳිවැල බණ්ඩාරනායක මාවතේදී කපා කොටා මරා දැමීම සම්බන්ධයෙන් සැකකරුවන් තිදෙනකුට එරෙහිව නීතිපතිවරයා විසින් ගම්පහ මහාධිකරණයේ අධිචෝදනා එල්ල කර තිබුණි.ඉන් දෙවැනි විත්තිකරු නඩුව විභාග වෙමින් පැවතීමේදී මියගිය අතර තෙවැනි විත්තිකරු නිදහස් කිරීමටද විනිසුරුවරිය නියෝග කළාය.තම නංගිගේ දියණිය සමඟ ප්‍රේම සම්බන්ධයක් පැවැත්වීම සම්බන්ධයෙන් උරණවීම නිසා මේ 16 හැවිරිදි පාසල් සිසුවා කිරිඳිවැල නගරයේදී කපා කොටා මරා දමා ඇතැයි නඩු විභාගයේදී අනාවරණය විය.‍විත්තිකරුට මරණ දඬුවම් නියම කළ විනිසුරුවරිය ජනාධිපතිවරයා විසින් නියම කරන දිනෙක ප්‍රාණය නිරුද්ධවනතෙක් එල්ලා මරා දැමීමට වැලිකඩ බන්ධනාගාරයේ රඳවා තබන ලෙස වැඩිදුරටත් නියෝග කළාය.සැකකරුවන් වෙනුවෙන් නීති රනිල් කාරියප්පෙරුම, පී. ඒ. වීරත්න නීතිඥවරුද, අගතියට පත් පාර්ශ්වය වෙනුවෙන් නීතිඥ දමිතා වික්‍රමාරච්චි, සංජීවනි අමරසිංහ, රුක්ෂානි සිල්වා, ඩිලානි බණ්ඩාරනායක, රසිකා අබේවික්‍රම නීතිඥවරියන් සමඟ නීතිඥ සුමිත් සේනානායක මහතා පෙනී සිටියේය.රජයේ නීතිඥ නයෝමි වික්‍රමසේකර මෙනෙවිය පැමිණිල්ල මෙහෙයවූවාය. කිරිඳිවැල පොලිසියේ සැරයන් 36614 වසන්ත අධිකරණයට සහය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n1312192</link>
    <topic>සුසන්ත පුංචිනිලමේ නිදහස්</topic>
    <author> රත්නපුර විශේෂ එන්.පී. රාජදොරේ</author>
    <content>රත්නපුර හිටපු දිස්ත්‍රික් පාර්ලිමේන්තු මන්ත්‍රී නාලන්ද එල්ලාවල සහ කොස්තාපල් ටී. ජයසේන යන මහත්වරුන් මීට වසර 9කට ඉහතදී ඝාතනය කිරීම සම්බන්ධව පවරන ලද ඝාතන නඩුව රත්නපුර මහාධිකරණ විනිසුරු අචල වෙංගප්පුලි මහතා ඉදිරියේ ඊයේ (18) කැඳවනු ලැබූ අතර විත්ති වාචකය වෙනුවෙන් සාක්කි කැඳවීමෙන් තොරව නියෝජ්‍ය අමාත්‍ය සුසන්ත පුංචිනිලමේ මහතා රත්නපුර මහාධිකරණ විනිසුරුවරයා නිදොස් කොට නිදහස් කරන ලදී.මෙම නඩුවට සාක්කි ඉදිරිපත් කිරීම පැමිණිල්ල විසින් පසුගිය නඩු වාරයේ දී අවසන් කර තිබූණි. මෙම නඩුවේ පළවෙනි විත්තිකරුට විරුද්ධ ප්‍රබල සාක්කි ඔප්පු කිරීමට නොතිබූ නිසා ඉදිරියට අපරාධ නඩු විධාන සංග්‍රහයේ 200 වගන්තිය අනුව විත්තිකරු වෙනුවෙන් විත්තියේ සාක්කි කැඳවනවාද එසේ නැතිනම් ඉදිරිපත්වූ සාක්කි පදනම් කරගෙන නඩුවේ විත්තිකරුට තීන්දුව ගන්නවාද යන්න තීරණය ගැනීම සඳහා මෙම නඩුව කැඳවනලදී.මෙම නඩුවේ පෙරදිනයේදීත් විත්තිකරුවන් තිදෙනෙකුට විරුද්ධව ප්‍රබල සාක්කි නොමැති බව පැමිණිල්ල දන්වා සිටියෙන් මහාධිකරණ විනිසුරුවරයා එම විත්තිකරුවන් නිදොස් කොට නිදහස්කළේය.රත්නපුර පළාත්බද මහාධිකරණ කලාපයේ කුරුවිට පොලිස් බලප්‍රදේශ‍යට අයත් කුරුවිට නගරයේ දී 1997 වර්ෂයේ පෙබරවාරි 11දා රත්නපුර දිස්ත්‍රික් හිටපු පාර්ලිමේන්තු මන්ත්‍රී නාලන්ද එල්ලාවල සහ කොස්තාපල් ටී.ජයසේන යන මහතුන්ව වෙඩිතබා ඝාතනය කරන ලදැයි සුසන්ත පුංචිනිලමේ මහතා ඇතුළු හත් දෙනෙකුට විරුද්ධව මෙම නඩුව පවරා තිබූ අතර මෙම නඩුව අවසන් වන විට විත්තිකරුවන් තිදෙනෙක් මියගොස් සිටි අතර තිදෙනෙකු නිදහස් කර තිබුණි.රජය වෙනුවෙන් පැමිණිල්ල ජ්‍යෙෂ්ඨ අධිනීතිඥ චේතිය ගුණරත්න මහතා සහ රජයේ නීතිඥ සංජය දිසානායක යන මහතුන් පෙනීසිටින ලදී. විත්තිකාර සුසන්ත පුංචිනිලමේ මහතා වෙනුවෙන් ජ්‍යෙෂ්ඨ අධිනීතිඥ යූ.ආර්. ද සිල්වා මහතා නීතිඥ චමත් ශ්‍රී විජයන්ත, නීතිඥ නදී හරිස්චන්ද්‍ර නීතිඥ සෞම්‍ය මුතුකුඩ, නීතිඥ යොහාන්ද සිල්වා, නීතිඥ ලලිත් කුමාර සිංහ යන මහතුන් සමග පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n1312193</link>
    <topic>ලේක්හවුස් සේවක දූදරුවනටපාසල් පොත් ප්‍රදානයට ලක්ෂ 70ක්</topic>
    <author>සන්ධ්‍යා කරුණාරත්න</author>
    <content>ලේක්හවුස් ආයතනයේ සේවක සේවිකාවන්ගේ දරුවන්ට පාසල් අභ්‍යාස පොත් ප්‍රදානය කිරීම සඳහා රුපියල් ලක්ෂ 70ක මුදලක් මේ වසරේදී වැය කර ඇත.පසුගිය වසරට සාපේක්ෂව රුපියල් ලක්ෂ විස්සක මුදලක් මේ සුබසාධන කටයුත්ත සඳහා මේ වසරේදී වැඩිපුර වියදම් කළ බවද ශිෂ්‍යත්ව විභාගය සමත් දූ දරුවන් වෙනුවෙන් ලක්ෂ 10ක් වැය කෙරෙන බවද ආයතනයේ කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත් මහතා පැවැසුවේය.ලේක්හවුස් ආයතනයේ සභාපති, කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් ආයතනය තුළදී මේ ප්‍රදානය කිරීම ඊයේ (18) සිදුකෙරිණි. ආයතනයේ වත්මන් සභාපතිවරයා වන බන්දුල පද්මකුමාර මහතා 2002 වසරේදී කර්තෘ මණ්ඩල අධ්‍යක්ෂ ධුරයේ සිටියදී ඉදිරිපත් කළ සංකල්පයක් අනුව මේ සුබසාධන කටයුත්ත වාර්ෂිකව ක්‍රියාත්මක කෙරේ. දරුවන් දහසකට අධික සංඛ්‍යාවකට පාසල් අභ්‍යාස පොත් ප්‍රදානය කළ අතර වාර්ෂිකව ඒ සඳහා වැය කරන මුදල ඉහළ ගොස් ඇති බව අධ්‍යක්ෂ මණ්ඩලය පවසයි.ලේක්හවුස් ආයතනය වැනි සුබසාධන කටයුතු ක්‍රියාත්මක කරන වෙනත් කිසිදු මාධ්‍ය ආයතනයක් මෙරට නොමැති බව ද සීලරත්න සෙනරත් මහතා ප්‍රකාශ කළේය.පාසල් දරුවන්ට රජයෙන් පෙළ‍ පොත් ලබාදෙනවා හා සමානවම තම ආයතනයෙන් දරුවන්ට අභ්‍යාස පොත් ලබාදීම සිදු කරන බව ද ඒ මහතා කීය.දරුවන්ට ලබාදෙන මේ ආයෝජනය කිසිදා අපතේ නොයන දෙයක් බවත් ඔවුන් හොඳින් අධ්‍යාපනය ලබා කිසියම් උසස් ස්ථානයක් හිමි කර ගත් කාලයක ඔවුන්ගේ අධ්‍යාපනයට ආයතනයේ මේ සුබසාධන කටයුත්ත ද පිටුවහලක් වූ බව පවසනු ඇතැයි ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n1312199</link>
    <topic>සුදු කැස්බෑවා මාලදිවයිනටරැගෙන ගියාදැයි සැකයි</topic>
    <author>නුවන් කොඩිකාර</author>
    <content>කොස්ගොඩ කැස්බෑ සංරක්ෂණ මධ්‍යස්ථානයෙන් සොරකම්කර ඇති සුදු කැස්බෑවා මාලදිවයිනට රැගෙන යන්නට ඇතැයි සැක කරන බව වනජීවි සම්පත් සංරක්ෂණ ඇමැති විජිත් විජයමුණි සොයිසා මහතා පැවසීය.සුදු කැස්බෑවා සොයා ගැනීමට අන්තර්ජාතික පොලීසියේ සහාය පතන බවද මීට අමතරව පොලිස්පතිවරයාටත්, දකුණු පළාත් භාර නියෝජ්‍ය පොලිස්පතිවරයා ඇතුලු දැනුම් දිය යුතු සෑම ස්ථානයකටම දැනුම් දි ඇති බව හෙතෙම කීවේය.වනජීවී සම්පත් සංරක්ෂණ අමාත්‍යාංශයේ ඊයේ (18)පැවැති මාධ්‍ය සාකච්ඡාවේදි ඇමැතිවරයා එසේ ප්‍රකාශ කෙළේය.වනජීවී සංරක්ෂණ අමාත්‍යාංශයද මේ වන විට සිද්ධිය සොයා බැලීම සඳහා පරික්ෂණයක් ආරම්භ කර ඇති බවද ඇමැතිවරයා පැවැසීය.මේ කැස්බෑවා මාලදිවයිනට රැගෙන යන්නට ඇතැයි සැකකෙරෙන බවද ඒ මහතා ඇමැතිවරයා කියා සිටියේය.කැස්බෑ සංරක්ෂණ මධ්‍යස්ථාන නීතිගත කර ඇද්දැයි මාධ්‍යවේදියකු නැඟු ප්‍රශ්නයකට පිළිතුරු දුන් ඇමැතිවරයා නීතිගත කර නැතත් වසර 35 ක පමණ කාලයක සිට මේ මධ්‍යස්ථාන සමාජගත වී ඇති බව කීවේය.තමාද මේ ස්ථානවලට ගොස් එහි හිමිකරුවන් සමඟ ඉදිරියේදි වැඩපිළිවළවල් සකස් කිරීමට සාකච්ඡා කළ බවද සොයිසා මහතා පැවැසීය.කැස්බෑ සංරක්ෂණ මධ්‍යස්ථාන නීතිවිරෝධි බවට එක්තරා පොලිසියක් ප්‍රකාශ කර ඇති බව පැවැසු ඇමැතිවරයා ඔවුන්ට එලෙස පැවැසීමට හෝ ඊට එරෙහිව ක්‍රියා කිරීමට කිසිඳු අයිතියක් නැති බවද ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n1312194</link>
    <topic>මිහින්තලා රජමහා විහාරාධිපති තර්ජන ගැන පරීක්ෂණයක් ඉල්ලයි</topic>
    <author>අනුරාධපුර - මධ්‍යම විශේෂ</author>
    <content>විහාරාධිපති ධුරයට පත්වීමෙන් අනතුරුව 2013 ජනවාරි මාසයේ සිට මාස හයකට ආසන්න කාලයක් වෙඩි තබා ඝාතනය කරන බව ඇතුලු තර්ජන රාශියක් හේතුවෙන් තමන් වහන්සේ දැඩි අවධානමකට පත්ව සිටින බව දන්වමින් මිහින්තලා රජමහ විහාරයේ විහාරාධිපති හා භාරකාර ගෞරව ශ්‍රාස්ත්‍රවේදී වලවාහැංගුනවැවේ ධම්මරත්න හිමිපාණන් එම තර්ජන සම්බන්ධයෙන් අපක්ෂපාතී පරීක්ෂණයක් පැවැත්වීමට විශේෂ පොලිස් කණ්ඩායමක් පත්කරන ලෙස ඉල්ලමින් පොලිස්පති එන්.කේ. ඉලංගකෝන් මහතාට ලිපියක් යොමු කර ඇත.විහාරාධිපති වලවාහැංගුනවැවේ ධම්මරතන හිමිපානන් පොලිස්පතිවරයාට යොමු කළ ලිපියේ මෙසේ සදහන් වේ. මිහින්තලා පුජා භුමියට වන්දනාවේ පැමිණෙන දෙස් විදෙස් බැතිමතුන් හට හිරිහැර වන අන්දමින් හැසිරෙන්නන්ට විරුද්ධව , විහාරාධිපති වහන්සේ ලෙස මා මිහින්තලය පොලිස් ස්ථානයෙන් පුරා විද්‍යා දෙපාර්තුමේන්තුවේ නිලධාරීන්ගෙන් සහාය පතා තිබෙනවා.මේ නිලධාරීන් නීතියට පටහැනිව ක්‍රියාකරන්නන් වැළැක්වීමට අවස්ථා ගණනාවකදී පියවර ගත්තත් යම් බලවේගයක් නිලධාරීන්ගේ ක්‍රියාවන් අසාර්ථක කරමින් නීති විරෝධී ක්‍රියා වැඩි කිරීමට කටයුතු කරමින් සිටින බව මට හැගී යනවා. මේ බලවේගයන් මත්කුඩු ජාවාරම , අභය භූමිය තුළ සතුන් දඩයම් කිරීම වැනි දුෂිත ක්‍රියා දැඩි ලෙස ක්‍රියාත්මක කර තිබෙනවා.මේ සිද්ධීන්ට එරෙහි වන මාහට විටින් විට විවිධාකාරයේ මරණීය තර්ජන එල්ල වී තිබෙන බව මතක් කල යුතුයි. මා විහාරාධිපති ධුරයට පත් වීමෙන් පසුව 2013 ජනවාරි මාසයේ පමණ මිහින්තලා රජ මහ විහාරයේ දේපළ අයුතු ලෙස පරිහරණය කළ එක්තරා භික්ෂුවක් සහ එම භික්ෂුවගේ හිතවතුන් කිහිප දෙනෙකු මට වෙඩි තබා ඝාතනය කරන බවට කළ තර්ජන හේතුවෙන් මා විසින් මිහින්තලේ පොලීසියට පැමිණිල්ලක්ද ඉදිරිපත් කර තිබෙනවා.මීට අමතරව 2013 ජුලි මස අගදී මා ගමන් කළ රථය අනතුරට ලක් කිරීමේ උත්සාහයක් ගත් තැනැත්තෙකුට විරුද්ධව පොලීසියේ පැමිණිලි කළ අතර එසේ ක්‍රියාකළ රියැදුරා ඉහත කී භික්ෂුවගේ රියැදුරෙකු බවද පොලිස් පරීක්ෂණවලින් හෙළි දරව් වී තිබෙනවා.2013 ජුලි මාසයේ මුල් භාගයේදී මාගේ ආරක්ෂාව වෙනුවෙන් දැඩි උනන්දුවකින් ක්‍රියාකරන මාගේ රියැදුරා වන අසංක සුධීර නානායක්කාරට රැකියාවෙන් ඉවත් වී ප්‍රදේශයෙන් බැහැර වී යන ලෙස තර්ජනය කර තිබෙනවා. ඔහුගේ බිරිය සහ දරුවන්ට විවිධ ජීවිත තර්ජන එල්ල වීම නිසා පොලීසියට පැමිණිලි කළ අතර එහිදී එකී තර්ජන කර ඇත්තේද භික්ෂුවක් බව අනාවරණය වී තිබෙනවා. මේ සම්බන්ධයෙන් අනුරාධපුර මහේස්ත්‍රාත් අධිකරණය හමුවේ නඩුවක්ද පවරා තිබෙන බව මා සිහිපත් කරනවා.ප්‍රධාන පිය ගැටපෙළ දෙපස, මැද මලුව ආශ්‍රිතව නීති විරෝධී ලෙස වෙලදාමේ යෙදෙමින් බැතිමතුන්ට හිරිහැර වන අයුරින් ක්‍රියා කරන වෙළදුන් පොලීසිය හා පුරා විද්‍යා දෙපාර්තුමේන්තුවේ නිළධාරීන් විසින් වරින් වර ඉවත් කලත් අදාළ භික්ෂුවගේ මෙහෙයවීම මත නැවත නැවත නීති විරෝධී ක්‍රියාවල යෙදෙමින් මා ඝාතනය කරන බවට තර්ජනය කරමින් සිටිනවා. ඔවුන් නිරතුරුවම පිහියා වැනි ආයුධ තබාගෙන පියගැටපෙලේ පළතුරු වෙළදාම් කටයුතු වල නිරත වෙමින් සිටින අතර මා දිනකට අවස්ථා ගණනාවක් පියගැටපෙළ හරහා එහා මෙහා යාම නිසා මගේ ජීවිතය දැඩි අවධානමකට ලක්ව තිබෙන බවද මේ අවස්ථාවේ ඔබතුමන් හට දන්වා සිටිනවා.මේ සියලු බලවේග එක්තරා භික්ෂුවක් හා දේශපාලඥයකු විසින් මෙහෙයවන නිසා මිහින්තලය පොලීසියට මේ පරීක්ෂණ ස්වාධිනව කිරීමේ අපහසුතාවක් පවතින බව මට පෙනී යනවා. එම නිසා මේ භයානක තත්ත්වයෙන් මා මුදවා ගැනීම සඳහාත් මරණීය තර්ජන හා බැඳුනු කුමන්ත්‍රණයන් පිළිබඳ සොයා බලා විහාරාධිපති වශයෙන් මාගේ කටයුතු බාධාවකින් තොරව සිදුකර ගැනීමට අවස්ථාව ලබා දෙන මෙන් ඉල්ලා සිටින අතර ප්‍රදේශයේ නොවන වෙනත් දක්ෂ පොලිස් නිලධාරීන් කණාඩායමක් විමර්ශනයේ යොදවන ලෙසද මා ඔබතුමාගෙන් ඉල්ලා සිටිනවා යැයි එම ලිපියේ සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n1312195</link>
    <topic>ධර්මදාස වල්පොල සමරු මුද්දරය අද</topic>
    <author>උපාලි කරුණාරත්න</author>
    <content>ගායන ශිල්පී ධර්මදාස වල්පොලයන් සිහි කරණු වස් ශ්‍රී ලංකා තැපැල් දෙපාර්තමේන්තුවේ මුද්දර කාර්යාංශය අද ( 19 ) දින රුපියල් 5.00 ක වටිනාකමින් යුත් නව තැපැල් මුද්දරයක් නිකුත් කරයි.අද පස්වරුවේ කොළඹ මහවැලි කේන්ද්‍රයේදී පැවැත්වෙන ධර්මදාස වල්පොලයන් ගේ 30 වෙනි ගුණසමරු උළෙලේදී මේ මුද්දරය මත ප්‍රථම දින මුද්‍රා තැබීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121914</link>
    <topic>ශ්‍රී ලංකා ආරක්ෂක නිලධාරී පුහුණුව ගැන විවාද එපා</topic>
    <author>මහින්ද අලුත්ගෙදර</author>
    <content>ශ්‍රී ලංකා ආරක්ෂක නිලධාරීන් සඳහා ඉන්දියාවේ දී පුහුණුව ලබාදීමට එරෙහිව තමිල්නාඩු කොටි හිතවාදී මන්ත්‍රීවරු ඉල්ලා සිටි විවාදය ලබානොදෙන ලෙස එරට ආරක්ෂක අමාත්‍යාංශය ලෝක් සභාවෙන් ඉල්ලීමක් කරයි.මේ සම්බන්ධයෙන් තමිල්නාඩු මන්ත්‍රීවරු දිගින් දිගටම ප්‍රශ්නකර තිබෙන අතර ශ්‍රී ලංකා ආරක්ෂක නිලධාරීන් සඳහා ඉන්දියාවේ දී පුහුණව ලබාදීම සම්බන්ධයෙන් විවාදයක් ලබාදෙන ලෙස ඉල්ලීමක් කර තිබේ. එහෙත් එවැනි විවාදයක් සඳහා කිසිසේත්ම ඉඩ ලබා නොදෙන ලෙස ඉන්දීය ආරක්ෂක ඇමැති ඒ.කේ ඇන්තනී මහතාගේ අනුමැතිය මත එරට පාර්ලිමේන්තු ලේකම් කාර්යාලයෙන් ඉල්ලීමක් කර ඇතැයි වාර්තා වෙයි.එම ඉල්ලීම මඟින් ඉන්දීය ආරක්ෂක අමාත්‍යාංශය පෙන්වා දී තිබෙන්නේ මෙවැනි විවාදයක් මඟින් ශ්‍රී ලංකාව සහ ඉන්දියාව අතර ති‍බෙන සහයෝගිතාවට අයහපත් බලපෑම් එල්ල වියහැකි බවයි. මේ අතර ඉන්දියාව අසල්වැසි රටවල ආරක්ෂක නිලධාරීන් වෙනුවෙන් පුහුණුව ලබාදෙනවා සේම තම ආරක්ෂක නිලධාරීන්ට ද අසල්වැසි රටවල පුහුණුව ලබාදෙන බවට එමඟින් පෙන්වා දී තිබේ.ඊට අමතරව මෙවැනි පුහුණු වැඩසටහන් ක්‍රියාත්මක වන්නේ දෙරටේ ආරක්ෂක සහයෝගීතාව යටතේ බවට ඉන්දීය ආරක්ෂක අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n1312196</link>
    <topic>ධර්මාචාර්ය සමතුන් ගුරු සේවයට ගන්නේ ව්‍යුහගත පරීක්ෂණය සමත් නම් පමණයි</topic>
    <author>ස්වර්ණා විජේකෝන්,චමීර ඇල්ලදෙණිය සහ සුභාෂිණි සේනානනයක</author>
    <content>රජයේ පාසල්වල බුද්ධාගම විෂය ඉගැන්වීම සඳහා ධර්මාචාර විභාගය සමත් ගුරු සහයකයන් බඳවාගනු ලබන්නේ ව්‍යූහගත පරික්ෂණයකින් සමත්වන ගුරු අපේක්ෂකයන් බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (18) ප්‍රකාශ කළේය.අමාත්‍යාංශ නිවේදනයක් නිකුත් කරමින් ඇමැතිවරයා මේ බව කියා සිටියේය. එහි මෙසේද සඳහන් විය.“රජයේ බුද්ධශාසන අමාත්‍යාංශයේ බෞද්ධ උපදේශක මණ්ඩලයට2012/02/22දී මා විසින් ඉදිරිපත් කෙරුණු අමාත්‍ය මණ්ඩල පත්‍රිකාව අනුමත වීමෙන් පසු අවුරුදු 5කට වඩා දහම්පාසල්වල ධර්මය උගන්වන, තවමත් උගන්වමින් සිටින ධර්මාචාර්ය සමත් වයස අවුරුදු 45ට අඩු ගුරු සහයක අපේක්ෂකයන් බඳවා ගැනීමට රජයේ ගැසට් පත්‍රයෙන් ඉල්ලා සිටියා. එයින් ඉල්ලුම්පත් 13,584ක් ලැබුණු අතර ඔවුන්ට රාජ්‍ය සේවා කොමිසමේ අනුමැතිය පරිදි ව්‍යූහගත පරික්ෂණයකින්ද සමත්වන්නට සිදු වුණා.එහිදී ලිඛිත පරික්ෂණයෙන් ලකුණු 75ක්ද ව්‍යූහගත පරික්ෂණයෙන් ලකුණු 25ක්ද ලබා ගත යුතු වුණා. අදාළ විභාගය සමතුන් ජාතික අධ්‍යාපන ආයතනය මඟින් ඒ ඒ දිස්ත්‍රික්කවල පුරප්පාඩු අනුව වසර 03කට වඩා ස්ථිර පදිංචි ඇති ඉහළ ලකුණු ලැබූ පිරිස තෝරා ගැනීම කළා.මේ සඳහා අධ්‍යාපන ලේකම්වරයා, අමාත්‍යාංශ නිලධාරීන් සාධාරණව කටයුතු කළා. පුරප්පාඩු නොපිරවූ දිස්ත්‍රික්ක සඳහාත් සුදුසු පිරිස තෝරා ගනු ඇත. මොවුන් අවුරුදු 5ක් ඇතුළත බුද්ධධර්මය විෂය ඇතුළත් උපාධියක් පිළිගත් විශ්වවිද්‍යාලයකින් ලබාගත යුතුයි. එසේත් නැත්නම් ජාතික අධ්‍යාපන ආයතනය මඟින් දෑ අවුරුදු සහතිකයක් ලබාගත යුතුයි. ඉදිරියේදී විශිෂ්ට ගුරු සහයකයන් දහසක් පාසල් පද්ධතියට එකතුවීමට නියමිත බව “ ඇමැතිවරයා පැවසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n1312197</link>
    <topic>නිල්වලා ලවණ බාධක වේල්ලනාවිමන තොටුපොළ අසල ඉදිකිරීමට පියවර</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>නිල්වලා ගඟේ ලවණ බාධක වේල්ල නාවිමන තොටුපළ අසල ඉදිකිරීමට සැලසුම් සකස් කර ඇතැයි ජලසම්පාදන හා ජලපවහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (18) ප්‍රකාශ කළේය.මාතර දිස්ත්‍රික් මන්ත්‍රී බුද්ධික පතිරණ මහතා විසින් වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් ඇමැතිවරයා මේ බව කීවේය.වාරිමාර්ග උපදේශකයන් විසින් 2012-2013 කරන ලද අධ්‍යයන හා ක්ෂේත්‍ර චාරිකාවකින් පසු ශක්‍යතා වාර්තාවක් ඉදිරිපත් කර ඇත. ඒ අනුව තුඩාව ගුරුත්ව ජලබස්නා පහළ ප්‍රදේශයේ 4 වන අදියර යටතේ නාවිමන තොටුපොළ ආසන්නයේ වේල්ල ඉදිකිරීමට සැලසුම් සකස් කර ඇති බවත් මේ සඳහා රුපියල් මිලියන 1000ක් වැය කිරීමට අපේක්ෂිත බවත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n1312198</link>
    <topic>ඉකුත් වසරේ පොහොර සහනාධාරයට රු. මිලියන 36ක්</topic>
    <author>ස්වර්ණා විජේකෝන් , චමීර ඇල්ලදෙණිය සහ සුභාෂිණි සේනානායක</author>
    <content>පොහොර සහනාධාරය සඳහා ගිය වසරේ දී රුපියල් මිලියන 36,456.4ක් වැය කර ඇතැයි කෘෂිකර්ම නියෝජ්‍ය ඇමැති වයි ජී පද්මසිරි මහතා පාර්ලිමේන්තුවේදී ඊයේ (18) ප්‍රකාශ කළේය. අනුරාධපුර දිස්ත්‍රික්කයට වැඩිම මුදලක් වෙන් කර ඇති අතර එය රුපියල් මිලියන 5,29,069 ක මුදලක් බවද ඇමැතිවරයා සඳහන් කළේය.කොළඹ දිස්ත්‍රික් මන්ත්‍රි රවී කරුණානායක මහතා වාචික පිළිතුරු අපේක්ෂාවෙන් ඇසූ පැනයකට පිළිතුරු දෙමින් ඇමැතිවරයා මේ බව කීය. වී ගොවීන් සඳහා සහනාධාරය අම්පාර, පොළොන්නරු,කුරුණෑගල දිස්ත්‍රික්වලට ලබාදී ඇති බවද පද්මසිරි මහතා මෙහිදි අනාවරණය කළේය. අනෙකුත් වගාවන් සඳහා තවත් රුපියල් මිලියන11,967ක් වෙන් කර ඇති බවද වයි ජී පද්මසිරි මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121910</link>
    <topic>මගියකු මැරූකොන්දොස්තරටඅත්හිටවූ සිර දඬුවම්</topic>
    <author>කුමුදු හෙට්ටිආරච්චි</author>
    <content>අතින් පයින් හා කුඩයකින් ඇන බස් මඟියෙකුගේ මරණය සිදුකළ බවට වරද පිළිගත් පෞද්ගලික බස් රථ කොන්දොස්තරවරයකුට විසි වසරකට අත්හිටවූ දෙවසරක බරපතළ වැඩ සිහිත සිරදඬුවමක් ඊයේ(18) නියම කළ කොළඹ මහාධිකරණ විනිසුරු ලලිත් ජයසූරිය මහතා මියඟිය මගියාගේ ඥාතීන්හට රුපියල් ලක්ෂ එකහ මාරක වන්දි මුදලක් ගෙවීමටද නියම කළේය.කොල්ලුපිටිය කොහිලවත්ත ප්‍රදේශයේ පදිංචිකරුවකු වූ චමිල චම්පික නැමැති පෞද්ගලික බස් රථ කොන්දොස්තරවරයකුට එසේ දඩුවම් නියම වුණි. කොන්දොස්තරවරයාගේ පහරකෑමෙන් මෙසේ මියගොස් ඇත්තේ අංගොඩ ප්‍රදේශයේ පදිංචි සරත් විජේදාස නමැති 58 හැවිරිදි පුද්ගලයෙකි.විත්තිකරු සේවය කළ මාර්ග අංක 175 බස් රථයෙන් කොටිකාවත්තේ සිට ගොතටුව නව නගරය වෙත මියගිය මඟියා ගමන් කරමින් සිටියදී ඔහු සමඟ ඇතිවූ බහින් බස් වීමක් දුරදිඟ ගොස් බස් රථය තුළ වූ කුඩයකින් විත්තිකරු මඟියා‍ට ඇන අතින් පහරදී ඇති බවත් එම කුඩ පහර මඟියාගේ ඇසකට ඇනී ඇති බවත් පැවසේ.2008-04-29 දින සිදුවූ මේ සිද්ධියෙන් බරපතළ තුවාල ලත් මඟියා කොළඹ ජාතික රෝහලට ඇතුළත් කිරීමෙන් පසුව මියගොස් ඇත. අතින් පයින් හා කුඩයකින් ඇන සාවද්‍ය මනුෂ්‍ය ඝාතනයක් සිදු කළ බවට විත්තිකරු ඊයේ (18) වරඳ පිළි ගැනීම මත එසේ දඩුවම් නියම වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121911</link>
    <topic>අඩුවයසින් ගැබ්ගැනීම් ඉහළ යාමට හේතුවකොටි ත්‍රස්තවාදය හාඅන්තර් ජාලය</topic>
    <author>සන්ධ්‍යා‍ කරුණාරත්න</author>
    <content>අඩු වයසින් ගැබ් ගන්නා දරුවන්ගේ සංඛ්‍යාව මේ වන විට ඉහළ ගොස් ඇති බව සෞඛ්‍ය අමාත්‍යාංශය පවසයි. උතුරු මැද පළාත, මොණරාගල වැනි දුෂ්කර ප්‍රදේශවලින් මේ ගැබ් ගැනීම් වැඩපුරම වාර්තා වේ.පසුගිය කාලයේ දී කොටි ත්‍රස්තවාදය නිසා මෙවැනි සිදුවීම් එම ප්‍රදේශවලින් වාර්තා වීම ඉහළ ගිය බවත් වර්තමානයේ දී අන්තර්ජාලය, ජංගම දුරකථන භාවිතා කරමින් අසභ්‍ය දර්ශන නැරඹීම නිසා මෙවැනි අපරාධවලට පුද්ගලයන්ගේ පෙළඹීම වැඩිපුරම වාර්තා වන බවත් අමාත්‍යාංශය ප්‍රකාශ කරයි.අඩු වයසින් ගැබ් ගන්නා දරුවන්ගේ සිද්ධීන් වැඩිපුරම වාර්තා වන්නේ දුෂ්කර ප්‍රදේශවලින් වන අතර වයස අවුරුදු 13, 14 අඩු වයස් දරුවන් විවිධ ලිංගික අතවරවලට ලක් වීම මේ ප්‍රවණතාවට හේතු වී ඇත.මෙවැනි ලිංගික අතවරවලට ලක්වන දරුවන්ගේ මවුවරුන් පිටරට රැකියාවලට ගොස් ඇති බවත් පවුලේ සමීපතම ඥාතියකුගෙන් මේ දරුවන් විවිධ අතවරවලට ලක්ව ඇති බවත් වාර්තා වී තිබේ. අඩු වයසින් ගැබ් ගන්නා දරුවන්ගේ ප්‍රතිශතය ඉහළ ගොස් ඇති නිසා සෞඛ්‍ය අමාත්‍යාංශයෙන් මහජනතාව දැනුවත් කරන වැඩසටහන් රැසක් ක්‍රියාත්මක කිරීමට පියවර ගෙන ඇති බව ද අමාත්‍යාංශය පවසයි. සෞඛ්‍ය වෛද්‍ය නිලධාරි කාර්යාල මඟින් පවුල් සංවිධාන ක්‍රම ක්‍රියාත්මක කිරීමට පියවර ගෙන ඇති බවත් ජඩෙල් නමැති පවුල් සංවිධාන ක්‍රම මඟින් අඩු වයස් දරුවන්ගේ ගැබ් ගැනීම වැළැක්වීමට කටයුතු යොදා ඇති බවත් සෞඛ්‍ය අමාත්‍යාංශය ප්‍රකාශ කරයි.පවුල් සංවිධාන ක්‍රම ක්‍රියාත්මක කිරීමට පෙර අඩු වයස් දරුවන්ගේ ගැබ් ගැනීම් වැළැක්වීමට වැඩිහිටියන් ඇතුළු දරුවන් දැනුවත් කරන වැඩසටහන් සෞඛ්‍ය වෛද්‍ය නිලධාරි කාර්යාල මඟින් ක්‍රියාත්මක කර ඇත. අඩු වයසින් ගැබ් ගැනීම නිසා මෙරට මාතෘ මරණ සංඛ්‍යාව ඉහළ යාමේ අවදානමක් පවතින බවත් මව‍ගේත් දරුවාගේත් සෞඛ්‍ය තත්ත්වය පිරිහීම නිසා ඔවුන්‍ රෝගවලට ගොදුරු වීම ඉහළ යන බවත් අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121912</link>
    <topic>මධ්‍යම මාර්ගස්ථ මගී ප්‍රවාහන අධිකාරියේ සභාපතිනියට වරෙන්තු</topic>
    <author>සිරන්ජනි කුමාරි</author>
    <content>අල්ලස් සිද්ධියක් සම්බන්ධයෙන් චෝදනා ලැබ අධිකරණය මඟ හැර සිටි මධ්‍යම පළාත් මාර්ගස්ථ මගී ප්‍රවාහන අධිකාරියේ සභාපතිනියට කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (18) වරෙන්තු නිකුත් කළේය. නො 12 , නුගවෙල කූරුණෑගල පදිංචි අනෝමා සෙනරත් පොල්වත්ත මහත්මියට මෙසේ වරෙන්තු නිකුත් විණ.2003 ජනවාරි 01 වන දින සිට අගෝස්තු 31 වන දින දක්වා වු කාල වකවානුව තුළදී හාරිස්පත්තුවේ ප්‍රාදේශිය ලේකම් ලෙස කටයුතු කරමින් කටුගස්තොට කුරුණෑගල මාර්ගය පුළුල් කිරිම යටතේ රජයට අත්පත් කර ගන්නා ලද ඉඩම්වල අයිතිය තීරණය කිරීමේදී තම ස්වාමිපුරුෂයා වන ආර්. ඩී‍. සෝමවර්ධන යන අයට අයුතු සහගත ලෙස නීතිවිරෝධී අර්ථලාභයක් බව දැන දැනම 5361පිඹුරේ 54 ,53 යන ඉඩම් කැබලි ඔහුට අයත් බව තීරණය කොට රුපියල් 218228 ක වන්දි මුදලක් මුදා හැරීම ඇයට විරුද්ධව ඇති චෝදනාව වේ.ඉඩමේ ඔප්පුව ඇතුළු නඩු භාණ්ඩ 24ක් හා සාක්කි 13ක් අල්ලස් කොමිසම විසින් ‍අධිකරණය හමුවේ ගොනු කොට තිබිණ.2010/8/10 වන දින අල්ලස් කොමිසමේ අධ්‍යක්ෂක ජනරාල් ලක්ෂ්මී මිනු ජයවික්‍රම මහත්මිය විසින් කොළඹ ප්‍රධාන මහේස්ත්‍රාත් අධිකරණය හමුවේ නඩු පවරා තිබිණ.විත්තිකාරිය අධිකරණය හමුවේ නිවැරදිකරු බවට ප්‍රකාශ කිරීමෙන් අනතුරුව ලක්ෂය බැගින් වු ශරීර ඇප දෙකක් මත අධිකරණය ඇය මුදා හැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121913</link>
    <topic>බස්නාහිර-දකුණ පළාත් සභාඉදිරි සති දෙක තුන ඇතුළත විසුරුවනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>ඉදිරි සති දෙක තුන ඇතුළත බස්නාහිර සහ දකුණ පළාත් සභා විසුරුවා හරින බව පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පාර්ලිමේන්තුවේ දී ඊයේ (18) ප්‍රකාශ කළේය.නායකත්ව මණ්ඩල පිහිටුවා එක්සත් ජනතා නිදහස් සන්ධානය පැරදවීමට නොහැකි බව අවධාරණය කළ ඇමැතිවරයා ලෝකයේ කොහේවත් නායකත්ව මණ්ඩල පිහිටුවා නැතැයි ද කීවේය. ඒ අනුව එම පළාත්වල ඡන්ද විමසීමක් සඳහා යොමු වන බව ද කී ඇමැතිවරයා පුළුවන්නම් එම පළාත් සභා බලය ලබා ගෙන පෙන්වන්න යැයි එජාපයට පවසා සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121915</link>
    <topic>ළමා හිතකාමී රටක් ලෙස දකුණු ආසියාවේපළමු තැනට ඒමට හැකිවීම විශිෂ්ට ජයක්</topic>
    <author/>
    <content>ළමා හිතකාමී රටක් ලෙස දකුණු ආසියාවේ ප්‍රථම ස්ථානයට පත්වීමට ශ්‍රී ලංකාවට හැකිවීම රටක් වශයෙන් අප ලත් විශිෂ්ට ජයග්‍රහණයක් බව ළමා හා කාන්තා කටයුතු ඇමැති තිස්ස කරල්ලියද්ද මහතා ප්‍රකාශ කළේය.ඇමැතිවරයා මෙසේ ප්‍රකාශ කළේ ළමයින්ට එරෙහි හිංසනයන් පිටුදැකීම සඳහා වූ දකුණු ආසියානු කලාපීය එකමුතුව විසින් නිකුත් කරන වාර්තාව එළිදැක්වීමට ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේ දී පෙරේදා (17) එක්වෙමිනි.සාර්ක් සංවිධානයට අනුබද්ධිත මෙම එකමුතුව විසින් කරන ලද අධ්‍යනයට අනුව ශ්‍රී ලංකාව දකුණු ආසියාවේ ළමා හිතකාමී රටවල් අතර ප්‍රථම ස්ථානයට පත්ව ඇති අතර එම වාර්තාව ජනාධිපතිතුමා වෙත මෙහි දී පිළිගැන්විණි.දැයේ දරුවන්ගේ ආරක්ෂාව තහවුරු කිරීම සඳහා වැඩසටහන් රැසක් ක්‍රියාවට නංවා ඇති බවත් 2013 වසරේ එළිදැක්වූ ජාතික ළමා ආරක්ෂක ප්‍රතිපත්තියෙහි කෙටුම්පත ඒ අතර සුවිශේෂී ස්ථානයක් ගන්නා බවත් ඇමැතිවරයා පැවසීය.ළමයාගේ වටිනාකම හඳුනා ගනිමින් ඔවුන්ට අභිමානවත් ළමා වියක් උරුම කර දීමේ අරමුණ පෙරදැරිව මෙම ප්‍රතිපත්තිය හඳුන්වා දුන් බවත් ළමා අපයෝජනයන් වළක්වා ගැනීම, අපයෝජනයක දී ඊට සාධනීය අයුරින් ප්‍රතිචාර දැක්වීම, යුක්තිය පසිඳලීමේ යාන්ත්‍රණය තුළ ළමයින්ගේ ආරක්ෂාව තහවුරු කිරීම, වින්දිත රැකවරණය තහවුරු කිරීම සහ ඔවුන් නැවත සමාජගත කිරීම සම්බන්ධ නව ප්‍රමිතීන් මෙම ප්‍රතිපත්තියට අන්තර්ගත කර තිබෙන බවත් ඇමැතිවරයා පැවසීය.අද ජනාධිපතිතුමා වෙත ළඟා වීමට මේ රටේ සෑම දරුවකුටම අවස්ථාව ඇති නිසා ඔවුන්ට තිබෙන අඩුපාඩු සැඟවීමට කිසිවකුටත් අවස්ථාවක් නැති බව පෙන්වා දුන් ඇමැතිවරයා ලෝකයේ කිසිදු රටක දරුවන්ට අපේ රටේ දරුවන් මෙන් රාජ්‍ය නායකයා හමුවී දුක්ගැනවිලි කියන්නට අවස්ථාවක් නැති බවත් වැඩිදුරටත් පැවසීය.නියෝජ්‍ය ඇමැතිවරුන් වන පණ්ඩු බණ්ඩාරනායක, ඒ. එල්. ඒ. එම්. හිස්බුල්ලාහ්, පාර්ලිමේන්තු මන්ත්‍රීවරුන් වන සුදර්ශනී ප්‍රනාන්දුපුල්ලේ, ශ්‍රියාණි විජේවික්‍රම, අමාත්‍යාංශ ලේකම් එරික් ඉලයප්ආරච්චි, ළමා ආරක්ෂක අධිකාරියේ සභාපතිනි අනෝමා දිසානායක, ළමයින්ට එරෙහි හිංසනයන් පිටුදැකීම සඳහා වූ දකුණු ආසියානු කලාපීය එකමුතුවේ සභාපති රින්චන් චොපෙල් මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121916</link>
    <topic>ශ්‍රී ලංකාවෙන් ලැබෙන සහායටභූතානය ප්‍රණාමය පිරිනමයි</topic>
    <author>මහින්ද අලුත්ගෙදර</author>
    <content>විවිධ අංශයන් සඳහා ශ්‍රී ලංකාවෙන් ලබාදෙන සහයෝඟය සම්බන්ධයෙන් ප්‍රණාමය පිරිනමන බව භූතානය ප්‍රකාශ කරයි.ශ්‍රී ලංකාව සහ තම රට දිඟු කලක සිට සමීප සබඳතා පවත්වන අතර එම සබඳතා අඛණ්ඩව ඉදිරියටත් පවත්වාගෙන යන බව භූතාන අගමැති ට්ෂෙරින් ටොබ්ගේ මහතා සඳහන් කරයි.භූතානයේ ශ්‍රී ලංකා තානාපති ප්‍රසාද් කාරියවසම් මහතා හමුවී පැවැති සාකච්ඡාවේ දී අගමැතිවරයා මේ බව ප්‍රකාශකර තිබෙන බව විදේශ කටයුතු අමාත්‍යාංශය කියයි.භූතානය සමඟ ද්විපාර්ශ්වික සබඳතා වර්ධනය කර ගැනීම වෙනුවෙන් ශ්‍රී ලංකා තානාපතිවරයාගෙන් ඉටුවන සේවය අගය කර තිබෙන භූතාන අගමැති ට්ෂෙරින් ටොබ්ගේ මහතා ශ්‍රී ලංකාවෙන් ලැබෙන ආධාර සම්බන්ධයෙන් ද ප්‍රසාදය පළකර ඇත.වෛද්‍ය විද්‍යා අංශයෙන් භූතාන සිසුන්ට අධ්‍යාපන පහසුකම් සලසාදීම සම්බන්ධයෙන් එරට අගමැතිවරයා ප්‍රසාදය පළකර තිබෙන අතර මේ වනවිට භූතාන සිසුහු 165 දෙනෙක් ශ්‍රී ලංකාවේ විවිධ වෛද්‍ය පාඨමාලා හදාරමින් සිටින බව ද මෙහි දී අනාවරණය වී තිබේ. ශ්‍රී ලංකාව භූතානය සමඟ මිත්‍රත්වය පවත්වාගෙන යමින් අඛණ්ඩව ආධාර සපයන බව ද ශ්‍රී ලංකා තානාපති ප්‍රසාද් කාරියවසම් මහතා මෙහි දී ප්‍රකාශ කර ඇත.භූතාන අගමැති ට්ෂෙරින් ටොබ්ගේ සහ භූතානයේ ශ්‍රී ලංකා තානාපති ප්‍රසාද් කාරියවසම් මහත්වරු අතර 12 වැනි වට මේස සාකච්ඡා සැසිය මෙහි දී පවත්වා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121917</link>
    <topic>අය-වැය පරාද වූ එජනිස පළාත් පාලන ආයතන ගැන දැනුවත් කර ඉදිරි පියවර ගනී</topic>
    <author/>
    <content>එක්සත් ජනතා නිදහස් සන්ධානයට බලය හිමි පළාත් පාලන ආයතන කීපයක වාර්ෂික අය - වැය යෝජනාව පරාජයට පත්වීම සම්බන්ධයෙන් සන්ධානයේ සාමාජික පක්ෂ දැනුවත් කර ඉදිරි පියවර ගැනීමට තීරණය කළ බව එක්සත් ජනතා නිදහස් සන්ධානයේ ප්‍රධාන ලේකම් අමාත්‍ය සුසිල් ප්‍රේමජයන්ත මහතා නිවේදනයක් නිකුත් කරමින් කියා සිටියි.ඒ අනුව දැනට දෙවරක් පරාජයට පත්ව ඇති පළාත් පාලන ආයතනවල මීළඟ සභාපතිවරයා නම් කිරීමේදී අය වැයට පක්ෂව සහය දුන් මන්ත්‍රීවරු අතරින් කෙනෙකු නම් කිරීමටත්, චේතනාත්මකව අය වැය පරාජය කිරීමට ඊට එරෙහිව ඡන්දය ලබාදුන් එක්සත් ජනතා නිදහස් සන්ධාන මන්ත්‍රීවරු අයත් දේශපාලන පක්ෂයේ ලේකම්ට දන්වා එම පක්ෂය මඟින් ගන්නා විනය ක්‍රියාමාර්ගය මත එක්සත් ජනතා නිදහස් සන්ධානයේ සාමාජිකත්වයෙන් ඉවත් කර ඒ බැව් මැතිවරණ කොමසාරිස්වරයාට දැන්වීමටත් තීරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121918</link>
    <topic>දෙමළ ජාතික සන්ධානය ජාතිවාදී ප්‍රශ්න අවුළුවන්නේයුරෝපයේ වීසාත්-සරණාගතභාවයත් රැකගන්නයි</topic>
    <author>රෝෂන් තුෂාර</author>
    <content>උතුරු ජනතාවට බලපාන සෑබැ ප්‍රශ්න පිළිබඳ අබමල් රේණුවක තැකීමක් නොකර කටයුතු කරන දෙමළ ජාතික සන්ධානය එල්. ටී. ටී.ඊ.යේ හා ඩයස්පෝරාවේ අතකොලුවක් බව ශ්‍රි ලංකා තරුණ නීතිඥ සංගමය පවසයි.මහින්ද රාජපක්ෂ රජය කොල්ලුපිටියට වඩා කිලිනොච්චිය සංවර්ධනය කර තිබියදී ඒ ගැන කතා නො‍කර ජාතිවාදයට උඩගෙඩි දෙන නැතහොත් යුරෝපයේ වීසා එක ලබාගන්න පුළුවන්, සරණාගතභාවය රැකගැනීමට හැකි ප්‍රශ්න උද්ගත කරන්නේ එමනිසා බව පෙන්වාදෙන එම සංගමය ජාතික කොඩිය, ජාතික ගීය, උතුරු ආණ්ඩුකාරවරයා ගැන කතාකරන්නේ ඒ නිසා බවද අවධාරණය කළේය.දෙමළ ජාතික සංධානය යුද්ධයෙන් කර ගැනීමට නොහැකි වු දේවල් දේශපාලනික වශයෙන් හෝ ජනතාවගේ කරපිටින් ඉටු කර ගැනීමේ පහත් ක්‍රියාවක නිරත වන බව ද තරුණ නීතිඥයෝ පැවැසුහ.උතුරු නැගෙනහිර ආණ්ඩුකාරවරයා ගෙදර යවමු ද ?මැයෙන් කොළඹ පදනම් ආයතනයේ පැවැති මාධ්‍ය හමුවකට එක්වෙමින් එම සංගමය මේ අදහස් පළ ක‍ළේය.තමිල්නාඩුව ඉන්දීය ජාතික කොඩිය තමිල්නාඩුවේ භාවිතා කරද්දී දෙමළ ජනතාවට ප්‍රශ්නයක් නොවු ජාතික ගීය, ජාතිත කොඩිය ප්‍රශ්නයක් කරගනිමින් දෙමළ ජාතික සංධානය මෙරට ආණ්ඩුක්‍රම ව්‍යවස්ථාව උල්ලංඝනය කරමින් නැතහොත් සිය මන්ත්‍රි වරප්‍රසාදවලට මුවා වී යුද්ධයෙන් කරගන්න බැරිවු දේ පෑනෙන් කර ගැනීමට වෙර දරන බව ද ඔවුහු චෝදනා කළහ.තරුණ නීතිඥ සංගමයේ සභාපති නීතිඥ ආචාර්ය කංචන සිල්වා මහතා අදහස් දක්වමින් මෙසේ පැවැසීය.දෙමළ ජාතික සංධානයේ ඉල්ලීම් මෙරට ජනතාවගේ ඉල්ලිම් නොවේ. මෙය ජාතිවාදි ස්භාවයක්, දේශපාලන නිවට නියාලු තත්ත්වයක් තමිල්නාඩුවට දෙමළ ඩයස්පෝරාවට කත් ඇදිමක් වෙනවා. ජනාධිපතිතුමා ප්‍රමුඛ අපේ රජය දැවැන්ත සංවර්ධනයක් උතුරේ ක්‍රියාත්මක කර තියෙනවා. එය කාටත් බලාගන්න පුළුවන් කාරණයක්. එය එකින් එක විස්තර කළයුතු නෑ.උතුරේ නැවත පදිංචි කිරිම් සිදු කරන කොට දැවැන්ත සංවර්ධනයක් කරන‍ කොට ප්‍රශ්නයක් නොවු ආණ්ඩුකාරවරයා අද ප්‍රශ්නයක් කරගෙන.මෙරට ආණ්ඩුක්‍රම ව්‍යවස්ථාව අනුව විධායකයේ නියෝජිතයා වන ආණ්‍ඩුකාරවරයා උතුරට කරන සේවය අපි අගය කරනවා. එම තත්ත්වය කිසිසේත් වෙනස් කළ යුතු නෑ.සංගමයේ ලේකම් නීතිඥ මනෝජ් ගමගේ මහතා-පසුගිය පළාත් සභා මැතිවරණයට ඉදිරිපත් කළ ටී.එන්.ඒ ප්‍රතිපත්ති ප්‍රකාශය පිළිබඳ අප අනතුරු ඇඟවුවා. සාධාරණ ජන්දයක් තියන්න, උතුර සංවර්ධනය කරන්න ,සරණාගතයින් පදිංචි කරන්න ආණ්ඩුකාරවරයාට පුළුවන් වුණා නම් ඇයි බැරි ඔහුට තවදුරටත් උතුරේ කටයුතු කරන්න? විග්නේශ්වරන් මහතා මෙරට විනිශ්චකාරවරයකුව සිට ජන්දය මගින් මහඇමති වුණේ ටීඑන්ඒ එකට ජනතාව ජන්දය දුන්නේ මේරට බෙදා වෙන්කරන්න නෙවෙයි රට සංවර්ධනය කරන්නයි.අද අපේ රටේ වැල්ලවත්ත කදුරට කිලිනොච්චිය දෙමළ ජනතා ව එකට ජිවත් වෙනවා සහෝදරයන් වගේ. අපි දෙමළ සංධානයෙන් විග්නේශ්වරන්ලාගෙන් ඉල්ලන්නේ පහත් මානසිකත්වයෙන් මේ රට කෑලි කරන්ක එපා කියලයි.නීතිඥ ප්‍රේමනාත් දොලවත්ත, නීතිඥ පියන්ත කරුණාතිලක, නීතිඥ බුද්ධික සමරසිංහ මහත්වරු ද මෙහිදි අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121919</link>
    <topic>ඊළමට ආවඩන බලවේගවල උවමනාවට උතුරේ ආණ්ඩුකාරයා ඉවත් නොකළ යුතුයි</topic>
    <author>චන්දිමා එදිරිමාන්න</author>
    <content>ඊළාම්වාදීන්ගේ හෝ ඊළමට උඩගෙඩි දෙන බලවේගවල හෝ උවමනාවට උතුරේ ආණ්ඩුකාරවරයා ඉවත් නොකළ යුතු යැයි ජාතික නිදහස් පෙරමුණ අවධාරණය කරයි. ඊයේ(18) කොළඹ දී පැවැති මාධ්‍ය හමුවක දී ජාතික නිදහස් පෙරමුණේ දේශපාලන මණ්ඩල සභික, සාම්ප්‍රදායික හා කුඩා ව්‍යවසාය සංවර්ධන නියෝජ්‍ය ඇමැති වීරකුමාර දිසානායක මහතා මේ බව අවධාරණය කළේය. එහි දී අදහස් දැක්වූ වීරකුමාර දිසානායක මහතා මෙසේ ද සඳහන් කළේය.විශ්‍රාමික හමුදා නිලධාරියකු වන උතුරේ ආණ්ඩුකාරවරයා ඉවත් කළ යුතු බවට දෙමළ ජාතික සන්ධානය දිගින් දිගටම ප්‍රකාශ කරනවා. ඒ වගේම අද වන විට ජනතා විමුක්ති පෙරමුණත් ඒ කතාවම කියනවා. රජයේ පරිපාලන සේවා තනතුරුවලට හමුදා නිලධාරීන් එපා! සිවිල් අයම ඕනෑ" කියලයි ජවිපෙ කියන්නේ.දෙමළ ජාතික සන්ධානය වැනි ඊළාම්වාදීනුත් ජවිපෙ වැනි ඊළමට උඩගෙඩි දෙන අයත් අද උත්සාහ කරන්නේ ශ්‍රී ලංකා රජය ක්‍රමක්‍රමයෙන් දුර්වල කිරීමටයි. ශ්‍රී ලංකාව නැමැති රට, 'දත් නැති කටක්" බවට පත් කරන්නැයි ඔවුන්ට උවමනා. වෛද්‍ය ඉන්ජිනේරු, නීතිඥ ආදී වෘත්තිකයන්ගෙන් පවා සැදුම්ලත් ලෝකයේ කිර්තිමත් හමුදාවක් අප සතුයි.ජනතාවගේ සුබසාධන කටයුතු විධිමත් අයුරින් සිදු කිරීමට, හදිසි ආපදා තත්ත්වයන්වලදී මැදිහත්වීමට, රටේ සංවර්ධන කටයුතුවලදී දායකත්වය ලබාදීමට විශේෂ පුහුණුවක් ලැබූ නිලධාරීන් පිරිසක් අප ත්‍රිවිධ හමුදාව සතුයි. මෙවැනි ත්‍රිවිධ හමුදාවක් හෑල්ලුවට ලක් කිරීමටයි, මේ ඊළාම්වාදීන් හා ඊට උඩගෙඩි දෙන තැනැත්තන් උත්සාහ කරන්නේ. 2014 මාර්තු ජිනීවා මානව හිමිකම් සමුළුවේ දී ශ්‍රී ලංකාව දැඩි පහසුතාවට පත් කිරීමට දෙස්-විදෙස් ඊළාම්වාදීන් සූදානම්ව සිටිනවා. මේ ඊළාම්වාදී මෙහෙයුමට පිළිතුරු දීමට මෙරට සිටින සියලු දේශමාමක බලවේග පෙරට ආ යුතුයි.මෙම මාධ්‍ය හමුවට ජාතික නිදහස් පෙරමුණේ දේශපාලන මණ්ඩල සභික, හිටපු සංස්කෘතික අමාත්‍ය පියසිරි විජේනායක මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121920</link>
    <topic>ජාත්‍යන්තර වෙළෙඳ පොළේ අපේ තේවල ප්‍රමුඛ බව රැකගැනීමට පියවර ගෙන තිබෙනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ශ්‍රී ලංකාවේ තේවල ගුණාත්මකභාවය රඳවා ගනිමින් ජාත්‍යන්තර වෙළඳපළේ ප්‍රමුඛ තැන ස්ථාවර කිරීමට පියවර ගෙන ඇතැයි වැවිලි කර්මාන්ත ඇමැති මහින්ද සමරසිංහ මහතා පාර්ලිමේන්තුවේ දී ඊයේ (18) ප්‍රකාශ කළේය.වේත්‍රධාරි අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (18) පෙරවරු 9.30 රැස්විය.නිවේදන හා වාර්තා ඉදිරිපත් කිරීමෙන් අනතුරුව,මන්ත්‍රීවරුන් ඉදිරිපත් කළ පෙත්සම් මහජන පෙත්සම් කාරක සභාවට යොමු කෙරිණි. වාචික පිළිතුරු අපේක්ෂාවෙන් මන්ත්‍රීවරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.2014 විසර්ජන පනත් කෙටුම්පත තෙවන වර කියවීමේ හෙවත් අය වැය කාරක සභා අවස්ථාවේ විවාදය ආරම්භ විය.විශේෂ කාරක සභා වාර්තාව සලකා බැලීම සාකච්ඡාවට ගැනිණි.විවාදය ආරම්භ කරමින් කතා කළ, මාතර දිස්ත්‍රික් මන්ත්‍රී මංගල සමරවීර මහතා (එජාප):- මේ අමාත්‍යාංශ වලට ලැබී තිබෙන්නේ කුඩම්මාගේ සැලකිලියි.ඇතැම් අමාත්‍යාංශ වලට අධිවේගී මාර්ගයේ කිලෝමීටරයක් හදන්න ගිය වියදම වත් ලබා දී නැහැ. අපේ මුදල් වියදම් කර විදේශ ඇමැතිවරුන් මෙරටට ගෙනාවා. ගුවන්සේවා අධිකාරියේ රහස් ලියවිල්ලක් මා ළඟ තිබෙනවා.දිනේෂ් ගුණවර්ධන මහතා;-අද තිබෙන අමාත්‍යාංශයට අදාළව නෙමෙයි කතා කරන්නේ.සමරවීර මහතා:- ශ්‍රීලංනි පක්ෂ රජයක් බලයට ගේන්න කැපවී වැඩ කළ අයට කුඩම්මාගේ සැලකිලියි මේ රජය දක්වන්නේ. එලෙස කටයුතු කළ අයෙක් ලෙස මා මෙය හොඳින් දන්නවා.අගමැතිවරයාව මා හොඳින් හඳුනනවා. එතුමා කුඩුකාරයෙක් නෙමෙයි. කුඩුවලට සම්බන්ධ අය මේ පාර්ලිමේන්තුවේත් ඉන්නවා.සභාව:- නම් හෙළි කරන්න...... සභාවේ ඝෝෂා......සමරවීර මහතා:- අගමැතිවරයාගේ ලේකම්වරයකු ගුදම් බදු නිදහස් කරන ලෙස වරායට යැවූ ලිපියක් ගෙන අගමැතිවරයාට මඩ ගහනවා. මමත් කතානායකතුමාත් වරාය ඇමැතිවරු ලෙස කටයුතු කළා. හැමදාමත් මෙවැනි ලිපි ලැබෙනවා.කතානායකුතුමා මේ බව දන්නවා.කතානායක:- හැමදාමත් එවැනි ලිපි ලැබෙනවා.තැපැල් සේවා ඇමැති ජීවන් කුමාරණතුංග මහතා:- හුදකලාව පැවති තැපැල් සේවය පසුගිය කෙටි කාලය තුළ ජාලගත කරමින් නව මඟකට යොමු කරන්න කටයුතු කළා. දිවයින පුරා ප්‍රධාන තැපැල් කාර්යාල 645ක් තිබෙනවා. ඉන් තැපැල් කාර්යාල 250ක් ජාලගත කිරීම මේ වන විට සිදු කරනවා. භාණ්ඩ ප්‍රවාහනය, ශීඝ්‍රගාමී තැපැල් සේවය, වෛද්‍යවරුන් චැනල් කිරීම ඇතුළු සේවා 21ක් ක්‍රියාත්මක කිරීමට බලාපොරොත්තු වෙනවා.නිසි කාලය තුළ නව තාක්ෂණය සමඟ අත්වැල් නොබැඳීමෙන් තැපැල් සේවය හුදකලා වෙනවා. එවකට සිටි ඇමතිවරු හා තැපැල්පතිවරු මේ තත්ත්වය වළක්වා ගැනීමට කටයුතු කරන්න හැදුවත් දේශපාලන හා වෘත්තීයසමිති මාර්ගයෙන් ඇතිවූ බලපෑම නිසා තැපෑල ආපස්සට තල්ලු වී හුදකලා වුණා.නව තාක්ෂණය දන්නා පිරිස තැපෑල තුළ නොමැතිවීම තැපැල් සේවය ජාලගත කිරීමේදී ගැටලුවක් වුණා. මේ නිසා තරග විභාගයක් පවත්වා පරිගණක දැනුම ඇති 1080 දෙනෙකු තැපැල් සේවය සඳහා බඳවා ගත්තා. 2014 වසරේ දී මෙහි සේවය ගුණාත්මක කිරීම සඳහා යතුරුපැදි ඇතුළු වාහන ලබාදීමටත් මහා භාණ්ඩාගාරය කටයුතු කරනවා.යාපනය දිස්ත්‍රික් මන්ත්‍රී ඒ විනයාගමූර්ති මහතා (දෙජාස):- 1956ට පෙර සිංහල දෙමළ ප්‍රශ්න තිබුණේ නැහැ. සිංහල භාෂාව රාජ්‍ය භාෂාව කිරීමෙන් පසුව ජාතීන් දෙකක් එක් භාෂාවක් යන ගැටලුව ඇති වුණා. යුද්ධයෙන් අවතැන් වූ බොහෝ ජනතාව තවමත් ඉන්නවා තම ඥාතීන් සමඟ මේ අය නැවත පදිංචි කිරීම තවම අවසන් කර නැහැ.පුද්ගලික ප්‍රවාහන අැමැති සී. බී. රත්නායක මහතා:- මංගල සමරවීර මන්ත්‍රීවරයා ද්වේෂයෙන් වෛරයෙන් කරුණු දැක්වීම කනගාටුවක්.මේ රට නිදහස් කරගත් රජවරුන් ගැනත් අප කතා කළ යුතුයි.පුද්ගලික ප්‍රවාහන ක්ෂේත්‍රයේ ගුණාත්මක සේවයක් ස්ථාපිත කිරීමට නව තාක්ෂණය භාවිත කරමින් මේ සේවාව දියුණු කිරීමට අප කටයුතු කරනවා.කොළඹ දිස්ත්‍රික් මන්ත්‍රි සුනිල් හඳුන්නෙත්ති මහතා (ප්‍රජාස):- වැවිලි කර්මාන්තයට වෙන් කළ මුදල් ප්‍රමාණවත් නැහැ.සෙස් බද්ධ යන්නෙත් ඒකාබද්ධ අරමුදලටයි.මහින්ද සමරසිංහ මහතා:- මේ මුදල් යන්නේ ඒකාබද්ධ අරමුදලට නෙමෙයි. තේ මණ්ඩලයටයි.මේ වන විට රුපියල් මිලියන 4ක් එකතු වී තිබෙනවා.මේ මුදල් යොදාගන්නේ ජාත්‍යන්තර තේ ප්‍රවර්ධනයටයි.අයවැයෙන් අමාත්‍යාංශයට රුපියල් මිලියන 4.6ක් වෙන් කර තිබෙනවා.හඳුන්නෙත්ති මහතා:- ශ්‍රී ලංකාවේ කසළ තේ නිෂ්පාදනය වැඩිවෙලා. අමු දළු තේ කිලෝ එකක් නිපදවන මුදලම කසළ තේ කිලෝවකටත් වැය වෙනවා. තැපැල් සේවා ඇමැතිවරයාගේ නැව් ටෝක් ‍හබලකවත් වැඩ නැහැ.රාජ්‍ය සම්පත් කළමනාකරණය පිළිබඳ ඇමැති නවීන් දිසානායක මහතා:- රාජ්‍ය සේවය කාර්යක්ෂම කිරීමට අප කටයුතු කර තිබෙනවා. ලක්ෂ 13ක් වන රාජ්‍ය සේවකයන්ගෙන් ජනතාවට නිසි සෙතක් සිදු කිරිමට අවශ්‍ය පරිසරය අප නිර්මාණය කළා. රජයේ ආයතන නවීකරණය කිරීමට අප කටයුතු කර තිබෙනවා.රාජ්‍ය සේවයේ සිදුවන දූෂණ වංචා පිළිබඳ පැමිණිලි කිරීමට 1919 දුරකථන අංකය ලබන මාසයේ සිට ක්‍රියාත්මක කරනවා. වර්තමානයේ රාජ්‍ය සේවයට බැඳෙන තරුණ පරපුර දැඩි උනන්දුවකින් හා කැපවීමකින් වැඩ කරනවා. ඔවුන් අනාගතයේ රාජ්‍ය සේවයේ සුබ පෙරනිමිත්තක්.පොල් සංවර්ධන හා ජනතා වතු කළමනාකරණ ඇමැති ජගත් පුෂ්පකුමාර මහතා:- පොල් වගාව විවිධ හේතු නිසා දවසින් දවස කඩා වැටුණා. 2011දී ජනාධිපතිතුමා වෙනම අමාත්‍යාංශයක් පිහිටුවා එය දියුණු කරන්න කටයුතු කළා. 2016දී මෙරට පොල් ඵලදාව දස ලක්ෂ 3600ක්ද 2020දී දස ලක්ෂ 4200කට වැඩියෙන් ලබාගැනීමට අවශ්‍ය කටයුතු කරනවා. 2012දී දැඩි නියඟය නිසා පොල් ඵලදාව අඩු වුණා.එනම් දස ලක්ෂ 2550ක් පමණ යි. එහෙත් 2013 දී වර්ෂාව නියමිත පරිදි ලැබුණු නිසා 2014 දී දස ලක්ෂ 3100 දක්වා පොල් ඵලදාව වැඩිවන බව පුරෝකථනය කර තිබෙනවා. 2012දී පොල් පැළ ලක්ෂ 90ක්ද 2013 දී ලක්ෂ 70ක්ද බෙදා දී ඇත. පැළ ලක්ෂ 320ක ඉලක්කයක් කරා යමින් සිටින අතර මේ වන විට පැළ ලක්ෂ 200ක් වගා කර තිබෙනවා.කුරුණෑගල දිස්ත්‍රික් මන්ත්‍රී අකිල විරාජ් කාරියවසම් මහතා (එජාප):- පොල් පැළ ලබාදීම තුළින් පමණක් පොල් කර්මාන්තය නඟාසිටු විය නොහැකියි. මයිටා උවදුරට තවමත් විසඳුම් ලබාදීමට සමත් වෙලා නැහැ. පොල් කර්මාන්තයේ උපදේශන සේවාව සක්‍රිය නැහැ. සීනි කර්මාන්තය වෙනුවෙන් අක්කර ගණන් රජයට පවරා ගත්තත් ඒවායින් වෙන දෙයක් නැහැ.ලක්ෂ්මන් සෙනෙවිරත්න මහතා:- ඉදරියේ දී කර්මාන්ත ශාලා 10ක් විවෘත කරනවා. ඒ සඳහා උක් වගාකීරිමට අක්කර 135ක් වෙන් කර තිබෙනවා. ගොවීන්ටත් බෝනස් දෙන එකම ආයතනය අපේ ආයතනයයි.පරිසර හා පුනර්ජනනීය බලශක්ති නියෝජ්‍ය ඇමැති අබ්දුල් කාදර් මහතා:- පරිසර සංරක්ෂණ වැඩ පිළිවෙළ සක්කිමත් කර තිබෙනවා. ඝන අපද්‍රව්‍ය කළමනාකරණ කිරීම සාර්ථකව ඉදිරියට කරගෙන යනවා. ජෛව විවිධත්වය සමතුලිතව පවත්වා ගෙන යාමට අප කටයුතු කරනවා. පසට එකතුවන පොහොර නිසා පසේ සාරවත් බව අඩුවීම සම්බන්ධයෙන් අපි සොයා බල අවශ්‍ය පියවර ගන්නවා.වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා:- තේ, රබර් වලින් තවමත් අපි විශාල වශයෙන් ආදායම් ලබනනවා. අපේ රටේ තේ තවමත් ලෝක වෙළඳපළේ පෙරමුණේ සිටිනවා. තේ වලින් අමෙරිකානු ඩොලර් බිලියන 1.5ක්ද, රබර් වලින් අමෙරිකානු ඩොලර් බිලියන 1.2ක්ද ආදායම් ලබනවා. රබර් අක්කරයට රුපියල් 5000ක් ලබාදීමේ යෝජනාවක් මෙවර අය වැයෙන් සිදු කර තිබෙනවා. රබර් වගාව ව්‍යප්ත කිරීමට එමඟින් හැකියි. තේ ඵලදාව සියයට 3කින් ඉහළ ගොස් තිබෙනවා.ජාත්‍යන්තර වෙළඳපළේ අපේ තේ රබර් වලට හොඳ ඉල්ලුමක් පවතිනවා. අපේ තේ රබර් ප්‍රමිතියෙන් අංක එකේ තැන තිබෙනවා. ශ්‍රී ලංකා තේ තව තවත් ප්‍රචලිත කිරීමට අප විවිධ වැඩසටහන් ක්‍රියාත්මක කරනවා. ඒ සඳහා වැඩමමුලු පවත්වනවා.රත්නපුර දිස්ත්‍රික් මන්ත්‍රීනී තලතා අතුකෝරල මහත්මිය (එජාප):- පාර්ලිමේන්තු සේවකයන්ගේ සුබසාධන මුදල් වලින් ලක්ෂ 150ක් වංචා කරලා.කතානායකතුමා:- මේ සම්බන්ධයෙන් දැනට පුළුල් පරීක්ෂණයක් සිදු කරනවා. මොහු අවුරුදු නවයක් එකම තනතුර දරා තිබෙනවා.අතුකෝරල මහත්මිය:- ක්‍රමානුකූලව තේ වගාව අඩු වෙලා.කුඩා තේ වතු හිමියන්ට ප්‍රමිතියෙන් යුතු තේ පැළ ලබා ගන්න නැහැ.තේ පැළයක් 20ක් වෙනවා. අක්කරයකට තේ පැළ සිටුවීමට රුපියල් ලක්ෂයක් ඕන.කුඩා තේ වතු හිමියන් ගැන මීට වඩා අවධානය යොමු කළ යුතුයි. තේ කර්මාන්ත ශාලා සඳහා අලුතින් බලපත්‍ර ලබා දෙන්න එපා.තේ කර්මාන්තය අතර අධික තරඟයක් තිබෙනවා. කළුබෝවිටියන තේ කර්මාන්ත ශාලාවත් පාඩු ලබනවා.මහින්ද සමරසිංහ මහතා:- කළුබෝවිටියන ලාභ ලබනවා. දැනට රුපියල් මිලියන 150ක් ලාභ ලබා තිබෙනවා.නියෝජ්‍ය කාරක සභා සභාපති චන්ද්‍ර කුමාර් මුරුගේසු මහතා මුලසුනට පැමිණියේය.රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා:- පොල් වගාව සඳහා පොහොර නිෂ්පාදනය පොල් ත්‍රිකෝණය පදනම් කරගෙන ආරම්භ කර තිබෙනවා. අපේ රටේ ඇති පොස්පේට්වල ආසනික් නැති අතර ටීඑස්පී පොහොරවලින් 50%ක් මෙරට නිපදවීමට කටයුතු කරනවා.මාගේ අමාත්‍යාංශයෙන් මහා භාණ්ඩාගාරයට රුපියල් මිලියන 25ක ලාභාංශ ලබා දී තිබෙනවා.පරන්තන් කෙමිකල් ආයතනය, ලුණු ලේවායත් ලබන වසරේ ආරම්භ කිරීමට සැලසුම් කර තිබෙනවා. සළුසල ආයතනය පුතිව්‍යූහගත කරමින් නව ව්‍යාපාර සැලැස්මක් ක්‍රියාත්මක කිරීමට නියමිතයි. වාලච්චේන කඩදාසි කම්හලේ මේ වන විට ටොන් 350ත් 400ත් අතර ප්‍රමාණයක් නිෂ්පාදනය කරයි. ලබන වසර වන විට ටොන් 1000ක් නිෂ්පාදනය කිරීමට අපේක්ෂිතයි. නව ආයෝජකයන් සමඟ ඇඹිලිපිටිය කඩදාසි කම්හල ඇරඹීමටත් නියමිතයි. කන්කසන්තුරේ සිමෙන්ති කම්හල ආයෝජකයන් සමඟ සාකච්ඡා කර අදියර 3 ක් යටතේ ආරම්භ කර සිමෙන්ති පාරිභෝගිකයන් සඳහා මිල පාලනය කරමින් පුද්ගලික ඒකාධිකාරිය බිඳදැමීමට කටයුතු කරනවා.පශු සම්පත් හා ග්‍රාමීය ප්‍රජා සංවර්ධන ඇමැති ආරුමුගම් තොණ්ඩමන් මහතා:- ආනයනික කිරි පිටි ප්‍රමාණය යම් ප්‍රමාණයකින් අඩු වෙලා තිබෙනවා. ශ්‍රී ලංකාවට කිරි දෙනුන් ආනයනය කිරීමට අවධානය යොමු වෙලා තිබෙනවා.එම ගවයන් අනායනය කිරීමෙන් පසුව මාස දෙකක් පුරා පරීක්ෂාවට ලක් කරනවා.පත්කළ මන්ත්‍රී හර්ෂ ද සිල්වා මහතා (එජාප):- ලක්ෂ්මන් යාපා මහතා හිතාගෙන ඉන්නේ මේ රටේ ඉන්නේ මෝඩයෝ කියලයි. ජනතාවට කොලේ වහලා ගහන්න එපා. ජේමිස් පැකර්ගේ කැසිනෝවට ගැසට් එකක් නිකුත් කළා. සේවක අර්ථ සාධක අරමුදලේ රුපියල් බිලියන 1250ක වත්කම් තිබෙනවා. මේ අරමුදලේ තිබෙන්නේ වැඩකරන ජනතාවගේ සල්ලි. මේ අරමුදලට අදාළ 2011ගිණුම් වාර්තා තවමත් නිකුත් කර නැහැ.සුළු අපනයන බෝග ප්‍රවර්ධන ඇමැති රෙජිනොල්ඩ් කුරේ මහතා:- සුළු අපනයන බෝග ප්‍රවර්ධනය සඳහා වගා කරන බිම් ප්‍රමාණය වැඩිකිරීමට, අලුත් බිම් හඳුනා ගැනීමට වැඩපිළිවෙළවල් ක්‍රියාත්මක කරනවා.මිශ්‍ර බෝගයක් ලෙස සුළු අපනයන බෝග වගා කිරීමට මේ වන විට කටයුතු යොදා ඇත. තේ වගාවත් සමඟ ගම්මිරිස් හා කුරුඳු වගාව කරයි. රබර් වගාවත් සමඟ කොකෝවා වගාවත් පොල් වගාව ආශ්‍රිතව කහ, ඉඟුරු, අන්නාසි වගාවටත් යොමු වී සිටිනවා. ඵලදායිත්වය ඉහළ නැංවීම සඳහා පැළ ලබා දෙයි. අභිජනනය මඟින් ඉහළ ඵලදාවක් ලබා ගැනීමට කටයුතු කරයි. මේ යටතේ කුරුඳු හඳුන්වා දී ඇත. බීජ පැළ හඳුන්වාදීමේ කජු පැළ බෙදා දෙයි.කම්කරු සබඳතා නියෝජ්‍ය ඇමැති සරත් වීරසේකර මහතා:- තෘප්තිමත්, ඵලදායි ශ්‍රම බළකායක් ඇති කිරීමට අපගේ අරමුණයි. කාර්මික සාමය ඉතා වැදගත්.ආයතනවල කාර්මික සාමය පවත්වා ගෙන යාමට දැනුවත් කිරීමේ වැඩසටහන් ක්‍රියාත්මක කරනවා. මේ වන විට අපි කාර්මික ආරවුල් 1800ක් විසඳා තිබෙනවා. .අද වන විට කර්මාන්ත ශාලා දෙකක් වැඩවර්ජනය සිදු කරන්නේ. සේවක අර්ථ සාධක අරමුදල ආසියාවේ ඇති විශාලතම අරමුදලයි.විශේෂ ව්‍යාපෘති ඇමැති එස් එම් චන්ද්‍රසේන මහතා:- විශේෂ ව්‍යාපෘති අමාත්‍යාංශය වෙත ලැබෙන සෑම ව්‍යාපෘතියක්ම කඩිනමින් ඉටුකර දීමටඅපගේ අරමුණයි. පැහැදිලිව රට තුළ සංවර්ධනයක් සිදුව තිබෙනවා. අධිවේගී මාර්ගවල යන්නේ ආණ්ඩුවට බැණ බැනයි. දිවි නැඟුමට යොදා ගත් හැම ගෙවත්තකම පොල් පැළ හතරක් පහක් තිබෙනවා. වියළි කලාපයේ රබර් වගාව ව්‍යාප්ත කිරීමට සැලසුම් කර තිබෙනවා. අපේ රටේ කිරි අවශ්‍යතාවයෙන් සියයට 40ක් දේශීය වශයෙන් නිපදවනවා.කෑගල්ල දිස්ත්‍රික් මන්ත්‍රී කබීර් හසීම් මහතා (එජාප):- රජය කරන හොඳ දේ අපි හොඳයි කියනවා.නමුත් මෑත කාලේ ආණ්ඩුව කළ හොඳ වැඩ මොනවාද? කිරි ගොවියන්ට ප්‍රශ්න තිබෙනවා.උපදේශකවරුන් නැහැ.මේ රජය තණ බිම් වැඩිකිරීමට අවධානය යොමු කර නැහැ.සත්ත්ව ආහාරවල මිල වැඩි වෙලා.සීනි කර්මාන්ත අමැති ලක්ෂ්මන් සෙනෙවිරත්න මහතා:- රාජපක්ෂ නාමය විකුණමින් යම් යම් දේ සිදු කරන 300 අධික පිරිසකගෙන් රහස් පොලීසිය ප්‍රශ්න කරනවා.ඉදිරියේ දී මේ අයගේ නම් හෙළි කරාවී.අපිට මුදල් අවශ්‍ය රාජ්‍ය නිලධාරීන්ට වැටුප් ගෙවීමටයි. ජනවාරියේ දී ගොවියන් ඇතුළු පිරිසට රුපියල් මිලියන 273ක බෝනස් ලබා දෙනවා.සීනි වලට බදු අයකරන්නේ දේශීය ගොවියා රකින්නයි.වැඩිම විදේශ විනිමය ප්‍රමාණයක් වැය කරන්නේ සීනි සහ එතනෝල් වලටයි.සීනි කර්මාන්ත ශාලා තුට්ටු දෙකට එජාපය විකුණුවේ මමත් එජාපයේ සිටද්දීයී.ඒ පවයි අපි ගෙවන්නේ.පැලවත්තේ ගොවීන් 5278ට රුපියල් 15000 බැගින් දිරි දීමනාවක් ගෙවනවා. සෙවණගල ගොවීන් 1200ට 39000 ගණනේ දිරි දීමනා ගෙවනවා.මේ වන විට රුපියල් බිලියන 1.5ක් අපි ඉතිරි කර තිබෙනවා.නුවරඑළිය දිස්ත්‍රික් මන්ත්‍රි පී දිගම්බරන් මහතා (එජනිස):- වතු කම්කරුවන්ට පෙර ලබා දුනු වරප්‍රසාද අදාළ ආයතන මඟින් ලබා දෙන්නේ නැහැ.වතු කම්කරු වැටුප සහ කොන්දේසී සම්බන්ධයෙන් රජයේ අවධානය යොමු විය යුතුයි.මොනරාගල දිස්ත්‍රික් මන්ත්‍රී රංජිත් මද්දුම බණ්ඩාර මහතා (එජාප):- සීනි ආනයනටයි විශාල මුදලක් යොදවන්නේ.උක් ගොවියාට ලබා දුන් සහන මොනවාද?. උක් මිල වැඩිකළාද?. බිලියනයක් බැංකුවේ දැම්මා.මේ කන්නයේ උක් කොතරම් ඉතිරි වුණාද?.පැලවත්තට මොනවාදකළේ?.සෙනෙවිරත්න මහතා:- පැලවත්ත සීනි සමාගමේ ශුද්ධ ලාභය මිලියන 780යි.වෙනත් වගා කලගොවීන් 1200ක් ගොවීන් උක් වගා කරනවා.මද්දුම බණ්ඩාර මහතා:- මොනරාගල දිස්ත්‍රික්කයේ රබර් වගාව කඩා වැටිලා. රබර් පැළ නැහැ. ආධාර නැහැ.සමරසිංහ මහතා:- හෙක්ටයාර් 5000ක් අලුතින් රබර් වවලා තිබෙනවා.පරිසර ඇමැති සුසිල් ප්‍රේමජයන්ත් මහතා:- විපක්ෂය කියන්නේ මේ ආණ්ඩුව කිසිවක් කරලා නැහැ කියලායි. 2009 පෙර මේ රටට සංචාරකයන් ආවේ 450000යි. පසුගිය නොවැම්බර් වෙද්දී සංචාරකයන් මිලියනයක් පැමිණ තිබෙනවා.2009 ට පෙර මඩකළපුවේ එකම හෝටලයක් වත් තිබුණේ නැහැ.දැන් කාමර 1000 හෝටල් ඉදි වෙනවා.ඉහළ කොත්මලේ විදුලි බලාගාරය ඉදි කිරීමේ දී රුපියල් මිලියන 4000ක් මම ඉතිරි කර දුන්නා විදුලි බල මණ්ඩලයට.දැනුමේ කේන්ද්‍රස්ථායක බවට මේ රට පත් කරමින් සිටිනවා. සියයට 9ට තිබූ තොරතුරු සාක්ෂරතාව මේ වන විට සියයට 35යි. 2016 දී එය සියයට 75 දක්වා වැඩිකිරීමට කටයුතු කරනවා.සිසුන් 12000ක් විශ්ව විද්‍යාලවලට බදවා ගත්තා. දැන් 24000ක් බදවා ගන්නවා. ණය ගන්නවා තමයි. කිසිම වාරිකයක් හිඟ නොතබා අපි ණය ගෙවනවා. එජාපය බලය ගන්න නායකත්ව මණ්ඩල පිහිටුවනවා. ලෝකයේ කෙහේද මේවා තියෙන්නේ. අපි තව සති දෙකකින් බස්නාහිර සහ දකුණු පළාත් සභා විසුරුවනවා.පුළුවන්නම් මේවායේ බලය අරගෙන පෙන්වන්න.එක්සත් ජනතා නිදහස් සන්ධානය පරදවන්න මේ අයට නායකත්ව මණ්ඩල පිහිටවූවාට බැහැ.පත්කළ මන්ත්‍රී ජානක බණ්ඩාර මහතා මුලාසනය පැමිණියේය.ගාල්ල දිස්ත්‍රික් මන්ත්‍රි ගයන්ත කරුණාතිලක මහතා (එජාප):- වැවිලි කර්මාන්ත අමාත්‍යාංශයේ විෂය බලය අඩුකර තිබෙනවා.එම අමාත්‍යාංශයේ තිබූ ආයතන අඩු කර තිබෙනවා. දක්ෂ ඇමැතිවරයෙක් සිටිය දී අමාත්‍යාංශයේ ආයතන අඩු කිරීමෙන් කිසිදු සහනයක් ජනතාවට හිමි වන්නේ නැහැ.පාර්ලිමේන්තු කටයුතු ඇමැතිතිනී සුමේධා ජී ජයසේන මහත්මිය:- මොනරාගල දිස්ත්‍රික්කයේ රබර් වගාව ප්‍රචලිත කිරීමට පියවර ගෙන තිබෙනවා. පාර්ලිමේන්තු මන්ත්‍රීවරුන්ගේ සුබ සාධනය නංවාලීමට කටයුතු කළා.පාර්ලිමේන්තු කාර්ය මණ්ඩලයට විධිමත් පුහුණු වැඩසටහන් ක්‍රියාත්මක කළා. උපාධියක් ඇති නිලධාරියෙක් දැන් මන්ත්‍රීවරයකුට බඳවා ගන්න පුළුවන්. රජයේ සේවකයකුට ලබා දෙන සියලු දීමනා අප ලබා දෙනවා.වන්නි දිස්ත්‍රික් මන්ත්‍රී එස් අඩෙක්කලනාදන් මහතා (දෙජාස):- උතුරු පළාතේ වැඩියෙන්ම සිටින්නේ වැන්දඹුවන්. ඒ අය සඳහා පසු සම්පත් අමාත්‍යාංශයෙන් විධිමත් සැලැස්මක් ක්‍රියාත්මක කළ යුතුයි. මඩු ප්‍රදේශයේ අයට කිරි එළදෙනුන් ලබා දී තිබෙනවා. අනෙක් අයටත් කිරි දෙනුන් ලබා දෙන ලෙස මා ඉල්ලා සිටිනවා.සුළු අපනයන බෝග ප්‍රවර්ධන නියෝජ්‍ය ඇමැති නිශාන්ත මුතුහෙට්ටිගම මහතා :- ආසියාවේ කුළුබඩු කේන්ද්‍රස්ථානය බවට ශ්‍රී ලංකාව පත් කිරීමට අප විධිමත් සැලසුම් ක්‍රියාත්මක කරමින් සිටිනවා. සුළු අපනයන බෝග වලින් රුපියල් මිලියන 35,000ක් උපයා ගැනීමට සමත්වෙලා තිබෙනවා.කජු අපනයනයෙන් රුපියල් මිලියන 170ක් ලබා ගෙන තිබෙනවා. ලබන වසරේ දී මේ තත්ත්වය වර්ධනය කිරීමට අප බලාපොරොත්තු වෙනවා.පත්කළ මන්ත්‍රී ආර් යෝගරාජා මහතා (එජාප):- විද්‍යා හා තාක්ෂණ අංශයට අවශ්‍ය තරම් ප්‍රතිපාදන වෙන් කර නැහැ. නවීන තාක්ෂණය දියුණු කිරීම මඟින් ආර්ථිකය ශක්තිමත් කළ හැකියි.පොල් සංවර්ධන හා ජනතා වතු කළමනාකරණ නියෝජ්‍ය ඇමැති වික්ටර් ඇන්තනී මහතා:- උතුරු පළාතේ හෙක්ටයාර් 1000ක් පොල් වගා කිරීමට සැලසුම් කර තිබෙනවා. මේ පළාතේ පොල් පැළයක් තියා ඇවිදගෙන යන්න බැරි තත්ත්වයක තිබුණේ. ලෝකයේ එකම පොල් පර්යේෂණාගාරය තිබෙන්නේ ලංකාවේයි. අපි තමයි මයිටා උවදුර සොයා ගෙන ඒ සඳහා විසඳුම් සොයා ගත්තේ. ඒ වෙනුවෙන් පොල් පර්යේෂණ ආයතනයේ අපේ විද්‍යාඥයන්ට ස්තුතිය පුද කළ යුතුයි.මහින්ද රාජපක්ෂ මහතා දූරදර්ශී නායකයකු හැටියට පොල් වගාවට වෙනම අමාත්‍යාංශයක් බිහි කර දෙවන ආර්ථික බෝගය ශක්තිමත් කිරීමට පියවර ගත්තා.දිගාමඩුල්ල දිස්ත්‍රික් මන්ත්‍රී ශ්‍රියානි විජේවික්‍රම මහත්මිය මුලසුනට පැමිණියාය.මාතලේ දිස්ත්‍රික් මන්ත්‍රී වසන්ත අළුවිහාරේ මහතා (එජාප):- බුද්ධ ශාසන අමාත්‍යාංශයට වෙන් කළ මුදල් ප්‍රමාණවත් නැහැ. වන ජීවි අමාත්‍යාංශයට වෙන් කළ මුදල් ප්‍රමාණවත් නැහැ.අලි මිනිස් ගැටුමට විසඳුම් අවශ්‍යයි.තැපැල් සේවා නියෝජ්‍ය ඇමැති සනත් ජයසූරිය මහතා :- තැපෑල යනු ලාභ අපේක්ෂාවෙන් පවත්වා ගෙන යන ආයතනයක් නොවෙයි.තැපෑල මහජන සේවා ආයතනයක්. අද වන විට තැපෑල කඩිනමින් නවීකරණය වෙමින් තිබෙනවා. ගුණාත්මක සේවාවක් ලබාදීමට අප කටයුතු කර තිබෙනවා. අංගසම්පූර්ණ දිස්ත්‍රික් තැපැල් කාර්යාල ඉදිකිරීමට පියවර ගෙන තිබෙනවා. දක්ෂ බුද්ධිමත් සේවක පිරිසක් අප සතුයි. ඉදිරි වසර තුළදී තැපෑල ජාලගත කරනවා.දිගාමඩුල්ල දිස්ත්‍රික් මන්ත්‍රී එම්. ෆාරිස් මහතා (එජනිස):- අද රට පුරා දැවැන්ත සංවර්ධනයක් සිදු වෙනවා. සියලු ජන කොටස් ඒ සඳහා දායකත්වය සපයනවා. වාර්ගික වෙනස නැති කිරීමට ජනාධිපතිතුමා කටයුතු කළා.යාපනය දිස්ත්‍රික් මන්ත්‍රී එස් ශ්‍රීධරන් (දෙජාස):- රට පුරා ඉඩම් අයිතිය පිළිබඳ ප්‍රශ්න තිබෙනවා. අපේ පළාත්වල ජනතාවගේ ඉඩම් අයිතිය ලබාදිය යුතුයි. ඉඩම් තිබුණ අයටත් අද ඉඩම් අහිමි වෙලා. තැපැල් සේවාව අද ශක්තිමත් වෙලා.පශු සම්පත් හා ග්‍රාමීය ප්‍රජා සංවර්ධන නියෝජ්‍ය ඇමැති එච් ආර් මිත්‍රපාල මහතා:- කිරිපිටි ආනයනය මේ වන විට අඩුවෙලා. කිරි පිටි ආනයනය මෙක්ට්‍රික් ටොන් 2,700 කින් අඩුවී තිබෙනවා. එය සුවිශේෂි ප්‍රගතියක්. අපගේ දියරකිරි ප්‍රචලිත කිරීමේ වැඩසටහන් ක්‍රියාත්මකයි. කිරි නිෂ්පාදනය, එළුමස්, ඌරු මස් කුකුල් මස් නිෂ්පාදනය වැඩි වෙලා. කුකුල් මස් බිත්තර වලින් අද රට ස්වංපෝෂිත වෙලා.ඉදිරියේදී කිරිවලින්ද ස්වයංපෝෂිත කරනවා.බදුල්ල දිස්ත්‍රික් මන්ත්‍රී හරීන් ප්‍රනාන්දු මහතා (එජාප):- ඕස්ට්‍රේලියාවේ හරක් අපට ගැළපෙන්නේ නැහැ. අපට ගැළපෙන්නේ ඉන්දියාවේ හරක්. එය ඇමැතිවරුවන්ට තේරෙන්නේ නැහැ.පත්කළ මන්ත්‍රී ඒ එච් එම් අස්වර් මහතා (එජනිස):- මංගල සමරවීර මහතා ජනාධිපතිතුමාට මඩ ගැසීමේ චේතනාවෙන් කතා කළේ.එතුමා කාගෙන් හරි සල්ලි අරගෙනයි මේ ක්‍රියාව කළේ. එය පාර්ලිමේන්තුවේ ස්ථාවර නියෝගවලට පටහැනියි.කම්කරු සබඳතා ඇමැති ගාමිණි ලොකුගේ මහතා:- අර්ථ සාධක අරමුදල මේ ආසියාවේ තිබෙන ලොකුම අරමුදලයි. කොටස් වෙළඳපළේ ආයෝනයක් ලෙස සුද කර තිබෙනවා. එය මේ රටේ තිබුණ හැම ආණ්ඩුවක්ම සිදු කළා. එහි ප්‍රතිලාභ ජනතාවට දුන්නා. හර්ෂ සිල්වා මහත්තයා කතා කළේ එක් පැත්තක් පමණයි. අරමුදේ සාමාජිකයන්ට කිසිම දවසක ගෙවීම් සිදු නොකළ කියාල ප්‍රශ්න ඇතිවී නැහැ.නියෝජ්‍ය කතානායක චන්දිම වීරක්කොඩි මහතා මුලසුනට පැමිණියේය.ලොකුගේ මහතා:- ශක්තිමත් ශ්‍රම බළකායක් ඇති කිරීමට අප කටයුතු කරනවා. සේවක සුබසාධනය ඇති කිරීමට අප කටයුතු කර තිබෙනවා. එදා තිබුණ උද්ඝෝෂණ අද නැහැ. රටේ අලුත් වැඩ කරන පංතියත් සමඟ නව නීති රීති අවශ්‍යයි. අද ලෝකයට ගැළපෙන පරිදි නීති රීති ගෙන ඒමට අප බලාපොරොත්තු වෙනවා. ආර්ථිකය ශක්තිමත් කිරීමට නිෂ්පාදනය වැඩි කළ යුතුයි. ඒ සඳහා ශ්‍රම බළකාය ශක්තිමත් විය යුතුයි.වැවිලි කර්මාන්ත ඇමැති මහින්ද සමරසිංහ මහතා:- කිලෝ ග්‍රෑම් මිලියන නවයකින් තේ ඵලදාව වැඩි වී තිබෙනවා. අපේ රටේ තේ තවමත් ලෝක වෙළඳපළේ පෙරමුණේ සිටිනවා. තේ වලින් අමෙරිකානු ඩොලර් බිලියන 1.5ක්ද, රබර් වලින් අමෙරිකානු ඩොලර් බිලියන 1.2ක්ද ආදායම් ලබනවා.තේ මණ්ඩලයේ වැටලීම් මේ වසරේ 41ක් සිදු කර තිබෙනවා. එස් ටී එෆ් විශේෂ වැටලීම් 81ක් සිදු කළා. මෙය ස්වාධීනව කළ වැඩපිළිවෙළක්. මේ සම්බන්ධව ආරක්ෂක ලේකම්වරයාට ස්තුතිය පළ කළ යුතුයි. මේ නිසා සිලෝන් ටී නාමය ආරක්ෂා කරගත හැකිවුණා.කුඩා තේ වතු හිමියන් අතේ තේ නිෂ්පාදනය තිබෙන්නේ. මේ අයට ඓතිහාසික මිලක් ලබාදී තිබෙනවා. මේ අයට ජිවත්වන්න සාධරණයක් සිදු කර තිබෙනවා. මේ තරම් හොඳ මිලක් ජාත්‍යන්තරව ලබාගැනීමට හැකිවුයේ තේවල ගුණාත්මකභාවය නිසයි. කසළ තේ අඩුවීම ඒ සම්බන්ධව ගෙන ගිය වැඩපිළිවෙළ නිසා සිදු වුණා.ගිය වසරෙට වඩා සියයට 35ක ප්‍රතිපාදන ලබා දී තිබෙනවා. 2011 වසර සමඟ සන්සන්දනය කිරීමේදී රබර් මිලේ වැටීමක් තිබෙනවා. ලෝක වෙළඳපළට අපි සියයට 2යි නිෂ්පාදනය කරන්නේ. මේ වන විට අමෙරිකන් ඩොලර් මිලියන714ක් අප ලබාගෙන තිබෙනවා.වැය ශීර්ෂ සංශෝධන සහිතව සම්මත විය.පාර්ලිමේන්තුව අද (19) යළි රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121921</link>
    <topic>උත්තරීතර</topic>
    <author/>
    <content>ගොවියා සහ ‍ෙගාවිතැන ගැන උනන්දුවක් නොදැක්වූ රවි කරුණානායක මහතා ගොවීන්ට සහනාධාර පදනම මත පොහොර ලබාදීම ගැන ඊයේ ප්‍රශ්නයක් අසා තිබුණි. පොහොර දෙන්නේ කාටද? දෙන ප්‍රමාණය කොපමණද? ලබාගැනීමට ගොවියා අනුගමනය කරන ක්‍රියාදාමය පිළිබඳව එයින් විමසා තිබුණි. අලෙවිය වෙළෙඳාම ගැන පෙනී සිටින කරුණානායක මහතාගේ බළලා එළියට පැන්නේ ඒ මහතා ඇසූ අතුරු ප්‍රශ්නයක් සමඟය. නියෝජ්‍ය ඇමැති වයී. ජී. පද්මසිරි මහතා පිළිතුරු දුන්නේය.පොහොර ගෙන්වා මාස 06කට පසු භාණ්ඩාගාරය මඟින් අදාළ සමාගම්වලට මුදල් ගෙවන බවට පිළිතුරු ලැබුණි. සහනාධාරය සඳහා ගෙන්වු පොහොරවලට ගෙවිය යුතු මුදල් තවමත් ගෙවා නැති නිසා සමාගම් බංකොළොත් වී ඇති බව කී කරුණානායක මහතා ඊළඟට කීවේ ගෙන්වා ඇති බාල පොහොර යෙදීම නිසා වකුගඩු රෝගය ශීඝ්‍රයෙන් පැතිර ගොස් ඇති බව ය. මේ අන්දුන්කුන්දුන් කතා දෙක පරස්පරය. ඊට රජය පැත්තෙන් නැඟී ආවේ දැඩි විරෝධයකි. එහිදී ලලිත් දිසානායක මහතා ඇසුවේ ඔබතුමා කියන්නේ පොහොර සහනාධාරය දෙන්න එපා කියලාදැයි ඇසීය.මේ ප්‍රශ්නය ඇසුවේ කවුරුන් වෙනුවෙන්ද කියා දැන් ප්‍රශ්නයක් නැඟේ. ගොවියා වෙනුවෙන් නම් නොවන බව පැහැදිලිය. අසන්නේ සමාගම් වෙනුවෙන් බව හොඳින් පැහැදිලිය. කරුණානායක මහතාගේ පරස්පර අතුරු ප්‍රශ්න දෙකෙන් අවබෝධ වන්නේ සමාගම් බාල පොහොර ගෙන්වා රජයෙන් මුදල් ලබාගන්නා ජාවාරමක යෙදෙන බව ය. බලධාරින් සමාගම්වලට මුදල් ගෙවීමට පෙර කරුණානායක මහතාගේ අතුරු ප්‍රශ්න සමඟ කළ ප්‍රකාශයන් ගැනත් මේ උනන්දුවත් ගැනත් විමසා බැලිය යුතුය.අය-වැය කාරක සභා අවස්ථාවේදී ඊයේත් සලකා බැලුවේ අමාත්‍යාංශ 35ක් පිළිබඳව පැවැති විශේෂ කාරක සභාවේ වාර්තාවය. ඒ දෙවැනි දිනයටය. රජය පැත්තෙන් කතා කරන්නේම ඇමැතිවරුන්ය. කුඩා කුඩා ප්‍රමාණයේ විෂය පථයක් නිසා මේ තත්ත්වය උදාවිය. ඊයේ විවාදය ආරම්භ කළේ එජාපයේ මංගල සමරවීර මහතාය. රාජපක්ෂ පවුලට පහරදීමට ප්‍රමුඛතාවය දෙන සමරවීර මහතා කුණු සේදීම සඳහා එජාපය යොදා ගන්නා බව පෙනේ. සමරවීර මහතා කතා කරන්නේ නම් විපක්ෂ නායක රනිල් වික්‍රමසිංහ මහතාද නිතරම සභාවේ සිටින්නේ සමහර විට නිරීක්ෂණයට විය හැකිය.බ්‍රිතාන්‍යයේ ආණ්ඩු පක්ෂයේ මන්ත්‍රීවරුන් ශ්‍රී ලංකාවට පැමිණීම ගැන කතා කළ සමරවීර මහතා සිය කතාව අවසන් කළේ අගමැති දි. මු. ජයරත්න මහතාට හොඳ චරිත සහතිකයක් දෙමිනි. පැරණි මිතුරෙක් ලෙස ජයරත්න මහතා ශ්‍රීලනිපය නඟාසිටුවීමට කළ අභීත මෙහෙය සිහිපත් කළ සමරවීර මහතාගේ ප්‍රකාශයෙන් විපක්ෂයේ ප්‍රහාරය නතර වූ බවක් පෙනෙන්නට දකින්නට ලැබුණි.පසුගිය දින කිහිපය තුළ දි. මු. ජයරත්න මහතා සභාව තුළදී විපක්ෂයේ දැඩි ප්‍රහාරයන්ට ලක්ව සිටියේ ලිපියක් සම්බන්ධයෙනි. මේ ප්‍රහාරයන් පත්තරවල ලොකු අකුරෙන් මුල් පිටු සරසද්දී ජයරත්න මහතාද සිය අයිතිය රැකගැනීමට ප්‍රතිප්‍රහාර එල්ල කළේ බොහෝවිට හුදකලාවමය. විපක්ෂය පහර එල්ල කරද්දී විපක්ෂයේ සමරවීර මහතා ජයරත්න මහතා වෙනුවෙන් පෙනී සිටියේ “දි. මු. ජයරත්න හොරෙක් නොවේ. කුඩුකාරයෙක් නොවේ, කුඩු වෙළෙන්දෙක් නොවේ.මම කොහේ හිටියත් ඒක කියන්න ඕනෑ”යි කියමිනි. මේ වනවිට ජයරත්න මහතා සභාව තුළ සිටියේ නැත. ශ්‍රීලනිපය වෙනුවෙන් තමන් කළ මෙහෙයද, සිහිපත් කරමින් ජයරත්න මහතාට පුදුම ලෙන්ගතුකමකින් එසේ කී සමරවීර මහතාට මූලාසනයේ සිටි කතානායක චමල් රාජපක්ෂ මහතාගෙන් අනුබලයක් ලැබුණු බව පෙණුනි.තමන්ගේ පක්ෂයේ ජ්‍යෙෂ්ඨයකු ගැන සමරවීර මහතා කළ කතාවට කතානායකවරයා ඉඩ දුන්නේ ආණ්ඩු පක්ෂයේ බාධාවන් රීති ප්‍රශ්න නැඟීම් නතර කරමිනි. සිය භූමිකාව නිවැරැදිව නිරවුල්ව සිදුකරන කතානායකවරයා සමරවීර මහතාගේ කතාවට රැකවරණයද දුන්නේය.ශ්‍රීලනිපයට විශාල සේවයක් කළ ජ්‍යෙෂ්ඨයකු වන ජයරත්න මහතාට එරෙහිව මාධ්‍ය දඩයමක් ක්‍රියාත්මක වීම ගැන සමරවීර මහතා කතා කළේ කනගාටුවෙනි. “මට හරි දුකයි මම කතා කරන්නේ දි. මු. ගැනයි.” කියා කී සමරවීර මහතා “ලිපි ලිවීම සාමාන්‍ය දෙයක්” බව කීය. ඊට ‍යහපත් ප්‍රතිචාරයක් දැක්වු කතානායකවරයා “එම ලිපියෙන් අදාළ කන්ටේනරය නිදහස් කරන ලෙස ඉල්ලීමක් කර නැති” බව කීය.කිට්ටු කාල වකවානුවක සමරවීර මහතාත් චමල් රාජපක්ෂ මහතාත් වරාය භාර ඇමැතිවරයා ලෙස සේවය කළ දෙදෙනෙකි. ධුර දැරූ කාලය සිහිපත් කරමින් “මේ වගේ ලිපි අපට කොපමණ ඇවිත් තිබෙනවා” දැයි විමසූ සමරවීර මහතා “භාණ්ඩ නිදහස් කිරීමේ බලය ඇත්තේ ඇමැතිවරයාට” බවත් මේ ලිපිය යැවිය යුතුව තිබුණේ අමාත්‍යාංශයට වුවත් යවා ඇත්තේ පෞද්ගලික සමාගමකට නිසා එම සමාගමට කිසිවක් මුදාහැරීමට බලයක් හැකියාවක් නොමැති බව අවධාරණය කළේය.සමරවීර මහතාගේ ප්‍රකාශයෙන් පසු ජයරත්න මහතාට එරෙහි එජාපයේ ප්‍රහාරය ඒ මහතාගෙන් බොහෝ ඈතට ගිය බවක් දක්නට ලැබුණි.ලක්ෂ්මන් සෙනෙවිරත්න මහතා පැරණි යූ.එන්.පී.කාරයෙකි. 1994 දී රටේ සෑම තැනකින්ම එජාපය පරදිනවිට මහියංගණය පමණක් ජයගත්තේ සෙනෙවිරත්න මහතාගේ නායකත්වයෙනි. එජාපය මොනවා අලුත් කළත් ජොකියා මාරු කරනතුරු හරියන්නේ නැතැයි කී සෙනෙවිරත්න මහතා එජාපයේ ආර්ථික විශේෂඥයා වන ආචාර්ය හර්ෂ ද සිල්වා මහතා පෙන්වා හැඳින්වීමක් කළේ මෙයාගේ කතා තර්ක අවුරුදු 10ක් අහගෙන හිටියා එහෙත් තවමත් එජාපය විපක්ෂයේ නේද මචෝ කියා ඇසීය. දේශීය ගොවියා දේශීය ආර්ථිකය විශ්වාස නොකළ නිසා එජාපයට කෙළවුණු බව කීවේ තවත් ලණුකන්න එපා යැයි අවවාදයක් ද දෙමිනි.කුඩා තේ වතු හිමියන්ගේ අවශ්‍යතා මතු කළ ගයන්ත කරුණාතිලක මහතා පොහොරවල ගුණාත්මක භාවයේ ඇති ගැටලුවලට වගාකරුවන් මුහුණදී ඇති බව කීය. කුරුඳු පොලු වශයෙන් අලෙවි කිරීමට ක්‍රමයක් හඳුන්වාදීමට පියවර ගන්නා බව රෙජිනෝල්ඩ් කුරේ මහතා කීය.ජ්‍යෙෂ්ඨ ඇමැතිවරු 10 දෙනකුගේ කාර්යයන් හා අමාත්‍යාංශ 25ක වැය ශීර්ෂ විවාදයට ලක් කෙරුණු මේ විවාදය ඉතා හොඳ මට්ටමක විය. ආණ්ඩු පක්ෂයේ දායකත්වය විපක්ෂයට වඩා යහපත් විය. මේ විවාදයට පසු පෙළ මන්ත්‍රීවරුන්ගෙන් සිය ප්‍රදේශවල අඩුපාඩු පිළිබඳව තවදුරටත් කරුණු ලබා ගැනීමට හැකිවන පරිදි කාලය තිබුණා නම් ප්‍රයෝජනවත් විය හැකිව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121922</link>
    <topic>කොළඹ මහ නගර සභා අය-වැය විපක්ෂයේ සහායෙන් සම්මතවීම ඓතිහාසිකයි</topic>
    <author>වයිමන් හෙට්ටිආරච්චි සහ නිරූෂි විමලවීර</author>
    <content>කොළඹ මහ නගර සභාවේ 2014 වර්ෂයේ අය වැය විපක්ෂයේ (එක්සත් ජනතා නිදහස් සන්ධානය) පූර්ණ සහයෝගය ඇතිව සම්මත කිරීම ඓතිහාසික සිද්ධියක් බව පුරපති ඒ. ජේ. එම්. මුසම්මිල් මහතාත් විපක්ෂ නායක අජන්ත ලියනගේ මහතාත් ඊයේ (18) පැවති මාධ්‍ය සාකච්ඡාවේදී කීය.දින දෙකක් මේ අය - වැය පිළිබඳ සාකච්ඡාව සඳහා වෙන් කර තිබුනද එක දිනයෙන්ම එහි අඩුපාඩු පෙන්වා සුහදව සාකච්ඡා කර පෙරේදා රාත්‍රියේම ඡන්දය විමසා මෙය සම්මත කිරීම සිදු කළ බවද එම ආදර්ශවත් ක්‍රියාව දෙපාර්ශවයේම නායකයින් විසින්ද අනුමත කළ බවද පුරපතිවරයාත් විපක්ෂ නායකවරයාත් කියා සිටියහ.විවිධ පළාත් පාලන ආයතන කීපයකම අය වැය පිළිබඳ ගැටලු මතුවූ නමුත් කොළඹ නගර සභාවේ පාලක පක්ෂය හා විපක්ෂය මෙවර අය වැය මේ අන්දමින් සම්මත කිරීම කොළඹ නගරයේ ඇතිවී තිබෙන නව සංවර්ධනයත් අලංකාරකරණයත් සලකා සිදුකළ ක්‍රියාවක් මෙන්ම එය කොළඹ ජනතාවගේ සුවි‍ෙශ්ෂ ජයග්‍රහණයක් බවද ඔවුහු අවධාරණය කළහ.පුරපති ඒ. ජේ. එම්. මුසම්මිල් මහතා - මේ මගේ නායකත්වයෙන් වූ තුන්වෙනි අය වැයයි. විපක්ෂය මුලින්ම අය වැයට විරුද්ධ වුණා. දෙවෙනිවර ඡන්දය දීමෙන් වැළකී සිටියා. මෙවර පක්ෂව ඡන්දය දුන්නා. ජනතා විමුක්ති පෙරමුණේ මන්ත්‍රීවරයා හැර එම අවස්ථාවේ සභාවේ සිටි මන්ත්‍රීවරු 41 දෙනාම ඊට පක්ෂව ඡන්දය පාවිච්චි කළා.මෙය විශේෂයෙන් ජනාධිපතිතුමාගේ රජය කරගෙන යන සංවර්ධන වැඩපිළිවෙළත් ආරක්ෂක ලේකම් ගෝඨාභය රාජපක්ෂ මහතා, ඇමැති සුසිල් ප්‍රේමජයන්ත, ඇමැති ඩලස් අලහප්පෙරුම මහත්වරු ඇතුළු පිරිස් මෙහිලා විශේෂයෙන් කොළඹ නගර අලංකරණය සඳහා දක්වන දායකත්වයත් අගැයීමක් හා අනුමත කිරිමක් මෙමඟින් සිදුවුණා. අපේ පක්ෂයේ අයවත් විපක්ෂයේ අයවත් කිසි ලෙසකින් ප්‍රතිපත්ති පාවා දීමක් කර නැහැ. මම මගේ පක්ෂ නායක රනිල් වික්‍රමසිංහ, නායකත්ව මණ්ඩල සභාපති කරු ජයසූරිය මහත්වරුන්ට මේ ක්‍රියා මාර්ගය ගැන දන්වා සිටි අතර විපක්ෂ කණ්ඩායමද ඔවුන්ගේ නායකත්වයට දන්වා තිබෙනවා. කිසිම අවුලක් කිසිම ගැටුමක් නැහැ.පොදු සංවර්ධන කටයුතුවලට අමතරව එක් එක් මන්ත්‍රීවරයකුට තම ප්‍රාදේශීය ව්‍යාපෘති සඳහා රුපියල් ලක්ෂ 3 බැගින් මෙවර වෙන්කර දී තිබෙනවා. පෙර පාසල් ක්‍රීඩා භූමි ආදියේ දියුණුවටද හොඳ මුදලක් අපි ලබා දෙනවා.මාගේ සිව්වෙනි අය වැය ඉදිරිපත් කරන අවස්ථාව වනවිට ‍ෙඩාලර් මිලියන 50ක මුදලක් එකතු කර දීමට මම කටයුතු කරනවා. රජය කිසිම ලෙසකින් කොළඹ ජනතාවගේ නිවාස කඩා දමා ඒ අය අවතැන් කරන්නේ නැති බව අපට ඒකාන්ත විශ්වාසයයි. අපිත් එසේ කරන්නේ නැහැ. විශාල මුදලක් නිවාස ඉදිකිරීම සඳහා වෙන්කර තිබෙනවා. ඒ අතින් කොළඹ ඉඩම්වලට ද විශාල වටිනාකමක් ලබාදෙන්න අපට පුළුවන් වෙනවා.විපක්ෂ නායක අජන්ත ලියනගේ මහතා - දැනට හය මාසයක සිට විශේෂයෙන් ජනාධිපතිතුමාත් ආරක්ෂක ලේකම්තුමාත් ප්‍රධානව කොළඹ නගර සංවර්ධනයට දුන් නායකත්වය හා දායකත්වය සලකා අපේ කණ්ඩායම මෙම තීරණයට එළඹුනා. ආණ්ඩු පක්ෂය හා විපක්ෂය මෙසේ එකට එක්වී වැඩ කිරීම රටේ යහපතට හේතුවන බවයි අපි කියන්නෙ. අනෙකුත් ආයතන වලටත් මේ ආකාරයෙන් කටයුතු කිරිම සඳහා අපි ආරාධනා කරනවා.මොහොමඩ් රම්සි මහතා (එජනිස) - මම නගර සභාවට පත්වී අවුරුදු 17ක් ගත වෙනවා. ප්‍රථම වතාවට අය වැයට පක්ෂව මම ඡන්දය පාවිච්චි කළේ මෙවරයි. පැයකට කලින් පුරපතිවරයා සමඟ සාකච්ඡා කිරීමෙන් පසු ගත් තීරණය අනුවයි මෙම පියවර ගත්තෙ.නියෝජ්‍ය නගරාධිපති ටයිටස් පෙරේරා මහතා හා ආණ්ඩු පක්ෂයේ හා විපක්ෂයේ මන්ත්‍රීවරු පිරිසක් ද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121923</link>
    <topic>ආහාර පිසීමට යොදන රසකාරක පරීක්ෂාවට</topic>
    <author>විජයානි එදිරිසිංහ</author>
    <content>සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාගේ උපදෙස් පරිදි පාරිභෝගික අධිකාරිය මඟින් ඊයේ (17) දිනයේදී දිවයින පුරා ඇති හෝටල්, විවිධ අවන්හල් වලින් සහ ආහාර පිසීමට යොදා ගන්නා රසකාරකයන් තොග වශයෙන් අලෙවි කරන, ගෙන්වා බෙදා හරින ස්ථාන වලින් ආහාර පිසීමට යොදා ගන්නා රසකාරක සාම්පල 233ක් ලබාගෙන ඇත.ඒ අනුව ලබාගත් රසකාරක සාම්පල පරීක්ෂාව සඳහා ඉදිරියේ දී සුදුසු පරීක්ෂණාගාරයක් වෙත යොමු කර කඩිනමින් වාර්තාවක් ලබා ගැනීමට නියමිතය.ආහාර පිසීමේදී භාවිතා කරන විවිධ රසකාරකයන් මඟින් ශරීරයේ අසාත්මිකතාවයන් හා විවිධ අපහසුතාවයන් ඇතිවන බවට පාරිභෝගික අධිකාරිය වෙත ලැබුණු පැමිණිලි පිළිබඳ සැලකිල්ලට ගෙන දිවයින පුරා ඇති හෝටල්, විවිධ අවන්හල් තොග වශයෙන් අලෙවි කරන හා ගෙන්වා බෙදා හරින ස්ථාන වලින් මේ සාම්පල් ලබාගත් බව පාරිභෝගික අධිකාරියේ වැටලීම් ඒකක පැවසීය.එළඹෙන උත්සව සමයේ පාරිභෝගික අධිකාරිය මේ පිළිබඳ දිගින් දිගට වැටලීම් සිදුකරන බවත්, පාරිභෝගික අධිකාරියේ වැටලීම් ඒකක මේ පිළිබඳ නිරන්තර අවධානයෙන් පසුවන බවත් පාරිභෝගික අධිකාරියේ සභාපතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=n13121924</link>
    <topic>අක්ෂිදාන සංගමය ලෝකයටඅලුත් පණිවුඩයක් දුන්නා</topic>
    <author>සිරිසේන රාජපක්ෂ</author>
    <content>“මළ නෙතට පණ” යන අරුත පෙරදැරි කරගෙන දිවංගත දේශමාන්‍ය දොස්තර හඩ්සන් සිල්වා ආරම්භ කළ අක්ෂිදාන සංගමය තුළින් මුළු ලෝකයටම අලුත් පණිවුඩයක් දුන්නා. ඒ තුළින් ලෝවැසි ජනතාවට මිල කළ ‍නොහැකි සේවයක් ලබා දුන්නා යයි ශ්‍රී ලංකා අක්ෂිදාන සංගමයේ අනුශාසක පූජ්‍ය කෝට්ටේ නාග විහාරාධිපති මාදුළුවාවේ සෝභිත නාහිමිපාණන් පැවැසීය.ඊයේ දිනට (දෙසැ.18) යෙදී තිබුණු ජාතික අක්ෂිදාන දිනය වෙනුවෙන් කොළඹ විද්‍යා මාවතේ අක්ෂිදාන සංගම් මූලස්ථානයේ ඊයේ (18) පැවැති නිල උත්සවය අමතමින් සෝභිත නාහිමිපාණන් එසේ පැවැසීය.සාම්ප්‍රදායික පොල්තෙල් පහන දැල්වීම, ආගමික වතාවත් සිදුකිරීම, දිවංගත වෛද්‍ය හඩ්සන් සිල්වා හා එම මැතිනිය ඇතුළු ඇස් හා පටක දන් දුන් පිංවතුන්ට හා රට වෙනුවෙන් දිවිපිදූ රණවිරුවන් සිහිකර පුණ්‍යානුමෝදනා කර අක්ෂිදාන සංගම් ගීතය ගැයීමෙන් අනතුරුව උත්සවය ඇරඹිණ.බුද්ධත්වය පතා අප මහා බෝසතාණෝ ඇස්, ඉස්, මස්, ලේ දන් දුන් බවත් අක්ෂිදාන සංගමය එවන් මහත්පල මහානුභාව සම්පන්න පුණ්‍යකර්මයක් කරගැනීමට ජනතාවට අවස්ථාව සලසා දී ඇති බව කී සෝභිත හිමිපාණන් බුදු දහමින් පෝෂිත අපගේ පෞඪ සංස්කෘතියෙන් උරුම වූ පරිත්‍යාගශීලිත්වය ලාංකික ජන සමාජයේ ලක්ෂණයක් බවත්, කරුණාව, දයාව, මෛත්‍රිය, පරෝපකාරය හා දානය ප්‍රගුණ කරන ශ්‍රී ලාංකික බෞද්ධ ජනතාව ලොව අනෙකුත් ජන සමාජ අතර සුවිශේෂී වූ එකක් බවත් පැවැසීය.ආපදා කළමනාකරණ අමාත්‍ය මහින්ද අමරවීර මහතා කථා කරමින් ශ්‍රී ලංකා අක්ෂිදාන සංගමය දීර්ඝ කාලයක් තිස්සේ සිදුකළ මානුෂීය සේවාවන් ආරම්භ කළ එහි නිර්මාතෘ දිවංගත දේශබන්දු දොස්තර හඩ්සන් සිල්වා මහතාගේ ජන්ම දිනය වූ දෙසැම්බර් 18 වෙනිදා ජාතික අක්ෂිදාන දිනය ලෙස නම් කිරීමෙන් අපේ රජය මේ උදාර සේවාව ඉහළින්ම අගය කොට තිබෙන බවත්, ගත වූ දසක කීපයක් තිස්සේ ශ්‍රී ලංකාවේ පැවැති දරුණු ත්‍රස්තවාදී යුද්ධයෙන් කායිකව ආබාධිත වූ රණවිරුවන් ඇතුළු හදිසි අනතුරුවලින් ආබාධිත වූ දහස් ගණනක් රෝගීන් සුවපත් කිරීමට මිනිස් පටක නොමිලයේ පරිත්‍යාග කළ මිනිස් පටක බැංකුවක් අක්ෂිදාන සංගමය සතුව තිබීම රටටම ආශිර්වාදයක් බවත් පැවැසීය.ඉදිකිරීම්, ඉංජිනේරු නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතා, වර්ෂ 1961දී දේශබන්දු දිවංගත වෛද්‍ය හඩ්සන් සිල්වා මහතාගේ සංකල්පයකට අනුව ආරම්භ කළ ශ්‍රී ලංකා අක්ෂිදාන සංගමය මේ වනවිට දෙස් විදෙස් අක්ෂි ‍‍රෝගීන් සඳහා අනුපමේය සේවයක් ඉටුකර තිබෙනවා.අට වැනි වරටත් ගම්පහ දිස්ත්‍රික්කයේ සාර්ථක ලෙස වෙසක් කලාපයක් නිර්මාණය කළා. එහිදී පන් දහසකට අධික ප්‍රමාණයක් ඇස් දන්දීමට පොරොන්දු පත්‍ර අත්සන් කළා.මෙවැනි උතුම් ක්‍රියාවන්හි ඇති අගය වැදගත්කම ගැන ජනතාව දැනුවත් කිරීම අපේ යුතුකම හා වගකීමයි. ඒ සඳහා මහර උපාධිධාරී සංගමය විශාල දායකත්වයක් ලබා දුන්නා.එය අගේ කළ යුතු ක්‍රියාවක්. ආර්ථික සංවර්ධන ඇමැති බැසිල් රාජපක්ෂ මැතිතුමා මෙම උත්සවයට සහභාගිවීමට විශාල කැමැත්තකින් සිටියා. නමුත් ඔහුට විදේශගතවීමට සිදුවූ නිසා එය වැළකුණා. එතුමාගේ ආශීර්වාදය සංගමයට හැමවිටම ලැබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r1312191</link>
    <topic>රඹුක්කන සහ තුර්කියේ ගාෂියාන්ටොප් සහෝදර නගර වෙයි</topic>
    <author>විපුල එස් කුමාරතුංග රඹුක්කන උතුර සමූහ</author>
    <content>තුර්කියේ ගාෂියාන්ටොප් සහ ශ්‍රි ලංකාවේ රඹුක්කන යන නගර සහෝදර නගර ලෙස ප්‍රකාශයට පත්කරමින් ගිවිසුමකට එළඹිමෙන් අනතුරැව රඹුක්කන නගරයේ සංවර්ධන කටයුතු පිලිබඳව සොයා බැලිම සදහා තුර්කියේ විදෙස් දූත පිරිස් කණ්ඩායමක් රඹුක්කන නගරයට පැමිණියහ.සබරගමු පළාත් ප්‍රධාන ඇමැති මහීපාල හේරත් මහතා සහ තුර්කිය ගෂියාන්ටොප් හි අරවනි ආචාර් අයිටි ගසෙල්බෙ මහතා අතර ගිවිසුමක්ද අත්සන් තැබිණ. ශ්‍රි ලංකා විදේශ කටයුතු අමාත්‍යාංශයේ අනුමැතිය ඇතිව තුර්කියේ ශ්‍රි ලංකා තානාපති භාරති විජේරත්න මහත්මියගේ මැදිහත්විමෙන් මේ ගිවිසුමට අත්සන් තැබීම සිදු විය.සංවර්ධන කටයුතු පිළිබඳව දෙර‍ටේ නියෝජිතයන් අතර සාකචිඡා පැවැත්විමෙන් අනතුරුව දුත පිරිස පින්නවල ඉදි කෙ‍රෙන එළි මහන් සත්වෝද්‍යානය නිරික්ෂණය කිරිම සදහා එක්වෙමින් තුර්කියේ ආවේණික කුරුල්ලන්, සුදු මුවන්, ලබා දීමටද ශාෂියාන්ටොප් පුරපති වරයා එකඟතාව පලකර සිටියහ.අනතුරුව දුත පිරිස රඹුක්කන ප්‍රාදේශිය සභා ශ්‍රවනාගාරයේ පැවැත්වෙන සාකචිඡාවකටද සහභාගී වූහ. එහිදි රඹුක්කන ප්‍රාදේශිය සභා සභාපති අතුල හදගම හා නලින් පුෂ්ප කුමාර මහතා ඇතුලු ප්‍රාදේශිය සභා මන්ත්‍රිවරු මහත් හරසරින් යුතුව පිරිස පිළිගන්නා ලදි.මෙහිදි කෑගල්ල දිස්ත්‍රික් පාර්ලිමෙන්තු මන්ත්‍රි කනක හේරත් මහතා රඹුක්කන නගරයේ සංවර්ධන කටයුතු හා ‍ඵෛතිහාසික වැදගත් ස්ථාන, සංචාරක කලාප, කෘෂිකාර්මාන්තය, කෙසෙල් වගාව, පිළිබදව පිරිස දැනුවත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r1312192</link>
    <topic>අලව්වේ දුම්රිය හරස් මාර්ගයටගුවන් පාලමක් තිබුණොත් කදිමයි</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව නගරයේ දුම්රිය හරස් මාර්ගයට ගුවන් පාලමක අවශ්‍යතාව දැනී ඇත.වාහන තදබදයත් ජනගහනයත් නිසා දුම්රිය ගේට්ටුව වැසී විනාඩි කිහිපයක් ගතවනතුරු ජනතාවට එහා මෙහා යා නොහැකි තත්ත්වයක් ඇති වෙයි.එක් දුම්රියක් ගේට්ටුව පසුකර ගිය විට අනෙක් මාර්ගයේ තවත් දුම්රියක් එන්නේ නම් එයද යනතෙක් ගේට්ටුව වසා තැබෙයි. මෙය පයින් ගමන් කරන ජනතාවට මෙන්ම වාහන හිමියන්ට ද මහත් හිරිහැරයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r1312193</link>
    <topic>රිය අනතුරුවලින් ආරක්ෂා වෙන්නකොළඹ රථවාහන අංශයෙන් පුහුණුවක්</topic>
    <author>ජාඇල මධ්‍යම - ලෙස්ලි පෙරේරා</author>
    <content>වැලිගම්පිටිය සමාජ සේවා සමිතියේ ඉල්ලීමක් පරිදි කඳාන සහ ජාඇල පොලිස් ස්ථාන නියෝජනය වෙමින් කොළඹ පොලිස් මූලස්ථානයේ රථවාහන අංශය විසින් අනතුරු වළක්වා ගැනීමේ ආරක්ෂක වැඩසටහනක් ඉකුත්දා වෑවල සාන්ත සේවියර් මහා විද්‍යාල ශ්‍රවණාගාරයේදී පවත්වන ලදී.පාසල් ළමුන් විශාල සංඛ්‍යාවක් සහභාගි වුණු මේ වැඩසටහනේදී කොළඹ පොලිස් මූලස්ථානයේ රථවාහන අංශයේ ප්‍රධාන පොලිස් පරීක්ෂක රසික රත්නායක මහතා දරු දැරියන් දැනුවත් කරමින් මෙසේ කීය.දවසකට රථවාහන 1500ක් රජයේ ලියාපදිංචි කෙරෙනවා. මේ නිසා රජයට විශාල ආදායමක්ද ලැබෙනවා. නමුත් රථවාහන වැඩි වුණාට පාරවල් වැඩිවෙලා නැහැ. මේ නිසා කොළඹ නගරයේ පමණක් දවසකට අනතුරු 108ක් පමණ සිදුවෙනවා. මින් 85%ක්ම අනතුරු සිදුවෙලා තිබෙන්නේ මහජනයාගේ සහ රථවාහන රියැදුරන්ගේ අපරීක්ෂාකාරී බව නිසායි.අද සමහරු කහඉර මගහැරලා ඉඩ ඇති තැනකින් පාර මාරු වෙනවා. මේ නිසා අනතුරු සිදුවෙනවා.අපි දැකලා තියෙනවා සමහරු පාරේ ගමන් කරන්නේ විරුද්ධ පැතිවලින්. ඒ වගේම මවුපියන් දරුවන් අතින් අල්ලාගෙන ගමන් කරන්නේ දරුවා පාර පැත්තට වෙන්නයි. මේක භයානක වැරැදි ක්‍රියාවක්. ඇතැම් පිරිස් විශේෂයෙන් තරුණ අය පාර බදු අරගෙන වගේ ගමන් කරනවා. අද වැඩිම අනතුරු වාර්තා වෙලා ඇත්තේ යතුරුපැදිවලින් ගමන් කිරීමෙනුයි.යතුරුපැදි ධාවනයේදී හිස්වැස්ම අනිවාර්යයෙන් පැළදිය යුතුයි. මේ වැඩසටහනට කැලණිය කොට්ඨාසයේ පොලිස් අධිකාරි සී. විදිසිංහ මහතා කොට්ඨාස පොලිස් පරීක්ෂක අල්විස් වැලිගම්පිටිය සමාජ සේවා සමිතියේ ප්‍රධාන අනුශාසක අධිනීතිඥ නෙවිල් ජයවර්ධන වෑවල සාන්ත සේවියර් මහා විද්‍යාලයේ විදුහල්පතිනිය ලක්ෂ්මි සිල්වා, කඳාන පොලිස් ස්ථානාධිපති ප්‍රධාන ‍පොලිස් පරීක්ෂක රංදෙනිය මහත්ම මහත්මීහු ඇතුළු විශාල පිරිසක් සහභාගි වූහ.පාසල ඉදිරිපිට මාර්ගයේ රථවාහන සංදර්ශනයක්ද පොලිසිය මඟින් පවත්වන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r1312194</link>
    <topic>‘සසිරිබර මේ සිරිලක’ කණ්ඩායමටබැ‍ඳෙන්න කැමති නම් එන්න ඉක්මනට</topic>
    <author>මහරගම විශේෂ - වේහැල්ලේ පියතිලක</author>
    <content>“සසිරිබර මෙසිරිලක” යනුවෙන් දේශීය සංගීත ආරක් බිහිකිරීමට ප්‍රවීණ නර්තන ශිල්පියෙක් වන ලෝක බෙර වාදන සංසදයේ ශ්‍රී ලංකා නියෝජිත කේ. හර්බට් දයාශීල ශිල්පියා මේ දිනවල මූලික සැලසුම් ක්‍රියාත්මක කරමින් සිටී.දේශීය නැටුම්, වැයුම්වලින් සමන්විත නැටුම් කණ්ඩායම් හඳුන්වාදීමට ද දයාශීල මහතා බලාපොරොත්තුවෙන් සිටී.ඔහු ප්‍රංශයේ පැරිස් 16 කතු ශ්‍රී වැන්සන් තියටර් ද සොල්යා ආයතනයේ නැටුම් ශිල්පය පිළිබඳ උගන්වයි. භාරත සංගීත ආභාසයෙන් මිදී ශ්‍රී ලංකාවට ආවේණික සංගීත ක්‍රමයක් නිර්මාණය කිරීමට මොහුට සිතී ඇත.පසුව ඔහු ශ්‍රී ලංකාවට පැමිණ දේශයට අනන්‍ය වූ සංගීත ආරක් පිළිබඳව දීර්ඝ අධ්‍යාපනයක නිරත වී ඇත.කරන ලද පර්යේෂණයේදී “මහා බලි යාගය” නැමැති පුස්කොළ පොතෙන් භාරත සංගීතයට පාදක වූ ස-රි-ගම-පධනි-ස ස්වර ශබ්දයකට සමාන සිංහල සංගීත ස්වර අටක් හමුවී ඇත. මහා බලි යාග පොතේ සටහන් මේ ස්වර මා-දු-ද- වු-දි-තර-තී යනුවෙන් සඳහන්ව ඇති බව දයාශීල මහතාට හමුවී ඇත.“සසිරිබර මෙසිරිලක” දේශීය අනන්‍යතාවය ලොවට කියාපාන නැටුම් හා සංගීත පෙරමුණ ඇතිකිරීමට වයස 15 සිට 25 දක්වා පාසල් නොයන තරුණ තරුණියන්ට හර්බට් දයාශීල මහතා ඇරයුම් කරයි.මේ වැඩසටහන පුහුණු කරනු ලබන්නේ කිසිදු අයකිරීමකින් තොරවය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r1312195</link>
    <topic>ජලය නැතිව වින්ද දුක අහවරයි</topic>
    <author>කළුතර දිස්ත්‍රික් විශේෂ</author>
    <content>කළුතර නාගොඩ විජිත මාවත සහ රණවිරු නිහාල් ජයන්ත මාවත පදිංචි ජනතාව කලක සිට පානීය ජල ගැටලුවකට මුහුණ දී සිටියහ.එම අඩුපාඩුව මගහරිමින් ඒ වැසියන්ට ජල පහසුකම් ලබාදීමට පසුගියදා පියවර ගෙන තිබිණි. කළුතර ප්‍රාදේශීය සභාවේ සභාපති ලක්ෂ්මන් විදානපතිරණ මහතාගේ ප්‍රධානත්වයෙන් එම උත්සවය පැවැත්විණ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r1312196</link>
    <topic>හොර ලිපි-ලේඛන හදලාවෑන් රථයක් ලියාපදිංචි කරලා</topic>
    <author>යක්කල විශේෂ - රුවන් සමන්ත අධිකාරි</author>
    <content>ව්‍යාජ අයුරින් ලිපි ලේඛන සකසා ඩොල්පින් වර්ගයේ වෑන් රථයක් ලියාපදිංචි කළ පුද්ගලයකු ඇතුළු සැකකරුවන් තිදෙනෙක් ගම්පහ පොලිසියේ නොවිසඳුණු අපරාධ විමර්ශන අංශයේ නිලධාරීන් විසින් රත්නපුර හා මොනරාගල යන ප්‍රදේශවලින් අත්අඩංගුවට ගෙන ඇත.ඩොල්පින් වර්ගයේ වෑන් රථයක් ලියාපදිංචි කිරීමට යාමේදී සිදුවූ ගැටලුවක් සම්බන්ධයෙන් ගම්පහ පොලිසියට ලැබුණු පැමිණිල්ලක් මත පරීක්ෂණ පැවැත්වූ ‍එම නිලධාරීන් විසින් එකම අංකයෙන් යුත් වෑන් රථ දෙකක් සමඟ මෙම සැකකරුවන් අත්අඩංගුවට ගෙන ඇත.2004 වර්ෂයේදී රත්නපුර ප්‍රදේශයේ පදිංචිකරුවකු ඔහුට අයත් අංක 251-3855 දරන වෑන් රථයෙන් දෙහිවල සත්තු වත්ත නැරඹීමට ගොස් ඇති අතර ආපසු එන විට වෑන් රථය අතුරුදන් වී ඇත. උතුරේ පැවති යුද්ධය අවසන් වීමත් සමඟ අතුරුදන් වෑන් රථය මුලතිව් ප්‍රදේශයේ තිබෙන බවට ලද තොරතුරක් මත වාහනය හිමිකරු මුලතිව් ප්‍රදේශයට ගොස් වෑන් රථය පරීක්ෂා කර බලා ඔහුගේ බවට හඳුනාගෙන නැවත රැගෙනවිත් මිහිරිගම ප්‍රදේශයේ පුද්ගලයකුට අලෙවි කර ඇත.වෑන් රථය මිලදී ගත් පුද්ගලයා විසින් නව වර්ෂය සඳහා ආදායම් බලපත්‍රය ලබාගැනීමට ගිය විටදී, එම අංක යටතේ තවත් වාහනයක් රත්නපුර ප්‍රදේශයේ ලියාපදිංචි කර ඇති බවට ලද තොරතුරු මත සිද්ධිය සම්බන්ධයෙන් ගම්පහ ජ්‍යෙෂ්ඨ පොලිස් අධිකාරිවරයාට පැමිණිලි කර ඇත.සිද්ධිය සම්බන්ධයෙන් පරීක්ෂණ පැවැත්වූ ගම්පහ පොලිසියේ නොවිසඳුණු අපරාධ විමර්ශන අංශයේ නිලධාරීන් විසින් වෑන් රථය ළඟ තබාගත් සැකකරු ද, ව්‍යාජ ලේඛන සැකසීම සම්බන්ධයෙන් සැකකරුවකු ද, තැරැව්කරුවකු ඇතුළු තිදෙනෙක් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r1312197</link>
    <topic>පුරවැසි සංවිධාන සාමාජිකයන්ට‍ෙනාමිලේ සිල් රෙදි</topic>
    <author>පොල්ගස්ඕවිට සමූහ</author>
    <content>හෝමාගම ප්‍රාදේශීය ලේකම් කොට්ඨාසයේ ජ්‍යෙෂ්ඨ පුරවැසි සංවිධාන 76ක සාමාජිකයන් තුන්දහසකට රුපියල් ලක්ෂ 15ක් වටිනා සිල්රෙදි ප්‍රදානය කිරීමේ වැඩසටහනක් ක්‍රියාත්මක කිරීමට යයි.මේ සඳහා පළාත් සභා ප්‍රතිපාදන වෙන්කර ඇත්තේ බස්නාහිර පළාත් සභා මන්ත්‍රී රේණුක පෙරේරා මහතා විසිනි. හෝමාගම ප්‍රාදේශීය ලේකම් කාර්යාලයේ සමාජ සේවා අංශය මඟින් මේ කටයුතු සංවිධාන කරනු ලබයි.ජ්‍යෙෂ්ඨ පුරවැසියන්ගේ ආධ්‍යාත්මික ගුණ වගාව වැඩි දියුණුවට සහායවීමත්, ආගමානුකූල දිවිපෙවෙතකට පෙළඹවීමත් මෙහි අරමුණ බව රේණුක පෙරේරා මහතා කීය.අඩුආදායම්ලාභී ජ්‍යෙෂ්ඨ පුරවැසි සංවිධාන සාමාජිකයන් ග්‍රාමීය කමිටු හරහා තෝරා ගන්නා බව ප්‍රාදේශීය සමාජ සේවා නිලධාරි නීල් ගුණරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r1312198</link>
    <topic>ප්‍රමිතියෙන් තොර වල්නාශක යෙදීමෙන්අලව්වේ කුඹුරු අක්කර 65ක් විනාශයි</topic>
    <author>අලව්ව විශේෂ ඒ. කීර්තිසිංහ</author>
    <content>ප්‍රමිතියෙන් තොර වැරදි වල්නාශක වර්ගයක් ඉසීම නිසා අලව්වේ අබ්බෝව ප්‍රදේශයේ ගොවීන්ගේ කුඹුරු අක්කර 65ක් පමණ විනාශ වී ගොස් ඇත.මෙම වල්නාශක වර්ගය කුඹුරට යොදා දින කිහිපයකින් ගොයම සුදුපැහැ ගැන්වී වියළි යෑමට පටන්ගත් බව අබ්බෝවේ කේ. ඩී. තිලකරත්න, ඒ. සී. ඒ. සෙ‍නෙවිරත්න යන ගොවි මහත්වරු පැවසුහ.මෙය මෙම වල්නාශකය නිෂ්පාදනය කළ සමාගමේ වරදක් යැයි වෙළෙඳසල් හිමියෝ පවසන බවද ගොවීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r1312199</link>
    <topic>අධ්‍යාපන අධ්‍යක්ෂවරිය වසර 40ක සේවයෙන් විශ්‍රාම ලබයි</topic>
    <author>නාගොඩ විශේෂ - එන්. විජේරත්න</author>
    <content>පුරා වසර 40ක සේවා කාලයක් නිමකිරීමෙන් අනතුරුව කළුතර අධ්‍යාපන කලාපයේ සහකාර අධ්‍යාපන අධ්‍යක්ෂිකා (සංගීත) එච්. කේ. ඩී. කළ්‍යාණි ධම්මිකා මහත්මිය පසුගියදා විශ්‍රාම ලැබුවාය.ඇය භාත්කණ්ඩේ සංගීත උපාධිය, මහරගම අධ්‍යාපන ආයතන - අධ්‍යාපනවේදී උපාධිය ද (සංගීත) ලබාගනිමින් ගිරාගම ගුරු විදුහල සංගීත පුහුණු ගුරුවරියකද වශයෙන් සංගීත දිවිය තුළ කඩඉම් පසුකර තිබේ.1974 වර්ෂයේදී වැලිමඩ - බඹරපාන ගම්බද විදුහලක සංගීත ගුරුවරියක ලෙස සිය රාජකාරිය ඇරඹූ කළ්‍යාණි ධම්මිකා මහත්මිය 1979 වර්ෂයේදී උග්ගල්බඩ මහ විද්‍යාලයේ සංගීත ගුරුවරියක ලෙස පත්ව එම විද්‍යාලයට සංගීත අංශයෙන් සමස්ත ලංකා මට්ටමින් උසස් ජයග්‍රහණ හිමිකරදීමට කටයුතු කළාය.1990 වර්ෂයේදී කළුතර බාලිකා විද්‍යාලයේ සංගීත ගුරුවරියක ලෙසත් 1993 වර්ෂයේදී කළුතර කලාප අධ්‍යාපන කාර්යාලයේ පෙරදිග සංගීත ගුරු උපදේශකවරියක ලෙසත් කටයුතු කිරීමට ඇයට අවස්ථාව හිමි වූවාය.පසුගියදා සිය 40 වසරක සේවා කාලයකින් අනතුරුව විශ්‍රාම ගිය කළුතර අධ්‍යාපන කලාපයේ සහකාර අධ්‍යාපන අධ්‍යක්ෂිකා (සංගීත) එච්. කේ. ඩී. කළ්‍යාණි ධම්මිකා මහත්මිය සංගීත ක්ෂේත්‍රයට ගුරුවරුන්, විදුහල්පතිවරුන් ඇතුළු විශාල පිරිසක් දායාද කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r13121910</link>
    <topic>ග්‍රාම නිලධාරි සේවයට අඩසියවසක්සපිරීම සමරා උත්සවයක් කඩුවෙලදී</topic>
    <author>කඩුවෙල සමූහ - සමන්ති මිරියගල්ල</author>
    <content>ග්‍රාම නිලධාරි සේවයට අඩසියවසක් සපිරීමේ ස්වර්ණ ජයන්තිය සැමරීමේ උත්සවයක්, කඩුවෙල ප්‍රාදේශීය ලේකම් කාර්යාල ග්‍රාම නිලධාරි සුබසාධක සංගමයේ මෙහෙයවීමෙන් කඩුවෙල ප්‍රාදේශීය ලේකම් කාර්යාල ශ්‍රවණාගාරයේදී පැවැත්විණි.රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්. ඩී. ජේ. සෙනෙවිරත්න මහතා මෙම උත්සවයේ ප්‍රධාන අමුත්තා ලෙසින් එක්වූ අතර, උත්සව සභාව ඇමතු ඩබ්ලිව්. ඩී. ජේ. සෙනෙවිරත්න මහතා මෙසේ පැවැසීය.වැරදි, දූෂණවලින් තොරව නිලයට ගැළපෙන අභිමානයෙන්, අපක්ෂපාතී පෞරුෂයකින් රාජකාරී කිරීම ග්‍රාම නිලධාරිවරයකුට ඉතාම වැදගත් අපක්ෂපාතී වීමට බියවිය යුතු නැහැ.ග්‍රාම නිලධාරි තනතුර ඉතාම ඈත කාලයක ඉඳලා විකාශනය වුණු තනතුරක්. එදා නොයෙක් නම්වලින් මේ තනතුර හැඳින්වුණා. ආරච්චිල, රාළහාමි, ගම්මුලාදෑනි වැනි විවිධ නම් තිබුණා. ග්‍රාම නිලධාරි සංකල්පය ඇති කරලා, අවුරුදු 50ක් පිරීම නිමිත්තෙන් ස්වර්ණ ජයන්ති උළෙලක් පැවැත්වීම අගය කරනවා.එදා ග්‍රාම නිලධාරි තනතුර ලබා දුන්නේ අධ්‍යාපන සුදුසුකම් මත නෙමෙයි. ගමේ ප්‍රභූ පවුලකට අයත්වීම්, ඉඩකඩම් හිමිවීම්, කුලයෙන් උසස්වීම හා ගමේ ගරුත්වයට ලක්විය හැකි අයෙකුටයි මෙම තනතුර හිමි වුණේ 1956 බණ්ඩාරනායක අගමැතිතුමාගේ නායකත්වයෙන් ඇතිවුණු වෙනස්වීම් මුල්කරගෙන හැම පැත්තෙන්ම අසීමිත බලය වෙනස් වෙලා උගත්කම අනුව නිලධාරින් පත්විය යුතුයි කියලා හඬත් නැඟුණා‍.දක්ෂිණ ලංකාවේ ප්‍රධාන අධිකරණ සංඝනායක හබරකඩ ඉන්ද්‍රරතන හිමියන් පැවැදි අනුශාසනය සිදුකළ අතර, “අඩසියවසක ග්‍රාමනිලධාරි සේවය පිළිබඳ විශේෂ සමරු දේශනය හිටපු දිසාපති එඩ්මන් ජයසූරිය මහතා විසින් පවත්වනු ලැබිණි.කඩුවෙල ප්‍රාදේශීය ලේකම් එම්. එස්. පී. සූරියප්පෙරුම මහත්මිය, ග්‍රාම නිලධාරි නිමල් පත්මසිරි, පරිපාලන ග්‍රාම නිලධාරි ඩී. ඩී. පත්මසිරි මහත්වරුන් ද කතා කළහ.මෙම අවස්ථාවට කඩුවෙල නගරාධිපති ජී. එච්. බුද්ධදාස, පළාත් සභා මන්ත්‍රී හෙක්ටර් බෙත්මගේ, කොළඹ දිස්ත්‍රික් ලේකම්, කමල් පද්මසිරි, රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පී. බී. අබේකෝන්, ජ්‍යෙෂ්ඨ සහකාර ලේකම් විජේතුංග මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r13121911</link>
    <topic>කැමරාකරණය පිළිබඳවපාඨමාලාවක් නොමිලේ</topic>
    <author>මාවනැල්ල සමූහ පී. සෙනෙවිරත්න</author>
    <content>ඡායාරූප ශිල්පය පිළිබඳව ප්‍රවීණ ශිල්පියකු විසින් කැමරාකරණය පිළිබඳව අවබෝධයක් හා හුරුවක් ලබාදීම සඳහා විශේෂ පාඨමාලාවක් මාවනැල්ල පළාත් අධ්‍යාපන කාර්යාලය විසින් මේ වනවිට ආරම්භකර තිබේ. මාවනැල්ල කෝන්ගමුව කනිෂ්ඨ විද්‍යාලයේ දී මෙම පාඨමාලාව පවත්වනු ලබන්නේ මාධ්‍යවේදී තිලක් කරුණාතිලක මහතා විසිනි.පුරා දින දහයක් තිස්සේ නොමිලේ පවත්වන මෙම පාඨමාලාව සඳහා ඇතුළත් වීමට වයස භේදයක් නොසලකන බවද මාධ්‍යවේ දී කරුණාතිලක මහතා වැඩිදුරටත් පැවසීය.මෙම පාඨමාලාව හැදෑරීමට කැමති ජන මාධ්‍යවේදීන්ට සහ වෙනත් අයට ඒ පිළිබඳව තොරතුරු දැනගැනීමට අවශ්‍යනම් නොවිධිමත් අධ්‍යාපන ඒකකයේ දුරකථන ඇමතුම් අංක - 071 0610941 අමතන ‍ෙලසට මාවනැල්ල කලාප අධ්‍යාපන අධ්‍යක්ෂ කාර්යාලයේ නිලධාරියෙක් සඳහන් කර සිටියේය.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=r13121912</link>
    <topic>මේ කුණුගොඩ ගැනකිසිවකුටත් නොපේනේද</topic>
    <author>ජා - ඇළ මධ්‍යම : ලෙස්ලි පෙරේරා</author>
    <content>කඳාන නැදුරුපිටි‍ය ජයසුරිය මාවතේ වසර ගණනාවක්ම තිස්සේ මුළු කඳනමත් ඒ අවට ගම් පියස් ගඳ ගස්වන සෞඛයට බලවත්ම තර්ජනයක් ව පවතින මේ කුණු කන්දල් ගොඩ වගකිව යුතු බලධාරීන්ගේ අවධානය යොමු නොවන්නේ මන්දැයි ප්‍රදේශවාසීහු මැසිවිලි නඟති.ඌරන්ගේ - කුකුළන්ගේ අපද්‍රව්‍ය සහ වෙනත් අපද්‍රව්‍ය මෙහි දිනෙන් දින ගොඩ ගැසීම නිසා ප්‍රදේශයේ ජනතාවට මෙම මාවතේ ගමනාගමනයේ දී දුර්ගන්ධය විඳ දරාගත නොහැකි තත්වයක් උදා වී ඇත.දුර්ගන්ධය පැතිරීම නිසා ශ්වසන රෝගීන් වැඩි වෙමින් පවතින බව වාර්තා වී ඇත. ඡායාරූපය - ජා-ඇළ මධ්‍යම.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s13121912</link>
    <topic>ශ්‍රී ලංකාව විස්මිත සටනක් දෙමින් පරදී</topic>
    <author>වර්නන් ගුණසේකර එක්සත් ආරාබි එමීර් රාජ්‍යයේ සිට</author>
    <content>පාකිස්තානය ඊයේ සාජා ක්‍රිකට් ක්‍රීඩාංගණයේ පැවැති පළමු ජාත්‍යන්තර එක්දින තරගයේදී ලබා ගත් 322ක දැවැන්ත මුළු ලකුණු සංඛ්‍යාවට අති ප්‍රබල අභියෝගයක් එල්ල කළ ශ්‍රී ලංකාව ජයග්‍රහණය පෙනි පෙනී තිබියදී ලකුණු 11ක පරාජයක් ලැබීය.ලකුණු 323ක ජයග්‍රාහී ඉලක්කයක් හඹා ගිය ශ්‍රී ලංකාව අවසන් මොහොත දක්වාම සටන් කරමින් අවසානයේ ලකුණු 311කට දැවී ගියේය. සීකුගේ ප්‍රසන්න හා සචිත්‍ර සේනානායක ශ්‍රී ලංකාවට ජය අත්කර දීම සඳහා අති අගනා පිතිහරඹයක නිරත වූවද ඔවුන්ගේ උත්සාහය අපතේ ගියේ ශ්‍රී ලංකා ක්‍රිකට් ලෝලීන් හඬවමිණි.42 වැනි ඕවරයේදී කඩුලු 7ක් ලකුණු 221කට බිඳ වැටී තිබියදී පිටියේ එක්වූ මේ දිරිය පිතිකරු යුගළය මුළු ලකුණු ප්‍රමාණය 308 දක්වා ඉහළට ගෙන ඒමට සමත්මේ තරගයේදී ශ්‍රී ලංකා කණ්ඩායමේ පන්දු රැකීම පිළිබඳව සෑහීමකට පත්විය නොහැක. විශේෂයෙන් හතරේ සීමාව අසල පන්දු රැකීම දුර්වල විය.ලකුණු 323ක ජයග්‍රාහී ඉනිම හඹා යාමේදී කුසල් ජනිත් පෙරේරා හා තිලකරත්න ඩිල්ෂාන් හොඳ ආරම්භයක් ලබා ගනිමින් ඕවර 12 යි පන්දු 5කදී ලකුණු 66ක් රැස් කළහ. මේ දෙදෙන ප්‍රබල කඩුලු සබඳතාවකට යන බවක් දිස්වෙමින් තිබියදී ඩිල්ෂාන් උඩ පන්දුවක් දෙමින් දැවී ගියේය.ජුනයිඩ් ඛාන්ගේ පන්දුවට ‘ඩීප් ස්කුවෙයාර් ලෙග්’ ස්ථානයට දුන් උඩ පන්දුව මොහමඩ් හෆීස් විසින් රැක ගන්නා විට ඩිල්ෂාන් ලකුණු 30ක් රැස්කර ගෙන සිටියේය. පන්දු 43කට මුහුණ දුන් ඔහු හතරේ පහර 2ක් එල්ල කළේය.23 වැනි ඕවරයේ මුළු ලකුණු 113 දී ශ්‍රී ලංකා දෙවැනි කඩුල්ල බිඳ වැටිනි. හතරේ පහර 5ක් සහ හයේ පහරක් එල්ල කරමින් සාර්ථක පිතිහරඹයක නියැලෙමින් සිටි කුසල් ජනිත් පෙරේරා, හෆීස්ගේ පන්දුවට කඩුල්ල මුවා කිරීමේ වරදට හසුව දැවී ගියේය.කුසල් ඒ තීරණයට අභියෝග කළද තෙවැනි විනිසුරුගේ තීරණයද එය ම විය. කුසල් පන්දු 68කින් ලකුණු 64ක් ලබා ගත්තේය. ඔහු සහ කුමාර් සංගක්කාර දෙවැනි කඩුල්ල වෙනුවෙන් ඕවර 9.5ක් ඇතුළත ලකුණු 47ක් එක් කළහ.කුමාර් සංගක්කාර හා ලහිරු තිරිමාන්න ඕවර හතරයි පන්දු දෙකක් ඇතුළත දැවී ගියහ. ‘සංගා’, කඩුල්ල පිටුපස උමර් අක්මාල් වෙත උඩ පන්දුවක් දෙමින් ලකුණු 23කට දැවී ගිය අතර තිරිමාන්න ලකුණු 10ක් පමණක් රැස්කර ගෙන සොහයිබ් මක්සූඩ් අතට උඩ පන්දුවක් දෙමින් දැවී ගියේය. මේ කඩුලු දෙක ම ලබා ගත්තේ ෂහිඩ් අෆ්රිඩි ය. මේ අනුව 26 වැනි ඕවරයේ මුළු ලකුණු 127 දී තෙවැනි කඩුල්ලත්, 30 වැනි ඕවරයේ මුළු ලකුණු 141 දී සිවුවැනි කඩුල්ලත් ශ්‍රී ලංකාවට අහිමි විය.  චන්දිමාල් ආක්‍රමණශීලී පිතිහරඹයක නිරත වෙමින් හතරේ පහර 2ක් සහ හයේ පහර 3ක් එල්ල කළේය. පන්දු 50කට මුහුණ දුන් ඔහු දැවී යන විට ලකුණු 46ක් ලබා ගෙන සිටියේය. චන්දිමාල් හා ඇන්ජලෝ මැතිව්ස් පස්වැනි කඩුල්ලට ලකුණු 73ක් (ඕවර 10.2) එක් කළහ.මැතිව්ස් හතරේ පහර 2ක් හා හයේ පහරක් සමග පන්දු 32කින් ලකුණු 31ක් රැස් කළේය. ශ්‍රී ලංකා නායකයා මුළු ලකුණු 216 දී දැවී ගියේ ජුනයිඩ් ඛාන්ගේ පන්දුවට ‘මිඩ් ඕෆ්’ හි සොහේල් ටන්විර් වෙත උඩ පන්දුවක් ලබා දෙමිණි. ඒ වන විට යැවෙමින් තිබුණේ 41 වැනි ඕවරයයි. ඊළඟ ඕවරයේදී තිසර පෙරේරා යළිත් වතාවක් පිතිකරණයේ අසාර්ථක වෙමින් ලකුණු හයකට දැවී ගියේය. මුළු ලකුණු 221 දී 7 වැනි කඩුල්ල ලෙසින් දැවී යමින් ඔහු ආපසු ක්‍රීඩාගාරයට ගියේ බිලාවල් භාතිගේ පන්දුවට ‘කවර්’ ස්ථානයේ පන්දු රකිමින් සිටි පාකිස්තාන නායක මිස්බා උල් හක් අතට උඩ පන්දුවක් ලබා දෙමිණි.තරගය ජය ගැනීම සඳහා අවසන් පන්දු 30න් (ඕවර 5) ලකුණු 63ක් ශ්‍රී ලංකාවට අවශ්‍යව තිබිණි. ඒ ඉලක්කයට යාම සඳහා අංක 8 පිතිකරු සීකුගේ ප්‍රසන්න උපරිම උත්සාහයක් දැරීය. අනෙක් අන්තයේ සිටියේ සචිත්‍ර සේනානායක ය.46 වැනි ඕවරයේදී ප්‍රසන්න හයේ පහරක් එල්ල කළේය. එම ඕවයේදී ලකුණු 7ක් ලකුණු පුවරුවට එක්විණි. 47 වැනි ඕවරයේදී ප්‍රසන්න හතරේ පහර 2ක්ද, සේනානායක හතරේ පහරක්ද එල්ල කළ අතර තවත් ලකුණුු 14ක් එක්විණි. 48 වැනි ඕවරයේදී සේනානායක හතරේ පහරක්ද, ප්‍රසන්න පිට පිට හයේ පහරක් හා හතරේ පහරක්ද එල්ල කළ අතර තවත් ලකුණු 15ක් ශ්‍රී ලංකා ඉනිමට එකතු විණි.ඉන්පසුව ජයග්‍රහණය සඳහා ශ්‍රී ලංකාවට පන්දු 12කින් ලකුණු 27ක් අවශ්‍ය විය. 49 වැනි ඕවරයේ පළමු පන්දුවට සේනානායකගේ පිත්තෙන් හයේ පහරක් එල්ල විය. දෙවැනි පන්දුවට ඔහු ලකුණු 2ක් ලබා ගත්තේය. තෙවැනි පන්දුවෙන් අතිරේක ලකුණු 4කි.ඊළඟ පන්දුවට සේනානායක එල්ල කළ උඩ පන්දුව අතිිරේක ක්‍රීඩක අන්වර් අලි දෙවැනි උත්සාහයේදී රැක ගැනීමත් සමග ශ්‍රී ලංකාවේ ජයග්‍රහණයේ සිහිනය බොඳව ගියේය. අනර්ඝ ඉනිමක් ක්‍රීඩා කළ සේනානායක හතරේ පහර 7ක් හා හයේ පහරක් සමග පන්දු 24කින් ලකුණු 42ක් රැස් කළේය. සේනානායක හා ප්‍රසන්න 8 වැනි කඩුල්ල වෙනුවෙන් ඕවර 7.3කින් ලකුණු 87ක වටිනා සබඳතාවක් ගොඩනැගූහ.එම ඕවරයේදී තවත් ලකුණු 13ක් එක්විණි.තරගයේ අවසාන පන්දු හයෙන් ලකුණු 14ක් ලබා ගත්තා නම් ශ්‍රී ලංකාවට අමරණීය ජයග්‍රහණයක් හිමි වීමට ඉඩ තිබිණි. එහෙත් අවාසනාවට පළමු පන්දුවේදී ලසිත් මාලිංග දුවද්දී දැවී ගියේය. සිවුවැනි පන්දුවේදී ප්‍රසන්න ‘මිඩ් ඕෆ්’ හි පන්දු රකිමින් සිටි ෂාජීල් ඛාන් අතට උඩ පන්දුවක් දෙමින් දැවී ගියේය.දර්ශනීය පිතිකරණයක නියැලෙමින් ශ්‍රී ලංකාව ජයග්‍රහණයේ අත ළඟටම ගෙන ආ සීකුගේ ප්‍රසන්න ශ්‍රී ලංකා නරඹන්නන් අමන්දානන්දයට පත් කරමින් හතරේ පහර 4ක් සහ හයේ පහර 3ක් සමග පන්දු 25කින් ලකුණු 42ක් ලබා ගත්තේය.නුවන් කුලසේකර වෙනුවට කැඳවා තිබූ සුරංග ලක්මාල් යැවූ තරගයේ පළමු පන්දුවට මුහුණ දුන්නේ ඊයේ සිය මංගල ජාත්‍යන්තර එක්දින ක්‍රිකට් තරගයට සහභාගි වූ ෂාජීල් ඛාන් ය.සචිත්‍ර සේනානායකගේ පන්දුවට හතරේ පහරක් එල්ල කරමින් ඛාන් ඔහුගේ අර්ධ ශතකය ලබා ගත් අතර ඒ සමග ඔහු මංගල තරගයකදී ලකුණු 50ක් ලබා ගත් අටවැනි පාකිස්තාන ක්‍රීඩකයා බවට පත්විය.කාසියේ වාසිය දිනා ගෙන පළමුව පන්දුවට පහර දුන් පාකිස්තානයේ පළමු කඩුල්ල මුළු ලකුණු 35 දී බිඳ වැටිනි. ලක්මාල්ගේ පන්දුවට 7 වැනි ඕවරයේදී කඩුල්ල මුවා කිරීමේ වරදට හසුව ලකුණු 11කට දැවී ගියේ අහමඩ් ෂෙසාඩ් ය.පාකිස්තාන මුළු ලකුණු සංඛ්‍යාව 95ක්ව තිබියදී 19 වැනි ඕවරය යැවීම සඳහා කැඳවනු ලැබූ සීකුගේ ප්‍රසන්නගේ අවසන් පන්දුවට ඛාන් එල්ල කළ පහරින් උඩින් පැමිණි පන්දුව ‘ලෝන්ග් ඕෆ්’ ස්ථානයේදී තිසර පෙරේරා අතින් ගිලිහිණි. ඒ වන විට ඔහු ලකුණු 56ක් රැස්කර ගෙන සිටියේය.ඛාන් අවසානයේ දැවී යන විට පන්දු 61කින් ලකුණු 61ක් ලබා ගෙන සිටියේය. හතරේ පහර හයක් සහ හයේ පහර තුනක් ඔහුගේ මංගල එක්දින ඉනිමට ඇතුළත්ව තිබිණි. ප්‍රසන්නගේ පන්දුවට ඔහු දුන් උඩ පන්දුව හතරේ පහර සීමාව අසලදී සචිත්‍ර සේනානායක රැක ගැනීමෙන් ඛාන් දැවී යන විට මුළු ලකුණු ප්‍රමාණය 118ක් විය. යැවෙමින් තිබුණේ 23 වැනි ඕවරයයි. ඛාන් හා මොහමඩ් හෆීස් දෙවැනි කඩුල්ලට ඕවර 16කදී ලකුණු 83ක් එක් කළහ.41 වැනි ඕවරයේදී සොහයිඩ් මක්සූඩ් ඔහුගේ තෙවැනි එක්දින අර්ධ ශතකය ලබා ගත්තේය. ඊළඟ ඕවරයේදී ඔහු සේනානායකට පිට පිට හයේ පහරක් හා හතරේ පහරක් එල්ල කළේය.හෆීස් 43 වැනි ඕවරයේ අවසන් පන්දුවට සුරංග ලක්මාල් ට දර්ශනීය හයේ පහරක් එල් කරමින් ඔහුගේ 7 වැනි එක්දින ශතකය වාර්තා කළේය. ඒ සැණින් දණින් වැටුනු හෆීස් පොලව සිප ගත්තේය.හෆීස් හා මක්සූඩ් තෙවැනි කඩුල්ල වෙනුවෙන් ඕවර 21.4කදී ලකුණු 140ක අගනා සබඳතාවක් ගොඩනැගූහ. 44 වැනි ඕවරය අවසානයේ මුළු ලකුණු සංඛ්‍යාව 258ක්ව තිබියදී මක්සූඩ් දුවද්දී දැවී ගියේය. පන්දු 68කින් ලකුණු 73ක් ලබා ගත් මක්සූඩ් හතරේ පහර 2ක් සහ හයේ පහර 4ක් එල්ල කිරීමට සමත් විය.48 වැනි ඕවරයේදී අෆ්රිඩි, තිසර පෙරේරා ට පිට පිට හතරේ පහරක් හා හයේ පහරක් එල්ල කර පන්දුව කඩුල්ලේ වැදීමෙන් දැවී ගියේය. ඒ වන විට මුළු ලකුණු ප්‍රමාණය 301ක් විය. පන්දු 12කට පමණක් මුහුණ දුන් අෆ්රිඩි හතරේ පහර 2ක් සහ හයේ පහර 3ක් සමග ලකුණු 34ක් පාකිස්තාන ඉනිමට එක් කිරීමට සමත් විය.අවසන් ඕවරයේදී හෆීස්ගේ අගනා ඉනිමද අවසන් විය. පන්දු 129ක් හා ලකුණු 122ක ඔහුගේ ඉනිම හතරේ පහර 7ක් හා හයේ පහර 4කින් වර්ණවත් වී තිබිණි. ලක්මාල්ගේ පන්දුවට ‘මිඩ් විකට්’ ස්ථානයේ පන්දු රකිමින් සිටි දිනේෂ් චන්දිමාල් වෙත උඩ පන්දුවක් දෙමින් හෆීස් දැවී යන විට මුළු ලකුණු සංඛ්‍යාව 320ක් විය.ටෙස්ට් තරගවල ස්ථාන මාරුවක්ශ්‍රී ලංකාව හා පාකිස්තානය අතර ලබන 31 වැනි දින ආරම්භ වන ත්‍රිත්ව ටෙස්ට් තරගමාලාවේ පළමු හා දෙවැනි තරග පැවැත්වෙන ස්ථානවල වෙනසක් සිදුකර තිබේ.ඒ අනුව ඩුබායි හි පැවැත්වීමට නියමිතව තිබූ පළමු ටෙස්ට් තරගය දැන් පැවැත්වෙනු ඇත්තේ අඩුබාඩි හි දී ය. අබුඩාබි හි පැවැත්වීමට නියමිතව තිබූ දෙවැනි තරගය ඩුබායි ක්‍රීඩාංගණයේ පැවැත්වෙනු ඇත. කෙසේ වෙතත් මේ තරග පැවැත්වෙන දිනවල වෙනසක් සිදු කර නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s1312191</link>
    <topic>පාපැදි මුල් පුටුවටතිදෙනකු අද සටනට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපැදි සම්මේලනයේ සභාපති තනතුරට නියෝජ්‍ය පොලිස්පති කේ.පී.පී පතිරණ, එන්.කරුණාරත්න හා විල්මන් පෙරේරා යන මහත්වරු අතර තුන්කොන් සටන අද පෙරවරු 10.00ට ක්‍රීඩා අමාත්‍යාංශ ශ්‍රවණාගාරයේදී ඇරැඹේ.වසර 3කට පසුව පැවැත්වෙන ශ්‍රී ලංකා පාපැදි සම්මේලනයේ නිලවරණයේදී සියලු තනතුරු සඳහා ඡන්ද විමසීම් පැවැත්වීමද විශේෂත්වයකි.සභාපති තනතුර සඳහා තරග කරන නි‍යෝජ්‍ය පොලිස්පති කේ.පී.පී පතිරණ හා එන්.කරුණාරත්න යන මහත්වරු මෙයට පෙර වරින් වර පාපැදි සම්මේලනයේ ප්‍රධාන තනතුරු දරා ඇති අතර විල්මන් පෙරේරා මහතා අවස්ථා කිහිපයකදීම නාමයෝජනා භාරදී අවසන් මොහොතේ සිය නාමයෝජනාව ඉල්ලා අස්කර ගත්තේය. උප සභාපති තනතුරු 7ක් සඳහා නාමයෝජනා 13ක් ලැබී ඇති අතර අභියාචනා මගින් පිළිගත් නාම යෝජනා 3ක්ද අතුළත් වෙති.අනිල් රත්නසිරි, අයි.ආර්.ප්‍රනාන්දු, භද්‍රා පුෂ්පා රංජනී, නන්දා රාජපක්ෂ, ලලිත් අනුරුද්ධ, අශෝකා ශිරෝමාලී, එස්.ඩී.ද සිල්වා, ඊ.එම්.දිසානායක, චන්දන නලීන් රත්නායක, රවීන්ද්‍ර මායාදුන්නේ, නිහාල් ධර්මසිරි, සුරේෂ් කෝදාගොඩ, සුමිත් බාලසූරිය යන මහත්ම මහත්මීහු උප සභාපති තනතුරු 7ට තරග කරති.ප්‍රධාන ලේකම් තනතුරට සිවුදෙනකු තරග කරන අතර වසන්තා කහපොලආරච්චි, සුනිල් බණ්ඩාර, රාජා කරුණාරත්න හා කීර්ති අබේගුණසේකර යන මහත්ම මහත්මීහු නාමයෝජනා භාරදී සිටිති. උප ලේකම් තනතුරට අශෝක් කුමාර මහතා සමග වසන්තා කහපොල ආරච්චි මහත්මියද, භාණ්ඩාගාරික තනතුරට සුනිල් බණ්ඩාර, විල්මන් පෙරේරා හා ඩී.එන්.කාංචන යන මහත්වරුද ඉදිරිපත්ව සිටිති.ශ්‍රී ලංකා පාපැදි සම්මේලනයේ පරිපාලනය වසර කිහිපයක් තිස්සේ අතුරු කමිටුවක් මගින් සිදු කෙරුණු අතර අධිකරණයෙන් විභාගවු නඩුවක් ඉල්ලා අස්කිරීමෙන් නිලවරණයට අවසරය ලැබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s1312192</link>
    <topic>බ්‍රසීලයේ පැවැති ජගත් ප්‍රවීණ මලල ක්‍රීඩා ශූරතාවලියේ . . .</topic>
    <author/>
    <content>බ්‍රසීලයේ පැවැති ජගත් ප්‍රවීණ මලල ක්‍රීඩා ශූරතාවලියේ මීටර් 200 රිදී පදක්කම හිමිකරගත් ලලනා ශාන්තිට ක්‍රීඩා අමාත්‍යංශය පිරිනැමූ රුපියල් 1,50,000ක චෙක්පත හා තිළිණය කතානායක චමල් රාජපක්ෂ මහතා ඊයේ පිරිනැමූ අයුරු. ක්‍රීඩා ඇමැති මහින්දානන්ද අලුත්ගමගේ මහතා හා ලේකම් අනුර ජයවික්‍රම මහතා ද සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s1312193</link>
    <topic>බස්නාහිර ක්‍රීඩකයන්ගේ දීමනා වැඩි කෙරේ</topic>
    <author>මැද කොළඹ සමූහ</author>
    <content>බස්නාහිර පළාත් සභාව එක් ක්‍රීඩක‍යකු වෙනුවෙන් ලබාදෙන රු.5000 මුල්‍ය ආධාර මුදල ලබන වසරේ සිට රු.15000 දක්වා වැඩි කෙරේ.පළාත් ප්‍රධාන ඇමැති ප්‍රසන්න රණතුංග මහතාගේ මේ සඳහා වු යෝජනාව පළාත් ඇමැති මණ්ඩලය‍ විසින් අනුමත කර තිබේ.දැනට ක්‍රීඩකයකු වෙනුවෙන් ගෙවනු ලබන්නේ රු.5000 සිට රු.10000 දක්වා මුදලකි.ක්‍රීඩාවේ භෞතික සංවර්ධන පමණක් නොව ක්‍රීඩක ක්‍රීඩිකාවන්ගේ ජීවන මට්ටම ඉහළ නැංවීමටද කටයුතු කළ යුතු බව පවසන මහ ඇමැතිවරයා සමහර ක්‍රීඩිකාවනගේ ක්‍රීඩා උපකරණ සඳහා වන වියදම් ඔවුනට දරාගත නොහැකි බවද පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s1312194</link>
    <topic>ජාතික කනිෂ්ඨ ගොල්ෆ් ශූරයා සචින්</topic>
    <author>ෆවුස් මොහොමඩ්</author>
    <content>'ප්‍රීමා සන්රයිස් ' ජාතික කනිෂ්ඨ ගොල්ෆ් තරගාවලියේ අවුරුදු 15-17 වයස් කාණ්ඩ තරග ඉසව්වේ ජය හිමිකරගත් සචින් ද සිල්වා පිට පිට දෙවැනි වරටත් සමස්ත ශූරතාව දිනා ගැනිමට ඊයේ සමත්විය.ශ්‍රී ලංකා ගොල්ෆ් සංගමයේ මෙහෙයවීමෙන් දින තුනක් පුරා කොළඹ රාජකීය ගොල්ෆ් පිටි‍යේ පැවැති මේ තරගාවලියේ සමස්ත අනුශූරතාව දිනා ගනු ලැබුවේ ප්‍රශාන් පීරිස් විසිනි. අවුරුදු 15-17 වයස් කාණ්ඩ තරග ඉසව්වේ අනුශූරයා වූයේ ද ප්‍රශාන් පීරිස්ය. එහි තුන්වැනි ස්ථානය සෆාර් සිකන්දර් දිනා ගත් අතර වික්ටෝරියා ගොල්ෆ් ක්‍රීඩා සමාජයේ අයි.ඉලෙයරාජා සිවුවැනි ස්ථානය අත්කර ගත්තේය.මෙවර තරගාවලියේ කාගෙත් අවධානයට ලක්වූ ලෝකඩ පදක්කම සඳහා වන අවුරුදු 10න් පහළ තරග ඉසව්වේ ජය හිමිවූයේ නයිජල් ප්‍රනාන්දුටය. එහි අනුශූරතාව මහීෂ හිරුෂාන් දිනා ගත්තේය. ප්‍රභාත් ගනේෂාන් තුන්වැනි ස්ථානයත්, විකේශ් තංගදොරේ සිවුවැනි ස්ථානයත් අත්කරගත් අතර කේ.ධනූෂාන් පස්වැනි තැන හිමිකර ගත්තේය.රිදී පදක්කම සඳහා වන අවුරුදු 11-14 වයස් කාණ්ඩ තරග ඉසව්ව ජය ගැනීමට ඉශිර ප්‍රනාන්දු සමත්විය. සත්සර ඩිල්ෂාන් එහි අනුශූරතාවට හිමිකම් කීවේය. ආර්මන්ඩ් ෆ්ලේමර් තුන්වැනි තැන දිනාගත් අතර ප්‍රශාන් හීන්දෙබියගේ සිවුවැනි තැන දිනාගත්තේය. ජාතික මට්ටමේ තරග සඳහා දස්කම් සපිරි ‍‍ගොල්ෆ් ක්‍රීඩකයන් හඳුනා ගැනීමට අතිශයින්ම වැදගත් මේ තරගාවලිය නොකඩවා 6වැනි වරටත් ප්‍රීමා සමාගම අනුබද්ධිත සිලෝන් ඇග්‍රෝ ඉන්ඩස්ට්‍රීස් ආයතනයේ අනුග්‍රහයෙන් පැවැත්විණි.සමාගමේ සමූහ සාමාන්‍යධිකාරී ටෙන් බෙන් චුආන්, සාමාන්‍යධිකාරී ෂුන් ටින් ෂිං, ජ්‍යෙෂ්ඨ වෙළෙඳ කළමනාකරු සජිත් ගුණරත්න, ශ්‍රී ලංකා ගොල්ෆ් සංගම‍යේ සභාපති ලාල් ඩයස්, එම සංගමයේ උප සභාපති හා තරගාවලි ප්‍රධානී ප්‍රියාත් ප්‍රනාන්දු හා කොළඹ රාජකීය ගොල්ෆ් පිටියේ නායක නිමල් පියරත්න මහත්වරුන්ගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s1312195</link>
    <topic>ජාතික කැරම් ශූරයන් සොයයි</topic>
    <author/>
    <content>ශ්‍රී ලංකා කැරම් සම්මේලනය සංවිධාන කරන 2014 වසරේ පළමු කැරම් ශූරතාවලිය වන 46වැනි ජාතික කැරම් තරගාවලියට අයැදුම්පත් භාර ගැනීම මේ දිනවල සිදු කෙ‍රේ.තරගාවලියට කාන්තා/පිරිමි කේවල, යුගල, මිශ්‍ර යුගල හා අවු.40 ට වැඩි ප්‍රවීණ ලෙසින් ඉසව් 7ක් ඇතුළත් වෙති.ඉල්ලුම් පත් භාරගැනීම ලබන මස 3 වැනිදායින් අවසන් වේ. තරගාවලියේ අවසන් තරග ලබන මස 18 වැනිදා කැරම් සම්මේලන මූලස්ථා‍නයේදී පැවැත්වේ.ඉල්ලුම්පත් ශ්‍රී ලංකා කැරම් සම්මේලන මූලස්ථානය, අංක 129/1 හයිලෙවල් පාර, මහරගම යොමු කළ යුතු බව කැරම් සම්මේලනයේ ලේකම් රෝහිනී මතායස් මහත්මිය පවසයි. වැඩි විස්තර දු.ක 2735896 හෝ 0774454323 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s1312196</link>
    <topic>හම්බන්තොට බීච් වොලිබෝල් 29-30 දිනවල දී</topic>
    <author/>
    <content>හම්බන්තොට ක්‍රීඩා සමාජය ශ්‍රී ලංකා වොලිබෝල් සම්මේලනය සමග එක්ව සංවිධාන කරන ආරාධිත බීච් වොලිබෝල් තරගාවලිය මේ 29 හා 30 දිනවල හම්බන්තොට වෙරළ තීරයේදී පැවැත්වේ.හියුමන් කැපිටල් සොලියුෂන් ආයතනයේ අනුග්‍රාහකත්වයෙන් පැවැත්වෙන මේ බීච් වොලිබෝල් තරගාවලියේදී ලබන වසරේ පැවැත්වෙන ආසියානු වොලිබෝල් ශූරතාවලියට දක්ෂයින් හඳුනා ගැනේ.තරග මාලාව සඳහා අයැදුම්පත් ලේකම් ශ්‍රී ලංකා වොලිබෝල් සම්මේලනය විදේශ සේවා නියුක්ති කාර්යාංශය කොස්වත්ත බත්තරමුල්ල යන ලිපිනයට යොමු කළ යුතුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s1312197</link>
    <topic>ශ්‍රී ලංකා-පාකිස්තාන පළමු එක්දින තරගයෙන්</topic>
    <author/>
    <content>පළමුව පන්දුවට පහරදුන් පාකිස්තාන පිලේ පළමු කඩුල්ල ලෙස මොහොමඩ් සෙෂාඩ් කඩුල්ල මුවා කිරීමේ වරදට හසුකරගත් සුරංග ලක්මාල්.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s1312198</link>
    <topic>පාකිස්තානයේ යළි තරග පැවැත්වීමටඅගමැති ශෙරීෆ්ගේ සහය පතයි</topic>
    <author>කරාච්චි (ඒ.එෆ්.පී.)</author>
    <content>වසර හතරකට පසුව යළි පාකිස්තාන භූමියේ ජාත්‍යන්තර ක්‍රිකට් තරග පැවැත්වීමට එරට ක්‍රිකට් පාලක මණ්ඩලය අගමැති නවාස් ශෙරීෆ්ගේ සහාය අපේක්ෂා කරන බව පාකිස්තාන ක්‍රිකට් ප්‍රධානී නජාම් සෙති ප්‍රකාශ කළේය.'නැවත වතාවක් පාකිස්තානයේ ක්‍රිකට් තරග සඳහා ජාත්‍යන්තර ප්‍රජාවගේ අවධානය යොමු කර ගැනීමට සහාය වෙන ලෙස අගමැති නවාස් ශෙරීෆ්ගෙන් අපි ඉල්ලා සිටියා.' ඔහු ඒ.එෆ්.පී.පුවත් සේවයට පැවැසීය.2009 වසරේ මාර්තු මාසයේ ශ්‍රී ලංකා ක්‍රිකට් කණ්ඩායමට පාකිස්තානයේ ලාහෝර් නුවර දී එල්ල වූ ත්‍රස්ත ප්‍රහාරයෙන් පසුව ආරක්ෂක තත්ත්වය සැළකිල්ලට ගෙන පාකිස්තානයේ තරග සංචාරය කිරීමෙන් වළකින ලෙස අයි.සී.සී.ය ජාත්‍යන්තර කණ්ඩායමවලට අනතුරු අඟවා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s1312199</link>
    <topic>රත්ගම ක්‍රිකට් 25දා</topic>
    <author>ගාල්ල දිස්ත්‍රික් සංචාරක - ධර්‍මදාස සිරිවර්‍ධන</author>
    <content>රත්ගම කොට්ඨාසයේ යොවුන් පෙරමුණ ඉදිරිපත් කරන සය සාමාජික ක්‍රිකට් තරගාවලිය මේ මස 25 දා රත්ගම බණ්ඩාරවත්ත ක්‍රීඩාංගණයේදී පැවැත්වේ. ශාඛා 40 කින් යුත් වයස 16 -29 තරුණ පිරිස් මේ තරගාවලියට සහභාගිවන අතර “2014 යෞවනයේ සැබෑ සිහින එක්කරන්නට” යන තේමාව යටතේ මෙම තරගාවලිය සංවිධානය කර ඇත.ජයග්‍රාහකයින්ට වටිනා ත්‍යාග පිරිනමන බවත්, මේ සඳහා සමරු කලාපයක් නිකුත් කරන බවත් 'අද' සත්කාරක පදනමේ නිර්මාතෘ දකුණු පළාත් සභා මන්ත්‍රී අශෝක ධනවංශ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s13121910</link>
    <topic>සඝමිත් ක්‍රීඩා කිරුළ මේධානිට ‍</topic>
    <author/>
    <content>මාතලේ ශ්‍රී සංඝමිත්තා බාලිකා ජාතික පාසලේ 2013 වර්ණ ප්‍රදානෝත්සවයේදී විදුහලේ විශිෂ්ටතම ක්‍රීඩිකාවට පිදෙන සඝමිත් ක්‍රීඩා කිරුළ හිමිකර ගැනීමට මේධානී මල්කා ජයත්‍රී වික්‍රමනායක සමත් වුවාය. ඇය ශ්‍රී ලංකාව නියෝජනය කළ පදක්කම්ලාභී ‍කෙටිදුර ධාවන ශූරියකි.විද්‍යාලයේ 2012 වසරේ දක්ෂතම ක්‍රීඩිකාව ලෙස සඳරුවනී ජයරත්න සහ 2013 වසරේ දක්ෂතම ක්‍රීඩිකාව ලෙස මෙත්‍රී මදුභාෂිණි මාරපන සම්මාන ලැබූහ.‍ දෙවසරකට වරක් පැවැත්වෙන මේ උළෙලේදී 2012/13 වසර සඳහා ක්‍රීඩිකාවන් 46 දෙනකු වර්ණ සම්මානයෙන් පිදුම් ලැබූහ.මධ්‍යම පළාත් ක්‍රීඩා, යෞවන කටයුතු, කාන්තා, ග්‍රාම සංවර්ධන හා කර්මාන්ත ඇමැති ප්‍රමිත බණ්ඩාර තෙන්නකෝන් මහතාගේ ප්‍රධානත්වයෙන් වර්ණ ප්‍රදානෝත්සවය පසුගියදා සංඝමිත්තා විදුහල් ප්‍රධාන ශාලාවේදී පැවැත්විණි. මෙහි විශේෂ ආරාධිතයන් ලෙස විද්‍යාලයීය ආදි ශිෂ්‍ය, ශ්‍රී ලංකා වර්ණලාභී මලල ක්‍රීඩිකා රුහුණු විශ්වවිද්‍යාලයීය ජ්‍යෙෂ්ඨ ශාරීරික අධ්‍යාපන උපදේශිකා විනිතා ද සිල්වා මහත්මිය සහ මාතලේ කලාප අධ්‍යාපන අධ්‍යක්ෂ මහින්ද එස් යාපා මහතා එක්වුහ.විදුහල්පතිනි වයි.එම්.ටී.කුමාරිහාමී මහත්මියගේ මඟ පෙන්වීම යටතේ එම විද්‍යාලයීය ක්‍රීඩා කමිටුව මේ උළෙල සංවිධාන කර තිබිණි.දක්ෂතම ක්‍රීඩිකාවන් ලෙස සම්මාන ලැබූවෝ-මලල ක්‍රීඩා-මේධානී වික්‍රමනායක (2012), හංසනී අ‍රුනෝදි බණ්ඩාර (2013)හොකී-මහේෂිකා ද සිල්වා (2012), නවංජනා ඒකනායක (2013)නෙට්බෝල්-කේෂාණි බොකරගොඩ (2012), චිත්‍රා මල්වැන්න හේවගේ (2013)කරාතේ-උපේක්ෂා රණසිංහ (2012), කේ.පී.කොරළේගෙදර (2013)චෙස්-නිල්මා කරුණාරත්න (2012), කසුනි රන්දිමා සේනානායක (2013)පිහිනුම් - ආදික්ෂියා ඒකනායක (2012/13)මේස පන්දු - ලාහිරුණි අලුවිහාරේ (2012), තෙහරා තෙන්නකෝන් (2013)වොලිබෝල් -ශාලිකා දිසානායක (2012)බාස්කට්බෝල් - මදුෂානී විමලසූරිය (2013)එල්ලේ - ඩී.මදුවන්තී (2012)ශිෂ්‍යභට-ඩී.මනම්පේරී (2013).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=s13121911</link>
    <topic>මුරලි-ඩිල්ෂාන් බිග් බෑෂ් පිටියේ</topic>
    <author/>
    <content>ඔස්ට්‍රේලියාවේ පැවැත්වෙන බිග් බෑෂ් ක්‍රිකට් තරගාවලියට ටී.එම්.ඩිල්ෂාන් හා මුත්තයියා මුරලිදරන් සහභාගී වෙති. තරගාවලිය මේ 20දා ආරම්භ වන හෙයින් ටී.එම්.ඩිල්ෂාන්ට මුල් තරග කිහිපය අහිමි‍ වේ.ටෙස්ට් පිටියෙන් සමුගෙන සිටින හෙයින් දැන් ඩුබායි හී ක්‍රියාත්මක ශ්‍රී ලංකා පාකිස්තාන එක්දින තරගාවලියෙන් අනතුරුව ඩිල්ෂාන් ඔස්ට්‍රේලියාව බලා පිටත්වීමට නියමිතය.ඩිල්ෂාන් සිඩ්නි තන්ඩර්ස් ක්‍රීඩා සමාජයට ක්‍රීඩා කරන අතර මුරලිදරන් මෙල්බර්න් රෙනේගර්ඩ්ස් පිලට එක්වෙති. මුරලි ඉකුත් වසරේදී බිග් බෑෂ් තරග 8කදී කඩුලු 11ක් දවා දස්කම් දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=f1312191</link>
    <topic>ප්‍රාදේශීය දේශපාලන කුණාටුව</topic>
    <author>රාමන්</author>
    <content>රටක ව්‍යවස්ථදායක හා විධායක ව්‍යුහයේ පහළ ම ආයතනය ලෙසයි පළාත් පාලන ආයතන සැලකෙන්නේ. එය ජාතික දේශපාලනයෙන් වෙනස් වූ ගමේ ප්‍රශ්න කතාබහ කර තීන්දු තීරණ ගන්නා තැනක් . එදා මෙය හැඳින්වූයේ ‘ගම් කාර්ය භාව’ නැත්නම් ‘ගම් සභාව’ ලෙසයි. එම ගම් කාර්යය සභාව එම ව්‍යුහයේ වත්මන් ප්‍රාදේශීය සභාවට හෝ නගර සභාවට වඩා ගැමියනට බෙහෙවින් සමීප වුණා. ඊට හේතු කීපයක් ම බලපානු ලැබුවා.එදා ගම්සභාවේ නියෝජිතයාට නිශ්චිත නියෝජිත ආසනයක් තිබුණා. එ් නිසා ම ඔහු නිතර ගමේ ජනයාට හමු විය හැකි කෙනෙක් වුණා. එ් අය අතුරින් සභාපතිවරයා තෝරා පත් කර ගනු ලැබුවා. ඔහු නිතැතින් ම අදාළ සභිකයනගේ මෙන් ම පළාතේ පිළිගැනීමක් තිබුණු කෙනෙක්. නැතිනම් ප්‍රභූවරයෙක්. ඔහු හැඳින්වුයේ සභාපතිතුමා, නැතිනම් ”සභාපති මහත්තයා” කියලයි. මේ සභාපතිතුමා සමහර වේලාවක පාපැදියකින් යන එන ගැමියන් හමු වන කෙනෙක්.එදා මෝටර් රථයක් පවා තිබුණේ මේ සභාපතිවරුන්ගෙන් සුළු පිරිසකටයි. එයත් අද මෙන් සුඛෝපභෝගී එ්වා නොවෙයි. ගමේ මැම්බර් මහතා ද නිතර යෑම් ඊම් කළේ පයින්. නැත්නම් පාපැදියකින්. ඔහු හැමදාම සිටියේ ගැමියන් අතරයි. ගමේ කඩපොළේ දී, සති පොළේ දී, මැම්බර් මහතාත් සභාපති මහතාත් නිතර හමු වීමට ගැමියන්ට හැකි වුණා. ඔවුන් ගමේ ගොඩේ අඩු පාඩු මෙන් ම ආගිය තොරතුරු කතා බහ කළේ බොහොම සුහද ලිලාවෙන්.සුන්දර මැම්බර්මෙහි දී මැම්බර් මහතා හා ගම් සභාවේ සභාපති මහතා අදාළ ප්‍රදේශයේ ඡන්ද දායකයින්ගේ විවේචනයට ලක් නොවුණා නොවෙයි. යම් කාර්යයක් අතපසු වීම ගැන විවෘත විවේචන එල්ල වුණ අවස්ථා තිබුණත් එ් සියල්ල කතාබහට ලක් වුයේ සුහදව. නැත්නම් නම්‍යශීලි ක්‍රමයකටයි.බොහෝවිට ගමේ පාරවල් බොක්කු ඇල වේලි ප්‍රතිසංස්කරණය වීම, නැතිනම් අලූතින් ඉදි වීම, සති පොළ පවත්වාගෙන යෑම, කැළි කසළ ඉවත් කිරීම වැනි කාරණා ගමේ සභාවට හෝ නගර සභාවට මූලික වශයෙන් පැවරී තිබුණා. එ් සඳහා මුදල් සොයා ගනු ලැබුවේ බෙහෙවින් ම වෙළෙඳසල් ඇසුරින් ලබා ගන්නා වරිපනම් බදුවලින්.එදා ගමේ සමහර පාරවල් ප්‍රතිසංස්කරණය වුයේ ග්‍රාමදාන මඟින්. තමන්ගේ ප්‍රදේශයේ කාණු පිරිසිදු කිරීමට, පාරවල් ප්‍රතිසංස්කරණය කිරීමට ජනතාව අද මෙන් නොව මහත් ඕනෑකමකින් සහභාගි වුණා. ඊට නායකත්වය දුන්නේ අදාළ ගම් සභා කොට්ඨාසයේ මැම්බර් මහතා නැතිනම් නියෝජිත මහතායි. බෙහෝවිට මෙම නියෝජිතයින් ගමේ පැවැත්වෙන මංමාවත් ප්‍රතිසංස්කරණය කරන ශ්‍රමදානය සඳහා ගැමියන්ට සංග්‍රහ කළේ තම පෞද්ගලික ධනයෙන්. ඊට අදාළ ප්‍රදේශවල ගැමියන්ගේ හා ගැමි නායකයනගේ ආධාර උපකාර ද ලැබුණා.වෙනසඅද මෙවන් සුන්දර ග්‍රාමීය සංවර්ධන උපාය මාර්ග දක්නට ලැබෙන්නේ නෑ. එදා මෙන් පඩි නොලබන මැම්බර්ලා ද පාපැදිවලින් යන එන සභාපතිවරුද දක්නට ලැබෙන්නේ නැහැ. ග්‍රාමීය පළාත් පාලන දේශපාලනය වෙනස් වෙලා. මේ වෙනස සිදු වූයේ 1977 පසු ඇරඹි මනාප ක්‍රමය පදනම් කරගත් සමානුපාතික මැතිවරණ ක්‍රමයත් සමඟයි.මේ නිසා නිශ්චිත මැතිවරණ කොට්ඨාසයක් හෝ ඊට අදාළ නියෝජිතවරයකු නොමැති පළාත් පාලන ක්‍රිමයක් බිහි වෙලා. මේ ක්‍රමය අද වන විට කොතරම් විකෘති ලෙස ක්‍රියාත්මක වන්නේදැයි කිවහොත් බල පුළුවන්කාරකම් සහිත ඇති හැකි අය මුදල් විසි කර ඉහළ මනාපයක් ලබා ගනිමින්, ප්‍රාදේශිය සභාවක සභික ධුරයක් මෙන්ම සභාපති ධුරයක් ලබා ගැනීමේ තත්ත්වයට පත් වෙලා.සමහරු මේ වන විට හැසිරෙන්නේ ගමේ එක්තරා විදිහක බල පුළුවන්කාරයින් ලෙස නැතිනම් චණ්ඩි ලෙසයි. සමහර තැනක ග්‍රාමීය වශයෙන් සිදු වන සැම නොපනත් කමකට ඉදිරියෙන් සිටින්නේ ප්‍රාදේශීය සභා මන්ත්‍රීවරයෙක්. නැත්නම් සභාපති වරයෙක්.දුෂණ, අක්‍රමිකතා, අපචාර හා විවිධ ජාවාරම් සඳහා මුල් වී සිටින්නේ සමහර පළාත් පාලන ආයතනවල නියෝජිතයින්. මේ නිසා එ්වායේ අවංකව වැඩ කරන අයටත් තැනක් නැහැ. එදා ජනතාව උදෙසා වගකීමකින් බැදී සිටි ”සුන්දර මැම්බර්” මහතා හා සභාපතිතුමා ගමෙන් පලා ගිහින් දශක තුනක් පමණ වෙනවා.එදා ජාතික දේශපාලනයේ කීර්තිමත් නායකයන් බිහි වුයේ ගම් සභාවේ යහපත් චරිත ඇසුරින්. වර්තමානයේ මෙම ක්ෂේත්‍රය දෙස බලන විට හෙට දවසේ බිහිවන ජාතික නායකයින් පිළිබඳ ද යම් තක්සේරුවකට පැමිණිය හැකි යි.මේ සියලූ තත්ත්වයන් සලකා බලා පවතින පළාත් පාලන ඡන්ද ක්‍රමය වෙනස් කිරීමට වත්මන් රජය පියවර ගත්තා. නව මැතිවරණ ක්‍රම යටතේ නැවතත් ආසන ක්‍රමය ගමේ පළාත් පාලන ආයතනවලට ආදේශ වී තිබෙනවා. එය යහපත් මෙන් ම පළාත් පාලන දේශපාලනයේ පෙරළිකාර සිදුවීමක්.නව ඡන්ද ක්‍රමය ක්‍රියාත්මක වන්නේ ඉදිරි පළාත් පාලන මැතිවරණය සමගිනුයි. මේ නිසා 1977න් පසු ඇරඹී ක්‍රමය තවමත් ක්‍රියාත්මකයි. එම ක්‍රමය යටතේ පළාත් පාලන ආයතනයක සභාපතිවරයා විසින් ඉදිරිපත් කරනු ලබන අය වැයත් දෙවරක් පරාජයට පත් වුවත් තුන්වැනි වර ඉදිරිපත් කිරීමෙන් පසු ඉබේම සම්මත වුවා සේ සැලකෙනවා. සම්මත වෙනවා. එතැන දී ද ක්‍රියාත්මක වී තිබුණේ අරුම පුදුම ප්‍රජාතන්ත්‍රවාදයක්.වත්මන් රජය එ් සම්බන්ධයෙන් ද වෙනසක් කිරීමට කල්පනා කළා. එ් අනුව වඩාත් ප්‍රජාතන්ත්‍රවාදී ලෙස දෙවරක් අය වැය ලේඛනයක් පරාජය වුවොත් වත්මන් ක්‍රමය යටතේ ද සභාපතිවරයා ඉල්ලා අස්විය යුතුයි. එමඟින් වෙනත් සභාපතිවරයෙක් යටතේ අය වැය ලේඛනයක් ඉදිරිපත් කිරීමේ අවස්ථාව අදාළ පළාත් පාලන ආයතනයට ලැබෙනවා.මෙය පැවති ක්‍රමයට වඩා ප්‍රාජාතන්ත්‍රවාදීයි. මේ සඳහා උපයෝගී කරගෙන තිබෙන්නේ පාර්ලිමේන්තු සම්ප්‍රදාය බවයි පෙනෙන්නේ. පාර්ලිමේන්තුවේ අය වැය ලේඛනයක් පරාජයට පත් වුවහොත් ආණ්ඩුව ඉල්ලා අස්විය යුතුයි.එහෙත් පළාත් පාලන ආයතනයක දී දෙවරක් අය වැය ඉදිරිපත් කිරීමේ අවස්ථාවක් සභාපතිවරයකුට ලැබී තිබෙනවා. තමා මුලින් ඉදිරිපත් කළ අය වැය ලේඛනයේ අඩු පාඩු වෙත්නම් සභාවේ අන් අය හා සාකච්ඡා කර වැරදි අඩුපාඩු සකස් කර ගෙන දෙවැනි වර නැවත අය වැයක් ඉදිරිපත් කිරීමට සභාපති වරයෙකුට මෙඟින් ප්‍රතිපාදන සැලසෙනවා. මේ නිසා පැවැති ක්‍රමයට වඩා නව ක්‍රමය සභාපතිවරයකු අදාළ ප්‍රාදේශීය හෝ නගර සභාවේ නම්‍යශීලි, හැමදෙනාගේ ම බසට සවන් දෙන ප්‍රාජාතන්ත්‍රවාදී අයෙක් බවට පත් කර තිබෙනවා.පසුගිය සමයේ සමහර පළාත් පාලන ආයතනවල අය වැය අවස්ථා දෙකේ දීම පරාජයට පත් වූ සභාපතිවරයාට ධුරයෙන් ඉවත් වීමට සිදු වුයේ මේ ප්‍රතිපාදනය යටතේ යි.උඩඟු හැසිරීමමෙය මේ වන විට ප්‍රාදේශීය දේශපාලනය කුණාටුවක් බවට පත් වෙලා. මේ රටේ අතිබහුතරයක් පළාත් පාලන ආයතනවල බලය ඇත්තේ එක්සත් ජනතා නිදහස් සංධානයටයි. විපක්ෂය සතුව ඇත්තේ ඉතා සුළු පළාත් පාලන ආයතන සංඛ්‍යාවක්. මේ වන විට එක්සත් ජනතා නිදහස් සන්ධානයේ අය විපක්ෂය සමඟ සම්බන්ධ වී අය වැය පරාජය කිරීමෙන් සභාපතිවරුන් ගෙදර යැවීමට පටන් ගෙන තිබෙනවා.දේශපාලන හේතු ගණනාවක් මීට බලපා තිබෙන බව පේනවා. සමහර පළාත් පාලන ආයතනවල සභාපතිවරුන් හැසිරෙන්නේ ප්‍රාදේශීය එ්කාධිපතියන් ලෙසයි. තමන් බලයට පත් වී සිටින්නේ මිලියන ගණන් වියදම් කර, මුදල් බලයෙන් යැයි කල්පනා කරන අය ද මේ අතර සිටිනවා. එහි යම් ඇත්තකුත් තිබෙනවා. දැළි රැවුල්වත් හරියට නැති සමහරු ළා බාල වියේ ම එකවර සභාපතිලා වුයේ මුදල් බලයෙන් ලබා ගත් වැඩි මනාපයෙන් බවයි පෙනෙන්නේ.මේ අයගේ තරමට නොගැළපෙන නිලයන් හරහා ලැබී තිබෙන පට්ටම් නිසා නිතැතින්ම ඇති වන මේ සමහර අයගේ උඩඟු හැසිරීම් ගැන වසර ගණනාවක් තිස්සේ ශ්‍රී ලංකා නිදහස් පක්ෂයට දරදිය ඇද්ද අත්දැකිම් සහිත පළාත් සභිකයින් කලකිරී තිබෙන බව පේනවා.අය වැය හරහා මතු වන්නේ එ් අයගේ විරෝධය දැයි කියන්න දන්නේ නැහැ. එසේ ම සමහර උප සභාපතිවරුන්ගේ සභාපති වීමේ සිහිනයට අය වැය පාවිච්චි කරනවා විය හැකියි. මේ සමඟ සමහර ආසන සංවිධායකයන් තමන් පාලනය කර ගත නොහැකි හා තමන්ගේ අන්තේවාසිකයන් නොමනා සභාපතිවරු ඉවත් කිරීමට අය වැය උපයෝගී කර ගන්නවා විය හැකියි. ප්‍රදේශයේ අවංකව වැඩ කරන සභාපතිවරයා අනාගතේ තමන්ට තර්ජනයක් විය හැකි නිසා දැන්ම ඉවත් කර ගැනීමට මාන බලන සංවිධායකයන් ද මේ අතර සිටිය හැකියි.දේශපාලන වශයෙන් බලන කළ සභාපතිවරයකුගේ නම්‍යශීලි හැසිරීමට හා අන් අය සමඟ සහයෝගයෙන් ලැබෙන ප්‍රතිපාදන බෙදා හදා ගෙන වැඩ කිරීමට අය වැය දෙවරක් පරාජය වීමෙන් සභාපතිවරයා ඉවත් වීමේ ප්‍රතිපාදනය යොද ගත හැකියි.මේ නිසා වත්මන් පළාත් පාලන ව්‍යුහය තුළ එය ප්‍රජාතන්ත්‍රවාදී ප්‍රතිපාදනයක් වී තිබෙනවා. එවැන්නක් වුව ද විකෘති ලෙස ”දෙන්නම් බැටේ” තාලෙන් ක්‍රියාත්මක වන්නේ නම් එ් සම්බන්ධයෙන් සොයා බැලීම එක්සත් ජනතා නිදහස් සන්ධානයේ වගකීමක්.එසේ ම මෙවන් ප්‍රවණතාවක් ඇති වීමේ දේශපාලනය සාකච්ඡා කිරීම අදාළ අයට එරෙහිව විනය පියවර ගැනීම වඩා වැදගත්. එවන් විනය පියවර ගැනීම සුදුසු නැතැයි මින් අදහස් වන්නේ නැහැ. දේශපාලන පක්ෂයක් වශයෙන් එහි සාමාජික මන්තත්‍රීවරු පක්ෂයේ තීරණයට ගරු කළ යුතුයි.එසේ ම ඊට පටහැනිව ක්‍රියා කිරීමේ ප්‍රාදේශීය දේශපාලනය ගැන සොයා බැලීම ද පක්ෂයට වැදගත්..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=f1312192</link>
    <topic>රසික සම්මානයේ අගය ඉතා ඉහළයි</topic>
    <author>සටහන සමදරා ජයසිංහ</author>
    <content>ශ්‍රී ලාංකේය උරුමය වූ සඳකඩ පහණ විශිෂ්ට නිර්මාණය ඔහුගේ ජීවිතයේ හැරවුම් ලක්ෂ්‍යය විය . තුරුණු වියේ දී දෛවය ඔහුට ඒ අපූර්ව අවස්ථාව උදාකර දුන්නේ පෙර පිනෙන් ලද ඒ භාවාත්මක හඬ නිසාය. ඒ මධුරමය හඬ උරුම කරගත් ප්‍රවීණ ගායනවේදී සුනිල් එදිරිසිංහයන් සිය සෞන්දර්යාත්මක ගමන් ම‍ඟේ තවත් සුවිශේෂී මොහොතක් සමරන්නට සූදානම්ය. ඒ මේ මස 28 වැනිදා පවත්වන සඳකඩ පහණ ගේය සිත්තම ඒක පුද්ගල ගී ප්‍රසංගය සමඟින්ය. මිනිස් සිත් සමාධිගත වන ඒ මියුරු සරත් සමඟ අද රසමංජරියට එක්වන සුනිල් එදිරිසිංහයන් ඒ සතුට මෙසේ අප හා බෙදා හදා ගත්තේය.සඳකඩ පහණින් ආරම්භ කළ සෞන්දර්යාත්මක ගමන් මඟ ආවර්ජනය කළහොත්?සඳකඩපහණ ගීතය පළමුව පටිගත කළේ 1970 දී. එවකට මට වයස අවුරුදු 17 යි. මගේ අයියා සතිස්චන්ද්‍ර එදිරිසිංහ. “මාතර ආච්චි” චිත්‍රපටය නිර්මාණය කළේ ඒ කාලේ. ප්‍රවීණ රංගධර වොලී නානායක්කාර විසින් මේ ගීතය රචනා කළා. තනුව හා සංගීතය වික්ටර් රත්නායකගෙන්.මගේ මුල්ම ගායනය වූයේ සඳකඩ පහණ. එතැන තමයි මගේ ගමනේ ඇරැඹුම. මෙහි තවත් විශේෂත්වයක් තිබෙනවා. මගේ මුල්ම ගායනය වගේම සතිශ්චන්ද්‍ර අයියගේ පළමු චිත්‍රපට අධ්‍යක්ෂණය, වොලී නානායක්කාරගේ පළමු චිත්‍රපට පදමාලාව, වික්ටර් රත්නායකගේ මුල්ම චිත්‍රපට සංගීතය. මේ නිසා ඒ කාලේ සඳකඩපහණ ගීතය හැඳින්වූයේ සිව් කුළුඳුල් ගීතය ලෙසය.එදාටත් වඩා අද සඳකඩ පහණ ගීතය ජනප්‍රියයි නේද?මම හිතන්නේ මේ ගීතය ඒ අවධියේත් ඉතා ජනප්‍රියයි. වසර 40 ක් වූ සඳකඩ පහණ ගීතය පරම්පරා 2 ක් අතර ජනප්‍රිය වීම මා ලද වාසනාවක්.ඔබ හතරක් පුරා ඔබ ගැයූ ගීතාවලියේදී විවිධ ඉසව් ස්පර්ශ කළා......සඳකඩපහණ ගීතයෙන් පසු ක්‍රමානුකූලව ආ සංගීත දිවි ම‍‍ඟේ සරල ගීත, දේශාභිමානී ගීත, බැති ගී, චිත්‍රපට ගී ඇතුළු ගීත 500 ක් පමණ ගායන කර තිබෙනවා. ගුවන් විදුලි නාට්‍ය ගීතවලටත් දායක වුණා. චිත්‍රපට ගීත 30 ක් පමණ ගායනා කළා.සම්මාන ගැන ඔබේ අදහස?සම්මාන ගැන නම් ලොකු තැකීමක් කරන්නේ නැහැ. සම්මාන බලාපොරොත්තුවෙන් ගායනා කරන්නේත් නැහැ. මෙතෙක් ලැබුණු සම්මාන ගැන නම් සතුටු වෙනවා. ඒ අතරින් හොඳම පසුබිම් ගායන, ජනප්‍රිය ගායක, සරසවි, ස්වර්ණ සංඛ රාජ්‍ය ටෙලි නාට්‍ය, රයිගම්, සිග්නිස්, රාජ්‍ය සංගීත සම්මාන උළෙල ආදී කොටගත් සම්මාන උළෙලවලදී ලද සම්මාන කලාකරුවකු ලෙස මට වටිනවා. ලැබූ රසික සම්මානය ඊටත් වඩා වටිනවා.ඔබේ ගීත බොහෝමයක් බෞද්ධ දර්ශනය හා සම්බන්ධයි. ඒ වගේම අර්ථාන්විතයි.හඬට වඩා මා ජීවත් වූ පසුබිම තමයි එයට බලපෑවේ. මම ඉපදුනේ, හැදී වැඩුණේ බෞද්ධ පරිසරයක් තුළ. මගේ මවුපියන් බෞද්ධ දර්ශනය සමඟ බද්ධ වූ කලාකාමී පරිසරයක් අපට ගොඩනඟා දී තිබුණා. හැම ඉරිදාම නොවරදවාම දහම් පාසල් ගියා.ගණදෙවි හෑල්ල, නම්පොත, සකස්කඩය කියවන්න ලැබුණා. ගමේ පන්සලෙන් බොහෝ දැනුම ලබාගත්තා. ඒ අනුව ශාසනයෙන් මගේ කලා ජීවිතයට ලද දේ විශාලයි. ශිල්පියකුට ප්‍රතිභාව, වියුත්පත්තිය හා සතතාභ්‍යාසය තිබිය යුතුයි.ප්‍රතිභාව උපතින් ලද හැකියාව, සතතාභ්‍යාසය තමන් විසින් හුරු පුරුදු විය යුතුයි. ඒත් වියුත්පත්තිය තම නිවසින් හෝ සමාජයෙන් ලද යුතුයි. ඒ අතින් අපේ පවුලේ සහෝදර සහෝදරියෝ හැමටම ඒ වියුත්පත්තිය හොඳින් වඩවා ගන්න නිවස හොඳ පිටිවහලක් වුණා.අපේ ප්‍රේක්ෂකාගාරය තිබුණේත් අපේ නිවස තුළමයි. අපි හැමෝම කලාව හැදෑරුවා. අයියා රංගනයට යොමු වුණේත්, මම ගායනයට යොමු වුණේත් අපේ මවුපියන් නිසයි. ගීත තෝරාගැනීමේදී මා ලද දහම් අවබෝධය ඉවහල් වුණා. කුමාරදාස සපුතන්ත්‍රි ගීත තෝරාගැනීමේදී මට විශාල සහයෝගයක් එදා ලබා දුන්නා. ඒ බව ගෞරවයෙන් සිහිපත් කළ යුතුයි.ඔබේ ගීත අද වෙනත් අය ගයනවා. ඒ පිළිබඳ මොකද හිතන්නේ?ආධුනිකයන් මගේ ගීත ගායනා කරලා තමන්ගේ ජීවිතයට ආලෝකයක් එක්කර ගත්තට වරදක් නැහැ. ඒත් වෙනත් ගායකයකුගේ ගීත අයිති කරගැනීම නැතහොත් මංකොල්ලකෑම වරදක්. අපි මෙතනට ආවේ ගොඩක් මහන්සි වෙලා, පුරුදු පුහුණු වෙලා, කැපවීම් කරලා. ආනන්ද සමරකෝන්, සුනිල් ශාන්තයන් අපිට හෙළිකර දුන් ම‍ඟේ තමයි අපි ගමන් කරන්නේ. කලාකරුවකුගේ ජීවිතේ ක්‍රමානුකූලයි.එයට පිවිසිය යුත්තේ ක්‍රමානුකූලවයි. සාර්ථක කලාකරුවෙක් ක්ෂණිකව ගොඩන‍ැ‍ඟෙන්නේ නැහැ. ඒ නිසා අමාරුවෙන් ගොඩනඟා ගත් ප්‍රතිරූපය විනාශ ‍ෙවනවට මම පුද්ගලිකව කැමැති නැහැ. මගේ ගීත යම් අසාධාරණයකට ලක්වනවා නම් මගේ දරුවෝ ඒවා ආරක්ෂා කරයි.සඳකඩපහණ ඒක පුද්ගල ගී ප්‍රසංගය ගැන කතා කරමු...මෙය පැවැත්වෙන්නේ මේ මස 28 වැනිදා සවස 6.30 ට බණ්ඩාරනායක සම්මන්ත්‍රණ ශාලාවේදී. ආචාර්ය රෝහණ වීරසිංහ ප්‍රමුඛ ප්‍රවීණ වාදක මඬුල්ලක් මෙහිදී සංගීතය සපයනවා. ගීත ගායනයට පමණක් සීමා නොවී ගීතවල පසුබිම, සංගීත ආකෘතිය මෙන්ම ගීත රචනා හා සබැඳි විවිධ රසවත් තොරතුරු මේ ප්‍රසංගයේදී කතාබහට ලක්කෙරෙනවා. පසුතල නිර්මාණය ජයන්ත බිබිලෙගෙන්. වේදිකා සැකසුම තිලක් ගුණදාස විසින් සිදුකරනවා. ශබ්ද පරිපාලනය කසුන් ප්‍රියංගගෙන්. වාද්‍ය ශිල්පීන් 20 දෙනෙකුගෙන් සමන්විත වූ වාදක මඬුල්ලක් මේ සඳහා සහභාගි වෙනවා.ඔබේ දරු දෙදෙනාත් මෙහිදී ගායනයෙන් එක්වනවාද?පුතා නම් විදෙස්ගතවෙලා ඉන්න නිසා මෙවර ගායනයෙන් එක්වන්නේ නැහැ. 2012 එක්සත් රාජධානියේ පැවැත්වූ සඳකඩපහණ ගී ප්‍රසංගයට ඔහු ගී ගැයුවා. දුව සංචනී මෙවර ප්‍රසංගයේදී යුග ගායනයෙන් එක්වනවා.ඔබේ ගීත 500 ක් අතරින් එදාට ගීත කීයක් රසිකයන්ට තිළිණ කරනවාද?ගීත තෝරාගැනීම නම් තරමක් අසීරු වුණා. ඒත් මගේ ගීත අතරින් ජනප්‍රිය වූ ගීත සියයකින් තෝරා ගත් ගීත පෙළක් එදාට ගායනා කරනු ලබනවා. වෙනදාට වඩා විශේෂයක් කරන්නත් බලාපොරොත්තුවක් තිබෙනවා. මෙයින් ලබන මුදල් පරිත්‍යාග කරන්නේ පිළිකා රෝගීන් වෙනුවෙන්. සියලුම සහෘදයන්ට ආරාධනා කරනවා එදිනට පැමිණ මේ ප්‍රසංගය රසවිඳින්න කියලා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=f1312193</link>
    <topic>රූපයෙන් හඬින් කලා කෙත අස්වැද්දූ කුමාරියට බුහුමන්</topic>
    <author>සටහන- චතුරිකා ගමගේ</author>
    <content>වයස අවුරුදු හතේදී නීතීඥ ජෝන්ද සිල්වා ශූරීන්ගේ වෙස්සන්තර නූර්තියේ ක්‍රිෂ්ණජිනාගේ චරිතයට පණපොවමින් රංගනයට ප්‍රවිශ්ට වූ භද්‍රා කුමාරි පෙරේරා ගායනය, රංගනය, නර්තනය, නිවේදනය හා හඩකැවීම යන සකලවිධ කලා කේෂ්ත්‍රයන්හි දක්ෂතා දක්වන සුවිශේෂී කලාශිල්පිනියකි. පසුගියදා ඇයගේ කලා දිවියට වසර පනහක් පිරුණු අතර පනස්වසරක් පුරා මෙරට කලා කේෂ්ත්‍රය වෙනුවෙන් කළ මෙහෙවර අගය කරනු වස් කොළඹ දිස්ත්‍රික් ලේකම් කාර්යාලය මඟින් ඇයට කොළොම්තොට භූෂණ නමින් සම්මානයක් පිරිනැමීය. මේ සටහන ඒ නිමිත්තෙනි.කලා පරපුරකින් පැවත එන කුමාරි පෙරේරා සුප්‍රකට ටවර්හෝල් සම්මානනීය නිළියක් සහ ගායිකාවක් වන එල්. කේ. සෝමකාන්තා සහ ටවර්හෝල් සම්මානනීය නළුවෙක් හා ගායකයෙක් වන ටී. විල්බට් පෙරේරා යන අයගේ දියණියයි. ඇයගේ වැඩිමහල් සොහොයුරා ශ්‍රී ලංකාවේ පමණක් නොව භාරතයේ ද ජනප්‍රියව සිටි තබ්ලා වාද්‍ය ශිල්පී, ගායන හා වාද්‍ය විශාරද ටී. ෂෙල්ටන් පෙරේරායි. වැඩිමහල් සොහොයුරිය වන සූරියරාණි පෙරේරා ද ටවර්හෝල් නිළියක හා ගායිකාවක මෙන්ම කලාභූෂණ සම්මානලාභිනියකි.ඔවුන්ගේ ආභාසයෙන් කුඩා කලම රංගනයට යොමු වූ කුමාරි වෙස්සන්තර නූර්තියෙන් පසු ටවර් හෝල් නාට්‍ය 30ක පමණ රගපෑමෙන් සහ ගායනයෙන් දායක විය. රාමායනය, පත්මාවතී, සිරිසඟබෝ, උම්මග්ග, රොඩී කෙල්ල, විදුර, සිවම්වා ධනපාල, සුරඅසුර, ස්වර්ණ තිලකා, අමල්බිසෝ, උඩහගෙදර රත්තරං, කොන්ත නෝනා, අඹුසැමියෝ, පුරපති, දිවැස හෙලනු මැන, සුරපුර මනමාලයෝ, සිකුරා, සරසවියයි මහ මුහුදයි, අපට පුතේ මඟක් ඇත, දොන් ජුවන් ආදී නාට්‍ය ගණනාවකට රංගනයෙන් හා ගායනයෙන් සම්බන්ධ විය.ඇය නූතන වේදිකාවට පිවිසුනේ 1966 වසරේදීය. 1972 – 1980 කාල වකවානුවේ එදිරිවීර සරත්චන්ද්‍ර සූරීන්ගේ මනමේ නාට්‍යයේ මනමේ කුමරිය ලෙසත්, සිංහබාහු නාට්‍යයේ සිංහ සීවලී ලෙසත් රගපෑමට ලැබීම ඇගේ කලා ජීවිතය තවත් වර්ණවත් කළේය. විවිධ අවස්ථාවන්හිදී ගායන කුසලතාවයටත් රංගන කුසලතාවයටත් සම්මාන ලැබූ ඇය 1976 රාජ්‍ය නාට්‍ය උළෙලේ අමල්බි‍සෝ නාට්‍යයේත්, උඩහගෙදර රත්තරන් යන නාට්‍යයේත් රගපෑම වෙනුවෙන් විශිෂ්ට කුසලතා සම්මාන දෙකක් හිමි කර ගත්තාය. මෙලෙස වේදිකාව ජයගත් කුමාරි පසුකාලීනව රූපවාහිනිය හා සිනමා මාධ්‍යයට ද ප්‍රවිශ්ට වී සිය කුසලතා ගෙනහැර දැක්වූවාය.විශේෂයෙන් ශ්‍රී ලංකා රූපවාහිනී සංස්ථාවේ මුල්ම නිෂ්පාදනයක් වන අතරමගක නවාතැන නාට්‍ය ඇතුළු ටෙලිනාට්‍ය 100ක පමණ රංගනයෙන් දායක වී ඇත. කපුරු කන්දෙ කලු, ගොඩගෙරවිලි, කෝපි කඩේ මුල් කථාංග 52, ධර්මාධිකරණය, සත්සර රංගන, ලොකු අයියා, වීදුරු ගෙවල්, ඉරට හඩන මල්, සිටු මැදුර, බෝඩිම, පොද වැස්ස, උඩවැඩියා මල, කන්දෙ ගෙදර යනාදිය ඉන් කිහිපයකි.එසේම පසුගිය කාලයේ ජනප්‍රියත්වයට පත්වූ උදයකාන්ත වර්ණසූරියගේ ගිනිඅවි සහ ගිනිකෙළි චිත්‍රපටියේ ප්‍රධාන චරිතයට ද, වෙසතුරු සිරිත, තෙවන, සිකුරු දසාව, ධීවරයෝ යන චිත්‍රපටිවලද ඇය රංගනයෙන් දායක වී ඇත. එසේම සංගීතා චිත්‍රපටිය ඇතුළු චිත්‍රපටි 10 ක පමණ දෙබස් කැවීමෙන් ද, වාර්තා චිත්‍රපටි 10ක රගපෑමෙන් ද විදේශිය ටෙලි නාට්‍ය වෘතාන්තවල හඩ කැවීමෙන්ද, රූකඩ කලාව සඳහා හඩ කැවීමෙන් හා පසුබිම් ගායනයෙන් දායක විය. ටවර් හෝල් රගහල පදනමේ ප්‍රසංග පැවැත්වෙන සෑම අවස්ථාවකම ඇය ගායිකාවක්, නිවේදිකාවක් ලෙස සම්බන්ධ වූවාය.ඇයගේ හඩ ලොකු කුඩා කාටත් බොහෝ සමීපය. ජාතික රූපවාහිනියෙන් විකාශය වූ සුජාත දියණිය, අභිත දියණිය, හා හා හරි හාවා, ගලිවර්ගේ චාරිකාව, ‍මායා බෝංචි වැල, මල්ගුඩි දවස, ඔෂින්, ද ලොස්ට් ඔප් ලෙජන්ට් ඇයගේ හඩ මුසු වූ නාට්‍ය කිහිපයකි. රූපවාහිනී නිවේදිකාවක් ලෙසද ඇය නිතර අපට මුණ ගැසේ. ආයුබෝවන්, කෝමල රේඛා, නුගසෙවන, සුභ උදෑසනක්, මියුරස වින්දන, නෙත්සැර, ගීතාවනී, ගී අනුවාදන ආදී වැඩසටහන් බොහොමයක් ඇය හැඩගැන්වීය.වේදිකාව,සිනමාව, රූපවාහිනිය මෙන්ම ගුවන්විදුලිය ද ඇයට හුරු පුරුදු ස්ථානයකි. 1988 වසරේදී ශ්‍රී ලංකා ගුවන්විදුලි සංස්ථාවේ නූර්ති සහ සරල ගී ශිල්පිනියක් ලෙස සම්බන්ධ වූ ඇය එහි නිවේදිකාවක් බවට ද පත් වූවාය. අදටත් ඇය ශ්‍රී ලංකා ගුවන්විදුලි සංස්ථාවේ පැරණිතම ශිල්පිනියක් ලෙස කටයුතු කරමින් සිටී. දැන් ඇයගේ කලා දිවියට වසර පනහකි. මේ තරම් දිගු කාලයක් ගායිකාවක්, රංගන ශිල්පිනියක්, නිවේදිකාවක්, හඩකැවීම් ශිල්පිනයක් ලෙස ඇය මෙරට කලා කේෂ්ත්‍රය වෙනුවෙන් සිදු කරන ‍ලද මෙහෙවර අප්‍රමාණය.මෙම ලිපියට ඇතුළත් කළේ ඇයගේ කලා කටයුතුවලින් තෝ‍රාගත් කොටසක් පමණක් වුවද ඇයගේ කලා කටයුතු පිළිබඳ ලියන්නේ නම් පුවත්පත් පිටු ගණනාවක් ලිවිය හැකිය. කලාදිවියේ පනස් වසරක් පිරෙන මොහොතේ ඇය සම්මානයට පාත්‍ර වූයේද ඒනිසාය. සිය රංගන කෞශල්‍යයෙන් සහ සුමධුර කටහඩින් ප්‍රේක්ෂකයා සහ ශ්‍රාවකයා ග්‍රහණය කරගත් ඇය අද අන් සම්මාන සියල්ලටම වඩා ජනතා සම්මානයෙන්ද පිදුම් ලබන්නේය. කලා දිවියේ පනස් වසර සමරන ඇයගේ කලාදිවිය තව තවත් අර්ථවත් වේවා යන්න අපේ පැතුමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=f1312194</link>
    <topic>ජෝන් ද සිල්වා සමරු රඟහල කඩා ඉවත් කළේ ඇයි?</topic>
    <author/>
    <content>එදා ශ්‍රී ලංකාවේ තිබූ තත්ත්වයට ගැළපෙන ලෙස ජෝන් ද සිල්වා සමරු රඟහල ඉදිකර තිබූ අතර එය රඟහලක් ලෙස විශාල අඩුපාඩුකම් මධ්‍යයේ පවත්වාගෙන යන ලදී. උදාහරණ ලෙස එහි සුදුසු නේපථ්‍යාගාර පහසුකම් නොතිබුණි. නාට්‍ය සඳහා සූදානම් වීමේ දී විවිධ අපහසුතා ද ඇති විය.තද වැසි අවස්ථාවේදී නාට්‍ය පෙන්වීමට කිසිසේත් නොහැකි වූ අතර නාට්‍ය උත්සවවලදී සමහර නාට්‍යකරුවන් නාට්‍ය නතර කළ අවස්ථා ද විය. එසේම මෙහි ප්‍රධාන වේදිකාව හැරුණුවිට නාට්‍ය පුහුණුවීමට හෝ වෙනත් කිසිදු පහසුකමක් එහි නොතිබුණි.මේ තත්ත්වයන් සැබෑ නාට්‍යකරුවන් විටින් විට සංස්කෘතික හා කලා කටයුතු අමාත්‍යාංශයට, සංස්කෘතික කටයුතු දෙපාර්තමේන්තුවට පෙන්වා දීමේ ප්‍රතිඵලයක් ලෙස වත්මන් සංස්කෘතික හා කලා කටයුතු ගරු අමාත්‍ය ටී. බී. ඒකනායක මහතා ජනාධිපතිතුමා සමඟ මේ පිළිබඳව සාකච්ඡා කොට මහින්ද චින්තන ප්‍රතිපත්තිය අනුව කලාකෙත අස්වැද්දීම යටතේ විශාල අඩුපාඩුකම් සහිතව තිබූ ජෝන් ද සිල්වා සමරු රඟහල නවීන පහසුකම් යටතේ නවීකරණය කිරීම සඳහා රුපියල් මිලියන 325 ක මුදල් ප්‍රතිපාදන වෙන්කරවා ගත්තේය.දැනට කඩා ඉවත් කර ඇති ජෝන් ද සිල්වා සමරු රඟහල ප්‍රතිසංස්කරණයේ දී එම සැකිල්ල කිසිසේත් ප්‍රයෝජනයට ‍ගත නොහැකි තත්ත්වයක තිබූ අතර, එය කඩා ඉවත් කිරීම අනිවාර්ය විය. රඟහල වටා තිබූ බිත්තිවල උඩ කොටස හුළං කවුළුවලින් යුක්ත විය.එම බිත්තිවල යට කොටසේ බදාම දිරාපත්ව තැනින් තැන ගැලවී තිබුණු අතර එය එම තත්ත්වයේ ම තබා නවීකරණය කිරීමේ අපහසුතාවය ඉංජිනේරුවන් විසින් පෙන්වා දෙන ලදී. මේ තත්ත්වය නිසා නවීන පහසුකම්වලින් යුක්තව ජෝන් ද සිල්වා සමරු රඟහල ඉදිකිරීම සඳහා එහි දිරාගිය බිත්ති ඉවත් කොට එම ස්ථානයේම රඟහල ඉදිකිරීමට තීරණය විය.ජෝන් ද සිල්වා සමරු රඟහල කඩා ඉවත් කිරීමට සංස්කෘතික කටයුතු දෙපාර්තමේන්තුව මඟින් මේ වර්ෂයේ මුල් කාලයේ දීම පුවත්පත් දැන්වීම් පළකිරීමෙන් අනතුරුව සුදුස්සකු තෝරා එම කටයුතු පවරා දෙන ලදී.රඟහල ඉදිකිරීම් පිළිබඳව දැනුම් තේරුම් ඇති කලාකරුවන්, විද්වතුන්, ඉංජිනේරුවන්, වාස්තු විද්‍යාඥයන් සමඟ සාකච්ඡා කර දැනට සියලු වැඩ කටයුතු සම්පූර්ණ කර තිබේ. එය කඩා ඉවත් කිරීමට පෙර ඉදිරි ඉදිකිරීම් වෙනුවෙන් අවශ්‍ය සියලු සැලසුම් මේ වන විට කොළඹ නගර සභාව මගින් අනුමත කර ඇති අතර මේ වසර අවසන් වීමට ප්‍රථම එහි ඉදිකිරීම් ආරම්භ කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=f1312195</link>
    <topic>මම අවංක, නිහතමානී පොලිස් නිලධාරියෙක්</topic>
    <author>සටහන-චතුරිකා ගමගේ ඡායාරූප-රංජිත් අසංක</author>
    <content>1960 වසරේදී ගුවන්විදුලි ගායකයෙක් හා නාට්‍ය ශිල්පියකු ලෙස සම්බන්ධ වූ හෙතෙම බොහෝ දෙනා හඳුනන්නේ ආරච්චිල එහෙමත් නැතිනම් කෝරළේ මහත්තයා නමිනි. 1963 වසරේ අගභාගයේදී ඇරඹි මුවන්පැලැස්ස ගුවන්විදුලි නාට්‍යය පසුකාලීනව කෝරළේ මහත්තයා නමින් වෙනස් වුවද එදා සිට අද දක්වා ඊ‍ට සම්බන්ධ ශිල්පියෙක් වෙතොත් ඒ ඔහු පමණකි.ඔහු නමින් රාජකරුණා නවරත්න අතපත්තු වාසල මුදියන්සේලාගේ විජේරත්න බණ්ඩා වරකාගොඩ වේ. එදා සිය ගැඹුරු කටහඬින් ආරච්චිල චරිතයට පණ දුන් ඔහු අද කෝරළේ මහත්තයා ලෙසින් ශ්‍රාවක, ප්‍රේක්ෂක ප්‍රසාදය දිනා සිටී. දැනට වසර 80ක් පිරෙන ඔහුගේ ජීවිතයේ රසමුසු තැන් මෙසේ විමසමු.‘පුංචි කාලේ කලාවට සම්බන්ධ වෙන්න මගේ කිසිම අදහසක් තිබුණේ නැහැ. අපේ පරම්පරාව උඩරට නිළමෙලාගෙන් පැවත එන නිසා නැටුම්,ගැයුම්,වැයුම්වලට අපේ පවුල්වල අය කිසිම කෙනෙක් සම්බන්ධ වුණේ නැහැ. ඒත් කලාව කියන දේ පුංචි කාලේ පටන් මගේ ඇගේ තිබුණා.මට මතකයි මම පාසල් යන කාලෙත් සින්දු කිව්වා පොඩි පොඩි නාට්‍යවලට සම්බන්ධ වුණා. ඒත් කවදාහරි නළුවෙක් වෙන්න ලැබෙයි කියලා හිතුවේ නැහැ. අපේ තාත්තා පොලිස් නිලධාරියෙක්. ඒ නිසා පොලිසියට බැ‍‍ඳෛන්න නම් මට ආසාවක් තිබුණා.මහනුවර දිස්ත්‍රික්කයේ හාරිස්පත්තුව, වරකාගොඩ කියන හද්දා පිටිසර ගම තමයි මගේ ගම.නමුත් මම උපන්නේ මගේ අම්මාගේ ගම වන කුරුණෑගල වෑවුඩවිල්ලි හත්පත්තුවේ මහගල්බඩ, මෙගොඩ කෝරළේ රංගම කියන ගමේ.මම මුලින්ම පාසල් ගියේ මාරාවිල කතෝලික පාසලකට. තාත්තා පොලි‍සියේ සේවය කළ නිසා ඔහු පුත්තලමට මාරු වෙද්දි මටත් ඒ ප්‍රදේශයේ පාසලකට යන්න සිදු වුණා. ඒ අනුව මම පුත්ත‍ලමේ ශාන්ත ඇන්ඩෲ කොලේජ් එකේ වසරක් පමණ ඉගෙන ගත්තා. ඒ වෙද්දි නැවත තාත්තාට කුලියාපිටියට මාරුවීමක් ලැබුණා. ඒ කාලේ කුලියාපිටියේ තිබුණේ ශාන්ත ජෝශප් කියන පාසල පමණයි. මාව ඒකට ඇතුළත් කළත් එහිත් වැඩි කාලයක් ඉන්න ලැබුණේ නැහැ.මේ ආකාරයට මම පාසල් ගණනාවක ඉගෙන ගත්තා. කුලියාපිටියෙන් පස්සේ තාත්තා ගියේ හෙට්ටිපොල පොලිසියට. නමුත් ඒ පළාතේ පාසලක් නොතිබුණ නිසා තාත්තා මාව වරකාගොඩ ගමේ නවත්තලා ගලගෙදර ද්විභාෂා පාඨශාලාවට ඇතුළත් කළා.අද එම පාසල මධ්‍ය මහා විද්‍යාලයක්. ගලගෙදර පාසලේ ඉගෙන ගත්ත කාලය බොහොම සුන්දරයි. අපේ ගෙදර සිට පාසලට හැතැප්ම තුනක විතර දුරක් තිබුණා. මාවුස්සාව කන්ද බැහැලා රබර් වතු මැදින් වැස්සට තෙමෙමින් අව්වට වේලෙමින් කූඩැල්ලන් ගලවමින් තමයි ඒ ‍කාලේ පැසල් ‍ගියේ.ටික දවසකින් තාත්තා කුරුණෑගලට මාරුවුණා. එතකොට මාවත් ගලගෙදර ඉස්කෝලෙන් අයින් කරලා කුරුණෑගල ශාන්ත ආනා විද්‍යාලයට දැම්මා. ඒකත් කතෝලික පාසලක්. රංගම ගමේ සිට කුරුණෑගලට හැතැප්ම 8ක් විතර තිබෙනවා. මම ඒ කාලේ පාසල් ගියේ රේල් බස් එකේ. මුත්තෙටුගම හෝ කුරුණෑගල ස්ටේෂන් එකෙන් බැහැලත් පාසලට යන්න තවත් හැතැප්මක් විතර පයින් යන්න ඕනා. මම පයින් යන්න හරි රුසියා. ළමයි ඔක්කෝම පහුකරගෙන ඒ කාලේ මම ඉක්මනින්ම පාසලට යනවා.මම වැඩිම කාලයක් ඉගෙන ගත්තේ ශාන්ත ආනා විදුහලේ. එම පාසලේදී මම හොඳට ඉගෙන ගත්තා. මම දිගටම පන්තියේ පළමුවැනියාත් වුණා. ඒ වගේම ඉගෙනීමට අමතරව මම සින්දු කිව්වා. නාට්‍ය කළා. මම ඒ කාලේ ක්‍රීඩාවටත් දක්ෂයි. හැතැප්ම, හැතැප්ම භාගේ යන ඉසව්වලින් මම කප් ගැහුවා. ශාන්ත ආනා විදුහලින් පසු මම කොළඹ ආනන්ද විද්‍යාලයට ආවා. ආනන්දය කියන්නේ මට ගොඩක් දේවල් ලැබුණු පාසලක්. ආනන්දයේ ඉගෙන ගත්ත කාලේ ක්‍රීඩාවට සම්බන්ධවෙලා ජයග්‍රහණ රාශියක් ලබා ගත්තා.මම ආනන්දයට ආවේ විශ්වවිද්‍යාල ප්‍රවේශයට. නමුත් මට විශ්වවිද්‍යාලයට යන්න ලැබුණේ නැහැ. ඒ නිසා මම නැවත කුරුණෑගල ගියා. ගමේ ගිහින් නිකන් ඉන්දැද්දි මම නැවතත් කුරුණෑගල මලි‍යදේව විද්‍යාලයට ඇතුළත් වෙලා වසරක් පමණ කාලයක් එහි ඉගෙන ගත්තා. ඉගෙන ගත්තා කිව්වට එහෙදිත් වැඩිපුරම කළේ ක්‍රීඩා වැනි බාහිර ක්‍රියාකාරකම්.මලියදේව විද්‍යාලයෙන් ඉවත්වුණාම මට රැකියාවක අවශ්‍යතාවය ආවා. ඒ නිසා මම එකවර රැකියා 5කට ඉල්ලුම් කළා. ඒවායෙන් මට මුලින්ම ලැබුණේ ලංකා බැංකුවේ ලිපිකාර තනතුරක්. ලංකා බැංකුවේ කුරුණෑගල ශාඛාවේ මාස 6ක් පමණ සේවය කළ මම නැවත රජයේ ලිපිකරු විභාගය ලිව්වා. ඒකෙන් මම ලංකාවෙන්ම දෙවෙනියා ලෙස සමත් වුණා. මවුපියන්ගෙත් අදහසක් තිබුණා විශ්‍රාම වැටුපක් තියෙන රස්සාවකට යනවානම් හොඳයි කියලා.ඒ අනුව මම කුරුණෑගල කච්චේරියේ පත්වීමක් ලබාගත්තා. පුංචි කාලේ පටන් පොලිසියට බැදෙන්න තිබුණු ආසාව නිසා මම කච්චේරියේ සේවය කරන අතරම පොලිස් උප පරීක්ෂක තනතුරට ඉල්ලුම් පත්‍රයක් දැම්මා. නමුත් පොලිසියට යන්න ඇහුවම තාත්තා නම් කිව්වේ පොලිසියේ රස්සාව මට ගැලපෙන්නේ නැති බවයි. ඒ කතාව කොච්චර හරිද කියලා තේරුණේ මට පස්සේ කාලෙකදියි. ඊට කලින් මට හමුදාවට බැඳෙන්නත් ආසාවක් තිබුණා. ඒකත් වැළකුණේ තාත්තගේ අකමැත්ත නිසයි.කොහොම නමුත් පස්සේ කාලෙකදි මම පොලිසියට බැදුණා. මුලින්ම මම සේවය කළේ කොටුව පොලිස් ස්ථානයේ. ඉන්පසුව කොටුව පොලිසියේ රථවාහන අංශයට ගියා. එමඟින් සිදුකෙරුණේ මුළු රටේම රථවාහන දත්ත හා හදිසි අනතුරු ආදී තොරතුරු ඒකරාශී කර ඒවා ලංකාව පුරාම බෙදා හැරීමයි. ඒ කාලේ මම රාජකාරිය කළේ බයිලා රජා ලෙස හඳුන්වන වොලී බැස්ටියන් කියන නිලධාරියා යටතේයි. ඒ කාලේ බොහොම සුන්දරයි.රථවාහන අංශයේ සිටි කාලේ මම ගුවන්විදුලියට සම්බන්ධ වෙලා විවේකයක් ලැබෙන අවස්ථාවන්හිදී සින්දු කිව්වා. නාට්‍යවල රගපෑවා. ඒ කටයුතු කරගෙන යද්දි අපේ හිටපු ඒ.එස්.පී. මාරු කරලා තුරෙයිරත්නම් කියලා දෙමළ නිලධාරියෙක් ඒ තනතුරට ආවා.ඔහුට කලාව ගැන කිසිම දැනුමක් තිබුණේ නැහැ. ඒ වෙද්දි මම ගුවන්විදුලියේ ඒ ශ්‍රේණියේ ගායකයෙක්. 1963 පළමු වතාවට මම වේදිකා නාට්‍යයකටත් සම්බන්ධ වුණා. මුවන්පැලැස්ස ගුවන්විදුලි නාට්‍යයත් ඒ කාලේ ආරම්භ කළා.මම රාජකාරී කටයුතු අතරෙදි මෙම කලා කටයුතුවලට සම්බන්ධ වී සිටීම පිළිබඳ මාත් සමඟම සේවය කළ නිලධාරියෙක් මට විරුද්ධව කේලම් කිව්වා . එතෙක් වසර 8ක් පමණ බොහොම නිහතමානීව, අවංක පොලිස් නිලධාරියෙකු ලෙස කටයුතු කළ මට ඒ සිදුවීමත් සමඟ පොලිසිය එපා වුණා.ඒ නිසා මම පොලිසියෙන් ඉල්ලා අස්වෙලා වානේ සංස්ථාවට බැදුණා. මගේ පාසල් මිතුරෝ කිහිපදෙනෙක්ම ඒ වෙද්දි වානේ සංස්ථාවේ සේවය කළ නිසා මම එහි සේවය කළේ ඉතාමත් සන්තෝසයෙන්. ඒ කාලෙත් නාට්‍යවලට සම්බන්ධ වුණා. මගේ පළමු වේදිකා නාට්‍ය අජාසත්ත. එහි මම නිරූපණය කළ බිම්බිසාර රජුගේ චරිතයට හොඳම ශෛලිගත නළුවා සම්මානයත් ලැබුණා. එම නාට්‍යය උළෙලට හෙන්රි ජයසේන මහතාගේ කුවේණි නාට්‍යයත් ඉදිරිපත් කරලා තිබුණා.එදා කුවේණි නාට්‍යයේ දිසාලා ලෙස රගපෑ‍වේ මගේ බිරිඳ චිත්‍රා. එම සිදුවීමත් බොහොම දෛවෝපගතයි. මම හොඳම ශෛලිගත නළුවා ලෙස තේරුණාට පස්සේ හෙන්රි ජයසේන මහතා මට කුවේණි නාට්‍යයේ පූරකගේ චරිතයට කතා කළා. එම ආරාධනාව පිළිගෙන මම කුවේණි නාට්‍යයේත් රඟපෑවා.ඒ අතරතුර තමයි චිත්‍රයි මායි අතර සම්බන්ධය ඇතිවුණේ. ඇය ඒ කාලේ පාසල් යන දැරියක් පස්සේ කාලෙකදි ඇය විභාගය සමත්වෙලා කොළඹ විශ්වවිද්‍යාලයට ඇතුළත් වුණා. ඇය එදා ලස්සන ගෑණු ළමයෙක් නිසා ඇයව විශ්වවිද්‍යාලයට යවන්න මට බයත් හිතුණා. ඒ නිසා ඇය විශ්වවිද්‍යාලයේ සිටි මුළු කාලය පුරාම මම මෝටර් සයිකලයෙන් ඇයව එක්කගෙන එන්න ගියා.විශ්වවිද්‍යාලයෙන් ඉවත්වෙලා ඇය ජාතික චිත්‍රපට සංස්ථාවට බැදුණා. ඒ කාලෙදිම 1970 දී අපි විවාහ වුණා. අපි දෙන්නම ඒ වෙද්දි කලා කටයුතුවලට සම්බන්ධ වී සිටියා. මනරංජන වැඩවර්ජන, අපිට පුතේ මඟක් නැතේ, හුණු වටේ කථාව ආදි නාට්‍ය ගණනාවක අපි දෙදෙනාම රගපෑවා. මමත් පස්සේ කාලෙකදි ගබඩා පාලකවරයෙකු ලෙස චිත්‍රපටි සංස්ථාවට එක් වුනත් මම එහි සේවය කළේ වසර 6ක පමණ කාලයක් පමණයි.අපිටම කියලා ගෙයක් දොරක් හදාගන්න අවශ්‍ය නිසා මම සෞදි අරාබියට ගිහින් ඒ රටේ වසර පහක් පමණ සේවය කළා. නැවත ලංකාවට පැමිණීමෙන් පසු මගේ සම්පූර්ණ කාලයම යෙදවූයේ කලාව වෙනුවෙන්. පොලිසියේ රාජකාරී කරපු කාලයත් බොහොම සුන්දරයි. මම කවදාවත් කිසිම කෙනෙකුගෙන් පගාව අරන් නැහැ. ඒ නිසා කිසිකෙනෙකු‍ට මට ඇගිල්ල දිගු කරන්නත් බැහැ. පිටකොටුව පොලිසියට මුලින්ම ගියවිට ඉහළ නිලධාරින් මට කිව්වේ පිටකොටුව කියන්නේ රත්තරං ආකරයක් කියලා. නමුත් මම කිසිම කෙනෙකුගේන සතපහක්වත් අරගෙන නැහැ. ඒ අවංක සේවය නිසා මට අදත් සතුටු වෙන්න පුළුවන්.පොලිසියේ රථවාහන අංශයේ රාජකාරී කරපු කාලේ හරි අපූරු සිදුවීමක් වුණා. දවසක් මම රාජකාරියේ යෙදී සිටිද්දි මම දැක්කා එක වාහනයක් ලයිට් නැතුව ගමන් කරනවා. මම ඒ වාහනය නැවත්තුවා. වාහනේ හිටියේ තරමක වයසක මහත්මයෙක්. ඔහුත් සමඟ ටිකක් වෙලා කතාකරගෙන යනකොට තමයි ම‍ට තේරුණේ ඒ මහාචාර්ය එදිරිවීර සරච්චන්ද්‍ර මහත්තයා බව. මම එතුමාව පළමුවරට දැක්කේ එදා තමයි. ඒ දැන හඳනාගැනීම මගේ රංගනයටත් බලපෑවා.පස්සේ කාලෙකදි එතුමා මට නාට්‍ය කිහිපයකටත් ආරධනා කළා. මනමේ, ප්‍රේමතෝ ජායතී සෝකෝ, මහාසාර, කපුවා කපෝති, ලෝමහංස වැනි නාට්‍යවල මම රගපෑවා. වේදිකාවෙන් සිනමාවටත් සම්බන්ධ වුණා. ඒ වගේම මම වඩාත් ජනප්‍රිය වුණේ ගුවන්විදුලි නාට්‍ය ශිල්පියෙක් ලෙසයි.දුලේලන්ද, කිවුලේකුඹුර, දඹතැන්න, හන්දියේ ගෙදර, මුවන්පැලැස්ස මම රඟපෑ ගුවන්විදුලි නාට්‍යවලින් කිහිපයක්. මම හිතන්නේ පහුවෙලා හරි මම නිවැරැදි දේ තෝරාගත්තා. මොන රැකියාව කළත් කලාව තරම් කිසි දෙයක් මට සාර්ථක වුණේ නැහැ. කලාව කියන්නේ මගේ ජීවිතය වගේ. වයස අවුරුදු අසූවක් වුණත් මම අදටත් රගපානවා. එදා වගේම අදටත් ජනතාව මට ආදරය කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=f1312196</link>
    <topic>ලෝකයේ අටවන පුදුමය - මනරම් සීගිරිය</topic>
    <author>පොත පත ඇසුරිනි සටහන- මහේෂි කෝෂිලා</author>
    <content>දැවැන්ත පර්වතයක් කේන්ද්‍ර කොටගනිමින් නිර්මාණය වූ සීගිරිය පිළිබඳ කතා ප්‍රවෘත්තිය අප සවන් වැකුණු කෙණෙහි අප මතකයට නැ‍ඟෙන්නේ පළමුවන කාශ්‍යප රජ සමයයි. සිය පියා වූ ධාතුසේන රජු ඝාතනය කොට රජ වූ කාශ්‍යප රජු සීගිරියට සම්ප්‍රාප්ත වන්නේ සිය මලණුවන් වූ මුගලන් කුමරු මරවන්නට තැත්කොට එය අසාර්ථක වූ තැනය. සීගිරිය පිළිබඳව අප කවුරුත් දන්නා කතා ප්‍රවෘත්තිය වන්නේ ද එයයි. නමුත් සීගිරියේ ඉතිහාසය කාශ්‍යප රජුට ශත වර්ෂ ගණනාවකට පෙර ඇරැඹෙන බව ඔබ දන්නවාද?සීගිරි පර්වතය පාමුල පිහිටි ගල්ලෙන්වලින් සොයාගන්නා ලද බ්‍රාහ්මී ලිපි කීපය කාශ්‍යප රජුට ශතවර්ෂ ගණනාවකට පෙර සීගිරිය ඇරඹි බවට නිදසුන් වේ. එම බ්‍රාහ්මී ලිපි ක්‍රිස්තු පූර්ව තුන්වන ශත වර්ෂයේ සිට ක්‍රිස්තු වර්ෂ දෙවන ශතවර්ෂයට අයත් ලිපි බවට මත පළකෙරේ. එම බ්‍රාහ්මී ලිපිවල සඳහන් කරුණු අනුව සීගිරියේ බෞද්ධ භික්ෂූන් වැඩ සිට ඇති බවට සිතිය හැකිය. ක්‍රිස්තු වර්ෂ දෙවන ශත වර්ෂයේ සිට ක්‍රිස්තු වර්ෂ පස්වන ශතවර්ෂයේ අවසන් භාගය දක්වා සීගිරියේ ඉතිහාසය පිළිබඳව ඓතිහාසික මූලාශ්‍රවල කිසිදු සඳහනක් නොමැති තරම්ය.මහාවංශයේ සීගිරිය පිළිබඳව සඳහන් වන්නේ ද පළමුවන කාශ්‍යප රජ සමය (ක්‍රි. ව. 477 – 495) පිළිබඳවය. සීගිරිය තම රාජධානිය බවට පත් කරගත් කාශ්‍යප රජ එහි වාස්තු නිර්මාණ කටයුතු සිදුකරවා තිබෙන්නේ පුදුම සහගත අන්දමිනි. මෙතරම් දියුණු වාස්තු නිර්මාණකරණයක් එකල ලක්දිව පැවතියේ දැයි ද සීගිරිය දෙස බලන්නෙකුට සිතේ. ලොව අටවන පුදුමය ලෙස එය නම් කැර ඇත්තේ ද ඒ නිසාවෙනි.කාශ්‍යප රජ, සීගිරිය මාලිගාවේ ආරක්ෂාව සකසාගෙන ඇති අයුරු පිළිබඳව කතා කළහොත් දිය අගල දෙකක් සහ පවුරු තුනක් තනවා තිබිණි. ප්‍රාකාරයන්ගේ නිමැවුම මැටියෙන්, ගඩොලින් සහ ගලින් තනවා ඇත. විශේෂයෙන් ඇතුළු ප්‍රාකාරය මැටි, ගඩොල් සහ ගල් යන අමුද්‍රව්‍ය සියල්ල ගෙන තනා ඇති බව කිව යුතුය. දිය අගල දෙක පිළිබඳව සඳහන් කළහොත් පිටත පිහිටි දිය අගල ඇතුළු දිය අගල මෙන් පළලින් තුන් ගුණයක් වේ. එමෙන්ම ඇතුළු දිය අගල පිටත දිය අගල මෙන් තුන් ගුණයක් තරම් ගැඹුරින් වැඩි බව කිව යුතුය.බලකොටුවට ඇතුළු වීම සඳහා බටහිරින්, දකුණින් හා උතුරින් වශයෙන් ප්‍රධාන දොරටු තුනක් ඇත. බටහිරින් වූ දොරටුව ඇකිළිය හැකි පාලමක් මගින් ක්‍රියාකාරී වූ අතර අනෙකුත් දොරටුවල ද ඇකිළිය හැකි යකඩ දොරවල් තිබුණේ යැයි විශ්වාස කෙරේ.ස්වභාවිකවම ආරක්ෂාව සඳහා නිර්මාණය වූ සීගිරි බලකොටුව තම රාජධානිය බවට පත් කර ගත් කාශ්‍යප රජ තම ආරක්ෂාව පිළිබඳව වඩාත් සිතන්නට ඇතැයි සිතිය හැක. මක්නිසාදයත් සුදු කන්ද, ඇලහැර, කණ්ඩාලම, රිටිගල, දඹුල්ල ආදී වූ කඳු සීගිරිය වටා වළල්ලක් සේ පිහිටා තිබීමෙන් හැඟී යන්නේ එය සතුරු උවදුරුවලින් ආරක්ෂාවක් සපයා ගැනීමට කාශ්‍යප රජුට ඉවහල් වී ඇති ආකාරයයි.සීගිරිය අප කා අතරත් ප්‍රචලිතව ඇත්තේ සීගිරි බිතු සිතුවම්වලට සහ සීගිරි කුරුටු ගීවලටය. සීගිරි බිතු සිතුවම් පිළිබඳව කතා කරන විට කාශ්‍යප රජු පිළිබඳ පුංචි සන්ධියේ අප උගත් පාඩමක් මෙහිදී මා මනසට නැ‍ඟෙයි. එනම් සිතුවම්කරණය නිම කළ චිත්‍ර ශිල්පියාගේ දෑස අන්ධ කරවීමට තරම් සාහසික වූ කාශ්‍යප රජ ප්‍රවෘත්තිය යි. එය සීගිරි සිතුවම් වෙනත් ස්ථානයට චිත්‍රයට නැඟීමට නොහැකි වන සේ කළ උපායකි. ඒ කෙසේ වෙතත් සීගිරිය චිත්‍ර පිළිබඳව නොයෙකුත් පුද්ගලයන් විසින් විවිධ මත පළකොට තිබේ.කෙසේ වෙතත් කාශ්‍යප රජුට රජකම් කිරීමට හැකි වූයේ අවුරුදු දහඅටක් පමණි. කාශ්‍යප රජුගේ මලනුවන් වූ මුගලන් කුමරු අටළොස් අවුරුද්දක් රජකමේ සිටි සිය අයියණ්ඩිය පරාජය කළේය. නමුත් ඔහු සිය අයියණ්ඩිය බලකොටුව කරගත් සීගිරිය තම මාලිගය වශයෙන් භාවිත නොකළ අතර එහි විහාරයක් කරවා දික්සඳ සෙනෙවියා කළ පිරිවෙනේ විසූ මහානාම තෙරුන්ට පුදනු ලැබුවේය. එබැවින් සීගිරිය රාජකීය වාසස්ථානයක් වශයෙන් පැවතෙන්නේ කාශ්‍යප රජ දවස දක්වා පමණක් බව සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>19</day>
    </date>
    <link>http://www.dinamina.lk/2013/12/19/_art.asp?fn=f1312197</link>
    <topic>වසර 116ක් ඉපැරණි ඇස්වාට්ටුව</topic>
    <author>-නන්දි</author>
    <content>මෙම ගොඩනැඟිල්ල 1897 දී ඉදිකරන ලද කොළඹ ඇස් වාට්ටුවේ වික්ටෝරියා අනුස්මරණ අක්ෂි රෝහලයි. වික්ටෝරියා මහ රැජනගේ දියමන්ති ජුබිලිය වෙනුවෙන් ඉදිකරන ලද්දකි.බ්‍රිතාන්‍ය රාජකීය පුස්තකාලය ඇසුරිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122024</link>
    <topic>පළාත් පාලන ආයතනවල</topic>
    <author>ධනුෂ්ක ගොඩකුඹුර, නුවන් කොඩිකාර සහ නිරුෂි විමලවීර</author>
    <content>එක්සත් ජනතා නිදහස් සන්ධානයට අයත් පළාත් පාලන ආයතනවල 2014 අය-වැය පරාජය කිරීමට කටයුතු කළ ශ්‍රී ලංකා නිදහස් පක්ෂ පළාත් පාලන ආයතන නියෝජිතයන්ට විරුද්ධව විනය පියවර ගැනීමට ශ්‍රී ලංකා නිදහස් පක්ෂය තීරණය කර තිබේ. මේ අතර එක්සත් ජනතා නිදහස් සන්ධානයේ සහෝදර දේශපාලන පක්ෂවල මන්ත්‍රීවරුන් අය-වැය පරාජය කිරීමට කටයුතු කර ඇති අවස්ථාවල දී එම මන්ත්‍රීවරුන් නියෝජනය කරන පක්ෂයේ මහලේකම්වරයා දැනුවත් කර අදාළ පක්ෂයෙන් ගන්නා විනය ක්‍රියාමාර්ග මත සන්ධානයේ සාමාජිකත්වයෙන් ඉවත් කිරීමට පියවර ගන්නා බව එම සන්ධානයේ මහලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පවසයි. අය-වැය පරාජයට පත් වන පළාත් පාලන ආයතනවල සභාපතිවරයා වශයෙන් සෑමවිටම උප සභාපතිවරයා පත් කිරීමට තීරණයක් නැති අතර අදාළ පක්ෂයේ මහලේකම්වරයා විසින් නම් කරන මන්ත්‍රීවරයකු සභාපති ධූරයට පත් කිරීමට තීරණය කර ඇති බවත් ඇමැතිවරයා ප්‍රකාශ කරයි.සන්ධානයේ හෝ අදාළ පක්ෂයේ ලේකම්වරයා විසින් උපදෙස් දීමෙන් අනතුරුවත් එම උපදෙස්වලට පටහැණිව කටයුතු කරන මන්ත්‍රීවරුන්ට එරෙහිව අදාළ පක්ෂවලින් දැඩි විනය ක්‍රියාමාර්ග ගත යුතු බවට සන්ධානය තීන්දු කොට ඇති බව ඇමැතිවරයා කියයි.පළාත් පාලන ආයතන බහුතරයක 2014 අය-වැය යෝජනා සම්මත කිරීමටත් සමහර ආයතනවල ඒකමතිකව සම්මත කිරීමටත් සහයෝගය දුන් සියලු සන්ධාන මන්ත්‍රීවරුන්ට සහ සෙසු පක්ෂවල මන්ත්‍රීවරුන්ට ස්තුති කිරීමටත් තීරණය කර ඇති බව ඇමැතිවරයා පවසයි.පළාත් පාලන ආයතන කිහිපයක අය-වැය පරාජයවීම හුදෙක් සන්ධානයේ පරාජයක් නොවන අතර එමඟින් සන්ධානයේ දේශපාලන ශක්තිය හීන නොවන බවත් ඇමැතිවරයා වැඩිදුරටත් අවධාරණය කර සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n1312202</link>
    <topic>වනාතවිල්ලුවේ ඉඩම් සක්විත්තා ජනාධිපති විමර්ශනයේ අත්අඩංගුවට</topic>
    <author>විජයානි එදිරිසිංහ සහ උදුලා පීරිස්</author>
    <content>රජයේ රක්ෂිත ඉඩම්වලට ව්‍යාජ ඔප්පු සකස් කර කෝටි ගණනකට හොර රහසේම අලෙවි කිරීමේ ජාවාරමේ ප්‍රධාන ජාවාරම්කරු රොහාන් රත්නායක නැමැති ඉඩම් සක්විත්තා දෙවැනි වරටත් ඊයේ (19) පොලිස් අත්අඩංගුවට පත් විය.මීට සති දෙකකට පමණ ඉහත දී දැවැන්ත මූල්‍ය වංචාවක් සම්බන්ධයෙන් පුත්තලම පොලිසිය මඟින් අත්අඩංගුවට ගත් ජාවාරම්කරු ඊයේ (19) අත්අඩංගුවට ගනු ලැබුවේ ජනාධිපති විශේෂ විමර්ශන පොලිස් ඒකකය මඟිනි.වංචාවට සැකකරු අත්අඩංගුවට ගැනීමට අවස්ථා ගණනාවකදීම එම පොලිස් ඒකකය වැටලීම් සිදු කළත් ඔහු පොලිසිය මඟ හරිමින් විදේශ රටවලට පවා පලාගොස් සිටියේය.එසේ සිටියදී අනතුරුව සැකකරු වෙනත් විදේශ ගමන් බලපත්‍රයකින් මෙරටට පැමිණ සිටිය දී මීට සති දෙකකට ඉහත දී පුත්තලම පොලිසිය මඟින් අත්අඩංගුවට ගත්තේ චෙක් වංචාවක් සම්බන්ධයෙනි. ඉන් අනතුරුව අධිකරණයට ඉදිරිපත් කිරීමෙන් පසු සැකකරු රුපියල් ලක්ෂ 5 බැගින් ඇප දෙකක් මත ඇප ලබා දී තිබිණි.මොහුට පුත්තලම පොලිසියේ පෙනී සිටින්නැයි ජනාධිපති විශේෂ විමර්ශන ඒකකය දැනුම් දී තිබිණි. ඒ අනුව සැකකරු කටඋත්තරයක් ලබාදීමට නීතිඥයකු සමඟ ඊයේ (19) පොලිසියට පැමිණෙමින් සිටියදී ජනාධිපති විමර්ශන ඒකක පොලිස් කණ්ඩායම ඔහුව අත්අඩංගුවට ගෙන අධිකරණය වෙත ඉදිරිපත් කිරීමට පියවර ගැනිණි.මේ රොහාන් රත්නායක නැමැති ඉඩම් ජාවාරම්කරු වනාතවිල්ලුව ප්‍රදේශයේ රක්ෂිත ඉඩම් අක්කර සිය ගණනකට ඔහුගේ පෞද්ගලික සමාගමක් හරහා විවිධ පුද්ගලයන්ට හොර ඔප්පු සාදා විකුණා කෝටි ගණනක මූල්‍ය වංචාවක්ද සිදු කැර තිබේ.ජාවාරම්කරුගේ මේ ජාවාරමට අසුවී ඉඩම් මිලදී ගත් විශාල පිරිසක් ඉඩම්ද මුදල්ද නොමැතිව අසරණ වී සිටිති.මොහුගේ මේ වංචාවට සම්බන්ධ වී ඇතැයි සැක කෙරෙන රාජ්‍ය නිලධාරීන් කිහිප දෙනෙකුගෙන්ද ප්‍රශ්න කිරීමට පොලිසිය බලාපොරොත්තු වෙයි. ඒ අතර ප්‍රාදේශීය ලේකම් වරයෙකුද සිටින බවට සැක කෙරේ.සැකකරු රජයට හා ජනතාවට වංචාකර මෙසේ ලබා ගත් මුදල් වලින් නෝර්වේ රටේ සුඛෝපභෝගී ජීවිතයක් ගත කළ බවට පරීක්ෂණ අංශවලට තොරතුරු ලැබී ඇත.සැකකරු ඊයේ (19) දහවල් පුත්තලම මහේස්ත්‍රාත් අධිකරණය වෙත ඉදිරිපත් කරනු ලැබිණි. එහිදී සැකකරුට රුපියල් ලක්ෂ 50 බැගින් වූ කෝටියක් වටිනා පෞද්ගලික ඇප 2ක් මත ඇප නියම කෙරුණු අතර සැකකරුගේ විදේශ ගමන් බලපත්‍රය අධිකරණය භාරයට ගනු ලැබිණි.තවද සැකකරුට සෑම මසකම ඉරිදා දිනවල පොලිස් මූලස්ථානයේ අපරාධ අංශය වෙත වාර්තා කිරීමට ද මහේස්ත්‍රාත්වරයා නියෝග කර තිබේ.ජනාධිපති විශේෂ විමර්ශන ඒකකයේ අධ්‍යක්ෂක විශ්‍රාමලත් ජ්‍යෙෂ්ඨ නියෝජ්‍ය පොලිස්පති තිලක් ඉද්දමල්ගොඩ මහතාගේ උපදෙස් මත සහකාර පොලිස් අධිකාරී නීතිඥ රුවන් ගුණසේකර මහතාගේ අධීක්ෂණය යටතේ මෙම වංචාව සම්බන්ධව පරීක්ෂණ පවත්වා සැකකරු අත්අඩංගුවට ගෙන අධිකරණය වෙත ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n1312201</link>
    <topic>පහ ශිෂ්‍යත්වය 2016දී අහෝසියි</topic>
    <author>නුවන් කොඩිකාර</author>
    <content>පහ ශ්‍රේණිය ශිෂ්‍යත්ව විභාගය 2016 වසරේ සිට අහෝසි කර ඒ වෙනුවට සිසුන්ගේ සාධන මට්ටම මැන බැලීමේ විභාගයක් පමණක් පවත්වන බව අධ්‍යාපන ඇමැති බන්දුල ගුණවර්ධන මහතා පැවැසීය.ගණිතය, විද්‍යාව, සාමාන්‍ය දැනීම, අභියෝගතා ජයගැනීම ඇතුළු දරුවාට අදාළ විෂයන් පිළිබඳ පැයකුත් විනාඩි පහලොවක විභාගයක් පමණක් මේ අනුව පවත් වන බව හෙතෙම කීවේය. අධ්‍යාපන අමාත්‍යාංශයේ ඊයේ (19) පැවැති මාධ්‍ය හමුවේ දී ඇමැතිවරයා එසේ ප්‍රකාශ කෙළේය. මේ මගින් දරුවාට ඇති පීඩනය අවම වීමත්, අතිරේක පන්ති යැවීම නතරවීමත්, දෙමාපියන් අතර ඇති තරගකාරීත්වය අවම වීමත්, ජනප්‍රිය පාසල් සංස්කෘතිය අවසන් වීමත් සිදුවනු ඇතැයි තමා විශ්වාස කරන බව ඇමැතිවරයා කියා සිටියේය.පළාත් මට්ටමින් මහින්දෝදය පාසල් 9ක් මෙන්ම ප්‍රාදේශීය ලේකම් කොට්ඨාසයකට පාසල් තුන බැගින් අංගසම්පූර්ණ පාසල් දහසක් 2016 වසර වන විට ඉදිකර අවසන් කිරීමට කටයුතු යොදා ඇති බව පැවැසු ඒ මහතා ඒ මගින් පාසල්වලට ඇතුළත්විමේ තරගකාරීත්වය අවම කිරීමට හැකිවනු ඇති බව කීය.විද්‍යා විෂය නොතිබූ පාසල් 150ක විද්‍යා විෂයත්, තාක්ෂණ විෂය නොතිබුණ පාසල් 250ක තාක්ෂණ විෂය ඇරඹීමත්, වසාදමා තිබූ පාසල් 397ක් යළි විවෘත කිරීමටත් හැකි වු බවත් එය මෙරට අධ්‍යාපන ක්ෂේත්‍රයේ ජයග්‍රහණයක් බවත් ඇමැතිවරයා කීවේය.මේ වන විට හෝමාගම සහ මාතර මහින්දෝදය පාසල් දෙකක් ආරම්භ කර ඇති බව පවසන ඒ මහතා ඊට ඇතුලුවීම සඳහා දැඩි ඉල්ලුමක් පවතින බවත් එය අනෙක් පාසල්වල තදබදය අඩුකර ගැනීමට හොඳ අවස්ථාවක් වී ඇති බවත් අධ්‍යාපන ඇමැතිවරයා ප්‍රකාශ කෙළේය.මේ අවස්ථාවට විභාග කොමසාරිස් ඩබ්ලිව්.එන්. එම්. ජේ පුෂ්පකුමාර මහතා ඇතුළු නිලධාරීහු සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n1312203</link>
    <topic>ජනතා සේවයට කැපවෙන අතරම පක්ෂයත් රැක ගන්න</topic>
    <author>ධනුෂ්ක ගොඩකුඹුර</author>
    <content>ජනතාව ලබා දුන් බලයට ගරු කරමින් ජනතා සේවය කරන අතරම ශ්‍රී ලංකා නිදහස් පක්ෂය ආරක්ෂා කර ඉදිරියට ගෙන යාමේ වගකීම පක්ෂයේ සියලු මහජන නියෝජිතයන් වෙත පැවරී තිබෙන බව ජනාධිපති මහින්ද රාජපක්ෂ මහතා අවධාරණය කළේය.ශ්‍රී ලංකා නිදහස් පක්ෂයේ අර්බුද ඇති බව කියමින් පක්ෂය දුර්වල කරන්න ඇතැම් පිරිස් ක්‍රියා කරන බව පෙන්වා දුන් ජනාධිපතිවරයා පක්ෂයේ අර්බුද පිළිබඳ වැඩිපුරම ගැටලු ඇත්තේ පක්ෂයෙන් ඉවත්ව ගිය පිරිස්වලට බවත් අපේම පිරිස් ඒ සඳහා යොදා ගැනීමට උත්සාහ කරන බවත් පැවසීය.ශ්‍රී ලංකා නිදහස් පක්ෂය ජාතිවාදී පක්ෂයක් නොවන බව අවධාරණය කළ ජනාධිපතිවරයා මේ එළැඹ තිබෙන්නේ අප රටක් ජාතියක් වශයෙන් එකතුව කටයුතු කළ යුතු යුගයක් බවත් ප්‍රකාශ කළේය.ජනාධිපති මහින්ද රාජපක්ෂ මහතා මේ අදහස් පළ කළේ ශ්‍රී ලංකා නිදහස් පක්ෂ සමස්ත ලංකා කාරක සභා රැස්වීමට අරලියගහ මන්දිරයේ දී පෙරේදා (18) එක්වෙමිනි.පළාත් පාලන ආයතනවල ඇති වී තිබෙන ගැටලු පක්ෂයේ අර්බුද නොව තනතුරු සම්බන්ධයෙන් ඇති වී තිබෙන ගැටලු බවත් ජනාධිපතිවරයා පැවසීය. පක්ෂය නැතුව ගමන් කරන්න අප කිසිවකුටත් හැකියාවක් නොමැති බවත් එසේ යන්න උත්සාහ කළ බොහෝදෙනෙක් අද වන විට ඉතිහාසයෙනුත් මැකී ගොස් තිබෙන බවත් ජනාධිපතිවරයා ප්‍රකාශ කළේය.ඉතිහාසයේ කිසිදිනෙක නොතිබුණු ස්වර්ණමය යුගයක් පිළිබඳ දැන් කතා කරන්න හැකි වී තිබෙන්නේ පාර්ලිමේන්තුවේ, පළාත් සභාවේ සහ පළාත් පාලන ආයතනවල තිබෙන බලය නිසා බවත් මෙම බලය තව තවත් ශක්තිමත් කරමින් ඉදිරියට යාමට කැප විය යුතු බවත් ජනාධිපතිවරයා පැවසීය. අප ණය ලබා ගනිමින් කළ සංවර්ධනයේ ප්‍රතිඵල අද රට පුරා දකින්න ඇති බව කී ජනාධිපතිවරයා කිසිදු දේපළක් පුද්ගලීකරණය නොකළ වත්මන් රජය විකුණාගෙන කන රජයක් නොවන බව ඔප්පු කර ඇති බවත් වැඩ දුරටත් පැවසීය.පොදු රාජ්‍ය මණ්ඩලයේ සභාපතිධූරය තමාට හිමිවීම සම්බන්ධයෙන් ගෞරව දැක්විය යුත්තේ තමාට නොව තමා මෙතැන රැගෙන ආ ශ්‍රී ලංකා නිදහස් පක්ෂය සහ සාමාජිකයන්ට බවත් ජනාධිපතිවරයා ප්‍රකාශ කළේය.ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා ප්‍රමුඛ පක්ෂ ප්‍රධානීහු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n1312204</link>
    <topic>පළාත් සභා ක්‍රමයෙන් අධ්‍යාපනය පඹගාලක</topic>
    <author> ස්වර්ණා විජේකෝන්, චමීර ඇල්ලදෙණිය සහ සුභෘෂිණී සේනානායක</author>
    <content>එක්සත් ජාතික පක්ෂය නිර්මාණය කළ පළාත් සභා ක්‍රමය නිසා අධ්‍යාපනය වැනි අංශ පඹගාලක පැටලී ඇති බව ජල සම්පාදන හා ජලාපවහන ඇමැති දිනේෂ් ගුණර්ධන මහතා පාර්ලිමේන්තුවේ දී ඊයේ (19) ප්‍රකාශ කළේය.රත්නපුර දිස්ත්‍රික් මන්ත්‍රී තලතා අතුකෝරළ මහත්මිය වාචික පිළිතුරු අපේක්ෂාවෙන් ඇසූ ප්‍රශ්නයකට පිළිතුරු දෙමින් ඇමැතිවරයා මේ බව කීවේය. පළාත් සභා ක්‍රමය නිසා අධ්‍යාපන ඇමැති යටතේ පාසල් 400ක් ක්‍රියාත්මක වන විට පළාත් සභා යටතේ පාසල් 9000ක් ක්‍රියාත්මක බව පෙන්වා දුන් ඇමැතිවරයා පළාත් සභාවට අයත් පාසල්වල දේවල් ඇසිය යුත්තේ එතැනින් බව ද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n1312205</link>
    <topic>ප්‍රබල කොටි හිතවතෙක් මැලේසියාවේ දී දැලේ</topic>
    <author> මහින්ද අලුත්ගෙදර</author>
    <content>එල්.ටී.ටී.ඊ සංවිධානයේ නායක වේළුපිල්ලේ ප්‍රභාකරන්ගේ උපන් දිනය සැමරීමට උත්සාහ කළ ප්‍රබල කොටි හිතවාදියකු මැලේසියාවේ දී අත්අඩංගුවට ගෙන ඇත.එරට රාජ්‍ය නොවන සංවිධානයකට අයත් මේ කොටි හිතවාදියා වේළුපිල්ලේ ප්‍රභාකරන් සම්බන්ධ ප්‍රචාරක වැඩසටහනක් සංවිධානය කරමින් සිටියදී අත්අඩංගුවට ගෙන තිබෙන බව වාර්තා වෙයි.මේ පුද්ගලයා අත්අඩංගුට ගැනීමත් සමඟ තවත් කොටි හිතවාදී පුද්ගලයන් හය දෙනෙකු මැලේසියානු පොලීසියට බාරවී තිබේ.කොටි හිතවාදී මේ පිරිස පොලීසියට හසුවීමත් සමඟ ත්‍රස්තවාදී ක්‍රියා සිදුවෙතැයි සැකකෙරෙන ප්‍රදේශයන්හි ආරක්ෂාව තර කිරීමට මැලේසියානු ආරක්ෂක අංශය පියවර ගෙන ඇත.වේළුපිල්ලේ ප්‍රභාකරන්ගේ සැමරුම් උත්සවය වෙනුවෙන් සහභාගි වන්නැයි මොවුන් මැලේසියානු ජනතාවගෙන් ඉල්ලීමක් කර තිබෙන බවද තම රටේ කිසිඳු ත්‍රස්ත ක්‍රියාවක් සිදුවීම සඳහා ඉඩ ලබා නොදෙන බවද මැලේසියානු රජය ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n1312206</link>
    <topic>ඉකුත් වසර හතරට උතුරේ සංවර්ධනයට රු. කෝටි 547ක්</topic>
    <author> මහින්ද අලුත්ගෙදර</author>
    <content>ගත වූ සිවුවසරක කාලයේ දී උතුරු පළාතේ සංවර්ධනය වෙනුවෙන් රුපියල් කෝටි 6,647ක මුදලක් වෙන් කර තිබෙන බව රජය අවධාරණය කරයි.ඒ අනුව යුද ගැටුම් නිමාවට පත් කළ පසුගිය 2009 - 2013 අතර කාලයේ දී මේ මේ මුදල් වෙන් කර තිබෙන බවද එය එක් එක් ක්ෂේත්‍රයන්ගේ සංවර්ධනයට විශාල දායකත්වයක් සැපයූ බවද උතුරු පළාත් ආණ්ඩුකාර මේජර් ජනරාල් ජී.ඒ චන්ද්‍රසිරි මහතා ප්‍රකාශ කරයි.ඒ ඒ ප්‍රදේශයන්හි ජන ජීවිතය සම්පූර්ණයෙන් යථා තත්ත්වයට පත් වී බහුතර ජනතාවක් නිෂ්පාදන කාර්යයේ නිරත වී තිබෙන බවද උතුරු පළාත් ආන්ඩුකාරවරයා කියයි.ඒ අනුව පසුගිය 2009 සිට 2013 දක්වා කාලයේ අධ්‍යාපන ක්ෂේත්‍රය වෙනුවෙන් රුපියල් මිලියන 4,386ක් ද, සෞඛ්‍ය පහසුකම් වෙනුවෙන් රුපියල් මිලියන 4,960ක් ද, වෙන් කර තිබෙන අතර ස්වයං රැකියා ව්‍යාපෘති සඳහා වෙන් කර ඇති මුදල රුපියල් මිලියන 445කි. වාර්මාර්ග සංවර්ධන ව්‍යාපෘති සඳහා මිලියන 3,155ක් ද, දේශීය කිරි නිෂ්පාදන සඳහා රුපියල් මිලියන 296ක් ද, ව්‍යවසායකයන් දිරිගැන්වීමේ ස්වයංරැකියා සඳහා රුපියල් මිලියන 401ක් ද වැයකර ඇත.ඊට අමතරව විදුලි නිෂ්පාදනය සඳහා රුපියල් මිලියන 19,080කට අධික මුදලක් වැය කර ඇති අතර චුන්නාගම් විදුලි බලාගාරය සහ කිලිනොච්චි විදුලි උපපොළ සඳහා වැඩි මුදලක් වැය කර තිබේ.මේ අතර උතුරු වසන්තය වැඩසටහන යටතේ පානීය ජල සම්පාදන ව්‍යාපෘති සඳහා රුපියල් මිලියන 24,725ක් ද, පළාත් පාලන ව්‍යාපෘති සඳහා රුපියල් මිලියන 7,082ක් සහ ග්‍රාමීය මාර්ග සංවර්ධනය සඳහා රුපියල් මිලියන 1,140ක් රජය වැය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n1312207</link>
    <topic>පෞරුෂාභිමාන ප්‍රසංගය අද නෙළුම් පොකුණේ දී</topic>
    <author/>
    <content>යෞවන කටයුතු හා නිපුණතා සංවර්ධන අමාත්‍යාංශය යටතේ ස්ථාපිත ජාතික යොවුන් සේනාංකයේ වාර්ෂික අභිමංගල තිළිණ ප්‍රදානෝත්සවය සහ සුවිශේෂී ප්‍රසාංගික අත්දැකීම 'පෞරුෂාභිමාන - 2013' ප්‍රසංගය ඇමැති ඩලස් අලහප්පෙරුම මහතාගේ ප්‍රධානත්වයෙන් අද (20) රාත්‍රී 7ට නෙළුම් පොකුණ මහින්ද රාජපක්ෂ රඟහලේදී පැවැත්වේ.ජාතික යොවුන් සේනාංකයේ යෞවන යෞවනියන්ගේ සෞන්දර්යාත්මක හැකියාවන් කල එළි දක්වමින් සහ යොවුන් සේනා පුහුණුලාභීන් මධ්‍යස්ථාන සහ නිලධාරීන් ඇගයුම් සම්මානයට පාත්‍ර කරමින් පවත්වන 'පෞරුෂාභිමාන - 2013' උළෙල ශ්‍රී ලාංකේය තාරුණ්‍යය වෙනුවෙන් පිදෙන තවත් සුවිශේෂී තිළිණයක් බව ජාතික යොවුන් සේනාංක සභාපති නලින්ද ඉලංගකෝන් මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n1312208</link>
    <topic>මුල් ළමාවිය සංවර්ධනයට මාර්ගෝපදේශ මාලාවක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>මුල් ළමාවිය සංවර්ධනය හා රැකවරණය උදෙසා නව ජාතික මාර්ගෝපදේශ මාලාවක් හඳුන්වාදීමට ළමා සංවර්ධන හා කාන්තා කටයුතු අමාත්‍යාංශය පියවර ගෙන ඇත.ශාරීරික, මනෝ සමාජීය හා බුද්ධිමය සංවර්ධනයෙන් යුතු ශ්‍රි ලංකීය මුල් ළමාවිය දරු පරපුරක් බිහිකිරීම අරමුණු කරගෙන, මුල් ළමාවිය රැකවරණය හා සංවර්ධනයට සම්බන්ධ විවිධ ආයතනවල ප්‍රතිපත්ති සම්පාදකයන්, විශේෂඥයන්ගේ අදහස්, යෝජනා හා උපදෙස් මත මේ නව ජාතික මාර්ගෝපදේශ මාලාව සකස් කෙරෙනු ඇත.විශේෂයෙන් මෙහිදී ජල පහසුකම්, සනීපාරක්ෂාව සහ ස්වස්ථතාව(Water, Sanitation &amp;amp;amp; Hygiene Facilities) සම්බන්ධයෙන් පුළුල් අවධානයක් යොමුකිරීම අරමුණු කොටගෙන මෙම නව මාර්ගෝපදේශ සංග්‍රහය ලබන වසරේ දී එළිදැක්වීමට නියමිත ඇති බවත්, එය මෙරට ඇති සියලුම පෙර පාසල් අනිවාර්යයෙන්ම අනුගමනය කළයුතු පොදු මාර්ගෝපදේශ සංග්‍රහයක් බවත් ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.දෙසැම්බර් මස 14 – 20 දක්වා පැවැත්වෙන ජාතික මුල් ළමාවිය රැකවරණය හා සංවර්ධන සතිය නිමිත්තෙන් රාජගිරිය සවරින් හෝටලයේ ඉකුත්දා පැවති සමාරම්භක උත්සවයේ දී ඇමැති තිස්ස කරල්ලියද්ද මහතා මේ කරුණු අනාවරණය කළේය.මෙරට මුල් ළමාවිය රැකවරණය හා සංවර්ධනය අරමුණු කරගෙන ක්‍රියාත්මක කරන සුවිශේෂී කාර්යයන් වඩාත් පුළුල් ලෙස ජනතාව වෙත ගෙන යාම සඳහා 2010 වසරේ සිට සෑම වසරකම ජාතික මුල් ළමාවිය රැකවරණය හා සංවර්ධන සතිය දෙසැම්බර් මස 14 -20 දක්වා පැවැත්වෙයි.මුල් ළමාවිය රැකවරණය හා සංවර්ධනය සම්බන්ධයෙන් කටයුතු කරන සියලුම ආයතන ඒකරාශී කර ගනිමින් අදාළ සතියේ සුවිශේෂී ජාතික වැඩසටහන් 7ක් පැවැත්වීමටත්, ඊට සමගාමීව දිස්ත්‍රික් මට්ටමින් හා ප්‍රාදේශීය ලේකම් කොට්ඨාස මට්ටමින් වැඩසටහන් පැවැත්වීමටත් ළමා ලේකම් කාර්යාලය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n1312209</link>
    <topic>අය-වැය අවසන් ඡන්දය අද</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ජනාධිපති මහින්ද රාජපක්ෂ මහතා 2014 වර්ෂය සඳහා ඉදිරිපත් කළ අය-වැය යෝජනා සම්බන්ධයෙන් වන අවසන් වර ඡන්ද විමසීම අද a(20) පස්වරු 6ට පාර්ලිමේන්තුවේ දී සිදු කිරීමට නියමිතයි. දෙසැම්බර් 2දා අය-වැය විසර්ජන පනත් කෙටුම්පත් කාරක සභා අවස්ථාවේ විවාදය ආරම්භ විය. අමාත්‍යාංශ වැය ශීර්ෂ පිළිබඳව මෙහි දී විවාදයට ගත් අතර මෙම විවාදය අද මුදල් අමාත්‍යාංශ වැය ශීර්ෂයට අදාළ විවාදයත් සමඟින් අවසන් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122010</link>
    <topic>පාසල් කැන්ටිමෙන් ලබන වසරේ සිට ඉවතට</topic>
    <author/>
    <content>පාන් පිටි යොදා සැකසූ ආහාර වර්ග සහ පැණි බීම වර්ග පාසල් ආපනශාලාවල විකිණීම තහනම් කරමින් නිකුත් කර ඇති චක්‍රලේඛය ලබන වසරේ සිට ක්‍රියාත්මක කරන බව ආණ්ඩු පක්ෂයේ ප්‍රධාන සංවිධායක ජල සම්පාදන හා ජලාපවහන ඇමැති දිනේෂ් ගුණවර්ධන මහතා ප්‍රකාශ කළේය.මීට අදාළ චක්‍රලේඛය 2011 වසරේ දී නිකුත් කළ අතර එය තව දුරටත් වලංගු බවද දිනේෂ් ගුණවර්ධන මහතා කීවේය.දිනේෂ් ගුණවර්ධන මහතා මේ බව සඳහන් කළේ එක්සත් ජාතික පක්ෂ පාර්ලිමේන්තු මන්ත්‍රිනී තලතා අතුකෝරාළ මහත්මිය වාචික පිළිතුරු අපේක්ෂාවෙන් විමසූ ප්‍රශ්නයකට පාර්ලිමේන්තුවේ දී ඊයේ (19) පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122011</link>
    <topic>පාර්ලිමේන්තු විශේෂ කාරක සභාවේ කාලය දිඟු වෙයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ශ්‍රී ලංකාවාසීන් එක් ජාතියක් ලෙස ජීවත්වීම බලාත්මක කිරීම සඳහා අවශ්‍ය දේශපාලන හා ආණ්ඩුක්‍රම ව්‍යවස්ථානුකූල පියවර නිර්දේශ කර වාර්තා කිරීම සඳහා වන පාර්ලිමේන්තු විශේෂ කාරක සභාවේ කාල සීමාව දීර්ඝ කිරීමට පාර්ලිමේන්තුවේ අනුමැතිය හිමි විය.සභානායක, වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාලද සිල්වා මහා ඊට අදාළ යෝජනාව ඊයේ (19) ඉදිරිපත් කළ අතර විශේෂ කාරක සභාවේ කාලසීමාව 2014-06-21 දින දක්වා මාස 6කින් දීර්ඝ කෙරිණි. විශේෂ කාරක සභාව කතානායක චමල් රාජපක්ෂ මහතා විසින් පත් කෙරිණි.එහෙත් අදාළ විශේෂ කාරක සභාවට, තමන් විසින් නිරීක්ෂණය කරන ලද කරුණු අදාළ කාල සීමාවේ පාර්ලිමේන්තුවට වාර්තා කිරීමට නොහැකි බැවින් එම කාරක සභාවේ කාල සීමාව දීර්ඝ කර තිබේ.මෙම විශේෂ කාරක සභාවේ කාල සීමාව දෙසැම්බර් 21 දිනෙන් අවසන් වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122012</link>
    <topic>උතුරුමැද බස්වල වෙළෙඳාම තහනම්</topic>
    <author>හිඳෝගම සමූහ</author>
    <content>උතුරුමැද පළාතේ පෞද්ගලික බස් රථ ඇතුළත වෙළෙඳාම සපුරා තහනම් බව උතුරුමැද පළාත් ප්‍රවාහන ඇමැති එච්.බී. සේමසිංහ මහතා පැවසීය.උතුරුමැද පළාත් මාර්ගස්ථ මගී ප්‍රවාහන සේවා අධිකාරියේ නිලධාරීන් සමඟ පළාත් ප්‍රවාහන ඇමැති ඊයේ (19) බස් නැවතුම්පළට ගිය අවස්ථාවේදී මේ දැනුම්දීම කළේය.බස් නැවතුම්පළවල වෙළෙඳ කුටි වහාම ඉවත් කිරීමටත්, බස් රථ වල වෙළෙඳාම් කිරීම ඉවත් කිරීමටත්, බස් නැවතුම් පොළවල් වල වෙළෙඳාම් කරන ජංගම වෙළඳුන්ට පොලිස් වාර්තා ලබා ගෙන ඔවුන්ට අවසර පත්‍රයක් වහාම ලබාදිය යුතු බවත් ඇමැතිවරයා නිලධාරීන්ට උපදෙස් ලබා දුන්නේය. කුමන හේතුවක් නිසාවත් බස් රථවල වෙළෙඳාම් කිරීම සපුරා තහනම් වේ.උතුරුමැද පළාත් මාර්ගස්ථ මගී ප්‍රවාහන අධිකාරියේ පාලනය යටතේ මාර්ගවල ධාවන වන පෞද්ගලික බස් රථ වල මගී ජනතාවට කරදර වන පරිදි ඝෝෂාකාරී සංගීතය මෙන්ම බස් රථ වල ඇති ටී.වී. මඟින් අසභ්‍ය දර්ශන ඇතුළත් ගීත වැඩසටහන් ප්‍රචාරය කිරීම සිදුවන බවට පැමිණිලි ලැබී තිබේ.මේ පිළිබඳ වහාම පරීක්ෂා කර ගතයුතු පියවර වහාම ක්‍රියාත්මක කරන ලෙසත් ඇමැතිවරයා නිලධාරීන්ට උපදෙස් ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122013</link>
    <topic>වන්නි මානුෂීය මෙහෙයුමේ දී අතහැර දමා ගිය  අබලන් වාහන වෙන්දේසි කර අවසන්</topic>
    <author>වවුන්යාව උතුර සමූහබන්දුල සෙනෙවිරත්න</author>
    <content>වන්නි මානුෂීය මෙහෙයුමේ දී අතහැර දමා ගොස් තිබිය දී කිලිනොච්චිය දිසාපති කාර්යාලයට රැගෙනවිත් තිබූ අබලන් වාහන සියල්ල වෙන්දේසි කර අවසන් කර ඇතැයි කිලිනොච්චිය දිසාපති රූපවති කේතීස්වරන් මහත්මිය පැවසුවාය.එවැනි අබලන් යතුරු පැදි 6000ක් පමණ හා ට්‍රැක්ටර් ඇතුළු මෝටර් වාහන 220ක් වෙන්දේශි කර අවසන් කළ බව පවසන දිසාපති කාර්යාලය අතහැර දමා ගොස් තිබු මෝටර් වාහන ප්‍රවාහන කොමසාරිස් දෙපාර්තමෙන්තුවේ සහය ඇතිව අනන්‍යතාව තහවුරු කර රැගෙන යාමට කාලසීමාවක් ලබා දී තිබූ බව පවසන දිසාපති කාර්යාලය අනන්‍යතාවය තහවුරු කර නොගත් දිගු කලක් ගාල් කර තිබීමෙන් අබලන් වූ වාහන සියල්ල වෙන්දේශි කළ බව දිසාපතිනිය පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122014</link>
    <topic>බුදු දහමේ හරය ලෝක බලවතුන් වටහා ගනී නම් ලෝක සාමයට එල්ලවන තර්ජන වළක්වා ගත හැකියි</topic>
    <author/>
    <content>ලෝකය පුරා සිටින බලවතුන් බුදු දහමේ හරය වටහා ගන්නේ නම් ලෝක සාමයට එල්ලවන තර්ජන බොහොමයක් වළක්වා ගත හැකි බවත්, ඒ සඳහා ඔවුන්ට නුවණ පහළ විය යුතු යුගය උදාවී ඇති බවත් ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ මහතා පැවැසීය. ජපානය සහ ශ්‍රී ලංකාව අතර ඇති ඓතිහාසික මිතුදමට පදනම වී ඇත්තේ බුදු දහම යැයි ද කී ඒ මහතා එවැනි බැඳීම් සියලු රාජ්‍ය අතර පවතී නම් ලෝකය ම සුන්දර වන බව සඳහන් කළේය.හෙට්ටිගේ මහතා එසේ කීවේ ජපානයේ නිචිරෙන්ෂූ මහා නිකායේ මූලස්ථානය වන මි‍නොබු (MINOBO) මහා විහාරයේ ජාත්‍යන්තර කටයුතු පිළිබඳ අධ්‍යක්ෂ පූජ්‍ය අකියෝෂි යොෂිමුරා (AKIYOSHI YOSHIMURA) නාහිමියන්ට උපහාර දැක්වීම පිණිස වැල්ලවත්ත ජාත්‍යන්තර බෞද්ධ මධ්‍යස්ථාන විහාරස්ථානයේ පසුගියදා (15) පැවැති උත්සවයේ ප්‍රධාන ආරාධිත අමුත්තා වශයෙන් සහභාගි වෙමිනි.වැල්ලවත්ත ජාත්‍යන්තර බෞද්ධ මධ්‍යස්ථාන විහාරාධිපති මහරගම මහින්ද හිමියන් කරගෙන යනු ලබන ආගමික හා සමාජයීය සේවාවන් සඳහා ජපානයේ මිනොබු (MINOBO) විහාරයෙන් ලැබුණු අනුග්‍රහය වෙනුවෙන් මෙම උපහාර උළෙල පැවැත්විණි. මිනොබුසං (MINOBUSAN) නමින් ළදරු පාසල් ව්‍යාපෘති ක්‍රියාත්මක වන්නේ ද ජපානයේ මිනොබු විහාරයේ අනුග්‍රහයෙනි.උත්සව සභාව අමතා හෙට්ටිගේ මහතා මෙසේද පැවැසීය.ජපන් සමාජය අප වැනි රටවලට මහඟු ආදර්ශයක් සපයනවා. දෙරට අතර ඇති සබඳතාවය ඓතිහාසිකයි. දෙවන ලෝක යුද්ධයේදී ජපානයේ හිරෝෂිමා සහ නාගසාකි නගර පරමාණු බෝම්බවලින් විනාශ වූ හැටි මුළු ලෝකයටම තවමත් මතකයි. එදා ජපානය අකල් විපතකට පත්වුණා. ජපානය වෙනුවෙන් අපේ රට අවංකව පෙනී සිටියා.එවකට ශ්‍රී ලංකා ජනාධිපති ජේ. ආර්. ජයවර්ධන මහතා “වෛරයෙන් වෛරය නොසන් සිඳේ” යන බුදු වදන පදනම් කරගෙන ඇමරිකාවේ සැන් ප්‍රැන්සිස්කෝ නුවරදී කළ දෙසුම නිසා ජපානයට නිදහසත්, සෞභාග්‍යයත් උදා වුණා. ඒ කෘතවේදී ගුණය ජපන් ජාතිකයන් සතුව තවමත් පවතිනවා. අප රටට විපතක් සිදුවන සෑම අවස්ථාවකම ජපානය උදව් කරනවා.2004 සුනාමි ඛේදවාචකය අවස්ථාවේදීත් ජපානය විපතට පත්වූවන්ට සහන සලසන වැඩපිළිවෙළේ පෙරමුණ ගත්තා. තිස් වසරක යුද ජයග්‍රහණය ලබාගන්න කළ මෙහෙයුමේදී ජාත්‍යන්තරව එල්ල වූ බලපෑම් නොතකා ජපානය මධ්‍යස්ථ බේරුම්කරුවකුගේ භූමිකාව ක්‍රියාත්මක කළා. යශුෂි අකාෂි මහතා තවමත් අප රටට පැමිණ ජනාධිපතිතුමාට රටට ශක්තිය ලබා දෙනවා.ජපන් භික්ෂූන් වහන්සේලා පැමිණ ජනාධිපතිතුමාට නිරන්තරව ආශිර්වාද කරන්නේ මහත් හැඟීමකින්. මෙවැනි අවංක බැඳීම් ඇතිවන්නේ දෙරට ම බුදු දහමින් ලබා ඇති පෝෂණය නිසයි. පූජ්‍ය අකියෝෂි යොෂිමුරා නාහිමියන්ට උපහාර දැක්වීමට ලැබීම ලොකු භාග්‍යයක්. උන්වහන්සේ අප රටේ දරු පිරිසක් වෙනුවෙන් මහත් වූ කරුණාවක් දක්වා තිබෙනවා.බලකාමය හා යටත් විජිත සිතුවිලි තිබෙන ඇතැම් බලවතුන් යුද්ධය නිමාකර සාමය ගොඩනඟා ගත් අප රටට හතුරුකම් කරනවා. බෙදුම්වාදයට ත්‍රස්තවාදයට යළි හිස ඔසවන්න පාර කපනවා. අනවශ්‍ය ලෙස අපේ රටේ අභ්‍යන්තර ප්‍රශ්නවලට මැදිහත් වෙනවා. මේකද ජාත්‍යන්තර සදාචාරය? ජනාධිපතිවරයා පොදු රාජ්‍ය මණ්ඩලීය රාජ්‍ය නායක සමුළුවේ නායකත්වයට පත්වීම නිසා අප රට ලෝකය හමුවේ තවත් ඉදිරියට ආවා. ඒ නායක සමුළුවේදීත් ජනාධිපතිවරයා බුදු වදනක් ගෙන හැර දක්වමින් ලෝකයටම කීවේ අනුන් කළ දේවල්වල හරි වැරදි සොයා නොබලා තමා විසින් කරන ලද හා නොකරන ලද දේ ගැන සිහි නුවණින් සොයා බලන ලෙසයි. මෙය සෑම පුද්ගලයකුටම වගේම සෑම රාජ්‍යයකට ම හොඳ මග පෙන්වීමක්. දැන් ශ්‍රී ලංකාව ලස්සන රටක් බවට පත්වෙමින් තිබෙනවා. වෙහෙර විහාරස්ථාන දියුණු වෙමින් බුදු දහම පෝෂණය වෙනවා.බොහෝ දෙනෙක් ලෞකික ලෝකෝත්තර සුවය ගැන හිතන්න පටන් අරන්. භෞතික සංවර්ධනය ඉහළට ගෙන එද්දී මිනිසුන්ගේ මානසික සංවර්ධනය ද දියුණු විය යුතුයි. ඒ සඳහා ආමිස පූජාවට වඩා ප්‍රතිපත්ති පූජාවට මුල් තැන දෙන්න ඕනෑ. ලෝක සාමය ගොඩනඟා ගැනීමට නම් බුදු දහමේ හරය වටහාගත් රාජ්‍ය නායකයින් සිටිය යුතුයි. ශ්‍රී ලංකාවත්, ජපානයත් ලෝකයට ආදර්ශයට ගත හැකි රාජ්‍ය දෙකක්. ජනාධිපති මහින්ද රාජපක්ෂ මහතා බොහෝ රාජ්‍ය නායකයන්ට ආදර්ශයට ගත හැකි ලෙස රාජ්‍ය තාන්ත්‍රිකව කටයුතු කරනවා.ජපානයේ මිනොබු මහා විහාරයේ (MINOBU) ජාත්‍යන්තර කටයුතු පිළිබඳ අධ්‍යක්ෂ පූජ්‍ය අකියෝෂි යොෂිමුරා (AKIYOSHI YOSHIMURA) නාහිමිපාණන් වහන්සේ:-ලංකාවෙ මිනිස්සු ‍බොහොම කරුණාවන්තයි. අපට ලොකු ආදරයක් ලංකාව ගැන තියෙන්නෙ. ලංකාවට උදව් කරන්න ලැබීම ගැන සතුටු වෙනවා. මිනොබු මහා විහාරයට කළ ගෞරවය, උපහාරය සතුටින් පිළිගන්නවා. ජනාධිපතිතුමා වෙනුවෙන් මෙම උත්සවයට කුමාරසිරි හෙට්ටිගේ මහතා පැමිණීම අපට ගෞරවයක්. වැල්ලවත්ත ජාත්‍යන්තර බෞද්ධ මධ්‍යස්ථානය හා අප අතර ඇති සම්බන්ධතාවය ඉතා වැදගත්.මහරගම මහින්ද හිමි වැනි භික්ෂූන් වහන්සේලාගෙන් සිදුවන ආගමික ශාසනික සේවය අප අගය කරනවා. ලංකාවේ දිනෙන් දින සිදුවන දියුණුව බලා අපට ලොකු සතුටක් ඇති වෙනවා. අප දෙරට අතර මිතුදම තව තවත් ශක්තිමත් වේවා!මහරගම මහින්ද හිමි- ජපානයට ගොස් එහි කලක් මහායාන දර්ශනය හදාරමින් සිටියදී එරට මිනොබු මහා විහාරයෙන් අප රටට විශාල සේවයක් ලබා ගැනීමට හැකි වුණා. විශේෂයෙන් එහි ළදරු අධ්‍යාපනය ගැන ලබාගත් අවබෝධය නිසා මිනොබුසං ළදරු පාසල් ව්‍යාපෘතිය මෙරට ආරම්භ කරන්න හැකි වුණා.ජපානයේ සෑම විහාරස්ථානයකම ළදරු පාසල් පවත්වනවා. කුඩා කල සිට ආගමික පරිසරයකට දරුවන් යොමු කරන්න ඒ අය ගන්නා උත්සාහය ඉතා වැදගත්. අප ඒ වැඩපිළිවෙළවලින් ආදර්ශ ගන්න ඕනෑ. මෙහිදී දහම් පාසල් සිසු සිසුවියන්ට ත්‍යාග ප්‍රදානය ද සිදු කෙරිණි.මෙම අවස්ථාවට චන්ද්‍රා හේමචන්ද්‍ර, ශ්‍රී දේවි සිල්වා, රොෂාන් ද සොයිසා, තමරා ගුණරත්න, ඒ. රණවීර ආරච්චිගේ යන මහත්ම මහත්මීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122015</link>
    <topic>පොලිස් අධිකාරීවරුනට තර්ජනය කළ වාස්ට අධිචෝදනා භාර දෙයි</topic>
    <author>කුමුදු හෙට්ටිආරච්චි</author>
    <content>කෝටිපති ව්‍යාපාරිකයකු වූ මෙහොමඩ් සියාම් මහතා ඝාතනය සම්බන්ධයෙන් ප්‍රශ්න කරමින් සිටියදී රහස් පොලිසියේ සහකාර පොලිස් අධිකාරී ශානි අබේසේකර මහතා ඇතුළු නිලධාරීන් තිදෙනකුට මරණීය තර්ජන කිරීම හා සාපරාධී බිය ගැන්වීමට තැත්කළ බවට හිටපු නියෝජ්‍ය පොලිස්පති වාස් ගුණවර්ධනට එරෙහිව කොළඹ මහාධිකරණ විනිසුරු අයිරාංගනී පෙරේරා මහත්මිය විසින් ඊයේ(19) අධි චෝදනා පත්‍ර භාර දෙන ලදී.විත්තිකරුට එරෙහි අධි චෝදනා (06) ඊයේ විවෘත අධිකරණයේදී කියවාදීමෙන් පසු එම සියළු අධි චෝදනාවන්ට තමන් නිවැරදිකරු බව විත්තිකූඩුවේ සිට විත්තිකාර හිටපු නියෝජ්‍ය පොලිස්පතිවරයා ප්‍රකාශ කරන ලදී.මොහොමඩ් සියාම් මහතාගේ ඝාතනය සම්බන්ධයෙන් රක්ෂිතබන්ධනාගාරයේ පසුවන විත්තිකාර වාස් ගුණවර්ධන පෙර දින අධිකරණය නිකුත් කළ නොතීසියක‍ට අනුව බන්ධනාගාර නිලධාරීන් ඊයේ කොළඹ මහාධිකරණයට ඉසිරිපත්කර තිබුණි.විත්තිකරු සියලු චෝදනාවන්ට තමන් නිවැරදිකරු බව එසේ ප්‍රකාශ කිරීමෙන් පසු මෙම නඩුව ලබන ජනවාරි 09 වැනිදාට විභාගයට ගැනීම‍ට විසිසුරුවරිය ඊයේ තීරණය කළාය.2013-06-10 කොළඹදී සහකාර පොලිස් අධිකාරී ශානි අබේසේකර,පොලිස් පරීක්ෂක රංජිත් සුණසිංහ,හා පොලිස් පරීක්ෂක ලාලිත ගීතාංජන දිසිනායක යන අයට සාපරාධී බිය ගැනිවීමක් ඇති කිරීමේ අඳහසින් අසභ්‍ය වචනයෙන් බැණ "මට තේරුණා උඹලා මට මේ වැඩේ කරනවා කියල. හැබැයි උබලට හැමදාම මාව මේක ඇතුළේ තියා ගන්නබෑ,ශානි මම මිනී මරුවෙක් .මම එළියට ආපු දවසට බළා ගනිල්ලා උඹලට කරන දේ " කියා මරණ හෝ බරපතල තුවාල සිදු කිරීමට තර්ජනය කිරීම යන අධි චෝදනා තුනක් ය‍ටතේ විත්තිකරුට එරෙහිව නීතිපතිවරයා විසින් දණ්ඩ නීති සංග්‍රහයේ 486 වගන්තිය යටතේ චෝදනා නගා ඇත.රජයේ සේවකයකුගේ නළ කටයුක්තක් ඉටු කිරීම වැළැක්වීම හෝ එම නිළ කටයුක්ත නොකර සිටීමට එනම් මොහොමඩ් සියාම් යන අයගේ ඝාතනය පිළිබඳය විමර්ශනය සිදු නොකිරීම හෝ ප්‍රමාද කිරීමට තැත්කිරීම යන අධි චෝදන තුන යටතේ දණ්ඩ නීති සංග්‍රහයේ 186 වගන්තිය යටතේ විත්තිකරුට එරෙහිව චෝදනා නඟා ඇත.විත්තිකරු වෙනුවෙන් නීතීඥ රංජන්ද සිල්වා මහතා පෙනී සිටි අතර පැමිණිල්ල වෙනුවෙන් රජයේ අධි නීතීඥ හිමාලි ජයනෙත්ති මෙනවිය පෙනී සිටියාය. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122016</link>
    <topic>දුන්නා පෙම්වතියට ලස්සන මල් පැළයක් හැදුනේ කැලේ පිපෙනා පින්න මලක්</topic>
    <author>- තෙන්නකෝන් කුලසේකර</author>
    <content>විසිපස් හැවිරිදි මේ පෙම්වතා රජයේ කාර්යාලයක ලිපිකරුවෙකි. පෙම්වතිය බැංකු ලිපිකාරිනියකි.දෙදෙනා මුණගැසී මාස කිහිපයකි. අනාගත පැතුම් දහසක් පොදි බැඳගත් මේ පෙම් යුවළ විවාහය නමැති සුන්දර සිහිනය සැබෑ කැර ගැනීමට වෙර දරමින් සිටියහ.සිය ආදරවන්තිය මල් වගාව ඇගේ විනෝදාංශය කරගෙන සිටි බැවින් ලස්සන මල් පිපෙන පැළ කිහිපයක් තමාට ගෙනැවිත් දෙන ලෙසට පෙම්වතා ඔහුගේ මිතුරෙකුට කීවේය. මිතුරා පසුවදාම මල් පැළ කිහිපයක් ගෙනැවිත් දුන්නේ, 'මේවා උසස් වර්ගයේ මල් පැළ' යැයි කියමිණි. පෙම්වතා එදිනම මේ උසස් වර්ගයේ මල් පැළ ඔහුගේ පෙම්වතියට පරිත්‍යාග කෙළේය. පෙම්වතා තිළිණ කළ මල් පැළ සිටුවා පණ මෙන් ආරක්ෂා කර ඒවාට ඇප උපස්ථාන කළ පෙම්වතිය ඇගේ නැගණියට පැවසුවේ 'එයා මට ගෙනත් දුන්නේ ලස්සන මල් පිපෙන බොහොම ගණන් දුර්ලභ වර්ගයේ මල් පැළ වගයක්' කියාය.මේ දෙදෙනා ඔවුන්ගේ ප්‍රේම පාරාදීසයේ රස විඳිමින් කාලය ගත කරද්දී ඇගේ මල් ගස්වල මල් පොහොට්ටු මතු වන්නට විය. අහෝ ඛේදයකි! බැලින්නම් ඒවා කැලේ හැදෙන පින්න මල්ය. අවංකවම තමා ආදරය කරන පෙම්වතා කැලෑ පැළ වර්ගයක් ගෙනවිත් තමා රැවටීම නිසා ඇයගේ සිත ශෝකයෙන් බර විණි.එයට තවත් පොහොර දමමින් ඇගේ නැගණියද ඇයට විහිළු කරන්නට පටන් ගත් අතර සිද්ධිය නිවසේ ස‍ියලු දෙනාම දැන ගත්හ. දැන් පෙම්වතිය වෙනතක් බලාගෙනය. මිතුරා කළ අමන වැඩේ නිසා දෙවසරක ප්‍රේමය අහිමි ව පෙම්වතා සුසුම් ලමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122017</link>
    <topic>නැ‍ඟෙනහිර විශ්වවිද්‍යාලයේ දැවැන්ත උද්ඝෝෂණයක්</topic>
    <author>පණ්ඩුක සමරසේකර</author>
    <content>නැ‍ඟෙනහිර විශ්වවිද්‍යාලයේ වංචා හා දූෂණ සිදුවන බවට මඩකළපු දිස්ත්‍රික් පාර්ලිමේන්තු මන්ත්‍රී පී. සිවරාසා මහතා කළ ප්‍රකාශයකට විරෝධය පාමින් ඊයේ (19) නැ‍ඟෙනහිර විශ්වවිද්‍යාලයේ ආචාර්යවරුන්, සිසුන් සහ අනධ්‍යයන සේවකයන් එක්ව විශ්වවිද්‍යාලය ඉදිරිපිට මහාමාර්ගයේ දැවැන්ත උද්ඝෝෂණයක් පැවැත්වීය.දැඩි වර්ෂාවද නොතකා මහාමාර්ගය අවහිර කරමින් පැවැති මෙම උද්ඝෝෂණයේදී විශ්වවිද්‍යාල ආචාර්යවරුන්, සිසුන් හා අනධ්‍යයන සේවකයන් ද මන්ත්‍රීවරයාට දැඩි විරෝධය පාමින් මහාමාර්ගයේ ගමන් ගත් රථවාහනවල සහ මගී ප්‍රවාහන සේවාවන්හි ගමන් ගත් මගීන්ට අත්පත්‍රිකා බෙදමින් විශ්වවිද්‍යාලයේ වත්මන් සංවර්ධනය පිළිබඳව ජනතාව දැනුවත් කළහ.වසර 30 තිස්සේ පැවැති කුරිරු යුද්ධය නිමාකරමින් පසුව එළැඹි පශ්චාත් යුද සමය තුළ විශ්වවිද්‍යාලය තුළ ඇතිකර ඇති සංවර්ධනය ඉහිලුම් නොදෙන තරමට දැඩි ඊර්ෂ්‍යාවෙන් සිසුන් කෝප ගන්වන සුළු ප්‍රකාශ නිකුත් කිරීම විශ්වවිද්‍යාල ආචාර්ය මණ්ඩලය දැඩි පිළිකුලෙන් මෙහිදී ප්‍රතික්ෂේප කරන්නට යෙදුණි. සිද්ධිය සම්බන්ධයෙන් පොලිස් මාධ්‍ය ප්‍රකාශක කාර්යාලය සඳහන් කළේ විශ්වවිද්‍යාලය ඉදිරිපිට මාර්ගයේ මන්ත්‍රීවරයාට එරෙහිව සාමකාමී උද්ඝෝෂණයක් පැවැත්වුණ මුත් කිසිදු ප්‍රචණ්ඩකාරී සිද්ධියක් වාර්තා නොවූ බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122018</link>
    <topic>සාර්ක් කලාපීය රටවල ප්‍රමිතීන් එකම ප්‍රමිතියක් යටතට ගෙන ඒමෙන් භාණ්ඩ හා සේවා වෙළෙඳපොළ පහසුවනවා</topic>
    <author>උපාලි කරුණාරත්න සහ චමීර ඇල්ලදෙනිය</author>
    <content>සාර්ක් කලාපීය රටවල පවතින විවිධ ප්‍රමිතීන් එකම ප්‍රමිතියක් යටතට ගෙන ඒමෙන් භාණ්ඩ හා සේවා වෙළෙඳපොළට සැපයීමේදී වඩාත් පහසුවන බවත්, ඒ තුළින් රටවල් අතර ජාත්‍යන්තර වෙළෙඳාම් කටයුතු පුළුල් වන බවද තාක්ෂණ හා පර්යේෂණ ඇමැති පාඨලී චම්පික රණවක මහතා සඳහන් කළේය.ඇමැතිවරයා මෙසේ ප්‍රකාශ කළේ පසුගියදා ( 18) හණ, රෙදිපිළි හා සම් සඳහා වූ ආංශික තාක්ෂණික කමිටුවේ 03 වන රැස්වීමේ ආරම්භක උළෙලට සහභාගි වෙමිණි. එය කොළඹදී පැවැත්විණ.ආසියාතික කලාපයේ උරුමයන් වන ඇඟළුම් මෙන්ම හණ හා සම් භාණ්ඩ අපනයනය කිරීමේදී ඒ ඒ රටවල පවතින ප්‍රමිතීන් නිසා බාධා පැමිණෙන බැවින් සාර්ක් කලාපීය රටවල පවතින ප්‍රමිතීන් අතර සමමිතියක් ඇති කිරීම මෙම වැඩසටහනෙන් අපේක්ෂා කරන බවද ඇමැතිවරයා වැඩිදුරටත් අවධාරණය කළේය.දැනට සාර්ක් කලාපීය රටවල් තුළ ප්‍රමිතීන් 11ක් හඳුනාගෙන ඇති බවත් එම ප්‍රමිතීන් සියල්ල එකම ප්‍රමිතියක් යටතට ගෙන ඒමට කටයුතු කරන බව ශ්‍රී ලංකා ප්‍රමිති ආයතනයේ අධ්‍යක්ෂ ආචාර්ය ලලිත් සෙනවීර මහතා ප්‍රකාශ කළේය. භාණ්ඩ හා සේවා හුවමාරුවේදී අනවශ්‍ය පරීක්ෂා කිරීම් වලින් තොරව එම කටයුතු කිරීමට මෙම ප්‍රමිතිකරණය ඉවහල් වන බවත් ඒ ඔස්සේ වෙළෙඳපොළ කටයුතු පහසුකිරීම, ගැණුම්කරුවන්ට අවශ්‍ය පහසුකම් සලසාදීම වැනි කරුණු මෙම රැස්වීම්වලදී සාකච්ඡාකොට තීරණ ගනු ලබන බවද ලලිත් සෙනවීර මහතා සඳහන් කර සිටියේය.භාණ්ඩ හා සේවා සඳහා විවිධ රටවල විවිධ ප්‍රමිතීන් ක්‍රියාත්මක කෙරෙන අතර අන්තර්ජාතික වෙළෙඳාමට එය බාධාවකි. මෙම බාධක ඉවත්කිරීමේ මූලික අරමුණ ඇතුළු ප්‍රමිතිකරණය පිළිබඳ තවත් අරමුණු රැසක් පෙරදැරිව සාර්ක් කලාපය සඳහා ක්‍රියාත්මක කෙරෙන ප්‍රමිති ආයතනයක් දකුණු ආසියානු කලාපීය ප්‍රමිති ආයතනය නමින් ස්ථාපිත කොට තිබේ.දකුණු ආසියානු කලාපීය ප්‍රමිති ආයතනය යටතේ විවිධ ක්ෂේත්‍ර 05 ක ක්‍රියාත්මක කෙරෙන ආංශික තාක්ෂණික කමිටු පිහිටුවා, එම කමිටු මඟින් ඒ ඒ ක්ෂේත්‍රයන්හි කලාපීය ප්‍රමිතීන් සම්පාදනය සිදු කිරීමට පියවර ගෙන තිබේ. හණ, රෙදිපිළි හා සම් සඳහා වූ ආංශික තාක්ෂණික කමිටුව මෙලෙස පිහිටුවන ලද කමිටුවකි. සාර්ක් කලාපයට අයත් රටවල තාක්ෂණික විශේෂඥ නියෝජිතවරුන්ගෙන් සැදුම්ලත් මෙම කමිටුවල රැස්වීම් එක් එක් සාමාජික රටවල පවත්වනු ලබන අතර, එහිදී අදාළ ප්‍රමිතීන් සැකසීම පිළිබඳව සාකච්ඡා කරනු ලැබේ.ලෝකයේම එකම ප්‍රමිතියකට අනුව භාණ්ඩ හා සේවා ප්‍රමිතීන් ක්‍රියාත්මක වන්නේ නම්, අනවශ්‍ය පරීක්ෂා කිරීම් වැනි බාධාවලින් තොරව වෙළෙඳ කටයුතු පුළුල් වීමක් සිදු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122019</link>
    <topic>සා/පෙළ උත්තර පත්‍ර පරීක්ෂාව දෙසැම්බර් 30වනදා සිට</topic>
    <author>නුවන් කොඩිකාර</author>
    <content>සාමාන්‍ය පෙළ උත්තර පත්‍ර පරීක්ෂාව දෙසැම්බර් 30වනදා ආරම්භ වන බවත් එය අදියර දෙකක් යටතේ ක්‍රියාත්මක වන බවත් විභාග කොමසාරිස් ඩබ්ලිව්. එච්. එන්. ජේ. පුෂ්පකුමාර මහතා පැවසීය.පළමු අදියර දෙසැම්බර් 30 සිට ජනවාරි 07 දක්වාත්, දෙවැනි අදියර ජනවාරි 16 සිට ජනවාරි 24 දක්වා ක්‍රියාත්මක වන බව හෙතෙම කීවේය. ඒ අනුව නගර 51ක පාසල් 79ක විභාග පරීක්ෂණ මධ්‍යස්ථාන 153ක් පිහිටුවා ඇති බවද ඒ මහතා කියා සිටියේය. අධ්‍යාපන අමාත්‍යාංශයේ ඊයේ (19) පැවැති ප්‍රවෘත්ති සාකච්ඡාවකට එක්වෙමින් කොමසාරිස්වරයා එසේ ප්‍රකාශ කෙළේය.නගර 14ක පාසැල් 19ක් තුළ විභාග පරික්ෂණ මධ්‍යස්ථාන ක්‍රියාත්මක වන අතර ඉන් පාසල් 15ක කොටස පාසල් පැවැත් වෙන බවද පුෂ්පකුමාර මහතා කීවේය.අධ්‍යයන පොදු සහතික පත්‍ර සාමාන්‍ය පෙළ විභාග ප්‍රශ්න පත්‍ර ඇගයීම් කටයුතු සඳහා 40,000ක පමණ කාර්යය මණ්ඩලයක් යොදවා ඇතැයි ද පුෂ්පකුමාර මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122020</link>
    <topic>රට යවන්නැයි කියා වංචා කළ අයට ඇප</topic>
    <author>සිරිසේන රාජපක්ෂ</author>
    <content>මැදපෙරදිග රැකියා ලබා දෙන බව පවසා පුද්ගලයින් දසදෙනෙකුගෙන් රුපියල් තුන්ලක්ෂ විසිපන්දහසක පමණ මුදලක් වංචා කළ බව කියන සැකකරුවකුට මාළිගාකන්ද ප්‍රධාන මහේස්ත්‍රාත් නදීරා බෝගහදෙනිය මහත්මිය රුපියල් පන්දහසක මුදල් ඇපයක් ඊයේ (19) නියම කළාය.එම මුදල් ඇපයට අමතරව රුපියල් ලක්ෂ දෙක බැගින් වූ ශරීර ඇප දෙක බැගින් ද, එම චුදිතට නියම කළ මහේස්ත්‍රාත්වරිය සෑම ඉරුදිනකම මරදාන පොලිසියට වාර්තා කරන ලෙස ද සැකකරුට නියම කළාය.ඇප නියම කෙරුණ සැකකරු වූයේ රංජිත් ප්‍රියංකර නමැත්තකුටය.මෝදර කොරළවැල්ල මාවතේ තිලංග රමේෂ් පෙරේරා නමැත්තකු විසින් කරන ලද පැමිණිල්ලකට අනුව සැකපිට මොහු අත්අඩංගුවට ගෙන තිබිණ.එසේ අත්අඩංගුවට ගත් මෙම සැකකරු මරදාන පොලිසියේ පො. සැ. වර්ණසූරිය හා පො. කො. නිමල් (61038) යන මහත්වරුන් විසින් මොහු මාළිගාකන්ද මහේස්ත්‍රාත් අධිකරණය වෙත ඉදිරිපත් කරමින් එක් අයකුගෙන් තිස්දෙදහස් පන්සිය බැගින් පුද්ගලයින් දසදෙනකුගෙන් මුදල් වංචා කළ බවට සැකකරන අතර, තවත් පුද්ගලයකු අත්අඩංගුවට ගැනීමට ඇති බවත් පරීක්ෂණ අවසන් නැති බවත් පවසමින් සැකකරු රිමාන්ඩ් භාරයට පත්කරන ලෙස ඉල්ලා සිටියේය.අනතුරුව සැකකරු වෙනුවෙන් පෙනී සිටි නීතිඥ ධම්මික රත්නායක මහතා තම සේවාදායකයා කිසිම අයුරකින් මුදල් වංචාවකට සම්බන්ධ නැති බවත් පවසමින් සැකකරුට ඇප ලබාදෙන ලෙස ඉල්ලා සිටියේය.නීතිඥ මහතාගේ එම ඉල්ලීම ගැන සළකා බැලූ මහේස්ත්‍රාත්වරිය සැකකරුට ඉහත කී ලෙස ඇප නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122021</link>
    <topic>කාගෙවත් අවධානයට ලක්නොවුණු රිදීමාලියද්දට මහවැලි ව්‍යාපෘතියක් ලබාගත්තේ ජනතා සුබ සෙතටයි</topic>
    <author/>
    <content>ශ්‍රී ලංකාවේ දිළිඳුම ප්‍රාදේශීය ලේකම් කොට්ඨාසය වූ රිදීමාලියද්දට මහවැලි ව්‍යාපෘතියක් ලබාගත්තේ එම ප්‍රදේශයේ කාගේවත් අවධානයකට ලක් නොවූ නිසා එම ජනතාවගේ ජීවිත වඩාත් සුඛිත මුදිත කිරීමේ අරමුණෙන් යැයි වාරිමාර්ග ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය.ඇමැතිවරයා එසේ පැවසුවේ රිදීමාලියද්ද ප්‍රාදේශීය ලේකම් කොට්ඨාසයේ මහවැලි ඒකාබද්ධ විශේෂ ව්‍යාපෘතිය යටතේ ක්‍රියාත්මක සංවර්ධන ව්‍යාපෘති රැසක ප්‍රතිලාභ එම ජනතාවට බෙදා දෙමින් පැවැති ජන හමුවකදීය.එහිදී ඇමැතිවරයා මෙසේද පැවැසීය.ගම වෙනුවෙන් කතා කරපු ගොවි මහත්තයා ප්‍රාර්ථනා කළා මං ශක්‍ර දෙවියෝ වෙන්න කියා. නමුත් ශක්‍ර දෙවියෝ වුණොත් ඒකෙන් වැඩක් තියෙන්නේ දෙවියන්ට විතරයි. මොකද දෙවි කෙනෙක් වුණාම දේවතාවියන් පිරිවරාගෙන සැපසම්පත් විඳින එකයි කරන්න තිබෙන්නේ. නමුත් මම කැමතියි ඊ‍ට වැඩිය තමුන්නාන්සේලාගේ සේවකයකු වශයෙන් හිඳිමින් මේ වගේ ගම්වලට ඇවිල්ලා තමුන්නාන්සේලාට වැඩ කරමින් ඒ දුක සැප බෙදාගන්න.ශ්‍රී ලංකාවේ දිළිඳුම ප්‍රාදේශීය ‍ලේකම් කොට්ඨාසය වූ රිදීමාලියද්ද මහවැලි විශේෂ ව්‍යාපෘතිය මඟින් දිළිඳුකම පිළිබඳ දර්ශකයේ පළවෙනි ස්ථානයේ සිට දහවන ස්ථානයට පත්කිරීම‍ට මහවැලි අධිකාරිය සමත්වීම සුවිශේෂී ජයග්‍රහණයක් බව ඇමැතිවරයා මෙහිදී පැවසීය. වසර පහක් පුරා ක්‍රියාත්මක වන මේ ඒකාබද්ධ ව්‍යාපෘතිය යටතේ වසරකට රුපියල් මිලියන 1100ක් වැය කැර තිබෙනවා.පසුගිය වසර 2 තුළ මෙම ව්‍යාපෘතිය සාර්ථකව ක්‍රියාත්මක වූ නිසා තමුන්නාන්සේලාගේ ජීවන තත්ත්වය පැවැති තත්ත්වයෙන් උසස් තැනකට ‍ෙගන ඒමට අපට හැකි වී තිබෙනවා. හේන් ගොවිතැනෙන් ජීවත්ව වන පවුල් 15,000ක් මෙම කලාපයේ ජීවත් වන බව හෙළි වී තිබෙනවා. ඔවුන්ට අවශ්‍ය සංවර්ධන යටිතල පහසුකම් අපි දැන් සම්පූර්ණ කර ‍ෙගන යනවා. ග්‍රාමීය මාර්ග කිලෝමීටර් 50ක්, අබලන් වූ වැව් අමුණු 15ක් පානීය ජල ළිං 50ක්, කෘෂි ළිං 100ක් මේ වනවිට අපි සම්පූර්ණයෙන් අවසන් කර තිබෙනවා.හැමවිටම මම මේ ගම්වලට නොපැමිණියාට මේ කටයුතු හොයලා බලනවා. අවශ්‍ය අඩුපාඩුකම් සම්පූර්ණ කර දෙනවා. මාත් සමඟ තමුන්නාන්සේලාගේ සංවර්ධන කටයුතු ක්‍රියාත්මක කිරීමට අනුර විදානගමගේ ඇමැතිතුමාත්, තේනුක විදානගමගේ මන්ත්‍රීතුමත් එක් වී කටයුතු කරනවා.මං වෙනුවෙන් මගේ නැඟණිය තමුන්නාන්සේලාගේ වුවමනා එපාකම් සොයා බලා ඒවා ඉටු කර දෙන්න වෙහෙසෙනවා. ඒ වගේම මගේ පවුලේ කිසිම කෙනෙක් කිසිම මැතිවරණයකට ඉදිරිපත් වෙන්නේ නැහැ. රිදීමාලියද්දට මම විශේෂ මහවැලි ව්‍යාපෘතියක් ලබාගත්තේ කාගෙවත් අවධානයකට ලක්නොවුණු තමුන්නාන්සේලාගේ ජීවිත වඩා යහපත් කරන්නයි. පහුගිය අවුරුදු දෙක ඇතුළත මම තමුන්නාන්සේලාට කොපමණ ප්‍රතිලාභ ලබාදුන්නාද කියන එක තමුන්නාන්සේලාගේ හදවත් දන්නවා.ඒ ළෙන්ගතු හැඟීම තමුන්නාන්සේලාගේ හිතේ තියෙන නිසා තමයි මං ශක්‍ර දෙවියෝ වෙන්න ඕන කියලා තමුන්නාන්සේලා ප්‍රාර්ථනා කරන්නේ. හැබැයි මේ ප්‍රතිලාභ බෙදා දීමේදී මම කිසිම කෙනෙක්ගේ පක්ෂ, පාට , මනාප බැලුවේ නැහැ. ආධාර අවශ්‍ය කාටද ඒ හැමෝටම දීලා තිබෙනවා.හැබැයි තමුන්නාන්සේලා බුලත්කොලේට ඡන්දය දීලා ජනාධිපතිතුමාවත් අපේ රජයත් පත් කර ගත්ත නිසයි මේ සියලු ප්‍රතිලාභ ලැබෙන්නේ.මෙම අවස්ථාවට මහවැලි අධිකාරියේ අධ්‍යක්ෂ ජනරාල් ගාමිණී රාජකරුණා, රඹකැන්ඔය නේවාසික ව්‍යාපාර කළමනාකාරු ගාමිණී මහතාද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122022</link>
    <topic>අශෝක විදුහල එදා අපි ගොඩනැගුවේ ටිකෙන් ටික ග‍ඩොල් කැට එකතු කරමින්</topic>
    <author/>
    <content>එදා අපි කොළඹ අශෝක විදුහල ටිකෙන් ටික ගොඩනැංවූවේ ගඩොල් කැට එකතු කරමින්. අද මේ තත්ත්වයට මේ පාසල් භූමිය ගොඩනැංවූවේත් එහි ප්‍රතිඵලයක් නිසයි‍. මම ඩී. එස්. සේනානායකයට දමන්න වගේ මවුපියෝ උත්සාහ කළත් මම අශෝකය දාලා ගියේ නෑ. ඒ තරමටම මම මගේ පාසලට ආදරෙයි.බස්නාහිර පළාත් මහ ඇමැති ප්‍රසන්න රණතුංග මහතා එසේ පැවසූවේ පසුගියදා කොළඹ අශෝක විද්‍යාලයේ පාසල් සංවර්ධන කමිටුව රැස්කළ රුපියල් ලක්ෂ 79ක මුදලක් වැය කරමින් ලබාගත් පාසල් බස් රථය සිසු අයිතියට පත් කිරීමේ උත්සවය අමතමිනි. මෙහිදී අමාත්‍යවරයා වැඩිදුරටත් මෙසේ ද පැවැසීය.කොළඹ අශෝක විද්‍යාලය කොළඹ ජනප්‍රිය පාසල් හා ආනන්ද, නාලන්ද මට්ටමට ගෙන ඒමේ දැඩි උනන්දුවක් මා තුළ තිබෙනවා. ඒ සඳහා අවශ්‍ය කැප කිරීම් මම ඉදිරියටත් කරනවා. මේ විද්‍යාලයට බස් රථයක අඩුව හොඳින් දැනී තිබුණ දෙයක්. ඒ වගේම ගුරු සිසු මව්පිය මගේම සිහිනයක් මෙසේ යථාර්ථයක් බවට අද පත්වූවා යැයිද පැවැසීය.කොළඹ ‍අශෝක විද්‍යාලයේ හිටපු විදුහල්පති වත්මන් මහානාම විද්‍යාලයේ විදුහල්පති යූ. එම්. ප්‍රසන්න උපශාන්ත වත්මන් අශෝක විද්‍යාලයේ විදුහල්පති වයි. යසරත්න මහත්වරුන් ඇතුළු විශාල පිරිසක් මේ අවස්ථාවට සහභාගී වූහ. බස් රථයේ යතුර සුබ මොහොතින් ප්‍රධාන ශිෂ්‍ය නායකයා අතට බාර දීම මහ ඇමැති ප්‍රසන්න රණතුංග මහතා අතින් සිදුවිය.විද්‍යාලයේ වර්තමාන විදුහල්පති යසරත්න මහතා -අප පාසල ලබන වසරේ සිට නව සැලැස්මකට අනුව ක්‍රමවත්ව සැකසීමට අවශ්‍ය පියවර ගෙන තිබෙනවා. ඒ අනුව සෑම පන්ති කාමරයක්ම සිසු හිතවාදී ආකාරයට සකස් කෙරෙන අතර දරුවන්ගේ අධ්‍යාත්මීය සංවර්ධනයත් අරමුණු කරගෙනයි සකස් වෙන්නේ. ආදර්ශ පන්ති කාමර, භාෂාගාර, පුස්තකාල පරිගණක ඒකක, ශ්‍රවණාගාර සහිත කෝටි 5 1/2ක වියදමින් යුත් සිවුමහල් ගොඩනැගිල්ලක් ඉඳිකර තිබෙනවා. ලබන වසරේ මාර්තු මාසයේ ඒ සම්පත් දරුවන්ට ලබා දෙනවා.බොරැල්ල කොට්ඨාස අධ්‍යාපන අධ්‍යක්ෂ කේ. ජී. ජයවර්ධන මහතා ඇතුළු දූ දරුවන් විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122023</link>
    <topic>මධ්‍යම පළාත් මඟි ප්‍රවාහන අධිකාරියේ සභාපතිනිට ඇප</topic>
    <author>සිරන්ජනි කුමාරි</author>
    <content>අල්ලස් සිද්ධියක් සම්බන්ධයෙන් අධිකරණය මඟින් වරෙන්තු නිකුත් ව සිටි මධ්‍යම පළාත් මාර්ගස්ථ මඟි ප්‍රවාහන අධිකාරියේ සභාපතිනි ඊයේ කොළඹ ප්‍රධාන මහේස්ත්‍රාත් අධිකරණයට නීතිඥයෙකු මාර්ගයෙන් බාර විය.මෙලෙස බාර වු විත්තිකාරිය රුපියල් 25000ක පුද්ගලික ඇපයක් මත මුදා හැරිමට කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (19)නියම කළේය. වරෙන්තු නිකුත් කළේය.නො 12 , නුගවෙල කූරුණෑගල පදිංචි අනෝමා සෙනරත් පොල්වත්ත මහත්මියට අල්ලස් සිද්ධියක් සම්බන්ධයෙන් අධිකරණය හමුවේ පවතින නඩුවකට පෙනී නොසිටිම මත ඉකුත් 18 වන දින මෙසේ වරෙන්තු නිකුත් විණ.විත්තිකාරිය අධිකරණය හමුවේ නිවැරදිකරු බවට ප්‍රකාශ කිරීමෙන් අනතුරුව ලක්ෂය බැගින් වු ශරීර ඇප දෙකක් මත අධිකරණය ඇය මුදා හැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122025</link>
    <topic>කතරගම කිරි වෙහෙරේ විහාරාධිපති කොබවක දම්මින්ද හිමි</topic>
    <author>ඊ. එච්. සෝමපාල කතරගම විශේෂ</author>
    <content>කතරගම කිරි වෙහෙර රාජමහා විහාරාධිපති ආචාර්ය අලුත්වැවේ සෝරත නාහිමියන් අපවත් වීමෙන් පුරප්පාඩුවූ කතරගම කිරි වෙහෙර රාජ මහා විහාරස්ථානයේ විහාරාධිපති ධුරයට ආචාර්ය අලුත්වැවේ සෝරත නාහිමියන්ගේ ප්‍රධාන ශිෂ්‍ය කොබවක දම්මින්ද හිමියන් ඊයේ (19) මල්වතු විහාර මහා නාහිමියන් ප්‍රධාන කාරක සංඝ සභාව විසින් පත් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122026</link>
    <topic>කැස්බෑවාගේ අතුරුදන් වීමට මගේ කිසිම සම්බන්ධයක් නෑ</topic>
    <author>නිමල් රාජපක්ෂ සහ බලපිටිය සමූහ දිලිප් නිශ්ශංක</author>
    <content>කොස්ගොඩ කැස්බෑවා නැතිවූ පොහොය දිනයේ තමන් කොළඹ පැවැති මෝටර් රේස් බැලීම සඳහා ගලදාරි හෝටල‍ෙය් නතර වී සිට පසුදින ගිය බවත්, අදාළ සිද්ධිය පිළිබඳ තමන් කිසිවක් නොදන්නා බවත් ජනප්‍රිය ගායක අමල් පෙරේරා මහතා පවසයි.අදාළ සිද්ධියට තමන්ට චෝදනා කර ඇති බැවින් පොලිසියට කටඋත්තරයක්දුන් බවත්, පොලිසිය පවත්වන පරීක්ෂණවලට තමන්ගේ පූර්ණ සහාය ලබා දෙන බවත් අමල් පෙරේරා මහතා වැඩිදුරටත් පැවැසීය.අමල් පෙරේරා මහතා එසේ පැවැසුවේ ඊයේ (19) සවස නිපෝන් හෝටලයේ පැවැති මාධ්‍ය හමුවකදීය.මෙහිදී අදහස් දැක්වූ අමල් පෙරේරා මහතා, මීට මාස හතරකට පෙර තම මිතුරකු මාලදිවයිනේ දේශපාලනඥයකුට ශාන්තිකර්මයක් කිරීම සඳහා කැස්බෑවකු සොයා දෙන ලෙසට ඉල්ලීමක් කර තිබුණා. එයට පිළියමක් ලෙස තම යහළුවකුගේ කැස්බෑවන් හදන ස්ථානයකට ගොස් මීට මාස හතරකට පෙර කැස්බෑවකු මිලට ගන්න කතා කර ගැනීමට සැලැස්වූවා. නමුත් චන්ද්‍රසිරි නැමැති කැස්බෑවන් හදන යහළුවා මාගේ කොළඹ යහළුවාට කැස්බෑවන් අලෙවි කිරීමට අකමැති වූවා. ඊට පසු එම සිද්ධිය ඉවර වුවත් පසුගිය 15 වැනි දින කැස්බෑවා නැතිවූ බවත්, එයට තමන්ට චෝදනා කර තිබෙන බවත් මෙහිදී පැවැසීය.නමුත් සිද්ධිය වූ දින තමන් කොළඹ පැවැති මෝටර් රේස් බැලීම සඳහා කොළඹ ගලදාරි හෝටලයේ නතර වී සිට පසුදින හෝටලයෙන් ගිය බව ද පැවැසීය. කැස්බෑවන් හදන චන්ද්‍රසිරිට රුපියල් කෝටි ‍තුනහමාරක් ලබා දෙන්නම් කැස්බෑවා ලබා දෙන්නැයි කීවාත් ඔහු අකමැති වූ නිසා කොළඹින් ගිය යහළුවා එම අදහස අතහැර දැමීය. එම සිද්ධිය වී මාස හතරකට පසුව කැස්බෑවා නැතිවූවා කියා තමන්ට චෝදනා කිරීම නිසා තම කීර්ති නාමයට හානි සිදු වී ඇති බවත්, මේ හේතූන් නිසා තම දරුවන්ට හා පවුලේ අයට, සමාජයට මුහුණදීමට බැරි තත්ත්වයක් උදා වී ඇතැයි ද කීය.කැස්බෑවන් සංරක්ෂණය සඳහා බලපත්‍ර නොමැති බව හෙළිවූ අතර, පාන්දර 1.30 ට පමණ සිද්ධිය වී ඇති බව ද පැවසෙනවා. එම ස්ථානයේ ආරක්ෂක කැමරා පද්ධති, ආරක්ෂක නිලධාරීන් හා ආරක්ෂාව සඳහා සුනඛයින් ද ඇතිකරනවා. එසේ තිබියදී මෙවැනි කැස්බෑවකු නැතිවිය හැකිද? එසේ වූයේ නම් වගකිවයුත්තා කවුද? කැස්බෑවා මුහුදට ගියාද යන්න ආරක්ෂක පද්ධති හරහා ද නිරීක්ෂණය කළ හැකියි.කෙසේ හෝ වේවා කැස්බෑවා නැතිවීමේ සිද්ධියට තමන්ගේ කිසිදු සම්බන්ධයක් නොමැති බවත්, පොලිසිය ඒ සම්බන්ධයෙන් කරන පරීක්ෂණවලට තමන්ගේ පූර්ණ සහාය පළකරන බවත් මෙහිදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122027</link>
    <topic>පිරිමි ඇනකොන්ඩාට මරු කැඳවමින් ඇනකොන්ඩා සටන නිමා වෙයි</topic>
    <author> ඉංගිරිය මධ්‍යම සමූහ ප්‍රියදර්ශනී කහවල</author>
    <content>දෙහිවල සත්වෝද්‍යානයේ ඇනකොන්ඩාවන් දෙදෙනකු සිටි අතර ඊයේ(19) ඇති වූ සටනකින් පසු ගැහැණු ඇනකොන්ඩාවා විසින් පිරිමි ඇනකොන්ඩාවා ගිල දමා තිබේ.මෙම ඇනකොන්ඩා ගැහැණු සතාගේ දිග අඩි පහළොවාමාරක් පමණ වන අතර පිරිමි ඇනකොන්ඩාගේ දිග අඩි 12 ක් පමණ වන බව වාර්තා වෙයි. මෙම ඇන‍‍කොන්ඩා යුවළ දීර්ඝ කාලයක සිට එක්ව වාසය කර ඇත.ගොදුර ගිලදැමීම හේතුවෙන් මේ වන විට ගැහැණු සතාගේ ජීවිතයද අනතුරේ පවතින බව අනාවරණය වී තිබේ.සාමාන්‍යයෙන් ඇනකොන්ඩාවන් දෙදෙනකු අතර ඇති වන සටනක් අවසානයේ පරාජය ලබන්නා අනෙකා විසින් ගිලදැමීම ඔවුන්ගේ සාමාන්‍ය සිරිත වන බවත්, ගැහැණු ඇනකොන්ඩාවන් ප්‍රමාණයෙන් පිරිමි ඇනකොන්ඩාවන්ට වඩා විශාල බවත් සත්වෝද්‍යාන ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=n13122028</link>
    <topic>අන්තර්ජාලයෙන් ආදායම්බලපත් ගත්තොත් 25%ක වට්ටමක්</topic>
    <author> මහින්ද අලුත්ගෙදර</author>
    <content>රථවාහන ආදායම් බලපත්‍ර අන්තර්ජාලය ඔස්සේ ලබා ගැනීමේ දී සියයට 25ක මුල්‍ය වට්ටමක් ලබා දීමට තීරණය කරයි.බලපත්‍ර ගාස්තුව රුපියල් හයදහසට අඩු සියලුම රථ වාහන සඳහා ‍මෙම සියයට විසිපහේ වට්ටම වලංගුවන බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.බස්නාහිර පළාත් මෝටර් රථ ප්‍රවාහන කොමසාරිස් කාර්යාලය සහ ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය (ICTA) එක්ව මේ වැඩපිළිවෙළ ක්‍රියාත්මක කරන අතර එය මේ මස 21, 22 හා 23 දියන්හි දී ක්‍රියාත්මක වන බව ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය පවසයි. බස්නාහිර පළාතේ ලියාපදිංචි ඕනෑම මෝටර් රථයක ආදායම් බලපත්‍රය අන්තර්ජාලය ඔස්සේ ලබා ගෙන මේ මූල්‍ය වට්ටම ලබාගත හැකි බව පෙන්වාදෙන එම නියෝජිතායතනය www.srilanka.lk වෙබ් අඩවියට පිවිසීමෙන් ආදායම් බලපත්‍රය ලබා ගතහැකි බව ද කියාසිටී.රජයේ සේවාවන් තොරතුරු තාක්‍ෂණයේ ආධාරයෙන් ලබාදීමේ මහින්ද චින්තන ප්‍රතිපත්තියට අනුව යමින් මෙම සේවාව ලබාදෙන අතරම එමඟින් මුල්‍ය සහනයක්ද ජනතාවට ලබා දීමට හැකි වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r1312202</link>
    <topic>රිය අනතුරුවලින් ආරක්ෂා වෙන්න කොළඹ රථවාහන අංශයෙන් පුහුණුවක්</topic>
    <author>ජාඇල මධ්‍යම - ලෙස්ලි පෙරේරා</author>
    <content>වැලිගම්පිටිය සමාජ සේවා සමිතියේ ඉල්ලීමක් පරිදි කඳාන සහ ජාඇල පොලිස් ස්ථාන නියෝජනය වෙමින් කොළඹ පොලිස් මූලස්ථානයේ රථවාහන අංශය විසින් අනතුරු වළක්වා ගැනීමේ ආරක්ෂක වැඩසටහනක් ඉකුත්දා වෑවල සාන්ත සේවියර් මහා විද්‍යාල ශ්‍රවණාගාරයේදී පවත්වන ලදී.පාසල් ළමුන් විශාල සංඛ්‍යාවක් සහභාගි වුණු මේ වැඩසටහනේදී කොළඹ පොලිස් මූලස්ථානයේ රථවාහන අංශයේ ප්‍රධාන පොලිස් පරීක්ෂක රසික රත්නායක මහතා දරු දැරියන් දැනුවත් කරමින් මෙසේ කීය.දවසකට රථවාහන 1500ක් රජයේ ලියාපදිංචි කෙරෙනවා. මේ නිසා රජයට විශාල ආදායමක්ද ලැබෙනවා. නමුත් රථවාහන වැඩි වුණාට පාරවල් වැඩිවෙලා නැහැ. මේ නිසා කොළඹ නගරයේ පමණක් දවසකට අනතුරු 108ක් පමණ සිදුවෙනවා. මින් 85%ක්ම අනතුරු සිදුවෙලා තිබෙන්නේ මහජනයාගේ සහ රථවාහන රියැදුරන්ගේ අපරීක්ෂාකාරී බව නිසායි.අද සමහරු කහඉර මගහැරලා ඉඩ ඇති තැනකින් පාර මාරු වෙනවා. මේ නිසා අනතුරු සිදුවෙනවා.අපි දැකලා තියෙනවා සමහරු පාරේ ගමන් කරන්නේ විරුද්ධ පැතිවලින්. ඒ වගේම මවුපියන් දරුවන් අතින් අල්ලාගෙන ගමන් කරන්නේ දරුවා පාර පැත්තට වෙන්නයි. මේක භයානක වැරැදි ක්‍රියාවක්. ඇතැම් පිරිස් විශේෂයෙන් තරුණ අය පාර බදු අරගෙන වගේ ගමන් කරනවා. අද වැඩිම අනතුරු වාර්තා වෙලා ඇත්තේ යතුරුපැදිවලින් ගමන් කිරීමෙනුයි.යතුරුපැදි ධාවනයේදී හිස්වැස්ම අනිවාර්යයෙන් පැළදිය යුතුයි. මේ වැඩසටහනට කැලණිය කොට්ඨාසයේ පොලිස් අධිකාරි සී. විදිසිංහ මහතා කොට්ඨාස පොලිස් පරීක්ෂක අල්විස් වැලිගම්පිටිය සමාජ සේවා සමිතියේ ප්‍රධාන අනුශාසක අධිනීතිඥ නෙවිල් ජයවර්ධන වෑවල සාන්ත සේවියර් මහා විද්‍යාලයේ විදුහල්පතිනිය ලක්ෂ්මි සිල්වා, කඳාන පොලිස් ස්ථානාධිපති ප්‍රධාන ‍පොලිස් පරීක්ෂක රංදෙනිය මහත්ම මහත්මීහු ඇතුළු විශාල පිරිසක් සහභාගි වූහ.පාසල ඉදිරිපිට මාර්ගයේ රථවාහන සංදර්ශනයක්ද පොලිසිය මඟින් පවත්වන ලදී. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r1312203</link>
    <topic>මාතලේ කුළුබඩු උයන් 18 ක් පාරිභෝගික අදිකාරිය වටලයි</topic>
    <author>ඉන්දික පොල්කොටුව</author>
    <content>විදේශීය සංචාරකයන් ඉලක්ක කර මාතලේ ප්‍රදේශයේ පවත්වාගෙන යනු ලබන කුළුබඩු උද්‍යාන 18ක් මාතලේ දිස්ත්‍රික් පාරිභෝගික සේවා අධිකාරියේ වැටලීම් ඒකකය මඟින් හදිසි වැටලීමකට ලක් කෙරිණි.එහිදී මේ උද්‍යාන 18 අතුරින් 12ක් තුළ පාරිභෝගික අධිකාරි පනතෙහි විධාන අංක කඩ කරමින් නිෂ්පාදනයන් විකිණීම මෙහි සිදුවී තිබේ.මෙම උද්‍යාන තුළ අලෙවි කෙරෙන ආයුර්වේද නිෂ්පාදන, රසකාරක හා කුළුබඩු නිෂ්පාදන සඳහා කාණ්ඩ අංක නිෂ්පාදන දිනය, කල්ඉකුත්වීමේ දිනය ආදිය නොතිබූ බැව් මාතලේ දිස්ත්‍රික් පාරිභෝගික සේවා අධිකාරිය පවසයි.මෙරටට පැමිණෙන සංචාරකයන් වැඩි වශයෙන් මේ කුළුබඩු උද්‍යාන නැරැඹීම සඳහා හා එහි නිෂ්පාදන මිලදී ගැනීම් සඳහා මාතලේ ප්‍රදේශයට පැමිණෙති.මාතලේ පලාපත්වල සිට නාලන්ද දක්වා ප්‍රදේශයේ මහා මාර්ගය දෙපස මේ කුළුබඩු උද්‍යාන පවත්වාගෙන යනු ලබන අතර දෙස් විදෙස් පාරි‍භෝගිකයන් රැවටීමට ලක්කරමින් එම උද්‍යාන පවත්වාගෙන යනු ලබන අයට එරෙහි දැඩිව ක්‍රියා කිරීමට පාරිභෝගික සේවා අධිකාරිය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r1312204</link>
    <topic>බස් රියට නැඟපු ‘චංගුමී’ගේ කොණ්ඩ කට්ට නිසා කුණු වලියක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>රූමත් තරුණ කාන්තාවක් කොණ්ඩයට ගසා ගෙන සිටි කොණ්ඩ කූර තරුණයකුගේ කමිස අතේ බොත්තමේ දැවටී යාමෙන් ඇති වූ බහින්බස් වීම නිසා සිදුවීමට ගිය ගුටිබැට හුවමාරුවක් බසයේ සිටි මඟීන් මැදිහත් වී බේරා යැවීමේ සිද්ධියක් වාර්තා වෙයි.ගන්තුන සිට කෑගල්ල බලා ධාවනය වූ පෞද්ගලික බස් රථයකට ගොඩවූ රූමත් තරුණ කාන්තාවක් ඔසරියක් ඇඳ එයට සරිලන ලෙසට කොණ්ඩය උඩට බැඳ රූපයට ගැළපෙන ආකාරයට කොණ්ඩා මෝස්තරයක් ද දමාගෙන කුඩයක් හා පර්ස් එකක්ද රැගෙන බසයට ගොඩවී තිබේ.මේ මාර්ගයේ ටික වේලාවකින් බස් රථයක් ගමන් නොකළ නිසා සෑම බස් නැවතුම්පොළකින්ම මේ බසයට මඟීන් ගොඩ වී ඇත.අතුරු සිදුරු නැතිව බසය මගීන්ගෙන් පිරී ගොස් ඇති අතර ජැන්ඩියට ඇඳගත් තරුණයෙක් අත්දිග කමිසයක්ද ඇඳ බසයට ගොඩ වී තිබේ.බසයට ගොඩ වූ තරුණයාද බසයේ සිටි මඟීන් අතරින් පීරාගෙන ගොස් කාන්තාව සිටි සමීපයේම නතර වී ඇත.බසය වේගයෙන් ධාවනය වෙයි. බස් නැවතුම් අසලින් මඟීන් ගොඩවීම නිසා බසයේ මඟීන්ගෙන් කිටි කිටියේ තදවී තිබේ. මේ අතර කොණ්ඩ කූර ගසාගෙන සිටි කාන්තාව “කවුදෝ මගේ කොණ්ඩෙන් අදිනවා”යයි කෑගසා ඇත. තමා සමීපයේ සිටි තරුණයාට දොස් පවරමින් කාන්තාව දිගින් දිගටම බැණවැදී තිබේ.එවිට තරුණයා පවසා ඇත්තේ මම හිතලා කරපු දෙයක් නොවෙයි. කොණ්ඩා කූර මගේ කමිසයේ බොත්තම් කාසයේ පැටලිලා. බසය වේගයෙන් යන නිසා එය එහාට මෙහාට වීමෙන් බොත්තම් කාසයේ දැවටී ඇති බවයි.නමුත් මේ කාන්තාව ඔහුගේ කතාව පිළිගත්තේ නැතිව දොස් පැවරීමට පටන්ගත් නිසා තරුණයා කිසිවක් කරකියා ගත නොහැකිව ඒ මේ අත ඇඹරීමට පටන්ගෙන ඇත. මෙය දුටු බසයේ සිටි මඟීහු සිදුවීමට ගිය ගුටිබැට හුමවාරුව කරුණු පැහැදිලි කරදීමෙන් බේරුම් කර දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r1312205</link>
    <topic>නුවරඑළියේ ගණිකා මඩමක් වටලා සුරූපී කතුන් 3ක් අල්ලයි</topic>
    <author>ගම්පොළ සමූහ හා නුවරඑළිය විශේෂ ඇන්ටන් සමන්ප්‍රිය</author>
    <content>පොලිස් වාර්තාවලට අනුව නුවරඑළිය දිස්ත්‍රික් ඉතිහාසයේ අනාචාරයේ හැසිරුණු කාන්තාවකට වැඩිම දඩ මුදල පනවමින් නුවරඑළිය නගරයේ බාලිකා පාසල් දෙකක් අසල පවත්වාගෙන ගිය සුපිරි ගණිකා මඩමක කාන්තාවන් තිදෙනකුට සහ එහි කළමනාකරුට නුවරඑළිය මහේස්ත්‍රාත් සම්පත් හේවාවසම් මහතා රුපියල් දෙලක්ෂ විසිපන්දහසක දඩයක් නියම කෙළේය.ගණිකා වෘත්තියේ යෙදුණැයි චෝදනා ලැබූ එක් කාන්තාවකට මෙහිදී රුපියල් පනස්දහස බැගින් වූ දඩයක් නියම වූ අතර කළමනාකරුට රුපියල් හැත්තෑපන්දහසක දඩයක් නියම විය. කළමනාකාරවරයා කලක් ජපානයේ සිට පසුව කුරුණෑගල නගරයේ යතුරුපැදි අලෙවිහලක් පවත්වාගෙන යමින් නුවරඑළියේ මේ ගණිකා මඩම ද පවත්වාගෙන ගොස් ඇති බව පොලිස් පරීක්ෂණවලදී අනාවරණය වී ඇත.මේ ගොඩනැගිල්ල රුපියල් ලක්ෂයක මාසික කුලියට රැගෙන ඇති අතර ආයුර්වේද වෛද්‍ය මධ්‍යස්ථානයක මුවාවෙන් මේ ගණිකා මඩම පවත්වාගෙන ගොස් ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r1312206</link>
    <topic>අනේ ! මගේ රත්තරන් අම්මට ගහන්න එපා තාත්තේ</topic>
    <author>සටහන - ලූණම සමූහ සනත් ගමගේ</author>
    <content>මගේ තාත්තගේ නොහොබිනා බීමත්කම නිසා මගේ අධ්‍යාපනයත් නංගිගේ අධ්‍යාපනයත් කඩාකප්පල් වෙලා යනවා. මගේ අම්මාට හැමදාම කරන දරුණු වධහිංසා මම කොහොම විඳ දරාගෙන ඉන්නද? එදා රාත්‍රී මගේ අම්මට පයින් ගහනවිට මම ඇසුවා ඇයි මෙච්චර කියද්දී මගේ අම්මට ගහන්නෙ කියා.එවිට මගේ තාත්තා මගෙන් ඇසුවේ තෝ කව්ද? මගේ ගෑණිට ගහන්න එපා කියන්න. බමන මතින් සිටිය පියාට ඒ පුතාගේ අම්මා බව තේරිලා නැහැ. පොර බදාගෙන අම්මාට ගහන එක නතර කරන්න උත්සාහ කරා. ඒත්.... ඒ අසල තිබුණු පොල්ල අතට ගත්තේ මගේ අම්මා බේරගන්න. හිස පිටුපසට පහර වැදිලා තාත්තා බිම උඩුබැලි අතට වැටුණා” යැයි රුවන් පතිරණ කසුන් තුෂාර (17) කීය.උඳුවප් මහේ සීතලට දරුවෝ තුරුල්ලට අරගෙන දෙමාපියන් සෙනෙහෙබස් කියමින් පාසල් නිවාඩුවට විනෝද ගමන් බිමන් යන්න සූදානම් වෙනවා. තවත් විටක අලුත් පාසල් පොත්වලට කවර දානවා.නිල ඇඳුම් රෙදි කෑල්ල මහන්න අරගෙන යනවා. ඒත් පුංචි පියුම්ගේ නිවසේ එවැනි පසුබිමක් තිබුණේ නැහැ. පුංචි පියුමි තුෂාර රුවන් පතිරණ වයස අවුරුදු 11ක දියණියක්. ඇය ඉංග්‍රීසි මාධ්‍යයෙන් හය වසරේ අධ්‍යාපනය ලබන්නේ. ඇයගේ අයියා කසුන් තුෂාර වයස අවුරුදු 17යි. අධ්‍යාපනය අතරමග නතර කළේ දෙමාපියන්ගේ ප්‍රශ්න මත අඬ දබර කෝලහල නිසා.ප්‍රේම සම්බන්ධතාවයකින් 1995.03.30 දින රුවන් පතිරණ උදාර දයාමන් සහ දේවාලමල්ල ගමගේ ප්‍රියංකා නන්දනී විවාහ විය. මෙම යුවළ දාව කසුන් සහ පියුමි දරු පැටව් ‍දෙදෙනෙක් බිහිවිය.මූසල රාත්‍රීයඒ කාලයේ සිටම මතට ලොල්වී සිටි සැමියා නිරන්තරයෙන් මත්පැන් පානය කරගෙන බිරිය සමඟ නොයෙක් වචන හුවමාරු කර ගැනීම් කර තිබේ. මෙසේ කාලය ගතවනවිට සැමියා තවත් කාන්තාවක් සමඟ ප්‍රේමසම්බන්ධතාවක් ගොඩ නගාගෙන එම අනියම් බිරිය නිවසට එක්කරගෙන ඒමට කටයුතු කිරීමෙන් නිවසේ මහත් ආරවුලක් ඇතිවිය.කෙසේ හෝ දෙමාපියන්ගේ මැදිහත්වීමෙන් රත්නපුර ප්‍රදේශයේ නිවසක් කුලියට ගෙන මේ දෙපළ දරු දෙදෙනා සමඟ එහි ජීවත්ව සිට තිබේ. ලොකු පුතා කසුන් හුංගමදෙණිය අම්මාගේ අම්මා ළඟ නැවතී අධ්‍යාපනය ලබා ඇත.රත්නපුරයේද කුලියට ගෙන ජීවත්වනනිවසේ පවා නොයෙක් අඬදබරකම් ඇතිවන නිසා ලොතරැයි අලෙවි කිරීමට රැකියාවක් පවා සොයා දී තිබේ. එහෙත් ඒ කිසිවක් ඉවතලා වේලිඔය ප්‍රදේශයේ ඉඩමෙම මියගිය ස්වාමිපුරුෂයා නැවතී ඉඳ තිබේ.මේ කාලය තුළ අම්මාට නිතර වදහිංසා පමුණුවන හෙයින් ආච්චිගේ ගෙදර සිට අධ්‍යාපනය ලැබූ දරුවා රත්නපුර නිවසට ගොස් ඇත. එම නිවසේදීද නිතරම අම්මාට කරදර කර තිබේ.2013.12.11 දින රත්නපුරයේ සිට නංගි සමඟ අම්බලන්තොට සුබෝධාරාම පාරේ මානජ්ජාවේ ඉඩමේ පදිංචියට පැමිණ තිබේ. නංගි සමඟ තාත්තා පැමිණීම නිසා අම්මාත් අයියාත් එම දිනයේම සවස අම්බලන්තොටට පැමිණ තිබේ. එතැන් සිට සිද්ධිය මෙසේ දිගහැරෙති.සීතල උඳුවප් මහේ තරමක හඳඑළිය මිදුලට හොඳට වැටිලා තිබුණා. එදා මූසල රාත්‍රියක් කියා හිතුවේ නැහැ. තියන දෙයක් උයාපිහාගෙන කාලා නින්දට යන්න සිතාගෙන සියලුමදෙනා සිතුවා. ඒත් බීමත්කමින් දොඩව දොඩව සිටිය තාත්තා නංගි සමඟ ඇඳමත ඉඳලා අම්මා සිටින කාමරයට ආවා. මමත් අම්මත් ළඟ කාමරයේ සිටියා.එතකොට තාත්තා අම්මගේ ළඟට ඇවිත් අම්මාට හොඳටම බනින්න පටන් ගත්තා. මම කිව්වා ඒත් ඇයි තාත්තේ බනින්නේ අපේ අම්මාට. අපි හොඳින් ජීවත්වෙමු කියලා. ඒත් අම්මාගේ උකුල ප්‍රදේශයට තාත්තා හොඳට සැරින් පහරක් එල්ල කළා.අම්මා විසිවී ගියා. මම ටිකක් වෙලා ඒ දෙස බලාගෙන සිටියා. කෝ තොගේ මහලොකු දෑවැද්ද මට දීපං. කෝ ඉඩමකඩම තොට තියන මට කියපං. මේ විදියට අම්මාට හොඳටම අපහාස කරමින් බනිනවා. නංගි සහ මම ඒ දෙස බලාගෙන ඉන්නවා. මට නංගි ගැනත් ලොකු බයක් තිබුණා. තාත්තා සෑමවිටම නංගි ළඟට ගන්නවා.එක දවසක් නංගිට කුණුහරුප පිංතූර වගයක් තාත්තා පෙන්නලා තිබුණා. ඒක පස්සේ නංගි අම්මාට කියලා තාත්තා ඒ කුණුහරුප පිංතූර සියල්ලම පුච්චලා දාලා තිබුණා.ඒක නිසා නංගි ළඟට ගන්න එක ගැන මට බියක් සැකයක් ඇතිවුණා. නංගිත් කාමරයේ කෑ ගහනවා. අම්මාට හොඳටම තාත්තා පහර දෙනවා කියලා මෙය නතර කරන්න බැහැ. මම තාත්තා ළඟට ගියා මම ඇහුවා තාත්තේ මම හැමදාම කියනවා අම්මට ගහන්න එපා කියලා.මේක නතර කරන්නකෝ කවුද බොල මට කියන්නේ මගේ ගෑණිට ගහන්න එපා කියලා. ඉඳපිය මම තොටත් කියා මටත් මගේ ඇඟට කඩාගෙන එන්න එනකොට මම අම්මව බේරගෙන තාත්තා සමඟ පොරබැදුවා. ඒත් තාත්තා මටත් අම්මටත් හොඳටම ගහනවා. ඒ අසල පොල්ලක් තිබුණා. මම එය අතට ගත්තා. එය කොහොම මගේ අතට ගත්තද කියලා මම දන්නේ නැහැ.ඒ අවස්ථාවේ ගමේ අවට අය මෙය බේරන්න කියා ගෙදරට එන්න හදනවා. මම ඒ අයට කෑගහලා කිව්වා එ‍ක්කෙනෙක්වත් ගෙදරට එන්න එපා. මෙය අපේ ප්‍රශ්නයක් නිසා අපි විසඳාගන්නම් කියලා කිව්වා. ඒ නිසා අවට අය කිසිවෙක් නිවසට ආවේ නැහැ. නිවස එකම ගලගෝට්ටියක් වී තිබුණා. මගේ ඉවසීමේ සීමාව රතුඉර පැනලා තිබුණේ ඒ වෙලාවේ.අතට ගත් පොල්ල එකවරම තාත්තාගේ හිස පිටුපසට එල්ල වුණා. එකවරම තාත්තා උඩුබැලි අතට බිමට වැටුණා. මෙතෙක් වධහිංසාවලට ලක්වූ අම්මා තාත්තා ළඟ කෑගහගෙන වැටුණා. තාත්තා ඉස්පිරිතාලයට ගෙනියන්න කවුරුත් ආවේ නැහැ. මම එන්න එපා කිව්වා. ටික වේලාවකින් අම්බලන්තොට පොලිසියේ නිලධාරින් ගෙදරට ආවා. එවිට තාත්තා මියගොස් සිටින බව දැන ගත්තා.යකඩ මාංචුවරුවන් පතිරණ උදාර දයාමන් (37) හැවිරිදි පියා සිය පුතු වන රුවන් පතිරණ කසුන් තුෂාරගේ පොලු පහරින් නිවසේදීම මරණයට පත්වූ හෙයින් පොලිසියේ යකඩ මාංචුව කසුන්ගේ දෑතට වැටෙනවිට කසුන් පොලිසියට කීවේ මම මගේ තාත්තාව මැරුවා.නීතියෙන් වරදක් වුවත් මගේ අම්මගේත් මගේත් නංගිගේත් ආරක්ෂාව දැන් තියෙනවා. කසුන්ගේ දෑස්වලින් කඳුළු රූටා වැටුණේය. එය දෙස බලා සිටි බොහෝදෙනාගේ දෑස් අගට කඳුළු බිඳු ගලාගෙන ආවේ මියගිය පියාගේ දේහය දෙස බලා නොව කසුන්ගේ දෑතට විලංගු වැටුණු දෙස බලාය.හම්බන්තොට සහකාර පොලිස් අධිකාරි II ජී. පී. ධනපාල මහතාගේ විශේෂ විමර්ශනය යටතේ අම්බලන්තොට පොලිස් ස්ථානයේ ස්ථානාධිපති පොලිස් පරීක්ෂක ඩබ්. විජේරත්න මහතාගේ උපදෙස් මත අපරාධ අංශයේ ස්ථානාධිපති උ.පො.ප. වන්නිගම, පො.සැ. 26032 ඤාණසිරි, පො.කො.64768 චන්ද්‍රසිරි, පො.කො. 52694 සිරිවර්ධන, පො.කො.45109 ජයසිංහ යන නිලධාරිහූ සිද්ධිය සම්බන්ධව පරීක්ෂණ සිදුකළහ.හම්බන්තොට වැඩබලන මහේස්ත්‍රාත් සනත් නානායක්කාර මහතාගේ ප්‍රධානත්වයෙන් මහේස්ත්‍රාත් පරීක්ෂණය පැවැත්වූ අතර හම්බන්තොට මහ රෝහලේ සහකාර අධිකරණ වෛද්‍ය නිලධාරි තරංග ද සිල්වා මහතාට පශ්චාත් මරණ පරීක්ෂණය සිදුකරන ලෙසට නියම කෙරිණි.සැකකාර පුතු රුවන් පතිරණ කසුන් තුෂාර මේ මස 24 දක්වා රක්ෂිත බන්ධනාගාරගත කිරීමට නියෝග කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r1312207</link>
    <topic>ත්‍රිපිටක සජ්ඣායනාව අද සිට තෙදිනක්</topic>
    <author>තිලක් පුෂ්පකුමාර සේනානායක</author>
    <content>මහනුවර ශ්‍රී දළදා මාළිගාවේ දියවඩන නිලමේ ප්‍රදීප් නිලංග දෑල මහතාගේ හා ජාත්‍යන්තර ත්‍රිපිටක සජ්ඣායනා සංවිධාන කමිටුවේ මෙහෙයවීමෙන් සමස්ත ලෝකවාසීන්ට ශාන්තිය ප්‍රාර්ථනා කිරීමේ අරමු‍ණින් අද (20), හෙට (21) සහ අනිද්දා (22) දිනයන්හි ශ්‍රී දළදා මාලිගාවේ ඓතිහාසික මඟුල් මඩුවේදී ජාත්‍යන්තර ත්‍රිපිටක සජ්ඣායනා පුණ්‍ය මහෝත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r1312208</link>
    <topic>එකම පවුලේ දරුවන් පහක් දින 5ක් හාමතේ</topic>
    <author>@ අනුරාධපුර මධ්‍යම විශේෂ</author>
    <content>නිවෙසේ දින පහක් නිරාහාරව මවුපියන්ගේ සෙනෙහස නොමැතිව අසරණව සිටි දරුවන් 5දෙනකු සොයා ගැනීමට එප්පාවල පොලිස් ස්ථානාධිපතිවරයා ඇතුළු පොලිස් නිලධාරීන්ට පෙරේදා (18 ) සවස හැකිවීය.මෙසේ මවුපිය රැකවරණය නොමැතිව නිවෙසේ තනිව සිටියදී සොයා ගෙන ඇත්තේ, ඒ .නිමේෂ් ප්‍රබෝධන(14) , ඒ. ශතිස්ක ප්‍රබෝධන (13), ඒ. සතිල්ක ප්‍රබෝධන (08) යන පිරිමි දරුවන් තිදෙනාත් අමන්දා මධුෂානී (08),ඒ සදලි සුමුදුනි සත්සරණි (03) ගැහැණු දරුවන් දෙදෙනාය.පෙරේදා (18) සවස්වරුවෙහි දරුවන් කිහිප දෙනකු මවුපිය රැකවරණය නොමැතිව එප්පාවල , මහඉලුප්පල්ලම, ඉහළගම ප්‍රදේශයේ නිවෙසක හාමතේ සිටින බවට ලැබුණු තොරතුරකට අනුව වහාම ක්‍රියාත්මකවූ එප්පාවල පොලිසියේ ස්ථානාධිපති පො.ප මිලන්තද සිල්වා මහතා ඇතුළු කණ්ඩායමක් මහ ඉලුප්පල්ලම ඉහළගම අංක 55 දරන නිවෙසට ගොස් දින 5ක් නිරාහාරව සිටි දරුවන් 5 දෙනකු සොයා ගෙන ඇත.අනතුරුව එම දරුවන් පොලිස් භාරයට ගෙන ඒ වන විටත් ඒ . සතිල්ක ප්‍රබෝධන නැමැති 8 හැවැරිදි පිරිමි දරුවා රෝගීව සිටි නිසා ඔහු ප්‍රතිකාර සඳහා එප්පාවල රජයේ රෝහලට ඇතුළත් කිරීමෙන් අනතුරුව වැඩිදුර ප්‍රතිකාර සදහා අනුරාධපුර ශීක්ෂණ රෝහල වෙත මාරු කර යවා ඇත. එම දරුවාට උදරය ආශ්‍රිත රෝගී තත්වයක් පවතින බවත්, දින කිහිපයක් නිරාහාරව සිටි නිසාවෙන් එවැනි රෝගී තත්වයක් ඇති වන්නට ඇති බවත් රෝහල් ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r1312209</link>
    <topic>බලපත්‍ර නැති හෝටල් 2කට නඩු</topic>
    <author>කුරුණෑගල දකුණ සමූහ එම්. මහරුප්</author>
    <content>බලපත්‍රයකින් තොරව හෝටල් පවත්වාගෙන යමින් මහජනතාවට අහිතකර ආහාර ද්‍රව්‍ය අලෙවි කළ කුරුණෑගල නගරයේ හෝටල් හිමියන් දෙදෙනෙකුට ප්‍රධාන මහේස්ත්‍රාත් රවීන්ද්‍ර ප්‍රේමරත්න මහතා රුපියල් දසදහස බැගින් වූ දඩ මුදල් නියම කළේය.කුරුණෑගල මහ නගර සභාවේ සෞඛ්‍ය වෛද්‍ය නිලධාරි ප්‍රමුඛ මහජන සෞඛ්‍ය පරීක්ෂකවරුන් විසින් මේ වැටලීම සිදුකර තිබේ. එස්. ඩී. වීරසේකර සහ එච්. එම්. රත්නායක නමැති දෙදෙනා වරද පිළිගැනීම මත ඉහත දඬුවම් නියම කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r13122010</link>
    <topic>නිධන් හොරු දෙදෙන 23දා තෙක් රිමාන්ඩ්</topic>
    <author>මතුගම සංචාරක</author>
    <content>අගලවත්ත පිඹුරවත්ත අත්තපාන ගල් පර්වතයේ ඇතැයි සැලකෙන නිධන් වස්තු සොරා ගැනීමට කැනීම් කරමින් සිටියදී අත්අඩංගුවට ගත් සැකකරුවන් දෙදෙනා 17 දින මතුගම අතිරේක මහෙස්ත්‍රාත් චමරි වීරසූරිය මහත්මිය වෙත ඉදිරිපත් කළ පසු 23 වැනි දින තෙක් රිමාන්ඩ් භාරයේ තැබීමට නියෝග කළේය.රිමාන්ඩ් භාරයට පත්වූයේ හල්ඕවිට පදිංචි සුදුවා දේවගේ සිරිල් හා කැන්හෙට්ටිපොළ නිලමෙලාගේ සඳරුවන් නමැති දෙදෙනායි.මතුගම මූලස්ථාන පොලිස් පරීක්ෂක සී. චන්ද්‍රා පද්මලාල් මහතාගේ උපදෙස් පරිදි උප පොලිස් පරීක්ෂක එන්. සෙනෙවිරත්න මහතා හා පොලිස් කොස්තාපල් තරංග (13731) මහතා කරුණු ඉදිරිපත් කරමින් මේ කැනීම් සම්බන්ධයෙන් තවත් තිදෙනෙකු අත්අඩංගුවට ගැනීමට ඇති බව දන්වා සිටියේය.මේ ගල් පර්වතය ආශ්‍රිතව පුරාවිද්‍යා දෙපාර්තමේන්තුවෙන් වාර්තාවක් ලබාදෙන ලෙසත් දන්වා ඇති බව කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r13122011</link>
    <topic>ගෝනියක් පිරෙන්න කසිප්පු බෝතල්</topic>
    <author>මතුගම සංචාරක</author>
    <content>බුලත්සිංහල ගල්අත්පහළ කැළෑවේ පෙරා බෝතල්වලට දමා ගෝනියකට දමා කර මතින් රැගෙන එමින් තිබූ කසිප්පු තොගයක් අගලවත්ත පොලිස් මුරපොලේ නිලධාරීන් විසින් අත්අඩංගුවට ගෙන ඇත.මේ ගෝනියේ කසිප්පු ‍ බෝතල දහහතරක් තිබී ඇත. ආශ්‍රිතව ඇති ගීකියනකන්ද වතුයායේ කම්කරුවන්ට අලෙවි කිරීමට ගෙන යන ලද කසිප්පු තොගයකි.සැකකරු මතුගම අධිකරණයට ඉදිරිපත් කිරීමට නියමිතය.මතුගම මූලස්ථාන පොලිස් පරීක්ෂක සී. චන්ද්‍රා පද්මලාල්, අගලවත්ත මුරපොලේ ස්ථානාධිපති නන්දන විජේසිංහ මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=r13122012</link>
    <topic>කුඩු තියාගත්තාට 5000ක දඩයක්</topic>
    <author/>
    <content>හෙරොයින් මිලි ග්‍රෑම් 140ක් ළඟ තබා ගැනීමේ චෝදනාවට වරද පිළිගත් විත්තිකාරියකට රුපියල් 5000ක දඩ මුදලක් හා වසර 6කට අත්හිටවූ මාස 4ක සිර දඬුවමක් කැස්බෑව මහේස්ත්‍රාත් හා අතිරේක දිසා විනිසුරු චමත් මදනායක මහතා නියම කළේය.මේ දඩ මුදල් හා අත්හිටවූ සිර දඬුවම් නියම වූයේ පිළියන්දල ප්‍රදේශයේ පදිංචිකාරියක් වූ රූපිකා මනෝ කුමාරි නමැත්තියකටය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=s1312201</link>
    <topic>දෙවැනි එක්දින ගැටුමේ දී ශ්‍රී ලංකාව එකට එක කරයිද?</topic>
    <author>වර්නන් ගුණසේකර</author>
    <content>ශ්‍රී ලංකාව හා පාකිස්තානය අතර ක්ෂණික ක්‍රිකට් ක්‍රීඩාවේ ආශ්චර්යය උපරිම තලයකට පිවිසෙමින් අරාබි වැලි කතර උණුසුම් වන්නට පටන් ගෙන තිබියදී දෙපිල අද ඩුබායි ක්‍රීඩා නගර ක්‍රීඩාංගණයේදී දෙවැනි ජාත්‍යන්තර එක්දින ක්‍රිකට් ගැටුමට අවතීරණ වෙති.මේ කණ්ඩායම් දෙක අතර එක්සත් අරාබි එමීර් රාජ්‍යයේ දැන් ආරම්භ වී තිබෙන ක්‍රිකට් තරග වාරයේ මෙතෙක් පැවැති තරග තුනෙන් අවසන් තරග දෙක ම ඉතාමත් ත්‍රාසයෙන් පිරුණු ඒවා වූ අතර ප්‍රතිඵලය කුමක් වේවිදැයි අවසන් පන්දුව යැවෙන තෙක් ම සිතා ගත නොහැකි තත්ත්වයේ තිබිණි.කණ්ඩායම් දෙකෙන්ම 300කට වැඩි මුළු ලකුණු ප්‍රමාණයන් වාර්තා වෙමින් පෙරේදා සාජා ක්‍රිකට් ක්‍රීඩාංගණයේ පැවැති පළමු එක්දින තරගයේ ජයග්‍රහණය පිළිබඳව තරග අවසානය දක්වාම පාකිස්තානය තුළ සැකයක් තිබිණි. එම තරගයේදී මෙන්ම විස්සයි20 ද්විත්ව තරගමාලාව සම කරමින් ශ්‍රී ලංකාවේ පිතිකරුවන් ප්‍රදර්ශනය කළ නිර්භීත ආක්‍රමණශීලී පිතිහරඹයන් නිසා මෙහි සිටින ශ්‍රී ලාංකික ක්‍රිකට් ලෝලීන් තුළ අලුත් ආඩම්බරයක් හට ගෙන ඇති අතර පාකිස්තාන කඳවුර තුළ සැක මුසු බියක් හටගෙන තිබේ.සාජා ක්‍රිකට් ක්‍රීඩාංගණයේදී පෙරේදා පැවැති පළමු එක්දින තරගයෙන් ශ්‍රී ලංකාව ජයග්‍රහණය පෙනි පෙනී තිබියදී පරාජය වැළඳ ගත්තද ඔවුන්ගේ පිතිකරු පෙල අග දක්වාම ශක්තිමත් බව හොඳින් ප්‍රදර්ශනය විණි. නවක ක්‍රීඩකයන් වන කුසල් ජනිත් පෙරේරා, සීකුගේ ප්‍රසන්න හා සචිත්‍ර සේනානායකගේ ප්‍රවේගවත් පිතිකරණය ඉදිරි තරගවලදී ශ්‍රී ලංකාවට ජයග්‍රාහී පෙරනිමිති පහළ කරවන්නක් වී තිබේ. දිනේෂ් චන්දිමාල් ද යළිත් ලකුණු අතරට පිවිස සිටීම ශ්‍රී ලංකා කඳවුරට මහත් අස්වැසිල්ලක් වී තිබේ.ප්‍රසන්න හා සේනානායක පෙරේදා අටවැනි කඩුල්ල වෙනුවෙන් පන්දු 45කින් රැස් කළ ලකුණු 87 ශ්‍රී ලංකාව හා පාකිස්තානය අතර ජාත්‍යන්තර එක්දින ක්‍රිකට් තරග බිමේ එම කඩුල්ල වෙනුවෙන් වාර්තා වූ වැඩිම සබඳතාව වෙයි. මෙවැනි වාර්තාගත පිතිහරඹයක් අග පෙල පිතිකරුවන්ගෙන් පාකිස්තානය කෙසේවත් බලාපොරොත්තු වූයේ නැත.මේ නිසා ම, තරගයේ අවසන් පන්දුව යැවෙන තෙක් ම ජයග්‍රහණයක් සඳහා පාකිස්තාන කණ්ඩායම තුළ තිබුනේ අවිනිශ්චිත බාවයකි. වේගයෙන් ලකුණු රැස් කිරීමට සමත් නුවන් කුලසේකර අග පෙලෙන් කඩුල්ලට පිවිසියා නම් ශ්‍රී ලංකාවට මේ තරගය ජයගත හැකිව තිබිණි. එහෙත් ඔහු එම තරගයට ක්‍රීඩා කළේ නැත. ඒ වෙනුවට කණ්ඩායමට ඇතුළත්ව සිටි අනෙක් වේග පන්දු යවන්නා වන සුරංග ලක්මාල් කඩුලු 2ක් ලබා ගත්තේ ලකුණු 73ක් ප්‍රතිවාදීන්ට ලබා දෙමිණි.තිසර පෙරේරාගේ භූමිකාව ශ්‍රී ලංකා කඳවුරට දැන් ප්‍රශ්නාර්ථයක් බවට පත්වෙමින් තිබෙන සැටියකි. අංක 7 පිතිකරුවා ලෙසින් පැමිණි ඔහු පෙරේදා තරගයේදීද පිතිකරණයේ දුර්වල වෙමින් රැස් කළේ ලකුණු හයක් පමණි. පන්දු යැවීමේදීද ඔහු යැවූ ඕවර හයෙන් ලකුණු 53ක් උදුරා ගැනිණි.මීට තෙවසරකට ඉහත පටන් එක්සත් අරාබි එමීර් රාජ්‍යය සිය ජාත්‍යන්තර ක්‍රිකට් තරග බලකොටුව බවට පත්කර ගෙන සිටින පාකිස්තානය පසුගිය කාලයේදී එහි බොහෝ තරග ක්‍රීඩා කළේය. එය එසේ වෙද්දී ශ්‍රී ලංකා ක්‍රීඩකයන් සිටියේ රට තුළ නේවාසිකව එතරම් තරග ද නොමැතිවය. මේ නිසා පාකිස්තානයට වඩා ශ්‍රී ලංකාවට තිබෙන්නේ අඩු තරග පළපුරුද්දකි.දෙවැනි විස්සයි20 හා පළමු එක්දින තරගවල ශ්‍රී ලංකාව තරගයේ පිටුපස සිට නැවත ඉදිරියට පැමිණීම වඩාත් අගය කළ යුතු වන්නේ මේ අඩු තරග පළපුරුද්ද නිසාවෙනි. මේ තරග දෙකේදී ශ්‍රී ලංකා පිතිකරණ දෙපාර්තමේන්තුවෙන් ප්‍රදර්ශනය වූයේ විස්මිත වේග රිද්මයක් ම ය. මේ රිද්මය සංචාරය පුරාවටම දිගටම පවත්වා ගෙන යාමට හැකිවුවහොත් අවසානයේ ජයග්‍රාහකයන් ලෙස ශ්‍රී ලංකාව ඉස්මතු වීම නොවැළැක්විය හැකි සාධකයක් වනු ඇත.පෙරේදා තරගයේදී පාකිස්තාන කණ්ඩායමේ තරුණ පිතිකරුවන් දෙදෙනෙකු අර්ධ ශතක වාර්තා කළ අතර මොහමඩ් හෆීස් ඔහුගේ මෙතෙක් තිබූ අසාර්ථක ක්‍රීඩාවෙන් මිදී තීක්ෂණ පිතිහරඹයක් ප්‍රදර්ශනය කළේ ලකුණු 122ක් ලබා ගනිමිණි.අද මෙන්ම ඉදිරියේ පැවැත්වෙන අනෙක් එක්දින තරග තුනේදීද ශ්‍රී ලංකා පන්දු යවන්නන් ඉදිරියේ තිබෙන ලොකුම අභියෝගය අෆ්රිඩි හා පාකිස්තාන කණ්ඩායමේ තමන්ට ලැබී තිබෙන ස්ථාන ආරක්ෂා කර ගැනීමේ අරමුණින් ලොකු ඉනිම ක්‍රීඩා කිරීමට අර අඳින මේ නවක පිතිකරුවන් වනු ඇත.ශ්‍රී ලංකා කණ්ඩායමේ මේ සංචාරයේ මෙතෙක් වඩාත්ම උසස් ලෙසින් ඉස්මතුව තිබෙන්නේ පිතිකරණයේ ශක්තිය මිස පන්දු ප්‍රහාරය නොවේ. ඉදිරි තරගවලදී ශ්‍රී ලංකා පන්දු යවන්නන් ඔවුන්ගේ කාර්යය මීට වඩා සාර්ථකව ඉටු කිරීමට වෙර දරනු වටී.පෙරේදා තරගයේදී ලකුණු 323ක දැවැන්ත ඉලක්කයක් හඹා ගිය ශ්‍රී ලංකාව අවසානයේ පරාජය වූයේ ලකුණු 11කින් පමණි. අවසානය දක්වා සිය පිතිකරුවන් සටන් කිරීම පිළිබඳව නායක ඇන්ජලෝ මැතිව්ස් සතුටට පත්ව සිටී. එම තරගය ක්‍රීඩා කෙරුනු තණතීරුවේ පන්දුව එතරම් කැරකුනේ නැති නිසා තම පන්දු යවන්නන්ට ශිල්ප දක්වන්නට අවස්ථාවක් නොලැබුණු බව මැතිව්ස් කියයි. ප්‍රසන්න හා සේනානායකගෙන් දිස්වූයේ ඇදහිය නොහැකි ක්‍රීඩාවක් බව මැතිව්ස් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=s1312202</link>
    <topic>පාපැදි සම්මේලනයේ මුල් පුටුව වැඩි ඡන්ද 18කින් යළි පතිරණට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපැදි සම්මේලනයේ සභාපති ලෙස හිටපු නි‍යෝජ්‍ය පොලිස්පති කේ.පී.පී.පතිරණ මහතා වැඩි ඡන්ද 18කින් එම තනතුරට තේරී පත්විය. ඒ මහතා පාපැදි සම්මේලනයේ වසර 2010 තෙක් හිටපු සභාපතිවරයාද විය. ටොරින්ටන් පෙදෙස ක්‍රීඩා විද්‍යායතන ශ්‍රවණාගාරයේ ඊයේ පැවැති පාපැදි නිලවරණයේදී වින්ග්වීල් ක්‍රීඩා සමාජය නියෝජනය කළ කේ.පී.පී.පතිරණ මහතා ඡන්ද 69ක් ලැබු අතර ඔහුගේ ප්‍රතිවාදියා වු අනුරාධපුර දිස්ත්‍රික් පාපැදි සංගමයේ එන්.කරුණාරත්න මහතා ඡන්ද 51ක් ලබාගත්තේය.සභාපති තනතුරට ඉදිරිපත්ව අවසන් මොහොතේ සිය නාමයෝජනාව ඉල්ලා අස්කරගත් විල්මන් පෙරේරා මහතාට ද ඡන්ද 3ක් ප්‍රකාශවී තිබීම විශේෂත්වයකි. ශ්‍රී ලංකා පාපැදි සම්මේලනයේ නිලවරණය වසර 3කට පසුව පැවැති අතර ඡන්දය ප්‍රකාශ කිරීමට ඡන්දදායකයන් 423ක් පැමිණ සිටියහ. උප සභාපති තනතුරු 7කට 13ක් තරග කළ අතර එහිදී වැඩිම ඡන්ද ප්‍රමාණය මොරටුව සාම ක්‍රීඩා සමාජයේ නිලන්ත ප්‍රනාන්දු මහතා හිමිකර ගත්තේය.ඔහු ලැබු ඡන්ද සංඛ්‍යාව 75ක් වු අතර දෙවැනි තැනට ඡන්ද 64ක් ලැබු යුද හමුදා ක්‍රීඩා සමාජයේ රවීන්ද්‍ර මායාදුන්නේ මහතා පත්විය. උප සභාපතිවරු ලෙස ඡන්ද 62ක් ලබාගත් පොලිස් ක්‍රීඩා සමාජයේ ලලිත් ජයසිංහ, ඡන්ද 61ක් ලැබූ කළුතර දිස්ත්‍රික් සංගමයේ සුලලිත දීපාල්, ඡන්ද 75ක් ලැබූ නාවික හමුදා ක්‍රීඩා සමාජයේ කපිතාන් චන්දන රත්නායක හා ඡන්ද 56 බැගින් ලැබු නුවර ක්‍රීඩා සංගමයේ ඊ.එම්.දිසානායක, දකුණු පළාත් සංගමයේ උෂාන් කෝදාගොඩ යන මහත්වරු තේරී පත්වුහ.ප්‍රධාන ලේකම් තනතුරට වයිකින් ක්‍රීඩා සමාජයේ වසන්තා කහපොල ආරච්චි හා ගුවන් හමුදා ක්‍රීඩා සමාජයේ කපිතාන් සුජීවන් සේනසිංහ මහතා අතර පැවැති තරග‍යෙන් සේනසිංහ මහතා වැඩි ඡන්ද 25කින් ජය ගත්තේය. සුජීවන් සේනසිංහ මහතා ඡන්ද 67ක් ලබාගනිද්දී වසන්තා කහපොල ආරච්චි මහත්මිය ඡන්ද 42ක් ලබාගත්තාය. ලේකම් තනතුරට තරග කළ සුනිල් බණ්ඩාර මහතා අවසන් මොහොතේ නාමයෝජනාව ඉල්ලා අස්කර ගත්තේය.සභාපති නාමයෝජනාව ඉල්ලා අස්කර භාණ්ඩාගාරික තනතුරට තරග කළ පැරගන් ක්‍රීඩා සමාජයේ විල්මන් පෙරේරා මහතාට දරුණු පරාජයක් අත්වීමද කැපී පෙනුනි.විල්මන් පෙරේරා මහතා ඡන්ද 38ක් ලබා ගනිද්දී වින්ග්වීල් ක්‍රීඩා සමාජයේ සුනිල් බණ්ඩාර මහතා ඡන්ද 80ක් ගෙන භාණ්ඩාගාරික තනතුරට තේරී පත්විය. මේ තනතුරට නාමයෝජනා දී තිබු ඩී.එන්.කාංචන මහතා ඡන්ද විමසීමට පැමිණ සිටියේ නැති බැවින් නාමයෝජනාව නිශ්ප්‍රභ විය. උප ලේකම් තනතුරට ඡන්ද 57ක් ලැබු වයිකින් ක්‍රීඩා සමා‍ජයේ වසන්තා කහපොල ආරච්චි මහත්මිය වැඩි ඡන්ද 5කින් ජයගත්තේ අශෝක් කුමාර මහතා පරාජය කරමිණි. කහ‍පොල ආරච්චි මහත්මිය ඡන්ද 57ක් හා අශෝක් කුමාර මහතා ඡන්ද 52ක් ලබා ගත්හ.පාපැදි නිලවරණයෙන් අනතුරුව සභාපති කේ.පී.පී.පතිරණ මහතා පැවැසුවේ පසුගිය කාලයේ විවිධ පාර්ශව නැගූ අපවාදවලට ඡන්දදායකයන් නිසි පිළිතුරක් ලබාදී ඇති බවයි. “පාපැදි නිලවරණයට බාධා කළ අයට හොඳම පිළිතුර ලැබුණා. බොරු නඩු පටලවා ක්‍රීඩාව ආපස්සාට දැමීම නිසා නව නිලධාරී පිරිසට විශාල වගකීමක් දැන් තිබෙනාවා. පාපැදි ක්‍රීඩාවට සේවය කරන්න” පතිරණ මහතා පැවැසීය. පරාජයට පත්වු එන්.කරුණාරත්න මහතා කියා සිටියේ මේ පරාජය තමාට නොව ක්‍රීඩාවට සිදුවු පසුබැසීමක් බවයි. සැලසුමක් ඇතිව යා යුතු ගමනකට සිදුවු බාධාවක් බවද ඒ මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=s1312203</link>
    <topic>වරාය හමුවේ බ්ලූම්ෆීල්ඩ් පරදී</topic>
    <author>නි‍රෝෂාන් ප්‍රියංකර</author>
    <content>අන්තර් සමාජ එක්දින ක්‍රිකට් තරගාවලියේ බ්ලූම්ෆීල්ඩ් පිටියේදී බ්ලූම්ෆීල්ඩ් පිල සමග ඊයේ පැවැති තරගයෙන් කඩුලු 3ක ජයක් හිමිකර ගැනීමට වරාය අධිකාරී පිල සමත්විය. කාසියේ වාසිය දිනාගත් බ්ලූම්ෆීල්ඩ් පිල ඕවර 33.2කදී ලකුණු 127කට දැවීගිය අතර ජයග්‍රාහී ඉලක්කය ඕවර 31.4කදී කඩුලු 7ක් දැවී තිබියදී සපුරාලීමට වරාය පිලට හැකිවිණි.බ්ලූම්ෆීල්ඩ් පිතිකරුවන්ට හිසරදයක් වු ඉසුරු උදාන හා අනුක්ද අල්විස් කඩුලු 3 බැගින් දවාගත්තේය. ඉනිම වැඩිම ලකුණු රැස් කිරීමට ඩිල්හාන් කුරේ (33) සමත්විය.පිළිතුරු ඉනිම ඇරැඹු වරාය අධිකාරියේ පළමු කඩුලු 2 ‍සිවුවැනි ඕවරයේ පස්වැනි හා හයවැනි පන්දු වලින් බිඳ දැමීමට සුරාජ් රන්දීව් සමත්විය. වරාය අධිකාරිය ෙවනුෙවන් සචිත්‍ර සේරසිංහ ලකුණු 45ක් රැස්කළ අතර සුරාජ් රන්දීව් ලකුණු 21කට කඩුලු 3ක් දවාගත්තේය.ජීවන් මෙන්ඩිස්ගෙන් විශිෂ්ට පන්දු යැවීමක්ජීවන් මෙන්ඩිස්ගේ විශිෂ්ට පන්දු යැවීම හේතුවෙන් හලාවත ක්‍රීඩා සමාජය සමග පැවැති තරගයෙන් ලකුණු 196ක දැවැන්ත ජයක් හිමිකර ගැනීමට ද්‍රවිඩ සංගම් පිල සමත්විය. පී.සාරා ඕවල් පිටියේ ඊයේ පැවැති තරගයේ දී හලාවත පිලේ ආරාධනයෙන් පළමු පන්දුවට පහරදුන් ද්‍රවිඩ සංගම් පිල කඩුලු 9ක් දැවී ලකුණු 300ක් රැස්කළ අතර පිළිතුරු ලෙස හලාවත පිලට සියල්ලන් දැවී ලබාගත හැකිවුයේ ලකුණු 104ක් පමණි.ජීවන් මෙන්ඩින් ඕවර 9.3කදී නිලකුණු ඕවර 3ක් සමගින් ලකුණු 12කට කඩුලු 5ක් දවාගැනීමට සමත්විය. පබසර වඩුගේ ද්‍රවිඩ සංගම් පිල වෙනුනේ ලකුණු 120ක් රැස් කළේය. පන්දු 122ක මුහුණදුන් පබසර හතරේ පහර 17ක් එල්ල කර තිබිණි. පබසර වඩුගේ, අශේන් සිල්වා සමග එක්ව පළමු කඩුල්ල සඳහා ලකුණු 107ක සබඳතාවක් පිහිටවු අතර රයන් බුද්ධික සමගින් දෙවැනි කඩුල්ලට ලකුණු 76ක් එක් කළේය.එස්.එස්.සී.පිල ලකුණු 38ක් ජය ගනීමුවර්ස් කණඩායමට එරෙහිව මුවර්ස් පිටියේ ඊයේ පැවැති ඩක්වර්ත් ලුවිස් ක්‍රමවේදය අනුව ලකුණු 38ක් ජයගත් එස්.එස්.සී පිල, එන්.සී.සී පිල සමගින් අන්තර් සමාජ ක්‍රිකට් තරගාවලියේ බී කාණ්ඩයේ අවසන් පුර්ව වටයට සුදුසුකම් ලබාගත්තේය.මුවර්ස් පිල පළමුව පන්දුවට පහරදෙමින් කඩුලු 8කට ලකුණු 276ක් රැස්කළ අතර අයහපත් ආලෝක තත්ත්වය හේතුවෙන් තරගය නතර කරනවිට එස්.එස්.සී පිල කඩුලු 2කට ලකුණු 215ක් ලබා සිටියේය. මහේල ජයවර්ධන ලකුණු 90ක් වාර්තා කළ අතර දනුෂ්ක ගුණතිලක නොදැවී ලකුණු 75ක් රැස්කර තිබිණි. දෙදෙනා එක්ව පළමු කඩුල්ල සඳහා ලකුණු 133ක් රැස් කළේය. මුවර්ස් පිල වෙනුවෙන් චතුරංග සිල්වා ලකුණු 71ක් හා ඉෂම් ගොවුස් ලකුණු 57ක් වාර්තා ක‍ළහ.මේ අතර බදුරලිය පිල සමග එස්.එස්.සී පිටියේ පැවැති තරගයෙන් ලකුණු 40ක ජයක් හිමිකර ගැනීමට ගුවන් හමුදා පිල සමත්විය. ගුවන් හමුදා පිල ලබාදුන් ලකුණු 195ක ජයග්‍රාහී ඉලක්කය හඹාගිය බදුරලිය පිලට සියල්ල දැවී ලබාගත හැකිවුයේ ලකුණු 154ක් පමණි.එස්.එස්.සී පිටියේ පැවැති තරගයේ දී සජිත් කැලුම්ප්‍රිය ගුවන් පිලට ලකුණු 68ක් එක් කළ අතර රවින්ද්‍ර ශාමෙන් ලකුණු 32කට කඩුලු 5ක් දවාගත්තේය. ලකුණු 195ක ඉලක්කය හඹායෑමට පිටියට පිවිසි බදුරලිය පිලේ ආරම්භ පිතිකරු යුගලය ලකුණු ලබාගැනීමට පෙර ක්‍රීඩාගාරය වෙත හරවා යැවීමට ගුවන් පිලේ පන්දු යවන්නෝ සමත්වුය. පළමු කඩුල්ල පළමු ඕවරයේ පස්වැනි පන්දුවෙන් බිඳ වැටුණු අතර දෙවැනි ඕවරයේ දෙවැනි පන්දුවෙන් දෙවැනි කඩුල්ල බිඳ වැටිනි. බදුරලිය පිල ජයග්‍රහණ කරාගෙන යෑමට උත්සහ කළ ඇන්ඩි සොලමන්ස් ලකුණු 93ක් ලබාගත්තද එය ප්‍රමාණවත් නොවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=s1312204</link>
    <topic>ඉන්දියා ක්‍රිකට් සංචාරයට ක්‍රීඩිකාවන් 23කගේ සංචිතයක්</topic>
    <author>ෆවුස් මොහොමඩ්</author>
    <content>ශ්‍රී ලංකා කාන්තා ක්‍රිකට් කණ්ඩායමේ ඉන්දියා සංචාරය සඳහා ක්‍රීඩිකාවන් 23දෙනකුගෙන් සංචිතයක් නම් කර තිබේ. පසුගියදා පැවැති පුහුණු තරගවලදී දස්කම් දැක්වූ ක්‍රීඩිකාවන් අතරින් මේ සංචිතය ‍තෝරාගෙන ඇත. මේ සංචිතයට ශ්‍රී ලංකා පිලේ පසුගිය දකුණු අප්‍රිකානු සංචාරයට එක්වූ එන්.ජේ.අයිඩා හා නිලූකා කරුණාරත්න ඇතුලත් නොවන අතර එම සංචාරයට එක්නොවූ හිටපු උපනායිකා සඳමාලී දොලවත්ත ඇතුලත් වීම විශේෂත්වයකි. මීට අමතරව නවක ක්‍රිඩිකාවන් වන ගුවන් හමුදාවේ අනුෂ්කා සංජීවනී, චතුරානී ගුණවර්ධන හා රංගිකා ප්‍රනාන්දු හා යුද හමුදාවේ අචිනි කුලසූරිය සංචිතයට කැඳවා තිබේ.විස්සයි20 තරග තුනකින් හා එක්දින තරග තුනකින් සමන්විත ශ්‍රි ලංකා කාන්තා ක්‍රිකට් පිලේ ඉන්දියා සංචාරය ලබන ජනවාරී මාසයේ 14දින සිට 27දක්වා පැවැත්වේ. ලබන මාර්තු මාසයේ පැවැත්වෙන විස්සයි20 ලෝක කුසලාන තරගාවලියට සහභාගි වන ශ්‍රී ලංකා පිලට මේ සංචාරය අතිශයින්ම වැදගත් එකක් වනු ඇත.සංචිතය සඳහා එක්වී සිටින දකුණත් මඳවේග පන්දු යවන්නිය වන චමනී සෙනෙවිරත්න ඉන්දියා සංචාරයේ එක්දින තරග සඳහා පමණක් නම් කර ඇතැයි ක්‍රිකට් ආයතනයෙන් නිකුත් කළ නිවේදනයේ සඳහන් වේ. අත්දැකීම් බහුල පරිණත ක්‍රීඩිකාවක වන චමනී විස්සයි20 තරග 32කට සහභාගිවී කඩුලු 28ක් දවාගෙන ඇති අතර එහි සාමාන්‍යය 17.42කි. ඇය සහභාගිවූ එක්දින තරග සංඛ්‍යාව 80කි. එහිදී කඩුලු 72ක් දවාලීමට ඇය සමත්වූ අතර එහි සාමාන්‍යය 26.11කි. චමනී එක්දින තරග සඳහා පමණක් නම් කර තිබීම සම්බන්ධව අප කළ විමසුමකදී කාන්තා ක්‍රිකට් තේරීම් කමිටු ප්‍රධානී ජයන්ත අමරසිංහ මහතා ප්‍රකාශ කළේ එවැනි අදහසක් තිබුණද තවම අවසන් නිගමනයකට නොපැමිණි බවය.ඉදිරියේ දී තවත් පුහුණු තරග දෙකක් පැවැත්වෙන අතර තරගාවලියට සහභාගිවන අවසන් කණ්ඩායම ලබන 27වැනිදා තෝරාගැනීමට නියමිතය.ශ්‍රී ලංකා සංචිතය මෙසේය.ශෂිකලා සිරිවර්ධන, චමරි අතපත්තු, ය‍‍සෝධා මෙන්ඩිස්, ලසන්ති මධුෂානී, ඊෂානි ලොකුසූරිය, දිලානි මනෝදරා, ශ්‍රීපාලී වීරක්කොඩි, සඳමාලී දොලවත්ත, රෙබේකා වැන්ඩෝට්, මධුරි සමුද්‍රිකා, උදේශිකා ප්‍රබෝධනී, ඉනෝකා රණවීර, චමනී සෙනෙවිරත්න, චන්දිමා ගුණරත්න, ප්‍රසාදිනී වීරක්කොඩි, චමරි පොල්ගම්පොල, ඕෂධී රණසිංහ, දීපිකා රසාංගිකා, අනුෂ්කා සංජීවනී, අචිනි කුලසූරිය, නිලක්ෂි ද සිල්වා, රංගිකා ප්‍රනාන්දු, චතුරානී ගුණවර්ධන.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=s1312205</link>
    <topic>නගරාධිපති කුසලාන වොලිබෝල් 21-22 හොරණ දී</topic>
    <author>පද්ම ශ්‍රී දසනායක</author>
    <content>හොරණ එක්සත් ක්‍රීඩා සමාජය හා හොරණ නගර සභාව එක්ව සංවිධාන කරන නගරාධිපති කුසලාන ආරාධිත දිවා-රාත්‍රී කාන්තා පිරිමි වොලිබෝල් තරගාවලිය මේ මස 21-22 හොරණ නගර සභා වොලිබෝල් පිටියේදී පැවැත්වේ.ශ්‍රී ලංකා වරාය අධිකාරිය, ගුවන් හමුදාව, නාවික හමුදාව හා ජාතික තරුණ සේවා සභාව කාන්තා/පිරිමි කණ්ඩායම් හා විදේශ සේවා නියුක්ති කාර්යාංශ කාන්තා කණ්ඩායමක් තරගාවලියට එක්වීමට නියමිතය.ප්‍රධාන ආරාධිතයා ලෙස ශ්‍රී ලංකා වොලිබෝල් සම්මේලනයේ සභාපති, විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා සහභාගීවන අතර බස්නාහිර පළාත් මාර්ග සංවර්ධන අධිකාරියේ සභාපති රෝහණ කුලසිරි මහතාගේ අනුග්‍රයෙන් තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=s1312206</link>
    <topic>යංග් ස්ටාර් ක්‍රිකට් 21-22</topic>
    <author/>
    <content>යංග් ස්ටාර් ක්‍රීඩා සමාජය 5වැනි වරට සංවිධාන කරන සය සාමාජික ක්‍රිකට් තරගාවලිය මේ මස 21-22 දෙදින මාගම්මන මහ විද්‍යාලයීය ක්‍රීඩාංගණයේදී පැවැත්වේ.අකාකි ට්‍රේඩිං පුද්ගලික සමාගමේ අනුග්‍රහයෙන් පැවැත්වෙන තරගාවලියේ ශූරතාව සඳහා රු.30000ක්ද, අනුශූරතාවට රු.20000ක්ද පිරිනැමෙන බව සංවිධායකයෝ පවසති.තරගාවලියේ වීරයා, හොඳම පිතිකරු හා හොඳම පන්දු යවන්නා සඳහාද මුදල් ත්‍යාග හිමිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=s1312207</link>
    <topic>සය සාමාජික ක්‍රිකට් අංගොඩ දී</topic>
    <author/>
    <content>මුල්ලේරියාව එක්සත් ක්‍රීඩා සමාජය හා ප්‍රාදේශීය සභාවේ සභාපති ප්‍රසන්න ගුණසිංහ සෝලංගආරච්චි මහතා එක්ව සංවිධාන කරන භාරත ලක්ෂ්මන් පේමචන්ද්‍ර අනුස්මරණ අභියෝගතා දීප ව්‍යාප්ත සය සාමාජික ක්‍රිකට් තරගාවලිය මේ මස 21-22 දෙදින අංගොඩ ටී.බී.ඉලංගරත්න ක්‍රීඩාංගණයේදී පැවැත්වේ.ශූරතාව සඳහා කුසලානය සමගින් රු.30000ක්, අනුශූරතාවට රු.20000ක් හා හො‍ඳම පිතිකරු, පන්දු යවන්නා, තරගාවලියේ වීරයාට ද මුදල් ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=s1312208</link>
    <topic>සැහැල්ලු පන්දු ක්‍රිකට් අතුරුගිරියේ දී</topic>
    <author/>
    <content>බස්නාහිර පළාත් සභා මන්ත්‍රී දයාකාන්ත පෙරේරා අභියෝගතා කුසලාන දීප ව්‍යප්ත සය සාමාජික සැහැල්ලු පන්දු ක්‍රිකට් තරගාවලිය හෙට (21) පෙ.ව 9.00 සිට අතුරුගිරිය ශාන්තාලෝකගම ක්‍රීඩා පිටියේදී දවස පුරා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=f1312201</link>
    <topic>අගමැති කියන්නේ කුරාකූඹියෙකුටවත්  වරදක් නැති අවිහිංසාවාදියෙක්</topic>
    <author>අන්දොස් සොයන්නේ</author>
    <content>ශ්‍රී ලංකා - කෙන්යා පැරැණි මිතුදම තව තවත් තීව්‍ර කරමින් කෙන්යා හා දකුණු අප්‍රිකානු නිල සංචාරය නිමවා ජනාධිපති මහින්ද රාජපක්ෂ මහතා ගිය සඳුදා අලුයම, කටුනායක ගුවන්තොටුපළෙන් මෙරටට පැමිණියේය. ජනාධිපති කාර්යමණ්ඩල ප්‍රධානී ගාමිණී සෙනරත්, ගුවන්තොටුපළ සභාපති ප්‍රසන්න වික්‍රමසූරිය මහත්වරුන් විසින් ජනාධිපතිතුමා පිළිගත්තේ මහත් හරසරින්ය.‘ගාමිණී අද උඳුවප් මස පුරපසළොස්වක ධර්ම දේශනාව නේද ඉක්මනින් යමු,’ ජනාධිපතිතුමා ගාමිණී සෙනරත් මහතා දෙස බලමින් කීවේ ඉතා ළෙන්ගතු අයුරින්ය. සර්ට ඒකත් මතක තිබුණා දැයි ගාමිණී සෙනරත් මහතා ඇසීය.මෝටර් රථයේ නැගුණ එම දෙපළ ජනාධිපති මන්දිරය බලා පිටත් විය. උඳුවප් පෝදා ධර්ම දේශනාව සඳහා ඒ වනවිටත්, ඇමැති ටී. බී. ඒකනායක, මහින්ද යාපා අබේවර්ධන, මධ්‍යම පළාත් මහ ඇමැති සරත් ඒකනායක, දියවඩන නිලමේ නිලංගදෑල, ජනාධිපති මන්දිරයට පැමිණ සිටියහ.කොහොමද ටී.බී. ඔයාල අද උදේම ඇවිත්නේ කියමින් ජනාධිපතිතුමා මන්දිරයට සේන්දු වූයේ සිනාසෙමින්ය.කොළඹ නාරද ධර්මායතනාධිපති පූජ්‍ය තලල්ලේ චන්ද්‍රකීර්ති හිමියෝ ධර්ම දේශනාව කළහ.ධර්ම දේශනාවෙන් අනතුරුව ජනාධිපතිතුමා අසලට පැමිණි සරත් ඒකනායක මහතා කොහොමද සර් නිල සංචාරය යැයි ඇසීය. හොඳයි සරත්, දකුණු අප්‍රිකාවේ ඇඟලුම්වලට හොඳ ඩිමාන්ඩ් එකක් තිබෙනවා. පුදුමයක් කියන්නේ ඒ ගාමන්ට්වල ඉන්න සුපවයිසර්ලා වගේ ඉහළ නිලධාරින් ඔක්කොමලා ශ්‍රී ලාංකිකයන්. ඒක රටට වගේම මටත් ආඩම්බරයක්. ඒ අය ඉහළ වැටුප් ලබමින් හොඳ ජීවිතයක් ගත කරනවා යැයි ජනාධිපතිතුමා කීය.සර් පාර්ලිමේන්තුවේ සජීවි වාර්තා රූපවාහිනියේ යනවා. දැන් ඉතින් ගෙදර ඉඳන් පාර්ලිමේන්තුව බලන්න පුළුවන් යැයි ටී. බී. ඒකනායක මහතා කීය.ටී.බී. ඒකේ දෙපැත්තක් තියනවා. ඒක කල්පනාවෙන් කරන්න ඕනෑ නැත්නම් ප්‍රශ්න ඇති වෙන්න පුළුවන් ජනාධිපතිතුමා කීවේය. සර්ගේ කතාව ඇත්ත ජෝන් අමරතුංග ඊයේ කන්ටේනර සිද්ධිය ඇදගෙන අගමැතිතුමාට නරක විදිහට කතා කළා යැයි ටී.බී. ඒකනායක මහතා කීය.අගමැති කියන්නේ කුරාකූඹියෙකුටවත් වරදක් නැති අවිහිංසාවාදී කෙනෙක්. කවදාවත් එයා සොරකමක් කරන්නේ නැහැ. පාර්ලිමේන්තු වරප්‍රසාදවලට මුවාවෙලා ඒවගේ නිගා කරන එක හොඳ නැහැ, ජනාධිපතිතුමා ඉතා සන්තාපයෙන් යුතුව ප්‍රකාශ කළේය. ජනාධිපතිතුමා ඇතුළු පිරිස කාර්යාල කාමරයට සේන්දු වූහ. සර් කෙන්යා ටුවර් එක වාසිදායි ගිවිසුම් ගණනකට මුලපිරුවා නේද? යැයි මහින්ද යාපා අබේවර්ධන මහතා ඇසීය.එහෙත් මෙහේ වගේමයිහෙට එච්චර කළුවර නෑ කියා කතාවක් තියෙනවනේ. මහින්ද අපේ රට වාසනාවන්ත රටක්. රටේ ජීවත්වන සැවොම වාසනාවන්තයෝ. කෙන්යාවෙත් තියෙන්නේ අපේ රටේ වගේ ස්ට්‍රයික්. ඒවත් අපේ හෙල්ත් ‍ස්ට්‍රයික් වගේ.කාමර ප්‍රශ්නයකට රණ්ඩු කරගෙන ස්ට්‍රයික් කරනවා කියමින් ජනාධිපති සිනා සුණේය. සර් කන්ටේනර් ප්‍රශ්නෙට අගමැතිතුමාට එදා හොඳටම තරහ ගියා. පාර්ලිමේන්තුවේ විශේෂ ප්‍රකාශයක් කරන්නත් හැදුවා. අපි බොහෝම අමාරුවෙන් නතර කරගත්තේ යැයි මහින්ද යාපා කීය.එයාට කේන්ති යන එක අරුමයක් නෙමෙනේ. එයාගේ ලේකම් ඉල්ලා අස්වෙලත් ඒ ප්‍රශ්නය විසඳුනේ නැද්ද? ජනාධිපතිතුමා ඇසීය. නැහැ සර් ඒ ප්‍රශ්නෙ තාම විසඳිලා නැහැ මහින්ද යාපා මහතා පැවැසීය.අගමැතිතුමාගේ අත්සනත් නෑ. එයා ඒ ගැන දන්නෙත් නැහැ. ලේකම්ගේ අත්වැරදීමෙන් වෙච්ච දේට එයා ඉල්ලා අස්වුණා. මේවා ආණ්ඩුව අපකීර්තියට පත්කරන්න කරන වැඩ. දැන් අගමැතිට ප්‍රශ්න ඇති කරලා එයාට ඒ තනතුරු එපා කළාම අගමැති තනතුරේ ගැටලුවක් ඇති වෙනවා. ඒක ආණ්ඩුවට ගැටලුවක් කරන්න රටේ වැරැදි මතයක් ගොඩනඟන්න කරන කඩාකප්පල් වැඩ මේවා. මේවාට සිහි නුවණින් උත්තර දෙන්න ඕනෑ ජනාධිපතිතුමා කීය. ඒකත් ඇත්ත සර් දැන් ජේම්ස් පැකර් අමතක වෙලා දැන් අගමැතිතුමාගේ ප්‍රශ්නයක් කරළියට අරන් මහින්ද යාපා කීවේය.පැකර් ශ්‍රී ලංකාවට එන්නේ විශාල ධනස්කන්ධයක් අරන් ඒකට බයේ තමා ඔය ඔක්කොම කළේ. පැකර් එන්නේ හෝටලයක් හදන්න කිව්වෙත් නෑ. කැසිනෝ කැසිනෝ කියමින් සටන්පාඨ ලියනවා. ලංකාවේ සංචාරක කර්මාන්තයේ ආයෝජන වැඩිවෙලා අපේ ආණ්ඩුව දීර්ඝකාලීනව ඉන්න එක ඉවසා ඉන්න බැරි පිරිස් තමා මේවා කරන්නේ යැයි ජනාධිපතිතුමා පැවැසීය.සමහරු හිමිවරුන්ට වැරැදි තොරතුරු දීලා මාධ්‍යයෙන් වැරදි ප්‍රකාශ කරනවා සරත් ඒකනායක මහතා කීය.ප්‍රේමදාස මහත්තයාගේ කාලේ ජෝසිම් ඇවිදින් කෑවේ බිව්වේ ජනාධිපති මන්දිරයේ. එයා එදා කැසිනෝ ගෙනාවා. නමුත් ඒවාට කතා කරන්න කවුරුත් නෑ. මාධ්‍යයත් නෑ, හිමිවරුත් නැහැ. පන්සල් ඉදිරිපිට කැසිනෝ ඒත් ඒකට විරුද්ධ වුණේ නැහැ. රටේ තිබූ යුද්ධය නිමා කොට සාමකාමී වාතාවරණයක් ඇති කළේ අපේ රජයයි. ඒක කිසිකෙනෙකුට කරන්න බැරිව තිබූ දෙයක්. දැන් ආයෝජන වැඩිවෙලා රට දියුණුව කරා යනවා. ආණ්ඩුවේ ඉදිරි ගමන නවත්වන්න කරන ප්‍රයත්න මේවා. ඒ ගැන කලබල වෙන්න එපා යැයි ජනාධිපතිතුමා කීය.පසුගිය අඟහරුවාදා පාර්ලිමේන්තු ලොබියේදී එජාප මන්ත්‍රී රංජිත් මද්දුමබණ්ඩාර මහතාට ගයන්ත කරුණාතිලක මහතා හා අශෝක අබේසිංහ මහත්වරු හමුවූහ.එජාපය දිනන එකම මඟකොහොමද රංජිත් අයියා එජාපය දිනන මඟ ගැන සොයා බලන්නේ නැද්දැයි අශෝක අබේසිංහ මහතා කරට අතක් දමමින් ඇසීය. අනේ මන්දා සමහරු තමා දිනන මඟ හොයන්නේ යැයි රංජිත් මද්දුමබණ්ඩාර මහතා කීය. එජාපය දිනවන්න එක ක්‍රමයක් තියෙනවා යැයි අශෝක අබේසිංහ මහතා කීය. මොකක් මොකක්ද ඒ යැයි රංජිත් ඇසීය. අපේ පක්ෂය දිනවන්න පුළුවන් එක පුද්ගලයෙක් ඉන්නවා යැයි අශෝක කීය.කවුද ඒ පුද්ගලයා යැයි ගයන්ත කරුණාතිලක මහතා ඉතා විමසිල්ලෙන් ඇසීය. වෙන කවුරුත් නෙමේ අපේ අමරණීය නායක රනිල් වික්‍රමසිංහ මහතා යැයි අශෝක කීවේ සැහැල්ලුවෙන්ය. දැනට නායකයා එයානේ යැයි රංජිත් කී‍ෙව් නෝක්කාඩුවකට මෙන්ය. එයා ඉඳලා නෙමේ එයා අයින් වෙලා යැයි අශෝක අබේසිංහ මහතා සිනාසෙමින් කීවේ පිරිස සිනා සාගරයක ගිල්වමින්ය. හරියට හරි ඒක තමා කතාව කියමින් ගයන්ත කරුණාතිලක මහතා නික්ම ගියේය.සඳුදා පාර්ලිමේන්තුවේදී එජාප තරුණ මන්ත්‍රීවරු පිරිසක් එජාප මහ ලේකම් තිස්ස අත්තනායක මහතා හමුවීමට පාර්ලිමේන්තුවේ පිහිටි විපක්ෂ නායක කාර්යාලයට පැමිණියහ. එරාන් වික්‍රමසිංහ, හරින් ප්‍රනාන්දු, අජිත් පී පෙරේරා ඊට එක්වූහ.පක්ෂයේ ජයග්‍රහණය සඳහා කඩිනමින් වෙනසක් කරන්න ඕනෑ යැයි හරීන් ප්‍රනාන්දු මහතා කීය. ඔයාලගේ ඒ සඳහා යෝජනා තිබේ දැයි මහ ලේකම්වරයා ඇසීය.ඔබතුමා සභාපතිධුරය ලබා ගත්තා නම් හොඳ නැද්ද යැයි තිස්සගෙන් ඇසීය.මට ඕනෑති සභාපතිකමක් නැහැ. මට මේවා එපා වෙච්චදාට මම මේ සේරම දාලා යනවා. මේ පක්ෂයට මම දරදිය ඇදි කෙනෙක් යැයි මහ ලේකම්වරයා කීවේ කෝපාවිශ්ටවය.කලබල වෙන්න දෙයක් නැහැ, අපි කළේ යෝජනාවක් යැයි පිරිස කීය.විපක්ෂනායක රනිල් වික්‍රමසිංහ මහතා සමීපයට ගිය මහ ලේකම් සර් හරීන්ලට මොනව හරි කිව්වද? ඒ අය කබීර් මහ ලේකම් කරන්න උත්සාහ ගන්නවා යැයි කීවේ හැඬුම් ස්වරයෙන්ය. ඕවා ගණන් ගන්න එපා තිස්ස මම කාටවත් එහෙම දෙයක් කියලා නැහැ යැයි රනිල් වික්‍රමසිංහ තිස්ස අස්වසමින් කීය.අලි මඟුලට සූදානම්තුර්කියේ ගාෂියාන්ටෙප් නගරය හා රඹුක්කන නගර සහෝදර නගර ලෙස පසුගිය වසරේ ගිවිසුමකට එළඹියේ සබරගමු මහ ඇමැති මහීපාල හේරත් හා ගාෂියාන්ටෙප් පුරපති ආචාර්ය අසීම් ගුසෙල්බේ මහත්වරුන්ගේ ප්‍රධානත්වයෙන්ය. එම ගිවිසුම මල්ඵල ගන්වමින් ගාෂියාන්ටෙප් පුරපති ආචාර්ය අසීමි මහතා ශ්‍රී ලංකාවට පැමිණියේය.සබරගමු පළාතේ විවිධ ස්ථාන නැරඹීමට පුරපතිවරයා අමතක නොකළේය. දින කිහිපයක් ශ්‍රී ලංකාවේ රැඳී සිටි පුරපතිවරයා නික්මයාමට මහ ඇමැතිවරයාට සුරත දිගු කළේ ඉතා ළෙන්ගතු අයුරින් ය.ඔබතුමාගේ නිවසේ මඟුල් තුලා සිදුවුණොත් අපටත් සහභාගි වෙන්න පුළුවන් නේද යැයි මහ ඇමැතිවරයා සිනා සෙමින් ඇසීය.ගාෂියාන්ටෙප් නගරයේ සිටින ශ්‍රී ලාංකික ඉලන්දාරි දෙන්නෙකුට සබරගමුවෙන් සුදුසු සහකාරියක් සොයා ගැනීමටත් අපි අපේක්ෂා කරනවා යැයි පුරපතිවරයා කීවේ මහ ඇමැතිවරයාගේ උරහිස ස්පර්ශ කරමින්ය. අන්දමන්ද වූ මහ ඇමැතිවරයා ඒ කිව්වෙ මොකක්දැයි විමසිල්ලෙන් ඇසීය.බයවෙන්න දෙයක් නැහැ මහ ඇමැතිතුමා ගාෂියාන්ටෙප් සත්වෝද්‍යානයේ ඉන්න ශ්‍රී ලාංකීය අලි ඉලන්දාරී දෙන්නකුට සුදුසු සහකාරියන් දෙදෙනා පින්නවලින් සොයා ගැනීමට අපි අපේක්ෂා කරනවා. මංගල්‍යදාට ඔබතුමා මගේ නිවසට එන්නැයි පුරපතිවරයා කීය. මම ජනාධිපතිතුමා සමඟ සාකච්ඡා කරන්නම් අලි මංගල්‍යයට සූදානම් වෙමු යැයි මහ ඇමැතිවරයා කීවේය.කරු ජයසූරිය මහතා නායකත්ව මණ්ඩලයේ සභාපති ධුරයට පත්වීම සමරමින් බදාදා රාත්‍රී භෝජන සංග්‍රහයක් කොළඹ පිහිටි ඒ මහතාගේ නිවසේදී සූදානම් කර තිබුණි.එජාප ක්‍රියාකාරීන්, පාර්ලිමේන්තු මන්ත්‍රීවරු ඇතුළු විශාල පිරිසක් ඊට එක්වී සිටියහ. අනර්ඝ අයුරින් සකස් කොට තිබූ ආහාරපානවලින් සප්පායම් වූ පිරිස සිහින් ගීවැල් මුමුණමින් සිටියහ. පිරිස සතුටින් මුසපත්ව සිටියදී රංජිත් මද්දුමබණ්ඩාර මහතාගේ උරහිස ස්පර්ශ කළ තලතා අතුකෝරාළ මහත්මිය රංජිත් අයියා අශෝකට මොකක්ද වෙන්න එනවා මේ බලන්නකො යැයි හැඬුම්බරව කීවාය.ඒයි මේ මොකද මේ අශෝකට වෙන්න යන්නේ රංජිත් කීමත් සමඟ පිරිස කලබලයට පත්වූහ. ඉහින් කනින් හොඳටම දාඩිය දාලා ඉක්මනට හොස්පිටලයිස් කරමු යැයි සුජීව සේනසිංහ මහතා යෝජනා කළේය.මතකනෙ රංජිත් අයියා ඔයාටත් හාට් ඇටෑක් ආවේ ඔය විදිහටනෙ. අපි යමු යමු කියමින් තලතා අතුකෝරළ මහත්මිය හඬා වැටුණාය. පිරිස යුහුසුලුව ලංකා රෝහල කරා අශෝක අබේසිංහ මහතා රැගෙන ගියේ. රාත්‍රී භෝජනයට පැමිණි එජාප පාක්ෂිකයන්ගෙන් මන්ත්‍රීවරුන්ගෙන් රෝහල පිරී තිබුණි.කපන්නත් බෑ කැපෙන්නෙත් නෑජනතා විමුක්ති පෙරමුණේ මධ්‍යම කාරක සභාව ගිය බදාදා පැලවත්ත ජවිපෙ ප්‍රධාන කාර්යාලයේදී රැස්විය. පළාත් පාලන ආයතනවල අයවැය පරාජය වීම දැන් අලුත්ම ‍මෝස්තරයක් වෙලා. ලාල්කාන්ත කීය. කොළඹ නගර සභාවේ අයවැය නිල් කොළ දෙගොල්ලම එකතුවෙලා දිනෙව්වා. අපේ වටගල සහෝදරයා විතරයි ඒකට විරුද්ධ වුණේ. ඒක තමා ලස්සනම වැඩේ. කොළඹ නගර සභාවේ විපක්ෂනායක කියන්නේ පක්ෂයේ මතයට අපි කොළඹ නගර සභාවේ අයවැයට පක්ෂ වූ බවයි. මොනවද මේ කතා. විජිතහේරත් මහතාට ගිය සඳුදා පාර්ලිමේන්තු ලොබියේදී ආණ්ඩුපක්ෂ ඇමැතිවරයෙක් හමු විය. කොහොමද විජිත තොරතුරු ඇමැතිවරයා ඇසීය. හොඳයි ඇමැතිතුමා අපි කවදත් ජොලියෙ ඉන්නවානේ. මොකක්ද මේ දවස්වල පේන්න නැත්තේ කැපිල්ලක්වත් දැයි විජිත හේරත් ඇසීය.අපිව කපන්නත් බෑ. අපි කැපෙන්නෙත් නෑ. මන්ත්‍රීතුමා අපේ ෆයිල් සුද්දයැයි ඇමැතිවරයා සිනාසෙමින් කීය. ඒකත් එහෙමදැයි විජිත හේරත් සිනාසෙමින් ඇසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=f1312202</link>
    <topic>දිනමිණ පත්‍රයේ කර්තෘභූත එච්. ඇස්. පෙරේරා මහතාගේ පරලෝකප්‍රාප්තිය</topic>
    <author>වසර 100ක් පැරණි දිනමිණ පත්තර මිටියපෙරළා බැලුවේ</author>
    <content>දිනමිණ පුවත්පතේ ආරම්භක කර්තෘ එච්. ඇස්. පෙරේරා මහතා අභාවප්‍රාප්ත වී වසර 99කි. මෙයට වසර 99කට පෙර 1914-12-19 දිනමිණ පුවත්පතේ ඔහුගේ අභාවය පිළිබඳ පළ වී තිබූ ලිපියයි මේ.සිංහල මහජනයා වෙත නිසිලෙස දින පතා සිංහල ප්‍රවෘත්ති පත්‍රයක් නොමැතිව තුබූ පාඩුව පිරිමසනු සඳහා ආරම්භ කළ දිනමිණ පත්‍රයේ ආදිකර්තෘක වූ එච්. ඇස්. පෙරේරා මහතා සම්බන්ධව විස්තරයක් දීර්ඝ වශයෙන් මෙහි නොලීවත් උන්නැහේ පිළිබඳ තොරතුරු සාමාන්‍යයෙන් ලක්දිව හැමදෙනාම වාගේ දනිති. එසේද වුවත් ඒ සම්බන්ධි සංක්ෂේප කථා ප්‍රවෘත්තිය මෙම පත්‍රයෙන් ප්‍රසිඬ කරවීම අ‍පගේ යුතුකම පමණක් නොව ඒ කියවීමට දිනමිණ පත්‍රය සම්බන්ධි ඇලුම් ඇති කවුරුත් සතුටින් බලාපොරොත්තුව සිටිත්යයි විශ්වාස කළ හැකියි. එබැවින් ඒ සම්බන්ධ සංක්ෂේප ජීවිත කථා ප්‍රවෘත්තිය මෙහි බහාලනු ලැබේ.එච්. ඇස්. පෙරේරා මහතා වනාහි හංවැල්ල නම් ග්‍රාමයෙහි විසූ ජයවීර බණ්ඩාර නමින් ප්‍රසිඬ සිංහල මැතිතුමකුගේ මුණුබුරෙකි. ජයවීර බණ්ඩාර මන්ත්‍රීශ්වරයා ශ්‍රී රාජසිංහ මහ රජාණන්ගේ සිංහල යුඬ හමුදාවේ සේනාධිපති ධුරය ධැරූකෙනෙකි.පරංගින් හා කරනු ලැබූ යුඬවලදී මෙම මන්ත්‍රීශ්වරයා අති දක්ෂ ලෙස ක්‍රියාකර තිබෙන බැව් සඳහන් වේ. මේ මැතිතුමාගේ මුනුබුරෙක් පසු කාලයෙහි රෝමානු ලබ්ධිය වැළඳගෙන වෙලුන් පෙරේරා යන ක්‍රිස්තියානි ලබ්ධික නාමය පටබැඳගෙන රැකීරක්ෂා පිණිස මහනුවරට ගොස් අම්පිටියේ විසුවේය.එතැන් පටන් පෙරේරා යන නාමය මේ කුලයට ව්‍යවහාර විය. මුලදී පැවතුනු ගරුතම එනම් හේමේන්ද්‍ර සේපාල අභයකෝන් සහබන්දු ජයවීර සෙනානායක යන පරම්පරාගත නාමය අත්හැරුණාක් මෙන්ම පරම්පරාගතව පැවතී සුපිරිසිදු බෞඬ ලබ්ධියද මේ කුලයෙන් සම්පූර්ණයෙන්ම පැහැර ගියේ ය.ප්‍රතිකාල් ඕලන්දයන්ගේ බල වර්ධනය වීමෙන් ලක්දිව බෞඬ භක්තික බොහෝදෙනෙක් මෙසේ ක්‍රිස්තු භක්තිය වැළඳ ගත්තෝය. ලොකයෙහි එකම පැවැත්මක් නොමැතිවීම ස්වභාව ධර්‍මයකි. මහනුවර නිවෙස් ගත් යථොක්ත වෙලුන් පෙරේරා මහතාගේ පුත්‍ර වූ ජොහානස් පෙරේරා මහත්මයාගේ මේ එච්. ඇස්. පෙරේරා මහතාගේ පියාය.ජොහානස් පෙරේරා මහත්මයාට මේ එකම පුත්‍රයාත් එකම දියණියකුත් පමණක් ඇතිවූහ. මුන්නැහේ උත්පත්තියෙන්ම කතෝලිකයෙක් වී නමුත් පාඨශාලාවට යන කාලයෙහි පටන් ඥානය දියුණු වෙන්නට වෙන්නට තමන් වැළඳගත් ලබ්ධිය ගැන විශ්වාසයක් තරකර ගන්ට නොහැකි වූ බව ප්‍රවෘත්ති පත්‍රවලට ලියන ලද ලිපිවලින් සුප්‍රකාශිතය. පෙරේරා මහතා සිංහල ඉංග්‍රීසි භාෂා දෙකම මනාලෙස ව්‍යක්තව ලියනට කියනට උගත් හෙයින් පාඨශාලාවෙන් අස්වූ නොබෝ දිනකින්ම මහනුවර උසාවිය සම්බන්ධ ලිපිකරු තනතුරකට පත්ව වැඩ කෙළේය.මේ කාලයේදී ස්වලබ්ධියෙහි නිස්සාරත්වය දක්වන ලියකියමන් හා තවත් රටට ප්‍රයොජනවත් ලියකියමන් සඳරැස පත්‍රයෙහි පළකරවන්ට පටන් ගත්තේය. මහනුවර පරමවිඥානාර්‍ථ ‍බෞඬ සමාගමට බැඳී ප්‍රසිද්ධ බෞද්ධයෙකු මෙන් ක්‍රියා කළේය. ක්‍රියාවෙහි දක්ෂතාවයෙන් ද අවංක ගුණයෙන්ද සිංහල ඉංග්‍රීසි එක ලෙස දැනීමෙන්ද ලියකියමන්හි පළපුරුදුකමින්ද යුක්තව සිටි ප්‍රේරා මහතා කොළඹ පරමවිඥානාර්‍ථ සමාගමේ කටයුතුවලට පත්කරගනු ලැබුවේය.සඳරැස පත්‍රයේ කළමනාකාර ධුරයට පත්කරගන්ට යෙදුණේ වර්‍ෂ 1893 අප්‍රේල් මාසයේදීය. මේ මහතාගේ පත්වීමෙන් පසු එම පත්‍රය සම්බන්ධි මහත් දියුණුවක් ක්‍රමයෙන් ඇතිවිය. මේ දියුණුව හෙතුකොටගෙන උන්නැහේගේ තනතුරුවලින් දියුණුවත් ක්‍රමයෙන් වර්ධනයවී පසුව වර්‍ෂ 1903දී එහි ප්‍රධාන කර්තෘ ධුරයටද පත්කරන ලද්දේය. ඒ කාලයෙහි සඳරැස පත්‍රය වැඩි දියුණුවු තරම කොපමණද යතහොත් පන්දාහකට වැඩි ගණනක් පත්‍රය අලෙවිවන්ට පටන් ගත්තේය.එම කර්තෘ ධුරයෙහි කටයුතු 1909 යේ අවසාන භාගය වනතුරුත් නොපිරිහෙලා සිඬ කරන ලදී. මෙම දිනමිණ පත්‍රය ආරම්භ කරන්ට යෙදුනේ 1909 දෙසැම්බ්‍ර මස 17 වෙනි දිනදීය. සිංහල භාෂාවෙන් දිනපතා ප්‍රවෘත්ති පත්‍රයක් කලට වේලාවට නිතරම වැදගත් කරුණක් සම්බන්ධව කර්තෘ වාක්‍යයකින් යුක්තව පළකරවීම තනි කෙනෙකුන්ට දුෂ්කර බැව් ප්‍රවෘත්ති පත්‍ර පැවැත්වීමෙහි පළපුරුදු කවුරුත් දනිති.නුමුත් මේ මහතාට එය කිසිසේත් දුෂ්කර නොවීය. දිනපතා සිංහල ප්‍රවෘත්ති පත්‍රවලට මහාජනයාගේ ආධාරයද හීන බැවින් පත්‍ර පවත්වා ගැන්ම අතිදුෂ්කර වන්නේය. එය දැන දැනත් පෙරේරා මහතා විසින් ආරම්භ කළ දිනමිණ පත්‍රය ආශ්චර්යමත් ලෙස දිනෙන් දිනම දියුණු බවට පැමිණි බැව් අපි හොඳාකාරම දනිමු.ලඬ්කාභිනව විශ්‍රැත යන්ත්‍රාලයේ අයිතිකාර රොබට් බටුවන්තුඩාවේ මැතිතුමාද දිනමිණ පත්‍රය මුද්‍රණය කරවා ගැනීමටත් මේ මහතාට ආධාර කෙළේය. එම ආධාරය නොලැබුනේනම් පෙරේරා මහතා කෙතරම් දක්ෂ විචක්ෂණ කෙනෙක් වුවත් මේසා මහත් දියුණුවකින් පත්‍රය සෛවරී බලයෙන් පවත්වා ගැන්ම පහසුවේයැයි නොසිතමු.දිනමිණ පත්‍රය ආරම්භ කොට සමසක් ඇතුළතදී ආණ්ඩුවේ ඒ ඒ දෙපාර්‍තමේන්තුවලින් දැන්වීම් එවා ප්‍රසිඬ කරවීමට මහලේකම්තුමා විසින් නියම කරන ලදින් ආණ්ඩුවෙ දැන්වීම්ද ඉතා ඉක්මනින් ලබාගන්ට ධැරූපරිශ්‍රමද සඵලවිය. පස් අවුරුද්දක් මුළුල්ලෙහි යෙහෙන් මෙම පත්‍රය සුප්‍රසිඬව පවත්වාගෙන එන අතර පසුගිය ජූනි මස 3 වෙනි දින පෙරේරා මහතා කන්තෝරුවට පැමිණිය නොහැකි සේ ගිලන්බවට පැමිණියේය.විදුලි පුවත් ආදිය ලියමින් පත්‍රයේ කටයුතු රෝගාතුරව සිටගෙනම අනූනව සිඬ කරන ලද්දේය. දැනට ආරම්භව තිබෙන මහා යුඬයෙන් පසු “යුරෝපයේ ලේ වැගිරීම” යන මාතෘකාවෙන් අංක පිළිවෙළින් පසුගිය මාසයේ මැද වනතුරුම ලියන ලද වාක්‍ය පංක්තිය උන්නැහේගේ සියතින් ගිලන් ඇ‍ඳෙහි සිට ලියා එවන ලදී. ඒවා ලිවීම වැලකුණේ වෛද්‍යාචාර්යවරුන් විසින් තහනම් කළ හෙයිනි. දිනෙන් දිනම දියුණුවන දැඩි ගිලන බව තමන්ට නොහැඟී තුබුණු බැව් පෙරේරා මහතාගේ මරණය ළංවනතුරුම පැවති කථාවලින් පැහැදිලිවිය.අන්කෙනෙකු විසින් අසණීපය සම්බන්ධව කියනවිට තමන්ට එවැනි අමාරුවක් නැති බවත් තව ටික දිනකින් කටයුතු කරන්ට පුළුවන් ශක්තිය ලැබීගෙන එන බවත් නොයෙක්විට ප්‍රකාශකර තිබේ. සිතේ පැවැති ධෛර්යයෙන් හා ඥාන ශක්තියේ බලයෙන්ද ශාරීරික දුර්වලත්වය තමන්ට නොවැටහිනැයි සිතන්ට පුළුවන.මෙසේ ක්‍රමයෙන් රොගය අසාධ්‍යව මේ මස10 වෙනි බ්‍රහස්පතින්දා රාත්‍රී 2-20ට පමණ එච්. ඇස්. පෙරේරා මහතා ස්වකීය බන්ධූන් ඉදිරිපිටදී සංස්කාර විපරිණාම ධර්මය පරිදි පරලොකප්‍රාප්ත වීය.මේ මහතා හැඳල රණවක ආරච්චිගේ අල්විස් ජයතිලක මහත්මයාගේ දියනිය හා විවාහ බන්ධනයට ඇතුළත් වූයේය. මුන්නැහේට කුඩා දියණිවරු දෙදෙනෙක් සිටිති. ලඝු පැවැත්ම හේතුකොටගෙන ‍උන්නැහේ සැපයු ධනය නිරර්ථක නොවූයේයි. මේ මහතා ලොකාර්ථදායි සියලු කටයුතුවලදී සිතකය වෙහෙසා ක්‍රියා කළ සත්ගුණවතෙකි. සතුරෙකුගෙන්වත් පලිගැන්මට කිසිවිටෙක ක්‍රියා නොකළේය.“කුලුණැතියාට කෙපරහු” යන්න මේ මහතාගේ ක්‍රියා විධියෙන් ස්ඵූට විය. යහපත් ගුණයෙන් ක්‍රියාවෙහි දක්ෂ කමිනුත් නානා කාරණා සම්බන්ධ උපදෙශ දීමෙනුත් එච්. ඇස්. පෙරේරා මහතා බොහෝ ‍ෙදනා විසින් ගරු කොට සලකනු ලැබුවේය. දැක කථාබස් කළ හැමදෙනාගේම සිත් මුන්නැහේ කෙරෙහි ආසක්තවූහ. ලොකයෙහි සියල්ලම අනිත්‍ය බැවින් සංස්කාරයක් වූ එච්. ඇස්. පෙරේරා මහතාද ස්වකීය ගොත්‍ර නාමයත් සමඟම අනිත්‍ය භාවයට පැමිණියේය.අහෝ! මෙ අනිත්‍ය සංස්කාරයෙහි නිමග්න සත්වයන් සම්බන්ධව සිඬවන දෙය කිසිවෙකු විසිනුත් මගහැරිය නොහැකිමය, පෙරේරා මහතාගේ ගොත්‍ර නාමය පැවැත්වීමට සහ ලේ නෑ කෙනකු නොමැතිවීම එම බන්ධු පරම්පරාවට මහත් සංවේගදායක කරුණක් විය හැකියි.මේ මහතාගේ මෘත ශරීරය 12 වෙනි සෙනසුරාදා සවස 4 කනිසම් වෙලාවට ශොභමාන පෙට්ටියක බහා සුදු අශ්වයකු යොදන ලද රථයකින් බෑන්ඩ් තූර්ය සහිතව බොහෝ වැදගත් සමූහයා පිරිවරා ගෙන කනත්තේ සොහොන් භූමියට පමුණුවා සියම් අමරපුර දෙනිකායෙන් විසිපස් නමක් පමණ මහා සඬඝයා වහන්සේලා වැඩමවා ආගමේ කෘත්‍යයන් නිමකොට අදහනකෘත්‍යය කරන ලද්දේය.මේ ප්‍රස්තාවයෙහිදී සංඝයා වහන්සේ වෙනුවෙන් බෝරුක්ගමුවේ රෙවත ස්වමිපාදයන් වහන්සේද, ශාස්ත්‍රාචාර්ය ඩී. බී. ජයතිලක අද්වකාත්තුමාද, පී. බී. රත්නායක මහතාද, පියදාස සිරිසේන මහතාද කථා පැවැත්වූහ. මෙම ප්‍රස්තාවට පැමිණි සමූහයාගේ නම් වෙන් වශයෙන් ප්‍රකාශ කරන්ට ගියොත් ඉතා බොහෝයි. එච්. ඇස්. පෙරේරා මහතාගේ පරලොකප්‍රාප්තිය සිංහල මහාජනයාට විශෙෂයෙන් බලවත් පාඩුවක්වු නමුත් ලොකස්වභාවය වලක්වාලිය නොහැකි බැවින් උත්පත්ති මරණ රහිත සදාකාලික සැපත ලබා ගැන්මට කව්රුත් උත්සාහ වැඩිය යුතු බැව් මෙයින් ප්‍රකාශ කරම්හ.“සබ්බෙ සංඛාරා අනිච්චා”.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=f1312203</link>
    <topic>වහාබිවාදයට උඩගෙඩි දෙන මුස්ලිම් නායකයන්ගේ දෙබිඩි පිළිවෙත</topic>
    <author>ෆවුස් මොහොමඩ්</author>
    <content>වර්තමානය වනවිට ලොවපුරා මුස්ලිම් රටවලත් සෙසු රටවලත් ජීවත්වන මුස්ලිම්වරුන් අතර සීඝ්‍රයෙන් ව්‍යාප්තවෙමින් තිබෙන වහාබිවාදය බටහිර රටවල මෙන්ම ආසියාවේ, විශේෂයෙන් ඉන්දියාවේ හා ශ්‍රී ලංකාවේ මතහේදයට තුඩු දුන්නකි. වහාබිවාදය යනු ජාත්‍යන්තර මුස්ලිම් ත්‍රස්තවාදී ව්‍යාපාරයක කොටසක් බවට පැතිරෙන විවිධ මතිමතාන්තරවලද නිමක් නැත. එබැවින් වහාබිවාදයේ පසුබිම දැනගැනීම වටී.දහඅටවැනි ශතවර්ෂයේ මැද භාගයේ සෞදි අරාබියේ ආරම්භ වූ වහාබිවාදය ප්‍රතිසංස්කරණය කරනු ලැබු එක්තරා සුන්නි මුස්ලම් ව්‍යාපාරයකි. එහි නිර්මාතෘ වන්නේ මුහම්මද් ඉබ්නු අබ්දුල් අල් වහාබ් නමැති ඉස්ලාමීය විද්වතෙකි. 17වැනි සියවසේ සෞදි රාජ වංශය හා සෞදි අරාබි රාජ්‍යය ගොඩනැගූ මුහම්මද් බින් සෞද් සමග එක්වෙමින් ආගමික බලය අතට ගෙන සෞදි අරාබියේ ‘උලමා‘ සභාව පිහිටුවීමට පුරෝගාමීව කටයුතු කළේ ඔහුය.දැඩි ආගමික ප්‍රතිපත්තියක් අනුගමනය කළ අල් වහාබ් සෞදි අරාබියේ ආගමික පාලනය සියතට ගත්තේය. පසුව ‘මුවාහිදුන්’ හෙවත් අද්වෛතවාදීන් (සත්‍යය එකකි යන වේදාන්ත වාදය අනුගමනය කරන්නෝ - යුනිටේරියන්ස් ) හා  මුහම්මද් නබිනායකතුමාණන්ගේ අනුගාමිකයන් වන සහබාවරුන්ගෙන් පැවැත එන ආගමික සංකල්ප අනුව ජීවත්වන සලාෆිවරු   වහාබිවාදය අනුගමනය කිරීමට පෙලඹූහ. මේ වහාබිවරු ඉස්ලාමීය නවීකරණය ප්‍රතික්ෂේප කරන අතරම මුහම්මද් නබිනායකතුමාණන්ගේ යුගය යළි ස්ථාපිත කළයුතු බවට විශ්වාස කරන්නෝ වෙති.සැමියා, පියා, සොයුරා හා පුතා හැරුණුවිට සෙසු පිරිමින්ගෙන් කාන්තාව වෙන්කොට තැබිය යුතු බව වහාබිවරුන්ගේ අදහසය. එහෙත් ඔවුන්ගේ ජීවන රටාව අතිශයින්ම කප්පාදුවට ලක්වූ එකකි. එහි කාන්තාවන්ට සම තැන නැත.  ඒ අනුව ඔවූහූ අනුගමනය කරනු ලබන්නේ පිරිමින්ට මෙන්ම කාන්තාවටත්, මුස්ලිම්වරුන්ට මෙන්ම සෙසු ආගමික ජනකොටස්වලටත් එක හා සමානව සැලකූ මුහම්මද් නබිනායකතුමාණන්ගේ දීප්තිමත් යුගය නොව ඊට පෙර පැවැති අඳුරු අරාබි යුගයේ ප්‍රතිපත්ති බැව් පෙනෙන්නට තිබේ.වහාබිවාදය ව්‍යාප්ත කිරීමට පුරෝගාමීව කටයුතු කළ ‘මුවාහිදුන්’ හෙවත් අද්වෛතවාදීන් ක්‍රිස්තු වර්ෂ 6වැනි සියවසේ එකල අරාබිය පාලනය කළ ‘උමයියාද්’ රජ වංශයට අයත් ‘මුවාවියා’ රජුගෙන් පැවැත එන්නෝ වෙති.  මුහම්මද් නබිනායකතුමාණන්ගේ මුනුපුරන් වන අබුතාලිබ් හුසේන් අලි හා අබුතාලිබ් හසන් අලි ජීවත්වූයේ ද මුවාවියා රජුගේ පාලන කාලයේදීය.අධර්මිෂ්ඨ පාලකයකු වූ මුවාවියා රජුට අවනත නොවූයෙන් හුසේන් අලිතුමා රාජ උදහසට ලක්විය. උමයියාද් රාජ වංශයේ ඔටුන්න හිමි කුමාරයා වන මුවාවියා රජුගේ පුත් අබු සුෆියාන් ඇතුළු හමුදා සෙබළුන් හුසේන් අලිතුමා ඝාතනය කළහ. එතුමාගේ ඝාතනයට එරෙහිව සුන්නි මුස්ලිම්වරු මෙන්ම ෂියා මුස්ලිම්වරු ද එක ලෙස නැගී සිටියහ.ෂියා මුස්ලිම්වරු අතර හුසේන් අලිතුමාට තිබුණේ  ඉමහත් පිළිගැනීමකි. ඊට හේතු වූයේ ෂියා මුස්ලිම්වරුන්ගේ පළමු ඉමාම්වරයා එතුමාගේ පියාණන් වීමය. පසුකලෙක උමයියාද් රජ වංශයේ බිඳ වැටීමට හුසේන් අලිතුමාගේ ඝාතනය දැඩි ලෙස බලපෑවේය.අල්කයිඩා ඇතුළු වර්තමාන ලෝකයේ විවිධ මුස්ලිම් ත්‍රස්තවාදී සංවිධාන විසින් අනුගමනය කරනු ලබන්නේ ද මේ වහාබිවාදයයි. වහාබිවාදීන් ලෙස නොව සලාෆිවරුන් ලෙස තමන් හඳුන්වා දෙන බොහෝ වහාබිවාදීහූ සුන්නි මුස්ලිම් ජාතිකයන් හා එක්ව ජීවත්වූව ද ඔවුන්ගේ ජීවන රටාවේ කැපී පෙනෙන වෙනස්කම් රැසක් තිබේ. ඒ අතර අවධානය යොමුවිය යුතු කරුණ වන්නේ වහාබිවාදීන්ට සෙසු ආගමික ජනයා සමග එක්ව සාමුහිකව ජීවත්වීමට නොහැකිවීමය.ඔවුන්ගේ ජීවන රටාව අතිශයින්ම ආගමික ස්වරූපයක් ගන්නා අතර ඊට ඇති දැඩි නැඹුරුව හේතුවෙන් සෙසු ලෝකයෙන් හුදෙකලාව ජීවත්වීමට ඔවුනට සිදුවී ඇත. එදිනෙදා ජීවිතයේ දී සෙසු ජනතාව ලබන බොහෝ අත්දැකීම් වහාබිවාදීන්ට ලැබෙන්නේ නැත. බඩවියත රැක ගන්නා ජීවනෝපාය සඳහා වැයකරන කාලය හැරුණුවිට ඔවුන්ගේදෛනික ජීවිතයේ ඉතිරි කාලය ගෙවී යන්නේ ධර්මයට කැපකිරීමෙනි.වත්මන් ලෝකයේ මුස්ලිම් රටවල් වහාබිවාදයට ලක් කිරීමේ අරමුණින් යුතුව කටයුතු කරන සෞදි අරාබියේ රාජකීය පවුල අද වනවිට ඒ සඳහා අතිවිශාල මුදල් ප්‍රමාණයක් වැය කරමින් සිටියි. ඇත්ත වශයෙන්ම වහාබිවාදයේ ප්‍රචාරක කටයුතු භාරව ක්‍රියා කරන්නෙ සෞදි අරාබියයි.එහෙත් බටහිර ලෝකයේ වහාබිවාදය පැතිරවීමට මූලිකත්වය ගෙන ඇත්තේ අමෙරිකාව, ඊශ්‍රාලය හා එංගලන්තය වැනි මුස්ලිම් විරෝධි රටවල් බව අන්තර්ජාලය ඔස්සේ කරුණු සොයා බැලීමේ දී පෙනී යයි. එය කාගෙත් විමතියට කරුණකි. එහෙත් එවැනි රටවල් බටහිර ලෝකය පුරා වහාබිවාදය පතුරවමින් සිටින්නේ යටි අරමුණක් ඉටු කරගැනීමේ අදහසින්ය. ඒ අරමුණ වන්නේ සුන්නි හා ෂියා මුස්ලිම් ජාතිකයන් හා වහාබිවරුන් අතර ගැටුම් ඇතිකොට බටහිර ලෝකයේ සුන්නි හා ෂියා මුස්ලිම් ව්‍යාපාර ආධිපත්‍ය බිඳ දැමීමය.ඉරානය, ඉරාකය ඇතුළු මැදපෙරදිග මුස්ලිම් රටවල සුන්නි හා ෂියා මුස්ලිම්වරුන් අතර ගැටුම් ඇතිවීමට මුල්වී ඇත්තේ ද ඉහත කී බටහිර රටවල පටු අරමුණු බවට එමගින් සැකයක් උපදී.වහාබිවාදය ලොව පුරා ප්‍රචලිත කිරීමට සෞදි රජය මගින් අමෙරිකානු ඩොලර් බිලියන 87ක් වැය කොට ඇතැයි අන්තර්ජාලය වෙබ් අඩවි කීපයකම වාර්තාවල සඳහන් වෙයි. ඇතැම් රටවල ඉස්ලාම් දහම ඉගැන්වීම සඳහා අරාබි දහම් පාසල් පිහිටුවීමේ මුවාවෙන් වහාබිවාදය ප්‍රචාරය කිරීමට පසුගිය කාලයේ සෞදි අරාබිය කටයුතු යොදා ඇතැයිද ඉන් කියැවේ.සෞදි අරාබියේ මුස්ලිම්වරු වහාබිවාදයට මෙතරම් නැඹුරු වූවත් වහාබිවාදය මුස්ලිම් ලොවට හඳුන්වා දුන් අල් වහාබ්ගේ පවුලේ සාමාජිකයන් නම් ඊට දැඩි ලෙස විරුද්ධ වූ බව ඉතිහාසයේ දැක්වෙයි. එකල ඔහුගේ පියා මෙන්ම සොයුරු සල්මාන් ඉබ්නු අල් වහාබ් ද ඊට එරෙහිව නැගී සිටියහ. සිය සොයුරාගේ තර්ක තර්ක බිඳ දැමීමේ අරමුණින් සල්මාන් ඉබ්නු පොතක් ද ලියා පළකළේය.සම්ප්‍රාදයික ඉස්ලාම් භක්තිකයන් වූ අල් වහාබ් පවුලේ සාමාජිකයන්ගේ විරෝධතා මැද එසේ ව්‍යාප්ත වීමට පටන් ගත් වහාබිවාදය වර්තමානය වනවිට මුස්ලිම් රටවලට දැඩි බලපෑමක් එල්ල කිරීමට සමත්වි ඇත.ශුද්ධ වූ අල්කුරාණයත්, මුහම්මද් නබිනායකතුමාණන්ගේ දැහැමි ජීවිතයත් අනුගමනය කරන සමස්ත ලෝකවාසී සම්ප්‍රදායික මුස්ලිම්වරුන්ට අනුව වහාබිවාදීන් සිය අරමුණු සාක්ෂාත් කරගැනීම උදෙසා ඉස්ලාම් දහම අවියක් ලෙස භාවිතා කරති.වහාබිවාදයට අනුව ඉස්ලාම් දහමේ මූලික වගකීම් පහ පිළිගනිමින් ඒ අනුව ජීවත් වන මුස්ලිම්වරුන් කෙතරම් අපරාධ හා දූෂණ කරනු ලැබුවද ඒ සියලු පාපකර්මවලින් ඔවූහූ නිදහස් වෙති. එහෙත් වහාබිවාදයට එරෙහි ජාත්‍යන්තර ඉස්ලාම් විද්වත්හූ එය ඉතා දැඩි ලෙස ප්‍රතික්ෂේප කරති. එය ඉස්ලාම් දහමට හා කුරාණයට පටහැනි මතයක් බව ඔවුන්ගේ අදහසය. එබැවින් වහබිවාදය ලොව පුරා ව්‍යප්ත කිරීමට ඩොලර් බිලියන ගණනින් ආයෝජනය කරන සෞදි අරාබියේ අත්තනෝමතික ක්‍රියාවලිය ඔවූහූ පිළිකුලෙන් යුතුව බැහැර කරති.වහාබිවාදයට එරෙහිව ලෝකවාසී සම්ප්‍රදායික ඉස්ලාම් බැතිමත්හූ විවිධ මත පළ කළ ද ශ්‍රී ලංකාව ඇතුළු ආසියාමහාද්වීපයේ ජීවත්වන මුස්ලිම් ජනතාව තවමත් ප්‍රසිද්ධියේ වහාබිවාදය විවේචනය කිරීමට පෙලැඹී නැත.ඉන්දියාවේ ඇතැම් ප්‍රාන්තවල සම්ප්‍රදායික මුස්ලිම් ජනතාව වහබිවාදය අනුගමනය කරන සෙසු මුස්ලිම්වරුන් හා ගැටුම් ඇතිකර ගැනිමේ අවස්ථා ගණනාවක් පසුගිය කාලයේ දී වාර්තා විය. එවැනි ඇතැම් අවස්ථාවලදී පුද්ගල ඝාතන ද සිදුවී ඇත.ශ්‍රී ලංකාවේ ද ඇතැම් පළාත්වල සම්ප්‍රදායික මුස්ලිම්වරුන් හා වහාබිවාදීන් අතර ගැටුම් පසුගිය කාලයේ දක්නට ලැබිණි. එහෙත් ඒවා දුරදිග නොගියේ මෙරට මුස්ලිම් ආගමික නායකයන්ගේ හා මුස්ලිම් දේශපාලන නායකයන්ගේ මැදිහත් වීම නිසාය. කරුණු එසේ වූවද ශ්‍රී ලංකාවේ ඇතැම් දේශපාලන නායකයන් මෙන්ම ආගමික නායකයන් වහාබිවාදයට උඩගෙඩි දෙන බව නොකියාම බැරිය. සිය පටු අරමුණු ඉටු කරගැනීමේ චේතනාවෙන් ඉස්ලාම් දහම පලිහක් කරගත් එවැනි ආත්මාර්ථකාමී පුද්ගලයන්ගේ දෙබිඩි පිළිවෙත නිසා මෙරට ආගමික සහජීවනයට සිදුවන හානිය සුළුපටු නොවේ.මෙරට සියවස් ගණනාවක පටන් සෙසු ජාතීන් හා එක්ව ජීවත්වූ සම්ප්‍රදායික මුස්ලිම් ජනතාවට වහාබිවාදයෙන් සිදුවන්නේ අගතියක් මිස ප්‍රගතියක් නොවන බැව් ඉඳුරාම කිව හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>20</day>
    </date>
    <link>http://www.dinamina.lk/2013/12/20/_art.asp?fn=f1312204</link>
    <topic>අද සමාජගත වන්නේ යහපත් දේ නොවෙයි</topic>
    <author>සටහන</author>
    <content>මිනිසත් බව ලැබීම ඉතා දුර්ලභ අවස්ථාවක් බව නිවරැදිව වටහාගත් ප්‍රඥාවන්තයන් අපේ සමාජයේ කොතරම් විරලද යන්න වර්තමාන සමාජයේ අසන්නට දකින්නට ලැබෙන සිද්ධීන්ගෙන් අපට පැහැදිලි වේ. ආවේගශීලී මිනිසා ඉවසීම පසෙකලා පින, පව නොසලකා සිදුකරනු ලබන විවිධ ක්‍රියාවන් නිසා විනාශ වී යන්නේ මිනිසත්කම තුළ රැඳි ආධ්‍යාත්මික ගුණවගාවය. පුද්ගල මනසට කතාකරන දහමක් ලෙස බුදු දහම පෘථග්ජන මිනිසාගේ ආධ්‍යාත්මික සංවර්ධනයට ඉවහල් කරගත හැකි ආකාරය පිළිබඳ සාකච්ඡා කිරීමට අද ධර්ම සභාවට එක්වන්නේ රුහුණු මාගම්පත්තුවේ ප්‍රධාන අධිකරණ සංඝනායක, කතරගම ශ්‍රී අභිනවාරාමාධිපති කපුගම සරණතිස්ස නාහිමියන්ය.l වත්මන් මිනිසා මිනිසත් බව නිවරැදිව වටහාගෙන ක්‍රියා නොකරන බවක් නේද පෙනෙන්න තිබෙන්නේ?බුදු දහම තුළ මිනිසත්බව පිළිබඳ නොයෙක් කරුණු සඳහන් වෙනවා. මිනිසා ලෙස හඳුන්වන්නේ උසස් මනසක් සහිත පුද්ගලයායි. එහෙත් අද එතරම් උසස් මනසක් සහිත පුද්ගලයා හැසිරෙන ආකාරය පිළිබඳ විමසා බැලීමේදී අධර්මය ධර්මය ලෙස වටහා ගත් පිරිස වැඩි බව වැටහෙනවා. .අධර්මය සමඟ ජීවත්වන මිනිසාට පස්පවින් වැළකී සිටීමට නොහැකියි. මෛත්‍රිය, කරුණාව යටපත් වෙලා ද්වේශය, වෛරය, ක්‍රෝධය ඉස්මතු වෙනවා. එවිට මිනිසත්කමේ වටිනාකම අවබෝධ කර ගැනීමට තරම් නිවුණු මනසක් බුද්ධියක් පුද්ගලයා තුළ ඇතිවෙන්නේ නැහැ. තමන් කරන වැරදි දේ නිවරැදි ලෙසයි දැනෙන්නේ.මනුෂ්‍ය ආත්මභාවයක් ලබන්න බොහෝ පින් රැස් කළ යුතුයි. එහෙත් එසේ අමාරුවෙන් ලබා ගත් මිනිසත්බවෙන් ප්‍රයෝජන ලබාගන්න අයුරු අද මිනිස්සු දන්නේ නැහැ. මුදල් පසුපසම හඹා යාම තුළ මිනිසා වල්මත් වෙලා. මනස විකෘති වෙලා. විකෘත්‍රි වූ මනසින් සමාජගත වන්නේ හොඳ දේවල් නොවෙයි.l යම් ක්‍රියාවකදී මූලිකත්වය ගන්නේ මිනිසාගේ මනසද? කයද?කිසියම් ක්‍රියාවක් සඳහා පළමුව සංඥාව ලබා දෙන්නේ මනස. ඒකයි ධම්ම පදයේ පවා සටහන් වී තිබෙන්නේ මනස සියලු සිතිවිලි පෙරටුව ගමන් කරයි කියලා. කයින් කරන කුසල් ධර්මවලට වගේම අකුසල් ක්‍රියාවලටත් මූලිකත්වය ගනු ලබන්නේ මනස.කායිකව පවක් සිදු නොවුනත් මනසින් සිදු කරනු ලබන පවත් පාපයක්මයි. ඒ නිසා මිනිසුන් වශයෙන් පළමුව කළ යුත්තේ මනස නිවරැදි මානයකට ගෙන ඒමයි. මනස සදා ගත් තැන ඉවසීම ඇතිවෙනවා. ආවේගශීලී බව නැති වෙනවා. මනස සංවර වූ විට කයත් ඉබේම සංවර වෙනවා.l කායික නිරෝගිකම උදෙසා මනස නිරෝගී කරගත යුත්තේ කෙසේද?බුද්ධ දේශනාවේ සඳහන් වී තිබෙනවා මානසික නිරවුල්භාවය කායික නිරෝගීබවට හේතු ‍වන බව. මිනිසාගේ උතුම් ධනය වන්නේ සතුටයි. සන්තුට්ඨී පරමං ධනං ලෙස බුදු දහමේ සඳහන් වන්නේ එයයි. මේ සතුට ළඟා කර ගතහැක්කේ මිල මුදල් උපයා සපයා ගැනීමෙන් පමණක් නොවෙයි.අපේ සිත සතුටින් පුරවා ගැනීම තමයි වැදගත්. මෛත්‍රිය, කරුණාව සිත තුළ ඇත කර ගැනීම මඟින් ජීවිතයට සතුට උදා කර ගත හැකියි. අභ්‍යන්තර හා බාහිර ආධ්‍යාත්මික සංවර්ධනය මඟින් සතුට ළඟා කර ගහ හැකි අයුරු මෙත්තානි සංඝ සූත්‍රයෙන් පැහැදිලි කර තිබෙනවා.අද මිනිස් සමාජය අධිවේගියි. ඒ නිසා මානසික සැහැල්ලු බව ගිලිහී ගොස් තිබෙනවා. එදා සමාජ රටාව සරලයි. එදා මිනිස්සු ලද දෙයින් සතුටු වුණා. අද ඒ තත්වය සම්පූර්ණ වෙනස් වෙලා. මුදල් ඉපයීම පමණක් ප්‍රධාන අරමුණ කරගෙන.මේ නිසා කයට සැපයක් නැහැ. මනසට සැහැල්ලුවක් නැහැ. මේ කරුණු අවබෝධ කරගෙන පෝයදාට පමණක් නොව තුන්සියහැටපස් දවසම මෛත්‍රිය, කරුණාව, අනුකම්පාව තම සිත තුළ රඳවා ගන්න උත්සාහ කළ යුතුයි. පළමුව ලෙඩ වන්නේ මනස. ඒ නිසා මානසික ඒකාග්‍රතාව ඉතා වැදගත්. චේතනාහං භික්ඛවේ කම්මං වදාමි. ‍චේතනාව ඇති වන්නේ මනස තුළ. ඒ නිසා මානසික ප්‍රසන්නභාවය කායික ප්‍රසන්න බවට හේතු වෙනවා.l වර්තමාන සමාජය බාහිර රූපය පිළිබඳ දැඩි සැලකිල්ලක් දක්වනවා. යම් කෙනෙකුගේ ස්වරූපයට චේතනාව මුල් වන ආකාරය පැහැදිලි කළොත්?හැම කෙනෙකුම මුහුණ ලස්සනයි. ප්‍රසන්නයි. ඒත් තරහා ගියාම මූණ පිම්බෙනවා. කළුවෙනවා. අවලස්සන වෙනවා. පුද්ගලයෙකුගේ මූණ දිහා බැලුවම සිත ගැන කියන්න පුළුවන්. මෛත්‍රිය, කරුණාව තියෙන කෙනා හරි ප්‍රසන්නයි.බුදු හාමුදුරුවන්ගේ රූපය දෙස බැලූවිට කොතරම් ප්‍රසන්නද, ශාන්ත ද බලන්න. අද විවිධ රූපලාවණ්‍ය ක්‍රම මඟින් ලස්සන වෙන්න ඇතැම් අය උත්සාහ ගන්නවා. ඒත් පළමුව ලස්සන විය යුත්තේ හදවත. බාහිරින් මොන දේ ආලේප කළත් හිත අපිරිසිදුව තිබෙනතාක් කල් ලස්සන රූපයක් ලබා ගන්න බැහැ. කෙනෙකුගේ දුකකදී ඒ අයට පිහිට වන, තමන්ගේ රාජකාරිය නිසියාකාරව සිදු කරන අයට දෙවියොත් පිහිට වෙනවා.කේන්තියක් තරහක් ආවාම කෝටි ගණන් සෛල විනාශ වෙනවා. ඉන්පසු දහසක් ලෙඩ. අධි රුධිර පීඩනය, මානසික ආතතිය, චර්ම රෝග ආදී රෝග ව්‍යාධිවලට ගොදුරු වෙනවා. සෑම මොහොතකම මෛත්‍රිය වඩන්න. කිසි කෙනෙකුට ද්වේශ කරන්න එපා. එවිට ගතත්, සිතත් ඉබේම ලස්සන වෙනවා.l ඇතැමුන් හොල්මන්,අවතාර, ප්‍රේත වැනි අමනුෂ්‍යයන්ට බිය වෙනවා. මෙය මානසික ඒකාග්‍රතාවය බිඳී යාමෙන් ඇතිවන්නක් ද?මේ පිළිබඳ විද්‍යාත්මක විවිධ විග්‍රහ බුද්ධ දේශනාව තුළ පවා තිබෙනවා. විවිධ අමනුෂ්‍ය කොට්ඨාස ඇති බවට අමනුෂ්‍යයන්ගෙන් කරදර එන බව පවසා දේවාල ගාණේ යන මිනිස්සු ඉන්නවා. තමන් නිවරැදි නම් කිසිම කෙනෙකුට බිය විය යුතු නැහැ.මේ ගැටලුවලින් මිදීමට ඇති හොඳම මාර්ගය සිත,කය,වචන යන තුන්දොර සංවර කර ගෙන නිරතුරු කුසල් වැඩීමයි. සමහරු රාත්‍රී නින්දෙන් බිය වී කෑගහනවා. සමහරුන්ට භයානක හීන පෙනෙනවා. මෙහෙම වෙන්නේ සිත කලබල වූ විටයි.අන් අයගේ සැපතට ඊර්ශ්‍යා කරන අන් අයව විපතට පත් කරන අයගේ යටි හිත නින්දෙදි ක්‍රියාත්මක වෙනවා. යටි හිත තුළ තැන්පත් වන්නේ අපි කරන කියන දේ. මෙත්තානි සංඝ සූත්‍රයේ තිබෙන ලෙසට සියලු සත්වයෝ සුවපත් වෙත්වා කියලා අවංකවම මෙනෙහි කරන්න පුළුවන් කෙනා මිනිස්සුන්ට සතුන්ට පරිසරයට පමණක් නොවෙයි දෙවියන් බඹුන්ට පවා ප්‍රිය වෙනවා.මෛත්‍රිය වඩන කෙනා ළඟට අමනුෂ්‍ය සිත් ළං වන්නේ නැහැ. කරදර කරන්නේ නැහැ. ඒ අයටත් ප්‍රිය පුද්ගලයෙක් බවට පත්වෙනවා. මෙලොව දියුණුව මෙන්ම පරලොව දියුණුව ඇති වෙනවා. මේ භවයෙන් පසු හොඳ භවයකට යන්න එය ඉවහල් වෙනවා.l ආධ්‍යාත්මිකව සංවර්ධනය වීමට බෞද්ධයන් අනුගමනය කළ යුතු නිවරැදි පිළිවෙත කුමක්ද?පළමුව පන්සිල් රැකිය යුතුයි. දෙවනුව සිත, කය, වචනය සංවර කර ගත යුතුයි. බුදු හිමියන් ජීවිතය සාර්ථක කරගැනීමට හොඳ මාර්ගයක් පෙන්වා දී තිබෙනවා. ඒ බුදු දහම. එමඟින් ලබාගත හැකි දේ බොහෝමයි. සමාජය රළු වුනත් අපි රළු විය යුතු නැහැ.අපි තව කෙනෙකුට ප්‍රතිචාර දක්වන ලෙසට තමයි තව කෙනෙකුගෙන් අපිට ප්‍රතිචාර ලැබෙන්නේ. ඒ නිසා සැමවිටම අන් අයට සුහදත්වයෙන් සලකන්න. ජනප්‍රිය වීමේ රහස මනුස්සකම. මනුස්සකම තිබෙන පුද්ගලයාට ඕනෑම ‍කෙනෙක් ප්‍රියයි.බුදු හාමුදුරුවෝ පළමුව භික්ෂූන් වහන්සේලා හැට නමක් අමතලා දේශනා කළා දෙනමක් එක මඟ නොගොස් සියලු දෙනාටම මුල මැද අග පැහැදිලි ධර්මය දේශනා කරන ලෙසට. උන් වහන්සේ එසේ දේශනා කළේ උන්වහන්සේ දැන සිටියා පළමුව කළ යුත්තේ මිනිසා සකස් කිරීම කියන එක. ගම හදා රට හදන්නත් රට හදා ලෝකය හදන්නත් පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n13122113</link>
    <topic>උතුරට වෙනත් රටවලින්විසඳුම් අවශ්‍ය නෑ</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිණි සේනානායක</author>
    <content>උතුරු ප්‍රදේශයේ රාජ්‍ය සේවාවන් ශක්තිමත් කිරීමටත්, ත්‍රෛභාෂා වැඩපිළිවෙළ පුළුල් කිරීමටත් නිවාස හා ජීවනෝපාය මාර්ග සංවර්ධනය කිරීමටත් වෙනත් රටකින් විසඳුම් සොයනවාට වඩා අනෙක් රටවලට ආදර්ශයක් වන අයුරින් අපිටම අභිමානයක් වන අයුරින් විසඳුමක් මතුපරපුර වෙනුවෙන් ඇතිකර ගනිමු යැයි ජනාධිපති මහින්ද රාජපක්ෂ මහතා ඊයේ (20) පාර්ලිමේන්තුවේ දී පැවැසීය.“මේ සඳහා ආර්. සම්බන්ධන් මන්ත්‍රීතුමාගේ නායකත්වයෙන් මෙම පාර්ලිමේන්තුවේත් උතුරු ප්‍රදේශයේ ප්‍රධාන ඇමැති විග්නේෂ්වරන් මහතාගේ නායකත්වයෙන් උතුරු පළාත් සභාවෙනුත් සිය දිගුකාලීන රාජ්‍ය සේවා අත්දැකීම් ද යොදා ගෙන ජාතික සංහිඳියාවත්, සාමයත්, සංවර්ධනයත් වෙනුවෙන් අපේ රටටම ආවේණික, අපේම විසඳුම් සෙවීමට අප හා අත්වැල් බැඳගන්නා ලෙස ද මා විශේෂයෙන් ආරාධනා කරනවා”යැයිද ජනාධිපතිතුමා අය-වැය පිළිතුරු කතාව කරමින් පැවැසීය.ජනාධිපතිතුමා පාර්ලිමේන්තුවේදී මෙසේද කීය.ගරු කතානායකතුමනි, මේ අය-වැය විවාද වන්නේ පළාත්සභා නොමැතිව සිටි උතුරු පළාතේත් පළාත්සභාවක් පිහිටුවා අපේ රට ආර්ථික සංවර්ධනයේත්, ප්‍රජාතන්ත්‍රවාදයේත් විශේෂ සංධිස්ථානයකට පැමිණ සිටින අවස්ථාවකයි. සියලුම ජාතීන්, ආගම් හා ප්‍රදේශ නියෝජනය වන ප්‍රජාතන්ත්‍රවාදී මැතිවරණවලින් තේරී පත් වූ පාර්ලිමේන්තුවක්, ඇමැති මණ්ඩලයක් පළාත්සභා හා ප්‍රධාන අමාත්‍යවරුන් 9 දෙනෙක්, නගර සභා හා ප්‍රාදේශීය සභාත් දැන් රටපුරා ක්‍රියාත්මක වෙනවා.මේ වන විට 2014 ජාතික අය-වැය පදනම් කරගෙන උතුරු පළාත් සභාවේ අය-වැය ද සම්මත කර තිබෙනවා. එම කටයුතුවලට අමතරව රේඛීය අමාත්‍යාංශවලින්ද උතුරු පළාතේ විවිධ සංවර්ධන කටයුතු රාශියක් සඳහා මුදල් වියදම් කරනවා. උතුරු ප්‍රදේශයේ රාජ්‍ය සේවාවන් ශක්තිමත් කිරීමටත්, ත්‍රෛභාෂා වැඩපිළිවෙළ පුළුල් කිරීමටත්, නිවාස හා ජීවනෝපාය මාර්ග සංවර්ධනය කිරීමටත් විශේෂ අවධානයක් යොමු කර තිබෙනවා. ඒ සමඟ වෙනත් රටකින් විසඳුම් සොයනවාට වඩා අනෙක් රටවලටත් ආදර්ශයට ගත හැකි අපිට අපි ගැනම අභිමානයක් ඇති කර ගැනීමට හැකි වන විසඳුම් සෙවීම, කටුක හා අමිහිරි අත්දැකීම් ඇති අපි, මතු පරපුර වෙනුවෙන් කළ යුතු කාර්ය භාරය යැයිද මා සඳහන් කරන්න කැමතියි.”අවුරුදු 30ක් තරම් කාලයක සිට අපේ රටේ පැවැති ත්‍රස්තවාදය නැවත ඇතිවීමට කිසිසේත් ඉඩ නොදිය යුතුයි. තරුණයින් හා අපේ දරුවන්ගේ අනාගතය සමෘද්ධිමත් කිරීම සඳහා ඔවුන් අපේක්ෂා කරන රැකියා ඇති කළ යුතුයි. ක්‍රියාශීලී සමාජයක් ගොඩනැගීමටත්, නිපුණතා හා කුසලතාවන්ගෙන් යුත් තරුණ පිරිසක් බිහිකිරීමටත් ක්‍රීඩා හා තරුණ සංවර්ධනයට මුල් තැනක් දිය යුතුයි. සෞඛ්‍ය සම්පන්න රටක් ගොඩනැඟීමට බෝවන මෙන්ම බෝ නොවන පිළිකා හා වකුගඩු වැනි රෝග වළක්වා ගැනීමටත් රෝග නිවාරණ කටයුතුවලටත් මුල් තැනක් දිය යුතුයි. වසවිසවලින් තොර ආහාර නිෂ්පාදනය පුළුල් කළ යුතුයි. සියලු ජන කොටස්වලට වෛරයෙන් නොව සමඟියෙන් ජීවත්වීමට ජාතික සංහිඳියාවට අප වඩ වඩාත් කැපවිය යුතු වෙනවා. එය කළ හැක්කේ එක එකාට ද්වේශ සහගතව අපහාස කරමින් නොව සියලු දෙනා එක්සත් වීමෙන් පමණයි. අය-වැය සකස් කිරීමේ දී අපේ රටේ සියලු පාර්ශ්ව ආර්ථික හා සමාජ සංවර්ධනයේ ප්‍රතිපත්ති සම්පාදනයේ දායකකරුවන් කර ගත්තේත් අය-වැය ජනතාවට වඩාත් ලංවිය යුතු වැඩපිළිවෙළක් විය යුතු නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n1312211</link>
    <topic>බදු නොගෙවා රටින් පනින්න හැදූඩෙන්මාර්ක් සමාගමක 9කට නඩු</topic>
    <author>රෝෂන් තුෂාර</author>
    <content>ශ්‍රි ලංකා රජයට අයවිය යුතු බදු මුදල් නොගෙවා රටින් පිටවීමට තැත්කළ විදේශිකයන් නවදෙනකුට දේශිය ආදයම් දෙපාර්තුමේන්තුව කොළඹ දිසා අධිකරණයේ නඩු පැවරීය.ඩෙන්මාර්කයට අයත් අදාළ විදේශිය සමාගම රුපියල් ලක්ෂ 3430ක බදු මුදලක් රජයට ගෙවිය යුතු බවත් එය අයකර ගැනීමේ නියෝගයක් අදාළ විදේශිකයන්ට හා සමාගමට නිකුත් කරන ලෙසත් ඉල්ලා මේ නඩු පවරා ඇත.විදේශිය නියෝජියන් රටින් පිටවීමට තැත්කිරිමේ දි කොළඹ දිසා අධිකරණයේ නියෝගය පරිදි ආගමන විගමන දෙපාර්තුමේන්තුවේ හා පොලිස් දෙපාර්තුමේන්තුවේ සහාය ඇතිව විදේශ ගතවිම අත්හිටුවා ඇත.මේ නඩුව ඊයේ (20) කොළඹ අතිරේක දිසා විනිසුරු ඉවෝන් ප්‍රනාන්දු මෙනවිය ඉදිරියේ කැඳවීය. 2007 වර්ෂයේ සිට මෙරට ක්‍රියාත්මක වු මේ විදේශිය සමාගම මාර්ගවල ජලනළ එලිම් සිදුකර ඇති බවත්, රජයට අයවිය යුතු බදු මුදල් ගෙවීම පැහැර හැර ඇති බවත් කරුණු ඉදිරිපත් කෙරිණි.අදාළ විදේශිය සමාගමේ නියෝජිතවරයකු වන ඩීන් රේමන් පැකර් ඊයේ අධිකරණය ඉදිරියේ පෙනී සිටියේය.විත්තිකාර සමාගම බදු මුදල් වලින් නිදහස් කර ඇති බව විත්තිය වෙනුවෙන් කරුණු ඉදිරිපත් කෙරිණි.විත්තිකරුට විදේශගත වීමට අවශ්‍ය බැවින් ඒ සඳහා අවසර ලබා දෙන ලෙසට කළ ඉල්ලීම සලකා බැලු විනිසුරුවරිය පැකර් නැමැති විත්තිකරුට ලබන 08 දින නැවත අධිකරණයේ පෙනී සිටන ලෙසට අණ කෙරෙන ඇප බැඳුම්කරයකට අත්සන් තැබීමෙන් පසුව සති දෙකක කාලයකට විදේශගත වීමට අවසර ලබා දෙන ලෙසට නියෝග කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n1312212</link>
    <topic>වැඩි ඡන්ද 95කින් අය වැය සම්මතයි</topic>
    <author> ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>2014 වසර සඳහා වූ අය වැය වැඩි ඡන්ද 95කින් සම්මත විය.අය වැයට පක්ෂව ඡන්ද 155 ක්ද, විපක්ෂව ඡන්ද 60 ක් ද හිමි විය.ඡන්ද විමසීම පෙළින් පෙළ සිදු කළ අතර, අය වැයට විරුද්ධව එක්සත් ජාතික පක්ෂය, දෙමළ ජාතික සන්ධානය, ප්‍රජාතන්ත්‍රවාදී ජාතික සන්ධානය සහ ස්වාධීන මන්ත්‍රී අජිත් කුමාර මහතා ද ඡන්දය ප්‍රකාශ කළහ.අය වැය යෝජනාවලිය ජනාධිපති මහින්ද රාජපක්ෂ මහතා විසින් පසුගිය නොවැම්බර් 21 වැනිදා පාර්ලිමේන්තුවට ඉදිරිපත් කළ අතර, පුරා දින 24ක් විවාදය පැවැත්විණ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n1312213</link>
    <topic>අත්‍යවශ්‍ය ජීව වෛද්‍ය උපකරණ මිලට ගන්නජපානයෙන් මිලියන 524ක ආධාර</topic>
    <author>මහින්ද අලුත්ගෙදර</author>
    <content>අත්‍යවශ්‍ය ජිව වෛද්‍ය උපකරණ මිලදී ගැනීම සඳහා රුපියල් මිලියන 524ක ආධාරයක් ශ්‍රී ලංකාවට ලබාදීමට ජපාන රජය කැමැත්ත පළ කැර ඇත.මේ සඳහා වන ගිවිසුමට අත්සන් කිරීම මුදල් හා ක්‍රමසම්පාදන අමාත්‍යාංශ ශ්‍රවණාගාරයේදී සිදු කෙරුණු අතර මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී. ජයසුන්දර සහ ශ්‍රී ලංකාවේ ජපාන තානාපති නොබුහිතෝ හොබෝ මහත්වරු ඒ වෙනුවෙන් අත්සන් කළහ.ජපන් රජයෙන් ශ්‍රී ලංකාවට ලබාදෙන මේ මූල්‍ය ආධාරය ග්‍රාමීය, නාගරික සහ ජාතික රෝහල්වලින් සැපයෙන ප්‍රතිකාර සේවා වැඩිදියුණු කිරීමට යොදවන බව ශ්‍රී ලංකාවේ ජපාන තානාපති කාර්යාලය පවසයි.ඒ අනුව ශ්‍රී ලංකාවේ ජනතාවගේ සෞඛ්‍ය සේවාවල තත්ත්වය නඟාසිටුවීමට මෙම උපකරණ බෙහෙවින් ඉවහල් වනු ඇති අතර එය මෙරට රජයේ සහ ජනතාවගේ අපේක්ෂාව බවද ජපාන තානාපති කාර්යාලය සඳහන් කරයි. පසුගිය 2011 වසරේ ජපානයේ නැඟෙනහිර ප්‍රදේශයේ සිදුවූ භූම්කම්පාවෙන් විපතට පත් ජනතාවට සහන සැලසීම සඳහා සහයෝගය ලබාදීම සම්බන්ධයෙන් ශ්‍රී ලංකා රජයට සහ ජනතාවට ජපානයේ ප්‍රණාමය පිරිනමන බවද ජපන් රජය කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n1312214</link>
    <topic>කොළඹ පැල්පත්වාසීන් 20000කට 2015 සිටි තට්ටු නිවාස</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>කොළඹ පැල්පත්වාසීන් 20,000ක් මහල් නිවාසවල 2015දී පදිංචි කරන බව ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පාර්ලිමේන්තුවේදී ඊයේ (20) ප්‍රකාශ කෙළේය.කොළඹ දිස්ත්‍රික් මන්ත්‍රී රවී කරුණානායක මහතා වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් ඇමැතිවරයා මේ බව කීවේය.නිවාස ලක්ෂයේ වැඩසටහන ජයගැනීම ඉලක්කය බවත්, නිවාස 65,000ක් මේ වන විට හැදෙමින් තිබෙන බවත් 2016 වන විට ඉතුරු නිවාස ඉදිකර අවසන් කරන බවත් ඇමැතිවරයා කීවේය. මේ රටේ කිසිදු ආයතනයක් සුද්දන්ට ඉඩම් විකුණන්නේ නැහැ.ඔබලාගේ ආණ්ඩුව කාලේ ඒ නීතිය ගෙනාවේ. ජනාධිපතිතුමා එසේ කටයුතු කරන්නේ නැහැ.සංවර්ධන කටයුතු වෙනුවෙන් ඉඩම් යොදවන බවත් ඒවායේ පදිංචිව සිටි අයට නිවාස ලබාදෙන බවත් වීරවංශ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n1312215</link>
    <topic>2013 උසස් පෙළ හපනුන්</topic>
    <author> සුභාෂීණී සේනානායක, අහංගම සමූහ, ඉමදූව සමූහ, ඇහැළියගොඩ විශේෂ-සමූහ, ගම්පහ මධ්‍යම සමූහ</author>
    <content>2013 උසස් පෙළ විභා‍ගයේ ගණිත අංශයේ ප්‍රතිඵලවලින් ලංකාවෙන් පළමු තැන ලබා ගැනීමට ගාල්ල රිච්මන්ඩ් විද්‍යාලයේ පෙළ අදිත වීරසිරි ඩයස් සිසුවා සමත් වී ඇත.ජීව විද්‍යා අංශයේ ලංකාවෙන් පළමු ස්ථානය හිමිකර ගැනීමට ඇහැළියගොඩ මධ්‍ය මහා විද්‍යාලයේ අමායා මහතන්තිල ශිෂ්‍යාව සමත් වී ඇති අතර කොළඹ දේවී බාලිකා විද්‍යායේ මෙත්සරණි ලොකුගේ කලා විෂ‍ය ධාරාවෙන් ලංකාවෙන් පළමු ස්ථානය හිමිකර ගැනීමට සමත් වී තිබේ.ගම්පහ රත්නාවලි බාලිකා විද්‍යාලයේ එරන්දී කාංචනා සිසුවිය වාණිජ හා ගිණුම්කරණ අංශයේ ලංකාවෙන් පළමු ස්ථානය හිමිකර ගැනීමට සමත් වී ඇත.2013 උසස් පෙළ ප්‍රතිඵල අන්තර්ජාලයට මේ වන විට මුදාහැර ඇති අතර පසල් සඳහා ප්‍රතිඵල විදුහල්පතිවරුන් වෙත ලබා දීමට විභාග දෙපාර්තමේන්තුව කටයුතු කරමින් සිටී.පසුගිය අගොස්තු මස 05 වැනිදා ආරම්භ කළ අධ්‍යයන පොදු සහතික පත්‍ර උසස් පෙළ විභාගය සඳහා අයදුම්කරුවන් දෙලක්ෂ අනූ දෙදහස් හත්සිය හය දෙනෙකු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n1312216</link>
    <topic>අනවසර විදුලි වැටවල් හදන්නඅවසර නෑ</topic>
    <author>නුවන් කොඩිකාර</author>
    <content>අනවසර විදුලි වැටවල් ඉදිකරන පුද්ගලයන්ට එරහිව නීතිය ක්‍රියාත්මක කරන්නැයි වනජීවී සම්පත් සංරක්ෂණ ඇමැති විජිත් විජයමුණි සොයිසා මහතා වනජීවී අධ්‍යක්ෂ ජනරාල්වරයාට උපදෙස් ලබා දුන්නේය.ඊට අදාළ වැටලීම් කටයුතු කඩිනමින් ආරම්භ කරන්නැයිද ඇමැතිවරයා නියෝග කෙළේය. වන සතුන්ට හානි වන අයුරින් විදුලි වැටවල් යෙදීමට කිසිදු පුද්ගලයකුට අයිතියක් නොමැති බව පැවසූ ඒ මහතා ආරක්ෂිත විදුලි වැටවල් යෙදීම ආණ්ඩුව සිදු කරන බව කියා සිටියේය.වැඩි ධාරිතාවකින් යුතුව විදුලි රැහැන් ඇදීම නිසා පසුගිය කාලයේ වන අලි කිහිප දෙනෙක් මිය ගිය බවත් ඒ පිළිබඳ පරීක්ෂණ පවත්වා නීතිය ක්‍රියාත්මක කරන බවත් සොයිසා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n1312217</link>
    <topic>මධ්‍යම ආණ්ඩුවෙන් අසන ප්‍රශ්නවලටඋතුරු පළාත් සභාවෙන් පිළිතුරු නෑ</topic>
    <author/>
    <content>අධ්‍යාපන සේවාව පිළිබඳ මධ්‍යම ආණ්ඩුවෙන් අසන ප්‍රශ්නවලට පිළිතුරු ලබාදීමට උතුරු පළාත් සභාව මේ වන තුරු කටයුතු කැර නැතැයි අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (20) ප්‍රකාශ කෙළේය.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා වාචික පිළිතුරු අපේක්ෂාවෙන් දෙවැනි වරටත් මෙම ප්‍රශ්නය නඟා තිබිණ. ‍එම ප්‍රශ්නය උතුරු පළාත් සභාවට යොමු කැර ඇතැයිද එම පළාත් සභා‍වන් තවම පිළිතුරු ලබාදී නැති බවද අධ්‍යාපන ඇමැතිවරයා මෙහිදී වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n1312218</link>
    <topic>ධීවර ගැටලු විසඳා ගන්නරාජිත ඉන්දියාවේ සංචාරයක</topic>
    <author>බුද්ධිකා ඉඹුලාන</author>
    <content>ඉන්දීය ශ්‍රී ලංකා ධීවර ගැටලු මෙන්ම ඉන්දියාවේ අත්අඩංගුවේ සිටින ධීවරයන් බේරා ගැනීම සඳහා ධීවර හා ජලජ සම්පත් සංවර්ධන අමැති වෛද්‍ය රාජිත සේනාරත්න මහතා ඉන්දීයාවෙ සංචාරයක යෙදීමට නියමිතය.මෙම සාකච්ඡා සඳහා පැමිණෙන්නැයි ඉන්දීය මධ්‍යම රජයේ ධීවර ඇමැතිවරයා වන ෂාරාඩ් පාවර් මහතා ඇමැති වෛද්‍ය රාජිත සේනාරත්න මහතා ට පෙරේදා (19) නිල වශයෙන් ආරාධනා ලැබුණු අතර ඉන්දීය හා ශ්‍රී ලංකා තානිපති කාර්යාල අදාල ‍‍කටයුතු සංවිධානය කිරීමෙන් පසු කඩිනමින් මෙම සාකච්ඡා ඇරැඹෙනු ඇත.මාස ගණනාවක සිටම ,මෙම ගැටළු සඳහා සාකච්ඡා ලබා දෙන ලෙස තමන් ඉන්දීය බලධාරීන්ගෙන් ඉල්ලීම් කළද මේ වන තෙක් ඒ සඳහා ප්‍රතිචාර නොලැබීමෙන් මෙම ගැටළු විසඳා ගැනීම දුෂ්කර වී තිබුණු බව ඇමැතිවරයා කියයි.මේ වන විට අපේ ධීවර කාර්මිකයන් 213 ක් සහ යාත්‍රා 40 ක් ඉන්දියාවේ අත්අඩංගුවේ පවතින බවත් එයින් යාත්‍රා 32 ක් සහ 170ක් තමිල්නාඩුවේහි වන බවත් ඇමැතිවරයා කියයි.ආන්ද්‍රා ප්‍රදේශ් හි සිටින අපේ ධීවර කාර්මිකයන් සහ යාත්‍රා සඳහා මේ වන විටත් අධිකරණමය ක්‍රියා මාර්ග ගෙන තිබෙන නමුත් තමිල්නාඩුවේ සිට්න අපේ ධිවරයන් සඳහා සාධාරණය ඉටු වී නැති බවත් පවසන ඇමැතිවරයා තමිල්නාඩුවේ සිට්න අපේ ධිවරයන්සම්බන්ධව මෙයට පෙර කටයුතු කළ ඒකාබද්ධ විමර්ශන කමිටුවට යොමු කිරීම සඳහා තමිල්නාඩු මහ ඇමැතිනිය ඉඩ නොදීම කණගා‍ටුවට කරුණක් බවද ඇමැතිවරයා අවධාරණය කරයි.තමිල්නාඩු මහ ඇමැතිනිය අපේ ධීවරයන් නිදහස් කර ගැනීමේ රාජ්‍ය තාන්ත්‍රික ක්‍රියා මාර්ගයන්ට පවා බාධා පමුණුවා ඇතැයි පෙන්වා දෙන ඇමැතිවරයා අපේ තානාපති නිළධාරීන්ට ශ්‍රී ලංකා ධීවරයන් බැලීමට පවා ඉඩ දී නැතැයිද කියයි.තමිල්නාඩුවේ රඳවා සිට්න අපේ ධීවරයන්ට අවශ්‍ය ද්‍රව්‍ය මිලදී ගැනීම සඳහා ධීවර දෙපාර්තමේන්තුව මගින් රුපියල් 4.5 තානාපති කාර්යාල නිළධාරීන්වෙත යැවූවද ඒවා ලබා දීමට ඉඩ නොදීමෙන් මානව හිමිකමි උල්ලංඝනය කිරීමක්ද සිදුවී ඇතැයි ද ඇමැති රාජිත සේනාරත්න මහතා පෙන්වා දෙයි.මෙරට මුහුදු සීමාවේ මසුන් ඇල්ලූ ඉන්දීය ධීවරයන් 227 ක් සහ යාත්‍රා 77 ක් මෙරට නාවික හමුදාඅත්අඩංගුවට ගෙන රැඳවුම් භාරයේ සිටින අතර ඔවුන්ට ඉති හොඳින් මානුෂික අන්දමට සලතන බවද පෙන්වා දෙව ඇමැතිවරයා අධිකරණමය ක්‍රියා මාර්ග මගින් ඔවුන්ව නිදහස් කර ඇති බවද පවසයි.මෙම කරුණු මෙන්ම ධීවරයන් නිදහස් කර ගැනීම පිළිබඳව පුළුල්ව ඉන්දීය බලධාරීන් සමග සාකච්ඡා කිරීමට තමන් සූදානම් බව පවසන සේනාරත්න මහතා දැනට ඉන්දීයාවේ සිටින අප ධීවරයන් සියලුම දෙනා ඉක්මනින්ම නිදහස් කර ගැනීමට හැකි වනු ඇතැයිද විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n1312219</link>
    <topic>පොලිස් ආරක්ෂක සහායක ඝාතනයේචුදිතයන් සිව් දෙනාට මරණ දඬුවම</topic>
    <author>ඌව වෙල්ලස්ස විශේෂ</author>
    <content>පොලිස් ආරක්ෂක සහායකවරයකු ඝාතනය කිරීම, අත්බෝම්බයක් පුපුරුවා පොලිස් නිලධාරීන් සිව් දෙනකු ඝාතනය කිරීමට තැත් කිරීම යන චෝදනාවන්ට වරදකරුවන් වූ චුදිතයන් සිව් දෙනකුට ඊයේ (20) මොනරාගල මහාධිකරණ විනිසුරු ගිහාන් එච්. කුලතුංග මහතා මරණීය දණ්ඩනය නියම ‍ෙකළේය.මෙසේ මරණීය දඬුවම් නියම වූයේ වේයන්ගොඩ ප්‍රදේශයේ පදිංචිකරුවන් වූ අලංකාරදේවගේ ප්‍රසන්න දිසානායක, අලංකාර දේවගේ රොෂාන් දිසානායක, හේමන්ත ධම්මික කුමාර නොහොත් රවි, ආර්.ඒ. පුෂ්පකුමාර නොහොත් පැට්ටා යන සිව් දෙනාටය.2002 ජුනි මස 14 වෙනි දින බඩල්කුඹුර වෙහෙරගොඩ ප්‍රදේශයේදී බෝම්බගසා බඩල්කුඹුර පොලිසියේ ආරක්ෂක සහායක ජෝර්ජිගේ ජයසිරි නැමති අයගේ මරණය සිදු කිරීම, පොලිස් පරීක්ෂක ආර්.ඇම්. ප්‍රියංක රත්නායක යන අයට තුවාල සිදු කිරීම, අත්බෝම්බයක් පුපුරුවා හැර ඝාතනයට තැත් කිරීම, පොලිස් කොස්තාපල් ලෙස්ලි කුමාර හෙට්ටිආරච්චි යන අය අත්බෝම්බයක් පුපුරුවා තුවාල සිදු කිරීම හා ඝාතනය කිරීමට තැත් කිරීම පොලිස් කොස්තාපල් මද්දුම ලියනගේ පියදාස යන අයට අත්බෝම්බය පුපුරුවා තුවාල සිදු කිරීම හා ඝාතනය කිරීමට තැත් කිරීම, පොලිස් කොස්තාපල් රාජපක්ෂ විතානගේ සමරසිංහ යන අයට අත්බෝම්බයක් පුපුරුවා තුවාල සිදු කිරීම හා ඝාතනය කිරීමට තැත් කිරීම යන චෝදනා යටතේ ලංකා දණ්ඩ නීති සංග්‍රහයේ 296, 300 වගන්ති අනුව නීතිපතිවරයා මෙම නඩුව පවරා තිබුණි.රජයේ නීතිඥ විශ්ව විජේසූරිය මහතා පෙනී සිටි අතර විත්තිකරුවන් වෙනුවෙන් කේ. පත්මනාදන් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n13122110</link>
    <topic>බීමතින් රිය පැදවූ දොස්තරපොලිස් රාළහාමිට පහරදීලා</topic>
    <author>විජයානි එදිරිසිංහ</author>
    <content>කළුතර නාගොඩ රෝහලේ වෛද්‍යවරයෙක් පෙරේදා (19) රාත්‍රියේ බීමත්ව රිය පදවා යන අවස්ථාවේ එය නැවැත්වූ උප පොලිස් පරීක්ෂකවරයකුට පහරදී ඇති අතර අනතුරුව ඔහු අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව රිමාන්ඩ් භාරයට පත් කැර ඇත.සැකකරු එදින රාත්‍රී 10.00ට පමණ නාගොඩ ප්‍රදේශයේදී බීමත්ව යතුරු පැදියකින් ගමන් කැර ඇත. කළුතර පොලිසියේ උප පොලිස් පරීක්ෂකවරයෙක් යතුරුපැදිය නැවැත්වීමට සංඥා කළත් ඔහු එය නොනවත්වා ධාවනය කැර තිබේ.පොලිසිය ඔහු පසු පස ගොස් එය නැවැත්වූ අවස්ථාවේ පොලිසියට පහරදී තිබේ. පසුව සැකකරු අත්අඩංගුවට ගෙන ඊයේ (20) අධිකරණය වෙත ඉදිරිපත් කිරීමෙන් අනතුරුව ලබන 23 දක්වා රිමාන්ඩ් ගත කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n13122111</link>
    <topic>පාර්ලිමේන්තු රැස්වීම් සජීවීව විකාශය කරනවා:මැති ඇමැතිවරුන් ප්‍රවේශම් වන්න</topic>
    <author> ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>පාර්ලිමේන්තු රැස්වීම් සජීවීව විකාශය කරන බැවින් සියලු මැති ඇමැතිවරු සිය අදහස් ප්‍රකාශ කිරීමේදී වගකීම් සහගතව සහ ප්‍රවේශමෙන් කටයුතු කළ යුතු බව කතානායක චමල් රාජපක්ෂ මහතා පාර්ලිමේන්තුවේදී ඊයේ (20) ප්‍රකාශ ‍ෙකළේය.එසේ නොකළහොත් වෙනත් ක්‍රමවේදයක් අනුගමනය කිරීමට සිදුවන බවද, කතානායකවරයා සඳහන් කළේය.කතානායක චමල් රාජපක්ෂ මහතා මේ බව සඳහන් කළේ පාර්ලිමේන්තු මන්ත්‍රී රංජන් රාමනායක මහතා පසුගිය 17 වැනිදා පාර්ලිමේන්තුවේ දී ප්‍රකාශයක් සිදු කරමින් අපහාස කර ඇති බවට ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා සිදු කළ වරප්‍රසාද ප්‍රශ්නයට ප්‍රතිචාර දක්වමිනි.සිය වරප්‍රසාද ප්‍රශ්නය මතු කරමින් කෙහෙළිය රඹුක්වැල්ල මහතා අවධාරණය කළේ, පාර්ලිමේන්තු වරප්‍රසාද වලට මුවා වී ද්වේශ සහගතව සිදු කරන ප්‍රකාශවලට එරෙහිව නඩු පැවරීමට හැකි ප්‍රතිපාදනයක් සලසා දෙන ලෙසයි.පාර්ලිමේන්තුවේ සිදු කෙරෙන සියලුම වාද විවාද සංස්කරණයකින් තොරව මාධ්‍ය ඔස්සේ සජීවීව විකාශනය කිරීමට ගනු ලැබූ තීරණය අවභාවිතා කරමින් වැරැදි මත සමාජ ගත කරන්නට උත්සාහ කිරීම බරපතල වරදක් බවද ඇමැතිවරයා පෙන්වා දුන්නේය.එහෙත් මීට පෙර පැවැති ක්‍රමවේදයට අනුව මෙවන් පාර්ලිමේන්තු කතා සංස්කරණයට යටත් කොට හැන්සාඩ්වල පළ කිරීමේ හැකියාව තිබූ අතර සජීවීව විකාශය කිරීම හේතුවෙන් මෙම තත්ත්වය අහිමි වී ඇති බවද ඇමැතිවරයා සඳහන් කළේය.තමන් විසින් පාලනය කරන ‘රඹුක්වැල්ල පදනම‘ නමින් සංවිධානයක් හෝ වෙනත් පදනමකය මුදල් එකතු කිරීමක් හෝ රිසිට් නිකුත් කිරිමක් සිදු කර නොමැති බවද ඇමැතිවරය කීවේය.එසේ සිදු කර ඇති බවට එක රිසිට් පතක් හෝ පෙන්වන්නේ නම් මන්ත්‍රී ධූරයෙන් හා ඇමැතිධූරයෙන් තමන් ඉල්ලා අස්වන බවද හෙතෙම අවධාරණය කළේය.එමෙන්ම රන්ජන් රාමනායක මහතාද මන්ත්‍රීධූරයෙන් ඉවත් වීමට සූදානම් විය යුතු බවත් අවරගණයේ මෙවැනි ප්‍රකාශවලින් තමන් නොසැලෙන බවද රඹුක්වැල්ල මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n13122112</link>
    <topic>ප්‍රභාකරන්ගේ උපන් දිනය සැමරූ NGO කෙරුමෙක් මැලේසියාවේ දී දැලේ</topic>
    <author/>
    <content>කොටි සංවිධානයේ නායක වේළුපිල්ලේ ප්‍රභාකරන්ගේ උපන් දිනය සැමරූ රාජ්‍ය නොවන සංවිධානයකට අයත් එක් පුද්ගලයෙක් මැලේසියාවේ කිව්ලම් කෙඩාහි දී අත් අඩංගුවට ගෙන තිබේ.එම සිදුවීමට සම්බන්ධ බවට සැක කෙරෙන තවත් පුද්ගලයන් හය දෙනකුට භාර වන ලෙස ‍මැලේසියානු පොලිසිය දැනුම් දී තිබේ.මෙලෙස අත්අඩංගුවට පත් පුද්ගලයා 1948 පනතේ 04 (01) වගන්තියට අනුව ප්‍රශ්න කිරීම්වලට භාජනය කැර ඇති බව පොලිස් ප්‍රධානී ටැන් ශ්‍රී කලීඩ් අබුබකර් මහතා පවසයි.ත්‍රස්තවාදියකුට ප්‍රනාම පුද කිරීමට පුද්ගලයන් එක් රැස් කිරීමට එරෙහිව ඔහුට චෝදනා එල්ල කර ඇත. මෙය ත්‍රස්තවාදයට පුද්ගලයන් බඳවා ගැනීමට සහ ඔවුන් උසි ගැන්වීමට කරන ලද ප්‍රයත්නයක් ලෙස සලකන බව පොලිස් ප්‍රධානියා ප්‍රකාශ කරයි.මැලේසියාවේ ප්‍රචන්ඩත්වය හුවා දැක්වීමට ඉ‍ඩ නොදෙන බවත් ත්‍රස්තවාදී නායකයන් සැමරීම සඳහා කිසිඳු උත්සවයක් සංවිධානය නොකිරීමට වග බලා ගන්නා ලෙසත් රාජ්‍ය නොවන සංවිධානවලට උපදෙස් දුන් බව කලීඩ් මහතා ප්‍රකාශ කරයි.වසර ‍2009 දී ප්‍රභාකරන් ඝාතනය කිරීමෙන් දෙමළ විමුක්ති ඊලාම් සංවිධානය ශ්‍රී ලංකා රජය මුලිනුපුටා දමන අතර සුළුතර දමිල ජාතිකයින් වෙනුවෙන් ස්වාධීන නිජබිමක් ලබා ගැනීමේ අදහස දශක තුනක් ඇතුළත නිමාවට පත් වූ බව ද ඒ මහතා පවසයි. මැලේසියාවේ වෙරළ ආශ්‍රිතව මෙවැනි සිදුවීම් රැසක් සිදුවන බැවින් මුර බෝට්ටු යෙදවීමේ අවශ්‍යතාව ඔහු වැඩිදුරටත් පැහැදිලි කරයි. මේ සම්බන්ධයෙන් රජයෙන් කර ඇති ඉල්ලීමට යහපත් ප්‍රතිචාරයක් ලැබෙනු ඇතැයි ඔහු විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n13122114</link>
    <topic>වැඩ කරන්න නොහැකි නිලධාරීන්ගෙන්ගොවි ජනතාවට හෝ රටට පලක් නැහැ</topic>
    <author>සමන්මලී ප්‍රියශාන්ති</author>
    <content>කෘෂිකර්ම අමාත්‍යාංශය බලාපොරොත්තු වන වැඩ කොටස ඉටු කරන්නට නොහැකි නිලධාරීන් හෝ සේවකයන්ගෙන් ගොවි ජනතාවට හෝ රටට පලක් නොමැති බව කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කළේය.හෙතෙම මේ අදහස් පළ කළේ කෘෂිකර්ම දෙපාර්තමේන්තුව සඳහා අලුතින් බඳවා ගනු ලැබු සේවකයන්ට පත්වීම් ලිපි ප්‍රදානය කිරීම නිමිත්තෙන් අමාත්‍යාංශයේදී ඊයේ (20) පැවැති උත්සවයට සහභාගී වෙමිනි.ගොවිපළ ලිපිකරු, කාර්මික නිලධාරීන්, කාර්මික ශිල්පීන්, යාන්ත්‍රික ශිල්පීන්, භෝජනාගාර සේවකයන් 199 දෙනකුට මෙදින පත්වීම් ලිපි ප්‍රදානය කෙරිණි.එහිදි ඇමැතිවරයා ප්‍රකාශ කළේ කෘෂි කර්මාන්තයේ උන්නතිය වෙනුවෙන් කැපවීමෙන් සේවය කළ නොහැකි අය වෙතොත් පත්වීම බාර නොගෙන සිටීම වඩාත් යහපත් බවයි.එහිදී ඇමැතිවරයා මෙසේද කී‍වේය.කෘෂිකර්ම අමාත්‍යාංශය කෙරෙහි ජනාධිපතිවරයා විශාල බලාපොරොත්තුවක් තබා තිබෙනවා. විශේෂයෙන් දේශීය බීජ නිෂ්පාදන සංග්‍රාමය දැන් අපි ආරම්භ කර තිබෙනවා. මේ සංග්‍රාමය ජයග්‍රහණය කරවීමේ කාර්යයට අද දින පත්වීම් ලබන සියලු දෙනාගේ සහය අපේක්ෂා කරනවා. දේශීය බීජ අපේ රටේ ඉතා සාර්ථකව වගා කළා. පිටරට දෙමුහුන් බීජ ලංකාවට ගෙනාවට පස්සේ අපි ඒවා පරීක්ෂා කර සහතික කළා. ඉන්පස්සේ දිගින් දිගටම මේ බීජ ලංකාවට ගෙන්නුවා.‍ බෙදා හැරියා. ආදායම් වැඩි නිසා ගොවි ජනතාව මේ බීජ වලට හුරු වු නිසා දේශීය බීජ වගා කිරීම අවම වුණා. අද තාර ගෙන්වන මුවාවෙන් එතනෝල් ගෙන්වනවා. ඒ වගේම තව තවත් තහනම් දේ ගෙන්වනවා. මේ බීජ ගෙන්වන මුවාවෙන් වුණත් ඕනෑම දෙයක් ලංකාවට ගෙන්වන්න පුලුවන්. ඒවා වලක්වන්න අපි බීජ පනත සකස් කළා. එයට කාටත් දායක වන්න පුලුවන්. යෝජනා ඉදිරිපත් කරන්න පුලුවන්.රෙඩ් ලේඩි පැපොල් බීජ ලංකාවට ගෙනාවට පසු දේශීය පැපොල් ගෙඩියක් හොදා ගන්න අමාරුයි. අද හැමෝම වවන්නේ රෙඩ් ලේඩි. මේ නිසා දේශීය රසය අප අතරින් ඉවත් වෙලා. අපි අලෙවි කළ යුතු වන්නේ අපේ රසය හා ගුණයයි. මේවායේ අඩුපාඩු හදන්නයි අපි බීජ පනත ගේන්නේ. එසේ නොමැතිව මෙයින් දේශපාලන වාසියක් හෝ ලාභයක් අපට නැහැ.කෘෂිකර්මාන්තයේ සංවර්ධනයට රජය පසුගිය කාලයේ අපි ඉල්ලා සිටි සියල්ලම ලබා දුන්නා. ඔබ සියලු දෙනාටත් මේ තනතුරු ලැබෙන්නේ ඒ අනුවයි. මේ නිසා තම තමන්ට හිමි වැඩ කොටස හොදින් ඉටු කරන්නට සිතට ගත යුතුයි.මෙහිදි කෘෂිකර්ම නියෝජ්‍ය ඇමැති වයි.ජී. පද්මසිරි, අමාත්‍යාංශ ලේකම් ආර්.එම්.ඩී.බී. මීගස්මුල්ල, කෘෂිකර්ම දෙපාර්තමේන්තුවේ අධ්‍යක්ෂ ජනරාල් ආචාර්ය රොහාන් රාජපක්ෂ මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n13122115</link>
    <topic>රජයට අයත් ඉඩමක් කූට ලේඛන සකස් කර විකුණූආරච්චිකට්ටුවේ ප්‍රාදේශීය සභා සභාපති යළි රිමාන්ඩ්</topic>
    <author>ශිරෝමි අබයසිංහ</author>
    <content>රජයට අයත් ඉඩමක් කූඨ ලේඛණ සකස් කර තමන්ට අයත් ඉඩමක් ලෙස රුපියල් මිලියන පනහකට විකීණීමේ සිද්ධිය සම්බන්ධයෙන් සැක මත පසු ගිය 26 දා රිමාන්ඩ් භාරයට පත් කෙරුණු ආරච්චිකට්ටුවේ ප්‍රාදේශිය සභා සභාපති ජගත් සමන්ත පෙරේරා සහ තවත් දෙදෙනෙක් දෙසැම්බර් 31 දා දක්වා යළි රිමාන්ඩ් භාරයේ තැබීමට නුගේගොඩ මහෙස්ත්‍රාත් අජිත් එම්.මාසිංහ මහතා ඊයේ (20) නියම කළේය.සුල්තාන් ඊබ්‍රාහිම් ෆයිනස් සහ සුසිල් ලක්ෂ්මන් ප්‍රනාන්දු රිමාන්ඩ් භාරයට පත් වූ අනෙක් සැකකරුවෝ වෙති.සැකකරුවන්ට ඇප ලබා දෙන ලෙස සැකකරුවන්ගේ නිතීඥයන් කළ ඉල්ලීම ප්‍රතික්ශේප කළ මහෙස්ත්‍රාත්වරයා සැකකරුවන් යළි රිමාන්ඩ් භාරයට පත් කළේය. බෙල්ජියම් ජාතික ඇලන් මොරිස් ජුලියන් මහතා 2010 වර්ෂයේදී මෙරටට පැමිණ ලාංකික පිය පුතු දෙදෙනෙක් සමඟ පැරඩයිස් ඩ්‍රීම්ස් ඉන්වෙස්ට්මන්ට්ස් නමින් සමාගමක් පිහිටුවා ගෙන පුත්තලම කල්පිටියේ හෝටලයක් ඉඳි කිරීම සඳහා ඉඩමක් මිළදී ගැනීමට අදහස් කර ඇති බවත් තමන්ගේ ඉඩමක් ලෙස හඟවා පුත්තලම කල්පිටියේ රජයේ ඉඩමක් බෙල්ජියම් ජාතිකයාට විකිණීමට මේ සැකකරුවන් තිදෙනා සම්බන්ධ බවත් ෆයිනස් නමැති අයට රුපියල් 1.023,750ක්ද ප්‍රනාන්දු යන අයට රුපියල් 6,620,250 ක්ද ප්‍රාදේශිය සභාපතිවරයාට රුපියල් 7,155, 250ක්ද පැරඩයිස් ඩ්‍රීම්ස් ආයතනය විසින් ගෙවා ඇති බවද වාර්තා විය..</content>
  </post></root>