<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>02</month>
      <day>10</day>
    </date>
    <link>http://www.dinamina.lk/2014/02/10/_art.asp?fn=f1402102</link>
    <topic>ජිනීවාවලට කේලම් කියන විපක්ෂයේ ප්‍රජාතන්ත්‍රවාදය</topic>
    <author>-ජනතා මිත්‍ර</author>
    <content>වෙන කවරදාකටවත් වඩා අති විශාල ජනතාවක් කෑගල්ලේ පැවැති 66 වැනි නිදහස් සමරුවට සහභාගි වුණේ ඇයි? එසේ පැමිණි පොදු මහජනතාව රාජ්‍ය නායක මහින්ද රාජපක්ෂ ජනාධිපතිවරයා වටකරගෙන අතින් ඇල්ලීමට පොරකමින් ප්‍රතිචාර දැක්වූයේ ඇයි? එතනින් නොනැවතී “රට බේරාගත් නායකයාට ජය වේවා” යැයි කියමින් ප්‍රතිචාර දැක්වූයේ ඇයි? කුඩා ජාතික කොඩි අතින් ගත් දරුවන් එක් අතකින් ජනාධිපතිතුමා අතින් ඇල්ලීමට උත්සාහ ගත්තේ ඇයි? ජනාධිපතිතුමාගේ අතින් අල්ලාගෙන වචනයක් දෙකක් කතා කළ බොහෝ දෙනෙකුගේ දෙනෙත්වලට ඔවුන් නොදැනීම කඳුළු ඉනුවේ ඇයි? නිදහස් උත්සවයෙන් පසු නිල රථයට නගින්නේ නැතිව මහින්ද රාජපක්ෂ ජනාධිපතිතුමා ජනතාව අතරට ගියේ ඇයි?මීට පෙර සිටි ඇතැම් රාජ්‍ය නායක නායිකාවන් නම් මෙවැනි රාජ්‍ය උත්සවයක් නිම වූ පසුව කෙළින්ම ගමන් කරන්නේ තමාගේ නිල රථයටයි. නමුත් මහින්ද රාජපක්ෂ මහතා නම් ඕනෑම රාජ්‍ය උත්සවයක් නිම වූ පසුව එතනට පැමිණ සිටින පොදු මහජනතාව හමු වී අඩුම තරමේ වචනයකුදු කතා කිරීමට අමතක කරන්නේ නැත. ඒ ජනාධිපතිතුමාගේ හැටි ය. මේ රට බේරාගත් රාජ්‍ය නායකයාගේ හැටි ය.ත්‍රස්තවාදයෙන් මුළුමනින්ම නිදහස් කරගත් රට, තවත් අභියෝගවලට ලක්වෙමින් තිබියදී එම අභියෝග පරාජය කිරීමට ද නොබියව මුහුණ දෙන නායකයෙකුගේ හැටි ය. ජනතාව තුළ සිටින නායකයා ආරක්ෂා කරනුයේ ජනතාව විසින් ම ය.එම නිසා ලෝකයේ කවරෙක්, කණ්ඩායමක් හෝ රටක් ජනාධිපතිතුමාට එරෙහි වුවද, ඕනෑම කුමන්ත්‍රණයක් කළ ද ඒවා මේ දක්වා අන්ත පරාජයට ලක් කළේත්, ඉදිරියේදිත් පරාජය කිරීමට අවශ්‍ය ශක්තිය, ධෛර්ය ජනාධිපතිතුමාට ලැබෙන්නෙත් මේ රටේ ජනතාවගේ ආශිර්වාදය දිගින් දිගටම ජනාධිපතිතුමාට ලැබෙන නිසා ය.අන්ධකාරයෙන් දේශය මුදාගෙන රටේ ජනතාවට වචනයේ පරිසමාප්තාර්ථයෙන්ම නිදහස යළි භුක්ති විඳීමට අවස්ථාව ලබාදීම මූලික අභිප්‍රාය යැයි විපක්ෂ නායක රනිල් වික්‍රමසිංහ මහතා සිය නිදහස් දින පණිවිඩයෙන් කියා සිටී.රනිල්ගේ නිදහස“යටත් විජිතභාවයෙන් රට මුදාගෙන රටට නිදහස ලබා දීමට කටයුතු කළ එක්සත් ජාතික පක්ෂයට, එම නිදහස ආරක්ෂා කිරීමේ වගකීම පැවරී තිබෙන බව රනිල් වික්‍රමසිංහ මහතා පෙන්වා දෙයි. යටත් විජිතභාවයෙන් මුදාගත් රටේ නිදහස ආරක්ෂා කිරීමට පසුගිය කාලයේදී එක්සත් ජාතික පක්ෂය ක්‍රියා කළේ කෙසේද?ඊනියා සටන් විරාම ගිවිසුමක් අත්සන් කරමින් කොටි ත්‍රස්තවාදීන් පෝෂණය කිරීමටත්, ආරක්ෂක අංශ දුර්වල කිරීමටත් ක්‍රියාකළ එක්සත් ජාතික පක්ෂය, ඉන් පසුව යුද ජයග්‍රහණය දැඩිව හෑල්ලුවට ලක් කිරීමට ක්‍රියාකළ බව නොරහසකි.වසර 30කට අධික කාලයක් තිස්සේ ක්‍රියාත්මක වූ ත්‍රස්තවාදය මුළුමනින්ම පරාජය කිරීම සඳහා ආරක්ෂක අංශ රට වෙනුවෙන් ක්‍රියාත්මක වන විට, මුළු රටේම ජනතාවගේ ආශිර්වාද ය හිමිවිය. එපමණක් නොව, මහා සංඝරත්නයේ ආශිර්වාදයද රට වෙනුවෙන් ඉදිරියට යන රණවිරුවන්ට හිමි විය. අනෙක් ආගමික නායකයන් ද ආශිර්වාද කර සිටියේ ත්‍රස්තවාදයෙන් රට මුළුමනින්ම නිදහස් කර ගන්නා ලෙස ය.මුළු රටක් එක ම අරමුණ වෙනුවෙන් ජනාධිපති මහින්ද රාජපක්ෂ මහතාගේ නායකත්වය යටතේ රට ත්‍රස්තවාදයෙන් මුළුමනින්ම නිදහස් කරගැනීම සඳහා එසේ කටයුතු කරද්දි, එක්සත් ජාතික පක්ෂයත්, ජනතා විමුක්ති පෙරමුණත් කළේ කුමක්ද? වගකිව යුතු විපක්ෂයක් නම් එදා කළ යුතුව තිබුණේ පටු දේශපාලන වාසි ලබාගන්නේ නොමැතිව, රණවිරුවන්ගේ ආත්ම ශක්තිය වර්ධනය කිරීම සඳහා අවශ්‍ය ක්‍රියාමාර්ග ගැනීමට ය.එහෙත්, රනිල් වික්‍රමසිංහ මහතා කියා සිටියේ තොප්පිගල මහා විශාල කැළෑවක් බවයි. එහි විශාල කළු ගලක් තිබෙන බව ද ඔහු කියා සිටියේ ය. එමගින් වික්‍රමසිංහ මහතා කියා සිටියේ තොප්පිගල යුද ජයග්‍රහණය වටිනා එකක් නොවන බවයි. වික්‍රමසිංහ මහතාගේ අර්ථ නිරූපණය අනුව මේ රටේ විශාල කැළෑ, ගල් වැනි දේවල් එවැනි භූමි ශ්‍රී ලංකාවට අයත් නොවේද? කියන සැකය මතු වේ.එවැනි භූමි කොටි සංවිධානයට ලබා දුන්නාට ගැටලුවක් නොවන බව ද වික්‍රමසිංහ මහතා කියන්නේ ද යන පැනය මතුවීම වැළැක්විය නොහැකි ය. භූමිය ආරක්ෂා නොකිරීමෙන් රටේ ඒකීයභාවය ආරක්ෂාවේද? එක්සත් ජාතික පක්ෂයට අවශ්‍ය වී ඇත්තේ රටේ ඒකීයභාවය පාවාදීමට නොවේද? කියන සාධාරණ ප්‍රශ්නය පැන නගී.ශ්‍රී ලංකාව නිදහස ලබා ගන්නා විට මේ රටේ අග්‍රාමාත්‍යව සිටි මහාමාන්‍ය ඩී.එස්.සේනානායක මහතා වර්තමානයේ ජීවත්ව සිටියා නම්, රනිල් වික්‍රමසිංහ මහතාගේ මේ ප්‍රකාශය ගැන කුමන ප්‍රතිචාරයක් දක්වාවිද? කියන පැනය මතුවේ.එක්සත් ජාතික පක්ෂයේ පාර්ලිමේන්තු මන්ත්‍රී රවි කරුණානායක මහතා රටේ උත්තරීතරම ස්ථානය වන පාර්ලිමේන්තුවේදී රණවිරුවන්ට අපහාස වන ආකාරයෙන් හා ඔවුන්ගේ චිත්ත ධෛර්යය බිඳ වට්ටමින් සිදු කරන ලද කතාව හැන්සාඩ් ගත වී තිබේ.“මේ කට්ටිය යුද්ධ කරනවයි කියලා කරන්නේ මොනවාද? අලිමංකඩ යනවයි කියලා පාමංකඩ යනවා. කිළිනොච්චි යනවයි කියලා මැදවච්චි යනවා” යනුවෙන් රවී කරුණානායක මන්ත්‍රීවරයා ප්‍රකාශ කළේ ය. ත්‍රස්තවාදය පරාජය කිරීම තීරණාත්මක අවස්ථාවක පවතිද්දී, එක්සත් ජාතික පක්ෂය නියෝජනය කරන කාට වුවද මෙවැනි ප්‍රකාශයක් ශ්‍රී ලංකා පාර්ලිමේන්තුවේදී සිදු කළ හැකිද?“ඕන කෙනෙකුට යුද්ධ කරන්න පුළුවන්” යනුවෙන් ප්‍රසිද්ධ ප්‍රකාශයක් කළේ එක්සත් ජාතික පක්ෂයේ පාර්ලිමේන්තු මන්ත්‍රී ලක්ෂ්මන් කිරිඇල්ල මහතා ය.හමුදා බුද්ධි අංශයේ තොරතුරු පාර්ලිමේන්තුවට ඉදිරිපත් කෙරෙන ආකාරයෙන් දෙමළ ජාතික සන්ධානය හා සමානවම පාර්ලිමේන්තුවේදී ප්‍රශ්න කළේ එක්සත් ජාතික පක්ෂයයි. ඉන්පසු කොටි පිස්තෝල කල්ලිය කොළඹ පොලිස් ස්ථාන ඇතුළටම විත් බුද්ධි අංශ නිලධාරීන් ඝාතනය කිරීමට පසුබට නොවුණි.මිලේනියම් පාවාදීමමිලේනියම් සිටි මහා පාවාදීමෙන් දිගදුර මෙහෙයුම් බළකාය ගැන තොරතුරු කොටි ත්‍රස්තවාදීන් අතට ලබාදීමට ද ක්‍රියා කළේ එක්සත් ජාතික පක්ෂයයි.ඉහත සඳහන් වන්නේ එක්සත් ජාතික පක්ෂය රට පාවාදීම වෙනුවෙන් සිදුකරන ලද ක්‍රියාකාරකම්වලින් ඉතා සුළු ප්‍රමාණයක් පමණි. මෙසේ ක්‍රියාකළ රනිල් වික්‍රමසිංහ මහතා නිදහස ලබාදීමට කටයුතු කළ තම පක්ෂයට, එම නිදහස රැකගැනීමේ වගකීම පැවරී ඇති බව ප්‍රකාශ කරනුයේ රෙදි ඇඳගෙනද? යන ගැටලුව ඕනෑම කෙනෙකුට පැන නගී.එසේ පාවාදීම් රැසක් කළ එක්සත් ජාතික පක්ෂය, ත්‍රස්තවාදය මුළුමනින්ම පරාජය කිරීමට මහින්ද රාජපක්ෂ ජනාධිපතිතුමා අභීතව ක්‍රියා කිරීම අගය කරන්නේ නැත. රනිල් වික්‍රමසිංහ,රවි කරුණානායක, තිස්ස අත්තනායක, ලක්ෂ්මන් කිරිඇල්ල මහත්වරුන් උඩුකය නිරාවරණය කරගෙන අද යාපනයේ පිහිටි නල්ලූර් කෝවිලට යන්නේ මහින්ද රාජපක්ෂ මහතාට පිංසිදු වන්නටය.උතුරු පළාත් සභා මැතිවරණ සඳහා එක්සත් ජාතික පක්ෂය තරග කළේ මහින්ද රාජපක්ෂ මහතාට පිංසිදු වන්නටය. එහෙත්, ජිනීවා ජාත්‍යන්තර කුමන්ත්‍රණය ගැන රනිල් වික්‍රමසිංහ මහතා හෝ එක්සත් ජාතික පක්ෂය වචනයකුදු කතා නොකරයි.සෑම හය මසකට වරක් පැවැත්වෙන ජිනීවා මානව හිමිකම් කවුන්සිලයේදී ශ්‍රී ලංකාවට දැඩි බලපෑමක් එල්ලකොට රට අරාජික කිරීමේ මෙහෙයුමක් ආරම්භ කිරීමට අමෙරිකාව, මහා බ්‍රිතාන්‍ය වැනි ඇතැම් බටහිර බලවේග, කොටි හිතවාදීන්, දෙමළ ඩයස්පෝරාව, දෙමළ ජාතික සන්ධානය, ඇතැම් රාජ්‍ය නොවන සංවිධාන නොගන්නා උත්සාහයක් නැත.මාර්තු 28 වැනිදා ජිනීවා මානව හිමිකම් කවුන්සිල රැස්වීමේදී ශ්‍රී ලංකාවට එරෙහිව යෝජනාවක් සම්මත කර ගැනීමට අමෙරිකාව සූදානම් වේ. ඒ සඳහා මහා බ්‍රිතාන්‍යයේ සහයෝගය ද ලැබෙමින් පවතී.මේ රටවල් දෙක දෙමළ ඩයස්පෝරාවේ අමෙරිකානු ඩොලර් බලය භාවිත කරමින් සිදු කරන්නේ තවත් න්‍යාය පත්‍රයකි.දෙමළ ඩයස්පෝරාවට, කොටි හිතවාදීන්ට කෙසේ හෝ අවශ්‍ය වී ඇත්තේ අමෙරිකාවේ සහ මහා බ්‍රිතාන්‍යයේ සහයෝගය ලබාගෙන, ශ්‍රී ලංකාව දෙකඩ කර, ඊළාම් රාජ්‍යයක් පිහිටුවා ගැනීමට ය. අමෙරිකාවට හා මහා බ්‍රිතාන්‍යයට කෙසේ හෝ අවශ්‍ය වී ඇත්තේ ශ්‍රී ලංකාව අරාජික කර මැදපෙරදිග රෝස වසන්තයක් ශ්‍රී ලංකාවේත් ඇතිකර, ශ්‍රී ලංකාවේ සාරය උරාබීමට ය.ඉරාකයට, ලිබියාවට, ඊජිප්තුවට, කුවේටයට අමෙරිකාව ප්‍රමුඛ ඇතැම් බටහිර බලවේග සිදු කළේ එම දේ ය. ඉරානයට සිදු කිරීමට සැලැසුම් කරමින් සිටින්නේත්, සිරියාවට සිදුකරමින් සිටින්නේත් එම දේ ය. ඇෆ්ගනිස්ථානයට අමෙරිකානු ගුවන් හමුදා ප්‍රහාර එල්ල කොට සාමාන්‍ය ජනතාව ඝාතනය කරන විට, කිසිදු මානව හිමිකමක් උල්ලංඝනය වූයේ නැතිද? එම තත්ත්වය ගැන ජගත් මානව හිමිකම් කවුන්සිලය නිහඬ ඇයි?ඉරාකයේ ජනාධිපති සදාම් හුසේන් එල්ලා මරා දමන්නේ කුමන නීතියකටද? ලිබියාවේ ජනාධිපති අත්අඩංගුවට පත්වීමට පෙර ඔහු කියා සිටියේ තමා යටත් වන බවත්, තමා මරා නොදමන ලෙසත් ය. එහෙත් ගඩාෆි ඉතා අමානුෂික අන්දමින් මරා දමන ආකාරය ලොව පුරා සජීවි ලෙස විකාශය කිරීමට තරම් බටහිර මාධ්‍ය එඩිතර වී තිබුණේ, අමෙරිකානු රජයේ උෂ්ණය ඔවුන්ට ද වැදී තිබූ නිසා ය.ඉරාකයේ දී අත්අඩංගුවට ගත් ඉරාක ජාතිකයන්ට, ඉතා අමානුෂික වධ බන්ධන පමණක් නොව, ලිංගික අඩත්තෙට්ටම් කිරීමටත් අමෙරිකානු හමුදා බිය නොවූහ. මේ සිදුවීම්වලින් කෙසේවත් මානව හිමිකම් උල්ලංඝනය වූයේ නොමැතිද? මේවා ගැන කවුරුත් ප්‍රශ්න නොකරන්නේ මන්ද? සදාම් හුසේන්, ගඩාෆි යන ජනාධිපතිවරුන් ඝාතනය කරන විට නිහඬව සිටින මානව හිමිකම් ක්‍රියාකාරි නෝනා මහත්වරුන්, ඇතැම් රාජ්‍ය නොවන සංවිධාන ක්‍රියාකාරීන් නිහඬව සිටිය ද, මුළු ලෝකයේ දරුණුතම ත්‍රස්තවාදී සංවිධානයේ නායක වේළුපිල්ලේ ප්‍රභාකරන් ඝාතනය කරන විට හඬ අවදි කිරීමට තරම් හේතු වී තිබෙන්නේ අමෙරිකානු ඩොලර් නෝට්ටු බව ඉතා හොඳීන් පැහැදිලි ය.විහිළු කතාමානව හිමිකම් නෝනලා, මහත්වරුන් අමෙරිකාවේ සිට වැලනොකැඩී මෙරට පැමිණෙන්නේ, ශ්‍රී ලංකාවේ සිදුවුණ බව කියන මානව හිමිකම් උල්ලංඝනයවීම් ගැන සොයාබැලීමට ය. පැමිණෙන නෝනා මහත්වරුන් ආණ්ඩුවේ නියෝජිතයන් ද, විරුද්ධ පක්ෂයේ නියෝජිතයන් ද හමුවීමෙන් අනතුරුව උතුරට ගොස් කොටි හිතවාදීන් මෙන් ම, කොටි සංවිධානයේ පදයට නටපු, තවමත් දෙමළ ඩයස්පෝරාවේ පදයට නටන දෙමළ ජාතික සන්ධානයේ මන්ත්‍රීවරුන් හමුවීමට ද අමතක නොකරති. උතුරේ නියෝජිතයන් තනිකරම අසත්‍ය චෝදනා එල්ල කරමින් කියා සිටින්නේ ජිනීවා මානව හිමිකම් සමුළුවට උල්පන්දම් ලැබෙන ආකාරයෙනි.රටට එරෙහි එවැනි අසත්‍ය ප්‍රකාශවල ප්‍රතිඋත්තර ලබා දෙන්නේ ආණ්ඩුව පමණි. මේ නෝනා මහත්වරුන්ට අතට අතදෙමින්, සිනහමුසුව ඡායාරූප පත්තරවල දාගන්න රනිල් වික්‍රමසිංහ මහතා, උතුරේදී එල්ල වූ අසත්‍ය චෝදනා ගැන වචනයකුදු කතා නොකරයි. ඔහු කියන්නේ රටේ ජනතාව විදුලි පුටුවෙන් බේරා ගැනීමට ක්‍රියා කරන බවයි.“මහින්ද රාජපක්ෂ මහතා විදුලි පුටුවට ගෙනියන්න දෙන්නේ නැහැ. මං විදුලි පුටුවට යනවා” යනුවෙන් පසුගියදා විපක්ෂ නායක රනිල් වික්‍රමසිංහ මහතා ප්‍රකාශ කළේ ය. මෙවැනි විහිළුසහගත විපක්ෂ නායකවරයකුගෙන් රට ගැන විශ්වාසයක් තැබිය හැකිද? අමෙරිකාවේ සිට මානව හිමිකම් නෝනලා මහත්වරුන් මෙරටට පැමිණෙන විට, ඔවුන්ට ගතු කේලම් කියන රනිල් වික්‍රමසිංහ මහතා, මහින්ද රාජපක්ෂ මහතා විදුලි පුටුවෙන් බේරා ගන්නේ කෙසේද? එම නිසා ජනතාවට විහිළුවක් වී සිටින රනිල් වික්‍රමසිංහ මහතා, තවත් විහිළු සපයන්නකු වශයෙන් ක්‍රියා කළ යුතු ද? ඔහුගේ විහිළු කොතෙක් දුර දිග ගියේද කියනවානම්, එක්සත් ජාතික පක්ෂයේ ඇතැම් මන්ත්‍රීවරුන් පවා රනිල් වික්‍රමසිංහ මහතාට ගෞරව කරන තත්ත්වයකට පත් වී නැත.පක්ෂයේ විනය පාලිත තෙවරප්පෙරුම මහතා පාර්ලිමේන්තු මන්ත්‍රී කණ්ඩායම් රැස්වීමේදී රනිල් වික්‍රමසිංහ මහතාට පහරදීමට සූදානම් වූ බවට මාධ්‍යවල තොරතුරු පළ විය. කෙතරම් ප්‍රශ්න තිබුණ ද එවැනි ක්‍රියාවලිය කිසිවකු අනුමත කරන්නේ නැත.රටක විපක්ෂ නායක යනු විකල්ප අගමැති ය. එවැනි කෙනෙකුට පහරදීමට උත්සාහ කිරීම කිසිසේත් ම අනුමත කළ නොහැකි ය. එහෙත් තෙවරප්පෙරුම මන්ත්‍රීවරයා එම චෝදනාව තරයේ ප්‍රතික්ෂේප කරයි.ඔහු කියන්නේ තමා නාම යෝජනා ගැටලුවක් සම්බන්ධයෙන් රනිල් වික්‍රමසිංහ මහතාට පැමිණිල්ලක් සිදු කළ බවයි. එහෙත් මේ සිද්ධියෙන් ඉතා පැහැදිලි වන්නේ එක්සත් ජාතික පක්ෂයේ විනය දැඩිව පිරිහී ඇති බවයි.එක්සත් ජාතික පක්ෂයේ තවත් පාර්ලිමේන්තු මන්ත්‍රීවරයකු වන හරීන් ප්‍රනාන්දු මහතා ප්‍රකාශ කළේ, දේශපාලනඥයකුට තිබිය යුතු පෞරුෂය පැත්තෙන් සලකා බැලුවොත්, මහින්ද රාජපක්ෂ ජනාධිපතිතුමාගේ අසලකටවත් කිට්ටු කළ හැකි කෙනෙකු එක්සත් ජාතික පක්ෂයේ පෙනෙන තෙක් මානයක නොමැති බවයි.ශිරාල් ලක්තිලක හා මෛත්‍රී ගුණරත්න හිටපු පළාත් සභා මන්ත්‍රීවරුන්ට මෙවර එක්සත් ජාතික පක්ෂයෙන් නාම යෝජනා ලැබුණේ නැත. ඔවුන් දෙදෙනා මේ වන විට වික්‍රමසිංහ මහතාගේ පැටිකිරිය දිග හරිමින් ප්‍රබල චෝදනා එල්ල කරති.ශ්‍රී ලංකාවේ ප්‍රජාතන්ත්‍රවාදය නොමැති බව ප්‍රකාශ කරමින් රනිල් වික්‍රමසිංහ මහතා ආණ්ඩුවට චෝදනා කරන බවත්, එසේ චෝදනා කරන රනිල් වික්‍රමසිංහ තම පක්ෂයේ ප්‍රජාතන්ත්‍රවාදය වළපල්ලට යවමින්, ඒකාධිපති පාලනයක් ගෙන යන බවටත් ශිරාල් ලක්තිලක මහතා චෝදනා නගයි. තම පක්ෂයේ ප්‍රජාතන්ත්‍රවාදය ආරක්ෂා කර ගැනීමට නොහැකි නායකයකු රටේ ප්‍රජාතන්ත්‍රවාදය ආරක්ෂා කරනු ලබන්නේ කෙසේද?අසත්‍ය චෝදනාරට ගැන අසත්‍ය චෝදනා එල්ල කරන විපක්ෂ නායකවරයකුට, රටේ පාලන බලය විශ්වාසයකින් ලබාදිය හැකිද? යුද්ධය අවසන් කාලයේදී එල්ල වූ විදෙස් බලපෑම්වල ස්වභාවය කෙතරම්ද යන්න තේරුම් ගැනීමට එතරම් අපහසු නොවන්නේ ඊටත් වඩා ජාත්‍යන්තර වශයෙන් දරුණු බලපෑම් තව දුරටත් එල්ල වෙමින් තිබෙන නිසා ය. ඒවාට රට වෙනුවෙන් අභීතව මුහුණදෙන නායකත්වයක් රනිල් වික්‍රමසිංහ මහතා සතුව ෙනාමැති බව නොහැකි බව එක්සත් ජාතික පක්ෂයේම ඇතැම් මන්ත්‍රීවරු ප්‍රකාශ කරති.තමාට තෙවරප්පෙරුම මන්ත්‍රීවරයා පහරදීමට උත්සාහ කළ බව ප්‍රකාශ කරමින් රනිල් වික්‍රමසිංහ මහතා ජිනීවා යෑමට උත්සාහ කළහොත්, එය ද පුදුමයට කරුණක් නොවේ. තමන්ගේ නාම යෝජනා කපා දමා, පක්ෂයේ ප්‍රජාතන්ත්‍රවාදය නැතිකරන බව ප්‍රකාශ කරමින් ශිරාල් ලක්තිලක හා මෛත්‍රී ගුණරත්න යන මහත්වරුන් රනිල් වික්‍රමසිංහ මහතාට එරෙහිව ජිනීවා ගියහොත්, එයද පුදුමවන්නට දෙයක් නැත. ඒ වත්මන් එක්සත් ජාතික පක්ෂයේ හැටි ය.ජනතා විමුක්ති පෙරමුණට නව නායකයකු පත් ව සිටී. ඔහු අනුර කුමාර දිසානායක මහතායි. අනුර කුමාර දිසානායක මහතා කාලයක් තිස්සේ රහසිගතව ජාත්‍යන්තර සම්බන්ධතා පවත්වමින්, ඔත්තුකරුවකුගේ භූමිකාව සිදු කළ බවට මීට කාලයකට පෙර මාධ්‍ය වාර්තා පළ විය.විමල් වීරවංශ මහතා ජනතා විමුක්ති පෙරමුණෙන් ඉවත් වී, ජාතික නිදහස් පෙරමුණ පිහිටුවා ගැනීමට මූලික හේතුව වූයේ අනුර දිසානායක මහතා ජාත්‍යන්තරයට අවශ්‍ය ආකාරයෙන් යම් යම් තීන්දු ගැනීමට ගිය නිසා බවට ද වාර්තා පළ විය.2007 අය-වැය පාර්ලිමේන්තුවේදී පරාජය කරමින් ත්‍රස්තවාදය පරාජය කිරීමේ මෙහෙයුම නතර කිරීමට ප්‍රබල ජාත්‍යන්තර කුමන්ත්‍රණයක් ක්‍රියාත්මක වූ අවස්ථාවේදී, එය වැළකුණේ අය-වැය තෙවනවර ඡන්ද විමසීමේදී ඊට පෙර විරුද්ධ වූ ජනතා විමුක්ති පෙරමුණ තම තීරණ වෙනස් කළ නිසා ය.එම තීරණය වෙනස් කිරීම සඳහා ප්‍රබල අරගලයක් ගෙනගියේ විමල් වීරවංශ මහතා ය. එසේ නොවන්නට ආණ්ඩුව පෙරළෙන්නේ එදා ය. එදා විමල් වීරවංශ මහතාගේ තීරණයට එරෙහිව දැඩි බලපෑමක් කළේ අනුර දිසානායක මහතා ය. එම නිසා රටට එරෙහි ජිනීවා කේලම් ගැන ද මෙරට පොදු මහජනතාව සිටින්නේ අවදියෙනි. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>10</day>
    </date>
    <link>http://www.dinamina.lk/2014/02/10/_art.asp?fn=f1402103</link>
    <topic>ජාත්‍යන්තරයේ නම රැන්දූ රජරට ඩී.එස්. සේනානායක ප්‍රාථමික විදුහල</topic>
    <author>සටහන-කි</author>
    <content>අධ්‍යාපනයේ උසස් පරමාර්ථ සාක්ෂාත් කර ගනිමින්, අනාගත අභියෝගයන්ට මුහුණදිය හැකි නිපුණතාවලින් පරිපූර්ණ වූ සදාචාරවත් දරු පරපුරක් සමාජයට දායාද කිරීමේ දැක්මකින් යුතුව, “සෑම දරුවෙක්ම මගේය” යන හැඟුමෙන් පිළිගෙන ඔවුන් තුළ සවිබල, නැණ බල ගුණ වඩවමින් සමබර පෞරුෂයකින් යුතු ලෝකයට උචිත දරු පරපුරක් රටට දායාද කිරීමට කැපවෙමු යන මෙහෙවරින් යුතුව අනුරාධපුර ඩී.එස්. සේනානායක ආදර්ශ ප්‍රාථමික විදුහල, වර්තමානය වන විට අභිමානවත් ගමනකට අවතීර්ණව සිටීම ලක්මවට මහත් ආශිර්වාදයක් වී ඇත.2003 වර්ෂයේ දී ආදර්ශ ප්‍රාථමික විදුහලක් ලෙස ආරම්භ වූ මේ විද්‍යාලය 2013 වර්ෂයේ දී වත්මන් විදුහල්පති අජිත් ප්‍රියන්ත වඩුගේ මහතාගේ මාර්ගෝපදේශකත්වයෙන් යුතුව, පහ වසර ශිෂ්‍යත්ව විභාගයෙන් ඉහළම ලකුණු පෙන්වීමට සමත් වීමද එදා මෙදා තුර විද්‍යාලය ලැබූ ඉහළම ජයග්‍රහණ අතරට සාඩම්බරව එක්වීම සුවිශේෂත්වයකි.“කදම්භ නදී” නමින් 1985 ජූනි මස 27 වැනි දින අනුරාධපුර නැඟෙනහිර ආසනය නියෝජනය කළ යසපාල හේරත් මන්ත්‍රීවරයාගේ අනුග්‍රහය ඇතිව, එවක නාගරික මන්ත්‍රී ඩබ්ලිව්. ඩී.වී. චන්ද්‍රසේන මහතාගේ ආරාධනය පරිදි නගරාධිපති ජයසේන දිසානායක මහතාගේද සහභාගීත්වය ඇතිව කේ.ඩී. එම්. සී. බණ්ඩාර මහතා අතින් මුල්ගල් තබා මෙම විද්‍යාලය ආරම්භ කෙරිණි. අද දිදුලන මෙම පාසලේ එවක ප්‍රථම විදුහල්පතිවරයා ලෙස වැඩ භාරගනු ලැබූයේ පී. ආරියබන්දු මහතාය.තම දරුවා වඩාත් පහසුකම් ඇති හා පිළිගත් පාසලකට යැවීම මවුපියන්ගේ එකම අරමුණ වන්නේය. ඒ හෙයින් නගරයේ පහසුකම් සහිත පාසල් වෙත දරුවන් ඇතුළත්කර ගැනීමට එවක මාපියන් දැඩි තරගකාරීත්වයකට ලක්ව සිටියහ.එකී තරගකාරීත්වය තුළ 1985 වර්ෂයේ දී තම පාසල වෙත දරුවන් ඇතුළත් කර ගැනීමට සිසු සිසුවියන් සොයායාමේ උත්සාහයක නිරත වන්නටද විදුහල්පතිවරයාට සිදු වූ බව කියති. එහෙත් අද ඇත්තේ ඊට හාත්පසින් වෙනස් තත්ත්වයකි.එදා එක් ශාලාවකින් ඇරැඹි මෙම විදුහලෙහි ළමුන් 13 දෙනෙකුගෙන් හා ගුරුවරුන් දෙදෙනෙකුගෙන් අධ්‍යාපන කටයුතු ආරම්භ කර තිබේ. ක්‍රමයෙන් පාසලෙහි සිසු සංඛ්‍යාව වැඩිවීමත් සමඟ 1988 වර්ෂය් දී ළමුන් 100 දෙනෙකු පමණ මෙහි අධ්‍යාපනය ලැබීය. ඒ අනුව අ.පො. ස. (සා.පෙළ) දක්වා පංති පැවැත්වීමටද හැකියාව ලැබුණි.1990 වර්ෂ්‍ය තුළ දී “කදම්භනදී” ඩී.එස්. සේනානායක විද්‍යාලය නමින් ලියාපදිංචි කෙරුණි. එවක උතුරු මැද පළාත් ප්‍රධාන අමාත්‍යවරයා ව සිටි බර්ටි ප්‍රේමලාල් දිසානායක මහතා මෙම විද්‍යාලය ආදර්ශ ප්‍රාථමික විදුහලක් බවට පත් කළේය.පාසලේ ගුණාත්මක සංවර්ධනය හා භෞතික සම්පත් සංවර්නය කෙරෙහි ද ප්‍රධාන අමාත්‍ය වරයා වැඩි දායකත්වයක් සැපයීය. මෙහි ප්‍රාථමික පංති ආරම්භ කිරීමට එරෙහිව එම අවධියේ මවුපියන් සහ සිසු දරුවන්ද වීදි බැස්සේය.දැඩි විරෝධතා එල්ල කළේය. එම විරෝධතා පසෙකලා සාර්ථකව ඉදිරියට ගෙන ආ ප්‍රාථමික විද්‍යාලය වර්තමානයේ අනුරාධපුර දිසාවේ ඇති ප්‍රමුඛ පාසලක් බවට පත් වී ඇත.ගොඩනැගිලි 09කින් සමන්විත අද පාසල ළමුන් 13ක් දෙනෙක්ගෙන් ආරම්භ වී වර්තමානයේ 2500 ඉක්මවා ඇත. එදා ගුරුමණ්ඩලය දෙදෙනෙකි. අද ගුරුභවතුන් 87 ක් දක්වා වර්ධනය වී තිබේ. දෙමහල් හා තෙමහල් ගොඩනැගිලි පද්ධතියකින් ද සමන්විත වූ මෙහි පුස්තකාල, පරිගණක ඒකක, ශ්‍රව්‍ය දෘෂ්‍ය ඒකකය, ක්‍රීඩාපිටිය, සෙල්ලම් මිදුල, බුද්ධ මන්දිරය, ගුරු නිවාසය යන සියලු අංගයන් ගෙන් සවිබල ගැන්වී ඇත.පාසල පංති කාමරයට සීමා නොවූන ප්‍රායෝගික අත්දැකීම් ඇති නව ලොවත් සමඟ සෘජු ලෙසම ගනුදෙනු කළ හැකි දරුවෙකු නිර්මාණය කිරීමෙහි නියැළී සිටීම අද අධ්‍යාපනය ලබන හා හෙට අධ්‍යාපනයට අයන්න කියවන දරුවන්ගේ වාසනාවකි.වත්මන් විදුහල්පති අජිත් ප්‍රියන්ත වඩුගේ මහතාගේ දැඩි අධිෂ්ඨානය මත ගිය වසරේ දීද 31.7% ශිෂ්‍යත්ව විභාගය ප්‍රතිඵල පෙන්වීමට ඩී.එස්. සේනානායක විද්‍යාලය සමත් වූ අතර, 2014 විභාගය සඳහා වූ අධ්‍යාපන ක්‍රියාවලිය මේ වන විට සාර්ථකව ක්‍රියාවට නංවා ඇත.මවුපියන්ගේ දායකත්වයද ගුරුමණ්ඩලයේ කැපවීමද අනුව ඒ අධිෂ්ඨානය හා ඉලක්කය ළඟා කර ගැනීම අපහසු නොවනු ඇත.උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන් මහතාගේ සහ අධ්‍යාපන අමාත්‍ය කේ. එච්. නන්දසේන මහතාගෙන් නොමද සහාය හා ඔවුනගේ කැපවීමද අනාගත දරුපරපුරේ උන්නතියට පිටුවහලක් වන බවද විදුහල්පති අජිත් ප්‍රියන්ත මහතා පවසයි.බාහිර බලපෑම් වලින් තොරව අධ්‍යාපන කටයුත්තේ නියැළීමට අවශ්‍ය පසුබිම උදාවී තිබීම කෙරෙහි ද ඇමැතිවරයා සිය ප්‍රණාමය පුද කළ බව අජිත් ප්‍රියන්ත මහතා වැඩිදුරටත් පැවසීය.නව ලොවට උචිත හා ඊට මුහුණදිය හැකි දරුවකු නිර්මාණය කිරීම වෙනුවෙන් පාසල තුළ විෂය බාහිර ක්‍රියාකාරකම් රැසක් ද ක්‍රියාත්මකය.උදය රැස්වීම හා ඇගැයීම් කටයුතු, පරිසර කමිටුව, ඉංග්‍රීසි හා දෙමළ භාෂා වැඩසටහන්, මුද්දර සමාජ, චෙස් ක්‍රීඩාවට ළමුන් පුහුණු කිරීම, ශිෂ්‍ය උපදේශනය, කුඩා මිතුරි වැඩ සටහන, ශිෂ්‍ය සුබසාධනය, ව්‍යාපෘති කමිටුව, සෞන්දර්ය නිර්මාණ කුසලතා සංවර්ධන වැඩසටහන, ශ්‍රව්‍ය දෘෂ්‍ය ඒකකයේ නව වැඩසටහන්, දැනුම මිනුම වැඩසටහන් හා ක්‍රීඩා කටයුතු ද මුල් තැනක් ගනී.විශේෂයෙන් සෑම දරුවකුම තමන් අදහන ආගම කෙරෙහි වැඩි නැඹුරුවක් දැක්වීම කෙරෙහි ඔවුන් හුරු කිරීම හා ඊට අවශ්‍ය පසුබිම සකස් කරදීම මෙම පාසලෙහි දක්නට ඇති තවත් එක් සුවිශේෂත්වයකි.මෙකී අරමුණු ඔස්සේ ගමන් කරන මෙම විද්‍යාලීය විදුහල්පතිවරයා ප්‍රධාන ගුරු මඬුල්ල වර්තමානය වන විට අනුරාධපුර නගරයේ දිදුලන පාසල බවට ඩී‍.එස්. සේනානායක විද්‍යාලය රැගෙන යාමට සමත්ව ඇත.ශිෂ්‍යත්ව විභාග ප්‍රතිඵල විශ්ලේෂණය කර බලන කළ 2005 හා 2006 වසරවල විභාගය සමත් වූවන්ගේ අගය 1% ක් විය. 2007 දී එම අගය 14%කි.2008 දී 12% ප්‍රතිශතයක් ද 2009 යළිත් එම අගය 14%ක් විය. 2010 දී 18% ක් වූ අතර 2011/2012 එය 20% කි. 2013 වර්ෂයේ දී එම ඉලක්කයන් අභිභවමින් 31.7%ක ප්‍රතිඵලයක් පෙන්වීමට හැකිවීම වත්මන් විදුහල්පතිවරයාගේ මඟපෙන්වීම මත සිදු වීම ප්‍රශංසාවට ලක්ව තිබේ.මෙම ප්‍රතිඵලයන්ට අමතරව විවිධ අංශයන්ගෙන් උපන් හපන්කම් දක්වන්නට සේනානායක දරු දැරියෝ හපනුන්ය. චෙස් හා කරාටේ ක්‍රීඩවද පාසලේ කීර්ති නාමය රැකදෙන්නට දායකත්වය උසුලයි.2013 වසරේ දී සමස්ත ලංකා තරගාවලියේ දී චෙස් ක්‍රීඩාවෙන් පළමු තැන හිමිකරගන්නට ද සේනානායක සිසුවකු සමත් විය.ආසියානු චෙස් තරගාවලිය සඳහා ලංකාව නියෝජනය කරමින් සිසුන් 05 දෙනකු සහභාගි කරවීමට මෙම විද්‍යාලයට හැකි විය. ඉන් පස්වැනි ස්ථානය දිනා ගැනීමට සේනානායක සිසුවකු සමත් විය.එමෙන්ම මනෝමය ගණිත සංකල්පය වර්ධනය කිරීමේ වැඩසටහනටද විශේෂ ස්ථානයක් හිමිව තිබීම විශේෂත්වයකි. මෙහිදී සහිරු වන්නිනායක සිසුවාගේ දක්ෂතාවයන් අගයමින් මැලේසියාවෙන් උපාධියක් පිරිනමණ ලදී.එය උතුරු මැද පළාතටද මහත් කීර්තියක් ගෙන දෙන්නා සේම, රටටද ඉමහත් ගෞරවයක් අත්කර දුන්නකි. ග්‍රාමීය දිළිඳු දරුවන් ලොවක් හමුවේ දස්කම් පාමින් ඉදිරියට ගමන් කරද්දී සේනානායක විදුහල් මාතාව තම දරුවන්ගේ හැකියාව ලොවට කියමින් සුවහසක් අනාගත දරු පරපුරේද නැණ ගුණ වැඩීම උදෙසා නිහතමානී ආඩම්බරයෙන් යුක්තව බලා සිටීම සාඩම්බර ඉතිහාසයක් ඇති අනුරපුර ජනයාට ද මහත් ගෞරවයකි. කීර්තිය ප්‍රශංසාව ගෙන දෙන්නකි.පංති කාමරය තුළ ඉගැන්වීමේ ක්‍රියාදාමයත් සමඟ අනෙකුත් පාසල් අභිභවා සෑම විටකම ඵලදායිතාව වෙනස් කිරීමේ ක්‍රියාදාමයක තමන් ඇතුළු ගුරු මණ්ඩලය නිරතව සිටින බව විදුහල්පතිවරයා සඳහන් කරයි.ශ්‍රව්‍ය දෘෂ්‍ය කාමරය තුළ දී ඉගැන්වීම් වලට අදාළ පාරිසරික ක්‍රියාකාරීත්වයන් මෙන්ම වෙනත් පොත පත හා වීඩියෝ දර්ශනද, සෞන්දර්ය වටිනාකම් පිළිබඳව ද ප්‍රායෝගිකව දැනුමක් ලබාදීමටද පියවර ‍ගෙන තිබීම දරුවාගේ මනස වර්ධනයට ඉමහත් රුකුලක් වී ඇත.ඉංග්‍රීසි භාෂාව හුරුකරවීමට විදේශිකයන් සමඟ සිදුකෙරෙන ප්‍රායෝගික ක්‍රියාකාරම් තුළින් ඉංග්‍රීසි දැනුම වර්ධනය කෙරෙහි ද වැඩි අවධානයක් යොමුව තිබේ.භෞතික හා ගුණාත්මක සංවර්ධනය හරහා සේනානායක විද්‍යාලය ශ්‍රී ලංකාවේ පාසල් පද්ධතිය අතරින් ඉහළම තැනට රැගෙන යාම තම වෑයම වී ඇතැයි ද අජිත් ප්‍රියන්ත වඩුගේ මහතා පවසයි.අද වන විට සිසුන් අැතුළත් වීෙම් වර්ධනයක් හා විභාග ප්‍රතිඵල අතර සාධනීය වර්ධනයක් පෙන්නුම් කරන බව ද හෙතෙම සඳහන් කරයි.උතුරු මැද පළාත් අධ්‍යාපන අමාත්‍යාංශ ලේකම්වරයකුව කටයුතු කළ ‍ ගෝඨාභය ජයරත්න මහතාගෙන් ලද දායකත්වය හා කැපවීම මත මෙම විදුහල අද කීර්තිමත් විදුහලක් බවට පත්ව තිබීම සතුට ගෙන දෙන්නක් බවත් කළගුණ දන්නා මිනිසුන් ලෙස ගෝඨාභය අධ්‍යාපන ලේකම් වරයා මෙහිදී සිහිපත් කළ යුතුමය.මෙම කරුණු හැරුණකොට ලන්ඩනයේ පාසලක් සමඟ මිත්‍ර සබඳතා පවත්වමින් අන්තර් ජාලය හරහා ඉංග්‍රීසි දැනුම හුවමාරු කර ගනිමින් ඉංග්‍රීසි භාෂාව වෙත ළමුන් වඩ වඩාත් නැඹුරු කිරීමේ වැඩසටහන් ද ක්‍රියාවට නැංවීමට පාසල සමත්ව සිටීම සතුටුදායකය. කේ.පියදාස, ජේ.එම්. මෛත්‍රිපාල, ඒ.එච්.උපාලි, ඩී.එස්. කුමාරසිංහ යන මහත්ම මහත්මීහුද මීට පෙර විදුහල්පතිවරුන් ලෙස කටයුතු කර ඇත.වර්තමානය වන විට කේ.ඩී. දිසානායක මහත්මිය නියෝජ්‍ය විදුහල්පතිවරිය ලෙසත් එස්. ඩබ්ලිව්. සේනානායක මහතා සහ ප්‍රියදර්ශනී ඩයස් මහත්මිය සහකාර විදුහල්පතිවරුන් ලෙසත් කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>10</day>
    </date>
    <link>http://www.dinamina.lk/2014/02/10/_art.asp?fn=f1402104</link>
    <topic>උන්ගේ යුක්තිය හා අපේ සාමය</topic>
    <author>- ධම්මික සෙනෙවිරත්න</author>
    <content> ත්‍රස්තවාදය පරාජය කිරීම සම්බන්ධයෙන් නූතන ලෝක ඉතිහාසයට එක්වූ ප්‍රබලම උදාහරණය ශ්‍රී ලංකාව එල්. ටී. ටී. ඊ. ත්‍රස්තවාදය පරාජය කිරීමයි. එය විවාද කිරීමට තරම් කාරණයක් නොවන නමුදු ත්‍රස්තවාදයට එරෙහි සටනක යෙදී සිටින්නේ යැයි කියන එහෙත් ත්‍රස්තවාදය පිළිබඳ දෙබිඩි කියැවීම්වලින් යුතු බලවත් රටවල් අතළොස්සකට එය ප්‍රශ්නයක් වී තිබේ. එසේ නැති නම් ඊර්ෂ්‍යාවට හේතුවක් වී තිබේ.ත්‍රස්තවාදය ගෝලීය අභියෝගයක් බවට පත්ව තිබුණද, ත්‍රස්තවාදය පරාජය කිරීම සඳහා සමත් ලෝකයට එක්ව නැඟී සිටිය යුතු වුවද මේ රටවල් ත්‍රස්තවාදය යනුවෙන් හඳුනා ගන්නේ එය තමන්ට තර්ජනය එල්ල කරන තත්ත්වයේදී පමණි.තමන්ට අවනත නොවන රාජ්‍යයන් අස්ථාවර කිරීමටත්, එම පාලන තන්ත්‍රයන්හි වෙනස්කම් ඇති කිරීමටත් (Regime Change) ත්‍රස්තවාදීන් හෝ ත්‍රස්තවාදය යොදාගැනීම ඔවුන්ට අනුව ත්‍රස්තවාදය නොවේ. බලවත් ජාතීන්ගේ අර්ථකථනයට අනුව දකුණු අප්‍රිකානු නිදහස් අරගලයේ නායකයකු වූ නෙල්සන් මැන්ඩෙලා ද, පලස්තීන රාජ්‍යයක් උදෙසා අරගලයේ යෙදුණු යසර් අර්ෆත්ද ත්‍රස්තවාදීන්ය. එහෙත් එල්. ටී. ටී. ඊ. නායක වේලුපිල්ලේ ප්‍රභාකරන් යනු විමුක්ති කාමියෙකි.ත්‍රස්තවාදයට එරෙහිව පොදු ලෝක මතයක් තිබිය යුතු බවට ත්‍රස්තවාදය නිසා දශක ගණනාවක් පීඩා විඳී ශ්‍රී ලංකාව වැනි රටවල් එක්සත් ජාතීන්ගේ සංවිධානයත් ඇතුළුව සෑම ජාත්‍යන්තර වේදිකාවකදීම පාහේ හඬ නඟද්දී නෑසුණු කනින්, නොදුටු නෙතින් හා නොබිණු මුවින් යුතුව සිටි අමෙරිකාව ප්‍රමුඛ බලවත් ජාතීන්ට ත්‍රස්තවාදයේ තරම තේරුම්ගියේ 2001 සැප්තැම්බර් 11 වැනිදා නිව්යෝර්ක්හි ලෝක වෙළෙඳ මධ්‍යස්ථානයට හා පෙන්ටගනයට එල්ල වූ අල්ඛයිඩා ත්‍රස්ත ප්‍රහාරයත් සමඟයි.එතෙක් ප්‍රචලිතව තිබුණේ පෙන්ටගනයට ඉහළින් කුරුල්ලෙකුටවත් පියාසර කළ නොහැකි බවයි. එහෙත් ත්‍රස්තවාදය නම් බූවල්ලා කොපමණ දුරට සිය අඩු පාඩු දිගහැර ඇති දැයි අමෙරිකාවට එල්ල වූ ත්‍රස්ත ප්‍රහාරයෙන් පෙනිණි. අමෙරිකාව ඊට ප්‍රතිචාර දැක්වූයේ නින්දෙන් ඇහැරුණු මිනිසෙකු විලසිනි.9/11 ප්‍රහාරයට වගකිවයුතු ඔසාමා බින්ලාඩන් ඇෆ්ගනිස්ථානයේ කඳුකර පෙදෙස්වල සැඟව සිටින බව කියා සිටි අමෙරිකා හමුදා ඇෆ්ගනිස්තානයට පහර දුන්නේ තොග ගණනින් බෝම්බ හෙළමිනි. මේ බෝම්බවලින් හා අමෙරිකානු හමුදා ක්‍රියාකාරකම්වලින් සිවිල් වැසියන් කොපමණ මියගියේද යන්න අමෙරිකාවට හෝ බටහිර බලවතුන්ට සංවේදී කාරණයක් නොවේ. මන්දයත්, ඔවුන් සිටියේ ත්‍රස්තවාදයට එරෙහි සටනක බැවිනි!යුක්තිය ඉටුකළාඅන්තිමේදී ඔවුන් බින්ලාඩන් අල්ලා ගත්තේ ඊට වසර 10කට පසුවයි, ඒ ද පාකිස්තානයෙනි. ත්‍රස්තවාදයට එරෙහි සටනේ හවුල්කරුවකුද වූ පාකිස්තානයේ ගුවන් සීමා උල්ලංඝනය කරමින් රහසිගතව රටට ඇතුළු වූ අමෙරිකානු හමුදා තම අත්අඩංගුවට පත් බින්ලාඩන් වෙඩි තබා මරා දමන ලදී. එම මෙහෙයුම ධවල මන්දිරයේ සිට රූපවාහිනිය මඟින් නරඹමින් සිටි ජනාධිපති ඔබාමා ලෝකයට දැනුම් දුන්නේ යුක්තිය ඉටුකරන ලද බවයි.ත්‍රස්තවාදය පරාජය කරමින් ශ්‍රී ලංකාවේ සිදුවූ මානුෂීය මෙහෙයුමේදී මානව හිමිකම් උල්ලංඝනය වී ඇති බව සහ යුද අපරාධ සිදුවූ බව කියමින් හඬ නඟන කිසිදු බලවත් රටක් බින්ලාඩන්ගේ මරණය සිදුවූ හමුදා මෙහෙයුම ප්‍රශ්න නොකරයි.ඔහු සිටියේ ආයුධ සහිතව ද, රහිතවද, ඔහු මිය ගියේ නේවි සීල් භටයන් සමඟ ඇතිවූ ගැටුමකදීද, වෙඩි තැබුවේ ඔහුගේ හිසටද, පපුවටද, උදරයටද, අතකටද, කකුලටද, එම වෙඩි පහර එල්ල කරනු ලැබුවේ කොපමණ දුරක සිටද වැනි කිසිදු ප්‍රශ්නයක් මෙහිදී ඔවුන් අසන්නේ නැත.මන්දයත් ජනාධිපති ඔබාමා දැනුම්දුන් පරිදි යුක්තිය ඉටුකර ඇති බැවිනි, බින්ලාඩන් මරාදමමින් එල්ල වූ වෙඩි උණ්ඩ දෙක, තුන දක්වා දසවසරක් තිස්සේ වෙඩි උණ්ඩ කී ලක්ෂයක් නිකුත් වී තිබේද ඒවායේ ඉලක්ක බවට පත්වුයේ ත්‍රස්තවාදීන් පමණද? ඒවා නිසා අහිංසක ගැහැනු - පිරිමි කොපමණ මියගොස් තිබේද, නොදරුවන් කොපමණ මියගොස් ගොස් තිබේද වැනි ප්‍රශ්නද ඔවුන්ට නොවැදගත්ය.ඉරාකය, ඇෆ්ගනිස්තානය ආදී, රටවල අමෙරිකා ආක්‍රමණවලදී සිදුවූ සැබෑ ජීවිත හානි පිළිබඳ නිවැරදි සංඛ්‍යා ලේඛන පවා නැත. එහෙත්, ශ්‍රී ලංකාව ත්‍රස්තවාදය පරාජය කරමින් සිදුකළ මානුෂීය මෙහෙයුමේදී කිසිදු තාත්වික හෝ විශ්වාසනීය මූලාශ්‍රයක් මත පදනම් නොවෙමින්, මෙපමණ සිවිල් ජීවිත සංඛ්‍යාවක් විනාශ වී ඇතැයි ඔවුහු ප්‍රස්තාර අඳිති.ඒ වන විට උතුරේ ජනගහනය නිශ්චිතව කීමට ආසන්න වකවානුවක ජන සංගණනයක් සිදුව නොතිබුණත් දිසාපති කාර්යාල, ප්‍රාදේශීය ලේකම් කාර්යාල ආදිය ඔස්සේ ක්‍රියාතමකවූ පරිපාලන වැඩපිළිවෙළද ඔස්සේ දළ ගණන් බැලීමක් කළහැකිවෙයි.ඒ ඔස්සේ යමින්. මානුෂීය මෙහෙයුමේදී කොපමණ ජීවිත එල්. ටී. ටී. ඊ.‍ ප්‍රාණ ඇපයෙන් නිදහස් කරගත්තාද, හමුදා භාරයට පත් එල්. ටී. ටී. ඊ සාමාජිකයන් කී දහසක් පුනරුත්ථාපනය කර සමාජගත කර තිබෙනවාද වැනි කාරණා අදාළ කරගනිමින් අවශ්‍ය නම් ප්‍රායෝගිකව එම ගණනය කිරීම් කළ හැකිව තිබේ.මෑතදී රජය විසින් යුද්ධය පැවැති දශක තුනක කාලසීමාවටම අදාළවන පරිදි මේ තොරතුරු නිවැරැදි ලබාගැනීම සඳහා සංගණනයක්ද සිදුකරන ලදී. එහෙත්, පසුගියදා ශ්‍රී ලංකාවට පැමිණ සිටි අමෙරිකානු රාජ්‍ය දෙපාර්තමේන්තුවේ ස්ටීවන් රැප් අතිශයින්ම ඒකපාර්ශවිකව කරුණු දක්වමින් ගණන් ඉලක්කම් වාර්තා කළේ කවර මූලාශ්‍ර මත පදනම්වද?නව යටත් විජිතවාදීන්ට බලවතුන්ට ඉරාකයේ තෙල් සම්පත සිය ග්‍රහණයට නතුකර ගැනීමට අවශ්‍ය වූ විට ඔවුන් කීවේ සදාම් හුසේන්ගේ ආඥාදායක පාලනයෙන් ඉරාක ජනයා නිදහස් කර ගැනීමට සිදුව ඇති බවයි.සමූහ සංහාරක අවි ඇතැයි මුළුමනින්ම අසත්‍ය චෝදනාවක් නිසා අමෙරිකා - බ්‍රිතාන්‍ය හමුදා ඉරාකය ආක්‍රමණය කර දශකයකටත් වැඩි කාලයක් ගතව ගොසිනි. එහෙත් ඉරාක ජනයාට දිනාදුන් විමුක්තිය කුමක්ද?ව්‍යාජ රංගනයක් බව පෙනෙන්නට තිබූ නඩු විභාගයකින් අනතුරුව ඉරාක ජනාධිපති සදාම් හුසේන් කුරිරු ලෙස ගෙල සිරකර මරා දැමීමෙන් පසුවවත් අමෙරිකාව සහ බටහිර බලවතුන් ඉරාකීයයන්ට පොරොන්දු වූ විමුක්තිය ළඟා වී තිබේද? අද පවා බැග්ඩෑඩයේ වීදිවල නිරන්තරයෙන් බෝම්බ පුපුරා යයි. ඉරාක ජනයාට විමුක්තිය ළඟාකර ගැනීමට සිදුව ඇත්තේ නොපැතූ වරණයක් භාර ගනිමිනි.රටවල අභ්‍යන්තර ගැටලු ඇති තරමට තමන්ට නව යටත් විජීතවාදී න්‍යාය පත්‍රය ක්‍රියාත්මක කිරීම පහසුබව ලෝක බලවතුන් දනී. ශ්‍රී ලංකාව පිළිබඳ ඔවුන්ගේ වේදනාව ඒ කාරණයත් සමඟ පැහැදිලිවම සම්බන්ධය. 2009 මැයි මාසයේදී ශ්‍රී ලංකාවට ත්‍රස්තවාදය පරාජය කළ නොහැකි වී නම් අද ශ්‍රි ලංකාවට එරෙහිව එල්ල වන මානව හිමිකම් යුද අපරාධ ආදී කිසිදු චෝදනාවක් නැත.කොටින්ට, තවමත් මේ රටේ කොතැනක හෝ බෝම්බයක් පුපුරා යන තත්ත්වයක් තිබිණි නම් නව යටත් විජිතවාදී බලවතුන් අපව මැදිකර සිය දඬු අඬුව තද කරන්නේ නැත. ඔවුන්ට ඇති ප්‍රශ්නය ත්‍රස්තවාදය පරාජය කළ මේ කුඩා දූපත් රාජ්‍යය ආර්ථික සංග්‍රාමයද ජයගැනීම සඳහා වේගවත් ගමනක යෙදී සිටීමයි.එසේ නැතිව ඔවුන්ගේ සැබෑ ප්‍රශ්නය මානව හිමිකම් නොවේ. මානව හිමිකම් දඩමීමා කරගැනීම පමණක් සිදුව තිබේ. සාකච්ඡාව වෙනුවට ‘යුද්ධය’ තෝරා ගත්තේ එල්. ටී. ටී. ඊ යයි ශ්‍රී ලංකාව සටන් කළේ ලොව බිහිසුණුම ත්‍රස්තවාදී සංවිධානය සමඟ බවද, ඕනෑම යුද බිමකදී 100%ක් මානව හිමිකම් ආරක්ෂා නොවන බවද මේ බලවතුන් සිතාමතාම අමතක කරන්නේ ඔවුන්ගේ ඇත්ත ප්‍රශ්නය මානව හිමිකම් නොවන බැවිනි.අධිරාජ්‍යවාදී බලවතුන් සිය යටත් විජිත වශයෙන් පැවැති රාජ්‍යයන් තවදුරටත් අල්ලාගෙන සිටීමට නොහැකි තැන බාහිර වශයෙන් යම් දේශපාලන ස්වාධීනත්වයක් ලබාදෙමින් ඒවා අත්හැරියේ නූල තමන් අත තබාගෙනයි. මුල්‍ය ප්‍රාග්ධනය හා නොයෙකුත් රාජ්‍ය තාන්ත්‍රික උපාය - උපක්‍රම ඔස්සේ තවදුරටත් එම යටත්විජිත ආධිපත්‍ය ඉදිරියට ගෙනයාමට ඔවුන් සුක්ෂම විය.නව යටත් විජිතවාදය ලෙස අද අප අත්දකිනුයේ එම ක්‍රියාදාමයයි. අතීතයේදී යම්දුරකට අප්‍රකටව ක්‍රියාත්මක වූ එය දැන් එළිපිටම ක්‍රියාත්මක වෙමින් ඇති බවට නිදසුන් ලෝකයේ නොයෙක් තැන්හි දක්නට හැකිය. නව යටත් විජිතවාදය යනු අලුත් යමක් නොව පැරැණි යටත් විජිතකරණ ප්‍රතිපත්තිම අනියම් අයුරින් ක්‍රියාවට නැංවීම බව තේරුම් ගැනීම අපහසු නැත.සිය යටත් විජිත ග්‍රහණයෙන් යම් නිදහසක් ලැබූ රටවල් තමන්ට පටහැණි ස්වාධීන ජීවන ක්‍රමයකට අනුගතවේද යන්න ගැන බියෙන් යුතු වූ අධිරාජ්‍යවාදී හාම්පුතුන් එකී බිය අතීතයේදීද වරින්වර හෙළිකර තිබිණි.බ්‍රිතාන්‍ය කොන්සර්වෙටිව් පක්ෂයේ ප්‍රබල දේශපාලනඥයකු මෙන්ම සාමි මන්ත්‍රී මණ්ඩලයේ සභාපති වශයෙන්ද කටයුතු කළ හිටපු බ්‍රිතාන්‍ය ඇමැතිවරයකු වූ හෙල්ෂෙම් සාමිවරයා ඒ බිය වචනවලට පෙරළා තිබුණේ මේ අන්දමින්. “අධිරාජ්‍ය විසුරුවා හැරියද ආසියාවේ හා අප්‍රිකාවේ සිදුවන්නේ මොනවාද යන්න ගැන ආර්ථික හා දේශපාලනමය වශයෙන් අපේ ඇති සැලකිල්ල පෙරට වඩා කොහෙත්ම අඩුවී නැත. වර්ධනය වෙමින් පවතින ‍ලෝකය අවසානයේදී ගිල ගැනීම බටහිර ජාතීන්ගේ වුමනාවකි”(Foreign Affairs, April – June 1965 -) බටහිර බලය සහ ලංකාවේ ඉරණම’ යටත් විජිත වියගසේ බැඳීසිට සාපේක්ෂ නිදහසක් ලැබූ බොහෝ රාජ්‍යයන් අඩු - පාඩුකම් මධ්‍යයේ වුවද ජාතික රාජ්‍ය ගොඩනැගීමේ මාවතට පිවිසීම යටත් විජිත බලවතුන්ට නොරිසිවු බව ඉන් ඉතා පැහැදිලිවෙයි.අලුතෙන් නිදහස ලබාගත් රටවල එම වුවමනාව බටහිර බලවතුන් විසින් දුටුවේ තමන්ට එරෙහිව ඇතිවන අවදානමක් වශයෙනි. ඒ අවදානමට ඉඩනොතැබිය යුතු බව ඔවුන් නිර්දය ලෙස කියා සිටින්නේ එය ගිල ගැනීම බටහිර ජනතාවගේ වුවමනාවක් බව, නොසඟවා පවසමිනි. යටත් විජිත ලෙස පැවැති රටවල ඒ සියල්ලටම පොදු ආර්ථික වාර්ගික, සමාජයීය, සංස්කෘතික පරිපාලන ආදි ගැටලු සමුදායක් උද්ගතව ඇත්තේ ඒ වුවමනාවට අනුවයි.යටත් විජිතවාදයඑය දීර්ඝ කාලයක් යටත් විජිතයක් ලෙස පැවැති ශ්‍රී ලංකාවටද අදාළයි. දශක තුනක් තිස්සේ ශ්‍රී ලංකාව පීඩා විඳි බෙදුම්වාදී, ත්‍රස්තවාදී අර්බුදයේ මුල් ද යටත් විජිත පාලනය හා සම්බන්ධයි.පැරැණි අධිරාජ්‍යවාදය හා නව යටත් විජිතවාදය අතර දෘෂ්‍යමාන වෙනස්කම් ඇති බවද සැලකිය යුතුය. පැරැණි අධිරාජ්‍යවාදය ක්‍රියාත්මක වූයේ සෘජුවම අවිබලය යෙදවීම, වංචනික ගිවිසුම් ආදිය ඔස්සේ වුවද නූතනයේ දී බොහෝ දුරට එම උපාය මාර්ග වෙනසට ලක්වී ඇත.නව යටත් විජිතවාදය ව්‍යාප්ත කිරීමේදී අධිරාජ්‍ය ගැති පාලක පංතීන්, දේශපාලන පක්ෂ, බුද්ධිමතුන්, වෘත්තිකයන් රාජ්‍ය නොවන සංවිධාන ආදී විවිධ මෙවලම් රැසක් නව යටත් විජිතවාදී බලවතුන් උපයෝගීකර ගනී.පැරැණි හෝ නව මුහුණුවරින් යුතු වුවද අධිරාජ්‍යවාදයේ සැබෑ වුවමනාව සෙසු රටවල සම්පත් කොල්ලකමින් තම රටවල සමෘද්ධිය ගොඩනඟා ගැනීමයි. ඉකුත් දශක කිහිපය මුළුල්ලේම සිදුවූ යුද ගැටුම් පිළිබඳ විමසිල්ලෙන් බලනවිට පෙනෙනුයේ ඒවා පිටුපස ඇති යථාර්ථය සම්පත් බවය.එක්කෝ ඛනිජ තෙල්ය, නැතිනම් ජලය හෝ වෙනත් ස්වභාවික සම්පතකි. යට‍ත් විජිත යුගයේදී ශ්‍රී ලංකාවත් ඇතුළුව යටත් විජිතයක් ලෙස පැවැති රටවල සාරය උරාබිව් ආකාරය පිළිබඳ නිදසුන් ඔවුන්ගේම වාර්තාවලින් සපයාගත හැකිය.අධිරාජ්‍යවාදී බලවතුන් ලෝකය පාලනය කරන්නේ තමන් බව පෙන්වමින් නැඟී සිටියේද යටත් විජිත රටවලින් උරාගත් ඒ සාරයෙන් අදට ද ලොව සියලු රටවල ඒකාබද්ධ දළ ජාතික නිෂ්පාදිතයෙන් 85%කට හිමිකම් කියන්නේ ලෝක ජනගහනයෙන් 20%ක් වන මේ ධනවත් රටවල ජනයා බව එක්සත් ජාතීන්ගේ වාර්තාවල දැක්වෙයි.තවදුරටත් ලෝක බල තුලනයක් නොමැති පසුබිමක දුබල වෙමින් පැවැතියද අමෙරිකාව මුල්තැන්හි තබමින් සෙසු නව යටත් විජිත බලවත්හු සිය පොදු අභිලාෂය සපුරාගැනීම සඳහා පෙළ ගැසී සිටිති. නව අධිරාජ්‍යවාදයේ කේන්ද්‍රීය බලවතා බවට පත්ව සිටින්නේ එක්සත් ජනපදයයි. අප්‍රිකාව, ලතින් අමෙරිකාව ආදී තැන්වල අතීතයේදී සිදුකළ සම්පත් කොල්ලකෑම්, සූරා කෑම් වලින්ද පෙන්වා දී ඇත්තේ යටත් විජිතවාදී න්‍යාය පත්‍රය ඔවුන් දිගහරිමින් ඇති ස්වරූපයයි.හිටපු අමෙරිකා ජනාධිපතිවරයකු වන තෝමස් ජෙෆර්සන් වරෙක සිය රට හැඳින්වූයේ “නිදහස් අධිරාජ්‍යයක්” (Empire of Liberty) වශයෙන් අධිරාජ්‍ය වශයෙන් නොව “ නිදහස් රාජ්‍ය” වශයෙන් පැවැතීමට සෙසු රටවලට ඇති අයිතිය අමෙරිකාව පිළිගන්නේ නැතිද? ලෝකයට නායකත්වය දීමේ වගකීම ඉතිහාසය විසින් පවරා ඇත්තේ අමෙරිකානු ජාතියට බව හිටපු අමෙරිකා ජනාධිපතිවරයකු වන ඕවිට් ඩී අයිසන්හවර් ප්‍රකාශ කර ඇත. එය තරමක් වෙනස් ආකාරයකින් සුපතල ඉංග්‍රීසි කිවි රඩ්යාඩ් කිප්ලිං පද්‍යයෙන් කීවේ, ලෝකය ශිෂ්ට සම්පන්න කිරීම සුදු මිනිසාගේ වගකීමයි යනුවෙනි.ලෝකයට නායකත්වය දීම සඳහා තනි රටකට ඇති අයිතිය කුමක්ද? තමන්ට එවැනි අයිතියක් ඇතැයි යම් රටක් සිතන්නේ නම් ඒ රට ලෝකයට නායකත්වය දෙමින් ඇත්තේ මේ අන්දමින්ද? ලෝකය ශිෂ්ට සම්පන්න කිරීම තම කාර්යය බව කියන සුදු මිනිසුන් කොපමණ ශිෂ්ට සම්පන්න ලෙස හැසිරී ඇතිද යන්න ගැන හොඳම නිදසුන් හමුවන්නේද යටත් විජිත රටවලිනි.සුදු මිනිසුන් ගේ ශිෂ්ටත්වය1818 ඌව වෙල්ලස්ස අරගලයේදී සුදු පාලකයන් කීවේ අපි අශිෂ්ටයන් උන්ගේ ගුහාවලට දක්කන්නේ අසිපතෙන්,ගින්නෙන් හා සාගතයෙන් බවයි. කියු විලසම වයස අවුරුදු 18ට වැඩි පිරිමින් මෙන්ම කුඩා දරුවන් සහ ගැහැනුන් පවා මරා දමමින්ද, සශ්‍රීක වෙල්ලස්ස ගිනිලමින්ද, ඵලදරන ගහකොල සියල්ල කපා විනාශ කරමින්ද ඔවුහු තම ශිෂ්ටත්වය ඉතිහාසයට එකතු කළහ.මෙකී ශිෂ්ටත්වය හා ලෝක නායකත්වය පිළිබඳ ලොව සෙසු රටවල් ප්‍රශ්න කරනවිට ඔවුන්ට දීමට ඇති පිළිතුර කුමක්ද? ඒ ප්‍රශ්නවලට පිළිතුරු නොදී සෙසු රටවල් ප්‍රශ්න කිරීමට ඔවුන්ට අයිතිය ලියා දුන්නේ කවුද? මේ ප්‍රශ්නවලට පිළිතුරුදීමස වෙනුවට නව අධිරාජ්‍යවාදී බලවතුන් අද කරමින් සිටින්නේ අතිශයින් නග්න ලෙස සිය න්‍යාය පත්‍රය ක්‍රියාවට නංවමින් තිබීමයි.පාට කණ්ණාඩි ගලවා දමා මේ ලෝක යථාර්ථය නිරුවත් දෑසින් දැකීමට හැකිවන්නේ යම්සේද ඒතරමට නව යටත් විජිතවාදයේ වහලුන් නොවී සිටීමට අපට හැකිවනු ඇත. රට ඉදිරිපිට ඇති මේ තීරණාත්මක මොහොතේ අප තේරුම්ගත යුතු සත්‍යය එයයි. එකී සත්‍ය තේරුම් ගැනීමට පමාවන තරමට නව යටත් විජිතවාදීන් අපට එරෙහිව වියන දැළ තව තවත් ශක්තිමත් කරනවාට සැක නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n1402115</link>
    <topic>විදේශීය බලවේග ජිනීවා සිට දකුණේ ජනතාවත් අවුස්සන්න හදනවා</topic>
    <author>ධනුෂ්ක ගොඩකුඹුර උඩුගම සිට</author>
    <content>විවිධ අන්දමින් අප රටට ඇඟිලි ගසමින් සිටින විදේශ බලවේග අද දකුණේ ජනතාවගේ මානව අයිතීන් කඩවන බව කියමින් එම ජනතාවත් වැරැදි මාවතකට යොමු කිරීමට ජිනීවාවල සිට කුමන්ත්‍රණ කරමින් සිටින බව ජනාධිපති මහින්ද රාජපක්ෂ මහතා පැවසීය.ඔවුන් එසේ කරන්නේ උතුරේ ජනතාවගේ මානව අයිතීන් පිළිබඳ පමණක් කථා කළහොත් දකුණේ ජනතාවගේ සහයෝගය නොලැබෙතැයි යන බියෙන් බව පෙන්වා දුන් ජනාධිපතිවරයා ජනතාවට නිදහස දිනා දුන් ආණ්ඩුවට හා ත්‍රිවිධ හමුදාවට එරෙහිව කෙරෙන කුමන්ත්‍රණ අප හෙළා දකින බව ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ ගාල්ල, උඩුගම ප්‍රදේශයේ සංවර්ධන ව්‍යාපෘති රැසක් ආරම්භ කිරීම සහ වැඩ අවසන් කළ සංවර්ධන ව්‍යාපෘති රැසක් ජනතා අයිතියට පත් කිරීම නිමිත්තෙන් ඊයේ (10) පැවැති උත්සව කිහිපයකින් අනතුරුව උඩුගම නගරයේදී පැවැති ජනහමුවකට සහභාගී වෙමිනි.රුපියල් මිලියන 1080 ක් වැය කරමින් ප්‍රතිසංස්කරණය කරන ලද පිටිගල - පැලවත්ත ප්‍රධාන මාර්ගය ජනාධිපතිතුමා අතින් ජනතා අයිතියට පැවරිනි. කිලෝමීටර් 8ක් පමණ වන මාර්ගය ප්‍රධාන පාලම් 03 කින් සමන්විතය. රුපියල් මිලියන 1484 ක් වැය කරමින් සංවර්ධනය කෙරෙන පිටිගල - ඇල්පිටිය මාර්ගයේ වැඩ ආරම්භ කිරීමද ජනාධිපතිතුමා අතින් සිදුකෙරිණ. කිලෝමීටර් 13ක් වන මාර්ගයේ ප්‍රතිසංස්කරණ කටයුතු ලබන වසර වන විට අවසන් කිරීමට නියමිතය.ගාල්ල- උඩුගම ප්‍රධාන මාර්ගයේ සංවර්ධන කටයුතු ද ජනාධිපතිතුමාගේ අතින් ආරම්භ කෙරුණු අතර එම සංවර්ධන කටයුතු සඳහා වැය කෙරෙන මුදල රුපියල් මිලියන 4600කි. කිලෝමීටර් 30ක දුරකින් යුත් එම මාර්ගය මීටර් 5ක් දක්වා පළල් කිරීමට නියමිතය.හත්තක, මාලිගාතැන්න විද්‍යාතිලක පිරිවෙනේ පරිපාලන ගොඩනැගිල්ල විවෘත කිරීමේ අවස්ථාවට ද ජනාධිපතිතුමා එක්විය. තමන්ගේ දේශපාලන වුවමනාවන් ඉටු කර ගැනීමට ජනතාව උසි ගන්වන වැඩපිළිවෙළක් අද ක්‍රියාත්මක බව පෙන්වා දුන් ජනාධිපතිතුමා විවිධ දේ කියමින් අපේ රටේ කර්මාන්තශාලා වසා දැමීමේ ක්‍රියාවලියක නිරත වන බවත් ප්‍රකාශ කළේය.නියෝජ්‍ය කථානායක චන්දිම වීරක්කොඩි, ජ්‍යේෂ්ඨ ඇමැති පියසේන ගමගේ, ව්‍යාපෘති ඇමැතිවරුන් වන නිර්මල කොතලාවල, රෝහිත අබේගුණවර්ධන, නියෝජ්‍ය ඇමැති නිශාන්ත මුතුහෙට්ටිගම, පාර්ලිමේන්තු මන්ත්‍රීවරුන් වන මනූෂ නානායක්කාර, මොහාන්. පී. ද සිල්වා, දකුණු පළාතේ හිටපු ප්‍රධාන ඇමැති ශාන් විජයලාල් ද සිල්වා මහත්වරුන් ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n1402112</link>
    <topic>නාමයෝජනා වංචා ඇත්නම් නීතියට අනුව කටයුතු කරනවා</topic>
    <author>උදුලා පීරිස්</author>
    <content>මෙවර පැවැත්වීමට නියමිත පළාත් සභා මැතිවරණය වෙනුවෙන් ලබාදී ඇති නාමයෝජනා සම්බන්ධයෙන් වංචාවක් දූෂණයක් සිදුවී ඇත්නම් රටේ පවතින නීතියට අනුව පොලිසිය කටයුතු කරනු ඇතැයි අතිරේක මැතිවරණ කොමසාරිස් ආර්. එම්. ඒ. එල්. රත්නායක මහතා දිනමිණට පැවැසීය. නාම යෝජනා ලැයිස්තුව මේ වනවිට තමන් පිළිගෙන ඇති නිසා එය ඉදිරි කටයුතු සඳහා ගැසට් කිරීම වෙනුවෙන් යවා ඇතැයිද ඒ මහතා කීය.නව සම සමාජ පක්ෂ කණ්ඩායම් නායක කේ. අයි. වික්‍රමසිංහ මහතා ගම්පහ දිස්ත්‍රික්කයෙන් ඉදිරිපත් කළ පළාත් සභා මැතිවරණ අපේක්ෂක නම් ලැයිස්තුව සම්බන්ධයෙන් දිනමිණ කළ විමසීමකට අනුව අතිරේක මැතිවරණ කොමසාරිස්වරයා මෙම අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n1402113</link>
    <topic>යාපනයේ ඉඩම් ගැටලු විසදීමට කඩිනම් පියවර</topic>
    <author>මහින්ද අලුත්ගෙදර යාපනය සිට...</author>
    <content>උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ සඳහන් නිර්දේශ එලෙසම ක්‍රියාත්මක කරමින් යාපනය දිස්ත්‍රික්කයේ පවතින ඉඩම් ගැටලු සඳහා කඩිනම් හා කාර්යක්ෂම විසඳුම් ලබාදීමට රජය පියවර ගෙන ඇත.එම විසඳුම් ලබාදීමේ ක්‍රමවේදයට දැවැන්ත ශක්තියක් වෙමින් බිම්සවිය වැඩසටහන යාපනය දිස්ත්‍රික්කය තුළ ක්‍රියාත්මක කිරීමට පියවර ගෙන තිබෙන අතර ඒ වෙනුවෙන් යාපනය, නල්ලූර්හි ස්ථාපිත කළ බිම් සවිය දිස්ත්‍රික් කාර්යාලය සහ යාපනය පරණ උද්‍යාන පාරේ ස්ථාපිත කළ දිස්ත්‍රික් මිනුම්දෝරු කාර්යාලය ජනතා අයිතියට පත්කිරීම ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතාගේ ප්‍රධානත්වයෙන් ඊයේ (10) පෙරවරුවේදී සිදුකෙරුණි.ඉඩම් සම්බන්ධයෙන් යාපනය දිස්ත්‍රික්කය තුළ විශාල ගැටලු පවතින බවට සහ එය විසඳීම වෙනුවෙන් වත්මන් රජය ක්‍රියාමාර්ග නොගන්නා බවට ඇතැමුන් විවිධ චෝදනා කරන නමුත් ඒ සියල්ලට ප්‍රතිචාර දක්වමින් ඉඩම් ගැටලු සඳහා කඩිනම් විසඳුම් ලබාදීමේ අරමුණ ඇතිව ජනාධිපති මහින්ද රාජපක්ෂ මහතාගේ උපදෙස් පරිදි විධිමත් හා කාර්යක්ෂම වැඩපිළිවෙලක් ආරම්භ කළ බව ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි.එළඹෙන මාර්තු මාසයේ ජිනීවාහි පැවැත්වෙන ජගත් මානව හිමිකම් සැසිවාරයේදී ශ්‍රී ලංකාවට එරෙහිව යෝජනාවක් ඉදිරිපත් කිරීමට ඇමෙරිකා එක්සත් ජනපදය බලාපොරොතුවෙන් පසුවන අතර අදාළ යෝජනාව මඟින් උතුරේ ඉඩම් ගැටලු පවතින බවටද කරුණු දැක්වීමට නියමිතව ඇත.ඉඩම් හා ඉඩම් සංවර්ධන අමාත්‍යාංශය මඟින් මහින්ද චින්තන වැඩපිළිවෙල යටතේ බිම් සවිය වැඩසටහන ක්‍රියාත්මක කරනු ලබන අතර ඒ තුළින් ඉඩමේ නිරවුල් බව සුරක්ෂිත කරන බවද වඩාත් සවිමත් බිමක් ශ්‍රී ලාංකීය ජාතිය වෙත ප්‍රදානය කිරීම එමඟින් අරමුණු කරන බවද ඇමැතිවරයා පෙන්වා දෙයි.පසුගිය 2007 වසරේදී ජාතික වැඩසටහනක් ලෙසින් ආරම්භ කරන ලද බිම් සවිය 1998 අංක 21දරණ හිමිකම් ලියාපදිංචි කිරීමේ පනත මඟින් බලාත්මක කර ඇති අතර මේ වැඩසටහන මඟින් ඉඩම මැන හිමිකම තහවුරුකර රාජ්‍ය වගකීම සහිත හිමිකම් සහතික පතක් නොමිලේ නිකුත් කරන බවද ඉඩම් හා ඉඩම් සංවර්ධන අමාත්‍යාංශය පවසයි.බිම් සවිය වැඩසටහන ක්‍රියාත්මක කිරීමේදී ආයතන කිහිපයක් ඒකාබද්ධව සිය දායකත්වය ලබාදෙන අතර ඉඩම් හා ඉඩම් සංවර්ධන අමාත්‍යාංශය යටතේ පවතින ඉඩම් නිරවුල් කිරීමේ දෙපාර්තමේන්තුව, මිනින්දෝරු දෙපාර්තමේන්තුව සහ ඉඩම් කොමසාරිස් ජනරාල් දෙපාර්තමේන්තුව මෙන්ම රාජ්‍ය පරිපාලන හා ස්වදේශ කටයුතු අමා‍ත්‍යාංශය යටතේ පවතින රෙජිස්ට්‍රාර් ජනරාල් දෙපාර්තමේන්තුවද ඒ වෙනුවෙන් සක්‍රියව දායක වෙයි.ශ්‍රී ලංකාවේ ඉඩම් ලියාපදිංචිය වඩාත් විශ්වාසනීය, කාර්යක්ෂම, සරල ක්‍රමෝපායකට පරිවර්තනය කිරීම, ඉඩම් ගැටලු හා ආරවුල් විසඳීම තුළින් එම ඉඩම්වල අයිතිය ශක්තිමත් කිරීම හා මනා ඉඩම් කළමනාකරණයක් සඳහාවන පරිගණක ගත ඉඩම් තොරතුරු පද්ධතියක් ඇති කිරීම මේ වැඩසටහන ක්‍රියාත්මක කිරීමේ අරමුණු වෙයි.මේ අතර ඉඩම් හා ඉඩම් සංවර්ධන අමාත්‍යාංශය පෙන්වා දෙන්නේ ඉඩම් හිමිකම් ලියාපදිංචි කිරීමේ ක්‍රියාවලිය වඩාත් කඩිනම් හා කාර්යක්ෂම කිරීමේ අරමුණින් බිම් සවිය වැඩසටහන මඟින් ඉඩම්වල මූලික තොරතුරු රැස් කිරීමට කටයුතු යොදා තිබෙන බවත් ඒ අනුව ග්‍රාම නිළධාරීන් මඟින් මෙම ඉඩම් තොරතුරු රැස් කිරීමේ ආකෘති පත්‍රය ඉඩම් හිමියන් වෙත ලබා දී ඉඩම සම්බන්ධ සත්‍ය තොරතුරු නිවැරදිව හා පැහැදිළිව සටහන් කොට තම ප්‍රදේශයේ ග්‍රාම නිලධාරි හෝ ප්‍රාදේශීය ලේකම්වරයා වෙත භාර දීම කළ යුතු බවත්ය.ඉඩම් හා ඉඩම් සංවර්ධන අමාත්‍යාංශයේ ලේකම් අශෝක පීරිස්, උතුරු පළාත් ආණ්ඩුකාර මේජර් ජනරාල් ජී.ඒ චන්ද්‍රසිරි, යාපනය දිස්ත්‍රික් ලේකම් සුන්දරම් අරුමනායගම්, ඉඩම් නිරවුල් කිරීමේ කොමසාරිස් ජනරාල් ගාමිණී ඉලංගරත්න, ඉඩම් කොමසාරිස් ජනරාල් ආර්.පී.ආර් රාජපක්ෂ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n1402114</link>
    <topic>වත්කම්-බැරකම් ලබා නුදුන් කිසිම අපේක්ෂකයකුට ඡන්දය දෙන්න එපා</topic>
    <author>සිතාරා සේනානී සහ නුවන් කොඩිකාර</author>
    <content>වත්කම් හා බැරකම් වාර්තා නොදුන් කිසිඳු අපේක්ෂකයකුට බස්නාහිර හා දකුණු පළාත් සභා මැතිවරණයේදි ඡන්දය ලබා නොදෙන්නැයි ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවැසීය.පක්ෂ විපක්ෂ භේදයකින් තොරව මීට එරෙහිව ක්‍රියාත්මක වන්නැයි හෙතෙම ජනතාවගෙන් ඉල්ලා සිටියේය.ශ්‍රී ලංකා නිදහස් පක්ෂ මූලස්ථානයේ ඊයේ (10) පැවැති මාධ්‍ය හමුවේදි ඇමැතිවරයා එසේ ප්‍රකාශ කෙළේය.එක්සත් ජනතා නිදහස් සන්ධානය යටතේ අපේක්ෂකයින් 177 ක් මෙවර පළාත් සභා දෙක සඳහා තරඟවදින බවත් ඊයේ (10) වන විට එම සියලුම දෙනා සිය වත්කම් හා බැරකම් වාර්තා ලබාදී ඇති බවත් ඒ මහතා කියා සිටියේය.පක්ෂයක නාම යෝජනා ප්‍රතික්ෂේප වීමට වත්කම් හා බැරකම් වාර්තා බලනොපාන බව පැවැසු ඇමැතිවරයා එහෙත් මැතිවරණ කොමසාරිස්වරයා එම වාර්තා ඉල්ලා සිටී හෙයින් එය ලබාදිම අපේක්ෂකයින්ගේ යුතුකම බව කීවේය.මැතිවරණයන් සඳහා රජයේ දේපොල භාවිතයට නොගන්න නැයි කොයිතරම් ඉල්ලා සිටියද එය මේ වන විටත් සිදුවන අයුරු දැකගන්නට ඇති බවට මාධ්‍යවේදියකු ඇසු ප්‍රශ්නයකට පිළිතුරු දුන් ඇමැතිවරයා සන්ධානයේ සියලුස කණ්ඩායම් නායකයින්ට හා අපේක්ෂකයින්ට ඒ පිළිබඳ දැනුවත් කර ඇති බවත් කවුරුන් හෝ එය කඩ කරන්නේ නම් ඒ පිළිබඳ හෙළිකිරීමේ වගකීමය මාධ්‍යවේදීන් සතු බවත් පැවැසීය.මැතිවරණ නීති උල්ලංඝනය නොවන ලෙසත්, පරිසරයට හානි නොවන ලෙසත් සිය ප්‍රචාරක කටයුතු සිදුකරන්නැයි දන්වා උපදෙස් මාලාවන් නිකුත් කර ඇති බවද අලහප්පෙරුම මහතා කියා සිටියේය.පක්ෂ විපක්ෂ භේදයකින් තොරව කා හටත් එකලෙස මේ වන විට පොලිසිය විසින් නීතිය ක්‍රියාත්මක කර ඇති බවත් ඊට ඇඟිලි ගැසීමට රජය කිසිවිටෙක සූදානම් නොමැති බවත් ඇමැතිවරයා ප්‍රකාශ කෙළේය.මේ අවස්ථාවට ඇමැතිවරුන් වන සුසිල් ප්‍රේමජයන්ත, වාසුදේව නානායක්කාර, පාඨලි චම්පික රණවක, නාගරික මන්ත්‍රී මොහොමඩ් මුසාමිල් මහත්වරුන්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n1402116</link>
    <topic>මීළඟ දැයට කිරුළ ප්‍රදර්ශනයත් විජයග්‍රහණයේ රැලියත් දකුණේ</topic>
    <author>ධනුෂ්ක ගොඩකුඹුර උඩුගම සිට</author>
    <content>තිස් වසරක ත්‍රස්තවාදය පරාජය කිරීම සිහිපත් කරන විජයග්‍රහණයේ පෙළපාලිය සහ මීළඟ දැයට කිරුළ ජාතික සංවර්ධන ප්‍රදර්ශනය දකුණු පළාතේ පැවැත්වීමට තීරණය කර තිබෙන බව ජනාධිපති මහින්ද රාජපක්ෂ මහතා ප්‍රකාශ කළේය.කවදත් අයුක්තියට, අසාධාරණයට එරෙහිව නැඟී සිටි දකුණේ ජනතාවට උපහාරයක් වශයෙන් විජයග්‍රහණයේ පෙළපාලිය ගාල්ල හෝ මාතරදී පැවැත්වීමට කටයුතු කරන අතර දකුණු පළාත කේන්ද්‍ර කොට ගනිමින් 2015 දැයට කිරුළ පැවැත්වීමට සූදානමින් සිටින බවත් ජනාධිපතිවරයා උඩුගමදී ඊයේ (10) පැවසීය.උඩුගම හා ඒ ආශ්‍රිත ප්‍රදේශයේ නිමා කළ සංවර්ධන ව්‍යාපෘති රැසක් ජනතා අයිතියට පත් කිරීමටත් තවත් ව්‍යාපෘති රැසක වැඩ ආරම්භ කිරීමටත් පැවැති උත්සවය අවස්ථාවන්ට එක්වෙමින් ජනාධිපතිවරයා මෙසේ ප්‍රකාශ කළේය.තිස් වසරක ශාපලත් යුද්ධය ජනාධිපති මහින්ද රාජපක්ෂ මහතාගේ නායකත්වයෙන් පරාජය කිරීමේ ප්‍රීතිය සමරමින් සෑම වසරකම මැයි මස 19 වැනි දින වියග්‍රහණයේ පෙළපාලිය පැවැත්වෙන අතර දැයට කිරුළ ජාතික සංවර්ධන ප්‍රදර්ශනය නිදහස් දිනයට සමගාමීව පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n1402117</link>
    <topic>යාල් දේවි පලෙයි යයි</topic>
    <author>ශීලා උඩුවර</author>
    <content>උතුරේ ජනතාවගේ තවත් සිහිනයක් සැබෑ කරමින් යාල් දේවි ශීඝ්‍රගාමි දුම්රිය මේ මාසය අවසාන වන විට කිලිනොච්චිය සිට පලෙයි දක්වා ධාවනය කිරීමට දුම්රිය දෙපාර්තමේන්තුව බලාපොරොත්තු වෙයි. මේ අනුව යාල් දේවි දුම්රියට කොළඔ සිට පලෙයි දක්වාම ගමන් කළ හැකිය.දුම්රිය මාර්ගය මේ වන විට සදා නිම වෙමින් පවතින අතර ඉන්දීය ඉර්කොන් සමාගම මගින් ඉදිකිරීම් සිදුකරනු ලැබේ. කිලිනොච්චිය සිට පලෙයි දක්වා දුම්රිය ස්ථාන 4ක් වෙයි.වසර විසි ගණනකට පමණ පසු යාල් දේවි දුමිරිය ඉකුත් වසරේ කිලිනොච්චිය දක්වා ගමන් ඇරඹු අතර, ලබන අප්‍රේල් මාසය වන විට යාපනය දක්වාත් වසර අවසාන වන විට කන්කසන්තුරේ දක්වාත් ධාවනය කිරීමට බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n1402118</link>
    <topic>රැස්වීම් 9කදී ජනපති ජනතාව අමතයි</topic>
    <author>සිතාරා සේනානි සහ නුවන් කොඩිකාර,</author>
    <content>එක්සත් ජනතා නිදහස් සන්ධානයේ නායකයා වශයෙන් ජනාධිපති මහින්ද රාජපක්ෂ මහතා බස්නාහිර හා දකුණු පළාත් සභා මැතිවරණ වෙනුවෙන් දිස්ත්‍රික් මට්ටමින් ප්‍රධාන රැස්වීම් 9ක් ඇමැතීමට නියමිත බව එක්සත් ජනතා නිදහස් සන්ධානය පවසයි.මෙම රැස්වීම්වලින් පළමුවැන්න මාර්තු මස 7වැනිදා පැවැත්වෙන බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි. බස්නාහිර හා දකුණු පළාත් සභා මැතිවරණ වෙනුවෙන් එක්සත් ජනතා නිදහස් සන්ධානයේ මැතිවරණ ප්‍රචාරක කමිටුව ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (10) පැවැත්වූ මාධ්‍ය හමුවේදී ඇමැතිවරයා මේ බව කීවේය.මැතිවරණ පැවැත්වෙන පළාත් දෙ‍කට දිස්ත්‍රික්ක හයක් ද, ග්‍රාම නිලධාරි වසම් 4617ක්ද, ඡන්ද පොළ මධ්‍යස්ථාන 4034ක් ද පවතින බව කී ඒ මහතා ග්‍රාම නිලධාරි වසම් 4617හි ග්‍රාමීය ජනහමු 4617ක් පැවැත්වීමට එක්සත් ජනතා නිදහස් සන්ධානය කටයුතු යොදා ඇති බවත් මේ වනවිට එම රැස්වීම් ආරම්භ කැර ඇති බවත් කීවේය. පළාත් පාලන බල ප්‍රදේශ මට්ටමින් ද ජනහමු පැවැත්වීමට නියමිත බවත් පැවැසීය.පළමු මට්ටමේ ග්‍රාමීය ජනහමු මේ වනවිට පවත්වා අවසන් බවද, මැතිවරණ කොට්ඨාස 57හි ම ආසන මට්ටමේ ජනහමු පැවැත්වීමට කටයුතු යොදා ඇති බවත් ඇමැතිවරයා පැවැසීය.ගෙන් ගෙට යාමේ මැතිවරණ ප්‍රචාරක කටයුතුවල පළමුවැනි වටය මේ මස 22, 23 දිනවල ද, දෙවැනි වටය මාර්තු 8 හා 9 දිනවලද පැවැත්වෙන බව කී ඇමැතිවරයා, එම දිනවල ඒවා අවසන් කිරීමට නොහැකි වු‍වහොත් ඒ වෙනුවෙන් 15 හා 16 දින දෙක යොදා ගත යුතු බවට සන්ධානය නියෝජනය කරන පක්ෂ නායකයන් යෝජනා කැර ඇති බවත් කීවේය.ගෙන් ගෙට යාමේ වැඩපිළිවෙළ යටතේ මැතිවරණ පැවැත්වෙන පළාත් දෙකෙහි සෑම නිවෙසකට ම දෙවතාව බැගින් සන්ධාන නියෝජිතයන් යාමටත්, මැතිවරණ පත්‍රිකා බෙදා දීමටත් කටයුතු කරන බවද හෙතෙම මෙහිදී වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n1402119</link>
    <topic>අසීරුවෙන් දිනූ සාමය නැති කිරීමට වෙර දරන බලවේග පැරදවීමට සන්ධානය මෙවරත් දිනවමු</topic>
    <author>සිතාරා සේනානි සහ නුවන් කොඩිකාර,</author>
    <content>ත්‍රස්තවාදය පරාජය කර ඉතා අසීරුවෙන් ලබාගත් සාමය නැතිකර දමා මේ රට පරාජිත රටක් බවට පත් කිරීමට වෙර දරන දෙස් විදෙස් බලවේග පරාජය කිරීම සඳහා බස්නාහිර සහ දකුණු පළාත් සභා මැතිවරණවලින් එක්සත් ජනතා නිදහස් සන්ධානය ජයග්‍රහණය කරවන ලෙස එම සන්ධාන නා‍යකයෝ බස්නාහිර හා දකුණු පළාත් ජනතාවගෙන් ඉල්ලා සිටිති.ජිනීවා මානව හිමිකම් සැසියේදී ශ්‍රී ලංකාවට ‍එරෙහිව කුමන ‍යෝජනා සම්මත වුවත් ජනතාව නොසැලී රජය සමඟ සිටී නම් අපට එරෙහිව කිසිවක් කිරීමට ඔවුන්ට නොහැකි වනු ඇති බවත් එම නායකයෝ පෙන්වා දෙති.එක්සත් ජනතා නිදහස් සන්ධානයේ මෙහෙයවීමෙන් ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (10) පැවැති මාධ්‍ය හමුවකදී එම නායකයෝ මේ බව පැවැසූහ.රජයට ජනතා සහාය නොඅඩුව තිබෙන බැවින් ශ්‍රී ලංකාවට එරෙහි බලවත් රටවල් කෙතරම් උත්සාහ කළත් මැදපෙරදිග වසන්තය මෙහි ක්‍රියාත්මක කිරීමට කිසිසේත් නොහැකි බව එක්සත් ජනතා නිදහස් සන්ධානයේ මහ ලෙකම්, පරිසර හා පුනර්ජනනීය බලශක්ති ඇමැති සුසිල් ප්‍රෙමජයන්ත මහතා මෙහිදී පැවැසීය.ත්‍රස්තවාදය පරාජය කර ජාතීන් අතර ඇති කරගත් සාමය හා සංහිඳියාව නැති කර දැමීමට වෙර දරන විදෙස් බලවේගවලට අවශ්‍ය පසුබිම නිර්මාණය කරදීමට එක්සත් ජාතික පක්ෂය පක්ෂය කටයුතු කිරීම කණගාටුවට කරුණක් බව ද මහ ලේකම්වරයා පැවැසීය.ප්‍රභාකරන් සමඟ සාම ගිවිසුමක් අස්සන් කර නෝර්වේ ඇතුළු රටවල් කිහිපයක සාම සාකච්ඡා පවත්වමින් ශ්‍රී ලංකාවේ ප්‍රශ්නය ජාත්‍යන්තරකරණය කළේ එක්සත් ජාතික පක්ෂය බවත් හෙතෙම මෙහිදී පෙන්වා දුන්නේය.දෙමළ ඩයස්පෝරාවට පාර කැපුවේ එය දිනා ගැනීමට රජය අපොහොසත්වී ඇති බවට අද චෝදනා කරන එක්සත් ජාතික පක්ෂය බවද හෙතෙම පැවැසීය.ජාතික හෙළ උරුමයේ නායක තාක්ෂණ හා පරියේෂණ ඇමැති පාඨලී චම්පික රණවක මහතා-බස්නාහිර සහ දකුණු පළාත් මැතිවරණ පැවැත්වෙන්නේ රටේ ඉදිරි ගමන පිළිබඳ ඉතා වැදගත් අවස්ථාවකයි. මේ අපේ රට ක්‍රම ක්‍රමයෙන් විදේශ වටලෑමකට ලක් වෙමින් තිබෙන මොහොතක්. ලබන මාර්තු මසදී ශ්‍රී ලංකා ජනාධිපතිවරයා සහ ආරක්ෂක අංශවලට ප්‍රහාර එල්ල කිරීමේ පසුබිමක් ලබන ජිනීවා මානව හිමිකම් සැසියේදී නිර්මාණය වෙමින් තිබෙනවා. අප රට ලබාගත් යුද, සමාජ සහ ආර්ථික ජයග්‍රහණ ආපසු හැරවීමේ උත්සාහක මේ වනවිට අමෙරිකා එක්සත් ජනපදය ප්‍රමුඛ බලවත් රටවල් කිහිපයක් නිරතව සිටිනවා. මෙහි අරමුණ වන්නේ අපේ රට අස්ථාවර කර කලාපයේ පාලනය ඔවුන් අතට ගැනීමයි. රට මුහුණ දී සිටින මේ අසීරු අවස්ථාවේ දේශපාලන පක්ෂ, පුද්ගල අවශ්‍යතා මත ජාත්‍යන්තරයේ අතකොළු බවට පත්වී රට අස්ථාවර නොකරන ලෙස මේ මොහොතේ අප විපක්ෂයේ සියලු පක්ෂවලින් ඉල්ලා සිටිනවා.ලංකාවේ මානව හිමිකම්,වගවීම, හෝ යුද අපරාධ සෙවීම නොවෙයි මොවුන්ගේ අරමුණ. තමන්ට අවශ්‍ය අන්දමට මේ රට හසුරුවා ගැනීමයි අරමුණ. ‍රටට එරෙහි මේ ජාත්‍යන්තර වටලෑමට එරෙහිව ජනාධිපතිතුමාගේ රජය ශක්තිමත් කිරීමට අවශ්‍ය ජන වරමක් ලබා දෙන ලෙස බස්නාහිර සහ දකුණු පළාත් ජනතාවගෙන් මා ඉල්ලා සිටිනවා. රට පාවා දීමේ ඇහැලේපොළ චින්තනයෙන් මිදී රටේ සාමය වෙනුවෙන් පෙනී සිටින ලෙස විපක්ෂ නායක රනිල් වික්‍රමසිංහ මහතාගෙන් ඉල්ලා සිටිනවා. බලය තිබූ රටවල් ජාත්‍යන්තර බලවේග හමුවේ බිඳ වැටුණේ එම රටවල අභ්‍යන්තර ප්‍රචාතන්ත්‍රවාදය නොතිබූ නිසයි. එහෙත් අපේ රජය ප්‍රජාතන්ත්‍රවාදීයි.ජනාධිපතිතුමා ප්‍රජාතන්ත්‍රවාදීයි. සන්ධානය සෑම මැතිවරණයකදීම ඉදිරියෙන් සිටින්නේ ඒ නිසයි. එසේම එජාපය පසුපසින් සිටින්නේත් ඒ නිසයි.ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා- ජිනීවා ප්‍රශ්නයට මුහුණ දීමට තිබෙන හොඳම ක්‍රමය ජාතික මතවාදය ඉදිරිපත් කිරීමයි. ජිනීවාවල අපේ හිතවත් රටවල් දැනුම්වත් කිරීම මේ වනවිට සිදුකෙරෙමින් තිබෙනවා. එල්.ටී.ටී.ඊ. සංවිධානය යුදමය වශයෙන් පරාජය කළත්, බෙදුම්වාදී මතවාදය ලෝකයේ තිබෙන තාක් අපට ජිනීවා යන්න සිදුවෙන්න පුළුවන්.ප්‍රජාතන්ත්‍රවාදී වාමාංශික පෙරමුණේ නායක, ඇමැති වාසුදේව නානායක්කාර මහතා-අපේ ජාතික නිදහස අපි රැක ගත යුතුයි. ප්‍රජාතන්ත්‍රවාදය රැක ගත යුතුයි. මේ රටේ ස්වෛරීභාවයට එරෙහිව කටයුතු කරන පිරිසට රුකුල් දෙන තත්ත්වයට අද එජාපය පත්වෙලා. රටේ ස්වෛරීභාවයට එරෙහිව කටයුතු කරන පිරිසකුත් අද රටේ සිටිනවා. ඔවුන් රටේ ස්වෛරීභාවය උකසට තබා හෝ බලයට ඒමටයි උත්සාහ දරන්නේ. ක්‍රියාත්මක ප්‍රජාතන්ත්‍රවාදය කියන්නේ ඡන්දයයි. මේ රජය තමන්ට වාසි තැන්වල මෙන්ම අවාසි තැන්වලත් ඡන්ද පවත්වා තිබෙනවා.ජාතික නිදහස් පෙරමුණේ මාධ්‍ය ප්‍රකාශක, පාර්ලිමේන්තු මන්ත්‍රී මොහොමඩ් මුසම්මීල් මහතා- ජිනීවා ඡන්දය පවත්වන්නේ ඇයි? ඉතා පැහැදිලියි ඒ ජනාධිපතිතුමා ප්‍රමුඛ ත්‍රවිධ හමුදාව ලේ විලක්ව තිබූ මේ රට එයින් මුදා ගැනීම නිසයි. එදා සාම සාකච්ඡා සමයේ අපේ හමුදා බුද්ධි නිලධාරීන් මරා දමද්දී එතුමා හිටියේ හාන්සි පුටුවේ. එදා වික්‍රමසිංහ මහතා කී දේ අද ජවිපෙ කියනවා. ජවිපෙ රනිල්කරණය වෙලා. යුද අපරාධ න්‍යාය පත්‍රය, රට බෙදීමේ න්‍යාය පත්‍රය සහ ආණ්ඩුව පෙරළීමේ න්‍යාය පත්‍රය යන මේ සියල්ල දැන් ජිනීවා හරහා ක්‍රියාත්මක කිරීමයි උත්සාහ දරන්නේ. ජනතාව මේවා හොඳින් හඳුනා ගත යතුයි. එවාට තමන්ගේ ඡන්දයෙන් නිසි පිළිතුරු දිය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021110</link>
    <topic>ශ්‍රී ලංකාවේ සංචාරයන්ට සුදුසුම කාලය දැන් එළැඹිලා</topic>
    <author>බුද්ධිකා ඉඹුලාන</author>
    <content>ශ්‍රී ලංකාවේ සංචාරයන්හි නිරතවීමට සුදුසුම කාලය දැන් එළඹ ඇතැයි තමන් විශ්වාස කරන බව ඉන්දියාවේ හර්යානාහි පැවැත්වෙන සුරජ්කුන්ඩ් ජාත්‍යන්තර ශිල්ප මේලාවේ ශ්‍රී ලංකා සංචාරක ප්‍රවර්ධන කාර්යාංශ කුටිය වෙත පැමිණි ඉන්දීය මෙන්ම විදෙස් ජනතාව පැවසූහ.දිගු කාලීන යුද්ධයකින් පසු සාමකාමීව සිටින ශ්‍රී ලංකාව වෙත නුදුරු දිනයන්හිදී පැමිණීමට තමන් අපේක්ෂා කරන බවද එම ජනයා අවධාරණය කළහ.කුඩා සූර්යවිල ලෙස හැඳින්වෙන 'සුරජ්කුන්ඩ්' ජලාශය වසන්ත සමයත් සමඟ විකසිත වීම සනිටුහන් කරන සුරජ්කුන්ඩ් ශිල්ප‍ මේලාවේ මෙවර සහකාර රටවන ශ්‍රී ලංකාව එහි පැමිණෙන අතිවිශාල ජනතාව ආකර්ෂණය සඳහා ස්ථාපිත කර ඇති ශ්‍රී ලංකා අත්කම් නිර්මාණ භූමියේ වූ කුටි ශ්‍රී ලංකා සංචාරක ප්‍රවර්ධන කාර්යාංශ කුටියට ඇදී ආ දහස් සංඛ්‍යාත වෙයි.විශේෂයෙන්ම මෙම කුටිය වෙත පැමිණි පාසල් සිසුන් සහ තරුණ පෙළ ශ්‍රී ලංකාවේ මාර්ග සිතියම්, ඓතිහාසික ස්ථාන පිළිබඳව වැඩි උනන්දුවක් දැක්වූ අතර එම ස්ථාන නැරැඹීමට තමන් දැඩි ආශාවෙන් සිටින බවද පැවසූහ. සුන්දර වෙරළ තීරයක් හිමි ශ්‍රී ලංකාවට තමන් අතිශය ඇලුම් කරන බවත් පැවැති යුද්ධය හේතුවෙන් එම අසිරිය විඳ ගැනීමට තමන්ට නොහැකි වූ බවත් පැවැසූ ඇතැම් සංචාරකයන් නුදුරු දිනයකදීම එම වාසනාව තමන් අත්කර ගන්නා බවත් පැවැසූහ.මෙම සංචාරකයන් සාදරයෙන් පිළිගැනීමට ශ්‍රී ලංකා සංචාරක ප්‍රවර්ධන කාර්යාංශය මෙන්ම ශ්‍රී ලංකා රජය බලා සිටින බවත් ඒ සඳහා අවශ්‍ය මඟ පෙන්වීම තමනට ලබාදිය හැකි බවත් පැවැසූ සංචාරක ප්‍රවර්ධන කුටියෙහි වූ නිලධාරින් එම අවස්ථාව ඉතා කඩිනමින් උදාවනු ඇතැයි තමන් විශ්වාස කරන බවද කීය.එම මේලාවෙහි සමාරම්භක උත්සවයේ ප්‍රධාන ආරාධිතයා වූ හර්යානා ප්‍රධාන අමාත්‍ය භූපිණ්ඩ සිං හූඩා මහතාගේ ශ්‍රී ලංකා දිනය නිමිත්තෙන් පැවැති උත්සවයේ හර්යානා ප්‍රාන්ත රජය වෙනුවෙන් ආරාධිතයන් ලෙස සහභාගී වූ හර්යානා සංචාරක මණ්ඩලයේ සභාපති චක්‍රවර්ති ෂර්මා, ලේකම් සුමිතා මිෂ්රා මහත්මින්ගේද අවධානය යොමු වූ කුටියක් වූයේ ශ්‍රී ලංකා සංචාරක ක්ෂේත්‍ර තොරතුරු රැගත් මෙම කුටියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021111</link>
    <topic>ගිරාඳුරුකෝට්ටේටත් වකුගඩු මාරයා</topic>
    <author>ගිරාඳුරුකෝට්ටේ සමූහ සෝමදාස සමරගුණරත්න</author>
    <content>ගිරාදුරුකෝට්ටේ ප්‍ර දේශයේ ශීඝ්‍ර ලෙස පැතිරයන වකුගඩු රෝගය පාලනය කිරීම සඳහා ඉදිරියේදී ගතයුතු ක්‍රියා මාර්ග පිළිබදව සෞඛ්‍ය දෙපාර්තමේන්තුව හා ඒකාබද්ධව අඛණ්ඩ වැඩපිළිවෙළක් ක්‍රියාත්මක කිරීමට මහවැලි අමාත්‍යාංශය පියවර ගෙන තිබේ.අමාත්‍ය නිමල් සිරිපාල ද සිල්වා මහතාගේ අදහසක් අනුව මෙම වැඩ සටහන ක්‍රියාත්මක කෙරේ. මේ සඳහා මහවැලි ගංඟා ද්‍රෝණි සංවර්ධන මණ්ඩලය ද එක්වී සිටී. ගිරාදුරුකෝට්ටේ රෝහලේ ලියාපදිංචි වී ප්‍රතිකාර ලබන වකුගඩු රෝගීන් සංඛ්‍යාව 2850කට ආසන්න ප්‍රමාණයකි. එසේම උග්‍රම තත්ත්වයේ පසුවන රෝගීන් 100 ද ඉක්මවා සිටිති.මෙම වැඩ පිළිවෙළ පිළිබඳ නිලධාරීන් දැනුවත් කිරීමේ සාකච්ඡාවක් මහවැලි අමාත්‍යාංශයේ මානව සම්පත් සංවර්ධන අධ්‍යක්ෂ ඩී.එම්. එස්. දිසානායක මහතාගේ ප්‍රධානත්වයෙන් පෙබ.6 වන දින ගිරාඳුරුකෝට්ටේ සංවර්ධන මධ්‍යස්ථානයේ දී පැවැත්වුණි.එහිදී දිසානායක මහතා මෙසේද පැවසිය. වකුගඩු රෝග ව්‍යසනයෙන් ජනතාව මුදා ගැනීම සඳහා සෞඛ්‍ය දෙපාර්තමේන්තුවට පහසුකම් සලසා දීම මෙම වැඩපිළිවෙළ මගින් සිදුකෙරේ. ගිරාදුරුකෝට්ටේ මහවැලි ගම්මාන 17ම ආවරණය වන පරිදි සායන පැවැත්වීම මාර්තු මස මුල් සතියේදී ආරම්භ කෙරේ. මාස හතරකින් පමණ එම සායන නිම කිරීමටද අපේක්ෂිතය. එමගින් හඳුනා ගන්නා රෝගීන් ප්‍රතිකාර ලබාදීම සඳහා යොමු කෙරෙනු ඇත.වයස අවුරුදු 10 සිට ඉන් වැඩි සියලු දෙනාම මෙම සායන සඳහා යොමු කරවීමට ද නියමිතය.එසේම ප්‍රදේශයේ පානීය ළිං ජලය පරීක්ෂා කිරීමද මැයි මස සිට ආරම්භ කිරීමට සූදානම් කර තිබේ. පරිභෝජනයට නුසුදුසු ළිං ජලය භාවිත කරන්නන් වෙත සහනදායී ක්‍රමයට ජල පෙරන ලබාදීමත් පානීය ජල යෝජනා වෙත පෙරන උපකරණ ලබාදීමද සිදුකෙරේ. මේ සඳහා අවශ්‍ය මානව හා භෞතික සම්පත් ලබාදීම මෙම වැඩපිළිවෙළ මගින් සිදුකෙරේ.වකුගඩු රෝග ඇති වීම කෙරෙහි බලපාන හේතු මෙතෙක් ස්ථිරවම සොයාගෙන නොමැත.එහෙත් පානීය ජලය ‍මෙන්ම බැර ලෝහ වර්ග ද වකුගඩු ආබාධ කෙරෙහි බලපාන බව හෙළි කරගෙන තිබේ. ගිරාදුරුකෝට්ටේ රෝහලේ ලියාපදිංචි වී ප්‍රතිකිර ලබන වකුගඩු රෝගීන් සංඛ්‍යාව 2850කට ආසන්න ප්‍රමාණයකි.බතලයාය ඒකකයේ මහජන සෞඛ්‍ය පරීක්ෂවරයා පැවසූ පරිදි බතලයාය ජලයෝජනා ක්‍රමයේ ජලය පවිත්‍රතාවක් සිදුවන්නේ නැත. බතලයාය වැවට ජල පෝෂක ප්‍රදේශයක්ද නොමැත. වැවට ගලා එන්නේ කුඹුරු වල එකතු වූ අපවිත්‍ර ජලයයි. පවුල් 900ක් මෙන්ම 4000 ක පමණ ජනතාවක් මෙම ජලය පරිභෝජනය කරති.මේ ඳහා වඩාත්ම සුදුසු ක්‍රමය වනුයේ බතලයාය වැව වෙනුවට මහවැලි ගඟෙන් ජලය ලබා ගැනීමයි. උල්හිටිය වැවේ ජලය අපිරිසිදු වීම කෙරෙහි ඊට යාබඳව ඇති ගොවිපොළවල්වල භාවිත කෙරෙන රසායනික ද්‍රව්‍ය බලපා ඇති බව ජනතාව පෙන්වා දී ඇතත් ඒ ගැන අවධානය යොමු නොකිරීම පිළිබඳව මධ්‍යම පරිසර අධිකාරිය වග කිව යුතුව ඇත.ප්‍රධාන කාර්යාලයේ සහකාර අධ්‍යක්ෂ (වැඩසටහන් මෙහෙයවීම්) එම්. ඒ. සුමනසේන , සී කලාපයේ නේවාසික ව්‍යාපාර කළමනාකාර අයි.එම්.යූ කුමාර මහත්වරු ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021112</link>
    <topic>දිග කලිසමක් හැඳ හැමගේ සිත ගන්න ආසයි ආයෙමත් මට ටවුමට යන්න</topic>
    <author>- තෙන්නකෝන් කුලසේකර</author>
    <content>උසේ තරමට මහත ඇති ඇගේ සමේ වර්ණය කළු වූව ද ඇය රූමතියක වූවාය.දරුවා රැක බලා ගනිමින් ද, සැමියාට ආවතේව කරමින් ද නිවසටත් ගමටත් සීමා වී සිටි ඇය පාළුව හා කාන්සිය මඟහරවා ගත්තේ රූපවාහිනිය නරඹමිනි. නවීන පන්නයට හැඳ පැළඳ ගමනක් බිමනක් යාමට කොතෙකුත් සිහින මැවුවද ඉන් ඵලක් නොවිණි. දරුවාට අසනීපයක් වුවහොත් සැමියා සමඟ බයිසිකලයෙන් දොස්තර ගෙදරට යන ඇයගේ ලෝකය ඇය පදිංචි නිවස පමණකි.දක්ෂ ගැමි ගොවියකු වූ සැමියාගේ ජීවිතයේ වැඩිම කාලය හේනට හා කුඹුරට සීමා වී තිබිණි.දිනෙක උදෑසන සැමියා කුඹුරට ගිය පසු සිවු හැවිරිදි පුතු පෙර පාසලට යැවූ ඇය, ඇගේ හොඳම මිතුරියක සමග නගරයට ගියාය. ඒ, මිතුරියගේ කලිසමක් පැළඳ ගෙනය.“මේ ඇඳුමට ඔයා හරිම ලස්සනයි” මිතුරිය කිහිප විටෙකම පැවසුවාය. එය සත්තයි බවට ඇයට හොඳින්ම අවබෝධ වූයේ බසයේදීද, නගරයේදීද, වෙළඳ සැලේදීද ඇගේ රූපයෙන් වශී වූ තරුණයන් පමණක් නොව මැදිවියේ අයද තමා දෙස ගිජු ලෙසින් බලනු ඇය හොරැහින් දුටු නිසාය.එදින ඇය දරුවා ද පාසලෙන් රැගෙන පෙරළා නිවසට පැමිණියේ මහත් ආඩම්බරයෙනි. එනමුදු එය දුකක් බවට පත්වීමට වැඩි වේලාවක් ගත නොවිණි.සවස් වී කුඹුරේ සිට සැමියා නිවසට පැමිණියේ යක්ෂාරූඪයෙනි.“කලිසම් කමිස ඇඳගෙන අර නැට්ටුක්කාර ගෑණිත් එක්ක තමුසේ ගියේ කොහේද?” යැයි ප්‍රශ්න කළ සැමියා ඉවක් බවක් නැතිව ඇයට තඩිබාන්නට පටන් ගත්තේය. ඇගේ කෑගැසීම ඇසී එතැනට පැමිණි අසල්වාසීන් කිහිප දෙනෙකු සැමියා මෙල්ල කර ගත්තේ අමාරුවෙනි.පසුදින ම, මිතුරියගේ උපදෙස් අනුව ඇය දරුවා ද රැගෙන මවගේ මහගෙදර ගියාය.සැමියා කුඹුරට ගිය පසු මිතුරියගේ කලිසමක් ඇඳගෙන නගරයට ගිය එක් දරු මවකට සිදුවූ මේ අකරතැබ්බය වාර්තා වන්නේ පොලොන්නරුව ගොවි ගම්මානයකිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021113</link>
    <topic>එජාපයයි ජවිපෙයි අද දේශපාලන අනාථයන් වෙලා</topic>
    <author>විජිත සල්ගාදු අකුරැස්ස මධ්‍යම විශේෂ</author>
    <content>තරුණ තරුණියන්ගේ ජීවිතය සාර්ථක කරගන්නට යොවුන් පවුර ක්‍රියාත්මක කරගෙන යන වැඩපිළිවෙළ ඉතා විශිෂ්ටයි. යොවුන් පවුරට එකතුවෙන ඔබ ආරක්ෂා කරගෙන නීතිගරුක සදාචාරාත්මක භාවයෙන් යුතු පුරවැසියන් බවට පත්කිරීම වගේම ඔවුන් ආර්ථික අතින් ශක්තිමත් කිරීමට අතහිතදීම මූලික අරමුණක්. මේ ආණ්ඩුව තවත් අවුරුදු ගණනාවක් ඉදිරියට යනවා. එජාපයයි ජවිපෙයි අද දේශපාලන අනාථයන් බවට පත්වෙලා.එජාපයට නායකයෙක් නැහැ. නායක මණ්ඩලයක් ඉන්නේ. ලෝකයේ කිසිම රටක නායක මණ්ඩල නැහැ. ජවිපෙට ආසනයක් දිනාගන්න බැරිව ඉන්නවා. ඔවුන් වේදිකාවේ , පාර්ලිමේන්තුවේ කියන දේවල් මහජනතාව පිළිගන්නේ නැහැ. ඔවුන්ට වඩා මහජනතාවට හොඳ බුද්ධියක් තියෙනවා. ලෝකයම පිළිගත් බටහිරට යටත් නොවුණු ඍජු නායකයෙක් විධියට 2005 සිට අපේ ජනාධිපතිතුමා ශ්‍රී ලංකාවේ ජනතාව වෙනුවෙන් පෙනී සිටිනවා යැයි ආයෝජන ප්‍රවර්ධන අමාත්‍ය ලක්ෂමන් යාපා අබේවර්ධන මහතා අකුරැස්සේදී පැවසීය.අමාත්‍යවරයා මෙම අදහස් පළ කළේ 9 වැනි දින පැවැති යොවුන් පවුර වැඩසටහනේ අතුරලිය කොට්ඨාසයේ සමාරම්භක රැලියට සහභාගී වෙමිනි.තවදුරටත් අදහස් දැක්වූ අමාත්‍යවරයා මෙසේද කීය. රටට ආදරය තිබෙන දකුණේ ජනතාව ඉදිරි පළාත් සභා මැතිවරණයේදී එක්සත් ජනතා සන්ධානය සමඟ අත්වැල් බැඳගෙනයි ඉන්නේ. සන්ධානයට විශිෂ්ට ජයක් ලැබෙන බව විශ්වාසයි. ඕනෑම කෙනෙකුට තම මන්ත්‍රීවරයාට ඍජුව කථා කරන්න පුළුවන් විය යුතුයි. අපේක්ෂක ලැයිස්තුව හොඳින් පරීක්ෂා කර බලන්න. අපේක්ෂකයාගේ බුද්ධිය බලන්න. පසුතැවැලි නොවෙන ලෙස ඡන්දය පාවිච්චි කරන්න.ඔබගේ ඡන්දය කෝටියක් වටිනවා. ඡන්දයේ වටිනාකමක් තිබෙන නිසා තමයි අපි මේ වේදිකා ගහගෙන කථා කරන්නේ. නුසුදුසු අපේක්ෂකයො ප්‍රති‍ක්ෂේප කරන්න. හොඳ අය තෝරාගන්න. මේ දිස්ත්‍රික් මැතිවරණ ක්‍රමය තුළ හොඳ තරුණ ආයෝජනයක් කිරීම තරුණයන් සතු වගකීමක්. ඡන්දය දිනන්න පුළුවන් , ඊට පස්සේ මන්ත්‍රීවරයා තමන්ව අමතක නොකරන බවට සහතිකයක් ඇති අය තෝරා ගන්න. අපේක්ෂකයා දවස් 45 ක් ඡන්දදායකයා පස්සේ යනවා.අපේක්ෂකයා මන්ත්‍රී වුණාම අවුරුදු 5 ක් තිස්සේ පස්සේ යමින් ඡන්දදායකයා දුක් විඳිනවා. අපි අවුරුදු 05 ක්ම මහජනතාව වෙනුවෙන් ඕනෑම වෙලාවක පෙනී සිටිය නිසා හෙට ඡන්දයක් ආවත් මට දිනන්න පුළුවන්. මම පළාත් සභාවේ , පාර්ලිමේන්තුවේ මන්ත්‍රීවරයෙක් විධියට ඇමතිවරයෙක් විධියට නොකඩවා වසර ගණනාවක සිට ඉන්නවා. කවදාවත් පැරදුණේ නැහැ. මෙතැන වෙන කිසිම රහසක් නැහැ. ඡන්දය දීපු කෙනාව , වැඩකරපු කෙනාව අමතක නොකරපු එකයි එකම රහස. මුල අමතක නොකළ යුතුයි. අපි මිනිස්සුන්ට සැලකුවා. අපි ඡන්දය විකුණගෙන කෑවේ නැහැ. ඍජුව ඉන්න අයයි අපට ඕන කරන්නේ යැයි කීය.යොවුන් පවුර සංවිධානයේ සභාපති ,ලක්ෂ්මන් යාපා පදනමේ උපසභාපති පසඳ යාපා අබේවර්ධන මහතා-ඡන්දයක් ඉලක්ක කරගෙන නෙවෙයි, අපි මේ වැඩසටහන ආරම්භ කළේ. මම ඡන්දයට ඉදිරිපත් වු‍ණේ තාත්තා ඇමති නිසා නෙවි. මාතර දිස්ත්‍රික්කයේ මහජනතාවගේ ඉල්ලීම මතයි. මාතර දිස්ත්‍රික්කයේ ගම් 650 ක් තිබෙනවා. ඒ ගම්වල ඇවිදල මම සමීක්ෂණයක් කරල තිබෙනවා. ගම් ඇතුලේ තියෙන අඩු පාඩු මම සියැසින් දැකල තියෙනවා.වැරදි තැන් නිවැරදි කරන්නයි ඕන. අද සදාචාරය කෙමෙන් පිරිහී ගෙන යනවා. මේ අර්බුදයෙන් ගොඩඑන්නට නම් විනයගරුක තරුණ පිරිසක් අපි නිර්මාණය කරගත යුතුයි. අන්න ඒ අපේක්ෂාව මුල්කරගෙනයි මම ඉදිරිපත් වෙලා යොවුන් පවුර හැදුවේ.මමත් තාත්තා එක්ක වැඩ කළ නිසා අපිත් එක්ක වැඩ කළ වැඩිහිටි දෙමව්පියන්ගේ දරුවන් අද මා සමඟ එකතු වෙලා ඉන්නවා. ඔවුන්ගේ අනාගත අපේක්ෂාවන් ඉටුකරදීමට අතහිත දෙන්නට මම කැපවෙන බව තරුණයින්ට කියනවා.මුල අමතක කරල කොළඹට වෙලා ඉඳල ඡන්දයක් ආවම ගමට බහින දේශපාලඥයන්ගෙන් වැඩක් නැහැ. අපි ගම දාල යන්නේ නැහැ. ගමත් එක්ක , මාතරත් එක්ක , දකුණත් එක්ක අපිට ඥාතීත්වයක් , බැඳීමක් තියෙනවා.අපි ගැමි සුවඳ හඳුනනවා. අතුරලිය ප්‍රාදේශීය සභාවේ උප සභාපති ජයවීර වේරගොඩආරච්චි, අකුරැස්ස ප්‍රාදේශීය සභා මන්ත්‍රී අනුර විජේසිංහ මහත්වරුන් මෙහිදී අදහස් දැක්වූ අතර ඒ. ජී. උපුල් ජානක මහතා යොවුන් පවුර සංවිධාන කටයුතු සිදු කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021114</link>
    <topic>මාතෘ භූමියට නිදහස ලබා ගැනීම හේතුවෙන් ලැබෙන ඕනෑම විදෙස් අභියෝගයකට මුහුණ දෙන්න සූදානම්</topic>
    <author>ධනුෂ්ක ගොඩකුඹුර සහ හම්බන්තොට දිස්ත්‍රික් සමූහපී. ඩබ්ලිව්. කොඩිතුවක්කු</author>
    <content>අපේ මාතෘ භූමියට එරෙහිව නැ‍‍ඟෙන විදේශ කුමන්ත්‍රණ තමා දකින්නේ මේ රටේ ජනතාවට විරුද්ධව කෙරෙන කුමන්ත්‍රණ ලෙස බව ජනාධිපති මහින්ද රාජපක්ෂ මහතා ප්‍රකාශ කළේය.තමා ඉටු කළේ සිංහල, දෙමළ, මුස්ලිම් සියලු ජාතීන් භාරදුන් රාජකාරිය බව පැවසූ ජනාධිපතිවරයා නිදහස ලබාදීම වෙනුවෙන් ලැබෙන ඕනෑම ප්‍රතිඵලයකට මුහුණදීමට තමා සූදානම් බවත් එහිදී රටේ ජනතාව තමා සමඟ සිටින බවත් අවධාරණය කළේය.යුද්ධයට පෙර සාමයට අත වැනූ නමුත් එම ප්‍රශ්නය සාකච්ඡාවෙන් විසඳීමට ගත් උත්සාහය පිළිනොගත් නිසා යුද්ධ කිරීමට සිදුවූ බව පැවසූ ජනපතිවරයා මේ කුමන්ත්‍රණ රට විනාශ කිරීමට කෙරෙන ඒවා බව ජනපතිවරයා පෙන්වා දුන්නේය.ජනාධිපතිවරයා මෙසේ පැවසුවේ එක්සත් ජනතා නිදහස් සන්ධානයේ හම්බන්තොට දිස්ත්‍රික් මැතිවරණ මෙහෙයුම් කාර්යාලය අම්බලන්තොට දී විවෘත කරමිනි.ජනපතිවරයා මෙසේද කීවේය.අද අහම්බයෙන් වගේ මට මෙම අවස්ථාවට සහභාගී වෙන්න අවස්ථාවක් ලැබීම පිළිබඳව සතුටු වෙනවා. මැතිවරණ ව්‍යාපාරය ආරම්භ කරන වෙලාවේ ඒ ආරම්භක රැස්වීමට සහභාගී වීමටත් මේ කාර්යාලය විවෘත කිරීමටත් අවස්ථාව ලැබුණා. මෙම කාර්යාලය අපට ලබා දුන් මහතාට මම ස්තූතිවන්ත වෙනවා. එතුමා අපට හැම මැතිවරණයක් සඳහාම මේ කාර්යාලය ලබාදී තිබෙනවා.ඔබ දැනුවත් වෙලා තිබෙනවා රටේ වෙන දේවල් පිළිබඳව. අපට විශාල අසාධාරණයක් ඉතිහාසයේ සිදු වුණා. එදා 1918 වෙල්ලස්සේ මහා සටනින් පස්සේ මේවා අයිතිවෙලා තිබුණේ මහා රුහුණට. මහ රුහුණේ ජනතාවත් එදා අධිරාජ්‍යවාදීන්ට විරුද්ධව සටන් කළා. ඌව වෙල්ලස්සත් ඇතුළුව මේ මහා රුහුණ ප්‍රදේශය එදා සුදු අධිරාජ්‍යවාදීන් සම්පූර්ණයෙන්ම අමතක කරලා දැම්මා. ඔවුන් මේ පළාත්වල තිබුණු කෘෂි ආර්ථිකය, වැව් අමුණු සියල්ල විනාශ කළා.මේ වරායන් අද ඊයේ තිබුණු ඒවා නොවෙයි. මම අලුතින් වරායක් හැදුවා කියලා මම ආඩම්බර වෙන්නේ නැහැ. ඉතිහාසයේ මේ ගොඩවාය ගමේ වරායක් තිබුණා. අදටත් එදා භාවිතා කළ කාසි මේ පළාතෙන් ලැබෙනවා. එවැනි ඉතිහාසයක් මේ පළාතේ තිබෙනවා. නමුත් සුදු අධිරාජ්‍යවාදීන්ගෙන් පස්සේ ඒවා විනාශ වෙලා ගියා. ඒ විනාශවෙලා ගිහින් රට කළු සුද්දන්ට භාරවෙලා තිබුණු වෙලාවේ ඔවුන්ට විරුද්ධව නැඟී සිටියේ ඩී.ඒ. රාජපක්ෂලා, ඩී.එම්. රාජපක්ෂලා වගේම ලක්ෂ්මන් රාජපක්ෂ, ජෝර්ජ් රාජපක්ෂ වගේ නායකයන්. එදා ඔවුන්ට විරුද්ධව කටයුතු කළ නිසාම මේ පළාත එතරම් දියුණු වුණේ නැහැ.උතුරේ යාපන අර්ධද්වීපයේ පමණක් ඒ ශ්‍රේණියේ පාසල් 37ක් තියෙන කොට අපට තිබුණේ එක පාසලයි. ඒ ඩී. ඒ. රාජපක්ෂ මධ්‍ය මහා විද්‍යාලය පමණයි. එදා ඒ ඉතිහාසය අද බොහෝ අයට අමතක වෙලා. මම 70දී මන්ත්‍රීවරයකු වෙන කොටත් තිබුණේ උසස් පෙළ සිසුන්ට ඉගෙනගන්න ඒ පාසල විතරයි. මේක තමයි අපට දැක් වූ සැලකිල්ල එදා. කෝච්චි පාර මාතරින් නැවතුණා. මේවා පිළිබඳව අප මතක තබා ගත යුතුයි.එදා වුණු ඒ අසාධාරණය අද වෙනස් කරන්න ඕනෑ. ඉතිහාසයේ ඒ අධිරාජ්‍යවාදීන්ගෙන් මේ මහා රුහුණට ඌව වෙල්ලස්සට, මේ රටට සිදුවුණු ඒ අසාධාරණය නැති කරලා මේ ජනතාවට සාධාරණයක් කරලා මුළු රටටම එක සංවර්ධනයක් ඇති කිරීම මගේ යුතුකමක් හා වගකීමක්. ත්‍රස්තවාදී උවදුරෙන් පස්සේ මේ රටේ ජනතාවට නිදහසේ ජීවත්වෙන්න, ආර්ථික වශයෙන් ගොඩනැඟෙන්න, දුප්පත්කම නැති කරන්න, සමාජයේ දරුවන්ට, ඒ පවුල්වලට ඉහළ තත්ත්වයන්ට යන්න අවස්ථාව දීමේ වගකීම අපට තිබෙනවා. එය තමයි අපි ක්‍රමානුකූලව සිදු කරන්නේ. අද එදා තිබූ දුගී බව වෙනස් වෙලා. එදා තිබූ දුප්පත්කම අද නැහැ. ඔබට එදා මතක ඇති රටේ තිබුණු තත්ත්වය. කාන්තා සම්මේලනයේ දී මේ බව කතා කළා. ඒ තත්ත්වය අද වෙනස් වෙලා තිබෙනවා. මෙය රුහුණින් වෙනස් කළා වගේම අපි උතුරේත්, නැඟෙනහිරත්, බටහිරත්, කන්ද උඩරට වගේම උතුර, දකුණ වේවා මේ හැම ගමක්ම අද වෙනස් වෙමින් පවතිනවා.කාපට් පාරවල් නැති ආසනයක් අද නැහැ. එදා කාපට් පාරකට යන්න අපිට රත්මලානට එන්න වුණා. ඊට වසර ගණනාවකට පස්සේ තමයි ගාල්ල, මාතර පැතිවලට ආවේ. එසේ මන්දගාමීවයි දියුණු වුණේ. ඊයේ මම බස් එකේ ආවේ. කොළඹින් රෑ අටට පිටත්වෙලා කොට්ටාව හරහා තංගල්ලට එනකොට වෙලාව දහයයි හතළිහයි. මේ තමයි අද ගමනේ වේගය. මට හිතෙනවා රට පුංචි වෙලා ද කියලා. එදා පැය පහක් ගිය ගමන යන්න අද ගතවෙන්නේ ඉතා සුළු කාලයයි. මේ ආකාරයට අනුරාධපුරයට, ත්‍රිකුණාමලයට, නුවරඑළියට, යාපනයට යන්න අද වැඩි වෙලාවක් ගත වෙන්නේ නැහැ.වේගයෙන් යන එක හොඳයි වගේම ඒ නිසාම අනතුරු සිදු වෙනවා නම් එය ‍හොඳ නැහැ. ඒ නිසා පොලිසිය ඒ පිළිබඳව අවබෝධයෙන් ඉන්න අවශ්‍යයි. එවැනි අවස්ථාවල අපි පාරවල් හදපු එකටත් බනිනවා. අද නිදහස ලබා දුන්නාමත් සමහරු බනිනවා. වැඩක් කළත් බනිනවා. නමුත් දැන් මේ බැනුම් අහලා මට නම් පුරුදු වෙලා. මොකද බනිනවා බනිනවා හැම දේටම බනිනවා. ලංකාවේ අය බනින කොට නම් අපේ මිනිස්සුනේ කියලා ඉන්නවා. ඒත් මේ පිටරට අයත් බනිනවා. එයාලා අපිට කරපු දේවල් ඒ අයට අමතක වෙලා. ඒ ගැන කතා කරන්නේ නැහැ.අපි අපේ රට වෙනුවෙන්, අපේ ජනතාව වෙනුවෙන් කතා කරනවා. උතුරේ නැතිව තිබූ මානව අයිතිවාසිකම් ලබා දෙන්න අපි කටයුතු කරනවා. ජීවත්වීමේ අයිතියටත් වඩා ලොකු මානව අයිතියක් තිබෙනවා ද? මේ රටේ නිදහසේ ජීවත්වෙන්න, දරුවාට පාසල් යාමේ අයිතිය, තමන්ට කැමති රැකියාවක් කිරීමේ අයිතිය, නිදහසේ ගමන් බිමන් යාමේ අයිතිය අපි අද උදා කර දීලා තිබෙනවා. මේ දේවල්වලටත් අපිට අද චෝදනා කරනවා. ත්‍රස්තවාදය අවසන් කළ අවසන් දින කිහිපය ගැන අහනවා. ඒ වෙලාවට අපි ඇසුවොත් හිරෝෂිමාවට බෝම්බ හෙළපු වෙලාවේ සිදුවුණේ කුමක්ද කියලා උත්තර නෑ.අවුරුදු තිහක් අපේ දරුවන් ඝාතනය කරලා, මහ බැංකුවේ, කෝච්චියේ, ගාල්ලේ, කොපමණ බෝම්බ පිපිරෙව්වද? මේ කිරින්දේ මායිමට ගහලා ගියා. මායිම් ගම්මාන බවට පත් කළා. මේවා සමහරුන්ට අමතක වෙලා. අද අපේ සමහරු කියනවා මේවා මෙහෙම බැහැ. ජාත්‍යන්තර පරීක්ෂණයක් කරන්න ඕනෑ කියනවා. මොකද ලංකාවේ පරීක්ෂා කරන්න උගතුන්, බුද්ධිමතුන් ලංකාවේ නැතිද? මේ රටේ උගතුන්, බුද්ධිමතුන් ඉන්නවා. ස්වාධීන මතධාරීන් ඉන්නවා. කවුරු කිව්වත් යටත් නොවන අය ඉන්නවා. අද ඉරිදා පත්තරවල, වෙබ්සයිට්වල අපට විරුද්ධව අමු බොරු කතා කියනවා. මඩ ගහනවා. මේ අය පිටරටවලට ගිහිල්ලත් බනිනවා. ලංකාවේ ඉඳලත් බනිනවා. නමුත් ලංකාවේ ජනතාව දන්නවා මේ අය කියන්නේ මොන බොරුද කියලා. නමුත් ලංකාවට අඩිය නොතියපු පිටරට අය ඒ බව දන්නේ නැහැ. සමහරු ලංකාවට එනවා. ඇවිල්ලා දවසයි ඉන්නේ දෙකයි ඉන්නේ. හොඳට කාලා බීලා ඇවිදලා ගිහින් වාර්තාවක් ලියනවා ලංකාවේ වාතාවරණය නරකයි කියලා.අපි මැතිවරණ තිබ්බා. ඒකටත් සමහරු බනිනවා. අපි එදා විපක්ෂයේ ඉන්න කොට පාද යාත්‍රා ගියේ, ලිප්ටන් වටරවුමේ පෙළපාළි ගියේ මැතිවරණ ඉල්ලලා. නමුත් අද විපක්ෂය කියනවා මැතිවරණ තියන්න එපාලු. ජාත්‍යන්තර පරීක්ෂණ තියන්න ඕනලු. අපි මැතිවරණ තියලා දින්නාම ජිල්මාට් කියනවා. ජිල්මාට් තිබෙනවා නම් අපි රැස්වීම්වලට යන්න අවශ්‍ය නැහැ. මේ අය හිතාගෙන ඉන්නවා තාමත් අපි ගාව ජිල්මාට් තිබෙනවා කියලා. අද විපක්ෂයේ අයට දොර හැරියොත් ඒ අය හැමෝම අපි ළඟට එනවා. නමුත් අපිට හොඳ විපක්ෂයක් අවශ්‍යයි. ඒ නිසා ඒ පැත්තෙන්ම ඉන්න කියලා මම ඒ අයට කිව්වා.මේ රටට විරුද්ධව කරන කුමන්ත්‍රණ මේ ර‍ටේ ජනතාවට විරුද්ධව කරන කුමන්ත්‍රණ ලෙසටයි මම දකින්නේ. හැම පවුලකින්ම වගේ මේ රටේ හමුදාවට ගිය කෙනෙක් හිටියා.මෙය හමුදාවට විරුද්ධව කරන කුමන්ත්‍රණයක්. මේ රටේ ජනතාවට විරුද්ධව කරන කුමන්ත්‍රණයක්. අපි කාටවත් බය නැහැ. අපි වරදක් කරලා නැහැ. අපි ත්‍රස්තවාදය අවසන් කරන්න පෙර සාමයට අත දිගු කළා. සාම සාකච්ඡා වට කිහිපයක් පැවැත්වූවා. ජිනීවාවලටත් ගියා. මේ ගැන කතා කරලා ඉවරයක් කරන්න අපි වව්නියාවට, කිලිනොච්චියට එන්නම් කියලා කිව්වා.නමුත් ඒ අය ආවේ නැහැ. දමිළ ජනතාව, මුස්ලිම් ජනතාව, සිංහල ජනතාව මට භාරදුන් රාජකාරිය මෙයයි. ‍එය මම ඉටු කළා. නමුත් අද ඒ නිදහස ලබාදීමේ ප්‍රතිඵලයට මුහුණ දෙන්න අප ඕනෑම අවස්ථාවක සූදානම්. ඒ සඳහා ජනතාව අපත් සමඟ සිටින බව අපට සියයට සියයක් විශ්වාසයි.ඔබ ඔබගේ යුතුකම ඉටුකරන්න. මනාප නිසා කරුණාකර අමනාප වෙන්න එපා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021115</link>
    <topic>ලෝක ආර්ථිකයේ ප්‍රබලයා වූ අමෙරිකාව නුදුරු අනාගතයේ දී ම චීනයට පරදිනවා</topic>
    <author/>
    <content>දැන් චීනය ලෝකයේ ප්‍රබල අපනයනකරුවන් දස දෙනා අතරට පත්වී සිටියි. අපනයනය සම්බන්ධයෙන් චීනය ජපානය ද අභිබවා සිටී. නුදුරු අනාගතයේ ඔවුන් ඇමෙරිකා එක්සත් ජනපදයට ද ඉහළින් සිටිනු ඇති බව ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය සහ මුදල් හා ක්‍රමසම්පාදන නියෝජ්‍ය අමාත්‍ය ආචාර්ය සරත් අමුණුගම මහතා පවසයි.ඒ මහතා මේ බව පැවසුවේ මහාචාර්ය ඩොරික් ද සුසා ශත සමරු දේශනය පවත්වමිණි. පසුගියදා කොළඹ පුස්තකාල සේවා මණ්ඩල ශ්‍රවණාගාරයේදි එය පැවැත් විණි. “ආර්ථික සංවර්ධනයට චීන මාවත” යන මැයෙන් පැවති එම දේශනයේ දී අමුණුගම මහතා මෙසේ ද කීය.ලංකා සමසමාඡ පක්ෂය විසින් ඩොරික්ද සුසා මහතා සැමරිමේ දේශනය මෙවර පවත්වන ලෙසට මට කරන ලද ආරාධනාව ගැන මගේ ස්තුතිය පිරිනමමි. එක්දහස් නවසීය පනස් ගණන්වලදි හා එක් දහස් නවසිය හැට ගණන්වලදි ඩොරික් ලංකා සමසමාඡ පක්ෂයේ වැදගත් සාමාඡිකයෙක් විය. එම කාල පරිච්ජේදයේදී අප පේරාදෙණිය විශ්ව විද්‍යාලයේ උපාධි අපේක්ෂකයෝ වුහ. අපි සියලු දෙනාම ඩොරික් යන සුරතල් නමින් ඔහුව ඇමතීමට පුරුදුවී සිටියෙමු. ඩොරික් මත භේදයට තුඩුදුන් පුද්ගලයෙක් විය. එවකට ලංකා සමසමාඡ පක්ෂයේ ආරම්භක සාමාඡිකයෙකු වු පිලිප් ගුණවර්ධන මහතා එම පක්ෂයේ ප්‍රබ‍ල නායකයෙකු විය. එය අවිවාදයෙන්ම පිළිගන්නා කරුණකි.පක්ෂයෙන් කැඩි බිඳී ගිය සෙසු අය ඉන්දියාවේ බොල්ෂෙවික් ලෙනින් පක්ෂයේ සාමාඡිකයන් ලෙසට හඳුන්වන ලදි. එම කණ්ඩායමේ නායකයන් වුවන් අතර ලෙස්ලි ගුණවර්ධන මහතා හා ආචාර්ය කොල්වින් ආර්. ද සිල්වා මහතාද වූහ. ඩොරික් පොලිස් ඔත්තුකාරයෙක් යැයි පිලිප් ගුණවර්ධන මහතා විසින් චෝදනා කරන ලදි. මේ අභුත චෝදනාව ගැන ඉන්දියාවේ හතරවෙනි ජාත්‍යන්තර අයත් බෝල්ෂෙවික් ලෙනින් පක්ෂයේ කමලේෂ් බෙනර්ඡී යන අය විසින් පරික්ෂණයක් පවත්වා ඩොරික් සම්පුර්ණයෙන් නිදහස් කරන ලදී. ඒ සමගම බෙන්රඡි විසින් පක්ෂයේ බෙදී සිටි කණ්ඩායම් දෙකට අයත් පිරිස් සමගිව කටයුතු කරන ලෙසටද යෝජනා කරන ලදි.කැඩී ගිය පිලිප් ලංකා සමසමාඡ පක්ෂය තමා අයත් පක්ෂය යැයි පැවසීය. එහෙත් සමසමාඡයේ “නිඹුල් දෙපල” වශයෙන් හඳුන්වා තිබු කොටසට අයත් ආචාර්ය එන්.එම් පෙරේරා මහතා ලංකා සමසමාජ පක්ෂයේම රැඳී සිටියේය. පිලිප් ගුණවර්ධන මහතා හා එන්.එම්. පෙරේරා යන අය එවකට ඉතා සුහදව හා මිත්‍රශිලීව සිටි අයයි. පිලිප්ගේ අපේක්ෂාව වුයේ පක්ෂය ඡනතාව අතරට ගෙන ගොස් දේශපාලන කටයුතු දියත්කළ යුතු යයි යනුවෙනි. ලෙනින්ගේ ප්‍රතිපත්තිය දෙවැනි ලෝක සංග්‍රාම යුගයේදි උචිත වුවද ශ්‍රි ලංකාවට නිදහස ලැබිමෙන් පසුව පාර්ලිමේන්තු ආණ්ඩුක්‍රමයකට අවතිර්ණ වීමෙන් පසුව එලෙස නොවීය.1964 වර්ෂයේදී ආචාර්ය එන්. එම්. පෙරේරා මහතා වෙනත් දේශපාලන අංශ සමඟ එක්වි කටයුතු කළේය. ඩොරික්ද සුසා මහතා ඊට විරුද්ධ නොවු අතර, හෙතෙම ඊට පක්ෂ වුයේද නැත. මට ඩොරික්ද සුසා මහතා ප්‍රථමයෙන් හමුවුයේ ඔහු ලංකා විශ්ව විද්‍යාලයේ දෙවැනි භාෂාවක් ලෙසට ඉංග්‍රිසි විෂයය ඉගැන්වු අවදියේදිය. ඊට අමතරව සුසා මහතා මාක්ස්වාදය, ට්‍රොට්ස්කි වාදය හා ස්ටැලින් වාදය ශ්‍රි ලංකාවෙ හා ඉන්දියාවේ වාමාංශික ව්‍යාපාරයේ ඉතිහාසය ගැනද දේශන පැවැත් විය. මේ දේශන පැවැත් වුයේ හිඳගල පිහිටි කුලියට ගත් නිවාසකදීය. ඩොරික්ද සුසා මහතාගේ මෙම සිත් ඇදගන්නා දේශනවලට සවන් දිමට මට ලැබීම මගේ භාග්‍යයක්යැයි සිතමි.මිට වර්ෂ කිහිපයකට පසුව ඩොරික් ද සුසා මහතා වැවිලි කර්මාන්ත ඇමැති ආචාර්ය කොල්වින් ආර්. ද සිල්වා මහතාගේ ස්ථිර ලේකම් ධුරයට පත්විය. එම අවදියේදී මම සිරිමා බණ්ඩාරනායක මැතිනියගේ රඡයේ ප්‍රවෘත්ති අධ්‍යක්ෂ ලෙසට රාඡකාරි කළෙමි. ඊට ටික කලකට පසුව 1977 දී සභාග රජය පරාඡයට පත්විය. එම පරාඡය හේතු කොට ගෙන ශ්‍රි ලංකාවේ වාමාංශික ව්‍යාපාරය සම්පුර්ණයෙන්ම කඩා වැටුණි.සුසා මහතාගේ බාල දියණිය වන ඉසුරි හඳුනා ගැනිමට අවස්ථාවක් ලදිමි. ඉසුරී මෙනවිය නරේත් චාට්ටි මහතා සමග විවාහ ගිවිසුමකට බැඳී සිටි හෙයින් මට සුසා මහතාගේ නිවසට පැමිණෙන ලෙසට ආරාධනා කර තිබුණි. එවකට නරේන් චිට්ටි මහතා මගේ සහායක ලෙස රාඡකාරි කළේය.මම හිතන්නේ සුසා මහතට ගෞරව කිරිමක් වශයෙන් “ආර්ථික සංවර්ධනයට චීන මාවත” යන තේමාව යටතේ මෙම දේශනය පැවැත්විම ඉතාමත් කාලෝචිතය. විසි වන සියවසේදී සිදුවු වෙනස් විම චීනයේ ප්‍රබල වෙනස් විම් පැරණි තලයේ මාක්ස්වාදින්ට උපකල්පනය කිරිමට නොහැකි විය. විවෘත ආර්ථික සංකල්පයක් ගැන ඔවුන්ට සිතීමට නොහැකි විය. ආසියාවේ බොහෝ මාක්ස්වාදීන් විසින්ද සිතුවේ සෝවියට් රුසියවේ සිදුවු බෝල්ෂෙවික් විප්ලවය ප්‍රකාරව සමාඡවාදී රටවල් බිහිකළ යුතුය යනුවෙනි.එය කම්කරු ආධිපත්‍යක් තුළ සිදුවු විප්ලවයක් මෙහිදී සඳහන් කළ යුතුය. නට්සිවාදී ඇඩොල්ෆ් හිට්ලර් පරාඡය කිරිමෙන් පසුව සමාඡවාදී රටවල්වල නැඟීම ගැන මේ අවස්ථාවේදී සඳහන් කළ යුතුවේ. සමාඡවාදයේ නැගීම බටහිර එංගලන්තය ඇතුළු සෙසු යුරෝපා රටවල් තුළද පවතින ප්‍රවණතාවකි. මෙය සමාඡවාදී හැඟීම් හා දේශපාලන කටයුතු පැවැති අවධියක් විය. ඇමරිකාවේ එක්සත් ජනපද රටේද මෙවැනි දේශපාලන ව්‍යුහයක් බිහි විය. එවකට ලංකා සමසමාඡ පක්ෂයට අයත් පිරිස් විසින් නිම නොවන විප්ලවයක් ගැන කථාබහ කළේය. මේ අතරතුර එක් රටක පමණක් සමාඡවාදය ගොඩනැගිය හැකි බවට ස්ටැලින්වාදීහු තර්ක කළහ.ලියෝන් ට්‍රොට්ස්කි විසින් තර්ක කළේ එක් රටක පමණක් සමාඡවාදය ගොඩනැගිම සාර්ථකව කළ නොහැකි බවය. ට්‍රොට්ස්කි අතිදක්ෂ උගතෙකු වුවත් නමුත් ඔහුගේ ක්‍රියාකලාපයන් හා තර්ක සම්බන්ධව ඔහු නිවැරදි පැතුමක සිටියේ යැයි කියා ඉතිහාසඥයන් නිගමනය කරන්නේ නැතැයි පැවසීම නිවැරදි විග්‍රහයක් යයි සිතමි.මේ සමයේදී අභිනවයෙන් බලයට පත්වු යුරෝපීය රාඡ්‍යයන් විසින් එම රටවල ට්‍රොට්ස්කිවාදින් ඝාතනය කිරිම හා වෙනත් ආකාරයේ වදදිම් කිරිම ලංකා සමසමාඡ පක්ෂයේ නායකයන්ට දැඩි කම්පනයක් හා වේදනාවක් වු බව නොඅනුමානයි. ට්‍රොට්ස්කිවාදීන් සමහර අය අධිකරණයක් හමුවට ගෙන යාම හිට්ලර් පරාඡය කිරිමට ක්‍රියා කළ අයට වේදනාවක් විය. එහෙත් ඝාතනය කිරිම් හා වෙනත් ආකාරයේ වේදනාවන්ට බිලිවු නායකයන් ඔවුන්ගේ අභාවයන්වලින් පසුව ඔවුන්ව නිදොස් පුද්ගලයන් බවට නිගමනය කර තිබේ.සෝවියට් රුසියාව විසින් හිට්ලර් පරාඡය කිරිමෙන් අනතුරුව ස්ටැලින්වාදි සමාඡවාදි ව්‍යුහයක් අනුව කටයුතු කළේය. මේ න්‍යාය අනුව විශාල පරිමාණයේ කර්මාන්ත වලට ප්‍රමුඛත්වයක් දෙන ලදි. මේ ක්‍රම‍ය චිනය හා ඉන්දියාව විසින්ද අනුගමනය කළේය. අද චිනයේ හා ඉන්දියාවේ ආර්ථික වර්ධනයට පහසු වි තිබෙන්නේ මේ වැඩපිළිවෙළ නිසාය.චීනයේ සංස්කෘතික විප්ලවය විස්තර කිරිමට මා යායුතු නොවේ. එම විප්ලවය හේතුකොට ගෙන චීනයේ ආර්ථික විපර්යාස කිහිපයක් සිදුවිය. එම වෙනස්කම් ඇතිවීම මාවෝ සේතුං ඇතුළු සිව් දෙනාගේ කණ්ඩායම දායක වූහ. මාවෝ සේතුංගේ එම වැඩ පිළිවෙළ නිසා චීන ජාතිකයන් මිලියන හතක් සාගින්න නිසා මරණයට පත්වී යැයි ඇස්මේන්තු කර ඇත. එම විවේචන පැවතියද කර තමදු පෙංඩිහුයා ඇතුළු පැරණි නායකයන් විසින් ඒවාට මුහුණ දුන්නේ විවිධ අපහසුකම් හා අකරතැබ්බයන්ට මුහුණ පාමිණි. මේ සිද්ධිය හේතුකොට ගෙන ඔරලෝසුවේ බට්ටා ඒ මේ අතට පැද්දුණි. එලෙස පැද්දුණි බට්ටා චීනය මධ්‍යස්ථ හා ප්‍රායෝගික ලෙසට කටයුතු කරන පාර්ශ්වයන් දෙසට ගමන් කළේය. එවකටදී දියත් කිරිමට ලෑස්ති වූ හමුදා කුමන්ත්‍රණය අසාර්ථකවූ අතර, එය සංවිධාන කළේ මාවෝ සේතුංගේ ඉතා සමීප යාළුවන් විසිනි.මාවෝට කිසිදු හානියක් සිදු නොවූ අතර මේ සිද්ධීන්වලින් අනතුරුව චීනයේ ආර්ථික ව්‍යුහයේ ප්‍රතිසංවර්ධන ක්‍රියාදාමයන් දියත් කරන ලදි. එම වැඩපිළිවෙළ නූතන ලෝකයේ සිදුවූ විශාලතම ආර්ථික ආශ්චර්යයන් හැටියට විචාරකයන් විසින් විස්තර කරන ලදි.මාවෝ අනුගාමිකයන් පැවසූයේ ඔහුගේ වැඩපිළිවෙළ සියයට හැත්තෑවක් හොඳ වූ අතර, එය සියයට තිහක් නරක බවය. උගත් පිරිස් විසින් ඉල්ලා සිටියේ මාවෝ සේතුංගේ බෙහෙත් කවා තිබූ මිනිය බිජීං නගරයෙන් ඉවත් කොට එය ඔහු ඉපදුන නගරයේ තැන්පත් කරන ලෙසටය.චීනයේ නවීකරණ ප්‍රතිසංස්කරණ කටයුතුවලට පදනම් වූයේ වෞඑන්ලායි දායාද කළ සිව් වැදෑරුම් වැඩපිළිවෙළය. ඒවා නම් කෘෂිකර්මය, කර්මාන්ත ආර්ථික කටයුතු හා විද්‍යා තාක්ෂණය වේ. මාවෝගේ උපාය වූයේ රාජ්‍ය අරමුදල් කර්මාන්ත හා පොදු ව්‍යාපෘති සඳහා ආයෝජනය කළයුතු බවය. එහෙත් ඒවා තුළින් ජනතාවගේ ජීවන තත්ත්වයේ දියුණුවක් සිදු නොවීය. ජනතාවට බටර් හා ජෑම් ලබාදීම සඳහා අවශ්‍ය මුදල් ලබාදීමට සෝවියට් රුසියාවට මෙන්ම චීනයට නොහැකි විය. ජනතාවගේ ජීවන තත්ත්වයන් නැංවීම සඳහා වාණිජ කටයුතු හා අලෙවි මාර්ග ලිහිල් කිරීමට බලධාරීන් විසින් ක්‍රියා කළේ, ඒවා තුළින් ජනතාවට භෞතිකව සහන ලැබේයැයි යන විශ්වාසය මතය.සංස්කෘතික විප්ලවය පැවතුන කාලයේදී ඩෙං ෂියා විසින් කියා සිටියේ දුප්පත් කොමියුනිස්ට් වාදය පොහොසත් ධනවාදයට වඩා හොඳ බවට මතයක් පැවැති බවය.අදට දසක තුනක් දක්වා චීනයේ පවතින ආර්ථික ආශ්චර්ය ගැන විග්‍රහයකට අපි දැන් එළඹෙමු? ගෝලීය වශයෙන් ආර්ථික කටයුතු වර්ධනය වීම හා ආසියාව එම කටයුතුවල මූලස්ථානයක් වීම සම්බන්ධව විග්‍රහයකට බසිමු. චීනයේ නායකයන් විසින් ආරම්භයේදීම මෙම ප්‍රවණතාව ගැන දැනගෙන සිටියේය ක්‍රම සම්පාදක බලවත්තු මේ කරුණු වටහාගෙන සිටියහ. එවකට චීන ජනතාවගෙන් සැලකිය යුතු කොටසක් දැඩි දරිද්‍රතාවයෙන් පෙළී සිටින බව විද්‍යාමාන වූ කරුණකි. ආයෝජනය කිරීම සඳහා චීනයේ දැනට තිබෙන මුල ධනය ප්‍රමාණවත් නොවේ. එහි නායකයන්ගේ අපේක්ෂාව වන්නේ විශාල පරිමාණයේ ව්‍යාපෘති ආරම්භ කිරීමයි. මේ නිසා පිළිවෙත් කීපයක් අනුගමනය කිරීමට සිදුවී තිබේ. විද්‍යා හා තාක්ෂණික දැනුම මෙන්ම, විදේශ ආධාර හා විදේශ රටවල විශේෂඥයන්ගෙන් දැනුම ලබා ගැනීම අත්‍යවශ්‍ය විය. චීනයෙන් විදේශීය රටවලට ගිය විශේෂඥයන්ද ආපසු චීනයට ගෙන්වා ගැනීමට උත්සහා කරන ලදි.විශේෂ ආර්ථික කලාප තුළින් චීනය විදේශ රටවලට දොරටුවක් වශයෙන් විවෘත කිරීමටද සිදුවිය. මේ ආර්ථික කලාප අතුරින් ෂෙන්ගන් නැමැති කලාපය ලෝක ප්‍රකට වූ තැනකි.මේ පියවරවල් සියල්ලමට වඩා වැදගත් වූයේ චීනයේ චීන මුදල්වල අගය ආරක්ෂා කිරීමය. මේ තුළින් චීනයේ ආනයනයන් දිරි ගැන්වීමට හැකිවීමයි. 2001 වර්ෂයේදී චීනය ලෝක වෙළඳ සංවිධානයට එක්වූ විට චීන ආර්ථිකයට අවශ්‍ය සංශෝධන දියත් කර තිබුණි. චීන ආර්ථික විශේෂඥයන්ගේ අපේක්ෂාව වූයේ අභ්‍යන්තර රාමුවක තිබුණ ආර්ථිකය පුළුල් කිරීමයි. දැන් චීනය ලෝකයේ ප්‍රබල අපනයනකරුවන් දස දෙනා අතරට පත්වී සිටියි.පසුව ඇතිවූ ප්‍රවණතාවන් හේතුවෙන් චීනය ප්‍රමුඛස්ථානයකට පත්වීම ආශ්චර්යමත් සිද්ධියකි. අපනයනය සම්බන්ධව දැන් චීනය ජපානය ද අභිබවා සිටී. දැන් චීනය ලෝකයේ තෙවෙනි විශාලම අපනයන කරුවී සිටී. නුදුරු අනාගතයේ චීනය දෙවැනි ස්ථානයට පත්වන බව පෙනේ. චීනය ඇමෙරිකා එක්සත් ජනපදයට ඉහළින් සිටී. විශේෂයෙන් සඳහන් කළයුතු වන්නේ චීනය ජර්මනියට ඉහළින් අපනයන ක්ෂේත්‍රයේ සිටින බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021116</link>
    <topic>දේශපාලන බුද්ධිය ඇති අය ජනතා නියෝජිතයන් ලෙස තෝරා ගන්න</topic>
    <author>නුවන් කොඩිකාර</author>
    <content>දේශපාලන බුද්ධියක් මෙන්ම ජනතා සිතුම් පැතුම් අවබෝධ කරගත හැකි පුද්ගලයන් ජනතා නියෝජිතයන් ලෙස තෝරා පත්කර ගන්නැයි තමන් ජනතාවගෙන් ඉල්ලා සිටින බව ශ්‍රි ලංකා නිදහස් පක්ෂයේ මැද කොළඹ සම සංවිධායක, ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා මහතා පැවැසීය.එසේ නොමැතිව මැතිවරණ කාලයන්හීදි පමණක් පැමිණ බුරියානි, සරුවත් දී ඡන්දය ඉල්ලන්නන්ට හසු නොවෙන්නැයි හෙතෙම ඉල්ලා සිටියේය.බස්නාහිර පළාත් සභා මැතිවරණයට එක්සත් ජනතා නිදහස් සන්ධානයෙන් කොළඹ දිස්ත්‍රික්කයට තරඟ වදින එම්. එච්. එම් මන්සිල් මහතාගේ ප්‍රචාරක කටයතු ආරම්භ කරමින් ග්‍රෑන්ඩ්පාස්හි ස්ථාපිත කළ මැතිවරණ කාර්යාලය පෙරේදා (8) විවෘත කිරිමේ අවස්ථාවට එක්වෙමින් නියෝජ්‍ය ඇමැතිවරයා එසේ ප්‍රකාශ කළේය.එක්සත් ජාතික පක්ෂය සිය බලය සැමදාම මැද කොළඹින් තහවුරු කරගත්තද එහෙත් කිසි දිනක එහි ජනතාවගේ ආර්ථිකය දියුණු කිරීමට හෝ යටිතල පහසුකම් දියුණු කිරිමට කටයුතු නොකළ බව හෙතෙම කීවේය.ඒ හේතුවෙන් අඩුම පහසුකම් සහිත මෙරට එකම ආසනය බවට මැද කොළඹ පත්ව ඇති බව පැවැසු ඒ මහතා එම තත්ත්වයෙන් මැද කොළඹ ගලවා ගැනීමට වත්මන් රජයට කටයුතු කරද්දි ඊටද එක්සත් ජාතික පක්ෂය එරෙහි හකුල් හෙළමින් සිටින බව කියා සිටියේය.එහෙත් මැද කොළඹ ජනතාවට ගෞරවණීය ජීවිතයක් ගත කිරීමට අවශ්‍ය පහසුකම් ලබාදීමට ගත හැකි සෑම ක්‍රියාමාර්ගයක් ගන්නා බවත් ඒ සඳහා මැද කොළඹ ජනතාවගේ ශක්තිය එක්සත් ජනතා නිදහස් සන්ධානයට බස්නාහිර පළාත් සභා මැතිවරණයේ දි ලබාදිමට කටයුතු කරන ලෙසත් මුස්තාපා මහතා පැවැසීය.අවස්ථාවාදී දේශපාලනයක යෙදෙන එක්සත් ජාතික පක්ෂයේ හෝ විපක්ෂයේ පිරිස්ට තව දුරටත් මැද කොළඹ ඡන්ද මධ්‍යස්ථානයක් බවට පමණක් පත්කර ගැනීමට ඉඩ නොදෙන ලෙසත් එසේ වුණහොත් ජිවිත කාලයේම පසු තැවි තැවී ඉන්නට සිදුවන බවත් නියෝජ්‍ය ඇමැතිවරයා ප්‍රකාශ කළේය.ෆයිසර් මුස්තාපා මහතා මෙසේද කියා සිටියේය.අපි හැමෝටම ජනතා නියෝජිතයෙක් ලෙස පත්වෙන්න බැරි නිසයි ඊට වඩාත්ම සුදුසු කෙනා පත්කරලා යවන්නේ. ඒ පත්කරන කෙනා ඡන්දයක දි පමණක් ගමට එනව වම් පළක් නැහැ. එහෙම අය තවදුරටත් පත්කරලා වැඩක් වෙන්නේ නැහැ. මැද කොළඹට හැමදාම වු‍‍ණේ ඒ දේමයි. ඡන්දය ගන්නවා. යනවා. නැවත මැතිවරණයක දි ඇවිත් සිල්ලර ටිකක් බෙදලා ඡන්ද ටික ඩැහැගෙන යනවා. මේ තත්ත්වය දැන්වත් වෙනස් කළ යුතුයි. මැද කොළඹ දරුවන්ට හොඳ අධ්‍යාපනයක්, තරුණ තරුණියන්ට පිළිගත් රැකියාවක්, නිදහසේ ජිවත්විය හැකි ගෙයක් දොරක් පරිසරයක් නිර්මාණය කළ යුතුයි.ජනාධිපතිතුමා මට කිව්වා ෆයිසර් මේ ආසනය අපි දියුණු කරලා අනෙක් පුරවැසියන්ට හිමි වරප්‍රසාද ලබාදෙන්න කටයුතු කරන්න කියලා. කොළඹ ඉන්න නායකයන්ට මේ දේ නොතේරුණාට ගමෙන් ආව ජනාධිපතිතුමන්ට මේ අය විඳින දුක වේදනාව දැනෙනවා. එම නිසා තමයි ඉංග්‍රීසි අධ්‍යාපනය ලබාදෙන්න, නව නිවාස ලබාදෙන්න වැඩ සටහන් ආරම්භ කරේ. දැන් එක්සත් ජාතික පක්ෂය බයවෙලා. මොකද ඔවුන් දන්නවා රජයේ වැඩපිළි‍වෙළ හරහා ජනතාව සත්‍ය අවබෝධ කරගන්න විත්තිය. එය වළක්වන්න ජනතාවගේ ඔළුවලට විෂබීජ දාන්න පටන් ගෙන තිබෙනවා.මීට හසුවෙන්න එපා. එහෙම වුනොත් ඔබට වෙන්නේ හැමදාම අනික් අයට බැලමෙහෙවරකම් කර කර ඉන්න. එම නිසා මැද කොළඹ ජනතාව පාට පක්ෂ භේද අතහැර වත්මන් රජය ශක්තිමත් කරන්න එක්වෙන්නැයි මා ඉල්ලා සිටිනවා.බස්නාහිර පළාත් සභා අපේක්ෂක එම්. එච්. එම් මන්සිල් මහතා- මා සිව් වතාවක් මැද කොළඹින් කොළඹ නගර සභාවට තේරී පත්වුණා. ඒ කාල වකවානුවේ ජනතා නියෝජිතයෙක් ලෙස මට කළ හැකි වැඩ කොටස උපරිමයෙන් කළා. ජනතාවගේ ජිවන තත්ත්වයන් නඟාසිටුවන්න ස්වයං රැකියා ඇති කරන්න, අධ්‍යාපනය නංවන අවශ්‍ය ශිෂ්‍යත්ව වැඩසටහන් ඇතිකරන්න කටයුතු කළා. සමහරු එන්නේ මැතිවරණ කාලයන්වල පමණයි. ඒත් මැද කොළඹ ජනතාව දන්නවා ඔවුන්ගේ දුකේදි සැපේදි නාගරික මන්ත්‍රීවරු හැටියට අපි ළඟ හිටියා.එහෙම නැතුව වාසියට විතරක් ඇසුරු කළේ නැහැ. මේ තරම් ජනතාවක් සිංහල, දෙමළ හෝ මුස්ලිම් භේදයකින් තොරව මා වටා එක්ව සිටින්නේ ඔවුන් දන්නවා මන්සිල් හැමදාමත් ජනතාවත් එක්ක ඉන්න විත්තිය. කොළම නගර සභාවේ නාගරික මන්ත්‍රීවරුන් බහුතරයකගේ සහායත් මට මේ වෙනකොට හිමි වී තිබෙනවා. ඒ වගේ මැද කොළඹ ආසන සංවිධායක ෆයිසර් මුස්තාපා මහතාගෙත් පූර්ණ ආශිර්වාදය වගේම ශක්තියත් ලැබිලා තිබෙනවා. එම නිසා අපි සියලුදෙනා එක්වෙලා ඉහළ ඡන්ද ප්‍රමාණයකින් එක්සත් ජනතා නිදහස් සන්ධානයට මැද කොළඹින් ජයග්‍රහණය ලබාදෙමු යැයි ඉල්ලා සිටිනවා.මේ අවස්ථාවට කොළඹ නගර සභවේ නාගරික මන්ත්‍රිවරු රැසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021117</link>
    <topic>නවක වධ සිද්ධියට සාක්කිදුන් සිසුවා ඝාතනය කළා ද එල්ලී මැරුණා ද ?</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ කලා පීඨයට 2011 වසරේදී තේරීපත්ව සිටියදී ජ්‍යෙෂ්ඨ සිසු පිරිසකගේ අමානුෂික වධහිංසාවන්ට ලක්ව විශ්වවිද්‍යාලය හැර ගිය බව කියන සිසුවකුගේ මළ සිරුරක් විශ්වවිද්‍යාලයේ මාකස් ප්‍රනාන්දු ශාලාව පිටුපස වන ලැහැබක තිබී ඊයේ (10) පස්වරුවේ සොයාගෙන ඇත.මියගොස් සිටින සිසුවා ඔහු සමඟ විශ්වවිද්‍යාලයට තේරීපත් වූ සිසුවකුට ජ්‍යෙෂ්ඨ සිසු පිරිසක් ලිංගික අතවර කිරීමේ සිද්ධියකට අදාළව මහනුවර අධිකරණයේ විභාග වූ නඩුවක ප්‍රධාන සාක්කිකරුවකු ලෙස සිට ඇති බව දැන ගන්නට තිබේ.අදාළ නඩුවේදී නවකවධය මුවාවෙන් ලිංගික අතවර කිරීමේ චෝදනාවට විශ්වවිද්‍යාල සිසුන් තිදෙනකු වරදකරුවන් වූ අතර ඔවුනට අත්හිටවූ සිරදඬුවම් ද නියම කෙරිණි.විශ්වවිද්‍යාලයේ මාකස් ප්‍රනාන්දු ශාලාව පිටුපස කිලෝමීටරයක් පමණ දුරින් වන ලැහැබක ගසක මෙම සිසුවාගේ මළසිරුර එල්ලී තිබෙනු බාලදක්ෂ සිසුන් පිරිසක් දැක විශ්වවිද්‍යාලයට දැනුම්දී ඇත. ඒ වනවිටත් මොහු මියගොස් සති දෙකක පමණ කාලයක් ගතව ඇති බව පොලිසිය පවසයි. ප්‍රදේශය පුරා දැඩි දුඟදක් ද පැවතිණි.මියගොස් සිටින තරුණයා විශ්වවිද්‍යාලයේදී ඉකුත් 2011 වසරේදී නවකවධයට ලක්ව විශ්වවිද්‍යාලය හැරගිය ඩී. කේ. නිශාන්ත බවට සැකකරයි. ඔහුගේ මවුපියන් ඉකුත් ජනවාරි 26දා කඩවත පොලිසියට පැමිණිල්ලක් කැරමින් තම පුතු ආගිය අතක් නොමැති බවට පවසා ඇත.මෙම තරුණයාද 2011 වසරේදී නවකවධය ලබාදුන් සිසු පිරිසක් අතින් ලිංගික අපයෝජනයට ලක්ව ඇති අතර ඔහු ඒ පිළිබඳ පොලිසියට පැමිණිල්ලක් නොකර විශ්වවිද්‍යාල ජීවිතයට සමුදී තිබේ.තම පුතු අතුරුදන්ව ඇති බව පවසා මෙම සිසුවාගේ ඥාතින් පිරිසක් පසුගියදා විශ්වවිද්‍යාලයට පැමිණ ආරක්ෂක අංශ නිලධාරින් හමුවී පැමිණිල්ලක් ද කැර ඇත. ඔවුන් සිසුවා සෙවීමට විශ්වවිද්‍යාල සිසුන් කිහිපදෙනෙකුගේ සහාය ඥාතීන්ට ලබාදී තිබේ. ඥාතීන් සමඟ තොරතුරු හුවමාරුවේදී විශ්වවිද්‍යාල ජ්‍යෙෂ්ඨ සිසු පිරිසකට එරෙහිව මෙම සිසුවා අධිකරණයේ සාක්කි ලබා දුන් සිසුවා බව හෙළිවීමෙන් පසු විශ්වවිද්‍යාල සිසුන් පිරිස ඥාතීන්ට බැණ පිටව ගොස් තිබෙන බව දැනගන්නට ඇත.විශ්වවිද්‍යාල ජීවිතයට සමු දී පෞද්ගලික ආයතනයක රැකියාවක නිරතව ඇති අදාළ සිසුවා තම පෙම්වතිය හමුවීමට විශ්වවිද්‍යාලයට පැමිණ තිබෙන බව වාර්තා වෙයි.මියගිය තරුණයා‍ෙග් සිරුර අසල ඔහුගේ ජංගම දුරකථනය හැර මුදල් පසුම්බිය තිබී පොලිසිය සොයාගෙන ඇත.අදාළ ස්ථානයට ඊ‍ෙය් (10) පස්වරුවේ පොලිස් ආරක්ෂාව යෙදූ අතර පශ්චාත් මරණ පරීක්ෂණය අද (11) සිදුකිරීමට නියමිතය. මෙම තරුණයා සියදිවි හානිකර ගත්තේ ද නැතහොත් ඝාතනය කැර තිබේ ද යන්න එහිදී හෙළිවනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021118</link>
    <topic>රජයේ වාහන හොරට විකුණූ සැකකරුවන් සමඟ ලක්ෂ්මන් හුළුගල්ල සම්බන්ධ ද සොයා බලන්න</topic>
    <author>සිරන්ජනි කුමාරි</author>
    <content>ආරක්ෂක අමාත්‍යංශ නිලධාරින් යැයි පවසමින් රජයේ වාහන වංචනිකව ලබා ගෙන වෙනත් පුද්ගලයිනට අලෙවි කළ සැකකරුවන් සමඟ ජාතික ආරක්ෂාව පිළිබඳ මාධ්‍ය මධ්‍යස්ථානයේ හිටපු අධ්‍යක්ෂ ජනරාල් ලක්ෂ්මන් හුළුගල්ල සම්බන්ධතාවක් තිබුණේද යන්න සොයා වාර්තාවක් අධිකරණයට ඉදිරිපත් කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (10) කුරුඳුවත්ත පොලිසියට නියම ෙකළේය.රාජ්‍ය නොවෙන සංවිධාන මඟින් රාජ්‍ය ආයතන‍ වෙත ලබා දුන් වාහන ආරක්ෂක අමාත්‍යංශයේ නිලධාරින්යැයි පවසා ලබාගෙන කූඨ ලේඛන සකස්කොට අලෙවි කිරීමේ ජාවාරමට සම්බන්ධ බව කියන ලෝක ආහාර සංගමයේ සේවයේ නියුතු සැකකරුවකු ඊයේ අධිකරණයේ දී අත්අඩංගුවට ගෙන අධිකරණයට ඉදිරිපත් කළ අවස්ථාවේ දී මහෙස්ත්‍රාත්වරයා මෙම නියෝගය ෙකළේය.විශ්ව මධුසංඛ නැමැත්තා මෙම සිද්ධිය සම්බන්ධයෙන් මාස දෙකකට අධික කාලයක් රක්ෂිතබන්ධනාගාරගත ව සිට ඇප නියම වු අතර අනෙක් සැකකරු අත්අඩංගුව‍ට ගැනිම සඳහා අධිකරණය මඟින් වරෙන්තු නියම ව තිබිණ.හිටපු ජාතික මාධ්‍ය මධ්‍යස්ථානයේ අධ්‍යක්ෂක ලක්ෂ්මන් හුළුගල්ලේ මහතා පැවසූ බව පවසමින් මෙම වංචාවට හවුල්වුණු අනෙක් සැකකරු වන ගාමිණි මෙන්ඩිස් නැමැත්තා වහා අත්අඩංගුවට ගෙන අධිකරණයට ඉදිරිපත් කරන ලෙස මහේස්ත්‍රාත්වරයා ඉකුත් නඩු දිනයේ දීපොලිසියට නියෝග කොට තිබිණ.සැකකරුවන් විසින් මෙසේ වංචා කරන ලද වාහන හයක් සම්බන්ධයෙන් කුරුඳුවත්ත‍ පොලිසිය සිය විමර්ශන පවත්වන බවට අධිකරණයට කරුණු වාර්තා කොට තිබිණ.හෙක්ටර් කොබ්බෑකඩුව ගොවි කටයුතු පුහුණු කිරීමේ ආයතනයට ලෝක ආහාර වැඩසටහන යටතේ ලබා දී තිබූ මෙම ප්‍රාඩෝ රථය ලියාපදිංචි නොකළ වාහන යොදා ගනිමින් කරනු ලබන අපරාධ සම්බන්ධයෙන් විමර්ශන රාජකාරි සඳහා රැගෙන යන බව සඳහන් කරමින් සැකකරුවන් වාහනය ගෙන ගොස් ඇත. නැවත වාහනය භාර නොදීම සම්බන්ධයෙන් පොලිසියට කරන ලද පැමිණිල‍්ලේ සඳහන් වන්නේ ආරක්ෂක අමාත්‍යංශයේ බව පවසමින් සැකකරුවන් ආයතන ප්‍රධානීන් නොමඟ යැවු බවය.මෙම සැකකරුවන් දෙදෙනා ම ලෝක සෞඛ්‍ය සංවිධානය මඟින් සුනාමිය පැවැති යුගයේ ලංකාවට ගෙන්වන ලද එක්සත් ජාතීන්ගේ ජාත්‍යන්තර කම්කරු සංවිධානයට අයත් වාහනයකට කූඨ ලේඛන ‍සකස් කොට රජයට ගෙවිය යුතු රුපියල් 2208993 බදු වංචා කිරීමේ සිද්ධියක් සම්බන්ධයෙන් ද කුරුඳුවත්ත පොලිසිය විමර්ශන ආරම්භ කොට ඇත. මෙසේ රක්ෂිතබන්ධනාගාරගත කරනු ලැබුවේ සුසිලාරාම පාර ,මාලඹේ පදිංචි විශ්ව මධුශංඛ ඉඩම්ගොඩ හා ජයලත් ගාමිණි මෙන්ඩිස් නැමැතතන් මෙසේ පොලිසිය විසින් අත්අඩංගුවට ගෙන අධිකරණය ඉදිරිපත් කොට තිබිණ.කුරුඳුවත්ත පොලිසියේ ස්ථානාධිපති පොලිස් පරික්ෂක ජයසුන්දර , සැරයන් මෙන්ඩිස් , සිසිර හා විජිත යන නිලධාරින් අධිකරණය වෙත කරුණු දැක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021119</link>
    <topic>කොට්ටාව-කඩුවෙල 8 වැනිදා, ගාල්ල -මාතර 15වැනිදා ජනපති අතින් ජනතා අයිතියට</topic>
    <author>සිතාරා සේනානි සහ නුවන් කොඩිකාර</author>
    <content>කොළඹ පිටරවුම මාර්ගයේ කොට්ටාව-කඩුවෙල කොටස මාර්තු 08 වැනිදාත් දක්ෂිණ අධිවේගි මාර්ගයේ ගාල්ල සහ මාතර කොටස මාර්තු 15 වැනිදාත් ජනාධිපති මහින්ද රාජපක්ෂ මහතාගේ සුරතින් විවෘත කිරීමට නියමිතය. ශ්‍රී ලංකා නිදහස් පක්ෂ මූලස්ථානයේ ඊයේ (10) පැවැති එක්සත් ජනතා නිදහස් සන්ධානයේ පක්ෂ නියෝජිතියන්ගේ මාධ්‍ය හමුවේදි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා එසේ පැවැසීය.මංතීරු හතරකින් සමන්විත කොට්ටාව-කඩුවෙල මාර්ගයේ දුර කිලෝ මීටර් 11 කින් යුක්ත වන අතර මෙය විවෘත කිරිමත් සමඟ කොට්ටාවේ සිට කඩුවෙලට විනාඩි 8 කින් ගමන්ගත හැකි වේ. ශ්‍රී ලංකාවේ ඉදිවු දිගම පාලම මෙන්ම දිගම ගුවන් පාලමද මේ මාර්ගයේ ඉදිකර ඇති අතර කිලෝ මීටර් 3.3 කින් හෙබි එම පාලම මහවැව පාලම නමින් නම් කර තිබේ.ඒ අනුව මේ මාර්ගය ලබන මස 3, 4 සහ 5 යන තෙදින ජනතාවට නැරඹීම සඳහා විවෘත කිරීමට ද නියමිතය. අධිවේගී මාර්ගයේ ගාල්ල පින්නදුව සිට මාතර ගොඩගම දක්වා කොටසේ දිග කිලෝ මීටර් 35.25ක් වන අතර ඉමදුව කොක්මාදුව සහ ගොඩගම යන ස්ථානවල අන්තර් හුවමාරු මධ්‍යස්ථාන තුනකින් සමන්විත වේ. බස්නාහිර හා දකුණු පළාත් සභා මැතිවරණ කාල සීමාවේ මේ අධිවේගී මාර්ග විවෘත කිරීම කොතරම් සදාචාර සම්පන්න දැයි මාධ්‍යවේදියකු නැඟු ප්‍රශ්නයකට පිළිතුරු දුන් ඇමැතිවරයා මෙය මැතිවරණය ඉලක්ක කරගනිමින් සිදු කරන්නක් නොවන්නක් බවත් මෙය විවෘත නොකරීමෙන් තිබෙන පාඩුව ගැනද පසුව කතා කරන්නේ මාධ්‍ය මඟින් බවත් පැවැසීය.මේ අවස්ථාවට ඇමැතිවරුන් වන සුසිල් ප්‍රේමජයන්ත, වාසුදේව නානායක්කාර, පාඨලී චම්පික රණවක, කොළඹ නාගරික මන්ත්‍රී මොහොමඩ් මුසාසිල් මහත්වරුන්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021120</link>
    <topic>අපේක්ෂකයනට සහ ලේකම්වරුනට මනාප අංක ගන්න අවසර</topic>
    <author>නුවන් කොඩිකාර</author>
    <content>මනාප අංක ලබාගැනීමට දිස්ත්‍රික් ලේකම් කාර්යාල භූමියට ඇතුළු විය හැක්කේ බස්නාහිර හා දකුණු පළාත් සභා මැතිවරණයට තරඟවදින අපේක්ෂකයාට සහ අදාළ දේශපාලන පක්ෂයේ ලේකම්වරයාට පමණක් බව පොලීසිය පවසයි.ඒ අනුව වෙනත් කිසිම අයෙකුට එම භූමියට ඇතුළු වීමට අවස්ථාව ලබා නොදෙන බවත් එසේ ඇතුළුවීමට උත්සහ කරන පුද්ගලයින් මැතිවරණ පණත යටතේ අත්අඩංගුවට ගන්නා බවත් පොලිසිය කියයි.කච්චේරිය ආසන්න ප්‍රදේශයට වාහනයෙන් ගමන් කළ හැක්කේ අපේක්ෂකයාට පමණක් වන අතර වාහන පෙළපාලි හෝ ආධාරකරුවන් කිසිවෙකුට එම ස්ථානයට පැමිණිමට අවසර ලබා නොදෙන බවද පොලිස් මාධ්‍ය ප්‍රකාශක කාර්යාලය සඳහන් කරයි. එම හේතුවෙන් මනාප අංක ලබා ගැනීම සඳහා අපේක්ෂකයන් පමණක් පැමිණෙන ලෙස පොලීසිය ඉල්ලීමක් කරයි.එසේ නොමැතිව නීති විරෝධි අයුරින් කටයුතු කරන පුද්ගලයින්ට එරෙහිව දැඩි නීතිමය ක්‍රියාමාර්ග ගන්නා බව පොලිස් මාධ්‍ය ප්‍රකාශක කාර්යාලය පවසයි. බස්නාහිර සහ දකුණු පළාත් සභා ඡන්ද විමසීමට අදාළව අපේක්ෂකයින් හට මනාප අංක ලබාදීම එම පළාත්වල පිහිටි දිස්ත්‍රික් ලේකම් කාර්යාලවලදි අද (11) දිනයේ සිදු කිරිමට නියමිත බව මැතිවරණ මහ ලේකම් කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021121</link>
    <topic>පරිපූරක-අතුරු වෛද්‍ය සේවා ඒකාබද්ධ බල මණ්ඩලයේ වෘත්තීය ක්‍රියා මාර්ගය අත්හිටුවයි</topic>
    <author/>
    <content>පරිපූරක වෛද්‍ය සේවා සහ අතුරු වෛද්‍ය සේවා ඒකාබද්ධ බල මණ්ඩලය අද (11) දින පැවැත්වීමට සුදානම් කර තිබු වෘත්තීය ක්‍රියාමාර්ගය අත්හිටුවීමට තීරණය කර ඇත.මේ සම්බන්ධයෙන් පසුගියදා සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් සෞඛ්‍ය ලේකම් වෛද්‍ය නිහාල් ජයතිලක මහතා ඇතුළු නිලධාරීන්ගේ සහභාගීත්වයෙන් වෘත්තීය සමිති බල මණ්ඩල නියෝජිතයින් සමඟ සාකච්ඡාවක් පවත්වා තිබේ.ඒකාබද්ධ වෘත්තීය සමිති බල මණ්ඩලයේ ඉල්ලීම් සම්බන්ධයෙන් මහා භාණ්ඩාගාරය සහ අදාළ බලධාරීන් සමඟ සාකච්ඡා කර ඉක්මණින් විසදුමක් ලබා දීමට එහිදී සෞඛ්‍ය අමාත්‍යාංශ නිලධාරීන් එම වෘත්තීය සමිති ඒකාබද්ධ බල මණ්ඩල නියෝජිතයින්ට දැනුම් දී ඇත.ඒ අනුව වෘත්තීය ක්‍රියාමාර්ගය අත්හිටුවීමට තීරණය කළ බව ඒකාබද්ධ වෘත්තීය සමිති බල මණ්ඩලය සෞඛ්‍ය අමාත්‍යාංශයට දන්වා තිබේ.වෘත්තීය ක්‍රියාමාර්ග නවතා අඛණ්ඩව තම සේවාවන් රෝගීන් වෙනුවෙන් සපයා දීමට තීරණය කිරීම සම්බන්ධයෙන් සෞඛ්‍ය අමාත්‍යාංශය එම බල මණ්ඩලයට කෘතඥතාව පළ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021122</link>
    <topic>යුද්ධයේ දී ගුවන් හමුදාව ප්‍රහාර එල්ල කෙළේ ත්‍රස්ත ඉලක්කවලටයි</topic>
    <author>චන්ද්‍රිකා පෙරේරා</author>
    <content>යුද්ධයේ දී ගුවන් හමුදාව ප්‍රහාර එල්ල කෙළේ ත්‍රස්තයින්ට පමණක් බවට සනාත කිරීමට සාක්කි ඇති බව ගුවන් හමුදාපති එයා මාර්ෂල් හර්ෂ අබේවික්‍රම මහතා සඳහන් කරයි.කිසිවකුට ඒ පිළිබඳ චෝදනා කිරීමට නොහැකි බවත් අවශ්‍ය නම් ඕනෑම අවස්ථාවක නිවැරදි තොරතුරු ඉදිරිපත් කිරීමට සූදානම් බවත් හෙතෙම දිනමිණට පැවසීය.ශ්‍රී ලංකා ගුවන් හමුදාව ඉතිහාසයේ සිටම සිදුකළ මෙහෙයුම් ඇතුළු ගුවනේ කළ රාජකාරින් පිළිබඳ ලියැවුණු කෘතියක් ද ඉදිරි දිනවල දී එළිදැක්වීමට නියමිත බවද හේ පැවසීය.ත්‍රස්තවාදය මෙරටින් පිටුදැකීමට ගුවන් හමුදාව සිදුකළ මෙහෙයුම් පිළිබඳ සියලු විස්තර මේ කෘතියේ ඇතුළත් ව තිබෙන අතර මානෂිය මෙහෙයුමේ දී ත්‍රස්ත ඉලක්ක වෙත එල්ල කළ නිවැරදි ප්‍රහාර පිළිබඳ හෙළිකෙරෙන තොරතුරු රැසක් මේ කෘතියේ ඇති බව හේ පෙන්වා දුන්නේය. විශේෂයෙන් 2006 වසරේ ඇරඹි මානුෂිය මෙහෙයුමේ දී නිරීක්ෂණ යානා ( බීච් ක්‍රාෆ්ට්) හා නියමු රහිත යානා මඟින් ලබාගත් තොරතුරු හා සැටලයිට් තාක්ෂණය හරහා ගත් ඡායාරූප දර්ශන සියල්ල නිසි ලෙස තහවුරු කර ගැනීමෙන් පසු පහරදීම් සිදුකළ බව ද, ගුවන් හමුදාපති එයාර් මාර්ෂල් හර්ෂ අබේවික්‍රම මහතා කීය.මේ තොරතුරු ඇතුළත් කර “ඒරියල් ට්‍රිබියුට්” නමින් ගුවන් හමුදාවේ ඉතිහාසය පිළිබඳ ඉංග්‍රීසි බසින් ලියැවුණු කෘතියක් එළිදැක්වීමට නියමිත බව හෙතෙම සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021123</link>
    <topic>එල්ටීටීඊ සැකකරුවනට නඩු පවරයි</topic>
    <author>රෝෂන් තුෂාර</author>
    <content>කොළඹකොල්ලුපිටිය පිත්තල හන්දියේදි ආරක්ෂක ලේකම් ගෝඨාභය රාජපක්ෂ මහතා ඇතුළු ආරක්ෂක නිලධාරීන් ඉලක්ක කරමින් ත්‍රිවීල් බෝම්බයක් පුපුරුවාහැර හමුදා නිලධාරීන් තිදෙනකු මරණයට පත්කළ එල්ටීටීඊ සැකකරුවන් පස් දෙනකුට එරෙහිව නීතිපතිවරයා ඊයේ (10) කොළඹ මහාධිකරණයේ දී අධි චෝදනා ගොනු කරමින් නඩු පැවරීය.ආරක්ෂක ලේකම් ගෝඨාභය රාජපක්ෂ මහතා මරා දැමීමට තැත්කිරිම, ඒ සඳහා කුමන්ත්‍රණය කිරිම, ආධාර අනුබල දීම, හමුදා නිලධාරින් තිදෙනකු මරණයට පත්කිරිම ඇතුළු චෝදනා යටතේ මේ නඩුව පවරා තිබිණි.2006 ජුලි මස හා දෙසැම්බර් මාසය අතර කාලය තුළදි දැනට මියගොස් ඇති බාල සිංහම් විජේ කුමාර් නමැති අය සමඟ එක්ව කුමන්ත්‍රණය කැර ත්‍රස්තවාදි කටයුතු කිරිම, දණ්ඩ නීති සංග්‍රහය යටතේ දඩුවම් ලැබිය යුතු වැරැදි සිදු කිරිම ඇතුළු චෝදනා නීතිපතිවරයා ඉදිරිපත් කැර ඇත.පොන්නසාමි කාතුගේසු සිවාජි, සිවලිංගම් අරූරන්, පද්මනාදන් අයියර්, ශ්‍රි ස්කන්ධ රාජා ශර්මා,හා සෙල්වචන්ද්‍රන් වෙල්ලයියා තලායන් යන සැකකරුවන්ට මේ චෝදනා ගොනු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021124</link>
    <topic>පළාත් පාලන ආයතනයක සේවකයන් ඇගයීම පුළුල් කාර්යභාරයකට අතදීමක්</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>පළාත් පාලන ආයතනයක් තම බල ප්‍රදේශයේ සංවර්ධනයට පමණක් සීමා නොකර, තම ආයතනයේ සේවක මණ්ඩලයේ සේවය ඇගයීමට ලක්කිරීම පුළුල් කාර්යභාරයකට අතදීමක් ලෙස සලකන බව සෞඛ්‍ය ඇමැති මෛත්‍රීපාල සිරිසේන මහතා පැවසීය.ශ්‍රී ජයවර්ධනපුර - කෝට්ටේ මහ නගර සභාව මඟින් පවත්වන ලද ‍ සේවක අභිනන්දන ප්‍රණාම උත්සවයේ විශේෂ ආරාධිතයා ලෙස සහභාගිවෙමින් ඇමැති සිරිසේන මහතා එසේ කියා සිටියේය.ඇමැති සිරිසේන මහතා එහිදී තවදුරටත් මෙසේද කීය.ලක්ෂ 14ක් පමණ වූ රාජ්‍ය සේවකයන් මෙන්ම, පෞද්ගලික අංශයේ ලක්ෂ 22ක් පමණ වූ වැඩකරන අයගේ දුක් ගැනවිල්ල වන්නේද කොච්චර වැඩ කළත් හොඳක් නැහැ අගය කරන කෙනෙක් නැහැ යන්නයි. රාජ්‍ය සේවයේ මේ පොදු දුක්ගැනවිල්ලට, කෝට්ටේ නගර සභාව පිළිතුරු දෙමින්, සේවක ප්‍රණාම උළෙලක් පැවැත්වීම මා අගය කරනවා. ඊට සහභාගිවීමට ලැබීම ගැනත් මා සතුටුවෙනවා.උපහාර ලැබිය යුතු අයට, එම උපහාර පිරිනැමීමට කෝට්ට් මහ නගර සභාවේ නගරාධිපතිතුමාට හැකිවීම පිළිබඳවත්, පසුගිය වසරේ ආරම්භ කළ මත්ද්‍රව්‍ය නැතිකිරීමේ වැඩ පිළිවෙළත් සාර්ථකවී තිබීමත් විශේෂයෙන් සඳහන් කළ හැකියි.කෝට්ටේ නාගවිහාරාධිපති මාදොළුවාවේ සෝභිත නායක හිමියෝදර්ශනයක් නැත්නම් රට මෙන්ම නගර සභාවත් විනාශ වෙනවා. අපේ නගරාධිපතිතුමාට දර්ශනයක් තිබෙනවා. ඒ අනුව එතුමා කටයුතු කරන නිසා වැඩිකල් යන්ට පෙර කෝට්ටේ ආදර්ශ නගරයක් බවට පත්විය යුතුයි.මත්කුඩු ව්‍යාපාරය නිසා පසුගිය කාලය තුළ ඇතිකරන ලද මර්දන කටයුතු සාර්ථක වුණා. මත්පැන් භාවිතයෙන් ශ්‍රී ලාංකිකයන් විනාශයට පත්වුණා.කෝට්ටේ මහ නගර සභාවේ නගරාධිපති ජනක රණවක මහතාපසුගිය වසරේ අපි ක්‍රියාත්මක කළ මත්කුඩු මර්දන ව්‍යාපාරය සාර්ථකවී තිබෙනවා. ඒ නිසා මේ වසරේ දුම්වැටි මර්දන ව්‍යාපාරය ක්‍රියාත්මක කරනවා. අපේ අරමුණ වනුයේ ලබන දෙසැම්බර් මස 31 වැනි දිනයට පෙර මේ ප්‍රදේශය සම්පූර්ණයෙන්ම දුම්වැටි භාවිත නොකරන ප්‍රදේශයක් බවට පත්කිරීමයි.අසිරිමත් කෝට්ටේ ග්‍රන්ථය පිරිනැමීමේ උත්සවය ඉදිරි මාස දෙක ඇතුළත පවත්වන අතර, අප ප්‍රදේශයේ මාතෘ සායනවලට පැමිණෙන සෑම මවකටම නොමිලයේ කිරි වීදුරුවක් සැපයීමේ වැඩපිළිවෙළ ද අද සිට ආරම්භ කරනවා.පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත, කොළඹ දිස්ත්‍රික් පාර්ලිමේන්තු මන්ත්‍රී දුමින්ද සිල්වා කෝට්ටේ ශ්‍රී ලංකා නිදහස් පක්ෂ ප්‍රධාන සංවිධායක හා හිටපු විදේශ කටයුතු ඇමැති රෝහිත බෝගොල්ලාගම, හිටපු පළාත් සභා මන්ත්‍රී ඉසුර දේවප්‍රිය හා ශ්‍රී ජයවර්ධනපුර ප්‍රාදේශීය ලේකම් අමල් එදිරිසූරිය හා නාගරික මන්ත්‍රීවරුන්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=n14021125</link>
    <topic>යාපනයේ සියලු ඉඩම්වලට වන්දි ලබාදීම මාර්තු 15ට පෙර</topic>
    <author>මහින්ද අලුත්ගෙදර යාපනය සිට</author>
    <content>සංවර්ධන කටයුතු වෙනුවෙන් අත්පත් කරගත් යාපනය දිස්ත්‍රික්කයේ සියලුම ඉඩම් සඳහා වන්දි ලබාදීම එළඹෙන මාර්තු මාසයේ 15 දාට ප්‍රථම අවසන් කිරීමට රජය තීරණය කරයි.එම ඉඩම් සියල්ල දිස්ත්‍රික්කයේ සංවර්ධන කටයුතු වෙනුවෙන් අත්පත් කරගෙන තිබෙන අතර එහි ප්‍රතිලාභ ඒ ඒ ප්‍රදේශයන්හි ජනතාවට බවද යුද්ධය හේතුවෙන් දුක්බර ජීවිතයක් ගතකළ ජනතාවගේ අනාගතය වෙනුවෙන් මේ සියලු ක්‍රියාමාර්ග ගෙන තිබෙන බවද ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි.මේ අවස්ථාව යාපනය දිස්ත්‍රික්කයේ ජනතාවට අතිශයින්ම වැදගත් බව පෙන්වාදුන් ඒ මහතා දශක තුනක කාලයක් ගතකළ දුක්බර ජීවිතයෙන් මිදී සංවර්ධයේ ප්‍රතිලාභ ලබාගැනීමට අවස්ථාව හිමිව තිබෙන බවද කියා සිටී.ඇමැතිවරයා මේ බව සඳහන් කළේ යාපනය දිස්ත්‍රික් ලේකම් කාර්යාලයේ දී ඊයේ (10) පැවැති විශේෂ සාකච්ඡාවකට සහභාගි වෙමිනි. උගත් පාඩම් හා ප්‍රතිසංධානය පිළිබද ජනාධිපති කොමිෂන් සභා වාර්තාවේ ඉඩම් හා ඉඩම් සංවර්ධන අමාත්‍යාංශයට අදාළ නිර්දේශ ක්‍රියාත්මක කිරීමේදී පසුගිය 2013 වර්ෂයේ ලබා තිබෙන ප්‍රගතිය සමාලෝචනය වෙනුවෙන් මේ සාකච්ඡාව පැවැත්විණි.එහිදී වැඩිදුරටත් අදහස් දක්වමින් ඇමැති ජනක බණ්ඩාර තෙන්නකෝන් මහතා පෙන්වා දුන්නේ උතුරු හා නැඟෙනහිර ජනතාවගේ ඉඩම් ගැටලු විසඳීම යුතුකමක් බවත් යාපනය දිස්ත්‍රික්කය ඇතුළු උතුරු පළාතේ ජනතාවගේ ඉඩම් ගැටලු විසඳීම වෙනුවෙන් කඩිනම් ක්‍රියාමාර්ග ගෙන තිබෙන බවත්ය.මේ වනවිට ආරක්ෂක අංශ විසින් අත්පත් කරගෙන තිබූ උතුරේ ඉඩම් යළි එහි මුල් පදිංචිකරුවන් වෙත ලබාදීම ආරම්භ කර තිබෙන බව සඳහන් කළ ඒ මහතා මේ වනවිට ශ්‍රී ලංකා යුද හමුදාව පරිහරණය කළ ඉඩම් අක්කර 20,012 ක්ද ශ්‍රී ලංකා නාවික හමුදාව පරිහරණය කළ ඉඩම් අක්කර 2,024 ක් සහ ශ්‍රී ලංකා ගුවන් හමුදාව පරිහරණය කළ ඉඩම් අක්කර 716 ක් එහි මුල් පදිංචිකරුවන් වෙත ලබා දී තිබෙන බවද සිහිපත් කළේය.දැනට පවතින ඉඩම් ගැටලු සහ ඒවා විසඳීම වෙනුවෙන් ගතහැකි ක්‍රියාමාර්ග සම්බන්ධයෙන් දීර්ඝ වශයෙන් මෙහිදී සාකච්ඡා කෙරුණු අතර එළඹෙන ජූනි මාසය වනවිට එම ඉඩම් ගැටලු සඳහා විසඳුම් ලබාදෙන ලෙස ඇමැතිවරයා අදාළ නිලධාරීන් වෙත උපදෙස් දුන්නේය. මේ අතර ඉඩම් නොමැති පවුල් වෙනුවෙන් ඉඩම් ලබාදීමේ දී රජයේ ඉඩම් පවතින ප්‍රදේශයන් වෙත අවධානය යොමුකරන ලෙස සඳහන් කළ ඒ මහතා යාපනය දිස්ත්‍රික්කයේ පවතින සියලුම ඉඩම් සම්බන්ධයෙන් සමීක්ෂණයක් සිදුකර අදාළ වාර්තාව මේ මාසයේ 22 දාට ප්‍රථම තමා වෙත ලබාදෙන ලෙස අදාළ ප්‍රදේශීය ලේකම්වරුන්ට උපදෙස් දුන්නේය.ඒ වෙනුවෙන් වැයවන මුදල අමාත්‍යාංශය විසින් ලබාදීමට කටයුතු කරන බවද ඉඩම් හා ඉඩම් සංවර්ධන ඇමැතිවරයා ප්‍රකාශ කළේය.මේ අතර යාපනය දිස්ත්‍රික්කයේ සෑම ප්‍රදේශීය ලේකම් කාර්යාලයක් සඳහාම පරිගණකයක්, මුද්‍රණ යන්‍රයක් බැගීන් ලබාදීම ද ඇමැති ජනක බණ්ඩාර තෙන්නකෝන් මහතා අතින් මෙහිදී සිදුවිය.ඉඩම් හා ඉඩම් සංවර්ධන අමාත්‍යාංශයේ ලේකම් අශෝක පීරිස්, උතුරු පළාත් ආණ්ඩුකාර මේජර් ජනරාල් ජී.ඒ චන්ද්‍රසිරි, යාපනය දිස්ත්‍රික් ලේකම් සුන්දරම් අරුමනායගම්, ඉඩම් නිරවුල් කිරීමේ කොමසාරිස් ජනරාල් ගාමිණී ඉලංගරත්න, ඉඩම් කොමසාරිස් ජනරාල් ආර්.පී.ආර් රාජපක්ෂ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=r1402111</link>
    <topic>මදුරන්කුලිය අවට මදන මෝදක බෙදාහරින පිය-පුතු දෙපළක් කොටු</topic>
    <author>@ පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>මදුරන්කුලිය සහ ඒ අවට ප්‍රදේශවල වෙළෙඳසල්වලට මදන මෝදක ගුලි තොග වශයෙන් බෙදාහරින බව කියන පිය පුතු දෙදෙනෙකුගේ ව්‍යාපාරික ස්ථානයක් වැටලූ මුන්දලම පොලිසියේ නිලධාරී කණ්ඩායමක් රුපියල් ලක්ෂ දෙකක (රු. 2,00000/=)ට ආසන්න වටිනාකමක් ඇති මදන මෝදක ගුලි තොගයක් ද සමඟ ව්‍යාපාරික පියා අත්අඩංගුවට ගෙන ඇත.මුන්දලම පොලිසියේ නොවිසඳුණු අපරාධ අංශයේ නිලධාරීන්ට ලැබුණු ඔත්තුවකට අනුව මදුරන්කුලිය කඩයමට්ටෙ ප්‍රදේශයේ ස්ථානයක පවත්වාගෙන ගිය මේ ව්‍යාපරික ස්ථානය වටලන අවස්ථාවේ මදන මෝදක ගුලි බෙදාහැරීම සඳහා ගෙන යාමට සූදානම් කර තිබී ඇති බව පොලිස් පරීක්ෂණවල දී හෙළිවී ඇත.ඇඹිලිපිටිය ප්‍රදේශයෙන් තොග වශයෙන් ගෙන්වා ඇති මේ මදන මෝදක ගුලි 25ක් බැගින් ඇසිරූ ගුලි පැකට් 130ක් මේ වැටලීමේදී පොලිස් අත්අඩංගුවට ගැනීමට හැකිවී ඇති අතර, එකක් රුපියල් 60ක් බැගින් අළෙවි කර තිබේ. මේවා වැඩි වශයෙන් අළෙවි කෙරෙන්නේ ප්‍රදේශයේ පාසල් ආශ්‍රිත වෙළෙඳ සල්වලට බවත් පොලිස් පරීක්ෂණවලදී ව‍ැඩිදුරටත් හෙළිවී ඇත.පුත්තලම පොලිස් අධිකාරී රංජිත් කොඩිතුවක්කු, සහකාර පොලිස් අධිකාරී ඒ. එස්. දයාරත්න යන මහත්වරරුන්ගේ උපදෙස් පරිදි මුන්දලම පොලිස් ස්ථානාධිපති පොලිස් පරීක්ෂක ප්‍රනීත් මානවඩු, උප පොලිස් පරීක්ෂක එම්. ඩී. සරත්, පො.සැ‍. 41340 අමිත්, පො.කො. 54756 ඉර්ෂාඩ්, පො.කො. 7250 නාලක, පො‍.කො රි. 9885 පාලිත, යන නිලධාරීන් මේ වැටලීම සිදුකර මදන මෝදක ගුලි සමඟ සැකකාර පියා අත්අඩංගුවට ගෙන ඇති අතර, මේ ජාවාරමට සම්බන්ධ යැයි සැකකරන දැනට අත්අඩංගුවට ගෙන ඇති සැකකරුගේ පුතාද අත්අඩංගුවට ගැනීමට වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=r1402112</link>
    <topic>පාවහන් ප්‍රදර්ශනය බලන්න ඇමැති බැසිල් ඇවිත් ...</topic>
    <author>ඡායාරූපය - බන්දුල අලහකෝන්</author>
    <content>ශ්‍රී ලංකා අපනයන සංවර්ධන මණ්ඩලයේ සංවිධානයෙන් කොළඹ බණ්ඩාරනායත ජාත්‍යන්තර සම්මන්ත්‍රණ ශාලාවේ පැවති 2014 වසරේ පාවහන් සහ සම්භාණ්ඩ ප්‍රදර්ශනය ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් සිදුකෙරිණි.ප්‍රදර්ශන කුටි නරඹමින් සංචාරයේ යෙදුන අවස්ථාවේදී ප්‍රදර්ශනාගාරයකින් බැසිල් රාජපක්ෂ ඇමැතිතුමාට පිරිනැමූ සිංහ කොඩිය සහිත පාවහන් ආකෘති තිළිණයක් ඇමැතිතුමා විසින් උත්සවයට සහභාගි වූ විදේශ තානාපතිවරයකු හට පිරිනැමූ අයුරු. කර්මාන්ත සහ වාණිජ කටයුතු ඇමැති රිෂාඩ් බදුර්දීන් මහතා ද මෙහි සිටී. ඇමැති ලේකම් අනුර සිරිවර්ධන සහ ශ්‍රී ලංකා අපනයන සංවර්ධන මණ්ඩලයේ සභාපති බන්දුල එගොඩගේ මහතාද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=r1402113</link>
    <topic>නෙල්ලිකුලම සුනඛ මිතුරු නිවහනඉවත් කරන තුරු අමිත හිමියෝ උපවාසේ</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර මධ්‍යම නුවරගම් පළාත් ප්‍රාදේශිය සභා බල ප්‍රදේශයට අයත් ඇලයාපත්තුව නෙල්ලිකුලම පිහිටි සුනඛ මිතුරු නිවහන එම ස්ථානයෙන් ඉවත් කරන ලෙස ඉල්ලා අනුරාධපුර දේවී මහාමායා විහාරස්ථානයේ විහාරාධිපති අමිත ධම්ම හිමියන් පෙරේදා (09) උදෑසන සිට සුනඛ මිතුරු නිවහන ඉදිරිපිට අට්ටාලයක් සකසා සත්‍යග්‍රහයක නිරත වුහ.සුනඛ නිවහන ඉවත් කරන තුරු එම ස්ථානයෙන් ඉවත් නොවන බවත් නිරාහාරව ජලය පමණක් පානය කරමින් අඛණ්ඩව සත්‍යග්‍රහයේ යෙදෙන බවත් උන්වහන්සේ පැවැසුහ.අනුරාධපුර ඇලයාපත්තුව නෙල්ලිකුලම ගම්මානයේ ඉදිකර තිබෙන සුනඛ මිතුරු නිවහන හේතුවෙන් ප්‍රදේශයේ පවුල් 75ක් පමණ දැඩි අපහසුතාවට පත්ව ඇති බවත්මේ මධ්‍යස්ථානය හේතුවෙන් ගම්මානයේ පදිංචිව සිටින කුඩා දරුවන් ඇතුළු විශාල පිරිසක් රෝගීන් බවට පත්වී ඇති බවත් උන්වහන්සේ කීහ.2013 වසරේ අක්කර 02 කින් යුතු මේ භූමියේ සෞඛ්‍ය මධ්‍යස්ථානයක් ඉදිකරන බව පවසමින් ගොඩනැගිලි ඉදිකර අනුරාධපුර නගරයේ දඩාවතේ යන සුනඛයන් මැයි මාසයේ රාත්‍රීයේ සිට හොර රහසේම ගෙනත් දැමීමට අනුරාධපුර මහ නගර සභාව පියවර ගත් බවද උන්වහන්සේ පැවැසුහ.අක්කර 02කින් යුතු භූමියේ සුනඛයන් 300 කට ආසන්න පිරිසක් මේ වන විට සිර කරගෙන සිටින බවත් උන් පිට කරන මුත්‍රා සහ අසූචි හේතුවෙන් නෙල්ලිකුලම ගම්මානයම දුර්ඝන්දයෙන් වැසී ගොස් ඇතැයිද උන්වහන්සේ චෝදනා කර සිටි.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=r1402114</link>
    <topic>ගම්පහ පළාත් මාර්ග කාපට් කිරීමේ ව්‍යාපෘති 161ක්</topic>
    <author>ගම්පහ සංචාරක නිමල් ජයසිංහ</author>
    <content>ආර්ථික සංවර්ධන අමාත්‍යාංශයේ සංකල්පයකට අනුව ගම්පහ දිස්ත්‍රික්කයට අයත් පළාත් මාර්ග කිලෝමීටර් 321.5ක ව්‍යාපෘති 161 යටතේ කාපට්කර සංවර්ධනය කිරීම සඳහා ආර්ථික සංවර්ධන අමාත්‍යාංශයේ “රන්අරුණ” ප්‍රාදේශීය සංවර්ධන ව්‍යාපෘතිය මඟින් මූල්‍ය ප්‍රතිපාදන දසලක්ෂ 5525ක් වෙන්කර ඇත.මේ සියලු ව්‍යාපෘති මාර්ග සංවර්ධන අධිකාරියේ අධීක්ෂණය යටතේ බස්නාහිර පළාත් මාර්ග සංවර්ධන අධිකාරිය විසින් ක්‍රියාත්මක කරනු ලබන අතර මේ සඳහා අදාළ ගෙවීම්, ප්‍රගතිය, අධීක්ෂණය හා මඟපෙන්වීම ගම්පහ දිස්ත්‍රික් ලේකම් ජේ.ජේ.රත්නසිරි මහතා විසින් සිදු කරයි.මෙම ව්‍යාපෘති 161න් 112 ක වැඩ අවසන් අතර, 2013 වසරේ ව්‍යාපෘති 49ක් ක්‍රියාත්මක කොට ඉන් මාර්ග 45ක වැඩ අවසන්ව ඇත. ඉතිරි මාර්ග 04 හි සංවර්ධන කාර්යයන් මේ වන විට ක්‍රියාත්මක අතර 2014 වර්ෂයේදී ව්‍යාපෘති 161ම වැඩ සාර්ථකව අවසන් කළ හැකි බැව් ගම්පහ සැලසුම් අධ්‍යක්ෂ ගාමිණී වික්‍රමපාල මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=r1402115</link>
    <topic>කළුතර ත්‍රිරෝද රියැදුරන්ට මාර්ග අනතුරු ගැන දැනුම</topic>
    <author>කළුතර දිස්ත්‍රික් සංචාරක</author>
    <content>මාර්ග රිය අනතුරු අවම කිරීම පිණිස දැනුම්වත් කිරීමේ වැඩසටහනක් අළුත්ගම පොලිසිය විසින් සංවිධානය කර තිබුණි.මෙම වැඩසටහන අළුත්ගම ප්‍රාදේශීය සභා ශාලාවේදී පැවැත්විණි. මෙම මාර්ග රිය අනතුරු අවම කිරීමේ විශේෂ වැඩසටහන කළුතර පොලිස් අධිකාරි රොෂාන් ද සිල්වා මහතාගේ ප්‍රධානත්වයෙන් හා අළුත්ගම පොලිස් ස්ථානාධිපති ප්‍රධාන ‍පොලිස් පරීක්ෂක කාවින්ද පියසේකර මහතාගේ උපදෙස් පරිදි රථවාහන අංශයේ ස්ථානාධිපති රංග පෙරේරා මහතා ඇතුළු ප්‍රජා පොලිස් ඒකකයේ සංවිධානයෙන් පැවැත්වුණි.මෙහිදී ත්‍රිරෝද රථ රියැදුරන් දැනුවත් කිරීමට දේශන සහ වැඩමුළු ක්‍රියාත්මක විය.මාර්ග ආරක්ෂාව පිළිබඳ ජාතික සභාවේ කාර්යභාරය හා ත්‍රිරෝද රථ රියැදුරන්ගේ කාර්යභාරය පිළිබඳව විශේෂ දේශනයක් නීතිඥ ගාමිණී ඒකනායක මහතා විසින් සිදු කරන ලද අතර මාර්ග රිය අනතුරුවල ස්වභාවය පිළිබඳව විශේෂ දේශනයක් රථවාහන මූලස්ථානයේ සහකාර පොලිස් අධිකාරි ඩබ්ලිව්. ඩී.එච්. ධනංජය මහතා විසින් සිදුකරන ලදී.ත්‍රිරෝද රථ රියැදුරෙකු හදිසි රිය අනතුරකදී අනුගමනය කළ යුතු නිවැරදි ප්‍රථමාධාර ක්‍රම පිළිබඳව ප්‍රායෝගික විශේෂ පුහුණුවක් කොළඹ ජාතික රෝහලේ හදිසි අනතුරු අංශයේ ජාතික පුහුණු කිරීමේ නිලධාරිනී පුෂ්පා රම්‍යාණි සොයිසා මෙනවිය විසින් සිදු කරනු ලැබීය.එදින මෙම වැඩසටහනට සහභාගිවූවන්ට විශේෂ කුසලතා සහතිකයක් හා ලියාපදිංචි සහතිකයක් අළුත්ගම පොලිසියේ පොලිස් ස්ථානාධිපති විසින් නිකුත් කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=r1402116</link>
    <topic>කොළඹ අවට නිවෙස්වලට පැන ලක්ෂ 40ක දේපළ කොල්ල කෑ සැකකරු බඩුත් සමඟ කොටු</topic>
    <author>කොළඹ දකුණ සමූහ - ගාමිණී රූපානන්ද</author>
    <content>කළුපාට නින්ජා ඇඳුමකින් වෙස් වළාගෙන රාත්‍රි කාලයේ කොළඹ දකුණ කොට්ඨාසයේ පොලිස් වසම් 03ක නිවාසවලට හොරෙන් ඇතුළුවී රුපියල් ලක්ෂ 40කට අධික වටිනා දේපළ සොරකම් කළ පුද්ගලයකු භාණ්ඩ සමඟ අත්අඩංගුවට ගැනීමට හැකි වූ බැව් කොහුවල පොලිස් ස්ථානාධිපති පොලිස් පරීක්ෂක චමින්ද එදිරිසූරිය මහතා දිනමිණට පැවසීය.පොලිසිය විසින් දෙහිවල කළුබෝවිල ප්‍රතිබිම්බාරාම පාරේ ඇළ ඉවුර ප්‍රදේශයේදී අත්අඩංගුවට ගත් මෙම සැකකරු දෙහිවල කොහුවල හා වැල්ලවත්ත යන පොලිස් වසම් තුනට අයත් කොහුවල ප්‍රදේශයේ නිවාස දොළහක්ද (12) වැල්ලවත්ත ප්‍රදේශයේ නිවාස 2ක්ද දෙහිවල ප්‍රදේශයේ නිවාස 7ක්ද කොල්ලකා ඇති බව පොලිසිය කියයි.මොහු විසින් රාත්‍රී කාලය පුරා නින්ජා ඇඳුමින් සැරසී සිට නිවැසියන් නින්දට ගිය පසු අලුයම් කාලයේ සැලසුම් සහගතව නිවාසවලට ඇතුළුවී නිවැසියන් සතු රන් භාණ්ඩ, අත්ඔරලෝසු, රන්මුදුමාල, පෙන්ඩන්ට්, ඩිජිටල් කැමරා, ජංගම දුරකථන , ලැප්ටොප් පරිගණක සහ විදේශ රටවල සුවඳ විලවුන් බෝතල් රැසක් ඇතුළු දේපළ මෙලෙස සොරාගනු ලැබ ඇති බව පොලිස් පරීක්ෂණවලින් අනාවරණය වී තිබේ.පසුගිය කාලය පුරා මේ ආකාරයට නිවාස වලට නින්ජා ඇඳුමින් සැරසී රාත්‍රී කාලයේ ඇතුළුවී දේපළ සොරා ගැනීම නිසා ප්‍රදේශවාසීන් බියෙන් ඇළලී පොලිසියට පැමිණිලි කිහිපයක්ම කර තිබේ.එම පැමිණිලි ඔස්සේ විමර්ශන කටයුතු ඇරඹූ පොලිසිය නිවසක සී.සී. ටී.වී කැමරා පද්ධතියක සටහන් දර්ශනයක රුවකට සමාන මෙම සැකකරු සැකපිට අත්අඩංගුවට ගෙන ප්‍රශ්න කිරීමේදී සැකකරුගේ කලිසම් සාක්කුවේ තිබී අත්ඔර්ලෝසුවක් හා රන්මුදු 2ක්, අත්මේස් 2ක් සොයා ගැනීමට හැකිවී ඇත.වැඩිදුරටත් ප්‍රශ්න කිරීම සඳහා අධිකරණයෙන් ලබාගත් දින 7ක රැඳවුම් නියෝග මත සිදුකළ පරීක්ෂණයේදී සැකකරු විසින් වැල්ලවත්ත හා හෙට්ටිවීදිය යන ප්‍රදේශවල විවිධ පුද්ගලයන්ට අලෙවි කැර තිබූ වටිනා රන් භාණ්ඩ, ලැප්ටොප් පරිගණක, ගමන්මලු, සුවඳ විලවුන් ඇතුළු ලක්ෂදහයක වටිනා දේපළ පොලිසිය භාරයට ගෙන තිබේ.තවද මොහු විසින් සොරාගනු ලැබූ දේපළ අලෙවියට වෙනම අලෙවි ජාවාරමක්ද ගොඩනඟාගෙන ඇති අතර එයට සම්බන්ධ කාන්තාවන් තිදෙනෙකු හා පිරිමි පුද්ගලයකුද අත්අඩංගුවට ගෙන අධිකරණය වෙත ඉදිරිපත් කැර දැනට රක්ෂිත බන්ධනාගාරගත කර ඇති බව පොලිසිය පවසයි.ගල්කිස්ස කොට්ඨාස භාර ජ්‍යෙෂ්ඨ පොලිස් අධිකාරී රවීන්ද්‍ර කරවිට, සහකාර පොලිස් අධිකාරී පී. ගිණිගේ මහත්වරුන්ගේ අධීක්ෂණයත්, කොහුවල පොලිස් ස්ථානාධිපති පොලිස් පරීක්ෂක චමින්ද එදිරිසූරිය, අපරාධ අංශ ස්ථානාධිපති උප පොලිස් පරීක්ෂක පී.බී.ඒ. සුමතිපාල මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=s1402111</link>
    <topic>2017 ආසියානු යොවුන් ක්‍රීඩා උළෙලට ක්‍රීඩා-අධ්‍යාපන අමාත්‍යාංශ වැඩ අරඹයි</topic>
    <author>ප්‍රින්ස් ගුණසේකර</author>
    <content>වසර 2017දී ශ්‍රී ලංකාවේ පැවැත්වෙන ආසියානු යොවුන් ක්‍රීඩා උළෙලට ක්‍රීඩක ක්‍රීඩිකාවන් සුදානම් කිරීමට ක්‍රීඩා අමාත්‍යාංශය හා අධ්‍යාපන අමාත්‍යාංශය ඒකාබද්ධ ක්‍රීඩා සංවර්ධන වැඩ සටහනක් දියත් කරයි.එම ඒකාබද්ධ වැඩ සටහනට රටපුරා පළාත් නවයේ ක්‍රීඩා ඇමැතිවරුන්ගේ ද පූර්ණ සහයෝගය ලබාගැනීමටද කටයුතු යොදා ඇත.ඒකාබද්ධ ක්‍රීඩා සංවර්ධන වැඩ සටහන අනුව ක්‍රීඩා 14ක් තෝරා ගෙන එයට අදාළ ක්‍රීඩක ක්‍රීඩිකාවන්ගේ දක්ෂතා හඳුනාගැනීම ලබන මාර්තු 15වැනි දින සිට ක්‍රියාත්මක වේ.පාසල් මට්ටමින් ආරම්භවන දක්ෂතා හඳුනා ගැනීමේ වැඩ සටහන කළාප හා දිස්ත්‍රික් මට්ටම දක්වා ව්‍යාප්ත කොට ක්‍රීඩා සංචිත පිහිටුවීම මේ වසරේ ජුලි මාසයේදී සිදු කෙරෙන බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය. එම දිස්ත්‍රික් සංචිතවල පුහුණුවීම් අඛණ්ඩව වසරක කාලයක් සිදුකොට 2015 ජුලි මුල් සතියේදී ජාතික සංචිතවලට තෝරා ගැනීම අපේක්ෂාවවී තිබේ. එම ජාතික සංචිතවල ක්‍රීඩක ක්‍රීඩිකාවන් ක්‍රීඩා උළෙල පැවැත්වෙන 2017 අගෝස්තු දක්වා පවත්වාගෙන යෑමට කටයුතු යෙදේ.ආසියානු යොවුන් ක්‍රීඩා උළෙලට සහභාගීවන ජාතික ක්‍රීඩා සංචිතවල ක්‍රීඩක ක්‍රීඩිකාවන්ට පෝෂණ දීමනා, නේවාසික පහසුකම්, ආහාරපාන දෙස්-විදෙස් පුහුණුකරුවන්ගේ උපදෙස්, ජාත්‍යන්තර පුහුණු තරග, ක්‍රීඩා උපකරණ ඇතුලු සියලු අවශ්‍යතා ඉටුකිරීමට රජය සුදානම් බවද ක්‍රීඩා ඇමැතිවරයා සඳහන් කළේය. ආසියානු යොවුන් ක්‍රීඩා උළෙලට සහභාගීවන ක්‍රීඩක ක්‍රීඩිකාවන් මලල ක්‍රීඩා, පිහිනුම්, වෙඩිතැබීම, රගර්, බීච් වොලිබෝල්, බැඩ්මින්ටන්, පාපන්දු, ක්‍රිකට්, ටේබල් ටෙනිස්, කබඩි, ජුඩෝ, බර ඉසිලීම, නෙට්බෝල් හා ස්කොෂ් ක්‍රීඩාවලට සහභාගී වෙති.වසර 2017 ආසියානු යොවුන් ක්‍රීඩා උළෙලේ සංවිධානයට ජාතික සංවිධායක කමිටුව හා ජාතික මෙහෙයුම් කමිටුව ප්‍රධාන ව‍ශයෙන් ක්‍රියාත්මක වන අතර අනු කමිටු හතරක් ද පිහිටුවා තිබේ. මේ ජාත්‍යන්තර ක්‍රීඩා උළෙලින් ශ්‍රී ලංකාවට වැඩිම පදක්කම් ප්‍රමාණයක් හිමිකර ගැනීම දක්වා මෙහෙයුම දියත් කරන බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය. “හම්බන්තොට පැවැත්වෙන ආසියානු යොවුන් ක්‍රීඩා උළෙලට සමාගමක් පිහිටුවා කටයුතු ආරම්භ කර තිබෙනවා. චීන රජයෙන් ආධාර හිමිවෙනවා. සියලු පාසල්වල දැන් දරුවෙකුට ක්‍රීඩාව අනිවාර්ය කොට තිබෙනවා. ඒ නිසා දැන් දක්ෂ දරුවන් වැඩි වශයෙන් බිහිවීමේ ඉඩකඩ නිර්මාණයවී තිබෙනවා” අලුත්ගමගේ මහතා පැවැසීය.දේශපාලන න්‍යාය පත්‍රවලින් බැහැරවී ජාතික ප්‍රතිපත්තියක් අනුව කටයුතු කිරීමට අධ්‍යාපන අමාත්‍යාංශය හා ක්‍රීඩා අමාත්‍යාංශය සුදානම් බවද ඒ මහතා පැවැසීය.අධ්‍යාපන ඇමැති බන්ධුල ගුණවර්ධන මහතා පැවැසුවේ ප්‍රදේශ කිහිපයක ඇති ක්‍රීඩා පාසල් යළි පනගැන්වීමේ විශේෂ වැඩසටහනක් ක්‍රියාත්මක වන බවයි.“ක්‍රීඩා පාසල්වල තත්ත්වය පසුබැස තිබෙනවා. විශේෂ හැකියාව ඇති ක්‍රීඩා ගුරුවරු බඳවා ගැනීමට ජනාධිපතිතුමා අපට අවසරදී ඇති බැවින් පාසල් ක්‍රීඩාව ඉදිරියේ ශක්තිමත් කළ හැකියි. විභාග කේන්ද්‍රීය අධ්‍යාපන නිසා අපේ රටේ පාසල් ක්‍රීඩාවට දරුවන් යොමුවීම අඩුවෙලා. නමුත් අධ්‍යාපන අමාත්‍යාංශය හා ක්‍රීඩා අමාත්‍යාංශය දැන් කරගෙන යන නව වැඩ පිළිවෙළ අනුව සුභවාදී හෙටක් අපේක්ෂා කළ හැකියි” ගුණවර්ධන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=s1402112</link>
    <topic>ඓතිහාසික පිතිහරඹයෙන් සංගක්කාර ලොව ටෙස්ට් ශ්‍රේණිගත 2 වැනි තැනට</topic>
    <author>වර්නන් ගුණසේකර</author>
    <content>බංග්ලාදේශයට එරෙහිව චිතගොං නුවර පැවැති දෙවැනි හා අවසාන ටෙස්ට් ක්‍රිකට් තරගයේදී 400කට වැඩි ලකුණු ප්‍රමාණයක් වාර්තා කළ කුමාර් සංගක්කාර ලොව ටෙස්ට් පිතිකරුවන් ශ්‍රේණිගත කිරීම්වල දෙවැනි ස්ථානයට පත්ව සිටී.මේ තරගයේදී ඓතිහාසික පිතිකරණයක නියැළුනු සංගක්කාර ලකුණු 319ක් හා 105ක් ලබා ගත් අතර මේ අනුව ඔහු දකුණු අප්‍රිකාවේ ඒ.බී. ඩි විලියර්ස් ට පසුව වර්තමානයේ ලොව අංක 2 ටෙස්ට් පිතිකරු බවට පත්විය. ‘සංගා’ මෙසේ දෙවැනි ස්ථානයට පිවිසියේ ස්ථාන පහක් ඉහළට පනිමිණි. එක ම ටෙස්ට් ක්‍රිකට් තරගයක ත්‍රිත්ව ශතකයක් හා ශතකයක් ලබා ගැනීමට සමත් වූ ලොව දෙවැනි පිතිකරුවා බවට සංගක්කාර පත්ව සිටී.මේ වාර්තාගත පිතිකරණය නිසා සංගක්කාරට ශ්‍රේණිගත ලකුණු 58ක් හිමිවිය. මේ අනුව ඔහු දැන් එම ලකුණු 879ක් ලබා ගෙන සිටී. ඔහුට ඉහළින් පළමු ස්ථානයේ සිටින ඩි විලියර්ස් ලකුණු 912ක් ලබා ගෙන සිටී.මීට අමතරව සංගක්කාර, එක් ටෙස්ට් තරගයකදී ලකුණු 400කට වැඩියෙන් ලබා ගත් ලොව සිවුවැනි පිතිකරුවා බවටද පත්ව සිටී.‘තරගයේ වීරයා’ හා ‘තරගමාලාවේ වීරයා’ වූ කුමාර් සංගක්කාර ලොව වැඩිම ටෙස්ට් ලකුණුලාභී ලැයිස්තුවේ බටහිර ඉන්දීය කොදෙව් පිතිකරු ෂිවනරින් චන්ඩර්පෝල් ට වඩා ලකුණු 3ක් ඉදිරියෙන් සිටිද්දී ශ්‍රී ලංකාව 1–0කින් සත්කාරක බංග්ලාදේශයට එරෙහි ටෙස්ට් තරගමාලාව ජය ගැනීම නිසා ලොව ටෙස්ට් කණ්ඩායම් ශ්‍රේණිගත කිරීම්වල ඔවුන්ගේ 6 වැනි ස්ථානය තව දුරටත් රැකගෙන සිටී.ශ්‍රේණිගත කිරීම්වල අනෙකුත් ප්‍රධාන වෙනස්කම් ඇතිවූයේ ඉන්දියාව හා නවසිලන්තය අතර ටෙස්ට් තරගයෙනි. ඉන්දියාව ඕක්ලන්ඩ්හි පැවැති තරගය ලකුණු 40කින් පරාජය වූ අතර ෂෙටෂ්වෝර් පුජාරා ලකුණු 1ක් හා 23ක් පමණක් ලබා ගැනීම මත ඔහු පිතිකරු ශ්‍රේ්ණිගත කිරීමේ එක් ස්ථානයක් පහළට ගොස් දැන් 6 වැනි ස්ථානයේ පසුවේ. ඊළඟ හොඳම ඉන්දියානු පිතිකරුවා වෙමින් විරාට් කෝලි ඔහුගේ 11 වැනි ස්ථානයේම රැඳී සිටී.ඉන්දියාවට එරෙහි ආරම්භක තරගයේදී ලකුණු 3ක් හා 41ක් පමණක් ලබා ගැනීම නිසා නවසිලන්ත කණ්ඩායමේ රොස් ටේලර් ස්ථාන දෙකක් පසුබැස පස්වැනි ස්ථානයට පත්ව සිටී.කණ්ඩායම් ශ්‍රේණිගත කිරීම්වල දෙවැනි ස්ථානයේම රැඳී සිටීමට ඉන්දියාව සමත්ව සිටියද එම ස්ථානය තවදුරටත් රැක ගැනීමට නම් ඔවුන් නවසිලන්තය සමග දෙවැනි ටෙස්ට් තරගය ජය ගෙන තරගමාලාව 1–1කින් සමකර ගත යුතුව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=s1402113</link>
    <topic>හත්වැනි වරටත් ශූරිය ඉෂාරා</topic>
    <author>ප්‍රින්ස් ගුණසේකර</author>
    <content>ජාතික ටේබල් ටෙනිස් ශූරතාව හත්වැනි වරටත් හිමිකර ගැනීමට ඉෂාරා මධුරංගි සමත් වුවාය. හිටපු ජාතික ශූර රොහාන් සිරිසේන මෙවර ප්‍රධාන ශූරතාවලියේදී පාසල් ක්‍රීඩක උදය රණසිංහ හමුවේ පරාජයට පත්වීම කැපී පෙනුණි. නාවලපිටිය ජයතිලක ක්‍රීඩාංගණයේ පෙ‍රේදා නිමාවු 67වැනි ජාතික ටේබල් ටෙනිස් ශූරතාවලියේදී ඉෂාරා මධුරංගි වෙතින් අම්බලන්ගොඩ ධර්මාශෝක විදුහලේ එරංදි වර්ෂවිතාන 8-11, 11-7, 12-10, 11-7 හා 11-8ක් ලෙස පරාජයට පත්වුවාය. කාන්තා ඒකළ තෙවැනි ස්ථානය විශාඛා විදුහලේ හංසනී පියුමාලි හා සිවුවැනි ස්ථානය එම විදුහලේම චමත්සරා ප්‍රනාන්දුට හිමිවිය.පිරිමි ඒකළ ශූරතාව දිනාගත් මහනුවර විද්‍යාර්ථ විදුහලේ උදය රණසිංහ වෙතින් ශ්‍රී ලංකා ගුවන් හමුදාවේ රොහාන් සිරිසේන 8-11, 11-8, 11-8, 7-11, 11-8, 6-11 හා 11-8ක් ලෙස පරාජයට පත්වුවේය. එහි තෙවැනි ස්ථානය නාවික හමුදාවේ දිනේෂ් දේශප්‍රිය හා සිවුවැනි ස්ථානය බී.එන්.බී.ජයසිංහ දිනා ගත්තේය.විවෘත කාන්තා යුගල ශූරතාව මහාමායා විදුහලේ රිද්මි කදනාරච්චි හා කුරුණෑගල මලියදේව විදුහලේ බුද්ධීපනී රාජගුරු එක්ව 12-10, 11-8 හා 11-9ක් ලෙස ගුවන් හමුදාවේ ඉෂාරා මධුරංගි හා චාවින්ද්‍යා ද සිල්වා පරාජයට පත් කළහ.විවෘත පිරිමි යුගල ශූරතාව මහනුවර විද්‍යාර්ථ විදුහලේ උදය රණසිංහ හා බී.එන්.බී.ජයසිංහ එක්ව 11-8, 11-4, 6-11 හා 11-9 ලෙස ගුවන් හමුදාවේ රොහාන් සිරිසේන හා මිලින්ද ලක්ෂිත පරාජයට පත්කළහ.විවෘත යුගල තරගයේදී රොහාන් සිරිසේන-ඉෂාරා මධුරංගි විසින් 11-9, 11-4හා 11-3ක් ලෙස උදය රණසිංහ හා රිද්මි කදනාරච්චි පාරාජයට පත් කළහ.මෙවර ජාතික ශූරතාවලියේ ප්‍රවීණ පිරිමි ඒකළ ශූරතාව ලලිත් ප්‍රියන්ත හිමිකරගත් අතර අනුශූරතාව ගාමිණී මොරායස්ට ප්‍රවීණ කාන්තා ඒකළ ශූරතාව තමාරා හේවගේ, අනුශූරතාව ශ්‍යාමලී හලංගොඩ හිමිකර ගත්හ.පළමු හා දෙවැනි වටවලදී පරාජය වුවන් අතර පවත්වන සහනදායි කාන්තා ඒකළ තරගයේ ශූරතාව නදුනි සුරසිංහ, අනුශූරතාව විමාශා දිසානායක හිමිකර ගත්හ. එහි පිරිමි ඒකළ ශූරතාව සංදේශ් නිශ්ශංක අනුශූරතාව ජී.ඩී.යු.තෙන්නකොන් හිමිකර ගත්හ.ටේබල් ටෙනිස් ජාතික ශූරතාවලියේ පිරිමි අංශයේ දක්ෂතම ක්‍රීඩකයා ලෙස උදය රණසිංහ දක්ෂතම ක්‍රීඩිකාව ලෙස ඉෂාරා මධුරංගි සම්මාන ලැබුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=s1402114</link>
    <topic>ද.ආසියාවේ තුන් ප්‍රයාම ක්‍රීඩා මෙහෙයුම ශ්‍රී ලංකාවෙන්</topic>
    <author>ප්‍රින්ස් ගුණසේකර‍</author>
    <content>තුන් ප්‍රයාම ක්‍රීඩාවේ දකුණු ආසියා මෙහෙයුම් මධ්‍යස්ථානය ලෙස ශ්‍රී ලංකාව නම් කරන බව අන්තර්ජාතික තුන් ප්‍රයාම ක්‍රීඩා සම්මේලනයේ සංවර්ධන නිලධාරී කොරියානු ජාතික කී වෝ කියොන්ග් මහතා පවසයි.ශ්‍රී ලංකාව සීග්‍රයෙන් දියුණුවට පත්වන රටක් හෙයින් තුන් ප්‍රයාම ක්‍රීඩාවට සම්බන්ධ ජාත්‍යන්තර ක්‍රියාකාරකම් ඉතා පහසුවෙන් කළ හැකිවීම එයට බලපාන ප්‍රධානතම හේතුවක් බව වෝ කියොන්ග් මහතා පෙන්වා දෙයි. දකුණු ආසියාවේ තුන් ප්‍රයාම ක්‍රීඩාව නඟා සිටුවීමේදී ශ්‍රී ලංකාව තුළ යටිතල පහසුකම් අවශ්‍ය තරම් ඇති ‍බවත් නිලධාරීන්ට හා ක්‍රීඩකයන්ට වීසා ලබාගැනීමේදී ඇති පහසුවත් අන්තර්ජාතික තුන් ප්‍රයාම සම්මේලන‍යේ විශේෂ අවධානයට ලක්ව ඇති බව ඒ මහතා පැවැසීය.ශ්‍රී ලංකාව තුළ අලුතින් බිහිවු තුන් ප්‍රයාම ජාතික ක්‍රීඩා සංගමය සංවිධානය කළ දෙස් විදෙස් පුහුණුකරුවන්ට පුහුණුවක් ලබාදීමේ සිවුදින වැඩමුළුව අවසානයේ පැවැති ප්‍රවෘත්ති සාකච්ඡාවේදී වෝ කියොන්ග් මහතා ඒ බව පැවැසීය. ශ්‍රී ලංකා ඔලිම්පික් නිවහනේ පැවැති මේ වැඩමුළුවේදී ශ්‍රී ලංකාව, නේපාලය, සිංගප්පූරුව, මැලේසියාව, මාලදිවයින හා පාකිස්තානය වැනි රටවල තුන් ප්‍රයාම පුහුණුකරුවන් 15ක් වැඩිදුර පුහුණුව ලබාගත්හ. ශ්‍රී ලංකාවෙන් මහින්ද ලියනගේ, එරංග රත්නසේකර (යටියන්තොට ක්‍රීඩා නිලධාරී), කේ.ජී.ඒ.පත්මදාස (ගුවන් හමුදාව) හා ඩිලාන් ද සිල්වා (නාවික හමුදාව) යන මහත්වරු පුහුණුව ලබා ගත්හ.ශ්‍රී ලංකාවේ ජ්‍යෙෂ්ඨතම ක්‍රීඩා පරිපාලක‍යකු වු හේමසිරි ප්‍රනාන්දු මහතාගේ සභාපතිත්වය යටතේ ක්‍රියාත්මක ශ්‍රී ලංකා තුන්ප්‍රයාම සංගමය වසර 3ක පමණ කාලයකින් විශාල කාර්යයක් ඉටු කළ බව මේ ප්‍රවෘත්ති සාකච්ඡාවේදී විදෙස් නියෝජිතයන්ගේ ඇගයීමට ලක්විය.“අලුතින්ම බිහිවු ශ්‍රී ලංකා තුන් ප්‍රයාම සංගමය සක්‍රීය වැඩ කොටසක් ඉටු කරනවා. කෙටි කලක් තුළ ක්‍රීඩාව රටතුළ ව්‍යාප්ත කිරීමට ක්‍රීඩක ක්‍රීඩිකාවන්, පුහුණුකරුවන් හා තාක්ෂණ නිලධාරීන් බිහිකොට තිබීම සතුටක්. ශ්‍රී ලංකාවට අන්තර්ජාතික තුන් ප්‍රයාම සම්මේලනයේ සම්පුර්ණ සහ‍යෝගය ලබාදෙනවා” කැනඩා ජාතික ලුක් මොරීන් මහතා පැවැසීය. අන්තර්ජාතික තුන් ප්‍රයාම සමමේලනයේ ආසියානු කළාපීය පහසුකම් සපයන්නා ලෙස ක්‍රියා කරන මොරීන් මහතා පවසන්නේ තුන් ප්‍රයාම ක්‍රීඩාව විනෝදාත්මක ක්‍රීඩාවක් ලෙස ප්‍රචලිත කළ හැකි බැවින් සංචාරක ව්‍යාපාරයටද වාසි සහගත වන බවයි. තුන් ප්‍රයාම ක්‍රීඩාව ඉතාම අඩු මුදලකින් කළ හැකි ක්‍රීඩාවක් වන හෙයින් සෑම පළාතකම දියුණු කළ හැකිබවද ඒ මහතා පෙන්වා දුන්නේය.එක් ක්‍රීඩකයකුට පිහිනීම, බයිසිකල් ධාවනය හා දුර දිවීම තුන් ප්‍රයාම ක්‍රීඩාවේදී නිරතවීමට සිදුවෙයි. එහි පළමු ජාතික ශූරතාව මාස තුනක් තුළ පැවැත්වෙන බව සංගමයේ ලේකම් සැම් වික්‍රමසිංහ මහතා පැවැසීය. මේ මස අගදී නේපාලයේ පැවැත්වෙන දකුණු ආසියා තුන් ප්‍රයාම ශූරතාවට ශ්‍රී ලංකාවෙන් ක්‍රීඩක පිරිසක් එක් කිරීමට සුදානම්බව භාණ්ඩාගාරික නිශාන්ත පියසේන මහතා මේ මාධ්‍ය හමුවේදී පැවැසීය‍..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=s1402115</link>
    <topic>ජාතික ක්‍රීඩා ප්‍රතිපත්තියක් සැකසීමට පියවර</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යාංශය, අධ්‍යාපන අමාත්‍යාංශය හා පළාත් නවයේ ක්‍රීඩා ඇමැතිවරු ආණ්ඩුකාරවරු සමඟ එක්ව රටපුරා එක හා සමානව බලපැවැත්වෙන ජාතික ක්‍රීඩා ප්‍රතිපත්තියක් සකසයි.වසර 2018දී ආසියාවේ ක්‍රීඩා ප්‍රමුඛයා වීමේ අපේක්ෂාවෙන් මෙම ඒකාබද්ධ ක්‍රීඩා සංවර්ධන වැඩසටහන් ක්‍රියාත්මක වෙයි. ඒ අනුව ක්‍රීඩාවට අදාළ සියලු තීරණ මෙම ජාතික ප්‍රතිපත්තියට අනුව ගන්නා බව ඊයේ පැවැති ප්‍රවෘත්ති සාකච්ඡාවකදී ක්‍රීඩා ඇමැති මහින්දානන්ද අලුත්ගමගේ මහතා පැවැසීය.අධ්‍යාපන ඇමැති බන්දුල ගුණවර්ධන මහතා ද උතුරු නැ‍ඟෙනහිර පළාත් ක්‍රීඩා ඇමැතිවරු ඇතුළු සියලු පළාත් ක්‍රීඩා ඇමැතිවරු හා විසුරුවා හරින ලද බස්නාහිර දකුණ ආණ්ඩුකාරවරු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=f1402111</link>
    <topic>දකුණු පළාතේදී ආණ්ඩුවට හයෙන් පහක් ලැබෙනවා</topic>
    <author/>
    <content>එළඹෙන දකුණු පළාත් සභා මැතිවරණය පිළිබඳවත් වත්මන් ආණ්ඩුවේ සංවර්ධන ක්‍රියාවලිය පිළිබඳවත් දකුණු පළාත් ආණ්ඩුකාරවර කුමාරි බාලසූරිය මහත්මිය දිනමිණට මෙසේ අදහස් දැක්වීය.මේක ප්‍රජාතන්ත්‍රවාදී රටක්නේ. ඕනකෙනෙකුට ඕන දෙයක් කියන්න පුළුවන්. ඒ වුණාට මම හොඳටම දන්නවා දකුණු පළාත් සභා මැතිවරණයේදී එක්සත් ජනතා නිදහස් සන්ධානය විශිෂ්ට ජයග්‍රහණයක් ලබනවා. ඒක තුනෙන් දෙකක ජයග්‍රහණයක් නෙමෙයි.පහෙන් හතරක වාගේ විශිෂ්ට ජයග්‍රහණයක් වෙන්න පුළුවන්. ඒකට කාරණා කිහිපයක් තියෙනවා. පළාත් සභාව වගේම අතිගරු ජනාධිපතිතුමා දකුණු පළාතට විශාල සංවර්ධනයක් කරලා තියෙනවා. ප්‍රධානතම දේ තමයි ජනතාවට නිදහසේ ජීවත් වන්න ඉඩ ලබාදීලා තියෙනවා. මේ වනවිට දකුණු පළාතේ ජනතාවගේ ජීවන මට්ටම උසස් මට්ටමට ගිහින් තියෙනවා. ඒ වගේම සංචාරක ව්‍යාපාරය ඇද වැටිලා තිබුණේ.අද එය ඉතා ඉහළ මට්ටමක තියෙනවා. තේ වගාව ගත්තත් අද කිලෝ එකකට රුපියල් අනුවකට කිට්ටු මුදලක් ලැබෙනවා. මේ ‍වගේ අතිමහත් සංවර්ධනයක් කරලා තියෙනවා. ඒ වගේම ගරු ජනාධිපතිතුමා කෙරෙහි ලොකු විශ්වාසයක් ජනතාව තුළ තියෙනවා. ඒ හින්දා කවුරු මොනවා කිව්වත් අපි විශ්වාස කරනවා මේ මැතිවරණයේදී එක්සත් ජනතා නිදහස් සන්ධානය අතිවිශිෂ්ට ජයග්‍රහණයක් ලබන බව.ඇත්තටම මහ ඇමැති අපේක්ෂකයකු නම් කරලා නැහැ. ඒ පිළිබඳව මට කිසිසේත්ම කියන්න බැහැ. මහ ඇමැති කෙනෙකු තෝරාපත් කිරීම අතිගරු ජනාධිපතිතුමාගේ තීරණය අනුව කරන දෙයක්. එතුමා මහ ඇමැතිවරයකු පත් කරහම එම මහ ඇමැති දිවුරුම් දෙන උත්සවයට යන එක තමයි මම කරන්නේ.මට ඒ ගැන කිසිවක් කියන්න බැහැ. එක එක පුද්ගලයාගේ කාර්ය ශූරභාවය, මැතිවරණ ප්‍රතිඵල දිහා බලලා ජනාධිපතිතුමා මහ ඇමැති කෙනෙකු පත්කරාවි.ඇත්ත වශයෙන්ම එක්සත් ජාතික පක්ෂය කියන්නේ ස්ථාවර පක්ෂයක් නෙමෙයි. අභ්‍යන්තර ගැටුම් එහි තියෙනවා. ඒ වගේම අතිගරු ජනාධිපතිතුමා වගේ පැහැදිලි දර්ශනයක් නැහැ. ඉදිරි වැඩපිළිවෙළක් නැහැ. එක්සත් ජාතික පක්ෂ රජයත්, පසුගිය කාලේ චන්ද්‍රිකා මැතිනියගේ රජයටත් බැරිවුණා මේ රටේ තිබුණු යුද්ධය නවත්වන්න අතිගරු ජනාධිපතිතුමාට හැකිවුණා. එහෙත් යුද්ධය අවසන් කරලා මේ රටට සාමය ඇතිකරලා විශාල සංවර්ධනයක් ඇති කරන්න.ඒ හින්දා මේ රටේ ජනතාව අතිගරු ජනාධිපතිතුමා කෙරෙහි විශාල විශ්වාසයක් තියෙනවා. ඒ වගේම අද සිද්ධ වෙන විශාල සංවර්ධන ක්‍රියාවලිය දිහා බැලුවහම අනාගතය ගැන විශාල බලාපොරොත්තුවක් තියෙනවා. මම හිතන්නේ මේ දේවල් දිහා බැලුවහම එක්සත් ජාතික පක්ෂයට අතිගරු ජනාධිපතිතුමාට කිට්ටු වෙන්නවත් බැහැ. ඒ හින්දා තමයි ඔවුන්ගේ ඡන්ද ප්‍රතිශතය මෙතරම් පහළට වැටුණේ.ප්‍රජාතන්ත්‍රවාදය කියන එක අපේ රජය අකුරටම පිළිපදින දෙයක්. අපි ගත්තොත් සෑම අංශයකින්ම නිදහස තියෙනවා. යුද කාලයේ අපේ රටේ ප්‍රජාතන්ත්‍රවාදයක් තිබුණේ නැහැ. මොකද අපිට උතුරට යන්නත් බැහැනේ. ප්‍රජාතන්ත්‍රවාදය එල්.ටී.ටී.ඊ. එක විසින් හිර කරලා තිබුණේ. අද ඕනම කෙනෙකුට රජය විවේචනය කරන්න පුළුවන්. අතිගරු ජනාධිපතිතුමා විවේචනය කරන්න පුළුවන්. විවේචනය කරනවා. ඇමැතිවරු විවේචනය කරනවා. ඒ නිසා කිසිම කෙනෙකුට කියන්න බැහැ ප්‍රජාතන්ත්‍රවාදයක් නැහැයි කියලා. අපි මැතිවරණ තියපු හැම එකක්ම විනිවිදභාවය ඇතිවයි කරලා තියෙන්නේ. විපක්ෂයට කියන්න දෙයක් නැති වුණහම ඔය පොඩි දෙයක් අල්ලගෙන ඒක උලුප්ප උලුප්ප කියන එක තමයි වැඩේ.අතිමහත් සංවර්ධනයක් සිද්ධ වෙනවා. අතිගරු ජනාධිපතිතුමා ජනාධිපති වෙන්න ඉස්සෙල්ලා මේ දකුණට කුඩම්මාගේ සැලකිලි ලැබුණු පළාතක්. ඒක එක්සත් ජාතික පක්ෂයෙනුත් ලැබුණා. අපේ පසුගිය රජයෙනුත් එහෙමයි. නමුත් අතිගරු මහින්ද රාජපක්ෂ මැතිතුමා ජනාධිපති වුණාට පස්සේ, දකුණු පළාත අතිමහත් ලෙස සංවර්ධනය කළා.දිස්ත්‍රික්ක තුනම සංවර්ධනය කළා. අපි දන්නවා අතිගරු ජනාධිපතිතුමා බලයට පත්වෙනකොට හම්බන්තොට ඉස්පිරිතාලේ ශල්‍යාගාරයේ හරියට වැඩ කරන වායුසමීකරණ යන්ත්‍රයක්වත් තිබුණේ නැහැ. අද ජනාධිපතිතුමා අලුතින් ශල්‍යාගාර තුනකුත් හදලා ඊට අමතරව ලංකාවේ විශාලතම ආරෝග්‍ය ශාලාවත් හම්බන්තොට ඉදිකරනවා. රෝගීන් සඳහා ඇඳන් 1900ක් විතර තිබෙනවා. ඒ ‍වගේම කෘෂිකර්මාන්තය ගත්තොත් වී වගාවට අමතරව අතුරු භෝග විශාල ලෙස වගා කරනවා.මුංඇට, කෙසෙල් ආදී වගාවන් කරනවා. ඉස්සරට වඩා ජනතාවගේ අධ්‍යාපන මට්ටම, සෞඛ්‍ය මට්ටම ඉතා ඉහළ මට්ටමක අද තියෙනවා. ඒ වගේම හම්බන්තොට දිස්ත්‍රික්කය සංචාරකයින්ගේ පාරාදීසයක් වෙලා තියෙනවා. යාල වනයට යන්න පසුගිය කාලවල සංචාරකයෝ බයවෙලා හිටියේ. දැන් එහි සංචාරක හෝටල් හදලා, මත්තල ගුවන්තොටුපොළේ ඉඳලා විවිධ සම්මේලන, සම්මන්ත්‍රණ පවත්වන්න විවිධ රටවල්වලින් නිලධාරින් යාල භූමියට එනවා. ඒ වගේම හම්බන්තොට නව නගරයක් හදලා තියෙනවා වගේම රාජ්‍ය ආයතන සියල්ල එක ස්ථානයකට ගෙනැල්ලා තියෙනවා.මාතර දිස්ත්‍රික්කය ගත්තත් තේ, කුරුඳු, ධීවර කර්මාන්තය කරන අයගේ ජීවන මට්ටම ඉතා විශාල වශයෙන් ඉදිරියට ගිහිල්ලා තියෙනවා. අද ඒ අය විශාල ආදායමක් ලබනවා. විශේෂයෙන්ම ගාල්ල දිස්ත්‍රික්කයේ තේ වගාව කරන අයට තේ කිලෝ එකකට රු. අනූවකට ආසන්න මුදලක් ලැබීම නිසා ජීවන මට්ටම උසස් මට්ටමට ඇවිල්ලා තියෙනවා. ඒ වගේම ගාල්ලේ ඉඳලා මාතරට යන අධිවේගී මාර්ගය හදනවා. කොළඹ ඉඳලා මාතරට පැය එකහමාරකින් යන්න පුළුවන්. මෙවැනි විවිධ අංශවලින් දකුණු පළාත විශාල දියුණුවක් ලබලා තියෙනවා.මේ පළාත් සභාවෙන් විශාල සේවයක් සිදුවෙනවා. විශේෂයෙන්ම අධ්‍යාපනය සහ සෞඛ්‍යයට, ඊටත් වැඩිය රාජ්‍ය සේවා කොමිසන් සභාවෙන් සේවයක් සිද්ධ වෙනවා. නිලධාරින්ගේ ප්‍රමාදයත් අපිට තියෙනවා. අපි ගත්තොත් ශ්‍රී ලංකා පරිපාලන සේවය, අධ්‍යාපන පරිපාලන සේවය, වෛද්‍යවරු වැනි දේවල් නමුත් පළාත් රාජ්‍ය සේවයේ පුරප්පාඩු අපි ඉතා ඉක්මනින් නැති කරනවා. විභාග තියලා විනිවිදභාවයෙන් අවංකභාවයෙන් එම බඳවා ගැනීම් අපි කරනවා. ඒක හින්දා පළාත් සභාවෙන් විශාල සේවයක් පළාතට සිද්ධ වෙනවා. මම හිතන්නේ ඒක දකුණු පළාතට විතරක් නෙමෙයි, සෑම පළාත් සභාවක පළාත් රාජ්‍ය සේවය විශාල සේවයක් කරනවා.දකුණු පළාත් සභාවේ මම හිතනවා අපිට හොඳ නිලධාරි කණ්ඩායමක් ඉන්නවා. දැන් අපි ගත්තොත් ප්‍රධාන අමාත්‍ය කාර්යාලය විශාල වශයෙන් වැඩ කොටසක් කෙරෙනවා. මේ පළාත් සභාවක එහෙම නිලධාරි එක්කෙනෙක් දෙන්නෙක් ඉන්න පුළුවන්.ළඟදී ලිපියක් ආවා ජනාධිපති ලේකම්තුමාගෙන් අධ්‍යාපන අමාත්‍යාංශයේ කලාප කාර්යාලවලින් ගුරුවරුන්ට ඒ ප්‍රශ්න විසඳිලා නැහැ කියලා. මම කලාප අධ්‍යක්ෂවරු එකළොස් දෙනාම ‍ෙගන්නලා සාකච්ඡා කළා. සාකච්ඡා කරන කොට ‍බොහෝමයක් විසඳුම් නැති ප්‍රශ්න තියෙන්නේ දහයක් පහළොවක් වාගේ දේවල්. ඒවත් බොහෝ දුරට ගුරුවරුන්ගේම ලිපි ලේඛනවල අඩුපාඩු නිසා එහෙම වෙලා තියෙන්නේ. බොහෝ ගුරුවරු විශ්‍රාම යන්න කිට්ටුව තමයි තොරතුරු ලේඛන සොයන්නේ. ඒ ලේඛනවල අඩුපාඩු නිසා තමයි කල් ගත වෙන්නේ. තොරතුරු නිවැරදිව තියෙනවා නම්.ඒක අමුලික බොරුවක්. චෝදනාවක් තියෙනවා කලාප එකොළහේ දහයකම වැඩ බලන අධ්‍යක්ෂවරුයි ඉන්නේ කියලා. මම ඉස්සෙල්ලා කිව්ව වගේ මේ දේවල් කරන්නේ මධ්‍යම රජයෙන්. පළාත් රාජ්‍ය සේවයෙන් ඒ දේවල් කරන්න පුළුවන් නම් ඒ හැම එකක්ම හැකි ඉක්මනින් අපි ඒ දේ කරනවා.සුදුසුකම් නැතුව ඉන්නවා නම් ඒක වෙනම දෙයක්. උදාහරණ රාජ්‍ය පරිපාලන සේවයට අපිට විස්සක් අඩුයි. රාජ්‍ය පරිපාලන සේවයේ ලේකම්තුමාට අපි දන්වලා තියෙනවා විස්සක් අපිට දෙන්න කියලා. විස්සක් ඉල්ලුවොත් අපිට ලැබෙන්නේ හතරයි නැත්නම් පහයි. ඉතින් අපි අනුයුක්ත කිරීම විතරයි කරන්නේ. ඒ හින්දා ගැටලුවලට අපිත් මුහුණ දෙනවා. පරිපාලනය පහළට වැටිලා නැහැ. නිලධාරි අඩුකම තිබුණට මේ දේවල් කාටවත් අසාධාරණයක් නොවෙන ලෙස කිරීමට තමයි කටයුතු කරන්නේ.ඒ නිසා දකුණු පළාතේ අධ්‍යාපනයට චෝදනා කරන එක වැරදියි කියලයි මම හිතන්නේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>11</day>
    </date>
    <link>http://www.dinamina.lk/2014/02/11/_art.asp?fn=f1402112</link>
    <topic>ලියන්න උපන් හපන් ඩී. එෆ්. කාරියකරවන</topic>
    <author/>
    <content>අපේ රටේ ජීවත්වන ජනාධිපති සම්මානයෙන් පුදනු ලැබූ ක්‍රියාශීලී වයෝවෘද්ධිමය ජ්‍යෙෂ්ඨ ජනමාධ්‍යවේදියා වූ මාධ්‍ය ලෝකයේ නොමැකෙන නාමයකට උරුමකම් කියන ඩී. එෆ්. කාරියකරවන මහතා දසක නවයකුත් දශම දෙකක ආයු කාලයක් පසුගියදා සම්පූර්ණ කළේය. මාධ්‍ය ලෝකයේ අපේම පිනට උපන් මෙතුමා ජනමාධ්‍ය ලෝකයේ ඇවිදින පුස්තකාලය නමැති අන්වර්ථ නාමයෙන්ද හඳුන්වනු ලබයි. ජනමාධ්‍ය ලෝකයේ අංකුරයන්ට මෙතුමා දීප්තිමත් ගුරුතරුවකි.මෙතුමාගේ වෘත්තීය ජීවිතය ආරම්භ කරන්නේ පේරාදෙණිය ගුරු අභ්‍යාස විද්‍යාලයේ අධ්‍යාපනය හදාරා පුහුණු ගුරුවරයකු ලෙස ජාඇළ ක්‍රිස්තුරාජ විද්‍යාලයෙන්ය. එහිදී මෙතුමා ලියන කලාවට දැක්වූ සෙනෙහසේ ප්‍රතිඵලයක් ලෙස ‘මිහිර’ සඟරාව ආරම්භ කළේය. මෙම සඟරාව ශිෂ්‍ය ප්‍රජාව තුළත් ගුරු දෙගුරුන් තුළත් ඉතා ජනප්‍රියවීමෙන් ම මෙතුමාගේ ලේඛනයේ තිබූ කුසලතා ඉස්මතු කළේය.ඩී. එෆ්. කාරියකරවනගේ දක්ෂතා හඳුනා ගත් ඥානාර්ථ ප්‍රදීප කතුතුමා එම පුවත්පතේ උප කතුවරයා ලෙසින් බඳවා ගත්තේය. මෙතුමා පුවත්පත් ජීවිතය එතැනින් අරඹයි. ඒ 1946 දී ය.පුවත්පත් කලාවටපුවත්පත් කලාවේ ඥානාර්ථ ප්‍රදීපයෙන් අකුරු කියවූ මොහු නිතරම ස්වාධීනව සිය අදහස් ප්‍රකාශනයට ප්‍රිය කළේය . ඒ හේතුව නිසාම මෙම පුවත්පතේ වසරකට වඩා සේවය කළේ නැත. මේ වනවිටත් මොහු දැක්වූ කුසලතා පත්‍ර කලාව කෙරෙහි උනන්දු වූවන් හඳුනාගෙන සිටි නිසා; 1947 වර්ෂයේදී ලංකාදීප පුවත්පතෙහි ආරම්භක උප කතුවරයකු වීමේ භාග්‍යය උදා කළේය.‍මෙසේ සේවය කරද්දී එක්සත් ප්‍රවෘත්ති පත්‍ර සමාගමෙන් මෙතුමාට ආරාධනාවක් ලැබුනේය. එහි ප්‍රතිඵලය වූයේ කාරියකරවන මහතා 1951 දී දිනමිණ සිළුමිණ යන පුවත්පත් ද්වාරයේම ප්‍රධාන උප කර්තෘ ලෙසින් පත්වීම් ලැබීමයි.මෙසේ සේවය කරද්දී 1965 දී ජනතා පුවත්පතේ කතුවරයා ලෙසින් මෙතුමාට උසස්වීමත් ලැබුණේය. ජනතා පුවත්පත පොදු ජනතාවගේ ජනප්‍රියම පුවත්පත බවට පත්කිරීමට කාරියකරවන මහතා කළ වෙනස් කිරීම් සමත්වූවා යැයි කීම මුසාවක් නොවේ.ලේක්හවුස් ආයතනය විසින් යොවුන් ජනතා පුවත්පත බිහිකළේ මෙතුමාගේ යෝජනාවක් මල්ඵල ගන්වමිනි.1977 වර්ෂය වනවිට ලේක්හවුස් වාර ප්‍රකාශන සියල්ලේම කර්තෘත්වයේ භාරදුරත්වය මෙතුමාට පැවරුනේ මෙතුමාගේ දක්ෂතා අධ්‍යක්ෂ මණ්ඩලය හඳුනා ගත් නිසා ය. මෙම තනතුර භාරදුන්නේ ජනතා හා යොවුන් ජනතා පත්‍රවල කර්තෘ තනතුරට අමතරව වීමෙන් එකල මෙතුමා සතුවු දක්ෂතා මොනවට කියාපායි.1980 උදාවත් සමඟම මෙතුමා සිළුමිණ පුවත්පතේ කර්තෘ වූයේ ජනතා හා යොවුන් ජනතා පත්‍රයේ ද කර්තෘ තනතුරුවලට අමතරවයි.සිළුමිණ පුවත්පතේ කතුවැකිය තම අත්අකුරින්ම පළ කරමින් මෙතුමා පත්‍ර කලාවේ නව වාර්තාවක් බිහි කළ බව නොරහසකි. මෙතුමාගේ කාලයේදී සිළුමිණ පුවත්පත කෙතරම් හරවත් ද කිවහොත් එය පාඨකයා හැඳින්වූයේ සරසවියක් ලෙසිනි.මෙතුමා විසින් පාඨක පිපාසය සංසිදුවමින් “ක්‍රීඩා” නමින් තවත් පුවත්පතක් ක්‍රීඩා ක්ෂේත්‍රයට ප්‍රියකරන ජනතාවට හඳුන්වාදීමේ ගෞරවයද හිමිකර ගත්තේය.1982 – 1986 කාලයේ ‍ෙල්ක්හවුස් කර්තෘ මණ්ඩල උපදේශක තනතුරින්ද මෙතුමා පුදනු ලැබීය.1987 – 92 පුරා පස් වසරක කාලයේ සිරිලක පුවත්පතේ පාලක කතුවරයා වූ මෙතුමා 1992 – 1996 කාලයේ දී ඇත්ත පුවත්පතේ උපදේශකයකු වූයේය.වෙස්වලාගත් ආශිර්වාදයක්නැවතත් 1996 දී ලේක්හවුස් ආයතනයට මෙතුමාගේ සේවය අත්‍යවශ්‍ය විය. එම ආයතනයේ මාධ්‍යවේදීන් සඳහා අභ්‍යාස විද්‍යාලයක් බිහිකිරීමට මෙතුමාට හැකිවිය. එය ආධුනික ජනමාධ්‍යවේදීන්ට වෙස්වලාගත් ආශිර්වාදයක් වූයේය. මෙතුමාගේ මාධ්‍ය ජීවිතයේ කූඨ ප්‍රාප්තිය 2006 දී සිදුවිය. හොඳම මාධ්‍යවේදියා ලෙස රාජ්‍ය සම්මානයෙන් පුදනු ලැබූ ඩී. එෆ්. කාරියකරවන ජ්‍යෙෂ්ඨ මාධ්‍යවේදියාට මුදලින් රුපියල් ලක්ෂයක්ද හිමිවිය.මෙතුමාගේ ජීවිතයේ ඉතා වටිනා අවස්ථා රැසක් තිබේ. ඒ අතුරින් රන් අකුරින් ලියැවුන සිද්ධිය වුයේ ජනාධිපතිතුමාගේ සුභාශිංසන රැගෙන වර්තමාන අගමැති දි. මු. ජයරත්න මහතා 2013 වර්ෂයේ සිය 91 වන උපන් දිනයදා නිවසට සම්ප්‍රාප්ත වී සුභාශිංසන පිරිනැමීම ය.දැන් අපි මෙතුමාගේ ජීවන ගමනේ සුවිශේෂී අවස්ථා ආවර්ජනය කර බලමු.1957 වර්ෂයේ දී ලංකා පත්‍ර කලා සංගමයේ නායකත්වය භාරගෙන එම සංගමය දීප්තිමත් තලයකට ගෙන ඒමට දිවා රෑ වෙහෙස මහන්සිවී ක්‍රියා කළේය.1974 සිට 1988 දක්වා කාලයේදී අන්තර් ජාතික පත්‍ර කලා සංවිධානයේ (අයි.ඕ.ජේ.) උප සභාපති ලෙස සේවය කළේය.එසේම 1978 සිට 1981 දක්වා වසර තුනක් පුවත්පත් මණ්ඩලයේ සාමාජිකත්වය දරා තිබේ.1981 වර්ෂයේ දී පත්‍ර කලාවේදීන්ගේ අනාගත සුබසෙත සඳහා වෘත්තීය පත්‍ර කලාවේදී සංගමය අරඹා නිතරඟයෙන්ම එහි සභාපති තනතුරට පත්විය.එම වසරේදීම මාධ්‍යවේදීන්ට ආචාරධර්ම සැදු කර්තෘ මණ්ඩලයේ සභාපති තනතුර මෙතුමාට හිමිවිය.විදෙස් ජනමාධ්‍ය සමුළුවිදෙස් ජනමාධ්‍ය සමුළු සම්මේලන සාකච්ඡා ආදියට මෙතුමාට තරම් ඇරයුම් ලැබුණ වෙනත් ශ්‍රී ලංකා ජනමාධ්‍යවේදියකු නොමැති තරම් ය. 1957 සිට 2006 දක්වාම මෙතුමා එම සාකච්ඡා, රැස්වීම් හා සුහද චාරිකාවලට ‍සම්බන්ධ වී තිබේ.එසේම ලන්ඩනයේ සිට මෝටර් රථයක් පදවාගෙන අපේ රටට පැමිණි එකම ජනමාධ්‍යවේදියා වීමේ ගෞරවය මෙතුමා 1956 වර්ෂයේදී දිනාගෙන තිබේ. මෙහිදී රටවල් 14ක ප්‍රමුඛ පෙළේ මාධ්‍යවේදී බොහෝදෙනෙකු සමඟ සම්බන්ධතා ගොඩ නගා ගැනීමට ‍මෙතුමා සමත්වී තිබේ.අද ඔහු ශාරීරික දුර්වල තත්ත්වයක සිටියත් ඉන්දියාවේ වෘත්තීය ජනමාධ්‍යවේදීන්ගේ සංසඳය සමඟ සබඳතා පවත්වා ගනී. අපේ රටේ ඩී. එෆ්. කාරියකරවන ජනමාධ්‍යවේදියාට එම සංගමයේ නිලධාරින් ප්‍රමුඛ සාමාජිකත්වය දක්වන්නේ පුදුමාකාර ළෙන්ගතුකමකි.මෙතුමාගේ ඉංදු ලංකා ජනමාධ්‍යවේදීන්ගේ සංගමය දෙරටේම ජනමාධ්‍යවේදීන් ඒකාබද්ධ කරන පාලමක් සේ හඳුන්වා දිය හැකි ය. ලංකා පත්‍ර කලා සංගමය මෙම මිත්‍රත්වය වැඩි දියුණු කරන තෝතැන්නකි. ඒ නිසාම ඉන්දීය වෘත්තීය ජනමාධ්‍යවේදීන්ගේ සංසදයේ වාර්ෂික සම්මේලනයට සහභාගිවීමට ලංකා පත්‍ර කලා සංගමයේ සාමාජිකත්වයට ආරාධනා ලැබේ.ඉන්දියානු ජනමාධ්‍යවේදීන් අපේ රටට පැමිණි අවස්ථාවක ඒ සඳහා විය පැහැදම් කිරීමට මුදල් නොවූ විට සිය බිරියගේ කනකර උගස් කර මුදල් ලබාගෙන එම වගකීම සංගමයේ සභාපති ලෙස ඉටුකර තිබේ.කාරියකරවන ජ්‍යෙෂ්ඨ මාධ්‍යවේදියා එම ක්ෂේත්‍රයේ යෙදී සිටින ජනමාධ්‍යවේදියාගේ වෘත්තීමය තත්ත්වය ඉහළ නැංවීම සඳහා අවධානය යොමු කළ සංවේදී මහ පුරුෂයෙකි.මේ රටේ ජනමාධ්‍ය පිළිබඳව අධ්‍යාපනය ලබාදෙන කිසිම ක්‍රමවේදයක් නොමැති යුගයක ලංකා පත්‍ර කලා සංගමය තුළින් පත්‍ර කලා විද්‍යාලයක් බිහිකර ජනමාධ්‍යවේදීන්ට ජනමාධ්‍ය ඩිප්ලෝමාවක් ලබාදීමට ක්‍රියා කළ ප්‍රථම ජනමාධ්‍යවේදියා ලෙසද ඉතිහාසයට එක්වී තිබේ. මෙතුමා රංමුතු හෝටලය හරහා එම අධ්‍යාපන ක්‍රියාවලිය අඛණ්ඩව පවත්වා ගනිමින් අංකුර මාධ්‍යවේදීන්ට නොමැකෙන සේවයක් කර තිබේ.දීර්ඝකාලීන අරගලයකින් පසුව කොළඹ විශ්වවිද්‍යාලයේ ජනමාධ්‍ය ඩිප්ලෝමා පාඨමාලාවක් ආරම්භ කිරීමට මෙතුමා 1986 වර්ෂයේදී සමත්විය. එය ජනමාධ්‍යවේදීන්ගේ අධ්‍යාපනික තත්ත්වය උසස් කිරීම පිළිබඳව මෙතුමා තුළ වූ බලවත් ඇල්මේ මල්ඵල ගැන්වීමක් ලෙස හඳුන්වා දිය හැකිය. වසර විස්සකට වැඩි කලක් මෙම ඩිප්ලෝමාවේ පතාක යෝධයකු ලෙස මෙතුමා සේවය කළේය.එහෙත් පසුකාලීනව එයින් එතුමා බලාපොරොත්තු වූ පරිදි අධ්‍යාපන සුදුසුකම් නොමැති ජනමාධ්‍ය කාලවේ නිරත සේවකයින්ගෙන් ඈත්කරවීම නිසා මෙතුමා නැවතත් පත්‍ර කලා සංගමයේ පත්‍ර කලා විද්‍යාලය හරහා ජනමාධ්‍ය ඩිප්ලෝමාවක් රන්මුතු හෝටලයේ දී ආරම්භ කර පවත්වාගෙන ගියේය. පසුකාලයේ දී මෙම ඩිප්ලෝමා කාරියකරවන ජනමාධ්‍ය අධ්‍යාපන විද්‍යාලය හරහා ලබාදීමට පියවර ගත්තේය.සිංහල භාෂා පංතිමීට අමතරව ජනමාධ්‍යවේදීන්ගේ සිංහල දැනුම ලබාදෙන සිංහල භාෂා පංතිද මෙතුමාගේ පෞද්ගලික වියදමින්ම පවත්වාගෙන යාමට තරම් මෙතුමා භාෂා ප්‍රේමියකු මෙන්ම සිය යුතුකම ඉටුකරන්නෙකුද විය.ජාතික පුවත්පත්වලින් හා විද්‍යුත් ජනමාධ්‍ය ආයතනවලින් සිංහල භාෂාවේ ව්‍යාකරණ අමු අමුවේ විනාශ කරන නිසා මෙතුමා බස නසන හැටි මැයින් ලිපි ගණනාවක් පුවත්පත්වලට ලියන්නට විය.එසේම ව්‍යාකරණ වැරදි පෙන්නා දෙමින් අරුත් විදත් ලිපි මාලාවක් සිළුමිණ පුවත්පතේ පළ කරන ලදී. එය තවමත් සිළුමිණ පුවත්පතේ පළ කරයි. ඒ වචන පිළිබඳව නිවැරදි අවබෝධයක් සහෘදයින්ට ලබාදීමටය.‍මෙතුමා අදද ඉරිදා සිළුමිණ, සඳුදා ලංකාදීප, ගුරුදා ලක්බිම ආදී පුවත්පත්වලට ලිපි ලිවීම අතහැර දමා නැත. මෙයින් පුවත්පත් කලාවට ඇති එතුමාගේ බැඳීම කියාපායි.ග්‍රන්ථ රචනයමෙතුමා ග්‍රන්ථ රචනයටද යොමුවී තිබේ. ඇවිද්ද පය නමින් චාරිකා පොත් 04ක්ද දසත සනත මහත නමින් චරිතාපදානයක්ද අරුත් නිරුත් හා බස නසන හැටි නමින් ග්‍රන්ථ දෙකක් ද කෙටි කතා සංග්‍රහයක් ප්‍රමුඛ පොත් විස්සක් ලියා පාඨකයාට ලබාදී තිබේ.මේ හැම පොතකම මුද්‍රණ කීපයක් කිරීමට සිදුවීමෙන් මෙම පොත්වලට ඇති පාඨක රුචිය මොනවට කියාපායිද?වරද දුටුතැන තම දෙමාපියන්ට වුවද එය පෙන්නා දී නිවැරදි කිරීමේ ජන්ම ගතිය ඉස්මතු වූ අවස්ථාවක් ලෙසින් එම අවස්ථාව පෙන්නා දිය හැකි ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021214</link>
    <topic>ජාත්‍යන්තරය කළ යුත්තේ රට සංවර්ධනයට සහාය දීමයි</topic>
    <author>ධනුෂ්ක ගොඩකුඹුර</author>
    <content>අපේ රටේ ජනතාව පිළිබඳ බොරුවට කඳුළු හෙළන ජාත්‍යන්තරය අද කළ යුත්තේ යළිත් මේ රටේ වෛරකාරී සමාජයක් ගොඩනැගීම නොව රටට වැඩ කළ හැක්කේ කාටදැයි හඳුනාගෙන එයට සහාය ලබාදීම බව ජනාධිපති මහින්ද රාජපක්ෂ මහතා පැවැසීය.එකිනෙකා දෙස වෛරයෙන් සහ සැකයෙන් බැලූ යුගය නිමා කර රටේ සියලු ජනතාව අතර සාමය සහ සංහිඳියාව ගොඩනැගීමට රජය කටයුතු කළ බව පෙන්වා දුන් ජනාධිපතිතුමා රට තුළ ගොඩනැගී ඇති සාමය සහ සමඟිය පළුදු කිරීමට කිසිවකුට ඉඩ තැබිය නොහැකි බව ද අවධාරණය කළේය.මදර් ශ්‍රී ලංකා භාරය අධ්‍යාපන අමාත්‍යාංශය සමඟ එක්ව පාසල් සිසුන් සඳහා හඳුන්වා දුන් Project Run ව්‍යාපෘති යෝජනාවලිය යටතේ ව්‍යාපෘති ක්‍රියාත්මක කරන ලද පාසල් අගයමින් සම්මාන සහ තිළිණ ප්‍රදානය කිරීමට ඊයේ (11) කොළඹ සුගතදාස ගෘහස්ථ ක්‍රීඩාංගණයේ පැවැති උත්සවය අමතමින් ජනාධිපතිතුමා මේ බව පැවැසීය.සුපිරි හෝටල්වල නතර වී ත්‍රස්තවාදයට උල්පන්දම් දෙන අයගෙන් තොරතුරු ලබාගෙන වාර්තා සකස් නොකර රටේ සැබෑ තත්ත්වය හදවතින්ම පවසන දරුවන්ගෙන් රටේ තොරතුරු සැබෑ ලෙසම විමසා දැන ගන්නා ලෙස තමා ජාත්‍යන්තරයට කියන බව ද ජනාධිපතිතුමා මෙහි දී පැවැසීය.මේ රටේ දරුවන්ගේ ප්‍රකාශ සැමදා රජයේ ගමන් මඟ ධෛර්යවත් කළ බව ද පෙන්වා දුන් ජනාධිපතිතුමා අද එකම දරු පරපුරක් ලෙස මේ රටේ දරුවන් ඒකරාශී වී සිටිනු දැකීම මහත් සතුටක් බව ද කියා සිටියේ ය.අවුරුදු ගණනාවක් පීඩාවට පත්වී සිටි උතුරේ දරුවන් නිදහසේ අධ්‍යාපනය ලැබීමට ලද අවස්ථාවේ උපරිම ඵල නෙළා ගනිමින් අද විභාගවලින් විශිෂ්ට ප්‍රතිඵල පෙන්වමින් සිටින බව ද සිහිපත් කළ ජනාධිපතිතුමා මේ රටේ සියලු දරුවන් රටට, ජාතියට ආදරය කරන වගකීම් සහිත පුරවැසියන් බවට පත් කිරීම රජයේ අරමුණ බව ද කියා සිටියේ ය.පාසල් සිසුන් තුළ සැඟව පවතින විභවතාවන් පුබුදුවා, තිරසාර සමාජ පැවැත්මක් ගොඩනඟමින්, පුළුල් සමාජ මෙහෙවරකට දායකත්වය සපයන ධනාත්මක ආකල්පයන්ගෙන් සපිරි යහපත් පුරවැසියන් බිහිකරලීම උදෙසා ප්‍රායෝගික ක්‍රියාකාරකම් තුළින් අත්දැකීම් ලබා ගැනීමේ අරමුණ ඇතිව 2009 වසරේ ආරම්භ කළ මදර් ශ්‍රී ලංකා පාසල් සමාජ වැඩසටහන මේ වනවිට මිලියන 3 කට අධික සිසු දරු දැරියන් ඒකරාශී කර ගනිමින් ක්‍රියාත්මක කෙරේ.මෙම වැඩසටහනේ දෙවන අදියර ලෙස, පාසල්හි භාවිතාවන ජීවන නිපුණතා හා පුරවැසි අධ්‍යාපනය පෙළ පොත්හි අන්තර්ගතය හා සමගාමීව ප්‍රායෝගික ක්‍රියාකාරකම් පාසල් පද්ධතිය තුළ ක්‍රියාවට නැංවීම සඳහා අපෙන් රටට - රට නැඟුමයට තේමාව යටතේ Project Run ව්‍යාපෘතිය හඳුන්වා දෙන ලදී.සම්මාන හා තිළිණ ප්‍රදානය සංකේතවත් කරමින් පළාත් නවය නියෝජනය වන ‍ අන්දමින් පාසල් 25ක් සඳහා සම්මාන හා තිළිණ ප්‍රදානය කිරීම මෙහි දී ජනාධිපතිතුමා අතින් සිදු විය.ඇමැති බන්දුල ගුණවර්ධන, ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල්, අධ්‍යාපන අමාත්‍යාංශයේ ලේකම් අනුර දිසානායක, මදර් ශ්‍රී ලංකා භාරයේ සභාපතිනි ජානකී කුරුප්පු මහත්ම මහත්මීන් ඇතුළු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n1402122</link>
    <topic>වෑන්රිය ටිපර් රථයේ ගැටීමාන්කුලමේ දී 6ක් මියයති</topic>
    <author>විජයානි එදිරිසිංහ සහ වවුනියාව උතුර සමූහබන්දුල සෙනෙවිරත්න</author>
    <content>මාන්කුලම් ප්‍රදේශයේ දී ඊයේ (11) අලුයම සිදුවූ රිය අනතුරකින් හයදෙනෙක් මියගොස් තවත් හය දෙනෙක් බරපතළ තුවාල ලබා තිබේ.ඊයේ අලුයම 1.30ට පමණ සිදුවූ මෙම අනතුරට ලක්ව ඇත්තේ වැල්ලවත්ත ප්‍රදේශයේ පිරිසක් රැගත් වෑන් රථයක් ටිපර් රථයක ගැටීමෙන් බව පොලීසිය කියයි.මාන්කුලම් හන්දියේ මහා මාර්ගයේ අයිනක ටිපර් රථය නවතා තිබී ඇත. අධික වේගයෙන් ගමන් ගත් මෙම වෑන් රථයේ රියැදුරාට නින්ද ගොස් පාරේ නවතා තිබූ ටිපර් රථයේ පිටුපස ගැටීමෙන් අනතුර සිදුවී තිබේ.මියගිය පිරිස අතර එකම පවුලේ පියා, සීයා සහ දරු දෙදෙනා ද වෙති. රියැදුරුට කිසිදු අනතුරක් සිදුවී නැති අතර ඔහු පොලිස් අත්අඩංගුවට ගෙන තිබේ.තීෂ්වරන් පදුමන් (05) රුචිකරන් පේසලන්, සෝදලිංගම් සදීවන් (35), සින්නතුරේ පරමේෂ්වරන් (75) සහ සින්නතුරේ සිවනේෂන් (35) මියගිය අය වෙති. තුවාල ලැබූ පිරිස මාන්කුලම් රෝ‍හලේ ප්‍රතිකාර ලබන අතර ඉන් තිදෙනකුගේ තත්ත්වය බරපතළ බව පොලිසිය කියයි. මාන්කුලම් පොලිසිය සිද්ධිය සම්බන්ධයෙන් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n1402123</link>
    <topic>විහාර මහා දේවි උද්‍යානය අලුත්වැඩියාවට සතියක් වසයි</topic>
    <author>නිරූෂි විමලවීර</author>
    <content>ඉදිකිරීම් කටයුතු හේතුවෙන් කොළඹ විහාර මහා දේවි උද්‍යානය ‍හෙට (13) දා සිට 19දා දක්වා පුරා සතියක කාලයක් මහජනයා සඳහා වසා තැ‍බෙන බව කොළඹ මහා නගර සභාව පවසයි .විහාර මහා දේවි උද්‍යානයේ අවසන් අදියරේ ඉදිකිරීම් සඳහා මෙම වසා තැබීම සිදු කෙරෙන බවද මහජනතාවට සිදුවන අසීරුතාව පිළිබද කණගාටුව ප්‍රකාශ කරන බවද කොළඹ නගරාධිපති ඒ .ජේ .එමමුසම්මිල් මහතා ප්‍රකාශ කෙළේය.අද (12)දින මහජනතාවට විහාර මහා දේවි උද්‍යානය පරිහරනය කළ හැකි බව කී ඒ මහතා 19දා සිට නැවත ජනතාවට විවෘත කෙරෙන බව වැඩිදුරටත් පවසයි ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n1402124</link>
    <topic>උතුරේ ඉඩම් ගැටලුවට ස්ථිර විසඳුමක්</topic>
    <author>මහින්ද අලුත්ගෙදර, දඹුල්ල මධ්‍යම සහ සීගිරිය විශේෂ යාපනය සිට .......</author>
    <content>උතුරු පළාතේ ඉඩම් ගැටළුව සඳහා ස්ථිර විසඳුමක් ලබාදෙමින් මේ වර්ෂය (2014) තුළදී ඉඩම් බලපත්‍ර 25,000 ක් ලබාදීමට රජය තීරණය කරයි.යාපනය, කිළිනොච්චිය, මුලතිවු, වවුනියාව සහ මන්නාරම දිස්ත්‍රික්කයන්හි ජනතාවගේ ඉඩම් ගැටලු සඳහා විසදුම් ලබාදෙමින් පසුගිය 2013 වසරේ දී ඉඩම් බලපත්‍ර 10,000 ක් පිරිනමා තිබෙන බව ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි.ඇමැතිවරයා මේ බව සදහන් කළේ යාපනය දිස්ත්‍රික් ලේකම් කාර්යාලයේදී පැවැති විශේෂ සාකච්ඡාවකට සහභාගි වෙමිනි. උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ ඉඩම් හා ඉඩම් සංවර්ධන අමාත්‍යාංශයට අදාළ නිර්දේශ ක්‍රියාත්මක කිරීමේදී පසුගිය 2013 වර්ෂයේ ලබා තිබෙන ප්‍රගතිය සමාලෝචනය වෙනුවෙන් මේ සාකච්ඡාව පැවැත්විණි.මෙහිදී වැඩිදුරටත් අදහස් දක්වමින් ඇමැති ජනක බණ්ඩාර තෙන්නකෝන් මහතා සඳහන් කළේ පසුගිය කාලයේ යුද ගැටුම් පැවතියේ ඉඩම් මුල් කරගනිමින් බවත් වත්මන් ජනාධීපති මහින්ද රාජපක්ෂ මහතාගේ නායකත්වය යටතේ මේ සියලු ගැටළු විසඳීමේ ක්‍රියාදාමය සාර්ථකව ක්‍රියාත්මක වන බවත්ය.ජාතීන් වශයෙන් ආගමිකයන් වශයෙන් බෙදී වෙන්වුණු රටක් නොව එකම රටක්, එකම ජාතියක් වශයෙන් අපි සියලු දෙනාම එක්ව කටයුතු කිරීමේ අවශ්‍යතාවය පෙන්වාදුන් ඉඩම් හා ඉඩම් සංවර්ධන ඇමැතිවරයා උතුරු පළාතේ ජනතාවද අපේම සහෝදර ජනතාවක් බව පෙන්වා දුන්නේය.ආසියාවේ ආශ්චර්ය කරා ගමන් කරන අපේ මාතෘ භූමියේ ඉදිරි සංවර්ධන කටයුතු වෙනුවෙන් උතුරු පළාත් ජනතාවගේ සහයෝගයද අත්‍යවශ්‍ය බව සඳහන් කළ ඒ මහතා අනාගත පරපුරේ හෙට දවස වෙනුවෙන් සියලු දෙනාගේ දායකත්වය අවශ්‍ය වී තිබෙන බවද ප්‍රකාශ කළේය.ඉඩම් හා ඉඩම් සංවර්ධන අමාත්‍යාංශයේ ලේකම් අශෝක පීරිස්, යාපනය දිස්ත්‍රික් ලේකම් සුන්දරම් අරුමනායගම්, ඉඩම් නිරවුල් කිරීමේ කොමසාරිස් ජනරාල් ගාමිණී ඉලංගරත්න, ඉඩම් කොමසාරිස් ජනරාල් ආර්.පී.ආර් රාජපක්ෂ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n1402125</link>
    <topic>නොරොච්චෝලේ ගල් අගුරු බලාගාරයයළි වැඩ</topic>
    <author>චමීර ඇල්ලදෙණිය</author>
    <content>නොරොච්චෝලේ ගල් අගුරු බලාගාරය පරීක්ෂණ මට්ටමින් ධාවන කටයුතු ආරම්භ කළ බව විදුලිබල මණ්ඩලය කියයි.පසුගිය ජනවාරි මාසයේ සිට කාර්මික දෝෂයක් හේතුවෙන් නොරොච්චෝලේ බලාගාරය ක්‍රියාවිරහිත වී තිබු බවද මෙවර ඉන්දියානු සහ චීන ඉංජිනේරුවන්ගේ සහාය ඇතිව බලාගාරය අලුත්වැඩියා කර ඇති බවද ලංකා විදුලිබල මණ්ඩලය සඳහන් කළේය.ඒ අනුව මෙගාවොට් 180ක පමණ ධාරිතාවක් එම බලාගාරයෙන් විදුලිබල පද්ධතියට දෛනිකව මේ වන විට එකතු වන අතර ඉදිරියේ දී සම්පූර්ණ මෙගාවොට් 300ක ධාරිතාව මෙරට විදුලිබල පද්ධතියට එක්වනු ඇත.නොරොච්චෝලේ ගල් අඟුරු බලාගාරයේ දෙවන අදියර ද ඉදිරියේ දී මෙරට විදුලිබල පද්ධතියට එක් කිරීමට බලාපොරොත්තු වන බව ලංකා විදුලිබල මණ්ඩලය වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n1402126</link>
    <topic>පසුගිය 9 දා ඉන්දීය නාවික හමුදාව අත්අඩංගුවට ගත් ශ්‍රී ලංකා ධීවරයන් මුහුදු සීමා උල්ලංඝනය කරලා</topic>
    <author>බුද්ධිකා ඉඹුලාන</author>
    <content>පසුගිය 9 දා ඉන්දීය නාවික හමුදාව මඟින් එම මුහුදු සීමාවේ දී අත්අඩංගුවට ගත් ශ්‍රී ලංකා ධීවරයන් නියමිත මුහුදු සීමා උල්ලංඝනය කර ඇති බව චන්ද්‍රිකා ඡායාරූප මඟින් තහවුරු කර ඇතැයි ධීවර හා ජලජ සම්පත් සංවර්ධන අමාත්‍යංශය කියයි.මේ ධීවරයන් තමිල්නාඩුවේ කරායිකාල් මුහුදු තීරයේදී නියමිත මුහුදු සීමා පැන මසුන් මරණ අන්දම සහ ඔවුන්ගේ යාත්‍රා දිශානති සටහන් ඉන්දීය ආරක්ෂක අංශ මගින් ඉදිරිපත් කර ඇති බැවින් නියමිත නීති රීතිවලට අනුකූලව මිස සානු කම්පිත අවධානයක් මත ඔවුන් නිදහස් කිරීම කළ නොහැකි බවද අමාත්‍යංශය පවසයි.ඉකුත් ඉරුදින (9) ත්‍රිකුණාමලයෙන් මුහුදු ගිය සුපුන් පුතා,ලහිරු පුතා සහ භාවනා ධීවර යාත්‍රාවන්හි සහ දෙවුන්දරින් මුහුදු ගිය රුචිර පුතා හා පුරාණවැල්ලෙන් මුහුදු ගිය දුෂ්‍යන්ත පුතා යාත්‍රාවන්හි වූ ධීවරයන් 25 දෙනකු මෙසේ ඉන්දීය ආරක්ෂක අංශ මගින් අත්අඩංගුවට ගෙන තිබේ. මෙයට අමතරව ඉන්දීය මධ්‍යම වෙරළ තීරයේදී ලාංකික ධීවරයන් 5 දෙනකු රැගත් තවත් ධීවර යාත්‍රාවක්ද අත්අඩංගුවට පත්වී ඇත.තමිල්නාඩු මුහුදු තීරයේදී මේ ධිවරයන් අත්අඩංගුවට පත්වන විට මසුන් කිලෝ 5000ක් ඔවුන් සතුව තිබූ බව ද තහවුරු වී ඇත.මේ ධීවරයින් බේරා ගැනීම සම්බන්ධයෙන් ධීවර ඇමැති වෛද්‍ය රාජිත සේනාරත්න මහතාගේ උපදෙස් පරිදි චෙන්නායිහි පිහිටි ශ්‍රී ලංකා මහ කොමසාරිස් කාර්යාලයට නීත්‍යානුකූලව දැනුම් දී ඇතැයිද ධීවර අමාත්‍යංශය කියයි.නියමිත මුහුදු සීමා උල්ලංඝනය නොකොට ධීවර කර්මාන්තයේ යෙදෙන ලෙස මෙරට ධීවරයන්ට නිරන්තරවම අවවාද කළද දැන දැනම මේ වරද සිදුකරන ධීවරයන් නිසා අප රටට සිදුවන අවමානය අතිමහත් බව ද ධීවර අමාත්‍යංශය පෙන්වා දෙයි.සංශෝධිත නව ධීවර පනත අනුව, මෙවැනි වැරදි කරන ධීවරයන්ට රුපියල් ලක්ෂ 15 ක උපරිම දඩයක්ද , නියමු ධීවරයන් අත්අඩංගුවට ගෙන දඬුවම් පැමිණවීමද සිදු කළ හැකි වෙයි.ඉන්දු -ලංකා ධීවර ගැටළුව විසඳාලීමේ සාකච්ඡාවලින් අනතුරුව එවකට දෙරටේම අත්අඩංගුවට පත්ව සිරගතව සිටි ධීවරයන් සියලුම දෙනා පසුගියදා නිදහස් කෙරැණු අතර ඉන් පසු යළිත් මෙරට මුහුදු සීමා උල්ලංඝනය කළ ඉන්දීය ධීවරයන් 87 ක් සහ යාත්‍රා 19ක් මෙරට ආරක්ෂක අංශය භාරයේ පසුවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n1402127</link>
    <topic>‘හසරාජිණි මහා ප්‍රසංගය’ අද සවස කොළඹ රාජකීය නව රඟහලේ දී</topic>
    <author/>
    <content>කලා ලොවට මා හැඟි මෙහෙවරක් ඉටු කළ දැනට දැඩි‍ සේ රෝගාතුරුව සිටින ප්‍රවීණ කලා ශිල්පිනී මර්සි එදිරිසිංහ මහත්මියගේ වෛද්‍ය ප්‍රතිකාර කටයුතු සඳහා මුල්‍යමය ප්‍රතිපාදන සොයා දීම වෙනුවෙන් සංවිධාන කරන " හසරාජිණි මහා ප්‍රසංගය" අද (12) පස්වරු 6.30 ට කොළඹ රාජකීය විද්‍යාලයේ නව රඟහලේ දී පැවැත්වේ.රටම සිනා ගන්වමින් ප්‍රේක්ෂක සිත් සතන් අමන්දානන්දයට පත් කළ මර්සි එදිරිසිංහ කලා ශිල්පිනිය අද වන විට දැඩි අසනීප තත්ත්වය හේතුවෙන් නිහඩ අසරණ දිවියක් ගත කරමින් සිටියි.ඒ මහත්මියගේ වෛද්‍ය ප්‍රතිකාර කටයුතු වෙනුවෙන් මුල්‍යමය දායකත්වය සැපයීම සඳහා රූපවාහිනි හඬ නළු හා උපසිරැසි ශිල්පීන්ගේ එකමුතුව විසින් මේ " හසරාජිණි මහා ප්‍රසංගය" සංවිධාන කරයි.විශාරද එඩ්වඩ් ජයකොඩි, චරිතා ප්‍රියදර්ශනී පීරීස්, ජිප්සීස් නායක සුනිල් පෙරේරා, අමිත් වල්පොල, විජේරත්න වරකාගොඩ, රෝහණ බෝගොඩ, ලතා වල්පොල, රොඩ්නි වර්ණකුල, නීලා වික්‍රමසිංහ, ජයලත් ‍මනෝරත්න, නිශ්ශංක දිද්දෙනිය වැනි කලාකරුවන් රැසක් මේ අවස්ථාවට සහභාගී වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n1402121</link>
    <topic>රට දියුණුව කරා යන ගමනට ඊර්ෂ්‍යාවෙන් මා විදුලි පුටුවට ගෙන යන්න හදනවා</topic>
    <author>ධනුෂ්ක ගොඩකුඹුර හිනිදුම සිට</author>
    <content>තිස් වසරක ශාපලත් යුද්ධය අවසන් කර රට දියුණුව කරා යන ගමන දෙස ඊර්ෂ්‍යාවෙන් බලන ඇතැමුන් යුද අපරාධ චෝදනා එල්ල කරමින් තමා විදුලි පුටුවට රැගෙන යන්න උත්සාහ කරන බව ජනාධිපති මහින්ද රාජපක්ෂ මහතා ප්‍රකාශ කළේය.දේශපාලනයේ අයන්න ආයන්නවත් නොදන්නා මොවුන් මඩ ප්‍රචාර තුළින් ජනතාව දිනා ගැනීමට උත්සාහ කරමින් සිටින බව පැවසූ ජනාධිපතිවරයා ජනතාව වෙනුවෙන් දැවැන්ත වැඩ කොටසක් සිදු කරන වත්මන් රජයට මඩ ගසා ගන්නට වේලාවක් නොමැති බව පැවැසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ දැවැන්ත සංවර්ධන ව්‍යාපෘති රැසක් ජනතා අයිතියට පත් කිරීමෙන් අනතුරුව හිනිදුම, බටහේනදී පෙරේදා (10) පැවැති ජනහමුවකට එක්වෙමිනි.හිනිදුම, පනංගල ගංගාරාම පාලම විවෘත කිරීම, හිනිදුම - ඕපාත- පිටබැද්දර මාර්ගය වැඩිදියුණු කිරීමේ ව්‍යාපෘතියේ වැඩ ආරම්භ කිරීම, හිනිදුම- දුන්හේන මාර්ගය විවෘත කිරීම ඇතුළු මාර්ග සංවර්ධන ව්‍යාපෘති රැසකට ජනාධිපතිතුමා සහභාගී වූ අතර ඒ සඳහා වැය කර ඇති මුදල රුපියල් මිලියන 6000කට අධිකය.සෑමවිටම ඉලක්කයක් ඇතිව කටයුතු කරන රජය මේ රටේ ජනතාවගේ සුබසෙත උදෙසා ඉටු කළ යුතු මෙහෙවර අකුරටම ඉටු කරමින් ඉදිරියටම යන බවත් ජනාධිපතිවරයා අවධාරණය කළේය.ත්‍රස්තවාදයෙන් රට නිදහස් කරන ලෙසට ඉල්ලා සිටිමින් ජනතාව තමාට 2005 වසරේ රට භාර දුන් බව සිහිපත් කළ ජනාධිපතිවරයා 2009 වන විට එම ඉල්ලීම ඉටු කොට සංවර්ධනය කරා යන ගමන ආරම්භ කළ බව ප්‍රකශ කළේය.අද ආණ්ඩුවට එල්ල කරන බරපතළම චෝදනාව වී ඇත්තේ සංවර්ධනයට ණය වීම බව පෙන්වා දුන් ජනාධිපතිවරයා රට සංවර්ධනය කරන්නට මුදල් නැතිනම් ණයට හෝ මුදල් සොයාගෙන රට සංවර්ධනය කරන්නට සිදුවන බව පැවසිය. නියෝජ්‍ය කථානායක චන්දිම වීරක්කොඩි, ජ්‍යේෂ්ඨ ඇමැති පියසේන ගමගේ, ව්‍යාපෘති ඇමැතිවරුන් වන නිර්මල කොතලාවල, රෝහිත අබේගුණවර්ධන, පාර්ලිමේන්තු මන්ත්‍රීවරුන් වන රමේෂ් පතිරණ, මනූෂ නානායක්කාර, මොහාන්. පී. ද සිල්වා, දකුණු පළාතේ හිටපු ප්‍රධාන ඇමැති ශාන් විජයලාල් ද සිල්වා මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n1402128</link>
    <topic>දොඩම් ගෙඩිවල සඟවා ගෙනා රු.මිලියන 8ක හෙරොයින් රේගු අත්අඩංගුවට</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමූහ</author>
    <content>ඉන්දියාවේ කරච්චි නගරයේ සිට දොඩම් ගෙඩිවල සඟවා ගෙනා රුපියල් මිලියන 8ක් පමණ වටිනා ‍කිලෝ එකකට ආසන්න හෙරොයින් තොගයක් ශ්‍රී ලංකා රේගුවේ මත්ද්‍රව්‍ය නාශක අංශය මඟින් පෙරේදා (10) අත්අඩංගුවට ගෙන තිබේ.පකිස්ථාන ජාතික 64 හැවිරිදි පුද්ගලයකු මේ හෙරොයින් සමඟ අත්අඩංගුවට ගෙන ඇති ඇත. පෙරේදා රාත්‍රි 8.25ට පමණ යූ එල් 184 ගුවන් යානයෙන් මෙරටට පැමිණි මේ පුද්ගලයා තමා ගෙනා පළතුරුවල සඟවා මෙමෙ හෙරොයින් ගනවිත් ඇත.නයිලෝන් බෑගයක් තුළ අතුරා දොඩම් ගෙඩි 72ක් තිබී ඇති අතර එම දොඩම්වලින් දොඩම් 12ක් තුළ හෙරොයින් සඟවා තිබී ඇත. එක් දොඩම් ගෙඩියක හෙරොයින් ග්රෑම් 80ක් තැන්පත් කර තිබී ඇත.මේ පුද්ගලයා සහ සිද්ධීය සම්බන්ධයෙන් වැඩිදුර පරීක්ෂන පැවැත්වීම සඳහා රේගුව පොලිස් මත්ද්‍රව්‍ය නාශක අංශයට භාර දී ඇත. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n1402129</link>
    <topic>පේරාදෙණිය සරසවි සිසුවා අභිරහස් ලෙසමිය යෑම ගැන විමර්ශනයට කමිටුවක්</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ දී නවක වධයට ලක්ව විශ්වවිද්‍යාලය හැර ගිය සිසුවකු විශ්වවිද්‍යාලය තුළදී අභිරහස් ලෙස මියයෑමේ සිද්ධිය ඇතුළු කරුණු කිහිපයක් පිළිබඳ විමර්ශනයක් සිදුකිරීමට විශ්වවිද්‍යාලය මඟින් කමිටුවක් පත්කර තිබේ.මේ සිසුවාට සහ තවත් සිසුවකුට නවක වධය ලබා දී ලිංගික අතවර කිරීමේ සිද්ධියක් සම්බන්ධයෙන් අධිකරණය ඉදිරියේ වරදකරුවන් වූ සිසුන් තිදෙ‍නකුට විශ්වවිද්‍යාලය මගින් මෙතෙක් දඬුවමක් නියම කර නොතිබීම මේ වන විට මහත් ආන්දෝලනයකට තුඩු දී ඇත.අධිකරණය මගින් අත්හිටවූ සිරදඬුවම් නියම කළ සිසුන් මේ වන විටත් විශ්වවිද්‍යාලයට පැමිණීම සම්බන්ධයෙන් ද අදාළ කමිටුව මගින් නිර්දේශයක් ලබාදීමට නියමිතය.විශ්වවිද්‍යාලයේ මාකස් ප්‍රනාන්දු ශාලාව අසල වන රොදක ගසක එල්ලී මියගොස් සිටි සිසුවා කඩවත පදිංචි ඩී. කේ. නිශාන්ත (24) බවට ඔහුගේ ඥාතීන් ඊයේ (11) පෙරවරුවේ හඳුනාගනු ලැබීය.මියගිය සිසුවා විශ්වවිද්‍යාලය තුළදී නවක වධයට ලක්ව මානසික කම්පනයට පත්ව සිටි බවත්, අසීරුවෙන් අධ්‍යාපනය ලැබ විශ්වවිද්‍යාල වරම් ලැබුවත් එහි අධ්‍යාපනය ලබන්නට නොහැකි වීම පිළිබඳව පුතා නිරතුරුව කම්පා වූ බවත්, මියගිය සිසුවාගේ බාප්පා වන ඩී. ආර්. ගාමිණී කීය.මහනුවර වැඩබලන මහේස්ත්‍රාත් අජිත් ධර්මප්‍රිය මහතා සිද්ධිය වූ ස්ථානයට ඊයේ (11) පෙරවරුවේ ගිය අතර පශ්චාත් මරණ පරීක්ෂණයක් සිදුකිරීමට නියෝග කළේය. මළසිරුර බෙහෙවින් නරක් වී තිබීම නිසා පේරාදෙණිය විශ්වවිද්‍යාලයේ අධිකරණ වෛද්‍ය අංශයට එය යොමුකර ඇත. පේරාදෙණිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021210</link>
    <topic>වෑවලදෙණිය රාජාගේ අවසන් කටයුතු සිදු කෙරේ</topic>
    <author>බුලත්කොහුපිටිය සමූහ සහ සමන්ති වීරසේකර</author>
    <content>කෑගල්ල වෑවලදෙනිය විහාරස්ඵානයේ රාජා ඇතා පෙරේදා(10) රත්‍රී 9.45 ට පමන මිය ගොස් ඇත.කලක් රෝගාතුරව ඇතා සිට ඇති අතර මහනුවර,පල්ලේකැලේ ජාතියන්තර බෞද්ධ මධ්‍යස්ථාන භූමියේ ප්‍රතිකාර ලබමින් සිටිය දී මෙසේ මිය ගොස් තිබෙයි.මිය යන විට ඇතාගේ වයස අවුරුදු 55 පමන වෙයි.මහනුවර ශ්‍රී දලදා මාලිගාවේ පෙරහැරේ වසර කිහිපයක් කරඩුව වැඩම කර ඇති අතර ගංගාරාම , කැළණි, රත්නපුර සමන් දේවාල පෙරහැර වලට ද ඇතා සහභාගි වී ඇත.ආදාහන කටයුතු පල්ලේ කැලේ ජාතියන්තර බෞද්ධ මධ්‍යස්ථානයේ දී සිදු කරන බව කෑගල්ල වෑවලදෙනිය විහාරස්ථානයේ විහාරාධිපති හෙම්මාතගම ශ්‍රී සිද්ධාර්ථ හිමියෝ පවසති. මියගිය වෑවලදෙණිය රාජා හස්ති රාජයාගේ අවසන් කටයුතු ඊයේ (11) සවස පල්ලේකැළේ ජාත්‍යන්තර බෞද්ධ මධ්‍යස්ථාන භූමිය් දී සිදු කෙ‍රිණි.බෞද්ධ ආගමික වතාවත් වලින් අනතුරුව මේ අවසන් කටයුතු සිදු කෙරිණි. වෑවලදෙණිය විහාරාධිපති හතරකෝරලේ ප්‍රධාන සංඝනායක හෙම්මාතගම ශ්‍රී සිද්ධාර්ථ නාහිමිපාණන් වහන්සේ සහ කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතාගේ සංවිධායකත්වයෙන් මේ අවසන් කටයුතු සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021213</link>
    <topic>පෞද්ගලික වෛද්‍ය උපාධියට අදාළ1846/56 ගැසට් නිවේදනය අහෝසියි</topic>
    <author>සමන්මලී ප්‍රියශාන්ති</author>
    <content>පෞද්ගලික වෛද්‍ය උපාධියක් පිරිනැමීමට ශ්‍රී ලංකා වෛද්‍ය සභාවේ ලියාපදිංචිය අනිවාර්ය නොවන බවට දන්වමින් උසස් අධ්‍යාපන අමාත්‍යාංශයේ ලේකම්වරයා විසින් නිකුත් කරන ලද නව ගැසට් පත්‍රය ජනාධිපතිවරයාගේ උපදෙස් පරිදි අහෝසි කෙරේ.අංක 1846/56 දරන මෙම නව ගැසට් නිවේදනය පසුගිය ජනවාරි 31 වැනිදා නිකුත් කරනු ලැබූ අතර එම ගැසට් පත්‍රය සම්බන්ධයෙන් විශාල ආන්දෝලනයක් ඇති විය. මේ ගැසට් නිවේදනය අහෝසි කරන ලෙස වෛද්‍ය සභාව ජනාධිපති මහින්ද රාජපක්ෂ මහතාගෙන් ඉල්ලීමක් ද කර තිබුණි.ඒ අනුව ජනාධිපතිවරයාගේ උපදෙස් පරිදි මෙම ගැසට් නිවේදනය අවලංගු කිරීමට කටයුතු කර තිබේ. වෛද්‍ය උපාධියක් පිරිනැමීමේ දී අනිවාර්යයෙන්ම ශ්‍රී ලංකා වෛද්‍ය සභාවෙන් අනුකූලතා සහතිකයක් ලබා ගත යුතු බවට මෙතෙක් පැවැති නීතිය මේ අනුව ඉදිරියටත් වලංගු වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021211</link>
    <topic>උසාවියේදී නීතිඥයා ඇද වැටී මිය ගිහින්</topic>
    <author>මාතලේ සමූහ,මාතලේ දිසා විශේෂ</author>
    <content>මාතලේ අධිකරණයේ රාජකාරී කටයුතු සිදු වෙමින් පවතිද්දී එහි නීතිඥවරයකු ඇදවැටී මිය ගොස් ඇත.ඩබ්ලිව්.ජී. උක්කුබණ්ඩා නැමැති එම නීතිඥවරයා ඇද වැටීමත් සමඟ මාතලේ දිස්ත්‍රික් මහ රෝහලට ඇතුළත් කොට ඇති අතර ඒ වන විටත් මිය ගොස් සිටි බව රෝහල් ආරංචිවලින් පැවසේ.රත්තොට තුරුවාවේ පදිංචිකරුවකු වන ඒ මහතා 67 වන වියේ පසු විය.මාතලේ පොලිසිය පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021212</link>
    <topic>මහියංගණ නගරයේ ප්‍රධාන වෙළෙඳසල් රැසක් හොරු කඩලා</topic>
    <author>මහියංගණ මාපාකඩවැව සමුහ</author>
    <content>මහියංගණ නගරයේ ප්‍රධාන ව්‍යාපාරික ස්ථාන කිහිපයක් පෙ‍රේදා රාත්‍රි සොරු විසින් කඩා එහි තිබු පරිගණක ඇතුළු විදුලි උපකරණ හා භාණ්ඩ රාශියක් සොරකම් කර තිබේ.බොහෝ වෙළෙඳ ස්ථාන ඉදිරිපස ඉබි යතුරු කපා දමා මෙම සොරකම් සිදු කර ඇත. දීර්ඝ කාලයක සිට මහියංගණ නගරයේ වෙළෙඳ ස්ථාන මෙවැනිම සොරකම්වලට බඳුන් වී ඇති අතර මේ වන තෙක් සොරුන් අත් අඩංගුවට ගැනීමට පොලිසිය අපොහොසත් වී ඇත.වෙළෙඳසල්වලින් සොරා ගත් භාණ්ඩවල වටිනාකම මේ වන විට ගණනය කරමින් පවතී.සංවිධානාත්මකව දීර්ඝ කාලයක සිට නිරන්තරයෙන් සිදුවන මෙවැනි සොරකම් සම්බන්ධයෙන් වග කවයුතු නිලධාරින්ගේ අවධානය යොමු වී මෙම සොර කල්ලිය නීතියේ හමුවට පත් කරන ලෙස නගරයේ වෙළෙඳ ප්‍රජාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021215</link>
    <topic>ජලය අරපරිස්සමෙන් භාවිත කරන්නැයි ජනතාවට අවවාද</topic>
    <author>නිහාල් ජයවර්ධන</author>
    <content>මේ දිනවල පවතින දැඩි වියළි කාලගුණය නිසා ජාතික ජලසම්පාදන මණ්ඩලය මඟින් නිකුත් කරනු ලබන ජලය ඉතාමත් අරපරිස්සමින් භාවිත කරන්නැයි ජාතික ජල සම්පාදන මණ්ඩලයේ මධ්‍යම පළාත භාර නියෝජ්‍ය සාමාන්‍යාධිකාරී එල්.එල්.ඒ. පීරිස් මහතා ජල පාරිභෝගික ජනතාවගෙන් ඉල්ලා සිටී.ඉදිරියේදී මාස දෙකක පමණ කලක් මෙම වියළි කාලගුණ තත්ත්වය පැවතියහොත් ජලය බෙදාහැරීමත් දැඩි ලෙස සීමා කිරීමට සිදුවන බවත් අත්‍යාවශ්‍ය ගෘහ කටයුත්තකට හැර ඉදිකිරීම් කටයුතු, වාහන සේදීම, මල්වලට වතුර සැපයීම වැනි කටයුතු වලින් වැළැකී සිටින්නැයි ද හෙතෙම ඉල්ලා සිටී.නියෝජ්‍ය සාමාන්‍යාධිකාරීවරයා එම ඉල්ලීම කළේ ඊයේ (11) මහනුවර දිසා ලේකම් කාර්යාලයේදී පැවැති මහනුවර දිස්ත්‍රික් සම්බන්ධීකරණ කමිටු රැස්වීමට සහභාගී වෙමිනි. මහනුවර දිසාපති ගාමිණී සෙනවිරත්න මහතාගේ සම්බන්ධීකරණයෙන් ක්‍රීඩා ඇමැති මහින්දානන්ද අලුත්ගමගේ, මධ්‍යම ප්‍රධාන ඇමැති සරත් ඒකනායක යන මහත්වරුන්ගේ සම සභාපතිත්වයෙන් එම රැස්වීම පැවැත්විණි.තවදුරටත් අදහස් දැක්වූ සාමාන්‍යාධිකාරීවරයා පොල්ගොල්ල වේල්ලෙන් ඔබ්බට ජලය නිකුත් කිරීම නවතා උතුරුමැද ප්‍රදේශයට ජලය මුදා හැරීම නිසා මහනුවර ප්‍රදේශයේ ඇතැම් ප්‍රදේශවලට පානීය ජලය සැපයීමේ දුෂ්කර තත්ත්වයක් ඇතිවී තිබෙන බවත් ඉන් පිරිපහදු කිරීමේ ප්‍රමාණය අල්ප වී ඇති බවත් ඒ සම්බන්ධයෙන් ජල පාලන ලේකම් කාර්යාලය සමඟ සාකච්ඡා කළ යුතු බවත් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021216</link>
    <topic>පොලිසියට එන්නවික්‍රමබාහු කල් ඉල්ලයි</topic>
    <author>විජයානි එදිරිසිංහ</author>
    <content>ගම්පහ දිස්ත්‍රික් නාමයෝජනා ලැයිස්තුවට ව්‍යාජ නම් ඉදිරිපත් කිරීම සම්බන්ධයෙන් කරුණු විමසීමට නව සමසමාජ පක්ෂයේ නායක වික්‍රමබාහු කරුණාරත්න මහතාට ඊයේ (11 දා) ගම්පහ විශේෂ විමර්ශන ඒකකයට පැමිණෙන ලෙස දැනුම් දී තිබුණද ඔහු ඒ සඳහා 15 (සෙනසුරාදා) තෙක් කල් ලබාගෙන ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ප්‍රකාශ කෙළේය.නාමයෝජනා අංක ‍ලබාදීම හේතුවෙන් ඊයේ (11) පැමිණිය නොහැකි බව ඔහු දන්වා ඇතැයි ද, මාධ්‍ය ප්‍රකාශකවරයා අනාවරණය කෙළේය.වික්‍රමබාහු කරුණාරත්න මහතාගේ නව සමසමාජ පක්ෂය ගම්පහ දිස්ත්‍රික්කය සඳහා ව්‍යාජ නම් පහළොවක් ඉදිරිපත් කර ඇති බවත්, හෙතෙම සඳහන් කෙළේය.මෙසේ ව්‍යාජ නම් පහළොවකට අංක ලබාගැනීම මැතිවරණ කොමසාරිස් දෙපාර්තමේන්තුව බරපතළ රැවටීමකට ලක්කිරීමක් බවත් ‍එම ලැයිස්තුව බාරගත් නිසා එසේ අංක නිකුත් කිරීමට සිදුවෙන බවත්, මැතිවරණ කොමසාරිස් දෙපාර්තමේන්තුවේ නිලධාරියෙක් පැවැසීය.පනතට අනුව මැතිවරණ නීතිරීති උල්ලංඝනය කරමින් වංචා සහගත ලෙස කටයුතු කිරීම බරපතළ දඬුවම් ලැබිය හැකි වරදක් වෙයි.වික්‍රමබාහු කරුණාරත්න මහතාට මේ සම්බන්ධ ප්‍රශ්න කිරීම සඳහා ඊයේ (11) දින ගම්පහ විශේෂ විමර්ශන ඒකකයට පැමිණෙන ලෙස දැනුම් දී තිබුණත් එදින නාමයෝජනා අංක ලබාදීම නිසා ඔහු ලබන 15 වැනිදා පොලිසිය වෙත පැමිණෙන බව දැනුම් දී ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවැසීය.පොලිසිය ඔහුට අද (12) පැමිණෙන ලෙස දැනුම් දී ඇත. එහෙත් ඔහු 15 වැනිදා දක්වා කල් ලබාගෙන තිබේ. ගම්පහ විශේෂ විමර්ශන ඒකකයේ ප්‍රධාන පොලිස් පරීක්ෂක සේනානායක මහතාගේ අධීක්ෂණය යටතේ පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021217</link>
    <topic>මහනුවර සුපිරි වෙළෙඳ සලකචොකලට් එකක පණුවෙක්</topic>
    <author>ඉන්දික පොල්කොටුව</author>
    <content>මහනුවර නගරයේ සුපිරි වෙළෙඳසලකින් ඊයේ (11) මිලදී ගත් චොකලට් එකක් තුළ තිබී පණුවකු හමුවී ඇත.රුපියල් 750ක වටිනාකමින් යුත් විදේශීය චොකලට් එකක් තුළ සිට මෙලෙස පණුවකු හමුවී ඇති බැව් මහනුවර නාගරික සෞඛ්‍ය වෛද්‍ය නිලධාරි අශෝක සෙනරත් මහතා කීය.දකුණු පළාතින් මහනුවරට වන්දනා ගමනක පැමිණි කාන්තාවක විසින් මිලදී ගනු ලැබූ චොකලට් එකක මෙම පණුවා සිටිනු දැක මහනුවර මහ නගර සභාවේ සෞඛ්‍ය අංශය වෙත පැමිණිලි කැර ඇත.මනුෂ්‍ය පරිභෝජනයට නුසුදුසු ආහාර අලෙවි කළ මෙම වෙළෙඳ ආයතනයට එරෙහිව ආහාර පනත යටතේ අධිකරණය හමුවේ නඩු පැවරීමට පියවර ගන්නා බව වෛද්‍ය අශෝක සෙනරත් මහතා පැවැසීය.මහනුවර මහ නගර සභා‍ෙව් ප්‍රධාන සෞඛ්‍ය වෛද්‍ය නිලධාරි අශෝක සෙනරත්, ප්‍රධාන ආහාර පරීක්ෂක එච්. එස්. විජේතුංග, මහජන සෞඛ්‍ය පරීක්ෂක ඩී. දයාරත්න යන මහත්වරුන් විසින් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021218</link>
    <topic>‘ඉන්දු - ශ්‍රී ලංකා ධීවර ගැටලුවසාමකාමීව විසඳා ගැනීම අප ලැබූ ජයක්’</topic>
    <author/>
    <content>ඉන්දු - ශ්‍රී ලංකා ධීවර ගැටලුව සාකච්ඡා මඟින් ඉතා සාමකාමීව විසඳා ගැනීමේදී ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ඉටුකළ මෙහෙය එතුමා ලද පෞද්ගලික ජයග්‍රහණයක් නොව රටේ ජනතාවගේ ගෞරවය ආරක්ෂා කිරීමකි.ඒ සඳහා ගෞරවය හිමිවිය යුත්තේ කාටද යන්න පිළිබඳ තමන්ට වැදගත් නොවන බවත්, තම දර්ශනය වන්නේ ‘මට පෙර රට’ ගැන සිතීම බවත් ඇමැතිවරයා පෙන්වා දී ඇත්තේය.කරුණු කෙසේ වුවද ඉන්දු - ශ්‍රී ලංකා ධීවර සාකච්ඡාවලට පදනම දැමුණේ මෙසේය.ඉන්දියානු - ශ්‍රී ලංකා ධීවර ගැටලු සම්බන්ධව සාකච්ඡාවට මඟපෑදීමට ප්‍රධානතම හේතුව වූයේ ශ්‍රී ලාංකීය ධීවර කාර්මිකයන් හා යාත්‍රා විශාල ප්‍රමාණයක් තමිල්නාඩු අත්අඩංගුවට පත්වීමත්, තමිල්නාඩු ධීවරයන් හා යාත්‍රා විශාල ප්‍රමාණයක් ශ්‍රී ලංකාවේ අත්අඩංගුවට පත්වීමත්ය.මේ නිසා දෙරටේම දැඩි නොසන්සුන්තාවයක් ඇතිවිය. මේ තත්ත්වය පවතිද්දි 2013 නොවැම්බර් 12 – 14 දක්වා ශ්‍රී ලංකාවේ පැවැති චොගම් සමුළුව නියෝජනය කිරීම සඳහා ඉන්දීය විදේශ කටයුතු ඇමැති සල්මන් කුර්දිස් මහතා අපේ රටට පැමිණියේය.එහිදී ඇමැති රාජිත සේනාරත්න මහතා හා ඉන්දීය විදේශ කටයුතු ඇමැති සල්මන් කුර්දිස් මහතා රාත්‍රී භෝජන සංග්‍රහයකදී එකට හමුවිය. මෙහිදී දෙරටේ අමාත්‍යවරුන්ගේ අවධානයට හා සාකච්ඡාවට ලක් වූයේ ඉන්දු - ශ්‍රී ලංකා ධීවර ගැටලුවයි. එහිදී අමාත්‍ය සල්මන් කුර්දිස් මහතා මෙම ධීවර ගැටලු ගැන ඉන්දීය මධ්‍යම රජයේ කෘෂිකර්ම අමාත්‍ය ෂරාඩ් පවර් මහතා සමඟ ද්විපාර්ශ්විකව සාකච්ඡාවක් සඳහා ආරාධනා කළහොත් ඊට පැමිණෙනවා දැයි අමාත්‍ය රාජිත සේනාරත්න මහතාගෙන් අසා තිබේ. එවිට රාජිත ‍අමාත්‍යතුමා එකී ආරාධනාව පිළිගෙන සාකච්ඡා කිරීමට පැමිණෙන බව දන්වා තිබේ.මේ අනුව අමාත්‍ය රාජිත සේනාරත්න මහතා අප රටේ විදේශ කටයුතු අමාත්‍යාංශය හා ඉන්දියාවේ පිහිටි ශ්‍රී ලංකා මහ කොමසාරිස් කාර්යාලයේ ද සහය ලබාගෙන 2014 ජනවාරි 14 දා ඉන්දියාවේ නවදිල්ලිනුවර බලා පිටත්ව ගිය අතර, ගුවන්තොටුපළේදී ශ්‍රී ලංකා මහ කොමසාරිස්වරයා හා ඉන්දීය විදේශ කටයුතු අමාත්‍යාංශයේ නිලධාරින් විසින් පිළිගනු ලැබූ අතර ඉන්දීය විදේශ කටයුතු අමාත්‍යාංශය ඉහළම සත්කාරය ඉටුකරනු ලැබීය.ශ්‍රී ලංකා මෑත ඉතිහාසයේ දී පළමු වතාවට ශ්‍රී ලංකා ධීවර අමාත්‍යවරයකු ඉන්දීය මධ්‍යම රජයේ ධීවර විෂය භාර කෘෂිකර්ම අමාත්‍ය ෂරාඩ් පවර් මහතා සමඟ ඉන්දු ශ්‍රී ලංකා ධීවර ගැටලු ගැන ද්විපාර්ශ්වික සාකච්ඡා පවත්වනු ලැබීය. මෙම සාකච්ඡා සාර්ථක වූ අතර එහිදී පැමිණි එකඟතාව අනුව ඉතාමත් සුහදශීලී ලෙස ධීවර ගැටලුවලට විසඳුම් ලබාගත හැකිවිය.එහි ඵලදායිතාව කොතෙක් ද යත් තමිල්නාඩුව ඇතුළු ඉන්දියාවේ අත්අඩංගුවේ පැවැති ශ්‍රී ලංකා ධීවර යාත්‍රා 40 ද, ධීවරයන් 212 දෙනෙකුද නිදහස් කර ගැනීමට හැකිවිය. ඊට සමගාමීව ඉන්දීය ධීවරයන් 288 හා යාත්‍රා 91 ද නිදහස් කෙරුණි. දිගුකාලීන විසඳුමක් සඳහා ප්‍රථම වතාවට දෙරටේ අමාත්‍යවරු දෙපළගේ නිලධාරි කමිටුවක් පත් කිරීමට ද එහි පළමු රැස්වීම 2014 ජනවාරි 16 දා ඉන්දියාවේ කෘෂිකර්ම අමාත්‍යාංශයේ පැවැත්වීමටද හැකිවිය. ඒ අනුව ඉන්දු ශ්‍රී ලංකා ධීවර ගැටලුව දිගුකාලීනව විසඳමින් ධීවර සංවර්ධනය උදෙසා අවශ්‍ය පූර්ණ සහාය ලබාදීමට ද ඉන්දියාව එකඟවීම අපේ රට ලද ජයග්‍රහණයකි.ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා ඉන්දීය විදේශ අමාත්‍යතුමා හා කෘෂිකර්ම අමාත්‍යතුමා සමඟ කරන ලද සාකච්ඡා මෙරට ධීවර ප්‍රජාවට තීරණාත්මක විසඳුමකට හේතුසාධක වූ බව අතිශයෝක්ති නොවේ.මේ සියලූම ඵල ලැබුණේ අපේ රටේ ධීවර ජනතාවටය. ඒ සඳහා ගෞරවය හිමිවිය යුත්තේ කාටද යන්න ගැන ධීවර අමාත්‍ය වෛද්‍ය රාජිත සේනාරත්න මහතාට වැදගත් නොවේ. එතුමා අපේක්ෂා කරන්නේ තමන්ට ගෞරවයක් ලබාගැනීමට කටයුතු කිරීම නොව රටේ ගෞරවයත්, ජනතාවගේ ගෞරවයත් සුරක්ෂිත කරමින් “මට පෙර රට ගැන සිතීමය” එය එතුමාගේ දර්ශනයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021219</link>
    <topic>දිගු කාලයක සිට මේ ජාවාරමකරගෙන ගොස් තිබෙනවා</topic>
    <author>සිරන්ජනි කුමාරි</author>
    <content>වැල්ලම්පිටිය හිටපු ස්ථානාධිපතිවරයා ඇතුළු සැකකරුවන් හෙරොයින් ජාවාරම කාලයක් තිස්සේ සිදු කරන බව හා වෙනත් පුද්ගලයකු හරහා විශාල තොග වශයෙන් හෙරොයින් ඔහුන්ට ලැබෙන බවට කොළඹ අපරාධ කොට්ඨාශය ඊයේ (11) කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය වෙත වැඩිදුර වාර්තාවක් මඟින් දැනුම් දුන්නේය.පොලිසිය අධිකරණයට දක්වා ඇති කරණු සළකා වැල්ලම්පිටිය ස්ථානාධිපතිවරයා ඇතුළු සෙසු සැකකරුවන්ට ඇප දීම ප්‍රතික්ෂ්‍රේප කරන බව පැවසූ මහේස්ත්‍රාත්වරිය ඔහුන් වෙනුවෙන් ඇප ලබා දිමට මෙම අධිකරණයට බලයක් නොමැති බව සදහන් කරමින් ඇප ඉල්ලීම මහාධිකරණය හමුවේ සිදු කරන ලෙස විත්තියට නියම කළාය.1984 අංක 13 පනතේ 54 (අ) වගන්ති ප්‍රකාරව පොලිසිය සැකකරුවන් අධිකරණය වෙත ඉදිරිපත්කර තිබෙන බැවින් මෙම අධිකරණයට ඇප ලබා දීමට බලයක් නොමැති බවත් කඩිනමින් සිද්ධිය සම්බන්ධයෙන් නීතිපති උපදෙස් ලබා ගන්නා ලෙස මහේස්ත්‍රාත්වරිය ‍පොලිසියට නියම කළාය.සිද්ධිය ඊයේ කැඳවු අවස්ථාවේදි සැකකරුවන් බන්ධනාගාර අධිකාරිවරයා අධිකරණයට ඉදිරිපත් කොට තිබු අතර හතරවන සැකකරු වෙනුවෙන් පෙනි සිටි නීතිඥවරයා තම සේවාවාදායකයා රජයේ සාක්කිකරුවකු ලෙස ක්‍රියා කරන බවත් ඔහු ඇප මත මුදා හරින ලෙස අධිකරණයෙන් ඉල්ලීමක් ෙකළේය.සිද්ධිය සම්බන්ධයෙන් වැඩිදුරවාර්තාවක් අධිකරණයට ඉදිරිපත් කළ අපරාධ කොට්ඨාශයේ ස්ථානාධිපති නෙවිල් සිල්වා හා පොලිස් පරික්ෂක සෝමතිලක යන මහත්වරු පැවසූවේ සියලු සැකකරුවන් සම්බන්ධයෙන් නීතිපති උපදෙස් අපේක්ෂා කරන බැවින් සැකකරුවන් එතෙක් රක්ෂිතබන්ධනාගාරගත කරන ලෙස අධිකරණයෙන් ඉල්ලා සිටි‍යහ.පළමු සැකකරු වෙනුවෙන් පෙනි සිටී නීතිඥ ඇන්ටන් සේනානායක මහතා - මොහු ලාබාළ වයසේ පසුවන සැකකරුවෙක්, සැකකාරිය සිය මයාම් යොදා සැකකරුව ප්‍රේම දැලක පටලවා ඔහු මෙම අපරාධයට සම්බන්ධ කොට තිබෙනවා.දෙවන සැකකාරිය වෙනුවෙන් නීතිඥ සංජය ගමගේ - සැකකාරිය සතුව හෙරොයින් ග්‍රෑමයකට අඩු ප්‍රමාණයක් තිබුණු බව සදහන් කළ නීතිඥවරයා ඇයට ඇප ලබාදෙන ලෙස ඉල්ලීමක් ‍ෙකළේය. තෙවන සැකකරු වෙනුවෙන් නීතිඥ ගුණරත්න වන්නිනායක- නඩු පැවරීම සම්බන්ධයෙන් පමණක් නීතිපති උපදෙස් ලබා ගැනිමට ක්‍රියා කරන බවත් ඇප දීම සම්බන්ධයෙන් නීතිපති උපදෙස් අවශ්‍ය නොවන බව පැවසීය.අදාළ කරුණු සළකා බැලු මහෙස්ත්‍රාත්වරිය සැකකරුවන්ට ඇප දීම ප්‍රතික්ෂ්‍රේප කරමින් එක් එක් අයෙකුට නඟන චෝදනා සම්බන්ධයෙන් ඊළඟ නඩු දිනයේ දී අධිකරණයට කරුණු වාර්තා කරන ලෙස අපරාධ කොට්ඨාශයට නියම කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021220</link>
    <topic>උතුරට මදන මෝදක බෙදූසැකකරුට අත්හිටවූ සිරදඬුවම්</topic>
    <author>නිමල් රාජපක්ෂ</author>
    <content>උතුරු නැගෙනහිර ප්‍රදේශයට බෙදා හැරීමට ගෙනා රුපියල් හාරලක්ෂ විසිපන්දහසක් ව‍ටිනා මදනමෝදක ගුලි තොගයක් ළග තබාගෙන සිටියදී අත්අඩංගුවට ගත් සැකකරුවකුට වසර හයකට පසු වලස්මුල්ල මහේස්ත්‍රාත්වරයා වෙත පසුගියදා ඉදිරිපත් කළවිට සැකකරුට රුපියල් 10000/=ක දඩමුදලක් සමග වසර පහකට අත්හිටවු මාස හයක සිරදඩුවමක් නියම කොට ඇත.මදන මෝදක ගුලි තොගය සමග සැකකරු අත්අඩංගුවට ගෙන ඇත්තේ තංගල්ල මිද්දෙනිය ජුලම් පිටිය ප්‍රදේශයේදී බව සුරාබදු මත්ද්‍රව්‍ය නාශක අංශයේ පරීක්ෂක තිලක් දිසානායක මහතා පැවසීය‍.සැකකරු මදනමෝදක ගුලි අලෙවිය කාලයක් තිස්සේ සරුවට කරගෙන ගොස් ඇතැයිද සුරාබදු නිලධාරීන් පවසයි.සුරාබදු මත්ද්‍රව්‍ය නාශක අංශයේ පරීක්ෂක තිලක් දිසානායක මහතා ඇතළු නිලධාරීන් මෙම වැටලීම සුදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021221</link>
    <topic>සාධාරණ පරීක්ෂණයක් පවත්වන ලෙස මහ ඇමැති-විපක්ෂ නායක ඉල්ලීමක් කරයි</topic>
    <author>කුරුණෑගල මධ්‍යම විශේෂ</author>
    <content>කුරුණෑගල ජනප්‍රිය පාසලක 11 වසර ඉගෙනුම ලැබූ 16 හැවිරිදි මනූෂා ඉවන්දි සිසුවියගේ මරණය පිළිබඳව විධිමත් පරීක්ෂණයක් පවත්වන මෙන් වයඹ පළාත් ප්‍රධාන ඇමැති දයාසිරි ජයසේකර සහ වයඹ පළාත් සභා විපක්ෂ නායක ජේ. සී. අලවතුවල යන මහත්වරු පළාත් ආණ්ඩුකාර තිස්ස ආර්. බලල්ල මහතාගෙන් ඉල්ලා ඇත.මෙම අවාසනාවන්ත සිද්ධිය සම්බන්ධයෙන් ඇය තම අත් අකුරෙන් ලියා ඇති ලිපියේ සදහන් වන පරිදි විදුහල්පතිවරයා තම සහෝදර ශිෂ්‍ය ශිෂ්‍යාවන් 5000ක් පමණ දෙනා ඉදිරියේ නොයෙකුත් අභූත චෝදනා එල්ල කරමින් තම ආත්මගරුත්වය කෙලෙසන පරිදි කටයුතු කිරීම නිසා සමාජයට මුහුණ දෙන්නට නොහැකිවීම හේතුවෙන් මෙම මරණය සිදුකැර ගෙන ඇති බව විපක්ෂ නායකවරයා සහ ප්‍රධාන ඇමැතිවරයා ආණ්ඩුකාරයා වෙත ඉදිරිපත් කැර ඇති එකී ලිපියේ සඳහන් කොට ඇත.විපක්ෂ නායක ජේ. සී. අලවතුවල මහතා මේ සම්බන්ධයෙන් ප්‍රකාශයක් කරමින් කියා සිටියේ ඉදිරියේදී මෙවැනි සිද්ධීන් ඇති නොවීම සඳහා මෙම පරීක්ෂණය සිදුකරන ලෙස වැඩිදුරටත් ඉල්ලා සිටී.ඇයගේ මරණය සම්බන්ධයෙන් පැවැති මරණ පරීක්ෂණයේදී විදුහල්පතිවරයා ප්‍රකාශ කොට ඇත්තේ මියගිය දැරිය දිගු කලක සිට මානසික පීඩනයකින් පෙළුණු බවයි.දැනට වයඹ පළාතේ දැඩි ආන්දෝලනයකට පත්වී තිබෙන මෙම කනගාටුදායක සිද්ධිය සම්බන්ධයෙන් සාධාරණ පුළුල් පරීක්ෂණයක් කැර වගකිවයුත්තන් සඳහා දැඩි ක්‍රියාමාර්ග ගත යුතු බව ආණ්ඩුකාරවරයා වෙත ඉදිරිපත් කොට ඇති ලිපියේ සඳහන් කොට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021222</link>
    <topic>අද රැකියාවක් නොමැති උපාධිධාරියකු සොයා ගන්නත් නැහැ</topic>
    <author>බන්ධුල ගුණසේකර</author>
    <content>එදා උපාධිධාරීන් රැකියා ඉල්ලා තැන තැන සත්‍යග්‍රහ - උද්ඝෝෂණ කළත් අද වන විට රැකියාවක් නොමැති උපාධිධාරියෙකු සොයා ගන්නත් නෑ. පාර්ලිමේන්තු මන්ත්‍රී නාමල් රාජපක්ෂ කියයි. අද දවස වනවිට වත්මන් රජය දකුණේ ජනතාව වෙනුවෙන් අති විශාල වැඩ කොටසක් ඉටු කර තිබෙනවා.එබැවින් අද අපට මැතිවරණයක් වෙනුවෙන්ය කියා විශේෂයෙන් සූදානම් වීමක් අවශ්‍යවන්නේ නැහැ.දකුණේ ජනතාව අප සමඟ බැවින් මැතිවරණයක දී අපගේ ජයග්‍රහණය පිළිබඳව කිසිදු සැකයක් නොමැති බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවසීය.දකුණු පළාත් සභා මැතිවරණයේ එජනිස අපේක්ෂක කංචන විජේසේකර මහතාගේ මෙහෙයවීමෙන් ශ්‍රී.ල.නි.පක්ෂයේ මාතර දිස්ත්‍රික් සාමාජිකයන්, ප්‍රාදේශීය සභා සභාපතිවරුන් හා මන්ත්‍රීවරුන් සමඟ පක්ෂ ක්‍රියාකාරීන් දැනුවත් කිරීමේ හමුවකට එක්වෙමින් මේ බව පෙන්වා දුන් මන්ත්‍රීවරයා වැඩිදුරටත් අදහස් දක්වමින්,දකුණට ජාත්‍යන්තර වරායක්, මත්තලට ගුවන් තොටුපලක්, දක්ෂිණ දේශයට අධිවේගී මාර්ගයක්, මාතර සිට කතරගමට නව දුම්රිය මාර්ගයක් , මං මාවත්, ගුවන් පාලම් ආදී කොතෙකුත් දේ දකුණේ ජනතාවගේ ඇස් ඉදිරිපිට පැහැදිලි උදාහරණ වශයෙන් පවතිනවා.දිවයින පුරාම දරුවන්ගේ අධ්‍යාපන තත්ත්වය එක සමාන මට්ටමකට ලංවී තිබෙනවා. එමඟින් දඹුල්ල, පොළොන්නරුව, අනුරපුරය, හම්බන්තොට යන ප්‍රදේශ වලින්ද දක්ෂ දරුවන් බිහිවීමට ඉඩ කඩ සැලසී තිබෙනවා.අපොස උසස් පෙළ වගේම පහ වසර (5) ශිෂ්‍යත්ව ප්‍රතිඵල තුළින් ඒ බව මනාව පැහැදිලි වෙනවා.එදා උපාධිධාරීන් රැකියා ඉල්ලමින් තැන තැන උද්ඝෝෂණ - සත්‍යග්‍රහ කළත් මේ රජය පණස් දහසකට (50,000) අධික උපාධිධාරීන්ට ස්ථිර රැකියා ලබා දීමෙන් අද වන විට රැකියාවක් නොමැති උපාධිධාරියෙකු සොයා ගැනීමටවත් නොහැකි වන තත්ත්වයට කටයුතු කර තිබෙනවා.මෙම තත්ත්වය යටතේ මේ රටේ සංවර්ධනය තවදුරටත් ඉදිරියටම ගෙනයා හැකි උගත්, ශක්තිමත් අපේක්ෂකයන් පිරිසක් ඉදිරිපත් කර තිබෙනවා.එවැනි කාංචන විජේසේකර වගේ දක්ෂ අපේක්ෂකයින් ඔබ‍ගේ ජනතා සේවකයින් වශයෙන් පත් කර ගන්නැයි තමා ඉල්ලා සිටින බවද නාමල් රාජපක්ෂ මහතා පැවැසීය.මෙහිදී අදහස් දැක්වූ ශ්‍රී ලංකා නිදහස් පක්ෂයේ දෙවිනුවර ආසනයේ සංවිධායක කංචන විජේසේකර මහතා,මේ වන විට මා පක්ෂයේ නව සාමාජිකයින් වශයෙන් තිස් හය දහස (36000)ඉක්ම වූ පිරිසක් බඳවා ගෙන සිටිනවා. මා බලාපොරොත්තු වන්නේ ඔවුන්ගේ පූර්ණ සහායත් ලබා ගනිමින් දකුණේ මාතර දිසාවට තවදුරටත් විශාල වැඩ කොටසක් කරන්නටයි. ඒ තුළින් ජනාධිපතිතුමන්ගේ දෑත් තවදුරටත් ශක්තිමත් කරන්නටයි.ඒ වෙනුවෙන් මෙවර මැතිවරණයේදීත් ප්‍රදේශයට සේවයක් කළ ජනතා සේවකයෙකු ලෙස ඔබේ කැමැත්තෙන් මා තෝරා පත්කර ගන්නා බව මට විශ්වාසයි ද පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021223</link>
    <topic>ඇල්ජීරියාවේ ගුවන් අනතුරින්මගීන් 103ක් මරුට</topic>
    <author/>
    <content>ඇල්ජීරියාවේ නැ‍ඟෙනහිර ප්‍රදේශයේ සිදුවූ ගුවන් අනතුරකින් මගීන් 103කු මියගොස් තිබේ. අනතුරෙන් යුද හමුදාවේ සාමාජිකයින් හා ඔවුන්ගේ පවුල්වල සාමාජිකයින් මියගොස් ඇත. අයහපත් කාලගුණය අනතුරට හේතුවී තිබේ.යානයේ මගීන් 99 දෙනෙකු හා කාර්ය මණ්ඩල සාමාජිකයින් 4 දෙනකු ගමන් කැර ඇත. කිසිවකු දිවි ගලවාගෙන නොමැත. ඇල්ජීරියානු අගනුවරට කිලෝමීටර් 500ක් නැ‍ඟෙනහිර පිහිටි ඕම් එල් බෝහි නගරයේදී සී.130 හර්කියුලස් වර්ගයේ ගුවන් යානයක් මෙසේ අනතුරට පත්ව ඇතැයි විදේශ ප්‍රවෘත්ති වාර්තා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021224</link>
    <topic>එක්සත් ජාතීන්ගේ සහකාර ලේකම්ඇමැති බැසිල් හමුවෙයි</topic>
    <author/>
    <content>එක්සත් ජාතීන්ගේ සහකාර මහ ලේකම් සහ එක්සත් ජාතීන්ගේ සංවර්ධන වැඩසටහනේ ආසියා ශාන්තිකර කාර්යාංශයේ අධ්‍යක්ෂක හවුලියැන්ග් සූ මහතා ආර්ථික සංවර්ධන ඇමැති බැසිල් රාජපක්ෂ මහතා ඊයේ (11) එම අමාත්‍යාංශයේදී හමුවූ අතර එහිදී දීර්ඝ වශයෙන් අදහස් හුවමාරු කර ගන්නා ලදී.සිවු දින නිල සංචාරයක් සඳහා පෙබරවාරි 9 වැනිදා ශ්‍රී ලංකාවට පැමිණි එක්සත් ජාතීන්ගේ ආසියා ශාන්තිකර කලාපයේ අධ්‍යක්ෂකගේ කණ්ඩායමේ සභාපතිවරයාද වන හෙතෙම රජයේ ඉහළ පෙළේ නියෝජිතයන් සමඟ පවත්වන සාකච්ඡාවන්හි එක් පියවරක් ලෙස මෙය පැවැත්විණි.එක්සත් ජාතීන්ගේ සංවර්ධන රාමුව 2013/2017 කාලයන්හිදී අත්කරගත් සාර්ථකත්වය අවබෝධ කර ගැනීම, සංවර්ධනය සඳහා යොමුවු වැඩසටහන්, ශ්‍රී ලංකාවේ එක්සත් ජාතීන්ගේ සංවර්ධන වැඩසටහන්වලට කෙරෙන එක්සත් ජාතීන්ගේ අනාගත සංවර්ධන සහායේ අනාගත ගමන්මග නිශ්චය කිරීම හවුලියැන්ග් සූ මහතාගේ ශ්‍රී ලංකා සංචාරයේ අරමුණ වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021225</link>
    <topic>ජිනීවා සමුළුවේදී මුස්ලිම් රටවලඋපරිම සහායශ්‍රී ලංකාවට</topic>
    <author>ඉන්දික පොල්කොටුව</author>
    <content>ජිනීවා සමුළුවට සහභාගී වන සියලු මුස්ලිම් රාජ්‍යයන්ගේ උපරිම සහය මෙවරද ශ්‍රී ලංකාවට නිසැකවම හිමිවන බව පරිසර හා පුනර්ජනණීය බලශක්ති නියෝජ්‍ය ඇමැති ඒ. ආර්. එම්. අබ්දුල් කාදර් මහතා පවසයි.නිදහසින් පසු ලොව පුරා මුස්ලිම් රාජ්‍යයන්ගේ හා මුස්ලිම් නායකයන්ගේ ඉහළ ගෞරවය හා ප්‍රසාදය දිනූ මෙරට රාජ්‍ය නායකයා ජනාධිපති මහින්ද රාජපක්ෂ මහතා බවත් එනිසා අප රටට අවශ්‍ය සෑම විටම මුස්ලිම් රාජ්‍යයන් උපරිම සහය ලබාදෙන බවත් කාදර් මහතා කීය.ජිනීවා සමුළුව අතකොළුවක් කැර ගනිමින් මෙරට ඇතැම් පටු අන්තගාමී කණ්ඩායම් තම පෞද්ගලික දේශපාලන හා පටු පරමාර්ථ වෙනුවෙන් ක්‍රියා කරන බවද එම කණ්ඩායම් සියල්ල පරාජය කිරීමට ජාති ආගම් භේදයෙන් තොරව එක්විය යුතු බවද හෙතෙම පැවැසීය.දශක තුනක කුරිරු යුද්ධය මෙරට ජනතාවට බලපෑවේ ජාති ආගම් පාට පක්ෂ භේදයෙන් තොරව යැයිද එහිදී මුස්ලිම් ජනතාවට අත්විඳින්නට වූ කරදර, දුක්, කම්කටොළු අද ද ඔවුන්ගේ ජීවිත වලට අමිහිරි බවක් එක්කරන්නේ යැයිද නියෝජ්‍ය අමාත්‍යවරයා කීය.මානව හිමිකම් පිළිබඳව අද කිඹුල් කඳුළු හෙළන පිරිස් වලට එදා අමිහිරි ඛේදවාචකයන් අමතක වී තිබීම කණගාටුවක් වුවත් නැ‍ඟෙනහිර ප්‍රමුඛ ත්‍රස්තවාදයෙන් බැට කෑ මුස්ලිම් ජනයාට එය කෙසේවත් අමතක කළ නොහැකි යැයි කාදර් මහතා පෙන්වා දෙයි.මෙරට මුස්ලිම් ජනතාවට තම යුතුකම් කොටස රට වෙනුවෙන් ඉටු කිරීමට හැකි නම් ලොව පුරා මුස්ලිම් රටවල් එයට නොදෙවෙනිව තම උපරිම සහය මෙරටට ලබාදෙනු ඇතැයිද කාදර් මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021226</link>
    <topic>බස්නාහිර-දකුණ පළාත් මැතිවරණ වෙනුවෙන් පොලිස් ස්ථාන 153ක මැතිවරණ ඒකක 153ක්</topic>
    <author>ඉන්දික පොල්කොටුව</author>
    <content>බස්නාහිර හා දකුණු පළාත් සභා මැතිවරණය වෙනුවෙන් එම පළාත්හි පොලිස් ස්ථාන 153ක විශේෂ මැතිවරණ ඒකක 153ක් පිහිටුවා ඇතැයි පොලිස් මූලස්ථානයේ පරිපාලන හා මැතිවරණ කටයුතු භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පවසයි.මෙයට අමතරව පොලිස් කොට්ඨාස 15ක කොට්ඨාස මට්ටමින් මෙම ඒකකය පිහිටුවා ඇත.පොලිස් පරීක්ෂක ශ්‍රේණියේ නිලධාරියකු ඇතුළු නිලධාරින් කණ්ඩායමක් මේ සඳහා යොදවා තිබේ.පළාත් සභා මැතිවරණයට අදාළ පැමිණිලි භාර ගැනීම, ඒ පිළිබඳ විමර්ශනය පැවැත්වීම, දැනුවත් කිරීම් ආදී කාර්යයන් රැසක් මෙම මැතිවරණ ඒකක මඟින් ක්‍රියාත්මක කරන අතර පැය 24 පුරා එම ඒකක විවෘතව පවතී.මේ අතර මැතිවරණ නීතිය දැඩිව ක්‍රියාත්මක කරමින් සාධාරණ හා අපක්ෂපාති මැතිවරණයක් සඳහා උපරිමයෙන් කටයුතු කරන බව ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021227</link>
    <topic>නැකතට දරුවාට කියන්නට නැත අකුරූ අනියම් සැමියා සමඟ අම්මා නැකතේ කුරු කුරූ</topic>
    <author>-තෙන්නකෝන් කුලසේකර</author>
    <content>දියණියට සුබ නැකතින් අකුරු කියවීමට කටයුතු පිළියෙළ කළ පියා නොසිතූ ලෙස මෝටර් සයිකලයක ගැටී තුවාළ ලැබ රෝහල් ගත කෙරුණි.“මම නැතත් හරියටම උදේ 4.21 ට දුවට අකුරු කියවන්න. ඒක ඉතාමත් හොඳ සුබ නැකතක්” යැයි ඔහු රෝහලේ සිට බිරියට අවධාරණය කර සිටියේය.දියණියගේ අත්පොත් තැබීමේ කටයුත්තට පිළියෙල කළ කැවුම් කෙසෙල් රසකැවිලි සුවඳ දසත පැතිරිණි.නැකතට පැය භාගයකට පමණ පෙර, ගමේ කුඩා දරුවන් කාටත් නැකතට අකුරු කියවන විශ්‍රාමික විදුහල්පතිනිය නිවසට පැමිණියාය.අකුරු කියවන ලකුණක් නැත. දොරට තට්ටු කර තමා පැමිණි බව නිවැසියන්ට දැන්වූවත් කිසිම හාවක් හූවක් නැත. එහෙත් නිවස ඇතුළෙන් සිහින් මුණුමුණුවක් පමණක් ඇසෙන්නට විය. ගුරුතුමිය නිවස පිටුපසට ගියාය. ඇයට ඇගේ දෑස් අදහාගත නොහැකි විණි. ගෙහිමි කත ඒ ගමේ ම පිරිමියෙකු පෑල දොරෙන් ඉතා ප්‍රවේශමෙන් පිටමං කරනු ගුරුතුමිය දුටුවාය.ඉන්පසුව, කිසිත් සිදු නොවුවාක් මෙන් ඉදිරි දොර විවර කළ ගෙහිමි කත, “එන්න මැඩම් එන්න. මට ටිකක් නින්ද ගියා” යනුවෙන් කියා සිටියාය.“තමාගේ නිදිමත ගතිය මට පේනවා. දරුවට අකුරු කියවන සුබ නැකත දැන් පහුවෙලා. දරුවට ‘අ’ යන්න කීවේ නැතත් තමුන් රෑ එළිවෙන තුරු “අ” යන්න “ආ” යන්න කීවානේ. හ්ම්..මම යනවා” යැයි කියූ විශ්‍රාමික ගුරුවරිය මඳ අඳුරේ ම පිටව ගියාය.රෝහලේ දින කිහිපයක් ගත කළ සැමියා යළි නිවසට පැමිණෙන විට තම බිරිය සුබ නැකතට දරුවාට අකුරු කියවූ පුවත ගම පුරා පැතිර ගොස් තිබිණි.දියණියගේ අකුරු කියවන සුබ නැකතට අනියම් සැමියා සමඟ තහනම් ගසේ ගෙඩි කෑ බිරියක් පිළිබඳ මේ කතාව ඇසෙන්නේ පදවිය ගොවි ගම්මානයකිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=n14021228</link>
    <topic>‘ඉඩමේදී විකිණේ’</topic>
    <author/>
    <content>අදසංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය නාට්‍ය අනු මණ්ඩලය මඟින් 42 වැනි වරට සංවිධාන කළ 2014 රාජ්‍ය නාට්‍ය උළෙල මේ මස 28 වැනිදා දක්වා මරදාන ටවර් රඟහලේදී පැවැත්වේ.ඒ අනුව රාජ්‍ය නාට්‍ය උළෙලේ අවසන් වටයට පැමිණි නාට්‍ය නිර්මාණ 13ක් අතරින් අද (12) ප. ව. 6.30ට ඊ. එම්. ඩී. උපාලි නිර්මාණය කළ ‘ඉඩමේදී විකිණේ’ නාට්‍යය ටවර් රඟහලේදී වේදිකාගත කෙරේ. සමදරා ජයසිංහ .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r1402121</link>
    <topic>ත්‍රි ‍රෝද - ටිපර් රථ අනතුරකින්සිවු හැවිරිදි දියණිය එතනම මරුට</topic>
    <author>රත්නපුර විශේෂ - එන්. පී. රාජදොරේ</author>
    <content>මඟුල් උත්සවයකට සහභාගි වූ රත්නපුර, කරපිංච ප්‍රදේශයේ ඥාති පිරිසක් ත්‍රි රෝද රථයෙන් ආපසු නිවෙස් බලා ගමන් කරමින් සිටියදී බීමතින් සිටි ත්‍රිරෝද රථ රියැදුරා ඉදිරියෙන් පැමිණි රත්නපුර මහ නගර සභාවට අයත් ටිපර් රථයේ මුහුණට මුහුණලා ගැටීමෙන් සිවු හැවිරිදි දැරියක් මියගොස් ත්‍රිරෝද රථයේ රියැදුරු ඇතුළු හතරදෙනකු බරපතළ ලෙස තුවාල ලබා ඇතිබව රත්නපුර පොලිසියේ රථවාහන අංශයේ නිලධාරියකු පැවැසීය.රත්නපුර, කරපිංච පදිංචි ධනුෂිකා (4) දැරිය මෙසේ මියගොස් ඇති අතර, ත්‍රිරෝද රථයේ රියැදුරා වන කමල් (35), කේ. එස්. මනෝරංජනී (35), පුෂ්පමේරි (25) සහ සචින් (9) යන සිවුදෙනා අනතුරින් බරපතළ තුවාල ලබා ති‍බේ.සිද්ධිය වූ දින රත්නපුර බටුගෙදර උත්සව ශාලාවක පැවති මඟුල් උත්සව ශාලාවකට ගිය මේ පිරිස ත්‍රිරෝද රථයකින් සවස 4ට පමණ කරපිංච පිහිටි නිවෙස් බලා ගමන් කරමින් සිටියදී රත්නපුර වෙරළුව මන්සන්ධියේදී ත්‍රිරෝද රථය රත්නපුර මහ නගර සභාවේ ටිපර් රථයක හැපීමෙන් මේ අනතුර සිදුවී ඇත.අනතුර සිදුවන අවස්ථාවේ ත්‍රිරෝද රථයේ රියැදුරු බීමත්ව සිට ඇති අතර ඔහුගේ නොසැලකිල්ලෙන් මේ අනතුර සිදුවී තිබේ.රත්නපුර මහනගර සභාවේ ටිපර් රථයේ රියැදුරු ද අත්අඩංගුවට ගෙන රත්නපුර පොලිසියේ රථවාහන අංශයේ නිලධාරින් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r1402122</link>
    <topic>දිය නාන්න ළිඳට ගියපාසල් සිසුවා ගිලී මරුට</topic>
    <author>රත්නපුර දිසා විශේෂ - නිරෝෂන පෙරේරා</author>
    <content>කහවත්ත, නීලගම වතුයායේ අංක හතර කොටසේ පදිංචි හත්හැවිරිදි පාසල් සිසුවකු ළිඳක වැටී දියේ ගිලීමෙන් මරණයට පත්විය.දිය නෑමට ගිය අවස්ථාවේදී මේ සිසුවා ළිඳට වැටී ඇතැයි පොලිසිය කියයි.මුතියන්ස අනුක්ෂාන් නම් හත්හැවිරිදි දරුවාගේ මව සහ පියා දෙදෙනාම රැකියාවලට ගොස් සිටියදී වැඩිමහල් සොහොයුරිය සමඟ ඔහු දිය නෑමට ගොස් තිබුණි.වැඩිමහල් සොහොයුරිය දිය ස්නානය කර පැමිණීමෙන් පසු හත් හැවිරිදි දරුවා ළිඳ අසල රැදී සිට තිබේ.කහවත්ත හදිසි මරණ පරීක්ෂක ටී. එම්. හරින්ද්‍ර ලක්මිණ තෙන්නකෝන් මහතා ස්ථානීය පරීක්ෂණය සහ හදිසි මරණ පරීක්ෂණය පැවැත්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r1402123</link>
    <topic>සංඥා නොතකානලා පිඹලා</topic>
    <author>මාතලේ දිස්ත්‍රික් සමුහ - ඒ.ඒ.එල්. ඩයස්</author>
    <content>අධිකරණය ඉදිරිපිට මාර්ගයේ වාහන ධාවනය කිරිමේදි සංඥා නොතකා නලා ශබිදකළ රියැදුරන් දෙදෙනකු දඹුල්ල පොලිසියේ රථවාහන අංශය විසින් අත්අඩංගුවට ගෙන ඇත.අනතුරුව මේ සැකකරුවන් දඹුල්ල වැඩබලන මහේස්ත්‍රාත් ජයමිපති රත්නදිවාකර මහතා වෙත ඉදිරිපත් කිරිමෙන් පසු මොවුන් චෝදනාවන්ට වරදකරුවන්වු බැවින් එක් අයකුට රු.2000 බැගින් රු.4000ක දඩයක් නියමකරන ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r1402124</link>
    <topic>වෙළෙඳසල් දෙකක් කඩා භාණ්ඩ උස්සලා</topic>
    <author>මහනුවර දකුණ විශේෂ ආර්.එම්. රත්නායක</author>
    <content>පේරාදෙණිය නගරයේ තවත් වෙළෙඳසල් දෙකක් කඩා පසුගියදා රාත්‍රියේ වටිනා බඩු භාණ්ඩ රැසක් සොරකම් කර ඇති බවට පේරාදෙණිය පොලීසියට වාර්තා වී ඇත.පේරාදෙණිය ගම්පොළ මාර්ගයේ පිහිටි මෙය වෙළෙඳසල් දෙකින්, එකක ජංගම දුරකථන, ලැප්ටොප් ඇතුළු වෙළඳභාණ්ඩ රැසක් සොරකම් කර ඇති අතර අනෙක් වෙළෙඳදසලෙන් ගෑස් සිලින්ඩර් කිහිපයක් සොකම් කරගෙන ඇතැයි වාර්තා වෙයි.සොරකම්කර ඇති බඩු භාණ්ඩවල වටිනාකම මෙතෙක් ගණන් බලා නැත.මීට සති කිහිපයකට පෙර පේරාදෙණිය කොළඹ මාර්ගයේ සුපිරි වෙළෙඳසලක් කඩා ලක්ෂ 5කට අධික වටිනාකම් ඇති බඩු භාණ්ඩ තොගයක් සොරකම් කර ඇතත් මෙතෙක් ඊට සැකකටයුතු කිසිවෙක් අත්අඩංගුවට ගෙන නැත.මේ සොරකම් පිළිබඳව පේරාදෙණිය වැඩබලන ප්‍රධාන පොලිස් පරීක්ෂක ඇස්. ඩි. ගන්නෑව මහතාගේ උපදෙස් මත අපරාධ විමර්ශන අංශය පරීක්ෂණ කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r1402125</link>
    <topic>උතුරු මැද රෝහල් කනිටු සේවකයන් උපවාසයේ</topic>
    <author>අනුරාධපුර මධ්‍ය විශේෂ</author>
    <content>උතුරුමද පළාත් සභාව මගින් පාලනය වන අනුරාධපුර දිස්ත්‍රික්කයේ රජයේ රෝහල් හා ආයුර්වේද රෝහල්වල කනිටු සේවකයන් ඉල්ලීම් හතරක් මුල් කරගනිමින් ඊයේ (11) උදෑසන 6.30 සිට අද (12) උදෑසන 6.30 දක්වා ලෙඩ නිවාඩු දමා වැඩ වර්ජනයක නිරත වූහ.මේ හේතුවෙන් අනුරාධපුර දිස්ත්‍රික්කයේ කැකිරාව තඹුත්තේගම , කැබතිගොල්ලෑව, මැදවච්චිය පදිවිය ඇතුළු සියලු ප්‍රාදේශිය රෝහල්වල සුළු සේවා කටයුතු ඇනහිට ඇති බවට අප කළ සොයා බැලීම්වලදී දැනගැනීමට හැකිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r1402126</link>
    <topic>බසයට නගින්න ගිය කත යටවී මිය ගිහින්</topic>
    <author>ඇම්.පි.චන්ද්‍රපාල තංගල්ල විශේෂ</author>
    <content>තංගල්ල තිස්ස මාර්ගයේදි පුද්ගලික බස් රථයකට නැගිමට ගිය කාන්තාවක් බස් රථයෙන් වැටි එම බස් රථයටම යට විමෙන් මියයෑමේ ශෝක ජනක සිද්ධියක් තංගල්ලෙන් වාර්තා වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r1402127</link>
    <topic>හාල්, පරිප්පු ඉල්ලා කිරන අතරේ පෙරගෙවුම් කාඩ්පත් 10ක් උස්සලා</topic>
    <author>අකුරැස්ස සමූහ තේජා විද්‍යාරූප</author>
    <content>දෙණියාය නගරයේ වෙළෙඳසලකට ගොස් හාල්, පරිප්පු ඉල්ලා මුදලාලි ඒවා කිරන අතරේ මේසය මත තිබූ පෙරගෙවුම් කාඩ්පත් දහයක් සොරකම් කර වෙනත් වෙළඳසලකට විකිණු පුද්ගලයකු දෙණියාය පොලීසිය මගින් අත් අඩංගුවට ගෙන ඇත.දෙණියාය, විහාරහේන පර්චස් දහය ප්‍රදේශයේ පදිංචිකරුවකු වන මොහු සොරකම් කළ කාඩ්පත් වෙනත් වෙළෙඳසලකට විකිණීමෙන් පසු ඒ ගැන එම වෙළෙඳසල් හිමියාට සැක සිතී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r1402128</link>
    <topic>ප්‍රාථමික පාසල් 5000ක් ප්‍රතිනිර්මාණය කර අවසන්</topic>
    <author>ගම්පහ සංචාරක නිමල් ජයසිංහ</author>
    <content>ලංකාවේ ප්‍රාථමික පාසල් 5000 ප්‍රතිනිර්මාණය කිරීමේ ව්‍යාපෘති යටතේ 2013 වසරේදී ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස 13හි පාසල් සංවර්ධන ව්‍යාපෘති 84ක් ක්‍රියාත්මක විය.මේ වැඩසටහන යටතේ පාසල් නාමපුවරු, වැඩ කාමරය, සෙල්ලම් මිදුල, ප්‍රධාන ගේට්ටුව, කානු පද්ධතිය, ආරක්ෂිත වැට, ජල පහසුකම් සැපයීම ආදී අඩුපාඩු රැසක් සපුරන ලදී.මෙම ව්‍යාපෘතිය සඳහා ඇස්තමේන්තුගත මුදල රුපියල් කෝටි හයක් (6,44,74,721) වන අතර ප්‍රජා දායකත්වය යටතේ මෙම ව්‍යාපෘති ක්‍රියාත්මක විය. මේ සියලු සංවර්ධන කාර්යයන් ගම්පහ දිස්ත්‍රික් ලේකම් ජේ. ජේ. රත්නසිරි මහතාගේ උපදෙස් මත සාර්ථකව ක්‍රියාත්මක කළ බව සැලසුම් අධ්‍යක්ෂ (ගම්පහ) ගාමිණී වික්‍රමපාල මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r1402129</link>
    <topic>අත්තනගල්ලේ නිදහස් ආයුර්වේදවල බෙහෙත් හිඟයි</topic>
    <author>අත්තනගල්ල විශේෂ ජයවීර සුගතපාල</author>
    <content>අත්තනගල්ල ප්‍රාදේශීය සභාව යටතේ පාලනය වන නිදහස් ආයුර්වේද බෙහෙත් ශාලාවල දැනට මාසයක පමණ කාලයක සිට බෙහෙත් නොමැතිවීම නිසා රෝගීන්ට හිස් අතින් ආපසු යාමට සිදුවී ඇත.බෙහෙත් තොග අවසන්වීමට ප්‍රථම නියමිත පරිදි ප්‍රාදේශීය සභාවේ අදාළ නිලධාරින්ට ඒ බව දන්වා සිටිය ද 2014 වසර සඳහා මෙතෙක් බෙහෙත් සැපයීමක් සිදුකර නොමැති බව එමබෙහෙත් ශාලාවල වෛද්‍යවරු පවසති.ඌරාපොළ කොස්හේන, වේයන්ගොඩ සහ වරාගොඩ ප්‍රදේශවල මෙම නිදහස් ආයුර්වේද පිහිටා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r14021210</link>
    <topic>විදෙස් රටවලට ඉංජිනේරුමය උපදේශන සේවා සැපයීමෙන් දසලක්ෂ 300ක විදේශ විනිමය උපයා ගනී</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>වාරිමාර්ග හා ජලජ සම්පත් කළමනාකරණ අමාත්‍යාංශය යටතේ ඇති ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය දැන් විදේශීය රටවල ඉදිකිරීම් හා උපදේශන සේවා සැපයීමේ කටයුතුද ඉටුකරන බව එම අමාත්‍යාංශය කියයි.  එබඳු විදේශීය ව්‍යාපෘති තුළින් ගිය වසරේදී රුපියල් මිලියන 300කට අධික විදේශ විනිමය ප්‍රමාණයක් උපයා ගැනීමටද එම කාර්යාංශය සමත්වී තිබේ.මෙම මධ්‍යම උපදේශක කාර්යාංශය භාණ්ඩාගාරයෙන් හෝ රජයෙන් කිසිදු වැටුප් හෝ දීමනාවක් නොලබමින් ඉංජිනේරුවන් විශාල සංඛ්‍යාවක් සහිත ශ්‍රම බළකායක් නඩත්තු කරමින්ම මෙසේ ලාභදායි ලෙස කටයුතු කිරීම සුවිශේෂ සිද්ධියක් ලෙස ඇමැති නිමල් සිරිපාල ද සිල්වා මහතා සඳහන් කරයි.මානව සම්පත් ක්ෂේත්‍රය ශක්තිමත් කරමින් නව ඉංජිනේරු හා තාක්ෂණික නිලධාරින් විශාල ප්‍රමාණයක් බඳවා ගන්නා ලද අතර කොත්මලේදී ස්ථාපිත කරන ලද ජාත්‍යන්තර වාරිමාර්ග ඉංජිනේරු පුහුණු ආයතනය සඳහා 160 පමණ පිරිසක් පුහුණුව සඳහා බඳවා ගන්නට ක්‍රියා කළ බව ද ඇමැතිවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r14021211</link>
    <topic>කසිප්පු ප්‍රවාහනය කළ සැකකරු රිමාන්ඩ්</topic>
    <author>හොරණ සමූහ</author>
    <content>හොරණ මහ උඩුව ශ්‍රී සුදර්ශනාරාම මහා විහාරස්ථ භූමියේ පැවැති දහ අට සන්නි ශාන්ති කර්මය පැවැති අවස්ථාවේ විශාල බූලියක් රැගෙන යතුරු පැදියකින් ධාවනය කළ අයකු මොරගහහේන පොලිසියේ දූෂණ මර්දන ඒකකය මඟින් සැකපිට අත්අඩංගුවට ගෙන ඇත.‍එම බූලියෙහි කසිප්පු බෝතල් 45ක් තිබී ඇති බව පොලිසිය මඟින් කරන ලද පරීක්ෂණවලදී අනාවරණය වී ඇත. සැකකරු අධිකරණයට ඉදිරිපත් කිරීමෙන් පසු හොරණ මහේස්ත්‍රාත් ජගත් කහඳගමගේ මහතා විසින් රක්ෂිත බන්ධනාගාර ගත කරන ලෙස නියෝග කරනු ලැබීය.මොරගහහේන පොලිස් ස්ථානාධිපති ලලිත් හෙට්ටිආරච්චි මහතාගේ උපදෙස් මත දූෂණ මර්දන අංශයේ ස්ථානාධිපති උ.පො.ප. ආර්.පී.සී. උඩුවන, පො. සැ. – 18397 ලාල්, පො. කො. 61472 ප්‍රේමලාල්, 50266 ධම්මික, 44732 ප්‍රදීප් සහ කා. පො. කො. 6666 තනුජා නිලධාරීන් මෙම වැටලීම සිදුකර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=r14021212</link>
    <topic>උතුරු කොළඹ තාප්පය ඉදිනොකිරීමෙන්ගැටලු රැසක්</topic>
    <author>උතුරු කොළඹ සමූහ - ඒ. මදුරවීරන්</author>
    <content>කොළඹ මෝදර ප්‍රදීපා උත්සව ශාලාව පිහිටි ඉඩමේ පිටුපස කොටසෙහි ආරක්ෂක තාප්පය කැඩී වසර කිහිපයක් ගතව ඇති නමුදු එය යළි ඉදිකිරීමට මෙතෙක් කිසිදු පියවරක් ගෙන නොමැත.මේ නිසා මෙතැනින් ගවයන්, ආදී සතුන් රංචු පිටින් උත්සවශාලා භූමියට ඇතුළුවී අපවිත්‍ර කරති.මේ හැරුණුවිට අනවසරයෙන් ඉඩමට ඇතුළුවන පිටස්තර පුද්ගලයන්ගෙන් උත්සව ශාලාවේ කටයුතුවලට නිතර බාධා එල්ලවීම වැඩිවෙමින් පවත්නා බවද ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s1402121</link>
    <topic>ශ්‍රී ලංකාව හා බංග්ලාදේශය අද විස්සයි20 තරග බිමට</topic>
    <author/>
    <content>ශ්‍රී ලංකාව හා බංග්ලාදේශය අතර චිතගොං නුවර සහුර් අහමඩ් චවුද්රි ක්‍රීඩාංගණයේදී අද ආරම්භ වන තරග දෙකකින් සමන්විත විස්සයි20 ජාත්‍යන්තර ක්‍රිකට් තරගමාලාව ලබන මස බංග්ලාදේශයේ ම පැවැත්වෙන විස්සයි20 ලෝක කුසලාන තරගාවලිය හමුවේ දෙපිලටම හොඳ පෙරහුරුවක් වනු ඇත.අද පැවැත්වෙන පළමු විස්සයි20 තරගය මේ ක්‍රීඩාංගණයේ පැවැත්වෙන ප්‍රථම ජාත්‍යන්තර විස්සයි20 තරගය වෙයි.ජගත් ක්‍රිකට් කවුන්සලයේ විස්සයි20 ශ්‍රේණිගත කිරීම්වල ශ්‍රී ලංකාව සිටින්නේ අංක 1 ස්ථානයේය. බංග්ලාදේශය සිටින්නේ 10 වැනි ස්ථානයේය.බංග්ලාදේශය මේ තරගමාලාව 2-0කින් ජය ගත්තද ඔවුන් ශ්‍රේණිගත ලැයිස්තුවේ ඉහළට නොයනු ඇත. ශ්‍රී ලංකාව යම් හෙයකින් මේ තරගමාලාව 2-0කින් පරාජය වුවහොත් ඔවුන්ට අංක 1 ස්ථානය අහිමි වී එය ඉන්දියාවට ලැබෙනු ඇත.එක්සත් අරාබි එමීර් රාජ්‍යයේදී පාකිස්තානයට එරෙහි තරගමාලාවට සහභාගි නොවූ මහේල ජයවර්ධන දැන් නැවතත් පිතිකරු පෙලට එක්ව සිටින බැවින් විස්සයි20 ලෝක කුසලාන තරගාවලියේදී තරග බිමට යවන සබඳතාවන් ශ්‍රී ලංකාව මේ තරගමාලාවේදී පරීක්ෂාවට ලක් කිරීමට ඉඩ තිබේ.ජයවර්ධන ට අද තරගය විශේෂ එකක් වනු ඇත. තිලකරත්න ඩිල්ෂාන් ට පසුව ජාත්‍යන්තර විස්සයි20 තරග 50කට ක්‍රීඩා කළ දෙවැනි ශ්‍රී ලාංකිකයා බවට ජයවර්ධන පත්වනු ඇත.ඔහු සීකුගේ ප්‍රසන්න වෙනුවට අංක 3 පිතිකරු ලෙසින් ක්‍රීඩා කිරීමට බොහෝ විට ඉඩ තිබේ. ලහිරු තිරිමාන්න ආබාධයකට ලක්ව සිටින හෙයින් අංක 7 පිතිකරු ස්ථානය ප්‍රසන්න ට හෝ ඇන්ජලෝ පෙරේරා ට ලැබෙනු ඇත.යෞවනයේ හා පළපුරුද්දේ සංයෝගයක් වන කුසල් ජනිත් පෙරේරා හා තිලකරත්න ඩිල්ෂාන් ට ශ්‍රී ලංකා ඉනිමට ප්‍රාණවත් ආරම්භයක් ලබා දීමේ වගකීම පැවරී තිබේ. කුමාර් සංගක්කාර හා මහේල ජයවර්ධන මැද පිතිකරු පෙළ ස්ථාවර කරනු ඇති අතර නායක දිනේෂ් චන්දිමාල් හා ඇන්ජලෝ මැතිව්ස් අවසන් ප්‍රහාරය දියත් කරනු ඇත.ලසිත් මාලිංග ශ්‍රී ලංකා පන්දු ප්‍රහාරය මෙහෙයවනු ඇත. තිසර පෙරේරා, නුවන් කුලසේකර හා සචිත්‍ර සේනානායකගෙන් පන්දු බළඇණිය සම්පූර්ණ වනු ඇත.මුෂ්ෆිකර් රහිම් නැති තැන මෂ්රෆ් මොටාසා ට බංග්ලාදේශ විස්සයි20 කණ්ඩායම බාර දී තිබේ.උප නායකත්වයෙන් මෑතකදී ඉවත් වූ ටමිම් ඉක්බාල් සහ ලකුණු අතර සිටින බංග්ලාදේශ ආක්‍රමණශීලී පිතිකරුවා වන ෂම්සුර් රහ්මාන් යන ආරම්භක පිතිකරුවෝ බංග්ලාදේශ පිතිකරණය මෙහෙයවනු ඇත. ටමිම්ගේ බෙල්ලේ අමාරුව නිසා ඔහුට ක්‍රීඩා කිරීමට නොහැකි වුවහොත් එම හිදැස පිරවීමට අනමුල් හක් ට සිදුවනු ඇත.අද මංගල ජාත්‍යන්තර විස්සයි20 වරම් ලබනු ඇතැයි අපේක්ෂා කෙරෙන සබිර් රහ්මන් ට සහාය වෙමින් ෂකිබ් අල් හසන් හා නසිර් හොසේන් මැද පිතිකරු පෙල බාරව සිටිති. රහ්මන්, බංග්ලාදේශයේ සිටින හොඳම දේශීය විස්සයි20 පිතිකරුවා වෙයි. බංග්ලාදේශ පන්දු ප්‍රහාරය මෙහෙයවීමටද ෂකිබ් ට සිදුවනු ඇත.ශ්‍රී ලංකාව: කුසල් ජනිත් පෙරේරා, තිලකරත්න ඩිල්ෂාන්, මහේල ජයවර්ධන, කුමාර් සංගක්කාර, දිනේෂ් චන්දිමාල් (නායක/කඩුලු රකින්නා), ඇන්ජලෝ මැතිව්ස්, සීකුගේ ප්‍රසන්න හෝ ඇන්ජලෝ පෙරේරා, තිසර පෙරේරා, නුවන් කුලසේකර, සචිත්‍ර සේනානායක, ලසිත් මාලිංග.බංග්ලාදේශය: ටමිම් ඉක්බාල්, ෂම්සුර් රහ්මාන්, ෂකිබ් අල් හසන්, මොමිනුල් හක්, මිතුන් අලි (කඩුලු රකින්නා), නසිර් හොසේන්, මහ්මුදුල්ලා හෝ සබිර් රහ්මාන්, ෆර්හාඩ් රීසා, සොහාග් ගාසි, මෂ්රෆි මොටාසා (නායක), අරෆට් සනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s1402122</link>
    <topic>ඔස්ට්‍රේලියා සංචිතයටවයසින් වැඩි ක්‍රීඩකයන් දෙදෙනෙක්</topic>
    <author/>
    <content>බංග්ලාදේශයේදී ලබන මස පැවැත්වෙන විස්සයි20 ලෝක කුසලාන තරගාවලිය සඳහා වන ඔස්ට්‍රේලියානු සංචිතයට බ්‍රැඩ් හොග් සහ බ්‍රැඩ් හොජ් කැඳවා තිබේ.දඟ පන්දු යවන හොග් ගේ වයස අවුරුදු 43කි. පිත්තෙන් දස්කම් දක්වන හොජ් ට 39කි.හොග් තරග බිමට පිවිසියහොත් ඔහු, ජාත්‍යන්තර විස්සයි20 ක්‍රිකට් ඉතිහාසයේ වඩාත් ම වැඩිමහළු ක්‍රීඩකයා වනු ඇත.තවත් පළපුරුදු ක්‍රීඩකයෙකු වන කඩුලු රකින 36 හැවිරිදි බ්‍රැඩ් හැඩින් ද පහළොස් දෙනෙකුගෙන් යුත් ඔස්ට්‍රේලියානු සංචිතයට ඇතුළත් කර තිබේ.ජෝජ් බේලි ගේ නායකත්වයෙන් යුත් කණ්ඩායමට ටෙස්ට් ක්‍රීඩකයන් වන මිචල් ජොන්සන්, ඩේවිඩ් වෝනර් හා ෂේන් වොට්සන් ද ඇතුළත්ව සිටිති.2007-08 ග්‍රීෂ්ම සෟතුවේ සිය අවසන් ජාත්‍යන්තර එක්දින තරගයට ඔස්ට්‍රේලියාව වෙනුවෙන් සහභාගි වීමෙන් පසුව හොග් ඔහුගේ ජාත්‍යන්තර ක්‍රිකට් දිවිය අවසන් කළද ඔස්ට්‍රේලියාව වෙනුවෙන් විස්සයි20 තරග කිහිපයකට ක්‍රීඩා කිරීම පිණිස යළි 2012 වසරේදී තරග බිමට පැමිණියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s1402123</link>
    <topic>ශ්‍රී ලංකා-එංගලන්ත ඒ කණ්ඩායම් තරගය අද</topic>
    <author/>
    <content>සංචාරක එංගලන්ත ‘ඒ’ කණ්ඩායම සමග පැවැත්වෙන පළමු නිළනොවන සිවුදින ටෙස්ට් ක්‍රිකට් තරගය අද (12) පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ආරම්භ වේ.තරගාවලියේ දෙවැනි තරගය මේ මස 19 සිට 22 දක්වා දඹුල්ල ක්‍රිකට් ක්‍රීඩාංගණයේදී පැවැත්වෙන අතර තෙවැනි තරගය 26 සිට මාර්තු 1 වැනිදා දක්වා කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s1402124</link>
    <topic>වත්තල සා.අන්තෝනි විදුහලට විශිෂ්ට ජයක්</topic>
    <author/>
    <content>අන්තර් පාසල් අවු.19න් පහළ සිංගර් කුසලාන ක්‍රිකට් තරගාවලියේ දෙවැනි කොටස යටතේ කෑගල්ල සාන්ත මේරි විදුහල සමග පැවැති තරගයෙන් ඉනිමක හා ලකුණු 23ක විශිෂ්ට ජයක් හිමිකර ගැනීමට වත්තල සාන්ත අන්තෝනි විදුහල සමත්විය.මෙය අන්තෝනි විදුහලේ හයවැනි ජයග්‍රහණය ලෙස සටහන් විය.කෑගල්ල මහජන ක්‍රීඩාංගණයේ පැවැති තරගයේ සා.මේරි විදුහලේ ආරධනයෙන් පළමුව පන්දුවට පහරදුන් සා.අන්තෝනි විදුහල කඩුලු 9කට ලකුණු 313ක් ලබාසිටියදී ඉනිම අත්හිටුවීය.එහිදී ඩේවිඩ් ඩැනියෙල්, ජේකොබ් සචින් හා ටිෂේන් ප්‍රසන්න අර්ධ ශතක වාර්තා කළේය. පිළිතුරු ලෙස සා.මේරි විදුහලට ලබාගත හැකිවුයේ පළමු ඉනිමේදී ලකුණු 125ක් හා දෙවැනි ඉනිමේදී ලකුණු 165ක් පමණි. විශිෂ්ට පන්දු යැවීමක නිතරවු සා.අන්තෝනි විදුහලේ ෂම්සුල් මුනීර් ඉනිම දෙකේදී කඩුලු 5 බැගින් බිඳ දැමීමට සමත්විය. ඔහුට අනගි සහයක් ලබාදුන් අශාන් රුක්මාල් කඩුලු 3 බැගින් දවාගත්තේය.සා.අන්තෝනි පළමු ඉනිම-313/9 (ඕවර 95) ඉනිම අත්හිටුවන ලදි. ඩේවිඩ් ඩැනියෙල් 62, ජේකොබ් සචින් 58, ටිෂේන් ප්‍රසන්න 54 (සී.ඩී.සේනාරත්න 65/3)සා.මේරි පළමු ඉනිම-125 (ඕවර 43.2) එස්.එම්.අයි.එම්.විජේරත්න 20 (ෂම්සුල් මුනීර් 38/3, අෂාන් රුක්මාල් 32/3) සහ දෙවැනි ඉනිම-165 (ඕවර 53‍.2) එල්.ආර්.එන්.ඩී.දිල්රුක්ෂ 43, එස්.එම්.අයි.එම්.විජේරත්න 43 (ෂම්සුල් මුනීර් 56/5, අෂාන් රුක්මාල් 92/3).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s1402125</link>
    <topic>නෙට්බෝල් නිලවරණය මාර්තු 22දා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ නිලවරණය මාර්තු 22දා පෙරවරු 10.00ට ජාතික ක්‍රීඩා විද්‍යායතනයේදී පැවැත්වෙයි. සභාපති ලේකම් ඇතුලු තනතුරු 14ක් වෙනුවෙන් නාමයෝජනා භාරගැනීම මේ මස 28 වැනිදායන් අවසන් වේ.මේ අතර රාජ්‍ය සේවා නෙට්බෝල් සංගමය හා රාජ්‍ය සේවා ක්‍රීඩා සංගමය යන දෙකෙන් නිත්‍යානුකූල ඡන්ද අයිතිය හිමි සංගමය කවුරුන්ද යන්න සෙවීමට ක්‍රීඩා ඇමැති මහින්දානන්ද අලුත්ගමගේ මහතා පරික්ෂණයක් ආරම්භ කිරීමට පියවර ගෙන තිබේ. එම පරික්ෂණය මේ 19දා ක්‍රීඩා විද්‍යායතනයේදී පැවැත්වෙන බව එහි අධ්‍යක්ෂ ශාන්ත වීරසිංහ මහතා 'දිනමිණ'‍ට පැවැසීය.ක්‍රීඩා ඇමැතිවරයාට ලැබුණු පැමිණිල්ලක් අනුව මේ පරික්ෂණය ඇරඹු බවත් ඉදිරි සති කිහිපයේදී ඡන්ද අයිතිය පිළිබඳ තීරණය දැනුම් දෙන බවත් වීරසිංහ මහතා සඳහන් කළේය.එම පැමිණිල්ල මගින් දක්වා ඇත්තේ රාජ්‍ය අංශය වෙනුවෙන් රාජ්‍ය සේවා නෙට්බෝල් සංගමයට බොහෝ කලක සිට ඡන්ද අයිතිය හිමිව තිබියදී සීමාසහිත රාජ්‍ය සේවා ක්‍රීඩා සංගමය නමින් තවත් සංගමයකට නෙට්බෝල් නිලවරණයේදී ඡන්ද අයිතියදීම නෙට්බෝල් ව්‍යවස්ථාවට පටහැනි බවයි.නෙට්බෝල් ව්‍යවස්ථාවට අනුව එක් දිස්ත්‍රික්කයකට එක් සංගමයක් බැගින්ද, රාජ්‍ය, වෙළෙඳ හා ජනසතු සේවා අංශවලට එක බැගින්ද අනෙකුත් ආයතන සඳහා එක් සංගමය බැගින්ද සංගම් 34කට ඡන්ද බලය හිමිවේ. එහෙත් මෙවර නිලරණයේදී සංගම් 35කට ඡන්ද බලය හිමිවීම නීති විරෝධී බවට පැමිණිල්ලේ සඳහන් වේ.මේ පැමිණිල්ලට අදාළ පරීක්ෂණ කටයුතු ඉක්මනින් නිමකර නෙට්බෝල් සම්මේලන නිලවරණය විධිමත්ව පැවැත්වීම ක්‍රීඩා ඇමැතිවරයාගේ අපේක්ෂාවවී ඇත. නව ක්‍රීඩා රෙගුලාසි අනුව සෑම ක්‍රීඩා සංගමයකට ධුර කාලය වසර දෙකක් වුවද නෙට්බෝල් සමමේලන නිලවරණය පසුගිය වසරේ පවත්වන්නට යෙදුණේ ක්‍රීඩා පනත සම්මතවීමට පෙර බැවින් මේ මාර්තු 31ට කලින් නිලවරණය පැවැත්විය යුතුය.ශ්‍රී ලංකා නෙට්බෝල් සම්මේලනයේ සභාපති ලෙස ලක්ෂ්මි වික්ටෝරියා මහත්මිය කටයුතු කරන අතර ලේකම් ශ්‍යාමා කුරේ මහත්මියයි. මෙවර නිලවරණයේ ප්‍රධාන තනතුරුවල එම දෙපළ නැවැත තරග කිරීමේ සුදානමකින් සිටින බව වාර්තා වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s1402126</link>
    <topic>ආසියානු-විස්සයි20 ලෝක කුසලාන තරගාවලියන්ට ඉන්දියාවෙන් කණ්ඩායම් 2ක්</topic>
    <author/>
    <content>බංග්ලාදේශයේ පැවැත්වීමට නියමිත ආසියානු කුසලාන හා විස්සයි20 ලෝක කුසලාන ක්‍රිකට් තරගාවලියන් සඳහා ඉන්දියාව ඊයේ වෙන වෙනම සංචිත දෙකක් නම් කළේය.ඉෂාන්ට් ශර්මා මේ සංචිත දෙකෙන්ම ඉවත් කර ඇති අතර සුරේෂ් රයිනා හා යුවරාජ් සිං විස්සයි 20 තරගාවලියට පමණක් නම් කර ඇත.මහේන්ද්‍ර සිං දෝනි ගේ නායකත්වයෙන් යුත් එම සංචිත දෙක මෙසේය.ආසියානු කුසලාන තරගාවලිය: මහේන්ද්‍ර සිං දෝනි (නායක), ෂිඛර් ධවාන්, රෝහිත් ෂර්මා, විරාට් කෝලි, ෂෙටෙෂ්වාර් පුජාරා, අම්බටි රයුඩු, අජින්ක්යා රහානි, රවින්ද්‍ර ජඩේජා, රවිචන්ද්‍රන් අශ්වින්, භුව්නෙෂ්වාර් කුමාර්, මොහමඩ් ෂාමි, වරුන් ආරොන්, ස්ටුවර්ට් බිනී, අමිට් මිෂ්රා, ඉෂ්වාර් පාන්ඩේ.විස්සයි20 ලෝක කුසලාන තරගාවලිය: මහේන්ද්‍ර සිං දෝනි (නායක), ෂිඛර් ධවාන්, රෝහිත් ෂර්මා, විරාට් කෝලි, රෝහිත් ෂර්මා, යුව්රාජ් සිං, අජින්ක්යා රහානි, රවින්ද්‍ර ජඩේජා, රවිචන්ද්‍රන් අශ්වින්, භුව්නෙෂ්වාර් කුමාර්, මොහමඩ් ෂාමි, ස්ටුවර්ට් බිනී, අමිට් මිෂ්රා, මොහිට් ෂර්මා, වරුන් ආරොන්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s1402127</link>
    <topic>පාසල් කරාතේ දෝ කණ්ඩායම හෙට මැලේසියා යයි</topic>
    <author>මහානාම විතානගේ මල්වාන සමූහ</author>
    <content>සයිලන්ට් නයිට් ආසියා කරාතේ තරගාවලිය‍ මේ මස 15-16 දෙදින මැලේසියාවේ ක්වාලම්පූර් ඔලිම්පික් සභා ගෘහස්ථ ක්‍රීඩාංගණයේදී පැවැත්වේ. තරගාවලියට ශ්‍රී ලංකාව නියෝජනය කරමින් සහභාගීවන පාසල් කරාතේ දෝ කණ්ඩායම හෙට (13) අලුයම මැලේසියාව බලා පිටත්ව යෑමට නියමිතය.හතලිස් හතරකින් යුත් මේ කණ්ඩායමට දිවයිනේ පාසල් 25ක් නියෝජනය කරමින් ක්‍රීඩකයන් 26ක් හා ක්‍රීඩිකාවන් 18ක් ඇතුළත් වෙති. කණ්ඩායමේ නායකයා ලෙස පිළියන්දල මධ්‍ය මහා විද්‍යාලයේ දුලික නුවන් උදාර කටයුතු කරන අතර පොලොන්නරුව රාජකීය විද්‍යාලයේ ඒ.එල්.සී.ලලාන්දරි නායිකාව ලෙස කටයුතු කරයි.මේ කණ්ඩායමට පාසලක් නියොජනය කරන වැඩිම පිරිස එක්වනනේ පොළොන්නරුව රාජකීය විද්‍යාලයෙනි. ඒ ක්‍රීඩිකාවන් 4ක් හා ක්‍රීඩකයන් 3කි. මහනුවර සාන්ත අන්තෝනි බාලිකා විද්‍යාලයෙන් ක්‍රීඩිකාවන් 6ක් එක්වන අතර පිළියන්දල මධ්‍ය මහා විද්‍යාලයෙන් ක්‍රීඩකයන් 4ක් හා පන්නිපිටිය ධර්මපාල විදුහලේ ක්‍රීඩකයන් දෙදෙනකු හා ක්‍රීඩිකාවක් එක්වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s1402128</link>
    <topic>නිවාස ක්‍රීඩා</topic>
    <author/>
    <content>තර්ස්ටන් නිවාස ක්‍රීඩා හෙටකොළඹ තර්ස්ටන් විද්‍යාලයේ නිවාසාන්තර මලල ක්‍රීඩා උළෙල හෙට (13) කොළඹ ස්ටැන්ලි විජේසුන්දර මාවතේ පිහිටි විද්‍යාලයීය ක්‍රීඩා සංකීර්ණයේදී පැවැත්වේ.ඩෙනම්, මැක්රේ, රොබිසන් හා සැන්ඩින් නිවාස 4 අතර පැවැත්වෙන ක්‍රීඩා උළෙලේ ප්‍රධාන ආරාධිතයා ලෙස තර්ස්ටන් විදුහල් ආදි ශිෂ්‍ය නාවිකා හමුදාවේ රියර් අද්මිරාල් ජයන්ත පෙරේරා මහතා සහ එම මහත්මිය සහභාගිවීමට නියමිතය.විදුහල්පති කර්නල් ඒ.ඩී.එම්.ඩී.බණ්ඩාර මහතාගේ මඟ පෙන්වීම යටතේ ක්‍රීඩා භාර නි.විදුහල්පති කේ.ඒ.එල්.ගුණතිලක මහතාගේ අධීක්ෂණයෙන් විද්‍යාලයීය ක්‍රීඩා පරිපාලක එස්.ඒ.අබේසුන්දර මහතා ක්‍රීඩා උළෙල සංවිධානය කරයි.ගම්පහ තක්ෂිලාගම්පහ තක්ෂිලා විද්‍යාලයීය වාර්ෂික නිවාසාන්තර ක්‍රීඩා උළෙල හෙට (13) ගම්පහ සිරිමාවෝ බණ්ඩාරනායක ක්‍රීඩාංගණයේ දී පැවැත්වේ. දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා ක්‍රීඩා උළෙලේ ප්‍රධාන ආරාධිතයා ලෙසින් සහභාගිවීමට නියමිතය.බොරැල්ල සීවලීබොරැල්ල සීවලී මහා විද්‍යාලයේ වාර්ෂික නිවාසාන්තර ක්‍රීඩා උළෙල හෙට (13) විද්‍යාලයීය ක්‍රීඩා පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s1402129</link>
    <topic>පුත්තලම සැහැල්ලු පන්දු ක්‍රිකට්</topic>
    <author>පුත්තලම දිස්ත්‍රික් සංචාරක‍</author>
    <content>පුත්තලම ප්‍රාදේශීය සභාව සුහදත්වය හා එකමුතුකම අරමුණු කරගනිමින් පළමු වරට සංවිධාන කරන සැහැල්ලු පන්දු ක්‍රිකට් තරගාවලිය හෙට (13) පුත්තලම සිමෙන්ති කම්හල් පිටියේදී පැවැත්වේ.බමුණුආරච්චි අභියෝගතා කුසලානය සඳහා පැවැත්වෙන තරගාවලියේ ජයග්‍රාහී කණ්ඩායමට අමතරව හොඳම කඩුලු රකින්නා, පිතිකරු හා තරගාවලියේ වීරයා සඳහාද ත්‍යාග පිරිනැමෙන බව සංවිධායකයෝ පවසති.තරගවලියට කණ්ඩායම් 6ක් එක්වන බව ප්‍රාදේශීය සභාවේ සභාපතිවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=s14021210</link>
    <topic>රත්නපුර දිස්ත්‍රික් බැඩ්මින්ටන් 21දා</topic>
    <author>රත්නපුර විශේෂ</author>
    <content>රත්නපුර සාන්ත ඇලෝසියස් ජාතික පාසල් බැඩ්මින්ටන් සංගමය සංවිධාන කරන පාසල්, විවෘත හා ප්‍රවීණ බැඩ්මින්ටන් තරගාවලිය මේ මස 21දා සිට 23දා දක්වා රත්නපුර නව නගර ගෘහස්ත ක්‍රීඩාගාරයේදී පැවැත්වේ.මේ තරගාවලියේ පාසල් මට්ටමේ තරග වයස් සීමානන් යටතේ පවත්වන අතර විවෘත හා ප්‍රවීණ තරග වෙන් වෙන් වශයෙන් පැවැත්වේ.තරගාවලියට සහභාගිවීම සඳහා අයැදුම්පත් මේ මස 15වැනිදාට පෙර ලේකම්, ර/සාන්ත ඇලෝසියස් ජාතික පාසල් බැඩ්මින්ටන් සංගමය, රත්නපුර ලිපිනයට යොමුකළ යුතුය. වැඩි විස්තර දු.ක 0715601350 හෝ 0719090644 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=f1402121</link>
    <topic>ජනතා සේවයට ඉඩම්, පොලිස් බලතල ඕනෑ නෑ</topic>
    <author>සාකච්ඡා කෙළේ උදිත ගුණවර්ධන,මර්ලින් මරික්කාර්</author>
    <content>නැ‍ඟෙනහිර පළාත යනු තිස් අවුරුදු ත්‍රස්තවාදී යුද්ධය හේතුවෙන් පසුබෑමට ලක් වූ ප්‍රදේශයකි. නමුත් යුද්ධයේ නිමාවත් සමඟම නැ‍ඟෙනහිර පළාතේ ආර්ථික හා සමාජීය වශයෙන් සංවර්ධන කටයුතු රාශියක් ආරම්භ වී තිබේ. නැ‍ඟෙනහිර පළාත් මහ ඇමැති හා ශ්‍රීලනිපයේ ජ්‍යෙෂ්ඨ මුස්ලිම් නායකයකු වන එම්. නජීබ් අබ්දුල් මජීඩ් මහතා නැ‍ඟෙනහිර උදාව පිළිබඳ සාකච්ඡාවකට එක්වූයේ මෙසේ යි.* අවුරුදු තිහක යුද්ධය නිමාවීමෙන් පසු නැ‍ඟෙනහිර පළාත යළි ගොඩනැඟී ඇති ආකාරය හා ඉදිරි සංවර්ධන වැඩ පිළිබඳව පැහැදිලි කිරීමක් කළ හැකිද?නැ‍ඟෙනහිර පළාත තුළ සංවර්ධන කාර්යයන් රාශියක් සිදුකර තිබෙනවා. යුද්ධය නිමා වූ පසුව පමණක් නොවෙයි යුද්ධය තිබියදී පවා නැ‍ඟෙනහිර පළාත තුළ විශාල සංවර්ධන කාර්යයක් ඉටු කළා. නැ‍ඟෙනහිර නවෝදය වැනි ව්‍යාපෘති මඟින් මේ පළාතට විශාල කාර්යභාරයක් සිදුවුණා. යුද්ධයෙන් බිඳ වැටුණ මේ පළාත ඉතාමත් කෙටි කාලයක් තුළ සාමාන්‍යකරණය කිරීමට පුළුවන් වුණේ මේ ආණ්ඩුව සිදුකළ කාර්යභාරය නිසයි.ඒ වගේම ඉතාමත් කෙටි කාලයක් තුළ මේ ප්‍රදේශවල ප්‍රජාතන්ත්‍රවාදය ස්ථාපිත කිරීමටත් අපට පුළුවන් වුණා.2008 අවුරුද්ද වෙද්දී තමයි නැ‍ඟෙනහිර පළාත් සභාව ඇති කළේ. එදා සිට ක්‍රමිකව මේ පළාතට අවශ්‍ය කරන සංවර්ධන කටයුතු විශාල ප්‍රමාණයක් සිදුකළා. අප දෙවන වරටද නැ‍ඟෙනහිර පළාත් සභාව යළිත් ජයග්‍රහණය කළා. මෙවරත් අප පළාත් සභාව මඟින් විශිෂ්ට වැඩපිළිවෙළක් ආරම්භ කර තිබෙනවා.මෙය පළාතේ ජනතාවගේ ප්‍රසාදයට ලක්වෙලා තියෙනවා.ඒ වගේම මේ සාමකාමී වාතාවරණය තුළ තවත් සුබවාදී දෙයක් සිදු වෙනවා. ආයෝජකයන් විශාල පිරිසක් මේ පළාත තුළ ආ‍යෝජන සඳහා යොමුවෙලා තිබෙනවා. මේ නිසා නැ‍ඟෙනහිර පළාතේ ආර්ථික තත්ත්වයේ විශාල පිබිදීමක් දක්නට තිබෙනවා. මෙය විශාල වර්ධනයක් විදියට හඳුන්වා දීමට පුළුවන්.අද නැ‍ඟෙනහිර පළාත කියන්නේ ආයෝජකයන් සඳහා සුදුසුම ප්‍රදේශයක් විදිහටයි හඳුනාගෙන තිබෙන්නේ. නැ‍ඟෙනහිර පළාතේ ආර්ථික නවෝදය පැහැදිලිවම දකින්නට පුළුවන්. ඒ වගේම දීර්ඝ කාලීන දියුණුවකට අවශ්‍ය පසුබිම මේ වන විටත් නිර්මාණය වෙලා තිබෙනවා.* ඔබ නැ‍ඟෙනහිර පළාත් සභාවේ මහ ඇමැති ධුරයට පත්ව දැන් සැලකිය යුතු කාලයක් ගතවුණා. ජනාධිපතිතුමා ඔබ වෙත පවරන ලද මේ වගකීම කෙතෙක් දුරට ඉටුකර තිබෙනවාද?මම මට පැවරෙන ඕනෑම වගකීමක් ඉතාමත් ඉහළින් ඉෂ්ට කරනවා. ජනාධිපතිතුමා මා වෙත මේ වගකීම ලබාදුන්නේ මා පිළිබඳවත් මගේ කාර්ය ශූරත්වය පිළිබඳවත් විශාල විශ්වාසයක් ඇතිවයි.ජනාධිපතිතුමා ජාති භේද ආගම් භේද හෝ දේශපාලන භේද කිසිවක් සලකා නැහැ. එතුමාට ඇත්තේ ඉතාමත් පුළුල් වැඩපිළිවෙළක්. ඒ තත්ත්වය තුළ ජනාධිපතිතුමා මා වෙත පවරා තිබෙන්නේ ඉතාමත් පුළුල් වගකීමක්.මම එම වගකීම ඉතාමත් හොඳින් ඉෂ්ට කිරීමට කටයුතු කර තිබෙනවා.ජනාධිපතිතුමාගේ මහින්ද චින්තන ප්‍රතිපත්තිය තුළින් මේ පළාත තුළ සක්‍රීය සේවාවක් ඉටු කර තිබෙනවා. අපට පළාත් සභාව ජනතාව වෙත වඩාත් සමීප කිරීමට පුළුවන්කම ලැබීමම විශාල වටිනාකමක්.නැ‍ඟෙනහිර පළාත වේගවත් දියුණුවක් වෙත යොමු වීමට පසුබිම සකස් කිරීමට පුළුවන් වීම පමණක්ම වුවත් ජයග්‍රහණයක් විදියට තමයි අපගේ කල්පනාව.* දහතුන්වෙනි ව්‍යවස්ථා සංශෝධනයෙන් පළාත් සභා වෙත පැවරී ඇති බලතල ප්‍රමාණවත් නොවන බව දෙමළ ජාතික සන්ධානය වැනි දේශපාලන පක්ෂ අදහස් පළ කරනවා. මේ තර්කය පිළිබඳව ඔබේ අදහස පැහැදිලි කළ හැකිද ?මේ විදිහේ තර්කයක් ගොඩනඟන්නේ පළාත් සභා මඟින් ඉටුකළ හැකි සේවාව ගැන සලකා නොවෙයි. දේශපාලන අරමුණු මූලික ‍කරගෙනයි. පළාත් සභාවක් මඟින් ප්‍රබල කාර්යභාරයක් ඉෂ්ට කළ හැකියි. පසුගිය කාලයේදී එමඟින් විශාල කාර්යභාරයක් සිදුවුණා. ඒ විදිහේ වැදගත්කමකුයි පළාත් සභාවලට ලැබී තිබෙන්නේ.ඒත් අද දෙමළ ජාතික සන්ධානය පළාත් සභාවලට පොලිස් බලතල ඉල්ලනවා. ඉඩම් බලතල ඉල්ලනවා. ඒත් මේ විදිහේ බලතල ජනතාව ඉල්ලන්නේ නැහැ. ඔවුන්ට අවශ්‍ය මහජන සේවය සැලැසිය හැකි තම අඩුපාඩු නිවැරැදි කළ හැකි පළාත් පරිපාලනයක් පමණයි. ඒ කාර්යභාරය අපට ඉෂ්ට කළ හැකිනම් පොලිස් ඉඩම් බලතල ගැන කතා කිරීමෙන් වැඩක් නැහැ.අප හිතමු කෙසේ හෝ පළාත් සභාවලට පොලිස් බලතල ලබාගත්තා කියලා. එතැන් සිට ඇතිවන්නේ එකඟතා වැඩ පිළිවෙළක් නොවෙයි, ගැටුම්කාරී තත්ත්වයක් පමණයි. මෙහිදී ජාතීන් අතර ගැටුම් ඇතිවීමටත් ජාතිවාදී තත්ත්වයන් යළිත් උග්‍රවීමටත් හේතුසාධක වෙන්නත් පුළුවන් නිසා මේ විදිහේ දේවල් ගැන අප කල්පනාකාරී විය යුතුයි. යළිත් අන්තවාදය ඇතිවීම් වැනි දේවල්වලින් සිදු වෙන්නේ විශාල කැපකිරීම් කරලා ගොඩනඟාගත් සාමකාමී වාතාවරණය අහෝසිවීමයි.ඒ නිසා මොන දේවල් තිබුණත් අප මූලික වශයෙන් කල්පනා කළ යුත්තේ ජාතීන් අතර සමඟිය අවබෝධය ඇතිකළ හැකි වැඩපිළිවෙළක් පිළිබඳව පමණයි.* මෙරටේ යුද අපරාධ සිදු වූ බවට අන්තර්ජාතික ප්‍රජාව මඟින් විවිධ චෝදනා ඉදිරිපත් කරනවා පමණක් නොවෙයි මානව හිමිකම් කොමිසමේදි එ්වා සම්මත කිරීමට සැලැසුම් කර තිබෙනවා. මේ ගැන ඔබේ අදහස පැහැදිලි කළ හැකිද ?අවුරුදු තිහක යුද්ධයක් තිබුණා. ඒ කාලය තුළ ත්‍රස්තවාදීන් විශාල අකටයුතුකම් සිදුකළා. මහා මිනිස් ඝාතන සිදුකළා. මේ ගැන කිසිදු අන්තර්ජාතික සංවිධානයක් කතා කළේ නැහැ. ඇමරිකාව බටහිර රටවල් ඇස් දෙක පියාගෙන නොදුටුවා වගේ සිටියා. මේ අය තමයි අද මානව හිමිකම් ගැන යුද අපරාධ ගැන කතා කරන්නේ. ඒ ගැන තමයි අප ප්‍රශ්න කළ යුත්තේ.1990 දී ඇඳිවත පමණක් ඇතිව මුස්ලිම් ජනතාව උතුරින් පලවා හැරියා. ඔවුන් අදත් තම ගම්බිම්වලට ගිහින් නැහැ. ඔවුන් අදත් අභ්‍යන්තර අවතැන්වූවන් විදිහටයි සිටින්නේ. ඒත් මේ අසරණයන් පිළිබඳව කිසිදු මානව හිමිකම් සංවිධානයක් හෝ බටහිර රටක් අවධානය යොමු කළේ නැහැ.නැ‍ඟෙනහිර අරන්තලාවේදී භික්ෂූන් වහන්සේලා විශාල ප්‍රමාණයක් ඝාතනය කළා. කාත්තන්කුඩි මුස්ලිම් බැතිමතුන් විශාල ගණනක් දේවස්ථානය තුළදීම මරාදැම්මා. මේ සියල්ලම සිදුකළේ එල්.ටී.ටී.ඊ සංවිධානය විසිනුයි. ඒත් මේ ගැන කිසිදු හඬක් කිසිදු විරෝධයක් ඇතිවුණේ නැහැ. ඒත් අද යුද අපරාධ පිළිබඳව කතා කරන අන්තර්ජාතික ප්‍රජාව අප රටක් විදිහට නොකළ වරදකට පවා අපව හසුකිරීමට උත්සාහ කරනවා. මෙහි ඇත්තෙන්ම ඇත්තේ සද් පරමාර්ථයක් නොවෙයි, අවස්ථාවාදී හා කුහක පරමාර්ථයක් පමණයි. ඒ නිසා මේ මොහොතේ දී අප ඉතාමත් කල්පනාකාරීව කටයුතු කළ යුතුයි. එසේ කිරීමෙන් පමණයි අන්තර්ජාතික ප්‍රජාවගේ මේ දරුණු කුමන්ත්‍රණය පරාජය කළ හැක්කේ.* මාර්තු මාසයේ දී පැවැත්වීමට නියමිත බස්නාහිර හා දකුණු පළාත් සභා මැතිවරණවල දේශපාලන පෙළගැසීම පිළිබඳව ඔබේ මතය පැහැදිලි කළ හැකිද?මේ මැතිවරණවලදී එක්සත් ජනතා නිදහස් සන්ධානයට පහසු ජයග්‍රහණයක් ලබා ගැනීමට පුළුන් බවයි මගේ දේශපාලන ගණන් බැලීම වෙලා තිබෙන්නේ. අප ඒ කාරණය කියන්නේ නිකම් නෙවෙයි නිසි හේතු සාධක හා ජනතා පෙළගැසීම් සලකා බැලීමෙන් පසුවයි.අප රටටත් මේ පළාත්වලටත් විශාල කාර්යයක් ඉටුකර තිබෙනවා. සංවර්ධන කාර්යභාරය අප ඉහළින් ඉෂ්ට කර තිබෙනවා. ඒ නිසා දැන් අමුතුවෙන් ජනතාව අතරට යාමට අවශ්‍යතාවක් නැහැ. අපි හැමදාම ඉන්නේ ජනතාව අතරයි. අපට මේ මැතිවරණයෙන් ඉතාමත් පහසුවෙන්ම විශිෂ්ට ජයග්‍රහණයක් ලබා ගැනීමට පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=f1402122</link>
    <topic/>
    <author>සංවාදය චන්දන ජයවීර ඡායාරූපය ගයාන් පුෂ්පික</author>
    <content>ශ්‍රීමා ලාලනී ගුරු වෘත්තියෙන් ලද අත්දැකීම් මත ලේඛනයට අවතීර්ණ වූ ලේඛිකාවකි. ඩී.ආර්. විජයවර්ධන, සංස්කෘතික අමාත්‍යාංශ හා අන්තර් රාජ්‍ය සේවා නිර්මාණ තරගාවලිය ඇතුළු නවකතා අත්පිටපත් තරග ජයග්‍රහණය කළ ඇගේ නිර්මාණ රැසක් මේවන විට මුද්‍රණයෙන් නිකුත්ව ඇත. ඈ ලියූ අලුත්ම නවකතාව වූ “ධවල” ඓතිහාසික ධාරාවේ නිර්මාණයකි. මේ ඒ පිළිබඳ ඈ හා කළ කතාබහකි.* ඔබේ මෑත කාලීන නවකතා ඓතිහාසික කතා තේමා මත පදනම් වීම කෙරෙහි බලපෑ හේතුව කුමක්ද?නවකතාකරණයට පිවිසුණ අලුත, ඒ කියන්නේ මෙයට දශක දෙකකට පමණ පෙර මා ලියූ පායන්න සඳ එළිය, ඉහිරුණු කිරි වැනි නිර්මාණ සියල්ලටම පාහේ පාදක වූයේ සමකාලීන පරිසරයයි. ඒත් පසුකාලීන නිර්මාණ ඓතිහාසික පසුබිම කෙරෙහි වැඩි නැඹුරුවක් දක්වා තිබෙනවා. ඒ ගැන ඔබේ නිරීක්ෂණය නිවැරැදියි.අනාගත පරපුර ඉතිහාස පිළිබඳ අවබෝධයෙන් ඈත් වන බව ගුරුවරයෙක් හැටියට මම දුටුවා. තරුණ තරුණියන් අතර ජනප්‍රිය නවකතාව යොදාගෙන ඔවුන්ට ඉතිහාසය හා සංස්කෘතිය පිළිබඳ අවබෝධයක් ලබා දිය හැකි යැයි මම කල්පනා කළා. ඒ නිසා මගේ ලිවීමට ජාතිය පිළිබඳ හැඟීම බලපා තිබෙනවා.* යෞවනයන් සඳහා සංස්කෘතික, ඓතිහාසික මතවාද සමීප කිරීමේදී ඔබේ අවධානය යොමුවන්නේ කවර කරුණක් වෙතද?සිංහල භාෂාව ලෝකයේ රමණීය භාෂා කිහිපය අතරින් එකක්. “රූ රැසේ අඳිනා ලෙසේ අත් ලෙල දිදී විදුලිය පබා” වැනි කවි ගායනා කළ ජාතිය “රබට පපර...” වැනි හරසුන් ගීත ගායනා කරන තත්ත්වයට පිරිහී තිබෙනවා. එයට හේතුව නිර්මාණශීලීත්වය නැතිවීමයි. භාෂාව රසවත්ව නිර්මාණ කාර්යයේ යොදනවා නම් තරුණයන් එය පිළිගන්නවා.ඒ නිසා ඓතිහාසික පසුබිම් මත පදනම්ව නවකතා රචනා කිරීමේදී පැරැණි රමණීය හා සරල භාෂාව නූතන පාඨකයාට ගැළපෙන ලෙස ඉදිරිපත් කළ යුතුයි.මම බටහිර දැනුම හෝ තාක්ෂණය ප්‍රතික්ෂේප කරන්නේ නැහැ. එහෙත් අලුත් ලෝකයට පිවිසෙන දරුවා සංස්කෘතිය වගේම ආගම ගැනත් දැන ගත යුතුය යන මතයේ දැඩිව ඉන්නවා. එහෙම නැත්නම් අලුත් ලෝකයෙන් එන අභියෝගවලට අපේ දරුවන්ට මුහුණ දෙන්න හැකි වෙන්නේ නැහැ.* නිර්මාණය සඳහා අවශ්‍ය කෙරෙන පැරැණි බස් වහර ගොඩනඟා ගැනීමේදී ඔබ ආධාර කරගනු ලබන මූලාශ්‍ර තිබේද?සද්ධර්මරත්නාවලිය, පූජාවලිය වැනි ග්‍රන්ථයන්ගේ භාෂා රටාවට වගේ සාහිත්‍යයේ එන ගීතවත් බවත් එකතු කිරීමෙන් නිර්මාණයේ රසවත් බවක් ඇති කළ හැකි බව මට පෙනී ගියා. ඒ නිසා මේ සම්ප්‍රදායයන් දෙක ඇසුරු කරගනිමින් සුදුසු බස් වහරක් ගොඩනඟා ගන්නවා.* ඓතිහාසික නවකතාකරණයේ දී නිර්මාණකරුවාට නිර්මාණ කාර්යයට අමතරව ගවේෂණ කාර්යයක නිරතවීමටත් සිදු වෙනවා නේද?සමහර විට නිර්මාණ කාර්යයට යොදන කාලය වැනි කිහිපගුණයක කාලයක් ඒ සඳහා තොරතුරු සෙවීමට ගතවෙනවා. මම අලුතින්ම ලිව්ව “පුදසුනක සුදුමල” නවකතාවට අදාළ ග්‍රාම නාම ගැන තොරතුරු ලබාගන්න පමණක් පොත් 35ක් කියවන්න සිදු වුණා. එහිදී ජයවර්ධනපුර විශ්වවිද්‍යාලයීය පුස්තකාලය මට විශාල පිටිවහලක් වුණා.ඓතිහාසික නවකතාවක් ගොඩනැඟීම දුෂ්කර අභියෝගයක්. නවකතාකරුවෙක්ට පරිකල්පනයෙන් පමණක් සෑහෙන්න බැහැ. තමන් ගොඩනඟන චරිත ජීවත් වූ පසුබිම, ඔවුන්ගේ චාරිත්‍ර, ඇඳුම් පැළඳුම්, කඳු, දිය ඇලි යනාදිය ගැන පමණක් නෙවෙයි, ඒ යුගයේ වෙනත් රටවල දේශපාලන තත්ත්වය වගේම ඊට පෙර යුගවල පසුබිම පිළිබඳත් නවකතාකරුවාට අවබෝධයක් තිබිය යුතුයි. හේතුඵල සම්බන්ධය තර්කානුකූල වුවත් ස්ථාන කාව්‍යයක වැරැදීමකින් සමස්ත නවකතාවම කඩා වැටෙන්න පුළුවන්.* ඓතිහාසික නවකතාව ද අවසානයේ ප්‍රබන්ධයක් වන නිසා සාධක බිඳවැටීමෙන් නවකතාවක් බිඳවැටෙනවද ?සත්‍ය සිදුවීම් හා අවස්ථා මත පදනම්ව පරිකල්පනය ගොඩනැංවිය යුතුයි. නිර්මාණකරුවාගේ මතවාදය අනුව ජීවන තතු පරිකල්පනය කළහැකියි. මගේ නම් අදහස එය දෙබස් හෝ සංවාද තීරණය කිරීමෙන් එහාට නොයායුතුයි කියලයි. පරිකල්පනයේ නාමයෙන් ඉතිහාසයට බොරු කරන්න බැහැ. පණ්ඩුකාභයගේ පියා දීඝගාමිණී නම්, නිර්මාණයේදීත් එය එසේ ම විය යුතුයි.ඊළඟ කාරණය ඓතිහාසික නවකතාවට පමණක් නෙවෙයි, ඕනෑම නවකතාවකට නිදහසේ වැඩෙන්න බැහැ. සංස්කෘතිය, සභ්‍යත්වය, සදාචාරය භාෂාව කියන කුලුනු හතර ආරක්ෂා කරගන්නේ නැතිව නිර්මාණය කියන ‘ගෙය’ හදන්න බැහැ.* මේ වන විට ඓතිහාසික නවකතාවටත් ලිංගිකත්වය පැමිණ තිබෙනවා. මේ තත්ත්වය ඔබ දකින්නේ කෙසේද ?මම ලිංගිකත්වය පහත් කොට සලකන්නේ නැහැ. එය මානුෂික හැඟීමක්. එහෙත් ප්‍රේමය හෝ ලිංගිකත්වය උලුප්පා දැක්විය යුතු නැහැ. සිදුහත් - යශෝදරා කතාව තරම් සුන්දර ප්‍රේම කතාවක් තවත් නැහැ. ලිංගිකත්වය මතු කරනවා නම් මට මේ නිර්මාණයෙන් එය උපරිමව දක්වන්න තිබුණා. ඊට හේතුව අශෝක යුගයේ භාරතයේ ජීවත් වූ ගණිකාවකගේ කතාවක් පසුබිම් වීමයි. එහෙත් මම නවකතතාවේ කිසිම විටෙක ශෘංගාරය මතු කළේ නැහැ.* ඔබේ අත්දැකීම් අනුව විචාරයෙන් නිර්මාණකරුවාට ආලෝකයක් ලැබෙනවද?සිනමාව, වේදිකාව වැනි මාධ්‍යය සාමූහික කලා මාධ්‍ය බව බැලූ බැල්මට පෙනෙනවා. එහෙත් නවකතාවත් , ලේඛකයා, පාඨකයා, විචාරකයා හා ප්‍රකාශකයා ඇතුළත් සාමූහික කලා මාධ්‍යයක් බව අවබෝධ වුණේ දිනමිණ කටගැස්ම විචාරයට මගේ නිර්මාණයක් ලක් වූ විටයි. “මයුරචාපා අයාලේ ගියාය” කියලා එහි මගේ නිර්මාණයක් ගැන විචාරයක් පළ වුණා. නවකතාවේ අවසාන භාගය ඉක්මනින් ලියා ඇති බව එහි සඳහන් වුණා. ඒ විවේචනය මුළුමනින්ම නිවැරැදි බව මට ඒත්තු ගියා. ඒ නිසා ඒ වන විට මුද්‍රණයට භාරදී තිබූ අත්පිටපත් ගෙන්වා ගෙන නැවත සංශෝධනය කළා. ඒ අනුව මගේ ලිවීම් සන්ධිස්ථානයක් ලෙස දිනමිණ විචාරය සැලකිය හැකියි.* වර්තමානය වන විට ඔබේ ලිවීම ඓතිහාසිකත්වයෙන් අධ්‍යාත්මිකත්වයට මාරුවීමට උත්සහ කරන බවක් පෙනෙනවා. ඒ අනුව ඔබ තුළ සිටින ල්ඛිකාවට කුමක් වෙයිද?ආරම්භයේ සිට බොළඳ හරසුන් නවකතා නොලිව්වත් මගේ නවකතාව කාලයත් සමඟ පරිණාමය වී තිබෙනවා. පුද්ගලයාගේ පරිවර්තනය නිර්මාණයටත් බලපානවා. මම නිර්මාණකරණයට පිවිසියේ විශාල උත්සහයකින්. එහෙත් ලේඛිකාව නැති වුවත් මම කවදාවත් බාල පරපුට අයහපත් දෙයක් ඉතිරි කරන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=f1402123</link>
    <topic>ඇහැළේපොළ නිලමෙ චෝදනාවලින් නිදහස්</topic>
    <author>රන්ජන් අමරරත්න</author>
    <content>ඉතිහාසය නැවත කියැවීම දේශපාලන යථාර්ථයෙකි. කිසිවකුටත් ඉන් බැහැරවීමට හැකියාවක් නැත. එය වර්තමානයට මෙන් ම අනාගතයට ද බලපාන ප්‍රධාන සාධකයක් ද වන්නේ ය.ඒ අනුව ඓතිහාසික භාවයක් නැති රටවල් ඉතිහාසය ප්‍රති - නිර්මාණය කරති. ඓතිහාසිකභාවයක් ඇති රටවල් ඉතිහාසය විශ්ලේෂණය කරති. මේ සඳහා භාවිත කදිම කලාත්මක මාර්ග දෙකක් පවතී. පළමුවන්න දැවැන්ත සිනමාව ය.දෙවන්න සූක්ෂ්ම ප්‍රබන්ධ කථාව ය. මෙයින් ද නව ප්‍රබන්ධ හෙවත් නවකතාව ඉතිහාසය විශ්ලේෂණය කළ හැකි බුද්ධිමය ගද්‍ය කාව්‍යයක් ලෙස සලකනු ලැබේ.ඓතිහාසික නවකතාවට බටහිර සාහිත්‍යය තුළ ද විශේෂ තැනක් තිබේ. වාර්ෂිකව පැවැත්වෙන සම්මාන ප්‍රදාන හා එම නවකතාවට බටහිර ඇති විශේෂ ආකර්ෂණයත් මේ තත්ත්වය තවදුරටත් පැහැදිලි කරයි. අපේ ඓතිහාසික නවකතාව පුළුල් හා ගැඹුරු එකක් නො වන්නා සේ ම එහි කලාත්මක අගයක් ද දක්නට නොලැබිණි. එහෙත් දැන් ඒ කෙරෙහි පවතින උනන්දුව වැඩි බව පෙනී යයි.සිංහල ඓතිහාසික නවකතාවට අලුත් ප්‍රවේශයක් ලැබී තිබේ. ඒ සුසන්ත මහඋල්පතගේ “ආෂාඪ පුෂ්පය” නම් ප්‍රබන්ධයත් සමඟය. මෙතෙක් ඓතිහාසික කතාවලට ප්‍රධාන වූයේ එක්තරා යුගයක (තෝරාගත් කාල පරිච්ඡේදයක) නිශ්චිත සිදුවීම් ය. එහිදී දේශපාලන සිදුවීම්වලට, ආගමික සිදුවීම්වලට, යුද්ධයට හා ප්‍රේමයට වැඩි බරක් තැබුණු අතර, මිනිසාගේ ආධ්‍යාත්මික පැත්ත අමතක කැරිණි. ඒ අනුව ඓතිහාසික නවකතාව ඔස්සේ මනුෂ්‍යත්වය විග්‍රහ වූයේ නැති තරම් ය.ඓතිහාසික නවකතාව තුළ ප්‍රධාන දුර්වලතා කිහිපයක් ද දක්නට ලැබිණි.(I) නව ප්‍රබන්ධයක කලාත්මක ලක්ෂණ නොසලකා හැරීම,(II) ඓතිහාසික චරිතවලට යුක්තිය ඉටු නොවීම.(III) කතුවරුන්ගේ අතාර්කික උපකල්පන මත සිද්ධි හා චරිත ගොඩනැගීම.(IV) දුර්වල භාෂාවසුසන්ත මහඋල්පත සිය අභිනව කෘතිය සම්පාදනය කරන්නේ ඉහත දුර්වලතා හඳුනාගෙන ඊට සාර්ථක පිළිතුරක් ද දෙමින් ය. මේ කතුවරයා කතා වස්තුවට අදාළ පසුබිම ගැන දීර්ඝ හැදෑරීමක් කර තිබේ. ඉතිහාසය දන්නා අය ද, ජනශ්‍රැතිය හැදෑරූ අය ද එය පිළිගනු ඇත. ඔහු ගොඩනඟන සිදුවීම්, චරිත නිරූපණ පමණක් නොව; ආධ්‍යාත්මික විවරණ පවා රූලට තිතට මැන බලා සිදුකරන දේවල් ය. ඒවා පිළිගත හැකි තර්කවලින් සමන්විත ය.“ආෂාඪ පුෂ්පය” නවකතාවට පසුබිම් වන්නේ සිංහලයේ අන්තිම රාජධානිය ඉංග්‍රීසීන් අතට පත්වීම පිළිබඳ ඛේදජනක කතාන්දරය යි. සිංහල ජාතිය අවසන් ලෙස අභිමානයෙන් රැකගත් කන්ද උඩරට සෙංකඩගල රාජධානිය සුද්දා අතට පත් වූයේ හේතු - සාධක ගණනාවක් නිසා ය. උඩරට ප්‍රභූන් අතර පැවැති දේශපාලන ආරවුල්, ජාතිවාදය, කුලවාදය, අසමගිය, පමණක් නොව රැවටීම හා මෝඩකම ද ඒ අතර පවතී. ඇතැම්විට සිංහල ප්‍රභූන් අතර පැවැති අවංකභාවයෙන් ද සුද්දා ප්‍රයෝජන ගත්තේ ය. අවසානයේ කිසිදු කලබලයකින් තොරව රාජ්‍ය අතට ගත් ඉංග්‍රීසිකාරයා සියලු ප්‍රභූහු සිරභාරයට ගත්හ. මේ කතාවේ දේශපාලන අර්ථ හා මනුෂ්‍යයන් පිළිබඳ ශෝකජනක කතාන්දරය ද කතුවරයා ඉතා ආකර්ෂණීය ලෙස නිරූපණය කරයි.කතාවේ ප්‍රධාන චරිතය ලෙස තෝරාගෙන ඇත්තේ ඇහැළේපොළ අදිකාරම ය. ඔහු උඩරට කැරැල්ලට සම්බන්ධ ප්‍රධාන චරිතයකි. ඇහැළේපොළ මේ කැරැල්ලේ දී ඉංග්‍රීසිකාරයාගේ පැත්ත ගත්තේ ඇයි යන ගැටලුවට යුක්ති සහගත පිළිතුරු සැපයීමක් ද මෙහි තිබේ. ඔහු වඩිග පාලනයට එරෙහිව කුමන්ත්‍රණ කළේය. සිංහල උරුමයක් ගැන කතා කළේය. සුද්දාට වඩා වඩක්කයන් අශික්ෂිත බව තේරුම් ගත්තේ ය. එහෙත් මේ සියල්ල රැවටීම් ය. ඉංග්‍රීසි පාලනයේ ප්‍රයෝග එදා ප්‍රභූන්ට වැටහුණේ නැත.කතාව දිග හැරෙන්නේ ඇහැළේපොළ මුරුසි දිවයිනෙහි සිරගතව ගෙවන මුස්පේන්තු ජීවිතය සමඟින් ය. ඔහු වසර ගණනාවක් මුරුසි දිවයිනෙහි හුදෙකලා ජීවිතයක් ගත කරන අතර මරණය තෙක් ඔහු කරන ආවර්ජනා, පසුතැවීම් හා විවේචන මේ කෘතියට ඇතුළත් ය. ඇහැළේපොළ ස්වයං විවේචනයක යෙදෙයි. ඒ අතර සෙසු චරිතවල දෘෂ්ටියෙන් ද ගැටලු දෙස බලන්නට පෙලැඹෙයි. අවසන් ලෙස හැම පැත්තකින් ම මතුවන්නේ මනුෂ්‍යත්වය පිළිබඳ අපූරු විග්‍රහ පෙ‍ළකි.ඇසළ බණ්ඩාර, මහ නිලමේ හෙවත් ඇහැළේපොළ අදිකාරම්ගේ චරිතය ගොඩනැඟී ඇත්තේ පරමාදර්ශී චරිතයක් ලෙස ය. ඔහු ඉංග්‍රීසිකාරයාට සහයෝගය පළ කරන්නේ සිංහල රාජධානිය වඩිග ආක්‍රමණවලින් බේරාගැනීම සඳහා ය. ඒ හැරෙන්නට ඔහු කිසි දිනෙක මත්පැන් තොල නො ගෑ යහපත් බෞද්ධයෙකි. ඔහු යුද වදින්නේ තමන්ගේ රට හා ජාතිය වෙනුවෙන් ය. අපූරු ප්‍රේමවන්තයකු ද වන ඇසළ බණ්ඩාර ප්‍රේමය නිසා ම රාජ උදහසට ද ලක් වේ. බොහෝ ගැටලු බුද්ධිමත් ලෙස විග්‍රහ කරන ඔහු අවංක රාජ්‍ය නිලධරයකු සේ ද සැලැකිය හැකි ය. තම පරම සතුරා වූ කන්නසාමිගේ රාජ්‍ය පාලනයට ඔහු කලින් දක්වන සහයෝගය ඊට නිදසුන් ය.මේ නවකතාව ඔස්සේ ප්‍රබල සමාජ සංවාද හතරක් ගොඩනැඟිය හැකි ය. ඒවා අද දේශපාලනයට මෙන් ම අනාගත දේශපාලනයට ද වැදගත් ය.(I) සිංහලයේ අවසන් රාජධානිය ඉංග්‍රීසීන් අතට පත් වූයේ කෙසේ ද?(II) උඩරට ප්‍රභූන් අතර එදා පැවැති ආරවුල්වලට හේතුව කුමක් ද?(III) උඩරට පාවාදෙන්නන් ලෙස හංවඩු ගැසූ අයගේ සැබෑ තතු කවරේද ?(IV) සාම්ප්‍රදායික සිංහලයාගේ ගති - සිරිත් හා අභිමානය නැවත ප්‍රශ්න කළ යුතු ද? ඒවායින් ලබා ගත හැකි පාඩම් කවරේ ද?සිංහලයේ අවසන් රාජධානිය, ඌවේ කැරැල්ල හා උඩරට ප්‍රභූන්ගේ හැසිරීම් සම්බන්ධයෙන් මතවාද ගණනාවක් සමාජය තුළ පවතී. ඒවායින් බොහොමයක් ඒකපාර්ශ්වීය වේ. කරුණු සහිත ව මේ සංසිද්ධීන් දෙස යුක්තිසහගත ලෙස බැලූ කෙනකු නැති තරම් ය. මේ කතුවරයා අදාළ සිදුවීම් දෙස පැති ගණනාවකින් බලන අතර ඔහු විනිශ්චයකාරයකු ලෙස පෙනී සිටීමෙන් ද වළකී. සෑම චරිතයකටම යුක්තිය ඉටු කිරීමට වෑයම් කරන කර්තෘ තමාගේ සෑම නිරූපණයකට ම තර්කානුකූල භාවයක් ලබාදීමට ද සමත් වේ. ආෂාඪ - පුෂ්පය නවකතාව ජීවයෙන් පිරුණු කෘතියකි. නව ප්‍රබන්ධ විධිවල එන සියලු ශිල්පීය අංග කතුවරයා විසින් ඉතා සූක්ෂ්ම ලෙස භාවිත කරනු ලැබේ. චරිත නිරූපණය, භාෂා භාවිතය, සංකේත යෙදීම අපූරුවට ගළපා ගනී. රුසියන් හා ප්‍රංශ නවකතාවල දක්නට ලැබෙන පරිසරය, චරිතවල ඉරියව් කතාවේ අර්ථ සමඟ මනාව ගැළපීම මේ කතුවරයා හොඳින් අධ්‍යයනය කර තිබේ.“මොනවාදෝ ලියමින් සිටි මහ නිලමේට නින්ද ගොස් තිබිණි. ඔහුගේ සුරතෙහි රැඳුණු පෑන තවමත් එසේම ය. කිකිළි බිජු තරම ලොකු ගෙඩි මාලය ළයෙහි වම් පැත්තට බරව ඇත. සුරතේ වෙදැඟිල්ලෙන් මරකත මුද්ද, අසනීපය නිසාවත් ඉවත් නොවීම පිළිබඳ ව ස්වාමියාගේ හැටි හොඳින් දන්නා ඩිංගිරියාට පුදුමයක් ඇති නො කරයි. සුදු හිස්වැසුමද උදෑසන ලාගත් ගමන් තවමත් එසේ ම ය. තුප්පොට්ටියේ නම් යම්-යම් වෙනස්කම් සිදුවී ඇත. මහ නිලමේ දැන් එය අඳින්නේ රියන් ගණනින් හත්-අට වතාවක් ඉණ වටේ පටලවා ගෙන නොවේ. නියම පිළිවෙතට තුප්පොට්ටිය හැඳ ගතහොත් මේ අසනීප තත්ත්වය යටතේ හදිසියේ දොට්ට පිලට යාම ආයාසකර වෙයි. පෙරදා මහ නිලමේගේ අභිමානවත් විලාසයට ගැළපෙන සේ සුරතේ ලෙළදුන් සැරයටිය නම් දැන්-දැන් උදව් වන්නේ ගමන් පහසුව සඳහා ම ය.”(14 - පරිච්ඡේදය 290 පිටුව)මහ නිලමේගේ අසරණභාවය, කඩාවැටීම හා අවසානය සංකේතවත් කරමින් ඉදිරිපත් කෙරෙන මේ ආඛ්‍යානය යටින් දිවෙන්නේ බලවත් ශෝකයෙකි. සිංහල උරුමයට උරදුන් අභිමානවත් ප්‍රභූවරයකුගේ ඇදවැටීම ගැන පාඨක සිත්හි බලවත් කම්පනයක් ඇති කිරීමට සමත් මෙබඳු ආඛ්‍යාන රැසක් මේ කෘතියෙහි එයි. මෙහි එන සංවාද අපූරුය ඒවා යටි පෙළකින් ද සමන්විත ය.“හීං එකා සන්දියෙ නං අතපත ගාල හදනවා කියන එක අහන්ට දෙයක් යැ. ගජ ඉළන්දාරි වුණාමත් එහෙම පුළුවනෑ!”අම්මා ඇසළ බණ්ඩාරගේ ඉණකඩය මඳක් පහළට කරමින් තට්‍ටමේ තෙල් ගල්වන්නට උත්සාහ කරමින් කීවා ය.ඇසළ බණ්ඩාර එය වළක්වන්නට උත්සාහ කළේ ය.“හා - හා අම්ම කෙනකුට උඹලා මහ ඉළන්දාරි නෙමෙයි”“නෑ මට පුළුවන් ගාගන්ට” තරුණයා අම්මාට බාධා කළේ ය.“කෝ දෙන්ට නගණ්ඩී මට මං ගාන්නං”“නෑ... නෑ... මට පුළුවන් මං ගාගන්නං”“පුළුවන්කාරකමනේ ඔක්කෝට ම වැඩි” අම්මා නෝක්කඩු කීවා ය.” අප්පත් තව ම දංගලේ අත්ඇරලා නැති එකේ පුතණ්ඩියත් පටන් ගත්තා.”(8 - පරිච්ඡේදය 162 පිටුව)ඉතා සජීවී හැඟුම්බර සංවාදයකි. පවුල් සංස්ථාව, මානව සම්බන්ධතා හා ඒ - ඒ චරිතවල හැඟීම් - දැනීම් වටහාගෙන පරෙස්සමෙන් හා රසවත් ව ගොතන ලද මෙබඳු සංවාද නූතන සිංහල නවකතාවල දකින්නට නැති තරම් ය.ඇසළ බණ්ඩාර රජකම අපේක්ෂාවෙන් සිටි තරුණයෙකි. එහෙත් ප්‍රේමය ඔහුට අකැප නැත. ඔහු යුද්ධය ඉදිරියේ මෙන් ම ප්‍රේමය ඉදිරියේද අවංක ය. විවෘත ය. කතුවරයා ඇහැළේපොළ නිලමේට යුක්තිය ඉටු කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=f1402124</link>
    <topic>අරාබියේ තෙලට අභියෝග කරන අපේ පොස්පේට්  </topic>
    <author>සටහන හා ඡායාරූප එප්පාවල බංඩාර ඒකනායක</author>
    <content>දැන් ඒ දෙවියන් එප්පාවල පොස්පේට් කන්දේ ගල් කඩන... අඹරන තැනට වැඩමකර ඇත. වෘත්තීය සමිති හුටපටයක් නැත. එජාප, ශ්‍රී ලංකා, ජේ.වී.පී මේ කවුරුත් තුන්සියයක් පමණ දෙනා වසරකට පොස්පේට් මෙට්‍රික් ටොන් එක් ලක්‍ෂ පනස් දහසක් නිපදවීමේ දුෂ්කර අභියෝගය ඉදිරියේ එකාවන්ව වැඩ කරති.ගෙවී ගිය අඩසියවසකට ආසන්න කාලය තුළ එප්පාවල පොස්පේට් නිධියෙන් වසරකට පොස්පේට් ගල්කුඩු නිකුත් කරන ලද්දේ මෙට්ට්‍රික් ටොන් පනස් දහසත් හැටදහසත් අතර ප්‍රමාණයකි. ඒත් පසුගිය අගෝස්තු 27 වෙනිදා සිට වසරකට පොස්පේට් පොහොර මෙට්‍රික් ටොන් එක්ලක්ෂ පනස් දහසක් නිපදවීමේ අභියෝගය මෙම ආයතනයට පැමිණ වැඩ භාරගත් නව සභාපතිවරයා විසින් භාරගෙන ඇත.අතීතයේ පොස්පේට් ආයතනය භාරව සිටි සභාපතිවරුන් හතර පස් දෙනකු ගැනම මම දනිමි. නව සභාපතිවරයා පැමිණීමෙන් පසු ඔහු හමුවීම පිණිස ඊයේ පෙරේදා සභාපති නිල කාමරය වෙත ගියෙමි. එය මුරකාවල් මැද වායුසමනය කරන ලද සුවපහසුකම් පිරුණ මැදිරියකි. පුරුදු පරිදි එතැනට ගොස් සභාපතිවරයා හමුවීමට පැමිණි බව කීවිට...” සභාපතිතුමා මෙහේ නෑ... එක්කෝ වැඩ බිමේ.. දැන් දහයේ තේ විවේකය නිසා සමහරවිට කැන්ටිමේ ඇති...” නිලධාරියෙකු කියා සිටියේ ය.මම පළමුවෙන් කොයි කවුරුත් තේ විවේකයට එන කැන්ටිමට ගියෙමි. පොස්පේට් ගල් කඩා – අඹරන සේවකයන් ගෙන් කැන්ටිම පිරී ඇත. ඒ අතර කළමනාකරණ මණ්ඩලයේ හත්අට දෙනා සමග එක් තැනක වාඩිවී කැන්ටිමෙන් ගත් රොටී පෙත්තක් සපමින් සිටි සභාපතිවරයා මා දුටු හැටියේම “එන්න වාඩිවෙන්න” යයි ඔහු ළඟම තිබූ පුටුව මා වෙනුවෙන් හිස් කළේය. “තේ එකක් බොමු...” ඔහු මට ද කැන්ටිමෙන් තේ එකක් ලබා දුන්නේ ය.මට ටිකක් කථා කරන්න ඕන... සභාපති නිල කාමරයට යමුද? මම යෝජනා කළෙමි.මම ආදා ඉඳල සභාපති නිල කාමරය පාළුවේ. මම එතැන නෑ. මම ඉන්නෙ සේවකයොත් එක්ක වැඩ බිමේ. මම තමයි     මෙතන පළමුවෙනි සේවකයා. මට විශේෂ කාමර... විශේෂ ආහාරපාන... ඕන නෑ. මම ඉන්නෙ වැඩකරන අයත් එක්ක. සභාපති නිල කාමරයට ගිහිං මට රහසින් කතා කරන්න දෙයක් නෑ. මේ ඉන්නෙ කළමනාකරණ මණ්ඩලයේ අය. අපි ඒ අය ඉදිරියේ විවෘතව කථා කරමු.හැබැයි විනාඩි දහයයි. තේ විවේකයෙන් පස්සෙ වැඩ බිමට යන්න ඕන.. සභාපති විවෘතව කතා කළේ ය. මේ කතා බහේ දී එප්පාවල පොස්පේට් ආයතනයේ විධායක අධ්‍යක්ෂ ආර්. ආර්. එම්. නන්දන රාජපක්‍ෂ මහතා ද සාමාන්‍යාධිකාරී එම්. ආර්. යූ. ඩී. බණ්ඩාර මහතා ද වරින් වර අපේ කථා බහට එකතු විය.“කුලේ.. රටක් වටින එප්පාවල පොස්පේට් කන්ද දැන් සුදු අලියෙක් වෙලා... ගමට වත් රටට වත් වැඩක් නෑ. ඒ මදිවට දාඩිය මහන්සියෙන් එප්පාවල කම්කරුවන් හොයපු සල්ලි රුපියල් ලක්ෂ 550ක් වියදම් කරල චීනයෙන් ගෙනාපු ගල් අඹරන යන්ත්‍රය... දැන් වැඩකට නැතිව අවුරුද්දක් විතර ගාල් කරල. ගිහිං බලාපන් මොකද වෙලා තියෙන්නෙ කියල. ඒ මැෂිම හදන්න බලාපං. අපේ රට හදන්න ඇති තරම් සල්ලි පොස්පේට් කන්දෙ තියෙනවා. උඹ වැඩකාරයනෙ. ගිහිං බලාපං...”මම මග නැඟුමේ සභාපතිවරයා ලෙස වැඩකරමින් සිටියදී මේ උපදෙස ලැබුණේ ජනාධිපතිතුමාගෙන්. ජනාධිපතිතුමන් මා කෙරෙහි තැබූ විශ්වාසයට ගරු කරමින් මග නැඟුමෙන් මම දොට්ට බැස්සා. කාර්ය මණ්ඩලය මා වටකර ගෙන “යන්න එපාය” කියමින් අඬන්න පටන් ගත්තා. මම අපේ රට වෙනුවෙන් යන ගමනක්. මට යන්න ඉඩ දෙන්න.. මම අමාරුවෙන් සේවකයන් අතරින් වාහනය ඉදිරියට ගත්තා.මේ කථාව කියද්දීත් ඔහුගේ දෑසට කඳුළු ආ හැටි මම දුටුවෙමි. ඔහු සැබෑම සංවේදී මිනිසෙකි. අනුමානයක් නෑ. අපේ මව්බිම ගැන ඔහු තුළ කැක්කුමක් ඇතිවාට සැකයක් නැත. රට හදන්නට ජනාධිපතිතුමාට අත්වැලක් වීම ඔහුගේ දැඩි අධිෂ්ඨානය බව පෙනී ගියේය.මම “ජාලිය පද්මරාජ කුලසේකර” තමන් හඳුන්වා දෙමින් සභාපතිවරයා කථාව පටන් ගත්තේ ය.මම පොස්පේට් ආයතනයේ සභාපති ධුරය බාර අරගෙන දැන් මාස තුනයි. ආයතනයේ මුදල් රුපියල් ලක්ෂ 550ක් වියදම් කරල 2012 වසරේ චීනයෙන් ආනයනය කරපු ගල් අඹරන මැෂිම මම එන විටත් පැත්තකට දාලයි තිබුණෙ වැඩ කරන්න බැරිව. මේ ආයතනයේ සේවක මණ්ඩලය තුන්සීයකට වැඩියි. වැසිකිළි තුන හතරක් තමයි තියෙන්නෙ. සේවක විවේක කාමර කුකුල් කූඩු වගේ. සේවක විවේකාගාර දැන් අලුතෙන් හදනවා. හැම විවේකාගාරයක් ම වායු සමීකරණය කරනවා. දැන් වායු සමීකරණ යන්ත්‍ර තිස් හතරක් ගෙනැවිත් තිබෙනවා. ඒ වගේම වැසිකිළි 12ක් 15 ක් හදනවා. සේවක මණ්ඩලයේ පහසුකම් මුලටම සලසනවා. ඒ අය නිසයි මේ ආයතනය පවතින්නෙ. අපි ඉදිරිය බැලිය යුත්තෙ මේ අයත් එක්කයි. සාකච්ඡාවට එක්වූ විධායක අධ්‍යක්ෂ නන්දන රාජපක්ෂ මහතා විස්තර කළේය.පේනවනේ... ‘දැන් පොස්පේට් ආයතනය තුළ විශාල පෙරළියක්. පාරවල් කොන්ක්‍රිට් කරනවා. සේවක නිවාස හදනවා. ගබඩා ගොඩනැගිල්ලක් අලුතෙන් හදනවා. සභාපතිතුමාගේ සැබෑ අධිෂ්ඨානය සේවක මණ්ඩලයට හිතපුරා සැලකීම. ලෝකයේ තියෙන හොඳම පොස්පේට් තමයි එප්පාවල පොස්පේට් කඳුවැටිය. අපේ පොස්පේට් වල “කැඩ්මියම්” කියන විෂ කාරකය ඇත්තෙ දශම 0005ක් පමණයි. මේවා ඉස්තරම් පොස්පේට්. අපට මෙය රට ගොඩනැඟීමට ධන නිධානයක්...’ සාමාන්‍යාධිකාරී එච්. ආර්. යූ. ඩී. බණ්ඩාර මහතා විස්තර කළේ ය.දැන් අහගෙන හිටියනෙ. අපි යන්නෙ කොහෙද කියල තරමක් දුරට තේරුම් ගන්න ඇති. සභාපති ජාලිය පද්මරාජ කුලසේකර මහතා කතා බහට එක් විය.මේ ආයතනයේ දෛනික සේවා මුර තුනක් තිබුණා. රාත්‍රි වැඩ මුරය ඵලක් නෑ. එය අවලංගු කළා. මාසයේ අතිකාල සේවාව පැය 18000 ක්. ඇයි මේ අතිකාල කරන්නෙ? මේ තරමට වැඩ තියේනං තව හැට – හැත්තෑවකට රස්සා දෙන්න පුළුවන්නෙ. ආයතනයේ අතිකාල සේවාව පැය 7000 ට අඩු කළා. පැය 18000ක් අතිකාල කරද්දි කරපු නිෂ්පාදනයේත් පැය 7000ක් අතිකාල කරද්දි කරන නිෂ්පාදනයේත් කිසිම වෙනසක් නෑ. මෙය මුදල් නාස්තියක්. ඒ නිසා එය නැවැත්තුවා.කමිකරුවාගේ පටන් හැම සේවකයෙකුම වාගෙ මෙම ආයතනයට, බැංකුවලට ණයයි. නමුත් මේ හැමදෙනාම වගේ රුපියල් තිස් හතළිස්දාහක වැටුපක් ගන්නවා. ඇයි ඉතිං ණය වෙන්නෙ? මනා මුදල් කළමනාකරණයක් නැතිකම. මම ළඟදීම සියලුම සේවකයන්ගෙ අඹු දරුවන් කැඳවල – පවුල්වලට ණය නැති ජීවිතයක් ගත කරන විදිය කියල දෙනවා.මගේ සභාපතිකමේ මාසික වැටුප රුපියල් හැටදාහක්. තනතුරට හිමි වැටුප අරගෙන හැම මාසෙකම මෙයින් රුපියල් 50000ක් ජිනරතන කාර්මික පුහුණු ආයතනයට දෙනවා. (මේ අවස්ථාවේ එම ආයතනයේ නමින් ලියා තිබූ රුපියල් පනස් දහසක චෙක්පත මට පෙන්වීය) ඊළඟට ඉතිරි රුපියල් දහදාහ ආයතනයේ කාර්ය මණ්ඩලයේ ශුභසාධන අවශ්‍යතාවලට දෙනවා. මෙම ආයතනයේ මුදල් වලින් සාක්කු පුරවා ගන්න මම ආවෙ නෑ. ආයතනයේ ශුභසාධනයට මගේ සාක්කුවෙන් මම හවුල් වෙනවා.අපි වැඩ කරන්නෙ එක්තරා අධිෂ්ඨානශීලී දැක්මක් ඇතිව. දැන් කරන්නෙ හැම වසරකම පොස්පේට් කුඩු මෙට්‍රික් ටොන් පනස්දාහක් විතර නිපදවලා බහුජාතික පොහොර සමාගම්වලට විකුණල ලැබෙන මුදලින් ආයතනයේ නඩත්තුව කරගෙන යාමයි. මේ වගේ දැවැන්ත පොහොර කන්දක් තියාගෙන මෙහෙම වැඩ කරල රටට වැඩක් වේද? අපේ පොස්පේට් “රත්තරං” කිය කියා පොස්පේට් කන්ද උඩ නිදාගෙන හිටියට වැඩක් නෑ. සමස්ත ලෝකයේම දැන් පොස්පේට් නිධි ඉවරවේ ගෙන යනවා. ඉන් පස්සෙ ඒ රටවල් කරන්නෙ පොස්පේට් වෙනුවට විකල්ප ක්‍රියා මාර්ග ගැනීම යි. දැනටමත් ලෝකය පුරා “දියර පොහොර” නිෂ්පාදනය සිදුවෙනවා. මෙය පුළුල් ලෙස ව්‍යාප්ත වූදාට අපට සිද්්ධ වෙන්නෙ රත්තරං... රත්තරං කිය කියා පොස්පේට් කන්ද බදාගෙන ඉන්නයි. මේ නිසා ලෝකයේ ඉස්තරම් පොස්පේට් හිඟවෙමින් පවතින මේ වෙලාවෙ අවස්ථාවෙන් ප්‍රයෝජන අරගෙන අපේ පොස්පේට් කන්ද වහ වහා නිමි ද්‍රව්‍ය වශයෙන් අලෙවි කරමින් රටට මුදල් ඉපයීමේ වැඩපිළිවෙළකට යන්න ඕන. සෙල්ලමක් නෙමෙයි. මැද පෙරදිගට තෙල් වගේ තමයි අපේ රටට එප්පාවල පොස්පේට් කන්ද.එප්පාවල පොස්පේට් කන්ද මතුපිට පොළවේ හෙක්ටයාර 340 ක තරම් ප්‍රමාණයක පැතිරී තිබෙනවා. දැනට අපේ අයිතියට තියෙන්නෙ හෙක්ටයාර 34ක් පමණයි. මේ නිසා සමස්ත පොස්පේට් කඳු යායම පොස්පේට් සමාගමට පවරා ගැනීමට දැන් කටයුතු කරගෙන යනවා.වැදගත්ම දෙය පොස්පේට් ගල් කුඩුකරල – කුඩු ටික පොහොර හදන බහුජාතික සමාගම්වලට විකුණන එක නෙමෙයි. පොල්, තේ, රබර් පොහොරවල වැඩියෙන් තියෙන්නෙ පොස්පේට්. එහෙම නං තේ, පොල්, රබර් පොහොර හදන්න ඕන අපි. අපේ සම්පත් අනුන්ට විකුණල, අන්තිමට අපේ සම්පත්වලින් ඔවුන් හදන පෝර අපේ ගොවියන් සල්ලි දීල ගන්න ඕන.. මොකක්ද මේකෙ තේරුම? මෙහෙම වෙන්න බෑ.අපි පොල් පෝර, රබර් පෝර, තේ පෝර හදනවා. දැනටමත් පොල් ත්‍රිකෝණයේ වාරියපොළ මධ්‍යස්ථානය කරගෙන පොල් පොහොර නිෂ්පාදනාගාරයක් සහ අලෙවි හලක් ආරම්භ කරනවා අද හෙටම. පොල්ගස් හත අට තියෙන අයටත් පොහොර ගැනීමට හැකිවන පරිදි කිලෝ පහේ, දහයේ, විස්සේ ආදී වශයෙන් කුඩා මලු හදනවා. එතකොට රටේ පොල් නිෂ්පාදනය සීයට සීයකින් වැඩි වේවි.මේ විදියටම රබර් නිෂ්පාදනාගාරයක් සහ අලෙවි හලක් කෑගල්ලෙ පටන් ගන්නවා. ඒ වගේම තේ සඳහා නිෂ්පාදනාගාරයක් සහ අලෙවි හලක් කඳුරටේ පටන් ගන්නවා. එවිට පුංචි පුංචි වගාකරුවන්ටත් පොහොර ලබාගෙන අස්වනු වැඩිකරගන්න පුළුවන්. මේවා මව් මධ්‍යස්ථාන වශයෙන් තියාගෙන දිවයිනේ හැම නගරයක ම තේ, පොල්, රබර් පොහොර අලෙවිහලක් ආරම්භ කරනවා.පොස්පේට් පොහොර ප්‍රථම අලෙවි හල පසුගියදා එප්පාවල නගරයේ පටන් ගත්තා. එප්පාවල පොස්පේට් කර්මාන්ත ආයතනයට නොගිහින් දැන්ගොවීන්ට පුළුවන් එප්පාවල නගරයේ දී කුඩා මලුවලින් පොහොර ලබා ගන්න. මේ විදියට හැම නගරයකම එප්පාවල පොස්පේට් පොහොර අලෙවිහල් පටන් ගන්නවා.මේ අන්දමට රට පුරා පොස්පේට් බෙදුවත් වසර සිය ගණනකට වත් එප්පාවල පොස්පේට් නිධිය අවසන් කරන්න බෑ. මේ නිසා අපි සැලසුම් කරල තියෙනවා ලෝකයට අත්‍යවශ්‍ය ට්‍රිපල් සුපර් පොස්පේට් (ටී.එස්.පී) කම්හලක් ත්‍රිකුණාමලයට ආසන්නව ආරම්භ කරන්න. අපේ පොස්පේට්වල කැඩ්මියම් නැති නිසා ලෝක වෙළෙඳපොළේ අපේ ටී.එස්.පී පොහොරවලට ලොකු ඉල්ලුමක් තියෙනවා. රට හැදීමේ සහ රට පෝසත්කිරීමේ වැඩපිළිවෙළේ ජනාධිපතිතුමාගෙ එක් ඉලක්කයක් තමයි එප්පාවල පොස්පේට් කන්ද. අපේ අධිෂ්ඨානය වී ඇත්තෙ එප්පාවල පොස්පේට් කන්ද ලෝකයේ සල්ලි උරා ගන්නා ධන නිධානයක් බවට පත්කර ගැනීම යි.මම සේවක මණ්ඩලයට කියන්නෙ අපි එකතු වෙමු කියලයි. පක්ෂ – පාට පැත්තකට දාල අපි රට වෙනුවෙන් වැඩ කරමු. එප්පාවල ජනතාව හා නගරයත්, රටත් දියුණු කරන්න අපි අත්වැල් බැඳ ගනිමු. එප්පාවල පොස්පේට් කන්ද සල්ලි ඉල්ලමක්. එය නිසි පරිදි කළමනාකරණය කරල රටේ සල්ලි උල්පත බවට පත් කරමු.බැරිවෙලාවත් වැරදීමකින් වත්පොස්පේට් සල්ලි මගේ සාක්කුවට මුහුවෙන්නෙ නෑ. එය සහතික යි. අපේ මව් බිම වෙනුවෙන් අපි අවංකවම වැඩ කරමු.මගේ ඇමැතිතුමා ගෙන් හෝ පළාතේ දේශපාලන අධිකාරියෙන් මට පූර්ණ සහයෝගය ලැබෙනවා. දැනටමත් ආයතනයේ 66 දෙනෙක් අතිරික්තයි. මේ බව දේශපාලන අධිකාරිය දන්නා නිසා රස්සා සඳහා අමුතුවෙන් ලැයිස්තු මට එවන්නෙ නෑ. ආයතනය ගොඩ නගමින් සිටින මේ අවස්ථාවේ මට එය ලොකු ශක්තියක්.2012 අවුරුද්දෙ ගල් ඇඹරීමට ගෙන්වූ චීන මැෂිම පිළිසකර කිරීමට අපේ රටේ නාරම්මල පැත්තෙ යාන්ත්‍රික ඉංජිනේරු කුමාර ආනන්ද මහතාට බාර දුන්නා. අවුරුද්දක් විතර සුදු අලියෙකු වගේ තිබුණ ඒ දැවැන්ත යන්ත්‍රය දැන් හොඳට වැඩ කරනවා. ලෝකයට බැරි වැඩ කරන්න අපේ රටෙත් දක්ෂ ඉංජිනේරුවරු ඉන්නවා. චීනයට හරියට හදාගන්න බැරි වූ යන්ත්‍රය අපේ ඉංජිනේරුවෙක් හදල දැන් සුදු අලියා යෝධ ඇතෙකු විදියට වැඩ කරනවා. සභාපති ජාලිය පද්මරාජ කුලසේකර මහතා විස්තර කළේය.ආයතනයේ කාර්ය මණ්ඩලයෙන් කතා කළ එක්සත් ජාතික පක්ෂයේ වෘත්තීය සමිතියේ සභාපති ධනපාල මහතා මෙසේ කීය.අපට පක්ෂවත්, පාටවත් නෙමෙයි අවශ්‍ය. මෙම ආයතනය රටට වැඩක් වෙන විදියට දියුණු කරන්නයි. වර්තමාන සභාපතිතුමා අපට අලුත්ම චරිතයක්. හරිම ආදර්ශවත්, ආයතනය බොහොම ඉහළට ගන්න කැපවී සිටිනවා. ලබන වසරේ නිෂ්පාදන ඉලක්කය මෙට්‍රික් ටොන් එක් ලක්ෂ පනස් දාහක්. දැනට පවතින ඇඹරුම් යන්ත්‍ර හතරේ ධාරිතාවය මදිවුවොත් තවත් ඇඹරුම් යන්ත්‍රයක් මිලදී ගෙන නිෂ්පාදනය වැඩි කිරීමේ අදහසක් සභාපතිතුමා ළඟ තියෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>12</day>
    </date>
    <link>http://www.dinamina.lk/2014/02/12/_art.asp?fn=f1402125</link>
    <topic>ශ්‍රී ලංකාවට හඳුන්වාදීමට පෙර දුම්කරත්තය ගැන සඟරාවක පළ වූ අපූරු ලිපිය</topic>
    <author>නන්දික බැද්දේගම ඡායාරූපය - සමන් ශ්‍රී වෙදගේ</author>
    <content>සිංහල පොත්පත් සඟරාවල මීමුත්තා ලෙස සැලකෙන ලන්දේසින් විසින් 1737 දී මුද්‍රණය කොට බෙදාහරින ලද “ලන්සි යාඥා පොත” නැතිනම් යාඥා හෑල්ල මුද්‍රණය කිරීමේ මුද්‍රණ ශිල්පියා වූයේ ලන්දේසි තුවක්කු ගබඩාවේ සේවයකළ ගබ්රියෙල් ස්කාඩ් නැමැත්තෙකි.1737 ඉතා ප්‍රාථමික මට්ටමේ තිබු මේ ලන්දේසි මුද්‍රණාලය 1796 මුහුදු බඩප්‍රදේශ ලන්දේසින්ගෙන් ඉංග්‍රිසීන් අතට පත්වීමෙන් පසු මුද්‍රණාලයද ඉංග්‍රීසීන් සතුවිය.ප්‍රථම සිංහල සඟරාව මාසික තෑග්ග 1832ඔවුන් එය දියුණු කොට 1802 දී රජයේ ගැසට් පත්‍රය එහි මුද්‍රණය කොට තිබේ. මේ ගැසට් පත්‍රය මුද්‍රණය කොට ඇත්තේ ඉංග්‍රීසි භාෂාවෙනි.ඉංග්‍රීසි පාලන සමයේ දී මුද්‍රණය වූ මුල්ම සිංහල සඟරාව ලෙස සැලකෙන්නේ මාසික තෑග්ග නම් පිටු අටකින් යුත් 1832 මුද්‍රණය කොට ඇති සඟරාවකි. මෙය මුද්‍රණය කර ඇත්තේ සිංහල භාෂාවෙන් මුද්‍රිත 1737, යාඥා හෑල්ල මුද්‍රණය වී වසර 100කට ආසන්න කාලයකට පසුවයි. මේ මාසික තෑග්ග සඟරාව 1832 දී කෝට්ටේ දී පළකර ඇත. මෙහි ඇත්තේ මිෂනාරි පාසල්වල ළමයින්ට බයිබල් කතා බව කලු කොඳයාවේ ප්‍රඥාශේඛර හිමියන් සිංහල පුවත්පත් සඟරා ඉතිහාසය පොතේ සඳහන් කරයි.මෙහි පිටපතක් දැනට කොළඹ ලේඛනාගාරයෙන් හෝ කොළඹ ජාතික කෞතුකාගාරය අනුබද්ධ පුස්තකාලයෙන් සොයා ගැනීමට නොමැත.“දෙවන සිංහල සඟරාව ලංකා නිධානය 1840”ලංකාවේ පළවූ දෙවැනි සිංහල සඟරාව ලෙස සැලකෙන්නේ ලංකා නිධානය සඟරාවයි මේ සඟරාව 1840 දී රොබට් ස්පැන්ස් හාඩ් මහතාගේ සංස්කාරකත්වයෙන් මුද්‍රණය කොට ඇත. මෙහි පිටපත් එංගලන්ත ලන්ඩන් නුවර කෞතුකාගාරය අනුබද්ධ පුස්තකාලයේ සුරැකිව තිබෙන බව කලු කොඳයාවේ ප්‍රඥාශේඛර හිමියන් සඳහන් කරයි.මෙය ක්‍රිස්තු භක්තිකයන්ගේ සඟරාවකි. මෙහි පිටපත් ලබා ගත හැකි ස්ථාන ලෙස දක්වා ඇත්තේ“මහනුවරදී වික්‍රමසේකර මුදියන්සේ මහත්මයාගෙන් සහ ජෝන් මාර්ඩොක් මහත්මයාගෙන්ය” මාතරදී කොරයා පාදිලි උන්නාන්සේගෙන්ය”එහි අඩංගු ලිපි හඳුන්වා ඇත්තේ අඩංගු කාරණාවල් යනුවෙනි. තැබෑරුම් ගැනය.මනුෂ්‍යයින්ගේ කෑම ගැනයදුංකරත්ත යන මාර්ග ගැනයඒ වකවානුව වන විට ශ්‍රී ලංකාවට දුම්රිය හඳුන්වා දී නොතිබුණි.දුම්රිය මාර්ග ඉදිකිරීමෙහි මූලික කටයුතු සම්පාදනය වූ මේ වකවානුව දුම්රිය ලංකාවට හඳුන්වාදීමට ප්‍රථම දුම්රිය මාර්ගය හා දුම්රිය ගැන ලංකා නිධානය සඟරාවේ අමුතු ලිපියක් පළ වී තිබේ. ගොන් කරත්ත හා අශ්ව කරත්ත ප්‍රවාහනයට යොදා ගත් මේ යුගය දුංකරත්ත ගැන ලංකා නිධානය මෙසේ විස්තර කරයි.“දුංකරත්තය යන මාර්ගය ගැනය.මෙහි ඉහත සිතියමෙන් අස්වයන් නැතුව කරත්ත පාර දිගට දුමේ ආදාරයෙන් ගෙන යන්ට පුළුවන් බව පෙන්වාදී තිබෙනවාය. එක පැයකට හැතැක්ම හැත්තෑපහක් යන්ට පුළුවන. එපමන කඩිනමින් යන්ට පුළුවන් කොහොමද කියා අපි තේරුම්කර දෙනවාය. මේ ගැන පලමුකොට ඕනෑ කරන්නේ සමතලා පාරක්ය. කඳු තිබෙනවා නම් ඒවා සිදුරු කරන්ටද මිටිපන් තිබෙනවා නම් ඒවා පුරවන්ට නොහොත් ඒවා හරහින් බෝක්කු නමන්ටද ඕනෑය.පාර සෑදුවායින් පසු පැතලි යකඩ පොළු දෙපෙලක් පාරදිගට එකකට එකක් රියන් තුනක් පමන දුරින් තබන්ට ඕනෑය. ඒ යකඩ පොළු පාරෙන් ටිකක් ඉස්මතුකර ලී බාල්කවල සවිකර තබන්ට ඕනෑය. මෙහි පහත තිබෙන සිතියමේ කළුඉරිවලින් ඒ යකඩ පොළු බවත් බිංදු ඉරිවලින් පාර බවත් තේරුම් ගන්ඩ ඕනෑය. යකඩවලින් සාදා තිබෙන කරත්ත රෝද සමතලා යකඩ පොළු පිට දුවනවාය. ඒ කරත්තරෝද යකඩ පොළුවලින් පැනලා නො යන පිණිස ඒවා නමා තිබෙනවාය. මේ යකඩපොළු පිට කරත්තයක් දිවීම පහසුය. ස්වභා පාරක අස්වයන් දහතුන්දෙනෙක් අදින පමන එක අස්වයෙකුට මේ පාරේ අදින්ට පුළුවන. ඒ කොයිහැටි නුමුත් ඒ කරත්ත අස්වයින්ගෙන් අද්දවන්නේ නැත. ඒවා දුමේ ආදාරයෙන් ගෙන යනවාය.සැලියක් හොඳට මුඩියකින් වසා ගින්දර පත්තුකර වතුර රත්වෙන කොට දුම් බලයෙන් ඒ මුඩිය ඇරෙන බව මේ පොත කියවන්නා සමහරවිට දකින්ට ඇත. ගින්දර සැරව තිබෙද්දී දුම යන්ට නුදුන්නොත් සැලිය පුපුරන තරම් දුම වදිනවා ඇත. යකඩෙන් නොහොත් තඹෙන් තනාපු ලොකු භාජනේක වතුර පුරවා දුම් කරත්තේ තිබෙනවාය. ඒකේයට අඩි පහලොවක් පමන දිගින් ගින්දර පත්තු කරනවාය. මේ රස්නයෙන් වතුර ඉතා තදෙන් උතුරනවාය. දුමද ඉතා බලවත්කමෙන් පිට පනිනවාය.මේ දුම කව ඇති යකඩ ලෑල්ලක යටින් තිබෙන කානුවකින් අරිනවාය. ඒ යකඩ ලෑල්ල වටවූ භාජනේක ඉනගුකර සාදා තිබෙනවාය. යටින් දුම වැදීමෙන් ඒ යකඩ ලෑල්ල ඉහලට මතුවෙනවාය. මෙම යකඩ ලෑල්ල භාජනය මුදුනට තට්ටුවුනාම භාජනයේ තිබෙන දුම එලියට යනවාය. දුම පහතට ඇරියාම ගින්දර පිට තිබෙන ලොකු භාජනයේ අඩන්ගුව තිබුනු දුම යකඩ ලෑල්ල මතුපිට තිබෙන තවත් කානුවකින් ඇතුලට ගත්තාම ඒ යකඩ ලෑල්ල පහතට බසිනවාය. ඉන්පසු ඒ යකඩලෑල්ල ප්‍රථම ලෙසම මතුවෙන්ට අරිනවාය. මේ ආකාරයෙන් වරින්වර ඉහල පහල යෑමක් දුමෙන් අටගන්වනවාය.මිනිස්සු දෙන්නෙක් ඇරලා තිබෙන කරත්තයක ඉඳගන එක් කෙනෙක් එක පැත්තක හාන්සිවී ඒ කරත්තේ එක රෝදයක ඉස්සරහ දත් අල්ලා පහතට තදකරමින් අනිත් අය අනිත් රෝදේ පස්සාදත් ඉහලට උස්කරමින් සිටියොත් ඒ කරත්තේ යනවා ඇත. මේ ආකාරයෙන් ඉහත සඳහන්වුන ඉහල පහල යෑමෙන් දුම්කරත්තේ රෝද කරකැවෙමින් ඊට අමුනා තිබෙන අනිත් කරත්ත පසුව ගෙනයනවාය. සිතියමේ පලමුකොට දුම්යන මාර්ගය පෙන්වාදී තිබෙනවාය. කෙලින් හිටවා තිබෙන කානුවකින් දුම් පිටත් වෙන බව පෙනෙනවාය.වතුරත් දරත් තිබෙන කරත්තයක් පස්සේ තබා තිබෙනවාය. ඉන් පසු සිතියමේ මිනිස්සු බඩුබාහිරා ගෙනයන කරත්ත තිබෙනබව පෙනෙනවාය. ලොකුවට සාදාතිබෙන දුම්කරත්තවලින් නිකන් කරත්ත හාරසීයක ගෙනයන බඩුබාහිරා ගෙනයන්ට පුළුවන. ඒ දුම් කරත්තවලින් බොහෝ බඩුබාහිරා ගෙනයන විට එක පැයකට හැතැක්ම විසිපහක් බැගින් ඒ කරත්ත යනවාය. ඒවා කඩිනමින් යන්ට ඕනෑකල විට එක කරත්තයක් පමණක් ගෙනයනවාය. එවිට සමහරවිට ඒ කරත්ත එක පැයට හැතැක්ම හැත්තෑපහක් දුර යනවාය. මෙලෙස යෑමෙන් ඒ කරත්තවලට ලන්කාවවටේ දසපැයකින් යන්ට පුළුවන.දුම්කරත්තයට අමුනා තිබෙන අනිත් කරත්ත නොයෙක් නොයෙක් විදිවලට සාදා තිබෙනවාය. පොහොසත් අයට ඉඳගැනීමට හොඳට අලන්කාර කරපු විලෙලාඩිකොට්ට සාදා තිබෙනවාය. සුළු අයවලට ඒවා එපමණ හොඳට හදාලා නැත. දුම්කරත්ත අයිතිකාර අයවල් විසින් දිලිඳු අයගෙන් ඒ කරත්තවල හැතැක්මක් දුර යෑමට පැන්ස එකකට වඩා අයකරන්නට බැරිය. නුමුත් බොහෝ කරත්තවලින් එක මිනිහාගෙන් පැන්ස බාගයකට වඩා අයකරන්නේ නැත. මෙලෙසින් එකමිනිහෙකුට කොළඹ සිට ගාල්ලට යන දුර සිලින් තුනක් ගෙවා යන්ට පුළුවන.දුම්කරත්තවලට බොහෝ වියදම් යනවාය. එක හැතැක්මකට පවුන් පන්ලක්ෂ හයදාහක් පමන වියදම් ඕනෑ කරනවාය. මේ කරත්තයක් කොළඹ සිට මහනුවරට යෑමට සාදන්ට කොපමන වියදමක් ඕනෑකරනවාද කියා බලන පිණිස එංගලන්තෙන් ඉන්ජිනේරුකෙනෙක් ආවාය. ඒ ආකාර කරත්තයක් ගෙන යෑමට පාරක් සාදන්ට පවුන් අනුලක්ෂයක් ඕනෑ කරනවාය කියා ඔහුට කල්පනා වුනාය. මෙයින් පවුන් විසිදාහක් මහවිලිග‍ඟෙ හොඳ පාලමක්ද පවුන් හතලිස් පන්දාහක් කැලණිග‍ඟෙ පාලමක් සහ වතුර ගැලීමෙන් ඒක රක්ෂා කරගැනීම පිණිස තාප්පයක්ද සෑදීමට වියදම ඕනෑකර තිබෙනවාය.මිනිස්සු සහ බඩු බාහිර ගෙන යෑමෙන් යම් ලාබයක් ලබාගන්ඩ පුළුවන් කම තිබෙනවා නම් එහෙලන්තේ මිනිස්සු දුම් කරත්තයක් සෑදීමට මුදල් කැමැත්තෙන්ම දෙනවා ඇත. නුමුත් ඒ කරත්තේ ගැන වෙන වියදම අයවේද යන බව ඉතා අනුමානව තිබෙනවාය. එහෙලන්තේ සහ අමෙරිකාවෙත් දුම් කරත්ත සියගනන් තිබෙනවාය. ආසියාවේ තවම දුම් කරත්තයක් සෑදුනේ නැත. තව ස්වල්ප කලකින් බෙන්ගාලේ දුම්කරත්තයක් සදාන්ට පටන් ගන්නවා ඇත.”‘තුන්වන සිංහල සඟරාව උරගල 1842’තුන්වන සඟරාව ලෙස සැලකෙන්නේ 1842 වසරේදී මහනුවර බැප්ටිස්ට් සමාගමේ ජේ. හැරිස් දේව ගැති තුමාගේ සංස්කාරකත්වයෙන් පළකරන ලද උරගල සඟරාවයි. මුලදි කලාප 9ක් නිකුත් කොට ඇත. පසුව 1860 දී එය ප්‍රකාශ කිරීම නැවත ආරම්භකර ඇත. මේ සඟරාවේ පිටපත් සුරක්ෂිතව කොළඹ ජාතික කෞතුකාගාර පුස්තකාලයේ ඇත.විශේෂ ස්තුතිය දිනමිණ ප්‍රධාන කර්තෘ ගාමිණි ජයලත් මහතාට ජාතික කෞතුකාගාර අධ්‍යක්ෂිකා සනෝජා කස්තුරි ආරච්චි මහත්මිය කෞතුකාගාර පුස්තකාලාධිපතිනි ජී. එස්. චූලනි අධ්‍යාපන ප්‍රවර්ධන නිලධාරි ප්‍රදීප් ලංකා සහ මාතර කුමාරතුංග පුස්තකාලයේ කාර්ය මණ්ඩලයට.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n1402131</link>
    <topic>හමුදා ස්වෙච්ඡා බළසේනාවටවෘත්තිකයන් 1300ක් බඳවා ගනී</topic>
    <author>විජයානි එදිරිසිංහ</author>
    <content>ශ්‍රී ලංකා යුද්ධ හමුදා ස්වෙච්ඡා බළසේනාවේ උප සේවය සඳහා වෛද්‍ය, ඉංජිනේරු, කථිකාචාර්ය, නීති, මාධ්‍යවේදී, කලාකරුවන්, හෙද, හෙදි, පෙදරේරු, මිනින්දෝරු, ගුරුවරුන් ඇතුළු විවිධ වෘත්තීන්වල යෙදී සිටින වෘත්තිකයන් දහසකට වැඩි ප්‍රමාණයක් බඳවා ගැනීමට තීරණය කර තිබේ.ලබන මාර්තු 31 වැනිදාට පෙර සම්මුඛ පරීක්ෂණ පවත්වා ඔවුන් ‍එම තනතුරු සඳහා බඳවා ගැනීමට මේ වන විටත් ගැසට් නිවේදන පුවත්පත් දැන්වීම් ආදියද පළ කර තිබේ.ශ්‍රී ලංකා යුද්ධ හමුදා ස්වේච්ඡා බලසේනාවේ ස්වේච්ඡා උප සේවය තවදුරටත් ශක්තිමත් කිරීමේ අරමුණ ඇතිව රටෙහි ඇති විය හැකි ආපදා තත්ත්වයන් සහ සංවර්ධන කටයුතු සඳහා දායක කර ගැනීමේ ජාතික මෙහෙවර පෙරදැරි කරගෙන විද්වත් වෘත්තිකයන් රාජ්‍ය සහ පෞද්ගලික අංශයන් වෙතින් බඳවා ගැනීම සිදු කෙරෙන බව යුද්ධ හමුදා මාධ්‍ය ප්‍රකාශක බ්‍රිගේඩියර් වනිගසූරිය කීය.මෙහිදී නිලධාරීන් 300ක් සහ සෙසු නිලයන් දහසක් මේ වසරේදී බඳවා ගනු ලැබෙයි.අධිකාරී ලත් නිලධාරීන් වශයෙන් බඳවා ගන්නා වෘත්තිකයන් ඔවුන්ගේ වෘත්තීය සුදුසුකම් සහ සේවා පළපුරුද්ද මත ලුතිනන් / කපිතාන් / මේජර් / ලුතිනන් කර්නල් / කර්නල් යන නිලයන්හි අධිකාරියට පත්කරනු ලබයි.අධිකාරී නොලත් නිලධාරීන් ලෙස බඳවා ගන්නා වෘත්තිකයන් ඔවුන්ගේ වෘත්තීය සුදුසුකම් සහ සේවා පළපුරුද්ද මත කෝප්‍රල් / සැරයන් / මාණ්ඩලික සැරයන් / බලලත් නිලධාරී යන නිලයන්හි පිහිටුවනු ලැබේ.වයස අවුරුදු 18 - 55 අතර ශ්‍රී ලංකා පුරවැසිභාවය හිමි, මනා ශරීර සෞඛ්‍ය තත්ත්වයකින් යුත්, ඒ ඒ වෘත්තීන්ට අදාළ සුදුසුකම් වෘත්තීය හැකියාව සහ පළපුරුද්ද ඇති අයට මේ සඳහා අයදුම් කළ හැකිය.මෙලෙස බඳවා ගන්නා සියලුම විද්වත් වෘත්තිකයන් බඳවාගත් දින සිටම ශ්‍රී ලංකා යුද්ධ හමුදා ස්වේච්ඡා බලසේනාවේ ස්වේච්ඡා උපසේවයට අනුයුක්ත කරනු ලබන අතර දේශයේ අවශ්‍යතාවය මත සක්‍රීය සේවයට කැඳවනු ලබයි.බඳවා ගැනීමෙන් පසු දියතලාව යුද්ධ හමුදා පුහුණු කඳවුරේදී යුද්ධ හමුදාව යන්න කුමක්ද, එහි කටයුතු කරන ආකාරය ආදි වශයෙන් පුහුණුවක් ලබා දෙනු ලබයි.තවද සක්‍රීය සේවයේ යෙදී සිටින කාලසීමාවට පමණක් වැටුප් හා දීමනාවන් සමඟ වරප්‍රසාද හිමි වෙයි. එසේ සේවයට කැඳවනු ලබන නිලධාරීන් හට ප්‍රවාහන, නිල ඇඳුම්, වෛද්‍ය, ආහාර සහ නවාතැන් පහසුකම් ඇතුළු සුබ සාධක පහසුකම් නොමිලයේ සපයනු ලැබේ. මේ වන විටත් ඒ ආකාරයෙන් ස්වේච්චා බලසේනාවට එක්වූ විද්වතුන් විශාල පිරිසක් යුද්ධ හමුදාවේ විවිධ ක්ෂේත්‍රවල සේවය කරති.දීර්ඝ ඉතිහාසයක් පැවැති ස්වේච්ඡා බලසේනාවට එක්ව ඉන් පන්නරය ලබා රටට සුවිශේෂී සේවාවක් ඉටු කළ යුග පුරුෂයන් ලෙස මහාමාන්‍ය ඩී.එස්. සේනානායක, ජෙනරල් ශ්‍රීමත් ජෝන් කොතලාවල, ජෙනරල් රන්ජන් විජේරත්න, මේජර් මොන්ටේගු ජයවික්‍රම සහ ජෙනරල් අනුරුද්ධ රත්වත්තේ ආදීන් හඳුන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021310</link>
    <topic>කළුතර එජාප මන්ත්‍රී සන්ධානයට එක්වෙයි</topic>
    <author>ධනුෂ්ක ගොඩකුඹුර</author>
    <content>වසර 25කට වැඩි කලක් කළුතර ප්‍රාදේශීය සභාවේ එක්සත් ජාතික පක්ෂ මන්ත්‍රීවරයකු හා විපක්ෂ නායකවරයකු වශයෙන් කටයුතු කළ ගාමිණී. එස්. කවිරත්න මහතා ජනාධිපති මහින්ද රාජපක්ෂ මහතාට සහාය පළ කරමින් එක්සත් ජනතා නිදහස් සන්ධානයට එක්වෙයි.කවිරත්න මහතා පෙරේදා (11) අරලියගහ මන්දිරයේදී ජනාධිපතිතුමා මුණගැසී ජනාධිපතිතුමා ප්‍රමුඛ සන්ධාන රජය ගෙන යන වැඩපිළිවෙළට සහය පළ කළේය. දිනාගත් නිදහස උදුරා ගැනීමට විදේශ බලවේග අපේ රටට විවිධ බාධා එල්ල කරමින් සිටින මේ මොහොතේ එම අභියෝග ජය ගැනීමට ජනාධිපතිතුමා ප්‍රමුඛ රජයට ශක්තිය ලබාදීම රටට ආදරය කරන සියලුදෙනාගේ වගකීම බව කවිරත්න මහතා ප්‍රකාශ කළේය.එමෙන්ම රටට සේවය කළ හැක්කේ ජනාධිපතිතුමාගේ නායකත්වය යටතේ පමණක් බව පෙන්වා දුන් ඒ මහතා එතුමා සමඟ එක්වී උපන් රටටත්, ජනතාවටත් සේවය කිරීමට තමන් තීරණය කළ බවද කියා සිටියේ ය. ගාමිණි. එස් කවිරත්න මහතා 1991 - 1996 දක්වාත්, 2001 සිට 2006 දක්වාත් කලුතර ප‍්‍රදේශීය සභාවේ සභාපතිවරයා වශයෙන් කටයුතු කළ අතර1997 - 2002 දක්වාත්, 2006 - 2011 දක්වාත් කලූතර ප‍්‍රාදේශීය සභාවේ විපක්ෂ නායකයාව කටයුතු කළ ප්‍රබල එ. ජා. ප සාමාජිකයෙකි. ව්‍යාපෘති ඇමැති රෝහිත අබේගුණවර්ධන මහතා ද මෙම අවස්ථාවට එක් ව සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n1402132</link>
    <topic>ශ්‍රී ලංකාවට එරෙහි යෝජනාවටචීනයෙන් විරෝධය</topic>
    <author>මහින්ද අලුත්ගෙදර</author>
    <content>එළඹෙන මාර්තු මාසයේදී ආරම්භ වන ජගත් මානව හිමිකම් කවුන්සලය වෙත අමෙරිකාව ඇතුළු බටහිර රටවල් විසින් ශ්‍රී ලංකාවට එරෙහිව ගෙන ඒමට නියමිත යෝජනාවලියට දැඩි ලෙස විරෝධය පළකරන බවට චීනය සහතික වෙයි.ආරක්ෂාව සඳහා මෙන්ම ජාතික නිදහස, ස්වෛරීත්වය සහ භෞමික අඛණ්ඩතාව රැකගැනීම වෙනුවෙන් සෑම අවස්ථාවකදීම ශ්‍රී ලංකා රජයට සහාය පළකරන බවද සිය අභ්‍යන්තර කටයුතු විසඳා ගැනීමට ශ්‍රී ලංකාවේ ජනතාවට ඇති හැකියාව සහ ඥානය තමන් විශ්වාස කරන කරන බවද චීනයේ විදේශ කටයුතු ඇමැති වැන්ග් යී මහතා අවධාරණය කරයි.චීනයේ නිල සංචාරයක නිරත ශ්‍රී ලංකා විදේශ කටයුතු ඇමැති මහචාර්ය ජි.එල් පිරිස් මහතා හමුවු අවස්ථාවේ දි චීන විදේශ ඇමැතිවරයා මේ බව ප්‍රකාශකර ඇතැයි විදේශ කටයුතු අමාත්‍යාංශය පවසයි.මෙහිදී චීන විදේශ ඇමැතිවරයා වැඩිදුරටත් අදහස් දක්වමින් ප්‍රකාශකර ඇත්තේ ශ්‍රී ලංකාවට එරෙහිව අමෙරිකාව විසින් ගෙන ඒමට සූදානම් වන එක්සත් ජාතීන්ගේ යෝජනාවලියට විරුද්ධත්වය පළ කරන බවත් මානව හිමිකම් වැනි කරුණු ඉස්මතු කරමින් ශ්‍රි ලංකාවේ අභ්‍යන්තර කටයුතුවලට අත පෙවිමට ඇතැම් රටවල් දරන උත්සහයට විරුද්ධත්වය පළ කරන බවත්ය.මානව හිමිකම් මුවාවෙන් ඇතැම් රටවල් ශ්‍රී ලංකාවේ අභ්‍යන්තර කටයුතුවලට මැදිහත් වීමට උත්සාහ ගන්නා බව පෙන්වා දී තිබෙන චීන විදේශ ඇමැතිවරයා තම රට ඒ සඳහා විරෝධය පළ කරන බවද ශ්‍රී ලංකාවේ ජාතික ස්වාධීනත්වය, සෛවරීත්වය, භෞමික අඛණ්ඩතාව ආරක්ෂා කිරීම සඳහා තම සහාය අඛණ්ඩව ලබාදෙන බවද පෙන්වා දී තිබේ.මේ අතර චීනය හා ශ්‍රී ලංකාව දෙරට අතර පවතින ද්විපාර්ශවික සබඳතා උපක්‍රමික සහයෝගිතා හවුල්කාරිත්වයකට ඉහළ නැංවීම සම්බන්ධයෙන්ද අවධානය යොමු කර තිබෙන අතර මෙවැනි හවුල්කාරිත්වයක් ඇතිකර ගැනීමට පසුගිය වසරේ මැයි මාසයේ ජනාධිපති මහින්ද රාජපක්ෂ මහතා චීනයේ කළ සංචාරයේදී ජනාධිපති ෂී ජිං පිං මහතා සමඟ පැවැත්වූ සාකච්ඡාවේදී එකඟත්වය පළකොට තිබෙන බවද අවධාරණය කෙරිණි.ජනාධිපති මහින්ද රාජපක්ෂ මහතාගේ විශේෂ දූතයෙකු ලෙස විදේශ කටයුතු ඇමැතිවරයා චීනයේ චාරිකාවක නිර.ව සිටින අතර දේශපාලන සහයෝගීතාව, ආරක්ෂක කටයුතු, ආර්ථික සබඳතා සහ සංස්කෘතික කටයුතු පිළිබඳවද එම සාකච්ඡාවේදී අවධානය යොමුකර ඇත.මේ එක් එක් ක්ෂේත්‍ර සඳහා ප්‍රායෝගික විධිවිධාන කෙරෙහි සැලකිල්ල යොමු කළ ඇමැතිවරු දෙපල එම අංශවල ප්‍රගතිය කඩිනම් කිරීමටද අවධානය යොමු කළහ.තමාට ශ්‍රී ලංකාව පිළිබඳවත් ගැටුම් නතර කි‍රීමෙන් පසු ලබා ඇති ප්‍රගතිය සම්බන්ධයෙන් පූර්ණ අවබෝධයක් ඇතැයිද චීන විදේශ ඇමැතිවරයා පවසා තිබේ.මෙහිදී ශ්‍රී ලංකා විදේශ කටයුතු ඇමැති මහාචාර්ය ජී.එල්. පීරිස් මහතා, ශ්‍රී ලංකාව ලබා ඇති ප්‍රගතිය සම්බන්ධව සවිස්තරාත්මකව පැහැදිලි කර ඇති අතර චීන ආධාර යටතේ ශ්‍රී ලංකාවේ ක්‍රියාත්මක ව්‍යාපෘති ගණනාවක ප්‍රගතිය සමාලෝචනය කරමින් ඒ සඳහා ආධාර සැපයීම පිළිබඳ ශ්‍රී ලංකා විදේශ ඇමැතිවරයා චීනයට ස්තූතිය පළකර ඇත.  .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n1402133</link>
    <topic>ශ්‍රී ලංකාවේ ප්‍රථමතරුණ ප්‍රතිපත්තියහෙට එළි දැක්වේ</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ ප්‍රථම තරුණ ප්‍රතිපත්තිය ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ සුගතදාස ක්‍රීඩාංගණයේදී හෙට (14) සවස 6.00 එළිදැක්වීමට නියමිතය.ශ්‍රී ලංකේය තරුණ ප්‍රජාව වෙනුවෙන් වෙන් වූ තරුණ ප්‍රතිපත්තියක් එළිදැක්වෙන ප්‍රථම අවස්ථාව මෙය වන අතර, එය ප්‍රධාන වශයෙන් ආයතන තුනක ක්‍රියාකාරී ප්‍රතිඵලයකි.යෞවන කටයුතු හා නිපුණතා සංවර්ධන අමාත්‍යාංශය‘’ේ නිරීක්ෂණය හා මඟපෙන්වීම යටතේ තරුණ සේවා සභාව, විවෘත විශ්වවිද්‍යාලය එක්ව මේ ප්‍රතිපත්තිය නිර්මාණය කර ඇත. තරුණ අවශ්‍යතා පිළිබඳව හා එම අවශ්‍යතා ඉටු කර ගැනීම පිළිබඳ උපායමාර්ගික ප්‍රවේශයක් වශයෙන් මේ ප්‍රතිපත්තිය නිර්මාණය කර ඇති අතර, මේ සම්බන්ධයෙන් විද්වතුන්, දේශපාලන පක්ෂ නායකයන්, විශ්වවිද්‍යාල තරුණ ප්‍රජාව හා සිවිල් පුරවැසියන් ගෙන් අදහස් විමසීමක්ද සිදු කර ඇත.තරුණ ප්‍රතිපත්තිය එළිදැක්වීම වෙනුවෙන් තරුණයන් 5,000ක් සහභාගී විමටද නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021322</link>
    <topic>ඩයස්පෝරාව දමිළ වැසියන්ට මුදල් එවීමඔවුන්ගේ ජීවිතවලට අහිතකර ලෙස බලපානවා</topic>
    <author/>
    <content>මෙරට දමිළ ජාතිකයන්ට දමිළ ඩයස්පෝරාව මුදල් එවීමට පුරුදුව සිටීම නිසා ඔවුන්ගේ ජීවන රටාව කෙරේ අහිතකර බලපෑමක් සිදුවීම සම්බන්ධයෙන් උතුරු පළාත් ප්‍රධාන අමාත්‍ය සී. වී. විග්නේෂ්වරන් කනගාටුව පළකරයි.විදේශ අරමුදල්, විශේෂයෙන් ම ශිෂ්‍ය පරපුර ඇතුළු දමිළ සමාජයට පිරිමැසිය නොහැකි හානියක් කර ඇතැයි ඔහු පවසයි. විග්නේෂ්වරන් මහතා මේ අදහස් පළ කර තිබුණේ පසුගිය සතියේ පැවති වන්නි මධ්‍ය විද්‍යාලයේ ත්‍යාග ප්‍රදාන උත්සවයට සහ 60වන සංවත්සරයට සහභාගි වූ අවස්ථාවේයි.ගැටුම් පැවැති සමයේ දී දේශපාලන රැකවරණය පතා විදෙස් ගත වූ අය මෙරට වෙසෙන ඥාතීන්ට මුදල් එවීමට පටන්ගෙන ඇතැයි ඔහු කියයි. මීට වසර ගණනාවකට පෙර හොඳ ජීවිතයක් ගත කිරීමට උනන්දුවක් දැක්වූ අයට වෙහෙසී වැඩ කිරීම හැර අන් විකල්පයක් නොවූ බවත්, දැන් විදේශවලින් මුදල් ගලා ඒම නිසා ජීවිතය සැපවත් වී ඇති බවත් ඔහු වැඩිදුරටත් පවසා තිබේ. මෙවැනි මුදල් ජංගම දුරකථන, පරිගණක සහ අන්තර්ජාල පහසුකම් වෙනුවෙන් වැය කරනු ලැබේ.ඩයස්පෝරාවෙන් ලැබෙන මුදල් හේතුවෙන් පැනනැගී ඇති සමාජ ගැටලු පිළිබඳ පිළියම් යෙදිය යුතුව ඇතැයි ඔහු අවධාරණය කර තිබේ. වෙහෙස මහන්සි වී වැඩ කිරීම වෙනුවට දමිළ තරුණ තරුණියන් චිත්‍රපට බැලීමට යොමු වී තිබේ. මෙවැනි චිත්‍රපට බොහෝවිට ලිංගික හෝ ප්‍රචණ්ඩකාරී දර්ශන සහිත ඒවායි. තවද ජංගම දුරකථන ඔස්සේ ආදර පණිවුඩ හුවමාරු කර ගැනීමට ද මොවුන් යොමු වී ඇතැයි ප්‍රධාන ඇමැතිවරයා පවසා තිබේ.සාම්ප්‍රදායික සංස්කෘතිය පසෙකලා නව සංස්කෘතික වටිනාකම් කරපින්නා ගත් අය විග්නේෂ්වරන් මහතාගේ දැඩි විවේචනයට ලක්වී ඇත. මේ නිසා යෞවනයන් මත්පැන් බීමට, මත්ද්‍රව්‍ය ගැනීමට මෙන් ම වීදිවල සටන් වැදීමට යොමුවී ඇතැයි ඔහු වැඩිදුරටත් කියා තිබේ. විදේශවලින් නිකම් ලැබෙන මුදල් විසි කිරීමෙන් තමන්ට අවශ්‍ය ඕනෑම දෙයක් කරගත හැකි බවට ඔව්හු විශ්වාස කරති. මෙවැනි සිද්ධීන්ට සම්බන්ධ වූ තරුණයන් මෙන් ම තරුණියන් ද නීතියේ රැහැනට අසුවූ පසුව නීතිය ක්‍රියාත්මක කරන නිලධාරීන්ට මුදල් දීමට ද පුරුදු වී ඇති බව ඔහු අනාවරණය කර තිබේ.තම දෙමාපියන්ට සහ වැඩිහිටියන්ට වඳින සිංහල පිරිමි සහ ගැහැනු ළමයි පිළිබඳ සිහිපත් කළ විග්නේෂ්වරන් මහතා ඇතැම් දමිළ යෞවනයන් තම දෙමාපියන්ට සහ ගුරුවරුන්ට බැණවදින බවත් කියා තිබේ. අමාරු කාලසීමාව තුළ දමිළ ජනයා ඉතා වෙහෙස මහන්සි වී වැඩ කළ අතර, වඩා යහපත් ජීවිතයක් වෙනුවෙන් ඔවුන් රඳා පැවතුණේ අධ්‍යාපනය මතයි.පසුගිය කාලවල දී පැවැති රජයන් විසින් ලබා දී ඇති සුබසාධක පියවරයන් ගැන සඳහන් කළ විග්නේෂ්වරන් මහතා, පොත්පත්, නිල ඇඳුම් සහ ආහාර වේල නොමිලේ ලබාදීම දිගින් දිගටම සිදු නොවනු ඇතැයි කියා තිබේ. අතීතයේ දී මෙවන් පහසුකම් නොලැබුණ බවත්, රට ඔවුන්ගෙන් බලාපොරොත්තු වන සේවය පිළිබඳවත් යෞවනයන් දැනුවත් කළ යුතු බවද කියා තිබේ.අයහපත් ක්‍රියාවලට ජීවිත කාලය තුළ පඩිසන් ලැබෙන බව මිනිසුන් විසින් අවබෝධ කරගත යුතු බව ද කියා තිබේ. එමෙන් ම යහපත් ක්‍රියාවලින් යහපත් ප්‍රතිඵල ලැබෙන බවත් කියා දිය යුතුය. කර්ම විපාකවලින් කිසිවෙකුටත් පැන යා නොහැකි බව ඔහු පවසා ඇත. මේ අවස්ථාවේ දී ඔහු ඊජිප්තු නායක හොස්නි මුබාරක්, ඉරාක ජනාධිපති සදාම් හුසේන් සහ පාකිස්තානයේ මුෂාරෆ්ට අත්වූ ඉරණම ද සිහිපත් කර තිබේ.අතීතයේ දී වැඩිහිටියන් ගත කළ ජීවිතය පිළිබඳ ශිෂ්‍යයන් සිතා බැලිය යුතු කාලය එළඹ ඇතැයි ඔහු කියා තිබේ. කිසිදු වගවිභාගයකින් ‍තොරව කටයුතු කළහොත් අපට අත්විය හැකි අනාගත ඉරණම ගැන සිතා බැලිය යුතුව ඇතැයි ද ඔහු පවසා ඇත.ස්වයං රැකියා ව්‍යාපෘති සහ සමුපකාර සේවා තුළින් ආර්ථිකය දියුණු කිරීමට දුෂ්කරතා මධ්‍යයේ වුවද උතුරු පළාත් සභාව කටයුතු කරන බව ප්‍රධාන අමාත්‍යවරයා කියා තිබේ. එහෙත්, තරුණ පරපුර රට හැර යාමට හෝ ඩයස්පෝරාව එවන මුදල් මත යැපීමට උත්සාහ කරන්නේ නම් පළාත් සභාවේ උත්සාහය නිෂ්ඵල වනු ඇති බවද ඔහු පවසා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021323</link>
    <topic>විශ්‍රාම වැටුපෙන් මුදල් ගසා කෑවැයිනිලධාරීන්ට එරෙහි ලිපිගොනු පොලීසියට</topic>
    <author>නිරූෂි විමලවීර</author>
    <content>ව්‍යාජ අත්සන් යොදා ව්‍යාජ ලිපි ගොනු ඉදිරිපත් කොට වැන්දඹු හා අනත්දරු විශ්‍රාම වැටුප් යෝජනා ක්‍රමයෙන් ලක්ෂ ගණන් මුදල් ගසා කෑ නිලධාරින්ට එරෙහි ලිපි ගොනු විශ්‍රාම වැටුප් දෙපාර්තමේන්තුව විසින් ඊයේ (12) මාලිගාවත්ත පොලිසියට භාරදී තිබේ.විශ්‍රාම වැටුප් යෝජනා ක්‍රමයෙන් මුදල් ලබා ගැනීම සඳහා ව්‍යාජ ලිපිගොනු සැකසීම සම්බන්ධයෙන් මාළිගාවත්ත පොලිසිය විශේෂ විමර්ශනයක් ‍ඊයේ ආරම්භ කළ බව විශ්‍රාම වැටුප් අධ්‍යක්ෂ ජනරාල් සුනිල් හෙට්ටිආරච්චි මහතා ප්‍රකාශ කෙළේය.වැන්දඹු හා අනත්දරු විශ්‍රාම වැටුප් සකසාදීම සඳහා පුද්ගලයකුගෙන් රුපියල් ලක්ෂයක කප්පමක් ඉල්ලා සිටීමේ සිද්ධියක් සම්බන්ධයෙන් විමර්ශනය කිරීමේදී මෙම මහා පරිමාණ වංචාවේ තොරතුරු අනාවරණය වූ බව හෙතෙම අවධාරණය කළේය.වංචාවට, දූෂණයට තිත තබා යහපාලනයක් ඇති කිරීමේ මහින්ද රාජපක්ෂ ජනාධිපතිතුමා‍ෙග් සංකල්පය ආයතනය තුළ ක්‍රියාත්මක කළ බවත්, දීර්ඝකාලීනව වංචා හා දුෂණවලට සම්බන්ධ වූවන් ඊට විරුද්ධ බවත් කී ඒ මහතා වංචාවන්ට සම්බන්ධ නිලධාරින් සේවකයන්ට සාවද්‍ය තොරතුරු ලබාදෙමින් ඔවුන් නොමග යවන බවත්, එහෙත් කිසිවිටෙකත් තමා දුෂණයට වංචාවට ඉඩ නොදෙන බවත්, අනාවරණය කළේය.අකර්මන්‍ය වී තිබු මෙම ආයතනයේ ක්‍රියාකාරිත්වය විදිමත් කිරීමට සිවු මසකින් තමන්ට හැකිවූ බව කී ඒ මහතා, තමා ඇප කැපවී ආයතනයේ යහපාලනය ඇති කරන බව අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021324</link>
    <topic>බීමතින් රිය පැදවූ තරු ගායකයාට රු.7500ක් දඩ</topic>
    <author>පාණදුර සමූහ කපිල සෝමරත්න</author>
    <content>පාණදුර ගාලුපාරේ බීමත්ව මෝටර් රථයක් පැදවීමේ චෝදනාවට වරද පිළිගත් තරු ගායකයකුට පාණදුර අතිරේක දිසාවිනිසුරු සහ ප්‍රධාන විනිසුරු රුචිර වැලිවත්ත මහතා විසින් රුපියල් 7500 ක දඩයක් නියම කර ඔහුගේ රියදුරු බලපත්‍රය මාස හයකට අත්හිටුවන ලදී.පාණදුර පොලිසියේ රථවාහන අංශයේ ස්ථානාධිපති පොලිස් පරීක්ෂක සරත්චන්ද්‍ර මහතා විසින් මෙම නඩුව පවරා තිබුනි. සැරයක් ජයසිංහ මහතා විසින් සැකකරු ඊයේ(12) අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n1402134</link>
    <topic>රට පොහොර ගෙන්වීමට යන රුපියල් කෝටි 20,000ක් ඉතිරි කිරීමේ වැඩපිළිවෙළක්</topic>
    <author>ජයසිරි මුණසිංහ සහ සිතාරා සේනානි</author>
    <content>පිටරටින් පොහොර ගෙන්වීමට වාර්ෂිකව වැය කරන රුපියල් කොටි විසිදහසක මුදලක් අපේ රටේම ඉතිරි කර ගැනීමේ වැඩපිළිවෙළක් ඇරඹීමට රජය සූදානම් වේ.ඒ අනුව දැනට තේ, පොල්, රබර් පොහොර පමණක් නිපදවෙන ලංකා පොස්පේට් ආයතනයේ නිෂ්පාදන ධාරිතාව වැඩි කිරීමට අවශ්‍ය සියලු කටයුතු සකස් කැරෙන බව රාජ්‍ය සම්පත් සහ ව්‍යවසායසංවර්ධන ඇමැති දයාශ්‍රිත තිසේරා මහතා ප්‍රකාශ කළේය.වී වගාව සඳහා අවශ්‍ය සියලු පොහොර තොග අප රටේම නිපදවීමට ජනාධිපති මහින්ද රාජපක්ෂ මහතා අපේක්ෂා කරයි.ජනාධිපතිතුමන්ගේ මීළඟ ඉලක්කය වන රටට අවැසි පොහොර රට තුළම නිෂ්පාදන ක්‍රියාවලියට ලංකා පොස්පේට් ආයතනය මේ වන විට සූදානම් බවත්, ඒ අනුව රටට රුපියල් බිලියන 20ක් වාර්ෂිකව ඉතිරි වන බවත් රාජ්‍ය සම්පත් සහ ව්‍යවසාය සංවර්ධන ඇමැති දයාශ්‍රිත තිසේරා මහතා පවසයි.නවීකරණය වන පොස්පේට් ආයතනයේ කටයුතු නිරීක්ෂණය සහ වෘත්තීය සමිති සමඟ පැවැති සාකච්ඡා වලින් අනතුරුව ඇමැතිවරයා මාධ්‍යයට මේ බව හෙළි කළේය.මේ වන විට වාර්ෂික පොහොර අවශ්‍යතාවය සඳහා ත්‍රිත්ව සුපර් පොස්පේට් (T.S.P.) මෙට්‍රික් ටොන් 150000ත් 180000ත් අතර ප්‍රමාණයක් මෙරටට ආනයනය කෙරෙන අතර ඒ සඳහා වාර්ෂිකව රුපියල් බිලියන 20ක් වැය කෙරෙනු ඇත.එප්පාවල රොක් පොස්පේට් (E.R.P.) හා අධිශ්‍රේණියේ එප්පාවල රොක් පොස්පේට් (HERP) යන දෙවර්ගය පමණක් දැනට ලංකා පොස්පේට් ආයතනයේ නිෂ්පාදනය කෙරෙන අතර එය වාර්ෂිකව මෙට්‍රික් ටොන් 60000ක් වන අතර එය යොදා ගන්නේ තේ, පොල්, රබර්, සඳහා පමණි.වී සහ එළවළු ඇතුළු කෙටිකාලීන වගාවන් වෙනුවෙන් අවශ්‍ය කෙරෙන (T.S.P.) ත්‍රිත්ව සුපර් පොස්පේට් නිෂ්පාදනය සඳහා වන යාන්ඔය ව්‍යාපෘතිය පිළිබඳ සාකච්ඡා අවසන් අදියරේ පවතින බවද ඇමැතිවරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n1402135</link>
    <topic>ඇමැති මෛත්‍රීගේ ගෙවත්තේ කිලෝ 15ක අලයක්</topic>
    <author/>
    <content>සෞඛ්‍ය ඇමැති මෛත්‍රීපාල සිරිසේන මැතිතුමාගේ කොළඹ නිල නිවෙස පිහිටි ගෙවත්තේ වවන ලද අල විශේෂයක කිලෝ 15ක පමණ බරින් යුත් අලය අද නෙළාගනු ලැබීය.මේ අල විශේෂය 1976දී කෘෂිකර්ම දෙපාර්තමේන්තුව විසින් ශ්‍රී ලංකාවට හඳුන්වාදෙන ලද එෂුමා නමින් හඳුන්වන අල භෝගයකි. මේ අල වර්ගයෙහි විශේෂත්වය වන්නේ අලය එරෙනවිට වැල මියයාමයි. ඒ අනුව පසුගිය වසරේ අමාත්‍යවරයාගේ නිල නිවස පිහිටි ගෙවත්තේ සිටුවන ලද එම අල භෝගය අස්වැන්න නෙළා ගැනීම අද සිදුකළ අතර මේ අලය එරී ඇත්තේ අඩි 06ක් පමණ ගැඹුරකිනි. වසරකට වරක් මේ භෝගයේ අස්වනු නෙළාගැනීම සිදු කෙරේ.මේ අලය නරඹමින් සෞඛ්‍ය ඇමැතිවරයා ප්‍රකාශ කළේ කෘෂිකර්ම ඇමැතිවරයා වශයෙන් සිටියදී අපි වවමු රට නගමු වැඩසටහන ක්‍රියාත්මක කළ අවස්ථාවට පෙර පවා තමන් වගා කටයුතු වල නිරතව සිටින අතර වර්තමානයේ සෞඛ්‍ය අමාත්‍යවරයාව සිටියත් තමන් ගොවිතැන අත්හැර නැති බවයි.මහ පොළොවට හිස නමා ජීවත්වන පුද්ගලයෙක් වශයෙන් තමන් මහපොළවට දැක්වූ ගරුත්වය නිසා මහපොළොව ද තමන්ට නිසි ප්‍රතිචාර දක්වා ඇති බව අමාත්‍යවරයා සිනාසෙමින් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n1402136</link>
    <topic>ගුරුවරුන්ට බලපත් ක්‍රමයක් හඳුන්වා දීමට සූදානම්</topic>
    <author>සුභාෂීණී සේනානායක</author>
    <content>මේ රටේ ඉගැන්වීම් සිදු කරන සියලු ගුරුවරුන්ට බලපත්‍ර ක්‍රමයක් හඳුන්වාදීමට අවශ්‍ය නව ක්‍රමවේදයක් හදුන්වා දීමට ජාතික අධ්‍යාපන ආයතනය සුදානම් වේ.මේ සඳහා මේ වන විටත් අවශ්‍ය සාකච්ඡා සිදු කරන බව එම කොමිසමේ අධ්‍යක්ෂ ජනරාල් මහාචාර්ය ඩබ්ලිව්. එම්. අබේරත්න බණ්ඩාර මහතා දිනමිණට කියා සිටියේය. මේ රටේ අධ්‍යාපනය ලබන දරුවන්ගේ හෙට දවස වඩාත් යහපත් කිරීමට මේ ක්‍රියාමාර්ගය ගන්නා බවද ඒ මහතා කියා සිටියේය.මේ බලපත්‍ර ක්‍රමය වසර 2016 දී හදුන්වා දීමට අදහස් කර ඇතැයි කී ඒ මහතා ගුරුවරුන්ගේ ගුණාත්මකබව මෙන්ම ඔවුන් ලබා ඇති පුහුණුව ආදී සියලු අංශ මැන බැපෙන බවද කීවේය.යම් අකටයුත්තක් සිදුකළ හොත් හෝ යම් සිද්ධියකදී බලපත්‍රය අහෝසී කිරීම හෝ අත්හිටුවීම ආදී ගත යුතු ක්‍රියා මාර්ග සම්බන්ධයෙන්ද මෙහිදී සොයා බැලීමක් සිදුකරනු ලබන බව ද කී මහාචාර්යවරයා සැමට අධ්‍යාපනය ගෝලීය අත්දැකීම්, ඉගැන්වීම සහ ඉගෙනීම, සැමට ගුණාත්මක තත්ත්වය සාක්ෂාත් කර ගැනීම සහ නව තාක්ෂණය සමඟින් ලෝකයේ දියුණුවත් සමඟ කෙතරම් ගුරුවරුන් දැනුම්වත්ද යන්නද මෙ‍හිදී සොයා බැලේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n1402137</link>
    <topic>මැතිවරණ නීති කඩන අයගේනිවැරදි ‍තොරතුරු නොබියව හෙළි කරන්න</topic>
    <author>සිතාරා සේනානී සහ නුවන් කොඩිකාර</author>
    <content>මැතිවරණ නීති රීති උල්ලංඝනය කරන අපේක්ෂකයන් පිළිබඳ පක්ෂ විපක්ෂ භේදයකින් තොරව තොරතුරු රටට හෙළිකිරීම මාධ්‍ය ආයතන හා මාධ්‍යවේදීන්ගේ වගකීම බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය.එසේ හෙළිකිරීමෙන් එම අපේක්ෂකයින් පිළිබඳ ජනතාවට නිසි අවබෝධයක් ලබා ගැනීමට අවස්ථාව සැලසිය හැකි බවත් එලෙස වාර්තා වන සිද්ධීන් පිළිබඳ රජයද විමසිලිමත්ව සිටින බවත් හෙතෙම කීවේය.ශ්‍රී ලංකා නිදහස් පක්ෂ මූලස්ථානයේ ඊයේ (12) පැවැති මාධ්‍ය හමුවේදි ඇමැතිවරයා එසේ ප්‍රකාශ කෙළේය.යම් තනතුරක් ලබාදිමේදි එසේ පලවී ඇති වාර්තා හා තොරතුරු අධ්‍යනය කර එහි සත්‍ය අසත්‍යතාව අනුව ක්‍රියාමාර්ග ගැනීමට එක්සත් ජනතා නිදහස් සන්ධානය ඉදිරියේදි කටයුතු කරන බව ඒ මහතා කියා සිටියේය.එහෙත් පසුගිය කාලයන් හා සන්සන්දනය කිරිමේදි මැතිවරණ නීති උල්ලංඝනය කිරීම මේ වන විට අවම වී ඇති බව පවසන සිරිපාල ද සිල්වා මහතා එසේ කිරීමෙන් තමන්ගේ දේශපාලන ගමන් මග කෙටිවන බව ඔවුන් අවබෝධ කරගෙන ඇති බව පැවැසීය.මැතිවරණ කාල සීමාවේදි කවුරුන් වරදක් කළද පාට පක්ෂ භේද හෝ තාන්න මාන්න නොබලා අවශ්‍ය ක්‍රියාමාර්ග ගැනීමට පොලිසියට නිදහස දි ඇති බවත් කිසිවිටක ඊට ඇඟිලි ගැසීම් නොකරන බවත් හෙතෙම අවධාරණය කෙළේය.මේ අවස්ථාවට ඇමැතිවරුන් වන මෛත්‍රීපාල සිරිසේන, ඩබ්ලිව්. ඩී. ජේ සෙනවිරත්න මහත්වරුන්ද සහභාගි වී සිටියහ.  .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n1402138</link>
    <topic>දින වෙනස් කළ ක්ෂණික ආහාර කඩුවෙල ගබඩාවක</topic>
    <author>විජයානි එදිරිසිංහ</author>
    <content>මනුෂ්‍ය පරිභෝජනයට නුසුදුසු විශේෂයෙන් ළමුන්ට දෙන ටිපිටිප්, අල පෙති, කැකර්ස්, ස්නැක්ස් ඇතුළු ක්ෂණික ආහාර ද්‍රව්‍ය තොග යළි පැකට් කරමින් සිටි ආහාර සැකසුම් මධ්‍යස්ථානයක් වැටලූ පාරිභෝගික අධිකාරිය එහි තිබී රුපියල් ලක්ෂ පනස්පහක පමණ ආහාර තොග සොයාගෙන තිබේ. කඩුවෙල, හංවැල්ල පාරේ වෙලේ හන්දිය ප්‍රදේශයේ එම ක්ෂණික ආහාර වර්ග ගබඩාව පවත්වාගෙන ගොස් ඇත.බංග්ලාදේශයෙන් ආනයනය කරන ලද එම ආහාර සැකසුම් තොග වසරක පමණ කාලයක් කල් ඉකුත්වී ඇත. ඒවා යළි සකසා දින වෙනස් කර වෙළෙද පොළට යැවීම මෙම ආනයනකරුවන් විසින් කාලයක් තිස්සේ සිට සිදු කර තිබේ.තවද එම ආහාර නියමිත ප්‍රමිතියට සැකසූ ඒවා නොවන අතර ඒවා අසුරා ඇත්තේද ප්‍රමිතියට අනුකූල නොවන ආකාරයට බව හෙළිවී ඇත. එම ඇසිරීම නිසා ක්ෂණික ආහාර ද්‍රව්‍යවල රසායනික වෙනස්වීමක් සිදුවී ඇති අතර එම තත්ත්වය බෙහෙවින් ම ශරීර සෞඛ්‍යයට අහිතකර බවද අනාවරණය වී ඇත.සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතාට ලැබුණු තොරතුරක් මත මෙම වැටලීම් සිදු කළ අතර එය පවත්වාගෙන ගිය ව්‍යාපාරිකයන් ඊයේ (12) කඩුවෙල මහේස්ත්‍රාත් වෙත ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n1402139</link>
    <topic>හොර පාරෙන් නවසීලන්තයටයන්න ආ 75ක් බේරුවලදී දැලේ</topic>
    <author>කළුතර දිස්ත්‍රික් සංචාරකකළුතර විශේෂ, කළුතර මධ්‍යම සමූහ</author>
    <content>නීති විරෝධීව නවසීලන්තය බලායෑමට බේරුවලට පැමිණි සැකකරුවන් 75 දෙනෙකු බේරුවල පොලිසිය මඟින් ඊයේ (12) අලුයම අත්අඩංගුවට ගෙන තිබේ.එම පිරිස ප්‍රවාහනය කළ බස් රථයක් සහ වෑන් රථයක්ද මේ සමඟ අත්අඩංගුවට ගෙන තිබේ.නවසීලන්තයට යෑමට පැමිණි පිරිස අතර පිරිමි 60 දෙනෙකුද, කාන්තාවන් 9 දෙනෙකු හා වයස අවුරුදු 16ට අඩු පිරිමි දරුවන් 3කුද, ගැහැණු දරුවන් 3 දෙනෙකුද මෙහි වෙති.පොලිසිය පවසන අන්දමට මේ අයගෙන් නවසීලන්තයට යවන්න එක් අයෙකුගෙන් රු. 50,000 බැගින් ගෙන ඇති බව පොලිස් පරීක්ෂණවලදී හෙළිවී තිබේ.මේ පිරිස කිලිනොච්චිය, වැල්ලවත්ත, පානදුර, මඩකළපුව ඇතුළු ප්‍රදේශ ගණනාවක පදිංචිකරුවන් වන අතර මොවුන් දමිළ ජාතිකයෝද වෙති.මේ පිරිස ඊයේ (12) අලුයම 1.45ට පමණ බේරුවල ‍මොරගල්මාර ගස අසලට පැමිණ තිබෙන අවස්ථාවේදී බේරුවල පොලිස් ස්ථානයේ බුද්ධි අංශයට ලැබුණු තොරතුරක් අනුව මේ පිරිස බේරුවල පොලිස් ස්ථානයේ ස්ථානාධිපති පොලිස් පරීක්ෂක දුමින්ද රාජපක්ෂ, උප පොලිස් පරීක්ෂක කුලසූරිය, පොලිස් පරීක්ෂක රණවීර, පොලිස් සැරයන් ජයන්ත, පොලිස් සැරයන් රාජවසම්, පොලිස් කොස්තාපල් අරවින්ද ඇතුළු නිලධාරී පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021311</link>
    <topic>ජනපතිට සිප්සතර දුන් ගුරු පියාදැයෙන් සමුගෙන තෙමසයි</topic>
    <author>තර්ස්ටන් විදුහලේ හිටපු විදුහල්පති (විශ්‍රාමික) මහින්ද ජයසේකර</author>
    <content>කොළඹ තර්ස්ටන් විදුහලේ හිටපු නියෝජ්‍ය විදුහල්පතිවරයකු වූ මහින්දපාල සමරවීර මහතා අභාවප්‍රාප්ත වී මේ මස 17දාට තෙමසක් සපිරේ. ඒ නිමිත්තෙන් එතුමාට පින්පතා 15 – 16 දෙදින පින්කම් රැසක් පැවැත්වීමට පවුලේ ඥාතීන් කටයුතු යොදා තිබේ. මේ සමරු සටහන ඒ නිමිත්තෙනි.තර්ස්ටන් විදුබිමේ මුල් නිමැවුම්කරුවාණන් වූ ස්වර්ගස්ථ ඒ. ජේ. තර්ස්ටන් දේවගැතිතුමා ආරම්භ කළ කෘෂිකාර්මික හා කාර්මික විදුහල් වසා දැමීමෙන් පසු රජයේ ජ්‍යෙෂ්ඨ ද්වීතීයික පාසලක් ලෙස 1950 වර්ෂයේදී තර්ස්ටන් විදුහල ඇරඹිණි.ආරම්භක විදුහල්පති ඊ. ඒ. ෂොක්මන් මහතා හැරුණු විට එම්. ඩී. ගුණවර්ධන, පී. එම්. ජයතිලක, සිරි පණ්ඩිතසේකර, ඒ. කේ. වෛද්‍යසේකර, පී. එස්. ගුණසේකර යන විදුහල්පතිවරුන් පස්දෙනා යටතේ තර්ස්ටනයේ ශීඝ්‍ර දියුණුවට මංහෙළිකළ ශ්‍රේෂ්ඨ ගුරු පියෙක් පසුගියදා දැයෙන් සමුගත්තේය. ඒ වසර විසිපහකට (25) ආසන්න කාලයක් තර්ස්ටන් විදුහලේ ගුරුවරයකු හා නියෝජ්‍ය විදුහල්පතිවරයකු ලෙස සේවය කොට විශ්‍රාම ලැබ සිටි මහින්දපාල සමරවීර මහතායි.සමරවීර මහතා අධ්‍යාපන ක්ෂේත්‍රයට මෙන්ම තර්ස්ටන් විදුහලටද, සමස්ත සිසු පරපුරටද ඉමහත් සේවයක් ඉටුකළ මහා පඬිරුවනකි. ගාල්ල ශාන්ත ඇලවීෂියස් විදුහලෙන් පාසල් අධ්‍යාපනය අවසන් කොට මහරගම රජයේ ඉංග්‍රීසි ගුරු විදුහලින් වි‍ෙශ්ෂඥ ඉංග්‍රීසි ගුරුවරයකු ලෙස පුහුණුව ලැබ තමා උගත් පාසලවූ ඇලවීෂියස් විදුහලටම මුල් පත්වීම ලබාගත් සමරවීර මහතා, වසර කීපයක් එහි සේවය කළේය. එම වකවානුවේදී ලන්ඩන් විශ්වවිද්‍යාලයෙන් ඉංග්‍රීසි, ලතින් සහ වෙනත්‍ පෙරදිග භාෂා පිළිබඳ ශාස්ත්‍රවේදී උපාධිය ලබාගත් සමරවීර මහතා 1960 වසරේදී කොළඹ තර්ස්ටන් විදුහලේ ඉංග්‍රීසි ගුරුවරයකු ලෙස සේවයට බැඳුණි.සිසු දරුවන් වෙනුවෙන්ම සිය මුළු ජීවිත කාලයම කැපකළ මෙතුමා සිසුදරුවන්ගේ ඉංග්‍රීසි අධ්‍යාපනය නංවාලීම සඳහා විශාල කැපවීමක් කළ ගුරුතුමෙකි.සැදැහැවත් බෞද්ධයකු වූ මහින්දපාල සමරවීර මහතා දැඩි බෞද්ධ ප්‍රතිපත්තී මතම සිය ජීවිතය සකසා ගත්තේය. තම වෘත්තීය ජීවිතයේදී සෑම කෙනෙකුටම කරුණාව, දයාව, මෛත්‍රිය දැක්වූ අතර කිසිදු සිද්ධියක් සම්බන්ධයෙන් ආවේගශීලිත්වයක්‍ හෝ ද්වේශයක් ඇති කරගත්තේ නැත. එබැවින් එතුමාට විරුද්ධවාදීන් නොවීය. කාගේත් සිත් දිනාගත් ගුරුපියෙක් විය.එවකට තර්ස්ටන් විදුහලේ ධර්මාචාර්යවරුන් වූ කැලණිය රජමහා විහාරාධිපති විද්‍යාවේදී තලේවෙල විජිත ධම්මරක්ඛිත හිමි, හබරකඩ ඉන්ද්‍රරතන හිමි, තුඩාවේ හේමාලෝක හිමි යන ස්වාමීන් වහන්සේ‍ලාගේ අවවාද අනුශාසනා ලබමින් තර්ස්ටන් විද්‍යාලයීය බෞද්ධ සංගමයේ අනුශාසකවරයා ලෙස ශීල ව්‍යාපාර, ධර්ම දේශනා, ධර්ම සාකච්ඡා, කථික තරග, දහම් චාරිකා ඇතුළු වැඩසටහන් මෙහෙයවමින් දැහැමි සමාජයක් කරා සිසුන් යොමු කරවීමට උත්සුක විය. කිසිදු ආගමක් වෙනස් කොට සැලකුවේ නැත. අන්‍ය ආගම් පිළිබඳව ද අධ්‍යයනය කළ එතුමා අන්‍ය ආගමික සිසුන්ට ද ඔවුන්ගේ ආගම් ඇදහීමට හා ඉගෙන ගැනීමට අවශ්‍ය පරිසරය සකස් කර දුන්නේය.ක්‍රීඩා ‍ක්ෂේත්‍රයට ද කිසියම්වූ දායකත්වයක් එතුමාගෙන් ලැබිණ. තර්ස්ටන් විදුහල් ඉතිහාසයේ ස්වර්ණමය යුගය ලෙස සැලකෙන එම්. ඩී. ගුණවර්ධන විදුහල්පතිතුමාගේ පාලන කාලයේ සිටම 1984 වසරේ විශ්‍රාම යන තෙක්ම “මැක්රේ” නිවාසය භාර ගුරුවරයා ලෙස ක්‍රීඩා කටයුතු මෙහෙයවූයේ සමරවීර මහතායි.පී. එම්. ජයතිලක විදුහල්පතිතුමාගේ පාලන සමයේදී තර්ස්ටන් විද්‍යාලය ප්‍රථම වරට වාර්ෂික සඟරාවක් නිකුත්කිරීම ආරම්භ කෙ‍රිණ. 1968 වර්ෂයේදී එළිදැක්වූ මංගල කලාපයේ ප්‍රධාන සංස්කාරකවරයා වූයේද මහින්දපාල සමරවීර මහතායි.වියත් සාහිත්‍යධරයකු ලෙසින් විද්‍යාලයේ ජනප්‍රිය ශිෂ්‍ය සංවිධානයක් වූ ජ්‍යෙෂ්ඨ සිංහල සාහිත්‍ය සංගමය මෙහෙයවමින් ඒ හරහා විදුහලේ කලාකටයුතුවල නියැළුණි. දිවයිනේ ප්‍රථම වරට 1971 වර්ෂයේදී පාසල් කලා උළෙලක් තර්ස්ටන් විද්‍යාලයෙන් ආරම්භ කොට වාර්ෂිකව නොකඩවා පවත්වාගෙන යාමට එතුමා පියවර ගත්තේය. දැනටද මහා කලා මංගල්‍යයක් ලෙස අති උත්කර්ෂවත් අන්දමින් මෙම උළෙල වාර්ෂිකව පවත්වනු ලබයි.මෙතුමාගේ උපදෙස් හා අනුශාසනා ලබමින් තර්ස්ටන් විද්‍යාලයෙන් බිහිවූ වත්මන් කලා කෙතෙහි දස්කම් දක්වන කලාකරුවෝ රැසකි. නාලන් මෙන්ඩිස්, ජෝර්ද සිල්වා (මියගිය), දයාරත්න රටගෙදර, රවිබන්ධු විද්‍යාපති, ප්‍රදීප් කුමාර බාලසූරිය, රෝහණ සමරදිවාකර, රංගන ප්‍රේමරත්න, උපුල් ශාන්ත සන්නස්ගල, විපුල් ධර්මප්‍රිය ජයසේකර, අමිත්ත වීරසිංහ, මහේන්ද්‍ර පෙරේරා, උදිත ගුණරත්න, කළණි පෙරේරා, සමන්ත පෙරේරා, අනුර ජයසේකර, උපුල් ප්‍රියන්ත මහානාම මේ අතරින් මතකයට නැඟෙන නම් කිහිපයකි.සමරවීර මහතා ඉංග්‍රීසි කථික හා විවාද සංගමය, සිංහල කථික හා විවාද සංගමය යන ද්විත්ව සංගම්හි අනුශාසක වරයා ලෙස කටයුතු කරමින් සිසුන්ගේ කථික හා විවාද කුසලතා ඔප්නැංවීමට දැරූ ප්‍රයත්නය සුළුපටු නොවේ. විවිධ විෂයයන් පරිශීලනය කරමින් විවිධ මාතෘකාවලට අවශ්‍ය තොරතුරු සපයාදෙමින් සාකච්ඡා කරමින් හා පුහුණු කරමින් විවාද කණ්ඩායම්වල සිසුන් මෙහෙයවීම තුළින් අන්තර් පාඨශාලීය විවාද හා කතික තරගවලදී තර්ස්ටන් සිසුන් ප්‍රමුඛයන් මෙන්ම විශිෂ්ටයන් බවට පත්වූ අවස්ථා එමටය.සමරවීර මහතා ශාන්ත ජෝන් ගිලන්රථ හමුදාවේ උපදේශකවරයකු ලෙසද කටයුතු කරමින් සිසුන්ගේ සෞඛ්‍ය ගැටලු, හදිසි අනතුරු වෙතද අවධානය යොමු කළේය. එතුමා ගුරු සුබසාධක සමිතියේ ලේකම්වරයා ලෙසද දීර්ඝකාලයක් සේවය කළේය. එසේවූයේ ගුරුවරුන් අතර එතුමාගේ තිබූ ජනප්‍රියත්වයයි.පී. එස්. ගුණසේකර විදුහල්පතිතුමාගේ පාලන සමයේදී නියෝජ්‍ය විදුහල්පති ධුරයට පත්වූ මහින්දපාල සමරවීර මහතා එවක පටන් තව තවත් නිහතමානී වෙමින් කටයුතු කළේ පදවි ගරුනම්බු සම්මානයන්ගෙන් බිඳකුදු උඩඟු නොවෙමිනි.විද්‍යාලයේ පරිපාලනය සම්බන්ධයෙන් මෙන්ම සිසුන්ට බලපාන විවිධ ගැටලු පැනනැගුණු අවස්ථාවන්හිදී සමරවීර මහතා තම ස්ථානෝචිත ප්‍රඥාව යොදවමින් කටයුතු කර ඇති අවස්ථා එමටය.විද්‍යාලයීය කාර්ය සම්බන්ධීකරණයෙහිදීත් පරිපාලන හා අධීක්ෂණ කටයුතුවලදීත් විනය හා විෂය බාහිර කටයුතු මෙන්ම මහජන සම්බන්ධතා පවත්වා ගැනීමත් යන විවිධ කටයුතු මෙහෙයවමින් සිය බුද්ධියෙහි හා පෘථුල වෘත්තීය අත්දැකීම්වල අග්‍රගණ්‍ය බව මැනවින් පිළිබිඹු කරමින් විදුහලේ සංවර්ධනය උදෙසා සමරවීර මහතාගෙන් සිදුවූ සේවය අගය කළ යුත්තකි.අවංකවත්, නිහතමානීවත්, විනිවිදභාවයෙන් යුතුවත් කටයුතු කිරීම මහින්දපාල සමරවීර මහතාගේ කැපීපෙනෙන ලක්ෂණයක් විය. විද්‍යාලයීය සංවර්ධන සමිතිය ආදිශිෂ්‍ය සංගමය ඇතුළු අනෙකුත් සංවිධානවලත් විද්‍යාලයට සම්බන්ධ සියලු දෙනා දන්නා හඳුනන ඔවුන්ට සහයෝගය දෙන සුවිශේෂී සම්බන්ධීකාරකයකු ලෙස සමරවීර මහතාගෙන් ඉටුවූ මෙහෙය ‍විශාලය.පාසල් සංවර්ධන සමිතියේ ලේකම්වරයා ලෙසත් ආදි ශිෂ්‍ය සංගමයේ උප සභාපතිවරයා ලෙසත් දිගු කාලීන සේවාවක් එතුමාගෙන් ලැබුණි. ආදිශිෂ්‍ය සංගමය විසින් එතුමාට කරන ලද උපහාරයක් ලෙස ආදිශිෂ්‍ය සංගමයේ “ගරු සම්මාන යාවජීව සාමාජිකත්වය” පිරිනමනු ලැබිණ.සමරවීර මහතා තම ගුරු වෘත්තියේ කටයුතු අකුරටම ඉටුකරන ලද සැබෑ ගුරු පියෙකි. තර්ස්ටන් විදුහලේ සේවය කළ වසර 25 කට ආසන්න සේවා කාලය තුළදී එතුමන්ගෙන් ඉගෙනුම ලැබූ සිසුන් අතර දේශීය හා විදේශීය විශ්වවිද්‍යාලවල කථිකාචාර්යවරුන්, ආචාර්යවරුන් මෙන්ම මහාචාර්යවරුන් ද වෙති. එසේම රාජ්‍ය පරිපාලන සේවයේ ඉහළ නිලධාරීන්, නීතිඥයන්, දේශපාලනඥයන්, කලාකරුවන් මෙන්ම ඉහළපෙළේ ව්‍යාපාරිකයෝද වෙති.ඒ අතරින් ඉතා වැදගත් කරුණක් වන්නේ ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනාධිපති මහින්ද රාජපක්ෂ මැතිතුමා ද එතුමාගේ ශිෂ්‍යයකු වීමයි. මොවුන් සියලුදෙනාම තර්ස්ටන් විද්‍යාලයීය නාමය මෙන්ම මහින්දපාල සමරවීර නාමයද කවදත් ගෞරවයෙන් සිහිපත් කරති.විදුහල වෙනුවෙන් මෙන්ම සමස්ත අධ්‍යාපන ක්ෂේත්‍රය වෙනුවෙන්ම එතුමා අතින් ඉටුවූ සේවය අගය කරන අතර එතුමාට නිවන් සුව ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021312</link>
    <topic>බංකොලොත් දේශපාලනඥයන් ආණ්ඩුවට මඩ ගැසූව දජනතා සුබසෙතට වැඩ කරන අපට ඒවාට වෙලාවක් නෑ</topic>
    <author>ධනුෂ්ක ගොඩකුඹුර</author>
    <content>දේශපාලන වශයෙන් බංකොලොත් වූවන් මඩ ප්‍රචාර මඟින් ජනතාව දිනා ගැනීමට උත්සාහ කළත් ජනතාවගේ සුබසෙත උදෙසා ඉලක්කයක් ඇතිව ගමන් කරන ආණ්ඩුව මඩ ගසා ගන්න වේලාවක් නොමැති බව ජනාධිපති මහින්ද රාජපක්ෂ මහතා පැවසීය.ජනතාවගේ අනාගතය වෙනුවෙන් වැඩ කරන විට ඊට එරෙහිව විවිධ බලවේග ක්‍රියාත්මක වන බව පැවසූ ජනාධිපතිවරයා ජනතාවගේ දිළිඳුකම නැති කරමින් රට සංවර්ධනය කිරීම සිය ඉලක්කය බවත් ප්‍රකාශ කළේය.ජනාධිපතිවරයා මෙසේ ප්‍රකාශ කළේ දැවැන්ත සංවර්ධන ව්‍යාපෘති රැසක් ජනතා අයිතියට පත් කිරීමෙන් අනතුරුව හිනිදුම, බටහේන දී පෙරේදා (10) පැවැති ජනහමුවකට එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය.අද උදේ වරුවේ ඔබේ ආසනය පුරා ප්‍රධාන මාර්ග කිහිපයක් ම විවෘත කරන්නත් තවත් කිහිපයක වැඩ ආරම්භ කරන්නත් පුළුවන් වුණා.මේ මාර්ගයටත් රුපියල් මිලියන හයදාහක් පමණ වැය කළා. අපි දැන් මේ පාරවල්, අධිවේගී මාර්ග, පාසල්, රෝහල්, දුම්රිය මාර්ග හදන විට කියනවා ණය වෙනවා කියලා. අපිට තිබෙන ලොකුම චෝදනාව අපි ණය වෙලා මේ සංවර්ධනය කරනවා කියලා.තමුන්නාන්සේලා ගෙයක් හදන විට අතේ සල්ලි නැත්නම් ණයක් ගන්නවා. බැංකුවකින් ණයක් ගන්නවාද නැත්නම් හැමදාමත් තෙමි තෙමී ඉන්නවද? අපිත් එහෙම කළොත් හැමදාම කැඩුණු පාරේ යන්න පුළුවනි. මේ රට තමුන්නාන්සේලා අපට භාර දුන්නේ නිදහස් කරන්න. ඒ 2005 දී. අපි ඒක 2009 වන විට ඉෂ්ට කළා. 2010 දී තමුන්නාන්සේලා මහින්ද චින්තන ඉදිරි දැක්ම අනුමත කරලා අපට නැවතත් රට භාර දුන්නේ සංවර්ධනය කරන්නයි.රට සංවර්ධනයට අපිට මුදල් නැති නම් ණයට අරගෙන හරි සංවර්ධනය කරන්න වෙනවා. සමහරු ණය ගත්තාට වෙච්ච දෙයක් නැහැ. කටුනායක කොළඹ අධිවේගී මාර්ගය හදන්න යෙන් මිලියන 560ක් අර ගත්තා. ඒ මුදල් අදටත් ආගිය අතක් නැහැ. මහා මාර්ගේ ප්‍රධාන කාර්යාලය හදන්න තිබුණු සල්ලි වන්දියක් වශයෙන් කොරියානු සමාගමට ගෙවන්න වුණා. අපි ඇවිල්ලා තමයි මේවා ආපහු හදන්න ගත්තේ.අපි එතැනින් නැවතුණේ නැහැ. අධ්‍යාපනයේ වෙනසක් ඇති කළා. මම දකුණු පළාත් සභාවට, විශේෂයෙන් අධ්‍යාපන ඇමැතිතුමාට ස්තුතිවන්ත වෙනවා අධ්‍යාපනයේ දියුණුව වෙනුවෙන් කටයුතු කිරීම ගැන. අනෙක් දිස්ත්‍රික්ක සමඟ බලන විට අද දකුණු පළාත ඉදිරියට ඇවිත් තිබෙනවා. ඒ හැර අපි විද්‍යා, කලා, වාණිජ කියන විෂයයන්වලට අමතරව තාක්ෂණ විෂයය ධාරාව හඳුන්වා දුන්නා.එදා තේ මිල කීයද අද කීයද ? තේ කර්මාන්තයෙන් ජිවත් වෙන තමුන්නාන්සේලාට මම අමුතුවෙන් කියන්න ඕනේ නැහැනේ. රබර් මිල ඉහළ ගිහින් තිබෙනවා. මිනිසුන්ගේ අනාගතය සාර්ථක කරන්න කටයුතු කරන විට විවිධ බලවේග අපට එරෙහිව එනවා. යුද්ධය අවසන් කර රට දියුණුව කරා ගමන් කරන ආකාරය බලා සිටින්න බැරි පිරිසක් මානව අයිතීන් ගැන අහනවා. මාව විදුලි පුටුවේ තියන්න හදනවා. යුද අපරාධකාරයෙක් කියනවා. මේවා තමයි ගෙන යන ප්‍රචාර. මඩ ගහනවා. පසුගිය මැතිවරණ කාලයේ මට මතකයි කාටවත් ගෙයක් හදන්න බැහැ. ඒක රාජපක්ෂලාගේ මාලිගාවක්. ඉඩමක් තිබුණා නම් ජනාධිපතිතුමාගේ මල්ලිගේ.මාතර පාර අයිනේ හෝටලයක දැන්වීමක් දාලා තිබුණා මේ හෝටලය විකුණා නැත. මෙය අයිති මටය කියලා. මොකද එන එන අය අහනවාලු මේ හෝටලය බැසිල් මහත්තයා ගත්ත ද කියලා. මේවා තමයි මඩ ව්‍යාපාර. මේක තමයි දැන් කරන්නේ. දේශපාලනයෙන් බංකොළොත් වෙලා, දේශපාලනයේ අයන්න ආයන්න නොදැන මඩ ගසමින් යන ව්‍යාපාර තමයි අද සමහරු කරන්නේ.නමුත් අපි ඒකෙන් ඈත් වෙලයි ඉන්නේ. අපිට කරන්න වැඩ තිබෙනවා. අපි යන මාවතක් තිබෙනවා. අපි යන ඉලක්කයක් තිබෙනවා. මේ රටේ ජනතාවගේ සුබ සිද්ධිය උදෙසා අපි ඒ ඉලක්කය කරා යන බව තමුන්නාන්සේලාට මතක් කරන්න කැමැතියි. ජනතාවගේ දිළිඳුකම නැති කිරීමයි අපේ පරමාර්ථය.අද අපි පිරිවෙන් අධ්‍යාපනයට විශාල මුදලක් වැය කර තිබෙනවා. මේ සියල්ල කරන්නේ අපේ දරුවන් යහ මඟ යවන්නයි. රට සංවර්ධනය කළාට වැඩක් නැහැ අපේ දරුවන් නිසිමඟ නොගියොත්. පන්සලට පල්ලියට යන, වැඩිහිටියන්ට ගරු කරන සමාජයක් අපි ගොඩනඟන්න ඕනේ.කොරියාවේ සමීක්ෂණයක් කරලා තිබෙනවා මව්පියන් වයසට ගියාම ඒ අය ගැන වගකීමක් දරුවන්ට තියෙනවාද නැද්ද කියන එක ගැන. සියයට විස්සයි කියලා තියෙන්නේ වගකීම දරුවන්නට තිබෙනවා කියලා. නවීන තාක්ෂණය සමඟ අපි දියුණු වෙන විට එයින් එන නරක ටික අයින් කර හොඳ විතරක් ලබා ගන්න ඕනේ.ජාතික සම්පත් පිළිබඳ ජ්‍යෙෂ්ඨ ඇමැති පියසේන ගමගේ මහතා.අද මම ඉතාම සතුටට පත් වන දිනයක්. ජනාධිපතිතුමා අද උදෑසන සිට හිනිදුම ආසනයේ සංචරයක නිතර වෙමින් සංවර්ධන ව්‍යාපෘති රැසක් ජනතා අයිතියට පත් කර දුන්නා. ඒ වගේම තවත් ව්‍යාපෘති රැසක වැඩ ආරම්භ කළා. උඩුගම ප්‍රදේශයේ සංවර්ධන ව්‍යාපෘති විවෘත කිරීම් සහ වැඩ ආරම්භ කිරීම්වලට ජනාධිපතිතුමා එක් වුණා.හිනිදුම ආසනයේ සංවර්ධනය උදෙසා මේ තරම් විශාල මුදලක් ලැබුණේ ජනාධිපතිතුමාගේ නායකත්වය නිසයි. මේ හිනිදුම් පත්තුවේ ජනතාව කවදත් ජනාධිපතිතුමා සමඟ සිටින ජනතාවක්. සෑම මැතිවරණයක දීම එතුමාට ඉහළ ජයග්‍රහණයක් ලබා දෙන්න මේ ජනතාව කැප වුණා.ජනාධිපතිතුමා වාර කිහිපයක දීම මේ හිනිදුම් පත්තුවේ සංචාරයකර තිබෙනවා. එතුමා මන්ත්‍රීවරයකු, ඇමැතිවරයකු, විපක්ෂ නායකවරයකු හා අගමැතිවරයකු වශයෙන් මේ ආසනයට ඇවිත් තිබෙනවා. අද එතුමා මේ රටේ ජනාධිපතිතුමා ලෙසින් අප හමුවට පැමිණියා. එය අපට ඉතාමත් සතුටට කාරණයක්.ගාල්ල දිස්ත්‍රික්කයේ දුෂ්කරම ආසනය වන්නේ මේ හිනිදුම ආසනයයි. නමුත් අද ඒ දුෂ්කර බව තුරන් කරන්න අපිට ජනාධිපතිතුමාගේ නායකත්වයෙන් හැකි වී තිබෙනවා. මේ ප්‍රදේශයේ මාර්ග හැදිලා, විදුලිය ලැබිලා දියුණුවට පත් වී තිබෙනවා. එදා තිබුණු ඒ දඬු, වැල් පාලම් වෙනුවට අද කොන්ක්‍රීට් පාලම් තිබෙනවා.මේ ආසනයේ සිටින වැඩි ජනතාවක් ජීවත් වන්නේ කුඩා තේ වතු කර්මාන්තයෙන්. ඔවුන්ගේ ආර්ථිකය ශක්තිමත් කිරීම සඳහා මේ ආණ්ඩුව පියවර රාශියක් ගෙන තිබෙනවා. අපේ ජනතාවට පහසුකම් ලබා දෙමින්, රට දියුණුවෙන් දියුණුව කරා ගෙන යන්නට ජනාධිපතිතුමා දරන උත්සාහයට අපේ ජනතාව ගෞරවණීය ස්තුතිය පුද කරනවා.තවලම ප්‍රාදේශීය සභාවේ සභාපති බන්දුල විජේසේකර මහතා.ජනාධිපතිතුමාගේ අතින් අද විවෘත කෙරුණු මාර්ගය අපේ ජනතාවට මහඟු සම්පතක්. මේ ප්‍රදේශයේ විශාල ජනතාවක් මේ මාර්ගයෙන් ගමන් පහසුව සලසා ගන්නවා. මේ වගේ සංවර්ධනයක් අපේ ජනතාවට ලබා දීම පිළිබඳව අපි ජනාධිපතිතුමාට ස්තුතිවන්ත වෙනවා. නියෝජ්‍ය කථානායක චන්දිම වීරක්කොඩි, ව්‍යාපෘති ඇමැතිවරුන් වන නිර්මල කොතලාවල, රෝහිත අබේගුණවර්ධන, නියෝජ්‍ය ඇමැති නිශාන්ත මුතුහෙට්ටිගම, පාර්ලිමේන්තු මන්ත්‍රීවරුන් වන මනූෂ නානායක්කාර, මොහාන්. පී. ද සිල්වා, දකුණු පළාතේ හිටපු මහ ඇමැති ශාන් විජයලාල් ද සිල්වා මහත්වරුන් ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021313</link>
    <topic>ජාතික නීති සම්මේලනය මාර්තු 21දා මුළු දෙයි</topic>
    <author/>
    <content>ජාතික නීති සම්මේලනය (NLC) යනු ශ්‍රී ලංකාවේ ජ්‍යෙෂ්ඨතම නීති වෘත්තිකයන්ගෙන් සැදුම්ලත් ශ්‍රී ලංකා නීතිඥ සංගමයේ අනුග්‍රහ‍ය යටතේ වාර්ෂිකව සංවිධාන කරන සම්මේලනයයි.මෙහි වාර්ෂික සම්මේලනයට ශ්‍රී ලංකාවේ නන් දෙසින් පැමිණෙන නීති වෘත්තිකයන් 300කට අධික පිරිසක් සහභාගි වෙති. ශ්‍රී ලංකා නීති වෘත්තියේ නියැලි සෑම ක්ෂේත්‍රයකම නීතිවේදින් සහභාගිවන අතිශය වැදගත් සංසදය මෙයයි. නීති වෘත්තිකයන්ට නීතියේ නව සංවර්ධනය පිළිබඳව දැනුවත් වීමටත්, නීති වෘත්තිකයන්ට බලපාන අතිශය වැදගත් කරුණු සහ රට ජාතිය පිළිබඳව සංවාදයක් ඇති කර ගැනීමටත් මෙය හොඳ වේදිකාවකි.ජාතික නීති සම්මේලනයේ සභාපති අමල් රන්දෙනිය සහ කැඳවුම්කරු සඳමාලි චන්ද්‍රසේකර මහත්මිය සංවිධාන කරන 2014 සම්මේලනයේ තේමාව නීතිය, සංවර්ධනය සහ යහ පාලනයයි.ශ්‍රී ලංකාවේ තිරසාර මානව සංවර්ධනය සඳහා නීති වෘත්තියේ කාර්යක්ෂමතාව වැඩිදියුණු කිරීම යන්න මෙහි අර්ථයයි.මේ සම්මේලනයෙන් නීති වෘත්තිකයන්ට අන්‍යෝන්‍ය සබඳතා ‍ගොඩනඟා ගැනීමටත්, ශක්තිමත්කර ගැනීමටත් අවස්ථාව සලසා දෙයි. ඒ හරහා වඩා වැඩදායී පරිසරයක සහෝදරත්වයෙන් වැඩ කිරීමට හැකිවේ.2014 ජාතික නීති සම්මේලනය මාර්තු 21 – 23 දක්වා දින තුනක් පුරා පැවැත්වෙන නේවාසික සම්මේලනයකි. එහිදී සැසි වාර, සමුළු සහ වැඩමුළු ද පැවැත්වේ.හෙරිටන්ස් කන්දලම හෝටලයේ පැවැත්වෙන මෙම සම්මේලනයට අගවිනිසුරු මොහාන් පීරිස්, නීතිපති පාලිත ප්‍රනාන්දු, අභියාචනා විනිසුරුවන්, සෙසු අධිකරණවල විනිසුරුවන්, පාර්ලිමේන්තු මන්ත්‍රීවරුන්, ජ්‍යෙෂ්ඨ නීතිවේදීන් සහ විද්වතුන් සහභාගි වනු ඇත.මෙහි සැසිවාර සහ සමුළු මෙහෙයවන්නේ විශාරද විනිසුරු මණ්ඩලයක්, නීතිවේදීන් සහ විද්වතුන්ය.නීති වෘත්තියට අයත් සියලුම දෙනාට 2014 ජාතික නීති සම්මේලනයට සහභාගි වන ලෙස ඇරයුම් කරන අතර, දුරකථන අංක 011 – 2447134 ඔස්සේ ශ්‍රී ලංකා නීති සංගමයෙන් ඊ-මේල් basllawent@gmail.com තුළින් වැඩිදුර විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021314</link>
    <topic>පුවත්පත් පිටු සකස් කිරීම පිළිබඳ  දැනුම හා පුහුණු කිරීමේ වැඩමුළුවක්</topic>
    <author>ඡායාරූපය:- වාසිත පටබැඳිගේ</author>
    <content>පුවත්පත් පිටු සකස් කිරීම පිළිබඳ ආයතනයේ සේවකයන්ගේ දැනුම හා පුහුණුව වර්ධනය කිරීමේ අරමුණින් ඉන්ඩිසයින් මෘදුකාංගය පුහුණු කිරීමේ වැඩමුළුවක් ඊයේ (12) ලේක්හවුස් ආයතනයේ නිෂ්පාදන දෙපාර්තමේන්තුවේ පිහිටුවා ඇති අංගසම්පූර්ණ ඩිජිටල් ශ්‍රවනාගාරයේ දී පැවැත්විණි. රජයේ මුද්‍රණාලයට අනුබද්ධ රජයේ මුද්‍රණ ආයතනයේ උපදේශක චමල් හෙට්ටිආරච්චි මහතා මෙදින වැඩමුළුව මෙහෙයවීය. මේ අවස්ථාවට ලේක්හවුස් ආයතනයේ නියෝජ්‍ය සාමාන්‍යාධිකාරී (පද්ධති හා පරිපාලන) එම්. ඕ. ජයා මහතා ද එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021315</link>
    <topic>ඡන්ද නීති කඩකිරීමේ වරදට දැඩි දඬුවම් මැතිවරණ පනත ළඟදීම සංශෝධනයට</topic>
    <author>සිතාරා සේනානි සහ නුවන් කොඩිකාර</author>
    <content>මැතිවරණ නීති කඩකිරීමේ වරදට මැතිවරණ පනත යටතේ දැනට ලබා දිය හැකි දඬුවම් කාලානුරූපව කිසිසේත් ප්‍රමාණවත් නොවන බැවින් ඒ සඳහා දැඩි දඬුවම් පැමිණවිය හැකි ලෙස මැතිවරණ පනත සංශෝධනය කිරීමට රජය ඉදිරියේදී පියවර ගන්නා බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.මැතිවරණ නීති කඩ කිරීමේ වරදට ලබා දෙන දඬුවම් මැතිවරණ පනත සම්මත කළ දින පටන් මේ දක්වා වෙනස්වී නැති නිසා එකී වරද සිදුකළ පුද්ගලයකු‍ට ගෙවීමට සිදුවන්නේ රුපියල් සියයක් වැනි ඉතා සුළු දඩයක් පමණක් බවත් පෙන්වා දුන්නේය.1978 න් පසු හඳුන්වා දුන් මැතිවරණ නීතිය යටතේ මේ වනවිට ජනාධිපතිවරණය, මහා මැතිවරණය, පළාත් සභා මැතිවරණය හා පළාත් පාලන මැතිවරණය වශයෙන් මැතිවරණ ක්‍රම 4ක් හඳුන්වා දුන්නද ඊට සාපේක්ෂව මැතිවරණ නීති රීතිවල කිසිදු වෙනසක් සිදුනොවීම හේතුවෙන් මැතිවරණ නීතිය ආරක්ෂා කිරීම සම්බන්ධයෙන් ගැටලු මතුව තිබෙන බවද මහ ලේකම්වරයා මෙහිදී පෙන්වා දුන‍්නේය.බස්නාහිර හා දකුණු පළාත් සභා මැතිවරණය වෙනුවෙන් ශ්‍රී ලංකා නිදහස් පක්ෂය එම පක්ෂ මූලස්ථාන ශ්‍රවණාගාරයේ ඊයේ (12) පැවැත්වූ මාධ්‍ය හමුවේදී හෙතෙම මේ බව පැවැසීය.ඡන්දය පාවිච්චි කිරීමේදී ජාතික හැඳුනුම්පත අනිවාර්ය කිරීමට පියවර ගත්තේ ජනාධිපති මහින්ද රාජපක්ෂ මහතාගේ නායකත්වයෙන් යුතු වත්මන් රජය බව කී මහ ලේකම්වරයා එම තීරණය නිසා මැතිවරණ වංචාවලින් සියයට අනූ නවයක් නවතා ගැනීමට හැකිව තිබෙන බවත් කීවේය. ඡන්දය පාවිච්චි කිරීමේදී ජාතික හැඳුනුම්පත අනිවාර්ය කිරීමට මෙතෙක් පැවැති සෑම රජයක් පසුබට වූ බව කී ඒ මහතා එවැනි පසුබිමක රජය ගත් පියවර මැතිවරණ ඉතිහාසයේ ඵෙතිහාසික සිදුවීමක් බවද පැවැසීය.ශ්‍රි ලංකා නිදහස් පක්ෂයේ උප සභාපතිවරුන් වන වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා සහ රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහත්වරුද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021316</link>
    <topic>පක්ෂ සාමාජිකත්වය අහෝසි කිරීමට එරෙහි මොහාන් ලාල් ග්‍රේරුගේ නඩුව ජූලි 5 විභාගයට</topic>
    <author> නෙල්කා මැදගෙදර</author>
    <content>සිය පක්ෂ සාමාජිකත්වය අහෝසි කිරීමට කෘත්‍යාධිකාරි මණ්ඩලය ගනු ලැබූ තීරණය බල රහිත කරන ලෙස ඉල්ලා ඇමැති මොහාන් ලාල් ග්‍රේරු මහතා එක්සත් ජාතික පක්ෂ නායක රනිල් වික්‍රමසිංහ සහ මහ ලේකම් තිස්ස අත්තනායක මහත්වරුන්ට එරෙහි පවරා ඇති නඩුව විභාගයට ගැනීමට කොළඹ දිසා විනිසුරු ප්‍රදීප් හෙට්ටිආරච්චි මහතා ඊයේ (12) තීරණය කෙළේය.එම විභාගය ලබන ජූලි මස 5 වැනිදා ඇරඹීමට නියම විය.2012 වසර සඳහා වන අය-වැය යෝජනා 2011 වසරේ දී පාර්ලිමේන්තුවට ඉදිරිපත් කළ අවස්ථාවේදී ග්‍රෙරු මහතා රජයට පක්ෂව ජන්දය ප්‍රකාශ කර තිබේ. පසුව 2011 දෙසැම්බර් මස 5 වැනිදා එක්සත් ජාතික පක්ෂ නායකයා ලිපියක් මඟින් දන්වා ඇත්තේ කරුණු තුනක් යටතේ පෙත්සම්කරු ගේ පක්ෂ සාමාජිකත්වය අත්හිටවූ බවය.එසේම ඊට පෙර පක්ෂ සාමාජිකයන්ගෙන් ලබාගත් දින රහිත ලිපි අනුව පැමිණිලි කරුගේ පක්ෂ සාමාජිකත්වය අහෝසි වන බව ද පසුව දන්වා තිබේ.අය-වැය දෙවන වර කියවිමේ දී ඊට පක්ෂව කටයුතු කිරීම, ජන්ද විමසීමේ දී ඊට පක්ෂව ජන්දය ප්‍රකාශ කිරීම, සහ පාර්ලිමේන්තු සභා ගර්භය හරහා ගමන් කිරීම පෙත්සම්කරුට එරෙහි චෝදනා ලෙස දක්වා තිබේ. එම ක්‍රියාවන් නිසා එක්සත් ජාතික පක්ෂ ව්‍යවස්ථාව උල්ලංඝනය කර ඇති බවට චෝදනා නගා ඇත. එහෙත් පාර්ලිමේන්තු මන්ත්‍රීවරයකු අයවැයට පක්ෂව ජන්දය ප්‍රකාශ කිරිම විනය ක්‍රියා මාර්ග ගැනීමට තරම් හේතුවක් නොවන බව පෙත්සම්කරු පවසයි.එසේම සිය පක්ෂ සාමාජිකත්වය අහෝසි කිරිමට ගත් තීරණය ස්වභාවික යුක්ති මූලධර්මයට පටහැනි බව පෙත්සම්කරු පවසයි.එබැවින් එම පක්ෂ සාමාජික්ත්වය අහෝසි කිරීමේ තීරණය බල රහිත කරණ නියෝගයක් නිකුත් කරන්නැයි පෙත්සම් කරු අධිකරණයෙන් ඉල්ලා සිටියේය.නීතිඥ සංජීව කලුආරච්චි මහාගේ උපදෙස් මතජනාධිපති නීතිඥ ෆයිසර් මුස්තාපා මහතා පෙත්සම්කරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021317</link>
    <topic>ශ්‍රී ලංකා පරිපාලන සේවයේස්වර්ණ ජයන්ති සැමරුමජනපතිගේ ‍ප්‍රධානත්වයෙන්</topic>
    <author>උදුලා පීරිස්</author>
    <content>ශ්‍රී ලංකා පරිපාලන සේවයේ ඉටු කරන ලද යුග මෙහෙවර හා එහි අනාගත ගමන් මග විදහාලමින් පැවැත්වෙන ස්වර්ණ ජයන්ති සැමරුම් උළෙල මෙම17දා පෙරවරු 9ට ජනාධිපති මහින්ද රාජපක්ෂ මහතාගේ ‍ප්‍රධානත්වයෙන් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ.1802දී බ්‍රිතාන්‍ය පාලකයන් විසින් මෙරට පරිපාලන යාන්ත්‍රණය මෙහෙයවීම සදහා ස්ථාපනය කරන ලද සිවිල් සේවය වර්ෂ 1963දී දේශීයකරණය කිරීමෙන් බිහිවූ ලංකා පරිපාලන සේවය 1972 දී ශ්‍රී ලංකා පරිපාලන සේවය බවට පත්ව තිබේ.මෙරට සමාජ ආර්ථික සංවර්ධනය උදෙසා වන රාජ්‍ය පරිපාලන යාන්ත්‍රණය මෙහෙයවීමේ සුවිශේෂී භූමිකාව මෙහෙයවන ශ්‍රී ලංකා පරිපාලන සේවය අමාත්‍යාංශ, දෙපාර්තමේන්තු, දිස්ත්‍රික් පරිපාලනය හා ‍ප්‍රාදේශීය පරිපාලනය ඇතුළු සෑම රාජ්‍ය අං ශයකම ඉහළ විධායකයේ නියමුවා වශයෙන්ද කටයුතු කරනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021318</link>
    <topic>ඉරානය ඇතුළු ඉස්ලාම් රටවල සහයෝගය අපේක්ෂා කරනවා</topic>
    <author>නුවන් කොඩිකාර</author>
    <content>ශ්‍රී ලංකාවේ ස්ථාවරත්වය සහ සංවර්ධනය වෙනුවෙන් ඉරානය ඇතුලු ඉස්ලාම් රටවල සහයෝගීතාවය තවදුරටත් අපේක්ෂා කරන බව අගමැති, ආචාර්ය දි.මු. ජයරත්න මහතා පැවැසීය.ජිනීවා මානව හිමිකම් යෝජනාව සම්බන්ධයෙන් පසුගියවර මෙන්ම, මෙවරත් ලෝකයේ රටවල් රැසක සහයෝගය ශ්‍රී ලංකාවට ලැබෙන බවත්, ශ්‍රී ලංකාවේ මානුෂීය අරගලයේ සාධාරණත්වය ලෝකයට විදහා දැක්වීමට මෙය අවස්ථාවක් වන බවත් හෙතෙම කීවේය.ඉරානයේ ආධ්‍යාත්මික නායක නියෝජිත සහ ඉරාන හජ් කමිටු‍ ප්‍රධානී හොජාටොලෙස්ලාම් චාසි අස්කාර් මහතා ප්‍රධාන ඉරාන‍ දූත පිරිසක් ඊයේ (12) අගමැති කාර්යාලයේ දී ආචාර්ය දි.මු. ජයරත්න මහතා හමුවූ අතර, එහිදී එතුමා එසේ ප්‍රකාශ කෙළේය.ශ්‍රී ලංකාවේ සංවර්ධනය වෙනුවෙන් ඉරානය ඇතුළු අරාබිකරයේ රටවල් රැසකගේ සහයෝගය දශක ගණනාවක සිට අඛණ්ඩව ලැබී ඇතැයි පැවැසු ඒ මහතා සිය මැතිවරණ බල ප්‍රදේශය වන ගම්පොළ, සහිරා විදුහල ගොඩනැඟීම ඇතුළු ඉදිකිරීම් රැසකට එම රටවල සහයෝගය ලැබුණු බව කියා සිටියේය.කුරිරු ත්‍රස්තවාදය පරාජය කිරීම සඳහා ජනාධිපති, මහින්ද රාජපක්ෂ මහතාගේ නායකත්වයෙන් යුතුව ඇරඹි මානුෂීය අරගලය නිමාවට පත් කිරීමත් සමඟ බොහෝ බටහිර රටවල් හ්‍රී ලංකාවේ මානව හිමිකම් උල්ලංඝනය වීමක් පිළිබඳ දිගින් දිගටම විමර්ශනය කළ බව කී ජයරත්න මහතා එමගින් එම රටවල් ශ්‍රී ලංකාවේ පරිපාලනය බිඳ දැමීමට උත්සාහ කරන බව පැවැසීය.ගම්පොළ ප්‍රදේශයේ ජනතාවගෙන් 21% ක් මුස්ලිම් ජනතාව වන බවත් ගම්පොළ මෙන්ම ශ්‍රී ලංකාවේ සිංහල, දෙමළ, මුස්ලිම්, බර්ගර් සහ මැලේ යන සියලුම ජාතීන් එදා සිට මේ දක්වා සහයෝගයෙන් යුතුව ජීවත් වූ බවත් මෙරට දෙමළ ජනතාවගෙන් බහුතරයක් දකුණේ සිංහල ජාතීන් සමග සුහදව ජීවත් වන හෙයින් ඉතාමත්ම සුළු පිරිසක් වෙනුවෙන් මේ රට බෙදා වෙන් කිරීමට කිසිසේත්ම ඉඩ නොදෙන බවත් දි.මු ජයරත්න මහතා කීවේය.එමෙන්ම, ශ්‍රී ලංකාවේ මානව හිමිකම් පිළිබඳ චෝදනා එල්ල කරන බහුතරයක් රටවල් ශ්‍රී ලංකාව බෙදා වෙන්කිරීමට කටයුතු කරනු මිස, රට සංවර්ධනය කිරීමට හෝ රටේ සහ‍ජීවනය උදා කිරීමට කිසිසේත්ම මූලිකත්වය නොගන්නා බව ඒ මහතා අවධාරණය කෙළේය.ඒ අනුව, ඉදිරි මානව හිමිකම් පිළිබඳ යෝජනාවේ දී ඉරානය ඇතුළු ඉස්ලාම් ආගම අදහන රටවල් රැස‍කගේ සහයෝගය මෙන්ම, තවත් රටවල් රැසක‍ගේ සහයෝගය ශ්‍රී ලංකාව වෙනුවෙන් හිමිවන බවද ජයරත්න මහතා කියා සිටියේය.ඉරානයේ ආධ්‍යාත්මික නායක නියෝජිත සහ ඉරාන හජ් කමිටු‍ ප්‍රධානී හොජාටොලෙස්ලාම් චාසි අස්කාර් මහතා.ශ්‍රී ලංකාව වෙනුවෙන් සිය රටේ දායකත්වය නිරතුරුවම ලබාදීමට සිය රජය කටයුතු කරමින් සිටිනවා.ඒ මඟින් ශ්‍රී ලංකාව සහ ඉරානය අතර පවතින සබඳතාව තවදුරටත් ශක්තිමත් කර ගැනීමට අප අපේක්ෂාවයි. ජාත්‍යන්තර කටයුතු වලදී සහ ශ්‍රී ලංකා රජය දියත් කරන සංවර්ධන යෝජනා ක්‍රම වලදී ඉරානයේ සහයෝගය ලබාදෙනවාඉරානයේ සංචාරක ස්ථාන නිරීක්ෂණය සඳහා ශ්‍රී ලාංකිකයන්ගේ පැමිණීම අපේක්ෂා කරනවා.මේ අවස්ථාවට ඉරානයේ ශ්‍රී ලංකා තානාපති, ආචාර්ය එම්.එන්. හසනිපූර්, අගමැති කාර්යාලයේ අතිරේක ලේකම් ආචාර්ය අයි.එච්.කේ. මහානාම යන මහත්වරු ඇතුලු පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021319</link>
    <topic>එක්සත් ජාතීන්ගේ සහකාර මහ ලේකම් ජනාධිපති හමුවෙයි</topic>
    <author>ඡායාරූපය-සුදත් සිල්වා</author>
    <content>දැන් ශ්‍රී ලංකාවට පැමිණ සිටින එක්සත් ජාතීන්ගේ සහකාර මහ ලේකම් සහ එක්සත් ජාතීන්ගේ සංවර්ධන වැඩසටහනේ ආසියා පැසිෆික් කලාපීය කාර්යාංශයේ සහකාර පරිපාලන සහ අධ්‍යක්ෂ හාඕලියෑංග් සූ මහතා ඊයේ (12) සවස අරලියගහ මන්දිරයේ දී ජනාධිපති මහින්ද රාජපක්ෂ මහතා හමුවූ අයුරු.රැස්වීමට පෙර හාඕලියෑංග් මහතා ජනාධිපති රාජපක්ෂ මහතා සමඟ එක්ව අරලියගහ මන්දිරය නැරඹීමට එම අවස්ථාවේ පැමිණ සිටි පාසල් ශිෂ්‍ය ශිෂ්‍යාවන් සමඟ කතා කළේය. අධ්‍යාපන ඇමැති බන්දුල ගුණවර්ධන, ජනාධිපති ලේකම් ලලිත් වීරතුංග මහත්වරු සහ විදේශ අමාත්‍යාංශයේ ලේකම් ශේනුකා සෙනවිරත්න මහත්මිය සාකච්ඡාවට එක්ව සිටියහ.   .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021320</link>
    <topic>ජාතියක් හැටියට නැඟී සිටින විටඊර්ෂ්‍යාකාරයෝ මතුවීම ස්වභාවිකයි</topic>
    <author>රත්නසිරි පතිරණ, ජයසිරි මුණසිංහ,තිළිණි අධිකාරී සහ කුලියාපිටිය විශේෂ කුලියාපිටිය සිට</author>
    <content>අටවන දැයට කිරුළ ජාතික සංවර්ධන හා ප්‍රදර්ශනය පැවැත්වෙන කුලියාපිටිය මධ්‍ය මහා විදුහල් භූමියේ ඉදිකළ ස්ථිර ඉදිකිරීම් ගොන්නින් පළමු ගොඩනැඟිලි දෙක ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඊයේ (10) උදෑසන ජනතා අයිතියට පත් ‍කැරිණි.රුපියල් මිලියන 140කට වඩා වටිනාකමක් සහිතව කුලියාපිටිය මැදි විදුහලේ ඉදිකළ නවීනතම සහ අංග සම්පූර්ණ ශ්‍රවණාගාරය සහ පුස්තකාලය විවෘත කළේ බෞද්ධ, හින්දු, කතෝලික හා ඉස්ලාම් යනාදී සර්ව ආගමික වතාවත්වලට මුල්තැන ලබා දෙමිනි. අනතුරුව හෙළ සම්ප්‍රදායානුකූල කුල සිරිත් විරිත් වලට අනුව යමින් විශේෂ හා දර්ශනීය ‍රැඟුමන් සහිත ප්‍රජා නැටුමක් දරු දැරියෝ ඉදිරිපත් කළහ.මේසා විශාල හා අංග සම්පූර්ණ ශ්‍රවණාගාරයක් සත්කෝරළයේ පහන් තරුව යන විරුදාවලිය ලැබූ කුලියාපිටිය මැදි විදුහලේ ඉදි කර විවෘත කිරීමට අවශ්‍ය සියලු කටයුතුවලට අවශ්‍ය නායකත්වය ලබාදුන් ජනාධිපති මහින්ද රාජපක්ෂ මහතාගේ සේවය අගය කරමින් දරු දැරියෝ පිළිගැනීමේ ගීතයක් ද ඉදිරිපත් කළහ.මෙවර දැයට කිරුළ මේ මස 21 සිට 27 දක්වා කුලියාපිටිය වයඹ විශ්ව විද්‍යාලය, කාර්මික විද්‍යාලය සහ කුලියාපිටිය මධ්‍ය මහා විද්‍යාලය කේන්ද්‍රියව පැවැත්වේ. ඒ සඳහා වර්ග අඩි එක්ලක්ෂ හැටදහසක භූමි ප්‍රමාණයක් යොදා ගැනේ. මේ ඉඩකඩෙන් වර්ග අඩි ලක්ෂයක ස්ථිර ඉදිකිරීම් දැනටමත් එම ආයතනවල තිබේ.ඉතිරි වර්ග අඩි හැටදාහක ප්‍රමාණය ආවරණය වන ඉදිකිරීම් සියල්ල මාස 09ක කාලයක් තුළ සිදු කොට තිබීම කැපී පෙනෙන සුවිශේෂී ලක්ෂණයකි. දැයට කිරුළ ප්‍රදර්ශනය නිසා මේ අධ්‍යාපනික මධ්‍යස්ථානවල දියුණුවට වැය කරන මුදල රුපියල් මිලියන 836ක් පමණ වේ. වයඹ විශ්වවිද්‍යාලයට ශ්‍රවණාගාරයක්, ශිෂ්‍ය මධ්‍යස්ථානයක්, ක්‍රීඩාගාරයක්, නැනෝ තාක්ෂණ විද්‍යාගාරයක් ඉදි කැරේ. ඒවායේ කටයුතු ආර්ථික සංවර්ධන ඇමැතිවරයාගේ විශේෂ නිරීක්ෂණයට ලක් විය.කුලියාපිටිය කාර්මික විද්‍යාලයේ රුපියල් මිලියන 60ක වියදමින් පරිපාලන සංකීර්ණයක් ඉදි කැරේ. මේ සියලු ඉදිකිරීම් සිදු කරනු ලැබුවේ රාජ්‍ය ඉංජිනේරු සංස්ථාව, රාජ්‍ය නිර්මාණ හා සංවර්ධන නීතිගත සංස්ථාව, වයඹ ඉංජිනේරු දෙපාර්තමේන්තුව සහ රජයේ ආයතන විසිනි.ආර්ථික සංවර්ධන ඇමැතිවරයා ඊයේ දැයට කිරුළ ප්‍රදර්ශන භූමියේ ඉදිකිරීම් නිරීක්ෂණය කිරීමෙන් අනතුරුව ඒවා සිදු කළ සියලු දෙනාටම ජනාධිපතිවරයා වෙනුවෙන් හා රජය වෙනුවෙන් ස්තූතිය පළ කෙළේය. ඊට අමතරව මේ කටයුතු අවශ්‍ය දිනට ප්‍රථම නිම කිරීමට පියවර ගන්නැයි ඉල්ලීමක්ද කෙළේය.කුලියාපිටිය මධ්‍ය මහා විදුහලේ ශිෂ්‍ය ශිෂ්‍යාවන්ට දිගු කලක සිට අවශ්‍යව තිබූ ශ්‍රවණාගාරයක් ලබාදීමට හැකිවීම ගැන සතුටුවන බවද කීය.මේ ශ්‍රවණාගාරය විවෘත කිරීමෙන් අනතුරුව අදහස් දැක්වූ බැසිල් රාජපක්ෂ මහතා, අපි ජනාධිපතිතුමාගේ නායකත්වයෙන් රටේ සම්පත් ගොඩනඟනවා. 'සියලු දේ දැයේ දරුවන්ටයි' යන තේමාවෙන් වැඩ කරන්නේ. අපි ජාතියක් ලෙස නැඟී සිටින විට ඊර්ෂ්‍යාකාරයෝ ටික දෙනෙක් ඇති වෙනවා. ලෝකයේ ඕනෑම රටක්, ජාතියක් ඉදිරියට එන විට ඊට බාධා කරන පිරිස් ඉන්නවා. ඒ පිරිස්වලට අප නතු කරගන්නට අතිගරු ජනාධිපතිතුමා ඉඩ දෙන්නේ නැහැ.එතුමාට ඇති ලොකු ශක්තිය ඔබ තමුන්නාන්සේලායි. ජනතාව ජනාධිපතිතුමා සමඟ සිටින තාක්කල් එතුමා ඔබව ආරක්ෂා කරනවා.අපේ රටේ දියුණුවට බාධා කරන බලවේග සමඟ තව කිහිප දෙනෙක් එක්වී සිටිනවා. ඒ අය අපිට බාධා කිරීම් කරනවා. අපි කුළල් කා ගන්නවා නම් රණ්ඩු වෙවී ඉන්නවා නම් ජාත්‍යන්තරයෙන් අපි ගැන සොයන්නේ නැහැ. අපි අවි ආයුධ අරන් සටන් කරන්නේ නැති විට, සමඟියෙන්, සහජීවනයෙන් රට ගොඩනඟන විට තමයි ජාත්‍යන්තරය අපිට විවිධ චෝදනා එල්ල කරන්නේ. බාධා කරන්නේ. අපිට ඒවාට නොබියව මුහුණදීමට හැකි ශක්තියක් තිබෙනවා. ඒ ඔබේ ශක්තිය, ධෛර්ය බව අතිගරු ජනාධිපතිතුමා නිතරම කියනවා. එතුමාට මේ රටේ ජනතාව විශ්වාසයි.ජනතාව එතුමාට ලබා දුන් ශක්තිය නිසායි යුද්ධය නිම කරන්න හැකි වුණේ. සාමය, සමඟිය, ඇති කරන්නට පුළුවන් වුණේ. අපි අභිමානවත් ජාතියක්. අපිට ලොව ඕනෑම රටකට, ජාතියකට නොදෙවෙනි ලෙස නැඟී සිටීමට පුළුවන්. අපේ දරුවෝ ලෝකයේ ඕනෑම රටක දරුවෝ සමඟ කරට කර තබන්නට හැකි දක්ෂතාවලින් පිරිපුන් කිරීම අතිගරු ජනාධිපතිතුමාගේ දැක්මයි.මෙම අවස්ථාවට බෞද්ධ, හින්දු, කතෝලික, ඉස්ලාම් ආගමික නායකයෝ පැමිණ ආශිර්වාද ප්‍රාර්ථනා කළහ.දැයට කිරුළ ප්‍රදර්ශන කමිටුවේ සභාපති සහ විදුලි සංදේශ තොරතුරු තාක්ෂණ ඇමැති රංජිත් සියඹලාපිටිය, අැමැතිවරුන් වන අනුර ප්‍රියදර්ශන යාපා, එස්.බී. නාවින්න, ජයරත්න හේරත්, නියෝජ්‍ය අැමැතිවරුන් වන මොහාන් ලාල් ග්‍රේරු, ඉන්දික බණ්ඩාරනායක, පාර්ලිමේන්තු මන්ත්‍රී නිල්වලා විජේසිංහ, වයඹ පළාත් සභාවේ අමාත්‍යවරුන් වන ගුණදාස දෙහිගම, වයඹ පළාත් සභාවේ සභාපති ධර්මසිරි දසනායක, පළාත් සභා මන්ත්‍රීවරුන් වන චන්දන ප්‍රසාද් යාපා, අධිනීතිඥ අතුල විජේසිංහ, කමල්සිරි හේරත්, කුලියාපිටිය නගරාධිපති ලක්ෂ්මන් අධිකාරී, පළාත් පාලන ආයතනවල ප්‍රධානීන්, අමාත්‍යාංශ ලේකම්වරුන් වන ගෝඨාභය ජයරත්න, ආචාර්ය චරිත හේරත්, වයඹ පළාත් සභාවේ ප්‍රවාහන අමාත්‍යාංශයේ ලේකම් ජයන්ත ගුණතිලක, කුරුණෑගල දිස්ත්‍රික් ලේකම් එච්.එම්.පී. හිටිසේකර, පුත්තලම දිස්ත්‍රික් ලේකම් කිංස්ලි ප්‍රනාන්දු, කුලියාපිටිය මැදි විදුහලේ වි‍දුහල්පති කේ.එම්. සෝමපාල නාරායන යන මහත්ම මහත්මීහුද රාජ්‍ය නිලධාරීන්, දෙමාපියන් ඇතුළු දරුවෝ විශාල පිරිසක්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021321</link>
    <topic>මට දූෂණ චෝදනා නෑමගේ දෑත් පිරිසිදුයි</topic>
    <author/>
    <content>මට එරෙහිව දූෂණ චෝදනා නෑ. මගේ දෑත් පිරිසිදුයි. පසුගිය වසර 4 ½ බස්නාහිර පළාතේ පාලනය ගැන මට එරෙහිව කිසිවකුට චෝදනා කරන්න බැහැ. ඒක මුළු රටම දන්නවා යැයි බස්නාහිර පළාත් සභාවේ හිටපු ප්‍රධාන අැමැති ප්‍රසන්න රණතුංග මහතා අවධාරණය කරයි. ඔහු පෙන්වා දෙන්නේ පළාත් සභාවේ එක්සත් ජාතික පක්ෂ ජනතා විමුක්ති පෙරමුණ මන්ත්‍රිවරුන්ද එය පිළිගන්නා බවයි.පසුගියදා (10) උඩුගම්පල ශ්‍රී ලංකා නිදහස් පක්ෂ ප්‍රධාන කාර්යාලයේ පැවති රැස්වීමක දී අදහස් දක්වමින් රණතුංග මහතා මේ බව සඳහන් කළේය. වැඩිදුරටත් අදහස් දැක්වූ රණතුංග මහතා මෙසේද කීය.“මම දේශපාලනයෙන් මුදල් හම්බ කරලා නැහැ. මම හම්බ කරලා තියෙන්නෙ මිනිස්සු. මම හැමදාමත් පක්ෂයට පක්ෂ නායකත්වයට ගරු කරපු කෙනෙක්. රටේ ප්‍රධාන දේශපාලන පවුල් අතර අපේ පවුලත් ප්‍රධානයි. රාජපක්ෂලා රණතුංගලා හැමදාමත් හිටියෙ ජනතාව අතර, අපිට එරෙහිව මඩ ගහන්න කාටවත් බැහැ. එහෙම කවුරුහරි මඩ ගැහුවොත් ඒක ඔවුන්ටම පාරා වළල්ලක් වේවි.පසුගිය කාලේ මම බස්නාහිර පළාතෙ මහ ඇමතිවරයා විදිහට වැඩිපුර අවධානය යොමුකළේ අධ්‍යාපනය පිළිබඳවයි. මට ඕනා කලේ අධ්‍යාපනයේ භෞතික සම්පත් වගේම ගුණාත්මකභාවයත් වැඩිදියුණු කරන්නයි. මම ඒක කළා. අද බස්නාහිර පළාතේ ගුරු පුරප්පාඩු අවමයි. හැම පාසලක්ම කුමන හෝ ආකාරයකින් භෞතිකව සංවර්ධනය වෙලා.රටේ ප්‍රධානතම පළාත් සභා දෙකේ ජනතාව ඉන්නෙ ජනාධිපති මහින්ද රාජපක්ෂ මැතිතුමා සමඟ බව, ජිනීවා දිහා බලාගෙන දුම්මල, කට්ටකුමංජල් ගහන්න බලාගෙන ඉන්න පාරාජිකා වෙච්ච විපක්ෂයේ දේශපාලනඥයින්ට හොඳ උත්තරයක් මේ මැතිවරණයේදී බස්නාහිර සහ දකුණේ ජනතාව දෙයි. ඒක ඉරහඳ වගේ විශ්වාසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021325</link>
    <topic>සෑම අංශයකින්ම නැ‍ඟෙනහිර පළාතදියුණු කිරීම රජයේ අරමුණයි</topic>
    <author>චන්දිමා එදිරිමාන්න</author>
    <content>සුනාමිය සහ යුද්ධය හේතුවෙන් විශාල හානියක් සිදු වූ නැ‍ඟෙනහිර පළාත සෑම අංශයකින්ම දියුණු කිරීම මහින්ද චින්තනයේ අරමුණ බව, නැ‍ඟෙනහිර පළාත් ප්‍රධාන අමාත්‍ය හා මුදල් ක්‍රමසම්පාදන, නීතිය හා සාමය, පළාත් පාලන, ග්‍රාමීය සංවර්ධන, පුනරුත්ථාපන හා පරිසර ඇමැති නජීබ් අබ්දුල් මජීඩ් මහතා පවසයි.නැ‍ඟෙනහිර සංවර්ධනය පිළිබඳ රටට කීමට ලේක්හවුස් ආයතනයේ පුවත්පත් මගින් සුවිශාල මෙහෙවරක් ඉටුකරන බව ද මෙහිදී ඇමැතිවරයා සඳහන් කළේය.ඇමැතිවරයා මෙසේ පැවසුවේ ඊයේ (12) ලංකාවේ සීමාසහිත එක්සත් ප්‍රවෘත්ති පත්‍ර සමාගම මඟින් එළිදක්වන දිනමිණ හා තිනකරන් පුවත්පත් සමඟ පිදෙන අතිරේක දෙකක් එළිදැක්වීමේ උත්සවයට සහභාගි වෙමිනි. දිනමිණ පුවත්පත සමඟ නිකුත්වෙන “පිබිදෙන නැ‍ඟෙනහිර” පුවත්පතත්, තිනකරන් පුවත්පත සමඟ නිකුත්වන “කිලක්කින් එලුච්චි” පුවත්පත මෙසේ එළිදක්වන ලදී.මෙහිදී තවදුරටත් අදහස් දක්වමින් ඇමැතිවරයා මෙසේ ද කීය.වසර 30 කට අධික කාලයක් පසුබෑමට ලක්ව තිබූ උතුරු හා නැ‍ඟෙනහිර පළාත අද ශීඝ්‍රව දියුණු වෙමින් පවතිනවා. විශේෂයෙන් අද නැ‍ඟෙනහිර ශීඝ්‍ර දියුණුවට පත්වෙන්නේ අප සියලු දෙනාගේ උත්සාහයේ ප්‍රතිඵලයක් ලෙසයි.ජනාධිපති මහින්ද රාජපක්ෂ මහතා නැ‍ඟෙනහිර පළාත වෙනුවෙන් විශාල සේවාවක් ඉටු කළා. එතුමාගේ සංකල්පයකට අනුව ශ්‍රී ලංකාවේ දැනුමේ කේන්ද්‍රස්ථානය බවට නැ‍ඟෙනහිර පළාත පත්කිරීමට අපි කටයුතු කරනවා. එම නිසා නැ‍ඟෙනහිර පළාතේ අධ්‍යාපනය කෙරෙහි අපි වැඩි අවධානයක් යොමු කර තිබෙනවා.නැ‍ඟෙනහිර පළාතේ අපි මේ සිදුකරන සුවිශාල කාර්ය භාරය පිළිබඳ ජනතාව කරා ගෙන යාමේ වගකීම ලේක්හවුස් ආයතනයේ පුවත්පත් මගින් සිදු කරනවා. ඒක අපට විශාල ශක්තියක්.මෙහිදී අදහස් දැක්වූ නැ‍ඟෙනහිර පළාත් ප්‍රධාන ලේකම් ඩී. එම්. එස්. අබේගුණවර්ධන මහතා,පුවත්පත් මහගෙදරින් නිකුත් වන නැ‍ඟෙනහිර ගැන කියවෙන තුන්වන පුවත්පත් අතිරේකය මෙයයි. තිනකරන් හා දිනමිණ පුවත්පත් සමඟ එය නිකුත් කරන්නට හැකිවීම විශාල භාග්‍යයක්. මහජනතාවට තොරතුරු ලබාගැනීමේදී මුද්‍රිත මාධ්‍යවලට විශේෂ ස්ථානයක් හිමි වෙනවා.ඒ විශේෂ ස්ථානය මෙම ලේක්හවුස් පුවත්පත් හිමිකර ගෙන තිබෙනවා. පුවත්පත් පමණක් නෙවෙයි අපි නැ‍ඟෙනහිර සිදුවන ශීඝ්‍ර සංවර්ධනය පිළිබඳව විවිධ අංශ හරහා දැනුවත් කරන්න බලාපොරොත්තු වෙනවා. ආර්ථිකය, කෘෂිකර්මය, රැකියා අවස්ථා, ධීවර කර්මාන්තය, සංචාරක ආදී විවිධ ක්ෂේත්‍රයන් මේ වන විට සෙසු පළාත්වලට වඩා දියුණු වෙමින් පවතිනවා. ජනාධිපති මහින්ද රාජපක්ෂ මහතාගේ සංකල්පයට අනුව මෙම සංවර්ධන ක්‍රියාදාමය ඉතා කාර්යක්ෂමව, උසස්ව ජනතාව වෙනුවෙන් ඉටු කරන්න බලාපොරොත්තු වෙනවා.ලේක්හවුස් ආයතනයේ කර්තෘ මණ්ඩල අධ්‍යක්ෂක සීලරත්න සෙනරත් මහතා,නැ‍ඟෙනහිර වෙසෙන සිංහල, දෙමළ, මුස්ලිම් ජනතාව අද එකා මෙන් සමඟියෙන්, සහයෝගයෙන්, සහෝදරත්වයෙන් ජීවත්වෙනවා. ඔවුන් ජනාධිපති මහින්ද රාජපක්ෂ මහතාට ශක්තියක් ලබා දුන්නා එතුමා බලයට පත් කරන්න. එම ශක්තිය නිසා අද නැ‍ඟෙනහිර පළාතම රටේ දියුණු වෙමින් පවතින පළාතක් බවට පත්වෙලා. නැ‍‍ඟෙනහිර පළාත් ප්‍රධාන ඇමැති නජීබ් අබ්දුල් මජීඩ් මහතා ජනාධිපතිතුමාගේ සංකල්පයට අනුව නැ‍ඟෙනහිර සංවර්ධනය කිරීමේ වැඩපිළිවෙළ කරට ගෙන ක්‍රියාත්මක කරමින් සිටිනවා.නැ‍ඟෙනහිර පළාත සංවර්ධනය කරන්න ජනාධිපතිතුමා විශේෂ වැඩපිළිවෙළක් සකස් කළා. එම වැඩපිළිවෙළ අනුව නැ‍ඟෙනහිර අද සංවර්ධනයේ හිනිපෙත්තට ළඟාවෙමින් පවතිනවා. නැ‍ඟෙනහිර එළිය රටටම කියන්නට හැකි පිබිදෙන නැ‍ඟෙනහිර පුවත්පත් අතිරේකය එළිදක්වන්නේ විශාල ආඩම්බරයකින්. මෙම පුවත්පත එළිදක්වන්නට කටයුතු කළ නිර්මාණ හා අතිරේක සැලසුම් ප්‍රධානී කළමනාකරණ කර්තෘ සමන්ත කරුණාසේකර මහතා ඇතුළු ඒ සඳහා දායක වූ පිරිසට විශේෂ ස්තූතිය පිරිනමනවා.දිනමිණ ප්‍රධාන කර්තෘ ගාමිණී ජයලත් මහතා,අවුරුදු 104 පැරණි දිනමිණ පුවත්පත සමඟ පිරිනැමෙන 34 වැනි අතිරේකයයි. “පිබිදෙන නැ‍ඟෙනහිර” පුවත්පත. වසර 81 පැරණි තිනකරන් පුවත්පත සමඟ “කිලක්කින් එලුච්චි” පුවත්පතත් පිරිනමනවා.විශ්වාසය හා නමක් දිනාගෙන තිබෙන පැරණි පුවත්පතක් වන දිනමිණ පුවත්පත සමඟ මෙවැනි අතිරේක නිකුත් කිරීම පිළිබඳව මා නැ‍ඟෙනහිර පළාත් ප්‍රධාන අමාත්‍යතුමාට විශේෂ ස්තූතිය පිරිනමනවා.ඇත්තටම නැ‍ඟෙනහිර කියන්නේ අතිශය සුන්දර පළාතක්. එය රටටම ආඩම්බරයක්. දර්ශනීය මුහුදු වෙරළ ව‍ගේම සුන්දර පළාතක් ලෙස නැ‍ඟෙනහිර හඳුන්වන්න පුළුවන්. එහි සුන්දරත්වය ඉතාම දුර්ලභයි. එහි සුන්දරත්වය වඩා වටින්නේ කොළඹ ඉන්න අපටයි. සිංහල, දෙමළ, මුස්ලිම් ජනකොටස් සමඟියෙන් වෙසෙන පළාතත් නැ‍ඟෙනහිරයි. එම නිසා අපට නැ‍ඟෙනහිර ඉතාම වැදගත් වෙනවා.එම වැදගත්කම ජනතාවට කියන්න පිබිදෙන නැ‍ඟෙනහිර පුවත්පත හරහා සිදුවෙනවා. එම කාර්යය තවදුරටත් ඉතා සාර්ථකව සිදුකිරීමට අවශ්‍ය ශක්තිය ලැබේවා කියා මා ප්‍රාර්ථනා කරනවා. මෙම අවස්ථාවට ලේක්හවුස් ආයතනයේ මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිස්චන්ද්‍ර, සාමාන්‍යාධිකාරී අභය අමරදාස, තිනකරන් ප්‍රධාන කර්තෘ තිල්ලෙනාදන්, නැ‍ඟෙනහිර පළාත් සභා මන්ත්‍රී ඒ. එම්. ජෙමීල්, එරාවූර් නගරාධිපති අලි සාහිර් මවුලානා, නැ‍ඟෙනහිර පළාත් අමාත්‍යාංශ ලේකම් යූ. එල්. ඒ. අසීස්, නැ‍ඟෙනහිර පළාත් කෘෂිකර්ම සත්ත්ව නිෂ්පාදන ග්‍රාමීය කර්මාන්ත සංවර්ධන ධීවර හා සංචාරක අමාත්‍යාංශ ලේකම් කේ. පද්මනාදන් ඇතුළු මහත්ම මහත්මීන් පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=n14021326</link>
    <topic>උසස් අධ්‍යාපන අමාත්‍යාංශය කරුණු පැහැදිලි කරයි</topic>
    <author/>
    <content>වෛද්‍ය උපාධි ගැසට් පත්‍රය පිළිබඳ දුර්මතය නිවැරදි කිරීම සඳහා උසස් අධ්‍යාපන අමාත්‍යාංශය කරුණු පැහැදිලි කරමින් ප්‍රවෘත්ති නිවේදනයක් නිකුත් කර තිබේ.වෛද්‍ය උපාධි ගැසට් පත්‍රයට අදාළව විවිධ මාධ්‍යවල පලවී තිබූ එහෙත් මහජනතාවට වැරදි මතයක් ප්‍රේෂණය වන ප්‍රවෘත්තිය සම්බන්ධයෙන් උසස් අධ්‍යාපන අමාත්‍යාංශයේ කරුණු පැහැදිලි කිරීම පහත පරිදි වේ.උසස් අධ්‍යාපන අමාත්‍යාංශය ගරු එස්. බී. දිසානායක ඇමතිතුමා පත්වීමෙන් පසු රාජ්‍ය විශ්වවිද්‍යාය පරිපාලනය සහ රාජ්‍ය නොවන උසස් අධ්‍යාපන ආයතන නියාමනය සඳහා වෙනම ම අංශයන් ඇති කළ යුතුය යන ප්‍රතිපත්තිමය තීරණයක් ගන්නා ලදී. ඒ අනුව යමින් රාජ්‍ය විශ්වවිද්‍යාලවල පූර්ණ පරිපාලනය විශ්වවිද්‍යාල ප්‍රතිපාදන කොමිෂන් සභාව වෙත ලබාදෙමින් රාජ්‍ය නොවන උසස් අධ්‍යාපන ආයතනවල පරිපාලනය සහ නියාමනය සඳහා වෙනම ම අතිරේක ලේකම්වරයකු උසස් අධ්‍යාපන අමත්‍යාංශයට පත්කරන ලදී.එහි ප්‍රතිඵලයක් වශයෙන් 2012 පෙබරවාරි මස 22 දින සිට උපාධි ප්‍රධානය කිරීමේ ආයතන පිළිගැනීම සඳහා 1978 අංක 16 දරණ විශ්වවිද්‍යාල පනතේ 70 අ වගන්තිය යටතේ උසස් අධ්‍යාපන අමාත්‍යාවරයා වෙත පැවරී ඇති බලතල ප්‍රකාරව උසස් අධ්‍යාපන ලේකම්වරයා නිශ්චිත බලධාරයා වශයෙන් පත්කරන ලදී.ඒ අනුව 2013 අගෝස්තු 22 දින අංක 1824/21 දරණ ගැසට් පත්‍රය, නිශ්චිත බලධාරයා වන උසස් අධ්‍යාපන අමාත්‍යාංශයේ ලේකම්වරයා විසින් 1978 විශ්වවිද්‍යාල පනතේ 137 වන වගන්තිය ප්‍රකාරව සකස් කරන ලද රීති ප්‍රකාශයට පත්කරන ලදී.ඒ අනුව ;1) උපාධි ප්‍රදානය සඳහා ඉටුකිරීමට ඇති කාර්යභාරය තුළින් අැමැතිවරයාට සහයවීමේ කාර්යය සඳහා ප්‍රතීතනය සහ තත්ත්ව සහතික කිරීම පිළිබඳ ස්ථාවර කමිටුවක් (SCAQA) පත්කළ අතර එහි සභාපතිවරයා වන්නේ නිශ්චිත බලධරයා වශයෙන් අමාත්‍යාංශයේ ලේකම්වරයාය.2) එම ස්ථාවර කමිටුවේ සාමාජිකයින් වශයෙන් විශ්වවිද්‍යාල ප්‍රතිපාදන කොමිෂන් සභවේ උප සභාපති මහාචාර්ය රංජිත් සේනාරත්න මහතා, විශ්වවිද්‍යාල ප්‍රතිපාදන කොමිෂන් සභාවේ හිටපු උප සභාපති මහාචාර්ය රොහාන් රාජපක්ෂ මහතා, අමාත්‍යාංශයේ උපදේශක හා මානව ශාස්ත්‍ර හා සමාජ විද්‍යා උසස් අධ්‍යාපනය සඳහා වූ ජාතික මධ්‍යස්ථානයේ (NCAS) අධ්‍යක්ෂ ආචාර්ය ආර්. එම්. කේ. රත්නායක මහතා සහ අතිරේක ලේකම් (රාජ්‍ය නොවන උසස් අධ්‍යාපන ආයතන) ඩග්ලස් නානායක්කාර යන නිලධාරීන් ක්‍රියාකරනු ලබයි.3) එම කමිටුවේ පරිපාලන ලේකම්වරයා වශයෙන් කටයුතු කරන්නේ නාරද දිසානායක මහතා විසිනි. එය ස්ථිර තනතුරක් හෝ වැටුප් හෝ දීමනා ලබන තනතුරක් නොවන බවද සඳහන් කරනු කැමැත්තෙමි.4) යම් උසස් අධ්‍යාපන ආයතනයක් උපාධි ප්‍රදානය සඳහා අවසර ඉල්ලු විට ඒ පිළිබඳ සමාලෝචන මූල මණ්ඩල (Review Panel) දෙකක් විසින් විමර්ශනය කරනු ලැබේ.අ. ආයතනික සමාලෝචන මූල මණ්ඩලය. (Institutional Review Panel)ආ. විෂය සමාලෝචන මූල මණ්ඩලය. (Subject Review Panel)මෙම මූල මණ්ඩල දෙකේ කටයුතු කිරීමට ඒ ඒ ආයතයේ ස්වභාවය සහ උපාධි ප්‍රදානයට ඉල්ලා ඇති විෂය ක්ෂේත්‍රයට අනුව රාජ්‍ය විශ්වවිද්‍යාල පද්ධතියේ ආචාර්ය, මහාචාර්යවරුන්, විශ්වවිද්‍යාල ප්‍රතිපාදන කොමිෂන් සභාවේ සාමාජිකයින්, අතිරේක ලේකම්වරුන්, ගණකාධිකාරීන් හා නීති නිලධාරීන් යන අයත් උසස් අධ්‍යාපන අමාත්‍යාංශයේ නිලධාරීන් මෙන්ම වෙනත් බාහිර ආයතන වලින්ද සාමාජිකයින් තෝරා පත්කරනු ඇත.ඒ අනුව උපාධි ප්‍රදානය කිරීම පිළිබඳ මූලික විමර්ශනය හා නිර්දේශ ලබාදෙන්නේ එම මූල මණ්ඩල සාමාජික මහත්ම මහත්මීන්ගේ විමර්ශව කටයුතු කිරීමෙන් ගැඹුරු හා දීර්ඝ විමර්ශන වලින් පසු ඔවුන්‍ ලබාදෙන නිර්දේශ මගින්ය.ඔවුන්‍ ලබාදෙන නිර්දේශ ස්ථාවර කමිටුව විසින් සාකච්ඡා කිරීමෙන් අනතුරුව ගරු ඇමතිතුමාගේ අනුමැතියට යොමු කිරීම පිළිගත් සම්ප්‍රදාය වන අතර එහි කිසිදු වෙනසක් මෙහිදී සිදුව නොමැති බව විශේෂයෙන් අවධාරණය කරමි.2013 අගෝස්තු 22 දින ප්‍රකාශයට පත්කරන ලද රීති ඇතුලත් ගැසට් පත්‍රයේ 31 වන වගන්තිය පහත දක්වා ඇත.“පනතේ 70ඇ වගන්තිය යටතේ නිශ්චිත බලධාරයා විසින් අැමැතිවරයා වෙත ඉදිරිපත් කරන ලද වාර්තාව ප්‍රකාරව, උපාධි ප්‍රදානය කිරීමේ ආයතනයක් වශයෙන් පිළිගනු ලැබ ඇති සහ වෛද්‍ය විද්‍යාව, ඉංජිනේරු විද්‍යාව, වාස්තු විද්‍යාව සහ වෙනත් සමාන වෘත්තීමය උපාධි දක්වා උගන්වනු ලබන සියලු රාජ්‍ය, නොවන ආයතන විසින්, අදාල නිශ්චිත වෘත්තීමය මණ්ඩලයෙන් අනුකූලතා සහතිකයක් ලබා ගත යුතු අතර, එම සහතිකය නිශ්චිත බලධරයා වෙත ඉදිරිපත් කරනු ලැබිය යුතුය.”එම වගන්තියේ අවසාන කොටසේ අදාළ නිශ්චිත වෘත්තීමය මණ්ඩලයෙන් අනුකූලතා සහතිකයක් ලබාගත යුතු අතර එම සහතිකය නිශ්චිත බලධරයා වෙත ඉදිරිපත් කරනු ලැබිය යුතුය, යන කොටස නිවැරදි විය යුතු බව අප වෙත විවිධ පාර්ශවයන් විසින් පෙන්වා දෙනු ලැබූ අතර උසස් අධ්‍යාපන අමාත්‍යවරයාට හෝ බලධරයාට එවැනි රිතියක් පැනවීමට බලයක් ලැබී නොමැති බවද අප වෙත කරුණු ඉදිරිපත් විය. ඒ අනුව එම 31 වන වගන්තිය පහත දැක්වෙන පරිදි සංශෝධනය කරන ලදී.“31. පනතේ 70 ඇ වගන්තිය යටතේ නිශ්චිත බලධරයා විසින් අැමැතිවරයා වෙත කරනු ලබන වාර්තා ප්‍රකාරව, උපාධි ප්‍රදානය කිරීමේ ආයතන වශයෙන් පිළිගනු ලැබ ඇති සහ වෛද්‍ය විද්‍යා, ඉංජිනේරු ශිල්පය, වාස්තු විද්‍යාව සහ වෙනත් සමාන වෘත්තීය උපාධිවලට අදාල අධ්‍යයන වැඩසටහන් පිරිනමනු ලබන සියලු රාජ්‍ය නොවන ආයතන විසින් ද, අදාල වෘත්තීය මණ්ඩලයෙන් අනුකූලතා සහතිකයක් ලබාගත හැකිය.”ඉහත සංශෝධිත වගන්තිය අනුව පළමුව උසස් අධ්‍යාපන අැමැතිවරයා විසින් උපාධි ප්‍රදානය කිරීමේ බලය ඒ ඒ ආයතනවලට ලබාදෙන අතර එයට පරිබාහිර වූ විවිධ පනත් සහ ආඥා මගින් යම් යම් වෘත්තීය උපාධි ආයතන විසින් නියම කර ඇති පිළිගැනීම් එයාකාරයෙන්ම සිදුවිය යුතු බවට එම සංශෝධනයෙන් සනාථ කර ඇත. උදාහරණයක් ලෙස නීති උපාධිය කොළඹ විශ්වවිද්‍යාලය විසින් ලබාදෙන අතර එයට අදාළ වෘත්තීය සුදුසුකම ලබාදෙන්නේ නීති විද්‍යාලය විසිනි. වෛද්‍ය උපාධිය විවිධ විශ්වවිද්‍යාල විසින් ලබාදෙන අතර, වෛද්‍යවරයෙකු ලෙස වෘත්තීය සහතිකය ලබාදෙන්නේ ශ්‍රී ලංකා වෛද්‍ය සභාව විසිනි. වාස්තු විද්‍යාව පිළිබඳ උපාධිය මොරටුව විශ්වවිද්‍යාලය විසින් ලබාදෙන අතර, වාස්තු විද්‍යා ආයතනය වෘත්තීය සහතිකය ලබාදෙනු ලබයි, ඉංජිනේරු විද්‍යාව පිළිබඳවද තත්ත්වය එසේම වේ.ඒ අනුව උසස් අධ්‍යාපන අමාත්‍යාංශය ලබාදෙන්නේ උපාධි පිරිනැමීමේ බලය පමණක් වන අතර, ඊට අමතරව වෘත්තීය සුදුසුකම් ලබාගැනීම පිළිබඳ කටයුතු ඒ ඒ ආයතන සහ උපාධිධාරීන් විසින් ලබාගැනීම පසුව සිදුවන බවද පෙන්වා දෙනු කැමැත්තෙමි.මෙහිදී ප්‍රශ්නයට තුඩුදි ඇති වෛද්‍ය විද්‍යාලය පිළිබඳව අදාල වන නීතිය පැනවී ඇත්තේ වෛද්‍ය ව්‍යවස්ථාව (Medical Ordinance) හෙවත් වෛද්‍ය ආඥා පනත යටතේය‍.ඒ අනුව එහි 19B යටතේ පිළිගත් වෛද්‍ය උපාධියක් පිළිගැනීම සඳහා ගතයුතු ක්‍රියාමාර්ගය පැහැදිලිව දක්වා ඇති අතර ඒ පිළිබඳව සෑහීමකට පත්නොවන්නේ නම් වෛද්‍ය සභාව විසින් ගතයුතු ක්‍රියාමාර්ගය 19C යටතේ දක්වා ඇත.උසස් අධ්‍යාපන අමාත්‍යාංශයේ කාර්යය උගතුන් බිහිකිරීම හැර වෘත්තිකයන් බිහිකිරීම නොවන අතර ඒ සඳහා මෙරට නීතියෙන් වෙනත් අන පනත් සමූහයක් පනවා ඇති අතර ප්‍රසිද්ධ කර ඇති රීතිවලින් එම පනත්වල ක්‍රියාකාරීත්වයට කිසිදු බලපෑමක් සිදු නොවේ. උදාහරණයක් ලෙසට වෛද්‍යා වෘත්තිකයන්, දන්ත වෛද්‍යවරුන්‍, භීෂග්වේදීන් , වින්නඹුවන් සහ හෙදියන් සඳහා ඔවුන්ට තම වෘත්තිය භාවිත කිරීම පිණිස ලියාපදිංචි වීමට මුලින්ම 1927 අංක 26 දරණ ආඥා පනතින් නියම කර ඇති අතර එය විටින් විට කරන ලද සංශෝධන ඇතුලත්ව 1987 දෙසැම්බර් 31 දින වන විට ශ්‍රී ලංකා වෛද්‍යා ආඥා පනත වශයෙන් හඳුන්වා ප්‍රසිද්ධියට පත්කර ඇත.මෙම පණත යටතේ පිහිටුවනු ලබන ශ්‍රී ලංකා වෛද්‍යා සභාව ශ්‍රී ලංකාව තුල විශ්ව විද්‍යාල පනත යටතේ පිහිටුවනු ලබන විශ්වවිද්‍යාල හෝ ආයතනයක වෛද්‍ය විද්‍යාව පිළිබඳ ප්‍රථම උපාධිය ලැබීම ශ්‍රී ලංකා වෛද්‍ය සභාවේ ලියාපදිංචි වීමට සුදුසුකමක් ලෙස දක්වා ඇත.එම නිසා නීතිමය වශයෙන් ශ්‍රී ලංකා රජය තුළ උසස් අධ්‍යාපන අමාත්‍යාංශය මගින් පිළිගනු ලැබූ වෛද්‍ය උපාධියත් එම නීතිය අනුවම පිළිගැනීමට ශ්‍රී ලංකා වෛද්‍ය සභාවට හැකි අතර ඒ සඳහා ගතයුතු ක්‍රියාමාර්ග එම පනතේ පැහැදිලිව දක්වා ඇත. මෙම පනත් දෙකම එක්ව කියවීමෙන් පෞද්ගලික හෝ රාජ්‍ය විශ්වවිද්‍යාලවල වෛද්‍ය අධ්‍යාපනය පිළිබඳව මහජනයාට අවබෝධයක් ලබාගත හැකි අතර මෙම ආයතන දෙකම රජය විසින් පොදු සුභසාධනය සඳහා පිහිටුවා ඇති බව දැන ගැනීම ද වැදගත් වේ.උසස් අධ්‍යාපන අමාත්‍යාංශයේ ලේකම්වරයා විසින් 31 වන වගන්තියට කරන ලද සංශෝධනය රීති සංශෝධනයක් පමණක් බව මෙහිදී විශේෂයෙන් අවධානය යොමු කරන අතර වෛද්‍ය ව්‍යවස්ථාවේ (Medical Ordinance) කිසිම වගන්තියක් මෙමගින් බලරහිත කිරීමක් කර නැති බව විශේෂයෙන් අවධාරණය කරමි. (ගැසට් පත්‍රයකින් පනතක් අහෝසි කළ නොහැක).ඒ අනුව උපාධි ප්‍රදානය කිරීමේදී ගුණාත්මකභාවය රැකගැනීම, විනිවිද භාවය රැකගැනීම සඳහා මූල මණ්ඩල ඔස්සේ විශේෂඥවරුන්ගෙන් ගැඹුරු හා දිගුකාලීන විමර්ශන කිසිවක් මෙම සංශෝධනය තුලින් වෙනස්වී ‍නොමැති බව විශේෂයෙන් අවධාරණය කරන අතර කිසිසේත්ම වෛද්‍ය අධ්‍යාපනයේ ගුණාත්වයට කිසිදු බලපෑමක් මෙම සංශෝධනය මගින් සිදු නොවන බවද මෙහිදී නැවතත් අවධාරණය කරනු කැමැත්තෙමි.එලෙසම විවිධ අන්තගාමී සංවිධාන එම සංශෝධනය වැරදි ආකාරයට අර්ථකථනය කරමින් වැරදි මතයක් මහජනතාව වෙත සහ වෛද්‍ය සභාව වෙත ප්‍රේෂණය කිරීමට දරණ ප්‍රයත්නය හෙලා දකින අතර ඒ හරහා රාජ්‍ය විරෝධී සුළු පිරිසක් රජයට එරෙහිව පාරට බැස්සවීමට දරන ප්‍රයත්නයද අපි ප්‍රතික්ෂේප කර සිටිමු..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r1402131</link>
    <topic>උසාවියත් PHI ත් නිදි</topic>
    <author>ජාඇළ මධ්‍යම - ලෙස්ලි පෙරේරා</author>
    <content>වැලිගම්පිටිය කණුවන උසාවි භූමියේ ඇති අපිරිසුදුකම නිසා පරිසරයට තර්ජනයක් ඇති වී තිබේ. මේ උසාවි භූමියේ ආරක්ෂක මුරකරු වශයෙන් සේවය කළ දැනට විශ්‍රාම ලබා සිටින ඩබ්ලිව්.ජේ. පැන්ටලින් පෙරේරා මහතා මෙසේ කීය.මේ උසාවි භූමියේ පිරී ඇති බැරල්, හිස් බෝතල්, යාන වාහන නිසා මාරාන්තික ඩෙංගු මදුරුවන් පවා බෝවෙනවා. ඊට නිදසුනක් තමයි මෙහි දැනට ආරක්ෂක සේවයේ යෙදී සිටින මුරකරු හට දෙවතාවක්ම ඩෙංගු රෝගය වැලඳී පෙර පිනකට ජීවිතය බේරාගෙන තිබෙනවා. එපමණක්ද නොව ඩෙංගු මර බියට වඩා මේ උසාවි භූමියේ විෂ ඝෝර නයි පොළොඟුන් ගැවසීම නිසා ප්‍රදේශවාසීහු ඉමහත් බියකින් පසු වෙනවා.ජා - ඇල නගර සභාවේ වත්මන් උප නගරසභාපති මෙරිල් ප්‍රනාන්දු මහතා- මේ උසාවි භූමිය අප ඡන්ද මධ්‍යස්ථානයටත් ගෙන තිබුණා. උසාවිය වසා දමා වසර කිහිපයක්ම වෙනවා. මෙම ස්ථානයෙන් උසාවිය මීගමුව අධිකරණය වෙත ගෙන යෑම නිසා ජා-ඇල අවට ප්‍රදේශවාසීන්ට දැන් උසාවි කටයුතු සඳහා මීගමුවට යාමට සිදු වී තිබීම ඉමහත් කරදරයක්.උසාවිය භූමිය පුරා ඇති රාජ සන්තක කළ බඩු මුට්ටු යාන වාහන අද පොළොවට දිරා පත් වෙමින් තිබෙනවා. උසාවිය වටේටම තාප්ප වෙනුවට හිස් බැරල් අඩුක්කර තිබීම නිසා වරුසාව පැවැති කාලයට ඩෙංගු මඳුරුවන්ගෙන් ප්‍රදේශවාසීන් හට බලවත් තර්ජනයකි.රජයට ලක්ෂ ගණන් ආදායම් ලබා ගත හැකි බඩු බාහිරාදිය, නිරපරාදේ පොළොවට දිරාපත් වෙමින් පවතිනවා. ඩෙංගු මර්දනය සඳහා මොනතරම් දුම් ගැසුවත් මදුරු උවදුර දුරු වෙන්නේ නෑ.සිරිල් මැතිව් ප්‍රනාන්දු මහතා (84)උසාවි භූමියේ ඩෙංගු මදුරු කීටයන් සිටින බවට හෙළිවෙලා තිබෙනවා.ඇලෙක්ස් සිල්වා මහතා උපන් දා සිට මා මේ උසාවිය අසල පදිංචි වෙලා සිටිනවා. ලක්ෂ ගණන් හිස් බෝතල් බැරල් උසාවි මායිමේ, වැස්සට බැරල්වලට වතුර පිරෙනවා.පොඩි දරුවන්ව ඩෙංගු මාරයාගෙන් ගලවා ගන්න අපේ වැඩේ බැරල් හිල්කරල වතුර යවන එකයි. එහෙත් වැට අයිනේ එහෙම කළාට උසාවි භූමියේ බැරල්වල වතුර පිරිලා තිබෙනවා.වටිනා ත්‍රීවිල් - යතුරු පැදි යාන වාහන - ඉස්තරම්ම දැව කොටන් පොළොවට කම්බස් වෙලා යනවා. මුදල් වලින් බැලුවොත් කෝටි ගණන් සල්ලි නිරපරාදේ පොළොවට පස් වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r1402132</link>
    <topic>මහ මඟ යන - එන අයට අතපාදරු පවුලක් රකින අඹුසැමි යුවළක්</topic>
    <author>පාණදුර සමුහ කපිල සෝමරත්න</author>
    <content>පාසල් වයසේ පසුවන දරුවන් හතර දෙනෙකු හදාවඩා ගැනීම සදහා මහමග යන එන අයට දුක පවසා ඔවුන්ගෙන් සිගමන් ලබා ගන්නා අඹුසැමි යුවළක් මොරටුව කොරළවැල්ලේ අංක 18/31 දරණ ස්ථානයේ කුඩා පැල්පතකදිවි ගෙවති.සැමියාගෙ නම වීරහැන්නැදිගේ එරික් පුනාන්දුය. ඔහුගේ වයස අවුරුදු 39කි. 35 හැවිරිදි දොන් නිරෝෂා ඔහුගේ බිරියයි. වැඩිමහල් දරුවා වසන්ත පුනාන්දුය.වයස අවුරුදු 13කි. නුවන් ප්‍රනාන්දුගේ වයස අවුරුදු 8කි. සුරංග පුනාන්දුගේ වයස අවුරුදු 6කි. මියැසි සදතලාගේ වයස අවුරුදු 3කි.වැඩිමහල් දරුවා පාසල් යයි .අතබාල දරු තිදෙනා මවුපියන් සමඟ මහපාර අයිනේ හුදකලාවම මෙසේ වාඩිලා සිටින්නේ පාරේ යන එන අයට අත පාමිනි.එරික් පුනාන්දු වඩු මඩුවක කුලී වැඩ කරමින් අවුරුදු කිහිපයක් අනුන්ට අත නොපා සිය පවුල රැක ගත්තේය. විදුලිය විසංධි වූ වේලාවකදි වඩු මඩුවේ තිබුණ පැටිරෝල් මැක්ස් ලාම්පුවක් දල්වද්දි එය පිපිරියාමෙන් ඔහු ගින්නට අසුවී ජීවිතය බේරාගත්තේ අනුනවයෙනි . ඔහු ඔත්පලවි සිට සුවය ලැබුවත් සිය බිරිය සහ දරුවන් රැක ගැනීමට ඔහුට වත්කමක් නොවීය. ඡායාරූපය - පානදුර සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r1402133</link>
    <topic>කළුතර කුඩා තේ වතු හිමියන්ට පාංශු සංරක්ෂණ සහනාධාර</topic>
    <author>නාගොඩ විශේෂ - එන්. විජේරත්න</author>
    <content>කළුතර දිස්ත්‍රික්කයේ කුඩා තේ වගාකරුවන් සඳහා පාංශු සංරක්ෂණය සඳහා සහනාධාර ලබාදීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් අගලවත්ත, ඩාර්ටන් ෆීල්ඩ් රබර් පර්යේෂණායතනයේ නව ශ්‍රවණාගාරයේදී පැවැත්විණි.වැවිලි කර්මාන්ත ඇමැති මහින්ද සමරසිංහ මහතාගේ උපදෙස් හා මගපෙන්වීම යටතේ ශ්‍රී ලංකා තේ පර්යේෂණායතනය විසින් මේ උත්සවය සංවිධාන කර තිබුණි.මෙහිදී වැවිලි කර්මාන්ත ඇමැති මහින්ද සමරසිංහ මහතා මෙසේ පැවැසීය.මහින්ද රාජපක්ෂ ජනාධිපතිතුමාගේ කැබිනට් මණ්ඩලයට මම මුලින්ම එකතු වන විට සමහරු හිතලවත් තිබුණෙ නැහැ. ඊට පසුව 17 දෙනෙක් එකතුවුණා. අදවනවිට තුනෙන් දෙකක් දක්වා පාර්ලිමේන්තුවේ වර්ධනය වී තිබෙනවා.ජාත්‍යන්තර බලපෑම් හමුවේ බැසිල් රාජපක්ෂ ඇමැතිතුමා උතුරේ ජනතාවට සහන ලබාදීමටත් කටයුතු කළා. ලෝකයේ කිසිම රටක් මේ වගේ කෙටි කාලයක් ඇතුළත අවතැන්වූවන් නැවත පදිංචි කර වීමටත්, ආදායම නගාසිටුවීමටත්, සංවර්ධන කටයුතු නිම කිරීමටත් හැකිවී නැහැ.ආර්ථික සංවර්ධන ඇමැති බැසිල් රාජපක්ෂ මහතාසාමාන්‍යයෙන් අයවැය යෝජනාවක් ක්‍රියාත්මක වීමට මාස හය හතක් ගතවෙනවා. ජනාධිපතිතුමා 2014 අයවැයෙන් යෝජනා කළ පරිදි කුඩා තේවතු වගාකරුවන් සඳහා පාංශු සංරක්ෂණය වෙනුවෙන් රුපියල් 5000ක සහනාධාරයක් ලබාදීමට හැකිවී තිබෙනවා. අද වනවිට තේ මිල ඉතා ඉහළ තැනක තිබෙන්නෙ. තේ කර්මාන්තයේ වසන්ත යුගය අද ඇතිවී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r1402134</link>
    <topic>‍ෙපාතුහැර ගොවිජන සේවා ගම්වලගොවියන්ට පොල්පැළ 8298ක්</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයට අයත් පොතුහැර ගොවිජනසේවා නිලධාරි කොට්ඨාසයේ ගම්මානවල වෙසෙන ගොවීන් සඳහා පසුගිය වසරේ (2013) පොල්පැළ 828ක් ලබාදී ඇත.පොල්වගාව වැඩිදියුණු කිරීම සඳහා පොල් සංවර්ධන මණ්ඩලය මඟින් ක්‍රියාත්මක කොට ඇති වැඩසටහන් රැසක් යටතේ මේ පොල්පැළ ලබාදීම සිදුකොට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r1402135</link>
    <topic>මහරගම ශක්ති පදනමේ ඉංග්‍රීසිපාඨමාලාව හැදෑරු අයට සහතික</topic>
    <author>මහරගම විශේෂ - වේහැල්ලේ පියතිලක</author>
    <content>විශ්ව ගම්මානයේ නව මං සෙවීමට සහ අනෙක් ජාතීන් හා කරට කර සිට අභියෝග ජයගැනීමට ඇති ස්වර්ණමය මාවත ඉංග්‍රීසි භාෂාවයි.තම මව් බසත් ඉංග්‍රීසි භාෂාවත් අනිවාර්ය කළ රටවල් අනෙක් රටවල් අභිබවා ඉදිරියට ගොස් ඇතැයි ජලසම්පාදන හා ජලාපවහන ඇමැති දිනේෂ් ගුණවර්ධන මහතා පැවැසීය.ඇමැතිවරයා මේ බව කීවේ පසුගියදා මහරගම ශ්‍රී ලංකා යූත් මධ්‍යස්ථානයේ පැවැති මහරගම ශක්ති පදනම නොමිලයේ පවත්වාගෙන යන අ.පො.ස (සා.පෙළ) හා අ.පො.ස (උ.පෙළ) ඉංග්‍රීසි විෂය ඉලක්ක කරගෙන පැවැති ඉංග්‍රීසි පාඨමාලාවේ අභ්‍යාසලාභින් දහසකට සහතිකපත්‍ර ප්‍රදානය කළ උත්සවයේදීය.එහිදී ඇමැතිවරයා මෙසේද කීවේය.විද්‍යාව සහ තොරතුරු තාක්ෂණය පිළිබඳව තවමත් සෑහීමකට පත්විය හැකි විෂය ඥානය සිංහල හා දෙමළ භාෂාවලින් ලියවී නෑ. අපේ දරුවන්ට ඒ අඩුව පුරවාගත හැක්කේ ඉංග්‍රීසි භාෂාව හැදෑරීමෙනි.අලුත් අලුත් දෑ නොතනන ජාතිය ලොව නොනගීයයි මුණිදාස කුමාරතුංග පඬුවාණන් කීවාක් සේ විශේෂ භාෂා ඉගෙන නොගන්නා දරුවන් විශ්ව ගම්මානයේ අතරමං වෙනවා.ශ්‍රී ලංකාව ෂඩ්භාෂා පරමේෂ්වර හිමිවරුන් සිටිය රටක්. සෑම දරුවෙකුටම මව්බස ඇතුළුව තවත් භාෂා කිහිපයක් ඉගැන්විය යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r1402136</link>
    <topic>දිවි නැඟුමෙන් ව්‍යාපෘති221ක වැඩ ඇරැඹේ</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>දිවි නැඟුම වැඩසටහන යටතේ සංවර්ධන ව්‍යාපෘති 221ක් ගම්පහ දිස්ත්‍රික්කයේ ආරම්භ කර ඇති බව ගොවිජන සංවර්ධන ගම්පහ ජ්‍යෙෂ්ඨ ‍‍ප්‍රාදේශීය නිලධාරී කාලිංග සේනාධීර අප්පුහාමි මහතා පැවැසීය.ව්‍යාපෘති සඳහා වැයවන මුදලින් අඩක් ආධාර වශයෙන් ලබාදී ඇත. ඒ අනුව ගොවීන්ට දිරියක් ලෙස ලබාදී ඇති මුදල රුපියල් ලක්ෂ 21කි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r1402137</link>
    <topic>බස්නාහිර පාරිසරික කටයුතු අමාත්‍යාංශයෙන්පොලිතින් හානිය වළක්වාලීමට ක්‍රමවේදයක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>දිරාපත්වීමට අවුරුදු 50ත් 400ත් අතර කාලයක් ගතවන බව කියන පොලිතින් භාවිතයෙන් වන හානි වළකා ගැනීමේ අරමුණින් විකල්ප භාවිතයන් හුරු කරවීමේ වැඩපිළිවෙළක් බස්නාහිර පළාත් පාරිසරික කටයුතු අමාත්‍යාංශය ක්‍රියාත්මක කරයි.පොලිතින් භාවිතය හේතුවෙන් මිනිසාගේ මෙන්ම සතුන්ගේ ද පැවැත්මට අහිතකර බලපෑමක් ඇතිවන හෙයින් පරිසරය පිළිබඳව මහින්ද චින්තනය වන ‘මතු පරපුරටද අපේ හරිත උරුමය දායාද කර දිය යුතුයි’ යන තේමාව යටතේ මේ වැඩපිළිවෙළ ක්‍රියාත්මක කෙරේ.දුර්ලභ ගණයේ ශාක සංරක්ෂණය, අපද්‍රව්‍ය ඇළ මාර්ග ප්‍රතිසංස්කරණය, බලශක්ති සංරක්ෂණයේ වැදගත්කම ආදී විෂයයන් ගැන ජනතාව උනන්දු කරවීමත් ඔවුන් ඒ සඳහා පෙළඹවීමත් එහි පියවර කීපයක් වෙයි.පොලිතින් වැඩියෙන්ම භාවිතය සිදුවන්නේ අවමඟුල් කටයුතුවල දී යැයි කියන පළාත් පරිසර අමාත්‍යාංශය ඒ අවස්ථාවල දී සුදු රෙදි වලින්ම සැරසිලි කරවීමට ජනතාවට විවිධ අන්දමේ උපකාර කිරීම්වලට ද කටයුතු කෙරේ.මේ වනවිටත් ඒ අමාත්‍යාංශය මඟින් සුදු රෙදි, පාලම් කොඩි 1000කට සමීප සංඛ්‍යාවක් ද, සුදු රෙදි සැරසිලි කට්ටල 3500කට සමීප සංඛ්‍යාවක් ද, පළාතේ අවමංගල්‍යාධාර සමිති අතර බෙදා හැර තිබේ. ඒ සඳහා වැය කර ඇති මුදල රුපියල් මිලියන 23කි.‘බලශක්ති සංරක්ෂණය’ යටතේ මේ වනවිට රුපියල් මිලියන 17ක් වැයකර CFL විදුලි පහන් 18000ක් ජනතාවට බෙදා දී ඇත.දුර්ලභ ගණයේ ශාක සංරක්ෂණ යටතේ ක්‍රියාත්මක කරන ලද ‘අටවිසි බෝධි වෘක්ෂ’ වැඩසටහන විශේෂ වූ ව්‍යාපෘතියක් ද ක්‍රියාත්මක කෙරේ. විහාරස්ථාන හා ආගමික මධ්‍යස්ථාන මුල්කරගෙන මේ බෝධි වෘක්ෂ පැළ බෙදා දී ඒවා රෝපණය කිරීම සඳහා උනන්දුව ඇති කෙරේ. එහි මුල් පියවර මුල්ලේරියාවේ පිහිටි ජාතික ළමා අධ්‍යාපන පදනම් මූලස්ථානයේ දී ක්‍රියාත්මක කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r1402138</link>
    <topic> ‘දිනමිණ’ පුවත ඵල දරාපාරේ වළවල් වැසේ</topic>
    <author>අත්තනගල්ල විශේෂ ජයවීර සුගතපාල</author>
    <content>‘දඩගමුව රජමහා විහාර පාරේ තැනින් තැන මඩ වළවල්’ යනුවෙන් පෙබරවාරි 1 වැනි දින ‘දිනමිණ’ පුවත්පතේ පළවී දින පහක් ගතවත්ම බස්නාහිර පළාත් මාර්ග සංවර්ධන අධිකාරිය විසින් ප්‍රිමික්ස් යොදා පාරේ වළවල් වැසීම ආරම්භ කෙරිණ.වගකිව යුත්තන්ට මෙය පෙන්වාදීම ගැන ප්‍රදේශයේ ජනතාව ‘දිනමිණ’ට ස්තුතිය පළ කරන අතරේම මේ පාර කාපට් කර දෙන ලෙස ද බලධාරින්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r1402139</link>
    <topic>සංවර්ධනයට කෝටි 36ක්</topic>
    <author>වයඹ පළාත් සංචාරකසේන ඉදිරිසිංහ</author>
    <content>පොල්ග‍හවෙල මැතිවරණ කොට්ඨාසයේ සංවර්ධන කටයුතු සඳහා ආර්ථික සංවර්ධන අමාත්‍යාංශයෙන් රුපියල් කෝටි 36ක මුදලක් ලබාදී ඇතැයි මැතිවරණ කොට්ඨාසයේ සම්බන්ධීකරණ කමිටු සභාපති පාර්ලිමේන්තු මන්ත්‍රී නිල්වලා විජේසිංහ මහතා පැවැසීය.මැතිවරණ කොට්ඨාසයේ ජනතාවගේ පොදු අවශ්‍යතාවන් සඳහා මේ මුදල යොදවන බව ද මන්ත්‍රීවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r14021310</link>
    <topic>කෑගල්ලටසංවර්ධන ව්‍යාපෘති</topic>
    <author>කෑගල්ල සමූහ පී. එම්. පී. පොල්වත්ත</author>
    <content>2014 දැයට කිරුළ ජාතික සංවර්ධන වැඩසටහනට අනුව කෑගල්ල දිස්ත්‍රික්කය තුළ කෑගල්ල සංවර්ධන ව්‍යාපෘති 3450ක් පමණ ආරම්භ කර ඇති බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.මේ සඳහා ලබාදී ඇති මුදල රුපියල් 20,95,818,379කි.මේ අනුව මාතෘ සායන නව ඉදිකිරීම් 31ක්ද මාතෘ සායන වැඩි දියුණු කිරීම් 74ක්ද, පොදු ගොඩනැගිලි 19ක්ද ජල ව්‍යාපෘති 35ක්ද, ග්‍රාමීය මාර්ග කොන්ක්‍රීට් කිරීම් 2065ක්ද සුළු වාරිමාර්ග 189ක්ද, මාවනැල්ල ප්‍රාදේශීය ලේකම් කොට්ඨාසයේ නිවාස වැඩසටහන් 1037ක්ද ක්‍රියාත්මක කිරීමට පියවර ගෙන ඇත.මේ වනවිට ග්‍රාමීය මාර්ග 141ක් කොන්ක්‍රීට් කිරීම නිමවා ඇති අතර සුළු වාරිමාර්ග 7කද, ජල ව්‍යාපෘති 2කද වැඩ අවසන් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=r14021311</link>
    <topic>නව තාක්ෂණ විෂය ධාරව ඔස්සේරැකියා අවස්ථා වැඩිපුර බිහිවෙලා</topic>
    <author>රක්ෂණ ශ්‍රියන්ත, කඩුවෙල සමූහ සමන්ති මීරියගල්ල සහ අතුරුගිරිය විශේෂ</author>
    <content>පරාජයට පත් කළ නොහැකි යැයි පැවැසූ කුරිරු ත්‍රස්තවාදය පරාජය කළා සේම, වසර 4ක කාලයකදී රට තුළ විශ්මිත භෞතික සංවර්ධනයක් ඇති කළා මෙන්ම සදාචාරාත්මක ගුණගරුක සමාජයක් මෙරට තුළ නිර්මාණය කිරීමේ අභියෝගයටද වත්මන් රජය සූදානම් බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමති විමල් වීරවංශ මහතා පැවැසීය.ඒ මහතා මේ අදහස් පළ කළේ මාළඹේ ආදර්ශ පිරිමි විද්‍යාලයේ 2014 නිවාසාන්තර ක්‍රීඩා උත්සවයේ සමාප්ති උළෙලට සහභාගී වෙමිණි. මේ උත්සවය පසුගියදා එම විද්‍යාලයීය ක්‍රීඩාංගණයේදී පැවැත්විණ.විමල් වීරවංශ ඇමතිවරයා මෙසේද කීය. දැන් සමහරු අඬනවා රටේ සදාචාරය හරියට නැහැ කියලා. හරියට ඊයේ පෙරේදා මේ රටේ සදාචාරයට හානි වුණා වගේ. 1977 වර්ෂයේ විවෘත වෙළෙඳපොළ ආර්ථිකය බාධාවකින් තොරව නිදහසේ රට ඇතුළට කඩාගෙන ආවාම ඒ තුළින් හොඳ වගේම නරකත් රට ඇතුළට ආවා.හැබැයි වැඩිපුරම ආවේ නරක. ඒ ආපු නරක දැන් වැඩියෙන් පේන්නේ දැන් යුද්ධෙ මේ රටේ නැති නිසා.ජනාධිපතිතුමන් තාක්ෂණ විෂය අපේ රටේ අධ්‍යාපනයට එකතු කරලා දුන්නා. කලා, වාණිජ, විද්‍යා, ගණිත කියන විෂය ධාරාවන් හතරෙන් විශ්ව විද්‍යාලයට යන්න දරුවන්ට තිබුණු අවස්ථාව තවත් වැඩිකලා “තාක්ෂණ” නව විෂය ධාරාව. අපි මේ තාක්ෂණ විෂය ධාරාව අපේ නිදහස් අධ්‍යාපනයට අලුතින් එකතු කළේ.නැත්නම් අපේ රටේ සිදුවන්නේ කලා උපාධිධාරීන් බුරුතු පිටින් නිර්මාණය වීමයි. ඒ උපාධිධාරීන් අතුරින් 100% ක්ම රජයේ රැකියා බලාපොරොත්තු වෙනවා.කලා උපාධිධාරීන් බිහිවෙන ප්‍රමාණයට හැම අවස්ථාවකම රාජ්‍ය සේවයේ රැකියා අවස්ථා පුළුල් නැහැ. පසුගිය කාලයේදී මේ රජය එක් අවස්ථාවක 40,000ක සහ තවත් අවස්ථාවක 40,000ක උපාධිධාරීන් පිරිසක් රාජ්‍ය සේවයට ගත්තා.ජනාධිපතිතුමන් බලයට පත්වෙනකොට අපේ රටේ රාජ්‍ය සේවයේ හිටියේ ලක්ෂ 8යි. හැබැයි දැන් ලක්ෂ 14 දක්වා රාජ්‍ය සේවකයින් වැඩි වෙලා. මේ නිසා බොහෝ පාසල්වල තිබුණු ගුරු පුරප්පාඩු සංඛ්‍යාව පුරවන්න පුළුවන් වුණා.1987 වර්ෂයේදී ආරම්භ කළ මාළඹේ ආදර්ශ පිරිමි විද්‍යාලයේ මේ වන විට සිසුන් 3000ක් පමණ අධ්‍යාපනය හදාරනවා. 112ක ගුරු මණ්ඩලයක් සේවය කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s1402131</link>
    <topic>ශ්‍රී ලංකාවට ලකුණු 2ක තියුණු ජයක්</topic>
    <author/>
    <content>බංග්ලාදේශය සමග චිතගොං නුවර සහුර් අහමඩ් චවුද්රි ක්‍රීඩාංගණයේදී ඊයේ පැවැති පළමු විස්සයි 20 තරගයෙන් ලකුණු 2ක තියුණු ජයක් ශ්‍රී ලංකාවට හිමිවිය.ශ්‍රී ලංකා පිල කඩුලු 7කට ලබාගත් ලකුණු 168ක ඉලක්කය හඹාගිය බංග්ලාදේශය ඕවර 20 අවසානයේ කඩුලු 7ක් දැවී ලකුණු 166ක් රැස් කළේය. එනමුල් හක් ලකුණු 58ක් රැස්කරමින් බංග්ලාදේශ ඉනිමේ අන්තිම පන්දුව තෙක් සටනක නිතර වීම කැපී පෙනුණි.බංග්ලාදේශ පිලේ පළමු කඩුල්ල ලකුණු 52ක් එක් කිරීමට ටමිම් ඉක්බාල් හා ෂම්සූර් රහ්මාන් සමත්විය. පන්දු 36කින් බංග්ලාදේශයේ පළමු ලකුණු 50 වාර්තා වු අතර හත්වැනි ඕවරය යැවු අජන්ත මෙන්ඩිස් විසින් ම උඩපන්දුවක් රැකගැනීමෙන් ෂම්සූර්ගේ ඉනිම නිමාවට පත්විය. ඔහු ලකුණු 22ක් ලබාගත්තේය.ඇන්ජලෝ මැතිව්ස්ගේ දක්ෂ පන්දු රැකීම හමුවේ බංග්ලාදේශයේ දෙවැනි කඩුල්ල ලෙස ඉක්බාල් දැවී ගියේය. ඉක්බාල්ගේ පිත්තෙන් ඇදී ආ පන්දුවෙත දිවගිය මැතිව්ස් ඉදිරියට පැන පන්දු රැකගන්නා විට ඉක්බාල් ලකුණු 30 රැස්කරගෙන සිටියේ හතරේ පහර 6ක් සමගින් පන්දු 25කිනි‍.ෂකීබ් අල් හසන් ලකුණු 26කට කුලසේකරගේ පන්දුවක් කඩුල්ලේ වැදීමෙන් දැවී ගිය අතර නසීර් හොසේන් මාලිංග‍ගේ පන්දු හමුවේ දැවී ගියේය. මංගල ජාත්‍යන්තර විස්සයි 20 ක්‍රිකට් තරග වරම් ලැබු මිතුන් අලී ලකුණු ලබාගැනීමට පෙර යළි ක්‍රීඩාගාරයට හරවා යැවීමට ඇන්ජලෝ මැතිව්ස්, නුවන් කුලසේකර සුසංයෝගයට හැකිවිණි.අලි දැවී යනවිට ලකුණු 134ට කඩුලු 5ක් ලෙස ලකුණු පුවරුව සටහන් විය. බංග්ලාදේශයට අවසන් ඕවරයේදී ලකුණු 17ක ඉලක්කයක් හිමිවුණි. ශ්‍රී ලංකාවට ජයග්‍රහණය ගෙන එමේ කාර්යය භාර වුයේ තිසර පෙරේරාටය. තරගය ජයගැනීමේ අදිටනින් සිටි එනමුල් හක් තිසරගේ පළමු පන්දුවට හතරේ පහරක් එල්ල කළේය. දෙවැනි පන්දුවට ලකුණු 2ක් ලබාගත් අතර තෙවැනි පන්දුවෙන් ෆර්හාඩ් රීසා දුවද්දී දැවී ගියේය.උත්සාහය අත්නොහල එනමුල්ගේ පිත්තෙන් ඊලඟ පන්දු 2ට පිට පිට හ‍තරේ පහර 2ක් එල්ල විය. අවසන් පන්දුවට ලකුණු 3ක් ලබාගැනීමට බංග්ලාදේශයට සිදුවිය. එහෙත් එම පන්දුවෙන් ජයග්‍රහණය ශ්‍රී ලංකාව කරාගෙන එමින් පන්දු යැවු තිසර පෙරේරා විසින්ම උඩ පන්දුවක් රැකගත්තේය. අවසන් පන්දුවෙන් එනමුල් හක් පරාජයට පත්විය. එනමුල් ඉනිමට පන්දු 45කදී හතරේ පහර 7ක් ඇතුළත් විය. තිසර පෙරේරා හා නුවන් කුලසේකර කඩුලු 2 බැගින් දවාගත්හ. කාසියේ වාසිය දිනාගත් බංග්ලාදේශ පිලේ ආරාධනයෙන් පන්දුවට පහදීමට පිටිය පිවිසි ශ්‍රී ලංකා ආරම්භක පිතිකරු සබඳතාව ලකුණු 7දී බිඳ දැමීමට නායක මෂ්රෆි මොටාසා සමත්විය.ඉනිමේ පළමු ඕවරයේ අවසන් පන්දුවට ස්වීප් පහරක් එල්ල කිරීමට ගිය තිලකරත්න ඩිල්ෂාන් පරදා පන්දුව කඩුල්ලේ වැදීමෙන් ලකුණු නොලබා යළි ක්‍රීඩාගාරයට යෑමට ඔහුට සිදුවිය. කුසල් ජනිත් පෙරේරා වේගවත් ප්‍රහාරයක් දියත් කරමින් ශ්‍රී ලංකා ලකුණු පුවරුව ඉහළට ගෙන ගියේය.සොහාග් ගාසි ක්‍රියාත්මක කළ ඉනිමේ සිවුවැනි ඕවරයෙන් ලකුණු 18ක් උදුරා ගැනීමට ශ්‍රී ලංකා පිතිකරුවෝ සමත්වුහ. කුසල් එම ඕවරයේ මුල් පන්දු හත‍රට පිට පිට හතරේ පහර එල්ල කළේය. ශ්‍රී ලංකා ඉනිමේ පළමු ලකුණු 50 පන්දු 28ක් තුළ වාර්තා විය.ඉනිමේ දෙවැනි කඩුල්ල ලෙස නායක දිනේෂ් චන්දිමාල් ලකුණු 18කට දැවී ගිය අතර කුමාර් සංගක්කාර ලකුණු 11කට තෙවැනි කඩුල්ල ලෙසින් දැවී ගියේය. මේ කඩුලු 2ක විශිෂ්ට පන්දු රැකීම් හමුවේ බිඳ වැටිණි. මොහොමඩ් නසීර් හා ෆර්හාඩ් රීසා උඩ පන්දු 2 රැකගත් අතර කඩුලු 2ම ෂකිබ් අල් හසන්ගේ පන්දු හමුවේ බිඳ වැටුණේය.සිවුවැනි කඩුල්ලට කුසල් ජනිත් සමගින් සීකුගේ ප්‍රසන්න එක්වු අතර ඔහුට ලබාගත හැකිවුයේ ලකුණු 4ක් පමණි. තම පළමු ජාත්‍යන්තර විස්සයි 20 තරගයට එක්වු අර්ෆට් සනීගේ මංගල කඩුල්ල ලෙසින් ප්‍රසන්න දැවී ගියේය. ඒ වනවිට ශ්‍රී ලංකා පිල ඕවර 9.5කදී ලකුණු 87ක් රැස්කර ගෙන සිටියේය.ප්‍රවේගකාරී ඉනිමක නිතරවු කුසල් ජනිත් ලකුණු 64කට සීමා කිරීමට යළි ක්‍රියාත්මක වු අර්ෆට් සනීට හැකිවිය. සනීගේ පන්දුවක් හමුවේ එනමුල් හක් හතරේ සීමාව අසලදී දක්ෂ ලෙසින් උඩ පන්දුවක් රැකගත්තේය. මුළු ලකුණු 116දී කුසල් පස්වැනි කඩුල්ල ලෙස පිටියෙන් ඉවත්විය. තරගයේ වීරයා ලෙස නම් කළ කුසල් ජනිත්ගේ සිවුවැනි ජාත්‍යන්තර විස්සයි 20 අර්ධ ශතකය මෙය විය.ඇන්ජලෝ මැතිව්ස් හා තිසර පෙරේරා ඉන් අනතුරුව පිටියේ එක්වු අතර 15වැනි ඕවරයේ තෙවැනි පන්දුවට මැතිව්ස් දුවද්දී දැවී යෑමට හසුවිය. මැතිව්ස් පහරක් එල්ල කරමින් ලකුණු කරා දිවයෑමට උත්සහ කළ අතර තිසර පෙරේරා අඩි කිහිපයක් ඉදිරියට පැමිණ යළිත් හැරී පන්දු යවන අන්තය වෙත දිවගියේය. මැතිව්ස්ට ලබාගත හැකිවුයේ ලකුණු 11ක් පමණි. ඉනිම අගභාගයේදී වේගවත් ලකුණු රැස්කිරීමක නිතරවු නුවන් කුලසේකර පන්දු 21කින් ලකුණු 31ක් ලබාගත්තේය.ඊට හතරේ පහරක් හා හයේ පහර 2ක් ඇතුළත් විය. කුලසේකර හත්වැනි කඩුල්ල ලෙසින් ලකුණු 164දී දැවී ගියේය. ඉනිම නිමාවනවිට තිසර පෙරේරා ලකුණු 19ක් ලබා නොදැවී කඩුල්ලේ රැදී සිටියද ඊට පන්දු 16ක් වැයවී තිබිණි. පන්දු යැවීමේදී අර්ෆට් සනී, ෂකීබ් අල් හසන් හා මෂ්ර‍ෆී මොටාසා කඩුලු 2 බැගින් දවාගත්හ. තරගාවලියේ දෙවැනි හා අවසන් විස්සයි 20 තරගය හෙට (14) චිතගොං හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s1402132</link>
    <topic>ගමේ කොල්ලෝ තිදෙනෙක් ජගත් පාපැදි තරග බිමට</topic>
    <author>වර්නන් ගුණසේකර</author>
    <content>මෙරට සුපිරි පැලැන්තියට පමණක් සීමා වී තිබූ මවුන්ටන් පාපැදි ක්‍රීඩාව ගමට ගෙන යාමේ අරමුණින් ‘තාරුණ්‍යයට හෙටක්’ සංවිධානයේ නිර්මාතෘ හා පාර්ලිමේන්තු මන්ත්‍රී නාමල් රාජපක්ෂ මහතාගේ මූලිකත්වයෙන් තිස්සමහාරාමයේ පවත්වන ලද ‘කාල්ටන් සුපර් ස්පෝට්ස්’ මවුන්ටන් පාපැදි තරගයෙන් බිහිවූ ක්‍රීඩකයන් තිදෙනෙක් ශ්‍රී ලංකාව නියෝජනය කරමින් තව නොබෝ දිනකින් ජාත්‍යන්තරයට යති.හත්වැනි වතාවටත් පසුගිය වසරේ තිස්සමහාරාමයේ පැවැති ‘කාල්ටන් සුපර් ස්පෝට්ස්’ මවුන්ටන් පාපැදි තරගයේ පළමු ස්ථානය දිනා ගත් කළුතර එච්.ඒ.ගයාන් ජානක විජේසිංහ, දෙවැනි ස්ථානයට පත්වූ ඇඹිලිපිටියේ ඩී.පී.චමල් රංජිත් ස්වර්ණමාල් හා දකුණු පළාතේ මවුන්ටන් පාපැදි ක්‍රීඩාවේ ඉදිරියෙන්ම සිටින තිස්සමහාරාමයේ කේ.ටී.ඒ.ප්‍රියන්ත ජයලාල් විදෙස් තරග බිමට පිවිසෙන ක්‍රීඩකයෝ වෙති.ශ්‍රී ලංකාව වෙනුවෙන් මේ තිදෙනා සහභාගි වන්නේ මෙම 15 වැනි දින ඉන්දියාවේ කේරළ ප්‍රාන්තයේ පැවැත්වෙන ‘මවුන්ටන් පාපැදි සයික්ලෝ ක්‍රොස් 2014’ තරගයටය. ශ්‍රී ලංකාවට අමතරව නේපාලය, බෲනායි, තායිලන්තය, මැලේසියාව, ඉන්දුනීසියාව හා ඉන්දියාව යන රටවලින්ද තරගකරුවන් මේ තරගයට සහභාගි වන බව ජාතික මවුන්ටන් පාපැදි සංගමයේ සභාපති අමල් සූරියගේ මහතා ‘දිනමිණ’ට පවසා සිටියේය.රේසිං පාපැදි තරග බිමේද දස්කම් දක්වන ගයාන් ජානක මෙවර විදෙස් තරගයකට සහභාගි වන්නේ තෙවැනි වතාවටය. මීට පෙර 2007 වසරේදී පාකිස්තානයේත් (රේසිං පාපැදි), 2011 වසරේදී මැලේසියාවේත් ඔහු සංචාරය කර තිබේ. අනෙක් තරගකරුවන් දෙදෙනාගේම පළමු විදෙස් තරග සංචාරය මෙය වෙයි.ගයාන් ජානක හා චමල් රංජිත් යන දෙදෙනාම ශ්‍රී ලංකා යුද හමුදාවේ සේවය කරන්නෝ වෙති.ගයාන් ගේ වයස අවුරුදු 29කි. දෙදරු පියෙකි. චමල්ගේ පියාද යුද හමුදාවේ ය. දැන් විශ්‍රාම ගොස් සිටී. චමල් ට වයස අවුරුදු 20 කි.ගයාන්ටත් චමල්ටත් රැකියාවක් ඇතත් 27 හැවිරිදි ප්‍රියන්ත ජයලාල් ට තවමත් ස්ථිර රැකියාවක් නැත. පියා මෙන්ම ඔහුද වඩු වැඩ කරමින් ජීවිකාව ගෙන යයි. විවාහකයෙකු වන ප්‍රියන්ත මෙරට පාපැදි තරග බිමේ නියෝජනය කරන්නේ ශ්‍රී ලංකා – ජර්මන් මිත්‍රත්ව සමාජයයි.මේ තිදෙනා සහභාගි වීමට යන තරගයේ දුර කිලෝ මීටර 40 කි. උස් සහ බෑවුම් සහිත බාධකවලින් පිරුණු දුෂ්කර මාර්ගයක තරගය පැවැත්වේ. මාර්ගයේ උස ම ස්ථානයට තරගකරුවන් අඩි 2550ක් තරණය කළ යුතු වන අතර බෑවුම අංශක 45 සිට 60 දක්වා වෙයි.කේරළ පාපැදි සංගමය ශ්‍රී ලංකා තරගකරුවන්ට අනුග්‍රහය දක්වයි. තරගයේ ජයග්‍රාහකයාට රුපියල් ලක්ෂ හතර හමාරක් පිරිනැමෙන අතර එතැන් සිට පහළට හත්වැනියා දක්වා මුදල් ත්‍යාග පිරිනැමෙන තරගයේ හත්වැනි ස්ථානයට ප්‍රදානය කරනු ලබන ත්‍යාග මුදල රුපියල් හැත්තෑපන් දහසකි.සංචාරකයන් සඳහා ආකර්ෂනයක්ද වන මෙවැනි තරග සංචාර ඒකාබද්ධව සංවිධානය කරන්නේ ජාතික මවුන්ටන් පාපැදි සංගමය, ඉන්දියාවේ පාපැදි සම්මේලනය හා කේරළ සංචාරක මණ්ඩලයයි.ශ්‍රී ලංකා පාපැදි සම්මේලනයේ සභාපති, හිටපු නියෝජ්‍ය පොලිස්පති කේ.පී.පී.පතිරණ මහතාගේ හා පාපැදි සම්මේලනයේ පූර්ණ සහයෝගය මේ සංචාරයට ලබා දී තිබේ.ශ්‍රී ලංකා කණ්ඩායමේ කළමනාකරු සුරේෂ් රත්නසිංහ හා ජාතික මවුන්ටන් පාපැදි සංගමයේ සභාපති අමල් සූරියගේ යන මහත්වරුද මේ තරග සංචාරයට එක්වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s1402133</link>
    <topic>මහේල ගෙදර එයි</topic>
    <author/>
    <content>පළපුරුදු පිතිකරු මහේල ජයවර්ධන ශ්‍රී ලංකා ක්‍රිකට් කණ්ඩායමේ බංග්ලාදේශ සංචාරයේ ඉදිරි තරගවලට සහභාගි නොවනු ඇත. පුහුණු සැසිවාරයක් අතරවාරයේ ජයවර්ධනගේ අත ආබාධයකට ලක්ව ඇති අතර ඔහු ඊයේ පෙරළා දිවයිනට පැමිණීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s1402134</link>
    <topic>CISM දින මාර්ග ධාවනය 16දා කොළඹ ප්‍රදීපාගාරය අසල දී</topic>
    <author>වර්නන් ගුණසේකර</author>
    <content>අන්තර් ජාතික ආරක්ෂක හමුදාවන් අතර පිහිටුවා ගෙන තිබෙන ලෝක හමුදා ක්‍රීඩා මණ්ඩලය වන CISM සංවිධානය එහි සංවත්සරය සැමරීම පිණිස තෙවැනි වතාවටත් සංවිධානය කරන ‘CISMදින මාර්ග ධාවනය’ පෙබරවාරි 16 වැනි දින පැවැත්වේ.“ක්‍රීඩාව තුළින් මිත්‍රත්වය” යන තේමාව යටතේ සාමාජික රටවල් 133ක ආරක්ෂක සේවාවන් සම්බන්ධ කරගෙන වාර්ෂිකව පවත්වන මේ මාර්ග ධාවනයේ ශ්‍රී ලංකා ධාවනය එදින පෙරවරු 6.00 ට කොළඹ ප්‍රදීපාගාරය අභියසින් ආරම්භ වෙයි.ත්‍රිවිධ හමුදාපතිවරුන්ද සහභාගි වන මේ ධාවනයට ආරක්ෂක සේවාවන්හි සියළුම තරාතිරම්වල පිරිමි හා කාන්තාවන්ද, ආබාධිත රණවිරුවන්ද එක්වෙති.කොළඹ ප්‍රදීපාගාරයෙන් ඇරැඹෙන ධාවනය කිංස්බරි වටරවුම – ගෝල්ෆේස් හෝටල වටරවුම ඔස්සේ නැවත කොළඹ ප්‍රදීපාගාරය දක්වා කිලෝ මීටර හතරක දුර ප්‍රමාණයක පැවැත්වේ. ත්‍රිවිධ හමුදාවන්ගේ 32 දෙනෙකුගේ කාන්තා නියෝජනයක්ද ඇතුළුව ඒ ඒ හමුදාවන්ගේ ධාවකයන් 100 බැගින් මේ මාර්ග ධාවනයට සහභාගි වනු ඇත.මේ මාර්ග ධාවනය ශ්‍රී ලංකාවේ පළමු වතාවට පැවැත්වූයේ 2012 වසරේ බවත් මෙවර පැවැත්වෙන තෙවැනි ධාවනය ශ්‍රී ලංකා නාවික හමුදාව විසින් සංවිධානය කරන්නේ ආරක්ෂක සේවා ක්‍රීඩා මණ්ඩලයේ සභාපතිත්වය දරමින් සිටින්නේ නාවික හමුදාව නිසා බවත් මණ්ඩලයේ සභාපති, නාවික හමුදාපති වයිස් අද්මිරාල් ජයනාත් කොළඹගේ මහතා පවසා සිටියේය.නාවික හමුදාපතිවරයා එසේ පැවසුවේ ‘CISM දින මාර්ග ධාවනය’ පිළිබඳව මාධ්‍ය දැනුවත් කිරීම සඳහා කොළඹ ‘ලයිට්හවුස් ගැලි’ හි පෙරේදා පැවැති මාධ්‍ය හමුවේදීය. ආරක්ෂක සේවා ක්‍රීඩා කමිටුවේ සභාපති, නාවික හමුදා මාණ්ඩලික ප්‍රධානී රියර් අද්මිරාල් ජයන්ත පෙරේරා, ආරක්ෂක සේවා ක්‍රීඩා මණ්ඩලයේ ලේකම් හා ජාත්‍යන්තර හමුදා ක්‍රීඩා කවුන්සලයේ ශ්‍රී ලංකා නියෝජිත කොමදෝරු දුෂ්‍යන්ත අමරනායක, යුද හමුදාව වෙනුවෙන් එහි ක්‍රීඩා අධ්‍යක්ෂ බ්‍රිගේඩියර් රවි රත්නසිංහම් සහ ගුවන් හමුදාව වෙනුවෙන් එහි ක්‍රීඩා සංගමයේ ලේකම් ගෲප් කපිතාන් රොෂාන් බියන්විල යන මහත්වරුද මේ අවස්ථාවට එක්ව සිටියහ.‘CISM දින මාර්ග ධාවනය’ යෙදී ඇත්තේ සෑම වසරකම පෙබරවාරි 18 වැනි දින බවත් පහසුව පිණිස ඊට ළඟම ඉරිදා දිනය මේ සඳහා යොදා ගන්නා බවත් කොමදෝරු දුෂ්‍යන්ත අමරනායක මහතා මෙහිදී පෙන්නා දුන්නේය. “ගිය අවුරුද්දේ මේ ධාවනයට මුළු ලෝකයෙන්ම හය ලක්ෂයක් දුවලා තියෙනවා” ඒ මහතා අනාවරණය කර සිටියේය.ත්‍රිවිධ හමුදාවල 350ස් දෙනෙකු මෙවර ධාවනයට එක්වන බවද අමරනායක මහතා කියා සිටියේය. මේ මාර්ග ධාවනය අවසානයේ සහතික පත් ප්‍රදානෝත්සවය කොළඹ ප්‍රදීපාගාරය අසලදී පැවැත්වෙයි.ත්‍රිවිධ හමුදාපතිවරුන් මූලිකත්වය හොබවන මේ අවස්ථාව අති උත්කර්ෂවත් අන්දමින් සිදු කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s1402135</link>
    <topic>එංගලන්ත ‘ඒ’ 299/9යි</topic>
    <author/>
    <content>ශ්‍රී ලංකා ‘ඒ’ කණ්ඩායම සමග පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී ඊයේ ආරම්භ වු සිවුදින ‍නිල නොවන ටෙස්ට් තරගයේ පළමු ඉනිම ක්‍රීඩාකරන එංගලන්තය ‘ඒ’ ලයන්ස් කණ්ඩායම දිනය නිමාවනවිට කඩුලු 9කට ලකුණු 299 රැස්කරගෙන සිටියේය.ග්‍රැහැම් ඔනියන්ස් ලකුණු 16ක් හා ටයිමල් මිල්ස් ලකුණක් ලබාගනිමින් නොදැවී කඩුල්ලේ රැදී සිටියේය. කාසියේ වාසිය දිනාගත් ශ්‍රී ලංකා නායක උපුල් තරංග ආරාධනයෙන් පළමුවෙන් පන්දුවට පහරදුන් එංගලන්ත පිලේ පළමු කඩුල්ල ලකුණු 16දී බිඳ වැටිණි. ආරම්භක පිතිකරු ඇලෙක්ස් ලීස් ලකුණු 10ක් ලබාසිටියදී කඩුල්ල මුවා කිරීමේ වරදට හසුකර ගැනීමට ඉෂාන් ජයරත්න සමත්විය.ධමිම්ක ප්‍රසාද්ගේ පන්දුවක් කෙළින්ම කඩුල්ලේ වැදීමෙන් රොබින්සන් ලකුණු 17කට දෙවැනි කඩුල්ල ලෙසින් පිටියෙන් ඉවත්විය. පන්දු 68කදී හතරේ පහර 7ක් සමගින් ලකුණු 58ක් ලබාසිටි වරුන් චෝප්රා තෙවැනි කඩුල්ල ලෙසින් ක්‍රීඩාගාරයට හරවා යැවීමට තරිඳු කෞශාල් සමත්විය. මුළු ලකුණු 204දී තරිඳු‍ කෞශාල්ගේ පන්දුවක් හමුවේ අලී දැවීයෑමෙන් එම සබඳතාව බිඳ වැටුණි. අලි පන්දු 60කින් ලකුණු 62ක් රැස්කළේය.ඊට හතරේ පහර 9ක් හා හයේ පහරක් ඇතුළත් විය. ටේලර් ලකුණු 70ක් ලබාසිටියදී හත්වැනි කඩුල්ල ලෙසින් දැවී ගියේය. ඒ වනවිට මුළු ලකුණු සංඛ්‍යාව 241ක් විය.ටේලර්ගේ ඉනිමට හතරේ පහර 7ක් සමගින් පන්දු 118ක් ඇතුළත් විය. පන්දු යැවීමේදී ධම්මික ප්‍රසාද් හා තරිඳු කෞශාල් කඩුලු 3 බැගින් දවාගත් අතර චතුරංග ද සිල්වා එක් කඩුල්ලක් දවාගත්තේය.එංගලන්ත ‘ඒ’- 299/9 (ඕවර 86) ජෙම්ස් ටේලර් 70, මොයීන් අලී 62, වරුන් චෝප්රා 58 (ධම්මික ප්‍රසාද් 56/3, තරිඳු කෞශාල් 88/3).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s1402136</link>
    <topic>මහින්ද විදුහලට කඩුලු 10ක ජයක්</topic>
    <author>ලංකින්ද නානායක්කාර ඉමදුව සමුහ</author>
    <content>ගාල්ල මහින්ද විද්‍යාලය සහ බලපිටිය රේවත විද්‍යාලය අතර පැවති අවු 19 පහල පළමු පෙල ක්‍රිකට් තරගයේ දී කඩුලු 10 ජයක් වාර්තා කරීමට ගාල්ල මහින්ද විද්‍යාලය සමත් විය.තරඟය ගාල්ල මහින්ද විද්‍යාලයීය ක්‍රීඩා පිටියේ දී පැවැත්විණි. මෙම තරඟයේ දී මහින්ද විද්‍යාලයීය කණ්ඩායමේ මලිත් මහේල තුන් ඉරියව්වෙන්ම දස්කම් දැක් වු අතර ඔහු සම්පුර්ණ තරඟයේ කඩුලු 11 ලබා ගන්නා ලදී. රේවත විද්‍යාලය - පළමු ඉනිම 142 (සුරේෂ් කුමාර 57, මලිත් මහේල 40/5, තමිත් කල්හාර 43/3) සහ දෙවැනි ඉනිම 184 (ඩිල්ශාන් ද සොයිසා 70, ධනුෂ් ලක්මාල් 36, නිසංක ලක්ෂාන් නොදැවී 31, /මලිත් මහේල 57/6, දුලාෂ් උදයංග 19/2)මහින්ද විද්‍යාලය - පළමු ඉනිම 292 (ගිහාන් ධනුෂ්ක 74, දුලාෂ් උදයංග 65, පියුශාන් කුලතුංග 47, නිලංක ලක්සිරි 27, මලිත් මහේල 26, සචික උදාර 24,/ සුරේෂ් කුමාර 60/4, දේශාන් මුතුමාල් 40/2, ඩිල්ශාන් ද සොයිසා 59/2) සහ දෙවැනි ඉනිම කිසිවෙක් නොදැවී 37 (මලිත් මහේල නොදැවී 31).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s1402137</link>
    <topic>උපුල්-අවන්ති වයඹ පළාත් ඇවිදිමේ තරග ජයගනිති</topic>
    <author>මුන්නේශ්වරම සමුහ ඊ.සි.ප්‍රනාන්දු</author>
    <content>ක්‍රීඩා අමාත්‍යාංශයේ අනුග්‍රහ‍යෙන් වයඹ පළාත් සෞඛ්‍ය දේශීය වෛද්‍ය යෞවන කටයුතු සහ ක්‍රීඩා අමාත්‍යාංශය විසින් සංවිධාන කළ වයඹ පළාත් තරග ඇවිදිමේ තරගාවලියේ පිරිමි හා කාන්තා ජය හිමිකර ගැනීමට බිංගිරිය ප්‍රාදේශීය ලේකම් කොට්ඨාසයේ පි.පි.උපුල් මංචනායක සහ පි.පි.අවන්ති ජයරුක්ෂිකා සමත්වුහ. මේ දෙදෙනාම එකම පවුලේ අයියා සහ නංගීවීම විශේෂත්වයකි.පුත්තලම නගරය කේන්ද්‍රකර ගෙන පැවැති ‍මේ තරගාවලි‍යේ පිරිමි/කාන්තා තරග මුලින් නිමකළ දස දෙනාට මේ මස 19 දා ජාතික ක්‍රීඩා තරගාවලිය යටතේ පැවැත්වෙන තරග ඇවිදිමේ ඉසව්වට වයඹ පළාත නියෝජනය කරමින් සහභාගිවිමට අවස්ථාව හිමිවේ.තරගාවලියේ සමස්ත ප්‍රතිඵලපිරිමි තරගය-1.පි.පි.උපුල් මංචනායක (බිංගිරිය), 2.ඒ.එම්.කසුන් ප්‍රියංකර අධිකාරි ( නාරම්මල), 3.කේ.ජි.එස්.කේ.අබේරත්න (රිදිගම), 4.ඒ.එම්.චින්තක ප්‍රේමරත්න (රිදිගම), 5.කේ.එම්.දිනුෂ ප්‍රභාත් කුලසුරිය (ඉබ්බාගමුව)කාන්තා තරගය-1.පි.පි.අවන්ති ජයරුක්ෂිකා (බිංගිරිය), 2.එස්.ඒ.පූර්ණි සඳු නිශ්සංක ( කුලියාපිටිය), 3.ඒ.එම්.ඩිනාලි ලක්ෂිකා ( නාරම්මල), 4.කේ.ඒ.චම්පිකා සුදර්ශනි ( නාරම්මල), 5.ඩි.එම්.දුලාංජි මධුෂිකා (නිකවැරටිය)..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s1402138</link>
    <topic>තුරුවිල මහනාම ක්‍රීඩා සමාජයටවොලිබෝල් ශූරතාව</topic>
    <author>වෝල්ටර් දයාරත්නඅනුරාධපුර දිසා විශේෂ</author>
    <content>අනුරාධපුරයේ දී පසුගියදා පැවැති එස්.එම්. රංජිත් සමරකෝන් අභියෝග ශූරතාව දිවා රාත්‍රී පැවැති වොලිබෝල් තරගාවලියේ කණ්ඩායම් විස්සක් අභිබවා තුරුවිල මහානාම ක්‍රීඩා සමාජය ප්‍රථම ස්ථානය දිනාගන්නා ගත්තේය. තරගාවලියේ දෙවැනි හා තෙවැනි ස්ථාන පිළිවෙළින් තිරප්පනේ ලයන් හාර්ට් ක්‍රීඩා සමාජය හා හිගුරක්ගොඩ ක්‍රීඩා සමාජයට හිමිවූහ.ප්‍රථම ස්ථානයට ශූරතා කුසලානය සමගින් රුපියල් පනස්දහසක් ද දෙවැනි ස්ථානයට කුසලානය සමග රුපියල් තිස්දාහක් හා තෙවැනි ස්ථානයට කුසලානය සමග රුපියල් විසිදහසක්ද මහ ඇමැති රංජිත් සමරකෝන් මහතා විසින් පරිත්‍යාග කරන ලදී.මේ තරගාවලියේ හොඳම පන්දු ඔසවන්නා ලෙස ඒ.විජිතමාන්න සහ හොඳම ප්‍රහාරකයා ලෙස ඉන්දික කුමාරට සහතිකපත් සමග රුපියල් පන්දහස බැගින් මුදල් ත්‍යාග පිරිනැමුණි.මේ අවස්ථාවට උතුරු මැද පළාත් මහ ඇමැති රංජිත් සමරකෝන්, පළාත් සභා මන්ත්‍රී සරත් ඉලංගසිංහ යන මහත්වරු එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s1402139</link>
    <topic>මාතර උයන්වත්ත ක්‍රීඩාංගණයේදී පසුගියදා පැවති . . .</topic>
    <author/>
    <content>මාතර උයන්වත්ත ක්‍රීඩාංගණයේදී පසුගියදා පැවති දකුණු පළාත් රාජ්‍ය සේවා ක්‍රීඩා තරගාවලියේ දී යගුලිය හා කවපෙත්ත විසිකිරීමේ තරගයේ ප්‍රථම ස්ථානය දිනා ගැනීමට ඉමදුව 169 ඒ හෙට්ටිගොඩ ග්‍රාමසේවා නිළධාරී කමල් මදුරප්‍රිය මහතා සමත්විය. ඒ සඳහා අදාළ කුසලානය නියෝජ්‍ය කතානායක චන්දිම වීරක්කොඩි මහතා අතින් ලබා ගත් අවස්ථාව ඡායාරූපය-@ ලංකින්ද නානායක්කාර ඉමදූව සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=s14021310</link>
    <topic>‍තක්ෂිලා නිවාස ක්‍රීඩා</topic>
    <author/>
    <content>හොරණ තක්ෂිලා මධ්‍ය විද්‍යාලයේ වාර්ෂික නිවාසාන්තර ක්‍රීඩා උළෙල අද (13) ප.ව.1.00ට විද්‍යාලයීය ක්‍රීඩාංගණයේදී පැවැත්වේ.විද්‍යාලයේ ආදි ශිෂ්‍ය, ශ්‍රී ලංකා යුද හමුදාවේ මේජර් ජනරාල් මහින්ද හතුරුසිංහ මහතා ක්‍රීඩා උළෙලේ ප්‍රධාන ආරාධිතයා ලෙස සහභාගිවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=f1402131</link>
    <topic>පාරි‍භෝගික ජනතාවට ජයග්‍රහණ හිමි යුගයක්</topic>
    <author>රාමන්</author>
    <content>තුන් වැනි ලෝකයේ රටවල් පසුගාමී ආර්ථික සංවර්ධනයෙන් මිදී වේගවත් ගමනකට අවතීර්ණ වන්නේ විවෘත ආර්ථිකය මතින්. ශ්‍රී ලංකාවට ද මෙම ධර්මතාව පොදු වී තිබෙනවා. මේ වන විට පසුගිය සිවිල් යුද්ධයෙන් පසු අපේ ආර්ථිකය වේගවත් වී තිබෙන්නේ වෙන කිසිම අවධියක සිදු නොවු පරිද්දෙන්. මේ සඳහා යොදා ගන්නා පළල් ආර්ථික ක්‍රමවේදය විවෘත ආර්ථිකයයි.අප මොනවා කතා කළත් ගෝලීය වශයෙන් ගත් කල වෙනත් විකල්පයක් අපට නැහැ. 30 අවුරුදු යුද්ධයකින් පසු ඇති වූ පරිසරය පාවිච්චි කරමින් කඩිනමින් රටේ ප්‍රශ්න විසඳිය යුතු වෙනවා. ඒ සඳහා උපයෝගී කර ගැනීමට සිදු වන ක්‍රමවේදය ලොව ම පිළිගත් විවෘත ආර්ථිකයයි. රටේ ජනතාවගේ හෙට දවස ක්ෂණික ව වෙනස් කළ හැකි වෙනත් ක්‍රමවේදයක් අපට නැහැ. යම් යම් මත පළ කිරීමේ ඉඩකඩ තිබෙනවා.එහෙත් ස්ථිර විකල්පයක් ඔවුනට නැහැ. විවිධ දුෂ්කරතා පමණක් නොව අක්‍රමිකතා ද සමඟින් වුව ද අපට තෝරා ගැනීමට සිදු වන්නේ විවෘත ආර්ථිකයයි. මේ සමඟ විවිධ අක්‍රමිකතා හා දුෂිත ගනුදෙනු රටට ඇතුළු වීම වැළැක්විය නොහැකියි. ඒ නිසා තමයි මහත්මා ගාන්ධි තුමා කීවේ ඕනෑම සුළඟකට අපේ ගේ තුළට පැමිණීමට ඉඩ දෙන්න, එහෙත් ගෙදර බඩු මුට්ටු එම සුළඟට ගසාගෙන යෑමට ඉඩ දෙන්න එපා කියලා.විවෘත ආර්ථිකයට පිවිසීමත් සමඟ ම තුන් වැනි ලෝකයේ රටවල පැවැති ලැග සිටින සංවර්ධනය වෙනස් වුණා. සීඝ්‍ර සංවර්ධන ගමනකට එම රටවල් යොමු වුණා. ඒ සමඟ ම මහා පරිමාණයේ ව්‍යපෘති ජාත්‍යන්තර ආධාර ක්‍රියාත්මක වීමට පටන් ගත්තා. මේ හොඳ පැත්ත සමඟ නරක පැත්තක් ද ක්‍රියාත්මක වීමට පටන් ගත්තා.එනම් දියුණු රටවල් ඉවත දමන විවිධ බාල වර්ගයේ නිෂ්පාදන මේ රටවලට අඩු මිලට ගලා ඒමයි. කෙටියෙන් සඳහන් කරන්නේ නම් විවෘත ආර්ථිකය නිසා තුන් වැනි ලෝකය දියුණු රටවල කුණු බක්කියක් බවට පත් වුණා.කිසිදු ප්‍රමිතියක් නැති භාණ්ඩ ශ්‍රී ලංකාව වැනි රටවලට ද ගලා ඒමට පටන් ගත්තේ මෙසේ විවෘත වීමත් සමඟයි. මෙය තුන් වැනි ලෝකය පුරාම හඹා යන ප්‍රවණතාවක්. ඊට එක් හේතුවක් වූයේ ඒවාට වැට කඩුලු බැදීමේ දී දක්වන ලද දුර්වලතා. විවෘත ආර්ථිකයේ ඵල ප්‍රයෝජන තෝරා බේරා ලබා ගැනීමේ ක්‍රමවේද පිළිබඳ ව පසුගිය සමයේ අප එතරම් කල්පනා කර නැහැ. පසුගිය දශක තුනේ ම දක්නට ලැබෙන්නේ මෙවැනි තත්ත්වයක්.මේ දේශපාලන, සමාජ, ආර්ථික පසුබිමට අමතර ව පුද්ගලික ව කෙසේ හෝ මුදල් සොයා ගැනීමේ මාවතට මේ රටේ සමහර විාපාරිකයන් පත් වෙලා. එය ද විවෘත ආර්ථිකයේ තවත් වැරදි පැතිකඩක්. මේ ක්‍රමය විශේෂයෙන් ම ආසියානු රටවල් හරහා ගමන් කරන්නේ සියලූ සාරධර්ම ගුණ යහපත්කම් ඩෝසර් කරමින්. එය ක්‍රමයේ වරදක් ද පරිහරණයේ වරදක් ද යන්න වෙන ම සාකච්ඡා කළ යුතු ප්‍රශ්නයක්.ගෝලීයකරණය යටතේ විවෘත ආර්ථිකය යථාර්ථයක් නම් ආවෘත ක්‍රමයකට ඉඩක් නොමැති නම් එවැනි යල් පැන ගිය ක්‍රමයක් මගින් සමස්තයක් වශයෙන් රටේ ජනතාවගේ ජීවන මට්ටම ඔසවා තැබීමට නොහැකි නම් අපට විවෘත ආර්ථිකයට යෑමට සිදු වෙනවා. 1977 මැතිවරණ ප්‍රතිඵලයෙන් ද ශ්‍රී ලංකාව තුළ දක්නට ලැබුණේ ආවෘත ආර්ථික ක්‍රමය ප්‍රතික්ෂේප කිරීමක්. පෝලිම්වල වරු ගණන් ළත වෙමින් කාලය කා දැමීමට ජනතාව සුදානම් වුණේ නැහැ. මේ නිසා විවෘත ආර්ථික ක්‍රමය ආසියාවේ අනෙක් රටවලටත් කලින් ශ්‍රී ලංකාව වැලැඳ ගත්තා.සමස්තයක් වශයෙන් ගත් කල විවෘත ආර්ථිකය අද දවසේ ගෝලීය යථාර්ථයක් නම් එහි අඩු පාඩු පැවැතිය ද අපට වැලැඳ ගැනීමට සිදු වෙනවා. ඊට හේතුව සම්පත් අඩු ශ්‍රී ලංකාව වැනි රටවලට විදේශ ආයෝජනවලින් හා අපනයනයෙන් තොර ව අනාගතයක් නැති වීමයි. මෙහි දී මතු වන ප්‍රශ්නය එම ක්‍රමය ඔස්සේ රටට ගලා එන කුණු කන්දල්, වස විස අප බාර ගන්නවාද නැද්ද යන්නයි. කොතරම් හොඳ ක්‍රමයක් වුව ද වස විස බාර ගැනීමට කිසිම රටක් සුදානම් නැහැ. එසේ ම වස විස විකුණා මුදල් හම්බ කර ගෙන ඉක්මනින් පොහොසත් වන අයට ඉඩ දීමත් රටක් වශයෙන් කළ නොහැකියි.විශේෂයෙන් ම ආණ්ඩුවකට එවැන්නකට ඉඩ දෙන්න බැහැ. සමුපකාර හා අභ්‍යන්තර වෙළෙඳ අමාත්‍යංශය යටතේ පාරිභෝගික සේවා අධිකාරිය ස්ථාපිත වන්නේ දේශීය වශයෙන් පමණක් නොව ජාත්‍යන්තර ව ද රට තුළ ට ගලා ගෙන එන විස සහිත හා පරිභෝජනයට නුසුදුසු ආහාර ද්‍රව්‍ය වෙනුවෙන් මැදිහත්වීමට.සෑම පාරිභෝගික භාණ්ඩයකින් ම අප ස්වයංපෝෂිත නැහැ. එළවළු වුව ද හැම දෙනාට ම ගෙවත්තෙන් සපයා ගැනීමේ හැකියාවක් නැහැ. එසේ ම අත්‍යවශ්‍ය ආහාර හා වෙනත් පාරිභෝගික භාණ්ඩ පෞද්ගලික ව සපයා ගැනීමේ ක්‍රමයක් ද ජනතාවට නැහැ. එය ආනයනික ව හෝ දේශීය වශයෙන් වෙළෙඳ ප්‍රජාව මඟින් ලබා ගත යුතු ව තිබෙනවා. මෙවැනි පසුබිමක ඕනෑම ප්‍රජාවක්, අපද්‍රව්‍යයක් අලෙවි කිරීමේ නිදහසක් තිබෙන්නට විදියක් නැහැ. එසේ නම් රටතුළ අලෙවිකරණ පිළිවෙත යම් නිතිරීති මාලාවකට හා ක්‍රමවේදයකට යටත් විය යුතු යි.මේ වන විට ශ්‍රී ලංකාවේ වස විස නැති ආහාර ද්‍රව්‍ය මෙන් ම පරිභෝජනයට නුසුදුසු ආහාර භාවිතයට එරෙහි ව දැවැන්ත කතිකාවක් ගොඩ නැගිලා. පරිභෝගික සේවා අධිකාරිය මීට මැදිහත් විය හැකි එක් ප්‍රධාන රාජ්‍ය ආයතනයක්.මාධ්‍ය මගින් පුළුල් ප්‍රචාරණයක් ලබා දෙන වස විස සහිත හා කල් ඉකුත් වු ආහාර තොග හමු වන්නේ පාරිභෝගික කටයුතු පිළිබඳ අධිකාරියේ වැටලීම් මගින්. වැටලීම් පිළිබඳ තොරතුරු මාධ්‍ය මගින් අනාවරණය වන විට පැහැදිලි වන්නේ මේ රටේ ජනතාව පරිභෝජනයට නුසුදුසු ආහාර ද්‍රව්‍ය කොපමණ පරිහරණය කරනවාද යන්නයි.බැලූබැල්මට වුව ද එමගින් දිස්වන්නේ භයානක චිත්‍රයක් සහිත සමාජ පැතිකඩක්. එහෙත් ඊට අදාළ වැටලීම් ක්‍රියා මාර්ගය වේගවත් කිරීම නිසා හෙළිදරව් වන ප්‍රමාණය ද වැඩි වී තිබෙන බව සමහරුන් තේරුම් ගෙන නැහැ. ඇතැම් අය කල්පනා කරන්නේ පරිභෝජනයට නුසුදුසු ආහාර ද්‍රව්‍යවල වර්ධනයක් සිදු වී තිබෙන බවයි. එය වැරදියි. වැටලීම් නිසා මේ හෙළිදරව්වීම මීට වඩා වැඩි වී තිබෙනවා.සත්‍ය කතාව නම් සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතාගේ ඍජු මැදිහත්වීම නිසා දිවයින තුළ සිදු වන වැටලීම්වල වර්ධනයක් දක්නට ලැබීමයි. කිසිදු බලපෑමකින් තොර ව ස්වාධීන ව තම රාජකාරිය ඉටු කරන මෙන් ඇමතිවරයා අදාළ ක්ෂේත්‍රවල නිලධාරීන්ට උපදෙස් දී තිබෙනවා.ජොන්ස්ටන් ප්‍රනාන්දු ඇමැතිවරයා වැඩ බාර ගන්නා විට වසරකට වැටලීම් කර තිබුණේ 4517 තරම් සුළු ප්‍රමාණයක්. 2005 වසරේ එම ප්‍රමාණය 1231යි. තමා වැඩ භාර ගත් වසරේ 4517ක් ව පැවැති වැටලීම් ප්‍රමාණය 2010 වන විට 10900ක් දක්වා වර්ධනය කිරීමට සමත්වී මෙන්ම අදාළ ක්ෂේත්‍රයේ කාර්ය සාධනය හා අමාත්‍යවරයාගේ ඍජු මැදිහත්වීමේ ප්‍රබලත්වය පැහැදිලියි.පසුගිය 2013 වසර අවසන් වන විට මෙම ප්‍රමාණය 25,117ක් දක්වා ද රජයට ලැබෙන ආදායම රු. 82,662,600/=ක් දක්වා ද වර්ධනය වී තිබෙනවා. 2005 දී එම ආදායම රු. 1,921,700කට සීමා වී තිබුණා.මේ සියලූ කාර්යයන් සිදු වන්නේ 110 දෙනකුගෙන් යුත් කාර්ය මණ්ඩලයකින්. එහි විශේෂත්වය නම් 2009 යේ ඇමැතිවරයා වැඩ බාර ගන්නා විටත් සිටියේ ද එම 110 දෙනකුගෙන් යුත් කාර්ය මණ්ඩලය ම වීමයි.අවශ්‍යතාව තිබේ නම් මඟ පෙන්වීම නිවැරදි නම් යම් කාර්යයක් සඳහා ඊට අදාළ නිලධාරීන් හෝ සේවක ප්‍රජාව තොග ගණනින් අවශ්‍ය වන්නේ නැති බව මින් පැහැදිලි වෙනවා. මෙහි අනෙක් විශේෂත්වය වන්නේ තම අමාත්‍යංශය යටතේ තිබෙන ස.තො.ස. හා සමුපකාර වෙළෙඳසල් හා තොග ගබඩා පවා රජය විසින් වැටලීමයි.එහි දී වැරදිකරුවන් වන සමුපකාර ඒකක භාර කළමනාකරුවන්ගේ වැඩ තහනම් කිරිමට ද කටයුතු කර තිබෙනවා. මෙය සාමාන්‍යයෙන් සිදු වන්නේ නෑ. තම අමාත්‍යංශය යටතේ තිබෙන වෙළෙඳ සැල් ද අන් අයට ආදර්ශයක් සපයන්නේ නැත්නම් කිසිදු බලපෑමකින් තොරව ඒ අය ද නීතියේ රැහැනට හසු කර ගැනීමට කටයුතු යෙදා තිබිම ද වැදගත්.මෙසේ විවෘත ආර්ථිකය යටතේ වුව ද පරිභෝජනයට නුසුදුසු ආහාර අලෙවි කිරීමට කිසිසේත් ඉඩ නොතබන පරිසරයක් වර්තමානයේ උදා වී තිබෙනවා. මේ නිසා වස කවන්නේ බලාගෙනයි යන්න තහවුරු වෙමින් පැවැතීම මේ රටේ පාරිභෝගික ජනතාව අත්පත් කර ගනිමින් සිටින ජයග්‍රහණයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=f1402132</link>
    <topic>රාජ්‍ය නාට්‍ය උළෙල නාට්‍ය කලාවේ වර්ධනීය පියවරක්</topic>
    <author>සාකච්ඡා කළේ තිලානි ශානිකා විතානාච්චි</author>
    <content>2014 රාජ්‍ය නාට්‍ය උළෙල ආරම්භ කර දින කිහිපයක් ගෙවී ගොසිනි. ඒ පිළිබඳ කතා බහ කිරීමට ඕනෑතරම් කරුණු බොහෝය. මෙසේ විවිධ මත ගැටුම්වලට ලක්වන රාජ්‍ය නාට්‍ය උළෙල පිළිබඳත්, වේදිකා නාට්‍ය කලාව පිළිබඳත් කතා බහ කිරීමට නාට්‍ය අනුමණ්ඩලයේ සභාපති ශ්‍රියන්ත මෙන්ඩිස් අප හා මෙසේ එක්විය.2014 රාජ්‍ය නාට්‍ය උළෙල ආරම්භ කර දින කිහිපයක් ගෙවී ගිහින්. මේ වනවිට ලැබෙන ප්‍රතිචාර කොහොමද ?මේ පැවැත්වෙන්නේ හතළිස් දෙවැනි රාජ්‍ය නාට්‍ය උළෙල. පෙබරවාරි 10 වැනිදා ආරම්භ වුණු රාජ්‍ය නාට්‍ය උළෙල මේ මාසයේ 28 වැනිදා දක්වා පැවැත්වෙනවා. ඒ වේදිකා නාට්‍ය අතර දිගු නාට්‍ය දහතුනක්, කෙටි නාට්‍ය පහළොවක් හා දෙමළ නාට්‍යයද අන්තර්ගතයි. මෙවර රාජ්‍ය නාට්‍ය උළෙල ආරම්භයේදීම ලැබුණු ප්‍රතිචාර බොහොමයි. මුළු ටවර් රඟහලම ප්‍රේක්ෂකයන්ගෙන් පිරී ඉතිරී ගිය මේ දින කිහිපය ඒ ප්‍රතිචාරවලට අපූරු සාක්ෂියක්.දිගු වේදිකා නාට්‍ය ගොන්නේ ආරාධිත දෙමළ නාට්‍යයක් හා ආරාධිත සිංහල නාට්‍යයක් ද ඇතුළත්. මේ වේදිකා නාට්‍ය දෙක පමණක් ආරාධිත යන විශේෂිත නාමයකින් හඳුන්වන්නේ ඇයි?නාට්‍ය උළෙල සඳහා ඉදිරිපත් කර තිබුණේ දෙමළ නාට්‍ය තුනක් පමණයි. එයින් උළෙලට ගන්නට තරම් තත්ත්වයක තිබුණේ එක නාට්‍යයක් පමණයි. අනෙක් දෙමළ නාට්‍යවල අඩුපාඩුකම් තිබුණා. ඒ නිසා අවසාන වටයට ඉදිරිපත් වුණු එක නාට්‍යයකට තරගයක් නැහැනේ.ඒ නිසයි නාට්‍ය අනුමණ්ඩලය මේ වේදිකා නාට්‍යය ආරාධිත වේදිකා නාට්‍යයක් ලෙස වේදිකාගත කරන්න අදහස් කළේ. කෙටි නාට්‍ය තරගයට දෙමළ කෙටි නාට්‍ය තුනක් තිබෙනවා. ඒ නාට්‍ය ප්‍රමාණය යම්කිසි මට්ටමක ප්‍රවණතාවයක් නොවුණත්, ඊළඟ රාජ්‍ය නාට්‍ය උළෙල වෙනකොට එහි මීට වඩා වර්ධනයක් තිබේය කියලා අපි විශ්වාස කරනවා.දෙමළ නාට්‍යය සඳහා එවැනි ප්‍රවණතාවයක් තිබුණත්, සිංහල වේදිකා නාට්‍යවලට ඒ කාරණය අදාළ නැහැ. නමුත් ඩග්ලස් සිරිවර්ධනගේ ‘බෙරහඬ’ වේදිකා නාට්‍යයත් ආරාධිත සිංහල නාට්‍යයක් ලෙසයි හැ‍ඟෙන්නේ?ආරාධිත නාට්‍යයක් ලෙස වේදිකාගත වුණේ ඊට පෙර වසරෙහි හොඳම නාට්‍යය ලෙස සම්මාන ලැබූ වේදිකා නාට්‍යයයි. නමුත් මෙවර ඒ වේදිකා නාට්‍යය ලෝක නාට්‍ය දිනය වෙනුවෙන් නෙළුම් පොකුණ රඟහලේ වේදිකා ගත කරන නිසා මේ අවස්ථාව අප විසින් තෝරා ගන්නා ලද විශේෂිත වූ වේදිකා නාට්‍යයකට ලබා දෙන්නට තීරණය කළා.ඒ අනුවයි ‘බෙරහඬ’ වේදිකාවට පැමිණෙන්නේ. බෙරහඬ වේදිකා නාට්‍යයෙන් වේදිකාවට ප්‍රවිෂ්ඨ වන්නේ නව පරපුරක පිරිසක්. ඔවුන් අනාගත පරපුරයි. අනෙක් එක තමයි ටවර්හෝල් රඟහල පදනම අපට කළේ විශාල උදව්වක්. ඒ සඳහා කළගුණ සැලකීමක් වශයෙන් මේ අවස්ථාව අප ඔවුන්ට ලබා දුන්නා.ගිය වසරවල අවසන් වටයට ඉදිරිපත් වුණු වේදිකා නාට්‍යවලට වඩා වැඩි ප්‍රමාණයක් මෙවරද රාජ්‍ය නාට්‍ය උළෙලට ඉදිරිපත් වී ඇති බව පෙනෙනවා. ඔබ මේ කාරණය දකින්නේ කුමන අයුරෙන් ද?මෑත ඉතිහාසයේ වැඩිම ‍වේදිකා නාට්‍ය ප්‍රමාණයක් අවසන් වටයට තේරුණ ප්‍රථම අවස්ථාව මෙයයි. මීට හේතුව ලෙස මා දකින්නේ වේදිකා නාට්‍ය කලාවේ ප්‍රබෝධාත්මක හැඟීමක් ඇතිවීමයි. ඒ ඇතිවුණ ප්‍රබෝධය අපට දැනෙනවා.ඒ දැනීමත් සමඟම තරුණයෝ, ප්‍රවීණයෝ, ආධුනිකයෝ, නව අත්හදා බැලීම් කරන අය අතර වගේම ප්‍රාදේශීය වශයෙන් වුණත් නාට්‍යකරුවන්ගේ ඇතිවී තිබෙන ප්‍රබෝධය අප අගය කළ යුතුයි. ප්‍රාදේශීය වශයෙන් අපට හමුවන වේදිකා නාට්‍ය දෙක විශේෂිතයි. ඉන් එකක් අනුරාධපුරයෙන් වගේම අනෙක් එක පොළොන්නරුව වගේ ප්‍රදේශයකින් වීම නව ප්‍රවණතාවයක්. එය වේදිකා නාට්‍ය කලාවේ සුබ ලකුණක් ලෙසයි අප විශ්වාස කරන්නේ.‍බොහෝ දෙනා පවසන කාරණයක් වන්නේ නාට්‍ය වේදිකාගතවීම කොළඹට පමණක් සීමාවී ඇති බව. මෙවර රාජ්‍ය නාට්‍ය උළෙල හරහාවත් ඒ අදහස වෙනස් කර ඈත පළාත්වලට නාට්‍ය රැගෙන යෑමේ වැඩපිළිවෙළක් තිබෙනවාද?මෙහෙමයි, අපි හිතමු මෙවර රාජ්‍ය නාට්‍ය උළෙල නුවර පවත්වනවා කියලා. එතකොට අපට තිබෙන ප්‍රශ්නය වෙන්නේ ප්‍රේක්ෂකාගාරය චූල වේද කියන කාරණයයි. කොළඹදී නම් නාට්‍ය උළෙල පැවැත්වෙන සෑම දවසකම ප්‍රේක්ෂකාගාරය පිරී ඉතිරිලා. මොකද මේ අය අතර විශ්වවිද්‍යාල ශිෂ්‍යයෝ, නාට්‍ය කලාවට ආදරය කරන අය, සුබ පතන්නෝ, නාට්‍ය හා රංග කලාව හදාරන අය, නාට්‍යවලට සම්බන්ධ ශිල්පීන් කියන හැමෝම ඉන්නවා.අපි ඈත පළාතකට නාට්‍ය උළෙල අරගෙන ගි‍ෙයාත්, ඒ උළෙලට යන නාට්‍ය කණ්ඩායම පමණක් එහි යාවි. ඒ අනුව අනෙකුත් අයගේ නාට්‍ය බලන්නට තිබෙන උවමනාව හා ඕනෑ එපාකම් වෙනස් වේවි. ඒකයි එතැන තිබෙන ගැටලුව වෙන්නේ.නමුත් ඔබ කිව්ව වගේ ඒ කාරණයට අපි ඌන පූර්ණයක් එකතු කරමු. ඒ මේ විදියටයි. මෙවර දිනන නාට්‍ය ටිකවත් යම්කිසි මට්ටමකට හෝ ජනතාව අ‍තරට රැගෙන යෑමේ වගකීමට, ජාතික රූපවාහිනිය යම් එකඟතාවයක් පළ කරලා තිබෙනවා. ඒ සඳහා මේ දවස්වල සැලසුම් හදාගෙන යනවා. ඒක සාර්ථක වුණොත් අලුත් හැඩයක් නාට්‍ය සඳහා නිර්මාණය වේවි. අපට පැන නැගී තිබෙන ගැටලුව වෙන්නේ නාට්‍ය කලාව වර්ධනීය පියවරක් විදියට ඉදිරියට රැගෙන යන්නේ කොහොමද කියන කාරණයයි.රාජ්‍ය නාට්‍ය අනුමණ්ඩලයේ කාර්යභාරය පිළිබඳ යමක් විමසුවහොත්?ශ්‍රී ලංකා කලා මණ්ඩලය යටතේ අනුමණ්ඩල රැසක් තිබෙනවා. මේ අනුමණ්ඩල රැසෙහිම වැඩිපුරම වැඩ කරන්න සිද්ධ වෙලා තිබෙන්නේ රාජ්‍ය නාට්‍ය අනුමණ්ඩලයටයි. එක කාර්තුවක ළමා නාට්‍ය උළෙල පවත්වනවා. ඒක සැලසුම් සහගත වැඩපිළිවෙළක්. ඊළඟට එන්නේ රාජ්‍ය නාට්‍ය උළෙල යි. මේ වැඩපිළිවෙළ යටතේ පිටතට නොපෙනෙන කාර්යභාරයක් එය සතුයි. ඒ වගේම නාට්‍ය වැඩමුළු පැවැත්වීමත් සිදුවන්නේ මේ අනුමණ්ඩලය යටතේමයි.උතුරු නැ‍ඟෙනහිර වගේ ඈත ප්‍රදේශවල වගේම කොළඹ කුරුණෑගල වගේ ප්‍රදේශවලත් මේ කටයුතු සිදුවෙනවා. මේවා ගුරුවරුන්ටත්, නාට්‍යවලට සම්බන්ධ ශිල්පීන්ටත්, නාට්‍ය කලාවට ආදරය කරන්නන්ටත් තමයි පැවැත්වුණේ.මීට අමතරව රාජ්‍ය නාට්‍ය උළෙලට සම්බන්ධ වූදා සිට තිබුණු මූල්‍යමය අගය වැඩි කළා. රු.50,000ක් දක්වා තිබුණු නිෂ්පාදන මුදල ලක්ෂය දක්වා අරගෙන ගියා. දැනට ශ්‍රී ලංකාවේ සම්මාන උළෙලවලින් වැඩිම මුදලක් ලබාදෙන සම්මාන උළෙල රාජ්‍ය නාට්‍ය උළෙලයි. ඒ අතරම නාට්‍ය කීර්ති සම්මානයත් නිර්මාණය කළා.රාජ්‍ය නාට්‍ය උළෙලේ දී විනිශ්චය මණ්ඩලය දෙනු ලබන තීරණ සම්බන්ධයෙන් විවිධ වූ චෝදනා එල්ල වෙනවා. මෙවර උළලේදීවත් එවැනි චෝදනාවලින් ඈත්වීමට විනිශ්චය මණ්ඩලයට හැකිවේ යැයි ඔබ සිතනවාද?ඒක සදාකාලිකව තිබෙන ගැටලුවක්. මේ ලෝකයේ උත්සව තිබෙන තාක්කල් මේ ගැටලුව ඒවි. නමුත් මම කියන්නේ යම්කිසි මට්ටමකට හෝ යම්කිසි සාධාරණ විනිශ්චයක් සඳහා වූ ඉඩකඩ පිළිබඳයි. එයයි මේ විනිශ්චය මණ්ඩලයත් සමඟ සාකච්ඡා කර ලබා ගන්නට බලාපොරොත්තු වෙන්නේ. මම හිතන්නේ ඒක එහෙම ලැබේවි...</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=f1402133</link>
    <topic>වසර 26කට පසුදහිඩැස පිරුණේ නැත</topic>
    <author>- පණ්ඩුක සමරසේකර</author>
    <content>සිංහල සිනමාවට හිඩැසක් නැති තරමට රංගධරයන් බිහිවී සිටි යුගයක තවත් කුසලතා පිරි නවක නළුවකු බිහිවිය. වචනයේ පරිසමාප්ථාර්යෙන්ම ඔහු නළුවකුම විය. හිරිමල් වියේ හුන් මේ නළුවා හන්තානේ කතාවෙන් කලඑළි බැස්සේය.රිදී තිරයේ සදාකාලික ප්‍රේමවන්තයා වෙමින්ද තුරුණුවියේ යෞවනියන්ගේ සිහින කුමරා වෙමින්ද සිනමා ලෝලීන් අතර මහා ජනාදරයකට පත් මේ මහා නළුවා නමින් විජය කුමාරතුංගය ය.සිය රංගන කුසලතාව වාණිජ රැල්ලේ සිනමාවට පමණක් මුල් යුගයේදී කොටු කරගත් මේ රංගන වේදියා පසුකාලීනව හිඟන කොල්ලා, පාරදිගේ වැනි වාණිජ සිනමාවෙන් ඔබ්බට විහිදුනු සිනමාපට හරහා රසික ජනතාව අතර ප්‍රසාදයට පත්විය. ඉන් නොනැවතුණු ඔහු සිය රංගනයට අමතරව ගායනයෙන්ද ශිල්පීය දක්ෂතා පෙන්වීය.රැල්ලෙන් රැල්ලට, සිරගෙයි දඬුවම් සියුමැලි වැඩිනම් වැනි අදටත් ජනප්‍රියත්වයේ හිණිපෙත්තේ ඇති ගීත රසික ජනයාට තිළිණ කරමින් සිය හැකියාවෙන් විවිධ පැතිකඩ හරහා ජනතා ආකර්ෂනය කළේය.ජීවිත කාලය පුරාම සිංහල සිනමාවේ ජනප්‍රියම නළුවා ලෙස කිරුළු පැලඳීම තරම් හේ වාසනාවන්ත විය.ජාති, ආගම් භේද නොසලකා සියලු ජනයා එක්ව විජයට මහත් සේ ඇලුම් කළේය. ආරෝහපරිනාහ දේහයකින්ද සියල්ලන්ම වසඟ කරගන්නා වූ අව්‍යාජ සිනහවෙන්ද සිය වත පුරවාගත් විජය තමාට ඇති ජනතා ආකර්ෂණය නිසාම දේශපාලන පිටියටද වැද සාමය වෙනුවෙන් උතුරු හා දකුණ යා කරන්නටද වෙර දැරුවේ ය.ජනතා ආකර්ෂණය දිනෙන් දිනම ලබාගත් විජය එකල සිටි දේශපාලන නායකයන්ටද මහත් අභියෝගයක් විය. මැතිවරණ වේදිකාවේ ආකර්ෂණීයම චරිතයක් වුණු විජය විරුද්ධවාදීන්ට මහා හිසරදයක් විය.අභි‍යෝග ඉදිරියේ නොසැලුනු විජය තමාට ආදරය කරන ජනතාවගේ කළණ මිතුරා වන්නට ශ්‍රී ලංකා මහජන පක්ෂය නමින් සිය සගයන්ද පෙරටු කර ප්‍රගතිගාමී බලවේගයක් ද ගොඩනැඟීය. එහි මුල්ම ප්‍රතිඵලය ලෙස 1983 පැවැති අතුරු මැතිවරණයේ දී ශ්‍රී ලංකා මහජන පක්ෂයේ අපේක්ෂකයා ලෙස මහර ආසනයෙන් තරග බිමට පිවිසි විජය, එහිදී විරුද්ධවාදීන්ගේ වෙඩි උණ්ඩයට පවා මුහුණ දී සිය ජීවිතය බේරාගත්තේ ද අනූනවයෙනි. ඒ වෙනුවට සිය සගයකු විජය වෙනුවෙන් දිවි පිදීය.ජනප්‍රියත්වයේ මහා බල පරාක්‍රමයක විහිද වූ විජය, සිංහල සිනමාවේ විවිධ යුග නිර්මාණය කළේය. විජය - මාලනී, විජය - ගීතා, විජය - ස්වර්ණා ආදීන්ගේ සිට විජය - සබීතා ඒ යුග වේ.අදින් වසර 26 කට පෙර 1988 පෙබරවාරි 16 වනදා සිංහල සිනමාව ලෙයින් තෙත් කළ මහා මූසල වූ අඳුරුම දිනය උදාවිය. ඒ කෘතහස්ත රංග වේදියා මහා පෞරුෂයකින් හෙබි ආරෝහපරිනාහ දේහධාරියා රටට ජාතියට ආදරය කළ මහා පුරුෂයා ලොවක් හඬවමින් අධම වූ කාලකණ්ණි රකුසාගේ වෙඩි උණ්ඩයෙන් සිය නිවහන ඉදිරි පිටදීම අපගෙන් සමුගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=f1402134</link>
    <topic>අද සිනමාව ගැනමගේ පැහැදීමක් නැහැ</topic>
    <author>සමදරා ජයසිංහ</author>
    <content>රිදී තිරයේ දිග හැරෙන රූප පෙළ තෙවැනි ඇසින් මුලින්ම දුටුවේ ඔහුය. ඔහු ඒ පළමුව උදාකර ගත් අවස්ථාව 1972 වසරේදීය. සහාය කැමරා ශිල්පියකු ලෙස සිනමාවට අවතීර්ණ වී එතැන් සිට පැමිණි ගමනේ ප්‍රධාන කැමරා ශිල්පියා ලෙස සම්මානයට පාත්‍ර වූ හෙතෙම ජයනාත් ගුණවර්ධනය. ඔහුගේ ප්‍රථම සිනමා අධ්‍යක්ෂණය වූ පරාවර්තන ප්‍රේක්ෂකයන් හමුවේ දිග හැරේ. පරාවර්තන සමඟ ඔහුගේ කලා දිවියේ ඇති වූ පරිවර්තනය ගැන ජයනාත් ගුණවර්ධන තොරතුරු හෙළි කළේ මෙසේය.‘පරාවර්තන’ ඔබේ කුලුඳුල් සිනමා නිර්මාණය. කොහොමද ලැබූ ප්‍රතිචාර?පරාවර්තන නැරැඹූ බොහෝ ප්‍රේක්ෂකයන්ගෙන් හොඳ ප්‍රතිචාර ලැබුණා. ප්‍රවීණ අධ්‍යක්ෂවරු විද්වතුන්ගේ පවා යහපත් ප්‍රතිචාර ලැබුණා. එහෙත් මම සිතූ තරම් ප්‍රේක්ෂකයන් සිනමාශාලා වෙත පැමිණියේ නැහැ. ඒ නිසා මට කියන්න බැහැ පරාවර්තන අතිසාර්ථක ලෙස තිරගත වුණා කියන එක.ඒ කියන්නේ ඔබ අසාර්ථකයි කියන එකද?නැහැ. මම සිනමා අධ්‍යක්ෂණය අතින් සාර්ථකයි. මෙතැන දක්නට ලැබෙන්නේ පවතින ආර්ථික රටාව එක්ක මිනිස්සුන්ට චිත්‍රපටයක් බැලීමට තරම්වත් කාලයක් නොමැතිවීම. මුදල් සොයන්න දුවන කාලයක් මේක. විවිධ අය සිනමාශාලා, පිරිලා ඉතිරිලා කිව්වත් අද සිනමාශාලා කරා එන පිරිස අඩුයි. කෙතරම් හොඳ නිර්මාණයක් වුණත් එය ප්‍රේක්ෂකයා අතරට යන්නේ ඉතා හෙමින්. එයට කාලයක් අවශ්‍යයි. අද පවතින ප්‍රදර්ශන ගැටලු හා චිත්‍රපට පෝළිම නිසා ඒ සඳහා ලැබෙන ඉඩ ප්‍රමාණවත් නැහැ.පළමු අධ්‍යක්ෂණ කාර්යයෙන්ම වර්තමාන සිනමාව පිළිබඳ යම් ඇපැහැදීමක් ඇතිවෙලාද?පරාවර්තන මගේ පළමු නිර්මාණය වුණත් කැමරා ශිල්පියකු ලෙස දීර්ඝ කාලයක් සිනමාව සමඟ සිටි මට ඒ ගැන හොඳ වැටහීමක් තිබෙනවා. ඒ නිසා මට අද සිනමාව ගැන පැහැදීමක් නැහැ. මම හිතනවා අපට සුබවාදීව ඒ දෙස බැලිය නොහැකියි කියලා. අද ප්‍රේක්ෂකයන් සිනමා රැලිවලට හසුවෙලා. අද චිත්‍රපටියක් නිෂ්පාදනය කරන එක සූදුවක් හා සමානයි. චිත්‍රපටයක් නිර්මාණය කරන එක පහසුයි ප්‍රදර්ශනය කරනවාට වඩා.වත්මන් සිනමාව පිළිබඳ සුබවාදී දැක්මක් නැත්නම් ඇයි නිර්මාණයක් කරන්න සිතුවේ?1972 දී සහාය කැමරා ශිල්පියකු ලෙස තමයි මම සිනමාවට එක්වුණේ. ධර්මසේන පතිරාජ මහත‍ාගේ සොල්දාදු උන්නැහේ චිත්‍රපටයෙන් ප්‍රධාන කැමරා ශිල්පියා ලෙස සම්බන්ධ වෙලා අද වනවිට චිත්‍රපට 60ක පමණ කැමරාව මෙහෙයවා තිබෙනවා. මම හිතනවා කිසියම් පුද්ගලයකු තමන් නියැළිලා ඉන්න ක්ෂේත්‍රයේ ඉහළටම යන්න කැමැතියි.මගේ වෘත්තීය ජීවිතය තුළ ඉහළම තැන තමයි චිත්‍රපටයක් අධ්‍යක්ෂණය කිරීම. සිනමාව ගැන හදාරන්න හොඳම තැන තමයි දර්ශනතලය. එතැන සෑහෙන කාලයක් විවිධ අධ්‍යක්ෂවරු සමඟ වැඩ කරපු කෙනෙකුට චිත්‍රපටයක් අධ්‍යක්ෂණය කිරීම අපහසු නැහැ.ඔබ දැන් චිත්‍රපට අධ්‍යක්ෂවරයෙක්. කැමරාකරණය අතහරිනවාද?කොහෙත්ම නැහැ. කැමරාකරණය මගේ වෘත්තිය. සිනමාවේ බැරැරුම් තැන තමයි සිනමා කැමරාකරණය. අධ්‍යක්ෂවරයාගේ අදහස් අවබෝධ කරගෙන ඉතාමත් සුහදව පැමිණි මේ ගමනේ මෙතෙක් කල් ලබා ගත් හොඳ නම නැති කරගන්නේ නැහැ.සම්මාන ගැන වැඩිපුර කතා බහ වන මේ කාලේ සම්මාන ගැන ඔබේ අදහස?ඒ ගැන නම් කතා කරන එකත් පලක් නැහැ. සම්මාන ගැන නම් මගේ කිසිම විශ්වාසයක් නැහැ. එක වසරක ජූරියේ ඉන්න අය ඊළඟ වසරේ සම්මානලාභීන් වනවා. විනිශ්චය මණ්ඩලය අපක්ෂපාති විය යුතුයි. අද එහෙම නැහැ. කොහොමත් සම්මාන බලාගෙන මම නිර්මාණ කරන්නේ නැහැ. ජනතා සම්මානය මට ඊට වඩා දහස් ගුණයක් වටිනවා.පරාවර්තන’ ‍ෙත්මාව තරමක් වෙනස්....?මේ වෙනස කළ යුතුයි කියන එක මම හිතුවේ අද තිබෙන රැල්ලත් එක්ක. රජ කතා නම් දිගටම රජ කතා, ඉතිහාසනම් දිගටම ඉතිහාස කතා. යුද්ධය නම් දිගටම යුද්ධය. මේ දේවල් ප්‍රේක්ෂකයන්ට ඇතිවෙලා. ඒ නිසා සිනමා රසය විඳින්න කැමැති ප්‍රේක්ෂකයාට ආදරය, කරුණාව, කර්මය මේ හැමදේම ඇතුළත් කර ආදර්ශවත් තේමාවක් තමයි මේ සඳහා පාදක කරගන්නේ.ඔබ සිනමා නිර්මාණයට බුදු දහම සම්බන්ධ කරගන්නවා...?බුදු දහම සනාතන දහමක්. හොඳ නරක දෙකටම දවසක ප්‍රතිඵල ලැබෙනවා. බෞද්ධයන් ලෙස කර්මය අපි විශ්වාස කරනවා. කිසියම් වරදක් කරලා හැමදාම සැඟවී ඉන්න බැහැ. කවදා හෝ එයට දඬුවම් ලැබෙනවා. දිට්ඨදම්මවේදනීය කර්මය මූලික හරය ලෙස යොදාගන්නේ බෞද්ධ දර්ශනය හරහා සමාජයට යහපත් පණිවඩයක් දීමට.ප්‍රචාරක පුවරු සඳහා ඔබ ප්‍රබලව යොදාගත්තේ අඩ නිරුවත් කාන්තාවකගේ රුව...?අපේ ගම්වල කාන්තාවන් එදත්, අදත් දියරෙද්ද අඳිනවා. ඒ දර්ශනයට අවශ්‍ය සුදුසු ඇඳුම තමයි එය. එය අසංවර නැහැ.පරාවර්තනයෙන් පසු.....?කාලය විසින් හැමදේම විසඳයි. මීළඟට ප්‍රේක්ෂකයාට කුමක්ද තිළිණ කළ යුත්තේ කියන එක ගැන මම තවම හිතනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=f1402135</link>
    <topic>ඒ කාලෙ අපි අපිටම ගුරුවරු වුණා</topic>
    <author>සටහන ඉරෝෂිනී දීපිකා</author>
    <content>හොරණට කිලෝමීටර අටක් පමණ ඔබ්බෙන් පිහිටි දකුණු උඩුව කියන්නෙ බොහොම සුන්දර ගම්මානයක්. උදේ පාන්දරින් ම මීදුම් සේලය පොරවාගෙන නිසොල්මනේම හිඳින කඳු යාය, මේ ගමට ගෙනාවෙ අමුතුම සිරියාවක්. 1930 දශකයේ මැද භාගය වන විට මේ ගමට ම තිබුණෙ ගෙවල් කිහිපයක් විතරයි.ඉන් එක් නිවෙසක් බැද්දගේ පවුලට අයත්ව තිබුණා. ඔය කාලෙ වෙනකොට බැද්දගේ යුවළට පිරිමි දරු පැටවු දෙන්නෙකුයි, සිඟිති දියණියන් දෙන්නෙකුයි හිටියා. තවත් දරු පැටියෙක්ගෙ කිරි සිනහ දකින්න පෙරුම් පුරමින් සිටි මේ යුවළගෙ බලාපොරොත්තු මල්ඵල ගැන්වුණා.හරියටම 1935 වසරේ ඉල් මහේ පළමුවැනිදා. පවුලෙ උදවියගෙ නම්බුව රකින්න පුළුවන් පුංචි පුතෙක් මේ පවුලට එක්වුණා කියලා හැමෝම සතුටට පත්වුණා.“සිරියාවන්ත කොලු පැටියෙක්”බලන්න එන නෑදෑයො හැමෝම, දරුවා වටේට රොක්වෙලා කිව්වා. වෙලාව බලලා, ගණ එහෙම පිහිටවලා මේ පුංචි කොලු පැටියට රෝහණ බැද්ද‍ගේ කියලා නම තැබුවා.මේ අය පදිංචිවෙලා හිටි අක්කර 15ක් විතර විශාල ඉඩමක. ඒ ඉඩමෙ එක පැත්තක ආතලගෙ ගෙදර. ඒ ඉඩමට කිව්වෙ මහගෙදර වත්ත කියලා. අනෙක් පැත්තෙ ගෙදර හිටියෙ මහප්පා. ළඳු බැදිවලින් වටවුණු මේ පොල් ඉඩමෙ තවත් පසෙකින් රෝහණගෙ තාත්තා ගේ දොර හදාගෙන දරු පැටවු එක්ක හිටියා. මේ හැමෝම හිටියෙ හරිම සාමයෙන් සමඟියෙන්.මේ පොල් ඉඩම මැද්දෙන් යනකොට කජු ගස් යායක් තිබෙනවා. කජු වාරෙට පැණි බේරෙන කජු පුහුලං එල්ලිලා තියෙන්නෙ තැඹිලිපාට, රතුපාට, කහපාට, කොළපාට බල්බ් වැලක් එල්ලලා වගේ. උදේ පාන්දරට ගී කියමින් කජු පුහුලම් හප කරන වවුලන්ගෙ නාදය නිසා හැමෝටම ඇහැරෙනවා. දැනුම් තේරුම් ඇති වංගිය වෙනකොට සරමත් කැසපට ගහගෙන, රෝහණ කියන ‍ කොලු ගැටයා උදේ පාන්දරම කජු අහුලන්න යන්නෙ හරිම සංතෝෂෙන්.ඒ විතරක් යැ. ජන ගායනාවල හඬ රැව් පිළිරැව් දෙන්නෙ කොතනද, කාන්දමක් වගේ එතැනට ඇදෙනවා. කෝලම් මඩු, ඔංචිලි වාරම්, රබන් සෙල්ලම, ඔළිඳ කෙළිය, එළුවන් කෑම, තොවිල් පවිල්වලට, කොළ මැඩුමට එක්කාසුවෙලා කව් ගී කිව්වෙ හරිම විනෝදෙන්. ඒ වගේ ම තමයි, ගල් ලෑල්ලයි, ගල් කූරයි අරගෙන, වෙල් එළියේ, ළඳු බැදි, දෙවැට දිගේ දුවපනිමින් පාසල් යන්නත් පුදුම කැමැත්තක් දැක්වූවා.මේ කොලු පැටියට අවුරුදු හත වෙනකොට පියා මේ ලෝකයෙන් සමු අරගෙන යන්නෙ, මේ දරු පවුල තනිකර දමමින්. අක්කලා දෙන්නත්, අයියලා දෙන්නත්, රෝහණත්, මල්ලිත් කුඩා දරුවන් විදිහට වුණේ මොකක්ද? වෙන්නෙ මොකක්ද? කියලා දැනුම් තේරුම් ඇතිව හිටියෙ නෑ. කොහොම කොහොම හරි මේ දරුවන්ගේ මව වත්තෙ පිටියෙ වැඩ ටික කරගෙන, මේ දරුවන්ගෙ කුස ගිනි නිවමින් ඔවුන් ජීවත් කරන්න නොවිඳිනා දුක් වින්දා.“බේත් සීට්ටුවක් කියවන්න පුවන් තරමට ඉගෙන ගත්තහම හොඳටම ඇති. ඕනෑවට වැඩිය ඉගෙන ගෙන මහ ඒජන්තො වෙන්නයෑ.”ඒ කාලෙ ගැමියො කිව්වෙ ඔය වගේ කතා. ඒ නිසා බොහෝ දෙනා මුල් සංධියෙ පාසල් ගියාට පස්සෙ පස්සෙ පාසල් යාම නතර කරනවා. ගෙදර දොරේ වැඩවලට උදවු පදවු කරගෙන, මාපියන්ගෙ ජීවනෝපාය කරගෙන යන්න උර දෙනවා. ඔය අතරේ රෝහණගෙ අයියටත් ගෙදර වැඩ යමරෙට තිබුණු නිසා, පාසල් යාම අත්ඇරෙනවා.හරක් බලන්න, කුඹුරු වැඩ, වත්තෙ පිටියෙ වැඩවලට යොමුවුණ අයියා, පවුලට ලබා දුන්නෙ ලොකු ශක්තියක්. එයා නිසා අම්මටත් සැනසීක් තිබුණා. ඒත් ‍ මොන ප්‍රශ්න ආවත් රෝහණ නම් පාසල් ගමන නවත්වන පාටක් පේන්න තිබුණෙ නෑ. ඔය අතරවාරෙ පහේ පන්තියෙ හිටිද්දි ඉස්කෝලෙ ලොකු මහත්තයාගෙන් අම්මට කැඳවීමක් ලැබෙනවා.“මේ දරුවා නැටුමට, ගැයුමට හරිම දස්සයි. පුළුවන්නම් මෙයාව තක්ෂිලාවට දාන්න. මේ විෂයයන්වලට එයා කැමැති නිසා, එහෙට ගි‍යොත් ලොකු ජයග්‍රහණයක් ලැබේවි.”කොහොම කොහොමහරි 1948 එක්තරා දවසක, නගරෙ තියෙන ලොකු ඉස්කෝලෙට රෝහණ කොලුවා ඇතුළු වෙනවා. එහෙදි තමයි සංගීතය, නැටුම් කියා වෙනම විෂයයන් ඇති බව ඔහුට දැනගන්න ලැබෙන්නෙ. නිම්හිම් නැති සතුටක් හිත පුරා නැගෙද්දි මේ දරුවා නැටුම් විෂය තෝරා ගන්නවා. එක එක අවස්ථාවල ගායනා කටයුතුවලට එයාට සංගීත ගුරුවරයත් අඬගහනවා.1954 වසරේදී එස්.එස්. සී. විභාගය සමත් වීමට ඔහුට හැකිවුණා. 1953 දී හේවුඩ් කලායතනයට බැඳුණු ඔහුට, ලයනල් එදිරිසිංහ වැනි සංගීතවේදීන් ඇසුරේ අධ්‍යාපන කටයුතු කරන්න අවස්ථාව ලැබුණා.“උඹට මොනවද ඉගෙන ගන්න ඕනෙ?” ලයනල් එදිරිසිංහයන් ඇහුවා.“වයලීන්” කියලා ඔහු එදා කිව්වෙ දරාගන්න බැරි තරම් සංතෝෂයකින්.1956 වර්ෂයේදී මහාචාර්ය එදිරිවීර සරච්චන්ද්‍රයන්ගේ ‘මනමේ’ නාටකය නිෂ්පාදනය කෙරුණා. 1959 එම නාට්‍යයේ සංගීත ස ැපයුමේදී බටනලා වාදකයෙක් ලෙස ඔහුට ප්‍රවේශ වන්නට ලැබීම ජීවිතයේ ලද විශාල භාග්‍යයක් වුණා.ඩබ්ලිව්. ඩී. දහනායක මහතා අග්‍රාමාත්‍යවරයාව සිටි කාලයේදී සංගීත සහ නැටුම් විෂයයන්ට ගුරුවරු 600ක් බඳවා ගන්නා බවට කෙරුණු දැන්වීම අනුව, ඉල්ලුම් පත්‍ර යැවූ බැද්දගේගෙ ජීවිතයේ විශාල පරිවර්තනයක් සිදුවුණේ මෙන්න මේ අවධියේදියි.මගේ ජීවිතයේ විශාල පරිවර්තනයක් වුණේ 1959 වර්ෂයේ නැටුම් ගුරුපත්වීමක් ලැබූවට පස්සෙයි. පළමු පත්වීම ලැබුණේ දොම්පෙ පාසලකට. ඒත් මට ඒ පත්වීම කුළුපන ඉස්කෝලෙට හදාගන්න පුළුවන් වුණා. ඔය කාලෙදි තමයි ඩබ්ලිව්.බී. මකු‍ලොලුව මහත්තයා අධ්‍යාපන අමාත්‍යාංශයේ අධ්‍යක්ෂ ධුරයට පත්වුණේ. මං ඉගෙන ගන්න පාසලට සේවය කරන්න මට අවකාශ ලැබෙන්නෙ ඔය අතරතුරේදියි. ඒ අනුව මකුලොලුව මහත්මයා මට තක්ෂිලාවට ගුරුපත්වීමක් අරන් දුන්නා.”මේ අතරතුරේදී ගිරාගම සංගීත ගුරු විද්‍යාලයට ඇතුළුවීමට ඔහුට ඉඩ ප්‍රස්ථා ලැබෙනවා. එහි පුහුණුවට ගිය පළමු කණ්ඩායම බවට පත් වුණෙත් මේ පිරිසයි. ඒ 1972 දී.“අපි එහෙ යන කොට අපට උගන්වන්න අය එහෙ හිටියේ නෑ. අපි අපටම ගුරුවරු වුණා. එක එක්කෙනා තම තමන් දන්න දේ අනෙක් අයට දේශන විදිහට කියා දුන්නා. අපේ සිලබස් හදාගත්තෙ අපිමයි. කටුකුරුන්දෙ තිබුණ සංස්කරණ සම්මේලනවලදී විෂය නිර්දේශයට අවශ්‍ය දේ කතා කළා. විෂය නිර්දේශ හැදුනෙ එහෙමයි. ගුරු විද්‍යාල විෂය නිර්දේශ මුලින්ම හැදුවෙ අපියි.”සංගීතයට, නර්තනයට දිවි හිමියෙන් ම ආදරය කරන ඔහු, සංගීතයට යොමුවුණේ කවද්ද කියලා බොහෝ දෙනා ප්‍රශ්න නගනවා. ඒ වෙලාවට තමයි ඔහුට කටඋත්තර නැත්තෙ.“ඔබ සංගීතයට, නැටුමට පිවිසුණේ කොයි කාලෙ ඉඳලද කියලා කවුරුහරි මගෙන් ඇහුවොත්, මට දෙන්න තියෙන්නෙ එක ම එක උත්තරයයි. ඒ ‘මම දන්නෙනෑ’ කියලයි. මට බලපාන සංගීතය තිබුණෙ කෝලම් මඩුවල, වෙලේ,ගමේ සෙල්ලම් කරන තැන. පුංචි කාලෙ ඉඳලම එක එක දේවලට සහභාගි වෙලා, කව් ගී කියලා ලැබූ අත්දැකීම් තමයි මට ගීත ගායනයට වගේ ම නර්තනයටත් පිටිවහලක් වුණේ. හැබැයි සමහරුන්ට ඒක සංගීතය නොවෙන්න පුළුවන්.ඒත් සංගීතයේ උත්පත්ති කතාව ඇහුවොත් ඒක බිහිවෙලා තියෙන්නෙ මෙවැනි දේ ආශ්‍රයෙනුයි. ඉන්දියානු රාගධාරි සංගීතය හදාරපු කෙනෙක්ට මේ කතාවෙ අමුත්තක් දැනෙන්න පුළුවන්. ඒ දැනුමෙන් මේ දිහා බැලුවොත් තමයි මේ අමුත්ත දැනෙන්නෙ. ඒත්, මාව නිර්මාණය කළේ පුංචිම පුංචි සංධියෙ ඉඳන්ම මං ලැබූ අත්දැකීම් කිව්වොත් එය නිවැරැදියි. කුඹුර කියන්නෙ මගෙ ජීවිතයට බලපෑ ප්‍රධාන තැනක්.”රෝහණ බැද්දගේ සිය හඬ අවදි කළා. ගායනය, නර්තනය, වේදිකා සහ ටෙලි නාට්‍ය රඟ පෑම නාට්‍ය රචනය හා අධ්‍යක්ෂණය වැනි කලා ලොව නෙක් ඉසව් අතික්‍රමණය කළ ඔහු, එදා මෙන් අදත් ගැමිකමට ආදරය කරන, ගැමියන් හා එක්ව කටයුතු කරන, ආදරණීය කලාකරුවෙක්. එදා ඔහු ගම හා එක්ව ගෙවු දිවිය, අදටත් සුන්දර මතක කැන්දාගෙන ඒමට සමත්. ඔහු හැදූ වැඩූ ගමට කළගුණ දක්වන මේ සොඳුරු මිනිසා, ගම හැරදා නොයන්නෙත් ඒ නිසාමයි.ගෙදරදි සවස ආගමික වතාවත්වලින් පස්සෙ අපි හැමෝම එකතුවෙලා යශෝදරාවත, ලෝවැඩ සඟරාව, ගණදෙවි හෑල්ල කියෙව්වා. පන්සලේදි පෙරහරට එක්වුණා. මඟුල් ගෙවල්වලදි අෂ්ටක, ශ්ලෝක කිව්වා. අපිව නිර්මාණකරුවො බවට පත්කළේ එදා තිබුණ සමාජ වපසරියයි. ඒත්අද මේ දේවල් ගැන ළමයි තියා වැඩිහිටියොවත් දන්නෙ නෑ.කුඩා කාලෙ ඉඳන් මං ජන ගී ගායනවාලට, නාට්‍ය රඟපාන්න, සිංදු කියන්න දක්ෂයි. ගමේ අය ඒ විදිහට මාව හඳුනාගෙන හිටියත් මුළු රටම මාව අඳුන ගත්තේ 1972 විතර. මගේ ගී ඒ වන විට ගුවන්විදුලියෙන් ප්‍රචාරයවෙලා තිබුණත්, ජනතාව අතර මං ජනප්‍රිය චරිතයක් බවට පත්වුණේ මගෙ රත්තරං හෙලේනා’ ගීතය ජනප්‍රිය වුණාට පස්සෙයි.එදා ගීත පටිගත කිරීමේ තාක්ෂණය අද වගේ දියුණු මට්ටමක නෙමෙයි තිබුණෙ. සමහරදාට එක ගීතයක් පටිගත කරන්න පැය ගාණක් ගතවුණා. පාන්දර වෙනකං එක ම සිංදුව පටිගත කළ වෙලාවන් තිබුණා. ගායනා කරන ගීතයේ අන්තිම වචනෙ අන්තිම අකුර උච්චාරණයේ ගැටලුවක් ඇති වුණොත් නැවත මුල ඉඳන්ම ගීතය ගායනා කළා.සංගීතය සපයන්නෙකුගෙන් පොඩි වැරැද්දක් වුණත් ගීතය ආපහු මුල ඉඳන් ම පටිගත කරනවා. හොඳම දේ ජනතාව අතරට ගෙනයාමේ අරමුණෙන් කටයුතු කළ නිසා, අපි අපේ රාජකාරිය කළේ පැය ගණනකට සීමා වෙලා නෙමෙයි.”1953 සිට 1985 දක්වාම නැටුම් හා සංගීත ගුරුවරයකු විදිහට කටයුතු කිරීමට රෝහණ බැද්දගේට හැකිවුණා. අධ්‍යාපන අමාත්‍යාංශයේ සෞන්දර්ය අධ්‍යාපනයට අදාළව සහකාර අධ්‍යාපන අධ්‍යක්ෂවරයකු ලෙස කටයුතු කිරීමට 1989 සිට 1991 කාලය තුළ ඔහුට අවස්ථාව හිමි වුණා. ඔය අතරතුරේ විශ්වවිද්‍යාල කථිකාචාර්යවරයකු ලෙස මෙරට දුවා දරුවන්ගේ සෞන්දර්ය අධ්‍යාපනය පොහොණි කිරීමටත් අවස්ථාව ලැබෙනවා.“මං කවදාවක්වත් විශ්වවිද්‍යාලයක ඉගෙනගෙන උපාධි ලබලා නෑ. ඒත් මට බාහිර කථිකාචාර්යවරයකු ලෙස විවිධ අවස්ථාවල විශ්වවිද්‍යාලවල කටයුතු කරන්න ලැබුණා. 1986 සිට 1989 වෙනකං කැලණිය විශ්වවිද්‍යාලයට අනුබද්ධිත සෞන්දර්ය අධ්‍යාපන ආයතනයේ කථිකාචාර්යවරයකු ලෙස කටයුතු කළා. 2000 - 2007 කාලයේදී සෞන්දර්ය කලා විශ්වවිද්‍යාලයේ ජන සංගීතය පිළිබඳ බාහිර කථිකාචාර්යවරයෙක් විධිහට කටයුතු කළා. උපාධියක් නැතත්, මට ඒ තැන කරා ළඟා වෙන්න පුළුන් වුණේ අපි දක්ෂයො බව රටට පෙන්නුම් කළ නිසයි.”වේදිකා නාට්‍ය තුළ ද දක්ෂයකු වුණු බැද්දගේ, තමා විසින්ම රචනා කර අධ්‍යක්ෂණය කළ වේදිකා නාට්‍ය කිහිපයක් ම දකින්න පුළුවන්. 1962 දී බළල් සාස්තරේ, 1967 දී අලකලංචි, 1969 ගල්වැහි, 2012 දි රාලහාමි නිර්මාණය කළ ඔහු, සැබැවින්ම ප්‍රතිභාපූර්ණ කලාකරුවෙක්. 1963 දී ඩබ්ලිව්. බී. මකුලොලුව නිර්මාණය කළ හෙළ මියැසිය ද, 1965 දී ඔහුගේ ම දෙපානෝ ද, 1975 දී දයානන්ද ගුණවර්ධන නිර්මාණය කළ ගජමන් පුවත, 1978 දී ඔහුගේ ම මධුර ජවනිකා වේදිකා නාට්‍ය නිර්මාණයෙත්, 2012 දී රෝහණ දන්දෙනියගේ රාස්ස සහ පරාස්ස වැනි වේදිකා නාට්‍ය බොහොමයක රංගනයේ යෙදෙන ඔහු වේදිකා නාට්‍ය සඳහා සංගීතයෙන් වගේම නැටුම් නිර්මාණයෙනුත් දායකවී තිබෙනවා. සක්කාය දිට්ඨි, අඹුසැමියෝ, ජසයා සහ ලෙංචිනා, ගජමන් පුවත, මධුර ජවනිකා, ආනන්ද ජවනිකා, මීපුරවැසියෝ එම නිර්මාණ විදෙිහට සඳහන් කරන්න පුළුවන්.“පළිඟු මැණිකෙ, කන්දෙ ගෙදර, වෙස් තට්ටුව, නියං උකුස්සෝ, ඉරට අඬන මල් වැනි ටෙලිනාට්‍යවල ප්‍රධාන චරිතය මං රඟපාලා තිබෙනවා. පළිඟුමැණිකෙ ටෙලි නාට්‍ය රූගත කිරීම්වලදී මං මුහුණදීපු එක්තරා සිදුවීමක් මතක් වෙද්දි මට අදටත් හිනහා යනවා.ඔය නාට්‍යයේ මට හරකෙක් නෑවීමට එක් දර්ශනයක් තිබුණා. ගඟ පහළට හරකව දාලා නාවන්න තමයි මට පැවරිලා තිබුණෙ. ඒ රූගත කිරීම කළ ස්ථානයේ ගඟ ගාව තිබුණෙ තනිකරම බෑවුමක්. හරකව නාවන්න ගන්නවා ගන්නවා. ඒත් මේ සතාව මේච්චල් කරන එක හරිම අපහසුයි. ඌ පැනලා දුවනවා. සාමාන්‍යයෙන් අපි හරකෙක් පැනලා දුවනකොට කරන්නෙ ගහකට කඹේ අල්ලලා නතරකර ගන්න එකනෙ. ඒත් මෙතන තිබු‍ණු තත්ත්වෙත් එක්ක එහෙම කරන්න වදෙිහක් තිබුණෙත් නෑ. අන්තිමට කොහොම හරි උදේ අටට විතර හරකව නාවන්න ගත්තට, මට දහවල් දොළහ වෙනකොටත් ඌව නාවලා ඉවරකර ගන්න බැරිවුණා. ඒ වෙනකං මට එක දර්ශනයක් අවසන් කර ගන්න බැරි වුණා.”කලා දිවියේ කටයුතු වෙනුනේ කැප‍වෙන්න ගොස්, එය ඔහු මුහුණ දුන් අකරතැබ්බයක් වුණත්, ඒ අපූරු සිදුවීම ගැන පවසද්දි ඔහුට ඇතිවන සිනහව නවතා ගන්නටත් බැරි තරම්.කලාකරුකු ලෙස දිගු ගමනක් ඒමට, බිරිය පද්මතිලකා බැද්දගේගෙන් ලැබුණු සහය අප්‍රමාණයි. රටක් වටින කලාකරුවෙක් විදිහට අප සැම සලකන, අගය කරන මොහු, රටක් වටිනා දියණියකගේ සහ පුතෙකුගේ පියෙක්. දියණිය තුෂාරි බැද්දගේ. ඇය ගුවන්විදුලි සංස්ථාවෙ සංගීත අංශයේ නිෂ්පාදිකාවක්. පුතා තාරක බැද්දගේ. ඔහු රූපවාහිනී මාධ්‍ය ආයතන කිහිපයකම සේවය කරලා මේ වන විට තමන්ගේ ම වැඩසටහන් නිෂ්පාදන ආයතනයක් පවත්වාගෙන යනවා.විවිධ දක්ෂතා නිසා සම්මානයට පාත්‍රවූ ඔහු, 1976 වසරේදී කොන්ත නේනා 1980 පරාස්ස, 1986 ආනන්ද ජවනිකා, 1995 දී අන්දරේලා හි හොඳම සංගීතය වෙනුවෙන් සම්මානයට පාත්‍ර වුණා. රාජ්‍ය සංගීත උත්සවයේදී 1986 වසරේදී හොඳ ම සංගීත වේදී සම්මාන‍ය ද, 2003 දී කලාශූරී සම්මානය ද, 2012 දී ජාතික සාහිත්‍ය කලා ප්‍රසාදිනී උළෙලේදී දේශ නේතෘ සම්මානය ද හිමිවුණේ කලාව වෙනුවෙන් ඔහු කළ මෙහෙවර නිසයි.“කලාකරුවෙක්ට තමන් ඉපැදුණු ගමෙන් සම්මානයක් ලැබෙනවා කියන්නෙ මහත් ම භාග්‍යයක්. ඒ භාග්‍යය මට හිමිවුණා. 2012 වසරේදී මට රයිගම් සේසත සම්මානය පුද කරලා, මගේ ගමේ ජනතාව දැක්වූ උපහාරය නිසා, මගේ හිත පුදුමාකාරයේ පිබිදීමක් ලැබුවා...”මෙරට වෙසෙන සහෘදයන් පමණක් නොව, විදෙස් රටවල වෙසෙන සහෘද සිත් සනසන්නට වරෙක විදෙස්ගත වන ඔහු, මෙරට දු දරුවන්ගේ සංගීත, නැටුම් හැකියා ඔප කරනු වස්, හොරණ සඳගිරිපාය කලායතනය පිහිටුවමින් ලබාදෙන සේවය ද ප්‍රශංසනීයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=f1402136</link>
    <topic>පිලිප් ගුණවර්ධනයන්ගේකුලුඳුල් දේශනය</topic>
    <author/>
    <content>ශ්‍රී ලංකාවේ මාක්ස්වාදී ව්‍යාපාරයේ පියා වශයෙන් ප්‍රසිද්ධියට පත් බොරලුගොඩ සිංහයා යනුවෙන් විරුදාවලී ලත් පිලිප් ගුණවර්ධන මහතා, මාක්ස්වාදී දර්ශනයෙන් සන්නද්ධව, 1932 නොවැම්බර් 01 වැනිදා අඟහරුවාදා රුසියාවේ සිට ශ්‍රී ලංකාවට පැමිණියේ ය.එතෙරින් මෙතෙරට පැමිණි රතු සෙන්පති පිලිප් ගුණවර්ධනයන්ගේ කුලුඳුල් දේශනයක්, සමාජවාදී තරුණ සංගමය විසින් කොළඹ තරුණ බෞද්ධ සමිති ශාලාවේදී ‘‍එතෙර සමාජවාදී ව්‍යාපාර’ මැයෙන් පැවැත්වීමට අවශ්‍ය කටයුතු ද සංවිධානය කෙරිණි. තරුණ බෞද්ධ සමිති ශාලාවත් ඒ අවටත් අනාගත ලෝකය දකින්නට කැමති ජනතාවගෙන් පිරී ඉතිරී ගොස් තිබුණි.සාරගර්භ අදහස්වලින් යුත් චතුර වාංමාලාවෙන් පිරි දේශනය පැය එකහමාරකටත් වැඩි කාලයක් පුරා පැවැත්විණි. දේශනය අවසානයේ ප්‍රශ්න කිරීමේ වාරය එළඹිණ. කෙළවරක් නැති ප්‍රශ්න මධ්‍යයේ තවත් එක් තරුණයෙක් නැගී සිටියේය.“ලංකාවේ තරුණ පරපුරට දීම සඳහා ඔබ වෙත යම් පණිවිඩයක් තිබෙනවා ද?“ඔව් තියෙනවා. හිතන්න, ඉගෙන ගන්න. මගේ පණිවිඩය තමයි ඒ.” පිලිප් ක්ෂණිකව පිළිතුරු දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>13</day>
    </date>
    <link>http://www.dinamina.lk/2014/02/13/_art.asp?fn=f1402137</link>
    <topic>සිල්ක් රෙද්දක් අැඳගෙන සී සානවා වගේ වැඩක්</topic>
    <author>- බන්ධුල ආර්. ගුලවත්ත</author>
    <content>ඒ, ශ්‍රී ලංකාවේ තුන්වැනි අගමැතිවරයා වූ සර් ජෝන් කොතලාවල මහතාගේ 1954 – 56 දක්වා වූ පාලන අවධියයි. ආණ්ඩු පක්ෂයේ මෙන්ම විරුද්ධ පක්ෂයේ වියත් බුද්ධිමත් දේශපාලනඥයන්ගෙන් පාර්ලිමේන්තු සභා ගර්භය පිරී ඉතිරී තිබුණු ‍කාලවකවානුවයි. වාද විවාද කෙතරම් දැඩි උණුසුම් ස්වරූපයක් ගනු ලැබුවත්, පෞද්ගලික දෝෂාරෝපණ දෙපැත්තෙන්ම ඇසුණේ නැඟුණේ නැති අවධියයි.තමන්ගේ පක්ෂයේ නායකයාට පාර්ලිමේන්තු භූමිය තුළ ඒ පක්ෂයේ කනිෂ්ඨ මන්ත්‍රීවරුන් සැරපරුෂ භාෂාවෙන් කතා නොකළ යුගයයි. අපහාසය වෙනුවට උපහාසය මතුවූ කතා දෙපැත්තෙන් ම ඇසුණු කාලවකවානුවයි.අගමැති සර් ජෝන් කොතලාවලට එකල මහත් හිසරුදාවක් වූයේ ලංකා සමසමාජ පක්ෂයේ හා ශ්‍රී ලංකාවේ කොමියුනිස්ට් පක්‍ෂයේ මන්ත්‍රීවරුන් ගෙනි. එකල ගාල්ල අසුන නියෝජනය කළ ඩබ්ලිව්. දහනායක මහතා නිතරම අගමැති සර් ජෝන් කොතලාවල මහතා සමඟ වාද විවාදවලට පැටලීම සුලබ සිදුවීමක් විය.ගාල්ල පාර්ලිමේන්තු මන්ත්‍රී ඩබ්ලිව්. දහනායක මහතා සිය සුපුරුදු වාංමාලාවෙන් එදා කතා කළේ සිංහල සංස්කෘතිය හා කලා ශිල්ප පිළිබඳවය. එකල සංස්කෘතික කටයුතු භාර අමාත්‍යාංශයක් ද නොතිබුණු වග විශේෂයෙන් සිහිපත් කළ යුතුය.“මේ එක්සත් ජාතික පක්ෂ රජය යටතේ අපේ සිංහල භාෂාවටත්, සංස්කෘතියටත්, කලා ශිල්පවලටත් කිසිදු සේවයක් වන්නේ නැතැයි දහනායක මහතා දැඩි උපහාසයක් එල්ල කර අසුන් ගනිත්ම, කෝට්ටේ මන්ත්‍රී රොබට් ගුණවර්ධන හුනස්නෙන් නැගිට අපූරු උපහාසයක් සහිත පුංචි කතාවක් ද කළේය...“හරකෙක් දක්කන්නවත් බැරි මිනිහෙක් තමන්ගෙ සිල්ක් ‍සරමත් කැහැපට ගහගෙන, කුඹුරක් මැද්දට වෙලා නඟුලක් අතින් අල්ලා ගෙන සී සානවා වගේ වැඩක් මේ උදවිය (එජාප රජයේ මැති ඇමැතිවරු) කරන්නේ. කවරදාකවත් මේ මිනිස්සු කට්ටියගෙන් අපේ රටේ පොදු ජනතාවට යහපත් වැඩක් බලාපෙ‍ාරොත්තු වෙනවා නම් ඒක තමයි මේ කාලෙ ලොකුම විහිළුව. ඒ ගොල්ල වැඩක් කරන්නේ ඒ අයගේ පන්තියේ මිනිස්සුන්ට විතරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n1402141</link>
    <topic>ජිනීවා අභියෝගවලට මුහුණ දෙන්න සූදානම්</topic>
    <author>ධනුෂ්ක ගොඩකුඹුර</author>
    <content>රට දෙකඩ නොවී නිදහස් කර ගැනීමත් ජනතාව ත්‍රස්තවාදයෙන් නිදහස් කර ගැනීමත් තමා සහ රජය ලද ඉහළම ජයග්‍රහණය බව ජනාධිපති මහින්ද රාජපක්ෂ මහතා පැවසීය. ත්‍රස්තවාදයෙන් රට නිදහස් කර ගැනීමේ ප්‍රතිඵල තමා වෙත අද ජිනීවාල දී ලැබෙන නමුත් ඒවාට මුහුණ දෙන්නට තමා සූදානම් බවත් ජනාධිපතිවරයා අවධාරණය කළේය.ජනාධිපතිවරයා මෙසේ ප්‍රකාශ කළේ මහජන බැංකුවේ බැංකු ගනුදෙනු සේවා සහායකයන් දහසකට පත්වීම් ප්‍රදානය කිරීමේ අවස්ථාවට කොළඹ, බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලවේ දී ඊයේ (13) එක්වෙමිනි. වසර 53ක අභිමානවත් ඉතිහාසයකට හිමිකම් කියන මහජන බැංකුව වෙත බඳවා ගත් දහසක පිරිසකින් බස්නාහිර සහ දකුණු පළාත් හැර සෙසු පළාත්වල පත්වීම්ලාභීන්ට මෙහි දී පත්වීම් ප්‍රදානය කෙරිණ.රට නිදහස් කර ගැනීමත් සමඟ අද මේ රටේ ජනතාවට ජීවත් වීමේ අයිතිය, අභිමත රැකියාවක් කිරීමේ අයිතිය, අධ්‍යාපනය ලැබීමේ අයිතිය හිමිව තිබෙන බව පැවසූ ජනාධිපතිවරයා රට පුරා යටිතල පහසුකම් ද දැන් වේගයෙන් සංවර්ධනය කෙරෙමින් පවතින බව ප්‍රකාශ කළේය. අප යුද වැදුණේ දෙමළ ජාතියට හෝ වෙනත් ජාතියකට හෝ විරුද්ධව නොව ත්‍රස්තවාදයට විරුද්ධව බවත් ජනාධිපතිවරයා අවධාරණය කළේය.එක යුගයක දී මේ රටේ රාජ්‍ය බැංකුවල විශාල තර්ජනයක් තිබුණු නමුත් 2005 වසරේ තමා බලයට එන විට රාජ්‍ය බැංකු අද තිබුණු තත්ත්වයේ නොතිබුණු බවද සිහිපත් කළේය. මහින්ද චින්තනයෙන් සඳහන් කළ පරිදිම රාජ්‍ය බැංකු ශක්තිමත් කර අද තිබෙන තත්ත්වයට දියුණු කිරීමට හැකි වී තිබෙන බවත් බැංකු කඩා වැටීමට මූලික හේතුවක් වූ දේශපාලන ඇඟිලි ගැසීම් අද නොමැති බවත් ජනාධිපතිවරයා වැඩි දුරටත් ප්‍රකාශ කළේය.ජ්‍යෙෂ්ඨ ඇමැති ඒ. එච්. එම්. ෆවුසි, පාර්ලිමේන්තු මන්ත්‍රීවරුන් වන ඒ. එච්. එම් අස්වර්, උදිත් ලොකුබණ්ඩාර, තිලංග සුමතිපාල, මහජන බැංකුවේ සභාපති ජනාධිපති කාර්ය මණ්ඩල ප්‍රධානී ගාමිණී සේදර සෙනරත් මහත්වරුන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n1402142</link>
    <topic>පළමු වසරට ඇතුළත්වන යුද හමුදාවේ රණවිරු දරුවන්ට රු. 5000ක ගිණුමක්</topic>
    <author>විජයානි එදිරිසිංහ</author>
    <content>ශ්‍රී ලංකා යුද හමුදාවේ රණවිරුවන්ගේ පළමු වසරට ඇතුළත් වන දරුවන් හය දහසකට පමණ සෑම වසරකම රුපියල් පන්දහස බැගින් බැංකු ගිණුමක් විවෘත කිරීමට ශ්‍රී ලංකා යුද හමුදාව සහ යුද හමුදා සේවා වනිතා ඒකකය පියවර ගෙන තිබේ.ඊට අමතරව අ.පො.ස. සාමාන්‍ය පෙළ සමත් දරුවන් වෙනුවෙන් රුපියල් දස දහස බැගින් අඩංගු බැංකු ගිණුම් සහ විශ්වවිද්‍යාල ප්‍රවේශය ලබන දරුවන් වෙනුවෙන් රුපියල් විසිදහස බැගින් තැන්පත් කළ බැංකු ගිණුම් ද විවෘත කරදීමට තීරණය කර ඇති බව හමුදාපති ලුතිනන් ජෙනරාල් දයා රත්නායක මහතා පැවසීය.සෑම වසරකම රණවිරු පවුල්වල දරුවන් හය දහසක් පමණ පළමු ශ්‍රේණියට ඇතුළත් වෙති. ඇතැම් විට මේ ප්‍රමාණය අඩු වැඩි වීමට ඉඩ ඇත. කෙසේ වුවද එම සියලුම දරුවන්ට බැංකු ගිණුම් විවෘත කර දීම සිදු කෙරේ.රණවිරු දරුවන්ගේ අනාගතය වෙනුවෙන් රජය විවිධ ආකාරයේ වැඩසටහන් රැසක් දියත් කර ඇත. මේ වැඩපිළිවෙළද රණවිරු දරුවන්ගේ අධ්‍යාපන කටයුතු හොඳින් කරගෙන යාම සඳහා කරනු ලබන පරිත්‍යාගයකි.දැනටමත් එම වැඩපිළිවෙළ පෞද්ගලික අංශය හා සම්බන්ධ වී ආරම්භ කර ඇත. රජයට කිසිදු බරක් නොවී යුද්ධ හමුදාව සහ යුද්ධ හමුදා සේවා වනිතා ඒකකය එක්ව සොයා ගන්නා මුදල්වලින් එම ගිණුම් විවෘත කිරීම සිදු කෙරේ. මේ සඳහා එක් මසකට රුපියල් කෝටි තුනක් පමණ වියදම් වෙයි. යුද්ධ හමුදා සේවා වනිතා ඒකකයට වැඩි වශයෙන් මේ සඳහා ආධාර ලබුණහොත් එම ගිණුම්වලට සෑම මසකම රුපියල් පන්දහස බැගින් තැන්පත් කිරීමටද අදහස් කර තිබේ.මේ අනුව පළමු වසරට ඇතුළත් වන දරුවන් සඳහා පමණක් එක් අදියරකට රුපියල් කෝටි තුනක පමණ මුදලක් වැය වෙයි.රණවිරු දරුවන් සියයකට ඊයේ රුපියල් පන්දහස බැගින් ඇතුළත් බැංකු පොත් ලබාදීම සිදු කෙරුණි.මේ සඳහා මූලය පරිත්‍යාග ලැබී තිබුණේ සෙන්ට්‍රල් බෙයාරින් ආයතනයේ සුදත් තෙන්නකෝන් මහතා සහ ප්‍රයිම් ග්‍රාමින් ආයතනයේ සභාපති බී ප්‍රේමලාල් මහතාගෙනි. සෙන්ට්‍රල් බෙයාරින් සමාගමේ තෙන්නකෝන් මහතාගේ පුතාගේ උපන්දිනය වෙනුවෙන් මෙසේ රණවිරු පවුල් සියයක දරුවන්ට බැංකු ගිණුම් පොත් ලබාදීම සිදු විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n1402143</link>
    <topic>ශ්‍රී ලංකාවේ සමත්කම් ගැන ජාත්‍යන්තරයට කියනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාව ලබාගෙන ඇති සාර්ථකත්වය සම්බන්ධයෙන් ජාත්‍යන්තර ප්‍රජාව දැනුවත් කිරීමට පියවර ගන්නා බව එක්සත් ජාතීන්ගේ සංවිධානය අවධාරණය කරයි.මේ සම්බන්ධයෙන් ලෝකයේ සියලූ රටවල් දැනුවත් කිරීමේ හැකියාව තිබෙන බවද ශ්‍රී ලංකාවේ සාර්ථකත්වය පිළිබඳව ලෝකය දැනුවත් කිරීම සඳහා සහාය වීමට සූදානම් බවද එක්සත් ජාතීන්ගේ සහකාර මහ ලේකම් සහ එක්සත් ජාතීන්ගේ සංවර්ධන වැඩ සටහනේ ආසියා පැසිපික් කලාපීය අධ්‍යක්ෂක හවුලියැන්ග් ෂූ (Haoliang Xu) මහතා පවසයි.සිවුදින නිල සංචාරයක් සඳහා පසුගිය (9) ශ්‍රී ලංකාවට පැමිණි ඒ මහතා ශ්‍රී ලංකාවේ මූලික සංවර්ධන ගැටලු සහ සංවර්ධන සහාය ශක්තිමත් කිරීම සම්බන්ධයෙන් විශේෂ අවධානය යොමු කළ අතර ජනාධීපති මහින්ද රාජපක්ෂ, ආර්ථික සංවර්ධණ ඇමැති බැසිල් රාජපක්ෂ මහත්වරුන් හමුවී සාකච්ඡා කළේය.ශ්‍රී ලංකාවේ වත්මන් ප්‍රගතිය සම්බන්ධයෙන් අදහස් පළ කරමින් ඒ මහතා පෙන්වා දෙන්නේ යුද්ධයෙන් පසු ශ්‍රී ලංකාව අත්පත් කරගෙන ඇති ප්‍රගතිය සම්බන්ධයෙන් තම සංවිධානය සතුටට පත්වන බවත් ඉදිරි සංවර්ධන කටයුතු වෙනුවෙන් අවශ්‍ය සහයෝගය ලබා දෙන බවත්ය.උතුරේ ක්‍රියාත්මක සංවර්ධන ව්‍යාපෘතීන් සහ එක්සත් ජාතීන්ගේ සංවර්ධන වැඩසටහන යටතේ ක්‍රියාත්මක ව්‍යාපෘති සම්බන්ධයෙන් අවධානය යොමු කරමින් උතුරු පළාතේ සංචාරයක නිරත වූ හවුලියැන්ග් ෂූ මහතා ඒ සම්බන්ධයෙන් සෑහීමකට පත්විය හැකි බවද ප්‍රකාශ කරයි.මේ අතර එක්සත් ජාතීන්ගේ සහකාර මහ ලේකම්වරයා සඳහන් කරන්නේ මානව සංවර්ධන දර්ශකයන්හි ශ්‍රී ලංකාව අත්කරගෙන ඇති ඉහළ මට්ටම ගැන ප්‍රසාදය පළ කරන බවයි.ශ්‍රී ලංකාවේ මූලික සංවර්ධන ගැටලු සහ සංවර්ධන සහාය ශක්තිමත් කිරීම සම්බන්ධයෙන් විශේෂ අවධානය යොමු කළ ඒ මහතා සිය ශ්‍රී ලංකා සංචාරයේ දී එක්සත් ජාතීන්ගේ සංවර්ධන ආධාර රාමුව (UNDAF) 2013 – 2017 මුල් වසරේ දී අත්කර ගත් සාර්ථකත්වය අවබෝධ කර ගැනීම, ශ්‍රී ලංකාව වැඩි වශයෙන්ම මානුෂවාදී ආධාරවල සිට සංවර්ධනය කෙරෙහි යොමු වූ වැඩසටහන් දක්වා පරිවර්තනය වීම පිළිබඳව සහ ශ්‍රී ලංකාවේ එක්සත් ජාතීන්ගේ සංවර්ධන වැඩසටහන්වලට කෙරෙන එක්සත් ජාතීන්ගේ අනාගත සංවර්ධන සහායේ ගමන් මඟ සම්බන්ධයෙන්ද අවධානය යොමු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n1402144</link>
    <topic>චොගම්වලට ගෙනා සුඛෝපභෝගී බස්රථ 50ක් ලංගමයට</topic>
    <author>ශීලා උඩුවර</author>
    <content>පොදු රද සමුළුවට සහභාගි වීමට පැමිණි රාජ්‍ය අමුත්තන්ගේ ප්‍රවාහන කටයුතු සඳහා ගෙන් වූ සුඛෝපභෝගී බස් රථවලින් 50ක් ශ්‍රී ලංකා ගමනා ගමන මණ්ඩලයට ලබා දීමට යයි.මුදල් අමාත්‍යාංශය මගින් රාජ්‍ය බැංකුවක් හරහා ගෙවීමේ ක්‍රමවේදයක් යටතේ මෙම බස් රථ ලබා දෙන බව ලංගම නිලධාරියෙක් පැවසීය. බස් රථයක වටිනාකම රුපියල් ලක්ෂ 100 ඉක්මවන අතර, මේවා මගී ප්‍රවාහන කටයුතු සඳහා ලංගම සුඛෝපභෝගි බස් සේවාවට එක්වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n1402145</link>
    <topic>ඩෙල්ෆ් දූපත අසල මාළු ඇල්ලූ ඉන්දීය ධීවරයෝ 29ක් අත්අඩංගුවට</topic>
    <author>බුද්ධිකා ඉඹුලාන</author>
    <content>අනවසරයෙන් ශ්‍රී ලංකා මුහුදු සීමාවට ඇතුළු වූ තවත් ඉන්දීය ධීවරයන් 29දෙනකු පෙරේදා (12) නාවික හමුදාව අත්අඩංගුවට ගෙන ඇත.මෙම ධිවරයන් රැගත් යාත්‍රා 7ක් ශ්‍රී ලංකා මුහුදු සීමාවේ ඩෙල්ෆ් දූපත අසල තහනම් ආම්පන්න භාවිතා කරමින් මසුන් මැරීමෙහි යෙදී සිටිය දී මෙසේ නාවික හමුදා අත්අඩංගුවට පත්ව තිබේ. අත්අඩංගුවට පත් එම ධීවරයන් සහ යාත්‍රා කන්කසන්තුරය වරාය වෙත රැගෙන පැමිණ ඇති අතර එම පිරිස වැඩි දුර පරික්ෂණ සඳහා යාපනය ධීවර අධ්‍යක්ෂ කාර්යාලයට යොමු කර තිබේ. අනවසරයෙන් ශ්‍රී ලංකා මුහුදු සීමාවට ඇතුළුවීමේ චෝදනාව මත මේ වන විට ඉන්දීය ධීවරයන් 116දෙනකු හා යාත්‍රා 26 ක් නාවික හමුදාව මගින් අත්අඩංගුවට ගෙන ඇතැයි ධීවර අමාත්‍යංශය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n1402146</link>
    <topic>කටුනායක බලා අධිවේගයේ ගිය සැප බස්රිය ගිනි ගෙන විනාශවේ</topic>
    <author>නිරූෂි විමලවීර සහ අනුර ප්‍රේමලාල්</author>
    <content>කොළඹ කටුනායක අධවේගි මාර්ගයේ ධාවනය වෙමින් තිබු ශ්‍රී ලංකා ගමනාගමන මණ්ඩලයට අයත් සුඛෝපභෝගි බස් රථයක් පමුණුගම දී ඊයේ (13) පෙරවරුවේ ගිනිගෙන සම්පූර්ණයෙන්ම විනාශ වී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පැවසීය.මෙම ගිනිගැනීම සිදුවන අවස්ථාවේ දී කොළඹ සිට කටුනායක දක්වා මගීන් හතළීස් එක්දෙනකු රැගෙන ධාවනය වෙමින් තිබු බවත් ගින්න ඇති වු අවස්ථාවේ දී රියැදුරු , කොන්දොස්තර සහ මගීන් නිරුපද්‍රිතව ඉවත් වී ඇති බවත් ඒ මහතා පැවසීය. අධිවේගි මර්ගයේ ස්ථාපිත ගිනි නි‍වීමේ ඒකකය පැමිණ ගින්න සම්පූර්ණයෙන් මැඩපැවැවුවද එහෙත් ඒ වනවිටත් බස් රථය සම්පූර්ණයෙන් විනාශ වී තිබු බව හෙතෙම කීය. ගිනිගත් ලංගමයට අයත් බස්රථය රුපියල් ලක්ෂ එකසිය පහකට අධික වටිනාකමෙන් යුක ්ත බවද පොලිස් මාධ්‍ය ප්‍රකා­ශ­ක­ව­රයා වැඩි දුර­ටත් කිය.  .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n1402147</link>
    <topic>දුම්රිය සේවකයෝ වර්ජනය අතහරිති</topic>
    <author>ශීලා උඩුවර</author>
    <content>ප්‍රවාහන අමාත්‍යංශයේ නිල නොලත් අධීක්ෂණ නිලධාරී තනතුරට පත්ව සිටි දුම්රිය රියදුරු සංගමයේ සභාපතිවරයා ඊයේ ( 13) එම තනතුරෙන් ඉවත් කළ නිසා වර්ජන අදහස අත් හැරිය බව දුම්රිය සේවා වෘත්තීය සමිති සාමුහික සන්ධානයේ කැඳවුම්කරු ඩබ්ලිව්. එන්. ජානක ප්‍රනාන්දු මහතා පැවසීය.මෙම නිල නොලත් තනතුර ලබාදීම නිසා දෙපාර්තමේන්තුවේ පරිපාලනයට හා විනයට බලපෑමක් සිදුවන බවද ඒ මහතා සඳහන් කරයි. මෙම තනතුරින් රියැදුරු සංගමයේ සභාපතිවරයා ඉවත් කරන ලෙසත් එසේ නොකළ හොත් සංකේත වැඩ වර්ජනයක නිරත වන බවටත් තම සන්ධානය ඉල්ලීමක් කළ බව ජානක ප්‍රනාන්දු මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n1402148</link>
    <topic>කොටින්ට අවි සැපයූ ජාවාරම්කරුවෙක් අමෙරිකා අධිකරණයක දී වරද පිළි අරන්</topic>
    <author>මහින්ද අලුත්ගෙදර</author>
    <content>මානුෂීය මෙහෙයුම් පැවැති සමයේ එල්.ටී.ටී.ඊයට ප්‍රහාරක ගිනි අවි සහ මිසයිල සැපයීමේ ජාවාරමක නිරත වූ ත්‍රස්තවාදියකු අමෙරිකානු අධිකරණයක් හමුවේ වරද පිළිගෙන ඇත. අමෙරිකානු ෆෙඩරල් අධිකරණය හමුවේ මෙලෙස වරද පිළිගෙන තිබෙන සැකකරු 37 හැවිරිදි පිලිප්දීපන් නඩරාජා නැමැත්තා බවද ඔහු කැනඩාවේ ඔන්ටාරියෝහි බ්‍රැමිටන් ප්‍රදේශයේ පදිංචිකරුවකු බවද වාර්තා වෙයි.මේ පුද්ගලයා තවත් සැකකරුවන් හය දෙනෙකු සමඟ අමෙරිකානු ෆෙඩරල් පොලීසිය මඟින් අත්අඩංගුවට ගෙන තිබෙන අතර මානුෂීය මෙහෙයුම් පැවැති කාල වකවානුවේ දී එල්.ටී.ටී.ඊ සංවිධානය වෙත ඒ.කේ 47 මෙන්ම එෆ්. 16 ප්‍රහාරක යානා සඳහා භාවිතා කරන ගුවන් යානා නාශක අවි නැව් මඟින් මෙරටට ගෙන්වීම සඳහා ආධාර කළ බවට චෝදනා එල්ල වී තිබේ.මේ ත්‍රස්තවාදියා ඩොලර් මිලියනයක් පමණ වටිනා අවි ආයුධ සමඟ අත්අඩංගුවට ගෙන තිබෙන අතර ශ්‍රී ලංකාවට ගෙන්වීම සඳහා ඒ.කේ 47 අවි 500ක් ඔහු මිල ඳී ගෙන තිබෙන බවටද අනාවරණය කරගෙන ඇත. අමෙරිකානු අධිකරණය වෙත ලිපියක් යොමු කරමින් මේ පුද්ගලයා ඉල්ලා ඇත්තේ වරඳ පිළිගන්නා බවයි. මේ සම්බන්ධයෙන් දඬුවම් නියම කිරීම ලබන මාර්තු මාසයේ දී සිදුකෙරෙන අතර මොහු සමඟ අත්අඩංගුවට පත් සැකකරුවන් සඳහා වසර 30ක සිර දඬුවමක් නියමවනු ඇතැයි විශ්වාස කෙරේ. මේ පුද්ගලයා 2012 වසරේ දී අමෙරිකාවෙන් කැනඩාවට භාර දී තිබෙන අතර චෝදනා දෙකක් සම්බන්ධයෙන් චෝදනා එල්ල වී ඇතැයි ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n1402149</link>
    <topic>රාජ්‍ය වෙසක් උළෙල පොළොන්නරුව බුද්ධි මණ්ඩපයේ දී</topic>
    <author>සමන්මලී ප්‍රියශාන්ති සහ නුවන් කොඩිකාර</author>
    <content>මෙවර රාජ්‍ය වෙසක් උත්සවය පොළොන්නරුව බුද්ධි මණ්ඩපයේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වීමට තීරණය කර තිබේ.ඊට සමගාමීව මැයි 11වන දින සිට මැයි 17 දින දක්වා වෙසක් සතියක් නම් කර ඇති අතර එම කාලසීමාවේ දී විවිධබෞද්ධාගමික වැඩසටහන් රැසක් ක්‍රියාත්මක කිරීමට සැලසුම් කර ඇති බව බුද්ධශාසන හා ආගමික කටයුතු අමාත්‍යාංශය පවසයි.අගමැති බුද්ධශාසන හා ආගමික කටයුතු ඇමැති ආචාර්ය දි.මු. ජයරත්න මහතාගේ ප්‍රධානත්වයෙන් ඊයේ (12) අගමැති කාර්යාලයේ පැවති රාජ්‍ය වෙසක් උත්සවය පිළිබඳ සාකච්ඡාවේ දී මේ තීරණයන්ට එළඹි බව අමාත්‍යාංශය කියයි.වෙසක් පෝය දින පොළොන්නරුව ගල් විහාරයේ දී 2000ක් දෙනා සිල් සමාදන් කරවීමටත් එදින දවස පුරා ශිල භාවනා බෝධි පූජා ආදී ආගමික වැඩසටහන් ක්‍රියාත්මක කිරීමටත් නියමිතය. මේ අතර රාජ්‍ය වෙසක් උත්සවය 2014 නිමිත්තෙන් තැපැල් දෙපාර්තමේන්තුව සමරු මුද්දර 4ක් ද මුද්‍රණය කිරීමට කටයුතු යොදා ඇති අතර මේ මුද්දර සඳහා දන්ත ධාතූන්වහන්සේ වැඩ සිටි පොළොන්නරුව ස්ථාන දෙකක් හා අනුරාධපුර එක් ස්ථානයක් ද මහනුවර ශ්‍රී දළඳා මාලිගාව ද යොදා ගැනීමට නියමිතය.එමෙන්ම රාජ්‍ය වෙසක් උත්සවය පැවැත්වෙන පොළොන්නරුව දිස්ත්‍රික්කයේ අඩු ආදායම්ලාභී භික්ෂුන්වහන්සේලාගේ පවුල් 8ක් තෝරාගෙන නිවාස ඉදිකර දීමට සමස්ත ලංකා ශාසනාරක්ෂක මණ්ඩලයේ අරමුදලින් රුපියල් ලක්ෂ 16ක් වෙන් කර දෙන බව සමස්ත ලංකා ශාසනාරක්ෂක බලමණ්ඩලයේ සභාපති පූජ්‍ය වැලමිටියාවේ කුසල ධම්ම නාහිමි ප්‍රකාශ කළහ.රාජ්‍ය වෙසක් උත්සවයේ නිල මුද්‍රිත මාධ්‍ය අනුග්‍රහය ලේක්හවුස් ආයතනය හා විද්‍යුත් මාධ්‍ය අනුග්‍රහය ශ්‍රී ලංකා රූපවාහිනිය හා ගුවන් විදුලිය මගින් සිදුකෙරේ. මේ අවස්ථාවට සමස්ත ලංකා ශාසනාරක්ෂක බලමණ්ඩලයේ ලේඛකාධිකාරී පූජ්‍ය ගෝනාවේ ගුණානන්ද හිමි, සභාපති පූජ්‍ය වැලමිටියාවේ කුසල ධම්ම නාහිමි, ඇතුළු මහා සංඝරත්නය, බුද්ධශාසන හා ආගමික කටයුතු අමාත්‍යාංශයේ ලේකම් එම්.කේ.බී. දිසානායක මහතා, පොළොන්නරුව දිසාපතිතුමා ඇතුළු රාජ්‍ය නිළධාරීන් රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021410</link>
    <topic>පිළිකා රෝහලෙන් හොරෙන් පැන්නූ භාවිත කළ සිරින්ජර තොගයක් දැලේ</topic>
    <author>සමන්ති මීරියගල්ල - කඩුවෙල සමූහ</author>
    <content>මහරගම පිළිකා‍ රෝහලේ භාවිතයෙන් පසුව පෞද්ගලික ‍ආයතනයක් මගින් ඉවත් කිරීමට නියමිතව තිබූ බෙහෙත් සිරින්ජර තොගයක් රෝහල් අධ්‍යක්ෂවරයාගේ අනුමැතියකින් තොරව පන්නිපිටිය කලල්ගොඩ නිවෙසක තිබියදී තලංගම පොලිසිය මගින් ඊයේ (13) අත්අඩංගුවට ගෙන තිබේ.මෙම බෙහෙත් සිරින්ජර් භාවිතයෙන් පසු ඉවත් කිරීම සිදුවන්නේ a පටිපාටියකට තෝරාගත් සමාගමක් මගිනි. එමෙන්ම සිරින්ජර් විනාශයේදී පරිසරයට හානියක් නොවන අයුරින් ඒවා විනාශ කිරීම ද අදාළ සමාගම මගින් සිදුකළ යුතුව තිබිණි.නමුත් රෝහල් අධ්‍යක්ෂවරයාගේ අනුමැතියක් රහිතව අදාළ සමාගමට ද පරිබාහිරව මෙම බෙහෙත් සිරින්ජර් තොගය කලල්ගොඩ ‍නිවෙසේ ගබඩා කර තිබී ඇති අතර සිරින්ජර් පෙට්ටි එකසිය හතළිස් පහක් සමඟ සැකකරුවන් දෙදෙනෙකු අත්අඩංගුවට ගෙන ඇත.එක් සැකකරුවෙකු පිළියන්දල ‍ප්‍රදේශයේ ප්ලාස්ටික් ප්‍රතිචක්‍රීකරණය සුළු වශයෙන් සිදුකරන ව්‍යාපාරිකයෙකි. අනෙක් තැනැත්තා මහරගම පිළිකා රෝහලේ සනීපාරක්ෂක අංශයේ සේවය කරන අංශ ප්‍රධානියෙකි.සොයාගත් සිරින්ජර් අතර ඖෂධ හා රුධිරය සහිත සිරින්ජර් ද තිබූ බව තලංගම පොලිසිය පවසයි. මෙම සිරින්ජර් නැවත භාවිතයට ගැනීම සඳහා අලෙවි කිරීමේ ජාවාරමක් ඇත් ද යන්න පිළිබඳ වැඩිදුර විමර්ශන කටයුතු සිදුකෙරේ.තලංගම පොලිසියේ දූෂණ මර්දන අංශයේ ස්ථානාධිපති පොලිස් පරීක්ෂක ඉන්දික නිලන්ත, පො. සැ. 45654 ආනන්ද, පො. කො. 68563 කුමාර, කා. පො. කො. 2635 නයනා යන නිලධාරීන් විසින් මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021411</link>
    <topic>තහනම් ගසේ ගෙඩි කෑ පියාසර ඉංජිනේරුවරයා කෝටි 1½ක් වන්දි ගෙවයි</topic>
    <author>ශිරෝමි අබයසිංහ</author>
    <content>විවාහක කාන්තාවක සමඟ අනාචාරයේ හැසිරීමෙන් එම කාන්තාවගේ නීත්‍යානුකූල සැමියා ඇයත් සමඟ ගෙවූ පවුල් ජීවිතයේ එකමුතුව සහ සබැඳියාව කඩා බිඳ දැමීමේ වරදට නීත්‍යානුකූල සැමියාට රුපියල් කෝටි එකහමාරක වන්දි මුදලක් ගෙවීමට කාන්තාව සමඟ අනාචාරයේ හැසුරුණු පුද්ගලයා‍ ශ්‍රේෂ්ඨාධිකරණය හමුවේ එකඟ විය.‍අග විනිසුරු මොහාන් පීරිස්, කේ. ශ්‍රීපවන් සහ රෝහිණී මාරසිංහ විනිශ්චය මණ්ඩලය හමුවේ කැඳවුණු අභියාචන පෙත්සමක් විභාගයට නොගෙන සමථයකට පත් කර ගන්නා ලෙස අධිකරණය කළ යෝජනාවක් අනුව එම මුදල භාර ගෙන නඩුව අවසන් කර ගැනීමට නීත්‍යානුකූල සැමියා එකඟ විය.මෙම නඩුවේ පැමිණිලිකාර සැමියා නුගේගොඩ පදිංචි ව්‍යාපාරිකයකු වන අතර ඔහුගේ පවුල් ජීවිතය කඩා බිඳ දැමී යැයි කියන පුද්ගලයා ගුවන් සේවා සමාගමක පියාසර ඉංජිනේරුවරයෙකි. විවාහය බිඳී යාම නිසා තමාට සිදු වූ පාඩුව සහ අපකීර්තිය වෙනුවෙන් රුපියල් කෝටි දෙකක වන්දි මුදලක් අදාළ පුද්ගලයාගෙන් ලබා දෙන ලෙස සැමියා අධිකරණයෙන් ඉල්ලා තිබිණි.තින්දුවේ මෙසේ සඳහන්ය.බිරිය අන් අයකු සමඟ අනියම් සම්බන්ධයක් පවත්වන බව දැන ගන්නට ලැබී වසරක් පමණ ඒ පිළිබඳ සෙවිල්ලෙන් සිටිය දී අනියම් සැමියා සමඟ ඇය නාරාහේන්පිට හෝටලයක සිටින බවට ලැබුණු තොරතුරක් අනුව හිතවතුන් කිහිප‍ දෙනකු සමඟ එහි ගොස් ඇති බවත් මුලින්ම අනියම් සැමියාගේ කාරයේ රෝද දෙකක හුළං හැර ඇති බවත් සඳහන් වේ. එම ස්ථානයේ රැක සි‍ටින විට බිරිය පුද්ගලයා සමඟ කාමරයෙන් එළියට එන විට අල්ලා ගෙන පහර දී පොලිසියට රැගෙන ගොස් තිබේ.පොලිසිය ඔවුන්ගේ ප්‍රකාශ ලබා ගෙන මුදා හැර තිබේ. ද්වේශ සහගත ලෙස හැර යාම සහ අනාචාරයේ හැසිරීම නිසා බිරියගෙන් දික්කසාද වීමට නියෝගයක් සහ ඇය සමඟ අනාචාරයේ හැසුරුණු පුද්ගලයාගෙන් වන්දි මුදල් ලබා දෙන ලෙස ඉල්ලමින් පැමිණිලිකරු නුගේගොඩ දිසා අධිකරණයේ නඩුවක් පැවරූ අතර නඩුවට බිරිය සහ ඇයගේ අනියම් සැමියා ඉදිරිපත් නොවීම නිසා ඔවුන් දෙදෙනා හෝටලයක සිට සැමියා විසින් අත‍ටම අල්ලා ගැනීමෙන් පසු තිදෙනා විසින් පොලිසියට කළ ප්‍රකාශයන් සහ පොලිසිය කළ විමර්ශනවල සටහන් අනුව නඩුව ඒකපාර්ශ්විකව විභාගයට ගෙන පැමිණිලිකරුගේ ඉල්ලීම් ලබා දෙමින් තීන්දුව ප්‍රකාශයට පත් කර තිබිණි. එම තීන්දුවට එරෙහිව කාන්තාව සහ අනියම් සැමියා අභියාචනාධිකරණයට අභියාචනයක් ඉදිරිපත් කළ අතර දිසා අධිකරණයේ තීන්දුව අනුමත කරමින් අභියාචනාධිකරණය තීන්දුවක් ප්‍රකාශයට පත් කෙරිණි.එම තීන්දුවට එරෙහිව ඔවුන් දෙදෙනා නැවතත් ශ්‍රේෂ්ඨාධිකරණයට අභියාචනයන් ඉදිරිපත් කළ අතර එම නඩුව සමථතයකට පත් කර ගැනීමේ දී වන්දි මුදල් රුපියල් කෝටි එකහමාරක් දක්වා අඩු කර භාර ගැනීමට පැමිණිලිකරු එකඟ විය.එම මුදල ගෙවීමට ඔක්තෝම්බර් 15 දා දක්වා කල් ලැබිණි. විවාහයක් කඩා කප්පල්වීමක් වෙනුවෙන් වගඋත්තර පාර්ශ්වයනට වන්දි මුදල් ගෙවන ලෙස කෙරුණු තීන්දු මීට පෙර ප්‍රකාශයට පත් වුවද මෙතරම් විශාල මුදලක් ගෙවීමට නියම කෙරුණු ප්‍රථම අවස්ථාව මෙය බව ජ්‍යෙෂ්ඨ නිතීඥවරු පැවැසූහ. සැමියා වෙනුවෙන් ගීතක ගුණවර්ධන සහ මහින්ද වික්‍රමරත්න නීතීඥ මහත්වරුන් සමඟ ජනාධිපති නීතීඥ රොමේෂ් ද සිල්වා මහතා පෙනී සිටියේ ය.අනියම් සැමියා වෙනුවෙන් නීතිඥ ආනන්ද පෙරේරා මහතා සමඟ ජනාධිපති නීතිඥ ඩී.එස්.විජේසිංහ මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021412</link>
    <topic>අර්තාපල්-ලොකු ළූනු වියළි මිරිස්වලට සහතික මිලක්</topic>
    <author>සිතාරා සේනානී සහ නුවන් කොඩිකාර</author>
    <content>අර්තාපල්, ලොකු ළූනු සහ වියළි මිරිස් සඳහා සහතික මිලක් නියම කිරීමට රජය තීරණය කර තිබේ.ඒ අනුව අර්තාපල් කිලෝ එකක් නිෂ්පාදකයාගෙන් රුපියල් 80කටත්, ලොකු ලූනු කිලෝ එකක් රුපියල් 60කටත්, වියළි මිරිස් කිලෝ එකක් රුපියල් 350කටත්, බීජ අර්තාපල් කිලෝ එකක් රුපියල් 160කටත්, බීජ ලොකු ලූනු කිලෝ එකක් රුපියල් 12000 කටත් මිලදී ගැනීමට නියමිතය.මුදල් හා ක්‍රම සම්පාදන ඇමැතිවරයා ලෙස ජනාධිපති මහින්ද රාජපක්ෂ මහතා විසින් ඇමැති මණ්ඩලයට ඉදිරිපත් කළ යෝජනාවට අනුමැතිය හිමිවු බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඊයේ(14) අමාත්‍යාංශයේ පැවැති කැබිනට් තීරණ දැනුම්දීමේ මාධ්‍ය හමුවේ දී පැවැසීය.කෘෂිකාර්මික නිෂ්පාදන සඳහා සාධාරණ මිලක් ලබාදීම, දේශීය කෘෂි නිෂ්පාදනය පුළුල් කිරීම, අගය එකතු කළ කෘෂි නිෂ්පාදනය සඳහා ශ්‍රී ලංකාවේ මෙන්ම විදේශයන්හි ද තරගකාරී වෙළෙඳ පොළට බාධා රහිතව ප්‍රවේශවීමේ හැකියාව ඇති කිරීම රජයේ ඉලක්කය බව හෙතෙම කීවේය.මේ ඉලක්ක ජය ගැනීමට වගා බිම් ප්‍රමාණය වැඩි කිරීම, ඉහළ ඵලදායිතාවක් සහිත බීජ භාවිතය, නවීන ජල කළමනාකරණ පද්ධති භාවිතය, කාර්යක්ෂම ගොවිපොල කළමනාකරණ විධික්‍රම හඳුන්වාදීම, ප්‍රවාහනයේ දී නාස්තිය අවම කිරීම හා නූතන ගබඩාකරණ පහසුකම් සැලසීමට යොජනා වී ඇති බව ද ඒ මහතා කියා සිටියේ ය.වසර 2015 වන විට අර්තාපල්, ලොකු ලූනු හා වියළි මිරිස්වලින් සියයට 50ක ස්වයංපෝෂිත භාවයක් අත්කර ගැනීමටත් වසර 2020 වන විට අතිරික්ත නිෂ්පාදනය අපනයනය කිරීමටත් සැළසුම් කර ඇති බව ද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021413</link>
    <topic>අමාදම් සිසිලස 120වැනි ධර්ම දේශනයට නාඔටුන්නේ විජිත නාහිමි</topic>
    <author/>
    <content>සෑම පුන් පොහෝ දිනෙක ම අරලියගහ මන්දිරයේ දී පවත්වන "අමාදම් සිසිලස" ධර්ම දේශනා මාලාවේ 120 වැන්න අරලියගහ මන්දිරයේ දී අද (14) පැවැත්වේ. බුදුදහමේ සිසිලස සැමට බෙදාදීමේ අරමුණින් මේ ධර්ම දේශනා මාලාව සංවිධාන කර තිබෙන අතර ඔස්ට්‍රේලියාවේ ප්‍රධාන සංඝනායක, කින්ස්බරෝ බෞද්ධ ධම්මසරණ මධ්‍යස්ථානාධිපති, රාජකීය පණ්ඩිත නාඔටුන්නේ විජිත නායක හිමියෝ මෙවර ධර්ම දේශනය මෙහෙයවති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021414</link>
    <topic>මීගමු ධීවර ක්ෂේත්‍රය සංවර්ධනයට ලක්ෂ 2700ක් රජය වෙන් කළා</topic>
    <author>බුද්ධිකා ඉඹුලාන</author>
    <content>මීගමුව ප්‍රදේශයේ ධිවර ක්ෂේත්‍ර සංවර්ධනය ඇතුළු සංවර්ධන ව්‍යාපෘති සඳහා රුපියල් ලක්ෂ 2700ක් රජය වෙන් කර ඇතැයි ධීවර හා ජලජ සම්පත් සංවර්ධන නියෝජ්‍ය ඇමැති සරත් කුමාර ගුණරත්න මහතා කියයි.මේ යටතේ මීගමුව ධීවර ජනතාවට අත්‍යවශ්‍යව තිබූ පළඟතුරේ සහ පොරතොට නැංගුරම්තොටුපොළ ඉදිකිරීම සිදුවන බව ද ඇමැතිවරයා පවසයි. මේ සම්බන්ධයෙන් වූ නිරීක්ෂණ චාරිකාවකද නියෝජ්‍ය ඇමැතිවරයා එක්වූ අතර මෙම අංග සම්පූර්ණ නැංගුරම්පොළ ඉදි වීමෙන් පසු පළඟතුරේ සහ පොරතොට ධීවර ජනතාවට ආරක්ෂා සහිතව තම ඔරු හා බෝට්ටු නැංගුරම්ලා තැබ්ය හැකි බවද සරත් කුමාර ගුණරත්න මහතා කියයි. මෙම නිරික්ෂණ චාරිකාවට එක්වූ නියෝජ්‍ය ඇමැතිවරයා එහිදී අදහස් දක්වමින් මෙම නැංගුරම්පොල මෙන්ම ප්‍රාද්ශයේ සංවර්ධන කටයුතු රාශියක් සිදු කිරීමට කටයුතු යොදා ඇති බවත් ඒ සඳහා සියලු දෙනාගේ සහයෝගය අපේක්ෂා කරන බවද කීය.මෙතරම් සංවර්ධන වැඩ කටයුතු සිදු කරන්නේ මීගමුව ජනතාව සමාජ ආර්ථික වශයෙන් නගා සිටුවීමට බවද කී ඇමැතිවරයා මෙවර පළාත් සභා ඡන්දයේදී තමන්ගේ වටිනා ඡන්දය රාජ්‍ය දේපළ කොල්ලකන ,දුෂිත ක්‍රියාවන්හි නිරත වන පුද්ගලයන්ට නොදෙන ලෙසද ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021415</link>
    <topic>දුම්රිය මගීන්ට සේවය කිරීම සංගමයේ ප්‍රධාන අරමුණයි</topic>
    <author>නිමල් රාජපක්ෂ</author>
    <content>රටට හා මගීන්ට විශාල සේවයක් කිරීම ප්‍රධාන අරමුණ බව ප්‍රධාන මාර්ගයේ දුම්රිය මගී සංගමයේ ලේකම් සුමුදු ප්‍රියන්ත මහතා පවසයි.සුමුදු මහතා එසේ පැවැසුවේ ප්‍රධාන මාර්ගයේ දුම්රිය මගී සංගමයේ මංගල රැස්වීම පෙරේදා ගණේමුල්ලේ දී පැවැත්වූ අවස්ථාවේදීය.දුම්රියෙන් කොළඹ විශාල මගී පිරිසක් ගමන් කරනවා. ගණේමුල්ල ගම්පහ, වේයන්ගොඩ යන ප්‍රදේශවල ජනතාව දුම්රියේ ගමන් කිරීමේදී නොයෙක් ආකාරයේ පුද්ගලයින්ගෙන් නොයෙක් ආකාරයට ගැටලු පැන නඟිනවා. සංගමයක් හැටියට මගීන් හට ප්‍රශ්නයකින් තොරව දුම්රියේ ගමන් කිරීමට සැලැසීම, දුම්රිය ස්ථාන සංවර්ධනය කිරීම අප සංගමයේ අරමුණයි. ඒ සඳහා රාජ්‍ය අංශයේ හා පෞද්ගලික අංශයේ සේවය කරන ගුණගරුක පිරිසක් තම සංගමයේ සාමාජිකත්වය දරන බවත් සුමුදු මහතා ප්‍රකාශ කළේය.සංගමයේ සභාපති හැටියට ඩබ්ලිව්. ඒ. නිලන්ත, උපසභාපති දීපා පෙරේරා, ලේකම් සුමුදු ප්‍රියන්ත, උප ලේකම් සමන් ප්‍රභාත්, භාණ්ඩාගාරික චායා වීරසේකර, ගිණුම් පරීක්ෂක මුනිදාස ගමගේ, ප්‍රධාන සංවිධායක චින්තක දිසානායක යන මහත්වරු පත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021416</link>
    <topic>නිවැරැදි අවබෝධයකින් යුතු දේශපාලනඥයන් රටට අවශ්‍යයි</topic>
    <author>උපාලි කරුණාරත්න</author>
    <content>ජනාධිපති මහින්ද රාජපක්ෂ මහතාගේ රට පෙරට ගෙන යන වැඩ පිළිවෙළ සඳහා රට පිළිබඳව නිවැරදිව අවබෝධයක් තිබෙන දේශපාලනඥයන් අවශ්‍ය යුගයක උදය ගම්මන්පිල මහතා වැන්නකු රටට අවශ්‍ය බව ආරක්ෂක ලේකම් ගෝඨාභය රාජපක්ෂ මහතා පැවසීය.මානව හිමිකම් චෝදනා එල්ල කරමින් රටේ ඉදිරි ගමන අඩාළ කරන්නට උත්සාහ ගන්නා පුද්ගලයන්ට ඉදිරියේදී පැවැත්වෙන බස්නාහිර සහ දකුණු පළාත් සභා මැතිවරණයේදී ත්‍රස්තවාදයෙන් රට බේරා ගත් රජය සමඟ තමන් සිටින බව පෙන්වමින් නිසි පිළිතුරු ලබා දිය හැකි බවද ඒ මහතා ප්‍රකාශ කළේය.ත්‍රස්තවාදය අවසන් කර යුද්ධය පැවති ප්‍රදේශයන්ගේ පවා විශාල සංවර්ධනයක් රජය සිදු කර ඇති බවද ඒ මහතා කීය.ආරක්ෂක ලේකම්වරයා මේ අදහස් පළ කළේ ඊයේ ( 13 ) කොළඹ පදනම් ආයතනයේ පැවැති එක්සත් ජනතා නිදහස් සන්ධානයේ කොළඹ දිස්ත්‍රික් කණ්ඩායම් නායක නීතිඥ උදය ගම්මන්පිල මහතා‍ගේ මැතිවරණ ව්‍යාපාරය දියත් කිරීමේ අවස්ථාවට සහභාගි වෙමිණි.ගියවර බස්නාහිර පළාත් සභා මැතිවරණයට ඉදිරිපත් වූ උදය ගම්මන්පිල මහතා සිය යුතුකම් ඉටුකර නැවත මෙවර පළාත් සභා මැතිවරණයට ඉදිරිපත් වෙනවා. ජනාධිපතිතුමා ප්‍රමුඛ රජයේ රට පෙරට ගෙන යාමේ වැඩ සටහනට ඔහු පූර්ණ සහයෝගය ලබා දෙනවා.ජනාධිපතිවරුන් , ආරක්ෂක ඇමතිවරුන් , ආරක්ෂක ලේකම්වරුන් ගණනාවක් යටතේ තිබූ යුද්ධය මේ රජය අවසන් කර තිබෙනවා. ත්‍රස්තවාදී නායකයන් විනාශ කළා. ඉන් පසුව ජනාධිපතිතුමා උත්සාහ කළේ ජීවිත පරිත්‍යාගයෙන් ලබා ගත් නිදහස තුළින් රටේ ජනතාවට සංවර්ධිත රටක් නිර්මාණය කිරීමටයි.මේ රජය සටන් පැවතුන ප්‍රදේශවලද විශාල සංවර්ධනයක් කර තිබෙනවා. ත්‍රස්තවාදය හේතුවෙන් අවතැන් වූවන්ව නැවත පදිංචි කළා. හමුදාවට බාර වූ ත්‍රස්තවාදී කටයුතුවල නියුතු වූවන් පුනරුත්ථාපනය කළා. ත්‍රස්තවාදය හේතුවෙන් අඩපනව තිබූ උතුරු නැ‍ඟෙනහිර ධීවර කර්මාන්තය නගා සිටුවල ති‍බෙනවා. එම ප්‍රදේශයන්හි යටිතල පහසුකම් වැඩි දියුණු කළා. උතුරු පළාත් සභා මැතිවරණය ද අපි පැවැත්වූවා. ත්‍රස්තවාදයක් අවසන් වී වසර හතරක් තුළදී ත්‍රස්තවාදය පැවැති ප්‍රදේශයන්හි සහ අනෙකුත් ප්‍රදේශවල මේ රජය අති විශාල සංවර්ධනයක් කර තිබෙනවා.කොළඹ ප්‍රදේශයේ එදා පැවති තත්ත්වය සහ වර්ථමාන තත්ත්වය ඕනෑම පුද්ගලයෙකුට දැක බලා ගන්න පුළුවන්. පහළ ත්ත්වයේ ආදායම් සහිතව කොළඹ නගරයේ ජීවත් වන ජනතාවගේ ජීවන තත්ත්වය ඉහළට ගෙන ඒමටයි අපි උත්සාහ කරන්නෙ. කුඩා පැල්පත්වල ජීවත්වන්නන්ට හොඳ පරිසරයක තිබෙන නිවසක ජීවත්වීමේ අවස්ථාව අප ලබා දෙනවා. මේ රජය ප්‍රායෝගිකව යහ පාලනය පෙන්නුම් කර තිබෙනවා.කොළඹ නගරයේ කුණු ප්‍රශ්නය විසඳීමට උත්සාහ කරද්දී ආරක්ෂක ලේකම් කුණු අඳින්න හඳනවා යයිද ඇතැමුන් ප්‍රකාශ කළා. ජනතාවගේ ජීවන තත්ත්වයන් ශක්තිමත් කිරීමට අපට විවිධ දේ කරන්න සිද්ධ වෙනවා.කොළඹ නගරාධිපති මුසම්මිල් මහතා නගර සංවර්ධන කටයුතුවලදී අපත් සමඟ ඉතා සහයෝගයෙන් කටයුතු කළා. ඒ නිසා එතුමාගේ භාර්යාවට නාම යෝජනාත් නැති වුණා.පළාත් සභාව තුළින් විශාල කාර්යය භාරයක් කරන්න පුලුවන් කියන එක උදය ගම්මන්පිල මහතා පෙන්වා දී තිබෙනවා. අපට මානව හිමිකම් එල්ල කරන්නන් උත්සාහ කරන්නෙ ඉන්දියන් සාගරයේ ඔවුන්ගේ කඳවුරු පිහිටුවීම සඳහා අපේ රට යොදා ගන්නයි. ඒ සඳහා අවශ්‍ය පාලනයක් නිර්මාණය කර ගන්නයි. ඔවුන්ට අවශ්‍ය ආකාරයට කටයුතු කරන්න ජනාධිපතිතුමා යටතේ ඉඩ නොලැබෙන බවද ආරක්ෂක ලේකම්වරයා පැවසීය.ශ්‍රී ලංකා පදනම් ආයතනයේ සභාපති මහාචාර්ය රංජිත් බණ්ඩාර මහතා -උදය ගම්මන්පිල ජවසම්පන්න තරුණ දේශපාලනඥයෙකු ලෙස හඳුන්වන්න පුළුවන්. මේ රට හරි මග ගෙන යන්න තමයි උදය උත්සාහ කරන්නෙ. ඒ වගේම මොහු රට ගොඩ නැගීමේ කාර්යයට විවිධ අයුරින් දායක වී තිබෙනවා. පරිසර සංරක්ෂණයට විශා මෙහෙවරක් කර තිබෙනවා.ජනාධිපති නීතිඥ මනෝහර ද සිල්වා මහතා - නීති ක්ෂේත්‍රයේ නීතිය දන්න හුඟ දෙනෙක් ඉන්නවා. එහෙත් නීතිය රටේ යහපත සඳහා යොදා ගැනීම සිතන පිරිස අඩුයි. රට පිළිබඳව සිතන නීතිඥවරුන් තමයි වැඩි වැඩියෙන් අවශ්‍ය වන්නෙ. රට ගැන සිතන නීතිඥයෙත් ලෙස උදය ගම්මන්පිල හැදින්විය හැකියි.රණ විරුවෝ අමාරුවේ දමන්න මේ රටේ මිනිසුන්ද කටයුතු කිරීම කණගාටුවට කරුණක්. මේවාට එරෙහිව නීතිය ශක්තිමත් කළ යුතුයි.ආචාර්ය ඕමල්පේ සෝභිත හිමි - ගම්මන්පිල කියන්නෙ හොඳ කළ්‍යාණ මිත්‍රයෙක් කියල හඳුන්වන්න පුළුවන්. රජයට සහය දෙමින් වැරදි පෙන්වා දෙමින් රජය නිසිමග ගෙන යන්න තමා ඔහු උත්සාහ කරන්නෙ.හිටපු පළාත් සභා ඇමැති උදය ගම්මන්පිල මහතා - පරිසර හිතකාමී මැතිවරණ ව්‍යාපරයක් තමා අපි කරන්නෙ. මට පළාත් සභාව තුළින් පසුගිය කාලයේ විශාල වැඩ කොටසක් ඉටු කිරීමට හැකි වුණා.වර්තමානයේ විපක්ෂය ඉතා දුර්වල තත්ත්වයකට පත් වෙලා. මෙවර පළාත් සභා මැතිවරණය පිළිබඳව බටහිර බලවතුන් ඉතා විමසිල්ලෙන් සිටිනවා. ඔවුන් අප රටට ක්ෂණිකව අත නොගසන්නෙ ජනප්‍රිය ආණ්ඩු වලට ඔවුන් බියක් දැක්වීමයි.මෙම අවස්ථාව සඳහා නායක හිමිවරුන් ඇතුළු මහා සංඝරත්නය , ඇමැති පාඨලී චම්පික රණවක මහතා විද්වතුන් කලාකරුවන් රැසක් ඇතුලු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021417</link>
    <topic>කෝපි කඩේ ‘දයාවතී’ නිදහස්</topic>
    <author>සිරන්ජනි කුමාරි</author>
    <content>හම්බන්තොට දිස්ත්‍රික් විපක්ෂ පාර්ලිමේන්තු මන්ත්‍රීවරයකු යටතේ සේවය කළ බව කියන ලේකම්වරයකු විසින් කළ පැමිණිල්ලක් මත මුදල් රුපියල් ලක්ෂ 4 ක පිළිබඳ සාපරාධි විශ්වාසය කඩකිරීම සම්බන්ධයෙන් චෝදනා ලබා සිට කෝපි කඩේ දයාවතී හෙවත් සුසිලා කෝට්ටේගොඩ මහත්මිය නිදොස් කර නිදහස් කිරීමට කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය ඊයේ (13) නියම කළාය.නඩු විභාගයේ දී පැමිණිල්ල විසින් සාක්කි සාධාරණ සැකයෙන් තොරව ඔප්පූ නො කිරීම නිසා විත්තිකාරිය එම චෝදනාවෙන් නිදොස් කොට නිදහස් කිරීමට මහෙස්ත්‍රාත්වරිය නියම ක‍ළාය.මෙසේ නිදහස් කරනු ලැබුවේ ප්‍රවීණ ටෙලිනාට්‍ය නිළි මුල්ලේරියාව පදිංචි සුසිලා කෝට්ටේගොඩ හෙවත් එච් .එම් .සුසිලා දේවිද සිල්වා නැමැත්තිය හා දෙවන විත්තිකරු වූ දෙහිවල පදිංචි ඩබ්ලිව්.එම් .අමිල මෙන්ඩිස් යන අයවලුන්ය.හදිසි අවශ්‍යතාවයකට ලක්ෂ හතරක මුදලක් විත්තිකරුවන් තමන්ගෙන් ලබා ගෙන වංචා කළ බව සඳහන් කරමින් ගොතටුවේ ප්‍රේමරත්න රණසිංහ යන අයෙකු මිරිහාන අපරාධ විශේෂ විමර්ශන ඒකකය වෙත ඉදිරිපත් කළ පැමිණිල්ලකට අනුව අධිකරණය හමුවේ මෙම නඩුව විභාගයට ගැණින.2011/8/28 දිනට හෝ ආසන්න දිනක දී පැමිණිලිකරුගේ නිවසේ දී සුසිලා කෝට්ටේගොඩගේ යන අය මුදල් ලබා ගත් බවත් පසුව මුදල් ඉල්ලා සිටිමේ දී ‍පෞද්ගලික බැංකුවක් වෙත අඟරු වු චෙක්පතක් නිකුත් කළ බවට පැමිණිල්ලේ වැඩිදුරටත් සදහන්ය.ලක්ෂ හතරක මුදලක් සපරාධි විශ්වාසය කඩ කිරීම හා අඟරු වු චෙක්පතක් නිකුත් කිරීම යන චෝදනා යටතේ සාක්කිකරුවන් හතරදෙනෙකු කැඳවමින් නඩු විභාගය පැවැත්විණ.එලෙස පැවැති නඩු විභාගයේ දී පැමිණිල්ල සිය සාක්කි සාධාරණ සැකයෙන් ඔබ්බට ඔප්පු කිරීමට අපහොසත්වීම නිසා විත්තිකරුවන් දෙදෙනා එම චෝදනාවලින් නිදොස් කොට නිදහස් කිරීමට මහෙස්ත්‍රාත්වරිය නියම කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021418</link>
    <topic>බේරුවල දී අත්අඩංගුවට පත් 75න්  එල්ටීටීඊ සැක දෙදෙනා 28 දක්වා රිමාන්ඩ්</topic>
    <author>කළුතර දිස්ත්‍රික් සංචාරක, කළුතර මධ්‍යම සමූහ හා කළුතර විශේෂ</author>
    <content>නීති විරෝධී ලෙස නවසීලන්තය බලා යාමට රැඳී සිටියදී බේරුවල ප්‍රදේශයේ දී අත්අඩංගුවට ගත් පුද්ගලයින් හැත්තෑපස් දෙනාගෙන් ත්‍රස්තවාදී කටයුතුවලට සම්බන්ධ බවට සැකකරන දෙදෙනා ලබන 28 දින දක්වා රිමාන්ඩ් භාරයේ තැබීමට කළුතර මහේස්ත්‍රාත් අජිත් මාසිංහ මහතා ඊයේ (13) නියෝග කළේය.සෙසු සැකකරුවන් හා සැකකාරියන් රුපියල් 50,000 බැගින් ශරීර ඇප මත මුදා හරින ලෙසත් එහි සිට අත්අඩංගුවට ගත් කුඩා දරුවන් හයදෙනා ඔවුන්ගේ මවුපියන්ට භාරදෙන ලෙසත් මහේස්ත්‍රාත්වරයා තවදුරටත් නියම කළේය.සැකකරුවන් අධිකරණයට ඉදිරිපත් කළ බේරුවල පොලිසිය ත්‍රස්තවාදී ක්‍රියාවලට සම්බන්ධ බවට සැකකරන දෙදෙනා පිළිබඳව විමර්ශනයක් පවත්වන බව දන්වා සිටියේය.මෙම සැකකරුවන් එරාවුර්, මඩකළපුව, කිලිනොච්චිය, අම්පාර, පානදුර, වැල්ලවත්ත යන ප්‍රදේශවල පදිංචිකරුවෝ වෙති. මොවුන් එක් අයෙකු රුපියල් පනස් දහසක්, තිස් දහසක් වැනි මුදලක් ගෙවා නවසීලන්තයට යෑමට සූදානමින් සිට ඇති බව පැවැසේ. ‍ෙපාලිසිය පවසන අන්දමට මෙම ජාවාරම පිටුපස සිටින පුද්ගලයන් මඩකලපුව ප්‍රදේශයේ පදිංචිකරුවන් බවට ලැබී ඇති තොරතුරු මත ඔහු අත්අඩංගුවට ගැනීමට පරීක්ෂණ පවත්වන බවද පොලිසිය දන්වා සිටියේය.මොවුන් උතුරු නැඟෙනහිර පළාත්වල සිට කොළඹ ගෑස්පහ හංදියේ ලැගුම් හලක් වෙත පැමිණ ඇත්තේ මීට දින කිහිපයකට පෙරදීය. ජාවාරම්කරුවන් ඔවුන් බස් රථයක සහ වෑන් රථයක නංවා බේරුවල මොරගල්ල මුහුදු වෙරළ තීරයට යැවීමට සැලසුම් කර තිබුණි.පැමිණිල්ල බේරුවල පොලිසිය ඉදිරිපත් කළ අතර සැකකරුවන් හා සැකකාරියන් වෙනුවෙන් නීතිඥවරුන් වන සම්පත් පායේ, ලුවිනි ප්‍රියංගා, අනුෂා ජයලත් යන මහත්ම මහත්මීන් පෙනී සිටියේය.සිද්ධිය සම්බන්ධ‍යෙන් වැඩිදුර පරීක්ෂණ බේරුවල පොලිසිය හා රහස් පොලිසිය මඟින් සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021419</link>
    <topic>එල්ටීටීඊ ‘අනස්’ ඇතුළු කොටි සමාජිකයන් 8ක් පුනරුත්ථාපනයට</topic>
    <author>සිරන්ජනි කුමාරි</author>
    <content>ඉකුත් වසරේ මහවිරු දිනයට සමගාමීව ජනාධිපතිවරයා ඇතුළු ප්‍රභූවරුන්ගේ පුවරු ගලවා ඉවත් කළ හා ප්‍රසිද්ධ ස්ථානවල යම් යම් වැකි ලියූ එල් .ටී .ටී .ඊ සංවිධානයේ වෛද්‍ය අංශයේ ප්‍රධානි අනස් ඇතුළු කොටි සමාජිකයින් අටදෙනෙකු පුනරුත්ථාපනය සඳහා වව්නියාවේ පූංතෝට්ටම් කඳවුර වෙත‍ යොමු කරන ලෙස කොළඹ අතිරේක මහෙස්ත්‍රාත් නිරෝෂා ප්‍රනාන්දු මහත්මිය ඊයේ (13) බන්ධනාගාර අධිකාරිවරයාට නියෝග කළාය.එල් .ටී.ටී. ඊ සංවිධානයේ යම් යම් ක්‍රියාකාරකම්වලට සම්බන්ධ වුවද මෙම සමාජිකයින් ප්‍රබල ගණයේ ක්‍රියාවන්ට සහභාගි නොවු බවට තොරතුරු අනාවරණ වූ බව පැවසූ මහෙස්ත්‍රාත්වරිය සැකකරුවන් යළි සමාජගත කිරීමට ප්‍රථම නිසි පුනරුත්ථාපනය ලබා දීමට ඔවුන් පුනරුත්ථාපනයට සඳහා යොමු කරන බව පැවසූවාය. නඩරාසා අශෝක් කුමාර් 1998 වසරේ කොටි සංවිධානයට බැදුණු අතර ඔහු එල් .ටී .ටී.ඊ සංවිධානයේ වෛද්‍ය අංශයේ ප්‍රධානී "අනස් "නමින් පසු කලෙක ප්‍රසිද්ධ වී ඇත. එම සැකකරුට වසරක පුනරුත්ථාපන කාලයක් නියම කළ මහෙස්ත්‍රාත්වරිය සෙසු සැකකරුවන්ට මාස හය බැගින් වූ පුනරුත්ථාපන කාලසීමාවන් නියම කරනු ලැබුවාය.එල් .ටී.ටී.ඊ සංවිධානයේ ත්‍රස්ත ක්‍රියා සම්බන්ධයෙන් සැකපිට අත්අඩංගුවට ගෙන රඳවා තබා විමර්ශනය කොට ඉකුත් 26 වන දින සැකකරුවන් අධිකරණය වෙත ඉදිරිපත් කොට තිබිණ.ත්‍රස්ත විමර්ශන අංශයේ උප පොලිස් පරීක්ෂක බණ්ඩාර හා ප්‍රධාන පොලිස් පරීක්ෂක ප්‍රසන්න ද අල්විස් යන අය අධිකරණයට වාර්තාවක් ඉදිරිපත් කරමින් පවසා සිටියේ ලද තොරතුරක් අනුව අත්අඩංගුවට ගනු ලැබූ සැකකරුවන් 2013 මහවිරු දිනයට සමගාමීව ජනාධිපතිවරයාගේ හා ප්‍රභූවරුන්ගේ පුවරු ගලවා ඉවත් කළ බවට තොරතුරු අනාවරණය වී ඇති බවය. යාපනය පදිංචි මුරුගයියා අශෝක් කුමාර්,රවින්ද්‍රයාස් හජිඩීන්,නාගෙෂ්වරන් පර්ගෂන්,ඇල්පඩ් ප්‍රදීපන්,පී .මුරුංගන්,එන්. තවරාසා ,කේ.ඒ.රෂිඩන් හා තේවරාසා අශෝක් කුමාර් යන සාමාජිකයින් මෙසේ පුනරුත්ථාපනය සඳහා යොමු කරනු ලැබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021420</link>
    <topic>වෙලේ සුදාගේ බිරියට ඇප</topic>
    <author>රෝෂන් තුෂාර</author>
    <content>හොරෝයින් ජාවාරම් කිරීමෙන් රුපියල් කෝටි 17 ක මුදලක් උපයාගත්තේ යැයි සැකකෙරෙන සමන්ත කුමාර හෙවත් වෙලේ සුදාගේ බිරිය දැඩි ඇප කොන්දේසි මත මුදා හැරීමට කොළඹ මහාධිකරණ විනිසුරු රෝහිණි වල්ගම මහත්මිය ඊයේ(13) නියෝග කළාය.ගයනී ප්‍රියදර්ශ‍නී හෙවත් සුජී නැමැති සැකකාරියට රජයේ සේවයේ නියුතු ඇප කරුවන් ඉදිරිපත් කළ යුතු බවට නියෝග කර තිබූ අතර ඊයේ දින එම ඇපකරුවන් ඉදිරිපත්වීමෙන්අනතුරුව රුපියල් ලක්ෂ දහයක මුදල් ඇප හා රුපියල් ලක්ෂ 100 ක ඇප බැදුම්කර දෙකක් නියම කළාය. සැකකාරිය සෑම සඳුදා හා සෙනසුරාදා දිනකම කොළඹ අපරාධ කොට්ටාසයේ පෙනී සිටිය යුතු බවද නියෝග කෙරිණි. සැකකාරිය‍ගේ විදේශ ගමන් තහනම් කළ විනිසුරුවරිය එම නියෝගය ආගමන විගමන පාලකවරයාට දන්වා යවන ලෙසට නියෝග කළාය. නඩුවේ තෙවැනි සැකකාරිය වූ වසන්ති වසුන්දරා හෙවත් නදී තවදුරටත් රක්ෂිත බන්ධනාගාර ගත කෙරිණි.සැකකාර වෙලේ සුදා නොමැතිව නඩුව විභාග කරන අතර සැකකාරියන් දෙදෙනා විදේශයක සිට මෙරටට පැමිණිමේදී අත් අඩංගුවට ගත් බවත් , විදේශ ගමන් බලපත්‍ර මාලිගාකන්ද මහේස්ත්‍රාත් අධිකරණයට බාර දී ඇති බවත් විත්තිය වෙනුවෙන් පෙනී සිටි ජනාධිපති නීතිඥ නලින් ලද්දුවහෙට්ටි මහතා පැවසීය.2010 ජනවාරි මාසයේ සිට 2012සැප්තැම්බර් අතර කාලය තුළදී හෙරොයින් ජාවාරම් කිරීමෙන් දේපළ උපයාගැනීම ඇතුළු චෝදනා 57 ක් යටතේ නීතිපතිවරයා මේ නඩුව පවරා ඇති අතර නඩු භාණ්ඩ 82 ක් හා සාක්ෂිකරුවන් 47ක් නම්කර ඇත. සුඛෝපභෝගී වාහන, කොළඹ කොල්ලුපිටියේ නිවාස දෙකක්, රාජගිරිය මිලේනියම් සිටි නිවාස දෙකක්, කලම්බු රෙසිඩන් හි නිවාස, කොළඹ අවට නිවාස හා ඉඩම්,රාජ්‍ය හා පෞද්ගලික බැංකු ගිණුම් උපයාගත් දේපළ ලෙස නම් කර ඇත. මෙම නඩුවේ නීතිපතිවරයා වෙනුවෙන්රජයේ ජ්‍යෙෂ්ඨ අධි නීතිඥ තුසිත් මුදලිගේ මහතා පෙනී සිටින අතර ඊයේ දින රජයේ අධි නීතිඥ නයෝමි වික්‍රමසේකර මෙනවිය කරුණු දක්වමින් කියා සිටියේ මේ නඩුවේ චෝදනාවන්වල රුපියල් බිලියන1.7 වටිනාකම් දක්වා ඇති බැවින් ඇප කරුවන් ඊට ඇපවිය හැකි පුද්ගලයින් විය යුතු බවය.ඒ අනුව ඇප කොන්දේ සි නියම කළ විනිසුරු රෝහිණි වල්ගම මහත්මිය නඩුව අප්‍රියල් 3 දින කැදවීමට නියම කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021421</link>
    <topic>විපක්ෂ නායක ඇතුළු 8කට විෙරා්ධතා ෙගානුකරන්නැයි නියෝග</topic>
    <author>නෙල්කා මැදගෙදර</author>
    <content>විවිධ චෝදනා දක්වමින් තමන් පක්ෂයෙන් ඉවත් කිරීමට එරෙහිව ප්‍රාදේශීය සභා මන්ත්‍රීවරු දොළොස්දෙනකු ගොනුකර තිබූ පෙත්සම්වලට අදාළව විරෝධතා ‍ගොනුකරන ලෙස එක්සත් ජාතික පක්ෂයේ නායක රනිල් වික්‍රමසිංහ හා එහි මහ ලේකම් තිස්ස අත්තනායක මහත්වරුන් ඇතුළු වගඋත්තරකරුවන් අට දෙනකුට කොළඹ දිසා විනිසුරු ප්‍රදීප් හෙට්ටිආරච්චි මහතා ඊයේ(13) නියෝග කළේය.සිය පක්ෂ සාමාජිකත්වය අහෝසි කිරීම නිසා තමන්ට මන්ත්‍රීධූර අහිමි විය හැකි බවට පැමිණිලි කරමින් ප්‍රාදේශීය සභා මන්ත්‍රීවරු දොළොස් දෙනකු ගොනු කළ පෙත්සම් දොළහක් කැඳවූ අවස්ථාවේ දී මෙලෙස විරෝධතා සඳහා කල් ලබා දෙන ලදී.නාරම්මල ප්‍රාදේශීය සභාවේ මන්ත්‍රීවරුන් වන තුෂාර සම්පත් රණසිංහ, රසික වෙල්ලප්පිලි, ආර්.එස් දිනපූර්ණ, මාවතගම ප්‍රාදේශීය සභාවේ මන්ත්‍රී අජිත් සෙනරත් කුමාරසිංහ, කොබෙයිගනේ ප්‍රාදේශීය සභාවේ මන්ත්‍රී විජිත ප්‍රේමලාල්, නිකවැරටිය ප්‍රාදේශීය සභාවේ මන්ත්‍රී කපිල බණ්ඩාර ජයසුන්දර, අනුර බණ්ඩාර නවරත්න, සමන් චන්ද්‍රසිරි බණ්ඩාර, අලව්ව ප්‍රාදේශීය සභාවේ මන්ත්‍රී අරුණ ජයලත්, පඬුවස්නුවර ප්‍රාදේශීය සභාවේ මන්ත්‍රී මනෝ කුමාර, කුරුණෑගල ප්‍රාදේශීය සභාවේ මන්ත්‍රී සමන් සිරි පීරිස් යන අය විසින් මෙම ‍පෙත්සම් ගොනු කර තිබිණි.මෙම පෙත්සම් ඉදිරිපත් කරමින් පැමිණිලිකරුවන් පවසන්නේ සිය පක්ෂ සාමාජිකත්වය අහෝසි කළ බව දන්වමින් ඉකුත් ජනවාරි මස 9 වැනිදා එක්සත් ජාතික පක්ෂ මහ ලේකම්වරයා තමන්ට ලිපි එවා ඇති බවය.ඉකුත් වයඹ පළාත් සභා මැතිවරණයේ දී රජයට සහාය පළ කිරීම, සරත් ෆොන්සේකා මහතාගේ රැලියකට සහභාගීවීම සහ සිරිකොත පක්ෂ මූලස්ථානයට පහර දීම යන චෝදනාවලට වැරදිකරුවන් වීම ඊට හේතු ලෙස දක්වා තිබේ.නිසි විනය පරීක්ෂණයකින් තොරව සහ පක්ෂ ව්‍යවස්ථාවට පටහැනිව යමින් මෙම තීරණය ගෙන ඇතැයි පැමිණිල්ලෙහි සඳහන් වේ. එබැවින් සිය පක්ෂ සාමාජිකත්වය අහෝසි කිරීමේ තීරණය වළක්වන වාරණ නියෝගයක් නිකුත් කරන ලෙස ද තමන් වෙනුවට වෙන්ත් අයකු මන්ත්‍රී අසුනට පත් කිරීමේන් වළක්වන වාරණ නියෝගයක් නිකුත් කරන ලෙස ද ඔවුහු අධිකරණයෙන් ඉල්ලා සිටියහ.ජනාධිපති නීතිඥ ප්‍රියන්ත ජයවර්ධන මහතා සහ නීතිඥ අතුල ද සිල්වා මහතා මෙම පෙත්සම් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021422</link>
    <topic>පරිභෝජනයට නුසුදුසු ආනයනික නාරං විකුණූ අයට රු. 8000ක් දඩ</topic>
    <author>සිරිසේන රාජපක්ෂ</author>
    <content>පරිභෝජනයට නුසුදුසු පිටරටින් ආනයනය කරන ලද නාරං වර්ගයක් (බේබි නාරං) විකිණීම සඳහා වෙළඳපළට දමා තිබූ පිටකොටුවේ වෙළෙන්දෙකුට මාළිගාකන්ද අතිරේක මහේස්ත්‍රාත් රෂන්ත ගොඩවෙල මහතා විසින් රුපිල් අටදහසක (8000) දඩයක් ඊයේ නියම කරන ලදී.කිලෝ විස්සේ කූඩ විසිතුනක ප්‍රමාණයෙන් යුක්ත මුළු ප්‍රමාණය කිලෝ හාරසිය හැටක් බව අධිකරණයේදී හෙළිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021423</link>
    <topic>එජාපයට ප්‍රතිවිරෝධතා ගොනු කිරීමට කල් දෙයි</topic>
    <author>නෙල්කා මැදගෙදර</author>
    <content>සිය පක්ෂ සාමාජිකත්වය අහෝසි කිරීමට තීරණය කිරීම සම්බන්ධයෙන් එක්සත් ජාතික පක්ෂ නායක රනිල් වික්‍රමසිංහ ඇතුළු පිරිසකට එරෙහිව ශිරාල් ලක්තිලක, සහ මෛත්‍රී ගුණරත්න යන හිටපු පළාත් සභා මන්ත්‍රීවරුන් ගොනු කළ නඩුවේ ප්‍රතිවිරෝධතා ගොනු කිරීම සඳහා කල් ලබා දීම‍ට අභියාචනාධිකරණය ඊයේ (13 )තීරණය කෙළේය.ඒ අනුව ප්‍රති විරෝධතා ලබන අප්‍රේල් මස 2 දින හෝ ඊට පෙර ගොනු කරන ලෙස නියම කෙ‍රිණි.සිසිර ද ආබෲ සහ චන්ද්‍රා ජයතිලක යන අභියාචනාධිකරණ විනිසුරු මඬුල්ල ඉදිරියෙහි මෙම පෙත්සම් කැඳවන ලදී.එක්සත් ජාතික පක්ෂ මූලස්ථානය වන සිරි කොතට පහර දීමේ සිද්ධියක් සම්බන්ධයෙන් මෙම හිටපු පළාත් සභා මන්ත්‍රීවරුන්ට චෝදනා එල්ල කර තිබූ අතර ඒ සම්බන්ධව පැවැති විනය කමිටු වාර්තාව අනුව ඔවුන්ගේ පක්ෂ සාමාජිකත්වය අහෝසි කරන ලදී. එය හුදෙක්ම දිගින් දිගටම කරන පළි ගැනීමේ සහ හිංසාවට පත් කිරීමේ ක්‍රියාදාමයේ එක් පියවරක් බවට පෙත්සමේකරුවෝ පැමිණිලි කර සිටියහ.එබැවින් නීති ‍විරෝධී වන එම තීරණය බල රහිත කරන්නැයි පෙත්සම්කරුවෝ අධිකරණයෙන් ඉල්ලා සිටියහ.ජනාධිපති නීතිඥ සංජිව ජයවර්ධන මහතා පෙත්සම්කරුවන් වෙනුවෙන් පෙනී සිටි අතර ජනාධිපති නීතිඥ ඉක්‍රාම් මොහොමඩ් මහතා වගඋත්තරකරුවන් වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=n14021424</link>
    <topic>ඉදිකරගෙන යන නි‍ෙවසකින් උපකරණ සොරා ගත් සැක තිදෙනෙක් අත්අඩංගුවට</topic>
    <author>නිමල් රාජපක්ෂ</author>
    <content>අලුතින් ඉදිකෙරෙන නිවාස හතරකින් රුපියල් අසූ එක්දාස් එකසිය පනහක් වටිනා සරනේරු ,සොයිබ, වයර් ඇතුළු පිත්තල උපකරණ තොගයක් සොරාගත් සැකකරුවන් තිදෙනකු ගණේමුල්ල පොලිසිය පරකන්දෙනිය ප්‍රදේශයේ දී පෙරේදා අත්අඩංගුවට ගෙන ඇත. අත්අඩංගුවට ගත් සැකකරුවන් කොස්සින්න, පරකන්දෙනිය, කළුවලහන්දිය යන ප්‍රදේශවල නිවෙස්වලින් පිත්තල උපකරණ හා වයර් සොරාගෙන ඇතැයි ගණේමුල්ල පොලිස්ථානාධිපති දමින්ද සෝමජිත් මහතා පවසයි.සැකකරුවන්ගෙන් ප්‍රශ්න කරද්දී සොරාගත් පිත්තල උපකරණ හා වයර් වැලිවේරිය හා කිරිල්ලවල පරණ යකඩ අලෙවිකරන කඩවල තිබී ගණේමුල්ල පොලිසිය මඟින් සොයාගෙන ඇත. සොරාගත් භාණ්ඩ සමඟ ගම්පහ මහේස්ත්‍රාත් අධිකරණය වෙත ඉදිරිපත් කළ විට ප්‍රධාන මහේස්ත්‍රාත් ටිකිරි කේ. ජයතිලක මහතා සැකකරුවන් තිදෙනා පිළිබඳව වැඩිදුර පරීක්ෂණය සඳහා මැයි මස ‍6 වැනි දිනට ඉදිරිපත්වන ලෙස නියෝග කොට ඇපමත මුදාහැර ඇත.ගණේමුල්ල පොලිස්ථානාධිපති දමින්ද සෝමජිත් මහතාගේ උපදෙස් මත , පොලිස් පරීක්ෂකවරුන්වන් වැන්ඩගේට්, පී.කේ.සුනිල් , සැරයන්වරුන් වන රත්නායක, එදිරිසිංහ, බණ්ඩාර ,කොස්තාපල් ජගත් යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r1402141</link>
    <topic>කළුතර පානීය ජලයට ලුණු වතුර මිශ්‍ර වෙලා</topic>
    <author/>
    <content>කළුතර ඒකාබද්ධ ජල ‍යෝජනා ක්‍රමය යටතේ කළුතර හා අවට ප්‍රදේශ රැසකට සැපයෙන පානීය ජලයට කරදිය මුසුවී ඇතැයි කළුතර දිසා ලේකම් කාර්යාලයේ පැවැති විශේෂ රැස්වීමකදී අනාවරණය විය.කළුතර දිසා ලේකම් යූ. ඩී. සී. ජයලාල් මහතාගේ ප්‍රධානත්වයෙන් මේ රැස්වීම පැවැත්විණි.වාද්දුව සිට අලුත්ගම දක්වා ප්‍රදේශයටත් මතුගම හා දොඩන්ගොඩ ප්‍රදේශවලටත් ජල ව්‍යාපෘතිය යටතේ ජලය සැපයේ. කළුතරට සැපයෙන පානීය ජලයේ සන්නායකතාවය 11වැනිදා 1000ක්ව පැවැති බවත් 12වැනිදා උදේ 970 ක්ව පැවැති බවත් මෙහිදී අනාවරණය වූ අතර ජලයේ සන්නායකතාව 1500 දක්වා වනතුරු මිනිස් පරිභෝජනයට සුදුසු බවද මෙහිදී අනාවරණය විය.ජලයේ සන්නායකතාව 500ට අඩුවෙන් පවත්වා ගැනීම මිනිස් පරිභෝජනයට ඉතාමත් සුදුසු තත්ත්වය වේ.පෙබරවාරි මස 15 – 23 අතර කාලය තුළ වැසි නොමැති තත්ත්වයක් පැවතු‍ණහොත් ජලයේ සන්නායකතාව ඉහළ ගොස් පරිභෝජනයට නුසුදුසු තත්ත්වයක් ඇති විය හැකි බවද මෙහිදී හෙළිදරව් විය.කළුතරට සැපයෙන නළ ජලය පරිභෝජනයට නුසුදුසු තත්ත්වයක් ඇති වුවහොත් ගන්නා ක්‍රියාමාර්ග පිළිබඳව මෙහිදී සාකච්ඡා විය. ඒ අනුව කඳන ජල ව්‍යාපෘතියෙන් ජලය ලබාගෙන බවුසර් මඟින් ප්‍රදේශය පුරා බෙදාහැරීමට තීරණය විය. ජල සම්පත් මණ්ඩලය මඟින් විශාල ප්‍රමාණයේ ජලය එක්රැස් කරන ටැංකි 50ක් ප්‍රදේශයේ තැනින් තැන තැබීමටද තීරණය කෙරිණි.මීට අමතරව තවත් ජල ටැංකි ලබාදී ජනතාවගේ පානීය ජල අවශ්‍යතාව සපුරාලීමට කටයුතු කරන ලෙස පළාත් පාලන ආයතන ප්‍රධානීන්ට හා වෙළෙඳ සංගම් නියෝජිතවරුන්ට කළුතර දිසා ලේකම් යූ. ඩී. සී. ජයලාල් මහතා මෙහිදී උපදෙස් දුන්නේය. මේ අතර නගරවල හෝටල් සඳහා පිරිසිදු ජලය නොසැපයුවහොත් හෝටල් ආශ්‍රිතව ඇති නළ ළිංවලින් ගන්නා ජලයෙන් ඔවුන් ආහාර සකස් කිරීමට ඉඩකඩ ඇති නිසා එසේ වුවහොත් ඊකෝලායි මිශ්‍ර ජලය භාවිතයෙන් ජනතාවට උදර රෝග වැළඳිය හැකි බව කළුතර ජාතික සෞඛ්‍ය විද්‍යායතනයේ ප්‍රාදේශීය පරිපාලන මහජන සෞඛ්‍ය පරීක්ෂක ආර්. ජේ. සිංහබාහු මහතා මෙහිදී කීය.කෙසේ වෙතත් මේ වනතුරුම ලබා දුන් ජලය පානයට සුදුසු බව ජල සම්පත් මණ්ඩලයේ කළමනාකරු එන්. මෙන්ඩිස් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r1402142</link>
    <topic>මම ඔය දොරවල් දෙකේම ඉඳලා තියනවා පුතේ...</topic>
    <author>අත්තනගල්ල විශේෂ ජයවීර සුගතපාල</author>
    <content>තිස්තුන් වියැති සුනිල් වෘත්තියෙන් තැපැල් පියුම් මහතෙකි. මැදි වියත් පසු කර සිටිය ද ඔහු තවමත් අවිවාහයෙකි. හැමදාම ගෙයක් ගානේ ලියම් අරන් යන ‘මේ මනුස්සයට කෙල්ලක් හොයා ගන්න බැරි හැටි’ ගමේ ගෑනු එකට එක් වූ විට නිතර කියන කතාවකි ඒ.විනී සුනිල්ගේ අඹ යහළුවයි. ගමේ ගෑනුන්ගේ අර කියමන කන වැකුණු විනී දවසක් සුනිල්ට ඒ බව කීවේය.‍“මායම් හැට හතරක් තියෙන උන්දැලාට මගේ බැඳිල්ල ගැන තියෙන කැක්කුම මොකද්ද?මම කවදාහරි බඳිනව නම් බඳින්නෙ තමාගෙ පණටත් වඩා මට ආදරය කරන ගෑනියෙකුයි”“එහෙනම් මචං මම උඹට හොඳ උපදෙසක් දෙන්නම්, ගිහිල්ල හම්බවෙයන් මාටින් ගුරුන්නාසේ ව” විනී සුනිල්ට කීවේය.මාටින් ගුරුන්නාසේ අසූවියද ඉක්මවූවෙකි. ගමේ උපාසක සමිතියේ සභාපති ද වන ඔහු යන්ත්‍ර, මන්ත්‍ර වශී ගුරුකම්, ආදියද කරන කෙනෙකි. සුනිල් තමා හමු වීමට එන බව ඈතදීම දුටු මාටින් ගුරුන්නාසේ’ “ආ - ඉලන්දාරියා මොකද මේ පැත්තේ, හිත වැටුණද මලකට, වශී කර්මයක් ඕනෑ ද? කුකුල් ලේ ටිකක් විතරයි ඕනෑ. දෙන්නම් දණ ගා ගෙන පස්සෙන් එන්න”“අනේ මාටින් මාමේ , වශී කරල ගෑනු අරන් නම් මට වැඩක් නෑ. ඊට වඩා හොඳයි තනිකඩව ඉන්න එක. මට ඕනෑ වෙන පිරිමියෙක් දිහා ඇහැක් ඇරලවත් බලන්නේ නැති ගෑනියක්”‍“එහෙනම්, පුතේ උඹට ගෙදරට නාකි වෙන්නැයි වෙන්නේ”හිතෝපදේශ‍ෙය මෙහෙම කියමනක් තියෙනව” “ගැහැනුන්ට අප්‍රිය වූ කිසිවෙක් නැත. ප්‍රියවුවෙක් ද නැත. කැලයේ හරක් අලුත් අලුත් තණ පතන්නාක් මෙන් ගැහුනු අලුත් අලුත් පුරුෂයන් පතති.මම තවත් කතාවක් කියන්නම්. මම ඉලන්දාරියා කාළේ මේ ගමේ හිටිය හැඩකාරියක් සීතා කියලා ඒකිගේ මනුස්සයාගේ රස්සාව රා මැදීම, පාන්දරීන්ම ගහට නැග්ගාම ගහෙන් ගහට ගිහින් ආයේ බිමට බහින්නේ මහ දවාලෙයි. ඒ අතරවාරෙ සීතා ගෙදර ඉඳන් විකුණනවා.මොනවාද ? රා- ද ?නෑ----“ඉස්සරහ දොරෙන් එකෙක් ඇතුළට යනවා වැඩේ කරගෙන පස්සා දොරට තට්ටු කරනවනා. ඊට පස්සේ පස්සා දොරේ ඉන්න එකා ඇතුල්වෙනවා.”“මාටින් මාමා කොහොමද ඔච්චර ලස්සනට ඕවා දන්නේ?”“මම ඔය දොරවල් දෙකේම ඉඳලා තියෙනවාපුතේ” ඒ මාටින් ගුරා දුන් පිළිතුරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r1402143</link>
    <topic>ලාහට ගෙම්බන් එකතු කරන 276 ‍බස් ටික කමකට නෑ</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>මාර්ග අංක 276 කඳාන - ගම්පහ මාර්ගයේ ලංගම බස් රථ සේවාවට කණ කොකා හඬා වසර ගණනාවක්ම ඉක්ම ගොස් දැන් පෞද්ගලික බස් රථ මාර්ග අංක 276 පාරේ හිතුමතේ ධාවනය වෙමින් පවතින අතර මගී ජනතාව දස දුක් විඳිති.මේ සම්බන්ධව අදාළ බලධාරීන්හට මොන තරම් පැමිණිලි කළත් ඒවා උපන් ගෙයිම මිය ගොස් ඇත.මේ 276 මාර්ගයේ ගමන් කරන බස් රථවලට කාල සටහනක් නොමැත. රියැදුරන් උදාසීනව බුලත් හපමින් ඇල්මැරුණු ආකාරයෙන් බස් ධාවනය කරවීම නිසා මගීන්ගේ වටිනා කාලය මහ මඟටම ගතවීම ඛේද ජනකය. මේ මාර්ගයේ රැකියාවලට යන බොහෝ දෙනකු මේනිසා අසීරුවකටද පත්ව සිටිති.මගීන් විශාල සංඛ්‍යාවක් නිතරම එහා මෙහා යන මේ මාර්ගයේ ශ්‍රී ලංගම බස් රථ යළි ධාවනය අරඹන්නේ නම් හොඳ ආදායම් තත්ත්වයක් දැන් ලබාගත හැකිව තිබියදී වගකිව යුතු බලධාරීන් නිහඬව ගොළුවත රකින්නේ ඇයිදැයි අදහාගත නොහැකි ප්‍රශ්නයකි.276 මාර්ගයේ ගමන් කරන බස් රථ ධාවනය ආරම්භ කරන්නේ කඳාන පොලිසිය ඉදිරිපිට දී ය. බස් රථ ධාවනයට වෙලාවක් නොමැත. ලාහට ගෙම්බන් එකතු කරන්නාසේ තැනින් තැන මගීන් අහුලමින් හිතුවේලාවල් ගෙන ඇතැම් අවස්ථාවල පොල් පැටවූ ආකාරයට මගීන් පීඩාවට පත් කරමින් ධාවනය කරයි.කඳාන සිට ගම්පහ දක්වා පාසල් 13ක් පමණ ඇති අතර පාසල් දරු දැරියන්ට වාර ප්‍රවේශ පත්‍ර රැගෙන පාසල් කරා යෑමට ඒමට ශ්‍රි ලංගම බස් රථ නොමැතිවීම බලවත් ප්‍රශ්නයක්ව පවතී.ඉහත සඳහන් ගැටලු නිරාකරණය කරගෙන යළි ශ්‍රී ලංගම බස් සේවය කඳාන ගම්පහ ධාවනය කිරීමට ප්‍රවාහන ඇමැති කුමාර වෙල්ගම මහතාගේ අවධානය විගස යොමු කරනු ඇතැයි 276 මාර්ගයේ බස් මගීහු සහ පාසල් දරු දැරියන් ඉමහත් බලාපොරොත්තුවකින් සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r1402144</link>
    <topic>රුක්මල්ගම මහ පාරත් අපායටම තල්ලු කරලා</topic>
    <author>මංජුල හිරිපිටිය හෝමාගම සංචාරක</author>
    <content>හෝමාගම රුක්මල්ගම මාර්ගය කලක සිට කිසිඳු සංවර්ධනයක් නොකිරීම හේතුවෙන් මේ වනවිට පා ගමනින් යාමටවත් නොහැකි තත්ත්වයක් උදා වී ඇතැයි ගම්වාසීහු පවසති. හෝමාගම පිංකෙත ප්‍රදේශයෙන් ආරම්භ වන මේ මාර්ගය හෝමාගම ප්‍රාදේශීය සභාවට අයත් වේ.රුක්මල්ගම හා ඒ අවට ගම්මාන රැසකට හෝමාගම රෝහලට හා හෝමාගම නගරයට යාමට ඇති ප්‍රධාන හා කෙටි මාර්ගය මෙය වන්නේය.මේ පිළිබඳ දිනමිණ කළ විමසීමකදී ප්‍රදේශවාසියකු වන ස්ටැන්ලි මුතුගල මහතා මෙසේ අදහස් දැක්වීය.මීට වසර අටකට පෙර හෝමාගම ප්‍රාදේශීය සභාවෙන් මේ පාරට තාර දැමීමත් තාර දැමීම සිදුකරලා මාසයක් ඇතුළත දී දැමූ තාර සියල්ලම ගැලවිලා ගියා. එසේ වූයේ මාර්ගය දෙපස ගල්මෝල්, ගල්වළවල් හා කොරියානු විශාල කර්මාන්ත ශාලාවක් පවත්වාගෙන යන නිසයි. එම ස්ථානයට පැමිණෙන්නේ විශාල ටිපර් රථ. එම ටිපර් රථවලට මේ මාර්ගය ඔරොත්තු දෙන්නේ නැහැ. අද වනවිට මාර්ගයේ තාර අඟලක්වත් නැහැ. ගල් සම්පූර්ණයෙන් ගැලවී වැලි මාර්ගයක් වී තිබෙනවා. මේ මාර්ගය සාදා දෙන්න කියලා කොතරම් ලියුම් හා ගමේ ජනතාව ප්‍රාදේශීය සභාවට කොතරම් ගියත් වැඩක් නැහැ. සාදා දෙන්නේ නැහැ. මේ ගමේ ජනතාව ඉල්ලා සිටින්නේ අපට මේ මාර්ගය සාදා දෙන ලෙසටයි.හෝමාගම ප්‍ර/ සභාවේ වැ/බ සභාපති ඉන්දික කෝරළ‍ෙග් මහතාගෙන් මේ පිළිබඳ කළ විමසීමකදී ඔහු මෙසේ කීවේය.දිගින් කිලෝ මීටර් දෙකකට ආසන්නව ඇති මේ මාර්ගය දෙපස ජනතාවගේ ඉල්ලීම සාධාරණයි. මාර්ගය දෙපස පවත්වාගෙන යන කළුගල් මොල්, ගල්වළවල් හිමියන් සහ කොරියානු සමාගමත් සමඟ එකඟතාවයකට පැමිණ සභාවේ මැදිහත්වීමෙන් මේ මාර්ගය සෑදීමට පියවර ගන්නවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r1402145</link>
    <topic>පාවහන් සහ සම්භාණ්ඩ අපනයනයෙන් ශ්‍රී ලංකාවට ඩොලර් දසලක්ෂ 51ක ආදායමක්</topic>
    <author>බන්දුල අලහකෝන් - බොරැල්ල විශේෂ</author>
    <content>පසුගිය වසර ඇතුළතදී දේශීය පාවහන් හා සම්භාණ්ඩ අපනයන 63% කින් වර්ධනය වී ඇති බවත්, මේ ශක්තිමත් වර්ධනය හේතුවෙන් 2013 වසරේදී පාවහන් සහ සම්භාණ්ඩ අපනයනකරුවන්ගෙන් රටට හිමිවී ඇති විදේශ විනිමය අමෙරිකානු ඩොලර් මිලියන පනස් එකක් (51) බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා කීවේය.ඇමැතිවරයා එසේ කීවේ 2014 වසරේ පාවහන් හා සම්භාණ්ඩ ප්‍රදර්ශනයේ සමාරම්භක උළෙලට සහභාගි වෙමිනි.ශ්‍රී ලංකාවේ පාවහන් හා සම්භාණ්ඩ ක්ෂේත්‍රයට ජාතික හා අන්තර්ජාතික පිළිගැනීමක් ලබාදීමේ අරමුණින් යුතුව සංවිධානය කරනු ලබන මේ ජාත්‍යන්තර වෙළෙඳ ප්‍රදර්ශනය සඳහා දේශීය නිෂ්පාදක සමාගම් 202 ක් ද, විදේශීය අමුද්‍රව්‍ය හා යන්ත්‍රෝපකරණ සැපයුම්කරුවන් 23 ක් ද ඇතුළත්ව ප්‍රදර්ශන කුටි 225 ක් ඇතුළත්ව ඇති අතර, රාජ්‍ය තාන්ත්‍රික දූත පිරිස්, තානාපතිවරුන්, විදේශීය ගැණුම්කරුවන් රැසක් ද සහභාගි වී සිටියහ.ඇමැතිවරයා මෙසේ ද කීය.මෑත ඉතිහාසයේ පාවහන් හා සම්භාණ්ඩ ක්ෂේත්‍රයේ ශීඝ්‍ර වර්ධනයක් දක්නට පිළිවන්. එම ශක්තිමත් වර්ධනය හේතුවෙන් 2013 වර්ෂය වන විට පාවහන් හා සම්භාණ්ඩ අපනයනයන්ගෙන් රටට හිමි වී ඇති විදේශ විනිමය ඇමෙරිකානු ඩොලර් මිලියන පනස් එකක් (51) 2012 වසරේදී එම අංශයෙන් අප උපයා තිබුණේ ඩොලර් මිලියන 30 ක් පමණයි. ඒ අනුව පසුගිය වසරක වැනි කාලයක් තුළ පාවහන් හා සම්භාණ්ඩ අපනයනවල අප ලබා ඇති ප්‍රගතිය 63% ක් වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r1402146</link>
    <topic>ගම්පහ ස්වයං රැකියා පුහුණුව අවසන් කළ තරුණ-තරුණියන්ට සහතික</topic>
    <author>වතුරුගම සමූහ කේ. කේ. එස්. ආරියදාස</author>
    <content>ජාතික තරුණ සේවා සභාව මගින් ගම්පහ දිස්ත්‍රික්කයේ රැකියා විරහිත තරුණ තරුණියන් සඳහා පවත්වන ලද ස්වයං රැකියා පුහුණු පාඨමාලා අවසන් කළ සිය දෙනෙකුට පුහුණු සහතික සහ ණය පහසුකම් මුදල් ප්‍රතිපාදන පිරි නැමීමේ උත්සවය පසුගියදා ගම්පහ දිස්ත්‍රික් තරුණ සේවා අධ්‍යක්ෂ කාර්යාලයේදී පැවැත්විය.රූපලාවන්‍ය පුහුණුව, මැහුම්, ජංගම වෙළඳාම සුරතල් සතුන් නිර්මාණ, රන් අබරණ, මැණික් ඔපදැමීම, විවිධ ස්වයං රැකියා යටතේ මෙම පිරිස මාස හයක පුහුණුවක් ලබා ගත්හ. පුහුණුව අවසානයේ පුහුණු සහතික සමග ණය පහසුකම් පිරිනැමීමක්ද සිදු කෙරිණි.ජාතික තරුණ සේවා සභාවේ ගම්පහ දිස්ත්‍රික් සහකාර අධ්‍යක්ෂිකා කුමුදුනී දිසානායක මහත්මිය එහිදී මෙසේ කීවාය.ජාතික තරුණ සේවා, සභාව තරුණ තරුණියන්ගේ අනාගතය අර්ථවත් කරවන්න විශාල දායකත්වයක් ලබාදෙන ආයතනයක්. ගම්පහ දිස්ත්‍රික්කයෙන් පසු ගිය වසරක කාලය ඇතුළත තරුණ තරුණියන් පන් දහසකට පමණ විවිධ ස්වයං රැකියා පුහුණුව ලබාදුන්හ. ණය පහසුකම් ලබාගෙන විශාල පිරිසක් ව්‍යාපාරික මට්ටමට පැමිණ ඉහළ ආදායම් ලබනවා.ඉදිරියේදී තවත් විශාල පිරිසකට මෙවැනි පුහුණු පාඨමාලා සංවිධානය කෙරෙනවා. එහි ප්‍රයෝජනය ලබා ගැනීමට තරුණ පිරිස උනන්දු විය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r1402147</link>
    <topic>රබර් මිල පහත වැටිලා කිරි කපන කම්කරුවෝ දුකෙන්</topic>
    <author>මාවනැල්ල සමූහ - පී. සෙනෙවිරත්න</author>
    <content>රබර් මිල පහත බැස ඇති තත්ත්වය මත මාවනැල්ල ඇතුළු කෑගල්ල දිසා බල ප්‍රදේශයේ සහ කන්ද උඩරට කුඩා රබර් වතු හිමියන් සහ රබර් කිරි කපන පිරිස් අසීරුවට පත්ව සිටිති. ඔවුනට දෛනික වියදමවත් සොයා ගැනීමට නොහැකි තත්ත්වයකට පත් වී ඇත.රබර් කිලෝවක මිල දිනෙන් දින පහත වැටීමෙන් මේ වන විට රබර් කිරි කපන කම්කරු පිරිස්වලට දීමනා ගෙවීම ඉතාම අපහසු තත්ත්වයකට පත්ව ඇති බව එම රබර් වතු හිමියෝ කියති.ගොඩිගමුව ගම්මානයේ ඉහළ ගෙදර ගුත්තිල මෙසේ කීය.‍“මම වයස අවුරුදු 18 පමණ කාලයේ සිට රබර් කිරි කපනවා. රබර් කිරි කැපීමෙන් ලැබෙන ආදායමෙන් මම ජීවත් වෙන්නේ. දැන් නම් දිනකට ලැබෙන ආදායම දවසේ තේ වියදම් සඳහා පවා ප්‍රමාණවත් නැහැ.නාරංගම්මන ජී. බී. බණ්ඩාර -මම වතු යායක කම්කරුවකු ලෙසට රබර් කිරි කපමින් දිවි ගෙව්වා. මේ වන විට වතු යායේ පාලක පිරිස්වලට රබර් කිරි ඔට්ටපාළු පමණක් නොව රබර් රොටි විකුණා ගැනීමෙන් ලැබෙන මුදල් සේවාවන් සපයන කම්කරු පිරිස්වලට ගෙවීමට ප්‍රමාණවත් නොවන බව පවසා සිටිනවා. එය සත්‍ය බව අපටත් වැටහෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r1402148</link>
    <topic>භාතියගම අධිබල ට්‍රාන්ස්පෝමරය ළඟදීම මිනිස් ජීවිතයක් බිලි ගනීවි ද?</topic>
    <author>කන්තලේ සමූහ</author>
    <content>මීට වසර ගණනාවකට පෙර කන්තලේ භාතියගම ප්‍රදේශයේ විශාල වී මෝලකට විදුලිය ලබාදීම සඳහා භාතියගම සේනානායක මාවතේ අංක 46 දරන නිවෙස හා ඉඩම හිමි උපාලි හෙට්ටිආරච්චි මහතාගේ ඉඩමේ සවිකර ඇති EPTB 013 දරන අධිබලැති ට්‍රාන්ස් පෝමරය නිසා ඔහුගේ දරුවන්ට මෙන්ම නිවාස පරිශ්‍රයේ පවත්වාගෙන යන ටියුෂන් පන්තිවලට මාරකයක් වී තිබේ.පැමිණෙන කුඩා ද‍රු දැරියන්ට ද අසල්වාසීන්ට ද සිදුව ඇත්තේ මහත් භීතියකින් වාසය කිරීමට ද බව ඔහු පවසයි.මේ බව දන්වා දැනට වසර ගණනාවක සිට ප්‍රදේශයේ දේශපාලන බලවතුන්ට ද, මීට වගකිව යුතු බලධාරීන්ට ද කීප වතාවක්ම දැනුම් දුන්න ද මේ වෙනතෙක් ඊට විසඳුමක් නොලැබුණු බව ද උපාලි මහතා කියා සිටී.මෙම නිවාස ලාභී හා ඒ අවට පදිංචි පවුල් ගණනාවක් බලධාරීන්ගෙන් විමසා සිටින්නේ මෙය ඉවත්කරන්නේ විශාල අනතුරක් සිදු වී ජීවිත කීපයක් බිලිගත් පසු ද කියාය.මේ ඡායාරූපවලින් දැක්වෙන්නේ එම ට්‍රාන්ස්පෝමරයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r1402149</link>
    <topic>වසර දහයක් අධිකරණය මඟහැරි වෛද්‍යවරයා ඇප මත මුදා හරී</topic>
    <author>බලපිටිය සමූහ දිලිප් නිශ්ශංක</author>
    <content>වසර දහයක් අධිකරණය මගහැර සිටි වෛද්‍යවරයෙකු කරන්දෙණිය පොලිසිය විසින් අත්අඩංගුවට ගෙන බලපිටිය මහාධිකරණ විනිසුරු මොහාන් සෙනෙවිරත්න මහතා වෙත ඉදිරිපත් කිරීමෙන් පසුව රුපියල් ලක්ෂ පහක ශරීර ඇපමත මුදා හැරීමට (07) දා නියෝග කළේය.එසේ ශරීර ඇප මත මුදාහරින ලද්දේ මහනුවර රෝහලේ සේවය කළ වෛද්‍යවරයෙකි.1999 වසරේදී සේනාධිගම කරන්දෙණිය පදිංචි ඉලන්දාරිදේව සීතා කුසුමලතා ඝාතනය කිරීම සම්බන්ධයෙන් පැවැති පශ්චාත් මරණ පරීක්ෂණ වාර්තාව සහ අධිකරණ වෛද්‍ය වාර්තාව වසර 10ක් මහාධිකරණයට ඉදිරිපත් නොකර මහාධිකරණය මගහරිමින් සිටි වෛද්‍යවරයා කරන්දෙණිය පොලිසිය විසින් අත්අඩංගුවට ගෙන මෝසමක් මඟින් මහා අධිකරණයට ඉදිරිපත් කරනු ලැබීය.මෙම නඩුව විභාග කිරීම 2003 වසරේ දී ආරම්භ කර ඇති බවත් 2005 වසරේ සිට 2014 වසර දක්වා මියගිය පුද්ගලයාගේ පශ්චාත් මරණ පරීක්ෂණ වාර්තාව සහ අධිකරණ වාර්තා ඉදිරිපත් නොකිරීම නිසා නඩු විභාගය සිදු කිරීමට නොහැකි වී තිබේ.මේ වාර්තා අධිකරණයට ඉදිරිපත් කරන ලෙස දන්වා සිටියත් ඉදිරිපත් නොකිරීම නිසා වසර දහයක් විවෘත වරෙන්තු කර නොපැමිණීම නිසා වෛද්‍ය සභාවට දන්වා ඇති අතර එම දැන්වීමට නොපැමිණීම සෞඛ්‍ය අමාත්‍යාංශයට මහාධිකරණය දන්වා තිබේ. මේ වෛද්‍යවරයාට සෞඛ්‍ය අමාත්‍යාංශය මඟින් දැනුම් දුන්නත් මහාධිකරණයට නොපැමිණ මහනුවර ප්‍රදේශය භාර සහකාර පොලිස් අධිකකාරිවරයා මගින් දන්වා සිටියත් නොපැමිණි නිසා ප්‍රදේශය භාර ජ්‍යෙෂ්ඨ පොලිස් අධිකාරිවරයා මගින් දන්වා සිටීමෙන් පසුව කරන්දෙනිය පොලිසියට පැමිණ තිබේ.මේ නඩුවේ ඝාතනය කරන ලද කාන්තාව බේරාගැනීමට ගොස් තුවාල ලැබූ කරන්දෙණිය පදිංචි හේවා හකුරු සිසිලියා මහත්මිය නඩුව විභාගයට ගන්නා අවස්ථාවේ 63 හැවිරිදි වියේ සිටි බවත් වෛද්‍යවරයා නඩුවට අදාළ මරණ පරීක්ෂණ වාර්තා ඉදිරිපත් නොකිරීමෙන් නඩු විභාගය වසර දහයක් සිදු වී නැත.මරණකාරියගේ පශ්චාත් මරණ පරීක්ෂණ වාර්තාව සහ අධිකරණ වෛද්‍ය වාර්තාව ඉකුත් 07 දා මහාධිකරණයට ඉදිරිපත් කර නඩු විභාගයට ගන්නා විට මේ නඩුවේ ප්‍රධාන සාක්කිකාරිය අංශභාග රෝගය වැලඳීම නිසා සාක්කි ලබාගැනීමට නොහැකි වීමෙන් නඩුව පවත්වාගෙන යාමට නොහැකි තත්ත්වයක් ඇති වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=r14021410</link>
    <topic>බඹර ප්‍රහාරයකින් හතකට බරපතළයි</topic>
    <author>හල්දුම්මුල්ල සමූහ</author>
    <content>හල්දුම්මුල්ල - හාල්අමුතැන්න මංසන්ධියට ආසන්න ලංකා බැංකුව අසලදී (13) දින පෙරවරු 10.00ට පමණ බඹර කූඩුවක් ඇවිස්සීමෙන් මාර්ගයේ ගමන් ගත් විශාල පිරිසකට බඹර ප්‍රහාරයක් සිදුවිය.මෙහිදී මගීන් එහෙ මෙහෙ දුවන්න වූ අතර මගීන් 7දෙනෙකු බමර ප්‍රහාරයෙන් හල්දුම්මුල්ල ‍රෝහලට ප්‍රතිකාර පිණිස පැමිණ ඇත.මින් තිදෙනෙකු රෝහල් ගතව ප්‍රතිකාර ලබාගන්නා අතර, ඉතිරි පිරිස බාහිර ප්‍රතිකාර ලබා ගොස් තිබේ. උකුස්සකු බඹර කූඩුවට කෙටීමෙන් මෙම බඹරුන් ඇවිස්සී ඇති බව කියති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=s1402141</link>
    <topic>ශ්‍රී ලංකා-බංග්ලාදේශ විස්සයි 20 දෙවැනි ගැටුම අද</topic>
    <author/>
    <content>සංචාරක ශ්‍රී ලංකා පිල හා බංග්ලාදේශය අතර තරග දෙකකින් සමන්විත විස්සයි20 ක්‍රිකට් තරගාවලියේ දෙවැනි හා අවසන් තරගය අද (14) චිතගොං නුවර සහුර් අහමඩ් චවුද්රි ක්‍රීඩාංගණයේදී පැවැත්වේ.පළමු තරගයෙන් ශ්‍රී ලංකාව කඩුලු 2ක තියුණු ජයක් හිමිකර ගනිමින් තරගාවලියේ පෙරමුණේ පසුවන අතර අද තරගය ජය ගැනීම බංග්ලාදේශ පිලට වැදගත් වනු ඇත. මේ තරගය බංග්ලාදේශය ජයගතහොත් තරගාවලිය 1-1ක් ලෙසින් සමවන අතර බංග්ලාදේශය පරාජය වුවහොත් ඔවුන් ‍ජාත්‍යන්තර විස්සයි 20 ශ්‍රේණිගත කිරීම්වල වර්තමාන ස්ථානයෙන් (10) පහළට වැටෙණු ඇත.ශ්‍රී ලංකා පිල ‍මේ තරගයේ ප්‍රතිඵලය කුමක් වුවත් ශ්‍රේණිගත කිරීම්වල පළමු ස්ථානයේම රැදෙන අතර බංග්ලාදේශය පළමු තරගය පරාජය වීමෙන් ප්‍රසාද ලකුණු (72) ප්‍රමාණය අඩුවිය. ඔවුන්ගේ ප්‍රසාද ලකුණු මට්ටම 71ක් වන අතර 11වැනි ස්ථානයේ පසුවන ඇෆ්ගනිස්තානය ප්‍රසාද ලකුණු 70ක් ලබාසිටී.පළමු තරගයේදී ශ්‍රී ලංකා පිල ලබාදුන් ලකුණු 168ක ඉලක්කය හඹාගිය බංග්ලාදේශය ලකුණු 166ක් ලබාගත්තේ අවසන් පන්දුව තෙක් සටනක නිතර වෙමිනි. එහෙයින් අද තරගයේදී පළමුව පන්දුවට පහරදෙන පිල වැඩි ලකුණු ප්‍රමාණයක් රැස්කමින් අනෙක් පිලට අභියෝගයක් එල්ලකළ යුතුය.පෙරේදා තරගයේදී දෙපිලෙන්ම විශිෂ්ට පන්දු රැකීමක් දක්නට ලැබුණි. නසීර් හොසේන්, එනාමුල් හක් හා ඇන්ජලෝ මැතිව්ස් විශිෂ්ට උඩ පන්දු රැකීමක නිරතවිය. ශ්‍රී ලංකා පිලේ පිතිකරණ අංශයෙන් කුසල් ජනිත් පෙරේරා සහ නුවන් කුලසේකර සාර්ථකවු අතර අනෙක් පිතිකරුවන්ට අද තරගයේදී වැඩි වගකීමක් පැවරෙනු ඇත. තිලකරත්න ඩිල්ෂාන් ලකුණු අතරට පැමිණෙමින් කුසල් ජනිත් සමගින් ශ්‍රී ලංකාවට සාර්ථක ආරම්භයක් ලබාදිය යුතුය.කුසල් ජනිත් සමගින් නායක දිනේෂ් චන්දිමාල් ලකුණු වේගය 12කට ආසන්නව පවත්වාගෙන ගිය අතර මැද පෙළ පිතිකරුවන්ගෙන් එම කාර්යය සාර්ථකව ඉටු නොවුණි.ඉනිම අවසන් භාගයේදී නුවන් කුලසේකරගේ වේගවත් ඉනිම හැරෙන්නට ශ්‍රී ලංකා කණ්ඩායමට ලකුණු 168ක් ලබාගැනීමට හැකියාවක් නැත. කුසල් ලකුණු 64ක් රැස්කළ අතර කුලසේකර පන්දු 21කින් ලකුණු 31ක් රැස්කළේය. තිසර පෙරේරා තුන් ඉරියව් ක්‍රීඩකයකු ලෙසින් ඇතුළත් වුවද පන්දු 16කින් ලකුණු 19ක් රැස්කරමින් මන්දගාමී ඉනිමක නිතරවනු දක්නට ලැබිණි.ටම්මි ඉක්බාල් හා ෂම්සූර් රහමාන් බංග්ලාදේශ ඉනිමට සාර්ථක ආරම්භයක් ලබාදුන්නේය. ඔවුන් දෙදෙනා දැවි යනවිට මුළු ලකුණු 64ක් විය. ෂකිබ් අල් හසන්ද ලකුණු 26ක් රැස්කළ අතර බංග්ලාදේශයේ මුල් කඩුලු 4 බිඳ වැටුණේ ලකුණු 132කටය. සටන්කාමී ඉනිමක නිතරවු එනාමුල් හක් බංග්ලාදේශය ජයග්‍රහණය කරාගෙන යෑමට අවසන් පන්දුව තෙක් උත්සහායක නිරත විය. ඒ හේතුවෙන් බංග්ලාදේශය, ශ්‍රී ලංකා පිලට හොඳ සටනක් ලබාදුන්නේය.ලබන මස බංග්ලාදේශයේ පැවැත්වෙන විස්සයි 20 ලෝක කුසලාන තරගාවලියට පෙර දෙරට අතර පැවැත්වෙන අවසන් තරගය මෙයයි. දෙරට අතර තරග තුනකින් සමන්විත එක්දින තරගාවලියේ පළමු තරගය ‍මේ මස 17 වැනිදා මීර්පූර් හිදී පැවැත්වේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=s1402142</link>
    <topic>යොවුන් ලෝක කුසලාන ක්‍රිකට් තරගාවලිය ඇරැඹේ</topic>
    <author/>
    <content>දහවැනි වරට පැවැත්වෙන අවු.19න් පහළ යොවුන් ලෝක කුසලාන තරගාවලිය අද එක්සත් අරාබි එමීර් රාජ්‍යයේදී ආරම්භ‍ වේ. තරගාවලියේ මුලික වටයේ තරග අද සිට 19 වැනිදා දක්වා පැවැත්වීමට නියමිතය.අවසන් මහා තරගය ලබන මස 1වැනිදා ඩුබායි ක්‍රීඩාංගණයේදී පැවැත්වේ.මේ තරගාවලියේදී ශ්‍රී ලංකා කණ්ඩායම ඩී.කාණ්ඩයේ තරග වදින අතර නවසීලන්තය, එංගලන්තය හා එක්සත් අරාබි එමීර් රාජ්‍යද ඊට ඇතුළත් වෙති. රටවල් 16ක් තරගාවලියට ඇතුළත් වන අතර ඉන්දියාව, පාකිස්තානය, ස්කොට්ලන්තය හා පැපුවා නිව් ගිනියාව රටවල් ඒ කාණ්ඩයෙන්ද, ඔස්ට්‍රේලියාව, බංග්ලාදේශය, ඇෆ්ගනිස්තානය හා නැම්බියාව බී කාණ්ඩයෙන් තරග වැදීමට නියමිතය. දකුණු අප්‍රිකාව, බටහිර ඉන්දීය කොදෙව්, සිම්බාබ්වේ හා කැනඩාව සී කණ්ඩයට අයත් වෙති.තරගාවලිය ආරම්භ කරමින් අද දිනයේදී ශ්‍රී ලංකා කණ්ඩායම සාජා ක්‍රිකට් ක්‍රීඩාංගණයේදී නවසීලන්තය සමග තරග වදින අතර එංගලන්තය-එක්සත් අරාබි එමීර් (අබුඩාබි), සිම්බාබ්වේ-කැනඩාව (අබුඩාබි ඕවල්) හා දකුණු අප්‍රිකාව-බටහිර ඉන්දීය කොදෙව් (ඩුබායි) හිදී තරග වදිති.ශ්‍රී ලංකා කණ්ඩායම 16වැනිදා එංගලන්තය සමගත්, 18වැනිදා එක්සත් අරාබි එමීර් රාජ්‍යය සමගත් මුලික වටයේදී තරග වදිති.තරගාවලිය ආරම්භ වීමට පෙර පැවැති පුහුණු තරග 2කම ජයගනිමින් ශ්‍රී ලංකා පිල හොඳ මානසිකත්වයකින් යුතුව අද තරගයට එක්වනු ඇත.යොවුන් ලෝක කුසලානයට එක්වන 15 දෙනකුගෙන් යුත් ශ්‍රී ලංකා සංචිතය-කුසල් මෙන්ඩිස් (නායක), සධීර සමරවික්‍රම, හර්ෂ රාජපක්ෂ, රමේෂ් මෙන්ඩිස්, මිනෝද් භානුක, කවිඳු කුලසේකර, හෂාන් දුමිඳු, ප්‍රියමාල් පෙරේරා, අනුක් ප්‍රනාන්දු, බිනුර ප්‍රනාන්දු, හෂාන් විමර්ෂණ, තිලක්ෂ මල්ෂාන්, ඒ.කේ.ටිරෝන්, හෂාන් රාමනායක, ලක්ෂාන් ජයසිංහ.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=s1402143</link>
    <topic>එංගලන්ත ‘ඒ’ ලකුණු 264ක් ඉදිරියෙන්</topic>
    <author/>
    <content>එංගලන්ත ‘ඒ’ කණ්ඩායම සමග පල්ලේකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන සිවුදින තරගයේ පළමු ඉනිම ක්‍රීඩා කළ ශ්‍රී ලංකා ‘ඒ’ පිල ලකුණු 171කට සීමාවිය. ඊ‍යේ තරගය නතර කරනවිට දෙවැනි ඉනිම ක්‍රීඩා කරන එංගලන්තය කඩුලු 4ක් දැවී ලකුණු 105ක් රැස්කරගෙන සිටියේය. ඒ අනුව එංගලන්තය කඩුලු 6ක් අතැතිව ශ්‍රී ලංකා පිලට වඩා ලකුණු 264ක් ඉදිරියෙන් පසුවේ. දෙවැනි ඉනිමේදී එංගලන්ත ආරම්භක පිතිකරු යුගලය (ඇලෙක්ස් ලීස් 33, සෑම් රොබ්සන් 15) කඩුල්ල මුවා කිරීමේ වරටද හසුකර ගැනීමට චතුරංග ද සිල්වා සමත්විය.මොයින් අලී ලකුණු 12ක් හා ලයාම් ප්ලන්කට් ලකුණු 6ක් ලබාගනිමින් නොදැවී කඩුල්ලේ රැදී සිටියේය. චතුරංග ද සිල්වා ලකුණු 31කට කඩුලු 3ක් දවාගත්තේය.ශ්‍රී ලංකා පළමු ඉනිමේ මුල් කඩුලු 2 ලකුණු ලබාගැනීමට පෙර දවාගැනීමට පළමු ‍ඕවර යැවු නායක ක්‍රිස් වෝකස් සමත්විය. ආරම්භක පිතිකරු උදාර ජයසුන්දර තෙවැනි පන්දුවට ලයාම් ප්ලන්කට් අතට උඩ පන්දුවක් ලබාදුන් අතර ඊලඟ පන්දුවට බානුක රාජපක්ෂ සෑම් රොබ්සන් අතට උඩ පන්දුවක් දෙමින් දැවී ගියේය.මුළු ලකුණු 12ක් වෙද්දී ශ්‍රී ලංකා ඉනිමේ තෙවැනි කඩුල්ල බිඳ දැමීමට යළි ක්‍රියාත්මක වු වෝක්ස් ට හැකිවිණි. මාධව වර්ණපුරට ලබාගත හැකිවුයේ ලකුණු 3ක් පමණි. මුළු ලකුණු සංඛ්‍යාව 55දී ඉනිමේ 17 වැනි ඕවරයේ තෙවැනි පන්දුවට නායක උපුල් තරංග‍ හයවැනි කඩුල්ල ලෙස දැවියෑමත් සමග තරගය දිවා විවේකය සඳහා නතර කෙරිණි. තරංග ලකුණු 30ක් රැස්කළ අතර ඊට පන්දු 45කදී හතරේ පහර 5ක් ඇතුළත් විය. චතුරංග ද සිල්වා සමග 8වැනි කඩුල්ලට එක්වු ධම්මික ප්‍රසාද් ඉනිමේ හොඳම සබඳතාව වාර්තා කිරීමට සමත්විය. ඔවුන් දෙදෙනා එක්ව ලකුණු 64ක් එක්කළ අතර චතුරංග ලකණු 47කට දැවී යෑමෙන් එම සබඳතාව බිඳ වැටුණි. චතුරංග පන්දු 65කදී හතරේ පහර 8ක් එල්ල කළේය. ධම්මික ප්‍රසාද් ඉනිමේ අවසන් කඩුල්ල ලෙස දුවද්දී දැවීයැමට හසුවිය. ඒ වනවිට ඔහු ලකුණු 50 රැස්කරගෙන සිටියේ පන්දු 82කදී හතරේ පහර 7ක් හා හයේ පහරක් සමගිනි‍. විශිෂ්ට පන්දු යැවීමක නිතරවු නායක ක්‍රිස් වෝකස් කඩුලු 4ක් දවාගත්තේය. ශ්‍රී ලංකා ඉනිම නිමාවුයේ එංගලන්තයට වඩා ලකුණු 159ක් පිටුපසිනි.ඊයේ දිනය ආරම්භ වනවිට කඩුලු 9කට ලකුණු 299ක් රැස්කරගෙන සිටි එංගලන්තයඔවුන්ගේ අවසන් කඩුල්ලට ඊයේ තවත් ලකුණු 31ක් එක්කර ගත්තේය. ඊයේ දිනයේ යැවු පස්වැනි ඕවරයේ පළමු පන්දුවෙන් ටයිමල් මිල්ස් ලකුණු 18කට දැවී ගියේය. ධම්මික ප්‍රසාද්ගේ පන්දුවක් හමුවේ ඉෂාන් ජයතරත්න එම උඩ පන්දුව රැකගත්තේය. ධම්මික ප්‍රසාද් පළමු ඉනිමේ දවාගත් සිවුවැනි කඩුල්ල ලෙස එය සටහන් විය. අද තරගයේ තෙවැනි දිනයයි.එංගලන්ත ‘ඒ’- 330 (ඕවර 90.1) ජෙම්ස් ටේලර් 70, මොයීන් අලී 62, වරුන් චෝප්රා 58 (ධම්මික ප්‍රසාද් 68/4, තරිඳු කෞශාල් 95/3) සහ දෙවැනි ඉනිම-105/4 (ඕවර 32) ඇලෙක්ස් ලීස් 33 (චතුරංග ද සිල්වා 31/3)ශ්‍රී ලංකා ‘ඒ’-171 (ඕවර 48) ධම්මික ප්‍රසාද් 50, චතුරංග ද සිල්වා 47 (ක්‍රිස් වෝකස් 45/4).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=s1402144</link>
    <topic>කාගිල්ස් ෆුඩ් සිටි එෆ්.ඒ.කුසලාන අවසන් වටය හෙට සුගතදාස පිටියේ දී</topic>
    <author>ප්‍රින්ස් ගුණසේකර</author>
    <content>කාගිල්ස් ෆුඩ් සිටි එෆ්.ඒ.කුසලාන පාපන්දු තරගාවලියේ අවසන් පූර්ව වටය හෙට (15) කොළඹ සුගතදාස ක්‍රීඩාංගණයේදී පැවැත්වෙයි.කොළඹ ක්‍රීඩා සමාජය ශ්‍රී ලංකා යුද හමුදාව පස්වරු 4.30ට හා බ්ලුස්ටාර්-නාවික හමුදාව පස්වරු 6.30ට තරග වදින අතර එම තරග දෙකම නොමිලේ නැරඹීමේ අවස්ථාව ශ්‍රී ලංකා පාපන්දු සම්මේලනය උදාකර ඇත.කොළඹ ක්‍රීඩා සමාජය මුල්වරට එෆ්.ඒ.කුසලාන පාපන්දු තරගාවලියට ක්‍රීඩා කරන අතර අර්ධ අවසන් වටයේදී මාතර සිටි ක්‍රීඩා සමාජය පරාජය කළේය. එයට පෙර නිව් යංග්ස්, ජාවාලේන්, දර්ගා ටවුන්, රෙඩ් ස්ටාර්, කෙටේරියන් හා සාවියා ක්‍රීඩා සමාජ කොළඹ ක්‍රීඩකයෝ පරාජය කළහ.යුද හමුදාව අර්ධ අවසන් වටයේදී ශ්‍රී ලංගම පරාජය කළ අතර එයට පෙර ප්‍රබල සොලීඩ් පිල පරාජයට පත් කළේය.බ්ලුස්ටාර් පිල වෙතින් අර්ධ අවසන් වටයේදී දොන් බොස්කෝ පරාජය වු අතර එයට පෙර රිනවුන් හා නිගම්බු යුත් පැරදවිය. නාවික හමුදා ක්‍රීඩකයෝ අර්ධ අවසන් වටයේදී රත්නම් පිල හා එයට‍ පෙර කළුතර පාක් පිල පරාජය කළහ.කණ්ඩායම් 173ක් තරග කළ මෙවර එෆ්.ඒ.කුසලාන පාපන්දු තරගාවලියේදී මෙතෙක් ශූරතාව දිනාසිටි සෝන්ඩර්ස්, රත්නම් හා පොලිස් ක්‍රීඩා සමාජ අවසන් වටයට කලින් ඉවතට විසිවීම විශේෂත්වයකි.අවසන් වරට 2012 වසරේ පැවැති එෆ්.ඒ.පාපන්දු ශූරතාව නාවික හමුදාව දිනාගත් අතර අනුශූරතාව යුද හමුදාව හිමිකර ගත්තේය.එෆ්.ඒ පාපන්දු ශූරයන්ට රිදියෙන් නිමවු කුසලානය සමග රුපියල් හත්ලක්ෂ පනස්දහසක් හා අනුශූරයන්ට රුපියල් ලක්ෂ පහක මුදලක් හිමිකර දීමට සංවිධායකයෝ කටයුතු යොදා ඇත.මේ පිළිබඳව පැවැති මාධ්‍ය හමුවේදී ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා පැවැසුවේ මෙරට පාපන්දු ක්‍රීඩාව වැටී තිබියදී එය ගොඩගන්නට කාගිල්ස් සමාගම ඉදිරිපත්වීම අගය කළ යුතු බවයි.“අපේ පාපන්දු ගොඩගන්න කාගිල්ස් සමාගම රුපියල් මිලියන 25ක් වැය කරනවා. එය ලාභ අපේක්ෂාවෙන් තොරව ඔවුන් ඉටුකරන්නේ සමාජ වගකීමක් ලෙසයි. මෙතෙක් කිසිදු අනුග්‍රාහකයෙකු ක්‍රීඩකයෙකුගේ පෝෂණය ගැන කතා කළේ නැ. කාගිල්ස් සමාගම පාපන්දු ක්‍රීඩකයන්ගේ පෝෂණය හා ජීවන තත්ත්වය උසස් කිරීම පිළිබඳ අප සමග කතා කළා. එය අගය කළ යුත්තක්. කාගිල්ස් ආයතනය බලාපොරොත්තු වන පරිදි ශ්‍රී ලංකාවේ පාපන්දු ක්‍රීඩාව ඉහළට එසැවීම අපගේද අධිෂ්ඨානයයි” රුද්‍රිගු මහතා පැවැසීය.මේ මාධ්‍ය හමුවට එක්වු කාගිල්ස් ප්‍රධාන විධායක සිදත් කොඩිකාර මහතා පැවැසුවේ පාපන්දු ක්‍රීඩාව ලොව ඉදිරියෙන් සිටිද්දී ශ්‍රී ලංකාවද එවැනි තත්ත්වයකට පැමිණීම තම සමාගමේ සතුටට හේතුවක් වන බවයි.මේ මාධ්‍ය හමුවට පාපන්දු ලේකම් උපාලි හේවගේ කාගිල්ස් ආයතනයේ වෙළෙඳ නියෝජ්‍ය වෙළෙඳ සාමාන්‍යාධිකාරී රුමායිස් රහීම්, ඩිලානෝ ඩයස් හා තරග කමිටු සභාපති කේ.පී.පී.පතිරණ යන මහත්වරුද එක්වුහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=s1402145</link>
    <topic>රේණුක පෙරේරා කුසලානයට කොළඹ එල්ලේ ශූරයා සොයයි</topic>
    <author/>
    <content>කොළඹ දිස්ත්‍රික් කණ්ඩායම් 24කින් 'එල්ලේ ශූරයා' තේරීමේ තරගාවලියක් මේ 16 වැනි ඉරිදා කොටුවිල ගාමිණී විදුහල් ක්‍රීඩා පිටියේදී පැවැත්වේ.හිටපු පළාත් සභා මන්ත්‍රී රේණුක පෙරේරා මහතාගේ අදහසක් අනුව පැවැත්වෙන කොළඹ එල්ලේ ශූරයා තේරීමේ තරගාවලියේ ශූරයන්ට රු.30000ක් හා කුසලානය පිරිනැමේ.අනුශූරයන්ට රු.20000ක්, ‍තෙවැනි ස්ථානයට රු.10000ක් පිරිනැමේ. තරගාවලියට එක්වන සියලු කණ්ඩායම්වලට නිල ඇදුම් කට්ටලය බැගින් පිරිනැමීමට කටයුතු යොදා ඇත.තරගාවලියට තොටලඟ අරුණ, වෙලේවත්ත ගැමුණු, කොටුවිල මිත්‍ර, කොටුවිල නැ‍ඟෙනතරු, කිත්තම්පහුව ගාමිණී, වැල්ලම්පිටිය රණකාමී, බ්‍රැන්ඩියාවත්ත ජයන්ති, හේනමුල්ල සුරයා, තොටලඟ මයුර, මෝදර විට්ස්වයික්, මෝදර හිරුඑළිය, සේදවත්ත අරුණෝදය, සේදවත්ත නිල්තරු, වදුල්ලවත්ත සන්රයිස්, දෙමටගොඩ රොස්නී, බොරුල්ල හසිත, හිඹුටාන නවතරු, බෝමිරිය පුබුදු, තොටලඟ ශ්‍රී උදාන, මැද කොළඹ ශ්‍රී විජය, මට්ටක්කුලිය එක්සත්, ඔරුගොඩවත්ත ශ්‍රී ධර යන කණ්ඩායම් එක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=s1402146</link>
    <topic>සමස්ත ලංකා හොකී මාතලේ දී</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ ක්‍රිස්තුදේව ජාතික පාසල වාර්ෂිකව සංවිධාන කරන එච්.ඩි.එස්.‍ෆොන්සේකා අනුස්මරණ රන් කුසලාන සමස්ත ලංකා විවෘත සත් සාමාජික හොකී තරගාවලිය අද (14) සහ හෙට (15) දෙදින මාතලේ දී පැවැත්වේ.මාතලේ එඩ්වඩ් හොකී ක්‍රීඩාංගණය හා නන්දිමිත්‍ර ඒකනායක අන්තර් ජාතික කෘත්‍රීම හොකී ක්‍රීඩාංගණය කේන්ද්‍ර කරගනිමින් පැවැත්වෙන මේ තරගාවලියේ පිරිමි විවෘත ක්‍රීඩා සමාජ හා අවුරුදු 40 ට වැඩි ප්‍රවීණ, පාසල් බාලක/බාලිකා ලෙස අදියර හතරක් යටතේ තරග පැවැත්වේ.මාතලේ ක්‍රිස්තුදේව විදුහලට වසර 150ක් පිරීම සමරමින් උත්සවාකාරයෙන් පැවැත්වෙන තරගාවලියේ ශුරතා කුසලානය සමග ක්‍රිඩා සමාජ ශුරයන් සඳහා රුපියල් ලක්ෂයක මුදලක්ද, අනු ශුරයන් සඳහා රුපියල් 50000/- ක මුදලක්ද, පාසල් ශුරයන්ට හොකි ක්‍රීඩා උපකරණ කට්ටලද ප්‍රදානය කිරිමට පියවරගෙන ඇතැයි එම විද්‍යාලයීය ආදි ශිෂ්‍ය හොකී කමිටු සභාපති මහින්ද පුෂ්පශාන්ත මහතා පැවසීය.ක්‍රිස්තුදේවයේ කීර්තිමත් විදුහල්පතිවරයෙකු වු අභාවප්‍රාප්ත එච්.ඩි.එස්. ෆොන්සේකා මහතා සමරමින් එම විද්‍යාලයීය ආදි ශිෂ්‍ය සංගමය මේ තරගාවලිය සංවිධාන කරන තෙවැනි අවස්ථාව මෙයවේ.තරගාවලියේ සාමාරම්භක උළෙල අද (14) පෙරවරුවේදී ප්‍රවාහන නියෝජ්‍ය ඇමැති රෝහණ දිසානායක මහතාගේ ප්‍රධානත්වයෙන් පැවැත්වෙන අතර සමාප්ති උළෙල හා ජය සංකේත ප්‍රදානය ඉඩම් හා ඉඩම් සංවර්ධන ඇමැති ජනක බණ්ඩාර කෙන්නකෝන් මහතාගේ ප්‍රධානත්වයෙන් හෙට පස්වරුවේදී පැවැත්වීමට නියමිතය. මේ අවස්ථාවට මධ්‍යම පළාත් ක්‍රිඩා අමාත්‍ය ප්‍රමිත බණ්ඩාර තෙන්නකොන් මහතා සහ විද්‍යාලයීය ආදි ශිෂ්‍ය භාතිව සුමිත්‍රආරච්චි යන මහත්වරු සහ එච්.ඩි.එස්.ෆොන්සේකා මහත්මිය විශේෂ ආරාධිතයන් ලෙස එක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=s1402147</link>
    <topic>අම්බලන්ගොඩ විවෘත පිහිනුම් සමස්ත ශූරතාව ධර්මාශෝක විදුහලට</topic>
    <author>ආර්.ඤාණදාසඅම්බලන්ගොඩ සමූහ</author>
    <content>අම්බලන්ගොඩ ධර්මාශෝක විදුහල් ක්‍රීඩා මණ්ඩලයේ මෙහෙයවීමෙන් පැවැති සැතපුම් දෙක විවෘත මුහුදු පිහිනුම් තරගාවලියේ සමස්ත ශූරතාව දිනාගැනීමට ධර්මාශෝක විදුහල් කණ්ඩායම සමත්විය. ධර්මාශෝක විදුහල ලකුණු 113ක් ලබාගත් අතර ලකුණු 72ක් ලබාගත් ශ්‍රී ලංකා යුද හමුදාව අනුශූරතාව දිනාගත්තේය. ගල්කිස්ස සාන්ත තෝමස් විදුහල (68) තෙවැනි ස්ථානයට පත්විය.තරගාවලියේ පිරිමි ශූරතාව හා කාන්තා අනුශූරතාව ධර්මාශෝක විදුහල් කණ්ඩායමට හිමිවිය. කාන්තා ශූරතාව ලකුණු 59ක් ලබාගත් කොළඹ සාන්ත බ්‍රිජට් කන්‍යාරාමයට හිමිවු අතර ධර්මාශෝක විදුහලට අනුශූරතාව හිමිවිය. පිරිමි තරගයේ අනුශූරතාව කොළඹ සාන්ත ජොශප් විදුහලටත් තෙවැනි ස්ථානයට යුද හමුදාවට හිමිවිය.තරගාවලියේ පිරිමි අංශයේ ප්‍රථම ස්ථානය ධර්මාශෝක විදුහලේ රික්ෂාන් ද සිල්වා දිනාගත් අතර කාන්තා ප්‍රථම ස්ථානය නාවික හමුදාවේ සුනේත්‍රා විජේරත්න විසින් හිමිකර ගත්තාය.ධර්මාශෝක විදුහලේ හෂාන් මධුශංඛ පිරිමි තරගයේ දෙවැනි ස්ථානයටත්, බ්‍රෙන්ඩන් ප්‍රනාන්දු (කොළඹ සාන්ත ජෝශප්) තෙවැනි ස්ථානයට පත්වුහ.ධර්මාශෝක විදුහල නියෝජනය කළ එස්.කේ.ආර්.දිලන්කා කාන්තා අංශයේ දෙවැනි ස්ථානයට පත්වෙද්දී කිරිබත්ගොඩ විහාරමහදේවි බාලිකා විද්‍යාලයේ ජේ.කේ.ප්‍රමෝධි මල්ෂිකා තිලකරත්න තෙවැනි ස්ථානට පත්වුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=f1402141</link>
    <topic>අපේ ජනාධිපතිතුමා ලස්සනයි</topic>
    <author>අන් දොස් හොයන්නේ</author>
    <content>ජනාධිපති මහින්ද රාජපක්ෂ මහතා පසුගිය සඳුදා හෙලිකොප්ටර් යානයකින් අගලවත්ත හමුදා කඳවුරට පැමිණියේ ගාල්ල දිස්ත්‍රික්කයේ පැවැති උත්සව කිහිපයකට සහභාගී වීම සඳහාය.ඉතා සතුටු සිතින් මුව සරසා ගෙන සිටි ජනාධිපතිතුමා ජ්‍යෙෂ්ඨ ඇමැති පියසේන ගමගේ, හිටපු මහ ඇමැති ශාන් විජයලාල් මහත්වරුන් විසින් පිළිගත්තේ මහත් හරසරිනි. “කොහොම ද මහ ඇමැතිතුමා දිගටම වැඩ කරගෙන යන්න. මොකද මේ ඔයාගේ යාළුවා චන්ඩි පාට් දානවා කියන්නේ, ගහලා තියෙන්නේ අපේ හිතවත් අහිංසකයෙකුට. චන්ඩින්ට එරෙහිව නීතිය තදින් ක්‍රියාත්මක කරන්න කියා මම උපදෙස් දුන්නා යැයි” ජනාධිපතිතුමා කීය.“ඔව් සර්, ඒක හොඳයි” ශාන් විජයලාල් මහතා කීවේය.ජනාධිපතිතුමා විජය විද්‍යාලයේ පැවැති ගොඩනැගිල්ලක් විවෘත කිරීමේ උත්සවයට එක් වූයේ එම පිරිස ද සමඟය. අනතුරුව පිටිගල පැලවත්තට පැමිණි ජනාධිපතිතුමා පිළිගැනීමට අතිවිශාල පිරිසක් පැමිණ සිටියහ.“මෙච්චර සෙනඟ ඉන්නැද්දි කතා නොකර හොඳ නැහැ” යැයි කියූ ජනාධිපතිතුමා මයික්‍රෆෝනය සුරතට ගෙන කතා කළේ ය. ජනතාවට එය නෑසෙන බව වහා තේරුම් ගත් ජනාධිපතිතුමා “මම කියන එක ඇහෙන්නේ නැහැ නේද” යැයි ඇසීය.ජනතාව “ඔව් සර්” යැයි උස් හඬින් කීහ. මට ඔයාලගෙ මූණුවලින් ඒ බව තේරුණා යැයි කී ජනාධිපතිතුමා එතුමා සමීපයේ සිටි පිරිසට වාඩිවෙන ලෙස අතින් සංඥා කර අදහස් දැක්වීය. මේ ප්‍රදේ්ශයේ ඉන්නේ කුඩා තේ වතු හිමියන්. ඒ අයගේ තේ වලට විදේශ වෙළෙඳ පොළේ හොඳ මිලක් දැන් ලැබෙනවා. ඔයාලා අපේ රටේ දේශීය ආර්ථිකයට ඍජුව සම්බන්ධ වෙන අය. අපේ රටට විදේ්ශීය විනිමය උපයා දෙන ඔයාලාට සහන දෙන්න අපේ රජය තීරණය කළා. මේ පාරවල් කාපට් කරන්න වෙනම ව්‍යාපෘතියක් ආරම්භ කළා යැයි ජනාධිපතිවරයා කීවේ ජනතා අත්පොළසන් මධ්‍යයේ ය.කිලෝ මීටර් පහක දුරින් යුත් පිටිගල උඩුගම මාර්ගය කාපට් කිරීමේ ව්‍යාපෘතියත් ළඟදීම ආරම්භ කරන බව ජනාධිපතිතුමා කීය. පසුව නිශාන්ත මුතුහෙට්ටිගම නියෝජ්‍ය ඇමැතිවරයාගේ නිවෙසේ සූදානම් කර තිබූ දිවා භෝජනයෙන් පසු සුහද කතා බහකට එක් වූ ජනාධිපතිතුමා “බස්නාහිර හා දකුණු පළාත් සභා මැතිවරණයේ දී නීතිය තදින් ක්‍රියාත්මක වෙනවා.”ආණ්ඩුව ලෙස නීතිය තදින් ක්‍රියාත්මක කිරීමට අවශ්‍ය පූර්ණ සහාය අපි ලබා දිය යුතුයි. මැතිවරණ කාර්යාලය එයාලගේ ඩියුටිය අකුරටම ක්‍රියාත්මක කරනවා. මම උතුරු මැද මැතිවරණයේ දී ජන හමු කිහිපයකට සහභාගි වුණා. මැතිවරණ කාර්යාලයේ නිලධාරියෙක් පැමිණ ඒ සෑම කතාවක්ම රෙකෝඩ් කරගෙන ගිහින් තියෙනවා.මම කොහේදි හෝ සන්ධානයට ඡන්දය දෙන්න කියා කියයි ද කියන එක ඒ අයට සහසුද්දෙන් දැන ගැනීමට අවශ්‍යව තිබුණා. හොඳ වෙලාවට මම හැම තැනමදීම කීවේ “ඔබේ යුතුකම නිවැරැදිව ඔබ ඉටුකරනු ඇතැයි මා විශ්වාස කරන බව” පමණ යැයි ජනාධිපතිතුමා සිනාසෙමින් කීවේ පිරිස සිනා සයුරක ගිල්වමින් ය.පසුව පනංගල ගංගාරාම විහාරය අසල පිහිටි මාර්ගය හා පාලම විවෘත කිරීමේ උත්සවය නැරඹීමට පැමිණ සිටි කුඩා දරුවෙක් ජනාධිපතිතුමාගේ සුරතට පැමිණියේ හුරු පුරුදු අයුරින් ය. කුඩා දරුවා සිනා සෙමින් ජනාධිපතිතුමාගේ මුහුණ දෙස බලා හාද්දක් දෙමින් සිය මෑණියන්ට ටටා යැයි කියමින් ජනාධිපතිතුමා සමඟ යෑමට සූදානම් වූයේ පැමිණ සිටි පිරිසද පුදුමයට පත් කරමින් ය.මහත් වෑයමක් දරා ජනාධිපතිවරයා දරුවා මවට ලබා දුන්නේ දරුවා දෙනෙතේ කඳුළු පුරවාගෙන සිටිද්දී ය. අනේ පැටියෝ මට යන්න තියෙනවානේ කියමින් ජනාධිපතිතුමා දරුවාගේ හිස පිරිමැද්දේ දැඩි ස්නේහයෙන් ය.අනතුරුව ජනාධිපතිතුමා මල්ලිකා මහා විද්‍යාලයට පැමිණියේ ය. විද්‍යාලයීය ගැහැනු දරුවන් රැසක් ජනාධිපතිතුමා සමීපයට පැමිණියහ. කොහොමද දරුවනේ තොරතුරු යැයි අසමින් ජනාධිපතිවරයා ඔවුන් සමඟ සුහදව කතා කර නික්ම යමින් සිටියදී එක් දැරියක් “අර බලපන්කො බං ටී.වී එකේ ඉන්නව වගේ නෙමේ මාර ලස්සනයිනේ අපේ ජනාධිපතිතුමා” යැයි කීවාය. එය කන වැකුණු ජනාධිපතිතුමා පසුපස හැරී ඒ දැරිය දෙස බලමින් සිනාසුනේ ය. මල්ලිකා මහා විද්‍යාල ක්‍රීඩාංගණයේ දී චොපර් එකට නැගි ජනාධිපතිතුමා හම්බන්තොට බලා නික්ම ගියේ ය.එජනිස මාධ්‍ය හමුව ශ්‍රී ලංකා නිදහස් පක්‍ෂ මූලස්්ථානයේ දී පසුගිය බදාදා පැවතුණි. මැති ඇමැතිවරු රැසක් එක් වූහ. එහිදී නිමල් සිරිපාල ද සිල්වා “එල්. ටී. ටී හිතවාදීන් ජිනීවා ගොස් රටට එරෙහි ප්‍රකාශයක් කිරීමට උත්සාහ ගන්නවා. අපේ රටේ තාත්තා සිටිය දී ජිනීවා ඉන්න පොඩි බාප්පාට ප්‍රශ්න කියන්න ඔවුන් යනවා. අපි ඔවුන්ට සාමයේ හස්තය දිගු කරද්දී ඔවුන් අත සපා කනවා යැයි කීය.බස්නාහිර හා දකුණු පළාත් සභා මැතිවරණ ජන හමු සඳහා කථිකයන් තෝරා පත් කර ගැනීම සඳහා පසුගියදා නායකත්ව මණ්ඩලය කරු ජයසූරිය මහතාගේ ප්‍රධානත්වයෙන් සිරිකොත දී රැස් විය. නායකත්ව මණ්ඩලය සමඟ නාම යෝජනා ප්‍රශ්නවලට උරණව සිටින රවි කරුණානායක මහතා එම අවස්ථා දෙකම මඟ හැරී ය.එහිදී පළාත් අපේක්‍ෂකයන්ට කොට්ඨාස මට්ටමින් සංවිධාන කටයුතු පැවරීමට එකඟ විය. නායකත්ව මණ්ඩලය ප්‍රතික්ෂේප කළ තලතා අතුකෝරාළත්, ජ්‍යෙෂ්ඨ උප සභාපතිත්වය ප්‍රතික්ෂේප කළ රංජිත් මද්දුම බණ්ඩාරත්, නාම යෝජනා නොලැබුණු ශිරාල් ලක්තිලක හා මෛත්‍රි ගුණරත්නත් හම්බන්තොට ගොස් රනිල්ට එරෙහිව සජිත් ප්‍රේමදාස කරළියට ගෙන ඒමේ ව්‍යායාමයක නිරතව සිටිති. ඔවුහු මේවන විට හම්බන්තොට මැතිවරණ ප්‍රචාරක වැඩපිළිවෙළේය.ශ්‍රීපාද උඩමළුවේ අලුතින් ඉදිකළ දොළොස් මහේ පහන හා ඝණ්ටාර කුලුන ආරක්ෂක ලේකම් ගෝඨාභය රාජපක්ෂ මහතාගේ අතින් පසුගිය සිකුරාදා පූජා කෙරුණේ සාධු නාද මධ්‍යයේ ය.ශ්‍රීපාදස්ථානාධිපති බෙංගමුවේ ධම්මදින්න හිමියෝ එම උත්සව මාලාව සංවිධාන කළහ. කිලෝග්‍රෑම් 7000 ක බරින් යුත් ශෛලමය දොළොස් මහේ පහන හා ඝණ්ටාර කුලුන ද අපූර්ව නිර්මාණය විය.ආරක්ෂක ලේකම්තුමා, එම මහත්මිය, යුද හමුදාපතිවරයා, සබරගමු මහ ඇමැති මහීපාල හේරත් මහතා හා ආරක්ෂක අංශ ප්‍රධානීහු රැසක් නල්ලතන්නියට පැමිණියහ. අනතුරුව පන්සිය නමක් භික්ෂූන් වහන්සේලාගේ ජය පිරිත් දේශනා මධ්‍යයේ, උඩමළුව දක්වා ගමන් ඇරැඹූහ. අපට හමුවන එකම නිරායුධ දෙවියන් සුමන සමන් දෙවියන් තිස් වසරක සාපරාධී යුද්ධය නිමවා රට නිදහස් කළ ජනාධිපතිතුමාටත්, ආරක්ෂක ලේකම්තුමාටත්, සමන් දෙවියන්ගේ ආශීර්වාදය හිමිවන බවත් බෙංගමුවේ හිමියෝ, උඩමළුව දක්වා පැමිණි පිරිසට පැවසූහ.නල්ලතන්නියේ පැවැති ආගමික වතාවත් නිමා වූයේ රාත්‍රිය එළැඹීමත් සමඟය.අස්ගිරි නාහිමියන් උඩ මළුව දක්වා වැඩම කළේ දැඩි සීත සුළ‍ඟේ පීඩාව මධ්‍යයේය. තත්ත්වය වහා වටහා ගත් ආරක්ෂක ලේකම්තුමා පොරෝනයක් ගෙන නාහිමියන්ට උණුසුම සැපයීය. “කාලගුණය එතරම් යහපත් නැහැ, අපේ හාමුදුරුවනේ ඔබවහන්සේ ආපසු වඩින්නැ”යි ආරක්ෂක ලේකම්තුමා කීය.“ආරක්ෂක ලේකම්තුමනි මම අනිවාර්යයෙන්ම සිරිපා මළුවට වඩිනවා” යැයි උන්වහන්සේ දැඩි අධිෂ්ඨානයෙන් කීහ.පසුදා අලුයම සිරිපා මළුවේ පැවැති එම ඓතිහාසික පිංකම් මාලාවට සහභාගි වූ ආරක්ෂක ලේකම්වරයා ඇතුළු පිරිසට මේ වයෝවෘද්ධ යතිවරයාණෝ ද එක් වූහ.ජනාධිපතිතුමා එම ඓතිහාසික පිංකමට එක්වෙමින් ගුවනින් සමන් පිච්ච මල් ඉසිමින් සිය භක්තිය පුද කළේය.ජනතා විමුක්ති පෙරමුණේ කොළඹ දිස්ත්‍රික් නායක ලාල් කාන්ත මහතා පසුගිය අඟහරුවාදා අවිස්සාවේල්ලේ ජනහමුවකට සහභාගි වී සිටියදී රාත්‍රී 10.00 ට පමණ හදිසි දුරකථන ඇමතුමක් ලැබිණි. රාත්‍රී 11.30 ට කිරිමණ්ඩල පාරේ පිහිටි නිවසකට පැමිණෙන ලෙස ආධාරකරුවෙකුගෙන් ලැබුණු එම ඇමතුමෙන් කලබලයට පත් වූ ලාල්කාන්ත මහතා හනික කොළඹ බලා යා යුතු බව රියැදුරාට උපදෙස් දුන්නේය. පවනට බඳු වේගයෙන් රියැදුරු රථය ධාවනය ‍කළේය.වේගයෙන් ධාවනය වන මෝටර් රථය පොලිසිය වරින් වර නතර කළේය. නතර කර පුද්ගලයා හඳුනාගන්නා පොලිස් සගයන් ලාල්කාන්තට ඔවුන්ගේ දුක් අ‍ඳෝනා ද කීවේය. ඒවාට ඇහුම්කන් දෙමින් සිට ගිය ලාල්කාන්ත රැගත් රථය වරෙක පොලිස් අණ නොතකා ධාවනය කළේය.ලාල්කාන්ත කිරිමණ්ඩල මාවතේ නිවසට පැමිණි වහාම හදිසි ඇමතුම් රථය ද එම නිවස අසල නතර කළේය. ලාල්කාන්ත අල්ලාගත් ඔවුන් විස්තර විමසා සිට ඔහු හඳුනා ගත්තේය. මම එන්න ඕනෑ දැයි ලාල්කාන්ත ඇසීය. ඔබතුමා අරන් ගියොත් ලෝක ලෙඩක් වෙන්නේ. අපරාදෙ අපි නිකන් පස්සෙන් ආවා කියමින් ඔවුන් නික්ම ගියෝය.පසුගිය බදාදා වන විටත් ජනතා විමුක්ති පෙරමුණේ අභිනව නායකයාට දෙස් විදෙස් සුබ පැතුම් ලැ‍ෙබමින් තිබිණ. ඒ අතරින් බොහෝ දෙනකු ඔහු හමුවීමට අවස්ථාව ඉල්ලා තිබිණි. ඇතැම් පිරිස් සුනිල් හඳුන්නෙත්ති, බිමල් රත්නායක, විජිත හේරත් මගින් හමුවීමට කාලවේලා ඉල්ලා සිටියේ නායකයාට ද හොර රහසේය.මේ අතරතුරදී මහා සම්මේලනයේදී ඉදිරිපත් කළ ජවිපෙ දැක්මට අලුත් අදහස් එක්කරගන්නා ලෙස විශ්වවිද්‍යාල මහාචාර්යවරු, ආචාර්යවරු අනුර කුමාරගෙන් ඉල්ලීමක් කළහ. අපි අපේ අදහස ඉදිරිපත් කළා. ඕනෑම කෙනකුට ඒ සඳහා අදහස් ලබාදිය හැකි යැයි අනුර කුමාර දිසානායක කීය.මම මේ පක්ෂය වෙනුවෙන් දර දිය ඇද්ද කෙනෙක්. අපේ හැමදේම නැති වුණේ මේ පක්ෂය නිසයි. මට එරෙහිව විනය ක්‍රියාමාර්ගයක් ගන්නවා නම් එය ප්‍රසිද්ධ වේදිකාවකදී සිදුකළ යුතුයි. ඒ වගේම මට එරෙහි විනය ක්‍රියාමාර්ග ගන්නේ නම් මුලින්ම දිස්ත්‍රික් නායකයාටත්, නායකත්ව මණ්ඩලයේ සභාපතිටත් පමණක් නොව පක්ෂ නායකයාට එරෙහිව ද විනය ක්‍රියාමාර්ග ගත යුතුයි. මක්නිසාද යත් නුසුදුසු පොලීකාරයෙකුට පක්ෂය පාවා දීම පිළිබඳව යැයි තෙවරප්පෙරුම කියාගෙන කියාගෙන ගියේ හිත මිතුරු මන්ත්‍රීවරයෙකු සමඟය.උතුරු මහ ඇමැති සී. වී. විග්නේශ්වරන් මහතා පසුගිය අඟහරුවාදා වරණි මධ්‍ය විදුහලේ දී ඩයස්පෝරාවට එරෙහි දැවැන්ත වාග් ප්‍රහාරයක් එල්ල කළේ ය. එම ප්‍රකාශයෙන් දකුණේ දේශපාලන ක්‍ෂේත්‍රයම රත් විය. “උතුරේ ජනතාව මහන්සියෙන් හම්බ කර ජීවත් වූ ජනතාවක් බවත්, ඩයස්පෝරාවේ සල්ලි නිසා උතුරේ ජනතාවගේ ජංගම දුරකථන, පරිගණක, හා අන්තර්ජාල භාවිතය වැඩි වී ඇති බවත්, එමඟින් ඔවුන්ගේ ජීවන රටාව නරක අතට හැරී ජන ජීවිතය ව්‍යසනයකට ලක් වී ඇති බවත්, විග්නේශ්වරන් කීවේ දැඩි ස්වරයෙන් ය.ශිවාජිලිංගම් වැනි එල්.ටී.ටී. හිතවාදීන් කියා සිටින්නේ උතුරේ තත්ත්වයට රජය ඍජුවම වගකිව යුතු බවය. දමිළ නායකයන්ම ඩයස්පෝරාවට චෝදනා නගද්දී පසුගිය බදාදා ජනාධිපතිවරයාට ලේක්හවුස් ආයතනයේ කර්තෘ මණ්ඩල අධ්‍යක්‍ෂ සීලරත්න සෙනරත් මහතා දුරකථන ඇමතුමක් ලබා ගත්තේ ය. සර් සර්ගෙ කෑගල්ලේ කතාව හරිම අර්ථවත්. ඒ ගැන ගොඩක් අය කතා කරනවා යැයි සෙනරත් මහතා කීය. බොහෝම ස්තුතියි කතා කළාට. ඩයස්පෝරාවේ කතාව නැගලා යනවා නේද යැයි, ජනාධිපතිතුමා කීය. “ඔව් සර්, විග්නේශ්වරම් ගේ ප්‍රකාශයත් අතිවිශිෂ්ට යැයි සෙනරත් මහතා කීවේය.උතුරේ සුබසිද්ධියට කටයුතු කළේ අපේ රජය බව ඩයස්පෝරාවෙන් කැඩිල ගිය වව්නියාවේ දෙමළ පිරිස් මට කිව්වා. අඩුම ගානේ උතුරේ ගසක්වත් ඩයස්පෝරාව හිටවලා නැති බවද ඔවුන් අද අපිට කියනවා, යැයි ජනාධිපතිතුමා කීවේ සිනාසෙමින් ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=f1402142</link>
    <topic>ඒ, අභයගිරිය අසබඩ සැඟවී සිටි විජයාරාමයයි</topic>
    <author>කාංචනා අමිලානි</author>
    <content>වනාන්තරය හුස්මක් නොගෙන බලා සිටියේ සන්සුන් ගමනින් හාමුදුරුවන් වඩිනා තෙක්ය. මෑත පඩු පැහැ සිවුරෙන් සජ්ජිතව වඩින උන් වහන්සේය. ඈත අක්කර විසි තුනකින් සමන්විත විජයාරාම ආරාම සංකීර්ණයය. තැන තැන ක‍ටු අකුල් හෙයින් උන් වහන්සේ නැවතිල්ලේ බලා හුන්නේය. හුස්මක් උඩට ගෙන උතුරු දොර‍ටුවෙන් ඇතුළු වී සන්නිපාත ශාලාව දෙසට ගමන් කරනු පෙනුණි. ඇසක් පියවා නැවත බැලුවා පමණි. එතැන ජීවමාන කිසිවෙකුත් පෙනෙන්නට නැත. විජයාරාමය ඔසවාගෙන ඉන්නා මහ පොළොවත්,රදවාගෙන ඉන්නා වනාන්තරයත් පමණි. එවන් හිමි නමක් කාලය හරහා වඩින්නට ඇත. ඒ මගේ මනෝ විකාරයකි. එහෙත් එවන් මනෝ විකාරයක අතරමං වන්නට තරම් පසුබිමක් සකසන මේ පුරාණ ආරාම සංකීර්ණය විජයාරාම නමි.එක යායට දිලිහෙන කොළ තීරය ගෙනෙන සීත සුළඟ පුරාණ පොත්පත්වල අනුරාධපුරයේ දේශගුණය ගැන කළ වර්ණනා සිහිපත් කරවයි. ඒ තරමටම සිසිලසකි. මේ පිහිටා ඇත්තේ අනුරාධපුර අභයගිරිය විහාරයට සැතපුම් 1 1/2ක් උතුරට වෙන්නටය.මෙහි මතුපිට දක්නට ඇති නටබුන්වල ස්වරූපය අනුව ක්‍රි.ව.800 ගණන්වල සිට ක්‍රි.ව.1000 තෙක් ඈතට විහිදුණු කාලයකට අයත් බව අනුමාන කළ හැකිය.මහායාන සම්ප්‍රදායේ විශේෂයෙන්ම අභයගිරියට පක්ෂ වූ, ඒ සම්ප්‍රදායන් අනුගමනය කළ ජාවා සහ කාම්බෝජය දක්නට ඇති පබ්බත විහාර සම්ප්‍රදාය අනුව යමින් තැනී ඇතැයි විශ්වාස කරන අනුරාධපුරයේ විජයාරාමය අක්කර 12 ට වැඩි ප්‍රමාණයේ නටබුන් ප්‍රමාණයක් දරා සිටියි.මුහුණට නැඟි ඩා බිඳු අතින් පිසලමින් ඒ අතීත කතාන්දරය කියන්නේ මධ්‍යම සංස්කෘතික අරමුදලේ වර්තමාන අනුරාධපුර ව්‍යාපෘති අධ්‍යක්ෂ මහාචාර්ය ටී.ජී.කුලතුංග මහතාය.‘1891 දී බෙල් මහත්තයා විජයාරාමෙ නටබුන් ස්වල්පයක් පාදා ගත්තා. එතැනින් එහාට නටබුන් පෑදීම සිද්ධ වෙලා නෑ. මධ්‍යම සංස්කෘතික අරමුදලයි,පුරාවිද්‍යා දෙපාර්තමේන්තුවයි, සමස්ත ලංකා බෞද්ධ සම්මේලනයේ යම් සහභාගීත්වයකුත් ඇතුවයි සති දෙකකට පමණ පෙර ඉදන් අපි මේ කැණීම් පටන් ගත්තේ.විජයාරාමය කියන්නේ වෙනස්ම පරිසර පද්ධතියක තියෙන ආරාමයක් හැටියටයි අපි හඳුනාගෙන තියෙන්නේ. දැන් බලන්න අභයගිරිය අවට වුණත් හරිම ජනාකීර්ණයිනේ. රුවන්වැලි සෑය අවට වුණත් එහෙමයි. ඒ තැන්වල මහා නාගරීකරණයකුයි දකින්න තියෙන්නේ. නමුත් දේශීය,විදේශීය සංචාරක දෙපාර්ශවයම දැන් කැමතියි විජයාරාමෙ තියෙනවා වාගෙ නටබුන් බලන්න.ඒ නිසා අවම මැදිහත්වීමක් සිද්ධ කරලා මේ නටබුන් සංකීර්ණය මේ විදිහටම ආරක්ෂා කරන්නයි අපි අදහස් කරගෙන ඉන්නේ. කොච්චරද කියනවා නම් අපි මේ ප්‍රදේශයේ කැණීම් කරන්න එනකොට මරුවැල් පවා බැදලා තිබ්බා. ඒ කියන්නේ මේක තනිකරම දඩයම් භූමියක් හැටියටයි පහුගිය කාලෙ පාවිච්චි කරලා තිබිලා තියෙන්නේ.ඒත් අපි දන්නවා මෙතනට විශාල වශයෙන් සංචාරක ආකර්ෂණය ලබා ගන්න පුළුවන් කියලා. නමුත් ප්‍රධානම ගැටලුව තමයි විජයාරාමයේ නටබුන් බලන්න එන්න නිසි පාරක් නැතිකම. කැළය මැද්දෙනුයි එන්න ඕනේ. මේ ළඟදියි විජයාරාමය කියන නාම පුවරුව හයි කළෙත්.අනිත් එක පැ‍රැණි පොත්වල විජයාරාමය ගැන සඳහන් වෙලා තියෙන නිසා විදෙස් සංචාරකයෝ අනුරාධපුරේ ආවම මේ නටබුන් ප්‍රදේශය හොයාගෙන එනවා. අවාසනාවකට බොහෝ අය හැරිලා යනවා.කිලෝමීටරයක් වගේ දුරක් තියෙන මේ මාර්ගය නිසි විදිහට කවුරු හරි හදලා දුන්නොත් ඒකෙන් අත් වෙන ප්‍රයෝජනය ගැන නම් කියලා නිම කරන්න බැරි තරම්.හේ නැවතිල්ලේ විස්තර කථනයේ යෙදෙයි. ඒ අතර සිහින් ක‍ටු අපේ යටි පතුල් ඇතුළට කිදා බසින්නට බලා හිදියි. ඒ වළකා සර්පයන්ද මඟ හැර කුඩා උල් සහ තවත් නොයෙකුත් උපද්‍රව මඟහැර ස්ථූපයේ නටබුන්ද, සභා ශාලාවද, දිය අගලද,දාන ශාලාව මෙන්ම ඡන්තාඝරය දකින්නට යා යුතුය.ඇතුළු නුවර රජවරු සහ සෙසු නිලයන් සෞභාග්‍යයෙන් ආඩ්‍යව දිවි ගෙවන්නට ඇති අතර ඒ වටා අභයගිරිය,මහා විහාරය,ජේතවනාරාමය සහ මිරිසවැටිය ඇතුළු චෛත්‍ය පිහිටා තිබෙන්නට ඇත.ඒවා මහා විහාර නමින් හඳුන්වා ඇති අතර ඊළඟට පිහිටා තිබී ඇත්තේ වැව් සහ ගම්ය. එවන් ගම් සමඟ ඇති වුණු විහාර වර්ගය පබ්බත විහාරයි. විජයාරාමයද එවන් පබ්බත විහාරයකි. එසේත් නැත්නම් පංචාවාසයකි.මහාචාර්ය ටී.ජී.කුලතුංග මහතාගේ කටහඬ යළිත් මතුව එයි.‘පබ්බතාරාම ඇති වීම ගැන අපිට සාක්ෂි හැටියට පේන්න තියෙන්නේ ක්‍රි.ව.06-07 කාලය තුළයි. දැන් අපි මහා රවුමක් ගෙවලා මෙතනට ආවට ඉස්සර මෙතනට පිවිසුම් මාර්ගය වැටිලා තියෙන්නේ අභයගිරියේ සිට ඉතාම ආසන්නයෙනුයි. අභයගිරිය ගැන මහාවංශයේ සඳහන් වෙන්නෙ නෑ.ඒත් උත්තර විහාර වංශය කියන පොතේ අභයගිරිය ගැන සම්පූර්ණ විස්තර අඩංගු වෙනවා. අවාසනාවට අපිට ඒ පොත හොයාගන්න නෑ. නමුත් අභයගිරියේ කැණීම් කරද්දි අඩි 90ට උඩින් මීටර් 06ක් විතර ඇතුළින් ලැබිලා තියෙනවා ධාරණී ගල් වගයක්. ඒ කියන්නේ මන්තර. මේ මන්තර ජප කිරීමෙන් අදාල ස්ථානයට වගේම පුද්ගලයන්ටත් ආරක්ෂාව ලැබෙනවා කියලා සලකනවා.ඉතිං මේවා මහායානයටයි අයිති. ඒ නිසාම ඉතාම පැහැදිලිව විජයාරාමය කියන්නේ මහායාන මධ්‍යස්ථානයක් කියලා අපිට කියන්න පුළුවන්. හරියටම කාල නිර්ණය කරන්න නම් මෙහි පර්යේෂණ කැණීමක් සිද්ධ කරන්න ඕනා.’දැන් අපි දිය අගල ආසන්නයේය. ශක්තිමත් ගල් අගලක නටබුන් අතරින් පතරය. ඒද තවම අහංකාරයෙනි. සතර දිශාවේම දිය අගල් පවතින්නට ඇති බවට සාක්ෂි ඕනෑ තරම්ය.භූමියේ පිහිටීමද අපූරුය. දිය අගලෙන් ඇතුළු වූ පසු දෙපැත්තෙන් ඉස්සුණු ස්වභාවයකි. ඒ අසල දාන ශාලාවය.එදා බොහෝ කලබලයෙන් තැඹිලි පැහැ සිවුරෙන් සජ්ජිතව හාමුදුරුවන් එහා මෙහා ඇවිදින්නට ඇත. රජවරුන් සහ ධානපතියන්, සි‍ටුවරුන් දානය පූජා කරන්නට ඇත.භාවනායෝගී භික්ෂූන් වනාන්තරය අසබඩ ඇති කුටිවලින් ශාන්ත ගමනින් මෙහි වඩින්නට ඇත. ඊළඟ පුදුමය ඇති කළේ ඡන්තාඝරය පිළිබඳ කරුණු ඇසීමෙනි.සෞඛ්‍යාරක්ෂක ක්‍රමයක් විදිහට තමයි ඡන්තාඝරය පාවිච්චි කරලා තියෙන්නේ. තරමක කුටියක් ඇතුළට ගිහිල්ලා එහි සියළු දොර‍ටු වසා ඇතුළින් ගින්දර දමා පරිසරය උණුසුම් කරගෙන සිය ඇඳුම් උනා දමා ශරීරයේ මැටි ආලේප කරගෙන කළ වර්තමාන ස්ටීම් බාත් ක්‍රමයේ ක්‍රමෝපායකි.මේ විස බීජ නාශකයක් මෙන්ම විවිධ රෝගාබාධ සුව කර ගැනීමේ උපක්‍රමයකි. ඒ ආසන්නයේ චක්ඛමනියයි. එනම් සක්මන් මළුවයි. තවත් තැනක සන්නිපාත ශාලාවකි. සන්නිපාත ශාලාවෙන් කෙරෙන්නේ වත්මන් බණ මඩුවෙන් කෙරෙන කාර්යයි.වඩාත් ශෝකය දනවන්නේ තැනක කොටස් තුනකට කඩා දමා තිබූ හිටි බුදු පිළිමයක් දැකීමෙනි. ශීර්ෂය නිධන් හොරුන් විසින් ගෙන ගොසිනි. ශිලාමය කැටයම් පිහිටි ගලෙන් ඉවත් කර එහි ශීර්ෂ පමණක් ගලවාගෙන ගොසිනි. එහෙත් වාමන රූප,බහිරව රූප නිරුපද්‍රිතවය.‘ඉස්සර මේ කැලේ නැට්ටක් තිබ්බ මිනිහෙක් හිටියා කියලා අවට ගම්වල මිනිස්සු බයේ හිටියේ. කවුරුත් මේ නටබුන් තියෙන පැත්තෙ ඇවිල්ලා නෑ. ඒ නිසා අපි මේ නටබුන්වල කැණීම් කරන්න එන්න කලින් කවුරුවත් මේ පැත්ත පළාතෙ බය නිසාම ඇවිත් නෑ. ඒකෙන් ප්‍රයෝජන අරගෙන පුරාවස්තු මංකොල්ලකාරයෝ මේවා විනාස කරලා දාලා’ඒ මධ්‍යම සංස්කෘතික අරමුදලේ සංරක්ෂණ නිළධාරී ප්‍රියන්ත කුමාර රත්නායකගේ හඬයි.‘අශෝකාරාමය, විජයාරාමය සහ පෙරියම්කුලම් කියලා ගම් තුනක් තියෙනවා මේ වටේට. මධ්‍යම නුවර තමයි ගම් පළාත. නගරයේ ඉදන් කිලෝමීටර් 08ක් විතර දුරිනුයි විජයාරාමය තියෙන්නේ. ආරාමෙ නමින්ම තමයි විජයාරාමය කියලා ගමේ නම හැදිලා තියෙන්නෙත්.රංජිත් ගොඩකුඹුර මධ්‍යම සංස්කෘතික අරමුදලේ සංරක්ෂණ නිලධාරියෙකි. ඔහු අත විජයාරාමයේ දළ සැලසුමකි. විටින් විට කතාබහට එක්වන ඔහු විජයාරාමයේ වී ගබඩාව ගැන පැවසූයේ මෙවැන්නකි.‘මේ තියෙන්නේ ටැම්පිට ක්‍රමයට හදපු වී ගබඩාවක්. ඒ කාලෙ ආරාමෙ හිටපු භික්ෂූන්ගේ එදිනෙදා ආහාර වුවමනාවට මේ ගබඩාව පාවිච්චි කරන්න ඇති. හතර වටින්ම දිය අගලත්, පොකුණු ආදියත් තිබ්බ නිසා ගල් කණු උඩ හදපු මේ වී ගබඩාවට හොඳ ආරක්ෂාවක් ලැබිලා තියෙනවා.’විජයාරාම කැණීම් භූමියේ තැනින් තැන තරුණ, තරුණියන්ය. කතාබහ කරන්නට අදිමදි කළ මේ පරපුර අනාගත ආයෝජනය. ඔවුන් බොහෝ දෙනෙකු එක හුස්මට තම අධ්‍යාපන සුදුසුකම් කීයෙන් ඒ ආයෝජනයේ තරම වටහා ගත හැකි විය. මැණුම් උපකරණ, සටහන් පත්‍රිකා මෙන්ම නොහඳුණන අමුතු උපකරණවලින් සන්නද්ධව සිටි ඔවුන් මේ වනාන්තරයේ අපට නොපෙනෙන යමක් සොයන නියාවකි.මේ අතර මධ්‍යම සංස්කෘතික අරමුදලේ අභයගිරිය ව්‍යාපෘතියේ ව්‍යාපෘති කළමනාකරු ජයන්ත රත්නායක මහතා ලබා දුන් සහයද අමතක කළ නොහැකිය. යළිත් මට අර පඩු සිවු‍රැති උපශාන්ත භික්ෂුවක දාන ශාලාව ආසන්නයෙන් මතුව එනු පෙනෙයි.දුඹුරු පැහැ ගඩොලින් සැදුණු දාන ශාලාව අවට එකම සිලි සිලියකි. ඒ අසල පොකුණේ මාළු මහත් කලබල ඇති කරන්නාක් මෙන් දිය ‍රැලි නැ‍ඟෙයි. දිය අගල කලතමින් කවුරුන් හෝ ඝෝෂා ඇති කරන්නාක් මෙනි. අභයගිරියේ ඝණ්ඨාව නාද වෙයි. සිහින් හඬින් පටන් ගෙන වැඩි දියුණු වෙන පිරිත් සජ්ජායනාවකි.‘යමු නේද?’එහෙම කියන්නේ සුමිත් මහතාය. මම අතීතයේ දුඹුරු පඩිපෙළින් බැස යාන්තමින් එළි පෙහෙළි කළ නටබුන් භූමිය මැදින් දුඹුරු ගඩොලින් තුඟුව නැගී සිටින අභයගිරියට යනු පිණිස පිටත් වෙමි. ඒ වෙනත් ගමනකි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=f1402143</link>
    <topic>කරවිල කතාවේ ඇත්ත කතාව!</topic>
    <author>සටහන සහ ජායාරුප- චිත්‍රාරත්න කළුආරච්චි, හි‍‍ෙඳා්ගම සමුහ</author>
    <content>කරවිල තිත්තය.‍ ඖෂධීය ගුණයෙන් යුක්තය. තිත්ත කතාවේදීත් ඇත්ත කතාවේදීත් කරවිල සිහියට නැගේ. ඇත්ත ඇති සැටියෙන් කියා තිත්ත බොරුව කරවිලට ගාවන්නට තැත්කළ විට ඖෂධය කෙසේ වුව ඇත්ත ලෙඩ වේ.කොහොඹ ගහට කරවිල වැල ගියා සේ තිත්තක් ඇත්ත කරන්නට වෑයම් කළ පුවතක නොදුටු පැත්තක් කතා කිරීම වටින්නේ හැබෑ ගුණය මතු කරන්නට අවැසි බැවිනි.මෙදා පාර ගොතා තිබුයේ රජරට පැත්තෙන්, කොහොඹ ගහක් වැනි ජීවිතය ඔතා දැමීයැයි කී කරවිල ලියවැල ඒ පළාතේ අම්මා කෙනෙකි. ගොතා කිවූ කතාවේ ඒ සැබෑ මව විනිතා සෙනෙවිරත්නායකය. පදිංචිය දුනුමඩලාව ග්‍රාම නිලධාරී වසමේ සිවලාපිටිය ග්‍රාමයේය.ගොවිතැන්බත් කිරීමෙන් ජීවිකාව සපයාගන්නා එගම් වැසියන්ගේ මෙවර ඵලදාව ඉහළය. වට්ටක්කා, අළුපුහුල්, කුරහන්, අමුමිරිස්, සෑම ගෙදරකම පාහේ ගොඩ ගසා ඇත.අමුමිරිස් කිලෝව රුපියල් විස්සකටත් අමු බඩ ඉරිඟු කරලක් රුපියල් හය හතකටත් වට්ටක්කා කිලෝවක් රුපියල් පහකට හෝ ඊට අඩු මුදලකටත් විකුණන මේ ගමේ කරවිල කිලෝ ග්‍රෑමයක මිල රුපියල් හැටහැත්තෑවකි.දුගී දුප්පත්කමට දවස් පහක් තිස්සේම කරවිල කෑවා යයි කියා ලියන්නේ මෙවැනි පසුබිමකය.කෙසේ වුව මේ නිවුන් දරු අම්මා කරවිල පමණක් දිනක් පුරා ආහාරයට ගෙන තිබිණි. ඒ අසල්වැසි අයෙක් කරවිල කෑවාම කිරි වැඩියෙන් එරෙන බව කී නිසාය. කරවිල පමණක් නොව කොස් පොළොස් පවා වැඩියෙන් කෑ විට කිරිදෙන මව්වරුනට වැඩියෙන් කිරි එරෙන බවට ගම් පළාත්වල ඇත්තන්ගේ විශ්වාසයක් පවතී.මේ අම්මාද දවසක් පුරා කරවිල පමණකින් කුස පුරවාගෙන ඊට පසු වේල්තුනක් බත් සහ එළවළු ආහාරයට ගෙනතිබේ. කරවිල ද ඊට ඇතුළත් කරගැනීමට ඇය කටයුතු කර තිබේ.මේ නිසා වැඩියෙන් කිරි එරුනේදැයි දන්නේ ඇය හා නිවුන් දරුවන් පමණි. එහෙත් මෙය සමහරුනට අගුණ වී තිත්ත කතාවකින් රට කලඹන්නට හේතු පිණිස වීම අවාසනාවකි.ඒ මව ඇතුළු පවුලට අනවශ්‍ය තරමේ ප්‍රසිද්ධියක් ලැබිණි. පළාතද රටද දේශපාලන අධිකාරියද ඒ හා සමග අපහසුතාවට පත්විණි. කාට කාට හෝ මඩගැසීමේ කාගේ හෝ උවමනාව ඉටුවිණි.එහෙත් විනීතා සෙනෙවිරත්නායක මව කරවිල පමණක් කෑම හේතුකොටගෙන රෝගාතුර වූයේ නැත. ඇළයාපත්තුව හෝ නොච්චියාගම රෝහල්වලින් ප්‍රතිකාර ලබාගත්තේද නැත. (රෝගයක් නොමැතිව කුමට ප්‍රතිකාර ලබන්නද?) එසේ වුව ලෙඩ දමන්නට උවමනා ඇත්තෝ මුසාව නමැති විෂබීජය රජරට පමණක් නොව රටපුරා පතුරවා හැරියෝය. අවසානයේ ලෙඩ වූයේ ඇ‍ගේ ආත්මයයි. අපහසුතාවට පත්වූයේ ඇගේ පරපුරයි.දින පහක් කරවිල පමණක් ආහාරයට ගත් කිරිදෙන මවක් ලෙඩ වී රෝහලේ යැයි ප්‍රචාරය වූ විට පවුල පමණක් නොව සනුහරයම අපහසුතාවට පත්වන බව පුදුමයක් ද..? හැරත් ගොවිබිම් බහුල අනෙකාගේ දුක හඳුනන මිනිසුන් සිටින රජරට වැනි පෙදෙසක.?දැන් එසේ නම් මේ පිළිබඳ හැබෑ තතු විමසා බැලිය යුත්තේ. අදාළ පිරිසගෙන්ම කරුණු විමසා බැලීමෙනිමම වගකීමෙන් කියා සිටිනවා පසුගිය කාල සීමාව තුළ මෙවැනි නමක් ඇති අයෙකු කරවිල බඩගින්නට කාලා අසනීප වීම නිසා මෙම රෝහලෙන් ප්‍රතිකාර ලබා ගෙන නැහැ. මේ නමින් එවැනි කිසිවෙක් බාහිර ‍රෝහලෙන් ප්‍රතිකාර ලබා ගන නැහැ. ඒ වාගේම ඇළයාපත්තුව රෝහලේ සිට නොච්චියාගම රෝහලට මුළු ඉතිහාසයේ ම මාරු කර එවලා නැහැ. අප රෝහල පිළිබඳ මෙම පුවත පළවීම රෝහලට පමණක් නොව මුළු රටටම අපකීර්තියක් ඇති කිරීමට ගත් උත්සාහයක් ලෙස දකිනවා. අපි රෝගියෙකු මාරු කර යවනවා නම් විශේෂඥ වෛද්‍යවරුන් සිටින රෝහලකට තමයි මාරු කර යවන්නේ. ඒ පුවත සම්පූර්ණ වැරදියි.මේ අම්මා ඇළයාපත්තුව රෝහලට ඇතුළත් වෙලා නොච්චියාගම රෝහලට මාරු කෙරුවලු. ඇළයාපත්තුව කියන්නේ කිලෝමීටර් 7 – 8 ක් පමණ දුර අනුරාධපුර ශික්ෂණ මහරෝහලට නොච්චියාගමට යන්න නම් ඔයාමඩුව හරහා කි‍ලෝමීටර් 35 – 40 පමණ දුර ගෙවා යන්න ඕන. අපේ වෛද්‍යවරුන්ට අපි එහෙම කරන්න ඉඩ දෙන්නේ නෑ. රෝගියෙකු රෝහලකින් මාරු කරනවා නම් ඒ රෝහලට වඩා උසස් ළඟම රෝහලට තමයි මාරු කරන්න ඕන. ඒ නිසා මේ ප්‍රවෘත්තිය අමූලික බොරුවක්.මාගේ විෂයභාර නිසා නීතිමය වශයෙන් මේ ප්‍රවෘත්තියට විරුද්ධව කටයුතු කරන්න පුළුවන් පළාත් සෞඛ්‍ය ඇමතිවරයා යටතේ පවතින රෝහල්වල එහෙම රෝගියෙකු මාරු කර තියෙනවා නම් ඇළයාපත්තුව රෝහලේ වෛද්‍යවරියට විරුද්ධව විනයානුකූලව කටයුතු කරනවා.්‍මේ මාරු කරපු රෝගියා නොච්චියාගම රෝහලට භාරගන්නත් බෑ. ප්‍රාදේශීය ‍රෝහලකින් විශේෂඥ වෛද්‍යවරුන් සිටින රෝහලකට පමණයි මාරු කළ හැක්කේ. ප්‍රාදේශීය රෝහල් අතර රෝගියෙකු මාරු කර යවන් නෑ. මම සෞඛ්‍ය අමාත්‍යාංශය, පළාත් සෞඛ්‍ය සේවා අධ්‍යක්ෂ කාර්යාලය නිළධාරීන් යවා සියලු ලිපිගොනු ඒ ඒ රෝහල්වල තොරතුරු පරීක්ෂා කර තොරතුරු ලබාගත්තා.ඒ නිසා සම්පූර්ණයෙන්ම වැරදි ප්‍රවෘත්තියක්. ගොතාපු කතාවක්.මේ රජරට පළාතට කරන ලද විශාල අවනම්බුවක්. මෙය ලේසි පහසු වැඩක් නොවේ. මේ සියල්ල සිදුවන්නේ පළාත් සභා මැතිවරණ ඉලක්ක කර ගෙනයි. ඡන්ද දායකයා අකර්මණ්‍ය කරලා ඡන්ද ලබා ගැනීමේ ව්‍යාපාරයක් මේ කරලා තියෙන්නේ.ජනතාව හැටියට තේරුම්ගන්න ඕන. කවුරුත්ම රජරට අපි කෙනෙක්ව බඩගින්නේ මැරෙන්න දෙන්නේ නෑ.සිවලාපිටිය ගම්මානයටද ලොකු අවමානයක් සිදු වෙලා. රටතුළ කලබැගැනියක් ඇති කරලා ඡන්ද දිනා ගැනීමේ කුමන්ත්‍රණයක් ලෙස මා දකිනවා.මම ඇලයාපත්තුව රෝහලෙන් හෝ නොච්චියාගම රෝහලෙන් ප්‍රතිකාර ලබා ගෙනත් නැහැ. රෝහල් දෙකේම නතරවී සිටියෙත් නැහැ. මට නිවුන්නු දෙන්නෙක් ඉන්නේ බොහෝ අය කිවුවා කරවිලවලට කිරි එරෙන බව. ඒ අනුව එක් දිනක් තනිකරම කරවිල කෑවා. ඊට පසු වේල් තුනක් බත් සහ එළවළු සමග කරවිලද කෑවා.මම සියලු ලිපි ගොනු පරීක්ෂා කළා. මේ නමින් ඇළයාපත්තුව රෝහලේ නතරවී ප්‍රතිකාර ලබා ගෙන නෑ. අභ්‍යන්තර හෝ බාහිර රෝගි වශයෙන් ද ප්‍රතිකාර ලබා නොමැතිබව මම වගකීමෙන් දන්වා සිටිනවා. මෙම ‍රෝහලට රෝගියෙකු ඇතුළත් කළ පසු ඇය හෝ ඔහු මාරු කර යවන්නේ නම් අනුරාධපුර ශික්ෂණ රෝහලට තමයි රෝගියා මාරු කර යවන්නේ.වැඩිපුර ප්‍රතිකාර සඳහා නොච්චියාගම රෝහලට කිසිසේත්ම රෝගියෙකු මාරු කර යවන්න අපට බැහැ. එය නීති විරෝධීයි අපි කවරදාවත්ම එහෙම මාරු කර යවලා නෑ.කරවිල කාලා අමාරු වූ මවක හෝ දරුවන් ඇලයාපත්තුව රෝහලට කිසිසේත්ම ඇතුළත් කර නොමැති බවත් නොච්චියාගම රෝහලට කිසිම රෝගියෙකු මාරු කරයවා නොමැති බවත් මා වගකීමෙන් දන්වා සිටිනවා. ඇළයාපත්තුව රෝහලට මෙම ප්‍රවෘත්තිය මඟින් විශාල අපකීර්තියක් ඇති වෙලා. මහවිලච්චිය ප්‍රාදේශීය රෝහල් ආයතන භාර වෛද්‍ය නිලධාරියා ලෙස වගකීමෙන් කියා සිටිනවා. මෙම රෝහලේ බඩගින්නට කරවිල කෑ අයෙක් නතරකර නොමැති බව. සිවලාපිටිය ගමේ සියලුම දෙනාගේ රෝහල තමයි මහවිලච්චිය රෝහල. පසුගිය කාලය තුළ එවැනි සිද්ධියක් අප රෝහලන් වාර්තා වී නෑ.මගේ රෝහලේ බල ප්‍රදේශය නිසා මේ පිළිබඳව සොයා බැලුවා. මාස දෙක හමාරක් පමණ වයසැති නිවුන් දරුවන් හට වැඩියෙන් කිරි ලබා දීමට මවක් කිරි එරෙන්නට කරවිල තනිකර එක වේලක් කෑ බවත් දින තුනක් බත් සහ අනෙක් එළවළු සමග ආහාරයට ගත් බවත් දැන ගත්තා. හැබැයි බඩගින්නට නොවෙයි කිරි එරෙන්නට කියලා ඒ අය පවසනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=f1402144</link>
    <topic>බුදු දහම පූජා ගොඩකින් වැහිලා</topic>
    <author>සාකච්ඡා කළේ</author>
    <content>ධර්මය පිළිපදින පිරිසට වඩා ධර්මය ප්‍රචාරය කරන පිරිස වැඩි වීම මත ධර්ම ප්‍රචාරයේ ද තරගකාරී බවක් ඇතිවී තිබෙන බව දක්නට ලැබෙන්නකි. ධර්මය දැන සිටීම පමණක් ධර්ම ප්‍රචාරයට සුදුසු කමක් නොවන්නේ ය. එය පිළිපැදීම අනිවාර්ය කරුණකි. එසේ නොවීම මත සමාජයේ විවිධ වූ ආගමික ගැටුම් ඇතිවීම සාමාන්‍ය දෙයක් බවට පත්වී ඇත. මේ පිළිබඳ අප රත්මලාන ධර්ම පර්යේෂණාලයේ අධ්‍යක්ෂ හෑගොඩ විපස්සි හිමියන් සමඟ කළ සාකච්ඡාවකි මේ.* ආගම හා ධර්මය බිහිවන්නේ යහපත් සමාජ ශෝධනයක් උදෙසායි. එහෙත් වර්තමානයේ වුවත් බොහෝ ගැටුම්වලට මූල හේතුවක් වී තිබෙන්නේ ආගමික ගැටුම් බව දක්නට ලැබෙනවා. එය බොහෝ විට සිදුවන්නේ ප්‍රචාරණය සම්බන්ධවයි. මේ ගැන ඔබ වහන්සේගේ අදහස කමක්ද?ඇතැම් ආගම් බිහිවන පරිසරය අනුව ඒවා ව්‍යාප්ත කිරීමේ දී ගැටුම්කාරී තත්ත්ව උද්ගත වෙනවා. ලෝකයේ විවිධ විවාද පවතින බව බුද්ධ දේශනාවේ සඳහන් වෙනවා. මව - පියා, දූ - පුතුන්, ඥාති වර්ගයා යනාදී ලෙස ඔවුනොවුන් අතරත් විවාද පවතිනවා.විවාද නැති කාලයක්, ස්ථානයක් ලෝකයේ නැහැ. මේ සියලු විවාදයන්ට හේතුව ලෙස බුදු දහම දක්වන්නේ කාමය හා දෘෂ්ටියයි. කාමය කියන්නේ කැමැත්ත. දෘෂ්ටිවල එල්බ සිටින පුද්ගලයා තමන්ගේ මතය පමණක් නිවැරැදියි කියල සිතනවා. බොහෝ දේවවාදී ආගම්වල මේ තත්ත්වය දක්නට ලැබෙනවා.සමාජානුයෝජනයේදී දේවවාදී ආගම් පවා ගැටුම් ඇති නොවන ලෙස ජිවත්වෙන්න උත්සාහ කළ බව පෙනෙනවා. එහෙත් තමන්ගේ මතය පමණක් නිවැරදියි කියන තැන ඉඳගෙන ඉදිරිපත් කරන නිසා එහිදී ගැටුම් ඇතිවීමට තිබෙන ඉඩ වැඩියි. ඒවගේම ආගමික සංකල්ප බිහිවීමේදී ගැඹුරු පරිඥානයකින් තොරවීමත් ඊට හේතුවක්ව තිබෙනවා. ඇතැම් ආගම් ගුප්තමය හේතුමත බිහිවීම හෝ වෙනත් බලපෑම් මත බිහිවී තිබෙනවා.බුදු දහම මේ කුමන අංශයට ද අයත් වන්නේ කියා කෙනෙකුට ගැටලුවක් මතුවෙන්න පුළුවන්. බුදු දහම දේව වාදයක් නෙවෙයි. එය බිහිවන්නේත් ගුප්තාර්ථයෙන් නෙවෙයි. සසර කලකිරීම වැනි ගැඹුරු ජීවිත පරිඥානයකින් අපට තීන්දු තීරණ ගැනීමේදී සතර අගතියෙන් තොර වෙන්න උපදෙස් ලැබී තිබෙනවා. එහිදී ගැටුම් ඇතිවන්නේ නැහැ. මෙයින් අනෙක් ආගම් පහත් කිරීමක් කොහෙත්ම සිදුවන්නේ නැහැ. හැබැයි කරුණා මෛත්‍රිය පදනම් කරගෙන ආගම් ප්‍රචාරය වෙනවා නම් ගැටුම් ඇතිවන්නේ නැහැ.* ආගම දහම පිළිපැදීමට වඩා බොහෝ කොටස් රොද බැඳගෙන සිටින්නේ ප්‍රචාරණය උදෙසා බවක් දක්නට ලැබෙනවාද?ප්‍රතිපත්තිමය වශයෙන් දහමක් පවතිනවා නම්, එතන ගැටුමක් නොවෙන්න පුළුවන්. ඒත් ප්‍රතිපත්ති රාමුවක් ඇතැම් ආගම්වල නැහැ. ඒ නිසා තමයි බලහත්කාරයෙන් ප්‍රචාරය කරන්න සූදානම් වෙන්නෙ. එහි ප්‍රතිඵලය තමයි ගැටුම. ඒ කියන්නේ ධර්මයේ අඩංගු කරුණු පිළි නොපැදීමයි. බුදු දහමේ ගත්තම කියන්නේ ප්‍රතිපත්ති මාලාවක්. සීල සමාදානය කියන්නේ ප්‍රතිපත්තියක්. හැබැයි ආගමික කල්ලිවලට එබඳු ප්‍රතිපත්ති නැහැ.* තමන්ගේ ආගම ප්‍රචාරණයට කාටත් අයිතියක් තිබෙනවා. එහෙත් ප්‍රචාරණයට පෙර පිළිපැදීම කළ යුතුයි නේද හාමුදුරුවනේ?බුදු දහම ප්‍රචාරය කිරීම කියන්නේ ප්‍රතිපත්ති ගරුක ලෙස බුදු දහම පිළිපැදීම යි. ධර්ම කාරණා පිළිපදිනවිට ඉ‍බේම ඒ ධර්මය ප්‍රචාරය වෙනවා. බුදු දහම සම්බන්ධයෙන් යම් ප්‍රශ්නයක් මතුවෙනවා නම් ඊට හේතුව වන්නේ ධර්මය පිළිනොපැදීමයි. ධර්මයේ පිහිටා කටයුතු නොකිරීමයි.* බුදු දහම සම්බන්ධයෙනුත් එබඳු ගැටලු තිබෙනවා. ඇතැම් පූජා චාරිත්‍ර අලුතින් බිහිවෙනවා. ඒ ඇතැම් ආමිස පූජා ප්‍රතිපත්ති පූජාවන්ට සමපාත නොවන බවක් ද දක්නට ලැබෙනවා. ?බුදු දහම භක්තිවාදයක් නෙවෙයි. දහම වරදවා තේරුම් ගත්ත අය ප්‍රචාරණ‍ෙය් මුවාවෙන් භක්තිවාදයක් ඉස්මතු කරල තියෙනවා. බුද්ධ දේශනාවේ “ආමිස පූජා” තිබෙනවා. ඒත් “ප්‍රතිපත්ති පූජා” කියල නැහැ. ‘පටිපත්ති පූජා’ කියන වචනය ත්‍රිපිටකයේ නැහැ. ඒ මොකද ප්‍රතිපත්ති කියන්නෙ පූජාවක් නෙවෙයි.ආමිස පූජා කියන්නෙ මොකක්ද කියල බොහෝ බෞද්ධයන් දන්නෙත් නැහැ. ආමිස කියන්නේ සිව්පසයයි. ඒවා පූජා කිරීම ආමිස පූජාවයි. භික්ෂූන්ට සිව්පසය ගරුකොට සලක්න එපා කියලා බුද්ධ දේශනාවේ සඳහන් වෙනවා. ඒ කියන්නේ භික්ෂූන් වහන්සේලා ආමිස පූජා නොකළ යුතුයි කියන දේ නොවෙයි.ගිහි පැවිදි කවුරු වුණත් ‍මේ පූජාවලින් බලාපොරොත්තු වෙන්නෙ ලෝභ ද්වේශ ආදී අකුසල මූල තුනීකර ගැනීමයි. චීවර, පිණ්ඩපාත, සේනාසන, ගිලානප්‍රත්‍ය යන සතර භික්ෂූන් සම්බන්ධයෙන් යෙදෙන විට සිව්පසය ලෙස නම් කරනවා. ඒත් එය ගිහි පරිභෝජනයට එනවිට ආහාර, ඇඳුම්, නිවාස, බෙහෙත් ලෙස පරිවර්තනය වෙනවා.සමාජයේ මේවා පරිත්‍යාග කිරීමත් ආමිස පූජා වෙනවා. මේ ක්‍රමවේදය මඟින් ප්‍රතිපත්තියක් බිහිවෙනවා. ඒක පූජාවක් නෙවෙයි. මේ ක්‍රමය නොදන්නා ක්‍රම මත විවිධ පූජා ඇතිවෙලා තියෙනවා. ඒ පූජා ඇතිවී තිබෙන්නේ අපේ විවාද පිළි ගැනීම් මතයි. ඒ බො‍හෝදෙනා පිළිපදින්නේ බුද්ධ දේශනාව නෙවෙයි. සමාජය හා සමාජයේ විවිධ වූ සංකල්පයි.* එසේ සමාජය අදහාගෙන බිහි කරන පූජාවන්ට ඔබ වහන්සේට උදාහරණ තිබෙනවාද?කෙනෙක් ගර්භණී මාතා පූජා කියල කරනවා. ආශිර්වාදාත්මක ගිතෙල් පූජාවක් කරනවා. තව කෙනෙක් මහා ආශිර්වාදාත්මක අබතෙල් පූජාවක් තියනවා. ඇතැමෙක් රාවණාටත් පූජා පවත්වනවා. මේවා සමාජයේ තිබූ සංකල්පවලට ආදේශ කිරීම් පමණයි. අරහං පහන් පූජා ක්‍රමයක් තවත් කෙනෙක් කරනවා.සත්බුදු පූජා පවත්වනවා. ඒක බුදු හාමුදුරු කෙනෙකුට පූජා පවත්වල නිවන් දකින්න බැරිතැන බුදුවරු සත් නමකට පූජා පවත්වනවා ද විය හැකියි. මේ විදියට ගියාම සමාජයේ ප්‍රචලිත දේට ආදේශ ඉදිරිපත් කරනවා පමණයි. බුදු දහම පිළිපදින්නේත් නැහැ. එය සමාජගත වන්නේත් නැහැ. අවසානයේ බුදු දහම වෙනුවට සමාජ පිළිපැදීමක් තමයි සිදුවී තිබෙන්නේ.බුදුන් දකින්න නම් අපි ධර්මය කියවන්න ඕනෑ. අපේ තුන්පිටකය සමාජගත කරන්න ඕනෑ. මේ දුර්වලතා මතු වෙන්නේ ධර්මය නොදන්නා ක්‍රම නිසයි. සමාජය පිළිබඳ කතා කර කර ඉන් නැතුව ධර්මය පිළිබඳ බණ කියන්න ආරම්භ කරන්න ඕනෑ. ධර්ම ඥානයෙන් පුද්ගලයා පිරිහෙනවිට ගුණධර්මවලිනුත් පිරිහෙනවා. ගුණධර්ම පිරිහුණු පුද්ගලයන් අතින් තමයි මේ වැනි භක්තිවාදී ගුප්තාර්ථ බිහිවන්නේ.අපේ බුද්ධ වන්දනාව, බෝධි පූජාව චිරාත් කාලයක් පැවතුනා. එය බොහෝදෙනා එකතුව සරල ලෙස පිළිපැද්දා. ශ්‍රද්ධාව ජනනය කරන්න එය හේතු වුණා. අද ඒ තත්ත්වය වෙනස් වෙලා අනවශ්‍ය භක්තිවාදයක් වෙත ගමන් කරන බව පේන්න තියෙනවා.* ඔබ වහන්සේ දේශනා කරන්නේ මේ භක්තිවාදී හැරවුමත් සමඟ ධර්ම කාරණා සමාජයෙන් ගිලිහී තිබෙන බවක් ද?අපි වසර හතරක් තිස්සේ එකම කාරණයක් පිළිබඳ ධර්ම දේශනා පවත්වනවා. ඒ තමයි “අභය දානය” කියන සංකල්පය. ‘ප්‍රඤ්ඤාභිසන්ද’ සූත්‍රය පදනම් කරගෙනයි මේ දේශනා පැවැත්වෙන්නේ. එහිදී අපි අභය දානය කියන්නෙ මොකක්ද කියලා ඇහුවම බොහෝදෙනා පිළිතුර දන්නේ නැහැ.බොහෝ දෙනා පිළිගෙන තිබෙන්නේ මරණයට කැපවූ සත්තු බේරාගැනීම කියලා. බොහෝ අය කීවේ ගවයන් නිදහස් කිරීම කියලා. සරල ධර්ම කාරණා වුණත් දැනටමත් සමාජයෙන් ගිලිහිලා ගිහිල්ලා. හැබැයි අපි විවිධ භක්ති පූජා පවත්ව පවත්ව ඉන්නවා.අභය දානය කියන්නේ එක පැත්තකින් පංචශීලය ආරක්ෂා කිරීමයි. නිදසුනක් විදියට සමාජයේ සොරුන් සිටිනවා නම් අපට නිරායාසයෙන් ම සොරබිය දැනෙනවා. සොරකම නැත්නම් අපට සොරබියක් කොයින්ද? ඒ වගේම අනෙක් සිල්පද ආරක්ෂා වෙනවා නම් ඉබේම සමාජයට අභය දානයක් ලැබෙනවා. අපි අභය දානය ගන්න ඕනෑ ඒ කියන අර්ථයෙනුයි.* ස්වාමින්වහන්ස, නිවැරදි ධර්ම ප්‍රචාරයක් සඳහා බුදුරජාණන් වහන්සේ ප්‍රථම රහත් හැටනම අමතා කළ “චරථ භික්ඛවේ චාරිකං බහු ජන හිතාය, බහුජන සුඛාය...” ආදි කොටගත් දේශනාව අපේ ධර්ම ප්‍රචාරණයේ ප්‍රමිතිය හා ක්‍රමවේදය ඇතුළත්වන බවක් මට හැඟෙනවා.?ඔව්. එය බොහෝදෙනාගේ හිත සුව පිණිසයි. මේ සියලු ජර (ජරාවට පත්වීම), මර (මරණයට පත්වීම) සිදුවන්නේ ඉපදීම නිසයි. එය නැවැත්වීමට චතුරාර්ය සත්‍ය අවබෝධ කරගත යුතුයි. වර්තමානයේ දී අපට පර්යාප්ති සායනයක් තිබෙනවා. ඒ කියන්නේ ත්‍රිපිටකයයි.බුද්ධ දේශනාව වර්තමාන සමාජයේ නියෝජනය වන්නේ ත්‍රිපිටකයෙන්. එය පරිශීලනය කර අනුගමනය කළ යුතු වෙනවා. ඒ වගේම මුල මැද අග කලණ වූ දහමක් දේශනා කරන්න කියලත් උන්වහන්සේ එහි දී දේශනා කරලා තියෙනවා. ඒ කියන්නේ සම්පූර්ණ දේශනාවක්.බුදු දහමට කාටවත් ලෝප, ආදේශ, ආගම කියන ව්‍යාකරණ තුන්විදිය එකතු කරන්න බැහැ. ඒ කියන්නේ අඩු කිරීම්, තිබෙන දෙය වෙනුවට වෙනත් දේ එකතු කිරීම්, අලුතින්ම යමක් එකතු කිරීම් ආදිය සිදු කරන්න බැහැ. මොකද මේ තිබෙන්නේ මුල මැද අග කලණ වූ දහමක්. නිර්මාණ සූමයට අවශ්‍ය සියලු කාරණා මේ පර්යාප්ති ශාසනයේ තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>14</day>
    </date>
    <link>http://www.dinamina.lk/2014/02/14/_art.asp?fn=f1402145</link>
    <topic>නවම් පෝදා ධර්මානුශාසනාව</topic>
    <author>මාතර කෝට්ටේගොඩ බෙලිවත්ත</author>
    <content>අද නවම් මස පුරපසළොස්වක පෝ දිනයයි. ශාසනික වශයෙන් ඉතා වැදගත් සිදුවීම් රැසක් සිදු වූ දිනයකි. සැරියුත් - මුගලන් ප්‍රථම සංඝ සම්මේලනය පවත්වා සැරියුත් - මුගලන් දෙනමට අගසව් තනතුරු පිරිනැමීම, ඕවාද ප්‍රාතිමෝක්ෂය දේශනා කිරීම, විශාලා මහනුවර චාපාල චේතිය අසල දී ආයු සංස්කාරය අතහැරීම යන කාරණා ඒ අතර ප්‍රමුඛ වේ.බුදු රදුන් ප්‍රමුඛ සංඝරත්නය යනු අතිශයින්ම විධිමත් සංස්ථාවකි. ඒ තුළ ඒකාධිකාරයක් හෝ අගතිගාමීත්වයක් කිසිසේත් දක්නට නොලැබුණි. එහි යහපැවැත්ම උදෙසා බුදු රදුන් යම් යම් අවස්ථාවලදී ශික්ෂාවන් ද පනවන ලදී, තවද ශ්‍රාවකයන් අතර වූ යම් යම් දක්ෂතා ඇති ශ්‍රාවකයන්ට ඒ හැකියාව මුල්කොට ගෙන තනතුරු ද ප්‍රදානය කළහ. ඒ සඳහා ඥාතීත්වය හෝ තමාට සමීපත්වය අදාළ නොවීය. එකම සුදුසුකම වූයේ ඔහු හෝ ඇය ඒ සඳහා දක්ෂයෙකු වීම පමණි.සැරියුත් - මුගලන් යන තෙරවරුන් අගසවු තනතුරු ලැබුවේ ඔවුන් තුළ වූ කුසලතාව පදනම් කරගෙනය. තවද සැරියුත් තෙරුන් ප්‍රඥාසම්පන්න අය අතර අගතැන්පත් වූහ. එසේම මුගලන් තෙරුන් සෘද්ධිමතුන් අතර අගතැන්පත් වූහ. එම තනතුරු ද ලැබුණේ ඔවුන් තුළ වූ හැකියාව නිසාමය.භාග්‍යවතුන් වහන්සේගේ ශාසනයෙහි පදනම නිස්සරණයයි. එනම් අතහැරීමයි. එසේ අතහරිනුයේ කෙළෙසුන් ය. එසේ බැහැර කළ කෙළෙස් ඇත්තන් තුළ මට මේ මේ තනතුරු වේවායි තෘෂ්ණාමූලික අදහස් නොවූයේම ය.වර්තමාන සමාජය තම යුතුකම් කොටස ඉටුකොට අහිංසක සතුටක් ලබනවා වෙනුවට තනතුරු නම්බු නාම පසුපස හඹා යන තත්ත්වයක් දක්නට ලැබේ. නායකත්වයට පත්වන්නන් බොහෝ හෙයින් තනතුරු ප්‍රදානය කිරීමේදී ඥාතීත්වය හා මිත්‍රත්වය පදනම් කර ගන්නා අතර තත්විෂය ගැන ප්‍රවීණයන් නොසලකා හරිනු ලැබ ඇත.එනිසා නියමාකාරයෙන් අදාළ සේවය සැලසීම සිදුනොවන ආකාරයක් දක්නට ලැබේ. එය මතු පරපුරට කරනු ලබන මහත් වූ අවැඩදායී කටයුත්තකි. අනාගත‍ය සැකසීම සඳහා ක්‍රියාත්මක වන රටේ ජීවනාලිය බඳු පාසල් පද්ධතිය හා විශ්වවිද්‍යාලය ඇතුළු වගකිවයුතු බොහෝ ආයතන තුළ මේ තත්ත්වය ක්‍රියාත්මක වීම නිසා රටට සිදුවන පාඩුව ශීඝ්‍ර වනු දැකිය හැකිය.තවද රටේ පුරවැසියන් වන අප සියලු දෙනාට ද උසස් වූ වගකීමක් ඇත. එනම් රටේ, පළාතේ, ප්‍රදේශයේ නායකයන් පත්කිරීමේ බලය පවත්නේ අප හටය. එහිදී එම තනතුර සඳහා පුද්ගලයන් තේරීමේදී අප කළ යුතු වන්නේ ඔහු කෙතරම් උගත්, පරිණත පුද්ගලයෙකු ද යන වග මිසක් ඔහුගේ රූපය, ඥාතීත්වය හෝ බලය නිසා නොවේ.නූගතුන්, බ‍ලලෝභීන් බලයට පත් කිරීම නිසා එහි අදීනව විඳින්නට සිදු වනුයේ ඔබට හා මා හට ම යන වග සිතා එය සිදු කළ යුතුය. රටේ බොහෝ නමගිය අපචාර සිදු කරන පාතාල නායකයන්ට රැකවරණය සලසන දේශපාලකයන් වෙනුවට රටේ යහපාලනය තහවුරු කළ හැකි නායකයන් අදාළ තනතුරුවලට පත් කළ යුතුය.බුදුරජාණන් වහන්සේ විසින් බිහිකරන ලද්දේ ධර්ම රාජ්‍යයකි. එසේ වූ රාජ්‍යයේ නායකත්වය තමා අවබෝධ කරගත් ධර්මය වෙත පවරන ලද බුදුරජාණන් වහන්සේ තම වයස අවුරුදු 80 දී ආයු සංස්කාරය අතහරින ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021528</link>
    <topic>අපේ තරුණයන්ගේ සියලු වගකීම්පියකු වශයෙන් භාර ගන්නවා</topic>
    <author>ධනුෂ්ක ගොඩකුඹුර</author>
    <content>තම දරුවන්ගේ මෙන්ම මේ රටේ සියලු තරුණයන්ගේ වගකීමත් පියකු වශයෙන් තමා භාර ගන්නා බව ජනාධිපති මහින්ද රාජපක්ෂ මහතා සුගතදාස ගෘහස්ථ ක්‍රීඩාංගණයට එක් ව සිටි ශ්‍රී ලාංකේය තරුණ පරපුරේ ඔල්වරසන් මධ්‍යයේ ඊයේ (14) පැවැසීය.තරුණ දරුවන් තිදෙනකුගේ පියකු වශයෙන් තරුණ හදවත් පිළිබඳ අවබෝධයක් තමාට ඇති බව පැවසූ ජනාධිපතිවරයා මේ තරුණ දූ පුතුන් පිළිබඳ විශ්වාසය තබන ලෙසත් සියලුදෙනාගෙන් ඉල්ලා සිටියේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ ජාතික තරුණ ප්‍රතිපත්තිය එළිදැක්වීමේ අවස්ථාවට කොළඹ, සුගතදාස ගෘහස්ථ ක්‍රීඩාංගණයේ දී එක්වෙමිනි. ලේ හැලූ තරුණ පරපුර රට නඟන්නට දහදිය හෙලන තරුණ පරපුරක් කිරීමේ වගකීම අපට තිබෙන බව තරුණ කාලය වටිනා ආකාරයට ගෙවීමට අවශ්‍ය පරිසරය සැකසීම රජයක යුතුකම බවත් අවධාරණය කළේය.යෞවන කටයුතු හා නිපුණතා සංවර්ධන අමාත්‍යාංශය, ජාතික තරුණ සේවා සභාව සහ ශ්‍රී ලංකා විවෘත විශ්වවිද්‍යාලයේ සමාජ අධ්‍යන දෙපාර්තමේන්තුවේ දායකත්වයෙන් නිර්මාණය කෙරුණු ජාතික තරුණ ප්‍රතිපත්තිය ශ්‍රී ලංකාවේ සියලු ජාතීන්, ආගමිකයන්, වෘත්තිකයන් නියෝජනය වන පරිදි තෝරා ගත් තරුණ පිරිසක් අතින් ජනාධිපතිතුමා වෙත නිල වශයෙන් පිළිගැන්විණ.ඕනෑ මිනිසකුගේ වටිනාම කාලය ලෙස සැළකෙන තරුණයන් වෙනුවෙන් ජාතික තරුණ ප්‍රතිපත්තිය එළිදක්වන්නේ උතුරේ මෙන්ම දකුණේත් තරුණයන්ගේ ලේ නොසෙල්වෙන පරිසරයක් නිර්මාණය කිරීමෙන් අනතුරුව බව ජනාධිපති මහින්ද රාජපක්ෂ මහතා පැවැසීය.මීට වසර හය හතකට පෙර මෙම ප්‍රතිපත්තිය ඉදිරිපත් කළා නම් එය මීට වඩා වෙනස් වන්නට ඉඩ තිබුණු බව පෙන්වා දුන් ජනාධිපතිවරයා එසේ වූවා නම් උතුරේ තරුණයන් අවි බිම දමා සාමයට ගෙන ඒම, යුද්ධයෙන් ජීවිත අහිමි වන උතුරේ මෙන්ම දකුණේ තරුණයන් බේරා ගැනීම, රැකියා විරහිත භාවය වැනි කරුණු එහි අඩංගු වන්නට තිබුණු බව ප්‍රකාශ කළේය. උතුරේ මෙන්ම දකුණේ තරුණයන්ගේත් ලේ නොසෙල්වෙන පරිසරයක් ගොඩනැඟීමෙන් අනතුරුව ගෙන එන මෙම තරුණ ප්‍රතිපත්තිය තරුණයන්ට ආදරයෙන් භාර ගත හැකි ප්‍රතිපත්තියක් බවට පත් ව ඇති බවත් ජනාධිපතිවරයා පැවැසීය.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, පාර්ලිමේන්තු මන්ත්‍රීවරුන් වන ජේ. ආර්. පී. සූරියප්පෙරුම, නාමල් රාජපක්ෂ, උදිත් ලොකුබණ්ඩාර, ජාතික තරුණ සේවා සභාවේ සභාපති ලලිත් පියුම් පෙරේරා මහත්වරුන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n1402152</link>
    <topic>ශ්‍රීපාදස්ථානය කරුණා කිරීමට ලක්ෂයකට ආසන්න බැතිමත්හු පැමිණෙති</topic>
    <author>අසේල කුරුළුවංශ</author>
    <content>නවම් පෝය හා සති අන්තයේ දීර්ග නිවාඩුවක් හේතුවෙන් ශ්‍රි පාදය කරුණා කිරිමට හැටන් මාර්ගය ඔස්සේ ඊයේ දහවල් වනවිට ලක්ෂයකට ආසන්න වන්දනා කරුවන් පිරිසක් දිවයිනේ විවිධ ප්‍රදේශවල සිට පැමිණ ඇති බව නල්ලතන්නි පොලිසිය පවසයි.මෙම වන්දනාකරුවන් පැමිණි වාහන නල්ලතන්නි නගරයේ සිට මස්කෙළිය දෙසට කිලෝමිටර 05 ක් දුරට ප්‍රධාන මාර්ගයේ පසෙක නතර කැර ඇත. හැටන් මාර්ගයට අමතරව රත්නපුර පලාබද්දල මාර්ගය ඔස්සේ ද ශ්‍රි පාද මළුවට අති විශාල ජනකායක් පැමිණ ඇති බවද නල්ලතන්නි පොලිසිය පවසනවා.වන්දනා කරුවන්ට අවශ්‍ය සියළුම පහසුකම් සලසා ඇති බව නුවරඑළිය දිස්ත්‍රික් ලේකම් ඩි.පි.ජි කුමාරසිරි මහතා පැවසීය. කාසල්රි හා මඋස්සාකැලේ ජලාශවල ජල මට්ටම සිඝ්‍රයෙන් පහළ බැස ඇති නිසා එම ජලාශවල බැස දිය නැම සිදු නොකරන ලෙසට දිස්ත්‍රික් ලේකම් වරයා වන්දනා කරුවන්ගෙන් ඉල්ලා සිටිනවා.ශ්‍රි පාද වන්දනාවේ පැමිණෙන වැඩි පිරිසක් ශ්‍රි පාද මළුවේ අලුතින් ස්ථාපනය කරන ලද දොළොස්මහේ පහණ හා ඝාණඨාර කුළුණ දැක බලා ගැනිමට පැමිණෙන බවයි වන්දනා කරුවන් පවසන්නේ. හැටන් සිට නල්ලතන්නිය දක්වා ශ්‍රි පාද වන්දනා කරුවන් වෙනුවෙන් විශේෂ ලංගම බස්රථ සේවයක්ද ආරම්භ කැර තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n1402153</link>
    <topic>ධර්මාචාර්ය විභාගය සමත් 1000කට ගුරු සහායක පත්වීම්</topic>
    <author>සුභාෂීණී සේනානායක</author>
    <content>බෞද්ධ ධර්මාචාර්ය විභාගය සමත් 1000ක් ගුරු සහායකයින් ලෙස ගුරු සේවයට මෙම 18 වැනිදා එක් වෙති.ගුරු සහායකයින් ලෙස ගුරු සේවයට එත් වන මෙම ගුරු පිරිස ජනාධිපති මහින්ද රාජපක්ෂ මහතා අතින් පත්වීම් ලිපි ලබා ගැනිමට නියමිතය.සෑම පළාතක්ම ආවරණය වන ලෙස මෙම ගුරු සහායකයින් පිරිස බඳවා ගැනීමට කටයුතු කැර ඇත.මේ සම්බන්ධ ගැසට් නිවේදකය පසුගිය මැයි මස 23 වැනිදා ගැසට් පත්‍රයේ පළ කැර ඇති අතර පත්වීම් ලබන ගුරු සහායකයින් පිරිස රට පුරා පිහිටි පාසල් වලට අනුයුක්ත කරනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n1402154</link>
    <topic>බෞද්ධ භික්ෂුන් වහන්සේටසෞඛ්‍යසම්පන්න දැහැත් විටක්</topic>
    <author>නිරූෂි විමලවීර</author>
    <content>බෞද්ධ භික්ෂුන් වහන්සේලාට "සෞඛ්‍ය සම්පන්න දැහැත් විටක් "හඳුන්වා දීමේ ජාතික වැඩපිළිවෙළ අද (15) පොළොන්නරුව හිඟුරක්ගොඩදි ඇරඹේ.ශ්‍රි ලංකාවේ මසකට මුඛ පිළිකාවෙන් පුද්ගලයන් 120 දෙනෙක් මිය යෑමත් මුඛ පිළිකාව සඳහා බුලත්විට ඍජුව බලපෑමත් පුවක් හුණු හා දුම්කොළ බරපතල පිළිකා කාරකයක් බව වෛද්‍ය පරීක්ෂණවලින් තහවුරු වී තිබීමත් හේතුවෙන් මෙම ජාතික වැඩපිළිවෙළ හඳුන්වා දීමට ආණ්ඩුව තීරණය කළ බව සෞඛ්‍ය අමාත්‍යාංශය පවසයි.එසේම බුලත්විට මුඛ පිළිකාවට පමණක් නොව ගලනාලයේ හා ආමාශයේ පිළිකා වලටද බලපාන බව ලෝක සෞඛ්‍ය සංවිධානය තහවුරු කැරගෙන තිබේ.බුලත් විටවල අඩංගු පුවක් ,හුණු හා දුම්කොළ වෙනුවට ඹෟෂධීය සංයෝගයන්වන කරදමුංගු ,කරාබු නැටි ,සාදික්කා , වසාවාස හා එනසාල් හදුන්වා දීම මෙම ජාතික වැඩපිළිවෙළ යටතේ සිදු කෙරෙන බව සෞඛ්‍ය ඇමැති මෛත්‍රිපාල සිරිසේන මහතා අනාවරණය කෙළේය.බුලත් විට සඳහා මෙවන් ඹෟෂධිය කුළු බඩු භාවිතා කිරීමෙන් මුඛයේ හා දත් වල සෞඛ්‍ය තත්ත්වය ආරක්ෂා වෙන බවත් මුඛ්‍ය දුර්ගන්ධය මෙන්ම දත් මුල් දිය වීම වළකාලන බවත් සෞඛ්‍ය පරීක්ෂණ වලින් තහවුරු වී ඇතැයි ඇමැතිවරයා සදහන් කෙළේය.ලන්දේසි මෙරට ආක්‍රමණය කිරීමට පෙර බුලත් විට සඳහා ශ්‍රි ලාංකිකයන් භාවිතා කෙළේ අලුතින් හදුන්වා දෙන ඹෟෂධීය කුළු බඩු වට්ටෝරුව බව පැහැදිලි කළ ඇමැතිවරයා මෙම ඹෟෂධිය කුළුබඩු වල ඹෟෂධීය ගුණ ඇති බව රොබට් නොක්ස්ද කියා ඇති බව වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n1402155</link>
    <topic>පෝක් සමුද්‍ර සන්ධියේ ධීවර කටයුතුවලින්තමිල්නාඩු ධීවරයන් ඉවතට</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ඉන්දියාව අතර පිහිටි පොක් සමුද්‍ර සන්ධියේ යාන්ත්‍රික ධීවර කටයුතුවල යෙදීමෙන් ඉවත්වීමට තමිල්නාඩු ධීවරයන් තීරණය කරයි.ඉන්දු - ලංකා ධීවර ගැටලුව සම්බන්ධයෙන් සාකච්ඡා කළ ශ්‍රී ලංකා නියෝජිත කණ්ඩායමේ ඉල්ලීමකට අනුව මෙලෙස ධීවර කටයුතු වලින් ඉවත්වීමට තීරණය කැර තිබෙන අතර එය මේ මස 13 ‍වැනි දා සිට එළඹෙන මාර්තු මස 13වැනි දක්වා ක්‍රියාත්මක වන බව වාර්තා වෙයි.ඉන්දියාවේ නාගපටිනම්, තන්ජවුර්, පුදුකොට්ටායි, රාමනාදන්පුරම් සහ කරයිකාල් ප්‍රදේශයන්ට අයත් ධීවරයන් පිරිසක් මෙම එකඟතාවයට පැමිණ තිබේ. පසුගිය ජනවාරි 27 දා චෙන්නායි නුවරදී විශේෂ සාකච්ඡාවක් පැවැති අතර ඒ වෙනුවෙන් ඉන්දීය රජය, එරට ධීවරයන් මෙන්ම ශ්‍රී ලංකා රජයේ නියෝජිතයන් හා ධීවරයන් සහභාගි වූහ.මේ වසරේ ජනවාරියේ පැවැති ද්වීපාර්ශවික සාකච්ඡාවලදී උතුරු පළාත නියෝජනය කළ ශ්‍රී ලංකා ධීවරයන් ඉන්දීය ධීවරයන් ට්‍රෝලර් මඟින් පැමිණ ධීවර කටයුතු වල යෙදීමෙන් තමන්ගේ දැල් ආම්පන්නවලට හානි සිදුවිය හැකි බවට කරුණු දක්වා තිබෙන අතර ඒ හේතුවෙන් විශ්වාසය ගොඩනැඟීමේ පියවරක් ගෙස ධීවර කටයුතු වලින් ඈත්වීමට ඉල්ලීමක් කැර ඇත.දෙවැනි වටයේ සාකච්ඡා ආරම්භ කිරීමට ප්‍රථම මෙවැනි වි‍ශ්වාසයක් ගොඩනඟා ගැනීම අවශ්‍ය බව ශ්‍රී ලංකා නියෝජිතයන් පෙන්වා දී තිබෙන අතර අහිංසක ධීවරයන් මුදා ගැනීමේ සභාගයේ සභාපති යූ අරුලනාදම් ප්‍රකාශකර ඇත්තේ තමිල්නාඩු ධීවරයන් ගත් තීරණය හේතුවෙන් ධීවර ගැටළලුවට තිරසාර විසඳුමක් සොයාගත හැකිවනු ඇති බවයි.දෙවැනි වටයේ සාකච්ඡා එළඹෙන මාර්තු මාසයේ කොළඹදී පැවැත්වීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n1402156</link>
    <topic>දරු පරපුර ආරක්ෂා කර ගැනීමමවුපියන්ගේ හා ගුරුවරුන්ගේ වගකීමක්</topic>
    <author>ධනුෂ්ක ගොඩකුඹුර</author>
    <content>දිනෙන් දින දියුණු වන ලෝකයත් සමඟ අප ඉදිරියට යන විට මේ රටේ දරු පරපුර ආරක්ෂා කර ගැනීම මවුපියන් මෙන්ම ගුරුවරුන්ගේ ද වගකීම වන බව ජනාධිපති මහින්ද රාජපක්ෂ මහතා පැවසීය.තොරතුරු තාක්ෂණයේ දියුණුවත් සමඟ ගලා එන දෙයින් හොඳ තෝරා ගෙන නරක අතහැරීමට දරුවන් පුරුදු විය යුතු බව පැවසූ ජනාධිපතිවරයා දරුවන්ගේ හොඳම මිතුරන් වන්නේ මවුපියන් මිස ෆේස් බුක් මිතුරන් නොවන බව අවධාරණය කෙළේය.ජනාධිපතිවරයා මෙසේ ප්‍රකාශ කෙළේ කොළඹ ෆාතිමා මුස්ලිම් කාන්තා විද්‍යාලයේ සිවුමහල් ‍ගොඩනැගිල්ල විවෘත කිරීමේ අවස්ථාවට පෙරේදා (13) එක් වෙමිනි.සවස් වරුවේ පන්ති පවත්වන පාසලක් ලෙසින් පැවැති ෆාතිමා විද්‍යාලය නව ගොඩනැගිල්ල විවෘත කිරිමත් සමඟ මෙම සඳුදා සිටම රටේ අනකුත් පාසල් මෙන්ම උදය වරුවේ පන්ති පවත්වන පාසලක් බවට පත් වේ.‍ විද්‍යාලයට සපැමිණි ජනාධිපතිතුමා ඉස්ලාම් චාරිත්‍රානුකූලව පිළිගනු ලැබුණු අතර ජනාධිපතිතුමාගේ සම්ප්‍රාප්තිය සනිටුහන් කරමින් සමරු තිළිණයක් ද පිළිගැන්විණ.ලොවම ජය ගත හැකි වටිනාම අවිය අධ්‍යාපනය බව දරුවන්ට පෙන්වා දුන් ජනාධිපතිතුමා විවිධ භාෂාවන් ඉගෙන ගනිමින් දැනුම වර්ධනය කර ගැනීමට සියලු දෙනා කටයුතු කළ යුතු බවද කියා සිටියේ ය.ජාති, ආගම් බේදයකින් තොරව සියලු දරුවන් වෙනුවෙන් අධ්‍යාපනය දියුණු කිරීමට රජය කටයුතු කරන බවද පෙන්වා දුන් ජනාධිපතිතුමා එකම රටක, එකම දරු කැලක් ලෙස සියලු දෙනා ඉදිරියට යා යුතු බවද කියා සිටියේ ය.දීර්ඝ ඉතිහාසයක් ඇති ෆාතිමා මුස්ලිම් කාන්තා විද්‍යාලය සදාචාර සම්පන්න, චරිතවත් මුස්ලිම් දියණිවරුන් බිහි කරමින් අධ්‍යාපන ක්ෂේත්‍රය තුළ සිදු කරන මෙහෙවරද මෙහිදී ජනාධිපතිතුමාගේ ඇගයීමට ලක් විය.ජ්‍යෙෂ්ඨ අමාත්‍ය ඒ. එච්. එම්. ෆවුසි, අධ්‍යාපන අමාත්‍ය බන්දුල ගුණවර්ධන, බස්නාහිර පළාත් ආණ්ඩුකාර අලෙවි මවුලානා, හිටපු පළාත් සභා මන්ත්‍රී නවුසර් ෆවුසි, කොළඹ නගරාධිපති ඒ.ජෙ.එම්. මුසාමිල්, ශ්‍රවණාගාරය සඳහා මුදල් පරිත්‍යාගය සිදු කළ සෑම් රිෆායි හාජියාර් මහත්වරුන් සහ විදුහල්පතිනි එච්. එන්. යුසුෆ් මහත්මිය ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021525</link>
    <topic>විශ්‍රාමික දුම්රිය රියදුරන්නැවත සේවයට</topic>
    <author>නිරූෂි විමලවීර</author>
    <content>විශ්‍රාම ගොස් සිටින දුම්රිය රියදුරන් වහාම ක්‍රියාත්මක වන පරිදි කොන්ත්‍රාත් පදනම යටතේ නැවත සේවයට බඳවා ගැනීමට දුම්රිය දෙපාර්තමේන්තුව ඊයේ (14) තීන්දු කළේය.ප්‍රවාහන ඇමැති කුමාර වෙල්ගම, ‍ප්‍රවාහන ලෙ‍්කම් ධම්මික පෙරේරා සහ දුම්රිය සාමාන්‍යාධිකාරි බී.ඒ.ඩී ආරියරත්න මහත්වරු එක්ව සිදු කළ ත්‍රි පුද්ගල සාකච්ඡාවේ දී මෙම තීන්දුවට එළඹ තිබේ.නැවත සේවයට එක් වීමට කැමැති අයට කොළඹ, අනුරාධපුරය හා නාවලපිටියේ පිහිටි දුම්රිය පාළක මධ්‍යස්ථානයන් වෙත කඩිනමින් වාර්තා කරන ලෙසට සමස්ත විශ්‍රාමික රියදුරන්ගෙන් ඉල්ලීමක් කරන බව දුම්රිය සාමාන්‍යාධිකාරි බී.ඒ.ඩී ආරියරත්න මහතා ප්‍රකාශ කෙළේය.වැඩ වර්ජන ඇතුළු ඕනෑම අභියෝගයකට මුහුණ දීමට මෙම තීන්දුව ගත් බව ද හෙතෙම වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021526</link>
    <topic>ආදරය නොලබන්නන්ටඅපි ආදරය කළ යුතුයි</topic>
    <author>ඡායාරූපය - කමල් ජයමාන්න</author>
    <content>ආදරවන්තයන්ගේ දිනය රෝස මලක් දීමෙන් පමණක් සංඛේතවත් නොවන්නේ යැයි ද ආදරය ඊට වඩා එහා ගිය අර්ථාන්විත හැඟීමක් යැයි ද කොළඹ දිස්ත්‍රික් එක්සත් ජනතා නිදහස් සන්ධාන අපේක්ෂිකා හිරුණිකා ප්‍රේමචන්ද්‍ර මෙනවිය ප්‍රකාශ කළාය.අප ආදරය කළ යුතු වන්නේ ආදරය නොලබන්නන්ට බව ද ඇය සඳහන් කළාය.ඇය මේ අදහස් පළ කළේ පිටකෝට්ටේ ආනන්ද බාලිකා මාවතේ වජිර ළමා නිවාසයේ නේවාසික දරුදැරියන් හමුවේ දී ය.වැලන්ටයින් දිනය නිමිත්තෙන් ඇයට විවිධ ස්ථානවල පැවැත්වෙන උත්සව සඳහා ආරාධනා ලැබුණ ද ඇය තම පියාගේ කාලයේ දී සම්බන්ධකම් පැවැති මෙම ළමා නිවාසයට පැමිණ තිබිණි.යුද්ධය නිසා මවුපියන් අහිමි වූ දරු දැරියන් ඇතුළු 174 දෙනකු මෙහිදී හමු වූ ඇය පාර්ලිමේන්තු මන්ත්‍රී නාමල් රාජපක්ෂ මහතාගේ අනුග්‍රහයෙන් තාරුණ්‍යයට හෙටක් සංවිධානය මඟින් ලබා දුන් පොත් කට්ටලය බැගින් මෙම දරු දැරියන්ට ප්‍රදානය කළාය.එහිදී හිරුණිකා ප්‍රේමචන්ද්‍ර මෙනවිය මෙසේ ද කීවාය. මේ ළමා නිවාසයේ ඉන්න නංගිලා මල්ලිලා දුවලා පුතාලාට වගේම තමයි මටත්. මටත් තාත්තා නැහැ. තාත්තාගේ සෙනෙහස මටත් අහිමි වී ගියා. ළමා කාලය අපි කාටත් ඉතා වැදගත්. අපි හොඳින් ඉගෙන ගතහොත් හොඳ අනාගතයක් හිමි වේවි. ඉතා අසරණව කුඩා කාලයේ දී මෙහි පැමිණි සමහර අය අද හොඳ අධ්‍යාපනයක් ලබා තිබෙන බවත් ඉන් සමහර දෙනා උපාධියට පවා හිමි කම් කියන බවත් මට දැන ගන්නට ලැබුණා. මට ඒ ගැන ඉතාමත් සතුටක් දැනෙනවා.මා මින් පසු මසකට වරක් පැමිණ මේ දරුවන්ගේ සුව දුක් සොයා බලන්න කටයුතු කරනවා. ජනාධිපතිතුමා ඇතුළු රජයේ අවධානය ලබා දෙමින් ඔවුන‍්ගේ අනාගතය සාර්ථක කර ගැනීමට දිය හැකි උපරිම සහාය ලබා දෙනවා.මේ අවස්ථාවේ දී අනුශාසනයක් කරමින් වජිර ළමා මධ්‍යස්ථානාධිපති ආචාර්ය හුනුහොලගම වජිර හිමියෝ කියා සිටියේ 1983 පසු මෙම මධ්‍යස්ථානය ආරම්භ කළ බවයි. සමහර දරුවන් ඉපදී දින දෙක තුනෙන් මෙන්ම තවත් දරුවන් ඉපදී සතියෙන් දෙකෙන් මෙම මධ්‍යස්ථානයට පැමිණි බවත් ඔවුන් සියලු දෙනාගේ කැත කුණු අතගාමින් හදා වඩා ගත්තේ තමන් බවත් උන්වහන්සේ කීහ.මේ සඳහා බොහෝ දානපතීන් තමන්ට උපකාර කළ බව කී උන්වහන්සේ ඒ අතරින් භාරත ලක්ෂ්මන් ප්‍රේමචන්ද්‍ර මහතා ඉතා හොඳ දානපතියකු බවත් පැවැසූහ. අද ඒ මහතාගේ දියණිය මෙහි පැමිණීම දෛවෝපගත සිද්ධියක් බව අවධාරණය කළ උන්වහන්සේ මේ මධ්‍යස්ථානය නොවන්නට මේ දරුවන්ගේ අනාගතය අකාලයේ මිලින වන්නට ඉඩ තිබූ බව ද ප්‍රකාශ කළහ.මේ අවස්ථාවේ දී ලේක්හවුස් කර්තෘ මණ්ඩල අධ්‍යක්ෂ, ජ්‍යෙෂ්ඨ මාධ්‍යවේදී සීලරත්න සෙනරත්, මධ්‍යස්ථානයේ ආචාර්යවරුන් වන කාන්ති ලංකා, උපෙක්ෂා මහත්ම මහත්මීහු ද අදහස් දැක්වූහ. කුඩා දරු දැරියන්ගේ සංදර්ශනයක් ද මෙහි දී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021527</link>
    <topic>පටු අරමුණු නිසා කිසිඳු රටක් අපහසුතාවට පත්නොකළ යුතුයි</topic>
    <author>මහින්ද අලුත්ගෙදර</author>
    <content>දේශපාලනික සහ ‍වෙනත් පෞද්ගලික අරමුණු වෙනුවෙන් ජගත් මානව හිමිකම් කවුන්සලයේ දී කිසිඳු රටක් අපහසුතාවට පත් නොකළයුතු බව රුසියාව අවධාරණය කරයි.එක් එක් රටවල පෞද්ගලික මත අනුව නොව පොදුවේ සාමාජික සියලු රටවල මතයන්ට ගරු කරමින් ක්‍රියාත්මක වියයුතු බව ද මානව හිමිකම් කවුන්සලය තුළ දේශපාලනික මතවාද ඉදිරිපත් නොවිය යුතු බව ද රුසියානු විදේශ කටයුතු අමාත්‍යාංශ මානව හිමිකම් සහයෝඟීතා සහ මානව හිමිකම් කටයුතු පිළිබඳ දෙපාර්තමේන්තුවේ අධ්‍යක්ෂ ඇනටලි වික්ටොරෝ මහතා ප්‍රකාශ කරයි.නිල සංචාරයක් සඳහා ශ්‍රී ලංකාවට පැමිණි ඇනටලි වික්ටොරෝ මහතා මේ බව සඳහන් කළේ කොළඹ දී ඊයේ(14) පස්වරුවේ පැවැති විශේෂ මාධ්‍ය හමුවකට සහභාගි වෙමිනි.එහිදී වැඩිදුරටත් අදහස් දක්වමින් මානව හිමිකම් කටයුතු පිළිබඳ දෙපාර්තමේන්තුවේ අධ්‍යක්ෂවරයා සඳහන් කළේ කිසියම් රටක යුද අපරාධ සිදුවී නම් ඒ සම්බන්ධයෙන් රට තුළම පරීක්ෂණයක් කළයුතු බවත් එසේ නොමැතිව එක් එක් රටවල අවශ්‍යතාව මත එවැන්නක් ක්‍රියාත්මක කළ නොහැකි බවත්ය.අවාසනාවකට ජගත් මානව හිමිකම් කවුන්සලයේ න්‍යය පත්‍රය රටවල් බෙදා වෙන් කිරීම වෙනුවෙන් යොදා ගෙන තිබෙන බව පෙන්වාදුන් ඒ මහතා කිසිවිටෙකත් එවැන්නක් සිදු නොවිය යුතු බව ද රුසියාව ද ත්‍රස්තවාදී ගැටුම්වලට මුහුණ දී සිටින රටක් බව ද සඳහන් කළේය.පෞද්ගලික මත අනුව කටයුතු කිරීම වැරැදි සහගත බව සඳහන් කළ ඒ මහතා එය එක්සත් ජාතීන්ගේ ප්‍රඥප්තියට අනුව නොවිය යුතු බව ද යුද ගැටුම්වලින් අනතුරුව ශ්‍රී ලංකාවේ මානව හිමිකම් සුරක්ෂිත කිරීම සහ ප්‍රවර්ධනය වෙනුවෙන් ක්‍රියාමාර්ග ගෙන තිබෙන බව ද කීවේය. ඒ සම්බන්ධයෙන් සෑහීමකට පත්වන බව පැවසූ ඇනටලි වික්ටොරෝ මහතා ක්‍රමක්‍රමයෙන් ප්‍රගතිය කරා ගමන් කරන බව ද ප්‍රකාශ කළේය.ශ්‍රී ලංකාවේ මානව හිමිකම් කටයුතු වෙනුවෙන් රජය ක්‍රියාමාර්ග ගෙන තිබෙන බව සිහිපත් කළ ඒ මහතා තවදුරටත් ඉදිරියට යන ශ්‍රී ලංකාවට ජාත්‍යන්තර ප්‍රජාව සහාය දියයුතු බව ද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n1402157</link>
    <topic>එක්තරා දේශපාලන පක්ෂයක්විශ්වවිද්‍යාල සිසුන් දඩමීමා කර ගන්නවා</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල සිසුන් දඩමීමා කර ගනිමින් එක්තරා දේශපාලන පක්ෂයක් තම දේශපාලන අවශ්‍යතාවයන් ඉටු කර ගැනීමේ කුමන්ත්‍රණයක් ක්‍රියාත්මක කර තිබෙන බව විශ්වවිද්‍යාල ප්‍රතිපාදන කොමිසන් සභාවේ සභාපතිනී මහාචාර්ය ක්ෂණිකා හිරිඹුරේගම මහත්මිය "දිනමිණ" ට ප්‍රකාශ කළාය.නවක සිසුන් විශ්වවිද්‍යාලවලට බඳවා ගන්නා අවස්ථාවන් වන විට මෙවැනි කුමන්ත්‍රණ ක්‍රියාත්මක කරන මෙම දේශපාලන පක්ෂය අහිංසක දුප්පත් සිසුන්ට මුදල්, නවාතැන් පහසුකම් සලසමින් තමන්ගේ දේශපාලන ගමනට බලහත්කාරයෙන් සිසුන් සම්බන්ධ කර ගන්නා බවත් මෙය ඉතා නින්දිත තත්ත්වයක් බවත් හිරිඹුරේගම මහත්මිය පැවසුවාය.තමන්ගේ පැවැත්ම තහවුරු කර ගැනීමට අහිංසක විශ්වවිද්‍යාල සිසුන් දඩමීමා කර ගැනීම රටට, දරුවන්ට මෙන්ම එම දරුවන්ගේ මව්පියන්ටද අසාධාරණයක් බවත් ඇය කීවාය.විශ්වවිද්‍යාල දරුවන්ගේ විශේෂයෙන් පළමු වසර දරුවන්ගේ අවශ්‍යතාවයන් පිළිබද වඩාත් අවධානය යොමු කර එම අවශ්‍යතා උපරිමයෙන් ඉටු කර දෙන්නට පියවර ගන්නා ලෙස විශ්වවිද්‍යාල ප්‍රතිපාදන කොමිසන් සභාව මේ වන විට විශ්වවිද්‍යාල බලධාරීන්ට උපදෙස් දී තිබෙන බවද ඒ මහත්මිය ප්‍රකාශ කළාය.විශ්වවිද්‍යාලවලින් තමන්ගේ ගැටලු වලට විසඳුම් නොලැබෙන්නේ නම් විශ්වවිද්‍යාල ප්‍රතිපාදන කොමිසන් සභාවට හෝ උසස් අධ්‍යාපන අමාත්‍යාංශයට ඒ සම්බන්ධයෙන් දැනුම් දීමට කටයුතු කරන ලෙස සිසුන්ගෙන් ඉල්ලා සිටින බව ප්‍රකාශ කළ ඒ මහත්මිය එසේ නොමැතිව විශ්වවිද්‍යාලයේ ඉගෙනුම ලබමින් දේශපාලන පක්ෂවල අවශ්‍යතාවයන්ට කටයුතු කරන ජ්‍යෙෂ්ඨ සිසුන්ගෙන් උපකාර නොඉල්ලන ලෙසද සිසුනගෙන් ඉල්ලීමක් ක‍ළාය.මේ වන විටත් විවිධ විශ්වවිද්‍යාලවල විවිධ උද්ඝෝෂණ පැවැත්වෙන බවත් රජයට අපහාස කරමින් බස් රථ වල දුම්රිය වල කැට එකතු කිරීමේ ව්‍යාපාර පවත්වන බවත් අවධාරණය කළ හිරිඹුරේගම මහත්මිය, එවැනි විනය විරෝධී ක්‍රියාවන්ට එක් නොවන ලෙස ද සිසුන්ගෙන් ඉල්ලීමක් කරයි. විශේෂයෙන් විශ්වවිද්‍යාලයට තම දරුවා ඇතුළත් කළ පසු දරුවන් ගැන අවධාණයෙන් සිටින්න ලෙස මව්පියන්ගෙන්ද ඉල්ලීමක් කළාය.විවිධ දේශපාලන පක්ෂවලට එක් වෙමින් විනය විරෝධී ක්‍රියාවන්ට හවුල් වීමෙන් උපාධියක් ලබා ගැනීමට පැමිණි තම දරුවාට එම සිහිනය සැබෑ කර ගැනීමට අවස්ථාව නොලැබෙන බවද ඇය වැඩි දුරටත් කියා සිටියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n1402158</link>
    <topic>ශ්‍රී ලංකාවේ මානව හිමිකම් සුරැකීමනැම්බියා ආණ්ඩුවේ ප්‍රසාදයට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් සුරක්ෂිත කිරීම සහ ප්‍රවර්ධනය වෙනුවෙන් වත්මන් රජය ගෙන තිබෙන ක්‍රියාමාර්ග සම්බන්ධ‍යෙන් නැම්බියාව ප්‍රසාදය පළ කරයි.එළඹෙන ජගත් මානව හිමිකම් කවුන්සල සැසිවාරයේදී අමෙරිකාව කුමන යෝජනාවක් ඉදිරිපත් කළද තම සහාය ශ්‍රී ලංකාවට හිමිවන බව නැම්බියාවේ ජනාධීපති හිපිකෙපුන්යේ පොහම්බා (Hifikepunye Pohamba) මහතා අවධාරණය කරයි.නිල සංචාරයක් සඳහා නැම්බියාව බලා පිටත්ව ගිය විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සමඟ පැවැති සාකච්ඡාවේදී නැම්බියා ජනාධිපතිවරයා මේ බව සඳහන්කර ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.ජනාධිපති මහින්ද රාජපක්ෂ මහතාගේ විශේෂ නියෝජිතයකු වශයෙන් නැමිබ්යාවේ සංචාරය කළ ඇමැති ඩිලාන් පෙරේරා මහතා එහිදී එරට ජනාධීපති නිල නිවෙසේදී ජනාධිපතිවරයා හමුවී සාකච්ඡා කළ බවද ශ්‍රී ලංකාවේ වත්මන් සංවර්ධන ක්‍රියාමාර්ගය සම්බන්ධයෙන් දීර්ඝ වශයෙන් කරුණු දැක්වූ බවද එම කාර්යාංශය සඳහන් කරයි.ඇතැම් බටහිර රටවල් ශ්‍රී ලංකාව සම්බන්ධයෙන් වැරැදි ප්‍රතිරූපයකින් කටයුතු කළද ශ්‍රී ලංකාවේ සැබෑ තත්ත්වය දැකබලා ගැනීමට පොදුරාජ්‍ය මණ්ඩලීය රාජ්‍ය නායක සමුළුවේදී අවස්ථාව ලැබුණු බවද එහිදී බහුතර රටවල ප්‍රසාදය ශ්‍රී ලංකාවට හිමිවූ බවද ඒ මහතා සඳහන් කැර ඇත.නැම්බියාව සහ ශ්‍රී ලංකාව අතර පවතින සබඳතා සම්බන්ධයෙන් සිහිපත් කළ නැම්බියානු ජනාධිපතිවරයා වර්තමානයේදී එය තවදුරටත් ශක්තිමත්වී තිබෙන බවද හෙතෙම සිහිපත්කැර තිබේ.මේ අතර ශ්‍රී ලංකා ජනාධීපති මහින්ද රාජපක්ෂ මහතාගේ නායකත්වය යටතේ යුද්ධය නිමාකර සියලු පුරවැසියන්ට නිදහසේ ජීවත්වීමට අවස්ථාව සළසා දෙමින් රට සීග්‍ර සංවර්ධනයකට යොමු කැර තිබෙන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා මෙහිදී පෙන්වා දී ඇතැයි ශ්‍රී ලංකා විදේශ සේවා නියුක්ති කාර්යාංශ්‍ය පවසයි.සියලු ජාත්‍යන්තර කටයුතුවලදී නැම්බියාවේ සහාය ශ්‍රී ලංකාවට පළකරන බවද මේ හමුවීමේදී නැම්බියානු ජනාධිපතිවරයා සඳහන් කැර ඇත. දකුණු අප්‍රිකාවේ ශ්‍රී ලංකා මහකොමසාරිස් ශෙහාන් රත්නවේල් මහතාද මේ අවස්ථාවට සහභාගි වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n1402159</link>
    <topic>වත්කම් හා බැරකම් නොපෙන්වනඅපේක්ෂකයන්ට වරප්‍රසාද නැහැ</topic>
    <author>නිරූෂි විමලවීර</author>
    <content>සිය වත්කම් හා බැරකම් මෙම මස 28 වැනි දිනට පෙර නොපෙන්වන බස්නාහිර හා දකුණු පළාත් සභා අපේක්ෂකයන්ට මැතිවරණ දෙපාර්තමේන්තුව දෙන සහන හා වරප්‍රසාද මෙවර අහිමි කෙරෙන බව මැතිවරණ‍ මහ ලේකම් කාර්යාලය පවසයි.අපේක්ෂකයන්ට ඡන්ද පෙළ වලට ඇතුල් වීමට අවසර ලැබෙන හැදුනුම්පත ලබානොදිම, මෙවර අලුතින් හඳුන්වා දෙන අපේක්ෂකයාට ඕනෑම ගණන් කිරීමේ මධ්‍යස්ථානයකට ඇතුළුවීමේ අවස්ථාව අහිමි කිරිම , මැතිවරණයෙන් ජය ගන්නා අපේක්ෂකයන්ගේ නම් ගැසට් කිරීම ප්‍රමාද කිරීම ආදි තීරණ ගැනීමට දෙපාර්තමේන්තුවේ අවධානය යොමු වි ඇතැයි නියෝජ්‍ය මැතිවරණ කොමසාරි එම්.එම්.මොහමඩ් මහතා ප්‍රකාශ කරයි.එහෙත් තේරීපත්වෙන මන්ත්‍රිවරයාට ව්‍යවස්ථාපිත නීතියෙන් හිමි වන වරප්‍රසාද හෝ හිමිකම හෝ දෙපාර්තමේන්තුවට අහිමි කළ නොහැකි බව හෙතෙම සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021510</link>
    <topic>ආදරවන්තයන්ගේ දිනයේරණවිරු නලින්ගේ කැදැල්ලට සෙවණක්</topic>
    <author>අනුරාධපුර මධ්‍යම විශේෂ</author>
    <content>තිස් වසරක් පැවති කුරුරි යුද්ධයෙන් මවුබිම බේරා ගැනීමේ උදාරතර වු මෙහෙයක නිරතව සිටිද්දී උතුරු මානුෂීය මෙහෙයුම් ක්‍රියාන්විතයේදී මර උගුලකට හසුවී දෑස් අහිමි වු වීරෝධාර රණවිරුවකුට අංග සම්පුර්ණ නිවසක් සාදා ප්‍රධානය කිරීම ශ්‍රි ලංකා යුද හමුදා සංඥා බලකායේ බලකාධිපති සහ යුධ හමුදා නියෝජ්‍ය මාණ්ඩලික ප්‍රධානි මේජර් ජෙනරාල් පියල් අබේසේකර මහතාගේ හා සංඥා බලකා සේවා වනිතා ශාඛාවේ සභාපතිනී සදමාලී අබේසේකර මහත්මියගේ ප්‍රධානත්වයෙන් ඊයේ (14) සිදු කෙරුණි.පෙම්වතුන්ගේ දිනය ලෙස හැදින්වෙන පෙබරවාරී මස 14 වැනිදා කැකිරාව පාර වරාගොඩ , තලාව මෙම නිවස අංගසම්පුර්ණ ලෙස සාදා රණවිරු නලින් කුමාරටත් ඔහුගේ බිරිය වන බුද්ධිකා කුමාරි මහත්මියටත් ලබා දීමට සේවා වනිතා ඒකකය තීරණය කළහ.ඒ දෑස් නොපෙනෙන යුධ සෙබළකු සමග ආදරය සෙනෙහස බෙදා හදා ගනිමින් විවාහ වී වසර කිහිපයක් සාර්ථක යුග දිවියක් ගත කිරීම හේතු කොට ගෙනය.සෙබළ නලින් කුමාර 2007 පෙබරවාරි මස 02 වැනිදා ශ්‍රී ලංකා යුධ හමුදා නිත්‍ය සේනාවට බැදී ආධුනික පුහුණු පාඨමාලාව පළවැනි රෙජිමේන්තුව ශ්‍රී ලංකා සංඥා බලකා පුහුණු පාසල වෙතින් හැදෑරීමේන් පසු එම වසරේ ජුනි මස 25 වැනිදා ක්‍රියාන්විත රාජකාරිය වෙනුවෙන් 06 ශ්‍රි ලංකා සංඥා බලකාය (ආධාරක) වෙත අනුයුක්ත කැර ඇත. අතිශයින් යුද්ධය පැවති සමයේ යුධමය අවශ්‍යතාවයක් මත නොච්චිකුලම ඉදිරි ආරක්ෂක වලල්ලේ ස්ථාන ගතවී ක්‍රියාන්විත රාජකාරියේ නියලීමට ඔහුට සිදුවී ඇත.2008 වර්ෂයේ ජුලි මස 25 වැනි දින උදෑසන නොච්චිකුලම ප්‍රදේශයෙ ඉදිරි ආරක්ෂක වලල්ලේ සතුරු බංකරයක් අත්පත් කැර ගැනීම සදහා සිදුකළ ක්‍රියාන්තවිතයේදී රුදුරු ත්‍රස්තවාදීන් අටවා තිබු මර උගුලකට හසුව ඔහුගේ මුහුණ ප්‍රදේශයට මරාන්තික තුවාල සිදු විය.දෛවෝපගත ලෙස ඔහුගේ ජීවිතය බේරා ගැනීමට හැකි වුවත් ඔහු සාදාකාලිකව දෑස් නොපෙනෙනන්නකු බවට පත් විය. මෙම කාලය තුළ නලීන් කුමාර සෙබළා බුද්ධිකා සමග පෙම් සබධතාවක් පවත්වා ගෙන යමින් තිබුණත් ඔවුන් කිසිදින මුණ ගැසී නොතිබුණි. ඔවුන් දෙදෙනා කුලුදුල් පෙම් පැතුම් පොදු බැදගෙන හමුවීමට දුරකතනයෙන් කතිකා කැරගෙන සිටියත් ඔහුට සිය පෙම්වතිය කිසිදා දකින්නට වරම් නොලැබුනේ කුරිරු යුද්ධය ඔහුගේ දෙනෙත් සදහටම අහිමි කැර තිබීම නිසාය.එහෙත් බුද්ධිකාගේ දෙමව්පියන් වෙත තමන්ගේ ආදරය පිළිබදව දන්වන ලෙස නලින් කුමාර ඔහුගේ මවගෙන් ඉල්ලීමක් කැර තිබුණු නලින් කුමාරගේ මව බුද්ධිකාගේ දෙමව්පියන්ට මේ බව පවසා තිබුණි. බුද්ධිකාගේ දෙමව්පියන්ද දෑස් අන්ධ වු සෙබළ නලින් කුමාරගේ අදහස ප්‍රතික්ෂේප නොකොට ආදර සම්බන්ධයට ආශිර්වාද කළහ. ඒ අනුව බුද්ධිකාගේත් නලීන්ගේත් ජීවිතයේ සොදුරුම මොහොත වන විවාහය 2010 මාර්තු මස 22 වන දින සිදු විය.2011 වර්ෂයේ ජුලි මස 16 වනදා ඔවුන්ගේ ආදර කැදැල්ලට පුංචි පුතකුද එක්වු අතර තිදෙනාම ජීවත් වුයේ තලාව වරාගොඩ ප්‍රදේශයේ පිහිටි නලින්ගේ මහගෙදරය. එහෙත් සහෝදර සහෝදරියන් සමග එම කුඩා නිවසේ ජීවත් වීම ඔවුන්ට අපහසු කාර්යක්ද විය.රණවිරු නලීන් කුමාර මාතෘ භූමිය වෙනුවෙන් කල උදාර පරිත්‍යාගය සහ ඔහුගේ දයාබර බිරියගේ උදාර වු ආත්මීය පරිත්‍යාගය වෙනුවෙන් සංඥා බලකා සේවා වනිතා ශාඛාවේ සභාපතිනිය වන සදමාලී අබේසේකර මහත්මියගේ මග පෙන්වීම මත මෙම අංගසම්පුර්ණ නිවස ඉදිකෙරුනු අතර ඒ සදහා රුපියල් දොළොස් ලක්ෂයක් වැයව තිබුණි. නිවසට අවශ්‍ය සියලු ගෘහ උපකරණද සේවා වනිතා ඒකකය විසින් ලබා දී තිබුණු අතර නිවසටත් ගෘහ භාණ්ඩ සදහාත් රුපියල් තිස් ලක්ෂයක මුදලක් සේවා වනිතා ඒකකය මගින් වැය කෙරුණි.ඒ අනුව දෙපළට ඉදිරි කාලය තුළ දරුවාද සමග මානසික තෘප්තියෙන් යුතුව ජීවත් වීම සදහා මෙම අංග සම්පුර්ණ නිවස පරිත්‍යාග කළහ. මෙම උත්සව අවස්ථාවට සංඥා බලකායේ උසස් නිළධාරීන් ඇතුළු සෙසු නිලධාරීන් විශාල පිරිසක්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021511</link>
    <topic>මානුෂික සහන රැසක් අත්කර දුන් ලොව එකම රට ශ්‍රී ලංකාවයි</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ නිර්දේශවලින් සියයට 30 ක් අතිසාර්ථක ලෙස ක්‍රියාත්මක කැර අවසන් බව ආණ්ඩුව අවධාරණය කරයි.දශක තුනක කාලයක් පැවැති යුද ගැටුම් සාර්ථකව අවසන් කරන්නට ශ්‍රී ලංකාවට හැකිවූ බවද යුද්ධයක් අවසන් කොට වසර පහක් වැනි කෙටි කාලයක් තුළ මෙවැනි දැවැන්ත මානුෂීය සහන රැසක් ජනතාවට ලබා දුන් හා ජයග්‍රහණ රැසක් අත්කරගත් ලොව එකම රට ශ්‍රී ලංකාව බවද ජනාධිපති ලේකම් ලලිත් වීරතුංග මහතා ප්‍රකාශ කරයි.උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ සියයට 100 ක්ම සාර්ථකව අවසන් කිරීම වත්මන් රජයේ අපේක්ෂාව වී තිබෙන අතර සෙසු නිර්දේශ මේ වනවිට ක්‍රියාත්මක වෙමින් තිබෙන බවද ජනාධිපති ලේකම්වරයා පවසයි.මෙම කොමිෂන් සභා වාර්තාවට නි‍රිදේශ 144 ක් අයත්වන අතර ජාත්‍යන්තර මානුෂීය ගැටලු සම්බන්ධයෙන් නිර්දේශ 07ක්ද මානව හිමිකම් සම්බන්ධයෙන් නිර්දේශ 54 ක්ද අයත්වන බව පෙන්වා‍දෙන ඒ මහතා හිමිකරුවන් වෙත ඉඩම් නැවත ලබාදීම සහ යළි පදිංචි කිරීම සම්බන්ධයෙන් නිර්දේශ 24 ක්ද අයත්වන බව සඳහන් කරයි.ඊට අමතරව හිමිකරුවන් ප්‍රතිෂ්ඨාපනය සම්බන්ධ නිර්දේශ 09ක් සහ ප්‍රතිසංධානය සම්බන්ධ නිර්දේශ 50 ක් ද ඒ අතර වන බව ලලිත් වීරතුංග මහතා පෙන්වා දෙයි.ස්විට්සර්ලන්තයේ ජිනීවාහිදී විදෙස් තානාපතිවරුන් සහ රාජ්‍යතාන්ත්‍රිකයන් දැනුවත් කරමින් ජනාධිපති ලේකම් ලලිත් වීරතුංග මහතා මේ බව ප්‍රකාශ කැර තිබේ.උගත් පාඩම් හා ප්‍රතිසංධාන කොමිෂන් සභා වාර්තාවේ ඇතුළත් නි‍රිදේශ ක්‍රියාත්මක කිරීමට ශ්‍රී ලංකා රජය මේ දක්වා ක්‍රියාමාර්ග ගෙන නැති බවට ඇතැම් රටවල් සහ ජාත්‍යන්තර මට්ටමේ විවිධ සංවිධාන චෝදනා එල්ල කරන නමුත් එම නිර්දේශ ක්‍රියාත්මක කිරීම වෙනුවෙන් ශ්‍රී ලංකා රජය හැකි සෑම පියවරක්ම ගෙන තිබෙන බවද තවදුරටත් ක්‍රියාත්මක කළයුතු නිර්දේශ ක්‍රියාත්මක කිරීම සඳහා දැනටමත් පියවර ගෙන තිබෙන බවද ඒ මහතා පවසා ඇත.මානව හිමිකම් උල්ලංඝනය වීම් ආදිය සම්බන්ධ‍ කරගනිමින් ඇතැමුන් ශ්‍රී ලංකාවට චෝදනා එල්ල කළද එහි කිසිඳු සත්‍යතාවයක් නැතැයි පෙන්වාදී තිබෙන ලලිත් වීරතුංග මහතා නිදහස් හා සාමකාමී පරිසරයක් තුළ සියලු පුරවැසියන්ට සමඟියෙන් ජීවත්විමට අවස්ථාව සළසාදී තිබෙන බවද සිහිපත් කැර තිබේ. මේ අතර ඒ මහතා සඳහන්කර ඇත්තේ පසුගිය 2010 වසරේ මැයි මාසයේදී ස්ථාපිත කරන ලද උගත් පාඩම් හා ප්‍රතිසංධාන කොමිෂම 2011 වසරේ නොවැම්බර් මාසය වනවිට වාර්තාව නිකුත් කැර තිබෙන බවත් එය එම වසරේ දෙසැම්බර් මාසයේදී පාර්ලිමේන්තුවට ඉදිරිපත් කරන ලද බවත්ය.අදාළ නිර්දේශ ක්‍රියාත්මක කිරීමේ සමස්ත වගකීම අමාත්‍ය මණ්ඩලය විසින් 2012 වසරේ මැයි මාසයේදී තමාවෙත පැවරූ බව විදෙස් රාජ්‍යතාන්ත්‍රිකයන් හමුවේ පවසා තිබෙන ජනාධීපති ලේකම් ලලිත් වීරතුංග මහතා එහි නිර්දේශ 91 ක් ක්‍රියාත්මක කිරීම වෙනුවෙන් ජාතික ක්‍රියාකාරී සැළැස්ම සඳහා අමැති මණ්ඩලයේ අනුමැතිය ලැබුණු බවද අනතුරුව ඒ සඳහා අමතර නිර්දේශ 53 ක් එක් කිරීමට පියවර ගත් බවද සඳහන් කැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021512</link>
    <topic>එජාපයට වාර්තාගත පරාජයක් ‍මෙන්ම සන්ධානයට ඉතිහාසගත ජයක් ලැබෙනවා</topic>
    <author>ඉන්දික පොල්කොටුව</author>
    <content>බස්නාහිර, දකුණු පළාත් සභා මැතිවරණයෙන් එජාපය පිට පිටම ලබන වාර්තාගත පරාජය හිමිකැර ගන්නා විට සන්ධානය එම මැතිවරණයෙන් මෙරට ඡන්ද ඉතිහාසයේ පිට පිටම ලබන ඉහළම වාර්තාගත ජයග්‍රහණය ලබාගන්නා බව පරිසර හා පුනර්ජනනීය බලශක්ති නියෝජ්‍ය අමාත්‍ය ඒ. ආර්. එම්. අබ්දුල් කාදර් මහතා පැවසීය.එකම රටක මෙතරම් පිට පිටම මැතිවරණ පරාජය වූ පක්ෂයක් මෙන්ම පිට පිටම වාර්තාගත අයුරින් මැතිවරණ ජයගන්නා පක්ෂයක් යන පක්ෂ දෙකම තිබෙන්නේ අප රට තුළ බවත්, ඒ අනුව එජාපය පරාජයේ සම්මානය ලබාගන්නා විට සන්ධානය ජයග්‍රාහී සම්මාන ලබාගන්නා බව කාදර් මහතා කීය.මහනුවර අකුරණ ප්‍රදේශයේ පැවැති රැස්වීමකදී හෙතෙම මේ බැව් පැවසීය.සියලු ජාතීන් එක්කැර රට ගොඩනැගිය හැකි මෙරට එකම නායකයා ජනපති මහින්ද රාජපක්ෂ මහතා බැවින් අද විවිධ දුෂ්ට බලවේග පටු අරමුණු වෙනුවෙන් ජාත්‍යන්තරයට පදනම් විරහිත චෝදනා ගෙන යන බැව් හෙතෙම පැවසීය.මැතිවරණවලින් කිසි විටෙක ජනපතිතුමන් පරාජය කළ නොහැකි බැව් හොඳින්ම දන්න මේ දුෂ්ට බලවේග අද වෙනත් ක්‍රම ඔස්සේ රට අරාජික කිරීමට උත්සාහ ගන්නා බව නියෝජ්‍ය අමාත්‍යවරයා කීය.රටට ආදරය කරන ජනතාව මේ රටේ සිටිනතාක් කල් එම බලවේගවලට තම අරමුණු කරා යා නොහැකි යැයි ද, ඒ නිසා රටට ආදරය කරන ජනතාවට අද විශාල වගකීමක් හා යුතුකමක් ඇතැයි ද කාදර් මහතා පැවසීය.මේ රටේ මුස්ලිම් ජනතාව සිතිය යුතු එකම දේ වන්නේ ජීවත්වීමේ මෙන්ම තම ව්‍යාපාර නිදහසේ කැරගෙන යාමට හිමි වී ඇති නිදහස පිළිබඳ යැයි ද, මෙහිදී පැවසූ නියෝජ්‍ය අමාත්‍යවරයා එය නිහඬව නොසිට මැතිවරණවලදී පෙන්වා දිය යුතු යැයි ද කීය.එජාපයේ මුස්ලිම් නායකයාව සිටි තමා එහි සියලු තනතුරු අතහැර අද ජනාධිපතිතුමා සමඟ එක්ව සිටිනවා සේ සියලු මුස්ලිම්වරුන් ද ජනාධිපතිතුමාට ශක්තිය ලබාදීමට එක්විය යුතු බව කාදර් මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021513</link>
    <topic>පිළිකා රෝහලෙන් හොරෙන් පැන්නූභාවිත කළ සිරින්ජර තොගයක් දැලේ</topic>
    <author> කඩුවෙල සමූහ</author>
    <content>මහරගම පිළිකා‍ රෝහලේ භාවිතයෙන් පසුව පෞද්ගලික ‍ආයතනයක් මගින් ඉවත් කිරීමට නියමිතව තිබූ බෙහෙත් සිරින්ජර තොගයක් රෝහල් අධ්‍යක්ෂවරයාගේ අනුමැතියකින් තොරව පන්නිපිටිය කලල්ගොඩ නිවෙසක තිබියදී තලංගම පොලිසිය මගින් අත්අඩංගුවට ගෙන තිබේ.මෙම බෙහෙත් සිරින්ජර් භාවිතයෙන් පසු ඉවත් කිරීම සිදුවන්නේ ටෙන්ඩර් පටිපාටියකට තෝරාගත් සමාගමක් මගිනි. එමෙන්ම සිරින්ජර් විනාශයේදී පරිසරයට හානියක් නොවන අයුරින් ඒවා විනාශ කිරීම ද අදාළ සමාගම මගින් සිදුකළ යුතුව තිබිණි.නමුත් රෝහල් අධ්‍යක්ෂවරයාගේ අනුමැතියක් රහිතව අදාළ සමාගමට ද පරිබාහිරව මෙම බෙහෙත් සිරින්ජර් තොගය කලල්ගොඩ ‍නිවෙසේ ගබඩා කර තිබී ඇති අතර සිරින්ජර් පෙට්ටි එකසිය හතළිස් පහක් සමඟ සැකකරුවන් දෙදෙනෙකු අත්අඩංගුවට ගෙන ඇත.එක් සැකකරුවෙකු පිළියන්දල ‍ප්‍රදේශයේ ප්ලාස්ටික් ප්‍රතිචක්‍රීකරණය සුළු වශයෙන් සිදුකරන ව්‍යාපාරිකයෙකි. අනෙක් තැනැත්තා මහරගම පිළිකා රෝහලේ සනීපාරක්ෂක අංශයේ සේවය කරන අංශ ප්‍රධානියෙකි. සොයාගත් සිරින්ජර් අතර ඖෂධ හා රුධිරය සහිත සිරින්ජර් ද තිබූ බව තලංගම පොලිසිය පවසයි.මෙම සිරින්ජර් නැවත භාවිතයට ගැනීම සඳහා අලෙවි කිරීමේ ජාවාරමක් ඇත් ද යන්න පිළිබඳ වැඩිදුර විමර්ශන කටයුතු සිදුකෙරේ. තලංගම පොලිසියේ දූෂණ මර්දන අංශයේ ස්ථානාධිපති පොලිස් පරීක්ෂක ඉන්දික නිලන්ත, පො. සැ. 45654 ආනන්ද, පො. කො. 68563 කුමාර, කා. පො. කො. 2635 නයනා යන නිලධාරීන් විසින් මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021514</link>
    <topic>ශ්‍රී ලංකාවේ ක්‍රියාත්මක වැඩ කටයුතුවලට බාධා කෙරෙන</topic>
    <author/>
    <content>චීන රජයේ ආරාධනයකට අනුව එහි නිල සංචාරයක නිරත වන විදේශ කටයුතු ඇමැති මහාචාර්ය ජී.එල්.පීරිස් මහතා එරට උප ජනාධිපති ලී යුඇන්චාඕ මහතා මුණගැසී සාකච්ඡා කළේය. මෙම සාකච්ඡාව බීජිංහිදී පැවැත්විණි.ශ්‍රී ලංකාවේ ගෞරවය ස්වෛරීභාවය සහ භෞමික අඛණ්ඩතාව උදෙසා නිසැකයෙන්ම සහාය ලබාදෙන බව මෙහිදී ප්‍රකාශ කළ චීන උප ජනාධිපතිවරයා කුමන තත්ත්වයක් යටතේ වුවද චීන - ශ්‍රී ලංකා ද්විපාර්ශ්වික සබඳතා වර්තමානයේදී ගෞරවයට පාත්‍රව පවතින මිත්‍රත්වයක් බවද පැවසීය.සමානාත්මතාවයේ සහ අන්‍යෝන්‍ය වශයෙන් ගරු කිරීමේ මූලධර්ම පදනම් කරගනිමින් මානව හිමිකම් පිළිබඳව කටයුතු සිදු කළ යුතු බවද උප ජනාධිපතිවරයා පැවසීය.ශ්‍රී ලංකාවේ මානව හිමිකම් හා අදාළ වන කරුණු පිළිබඳව මහජන චීන ජනරජයේ ආකල්පය ඉතා පැහැදිලිව ප්‍රකාශ කළ යුඇන්චාඕ මහතා ශ්‍රී ලාංකික ජනතාව සඳහා සුදුසු ක්‍රියාමාර්ගයක් සැකසීමට ශ්‍රී ලංකාවට හැකියාවක් ඇති බැව් තමා තරයේ විශ්වාස කරන බවද පැවසීය.රටතුළ සිදුකර ගෙන යනු ලබමින් තිබෙන කටයුතු කෙරෙහි බාධා පැමිණවීමේ උපක්‍රමයක් ලෙස මානව හිමිකම් යොදාගැනීමතරයේ හෙළා දකිනා බවද ඒ මහතා වැඩිදුරටත් පැවසීය. මහින්ද චින්තනයේ කැපී පෙනෙන ලක්ෂණ පිළිබඳව සඳහන් කළ ලී යුආන්චාඕ මහතා මෙමගින් පිළිබිඹු වන ප්‍රවේශය තුළින් ශ්‍රී ලාංකික ජනතාවගේ අභිලාෂයන් මුදුන්පත් කරගැනීම සඳහා ශක්තිමත් පදනමක් ලබාදෙනු ඇතැයි විශ්වාසය පළ කළේය.තවද මේ සම්බන්ධයෙන් චීනයේ අඛණ්ඩ සහාය ලබාදෙන බවද ඔහු අමාත්‍ය පීරිස් මහතාට සහතික විය. ශ්‍රී ලංකාව සමුද්‍රික සේද මාවතේ වැදගත් කේන්ද්‍රස්ථානයක් ලෙස උප ජනාධිපතිවරයා විසි න් මෙහිදී හඳූන්වාදෙනු ලැබූ අතර මෙම ක්‍රියාවලියේදී වැදගත් කාර්ය භාරයක් ඉටුකරන මෙන් ඔහු ශ්‍රී ලංකාවෙන් ඉල්ලා සිටියේය.කලාපයේ රටවල් අතර සමුද්‍රික කටයුතු සම්බන්ධයෙන් සහයෝගීතාව සවිමත් කිරීමේ මාර්ගයක් වශයෙන් අමාත්‍ය පීරිස් මහතා මෙම යෝජනාව සතුටින් පිළිගනු ලැබීය.ද්විපාර්ශ්වික වෙළෙඳාම හා සංචාරක කටයුතු වැඩිදියුණු කිරීම, ක්‍රමෝපායික සහයෝගීතා පාර්ශ්වකාරීත්වයේ උපරිම ඵල නෙළා ගැනීමෙහිලා වැදගත් මොඩියුල වන බවට මෙම සාකච්ඡාවේදී අවධාරණය කෙරිණ. අන්‍යොන්‍ය වශයෙන් වාසි සලසන වෙළෙඳාම් කටයුතු ප්‍රවර්ධනය කිරීම සඳහා නිදහස් වෙළෙඳ ගිවිසුමකට එළැඹීමේ සාකච්ඡා කඩිනම් කිරීමට චීන රජය එකගත්වය පළ කළේය.චීනය වෙනත් රටවල් සමග සිදු කරන සංචාරක කටයුතුවල ප්‍රගතිය පිළිබඳව අදහස් දැක්වු යුඇන්චාඕ මහතා, දෙරටේ ජනතාව අතර අන්තර් සබඳතා ශක්තිමත් කර ගැනීමේ තවත් මාර්ගයක් ලෙස ශ්‍රී ලංකාවේ සංචාරක කටයුතු පුළුල් කරගැනීමෙහිලා සිය සහාය ලබාදෙන බවද පැවසීය. දෙරට අතර ඒකාබද්ධ කොමිෂන් සභා යාන්ත්‍රණයක් ස්ථාපිත කිරීම සම්බන්ධයෙන් ශ්‍රී ලංකාව කළ යෝජනාවටද චීනයේ අනුමැතිය පළ කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021515</link>
    <topic>නෙදියවන්ගේ ප්‍රධාන ගෝලයෙක් කටුනායකදී අත්අඩංගුවට</topic>
    <author/>
    <content>ප්‍රභාකරන්ගේ මරණයෙන් පසු එල්ටිටිඊ නායකයායැයි කියාගන්නා නෙදියවන්ගේ ප්‍රධාන ගෝලයකු වන කැනඩාවේ සිට පිටුවහල් කරන ලද හිටපු එල්ටිටිඊ. සාමාජිකයෙකු වන ජයකුමාර මූනියසර්වර්ති කටුනායක ගුවන් තොටුපළේ දී (10) අත්අඩංගුවට ගෙන තිබේ.පොලිස් ත්‍රස්ත විමර්ශන ඒකකයට ලැබුණු තොරතුරකට අනුව මොහු අත්අඩංගුවට ගත් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පැවැසිය.ජයකුමාර් මූනියසර්වර්ති නමැති සැකකරු කැනඩාවේ එල්ටීටීඊ ඩයස්පෝරාවට මුදල් එක්රැස් කිරීමේ චෝදනාවකට එරට පොලීසිය විසින් අත්අඩංගුවට ගෙන පිටුවහල් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021516</link>
    <topic>දෙකෝටි අනූලක්ෂයක් කොල්ල කෑහතරේ කල්ලිය අත්අඩංගුවට</topic>
    <author>විජයානි එදිරිසිංහ</author>
    <content>මිනීමැරුම්, මං‍ෙකාල්ලකෑම්, බැංකු සොරකම් ඇතුළු විවිධ අපරාධ ගණනාවකට සම්බන්ධ සහ රුපියල් දෙකෝටි අනූ ලක්ෂයක් පමණ කොල්ල කා ඇති සිව් දෙනකුගෙන් යුත් කොල්ල කල්ලියක් කොස්ගම පොලිසිය මඟින් ඊයේ (14) අත්අඩංගුවට ගෙන තිබේ.දංකොටුව ප්‍රදේශයේ මොවුන් සිදුකළ මිනීමැරුමක සියලු තොරතුරු හෙළිදරව් වී ඇති අතර තවත් අපරාධ ගණනාවක තොරතුරු හෙළි කර ගැනීම සඳහා සැකකරුවන් සිව් දෙනාගෙන් ප්‍රශ්න කරගෙන යයි.මොවුන් කාලයක් තිස්සේ සැලසුම් සහගතව මෙම අපරාධ සිදු කර ඇති අතර කොස්ගම හා ඒ අවට ප්‍රදේශවල පදිංචි පිරිසක් බව හෙළි කරගෙන තිබේ. මෙම කල්ලියට තවත් කිහිපදෙනකුගේ සම්බන්ධතාවක් ඇතැයි තොරතුරු හෙළි වී ඇති අතර ඔවුන් අත්අඩංගුවට ගැනීම සඳහා මෙහෙයුම් සිදු කෙ‍ෙර්.මෙම කොල්ල කල්ලිය විසින් සිදුකළ කොල්ලකෑම්වලින් ලබාගත් මුදල් සහ රන් ආභරණ උකස් කර ලබාගත් මුදල්වලින් සූදු සෙල්ලම් කර ඇති බවට ද හෙළිවී ඇත. සැකකරුවන්ගෙන් ප්‍රශ්න කරගෙන යන අතර ඔවුන් අධිකරණය හමුවට පැමිණවීමට නියමිතව ඇත.කොස්ගම පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021517</link>
    <topic>දැයට කිරුළ 2014 වැඩසටහන 21 වැනිදා සවස ඇරැඹේ</topic>
    <author>තිළිණි අධිකාරි</author>
    <content>කුලියාපිටිය අධ්‍යාපන ත්‍රිකෝණයෙහි පැවැත්වීමට නියමිත 2014 දැයට කිරුළ වැඩසටහන මෙම මස 21 වැනිදා සවස 5.30 වන විට ආරම්භ වන බවත් 27 වැනිදා දක්වා ප්‍රදර්ශනය පැවැත්වීමට කටයුතු යොදා ඇති බවත් මෙම මස 18 වැනිදා වන විට සියලු ඉදිකිරිම් නිමකර බාරදෙන ලෙසටත් දැයට කිරුළ ප්‍රදර්ශන කමිටුවේ සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවසීය.සියඹලාපිටිය මහතා මේ බව පැවසුවේ ඊයේ (14) වයඹ විශ්වවිද්‍යාලයීය පරිශ්‍රයේ පැවති දැයට කිරුළ ප්‍රගති සමාලෝචන රැස්වීමට එක්වෙමිනි. හෙට (16) හම්බන්තොට දිස්ත්‍රික් පාර්ලිමේන්තු මන්ත්‍රි නාමල් රාජපක්ෂ මහතා අතින් කුලියාපිටිය තාක්ෂණ විද්‍යාල භුමියේ ඉදිකර ඇති පරිපාලන ගොඩනැඟිල්ල, විශ්වවිද්‍යාලීය භුමියේ ඉදිකර ඇති නැනෝ තාක්ෂණ විද්‍යාගාරය, ශ්‍රවණාගාරය හා ක්‍රීඩාගාරය විවෘත කිරීම සිදුවන බවද ඇමැතිවරයා පැවසීය.දැයට කිරුළ ප්‍රදර්ශන භුමියේ ඉදිවන තැපැල් දෙපාර්තමේන්තු ප්‍රදර්ශන කුටියේදි ජනාධිපතිතුමා අතින් දැයට කිරුළ වෙනුවෙන් විශේෂ සමරු මුද්දරයක් නිකුත් කිරිමට නියමිතව ඇති බවද එහිදි ඇමැතිවරයා පැවසීය.වර්ග අඩි 60000ක ස්ථිර ඉදිකිරිම් වයඹ පළාතේ දරුවන්ගේ ඉදිරි අනාගතය සඳහා ලබා දී දැයට කිරුළ වැඩසටහනින් කුලියාපිටියෙන් නික්ම යන බවත් හෙතෙම පැවසීය. වයඹ මහ ඇමැති දයාසිරි ජයසේකර ,විදුලි හා තොරතුරු අමාත්‍යංශ ලේකම් ගෝඨාභය ජයරත්න,,කුලියාපිටිය ආසන සංවිධායක අතුල වි‍ජේසිංහ,කුරුණෑගල දිස්ත්‍රික් ලේකම් හිටිසේකර මහත්වරුද මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021518</link>
    <topic>ශ්‍රී ලංකා මුහුදු සීමාවේ මසුන් ගණනය කරන සැලසුමක්</topic>
    <author>බුද්ධිකා ඉඹුලාන</author>
    <content>ශ්‍රී ලංකාවේ මුහුදු සීමාවේ සිටින මසුන් ප්‍රමාණය ගණනය කිරීමට සැලසුම් සකස් කර ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පවසයි. මේ තුළින් අප සතු මුහුදු සීමාව නිසි ලෙස කළමනාකරණය කිරීමට හැකිවී ඇතැයි ද ඇමැතිවරයා කීය.ඇමැතිවරයා මෙම අදහස් පළ කළේ ශ්‍රී ලංකා පදනම් ආයතනයේදී පැවැති ධීවර අමාත්‍යංශ 2014-2016 මධ්‍ය කාලීන සංවර්ධන සැලැස්ම ඉදිරිපත් කිරිමේ විශේෂ සමුළුවේදිය. මේ සැලැස්ම යටතේ මත්ස්‍ය නිෂ්පාදනය ඉහළ නැංවීම ,ධීවර සම්පත් සංවර්ධනය කළමනාකරණය,යටිතල පහසුකම් සංවර්ධනය ,මත්ස්‍ය අලෙවි ප්‍රවර්ධනය ,ධීවර සමාජ සුබසාධනය ක්‍රියාත්මක කරනු ඇත.එහිදී ඇමැතිවරයා මෙසේද කීය.අපේ මුහුදු කලාපය තුළ කොපමණ මත්ස්‍ය ගහණයක් සිටිනවාද යන්න නොදන්නා නිසා අපගේ මුහුද මනා ලෙස කළමනාකරණය කර ගැනීමට නොහැකි වී තිබෙනවා.අපි නාරා ආයතනයත් සමග එකතු වී ලෝක ආහාර හා කෘෂිකර්ම සංවිධානයේ දායකත්වයෙන් නොරාඩ් ආයතනයේ මෙහෙයවීමෙන් අපේ නැඟෙනහිර ජාත්‍යන්තර මුහුදේ වර්ග කිලෝමීටර 40ක ප්‍රමාණයක මත්ස්‍ය ගණනය සිදු කළා.එහිදී දැනගන්නට ලැබුණේ මසුන් මෙට්‍රික් ටොන් මිලියන 40ක් එම ප්‍රදේශය තුළ සිටින බවයි.මේ අනුව අපගේ යාත්‍රා නැඟෙනහිර ප්‍රදේශයේ ජාත්‍යන්තර මුහුදු ප්‍රදේශයට යොමු කිරීමෙන් විශාල මත්ස්‍ය අස්වැන්නක් ලබා ගන්නට පුළුවන්.මේ වගේ මුළු මුහුදු සීමාවේම මත්ස්‍ය ගහණය නිසිලෙස ගණනය කළහොත් අපේ මත්ස්‍ය අස්වැන්න කීප ගුණයකින් වැඩි කරගන්නට හැකිවෙනවා.මම ධීවර ඇමැතිවරයා ලෙස පත්වූ විට පළමුවෙන්ම කල්පනා කළේ මේ රටේ මන්දපෝෂණයෙන් පෙළෙන දරුවන් එයින් මුදා ගන්නට මත්ස්‍ය පරිභෝජනය භාවිතා කරන්නේ කෙසේද කියායි.ඒ සඳහා මම ලෝක සෞඛ්‍ය සංවිධානයේ ශ්‍රී ලංකාව ආශ්‍රිත නවතම දත්ත ගැන සොයා බැලුවා. එහිදී මට දැන ගන්නට ලැබුණා අප රටේ මන්ද පෝෂණ ප්‍රතිශතය 22% බව .එසේ නම් අප කළ යුත්තේ රටේ ප්‍රෝටීන සම්පත් ජනතාවට වැඩි වැඩියෙන් ලබා දීමයි.ඒ සඳහා සුදුසුම මාර්ගය වෙන්නේ මාළු පරිභෝජනයයි. මේ නිසා අපේ මත්ස්‍ය සම්පත වැඩි කරන්නට මම පියවර ගෙන තිබෙනවා.මෙහිදී මා ලද ජයග්‍රහණය වන්නේ 2013 වසර අවසානයේදී ඉතිහාසයේ වැඩිම මත්ස්‍ය අස්වැන්න වන මෙට්‍රික් ටොන් 515 ,780 අප සතුවීමයි.මම ධීවර ඇමැතිවරයා ලෙස වැඩ භාරගන්නා විට අපේ ඒක පුද්ගල මත්ස්‍ය පරිභෝජනය ග්‍රෑම් 22 යි.එය 2013 වසර වන විට ග්‍රෑම් 40 දක්වා ඉහළ ගිහින්.ගම්පහ දිස්ත්‍රික් පාර්ලිමේන්තු මන්ත්‍රිනී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය -මහජන නියෝජිතයන්ද එක් කරගෙන රටේ ධීවර සැලැස්මක් සකස් කිරීම පිළිබඳව මම ඇමැති රාජිත සේනාරත්න මහතාට ස්තූතිවන්ත වනවා.අපි දුටු දෙයක් වන්නේ ඇමැති රාජිත සේනාරත්න මහතා මෙම අමාත්‍යංශය බාර ගත් පසු ඉලක්ක ගතව, සැලසුම් සහගතව ධීවර ක්ෂේත්‍රයේ මෙන්ම ඒ ආශ්‍රිත සම්පත්වලින් .උපරිම ඵල නෙලා ගන්නා ආකාරයයි.රටේ සංවර්ධනය මෙන්ම පෝෂණන ශක්තිය වැඩි කිරීමට එතුමාට ශක්තිය ධෛර්යය ලැබේවායි මා ප්‍රාර්ථනා කරනවා. ධීවර ජනතාව වෙනුවෙන් සනීපාරක්ෂක පහසුකම් ,සැපයීමථනිවාස යෝජනා ක්‍රම සැපයීම ,මෙම මධ්‍ය කාලීන සැලැස්ම යටතේ සිදුවනවා නම් හොදයි.එමෙන්ම කරවල ,ජාඩි,උම්බලකඩ, නිෂ්පාදනය ප්‍රචලිත කිරීමට මෙම සැලැසුම් තුළින් සිදුකරන්න.එමෙන්ම අනිවාර්ය ඉතුරුම් ක්‍රමයකට ධීවර ජනතාව යොමු කරවන ක්‍රමවේදයකට ගමන් කාරීමද සිදුවිය යුතු යැයි මා විශ්වාස කරනවා. ධීවර ජනතාවගේ දරුවන් පාසල් හැරයාමේ ප්‍රවණතාවක් පවතින බව අනාවරණය වී තිබෙනවා. මේ නිසා ඔවුන්ගේ අධ්‍යාපනය,මත්ද්‍රව්‍ය නිවාරණය ගැනද මේ සැලසුම් තුළින් අවධානය යොමු කළ යුතු යැයි මා යෝජනා කරනවා.කොළඹ දිස්ත්‍රික් පාර්ලිමේන්තු මන්ත්‍රි තිලංග සුමතිපාල මහතා -ජනාධිපත්තුමන්ට පසු මෙම අමාත්‍යංශය භාර ගත් ඔබතුමාට ධීවර ජනතාවගේ මෙන්ම පොදු ජනතාවගේ ප්‍රශ්න තේරුම් ගැනීමට පුළුවන් .වැදගත්ම කරුණක් වන්නේ රාජිත ඇමැතිතුමන් රටේ ජාතික ප්‍රශ්නය වෙනුවෙන් පෙනී සිටින අයකු වීමයි.පසුගියදා ඉන්දීයාව සමග ඉතා බුද්ධිමත්ව අපේ අනන්‍යතාවයද සුරැකෙන පරිදී ධීවර ගැටළු පිළිදව සාකච්ඡාවක් පැවැත්වුවා.එහිදී අපේ ධීවරයන් නිදහස් කර ගන්නට හැකිවුණා.ඉන්දීයාව සමඟ නොබිඳුණ සම්බන්ධයක්ද සමග එම ප්‍රශ්නය ඉති ගෞරවාන්වාතව විසඳාගත හැකි වූයේ ඇමැති රාජිත සේනාරත්න මහතාගේ හොඳ නායකත්වය නිසයි.සාමාන්‍යයෙන් දේශපාලන නායකයන් තීන්දු අරගෙන අපට කියනවා මේ දේ කරන්න කියලා.අපත් එය ඉටු කරනවා.නමුත් අද රාජිත ඇමැති තුමන් සිදු කර ඇත්තේ නිවැරදි පිළිවෙළයි.ධීවර ක්ෂේත්‍රයේ ගන්නට සූදානම් වන සුවිශේෂී තීන්දු තීරණ සඳහා අපගේ අදහස් යෝජනා විමසීමයි.කොළඹ දිසාවේ සංවර්ධන කමිටුව බස්නාහිර පළාතේ සංවර්ධන කමිටුවේදී සාකච්ඡා කිරිමට අවස්ථාවන් ලබා දෙනවා නම් හොඳයැයි ද ඒ මහතා කීය.මේ අවස්ථාවට ධීවර අමාත්‍යාංශ නිලධාරීන් බස්නාහිර පළාත් ධීවර සහකාර අධ්‍යක්ෂවරුන්, ජලජීවී වගා සංවර්ධන නිලධාරීන් ,ධීවර සංවිධාන නියෝජිතයන් ද දේශපාලන නියෝජිතයන්ද එක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021519</link>
    <topic>රතුපස්වල අත්වැසුම්කම්හල ඉවත් කරගෙන</topic>
    <author>පණ්ඩුක සමරසේකර සහ දෙල්ගොඩ සමූහ</author>
    <content>මහත් මතභේදයකට තු‍ඩු දුන් රතුපස්වල පිහිටි අත්වැසුම් කර්මාන්ත ශාලාවේ ජල ටැංකි සියල්ල ඊයේ (14) වන විට ගලවා ඉවත් කරගෙන ගොස් ඇති බව පොලිසිය පවසයි.කර්මාන්ත ශාලාවෙන් ඉවත් කෙරෙන අපද්‍රව්‍ය ළිං ජලයට මුසුවීමෙන් ඒවා පරිභෝජනයට ගත නොහැකි වන තරමට දූෂණය වන්නේ යැයි මෙම කර්මාන්ත ශාලාව ඉවත් කරන ලෙස ප්‍රදේශවාසීන් විසින් කාලයක් තිස්සේ විවිධ උද්ඝෝෂණ කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021520</link>
    <topic>ඉරිදා පෙරවරුවේටියුෂන් නවත්වයි</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>දහම් පාසල් අධ්‍යාපනයට වැඩි වැඩියෙන් සිසුන් යොමුකර ගැනීමේ පරමාර්ථය ඇතිව ඉරිදා දිනවල පෙරවරුවේ පැවැත්වෙන උපකාරක පන්ති නොපැවැත්වීමට උපකාරක පන්ති ගුරුවරු එකඟ වී සිටිති.හොරණ නගරාධිපති ග්‍රැන්විල් රාජපක්ෂ මහතා, හොරණ ප්‍රදේශයේ විහාරස්ථාන, දහම් පාසල් හා උපකාරක පන්ති පවත්වන ප්‍රධානීන් සමඟ නොබෝදා හොරණ නගර ශාලාවේ පැවැති රැස්වීමකදී මෙම තීරණය ගනු ලැබිණ.ඉරිදා දිනවල උදේ වරුවේ ප්‍රදේශයේ විවිධ උපකාරක පන්තිවලට පාසල් සිසුන් විශාල සංඛ්‍යාවක් සහභාගි වීම නිසා බොහෝ දහම් පාසල් සිසුන් එම පන්තිවලට නොපැමිණෙති. දහම් පාසල්වලට දරුවන් යොමුකරවනවාට වඩා උපකාරක පන්ති (ටියුෂන්) වලට යොමුකිරීමේ ප්‍රවණතාවය වැඩි බව දහම් පාසල් ප්‍රධානීහු මෙහිදී පෙන්වා දෙනු ලැබූහ.ඒ පිළිබඳව සිය අවධානය යොමු කළ උපකාරක පන්තිවල ගුරුභවතුන් ඊට විසඳුමක් වශයෙන් ඉරිදා දිනවල පෙරවරුවේ උපකාරක පන්ති නොපැවැත්වීමට මෙහිදී එකඟතාවය පළකර සිටියහ.මේ තීරණය අනුව 2014 අප්‍රේල් 1 දා සිට පළමු හා පස්වන ශ්‍රේණිවල සිසුන් සඳහා වන උපකාරක පන්ති හා 2015 ජනවාරි 2 දා සිට හයවන ශ්‍රේණිය හා එකොළොස්වන ශ්‍රේණිය දක්වා පැවැත්වෙන පන්ති ඉරිදා දිනවල පෙරවරුවේ නොපැවැත්වීමට තීරණය කර ඇතැයි හොරණ නගරාධිපති ග්‍රැන්විල් රාජපක්ෂ මහතා කීය.මේ සම්බන්ධ නීති රීති හා වෙනත් රෙගුලාසි නගර සභාව මගින් කෙටුම්පත් කර අනුමත කර ගැනීමෙන් පසුව ක්‍රියාත්මක කරන බව හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021521</link>
    <topic>බෝ ගසේ එල්ලා ගවයන් මැරූතුනක් රිමාන්ඩ්: 2 කට ඇප</topic>
    <author/>
    <content>ගම්පොල ප්‍රධාන මස් වෙළෙඳසලක හිමිකරුවන් ඇතුළු පස්දෙනකු එක්වී බෝ ගසක එල්ලා මරා මස් කරන ලද මී හරක් දෙදෙනකුගේ මස් සමඟ එසේ අත්අඩංගුවට ‍ගත් සැකකරුවන් පස්දෙනාගෙන් දෙදෙනකු රුපියල් දසදහසක මුදල් ඇප හා රුපියල් ලක්ෂයක ශරීර ඇප ද අනෙකුත් තිදෙනා ලබන 17 දින දක්වා රක්ෂිත බන්ධනාගාර ගතකිරීමට ද ගම්පොල මහේස්ත්‍රාත් උපුල් රාජකරුණා මහතා නියෝග කළේය.මෙසේ ඇප නියම වූයේ මොහොමඩ් නෂීර්, දිලුම් තුෂාර යන අය වන අතර මොහොමඩ් ෂාරුක්, දෙනියේගෙදර ප්‍රේමතිලක, මුරුන්දන් ශෂිකුමාර් යන අය රක්ෂිත බන්ධනාගාර ගත විය. ගම්පොල මිල්ලගහමුල දෙනියගම ප්‍රදේශයේ සිටි මී හරක් දෙදෙනකු එම ගමේ කැලෑ ප්‍රදේශයට වන්නට තිබූ බෝ ගසේ ‍එල්ලා මරා මස් කර තිබුණි.සැකකරුවන් එක්ව රාත්‍රී කාලයේ මෙම මී හරක් දෙදෙනා මරා මස් කරමින් සිටියදී ඒ බව ගම්වාසීන්ට දැනගන්නට ලැබී එම ස්ථානය වටලා සැකකරුවන්ට පැන යාමට නොදී අල්ලාගෙන තිබුණි.මේ ප්‍රදේශයේ පදිංචි උඩපළාත ප්‍රාදේශීය සභා සභාපති ඩී. ජී. ගුණසේන මහතා ඇතුළු ගම්වාසීන් මේ බව ගම්පොල පොලිසියට දැන්වීමෙන් පසු පොලිස් නිලධාරීන් එම සැකකරුව හා මස් තොගය අත්අඩංගුවට ගෙන තිබුණි.මී හරක් දෙදෙනා බෝ ගසේ එල්ලා මරා තිබෙනු දුටු ගම්වාසීන් හා විහාරස්ථාන භික්ෂූන් වහන්සේලා දැඩි කෝපයට පත්ව මෙම ම්ලේච්ඡයන්ට දැඩි දඬුවම් දෙන ලෙස ඉල්ලා සිටියේය.මෙහි ප්‍රධාන සැකකරුවකු වන ස්ටැන්ලි විජේසිංහ නොහොත් ප්‍රනාන්දු යන අය ගමෙන් පැන ගොස් ඇති බව ද පරීක්ෂණ කණ්ඩායම උසාවිය වෙත කරුණු වාර්තා කොට තිබුණි.ගම්පොල කොට්ඨාස බාර ජ්‍යෙෂ්ඨ පොලිස් අධිකාරි ගාමිණි පෙරේරා, ස. පො. අ. චූලනී වීරරත්න, ගම්පොල මූලස්ථාන පොලිස් ස්ථානාධිපති චන්ද්‍රා ජයවීර යන මහත්වරුන්ගේ උපදෙස් මත උ. පො. ප. ආලෝක බණ්ඩාර, පො. සැ. 4215 ජයන්ත නවරත්න, පො. කො. 60311 නුවන්, පො. කො. 33128 දිසානායක, පො. කො. 85059 අබේසිංහ යන නිලධාරීහු පරීක්ෂණ සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021522</link>
    <topic>කඩුගන්නාවේ සංගීත ශිල්පියා අභිරහස් ලෙස මියගිහින්</topic>
    <author>ඉන්දික පොල්කොටුව</author>
    <content>පිළිමතලාව අරඹේගම ප්‍රදේශයේ නිවෙසක තනිවම ජීවත්වූ හැට දෙහැවිරිදි සංගීත ශිල්පියකු අභිරහස් ලෙස මියගොස් සිටියදී ඔහුගේ මළ සිරුර කඩුගන්නාව පොලිසිය මගින් සොයාගනු ලැබ ඇත. දොන් ලාල් සරත්චන්ද්‍ර නමැති අයකු මෙලෙස මියගොස් තිබේ.මීගමුව, හික්කඩුව ආදී සංචාරක පුරයන්හි සංචාරක හෝටල්වල සංගීත කණ්ඩායම් ගායකයකු ලෙස මොහු දීර්ඝ කාලයක් කටයුතු කැර ඇතැයි පොලිස් පරීක්ෂණවලින් අනාවරණය වේ.දින 8 -10 ට පෙර මොහු මියගොස් ඇති බවට පොලිසිය සැක කරන අතර ප්‍රදේශවාසීන්ගෙන් ලද තොරතුරු මත මළ සිරුර පොලිසිය විසින් සොයාගෙන ඇත.මෙම මරණයට හේතුව මෙතෙක් අනාවරණය වී නොමැති අතර, සිද්ධිය පිළිබඳ මහේස්ත්‍රාත් පරීක්ෂණය ඊයේ (14) පැවැත්වීමට නියමිතව තිබිණි. මහනුවර කොට්ඨාස භාර ජ්‍යෙෂ්ට පොලිස් අධිකාරි ගාමිණී ඇල්ලේපොල මහතාගේ උපදෙස් මත කඩුගන්නාව පොලිස් ස්ථානාධිපති පොලිස් පරීක්ෂක නිමල් චන්ද්‍රසිරි මහතාගේ මෙහෙයවීමෙන් මෙහි පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021523</link>
    <topic>කිලෝ 40ක කැස්බෑවකුවිකිණීමට ගෙන යද්දී දැලේ</topic>
    <author>පණ්ඩුක සමරසේකර</author>
    <content>කිලෝ ග්‍රෑම් 40ක පමණ බරින් යුත් විශාල කැස්බෑවකු විකිණීම සඳහා රැගෙන යමින් සිටි පුද්ගලයකු ශ්‍රී ලංකා නාවික හමුදාවේ උතුරු විධානයට අයත් වේළුසුමන ආයතනයේ නිලධාරින් විසින් අත්අඩංගුවට ගෙන කයිට්ස් පොලිසිය වෙත බාරදී ඇත.මෙම පුද්ගලයා සමග ඩිංගි යාත්‍රාවක් ද නාවික හමුදා බාරයට ගෙන ඇති අතර, අත්අඩංගුවට ගත් සැකකරු සහ කැස්බෑවා කයිට්ස් පොලිසිය මඟින් අධිකරණයට ඉදිරිපත් කරන ලදුව, එම කැස්බෑවා නැවත මුදාහරින ලෙස යාපනය ධීවර හා ජලජ සම්පත් දෙපාර්තමේන්තු නිලධාරින්ට නියෝග කෙරිණි. අත්අඩංගුවට පත් කැස්බෑවා ඡායාරූපයේ දැක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021524</link>
    <topic>බස්නාහිර හෝ දකුණ එජාපය ජයගතහොත් වම් කන කපාගන්නා බව ඇමැති රෝහිත කියයි</topic>
    <author>පණ්ඩුක සමරසේකර</author>
    <content>බස්නාහිර පළාත් සභාව හෝ දකුණු පළාත් සභාව එක්සත් ජාතික පක්ෂය ජයග්‍රහණය කළ හොත් තමා වම් කන කපාගෙන හිස තට්ටය බාගන්නා බව වරාය හා මහා මාර්ග ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කරයි.තමා මේ අභියෝගය ජනාධිපතිවරණයේදී ද ලබා දුන් බවත්, මෙවර පළාත් සභා ඡන්දයේදී ද එම අභියෝගය ම භාර දෙන බවත් පැවසූ අබේගුණවර්ධන මහතා, නිසි නායකත්වයක් නැති එක්සත් ජාතික පක්ෂයට සිය පක්ෂය රැක ගැනීමට නොහැකිව ජනතා ප්‍රශ්න විසඳන්නේ කෙසේදැයි ප්‍රශ්න කළේය.ජාතික ප්‍රශ්නය විසඳූ ජනාධිපති මහින්ද රාජපක්ෂ මහතා වටා අද එක්සත් ජාතික පාක්ෂිකයන් රොක්වන්නේ එතුමාගේ ඇති නායකත්වයේ බල මහිමය නිසා බවත්, නායකත්ව මණ්ඩලවලින් පක්ෂයක් පාලනය කළ නොහැකි බවත් පවසන අමාත්‍යවරයා, තමා ලබා දී ඇති අභියෝගය මත එක්සත් ජාතික පක්ෂය ජයග්‍රහණය කළ හොත් ලබන මාර්තු 29 දින අනිවාර්යයෙන්ම ප්‍රසිද්ධියේ තමාගේ වම් කන කපාගෙන තට්ටය බාගන්නා බව ද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021529</link>
    <topic>වැල්ලවත්ත වෙරළේ ගැටුමකින්තිදෙනෙක් රෝහලේ</topic>
    <author>උපාලි කරුණාරත්න පණ්ඩුක සමරසේකර</author>
    <content>පුද්ගල ආරවුලක් හේතුවෙන් ඊයේ වැල්ලවත්ත වෙරළ තීරයේදී දෙපිරිසක් අතර ඇතිවූ ගැටුමකින් තිදෙනෙක් තුවාල ලබා කළුබෝවිල රෝහලට ඇතුළත් කර සිටිති.‍බරපතළ තත්ත්වයේ පසුවන එක් අයෙක් කොළඹ ජාතික රෝහලට මාරු කර යවා ඇත.සිද්ධියට සම්බන්ධ පුද්ගලයන් නාරාහේන්පිට ප්‍රදේශයේ පදිංචිකරුවන් වන අතර සිද්ධිය සම්බන්ධ සැකකරුවන් තිදෙනකු වැල්ලවත්ත පොලිසිය මගින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=n14021530</link>
    <topic>‘යහපත් හෙටක් බලාපොරොත්තුවන ජනතාව වරාගොඩ වටා රොක් වෙනවා’</topic>
    <author>අනුර ප්‍රේමලාල්</author>
    <content>විවිධ ජාවාරම්කාරයින් රුපියල් කෝටිගණනින් මුදල් විසිකර ඡන්ද ලබා ගැනිමට කටයුතු කරන මේ අවදියේ තම මැතිවරණ කටයුතු කප්රුක පූජාවක් පවත්වා සදාචාර දේශපාලනයකට නැඹුරුව ආරම්භ කළ රෙහෙනසිරි වරාගොඩ මහතා වටා යහපත් හෙටක් බලාපොරොත්තුවන ගම්පහ දිස්ත්‍රික්ක ජනතාව එක්රොක් විය යුතු බව ඉදිකිරීම්, ඉංජිනේරුසේවා සහ නිවාස, පොදුපහසුකම් නියෝජ්‍ය ඇමති ලසන්ත අලගියවන්න මහතා ප්‍රකාශ කරයි.ඒ මහතා මේ බව ප්‍රකාශකළේ ඉකුත් (08) ගම්පහ දිස්ත්‍රික්කයේ එක්සත් ජනතා නිදහස් සන්ධාන අපේක්ෂක රෙහෙනසිරි වරාගොඩ මහතාගේ මැතිවරණ කටයුතු ආරම්භ කිරීම සුබමොහොතින් කැලණිය රජමහ විහාරයේ දී ආරම්භ කිරීමේ අවස්ථාවට සහභාගිවෙමින්ය.මෙහිදි පැමිණි සියලු දෙනා නෙළුම් මලක් අතදරා කප්රුක පූජාවක් පැවැත්විණි. මෙම පූජාව රටටත්, ජනාධීපති මහින්ද රාජපක්ෂ මහතාටත්. රණවිරුවන් ඇතුළු ජනතාව , හා රජයට සෙත්පතා පැවැත්විණී.එහිදි වැඩිදුරටත් කතා කළ ඒ මහතා වසර විසිතුනක් පුරා දිවෙන වරාගොඩ මහතාගේ ජයග්‍රාහි දේශපාලන ගමන විවිධ අසීරුකම් මැද ඉදිරියට පැමිණී එකක් බව පෙන්වාදුන්නේය. වර්තමානයේ අපි කව්රුත් කතා කරන්නේ මතුපරපුර ගැනයි. ඒ දූදරුවන්ට යහපත් හෙටක් උදාකිරීම අපි කාගෙත් වගකීම වෙමු, ඒ වගකීම හොඳ හැටි වටහා ගත් රෙහෙනසිරි වරාගොඩ මහතා කැලණිය ඇතුළු ගම්පහ දිස්ත්‍රික්කයේ පාසැල් පද්ධතිය සවිමත් කිරීමට විශාල කාර්ය භාර්යක් ඉටුකළේය.මේ වනවිට දරුවන් අටදහසකට පරිගණක ශිෂ්‍යත්ව ලබාදෙමින් ගම්පහ දිස්ත්‍රික්කයේ සෑම සිසුවකුටම ත්‍රයිභාෂා ශබ්ද කෝෂයක් ලබාදීමට ව්‍යාපෘතියක් ආරම්භ කිරීමට කටයුතු කිරීම අගය කළ යුතුවේ. ඔහු සැබෑ ශ්‍රී ලංකා නිදහස් පක්ෂයේ අයකු බව පැවැති සෑම අර්බුදකාරි අවස්ථාවකදීම ඔප්පු කර තිබේ.නොයෙකුත් බාධක මද්දේ තමත දේශපාලන දිවිය ඉදිරියට ගෙන යන වරාගොඩ මහතා ජනතාවාදිව කල්පනාකොට ඊට නව අරුතක් ලබාදීමට ක්‍රීයාකරීම කාගෙත් ප්‍රශංසාවට ලක්විය යුතු යැයි එමහතා කරුණු දැක්වූයේය.මෙහිදි කතාකළ හිටපු පළාත් සභා මන්ත්‍රී සහ ගම්පහ දිස්ත්‍රික්ක එ.ජ.නි.ස. අපේක්ෂක රෙහෙනසිරි වරාගොඩ මහතා කැලණිය වැනි කුඩා ඡන්ද ප්‍රමාණයක් තිබෙන ආසනයක නොයෙකුත් අසාධාරණයන්ට ලක්වු මගේ දේශපාලන ගමන ජනතාවවෙනුවෙන්ම පැමිණි එකක් නිසා මෙසේ ඇවිත් තිබෙන බව පැවසිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r1402151</link>
    <topic>පුලියන්කුලම රක්ෂිතයෙන් හොරෙන් ගස් කැපුවාට දඩ</topic>
    <author>අනුරාධපුර මධ්‍යම විශේෂ</author>
    <content>කහටගස්දිගිලිය පුලියන්කුලම රජයේ රක්ෂිතයට අනවසරයෙන් ඇතුළු වී එහි තිබු ගස් කපා බිම හෙලු බවට අධිකරණය හමුවේ වරද පිළිගත් පුද්ගලයකු රුපියල් දෙලක්ෂ අසුදහසක (280 000) දඩ මුදලක් ගෙවන ලෙස කැබිතිගොල්ලෑව දිසා මහේස්ත්‍රාත්වරයා නියෝග කළේය.සිද්ධිය සම්බන්ධයෙන් අධිකරණයට කරුණු දැක්වු කහටගස්දිගිලය අඩවි වන නිලධාරි ජේ.යු මහින්ද මහතා කියා සිටියේ සැකකරු කහටගස්දිගිලිය පුලියන්කුලම රජයේ රක්ෂිතයට බලපත්‍රයක් නොමැතිව නීති විරෝධී අයුරින් ඇතුළු වී බුරුත ගස් 04 ක් මිල්ල ගස් 02 ක් සහ කෝන් ගසක් කපා බිම හෙලා තිබියදී අත්අඩංගුවට ගත් බවයි.ඔහු විසින් කපා බිම හෙලන ලද ගස් සියල්ල අඩවි වන නිලධාරීන් භාරයට ගත් බවද අධිකරණයට දන්වා සිටියේය.වැටලීම සිදුකර අත්අඩංගුවට ගත් රුපියල් පන්ලක්ෂ අසුදහසක් වටිනා දැව තොග රාජසන්තක කරන ලෙස ද මහේස්ත්‍රාත්වරයා නියෝග කළේය.නිතී විරෝධි අයුරින් රජයේ රක්ෂිතයක ගස් කැපීම සම්බන්ධයෙන් අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව සැකකරුකුට නියම කළ වැඩිම දඩ මුදල මෙයයි.කහටගස්දිගිලිය අඩවි වන නිලධාරී කාර්යාලයේ අඩවි වන නිලධාරී ජේ.යු මහින්ද , නිර්මාල් වන්නිනායක, බීට්ටු වන නිලධාරීවරු වන චින්තක අමරනාත් , ජේ.එම් විපුල කුමාර යන නිලධාරීන් වැටලීම සිදුකර සැකකරු අත්අඩංගුවට ගෙන අධිකරණයට ඉදිරිපත් කෙරුණී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r1402152</link>
    <topic>රියැදුරුට නින්ද ගිහින්...</topic>
    <author>ඡායාරූප - මාතර සමූහ ඩබ්ලිව්. පී. ධර්මසේන</author>
    <content>ගාල්ල අක්මීමන සිට කතරගම බලා ගමන් ගත් වෑන් රථයක් ඊයේ (14) දින මාතර වල්ගම ප්‍රදේශයේ තාප්පයක හැපීමෙන් රියැදුරා ඇතුළු තිදෙනෙකු බරපතළ තුවාල සහිතව මාතර රෝහලට ඇතුළත් කර ඇත.තුවාලකරුවන් අතර අවුරුදු 4, 7, 10 යන වයස්වල පසුවෙන ළමයින් තිදෙනෙකු සිටින බව හෙළිවේ. අක්මීමන තල්ගම්මල ප්‍රදේශයේ සිට කතරගම බලා 16 දෙනෙකු රැගෙන ගමන් කරමින් සිටි මෙම වෑන් රථයේ රියැදුරාට නින්ද යාම නිසා එම වාහනය තාප්පයක ගැටී මෙම අනතුර සිදු වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r1402153</link>
    <topic>ඉතාලියේ ඉඳන් ඇවිත් හලාවතටම කුඩු බෙදූ කුඩු ලොක්කන් දෙදෙනෙක් බඩුත් සමඟ කොටු</topic>
    <author>මිහිර විජේසේකර - මාරවිල සමූහ</author>
    <content>මත්කුඩු ජාවාරමේ නිරත වූ පුද්ගලයින් දෙදෙනෙක් හා කොල්ලකෑම් රැසකට සම්බන්ධ පුද්ගලයෙක් හලාවත කොස්වත්ත පොලිසිය මගින් අත්අඩංගුවට ගෙන තිබේ.මත්කුඩු ජාවාරම පවත්වාගෙන ගිය සුඛෝපභෝගී වෑන් රථයක්, කොල්ලකරු විසින් කොල්ලකන ලද රුපියල් එක්ලක්ෂ අසූපන්දහසක් වටිනා යතුරුපැදියක් හා ගස් කැපීමේ යන්ත්‍ර 4 ක් ද, මේ සමග අත්අඩංගුවට ගෙන තිබේ.විකිණීමට සූදානම් කර තිබූ හෙරොයින් වර්ගයේ මත්කුඩු ග්‍රෑම් 02 ක් අඩංගු පැකට් දෙකක් ද අත්අඩංගුවට ගෙන ඇත.මත්කුඩු ජාවාරමේ නිරත වූ සැකකරුවන් දෙදෙනා වෙන්නප්පුව ප්‍රදේශයේ පදිංචිකරුවෝ වෙති.වෙන්නප්පුව අවට ප්‍රදේශවලට වෑන් රථයෙන් ගොස් මත්කුඩු පැකට් අලෙවි කරන බව පොලිස් පරීක්ෂණවලින් අනාවරණය වී ඇත. මෙහි ප්‍රධාන සැකකරු ඉතාලියේ වසර ගණනාවක් සේවය කර පැමිණි අයෙකි.කොල්ලකෑමේ නිරත වූ සැකකරු නාත්තණ්ඩිය ප්‍රදේශයේ පදිංචි අයෙකි. ඔහු කොල්ලකෑම් රැසකට සම්බන්ධව අධිකරණ නියෝගයෙන් වරෙන්තු වී සිටින පුද්ගලයෙකි.අත්අඩංගුවට ගත් සැකකරු මාරවිල දිසා අධිකරණයට ඉදිරිපත් කිරීමට නියමිතය.කොස්වත්ත පොලිසියේ ස්ථානාධිපති ඕසිත ලංස‍ා ද සිල්වා මහතාගේ උපදෙස් මත උ. පො. ප. ජයනාත්, පො. සැ. (24607) නිහාල්, පො. කො. (31799) ග්‍රේටන්, (31835) පුෂ්පකුමාර ඇතුළු නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r1402154</link>
    <topic>මිතුරාට ගෙදරින් යන්න කිව්වාට සිසුවා බාල්කයේ එල්ලිලා</topic>
    <author>ගලිගමුව සමූහ සජිත් තුෂාර ප්‍රේමදාස කෑගල්ල දිස්ත්‍රික් සමූහ සහ සබරගමුව සමූහ</author>
    <content>නිවාඩු දින තුනේ (3) නිවසේ නතරවීමට පැමිණි පාසල් මිතුරා ආපසු යැව්වා යයි කළකිරුණු පාසල් සිසුවෙකු තම නිවසේ කාමරයේ බාල්කයක එල්ලී පෙරේදා (13) පස්වරුවේ සියදිවි හානිකරගෙන තිබේ.මෙසේ මියගොස් ඇත්තේ කෑගල්ල ශාන්ත මරියා මහා විද්‍යාලයේ නවවන (9) ශ්‍රේණියේ ඉගෙනුම ලැබූ ගලිගමුව නගරය බිසෝවෙල දකුණ පදිංචි රංබණ්ඩි දේවයලාගේ ඉසුරු ලක්ෂාන් ජයවික්‍රම නමැති 14 හැවිරිදි පාසල් සිසුවෙකි.පාසලේ හොඳම මිතුරා නිවසට පැමිණි මොහොතේ මියගිය සිසුවාගේ මව විසින් හෙට (14) පසළොස්වක පොහොය නිසා තමා සිල් සමාදන් වීමට විහාරස්ථානයට යනවා, යහළුවාට වෙන දවසක එන්න කියන්නැයි කළ අවවාදයට සිත් තැවුලට පත්ව කඩිගමුව - කෑගල්ල බස් රථයට පාසල් මිතුරා ඇරලවා ආපසු පැමිණ මෙසේ සියදිවි හානිකරගෙන ඇත.පශ්චාත් මරණ පරීක්ෂණය ඊයේ (14) කෑගල්ල ශික්ෂණ රෝහලේ දී පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r1402155</link>
    <topic>මැණික් පතලක දෝනාවක් කඩා වැටීපතල් කම්කරුවෙක් එතැනම මරුට</topic>
    <author>රත්නපුර දිසා විශේෂ - නිරෝෂන පෙරේරා</author>
    <content>නිවිතිගල කරවිට මැණික් පතලක් ඇතුළත දෝනාවක් කඩාවැටීමෙන් පතල් කම්කරුවෙකු මරණයට පත්වූ බව පොලිසිය කියයි. කරවිට දෙනියකඩේ ප්‍රදේශයේ තට්ටු 35 ක අඩි 115 ක් ගැඹුරු පතලයක දී (13) පස්වරුවේ මෙම අනතුර සිදුවී තිබේ.මියගොස් ඇත්තේ පතලයේ දෝනාවක වැඩ කරමින් සිටි අයෙකි.මැණික් පතලයේ උමං (දෝනා) වලට සවිකර තිබූ ආධාරක ලීයක් ගැලවී පස් කණ්ඩියක් කඩා වැටී අනතුර සිදුවී ඇතැයි පරීක්ෂණවලදී හෙළිවිය.මියගොස් ඇත්තේ කරවිට පදිංචි මරික්කාර් තාහිර් මොහොමඩ් හිලිර් නමැති 49 හැවිරිදි අවිවාහකයෙකි.මේ තට්ටු පතලය තුළ ප්‍රධාන දෝනාව (උමඟක්) කපා ඒ තුළින් තවත් දෝනාවක් හෙවත් කට්ටි දෝනාවක් තුළදී අනතුර සිදු වී තිබේ.ඒ අවස්ථාවේදී තවත් තිදෙනෙකු පතලයේ සිටි අතර ඔවුන්ට අනතුරක් සිදු වී නැත. මියගිය පුද්ගලයාගේ හදිසි මරණ පරීක්ෂණය ඊයේ නිවිතිගල රෝහලේ දී පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r1402156</link>
    <topic>ශ්‍රී ලාංකිකයන් දෙදෙනෙකු ඇතුළු 9ක් ඉන්දියාවේ දී අත්අඩංගුවට</topic>
    <author>මහින්ද අලුත්ගෙදර සහසොරණාතොට සමූහ</author>
    <content>ශ්‍රී ලාංකික සම්භවයක් සහිත බ්‍රිතාන්‍ය යුවළක් පැහැරගෙන යාමේ සිද්ධියක් සම්බන්ධයෙන් ශ්‍රී ලාංකිකයන් දෙදෙනෙකු ඇතුළු පුද්ගලයන් 9 දෙනෙකු ඉන්දියාවේ දී අත්අඩංගුවට ගෙන ඇත.කප්පම් ලබාගැනීම සඳහා මොවුන් පැහැරගෙන තිබෙන අතර මේ බ්‍රිතාන්‍ය යුවළ ඉන්දියාවේදී පැහැරගැනීමේ සිද්ධිය සම්බන්ධයෙන් පරීක්ෂණ පැවැත්වීම සඳහා ස්කොට්ලන්ඩ් යාඩ් (Scotland Yard) පොලිසියේ ජ්‍යෙෂ්ඨ නිලධාරීන් පිරිසක් ඉන්දියාවට පැමිණ තිබෙන බවද වාර්තා වෙයි.පසුගිය වසරේ මැයි මාසයේ ඉන්දියාවේ චෙන්නායි හිදි පැහැරගැනීමට ලක්ව ඇති අතර ඔවුන්ව නිදහස් කිරීම සඳහා ඉන්දියානු රුපියල් කෝටි දෙකහමාරක පමණ මුදලක් ඉල්ලා ඇති බවද එම වාර්තා සඳහන් කරයි.පැහැර ගැනීමට ලක් වූ ශ්‍රී ලාංකික සම්භවයක් සහිත යුවල ද්‍රවිඩ ජාතිකයන් වන අතර මේ සම්බන්ධයෙන් ඔවුන්ගේ දියණියක වන දර්ශනී නැමැත්තියක් විසින් ස්කොට්ලන්ඩ් යාඩ් පොලිසියට පැමිණිලි කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r1402157</link>
    <topic>හඟුරන්කෙත ප්‍රා/සභාවේ වැඩඑලෙසමයි</topic>
    <author>රෝෂන් තුෂාර සහබොරැල්ල විශේෂ</author>
    <content>හගුරන්කෙත ප්‍රාදේශිය සභාවට නව සභාපතිවරයකු පත් කීරිම හෝ සිටින සභාපති ඉවත් කිරිම වළක්වමින් අතුරු නියෝගයක් නිකුත් කළ ශේෂ්ඨාධිකරණය දැනට පවතින ආකාරයෙන් සභාවේ කටයුතු පවත්වාගෙන යන ලෙසට නියෝග කළේය.අගවිනිසුරු මොහාන් පීරිස් මහතා හා සත්‍ය හෙටිටිගේ විනිසුරු මඩුල්ල මේ නියෝගය නිකුත් කළේය.ප්‍රාදේශිය සභාපති ඩි.එම්.පි.ජි. රණසිංහ මහතා පැවරූ මුලික අයිතිවාසිකම් පෙත්සමක් සලකා බැලිමෙන් පසුව මේ නියෝගය නිකුත් කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r1402158</link>
    <topic>ගින්නකින් නිවෙසක් වැනසෙයි</topic>
    <author>වැලිමඩ සමූහ ආර්. රාජමන්ත්‍රී සහ සොරණාතොට සමූහ</author>
    <content>කැප්පෙටිපොළ වැවතැන්න ප්‍රදේශයේ නිවෙසක 12 වැනි දින මධ්‍යම රාත්‍රියේ නිවැසියන් නොමැති අවස්ථාවක හටගත් ගින්නකින් එම නිවෙස මුළුමනින් ම විනාශ වී ඇතැයි වැලිමඩ පොලිසිය පවසයි.මෙම නිවෙස් හිමියා ත්‍රිකුණාමලයේ නාවික හමුදා කඳවුරේ සිවිල් සේවකයකු නිසා ඔහුගේ බිරිය හා දරුවා තම ඥාති සහෝදරියගේ නිවෙසේ ආරක්ෂාව පතා රාත්‍රී කාලයේ නිදාගැනීමට යාමෙන් පසුව මෙම ගින්න හටගෙන ඇතැයි පොලිසිය පවසයි.කිසියම් පිරිසක් විසින් මෙම ගින්න තබා ඇති බවට සැක කරන බවත්, ගින්න කෙටි කාලයක් තුළ නිවස පුරා පැතිරී ගොස් ඇති බවත් පොලිසිය පවසයි.නිවෙස් හිමි ආර්. බී. නදීෂා ලක්මාලි යන අය තම නිවසේ තබා තිබූ රූපවාහිනී යන්ත්‍රය ඇතුළු භාණ්ඩ කිහිපයක සුන්බුන් දක්නට නොමැති නිසා කිසියම් පිරිසක් නිවසට ගිනි තැබීමට පෙර එම භාණ්ඩ සොරකම් කරන්න ඇති බවට සැක කරන බවට පොලිසියට කරන ලද පැමිණිල්ලේ සඳහන් වන බවත්, ඒ කරුණු මත මේ ගින්න පිළිබඳව පරීක්ෂණ පවත්වන බව වැලිමඩ පොලිසිය පවසයි.වැලිමඩ පොලිසියේ වැඩබලන ස්ථානාධිපති පොලිස් පරීක්ෂක කේ. ආර්. එම්. ඒ. රාජපක්ෂ, පොලිස් සැරයන්වරුන් වන ජේ. ජේ. ඇම්. චන්ද්‍රපාල (51363), එස්. ඒ. කුමාර (6081) මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r1402159</link>
    <topic>දියණියක කෙළෙසූපියා කොටු</topic>
    <author>මාතර සමූහ</author>
    <content>වසර 03කට වැඩි කාලයක් තිස්සේ දැනට වයස අවුරුදු 16ක් වන දියණියට ලිංගික අපයෝජනයක් සිදුකළ නරුම පියකු මොරවක පොලිසිය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ මොරවක පොල්ගස්විල ප්‍රදේශයේ පදිංචි 52 හැවිරිදි පුද්ගලයෙකි. මෙම දැරියට නිවසේදී සහ පියාගේ ව්‍යාපාරික ස්ථානයේදී පියා සිදුකරන ලිංගික අතවර ඉවසා ගැනීමට නොහැකිව මොරවක පොලිසියට හඬමින් පැමිණ පියාට එරෙහිව පැමිණිල්ල සිදුකර ඇත.මොරවක පොලිසිය සිද්ධිය පිළිබඳව වැඩිදුර පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r14021510</link>
    <topic>යට කලිසමේකුඩ පැකට්</topic>
    <author>මාතර සමූහ</author>
    <content>නිල්වැල්ල ධීවර වරාය අසල සැකකටයුතු අන්දමින් හැසිරෙමින් සිටි පුද්ගලයකු පරීක්ෂා කිරීමේදී ඔහුගේ යට කලිසමේ තිබී හෙරොයින් ග්‍රෑම් 2 යි මිලි ග්‍රෑම් 150ක් අඩංගු හෙරොයින් පැකට් දෙකක් සොයා ගැනීමට දික්වැල්ල පොලිසියට හැකිවී ඇත.මෙම සැකකරු වලස්ගල විහාර මාවත පදිංචි 34 හැවිරිදි පුද්ගලයෙකි. ඔහු පසුගිය 13 වන දින සවස පොලිසිය විසින් අත්අඩංගුවට ‍ෙගන ඇති අතර සැකකරු මාතර මහේස්ත්‍රාත් අධිකරණයට ඉදිරිපත් කිරිමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r14021511</link>
    <topic>බේබද්දන්ගේ සුනඛ වැඩවලින්හොරණ පොදු ක්‍රීඩාංගණය විනාශයි</topic>
    <author>හොරණ සමූහ - බන්ධුල ආර්. ගුලවත්ත</author>
    <content>හොරණ නගර මධ්‍යයේ පිහිටි පොදු ක්‍රීඩාංගණය තුළ රාත්‍රී කාලයේ විවිධ අපචාරයන් සිදුවන නිසා නගර සභාව මගින් ප්‍රවේශ දොරටු දෙකට ගේට්ටු දමා වසා ඇත. හොරණ අධ්‍යාපන කොට්ඨාසයේ දරුවන් සඳහා මලල ක්‍රීඩා පවත්වනු ලබන්නේ ද මේ ක්‍රීඩාංගණයෙහිය.ක්‍රීඩාගාරය 1997 දී ඉදිකිරීම් ආරම්භ කළ ද මෙතෙක් නිමවී නැති අතර ක්‍රීඩාගාරය තුළ දහවල් කාලයේත් අපචාර සිදුවන බව නගරවාසීහු පවසති.රාත්‍රී කාලයේ ක්‍රීඩාගාරයේ පියගැටපෙළ මතට එකතු වන තරුණ පිරිස් අරක්කු හිස් බෝතල් බිඳ පිට්ටනිය ඇතුළට විසි කරන බවට වාර්තා වේ.බියර් පානය කර හිස් ටින් පිටිය මැදට විසි කරන අවස්ථා ඇතැයි පැවැසේ. ප්‍රධාන ගේට්ටුව අසල පියගැටපෙළ‍ කෙළවරේ මුත්‍රා කිරීම නිසා පරිසර ගැටලු සහ සෞඛ්‍ය ප්‍රශ්න මතුව ඇතැයි ද නගරවාසීහු සඳහන් කරති.නාගරික සභා මන්ත්‍රී සාරංග සේනාරත්න මහතා නගර සභා රැස්වීමේදී මේ සම්බන්ධව අදහස් දක්වමින් මෙසේ පැවැසීය.රාත්‍රී කාලයට වාහනවලින් පැමිණෙන අය පියගැට පෙළ මත සිට අරක්කු බොනවා විතරක් නොවෙයි හිස් බෝතල් පිට්ටනිය ඇතුළට විසිකරනවා. ක්‍රීඩාවලට සම්බන්ධ වන ක්‍රීඩකයන්ගේ කකුල් තුවාල වෙනවා. බියර් හිස් ටින්, පොලිතින් බෑග් පිට්ටනිය තුළ දමලා.ප්‍රවේශ දොරටුව ළඟ කාලයක් තිස්සේ මුත්‍රා කරල පෙදෙසම පරිසරය විනාශ වෙලා. ප්‍රවේශ දොරටු දෙකට ඉබි යතුරු දමා වසා දමා තිබෙනවා. නගර සභාව දොරටු ඉබි යතුරු නොදැම්මා නම් ලොකු විනාශයක් සිදුවෙනවා.මේ ක්‍රීඩා පිට්ටනියට රාත්‍රී කාලයට මුරකරුවකු අනුයුක්ත කර නැතැයි සභාපති ග්‍රැන්විල් රාජපක්ෂ මහතා නගර සභා රැස්වීමේදී පැවැසීය.මුරකරුවකු අත්‍යවශ්‍යයි. ක්‍රීඩාංගණය ආරක්ෂා කර ගන්නයි ගේට්ටු දැම්මේ. ගේට්ටු අතරිනුත් රිංගා යන බවට තොරතුරු ලැබී තිබෙනවා.පිට්ටනිය වටේ ඉදිකර ඇති පියගැටපෙළ තණකොළ වැවී ඉතා අපිරිසිදු තත්ත්වයට පත්ව ඇත. පිට්ටනිය කෙළවරේ හරකුන් දි‍ෙග්ලි කරන අවස්ථා ද ඇතැයි නගරවාසීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r14021512</link>
    <topic>භාෂා දෙකම නැත්නම්බස් ඔක්කොම කම්බස්</topic>
    <author>අත්තනගල්ල විශේෂ ජයවීර සුගතපාල</author>
    <content>සිංහල දෙමළ ද්විභාෂාවෙන් නාම පුවරු ප්‍රදර්ශනය නොකරන මාර්ගස්ථ මගී ප්‍රවාහන අධිකාරියට අයත් සියලුම පෞද්ගලික බස් රථවලට එරෙහි නඩු පැවරීමට පියවර ගන්නා බව රාජ්‍ය භාෂා කොමිෂන් සභාව පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r14021513</link>
    <topic>තාත්තේ... ගහන්න එපා! මනුෂ්‍යයා දුර්වලයි</topic>
    <author>ජාඇළ මධ්‍යම ලෙස්ලි පෙරේරා</author>
    <content>ඔහු මත්පැනට පුරුදුව සිටියේය. මේ හේතුවෙන් ඔහුගේ නිවෙසේ බිරියත් සමඟ නිතර නිතර ආරවුල් සිදුවන්නට පටන් ගත්තේය. එහෙත් කෙතරම් සුරාපානය කළත් ඔහු තම බිරියට ගෙදරින් පිට ඇහෙන්නට කිසි දිනෙක බැණ නැති අතර ඇයට ඇති ආදරය නිසා බිරිය දෙස් දෙවොල් දෙන හැම අවස්ථාවකදීම විහිළුවෙන් තහළුවෙන් ඒවා මඟ හැරියේය.මේ අඹුසැමි යුවළට ඇත්තේ එකම පිරිමි දරුවෙකි. ඔහු ටිකක් දඟකාරයෙකි. දවසක් හොඳ පදමට බීගෙන ආ - සැමියාට බිරිය හොඳ හැටි ලුණු ඇඹුල් ඇතිව බැණ වැදුණාය.මේ මොන කැත වැඩක් ද දෙයියනේ හැමදාම ගෙදර එන්නෙ කණ මොදය වගේ බී‍ගෙනයි. ඇයි හත්වලාමේ මෙහෙම බීගෙන ආපුවාම මටයි දරුවටයි නේද ලැජ්ජාව.අනික දරුවා හදාගන්නෙ කොහොමද? මෙහෙම හැමදාම බීගෙන ආපුවාම. මං යනවා දරුවත් එක්ක ගෙදර යන්න ඔහෙ ඔනෑ කුදයක් ගහ ගන්නවා කියමින් ඇය අඬන්නට වූවාය.මොනවද අනේ මං පොඩි අඩියක් ගැහැව්වයි කියලා ඔයාට අඩුවක් කළාද? බැණ්නද? යනුවෙන් ඔහු දැය ඉදිරියේ පිං සෙන්ඩු වුණේය. “ ඒ වුණාට මං ඔයා බොනවට කැමති නැහැයි ඇය කඳුළු සලමින් පවසද්දී ඔහු ඇය අස්වසාලමින් හරි හරි අපි දෙවිවරු නෙමේනෙ.මනුෂ්‍යයා දුර්වලයි . ඔයා ඕව ගනන් ගන්න එපා යයි කීවේය.මේ අකාරයට කළ දවස ගෙවී ගියේය. වැඩට ගිහින් ගෙදර එද්දී පොඩි ෂොට් එකක් දාගෙන එන හැම දවසකම බිරිය මැසිවිලි නගද්දී මනුෂ්‍යා දුර්වලයයි කියා ෂේප්වුණේය.දවසක් ඔහු වැඩ ඇරී ගෙදර එන විට බිරිය අල්ලපු ගෙදර ජෝසි අක්කත් සමඟ උණුසුම් බහින් බස්වීමක් යෙදී සිටියාය.ඊට ඔහු හේතුව ඇසීමේ දී දැනගන්නට ලැබුණේ ජෝසි අක්කාගේ පුතා සමඟ ඇති කරගත් දබරයකි.වහා කෝටුවක් අතට ගත් ඔහු පුතාට පහරක් ගැසීමට සැරසුණේය. “ මම කියල තියෙනව නේද අහල පහළ ළමයි එකක් සන්ඩු සරුවලට යන්න එපා කියල” කියමින් පුතුට පහරක් ගැසීමට තැත් කරද්දී පුතා “තාත්තෙ ගහන්න එපා මනුෂ්‍යයා දුර්වලයි”යනු‍ෙවන් කීවේය.කෝටුව පසෙකට වීසි කළ ඔහු ගෙතුළට ආවේය. “ අවවාදයට වඩා ආදර්ශය උතුම් යැයි සිතූ ඔහු එදායින් පසු බීමත්ව ගෙදර ආවේ නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r14021514</link>
    <topic>කොළඹ කොටුවේ රස්තියාදුකාරයෝහැමෝටම හරි හිසරදයක්</topic>
    <author>උතුරු කොළඹ සමූහ ඒ. මදුරවීරන්</author>
    <content>කොළඹ කොටුව කාන් ඔර්ලෝසු කණුව ආශ්‍රිත පෙදෙසේහි නිකරුණේ ගැවසෙන පුද්ගලයන් මාර්ගයේ ගමන් කරන මඟීන්ට දැඩි හිසරදයක් බවට පත්වී සිටිති.මේ ස්ථානයේ ස්ත්‍රී හා පුරුෂ දෙපාර්ශ්වයේම අයවළුන් කණ්ඩායම් වශයෙන් නිතර ගැවසෙති.පදික වේදිකා මත තබා ගෙන කෑම අනුභව කිරීම, පොලිතින් හා කඩදාසි තැනින් තැන දැමීම, බුලත් කෙළ ගසා අවට අපිරිසිදු කිරීම හා කුඩා ළමයින් තැනින් තැන මූත්‍රා කිරීම වැනි නොමනා ක්‍රියාවන් මොවුන්ගෙන් නිතර සිදු වෙමින් පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r14021515</link>
    <topic>වයඹ පළා‍තේ ග්‍රාමීය බැංකු ශාඛා 34ක් ලක්ෂ 500ක වියදමින් නවීකරණයට</topic>
    <author>පොල්ගහවෙල සමූහ</author>
    <content>2014 දැයට කිරුළ සංවර්ධන වැඩසටහනට සමගාමීව රුපියල් ලක්ෂ 500 ක වියදමින් වයඹ පළාත තුළ ග්‍රාමීය බැංකු ශාඛා 34 ක් නවීකරණය කිරීමේ විශේෂ ව්‍යාපෘතියක් ක්‍රියාත්මකව පවතී.සමුපකාර සංවර්ධන ප්‍රාදේශීය නිලධාරි කොට්ඨාසයකට එක් ආදර්ශ ශාඛාව බැගින් වයඹ ග්‍රාමීය බැංකුවලටම අනන්‍ය වූ ප්‍රතිරූපයක් ගොඩනැ‍ඟෙන අයුරින් මේ බැංකු ශාඛා 34 නවීකරණය සිදුකෙරේ.මේ සංවර්ධන ව්‍යාපෘතිය සඳහා සමුපකාර අමාත්‍යාංශය, වයඹ සමුපකාර අරමුදල හා වයඹ සමුපකාර ග්‍රාමීය බැංකු සංගමය එක්ව රුපියල් ලක්ෂ 170 ක මුදලක් යොදවන අතර, සමුපකාර සමිති විසින් ඉතිරි දායකත්වය දැරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=r14021516</link>
    <topic>කටුනායක - මීගමුව අධිවේගියට පිවිසුම් මාර්ගයේ තදබදය උග්‍රයි</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>මේ දිස්වන්නේ අධිවේගී මාවතට පිවිසෙන කටුනායක - මීගමුව දෙසට දිවෙන බස් නැවතුම් පොළයි.උදය කාලයට දැඩි හිරු තාපය නිසා අධිවේගි මාර්ගය පිවිසෙන්නට පෙර මේ මාර්ගය අසල ආවරණය සහිත බස් නැවතුම් පොළක් නොතිබුණු නිසා මගීහු ඒ අසල තිබු වෙළෙඳ කුටිවල වහල යටට වී බස් එන තුරු සිටිය නමුත් අධිවේගී මාර්ගය හේතු කොටගෙන පාර පළල් කිරීමට මගීන් සෙවණ ලැබූ වෙළෙඳ කුටිවල වහල කඩා දැමීමෙන් පසු බස් ගමන් කරන පළමුවන මං තීරුවේ මගීහු හට බස් එනතුරු මෙසේ රැදී සිටීමට සිදුව ඇත.අධිවේගි මාර්ගය පිවසීමෙන් අනතුරුව ජා-ඇළ පොලිසිය මේ ස්ථානයේ බස් රථ ධාවන නැවතීමට විරුද්ධව තහංචි දැමීය. නමුත් මගීන්වත් බස් රථ රියදුරන්වත් ඒ වග නොතකා දෙවන මං තීරුවේ බස් රථ ධාවනය පටන් ගැනීම නිසා විශේෂයෙන් උදය වරුවේ මේ ස්ථානයේ දැඩි මාර්ග තදබදයක් හට ගෙන ඇත.මේ අතර කොළඹ - මීගමුව පාරට අධිවේගී මාර්ගය පිහිසුනාට මෙහි සවිකර ඇති රථවාහන ගමනා ගමනයට අත්‍යවශ්‍ය වර්ණ සංඥාද ක්‍රියාත්මක නොවන නිසා කොයි මොහොතේ හෝ අනතුරක් සිදුවිය හැකියයි මගීහු පවසති. බලධාරීන්ගේ අවධානය අනතුරක් වීමට පෙර යොමු වේවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=s1402151</link>
    <topic>සභාපති-ලේකම් අතර මතභේද දුර දිග යෑමෙන් කරාටේ සම්මේලනය විසුරුවයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා කරාටේ සම්මේලනය විසුරුවා හරියි. කරාටේ සම්මේලනයේ සභාපති, ලේකම් හා නිලධාරී මණ්ඩලය අතර තිබු මතභේද දුරදිග යෑම හේතුවෙන් ක්‍රීඩා ඇමැති මහින්දානන්ද අලුත්ගමගේ මහතා මේ තීරණයට එළැඹ ඇත.ඒ අනුව කරාටේ පරිපාලනය පවත්වාගෙන යෑමට ලබන සතියේදී අතුරු කමිටුවක් පත් කිරීමට ක්‍රීඩා අමාත්‍යාංශය පියවර ගනියි. කරාටේ සම්මේලනයේ අහිතකර ක්‍රියා පිළිබඳ ක්‍රීඩා ඇමැති මහින්දානන්ද අලුත්ගමගේ මහතා වෙත පැමිණිලි රාශියක් ලැබී තිබුණු අතර ඒවා‍ සොයා බැලීමට ක්‍රීඩා විද්‍යායතනයේ අධ්‍යක්ෂ ශාන්ත වීරසිංහ මහතාගේ ප්‍රධානත්වයෙන් කමිටුවක් පත් කළේය.එම කමිටුව පාර්ශව කිහිපයකින් ලැබුණු සාක්ෂි විමර්ශනය කිරීමට පියවරගත් අතර අවසන් නිගමණය ලෙස දක්වා ඇත්තේ ශ්‍රී ලංකා කරාටේ සම්මේලනයේ නිලධාරීන්ගේ ක්‍රියා හේතුවෙන් ක්‍රීඩාවට හා ක්‍රීඩකයන්ට අහිතකර බලපෑම් ඇතිවන හෙයින් සම්මේලනය විසුරුවා දැමිය යුතු බවයි.ශ්‍රී ලංකා කරාටේ සම්මේලනයේ නිලධාරීන්ගේ ක්‍රියාකාරිත්වය සොයා බැලු පරීක්ෂණයේදී අනාවරණයවී ඇත්තේ විදේශ සංචාර කිහිපයකදීම වගකීම් හරිහැටි ඉටුනොවී ඇති බවයි.මේ හේතුවෙන් අන්තර්ජාතික ජයග්‍රහණ පිළිබඳ තබාතිබු බලාපොරොත්තු ගිලිහීගොස් ඇති අතර ක්‍රීඩක ක්‍රීඩිකාවන් රැසක් අපහසුතාවටද ලක්ව ඇති බවද අනාවරණය වී තිබේ. කරාටේ සම්මේලනයේ ප්‍රධාන නිලධාරීන් දෙදෙනා දිගින් දිගටම විරුද්ධ මතවාද දැරීම හේතුවෙන් ක්‍රීඩාවේ දියුණුවට බාධා ඇතිවී තිබෙන අතර රැස්වීම්ද කඩාකප්පල්කාරී තත්ත්වයකට පත්ව තිබුණි.සම්මේලනයේ මුදල් පාලනයද යහපත් මට්ටමක නොතිබුණු අතර ඒ පිළිබඳ අධිකරණයේ නඩුවක්ද ගොණුවී තිබු හෙයින් අමාත්‍යාංශ පරීක්ෂණ මණ්ඩලය මුල්‍ය තත්ත්වයන් ගැන පරික්ෂාව පසුවට කල් දමා ඇතැයිද වාර්තාවේ. කෙසේ වුවද කරාටේ සම්මේලනයේ වගකිවයුතු නිලධාරීන්ට ඉදිරියේදී ක්‍රීඩා සම්මේලනවල නිලතල දැරීම අහිමි කිරීමේ හැකියාව අමාත්‍යාංශය සතු කාර්යයක් හෙයින් ඒ ගැන අවසන් තීන්දුවක් තවම ප්‍රකාශවී නැතැයිද වාර්තාවේ.වසර දෙකක කාලයකට කරාටේ සම්මේලනයේ නිලතල පසුගිය වර්ෂයේ සිට පත්වු හෙයින් ඉදිරියේ පත්කෙරෙන අතුරු පාලන කමිටුව වසරක් පරිපාලන කටයුතු ගෙන යනු ඇතැයි පැවැසේ. එම අතුරු කමිටුවට ආරක්ෂක සේවා අංශවල සාමාජිකයන් කිහිපදෙනකු හා කරාටේ සම්මේලනයේ මෙයට වසර කිහිපයකට පෙර සිටි නිලධාරීන් කිහිපදෙනකු පත්කිරීමට යෝජනාවී ඇතැයි දැනගන්නට තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=s1402156</link>
    <topic>විස්සයි 20 තරගාවලියේ ජය ශ්‍රී ලංකාවට</topic>
    <author/>
    <content>බංග්ලාදේශය සමග පැවැති දෙවැනි හා අවසන් විස්සයි 20 තරගය කඩුලු 3කින් ජයගනිමින් 2-0ක් ලෙස තරගාවලියේ ජය හිමිකර ගැනීමට ශ්‍රී ලංකා පිල සමත්විය.චිතගොං නුවර සහුර් අහමඩ් චවුද්රි ක්‍රීඩාංගණයේදී ඊයේ පැවැති තරගයේ පළමුව පන්දුවට පහරදුන් බංග්ලාදේශය ලකුණු 120ක් රැස්කළ අතර ශ්‍රී ලංකා කඩුලු 7ක් දැවී අවසන් පන්දුවෙන් තරගයේ ජයග්‍රහණය හිමිකර ගත්තේය.කුසල් ජනිත් එල්ල කළ හයේ පහරකින් ශ්‍රී ලංකා පිළිතුරු ඉනිමේ ලකුණු ලබාගැනීම ආරම්භ විය. ප්‍රවේගකාරී ඉනිමක් දියත් කළ කුසල්ගේ ඉනිම නිමාකිරීමට සිවුවැනි ඕවර යැවු ෂකීබ් අල් හසන් සමත්විය. කුසල් කඩුල්ල මුවා කිරීමේ වරදට හසුව දැවී ගියේ ලකුණු 21ක් ලබාසිටියදීය.තිලකරත්න ඩිල්ෂාන් ලකුණු 3කට දවාගැනීමට අර්ෆට් සනී සමත්වු අතර නායක දිනේෂ් චන්දිමාල්ටද ලබාගත හැකිවුයේ ලකුණු 3ක් පමණි. පළමු තරගයට ක්‍රීඩා කළ සීකුගේ ප්‍රසන්න වෙනුවට ඊයේ තරගයට එක්වු ඇන්ජලෝ පෙරේරා ලකුණු 4කටත්, ඇන්ජලෝ මැතිව්ස් ලකුණු 2ත් දැවී යෑමෙන් ශ්‍රී ලංකා ඉනිම බිඳ වැටිණි.ලකුණු 50කට කඩුලු 6ක් බිඳ වැටී තිබියදී කුමාර් සංගක්කාර සමග හත්වැනි කඩුල්ලට එක්වු තිසර පෙරේරා ජයග්‍රහණයේ බලාපොරොත්තු ඇති කළේය. දෙදෙනා එක්ව ලකුණු 46ක් එක්කළ අතර රුබල් හොසේන්ගේ පන්දුවක් හමුවේ ටම්මි ඉක්බාල් උඩ පන්දුවක් රැකගැනීමෙන් එම සබඳතාව බිඳ වැටුණි. සංගක්කාර පන්දු 38කින් ලකුණු 37ක් රැස්කළේ හතරේ හා හයේ පහරක් සමගිනි.බංග්ලාදේශ පන්දු යවන්නෝ අවසන් පන්දුව තෙක් ජයග්‍රහණය සතුකර ගැනීමේ සටනක නිතරවුණි. ශ්‍රී ලංකාවට අවසන් පන්දුවෙන් ලකුණු 2ක් ලබාගත යුතු වු අතර සචිත්‍ර සේනානායක හතරේ පහරක් එල්ල කරමින් ශ්‍රී ලංකා පිලට ජයග්‍රහණය ගෙන දුන්නේය. තරගයේ වීරයා ලෙස නම් කළ තිසර පෙරේරා නොදැවී ලකුණු 35ක් රැස්කළ අතර සචිත්‍ර සේනානායක නොදැවී ලකුණු 12ක් රැස්කළේය.කාසියේ වාසිය දිනාගත් බංග්ලාදේශ පිල පළමුව පන්දුව පහරදීමට තීරණය කළේය. තිලකරත්න ඩිල්ෂාන් යැවු ඉනිමේ පළමු ඕවරයේ තෙවැනි පන්දුවෙන් ෂම්සූර් රහමාන් ලබාදුන් උඩ පන්දුව මාලිංගට අතහැරුණි. ඉන් ප්‍රයෝජන නොගත් රහමාල් පස්වැනි පන්දුවට ලබාදුන් උඩ පන්දුව නායක දිනේෂ් චන්දිමාල් සුරුකිව රැකගත්තේය.ඩිල්ෂාන් යැවු දෙවැනි ඕවරයේදී හතරේ පහර 2ක් හා හයේ පහර 2ක් සමගින් ලකුණු 20ක් උදුරාගැනීමට එනාමුල් හක් සමත්විය. වේගවත් ඉනිමක නිතරවු ෂකීබ් අල් හසන්ගේ ඉනිම නිමාකිරීමට දක්ෂ පන්දු රැකීමක නිතරවු නුවන් කුලසේකරට හැකිවිය. පළමු තරගයේදී ශ්‍රී ලංකාවට එරෙහිව සටන්කාමී ඉනිමක් දියත් කළ එනාමුල් හක්, කුසල් ජනිත් පෙරේරාගේ විශිෂ්ට උඩ පන්දු රැකී‍ම හමුවේ සිවුවැනි කඩුල්ල ලෙසින් දැවී යෑමෙන් බංග්ලාදේශ පිලේ ලකුණු ලබාගැනීමේ වේගය මදක් අඩාල විය.බංග්ලා‍දේශ පිලේ පළමු ලකුණු 50 පන්දු 49කින් වාර්තා වු අතර ඒවනවිට කඩුලු 5ක් බිඳ වැටී තිබිණි. බංග්ලාදේශ ඉනිමේ අවසන් කඩුලු 2 මාලිංග යැවු අවසන් ඕවරයේ තෙවැනි හා පස්වැනි පන්දුවලින් බිඳ වැටිණි. පන්දු යැවීමෙන් ලසිත් මාලිංග කඩුලු 3ක් දවාගත් අතර නුවන් කුලසේකර හා සචිත්‍ර සේනානායක කඩුලු 2 බැගින් දවාගත්හ. තරගාවලියේ වීරයා ලෙස නුවන් කුලසේකර නම් කෙරිණි.පළමු තරගයේදී බංග්ලාදේශ පිලට එක්වු මිතුන් අලී සහ සොහග් ගාෂි වෙනුවට මේ තරගයට ශබීර් රහමන් සහ මහමුදුල්ලා කැඳවා තිබිණි.දෙරට අතර තරග තුනකින් සමන්විත එක්දින තරගාවලිය මේ මස 17 වැනිදා මීර්පූර් හිදී ආරම්භ වේ.බංග්ලාදේශය - 120 (ඕවර 19.5) එස්.රහමාන් 26, ඒ.හක් 24, (මාලිංග 20/3, සේනානානයක 11/2,කුලසේකර 32/2 )ශ්‍රී ලංකාව - 123 (ඕවර 20) කේ.සංගක්කාර 37, ටි.පෙ‍රේරා නොදැවී 35, කේ.ජනිත් 21,(මොටාසා 29/2).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=s1402152</link>
    <topic>මලිත්ගෙන් විශිෂ්ට පන්දු යැවීමක්</topic>
    <author>ලංකින්ද නානායක්කාර</author>
    <content>අන්තර් පාසල් අවුරුදු 19 පහළ ක්‍රිකට් තරගාවලියේ පළමු කොටසේ යටතේ පන්නිපිටිය ධර්මපාල විදුහල සමග පැවැති තරගයේදී පන්දු යැවීමෙන් දස්කම් දැක්වීමට මලිත් මහේල සමත්විය.මහින්ද විද්‍යාල ක්‍රීඩාංගණයේදී පැවැති මේ තරගය ජය පරාජයෙන් තොරව නිමාවට පත්වු අතර මලිත් මහේල ධර්මපාල පළමු ඉනිමේ කඩුලු 4ක් හා දෙවැනි ඉනිමේ කඩුලු 8ක් බිඳ දැමීමට සමත්විය.පළමුව පන්දුවට පහරදුන් ධර්මපාල විදුහල පළමු ඉනිමට ලකුණු 189ක් රැස්කළ අතර මහින්ද විදුහල් පළමු ඉනිම ලකුණු 164කට සීමාවිය. ධර්මපාල විදුහල දෙවැනි ඉනිමට ලකුණු 151ක් වාර්තාකළ අතර තරගයේ ජයගැනීමට ඕවර 17කදී ලකුණු 176ක ඉලක්කය හඹාගිය මහින්ද විදුහල තරගය නතර කරනවිට කඩුලු 6කට ලකුණු 169ක් ලබාසිටියේය.ධර්මපාල විද්‍යාලය පළමු ඉනිම - 189 විමුක්ති සඳුන් 72 (දුලාන් උදයංග 15/4, මලිත් මහේල 62/4) සහ දෙවන ඉනිම - 151 එච්.ආර්. බණ්ඩාර 63, විමුක්ති සඳුන් 39 (මලිත් මහේල 46/8)මහින්ද විද්‍යාලය පළමු ඉනිම - 164 ගිහාන් දනුෂ්ක 39, පසිඳු ඩිල්ෂාන් 23 (එච්. ලියනගේ 18/3, අසංක සමිර 15/2) සහ දෙවැනි ඉනිම - 169/6 මලිත් මහේල 53, තිලංග ලක්සිත් 53.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=s1402153</link>
    <topic>ශ්‍රී ලංකා පිලට ලකුණු 49ක ජයක්</topic>
    <author/>
    <content>එක්සත් අරාබි එමීර් රාජ්‍යයේදී ඊයේ ආරම්භ වු දහවැනි අවු.19න් පහළ යොවුන් ලෝක කුසලාන ක්‍රිකට් තරගාවලියේ නවසීලන්තය සමග පැවැති තර‍ගයෙන් ලකුණු 49ක ජයක් හිමිකර ගැනීමට ශ්‍රී ලංකා පිල සමත්විය.ශ්‍රී ලංකා පිල ලබාදුන් ලකුණු 276ක ජයග්‍රාහී ඉලක්කය හඹාගිය නවසීලන්තයට කඩුලු 8ක් දැවී ලබාගත හැකිවුයේ ලකුණු 226ක් පමණි.පිළිතුරු ඉනිම ඇරඹු නවසීලන්තයේ පළමු කඩුල්ල ලකුණු 63දී ටිම් ‍සිෆර්ට් ලකුණු 29කට පිටියෙන් ඉවත් කිරීමට ලක්ෂාන් ජයසිංහ සමත්විය.දෙවැනි කඩුල්ල 67දී බිඳ වැටුණු අතර මුළු ලකුණු 120දී නවසීලන්ත කඩුලු 2ක් පිට පිට බිඳ වැටිණි.නවසීලන්ත ඉනිමේ වැඩිම ලකුණු ලාභියා වු නායක රොබට් ඕඩැනියෙන් ලකුණු 43ක් රැස්කළේ පන්දු 49කදීය. ඊට හතරේ පහර 2ක් හා ‍හයේ පහරක් ඇතුළත් විය.ලසිත් ලක්ෂාන්, බිනුර ප්‍රනාන්දු හා අනුක් ප්‍රනාන්දු කඩුලු 2බැගින් දවාගත්හ.සාජාහිදී පැවැති තරගයේ කාසියේ වාසිය දිනාගත් නවසීලන්ත පිලේ ආරාධනයෙන් පළමුව පන්දුවට පහරදුන් ශ්‍රී ලංකා පිල කඩුලු 9කට ලකුණු 275ක් රැස් කළේය.ආරම්භක පිතිකරු යුගල වු හෂාන් දුමිඳු හා සධීර සමරවික්‍රම පළමු කඩුල්ලට ලකුණු 48ක් එක් කළේය. දුමිඳු ලකුණු 17කට දැවී යෑමෙන් අනතුරුව සධීර සමග එක්වු නායක කුසල් මෙන්ඩිස් මුළු ලකුණු සංඛ්‍යාව 145 දක්වා ඉදිරියට ගෙන ගියේය.සධීර සමරවික්‍රම ලකුණු 67ක් ලබාසිටියදී දැවී යෑමෙන් එම සබඳතාව බිඳ වැටුණි. පන්දු 81කට මුහුණදුන් සධීර හතරේ පහර 6ක් එල්ල කර තිබිණි. නායකත්වයේ ඉනිමක නිතරවු කුසල් මෙන්ඩිස් ලකුණු 91ක් රැස්කිරීමට සමත්විය.ඊට පන්දු 107කදී හතරේ පහර 11ක් ඇතුළත් විය. ප්‍රියමාල් පෙරේරා ලකුණු 37ක් රැස් කළේය. පන්දු යැවීමේදී කෙලී ජෙම්සන් කඩුලු 4ක් දවාගත්තේය.ශ්‍රී ලංකාව සහභාගීවන දෙවැනි තරගය හෙට (16) එංගලන්තය සමග පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=s1402154</link>
    <topic>ලකුණු 479ක ඉලක්කයක් හඹායන ශ්‍රී ලංකා ‘ඒ’ කඩුලු 5කට ලකුණු 164යි</topic>
    <author/>
    <content>එංගලන්ත ‘ඒ’ කණ්ඩායම සමග පල්ලේකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන සිවුදින තරගයේ ලකුණු 479ක ජයග්‍රාහී ඉලක්කය හඹායන ශ්‍රී ලංකා ‘ඒ’ පිල තරගයේ තෙවැනි දිනය නිමාවනවිට කඩුලු 5කට ලකුණු 164ක් රැස්කර ගෙන සිටියේය. ශ්‍රී ලංකා පිලට තරගය ජයගැනීමට තවත් ලකුණු 315ක් අවශ්‍ය වේ.මාධව වර්ණපුර ලකුණු 49ක් හා ඉෂාන් ජයරත්න ‍ලකුණු 21ක් ලබා නොදැවී කඩුල්ලේ රැදී සිටියේය.දෙවැනි ඉනිමේදී ලකුණු 479ක ජයග්‍රාහී ඉලක්කය හඹායෑමට පිටිය පිවිසි ශ්‍රී ලංකා පිලේ පළමු කඩුල්ල ලකුණු 4ක් වෙද්දී බිඳ වැටිණි. උදාර ජයසුන්දර පළමු ඕවරයේ පස්වැනි පන්දුවෙන් ලකුණු 4කට දැවී ගියේය.අනෙක් ආරම්භක පිතිකරුවා වු නායක උපුල් තරංගටද ලකුණු අතර ඒමේ අවස්ථාව ලබානොදුන් ක්‍රිස් වෝක්ස් ඉනිමේ දෙවැනි ඕවරයේදී තරංග යළි ක්‍රීඩාගාරයට හරවා යැවීමට සමත්විය. භානුක රාජපක්ෂ ලකුණු 20කටත්, නිරෝෂන් දික්වැල්ල ලකුණු 10ක් තෙවැනි හා සිවුවැනි කඩුලු ලෙසින් දැවී ගියේය.පස්වැනි කඩුල්ලට මාධව වර්ණපුර සමගින් එක්වු චතුරංග ද සිල්වා මුළු ලකුණු සංඛ්‍යාව 123දක්වා ඉදිරියට ගෙන ගියේය. චතුරංගට ලබාගත හැකිවුයේ ලකුණු 43ක් පමණි. තරගය නතර කරනවිට මාධව වර්ණපුර හා ඉෂාන් ජයරත්න හයවැනි කඩුල්ලට ලකුණු 41ක නොබිදුණු සබඳතාවක් ගොඩනගා තිබිණි.කඩුලු 6ක් අතැතිව ලකුණු 264ක් ඉදිරියෙන් සිටිමින් ඊයේ දිනය ආරම්භ කළ එංගලන්ත පිලේ පස්වැනි කඩුල්ල පළමු ඕවරයේ තෙවැනි පන්දුවෙන් බිඳ වැටුණි. මුළු ලකුණු 164කට කඩුලු 7ක් බිඳ වැටී තිබියදී නායක ක්‍රිස් වෝකස් සමග එක්වු ස්කොට් බ්‍රොත්වික් ලකුණු 155ක සබඳතාවක් පිහිටුවීමට සමත්විය. මුළු ලකුණු 319ක් වෙද්දී බ්‍රොත්වික්ගේ කඩුල්ල බිඳ වැටීමත් සමග දෙවැනි ඉනිම අත්හිටුවීමට එංගලන්ත පිල තීරණය කළේය.බ්‍රොත්වික් පන්දු 95කින් හතරේ පහර 5ක් සමගින් ලකුණු 64ක් රැස්කළේය. ඉනිම නිමාකරනවිට නොදැවී කඩුල්ලේ රැදී සිටි ‍ක්‍රිස් වෝකස් ලකුණු 92ක් රැස්කර තිබිණි.ඔහුගේ ඉනිමට හතරේ පහර 8ක් ඇතුළත්වු අතර පන්දු 130කට මුහුණදී තිබිණි. පන්දු යැවීමේදී චතුරංග ද සිල්වා හා තරිඳු කෞශාල් කඩුලු 3 බැගින් දවාගත්හ. අද තරගයේ අවසන් දිනයයි.එංගලන්ත ‘ඒ’- 330 (ඕවර 90.1) ජෙම්ස් ටේලර් 70, මොයීන් අලී 62, වරුන් චෝප්රා 58 (ධම්මික ප්‍රසාද් 68/4, තරිඳු කෞශාල් 95/3) සහ දෙවැනි ඉනිම - 319/8 ඉනිම අත්හිටුවන ලදි (ඕවර 77.4) ක්‍රිස් වෝකස් නොදැවී 92, ස්කොට් ‍බ්‍රොත්වික් 64 (චතුරංග ද සිල්වා 64/3, තරිඳු කෞශාල් 98/3)ශ්‍රී ලංකා ‘ඒ’-171 (ඕවර 48) ධම්මික ප්‍රසාද් 50, චතුරංග ද සිල්වා 47 (ක්‍රිස් වෝකස් 45/4) සහ දෙවැනි ඉනිම - 164/5 (41) මාධව වර්ණපුර නොදැවී 49, ඉෂාන් ජයරත්න නොදැවී 21 (ක්‍රිස් වෝකස් 14/2).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=s1402155</link>
    <topic>මාතලේ නිදහස් මාර්ග ධාවන තරග ජය චාමර හා මදුෂට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ දිස්ත්‍රික් පාර්ලිමේන්තු මන්ත්‍රී ප්‍රවාහන නියෝජ්‍ය ඇමැති රෝහණ දිසානායක මහතාගේ සංකල්පයකට අනුව රෝහණ දිසානායක පදනම සංවිධාන කළ මාතලේ දිසා විවෘත 66 වන නිදහස් දින සමරු ක්‍රීඩා සැණකෙළියේ මාර්ග ධාවන තරගයේදී ශ්‍රී ලංකා යුද හමුදාවේ ප්‍රභාත් චාමර නවරත්න විවෘත පිරිමි ශුරයා ලෙසත්, මාතලේ විජය ජාතික පාසලේ ඕ.ජි.මදුෂ චතුරංග සෝමසුරිය පාසල් බාලක ශුරයා ලෙසත් සම්මාන ලැබුහ.මේ තරගය මාතලේ නගරය කේන්ද්‍රකර ගනිමින් පැවැත්විණි.තරග ප්‍රතිඵල : විවෘත පිරිමි-1.ප්‍රභාත් චාමර නවරත්න (ශ්‍රී ලංකා යු.හ), 2.සොලමන් ඩයස් බණ්ඩාරනායක (මාතලේ මහ නගර සභාව), 3.ලසන්ත බණ්ඩාර ජයරත්න (වේරගම යන් හාර්ට්ස් ක්‍රි.ස), පාසල් බාලක-1.ඕ.ජි.මදුෂ චතුරංග සෝමසුරිය (විජය ජා.පා), 2.නවින් මාධව සිල්වා (සාන්ත තෝමස් ජා.පා) 3.ධනුෂ්ක කැලුම් ප්‍රියදර්ශන (කුරිවෙල මහින්ද රාජපක්ෂ න.වි).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=f1402151</link>
    <topic>ගොවිකමට නිසි තැන ලැබුණේමහින්ද රාජපක්ෂ ආණ්ඩුවෙන්</topic>
    <author>සාකච්ඡා කෙළේ උදිත ගුණවර්ධන</author>
    <content>1991 දී ශ්‍රීලනිපයේ අත ලකුණ යටතේ බණ්ඩාරගම ප්‍රාදේශීය සභාවේ මන්ත්‍රීවරයකු බවට පත්වූ ලලිත් එල්ලාවල මහතා ඉන් පසුව පැවැති සෑම පළාත් පාලන මැතිවරණයක දී ම තම මනාප ඡන්ද ප්‍රමාණය ඉහළ දමා ගැනීමට සමත් වූවෙකි. 2009 දී පැවැති බස්නාහිර පළාත් සභා මැතිවරණයේ දී හෙතෙම විශාල මනාප ප්‍රමාණයක් සමඟ බස්නාහිර පළාත් මන්ත්‍රී ධුරයකට පත් විය. මෙවරද ලලිත් එල්ලාවල මහතා කළුතර දිස්ත්‍රික්කයෙන් එක්සත් ජනතා නිදහස් සන්ධානය යටතේ තරග කරයි. මේ ඒ මහතා සමඟ දිනමිණ සිදු කළ කතා බහකි.බස්නාහිර පළාත් සභාව සඳහා තරග කරන ඔබේ දේශපාලන ගමන් මඟ හා දේශපාලනයේ ආරම්භය පිළිබඳව පැහැදිලි කිරීමක් කළ හැකි ද? මම දේශපාලනය ආරම්භ කළේ 1991 දී බණ්ඩාරගම ප්‍රාදේශීය සභාවට ශ්‍රී ලංකා නිදහස් පක්‍ෂයේ අත ලකුණකින් තරග කරමින්. මට දැනට දේශපාලනය පිළිබඳව අවුරුදු විසිතුනකට ආසන්න දේශපාලන අත්දැකීම් තිබෙනවා. එසේම මා එක දිගටම දේශපාලනය කළේ ශශ්‍රී ලංකා නිදහස් පක්‍ෂයේ දේශපාලනය පමණයි. ඉන් පසු 1997 දීත් බණ්ඩාරගම ප්‍රාදේශීය සභාවට තරග කර ජයග්‍රහණය කළා.ඉන්පසු 2002, හා 2006 ප්‍රාදේශීය සභා මැතිවරණවලින් ජයග්‍රහණය කළා. ඒ වගේම 2006 දි බණ්ඩාරගම ප්‍රාදේ්ශීය සභාවේ සභාපති ධුරයටත් පත් වුණා. මේ දේශපාලන ගමනේ දී මා ලැබූ තවත් සුවිශේෂත්වයක් වන්නේ දිගින් දිගටම මා ලැබූ ඡන්ද සංඛ්‍යාව ඉහළ යාමයි. වෙනත් විදිහකින් කියනවා නම් දිනෙන් දින ජනතා විශ්වාසය වැඩිකර ගැනීමට පුළුවන් වුණා. ඒක ජනතා නියෝජිතයකු විදිහට මා ලැබූ ජයග්‍රහණයක් විදියට හඳුන්වන්න පුළුවන්.ඉන්පසු 2009 වර්ෂයේ පැවැති පළාත් සභා මැතිවරණයේ දී මනාප හතළිස් අටදහසක් ලබමින් මනාප ලැයිස්තුවේ පස් වෙනියා බවට පත්වීමට පුළුවන් වුණා. මේ තමයි මගේ දේශපාලන ගමන් මඟ ගැන ලුහුඬු හැඳින්වීම. ඔබේ මීළඟ දේශපාලන අරමුණු හා ඉලක්ක පිළිබඳ පැහැදිලි කිරීමක් කළ හැකි ද? මුදල් හරිහම්බ කිරීමවත් වස්තුව රැස් කිරීමවත් නොවෙයි දේශපාලනය කියන්නේ. තමන්ගේ ඡන්ද දායකයාටත් පොදුවේ සමාජයටත් අවශ්‍ය සේවා හා මෙහෙවර ඉටු කිරීමයි. දේශපාලනය මඟින් රටට අවශ්‍ය සේවයක් තිබෙනවා.ඒ වෙනුවෙන් ඉදිරියේදීත් කටයුතු කිරීමට කටයුතු කරනවා. මගේ ප්‍රමුඛ පරමාර්ථය වෙලා තිබෙන්නේ තනතුරු හෝ මුදල් නොවෙයි මට පැවරුන වගකීම ඉටු කිරීම යි. “හැදෙන්නට නොව හදන්නට” මගේ තේමා පාඨයයි.ඒත් ඇතැමුන් කියන්නේ පළාත් සභාවලින් ඉටු කළ හැකි මෙහෙවරක් නොමැති බවයි. වෙනත් විදිහකට කීවොත් සුදු අලියකු බවයි. මේ තර්කය පිළිබඳව ඔබේ අදහස පැහැදිලි කළ හැකිද?මම ඒ අදහස පිළිගන්නේ නැහැ පළාත් සභා මඟින් විශාල කාර්යභාරයක් – මහජන මෙහෙවරක් ඉටු කිරීමට පුළුවන්, ඒ මෙහෙවර ඉතාමත් හොඳට ජනතාවට ඉෂ්ට කිරීමට පුළුවන් වෙලා තිබෙනවා. ඒ නිසා පළාත් සභා ප්‍රතිඵල රහිත තැනක් සුදු අලියෙක් යැයි සඳහන් කිරීම වැරැදියි. ඒත් මේ ප්‍රතිඵලදායක ආයතනවලින් ඇතැම් විට ප්‍රතිඵල ලබා ගැනීමට නොහැකි වෙලා තියෙනවා නම් එහි වරද ඇත්තේ මේ ආයතනය තුළ නොවෙයි ඒවායේ කටයුතු කරන නියෝජිතයන්ගේ අඩුපාඩු හා දුර්වලකම් විය හැකියි.නැතිනම් පළාත් සභා ක්‍රමය ගැන දොස් කීමෙන් ප්‍රතිඵලයක් නැහැ. එහි ක්‍රියාකාරිත්වයට සිටින නියෝජිතයන් පිළිබඳව තමයි අවධානය යොමු කළ යුත්තේ. ඒ නිසා මෙවර මැතිවරණවලදී අප පළාත් සභාවල ප්‍රතිඵලදායක ලෙස ක්‍රියාකාරි විය හැකි පිරිස් පත් කළ යුත්තේ. එය ජනතාව සතු වගකීමක් විදිහටයි මා දකින්නේ.ඇතැම් විචාරකයන් කියන්නේ ආණ්ඩු පක්‍ෂය මෙවර පළාත් සභා මැතිවරණය ජයග්‍රහණය කළත් ඡන්ද ප්‍රතිශතයේ පහළ යාමක් ඇති විය හැකි බවයි. මේ අනාවැකිය පිළිබඳව ඔබේ අදහස මොන වගේ ද?ඒ තර්කය පිළිගැනීමට බැරි තර්කයක් වගේම තහවුරු කිරීමට නොහැකි දෙයක් විදිහට හඳුන්වන්න පුළුවන්. ආණ්ඩුවට ලැබෙන ඡන්ද ප්‍රතිශතයේ ඉහළ යාමක් මිසක් පහළ යාමට ප්‍රායෝගික හේතුවක් මා නම් දකින්නේ නැහැ. මේ ආණ්ඩුව විශාල කාර්යභාරයක් සංවර්ධන කාර්යයක් ඉටුකරලා තිබෙනවා. ජනතාව තුළ ඒ පිළිබඳ විශාල ඇගැයීමක් තිබෙනවා. ඒ නිසා අපට ඡන්ද ප්‍රතිශතය ගැන හෝ ජයග්‍රහණය පිළිබඳව සැකයක් නැහැ.අනෙක විපක්‍ෂයට අද කිසිදු නායකත්වයක් හෝ ඉදිරි දැක්මක් නැහැ. මේ විදිහේ විපක්‍ෂයක් වෙත ජනතාවගේ කැමැත්ත හෝ ආකර්ෂණය ලැබෙන්නේ නැහැ.ප්‍රජාතන්ත්‍රවාදී වටපිටාවක් තුළ තම ඡන්ද ප්‍රමාණය හෝ ආරක්‍ෂා කර ගැනීමට විපක්‍ෂයට හැකියාවක් ලැබෙන්නේ නැහැ. මේ විදිහේ විපක්‍ෂයක් ගැන ඊට වඩා දෙයක් කතා කිරීම පවා ප්‍රතිඵලදායක දෙයක් විදිහට හඳුන්වන්න බැහැ. රට සංවර්ධනයේ දී මේ ආණ්ඩුව තරම් ජනතාවාදී කාර්යභාරයක් ඉටුකළ වෙනත් ආණ්ඩුවක් තිබුණා ද කියන එකත් ප්‍රශ්නයක්. අප දැක ඇති විදිහට 2005න් පසු තමයි රට විශාල පරිවර්තනයකට ලක් වුණේ සංවර්ධනය වේගවත් වුණේ. අන්න ඒ ඇගැයීම තමයි පවත්වන මැතිවරණවල දී බුලත් කොළය ඉදිරියේ ඡන්ද බවට පත්වෙන්නේ. යුද්ධය නිමා කර සාමය ස්ථාපිත කිරීම ගැනත් විශාල ඇගැයීමක් තිබෙනවා. අද ඇතැම් අය දේශපාලන කුහකත්වය මත මේ දේවල් අමතක කරවීමට උත්සාහ කළත් ජනතාව දන්නවා කවුද යුද්ධය ජයග්‍රහණය වෙත යොමු කළේ කියලා.ඒ සඳහා දේ්ශපාලන නායකත්වය ලබා දුන්නේ කවුද කියලා, මේ සියලු කරුණු එකට ගත්තාම මැතිවරණයේ ජයග්‍රහණය පිළිබඳව කිසිදු සැකයක් තබා ගත යුතු නැහැ.එක්සත් ජාතික පක්‍ෂයේ ප්‍රතිසන්ධානය හා ජනතා විමුක්ති පෙරමුණේ නායකත්ව මාරු කිරීම තුළ එම පක්‍ෂවල ඡන්ද පදනම සාර්ථක තත්ත්වයකට පත්කර ගත හැකි බව තවත් පිරිසක් අදහස් පළ කරනවා මේ ගැන ඔබේ මතය පැහැදිලි කළ හැකිද? නායකත්ව මණ්ඩල පත් කළත් නායකත්වය මාරු කළත් මේ දේශපාලන පක්‍ෂවලට සංවර්ධනයක් ඇති කර ගත නොහැකියි. සිදුවිය යුත්තේ ප්‍රතිපත්ති වෙනස් කිරීමත් ජනතාවාදී ලෙස එම දේශපාලන පක්‍ෂ වෙනස් වීමයි. ඒත් එම දේශපාලන පක්‍ෂ ඒ විදියට වෙනස් වන බවක් පෙනෙන්නට නැහැ. ඒ තත්ත්වය තුළ මේ දේ්ශපාලන පක්‍ෂ වෙනස් වීමට හෝ ජනතා ආකර්ෂණය දිනා ගැනීමට හෝ පුළුවන් කමක් ලැබෙතැයි අපට නම් සිතන්න බැහැ.ඔබ පසුගිය බස්නාහිර පළාත් සභාවේ කෘෂිකර්ම අධීක්‍ෂණ මන්ත්‍රීවරයා විදිහට කටයුතු කළා. මේ තත්ත්වය තුළ කෘෂිකර්මාන්තය නැංවීමට පළාත් සභාව ගත් ක්‍රියාමාර්ග පිළිබඳව පැහැදිලි කළ හැකිද? මේ ආණ්ඩුව තමයි කෘෂිකර්මාන්තයට විශාලම සේවයක් කළ ආණ්ඩුවක් විදිහට හඳුන්වන්න පුළුවන්කම ඇත්තේ. 1977 දී එක්සත් ජාතික පක්‍ෂය ආණ්ඩු බලයට පත්වීමෙන් පසු කෘෂිකර්මාන්තයට ලැබුණේ කුඩම්මාගේ සැලකිල්ලක් යැයි සඳහන් කිරීම අතිශයෝක්තියක් නොවෙයි. එක්සත් ජාතික පක්‍ෂය බලයට පත් වූ පසු වැව් අමුණු ඇනිකට් විනාශ වුණා. තවත් තැන්වල වාරි උපාංග එජාප මන්ත්‍රීවරු ගලවාගෙන ගියේ ගොවින් හඬා වැලපෙද්දි.එවැනි තත්ත්වයක් තුළ එජාපයට බැරි වුණා ගොවිකම ඉදිරියට ගැනීමට ගොවිකම ඔසවා තැබීමට ඒත් එක්සත් ජනතා නිදහස් සන්ධාන ආණ්ඩුවත් එ.ජ.නිස පළාත් සභාත් ගොවිකම ඉහළට ඔසවා තැබීමටත් කටයුතු කළා.2005 දී ජනාධිපතිතුමා බලයට එද්දි මෙරට කෘෂිකර්මාන්තය විශාල අගාධයකයි තිබුණේ. ඇත්තෙන්ම ගොවිකම නොතකන නොසලකන වෘත්තියක් විදිහටයි තිබුණේ. සහල් පවා ආනයනය කරන තැනකට රට පත්වෙලා තිබුණා. ඒත් අද තත්ත්වය වඩාත් යහපත් තැනක් බවට පත්වෙලා පමණක් නොවෙයි කෘෂිකර්මාන්තය මඟින් වී ගොවිතැන මඟින් රට ස්වයංපෝෂිත වෙලා තිබෙන්නේ. ඒ ගෞරවය මේ ආණ්ඩුවට හිමි විය යුතුයි.එදා වෙල්ආත්තා ගාල් බවට පත්ව තිබූ කළුතර කුඹුරු විශාල ප්‍රමාණයක් තිබුණා ඒවා යළිත් අස්වැද්දීමට හෝ වෙනත් විකල්ප වගා වෙත යොමුවීමට අවශ්‍ය පසුබිම සකස් කර තිබෙනවා.මෙරටට එරෙහිව අන්තර් ජාතිකව එල්ල වෙන පීඩනය පිළිබඳව ඔබේ අදහස පැහැදිලි කළ හැකි ද? මූලික කාරණය විදිහට මා දකින්නේ මේ විදිහේ දෙයක්, එනම් අද අපේ රටේ ආණ්ඩුව බටහිර රටවලට අවශ්‍ය විදිහට කටයුතු නොකිරීම යන කරුණයි. ඒ නිසා තමයි අප රටට එරෙහිව දිගින් දිගටම චෝදනා එල්ල කරන්නේ. ප්‍රහාර එල්ල කරන්නේ. මෙය ඉතාමත් කනගාටුදායක දෙයක් විදිහට හඳුන්වන්න පුළුවන්. මෙතැනදි ඊටත් වඩා කනගාටුදායක කරුණ බවට පත්වෙලා තිබෙන්නේ රට අභ්‍යන්තරයේ ඇතැම් ද්‍රෝහි පාර්ශ්වයන් ද මේ දේවල්වලට උඩගෙඩි දීමයි. මෙය ඉතාමත් වැරැදි හා ද්‍රෝහි කාරණයක් බව කිව යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=f1402152</link>
    <topic>විජය නම් වූ මානව හිතවාදියා</topic>
    <author>සුනිල් පිගේරා මහර-එඬේරමුල්ල</author>
    <content>දිවංගත විජය කුමාරතුංගයන්ගේ 26වැනි ගුණානුස්මරණය නිමිත්තෙනි1988 වසර ආරම්භය සනිටුහන් වන්නේ ශ්‍රී ලාංකේය සිංහල, දෙමළ, මුස්ලිම් සියලු ජන කොටස් දැඩි පීඩනයකට මෙන්ම අසහනයකට ලක්ව - දේශපාලනික, ආර්ථික හා සමාජයීය ප්‍රශ්න වැලකින් මිරිකී හෙම්බත් වී අන්ත අසරණව සිටියදීය. විසඳුමක් පේන‍ මානයේ නොවූ රුදුරු යුද්ධයක වෙළී පැටලී සිටි මේ මිනිසුනට කිසිදු හව්හරණක්, රැකවරණයක් නොවීය. මේ සියලු ප්‍රශ්න හිතාමතා ‍පසෙකලා ජාතික ධනය රිසි‍ෙස් කොල්ලකමින්, “නාඳුනන තුවක්කුකරුවන්” ලවා විරුද්ධ මතධාරීන් මරා දමමින් තම බලය රැකගැනීමට එවකට පැවැති රජයේ අධර්මිෂ්ඨ වූද, අත්තනෝමතික වූද, අවස්ථාවාදී වූද මෘග පාලකයෝ කටයුතු කළහ.නව වසරේ උදාවත් සමඟම දැවැන්ත වාමවාදී දේශපාලන බලවේගයක් මෝදු වෙමින් තිබුණේ එවන් සමාජ පසුබිමක් තුළය. මෙම කඳවුරේ ක්‍රියාකාරීන් එක්ව උද්ඝෝෂණ රැළියක් කොළඹ කැම්බල් පිටියේදී 1988 ජනවාරි මස අග භාගයේදී පවත්වන්නට යෙදුණි. සිරිමා බණ්ඩාරනායක මැතිනියගේ ප්‍රධානත්වයෙන් පැවැති ඓතිහාසික මහා රැළියට වෙනම රාජ්‍යයක් සඳහා කලක් යුද වැද සිටි දෙමළ සටන්කාමී නායකයන් පවා එක්ව සිටියහ.පෙර සඳහන් කළ බරපතළ සමාජ අසාධාරණය හමුවේ හඬක් නගන්නට, නැගීසිටින්නට හයියක් නොතිබූ නිරායුධ පොදු ජනතාව දහස් ගණනින් මෙම නව ප්‍රවාහය කෙරෙහි නැඹුරු වූ බව එම රැළියට සහභාගි වූ ජන ගංගාවෙන් ප්‍රත්‍යක්ෂ විය.විසිරී, බෙදී, වෙන්වී සිටි විපක්ෂ හා ආණ්ඩු විරෝධී බලවේග සියල්ල ඒකරාශී කරමින් - අධර්මිෂ්ඨ පාලනය අවසන් කිරීමේ ජාතික මෙහෙවර මෙහෙයවමින් ජන බලයට නව ජවයක් ගෙනදුන් දේශපාලන නායකයකු, සැබැවින්ම පොදු ජනතාවට ළෙන්ගතු වූ - සමීප වූ නායකයකු මෙකී භූමිකාව ඔස්සේ බැබලෙමින් මතුවන්නට විය.ඒ අනෙකකු නොව විජය කුමාරතුංගයන් ය.විජය මෙපරිද්දෙන් පොදුජන අරගලයේ නියමුවා වීම අහඹු සිදුවීමක් නොවේ. 1977 මහ මැතිවරණයේදී කටාන ආසනයේ ශ්‍රීලනිප අපේක්ෂකයා වූ විජය ඉතා සුළු ඡන්ද ප්‍රමාණයකින් පරාජයට පත්වද්දී පාලක ශ්‍රී.ල.නි.ප. ප්‍රබල ඇමතිවරු ගණනාවක් ඉතා දරුණු ලෙස පරාජයට පත්වූහ.යටගිය දවස එජාපයෙන් බිඳී මැතිවරණයකට තරග වැදුණු එස්. ඩබ්ලිව්. ආර්. ඩී. බණ්ඩාරනායක මහතා මුලින් පරාජයට පත්වුවද එම පරාජයෙන් පසුබට නොවී “පංච මහා බලවේගය” ගොඩනඟමින් 1956 දී ජනතාවාදී රජයක් පිහිටුවීම ශ්‍රී ලංකාවේ දේශපාලන ඉතිහාසයේ සදානුස්මරණීය සන්ධිස්ථානයකි. ‍එවන් උදාර ජන නායකයකු අනුව යමින් සිය පරාජයෙන් අධෛර්යයට පත් නොවූ විජය එ. ජා. ප. විරෝධී දේශපාලන ප්‍රවාහයේ පෙරගමන්කරුවා බවට පත්වන්නේ ඒ සඳහා ඔහු තුළ තිබූ කැරිස්මාව නිසාම පමණක් නොව ඔහුගේ හදවතෙහි උතුරා දෝර ගලාගිය පිරිපුන් “මනුස්සකම” නිසාය.අති ජවසම්පන්න හා ක්‍රියාකාරී දේශපාලන චරිත නිරූපණයක යෙදුණු විජය ඒ වනවිට ජනප්‍රියත්වයේ හිණිපෙත්තටම නැඟ සිටියේය. ආකර්ෂණීය ලෙස 1982 පැවැති සිරිලක ප්‍රථම ජනාධිපතිවරණයේදී අති ප්‍රබල පාලක අපේක්ෂකයා වූ ජේ. ආර්. ජයවර්ධන මහතාට එරෙහිව හෙක්ටර් කොබ්බෑකඩුව මහතාගේ ඡන්ද සටන මෙහෙයවූ විජයට හොඳටම බිය වූ පාලකයෝ ඊනියා ජනාධිපතිවරණය කොල්ලකෑමෙන් අනතුරුව විජය ඇතුළු ක්‍රියාකාරීන් කීපදෙනකු “නැක්සලයිට්” නම් අභූත චෝදනාවක් මත සිරගත කළහ.ඔවුහු එසේ කළේ අන් කිසිවක් නිසා නොව තම පාලන සමය දීර්ඝ කරගනු සඳහා හඳුන්වාදුන් ඊනියා “ජනමත විචාරණය” ජය ගැනීමට විජය ප්‍රධානතම බාධකය වූ බැවිනි. විජය ඇතුළු විපක්ෂයේ හඬ සිරගත කොට ඔවුහු “ජනමතය” ද අපූරුවට කොල්ල කෑහ.ගොනුකරන ලද චෝදනා ඔප්පු කළ නොහැකි වූ තැන “නිදහස” ලද විජය 1983 මැයි මාසයේදී මහර අතුරු මැතිවරණයට ශ්‍රී.ල.නි.ප. යෙන් තරග කළේය. ජනතා සේවයට නිරන්තරයෙන් කැපවී සිටි විජයට ජනතා නියෝජිතයකු වශයෙන් තේරීපත්වීමේ අවශ්‍යතාවය හදවතෙහි කැකෑරෙමින් තිබෙන්නට ඇත.එහෙත් ආසන කිහිපයක් සඳහාම එදින අතුරු මැතිවරණ පැවැත්වුවද විජය පාර්ලිමේන්තු ඒම නොරිස්සූ පාලක පක්ෂය ස්වකීය මැර හමුදා මහරට යැවූහ. වචනයේ පරිසමාප්ත අයුරින් මහර පැවැතියේ ඡන්දයක් නොව යුද්ධයකි. විජයගේ සුපැහැදිලි ජයග්‍රහණය අහිමි කළ නරුම පාලකයෝ එදින ඔහු ඝාතනය කරන්නට කළ උත්සාහය ව්‍යර්ථ වුවද විජය අනුගාමිකයකු විජය වෙනුවෙන් තම ජීවිතය පූජා කළේය.ඒ වනවිට ස්වකීය ප්‍රජා අයිතිය අහෝසි වී සිටි පක්ෂ නායිකා මැතිනිය මෙන්ම මෛත්‍රීපාල සේනානායක, අනුර බණ්ඩාරනායක ප්‍රමුඛ විජය විරෝධී කල්ලිය දුර්දාන්ත එජාප පාලනයට අභීතව අභියෝග කළ විජය දේශපාලනයෙන් අතුගා දමන්නට හැකි සෑම හිරිකිත වැඩක්ම කළේය. මහර අතුරු මැතිවරණයේදී පක්ෂයේ අපේක්ෂකයා වූ විජය පරදවන්නට මහරට අරක්ගෙන සිටි හිටපු ඇමැති එස්. කේ. කරුණාදාස සූරියආරච්චි “ස්වාධීන”යෙන් ඉදිරිපත් කරන්නට තරම් ඔවුහු නිහීන වූහ. එවන් අමනකම් මධ්‍යයේ මහර ජනතාව විජය වටා රොද බැඳ ගත්හ.(පසු කාලීනව ශ්‍රී ලාංකේය මැතිවරණ ඉතිහාසයේ නොමැකෙන සටහනක් තැබූ චන්ද්‍රිකා කුමාරතුංග මැතිනිය එවන් උත්තරීතර තත්ත්වයකට ගෙන ඒමේ පුරෝගාමීන් වූයේ ද විජය නිසාම පන්නරය ලැබූ මහර ජනතාව බව මගේ පෞද්ගලික හැඟීමයි.) එදා විජයට එරෙහි වූ පෙර සඳහන් කළ පතාක නායකයෝ පසුකාලීනව දේශපාලන අනාථයන් බවට පත්විය.දිගින් දිගටම පක්ෂ නායකත්වය විසින් සිදු කරන ලද අනේකවිධ කෙනෙහිලිකම් ඉවසා දරාගත නොහැකි වූ විජය ශ්‍රී ලංකා නිදහස් පක්ෂයෙන් ඔබ්බට පියමං කළේය.1984දී ශ්‍රී ලංකා මහජන පක්ෂය බිහිකළ විජය එහි ජාතික සංවිධායක වී සිංහල - දෙමළ ජනවාර්ගික අර්බුදය විසඳීමේ අවංක චේතනාවෙන් විශාල කාර්යය භාරයක් ඉටු කළේය. පාලකයෝ යුද්ධය වවාගෙන කද්දී එය අවසන් කිරීමේ සැබෑ වුවමනාවක් මේ ශ්‍රේෂ්ඨ මානව හිතවාදියා තුළ විය. යුද ගිනිදැල් මැද තම දිවි දෙවැනි කොට යාපනයේ හා ඉන්දියාවේ සාමදූත මෙහෙවරෙහි යෙදුණු විජය එම වකවානුවේ උතුරට පය තැබූ එකම සිංහල දේශපාලනඥයා විය. එවක ආරක්ෂක ඇමැතිවරයා පවා උතුර දුටුවේ සිතියමෙන් පමණි.මෙසේ දෝලනය වූ විජය දේශපාලන භූමිකාවේ අමරණීය සන්ධිස්ථානයක් වූ ලිපිය ආරම්භයේ සඳහන් කළ ඓතිහාසික කැම්බල් පිටියේ පැවති උද්ඝෝෂණ මහා රැලියේදී විජය කළ කතාවෙන් උපුටා ගත් අනුවේදනීය වදන් පෙළකින් ලිපිය හමාර කරනුයේ 1988 පෙබරවාරි 16 වනදා ඝාතක දේශපාලන වෙඩිඋණ්ඩයෙන් පොදුජන යුගයක බලාපොරොත්තුව සුනු විසුනු වී ගිය බවද වේදනාවෙන් සටහන් කරමිනි.එකී පාපකර්මයට දායක වූ ඊනියා “දේශප්‍රේමී” නායකයන් මෙන්ම ඊට උඩගෙඩිදුන් දේශපාලු නායක කාරකාදීන් දැනටමත් මෙලොවින් චුත වී - වඳවී ගොස් ඇත. නොඑසේ නම් ඔවුහු දේශපාලන වශයෙන් නන්නත්තාර වී සිටිති. සොබාදහම එයයි.“කොයි පැත්තෙන් මැරුණත් මැරෙන්නෙ මිනිස්සු. මේ මරාගැනිල්ල නවත්වන්නයි අපි සටන් කරන්නෙ. අපිට දේශපාලනය කරන්න රටක් තියෙන්න ඕනෑ. ඒ රටේ මිනිස්සු ජීවත් වෙන්න ඕනෑ. එහෙම නැතුව අපි එකිනෙකා මරාගෙන මේක කාන්තාරයක් වුණොත් එතැන අපිට කරන්න දේශපාලනයක් නැහැ. ඒකෙන් ලබන්න පුළුවන් විමුක්තියකුත් නැහැ.” විජය විසින් කරන ලද අවසන් දේශපාලන කථාව ඇතුළු හඬ පටි කීපයක් මෙම ලියුම්කරු සතුය. අනාගත පරපුර වෙනුවෙන් ඒවා සංරක්ෂණය කළ යුතු යැයි මම හඟිමි. මක්නිසාද යත් ජීවත් වූ විජයට වඩා මරා දමනු ලැබූ විජය සහ ඔහුගේ යෝධ ප්‍රතිරූපය චිරාත් කාලයක් ශ්‍රී ලංකා ධරණී තලය මත අමරණීයත්වයට පත්වන බැවිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=f1402153</link>
    <topic>පමා නොවී දරු රකිමු ද මෙයින් මතු</topic>
    <author>සටහන-ඉරෝෂිණී දීපිකා</author>
    <content>ළමයා මිනිසාගේ පියා යැයි කියමනක් තිබේ. එමඟින් කියවෙන්නේ ළමයා මිනිසාට ජීවිතය පිළිබඳ බොහෝ පාඩම් කියාදෙන්නෙක් වන බව ය. ආදර්ශ සපයන්නෙක් වන බව ය. ඔවුන් අනාගතයේ ර‍ට බාර ගැනීමට සිටින පරපුර යැයි ද අරුත් ගන්වාගත හැකි ය. විශ්වයට ජීවය සපයන ළමා පරපුර රටකට මහත් ශක්තියකි. රටේ උන්නතිය, ජීවය පවත්වාගැනීම සඳහා මල් කැකුළුවන් දරුවන්ගෙන් ලැබෙන ශක්තිය අප්‍රමාණය.නමුත් පසුගියදා සෞඛ්‍ය අමාත්‍යාංශය මඟින් නිකුත් කළ අලුත් ම දත්ත වාර්තා මඟින් කියවුෙණ් මෙරට සිටින පාසල් වයසේ දරුවන් 600ක් පමණ වසරකට අනතුරුවලින් මිය යන බව ය. එවන් වූ ඛේදජනක ඉරණමකට, මෙරට අහිංසක දරු පරපුර ගොදුරු වූයේ කෙසේද? මේ සඳහා වගකිව යුත්තේ කවුරුන්ද? වසරක් පාසා මෙවන් තත්ත්වයක් පැවතියහොත් අනාගතයේදී කුමක් සිදුවේද? මෙවන් වූ තත්ත්වයක් ඇතිවීමට තුඩුදී ඇති හේතු සාධක මොනවාද? මේ තත්ත්වය අපට වළක්වාගත නොහැකිද? එසේ වළක්වා ගැනීම සඳහා වැඩිහිටියන් ලෙස අපගෙන් ඉටුවිය යුතු මෙහෙවර කුමක්ද? ආදී වූ බොහෝ ප්‍රශ්න අප සිත් තුළ උත්පාදනය වන්නේ නිතැතින් ම ය.සෞඛ්‍ය අමාත්‍යාංශය ප්‍රකාශ කරන පරිදි වසරකට අපට අහිමි වන දරු කැල එපමණ වන අතර, වසරක් තුළ පාසල් වියේ ළමයින්ෙගන් තුවාල ලබන සංඛ්‍යාව 20,000ත් 80,000ත් අතර ප්‍රමාණයකි. 18,000ත් 20,000ත් අතර සංඛ්‍යාවක් වාර්ෂිකව අතපය කඩා ගැනීම්වලට ලක්වේ. සැබැවින් ම මේ පිළිබඳ මෙරට වෙසෙන සෑම පියෙක් ම, මවක්ම, ගුරුවර ගුරුවරියන් ඇතුළු සමස්ත වැඩිහිටි පරපුරම ලැජ්ජාවිය යුතු ය. එයට හේතුව, වැඩිහිටියන් ලෙස අපගේ දරු පරපුර රැකගැනීමේ වගකීම අප සතුවන නිසාය.අපෙන් දරුවන්ට ඉටුවිය යුතු යුතුකම් ඉටු නොවීමත්, වගකීම් පැහැර හරිමින් වැඩිහිටියන්ට ඕන විදිහට ඔවුන් ජීවත් වෙමින්, ළමයින් ගැන නොසලකා හැරීමත් නිසා ය. යුතුකම්, වගකීම් පිළිබඳ තකන්නේ නැති සමාජ රටාවක් නිර්මාණය වී තිබීම, මෙවන් වූ ඛේදනීය තත්ත්වයකට අප රට බිලිවීමට හේතුව බව අපට සිතිය හැකි ය.‘අපේ ජීවිත සුවඳවත් වන්නේ දරුවන් නිසා’ යැයි ජේසු ක්‍රිස්තුස් වහන්සේ වරෙක දේශනා කර ඇත. වැඩිහිටි පරපුරේ ජීවයට පණ පොවන, ඔවුන්ගේ ජීවිත ආලෝකවත් කරන වත්මන් දරු කැල හට සිදුව ඇති මේ ඛේදනීය ඉරණම පිළිබඳ අප නිරතුරුවම සිතිය යුතුව ඇත. නිරතුරු අවදියෙන් සිටිමින්, දරුවන්ගේ ආරක්ෂාව වෙනුවෙන් කටයුතු කළ යුතු ය.ළමා අයිතිවාසිකම් පිළිබඳ ප්‍රඥප්තියේ 19 වැනි වගන්තිය මඟින්, සුරක්ෂිතව ජීවත්වීමට ළමයාට ඇති අයිතිය තහවුරු කර තිබේ.“සියලුම ආකාරයේ කායික හා මානසික ප්‍රචණ්ඩත්වයෙන්, තුවාල කිරීම් හා අපයෝජනයන්ගෙන්, නොසලකාහැරීම්වලින් හා නොසැලකීම්වලින්, අඩත්තේට්ටම්වලින් හා අපයෝජනයෙන් ආරක්ෂා කිරීමට අවශ්‍ය නීතිමය, පරිපාලනමය, සමාජයීය හා අධ්‍යාපනික වශයෙන් සෑම යෝග්‍ය පියවරක් ම ගැනීමට පාර්ශ්ව රාජ්‍යයන් විසින් කටයුතු කරනු ඇත.”වර්තමානයේ දත්ත වාර්තා මඟින් පැහැදිලි වන්නේ අප සමාජයේ ජීවත් වන දරුවන් වැඩි පිරිසක් අනාරක්ෂිත බවය. ළමයින්ට සුරක්ෂිත ම ස්ථානය නිවෙස යැයි අප සිතා සිටිය ද, ඔවුන්ට අනාරක්ෂිත ස්ථානයක් බවට තම නිවෙස පත්ව ඇත. නිවෙසේදී, පාසලේදී, මහ මගදී, ප්‍රජාව තුළදී අනතුරුදායක තත්ත්වයන්ට ගොදුරුවිය හැකිය.ළමයා යනු ද මානවයෙකි. මානවයාට හිමිව ඇති සෑම අයිතිවාසිකමක් ම ඔහුට හෝ ඇයට ද හිමි ය. එහෙත් වැඩිහිටියන් විසින් ළමයාට හිමි ඒ අයිතිය ජීවන සුරක්ෂිත බව ලබාදීමට අවැසි පරිසරයක් සකසන්නේ නැත්නම්, විපතක් වූ විට හඬා දොඩා වැලපී ක්‍රියා කිරීමෙන් පලක් නැත. දුරින් ඇති අනතුර පිළිබඳ දැන් දැන්ම සිතා සිහි නුවණින් යුතුව ක්‍රියා කළහොත්, මේ දත්ත ප්‍රමාණය මීට වඩා සිය දහස් ගුණයකින් අවම කර ගැනීමේ හැකියාව ඇත. දරුවන් පිළිබඳ අවධානයෙන් සිට, ඔවුන්ට නොසලකා හරින්නේ නැතිව ක්‍රියා කරන්නේ නම්, අනාගත තත්ත්වය මෙතරම් අසුබ නොවනු ඇත.සෞඛ්‍ය අමාත්‍යාංශය පෙන්වා දෙන පරිදි සමස්ත අනතුරුවලින් සියයට අනූවක්ම වළක්වාගත හැකි ඒවා ය. 2012දී කොළඹ ජාතික රෝහලේ හදිසි අනතුරු අංශය වෙත දරුවන් 2691 දෙනකු ප්‍රතිකාර සඳහා ඇතුළත්ව තිබේ. එයින් 274 දෙනෙක්ම අනතුරට ලක්ව ඇත්තේ පාසල්වලදී ය. අප මෙතෙක් කලක් සිතා සිටියේ ගුරු-දෙගුරු දෙපාර්ශ්වය ළමයින්ගේ ආරක්ෂාව සලසන ප්‍රධානතම පුද්ගලයන් ලෙසට ය. එහෙත් නිවෙස සහ පාසල් තුළදී ළමයින්ට සිදුවන අනතුරු ක්‍රමක්‍රමයෙන් වැඩිවීමක් දක්නට ලැබේ. ඊට කදිම නිදසුන් බොහොමයක් ගෙවී ජනවාරි මාසය තුළදීම අපට දැකගත හැකි විය. මේ සියල්ලට ම හේතුව වැඩිහිටියන්ගේ නොසැලකිල්ල මිස අන් කවරක්ද?වර්තමාන තරගකාරී සමාජ රටාව තුළ වැඩිහිටියන් මුදල පසුපස හැල්මේ දුවමින් සිටී. ඒ නිසා උ‍ෙද් පාන්දරින් නිවෙසෙන් පිටව යන ඔවුනට දරුවන් දකින්නට, සිත් සනසන්නට, අවවාද උපදේශ දීමට වේලාවක් නැත. නැවත රාත්‍රී යාමයේ නිවෙසට ගොඩවනවිට දරුවන් නින්දේ පසුවේ. සීයා, ආච්චී සමඟ හෝ මෙහෙකරුවන්ගේ රැකවරණය යටතේ, ආදරය, කරුණාව, දයාව, සෙනෙහස ආදිය අහිමිවී හැදෙන්නන් වාලේ හැදෙන දරුවන්ට, ආරක්ෂාව අහිමිව ඇති බව සිතාගත හැකිය. එදා මව පියා සමඟ ජීවත් වෙමින්, හොඳ - නරක පිළිබඳ දැනුවත් වෙමින් කෙළිදෙලෙන් ගෙවූ සුන්දර ළමාවිය අද දරුවන්ට අහිමිව ගොස් ඇත. අවසානයේදී සිදුවන්නේ මග නොමඟ කියාදීමට මවුපියන්ට නොහැකිවීම නිසා, දරුවා අනතුරුවලට ලක්වීමය.එසේත් නැත්නම් වළක්වාගත හැකිව තිබූ අනතුරකින් ඔවුන්ගේ ජීවිත අහිමි වීමය. මේ අවාසනාවන්ත ඉරණමට දරුවා ගොදුරු වූ විට, මෙතෙක් එක්රැස් කළ ධන ධාන්‍යයෙන් හෝ මිල මුදල්, ගේ දොර, ඉඩකඩම්වලින් පලක් තිබේද? මෙය අප විමසිය යුත්තේ දරුවන් අනතුරුවලට ලක්වීමට පෙර සිට ය.දරුවන් වැඩි වශයෙන් ලක්ව ඇත්තේ ගෘහස්ථ හා මාර්ග අනතුරුවලට ය. දරුවන් සෙල්ලමට යොමුවූ විට, ඔවුන්ට තම ආරක්ෂාව පිළිබඳ මතකයට එන්නේ නැත. ඔංචිල්ලාව සමඟ සෙල්ලම් කරමින් සිටියදී ගෙල ලණු පොටවලට සිරවී දරුවන් මියගිය අවස්ථා මෙන්ම, සෙල්ලමට ගෙල වැලලා ගැනීමට ගොස් දරුවකු මියගිය අවස්ථාවක් ද අපට මතකය. මීට අමතරව මුහුදේ දිය නෑමට යාමෙන් මෙන්ම, රිය අනතුරුවලට ලක්ව කීදෙනෙක් මිය ගියාද? කී දෙනෙක් විවිධ හේතු නිසා ඝාතනයට ලක්වූවා ද?පසුගියදා නුවර ප්‍රදේශයේ සිසුවියක් සියදිවි නසාගත්තාය. එයට හේතුව ලෙස දක්වා තිබුණේ පියා අහිමි ඇය හට ජීවත්වීමට සිදුව ඇත්තේ ෆයිනස් කිරි කපා සිය මව ලබාගන්නා සොච්චම් මුදලින් බවය. නව පාසලට යාමට සපත්තු දෙකක් ගැනීමට නොහැකි නිසා ඇගේ අවසාන තීරණය වී තිබුණේ සිය දිවියට සමුදීමට ය. මෙවන් වූ අභාග්‍යසම්පන්න ඉරණමකට ඒ සිසුවිය ගොදුරුවූයේ කාගේ වරදින්ද? වැඩිහිටියන් ලෙස ඇති හැකි අයගෙන් හෝ ඇයට පිළිසරණක් නොලැබුණු නිසා නොවේද? අනෙක් අතට මෙවැනි වූ ඛේදනීය තත්ත්වයන්ට ළමා පරපුර යොමුවීම පිළිබඳව අපගේ අවධානය යොමු කිරීම අත්‍යවශ්‍ය ය. තමන්ට අගහිඟකම් ඇති වූ පළියට ප්‍රශ්න පැමිණිවිට සියදිවි නසාගැනීමට තීරණය කිරීමට තරම් ළමා මනස යොමුවීමට බලපා ඇත්තේ කුමන හේතුන්ද යන්න සොයා බැලිය යුතුය.පොතේපතේ දැනුමට සීමාවුණු සිසු සිසුවියන්ට ගුරු දෙගුරු දෙපිරිසගෙන් ම හරි මඟ පෙන්වීමක් නොලැබීම ද හේතුවක් විය හැකිය. පොත පත විනා, ඉන් පරිබාහිර ලෝකය පිළිබඳ, ජීවිතය පිළිබඳ නිසි අවබෝධයක්, දැනුමක් ලබා‍ නොදීම, ප්‍රශ්නයකට මුහුණදීමේ ශක්තියක් නොමැතිවීම, ප්‍රශ්නවලට ඇති එකම විසඳුම ජීවිතයෙන් පලා යාම යැයි සිතීමට මූලිකවම බලපා ඇතැයි අපට සිතිය හැකි ය. ඒ නිසා වැඩිහිටි පරපුරට එක්තරා අයුරකින් විශාල වගකීමක් පැවරී ඇත. කුඩා කාලයේ සිට ම දරුවාට ගුණධර්ම පිළිබඳ කියා දී, මෙවැනි පාප ක්‍රියාවන්ගේ ආදීනව පිළිබඳ දරුවා දැනුවත් කිරීම සමාජ වගකීමක් වනු ඇත.බොහෝ ළමා මරණවලට, අනතුරුවලට හේතුව ළමයා තුළ ජීවිතාවබෝධය නැති බව මෙන්ම, වැඩිහිටි නොසැලකිල්ල යැයි පැවසුවහොත් එය නිවැරැදි ය. දරුවන් අනවශ්‍ය ලෙස පාලනයට නොගොස්, ඔවුන් යන එන, කටයුතු කරන පිරිස් මෙන් ම, චර්යාවන් පිළිබඳව ද සොයා බලමින්, දරුවන් කෙරෙහි නිරන්තර අවදියෙන් සිටීම, ඔබ ආදරය කරන ඔ‍බේ දරුවාගේ ජිවිත ආරක්ෂාවට මගපාදන බව අවබෝධ කරගත යුතු ය.රේස් අශ්වයන් මෙන් එකිනෙකා හඹායමින් තරගකාරී අධ්‍යාපන රටාවකට යොමුව ඇති අපේ දරුවන්, එම තත්ත්වය කරා රැගෙන ගොස් ඇත්තේ අපගේ වැඩිහිටි පරම්පරාව විසින්ම ය. දරුවා පළමු වැනියා කිරීමට ඔවුන් උත්සාහ ගත්තා මිස, දරුවාගේ පෝෂණ මට්ටම, පෞරුෂ වර්ධනය වැනි දේ පිළිබඳ අවධානය යොමු කරන්නේ නැත. විභාගයක් අසමත් වූ විට දරුවාට වඩා මාපියන් කම්පාවන්නේ ඒ නිසා ය.එවැනි දේ දරාගත නොහැකි මාපියන්, පසුගිය කාලයේදී අසරණ දරුවන් කී දෙනකුට වධහිංසා පමුණුවා ඔවුන්ගෙන් පළිගත්තා ද? ශිෂ්‍යත්ව විභාගය අසමත් වූවා යැයි සිය දරුවාට අඩත්්තේට්ටම් කර, පිලිස්සීමට ලක් කළ පියකු පිළිබඳ පසුගිය කාලයේ මාධ්‍ය මඟින් වාර්තා වූවා ඔබට අමතකව නැතිව ඇති. එහෙත් අපට වාර්තා නොවන මෙවන් ක්‍රියා ද ඇත. එවැනි තත්ත්වයන් මඟින් අපට කියා දෙන්නේ කුමක් ද? දරුවන්ගේ සිත් තුළ ගුණදම් වැපිරීමට තියා ඔවුන්ගේ සිත් තුළවත් ගුණදම් නැති බව නොවේද? මනුෂ්‍ය ගුණාංග නැති බව නොවේද? දරාගැනීමේ ශක්තිය, ප්‍රශ්නවලට මුහුණදීමේ හැකියාව වැඩිහිටියන් තුළ නැතිවිට අනාගත පරපුර යහමග යවන්නේ කෙසේද? ඔවුන් මාපියන්ගේ නරක ගතිගුණ පමණක් සිය ජීවිතවලට එක්කාසු කරගතහොත් රටේ අනාගත ඉරණම පිළිබඳ සිතීමටවත් නොහැකි වනු ඇත.වර්තමානය වනවිට දරුවන් අනාරක්ෂිත වීමට බෙහෙවින්ම හේතුවී ඇත්තේ ආර්ථික දරිද්‍රතාව, නූගත්කම, නොසලකා හැරීම, සමාජීය ගැටලු, මාපිය අසමගිය, මව විදේශගතවීම, පවුල් අඩදබර, මව හෝ පියා පවුලෙන් ඈත්වීම ආදී විවිධ කාරණා ය.දරුවාගේ මූලික අවශ්‍යතා ඉටු නොවීම, අයාලේ යාම, අපචාර හා අපයෝජන, ළමා මෙහෙකාර සේවය, මාපියන්ගේ ජීවන වෘත්තීන්ට දරුවන් එක්කර ගැනීම, නිවෙසේ වෙසෙන බාල සහෝදර සහෝදරියන් වැඩිමල් දරුවන් බලාගැනීම වැනි විවිධ හේතු කාරණා පසුගිය කාලයේ දරුවන් අනාරක්ෂිත වීමට බලපෑ හේතු සාධක ලෙස, පළ වූ ප්‍රවෘත්ති ලෙස විමර්ශනය කර බැලීමේදී පෙනී යනු ඇත.අනතුරුවලින් රෝහල්ගත කරන සහ විවිධ හේතු සාධක නිසා මරණයට පත්වන ළමයින්ගේ සංඛ්‍යාව වැඩි වීමට ප්‍රධාන වශයෙන් ම නොසැලකිල්ල බලපාන අතර, ඊට අමතරව ඉහත කී විවිධ සාධක ද හේතුවී තිබේ. අවුරුදු තුනේ සිට 12 දක්වා අනතුරුවලට ලක්වන ළමයින්ගේ සංඛ්‍යාව ඉහළ ගොස් ඇති බව මීට පෙර වසරවලදී ද සෞඛ්‍ය ක්ෂේත්‍රයේ බලධාරීන් විසින් පෙන්වා දෙනු ලැබිණි. වැඩිහිටි පරපුර ලෙස අපගේ පමාව, තව තවත් දරුවන්ට අනතුරු ඇතිකරලීමට හේතුවනු ඇත. එනිසාම නොපමාව ක්‍රියා කිරීමට අද සිට හෝ අදිටන් කරගත යුතුව ඇත.“ළමයකු කට පමණක් මෙලොවට රැගෙන නොඑයි. දෑතක් සහ මනසක් ද රැගෙන එයි. එනිසාම දහසක් මල් පිපේවා!”යි මහජන චීනයේ නිර්මාතෘ මාඕ සේතුං වරෙක පවසා තිබුණි. එමඟින් කියවෙන්නේ ළමා පරපුර යනු රටකට සම්පතක් ම වන බව ය. විශ්වයේ අපූර්වතම නිර්මාණයක් වන ළමයා, රැකබලා ගැනීම වැඩිහිටි සැමගේ වගකීමක් බව දැඩිව අවධාරණය කළ යුතුවන අතර, ජාතික ආරක්ෂාව පිළිබඳ ඇති සැලකිල්ල දරුවන්ගේ ආරක්ෂාව සඳහා යොමු කළහොත් වර්තමානයේදී එය වඩාත්ම සුදුසු වනු ඇත. ළමා පරපුර රැකගැනීමට බලධාරීන්ගේ අවධානය අද අද ම යොමුවිය යුතුව තිබේ. අශ්වයා යන්නට හැර සෑඳලය දැමීමක් නොකර, වහ වහාම අවැසි පියවර ගතහොත්, හෙට දිනයේදී ළමා ලෝකයේ සුන්දරත්වය අප දෑස් අබිමුව දිස්වනු නොඅනුමානය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=f1402154</link>
    <topic>මරා දැමුවද, සදා නොමැරෙන මානව හිතවාදියාවිජය කුමාරතුංග</topic>
    <author>අසංක නවරත්න වයඹ පළාත් සභා මන්ත්‍රී ප්‍රධාන ලේකම් - ශ්‍රී ලංකා මහජන පක්ෂය</author>
    <content>ජාතීන් අතර සමඟිය සහ දේශයේ සාමය වෙනුවෙන් සැබෑවටම කැපවූ ශ්‍රේෂ්ඨ මානව හිතවාදි‍යකු වූ ශ්‍රී ලංකා මහජන පක්ෂයේ නිර්මාතෘ විජය කුමාරතුංගයන් 1988 පෙබරවාරි මස 16 වෙනි දින පොල්හේන්ගොඩ එතුමාගේ නිවස ඉදිරිපිට දී ජ. වි. පෙ. මිනීමරු දේශද්‍රෝහියෙකුගේ තුවක්කුවෙන් පිටවූ වෙඩි උණ්ඩ වරුසාවකින් කුරිරු ලෙස ඝාතනය කරනු ලැබ අද දිනට වසර 26 ක් සපිරෙයි. මෙම ඝාතනය ප්‍රතිගාමී දේශපාලන කඳවුරේ සතුරන්ගේ එකතුවක් හරහා දියත් වූ මහා කුමන්ත්‍රණයකින් සිදුවූවක් බව අප සියලු දෙනා දන්නා කරුණකි.1945 ඔක්තෝබර් මස 09 වන දින ජාඇල දී උපන් කෝවිලගේ ඇන්ටන් විජය කුමාරණතුංගයන් ශාන්ත බෙනඩික්ට් විදුහලෙන් සහ ද මැසනඩ් විදුහලෙන් මූලික අධ්‍යාපනය හැදෑරුවේය. මෙරට පහළ වූ අගමැතිවරුන්ගේ දියණියක් වන හිටපු ජනාධිපතිනි චන්ද්‍රිකා බණ්ඩාරනායක මැතිනිය හා 1978 දී විවාහ වී යශෝධරා සහ විමුක්ති දරුවන් ලැබුවේය. විජය කුමාරතුංගයන් මානව හිතවාදී දේශපාලනඥයෙකු මෙන්ම ප්‍රතිභාව පිරුණු රංගන ශිල්පියෙකු හා ජනහද ගත් ජනප්‍රිය ගායකයෙකු ද විය.“හන්තානේ කතාව” චිත්‍රපටියේ ප්‍රධාන නළුවාගේ භූමිකාවට පණ පොවමින් රංගනයට පිවිසි විජය “එයා දැන් ලොකු ළමයෙක්”, “බඹරු ඇවිත්”, “ගඟ අද්දර”, “බැද්දේගම”, “කැඩපතක ඡායා” හා “ක්‍රිස්තු චරිතය” ඇතුළු සිනමා කෘති 114 කට අධික සංඛ්‍යාවකට සිය රංගන දායකත්වය ලබා දුන්නේය. එමෙන්ම ශ්‍රී ලාංකීය සිනමාවේ වාර්තාවක් තබමින් 1983 සිට 1988 දක්වා අඛණ්ඩව වසර 05 ක් ම ජනප්‍රියම නළුවා සම්මානයෙන් පුද ලැබුවේය. පසුබිම් ගායනයෙන් ද සම්බන්ධ වී “සහරාවේ සිහිනය” හා “දොළොස්මහේ පහන” චිත්‍රපටිවලට “සරසවිය හොඳම ගායකයා” සම්මානය ලැබීමට තරම්ම ඔහු දක්ෂ ගායකයකු විය.දේශපාලන ආරම්භයලංකා සමසමාජ පක්ෂයෙන් දේශපාලනය ආරම්භ කළ ඔහු පසුව ශ්‍රී ලංකා නිදහස් පක්ෂයට සම්බන්ධ විය. 1977 දී පවත්වන ලද මහ මැතිවරණය ශ්‍රී ලාංකීක දේශපාලන ඉතිහාසයේ තීරණාත්මක මැතිවරණයක් විය. ශ්‍රී ලංකා නිදහස් පක්ෂය ඇතුළු වමේ පක්ෂ අන්ත පරාජයකට පත්වූ අතර ද්‍රවිඩ එක්සත් විමුක්ති පෙරමුණ පමණක් උතුරු නැ‍ඟෙනහිර ප්‍රදේශවල ආසන සංඛ්‍යාවක් දිනාගන්නා ලදී. පාර්ලිමේන්තුවේ 5/6 ක බලයක් ලබාගත් එක්සත් ජාතික පක්ෂය ආණ්ඩු බලය ලබාගැනීමත් සමඟම විරුද්ධවාදීන්ට එරෙහිව ප්‍රචණ්ඩ මර්දනයක් මුදාහළේය.නිවාස ගිනි තැබීම, විරුද්ධවාදීන් ඝාතනය කිරීම, අත්පා කපා දැමීම, රැකියා ස්ථානවලින් පහර දී පලවා හැරීම ඇතුළු ‍ම්ලේච්ඡ මර්දනයකට අවශ්‍ය සියලු සාහසික ක්‍රියා පශ්චාත් මැතිවරණ සමයේ සිදුවිය. එලෙස ප්‍රතිෂ්ඨාපනය වූ එ. ජා. ප. බලය ජේ. ආර්. ගේ නායකත්වය යටතේ මෙතෙක් අප රට මුහුණ නොදුන් ආකාරයේ පාලනයක් දියත් කරමින් ජනතා විරෝධී වැඩ කටයුතු රාශියක්ම සිදු කළේය.මේ අනුව දේශපාලන, ආර්ථික, සාමාජික හා සංස්කෘතික ක්ෂේත්‍ර සියල්ලෙන්ම රටට හා ජනතාවට දරාගත නොහැකි තත්ත්වයක් ඉස්මතු වන්නට විය. ඒ අතරතුර රට හමුවට පැමිණි 1982 ජනාධිපතිවරණයේ දී මැතිනියගේ ප්‍රජා අයිතිය අහෝසි කර තිබූ නිසා ශ්‍රී. ල. නි. ප. අපේක්ෂකයා ලෙස හෙක්ටර් කොබ්බෑකඩුව මැතිතුමා ඉදිරිපත් වුව ද එතුමාට විරුද්ධව පක්ෂයේ ඇතැමුන් විසින් අභ්‍යන්තරයෙන් දියත් කළ කුමන්ත්‍රණයේ ප්‍රතිඵලයක් ලෙස එතුමා පරාජයට පත් විය. එතුමාගේ ජයග්‍රහණය වෙනුවෙන් සියලුම කැපකිරීම් කරමින් රට පුරා ජනතාවට නායකත්වය දුන් විජය කුමාරතුංගයන් ප්‍රමුඛ පිරිස රාජ්‍ය නැක්සලයිට්කරුවන් ලෙස අත්අඩංගුවට ගෙන ඉතාම අමානුෂික ලෙස වද හිංසා පමුණුවා හිර කරන ලදී.ඒ සමඟම නියමිත පාර්ලිමේන්තු මැතිවරණය නොපවත්වා පාර්ලිමේන්තුවේ කාලය නැවත වසර හයකට කල් දමා ගැනීම සඳහා ජනමත විචාරණය නැමති ඡන්ද කොල්ලය පවත්වා ප්‍රජාතන්ත්‍රවාදයට ඇණ ගසන්නට පටන් ගත්හ. මේ තත්ත්වය තුළ පීඩනයට සහ අසරණභාවයට පත්ව සිටි ලක්ෂ සංඛ්‍යාත ජනයා වෙනුවෙන් දියත් කළ යුතු ජනතාවාදී දේශපාලන වැඩපිළිවෙළට නායකත්වයක් නොදී ශ්‍රී ලංකා නිදහස් පක්ෂය උදාසීන දේශපාලන නිහඬතාවයක ඇලී ගැලී සිටීමට එරෙහිව ස්වකීය හද පත්ලෙන්ම නැඟී ආ උද්වේගකර රණකාමීත්වය සහිතව විජය කුමාරතුංගයන් රටට නව නායකත්වයක් දීම සඳහා සංග්‍රාම භූමියට අවතීර්ණ විය.නව නායකත්වයක්එක් පසෙකින් වාර්ගික අර්බුදය බිහිසුණු යුද්ධයක් දක්වා පරිවර්තනය වෙමින් ඇදී යනු දක්නා ලදී. ජාතික සමඟිය සඳහා සිදුවූ මෙහෙවරක් පෙනෙන තෙක් මානයේ නැත. ජේ. ආර්. ගේ ඒකාධිපතීත්වය තව තවත් ශක්තිමත් වෙමින් මුළු මහත් රටම අඳුරු අගාධයකට ඇද දැමූ එවන් මොහොතක ශ්‍රී ලංකා නිදහස් පක්ෂයේ ප්‍රගතිශීලී කඳවුරේ බලවේගය සමඟ 1984 ජනවාරි 22 දා ශ්‍රී ලංකා මහජන පක්ෂය ආරම්භ කරන්නට විජය කුමාරතුංගයන්ට හැකි විය.ශ්‍රී ලංකා නිදහස් පක්ෂයේ ප්‍රගතිශීලී කණ්ඩායමේ නායකයන් වූ ටී. බී. ඉලංගරත්න, ආචාර්ය ප්‍රේමදාස උඩගම, චන්ද්‍රිකා බණ්ඩාරනායක කුමාරතුංග, අධිනීතිඥ වී. ඩබ්. කුලරත්න, ඔසී ‍අබේගුණසේකර, වයි. පී. ද සිල්වා, දේව බණ්ඩාර සේනාරත්න, ඇන්ටන් අමරසේකර, යසරත්න අමරතුංග, කරුණාසේන ජයලත්, ටියු‍ඩර් දයාරත්න, ආචාර්ය රංජිත් නවරත්න, අධිනීතිඥ ඩබ්. ඒ. අබේසිංහ, ජගත් නාරංබැද්ද, වයි. අයි. ඒ. ඉසත්, එම්. එස්. එම්. අක්‍රම්, මහාචාර්ය කොල්වින් ගුණරත්න, අතුල නිමලසිරි ජයසිංහ, ප්‍රෝටස් තිසේරා, ඩී. ඩී. ඩබ්. වික්‍රමරත්න, භාරත ලක්ෂ්මන් ප්‍රේමචන්ද්‍ර, පද්මසිරි කොඩිකාර, ටෙනිසන් පවර කුමාර, ශාන්ත ප්‍රේමරත්න, එම්. එස්. එම්. බක්මීවැව, සෙනරත් රාජකරුණා, රුසිරිපාල තෙන්න‍කෝන්, ජැක් කොතලාවල, චම්ලි ගුණවර්ධන, ඩල්සි දසිල්වා, රූපා කුමාරතුංග, ඩබ්. එම්. පී. සිල්වා, නීතිඥ ලොයිඩ් ගල්හේන, සෝමපාල කඳවින්න, ජී. එම්. කරුණාපාල, සරත් කෝන්ගහගේ, එම්. එස්. එම්. කබීර් වැනි ප්‍රවීණයන් පිරිසකගෙන් සමාරම්භක දේශපාලන අදියර පරිපූර්ණ විය.රණ හඬජාතිවාදයට විරුද්ධව එතුමා නැඟූ උද්වේගකර රණහඬ කිසිදා මරා දමන්නට කිසිවෙකුට නොහැකිය. සිංහල, දෙමළ, මුස්ලිම්, බර්ගර්, මැලේ යන ශ්‍රී ලාංකේය ජනවර්ගයන්ගේ සැබෑ ජනතා නායකයා වූයේ විජය කුමාරතුංගයන්ය. දකුණේ මෙන්ම උතුරේ දියත් වූ ජාතිවාදී බලවේග විසින් ඉස්මත්තට ගෙන ආ ත්‍රස්තවාදයට විරුද්ධව යමින් උතුර දකුණ සැබෑ සහෝදරත්වයෙන් යා කරන්නට අභීත නායකත්වය ලබා දුන්නේ “විජය” විසින් බව කවුරුත් අවිවාදයෙන් පිළිගන්නේය. 1977 දී බලයට පත් ජේ. ආර්. ආණ්ඩුව එතෙක් අප රට වැසියන් භුක්ති විඳි ප්‍රජාතන්ත්‍රවාදී දේශපාලනය සම්පූර්ණයෙන් ම උඩු යටිකුරු කර ඒකාධිපති විධායක ජනාධිපති ක්‍රමය හඳුන්වා දී පාර්ලිමේන්තුව එක් පුද්ගලයෙකුගේ අණසකට යටපත් කරගැනීම සිදුකරන ලදී. පැහැදිලි ජනතා නියෝජනයක් ලබාගත නොහැකි මනාප ක්‍රමයක් හරහා ප්‍රජාතන්ත්‍ර විරෝධී දේශපාලනයකට අවශ්‍ය කටයුතු සියල්ල සිදුකරන ලදී.1983 ජූලි කලබල මගින් දෙමළ ජනතාවට එල්ල කරන ලද අමානුෂික ප්‍රහාරය තිස් අවුරුදු යුද්ධයේ ආරම්භය විය. යුද්ධයෙන් විරසක වූ සිංහල, දමිළ හා මුස්ලිම් ජන කොටස් යළි එක්සත් කිරීම හා දේශපාලන විසඳුමක් හරහා යුද්ධය නවතා දැමීම එදා රට හමුවේ මතුව තිබූ ප්‍රධානතම දේශපාලන වුවමනාව වූයේය. මෙය නිවැරදිව අවබෝධ කරගත් විජය ඒ වෙනුවෙන් කටයුතු කළ හැකි සෑම වැඩපිළිවෙළකටම නායකත්වය ලබා දුන්නේය. අවංකව ඒ වෙනුවෙන් ඇප කැප වුණේය. උතුරේ සන්නද්ධ කණ්ඩායම් සමඟ සුහද සාකච්ඡාවක් සඳහා මදුරාසියට ගිය විජයට එල්. ටී. ටී. ඊ. ය හැර අනෙක් සියලු ‍සන්නද්ධ දෙමළ කණ්ඩායම් ප්‍රජාතන්ත්‍රවාදී දේශපාලන ප්‍රවාහයට එක්කර ගැනීමට හැකි විය.දෙමළ ජනතාවට ද දේශපාලන බලයේ සාධාරණ පංගුකාරීත්වයක් ලබාදිය යුතු යැයි හඬ නඟමින් විජය පළාත් සභා ක්‍රමය මෙරට ස්ථාපිත කළ 13 වෙනි ආණ්ඩුක්‍රම ව්‍යවස්ථා සංශෝධනය රටට ගෙන ඒමට සිදුකළ උද්ඝෝෂණ ව්‍යාපාරය රට පුරා දියත් කිරීමට නායකත්වය ලබා දුන්නේය. පළාත් සභා ක්‍රමය ආරම්භ කිරීම සඳහා යෝජනා කළ අවස්ථාවේදී එම යුගය අවශ්‍යතාවය භාරගෙන එයට සහාය පළකළා මිස තමන්ට කරන ලද දේශපාලන සතුරුකම්වලින් පළිගැනීමට විජය ක්‍රියා කළේ නැත. ඔහුගේ දේශපාලනයේ අවංක බව හා පිරිසුදු බව වටහාගන්නට එම කරුණම ප්‍රමාණවත්ය. එතුමාට සැබෑවටම අවශ්‍ය වූයේ ප්‍රජාතන්ත්‍රවාදී නව ආණ්ඩුක්‍රම ව්‍යවස්ථාවක් ස්ථාපිත කරමින් රට ප්‍රජාතන්ත්‍රවාදය කරා යළි ගෙන ඒමයි.ජනමතයදේශපාලන ක්ෂේත්‍රයේ නිවැරදි කළ යුතු ප්‍රධාන කාරණා නිවැරදි කරන්නට පුළුල් ජනමතයක් ගොඩනඟන ලද අතර, ආර්ථික ක්ෂේත්‍රයේ පරිවර්තනයක් වෙනුවෙන් ද විජය සිය හඬ නැඟුවේය. බහු ජාතික සමාගම්වල ග්‍රහණයෙන් අපේ ඉඩම් නිදහස් කරගැනීමේ අරගලයට නායකත්වය දුන් විජය, ගොවීන්ට විරුද්ධව සම්මත කරන ලද ජල බද්ද අහෝසි කර දැමීම සඳහා උසාවි වටලා හිරගෙට නියම වූ ගොවීන් බේරාගන්නට කටයුතු කළේය. නියඟයෙන් පීඩාවට පත් ලක්ෂ සංඛ්‍යාත ජනතාවට නියං සහනාධාර ලබා දෙන්නට ගොවීන් සමඟ උද්ඝෝෂණ සිදුකළේය.ආණ්ඩුව විසින් උදුරාගන්නා ලද 70 ලක්ෂයක් ජනතාවගේ සලාක පොත යළි ලබාදීමේ දැවැන්ත අරගලයක් දියත් කළේය.ප්‍රජාතන්ත්‍රවාදී දේශපාලනයක්, ජාතික ආර්ථිකයක් හා අපටම අනන්‍ය වූ සංස්කෘතියක් වෙනුවෙන් සියලු සංවිධාන, පක්ෂ එකමුතු කරන්නට “දෙසැම්බර් 26 ව්‍යාපාරය” නම් වූ ජාතික ව්‍යාපාරය ආරම්භ කිරීමට ඔහු නායකත්වය දුන්නේ මුළුමහත් රටම ජනතා ද්‍රෝහි පාලනයෙන් නිදහස් කර ගැනීමේ උදාර පරමාර්ථයෙන්ය. රටට ගැළපෙන වමේ සන්ධානයක් ගොඩනඟමින් සකලවිධ ප්‍රතිගාමීන්ට එරෙහිව නව දේශපාලන ව්‍යාපාරයක් ආරම්භ කරමින් ජාතික වශයෙන් කැපවුණ අවස්ථාවක ඔහුගේ ඝාතනය මෙරට ජනතාවටත්, රටටත් සිදුවූ බරපතළ පාඩුව මෙතෙකැයි කියා නිම කළ නොහැකිය.ප්‍රතිගාමී කඳවුරේ වුවමනාව වූයේ නව දේශපාලන ව්‍යාපාරයේ සැබෑ නායකයා ඝාතනය කිරීමෙන් සකලවිධ ජනතාවාදී බලවේගයන් විනාශ කරමින් පොදු ජනතා අපේක්ෂාවන් සියල්ල සුන්නද්ධූලි කර දැමීමටය. මුළුමහත් රටක් වැළපෙද්දී විජය අප අතරින් සමුගත්තේය. එදා මෙදාතුර වාර්තා වූ ශ්‍රී ලංකා ඉතිහාසයේ වැඩිම ජනගඟ එතුමාගේ උත්තුංග මනුෂ්‍යත්වයට උත්තමාචාර පුදකිරීමට සහභාගි වූහ. විජයගේ ඝාතන පුවත ඇසීමෙන් දොළොස්දෙනෙකු පමණ සියදිවි හානිකර ගත් බව වාර්තාවේ. එතරම්ම ඔහු සිය උතුම් මිනිස්කමින් ජනහද බැඳගත් අයෙකු විය. මානව දයාවෙන් ඔහු තම ආත්මය පුරවාගෙන සිටියේය.සදාකාලිකවවිජය දකුණේ වේදිකාවේ කියූ දේ උතුරේදීත් එලෙසම කීවේය. අවස්ථාවාදය ප්‍රතික්ෂේප කළ ඔහු අව්‍යාජ ප්‍රතිපත්තිගරුක දේශපාලන ව්‍යාපාරයකට පදනම දැම්මේය. සැබැවින්ම මිනිසුන්ට ආදරය කළ ඔහු සියලු සමාජ පීඩනයන්ට එරෙහිව නැඟී සිටියේය. ජාතිවාදය, ආගම්වාදය, කුලවාදය තුළ කොටුකරනු ලැබ සිටි ජනතාව එක්කාසු කරගැනීම සඳහා ඔහු නව දේශපාලන ප්‍රවේශයක් රටට හඳුන්වා දුන්නේය. ඒ නිසාම විජය මරා දමනු ලැබුව ද ඔහු විසින් ඉටුකරන ලද මහා දේශපාලන යුග මෙහෙවර කිසිදා කිසිවෙකුට මරා දමන්නට නොහැක. රටේ පොදු ජනතාවගේ ආධ්‍යාත්මය තුළ විජය සදාකාලිකව ජීවත්වෙයි. එනිසාම ඔහු මරා දමා වසර 26 ක් ගතවුවත් විජය තවමත් අප අතර ජීවත්වෙනු අපට දැනෙයි.යුක්තිය හා සාධාරණය උදෙසා විජය නැඟූ රණ හඬ අපගේ දෙසවන් තුළ තවමත් දෝංකාර දෙමින් පවතී. යුද ගිනිදැල් මැදින් ඔහු උතු‍රේ සිරකරගෙන සිටි රණවිරුවන් බේරාගැනීමට උතුරට ගිය ඓතිහාසික ගමන ඉතිහාසයේ මකා දමන්නට කිසිවෙකුට බැරිය.රටක් හඬා වැළපෙද්දී සදාදරණීය විජය අපෙන් සමුගත්තේය. ප්‍රතිගාමී මිනීමරුවන් සව්දිය පුරමින් වහසිබස් දොඩමින් සිනහ නඟන්නට වූහ. ඔවුන්ගේ දේශපාලන අරමුණ ඉටුකරගත් පසු සියල්ලම ලබාගත්තා යන උද්දාම සිතුවිල්ලෙන් කටයුතු කළ සාහසික කුමන්ත්‍රණකරුවන් සැම දෙනාටම කරන ලද මහ පොළොව නුහුලන මෙම මහා අපරාධයට ඇස් පනාපිටම ශාප වූ බවත්, තවමත් ශාප වෙමින් පවතින බවත් නොරහසකි.අවසාන වශයෙන් විජය කුමාරතුංගයන් දොරවේරුවේ දී කළ ප්‍රකාශයකින් මෙය හමාර කරමි. මම කිසිසේත් මරණයට බිය නොවෙමි. එහෙත් ඇතැම් විට මට මරණය ගැන ද බියක් දැනේ.  යම් හෙයකින් මා මළදාක, “ඔබගේ පියා මළේ කෙසේදැයි” පාසලේ සහෝදර ශිෂ්‍යයෙකු මාගේ පුතාගෙන් විමසූ විට, “මගේ පියා මළේ බයිස්කෝප් එකක තරුණියක් සමඟ මල් ගසක් වටා නටමින් ගීයක් ගයද්දී හැදුණු පපුවේ අමාරුවෙනි” යැයි පිළිතුරු දීමට මාගේ පුතාට සිදුවේ දැයි මම බියෙන් පසුවෙමි. මට ඕනෑ එවන් මරණයක් නොවේ. එක්සත් ජාතික පක්ෂයේ කොළ කොටියෙකුගේ හෝ ජනතා විමුක්ති පෙරමුණේ ගිනි අවියකින් හෝ මගේ හිස කුඩු පට්ටම් වී මිය යාමට ලැබුණොත් මට ඊට වඩා සැපයක් නොමැත.සදාදරණීය නායකයාණෙනි,ඔබ පැතූ ලොව ගොඩනඟන්නට හදවතින්ම අපි කැපවෙමු!.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=f1402155</link>
    <topic>එල්.ටී.ටී.ඊ. සමඟසාමයට ඇති මඟ පෙන්වා දුන් දිවංගත ජනපති ඩී. බී. විජේතුංග</topic>
    <author>අර්ල් ගුණසේකර(පා.ම) වැවිලි කර්මාන්ත නියෝජ්‍ය අමාත්‍ය හාශ්‍රී ලංකා නිදහස් පක්ෂ යටිනුවර ප්‍රධාන සංවිධායක</author>
    <content>2014 පෙබරවාරි 15 වන දිනට යෙදී ඇති හිටපු ජනාධිපති දිවංගත ඩී. බී. විජේතුංග මැතිතුමාගේ 98 වන ජන්ම දිනය නිමිත්තෙන් පළවන ලිපියකි.ශ්‍රී ලංකික දේශපාලන ඉතිහාසය විමසා බැලීමේ දී එදා මෙදා තුළ මෙරට පාලනය කළ දේශපාලඥයින් ප්‍රමාණය අති විශාලය. නමුත් ඒ අතුරින් ජනතා ප්‍රසාදයට ලක් වූ දේශපාලනඥයින් හඳුනාගත හැක්කේ සීමිත වූ සංඛ්‍යාවකි. එම සීමිත වූ පිරිස අතර ද ඩී. බී. විජේතුංග නාමයට හිමිවන්නේ අද්විතීය ස්ථානයකි. ඊට හේතු‍ෙවන්නෙ එතුමන් මෙරට විධායක ජනාධිපතිවරයකු, අගමැතිවරයකු, ඇමැතිවරයකු හෝ ආණ්ඩුකාරවරයකු වීම පමණක් නොව මානව දයාවෙන් පරිපූර්ණ නිහතමානී පුද්ගලයකු වීම බව මාගේ අදහසයි.නිහතමානීබවරටක පුරවැසියකුට ගමන් කළ හැකි උච්චතම ස්ථානය වෙත ගමන් කිරීමේ වාසනාව හා භාග්‍ය එතුමා සතු විය. නමුත් අසීමිත බලයක් හිමි තනතුරකට පත් වූවත් එතුමන් තුළ පැවැති නිහතමානීත්වයට කිසිඳු හානියක් සිදුනොවීම සුවිශේෂිය.මන්ද එතුමා පක්ෂ, පාට, ජාති, ආගම්, කුල යන මෙරට ජන සමාජය තුළ පවතින විවිධ වූ භේදයන් නොසලකමින් සියලු රටවැසියන්ට එකසේ සැලකූ රාජ්‍ය නායකයකු විය. ඒ නිසා එතුමන් සමස්ත ශ්‍රී ලංකිය ජනතාවගේම ගෞරවාදරයට පත් වූ දේශපාලනඥයකු ලෙස සඳහන් කළ හැක.නූතන දේශපාලන වේදිකාව තුළ විවිධ වූ දේශපාලනඥයන් පිළිබඳව විවිධ වූ විවේචන එල්ලවන වකවානුවකදී ඩී. බී. විජේතුංග නාමයට එවන් විවේචන එල්ල වූ අවස්ථා මා නොදනි. එයින් පැහැදිලි වන්නේ රටට ආදරය කළ රටම ඔහුට ආදරය කළ නිහතමානී රාජ්‍ය නායකයකු ලෙස ඩී. බී. විජේතුංග ජන සමාජයේ ගෞරවාදරයට පාත්‍ර වී ඇති බවයි.වර්ෂ 1916 පෙබරවාරි 15 වන දින කන්ද උඩරට දී උපත ලද මේ නිහතමානී මිනිසා කීර්තිමත් පාසැල් ගණනාවකින් අධ්‍යාපනය ලබා රාජ්‍ය සේවකයකු ලෙස ශ්‍රී ලංකා පොලිස් දෙපාර්තමේන්තුවේ හා සමුපකාර දෙපාර්තමේන්තුවේ සේවය කරන ලදී. 1960 දී විමලා කුමාරි මෙනෙවිය සමඟ යුගදිවියට එළැඹී ඔහු තවදුරටත් ජනතාව වෙත සේවය කිරීමේ අරමුණින් එජාපයෙන් දේශපාලනයට අවතීර්ණ විය.උඩුනුවර අසුනඒ අනුව වර්ෂ 1965 පැවැති මැතිවරණයෙන් උඩුනුවර අසුන ජයගෙන පාර්ලිමේන්තුවට තේරීපත්වූ ඔහු ජේ. ආර්.ජයවර්ධන ජනාධිපතිතුමාගේ ර‍ජයේ ඇමතිධුර ගණනාවක් දැරීය. ඉන්පසු වයඹ ආණ්ඩුකාරධුරයට පත් එතුමා ආර්. ප්‍රේමදාස ජනාධිපතිතුමාගේ රජයේ අග්‍රාමාත්‍ය ධුරයට පත්වන්නේ මෙරට 10 වන අගමැතිවරයා ලෙසය. ඊට අමතරව බාරධුර මුදල් අමාත්‍යධුරයෙද වගකීම මැනවින් ඉටුකළ එතුමා 1993 මැයි 01 වන දින ආර්. ප්‍රේමදාස මැතිතුමාගේ හදිස්සි අභාවයෙන් මෙරට තෙවන විධායක ජනාධිපති ධුරයට පත්විය. සරල නිහතමානී ගති පැවතුම් වලින් හෙබි මොහු සිංහල භාෂාවටත් ජාතික ඇඳුමටත් බෞද්ධ ආගමටත් දක්වන ලද්දේ අසීමිත ඇල්මක් හා ගෞරවයකි.එවක මේරට පැවති ත්‍රස්තවාදි ආරගලයෙන් රට මුදාගෙන සාමය උදාකිරීමට නම් LTTE සමඟ කැවුම් කකා පවත්වන සාම සාකච්ඡා නවත්වා ඔවුන් යුදමය වශයෙන් පරාජය කර සාමය උදාකරගත යුතුය යන මතයේ සිටි එතුමා ඒ සඳහා ආරක්ෂක අංශවලට අවශ්‍ය යුධෝපකරණ ඇතුළු සියලු දෑ ලබාදීමට කටයුතු කරන ලදී. එය එතුමා ගත් එඩිතර තීරණයක් ලෙස සඳහන් කළ යුතුය.මේ නිහතමානී මිනිසා දැන හඳුන ගැනීමේ භාග්‍ය මා හට උදාවූයේ මහනුවර කිංස්වුඩ් විද්‍යාලයේ අධ්‍යාපනය ලබන වකවානුවේදීය. එදා සිට අභාවය දක්වාම එතුමන් අසුරු කිරීමට ලැබීම මා ලද භාග්‍යයකි. මා දේශපාලන ක්ෂේත්‍රයට අවතීර්ණය කිරීම සඳහා පුරෝගාමී මෙහෙවරක් ඉටුකරන ලද්දේ ද එතුමාය. ඔහු තුළ පැවැති කෘතහස්ත දේශපාලන අද්දැකීම් හා පරිණත සමාජ අවබෝධය තුළින් විවිධ අවස්ථාවලදී මා වෙත ලබාදුන් අවවාද අනුශාසනා හා මඟ පෙන්වීම ම‍ා සිහිපත් කරනුයේ දැඩි කෘතවේදීතාවයකිනි.මේ නිහතමානී රාජ්‍ය නායකයා ‍රෝගී වූ විට වෛද්‍ය පහසුකම් ලබා ගැනීමට තෝරාගන්නා ලද්දේ මහනුවර මහ රෝහල වීම එතුමන්ගේ නිහතමානීත්වයට දිය හැකි හොඳම උදාහරණයකි. ඒ නිහතමානීත්වය හා ඔහු තුළ පැවැති මානව දයාව මැනවින් හඳුනාගෙන සිටි අතිගරු ජනාධිපති මහින්ද රාජපක්ෂ මැතිතුමා රෝගී වූ එතුමන්ට අවශ්‍ය වෛද්‍ය පහසුකම් ඇතුළු සියලු පහසුකම් මහනුවර මහ රෝහල හරහා ලබාදීමට කටයුතු කිරීම මා දකින්නේ එතුමන්ගේ නිහතමානීත්වයට දක්වන ලද උතුම්ම ගෞරවයක් ලෙසයි. එය වත්මන් ජනාධිපතිතුමාගේ කෘතවේදීත්වය මැනවින් පිළිඹිබු වූ අවස්ථාවක් ලෙස ද මා දකිමි.වර්ෂ 2008 සැප්තැම්බර් මස 21 වන දින තම දිවියෙන් සමුගත්තත් ඩී. බී. විජේතුංග නාමය තවත් දශක ගණනාවක් මෙරට ජන සමාජය තුළ ජීවමානව පවතින බව මා විශ්වාස කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>15</day>
    </date>
    <link>http://www.dinamina.lk/2014/02/15/_art.asp?fn=f1402156</link>
    <topic>ජාතීන් අතර සමඟිය පැතූ සැබෑ මානව හිතවාදී විජය</topic>
    <author>අසංග අබේගුණසේකර විධායක අධ්‍යක්ෂ ලක්ෂ්මන් කදිරගාමර් ජාත්‍යන්තර සබඳතා හා උපායමාර්ගික අධ්‍යයනායතනය</author>
    <content>විජය කුමාරණතුංගයන්ගේ 26 වන අනුස්මරණ උත්සවය පෙබරවාරි 16 වැනිදාට යෙදෙයි. මේ අභීත නායකයාණන්ට ගරු කිරීමක් ලෙසින් මෙලෙස ඔහුව අගයමින් යමක් සටහන් කිරීමට මම අදහස් කරමි.විජය, මගේ පියා වන ඔසී අබේගුණසේකරගේ යාවජීව මිතුරෙකු ලෙසින් දෛනිකව අපේ නිවසට පැමිණ පියා සමඟ එක්ව කටයුතු කළ ආකාරය පිළිබඳව මතකයක් මා සතුව ඇත. මගේ පියා නිරන්තරවම ඔහුගේ දේශපාලන කටයුතු සඳහා උපරිම දායකත්වයක් නොපැකිලව ලබා දුනි. ඒ වන විට මා කුඩා වියේ පසු වුවත් විජය දකින්නට මෙන්ම මුණගැසෙන්නට ඉතා විශාල පිරිසක් පැමිණි බව මට මතකය.ඒ අතරින් ඔහුගේ දේශපාලනයට අකමැති වූ සමහරුන් ඔහුගේ චිත්‍රපට සඳහා ආදරය කළහ. නමුත් ඔහු රඟපෑමට පෙර පාසල් අවධියේදීම දේශපාලනයට පැමිණි බව ඇතමෙක් නොදන්නා කරුණකි.ජේ. ආර්. ජයවර්ධන පාලන සමයේ නැක්සලයිට් සිරකරුවන් ලෙස 1982 දී විජයත්, මගේ පියාත් මහජන පක්ෂයේ සෙසු සාමාජික පිරිසකුත් සිරගත කරන ලදී.ඔවුන්ගේ දේශපාලන ගමන තුළ ඔවුන්ට අත්විඳින්නට වූයේ නිමක් නැති දුක් ගැහැටය. ඇතැමෙක් විජය යනු අවසානයක් නොදුටු ජීවිතයක් ලෙස සලකන්නේ ද එබැවිනි. එවන් උදාරතර මානව හිතවාදී නායකත්වයක් ගොඩ නැඟූ, උතුම් හදවතක් ඇති, මිනිසාට මිතුරකු වූ විජය 1988 දී එනම් වයස අවුරුදු 43 ක් වන ජීවිතයේ සොඳුරුතම සමයේ අකාලයේ අවාසනාවන්ත ලෙසින් දැයෙන් සමුගත්තේ රටට අවශ්‍යම මොහොතකදී ම්ලේච්ඡ ඝාතකයන්ගේ සාහසික වෙඩි පහරකින් මුළුමහත් රටක්ම හඬවමින් හා මනුදම් හඳුනන හදවත් කම්පනය කරමින්ය.දුක් ගැහැටවිජය පෙරදැරිව 1984 දී ආරම්භ කරන ලද ශ්‍රී ලංකා මහජන පක්ෂය වසර කිහිපයකට පෙර ලංකාවේ තෙවැනි විශාලතම පක්ෂය ලෙස පැවතුණි. 1988 – 1989 භීෂණ සමයේ ජනතා විමුක්ති පෙරමුණ විසින් පො‍හද්දරමුල්ලේ පේමාලෝක නාහිමි, දේව බණ්ඩාර සේනාරත්න වැනි පක්ෂයේ ප්‍රබලයන් ඇතුළු 114 දෙනෙකුගේ ජීවිත උදුරා ගැනීමත් සමඟ අවාසනාවන්ත ලෙස පක්ෂය පිරිහී ගියේ සාමාජිකයින්ගේ අඩුකම නිසාවෙනි. එලෙස ඝාතනය කළ පිරිස අතර ප්‍රථමයා වන්නේ විජයයි.විජය සතු ධෛර්යයට කදිම සාක්ෂිය වූයේ 1986 දී කිට්ටු සහ රහීම් ආදී එල්. ටී. ටී. ඊ. නායකයින් මුණගැසෙන්නට යාපනයට ගිය ගමනයි. මගේ පියා සහ ෆීලික්ස් පෙරේරා ද මෙයට එක්විය. මෙහි පරමාර්ථය වූයේ ත්‍රස්තවාදී ග්‍රහණයේ පසුවන ශ්‍රී ලංකා හමුදා සොල්දාදුවන් පිරිසක් මුදවා ගැනීම සඳහා එල්. ටී. ටී. ඊ. ය සමඟ දේශපාලනික කතිකාවතකට එළඹීමයි. විජය යාපනයේ ජනතාව අමතා කීවේ සිංහල දෙමළ කියා වෙනසක් නැහැ දෙගොල්ලොම එකයි යනුවෙනි. මෙහිදී ඔවුන්ට යාපනයේ දමිළ ජනතාවගේ හදවත දිනාගැනීමට හැකි විය. නමුත් එවකට පැවැති දේශපාලනික වාතාවරණය යටතේ එවන් ප්‍රකාශයක් කිරීමට කිසියම් දේශපාලනඥයෙකු පෙළඹෙන්නේ නම් ඔහුට අප්‍රමාණ ධෛර්යයක් තිබිය යුතු විය. එවන් ධෛර්යයකින් කටයුතු කළ විජය කිසිදු මොහොතක බාධක හමුවේ ඔහුගේ ස්ථාවරය වෙනස් නොකළේය.ජාතිවාදී අර්බුදයට විසඳුම් සොයනු පිණිස කතිකාවක් සඳහා දෙමළ දේශපාලනඥයින් හමුවීමට විජය කිසිදු මොහොතක පසුබට වූයේ නැත. ඔහුට දකුණු ඉන්දියාව සමඟ ද සමීප සබඳතා පැවතිණි. මෙහිදී එම්. ජී. රාමචන්ද්‍රන් සමඟ ඔහු පෙනී සිටි ඡායාරූපයක් ද මගේ මතකයට නැ‍ඟෙයි. විජය සතු ප්‍රභාව හා ගති පැවතුම් නිසාවෙන් මිනිසුන් ඔහුට වසඟ වූ අතර, යන එන සෑම තැනකදීම ඔහුව දකින්නට ද ඔහුගේ කතාවලට සවන් දෙන්නට ද මිනිසුන් නොඅඩුවම රැස්විය.සැබෑ දේශපානඥයෙකු සතු ගුණවලින් පිරුණු විජය ජීවිතයේ සුඛෝපභෝගිත්වය හෝ මුදල් පසුපස හඹා ගියේ නැත. ඔහු කාරුණික හදවතක් ඇති මානව හිතවාදී සැබෑ දේශපාලනඥයෙකි. මගේ පියා 1994 වසරේ දී මිය යනතුරුම විජයගේ ගුණ සැමරුම පැවැත්වූ අතර පොල්හේන්ගොඩ ඔහුගේ පිළිරුවක් ඉදිකළ අතර අද එම පිළිරුව ඔබට කඳානේ දී දැකගත හැක. විජය පිළිබඳව මතකය අවදි කරන්නට විජයගේ නිවස අනුස්මරණ කෞතුකාගාරයක් කළ අතර සමරු මුද්දරයක් ද එළිදැක්වීය. මගේ පියා සිය දයාබර මිතුරාට සැබැවින්ම ආදරය කළා මෙන්ම ඔහුගේ සෑම කථාබහකම බිඳක් හෝ විජය පිළිබඳව සඳහන් කළ අතර ජීවිත පූජා කළ මහජන එක්සත් පෙරමුණේ පුරෝගාමී වීරයන් ද සිහිපත් කළේය.සමාජ සංහිඳියාවවිජය ධෛර්යවන්ත නායකයකු විය. ඔහු එය ප්‍රායෝගිකව ඔප්පු කළේ හුදෙක් ජනප්‍රියත්වය පසුපස හඹා නොයමින් සමාජයේ යහපත උදෙසා නොබියව නොපසුබටව ඕනෑම අභියෝගයකට මුහුණ දීමෙනි. අද සමාජයට උචිත සහ නිරතුරුව කතිකාවට ලක් කරන සමාජ සංහිඳියාව සහ සමාජ ඒකාබද්ධතාවය ඇතිකිරීම පිළිබඳව, එම කාල වකවානුව තුළද විජය පෙන්වා දුන් බව මතක් කළ යුතු කරුණකි.පළාත් සභා ක්‍රමය හඳුන්වා දුන් අවස්ථාවේදී විජය එයට ද තම සහයෝගය දැක්වීය. බලය පහළට ගෙන ඒමේ වැඩපිළි‍ෙවළක් තිබිය යුතු බැවින් පළාත් සභාව සඳහා ශ්‍රී ලංකා මහජන පක්ෂය සහයෝගය දැක්වූයේ අනෙකුත් වාමාංශික පක්ෂ සහ ශ්‍රී ලංකා නිදහස් පක්ෂය විරුද්ධ වූ අවස්ථාවකදීය. “රට පුරාම පළාත් සභාවන්ට බලය බෙදාහැරීමේ ක්‍රියාමාර්ගය වේගවත් කරන ලෙස ශ්‍රී ලංකා මහජන පක්ෂය ශ්‍රී ලංකාවේ හා ඉන්දියාවේ ආණ්ඩුවලින් ඉල්ලා සිටී. නමුත් ගිවිසුම ක්‍රියාත්මක කිරීමෙන් පමණක් අපගේ ජනවාර්ගික ප්‍රශ්නය විස‍ඳෙනු ඇතැයි වරදවා වටහා නොගත යුතුය. එසේ වුවද එය ක්‍රියාත්මක කිරීම ප්‍රශ්නය විසඳීම සඳහා කළ යුතු ප්‍රථම කටයුත්තයි.”(“මෙතැන සිට අප යා යුතු මඟ” – 1988-01-31 දිනැති ඉරිදා ටයිම්ස් පුවත්පතේ පළවූ ලිපියක් ඇසුරිනි)බහුතර සිංහල දේශපාලනඥයින් ජාතිවාදය කරපින්නා ගත් ජනප්‍රිය දේශපාලනයක නිරත වෙද්දී එයින් පරිබාහිරව සැබෑ ජනතා මතවාදයක් උදෙසා පෙනී සිටි ස්සක් අතර විජය පතාක යෝධයෙකි. ශ්‍රී ලංකාවේ තත්ත්වය සලකන විට වාර්ගික එකමුතුව රඳා පවතින්නේ ප්‍රජාවන් අතර පවත්නා අන්‍යෝන්‍ය විශ්වාසය මතය. ඒ උදෙසා විජය බඳු තනි පුද්ගලයෙක් කළ මෙහෙවර අති මහත්ය.මින් ඉදිරියට ඔහුගේ ගුණ අනුස්මරණය තුළින් අප බලාපොරොත්තු විය යුත්තේ හුදෙක් ගුණානුස්මරණ සැමරීමකට වඩා මානව හිතවාදීත්වය කැටි වූ දේශපාලන ජීවිතයේ අගය අනාගත පරපුරට පිළිබිඹු කිරීමටය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n1402171</link>
    <topic>LTTE ‍යේ 21800ක්යළි සමාජගත කළා</topic>
    <author/>
    <content>රට පුරා බෝම්බ පුපුරවමින් රටේ ආර්ථික සහ සමාජයීය ප්‍රශ්න රැසක් ඇති කළ එල්ටීටීඊ සාමාජිකයන් හා සැකකරුවන් 21800ක් මේ වනවිට පුනරුත්ථාපනය කොට සමාජගත කර තිබෙන බව රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පැවැසීය.විනයක් හෝ හික්මීමක් නොමැති එල්ටීටීඊ සාමාජිකයන් 12800ක් සහ බන්ධනාගාරගතව සිටි එල්ටීටීඊ සැකකරුවන් 9000ක් මෙසේ පුනරුත්ථාපනය කළේ ආගම දහම තුළින් අප ලද මනා හික්මීම නිසා බවත් රාජපක්ෂ මහතා අවධාරණය කළේය.ඒ මහතා මෙම අදහස් පළ කළේ මතුගම, බෙල්ලන සිරි ධර්මපාල විද්‍යාතන පිරිවෙනෙහි නව සංඝාවාසයට මුල්ගල් තැබීමේ අවස්ථාවට 14 වැනිදා එක්වෙමිනි.රත්තොටවිල සෝභිත හිමියන් ශිෂ්‍ය භික්ෂූන් වහන්සේලා සිවුදෙනකුගෙන් ආරම්භ කරන ලද මෙම පිරිවෙන අද වනවිට භික්ෂූන් වහන්සේලා 102 නමක් අධ්‍යාපනය ලබන පින්බිමකි. පිරිවෙනට දීර්ඝ කාලයක පටන් අවශ්‍යව තිබූ සිවුමහල් සංඝාවාසයට මෙහිදී මුල්ගල් තැබුණු අතර, භික්ෂූන් වහන්සේලා 50 නමකට එහි නේවාසික පහසුකම් සැලසේ. ජනාධිපති මහින්ද රාජපක්ෂ මහතා අද (17) මෙම විහාරස්ථානය වෙත පැමිණීමට නියමිතය. පරිවේණාධිපති, බස්නාහිර පළාතේ උප ප්‍රධාන සංඝනායක මාලේවන පඤ්ඤාරතන හිමියන් ප්‍රමුඛ මහා සංඝරත්නයත් ඇමැති මහින්ද සමරසිංහ, පාර්ලිමේන්තු මන්ත්‍රී අර්ජුන රණතුංග යන මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n1402172</link>
    <topic>ශ්‍රී ලංකාවේ පළමු ගැමා ප්‍රවිකිරණ යන්ත්‍රාගාරය අද විවෘත කෙරේ</topic>
    <author>මහින්ද අලුත්ගෙදර</author>
    <content>රුපියල් මිලියන 760 ක මුදලක් ආයෝජනය කරමින් බියගම ආයෝජන ප්‍රවර්ධන කලාපයේ ඉදිකළ ශ්‍රී ලංකාවේ ප්‍රථම බහුකාර්ය ගැමා ප්‍රවිකිරණ යන්ත්‍රාගාරය අද (17) විවෘත කෙරේ.සංවර්ධනය කරා ගමන් කරන ශ්‍රී ලංකාව තාක්ෂණය අතින් දැවැන්ත පියවරක් ඉදිරියට තබමින් විවෘත කෙරෙන මේ මඟින් රටේ වේගවත් සංවර්ධනය සඳහා පහසුකම් රැසක් ලබාදෙන අතර ශ්‍රී ලාංකේය අපනයන ක්ෂේත්‍රය වර්ධනය කරගැනීම, නිෂ්පාදනවල ගුණාත්මකභාවය වැඩි දියුණු කිරීම හා විදේශ වෙළෙඳ පොළ ප්‍රසාරණය වීම මෙන්ම දේශීය අවශ්‍යතාව සපුරාලීම වෙනුවෙන් ජීවාණුහරිත ද්‍රව්‍ය ආනයනයේ දී වැයවන විදේශ විනිමය රටතුළ ඉතිරිකර ගැනීම ඒ අතර වෙයි. ශ්‍රී ලාංකීය ආර්ථීකයේ සංවර්ධනයට දායාද කෙරෙන මෙම ප්‍රවිකිරණ යන්ත්‍රාගාරය ආර්ථීක සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් විවෘත කිරීමට නියමිතයි.මේ යන්ත්‍රාගාරයෙහි සම්පූර්ණ විකිරණ ධාරිතාව කිලෝ කියුරි 3,000 ක් වන අතර එම ධාරිතාව භාවිතා කොට ගැමා ප්‍රවිකිරණ සේවා සැපයීම මඟින් මසකට රුපියල් මිලියන 4.5 ක ආදායමක් උපයාගත හැකිවෙයි.ශ්‍රී ලාංකීය අධි තාක්ෂණික ක්ෂේත්‍රයේ නව පිටුවක් පෙරළමින් බියගම ආයෝජන කලාපයේ ස්ථාපනය කරනු ලැබූ බහුකාර්ය ගැමා ප්‍රවිකිරණ යන්ත්‍රාගාරයේ වාණිජ මෙහෙයුම් කටයුතු ඇරඹීමට සියල්ල සුදානම් කර තිබෙන අතර වෛද්‍ය, කෘෂිකර්ම ඇතුළු ක්ෂේත්‍ර රැසක සංවර්ධනයට ඍජු දායකත්වයක් ගැමා ප්‍රවිකිරණ සේවාව ඔස්සේ ලබාගත හැකි වෙයි.නව කර්මාන්ත ඇරඹීමට, නව රැකියා අවස්ථා බිහිවීම මෙන්ම සුළු හා මධ්‍ය පරිමාණ කර්මාන්තකරුවන්ට ගැමා ප්‍රවිකිරණ තාක්ෂණය ආශ්‍රිත කර්මාන්ත ආරම්භ කිරීමට මෙමඟින් අවස්ථාව හිමි වෙයි. ඊට අමතරව දේශීය සහ විදේශීය නිෂ්පාදන වල ගුණාත්මක භාවය ඉහළ දැමීමටත් දේශීය ආර්ථීකය නවෝත්පාදනය තුළින් ස්ථාවරව වර්ධනය කරගැනීමටත් ගැමා ප්‍රවිකිරණ සේවාව දායක කරගත හැක.පළමු වානිජ මෙහෙයුම ලෙස ලලාන් රබර් පෞද්ගලික සමාගම දේශීයව නිෂ්පාදිත වෛද්‍ය ශෛල්‍ය අත්වැසුම් ජීවාණුහරණය කරන අතර දැනට ජීවාණුහරණය කිරීමකින් තොරව අපනයනය කරනු ලබන රබර් අත්වැසුම් ගැමා ප්‍රවිකිරණය හරහා ජීවණුහරණය කර අපනයනය මඟින් සියයට හාරසියයක ගුණයක ආදායමක් ගබාග/ත හැකි වෙයි.තාක්ෂණ හා පර්යේෂණ ඇමැති පාඨලී චම්පික රණවක මහතා ඇතුළු පිරිසක් මේ අවස්ථාවට සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n1402173</link>
    <topic>යුද්ධය පැවැති ප්‍රදේශවලඅතුරුදන්වූවන්ගේ දත්තලබාගෙන අවසන්</topic>
    <author>පණ්ඩුක සමරසේකර</author>
    <content>වසර 30ක යුද සමය තුළ යුද්ධය පැවැති ප්‍රදේශයන්හි අතුරුදන්වූවන් පිළිබඳ සියලු දත්ත ලබාගෙන අවසන් බව ජනලේඛන හා සංඛ්‍යාලේඛන දෙපාර්තමේන්තුව සඳහන් කරයි.අතුරුදන්වූවන් පිළිබඳ රාජ්‍ය නොවන සංවිධාන සහ කොටි හිතවාදී දේශපාලන පක්ෂ විසින් ගෙන ගිය බොරු ප්‍රචාරයන්වලට ඉදිරියේදී සත්‍ය හා නිවැරදි තොරතුරුවලින් පිළිතුරු දිය හැකි බවට ජනලේඛන හා සංඛ්‍යාලේඛන දෙපාර්තමේන්තුවේ ප්‍රකාශකයකු පැවැසීය.මේ අතුරුදන්වූවන් පිළිබඳ දත්ත විශ්ලේෂණය කිරීම ඉදිරියේදී සිදු කරන බව ද අගතියට පත්වූවන් පිළිබඳව නිවැරදි තොරතුරු ඉදිරියේදී ප්‍රකාශයට පත් කරන බව ද එම ප්‍රකාශකයා පැවැසීය.උතුරු හා නැ‍ඟෙනහිර පළාත්වැසියන් අතුරුදන්වූවන් පිළිබඳව තොරතුරු සෙවීමේදී සිය උපරිම සහයෝගය මේ සඳහා ලබාදී ඇති ‍අතර ඒ හේතුවෙන් රජයට නිවැරදි දත්ත සහ තොරතුරු ලබාගැනීමට හැකිවූ බවද ජනලේඛන හා සංඛ්‍යාලේඛන දෙපාර්තමේන්තුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n1402174</link>
    <topic>සියලු දුම්රිය අද සිට ධාව‍නයේ යොදවන්න පුළුවන්</topic>
    <author>ශීලා උඩුවර සහ සුභාෂිණී සේනානායක</author>
    <content>සියලු දුම්රිය අද (17) සිට ධාවනයට යෙදවීමට හැකි බව දුම්රිය සාමාන්‍යාධිකාරී බී.ඒ. පී. ආරියරත්න මහතා ‘දිනමිණ’ට ප්‍රකාශ කළේය. සියයට සියයකින්ම දුම්රිය ධාවනය සිදු කිරීමට හැකි බව කී ඒ මහතා ඊයේ (16) දිනයේ දී සියයට අසූවක් පමණ දුම්රිය ධාවනය කළ බව ද කීවේය.දුම්රිය වර්ජනය පැවැතියද නියමිත දුම්රිය ගමන්වාර 175 න් 150 ක් පමණ ධාවනය කිරීමට කටයුතු කළ බවද දුම්රිය පාලක මැදිරිය අවධාරණය කරයි.මේ වර්ජනය සම්බන්ධයෙන් ඊයේ (16) දිනයේ ප‍්‍රවාහන අමාත්‍යාංශ ලේකම්වරයා සමඟ සාකච්ඡා ගණනාවක් පැවතිය අතර ඊයේ දිනයේද සාකච්ඡාවක් පැවැත්වීමට බලාපොරොත්තු වන බවත් දුම්රිය රියදුරන්ගේ සංගමය දිනමිණ සමග අදහස් දක්වමින් කියා සිටියේය.ප‍්‍රවාහන අමාත්‍යාංශයේ අධීක්ෂණ තනතුරින් ඉවත් කළ දුම්රිය රියැදුරු සංගමයේ සභාපති අයි.එල්.කේ. දිසානායකට යළි එම ධුරය ලබාදුනහොත් තම සන්ධානය වැඩවර්ජනයක් දියත් කරන බවද දුම්රිය සේවා වෘත්තිය සමිති සාමුහික සන්ධානය අවධාරණය කළේය.දුම්රිය රියදුරු සංගමයේ සභාපති අයි.එල්.කේ. දිසානායක ප‍්‍රවාහන අමාත්‍යාංශයේ අධීක්ෂණ තනතුරින් ඉවත් කිරීමට විරෝධය පළ කරමින් දුම්රිය රියදුරු සංගමය සහ ශ‍්‍රී ලංකා දුම්රිය සේවයේ තාක්ෂණ ශිල්පී සංගමය පසුගිය 13 වැනිදා පස්වරුවේ මේ වර්ජනය ආරම්භ කළ අතර දුම්රිය රියැදුරු සංගමයේ සහ ශ‍්‍රී ලංකා දුම්රිය සේවයේ තාක්ෂණ ශිල්පී සංගමය ඒකාබද්ධව දැනට ක‍්‍රියාත්මක කරන දුම්රිය වර්ජනය තනි පුද්ගලයකු ආරක්ෂා කරගැනීම සඳහා සිදුකරන අසාධාරණ එකක් වන බව එම සංගමයේ ලේකම් සම්පත් රාජිත ප්‍රකාශ කළේ ය.මේ අතර මගීන්ට සිදුවන අපහසුතා වළක්වාලීම උදෙසා අවශ්‍ය තරම් ජංගම බස් රථ දුරගමන් සේවා සහ අනෙකුත් ගමනාන්ත සඳහා යොදවා ඇතැයි ශ්‍රී ලංකා ගමනා ගමන මණ්ඩලයේ සභාපති ශෂී වල්ගම මහතා දිනමිණට අදහස් දක්වමින් කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n1402175</link>
    <topic>දකුණු පළාත් සභා මැතිවරණයේසන්ධාන මංගල රැස්වීම අද</topic>
    <author>ඉමදුව සමුහ ලංකින්ද නානායක්කාර</author>
    <content>දකුණු පළාත් සභා මැතිවරණය වෙනුවෙන් පවත්වන එක්සත් ජනතා නිදහස් සන්ධානයේ මංගල රැස්වීම පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් අද (17) උදෑසන 9ට දකුණු පළාත් සභා හිටපු ඇමැති ඒ.ජී.සී. පියසිරි මහතාගේ නිවසේ දී පැවැත්වේ.මේ අවස්ථාව සදහා විශේෂ ආරාධිතයන් ලෙස බන්ධනාගාර හා පුනරුත්තාපන ඇමැති චන්ද්‍රසිරි ගජධීර, නියෝජ්‍ය කතානායක චන්දිම වීරක්කොඩි ඇතුළු මැති ඇමැතිවරුන් සහභාගී වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n1402176</link>
    <topic>ශ්‍රී ලංකාවට එරෙහි ඕනෑමයෝජනාවකට විරෝධය පළ කරනවා</topic>
    <author>මහින්ද අලුත්ගෙදර</author>
    <content>මානව හිමිකම් චෝදනා මුල්කර ගනිමින් ජගත් මානව හිමිකම් කවුන්සලයේ දී ශ්‍රී ලංකාවට එරෙහිව ඉදිරිපත්වන ඕනෑම යෝජනාවකට විරෝධය පළකරන බව ඉන්දුනීසියාව අවධාරණය කරයි.දශක තුනක කාලයක් පැවැති යුද්ධයෙන් අනතුරුව ශ්‍රී ලංකාව විශාල සංවර්ධනයක් ලබා තිබෙන බව ද තවදුරටත් ශක්තිමත්ව ඉදිරියට යාම වෙනුවෙන් ජාත්‍යන්තර ප්‍රජාව සහාය දියයුතු බව ද ඉන්දුනීසියානු නියෝජ්‍ය විදේශ කටයුතු ඇමැති එම්. වර්ධන මහතා ප්‍රකාශ කරයි.යුද ගැටුම් සාර්ථකව අවසන් කිරීමත් සමඟ විශාල සංවර්ධනයක් සමඟ ශ්‍රී ලංකාව මානව හිමිකම්වල සීඝ්‍ර වර්ධනයක්ද පෙන්නුම් කරන බව පෙන්වාදෙන ඒ මහතා එබැවින් තම රට ශ්‍රි ලංකාවට ප්‍රසාදය පළකරන බවද හැකි සෑම විටම ශ්‍රී ලංකාවට සහය පළකරන බවද කියාසිටී. ජනාධිපති මහින්ද රාජපක්‍ෂ මහතාගේ විශේෂ නියෝජිතයෙකු වශයෙන් ඉන්දුනීසියාවේ නිල සංචාරයක නිරතවූ විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතා සමඟ පැවැති විශේෂ සාකච්ඡාවකදී ඒ මහතා මේ බව ප්‍රකාශ කළ බව ශ්‍රී ලංකා විදේශ සේවා නියුක්ති කාර්යාංශය පවසයි.ශ්‍රී ලංකාව හා ඉන්දුනිසියාව අතර පවතින සංස්කෘතික, ආර්ථික, සමාජ සබඳතාවය තවදුරටත් වර්ධනය වි තිබෙන අතර ඒ සඳහා ශ්‍රී ලංකාව දක්වන සහාය අගය කරන බවද ඉන්දුනීසියානු නියෝජ්‍ය විදේශ කටයුතු ඇමැතිවරයා මෙහිදී ප්‍රකාශකර තිබේ.මෙහිදී අදහස් දක්වමින් විදේශ රැකියා ප්‍රවර්ධණ හා සුබසාධන ඇමැති ඩිලාන් පෙරේරා මහතා ඔහු ඩිලාන් පෙරේරා මහතාට ප්‍රකාශ කොට තිබේ.මෙහිදී අදහස් දැක්වූ ඩිලාන් පෙරේරා මහතා ශ්‍රී ලංකාවේ සියලු ජාතීන්ට එක හා සමානව නීතිය හා ආරක්‍ෂාව ලැබෙන බැවින් රටේ සෑම ස්ථානයකම මානව හිමිකම් ආරක්‍ෂා වී ඇති බවත් ශ්‍රී ලංකාවේ 30 වසරක් පැවති යුද්ධය නිමා කිරිමෙන් වැඩියෙන්ම සතුටට පත්ව සිටින්නේ ශ්‍රී ලාංකීය දෙමළ ජනතාව බවත් පැවසීය. ඔවුන් අද අසීමිත නිදහස භුක්ති විඳීමින් ශ්‍රී ලංකාවේ සංවර්ධනයට දායක වී සිටින බවද ඒ මහතා පෙන්වා දී ඇත.දෙමළ ඩයස් පෝරාව කිසිවිටෙකත් දෙමළ ජනතාවට ආදරය නොරන බවද ඔවුන්ගේ සුඛවිහරනය සඳහා එකතු කරන මුදල් යොදවන බවද සඳහන්කර තිබෙන ඩිලාන් පෙරේරා මහතා ශ්‍රී ලංකා රජය සැමවිටම දකුණට දෙන සියලු පහසුම් උතුරේ දෙමළ ජනතාවටද නොවඩුව ලබාදෙන බවද අවධාරණයකර තිබේ.මේ අතර ඉන්දුනීසියානු නියෝජ්‍ය විදේශ කටයුතු ඇමැතිවරයා ප්‍රකාශකර ඇත්තේ බටහිර රටවල් සංවර්ධිත රටවලට කරන බලපෑම නිසා එම රටවල ස්වාධීනත්වය හා සමාජ නිදහස ආරක්‍ෂා වීම සම්බන්ධයෙන් ගැටළු ඇතිවී තිබෙන බවත් එබැවින් බටහිර රටවල් කළ යුත්තේ අනෙකුත් රටවල අභ්‍යන්තරයට ඇඟිලි ගැසීම නොව සහය ලබාදීම බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n1402177</link>
    <topic>ඉතාලියේ ශ්‍රී ලාංකිකයෝ දැවැන්ත විරෝධතාවකට සැරසෙති</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් සම්බන්ධව අමෙරිකා එක්සත් ජනපදය විසින් ජගත් මානව හිමිකම් කවුන්සලය වෙත ඉදිරිපත් කිරීමට නියමිත යෝජනාවට එරෙහිව දැවැන්ත විරෝධතාවක් පවත්වන බව ඉතාලියේ වෙසෙන ශ්‍රී ලාංකිකයෝ ප්‍රකාශ කරති.ඒ අනුව ඉදිරි දින කිහිපය ඇතුළත ස්විට්සර්ලන්තයේ ජිනීවාහි පිහිටි ජගත් මානව හිමිකම් කවුන්සලය ඉදිරිපිටදී දැවැන්ත විරෝධතාවක් පවත්වන බව ද ඒ සඳහා දහස් ගණනින් ඉතාලියේ වෙසෙන ශ්‍රී ලාංකිකයන් එක්වන බව ද රෝමයේ ශ්‍රී ලංකා සංවිධානය පෙන්වා දෙයි.‍යුද ගැටුම් පැවැති කාල සමයේදී ශ්‍රී ලංකාවේ මානව හිමිකම් උල්ලංඝනය වූ බවට චෝදනා කරමින් ඇමෙරිකා එක්සත් ජනපදය ඇතුළු බටහිර රටවල් විසින් ශ්‍රී ලංකාවට එරෙහිව ජගත් මානව හිමිකම් කවුන්සලය වෙත යෝජනාවක් ඉදිරිපත් කිරීමට නියමිත අතර ඒ සඳහා දැඩි විරෝධය පළකරන බවද එම සංවිධානය ප්‍රකාශ කරයි.රෝමයේ ශ්‍රී ලංකා සංවිධානය ඇතුළු සංවිධාන රැසක නියෝජිතයෝ මේ දැවැන්ත විරෝධතාව සඳහා එක්වීමට නියමිත අතර මේ වනවිටත් රෝමය තුළ උද්ඝෝෂණ මාලාවක් ආරම්භකර තිබෙන බවද ජිනීවාහිදී පැවැත්වීමට නියමිත දැවැන්ත විරෝධතාව සඳහා සියල්ල සූදානම් බවද රෝමයේ ශ්‍රී ලංකා සංවිධානය කියයි.මවුබිම වෙනුවෙන් දිවිහිමියෙන් කටයුතු කරන බවද ජාත්‍යන්තරයෙන් එල්ලවන යෝජනාවන්ට එරෙහිව හැකි සෑම ක්‍රියාමාර්ගයක් ගන්නා බවද පෙන්වාදෙන ඉතාලියේ වෙසෙන ශ්‍රී ලාංකිකයෝ විදේශ රටක වාසය කළද තම මාතෘභූමිය වෙනුවෙන් යුතුකම ඉටුකරන බවද අවධාරණය කරති.ශ්‍රී ලාංකිකයන් වශයෙන් මේ සඳහා ඉතාලියේ වෙසෙන සියලු ශ්‍රී ලාංකිකයන් දැනුවත් කරන අතර මේ සම්බන්ධයෙන් ලෝකයේ සෑම රටක්ම දැනුවත් කිරීමට පියවර ගන්නා බවද රෝමයේ ශ්‍රී ලංකා සංවිධානය කියාසිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n1402178</link>
    <topic>කාසල්රී ජලාශයේ ජලමට්ටම පහත බැසීමෙන් රොන්මඩත් සමඟ වැලි ගොඩවෙලා</topic>
    <author>අසේල කුරුළුවංශ</author>
    <content>මධ්‍යම කඳුකරයේ මේ දිනවල පවතින අධික වියළි කාලගුණික තත්ත්වයත් සමඟ කාසල්රී ජලාශයේ ජලමට්ටම පිටාර මට්ටමේ සිට සියයට තිහක් දක්වා පහත බැසීම නිසා රොන්මඩ සමඟ ජලාශය තුළින් වැලි කියුබ් 5000ක් පමණ මතුව තිබේ.කඳුමෙන් ස්ථාන කිහිපයක මතුව තිබෙන මෙම වැලිවලින් ජලාශය පිරීයාමේ අවදානමක් ද මතුව ඇත.පසුගිය වසරේ අවසන් භාගයේ මධ්‍යම කඳුකරයට ඇදහැළුණු අධික වර්ෂාවත් සමඟ ඇතිවූ ගංවතුර තත්ත්වයෙන් කෙසෙල්ගමු ඔයට හා කාසල්රී ජලාශයට ජලය සැපයෙන ගංගාවල සිට වැලි සෝදාගෙනවිත් ජලාශ තුළ තැන්පත් වී තිබෙන බව ඉංජිනේරුවරු පවසති.මෙම වැලි කඩිනමින් රජයේ සංවර්ධන වැඩ කටයුතු සඳහා යොදා ගැනීමට කටයුතු කරන බවද නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n1402179</link>
    <topic>පහරදීමකින් තරුණයකුගේ ඇසක් අහිමි කළැයි සැකපොලිසියේ තුනක් රක්ෂිත භාරයේ</topic>
    <author>බළපිටිය සමූහ දිලීප් නිශ්ශංක</author>
    <content>අමානුෂික ලෙස පහර දී තරුණයකුගේ වම් ඇසක් අහිමි කිරීමේ චෝදනාව සම්බන්ධයෙන් සැකපිට අත්අඩංගුවට ගත් පොලිස් නිලධාරීන් තිදෙනකු බළපිටිය මහාධිකරණ විනිසුරු මොහාන් සෙනෙවිරත්න මහතා වෙත ඉදිරිපත් කිරීමෙන් අනතුරුව නඩුව අවසන් වනතුරු රක්ෂිත බන්ධනාගාර ගත කිරීමට නියෝග කළේය.එසේ රක්ෂිත බන්ධනාගාර ගත කරන ලද්දේ කරන්දෙණිය පොලීසියේ උප පොලිස් පරීක්ෂක සමන් පාලිත අතුකෝරළ, මීටියාගොඩ පොලීසියේ පොලිස් කොස්තාපල් රණසිංහ ජයරත්න අප්පුහාමි සහ කළුතර පොලීසියේ ඉන්දික ද සිල්වා යන නිලධාරී තිදෙනාය.පොලිස් නිලධාරීන්ගේ අමානුෂික පහර දීමට ලක්ව වම් ඇසක් අහිමි වී ඇති බවට මහාධිකරණයේ නඩු පවරා ඇත්තේ කහව කුරුප්පුකන්ද පදිංචි කමල් ප්‍රියන්ත (23) නැමැති තරුණයෙකි.ක්‍රිකට් තරඟයක් බැලීමට මීටියාගොඩ ප්‍රදේශයේ ක්‍රීඩාංගනයකට ගොස් සිටියදී සිවිල් ඇදුමින් බීමත්ව පැමිණ පොලිස් නිලධාරීන් තිදෙනා තමන්ට අමානුෂික ලෙස පහර දී බිම ඇද ගෙන විත් ජීප් රථයට දමා ගත් බව පැමිණිලිකරු මහාධිකරණයේ සාක්ෂි දෙමින් කියා සිටියේය.අත්අඩංගුවට ගෙන ජීප් රථයේ දමාගෙන යන විට ප්‍රශ්න කරමින් පහරදුන් බවත්, එහිදී T56 තුවක්කුවෙන් එල්ල කළ පහරකින් වම් ඇසට තුවාල වූ බවත්, තුවාල පිටින්ම පොලිස් කූඩුවට දැමූ බවත් ගමේ පන්සලේ හාමුදුරුවෝ ඇවිත් අහිංසක ළමයෙක් බෙහෙත් දාන්න ඉඩ දෙන්න කියා ඉල්ලූ විට ජීප් රථයෙන් බටපොළටත් බළපිටියටත් ගොස් අවසානයේ කරාපිටිය රෝහලට රැගෙන ගිය බව පැමිණිලිකරු මහාධිකරණ විනිසුරුවරයාට දන්වා සිටියේය. පොලිස් පහර දීමෙන වම් ඇස අහිමි වූ අතර, පහර දීමත් සිදුවුණේ නැහැ කියා කියන ලෙස පොලීසිය කියා සිටියත් ඇල්පිටිය ජ්‍යෙෂ්ඨ පොලිස් අධිකාරී කාර්යාලයටත්, මානව හිමිකම් කාර්යාලයටත් පැමිණිලි කළ බව කියා සිටියේය.පොලීසිය පහර දීම සිදු කළේ කුමන වරදකට කියා තමා අදටත් දන්නේ නැති බවත් මේ පහර දීමෙන් වම්ඇස සම්පූර්ණයෙන්ම අහිමි වූ බව ඔහු වැඩිදුරටත් සාක්ෂි දෙමින් මහාධිකරණයට දන්වා සිටියේය.නඩු විභාගය අද (17) දිනට කල් තැබූ මහාධිකරණ විනිසුරුවරයා එතෙක් සැකකරුවන් රක්ෂිත බන්ධනාගාර ගත කිරීමට නියෝග කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021710</link>
    <topic>නාවලපිටියේ ඔසු පැළ ඇතුළත්අක්: 200ක් ගින්නෙන් වැනසේ</topic>
    <author>ගම්පොළ සමූහ</author>
    <content>වන සංරක්ෂණ දෙපාර්තමේන්තුවට අයත් නාවලපිටිය දෙකිඳ වැවේගම පිහිටි වගා කරන ලද දේශීය ඖෂධ හා පැළෑටි ඇතුළත් අක්කර 90ක භුමි භාගයක සහ අවට රක්ෂිත ප්‍රදේශයේ පැතිරී ගිය ගින්නකින් අක්කර 200ක් පමණ දැවී විනාශවී ඇත.වරින්වර දින ගණනක් පැතිරෙන මෙම ගින්න මැඩපැවැත්වීම සඳහා ගම්වාසීන් හා නාවලපිටිය අඩවි වන කාර්යාල නිලධාරීහු දැඩි උත්සාහයක් ගනිමින් සිටිති.දෙකිද වැවේගම වැව ආශ්‍රිතව තිබූ ෆයිනස් වගාවක් ඉවත් කොට වන සංරක්ෂණ දෙපාර්තමේන්තුවට අයත් නාවලපිටිය අඩවි වන කාර්යාලය මගින් දේශිය ශාඛ වර්ග 15කින් සමන්විත පැළ පනස්හයදහසක් (56000) මෙම අක්කර 90 තුළ වගා කොට ඇත.මෙහි ඇති කොස්, දෙල්, අඹ, හොර, කුඹුක්, මී, පිහිඹියා, අලිගැටපේර, වෙරළු, රඹුටන්, ගිනිසපු, දඹ ආදී පැළ වර්ග වගා කොට වසර හතරක් පමණ වන අතර ගින්නට හසුවීම නිසා එම පැළ විනාශව ගොස් ඇත. මෙසේ අවට රක්ෂිතය සම්පූර්ණයෙන් විනාශ වෙද්දි මෙම වගාවෙන්ද දැනට අක්කර 60කට අධික ප්‍රමාණයක් විනාශවී ඇත.නාවලපිටිය අඩවි වන කාර්යාලයේ සිටිනුයේ නිලධාරින් 12 දෙනකු වන අතර මේ තුළින් පාලනය වන ගම්පොළ, උඩපළාත, ගඟඉහළ දොළුව, පස්බාගෙ යන ප්‍රාදේශීය ලේකම් කොට්ඨාස 5 තුළ ඇති අක්කර දහස් ගණනක් වූ රක්ෂිත ප්‍රදේශයන් මෙවැනි අවස්ථාවලදී රැක ගැනීමද අසීරු කරුණක් වී ඇත.මිනිස් ක්‍රියාකාරකම් නිසා හටගන්නා මෙම ගිනි ගැනීම් නොනැවතී වරින් වර සිදු කිරීම නිසා ඒවා මැඩපැවැත්වීමට විශාල උත්සාහයක් ගැනීමටද ඔවුන්ට සිදුවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021711</link>
    <topic>අනගාරික ධර්මපාල ගුණානුස්මරණයජාතික මට්ටමින් පවත්වන්න ජනපති උපදෙස්</topic>
    <author>සුභාෂිණී සේනානායක</author>
    <content>මනුස්ස ජීවිතයට ඉහළ වටිනාකමක් ලබා දීමට මුළු ජීවිතයම කැප කළ මහා යුගපුරුෂයකු වූ ශ්‍රීමත් අනගාරික ධර්මපාලතුමාගේ 150 වන ගුණානුස්මරණය ජාතික මට්ටමින් පවත්වන ලෙස ජනාධිපති මහින්ද රාජපක්ෂ මහතා අධ්‍යාපන ඇමැති බන්දුල ගුණවර්ධන මහතාට උපදෙස් ලබා දී ඇත.මේ අනුව දිවයින පුරා පිහිටි සියලු පාසල් නියෝජනය වන පරිදි ගුණානුස්මරණ වැඩසටහන් රැසක් පැවැත්වේ.මේ අනුව සැප්තාම්බර් 14 වන ඉරු දින පන්නිපිටිය ධර්මපාල විදුහල අසලින් ආරම්භ කෙරෙන මහා පුෂ්පෝපහාර පෙරහර කොළඹ ආනන්ද බාලිකා විදුහලේ පිහිටි ධර්මපාල පිළිරුව අසලට පැමිණීමට නියමිත අතර කිලෝමීටර් දෙකෙන් දෙකට පාසල් නියෝජනය වන අයුරින් පෙරහර පැවැත්වේ.පුෂ්පෝපහාර පෙරහර අවසානයේ සමස්ත ලංකා තරගාවලියේ ජයග්‍රාහකයන්ට ත්‍යාග සහ සහතික පත් ප්‍රදානය කිරීම ද සිදු කෙරේ.සියලු පාසල් නියෝජනය වන පරිදි ශ්‍රීමත් අනගාරික ධර්මපාලතුමා සම්බන්ධයෙන් රචනා, කවි චිත්‍ර, කථික සහ විවාද තරග පැවැත්වීමටත් එම තරග ජයග්‍රහණය කරන ජයග්‍රාහකයන්ට ශ්‍රීමත් අනගාරික ධර්මපාලතුමා රැකගත් බුද්ධගයාව ඇතුළු දඹදිව සිද්ධස්ථාන වැඳපුදා ගැනීමට බානගල උපතිස්ස නාහිමියන් විසින් ලබා දෙන කණ්ඩායම් සංචාරයක් ලබා දීමටත් මෙහිදී සැළසුම් කර ඇත.සැප්තැම්බර් 17 වන දින සෑම පාසලකම ශ්‍රීමත් අනගාරික ධර්මපාලතුමා සම්බන්ධයෙන් විනාඩි 10ක අනුස්මරණ කතාවක් සිදු කරන අතර පාසල් මට්ටමින් අනුස්මරණ උත්සව සංවිධානය කර ඇත.එමෙන්ම ශ්‍රීමත් අනගාරික ධර්මපාලතුමා භාවිත කළ කොළඹ මාළිගාකන්ද පාරේ පිහිටි ආනන්ද බාලිකා විදුහලේ පිහිටි එතුමාගේ නිවෙසේ මේ වන විටත් ස්ථාපිත කර ඇති කෞතුකාගාරය සංවර්ධනය කිරීමට මුල්‍ය ආධාර පිරිනැමීමටත් මෙහිදී සාකච්ඡා කර ඇත.මෙම සාකච්ඡාවේ දී ශ්‍රීමත් අනගාරික ධර්මපාලතුමාගේ දේපළ පරිත්‍යාග කරමින් ඉදි කළ පන්නිපිටිය ධර්මපාල විදුහලේ ධර්මපාල ගුණානුස්මරණ ශ්‍රවණාගාරයක් ඉදිකිරීමටත් සැළසුම් කර තිබේ.අධ්‍යාපන අමාත්‍යාංශය මඟින් ශ්‍රීමත් අනගාරික ධර්මපාලතුමා වෙනුවෙන් විශේෂ දේශනයක් සිදු කරන අතර ඒ සඳහා මාධ්‍ය ආයතනවල අනුග්‍රාහකත්වය ද ලබා ගෙන ඇත.ශ්‍රීමත් අනගාරික ධර්මපාලතුමා සම්බන්ධයෙන් ග්‍රන්ථ සම්පාදනය කිරීම කෙරෙහි ද අවධානය යොමු කර ඇති අතර සම්පාදිත ග්‍රන්ථ එදින එළිදැක්වීමට ද කටයුතු යොදා ඇත.මේ සම්බන්ධයෙන් පසුගියදා ඉසුරුපායේ දී සාකච්ඡාවක් පැවැති අතර එම සාකච්ඡාවට විද්‍යෝදය පරිවේණාධිපති බළංගොඩ සෝභිත නාහිමි, ශ්‍රී ලංකා මහාබෝධි සංගමයේ සභාපති බානගල උපතිස්ස නාහිමි, ලේඛකාධිකාරී තිනියාවල පාලිත හිමි, පිරිවෙන් නියෝජ්‍ය අධ්‍යක්ෂ වටිනාපහ සෝමානන්ද හිමි ඇතුළු ස්වාමීන්වහන්සේලා ධර්මපාල ගුණානුස්මරණ සංගම්වල නායක කාරකාධීන්, මහාබෝධි සංගම්වල නියෝජිතයන්, අධ්‍යාපන , බුද්ධශාසන, රාජ්‍ය පරිපාලන අමාත්‍යාංශවල උසස් නලධාරීන් ඇතුළු විශාල පිරිසක් එක් වූහ.ශ්‍රී ලංකාව බ්‍රිතාන්‍ය අධිරාජ්‍යවාදී පාලනයට ලක් වූ අවස්ථාවේ දෙස බස රැස රැකගත් ශ්‍රීමත් අනගාරික ධර්මපාලතුමාගේ 150 වන ගුණානුස්මරණය මහත් ඉහළින් මෙන්ම අභිමානවත් අයුරින් පැවැත්වීමට ජනාධිපති මහින්ද රාජපක්ෂ මහතාගේ උපදෙස් පරිදි අවශ්‍ය කටයුතු මේ වන වටිත් සිදු කර ඇති බවත් අධ්‍යාපන ඇමැති බන්දුල ගුණවර්ධන මහතා 'දිනමිණ'ට අදහස් දක්වමින් කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021712</link>
    <topic>බුද්ධි නිලධාරියාගේ මරණය සියදිවි නසා ගැනීමක්</topic>
    <author>විජයානි එදිරිසිංහ සහ පණ්ඩුක සමරසේකර</author>
    <content>ගල්කිස්ස පොලිසියට අනුයුක්තව සේවය කළ බස්නාහිර පළාත් පොලිස් බුද්ධි අංශ නිලධාරියකු වූ පොලිස් පරීක්ෂක ජී. වී. එම්. සමරකෝන් මහතාගේ මරණය සිය දිවි නසා ගැනීමක් බවට මූලික පරීක්ෂණවලදී අනාවරණය වී ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ඊයේ (16) පැවැසීය.මෙම මරණය මනුෂ්‍ය ඝාතනයක් බවත් ඉන් බුද්ධි අංශ නිලධාරියකු සතු තොරතුරු සැඟවීමට උත්සාහ කර ඇති බවටත් විදෙස් මාධ්‍ය හා ඇතැම් දේශීය මාධ්‍ය තොරතුරු වාර්තා කරමින් දැවැන්ත ප්‍රචාරයක් ලබා දී ඇති නමුත් ඒවා සියල්ල අසත්‍යයක් බව ද පොලිස් මාධ්‍ය ප්‍රකාශකවරයා පැවැසීය.වෙඩි තැබීමකින් ඝාතනය වූ මළ සිරුරක් ගොඩගම ප්‍රදේශයේ වෙල්යායක ඇති බවට අතුරුගිරිය පොලිසියට ලද තොරතුරක් මත පරීක්ෂණ පැවැත්වූ පොලිසියට හිසට වෙඩි වැදී මියගිය මළ සිරුරක් හමුවී ඇති අතර, ඒ අසල පිස්තෝලයක් ද හමුවී ඇත. වෙඩි වැදුණු පුද්ගලයාගේ කලිසම් සාක්කුවේ ඔහුගේ බිරියගේ ලිපියක් ද පොලිස් නිල හැඳුනුම්පත ද හමුවී ඇති අතර, ඒ අනුව මළ සිරුර පොලිස් පරීක්ෂක සමරකෝන්ගේ බවට අනාවරණය වී තිබේ.පොලිස් පරීක්ෂකවරයා අසල වැටී තිබූ පිස්තෝලය ඔහුගේ සේවා පිස්තෝලය බවට ද හඳුනාගෙන ඇති අතර, ඒ අසල තිබී හිස් පතරොම් කොපුවක් ද හමුවී ඇති බව අජිත් රෝහණ මහතා ප්‍රකාශ කෙළේය.පොලිස් මාධ්‍ය ප්‍රකාශකවරයා මෙම කරුණු අනාවරණය කළේ ඊයේ (16) කොළඹ පොලිස් ක්ෂේත්‍ර බළකා මූලස්ථානයේ පැවැති විශේෂ මාධ්‍ය හමුවක දී ය.එම මාධ්‍ය හමුවේ දී වැඩි දුරටත් කරුණු දැක්වූ පොලිස් මාධ්‍ය ප්‍රකාශකවරයා මෙසේ ද පැවැසීය.ජී. වී. එම්. සමරකෝන් මහතා 1989 දී උප පොලිස් පරීක්ෂකවරයකු ලෙස සේවයට එක්වුණා. ඔහු මෙරට විවිධ ප්‍රදේශවල තම කාර්යය හොඳින් ඉටු කළා. ඒ අතර හොරණ, හිඟුරක්ගොඩ, හබරණ, කිරුලපන, ගල්කිස්ස, දෙහිවල ආදී ප්‍රදේශවලත් සේවය කළා.2005 වසරේ සිට බුද්ධි අංශ නිලධාරියකු ලෙස යුද්ධය පැවැති ප්‍රදේශවල සේවය කළා. පසුව බස්නාහිර පළාත් බුද්ධි කොට්ඨාසයට අනුයුක්තව සේවය කළා. උපන් ගම වුනේ ගම්පල. ඔහු දරු දෙදෙනකු සිටින විවාහක අයෙක්. ඔහුගේ බිරිඳ වෙසෙන නුගේගොඩ ප්‍රදේශයේයි ඔහු පදිංචිව සිටියේ.සිද්ධිය පිළිබඳ හෝමාගම වැඩ බලන මහේස්ත්‍රාත් සුරියප්පෙරුම මහතා නිරීක්ෂණය කර ඇති අතර, කළුබෝවිල රෝහලේ සහකාර අධිකරණ වෛද්‍ය නිලධාරි එච්. කේ. ආර්. සංජීව මහතාගේ නිරීක්ෂණයට අනුව හිසේ දකුණු පසින් ඇතුළුවූ වෙඩි උණ්ඩය වම්පසින් පිටව ‍ෙගාස් ඇති බව ද නිරීක්ෂණය වී තිබේ.වෙඩි තබා ගැනීමට මූලික හේතුව පෞද්ගලික හේතූන් බවට තොරතුරු අනාවරණය වී ඇතැයි පැවසූ පොලිස් මාධ්‍ය ප්‍රකාශකවරයා රාජකාරි හෝ බුද්ධි අංශයේ සේවය කිරීම සම්බන්ධයෙන් කිසිදු හේතුවක් එම මරණයට බලපා නොමැති බව ද අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021713</link>
    <topic>ජිනීවා සමුළුව ඉලක්ක කැර ගනිමින්රට අස්ථාවර කිරීමේ මෙහෙයුමක් ක්‍රියාත්මකයි</topic>
    <author/>
    <content>ජිනීවාහි මානව හිමිකම් සමුළුව ඉලක්ක කැර ගනිමින් රටට හතුරු මෙහෙයුමක් ක්‍රියාත්මක වෙමින් තිබෙන අතරතුර රට අස්ථාවර කිරීමේ මෙහෙයුමක්ද ක්‍රියාත්මක වන බව ජාතික නිදහස් පෙරමුණ පවසයි.වනාතමුල්ල සිදුවීම ද රට අස්ථාවර කිරීමේ එක් අවස්ථාවක් වන අතර අමෙරිකා එක්සත් ජනපදය ඇතුළු බටහිර බලවේග රටින් පිටත සිට කටයුතු කරද්දී මෙලෙස රට තුළ සිට ඇතැමුන් රට අස්ථාවර කිරීමේ කටයුතුවල නිරතවන බව ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා පවසයි.ඒ මහතා මේ බව සඳහන් කෙළේ කොළඹදී ඊයේ (16) පැවැති මාධ්‍ය හමුවකට සහභාගි වෙමිනි.වනාතමුල්ල ප්‍රදේශයේ පුද්ගලයකු පැහැරගත් බවට පැතිරගිය ආරංචිය සමඟ එම ප්‍රදේශයේ කලබලකාරී තත්ත්වයක් ඇති වූ බව සඳහන් කළ ඒ මහතා මාර්ග අවහිර කැර, ටයර් පුළුස්සා උද්ඝෝෂණ පැවැත්වූ බවද එක්සත් ජාතික පක්ෂ පාර්ලිමේන්තු මන්ත්‍රී රවී කරුණානායක හා ජනතා විමුක්ති පෙරමුණේ දේශපාලන මණ්ඩල සභික කේ. ඩී. ලාල්කාන්ත මහත්වරුන් එම ස්ථානයට පැමිණ උද්ඝෝෂකයන් සමඟ එක්වූ බවද කීවේය.පසුව එම පැහැර ගැනීමට ලක්වූවා යැයි පැවසූ පුද්ගලයා නිරුපද්‍රිතව එම ස්ථානයට පැමිණි බවද පිරිසක් පැහැර ගත්තද පසුව තමා නිදහස් කළ බවට එම පුද්ගලයා ප්‍රකාශයක් කළ බවද මොහොමඩ් මුසම්මිල් මහතා පැවසීය.මේ උද්ඝෝෂණය හේතුවෙන් මහජනතාවට විශාල අපහසුතාවක් සිදුවුවද ඔවුන් විසුරුවා හැරීමට පොලිසිය තදින් ක්‍රියාත්මක නොවූ බව සඳහන් කළ ඒ මහතා, එසේ තදින් ක්‍රියාකර ජීවිත හානි සිදුවූවේ නම් එහිදී ආණ්ඩුව අපහසුතාවට පත්වන බවද පෙන්වා දුන්නේය. මේ අතර හෙතෙම සඳහන් කෙළේ මේ උද්ඝෝෂණය සංවිධානය කළ පුද්ගලයන්ගේ අරමුණ වී තිබෙන්නේ ආණ්ඩුව පැහැර ගැනීම් සිදුකරන බවත් ඒවාට එරෙහිවන පිරිස්වලට පහරදී ඝාතන සිදුකරන බවටත් මතයක් ඇති කරමින් වත්මන් ආණ්ඩුවට මඩ ගැසීම බවද ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021714</link>
    <topic>තැපැල් ඡන්දය සලකුණු කිරීම මාර්තු මස 13 හා14 දිනවලදී</topic>
    <author>නිරූෂි විමලවීර</author>
    <content>බස්නාහිර හා දකුණු පළාත් සභා මැතිවරණයේ තැපෑලෙන් ඡන්දය සලකුණු කිරීම මාර්තු මස 13 හා14 දෙ‍දින සිදු කෙරෙන බව මැතිවරණ මහ ලේකම් කාර්යාලය පවසයි.මෙවර තැපෑලෙන් ඡන්දය සලකුණු කිරීම සඳහා තැපැල් ඡන්ද දායකයන් එක් ලක්ෂ විසිහය දහස් හත්සිය අනු හතර දෙනෙක් සුදුසුකම් ලබා ඇතැද යි නියෝජ්‍ය මැතිවරණ කොමසාරිස් එම්.එම් මොහමඩ් මහතා ප්‍රකාශ කෙළේය.බස්නාහිර පළාතෙන් තැපෑලෙන් ඡන්දය සලකුණු කිරීම සඳහා 63,834 දෙනෙක්ද ,දකුණු පළාතෙන් 62,962දෙනෙක්ද මෙවර සුදුසුකම් ලබා ඇතැයි කී නියෝජ්‍ය කොමසාරිස්වරයා දිස්ත්‍රික් මට්ටමින් වැඩිම තැපැල් ඡන්ද දායකයන් පිරිස වන 28,521 ගාල්ලෙන් සුදුසුකම් ලබා ඇතැයිද ,අඩුම ඡන්ද දායක පිරිසවන ඡන්ද දායකයන් 15,148 වන හම්බන්තොට දිස්ත්‍රිකයෙන් සුදුසුකම් ලබා ඇතැයි පැවසීය.මෙම මස 24 දින තැපැල් ඡන්ද පත්‍රකා දිස්ත්‍රික් මැතිවරණ කාර්යාලය මඟින් ඒ ඒ දිස්ත්‍රික් භාර නියෝජ්‍ය මැතිවරණ කොමසාරිස්වරයාට හෝ සහකාර මැතිවරණ කොමසාරිස්වරයාට සහතික කිරීම සඳහා භාර දෙන බවත් සහතික කිරීමෙන් පසු මෙම මස 28 වැනි දින තැපැල් පැකට්‍ටුව තැපැල් ජන්ද දායකයන්ගේ කාර්යාල වෙත යැවීමට තැපැල් දෙපාර්තමේන්තුවට භාර දෙන බවත් හෙතෙම සඳහන් කෙළේය .මාර්තු මස 13 හා14 දෙදින තැපැල් ඡන්ද දායකයින්ට සහතික කිරීමේ නිලධාරියා ඉදිරියේ රහසිගතව ඡන්දය භාවිතා කිරීමට අවශ්‍ය කටයුතු සකසා ඇතැයිද ඒ මහතා කීවේය.එම දෙදින ඡන්දය භාවිතා කිරීමට නොහැකිවන ඡන්ද දායකයන්ගේ ඡන්ද පැකට්ටු විවෘත නොකොට ඉතා ආරක්ෂිතව ඒ ඒ දිස්ත්‍රික්වල පිහිටා ඇති දිස්ත්‍රික් මැතිවරණ කාර්යාල වෙත භාර දෙන බව හෙතෙම කීය.මර්තු මස 13හා14 දෙදින තැපෑල් ඡන්දය භාවිතා කිරීමට නොහැකිවන ඡන්ද දායකයන්ට මාර්තු මස 20 වැනි දින දිස්ත්‍රික් මැතිවරණ කාර්යාලයට පැමිණ ඡන්දය සලකුණු කිරීම සඳහා අවස්ථාව සලසා ඇතැයිද නි.කොමසාරිස්වරයා අනාවරණය කෙළේය ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021715</link>
    <topic>ලොව ප්‍රථම බන්ධනාගාර පාසල අද වටරැක දී විවෘත වෙ‍යි</topic>
    <author>බුද්ධිකා ඉඹුලාන</author>
    <content>බන්ධනාගාර රැඳවියන් සදහා ඉදිකරනු ලැබූ ලෝකයේ ප්‍රථම බන්ධනාගාර පාසල අද (17 ) පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර සහ අධ්‍යාපන ඇමැති බන්දුල ගුණවර්ධන මහත්වරුන්ගේ ප්‍රධානත්වයෙන් වටරැක බන්ධනාගාරයේ දී විවෘත වීමට නියමිතය.මෙම පාසල ඉදිකිරීම සදහා මිලියන 19.2ක මුදලක් වෙන් කැර ඇති අතර නේවාසිකව අධ්‍යාපනය ලැබීම සදහා 8 වසර සහ 9 වසර දක්වා තෝරා ගත් රැදවියන් 183 දෙන කුට ප්‍රථමයෙන් මෙහි අධ්‍යාපන වරම් හිමිවේ. මෙම පාසල එහි අධ්‍යාපනය ලබන සිසුන්හට සුදුසු මනරම් පරිසරයක ඉදිකොට ඇති අතර මොවුන්හට රජයේ නිල ඇදුම්ද ලබා දෙනු ඇත.එසේම මොවුන්ට අධ්‍යාපනය රජයේ අධ්‍යාපන නිර්දේශයන්ට අනුව රජයේ ගුරුවරුන් විසින් අධ්‍යාපනය ලබා දේ.උසස් අධ්‍යාපනය දක්වා ද මෙම පිරිස යොමු කිරීමට නියමිතය.මහින්ද චින්තනයේ ඉදිරි දැක්ම අනුව පුනරුත්ථාපනය තුළින් නීතිගරුක සමාජයක් යන දැක්ම මල්පල ගන්වමින් මෙම බන්ධනාගාර පාසල විවෘත වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021716</link>
    <topic>තාවකාලික බලපත්‍ර යටතේබස් රථ රට පුරා ධාවනයට</topic>
    <author/>
    <content>දුම්රිය වැඩ වර්ජනය නිසා මගීනට සිදුවන ප්‍රවාහන දුෂ්කරතාවලට පිළියමක් ලෙස තාවකාලික බලපත්‍ර යටතේ වැඩිපුර බස් රථ ප්‍රමාණයක් රටපුරා ධාවනයේ යෙදවීමට පෞද්ගලික මගී ප්‍රවාහන සංගම් එකමුතුව තීරණය කොට තිබේ.පෞද්ගලික ප්‍රවාහන සේවා ඇමැති සී. බී. රත්නායක මහතාගේ උපදෙස් පරිදි ජාතික ගමනාගමන කොමිෂන් සභාවේ සභාපති රොෂාන් ගුණවර්ධන හා ‍පෞද්ගලික මගී ප්‍රවාහන සමාගම් එකමුතුවේ සභාපති සම්පත් රණසිංහ මහතා අතර පැවැති සාකච්ඡාවකින් පසු එම බස් සමාගම් එකමුතුව මෙම තීරණය ගෙන ඇත.ඒ සම්බන්ධයෙන් එම පෞද්ගලික මගී ප්‍රවාහන එකමුතුව නිකුත් කළ නිවේදනයේ මෙසේ ද දැක්වේ.දැනට ක්‍රියාත්මක කාල සටහනේ බස් රථවලට අමතරව තාවකාලික මාර්ග බලපත්‍ර යටතේ වැඩිපුර බස් රථ යෙදවීමට විශේෂයෙන් දීර්ඝ නිවාඩුව නිසා පිට පළාත්වල සිට කොළඹට පැමිණෙන මගීන්ගේ පහසුව සඳහා මෙම බස් රථ යෙදවේ. ඒ සඳහා අවශ්‍ය තාවකාලික මාර්ග බලපත්‍ර සියලුම සමාගම් මේ වනවිට නිකුත් කැර ඇත.ඒ අනුව වර්ජනය ක්‍රියාත්මක දිනවලට අදාළ බස් රථ කාල සටහනේ නිවාඩු බස් රථවල නිවාඩු අවලංගු කැර ධාවනයට යෙදවීම හා මගී අවශ්‍යතාවය අනුව දෛනික කාල සටහන් තාවකාලිකව අත්හිටුවා හෝ වැඩිපුර බස් රථ මාර්ගවල යෙදවීමට අප සමාගම් එකමුතුව තීරණය කර ඇත.සමාගම් එකමුතුව මගීන්ට සිදුවන අපහසුතාවයන් අවම කිරීමට ගත හැකි සෑම ක්‍රියාමාර්ගයක්ම ඉදිරි දෙදින තුළ ගනු ලැබ ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021717</link>
    <topic>ධර්මාචාර්ය විභාගය සමත් දහම් පාසල් ගුරුවරුන ට ගුරු සහායක පත්වීම් ප්‍රදානය හෙට ජනාධිපති අතින්</topic>
    <author>ධනුෂ්ක ගොඩකුඹුර</author>
    <content>බෞද්ධ ධර්මාචාර්ය විභාගය සමත් දහම් පාසල් ගුරුවරුන් දහසකට ශ්‍රී ලංකා ඉතිහාසයේ ප්‍රථම වතාවට රජයේ පාසල්වල ගුරු සහායක පත්වීම් ප්‍රදානය ජනාධිපති මහින්ද රාජපක්ෂ මහතාගේ අතින් හෙට (18) සිදු කෙරේ.දෙදහස් හයසිය වැනි සම්බුද්ධත්ව ජයන්තිය වෙනුවෙන් ජනාධිපතිතුමාගේ උපදෙස් මත මෙම දහම් පාසල් ගුරුවරුන් ගුරු සහායකයන් ලෙස පත් කෙරෙන බව අධ්‍යාපන ඇමැති බන්දුල ගුණවර්ධන මහතා ප්‍රකාශ කළේය.දහම් පාසල් ගුරුවරුන්ට රජයේ පාසල්වල ගුරු සහායක පත්වීම් ප්‍රදානය කිරීමේ ඵෙතිහාසික උත්සවය ජනාධිපතිතුමාගේ ප්‍රධානත්වයෙන් කොළඹ බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේදී හෙට සිදු කෙරෙන බවත් ඇමැතිවරයා පැවසීය. රටේ සෑම පළාතක්ම ආවරණය වන පරිදි බුද්ධ ධර්මය විෂය ඉගැන්වීම සඳහා බඳවා ගැනෙන මේ ගුරු සහායකයින් ලිඛිත සහ සම්මුඛ පරීක්ෂණයක් මඟින් තොරා ගෙන තිබෙන බවත් ඇමැතිවරයා පැවසීය.අධ්‍යයන පොදු සහතික පත්‍ර උසස් පෙළ විභාගය සමත් වීම, ධර්මාචාර්ය විභාගය සමත් වීම හා වසර 5 ක් දහම් පාසල් ගුරුවරයකු ලෙස ස්වෙච්ඡාවෙන් සේවය කැර තිබීම යන සුදුසුකම් මත ධර්මාචාර්ය සමතුන්ට මේ සඳහා අයදුම් කිරීමට අවස්ථාව උදා කැර තිබිණ.පාසල්වල බුද්ධ ධර්මය ඉගැන්වීමට ඒ පිළිබඳ අධ්‍යාපනය ලැබූ සහ දහම් පාසල්වල උගැන්වීම් සිදු කළ ගුරුවරුන් බඳවා ගැනීමට කටයුතු කරන ලෙස දීර්ඝ කාලයක සිට මහා නායක හිමිවරුන් ඇතුළු ආගමික නායකයන්ගේ ඉල්ලීමක් තිබුණු නමුත් ගුරුවන් බඳවා ගැනීමේ දී උපාධිධාරීන් සහ විද්‍යා පීඨ ඩිප්ලෝමාධාරීන් පමණක් බඳවා ගත යුතු බවට තිබෙන සීමාවන් නිසා එය සිදු නොවුණු බවත් ඇමැතිවරයා පැවසීය.ධර්මාචාර්ය විභාගය සමත් දහම් පාසල් ගුරුවරුන් දහසක් ගුරු සහායකවරුන් ලෙස බඳවා ගැනීමට අධ්‍යාපනය අමාත්‍යාංශය කඩිනමින් කටයුතු කැර ඒ සඳහා කැබිනට් අනුමැතිය ලබා ගත් බවත් ඒ අනුව ජනාධිපතිතුමාගේ අතින් මෙම පත්වීම් ප්‍රදානය කෙරෙන බවත් ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021718</link>
    <topic>වියළි කාලගුණ තත්ත්වයට මුහුණ දීමට සූදානම්</topic>
    <author/>
    <content>පවතින වියළි කාලගුණ තත්ත්වය හමුවේ එයට මුහුණ දීමට රජය සුදානම් බව ආපදා කළමනාකරණ ඇමැති මහින්ද අමරවීර මහතා අවධාරණය කරනවා.නියඟ තත්ත්වයක් ප‍්‍රකාශයට පත් කළහොත් එහිදී ජනතාවට සහන සැලසීමට සූදානම් බව පවසන ඇමැතිවරයා පවතින වියළි කාලගුණ තත්ත්වය හේතුවෙන් ජලය ලබාගන්නා ජලාශ සහ ගංඟාවල ජල මට්ටම ක‍්‍රමයෙන් අඩුවෙමින් පවතින බවද කීවේය.ප්‍රධාන ජලාශවල ජල මට්ටම අඩු වීමෙන් ජලය බෙදාහැරීමේ ගැටලුවකට මුහුණ පා ඇතැයි පවසන ජාතික ජලසම්පාදන හා ජලාපවහන මණ්ඩලයේ සාමාන්‍යාධිකාරි රංජිත් බාලසූරිය මහතා මේ නිසා ජලය අරපිරිමැස්මෙන් භාවිතා කරන ලෙස ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021719</link>
    <topic> කළුතර තිස්ස විදුහලේගොඩනැඟිල්ල සිසු අයිතියට</topic>
    <author/>
    <content>කළුතර තිස්ස මධ්‍ය විද්‍යාලයේ තෙමහල් ගොඩනැගිල්ල සිසු අයිතියට පත්කිරීම ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාගේ ප්‍රධානත්වයෙන් අද (17) දින පෙ. ව. 9.00ට එම විද්‍යාලයේදී සිදු කිරීමට නියමිතයි.මෙම අවස්ථාවට අධ්‍යාපන අමාත්‍ය බන්දුල ගුණවර්ධන, මහාමාර්ග, වරාය හා නාවික ව්‍යාපෘති අමාත්‍ය ‍රෝහිත අබේගුණවර්ධන, ප්‍රවාහන අමාත්‍ය කුමාර වෙල්ගම, විද්‍යාලයේ විදුහල්පති එල්. ඩබ්. මෛත්‍රීපාල ලියනආරච්චි යන මහත්වරුන්, ශිෂ්‍ය ශිෂ්‍යාවන්, ගුරුවරුන්, ආදි ශිෂ්‍ය ශිෂ්‍යාවන්, දෙමව්පියන් ඇතුළු විශාල පිරිසක් සහභාගීවීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=n14021720</link>
    <topic>මහනුවර පොලිස් ස්ථානාධිපතිගේඅත්සන හොරට යොදා දැලේ</topic>
    <author>අසේල කුරුළුවංශ</author>
    <content>මහනුවර ප්‍රධාන තැපැල් කාර්යාලයේ කම්කරු රැකියාවක් ලබා‍ගැනීමට මහනුවර පොලිස් මූලස්ථානාධිපතිවරයාගේ නිල මුද්‍රාව හා අත්සන ව්‍යාජව යොදා පොලිස් වාර්තාවක් ව්‍යාජ ලෙස සකස් කළ බව කියන සිද්ධියක් සම්බන්ධයෙන් පුද්ගලයකු මහනුවර පොලිසිය විසින් අත්අඩංගුවට ගනු ලැබ ඇත.තැපැල් කාර්යාලය මඟින් මෙම පුද්ගලයා ලබාදුන් ලියකියවිලි සම්බන්ධව පොලිසියෙන් කරන ලද විමසීමකින් පසුව මෙම තොරතුරු අනාවරණයවී තිබේ.සැකකරු මහයියාව ප්‍රදේශයේ පදිංචිකරුවකු වන අතර ඔහු මහනුවර ප්‍රධාන මහේස්ත්‍රාත් ශ්‍රීනිත් විජේසේකර මහතා හමුවට ඉදිරිපත් කිරීමෙන් පසු මෙම මස 26දා තෙක් රක්ෂිත බන්ධනාගාර ගත කර ඇත. මහනුවර පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=r1402171</link>
    <topic>කොළඹ සියලු බෙහෙත් ශාලාප්‍රමිතිගත කිරීමේ වැඩපිළිවෙළක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>ලෝක සෞඛ්‍ය සංවිධානය වැනි ඉහළ පෙළේ සංවිධාන මගින් පෙන්වා ඇති තත්ත්වයට කොළඹ මහ නගර සභාවේ සියලුම බෙහෙත් ශාලා ගෙන එන බව පුරපති ඒ. ජේ. එම්. මුසම්මිල් මහතා කියයි.නගර සභාවේ රෝග නිවාරණ දෙපාර්ත‍ෙම්න්තුව මඟින් රෝග නිවරණය කිරීමට අවශ්‍ය වැඩසටහනක් ද ක්‍රියාත්මක කිරීම සඳහා 2014 වැඩසටහන් වෙනුවෙන් රුපියල් මිලියන 223.3ක මුදලක් වෙන් කොට ඇත.මේ යටතේ මාදම්පිටිය නාගරික බෙහෙත් ශාලාව ඉදිකිරීම, වැල්ලවත්ත, අලුත්මාවත, ෆෝබස් පටුමග, නවගම්පුර බෙහෙත් ශාලා හා කොටහේන අක්ෂි බෙහෙත් ශාලාවක් ද ඉදිකෙරේ.බටහිර වෛද්‍ය ක්‍රමවලට අනුව වූ රෝග නිවරණ හා රෝග වැළැක්වීමට අවශ්‍ය පහසුකම් සැපයීම ද සිදුවෙයි.දේශීය වෙදකම ආරක්ෂා කිරීමටත් එහි ප්‍රතිලාභ නාගරික ජනතාවට ලබා දීමටත් ක්‍රියා කරන අතර දේශීය ආයුර්වේද වෛද්‍ය දෙපාර්තමේන්තුව සඳහා රුපියල් මිලියන 124ක් වෙන් කර ඇත.දෙමටගොඩ බෙහෙත් නිෂ්පාදන කම්හල හොඳින් පවත්වාගෙන යාමටත් පංචකර්ම ප්‍රතිකාර ක්‍රමය දියුණු කිරීමටත් වෙනම ම මුදල් වෙන් කෙරේ.මේ අතර මට්ටක්කුලිය ආයුර්වේද බෙහෙත් ශාලාව ඉදිකිරීම, තිඹිරිගස්යාය හා බොනවිස්ටා ආයුර්වේද මධ්‍යස්ථානය, කොල්ලුපිටිය, වැල්ලවත්ත, කිරුළපන හා නිව්හැම් ආයුර්වේද මධ්‍යස්ථානය හා බෙහෙත් ශාලාව වැඩි දියුණු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=r1402172</link>
    <topic>ගැබ්බර ගව දෙනගේගාතයක් කපාගෙන</topic>
    <author>ඉංගිරිය සමූහ කුමාරි ගමගේ</author>
    <content>ඉංගිරිය ඇදුරාගල වෙන්දේසි වත්ත, නිවෙසක ගෙවත්තක ගසක බැද තිබූ ගැබ්බර ගව දෙනකුට හිසට පහර දී මිය යාමට පෙර ඇයගේ වම් පිටුපස ගාතය කිරි බුරුල්ලද සමඟින් යම් පුද්ගලයකු විසින් කපාගෙන ගොස් ඇති අතර ගවදෙන මියගොස් තිබේ. ඒ පිළිබඳව සැකපිට පුද්ගලයකු මේ වනවිට අත්අඩංගුවට ගෙන ඇත.නිවෙසේ ගුවන්විදුලි යන්ත්‍රය ශබ්දය වැඩි කර දමා නිවස තුළ මව, පියා, සමඟ තරුණ පුතා බහින් බස් වනු ඇසුණු බවත් හා පියා කෑ කෝ ගසනු ඇසුණු බවත් අසල්වාසීන් 119ට ඇමතුමක් දී ඇත්තේ නිවෙස තුළ යම්කිසි අනතුරක් සිදුවනු ඇතැයි අනුමාන කරමිනි.වෙනදාටත් බීමත්ව පැමිණෙන මේ තරුණයා තමන්ගේ මවට පියාට පරුෂ වචනයෙන් බැණ වදිමින් හිරිහැර කරන බවද ප්‍රදේශවාසීහු පවසති.දුකරථන ඇමැතුමට ක්‍රියාත්මක වූ ඉංගිරිය පොලිසියේ නිලධාරීන් දෙදෙනෙකු අලුයම 1.00ට පමණ මේ නිවෙසට ගොස් ඇත. පොලිසිය එම නිවෙසට යන විටත් තරුණයා පැනගොස් තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=r1402173</link>
    <topic>කුඩාගම මහ ම‍ඟේ කාපට්වල මුල් ඇදලා</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>කාපට් ඇතිරීමේ කටයුතු අතර මග නවතා තිබෙන පොල්ගහවෙල ගොඩවෙල සිට කුඩාගම දක්වා ඇති මාර්ගයේ දැනට තැනින් තැන දමා තිබෙන ගල් ගොඩවල් රථවාහන ගමනාගමනයට මහත් දුෂ්කරතාවයක් වී ඇත.පසුගිය දිනයක මේ මාර්ගයේ යකඩ අත්තල පාලම අසල ගොඩගසා තිබෙන ගල්ගොඩක් නිසා ත්‍රීරෝද රථයක් අනතුරට පත්වීමෙන් එහි ගමන්ගත් කාන්තාවක් ජීවිතක්ෂයට පත්වී පස් දෙනෙක් තුවාල ලබා රෝහල් ගත කර ඇත.කි.මි. 8ක් පමණ දුරැති මේ මාර්ගය කාපට් අතුරා අංගසම්පූර්ණ ලෙසම නවීකරණය කිරීමේ කටයුතු ආරම්භකර මීටර් 50ක් පමණ දුර ප්‍රමාණයක පමණක් කාපට් ඇතිරීම සිදුකර දැනට එහි වැඩ නවතා මාස ගණනාවක් ගත වී තිබේ.පසුගිය වයඹ පළාත් සභා මැතිවරණ සමයේ කාපට් ඇතිරීමේ කටයුතු ආරම්භ කරන ලද මේ මාර්ගයේ ඉතිරි කොටස තවමත් අබලන් තත්ත්වයේ පවතිද්දී සියලුම යන්ත්‍රෝපකරණ ද රැගෙන යාම ප්‍රදේශවාසීන්ගේ ඉමහත් සිත්තැවුලට හේතු වී ඇත.මගී ප්‍රවාහන බස් රථ ඇතුළු රථවාහන විශාල වශයෙන් නිතර ධාවනය වන මේ මාර්ගයේ බොහෝ ස්ථානවල ගල් හා තාර විශාල වශයෙන් ගැලවී අතිශයින් අබලන් තත්ත්වයට පත්වී තිබේ.මෙයට විරෝධය පළකරන ප්‍රදේශවාසීන් එම ගල්ගොඩ මත අනතුරුදායකයි අනතුරු පහයි මරණ එකයි යනුවෙන් සඳහන් පුවරුවක් ද සවිකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=r1402174</link>
    <topic>පාර්කින්සන් රෝගයටවෛද්‍ය සායනයක්</topic>
    <author>කුරුණෑගල දකුණ සමූහ - එම්. මහරුප්</author>
    <content>ශීර්ෂගත වාත රෝගය වශයෙන් හැඳින්වෙන “පාර්කින්සන්” රෝගය සඳහා විශේෂ ප්‍රතිකාර සායනයක් කුරුණෑගල ඩී. බී. වෙලගෙදර ආයුර්වේද රෝහලෙහි දැනට පැවැත්වේ. සතියේ සෑම සිකුරාදා දිනකම පැවැත්වෙන මේ සායනයට එම රෝගය පිළිබඳ පළපුරුදු වෛද්‍යවරයෙකු ද සහභාගි වෙයි.රෝගයට භාජනය වූ ඕනෑම කෙනකුට මේ සායනයට සහභාගි වී විශේෂ ප්‍රතිකාර ලබාගත හැකි බව ආයුර්වේද රෝහලේ අධ්‍යක්ෂිකා වෛද්‍ය ශිරාණි විමලසේකර මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=r1402175</link>
    <topic>කොටි සංවිධානය රටේ දිස්ත්‍රික්ක අටක්පාලනය කළ බව අද ඇතැමුන්ට අමතක වෙලා</topic>
    <author>හෝමාගම සංචාරක මංජුල හිරිපිටිය</author>
    <content>මෙරට ප්‍රාදේශීය ලේකම් කොට්ඨාස තුන්සිය තිහ ඇතුළත ග්‍රාම සේවා වසම් දාහතර දහසකට වැඩි ප්‍රමාණයක් පවතිනවා. මේ සෑම ග්‍රාම සේවා වසමකටම රුපියල් මිලියනයකට වැඩි මුදලක් ලබාදී සංවර්ධන ව්‍යාපෘති සිදුකරනවා යැයි ශ්‍රිලනිප ජාතික සංවිධායක හා ආර්ථික සංවර්ධන ඇමැති බැසිල් රාජපක්ෂ මහතා පැවැසීය.ඒ මහතා එසේ කීවේ හෝමාගම ශ්‍රී ලංකා නිදහස පක්ෂ ප්‍රධාන කාර්යාල භූමියේ දී පැවැති හෝමාගම එක්සත් ජනතා නිදහස් සන්ධානයේ සාමාජික සමුළුව අමතමිනි.හෝමාගම ශ්‍රිලනිප ප්‍රධාන සංවිධායක ඇමැති බන්දුල ගුණවර්ධන මහතා විසින් මෙය සංවිධානය කරන ලදී. එහිදී ඇමැති බැසිල් රාජපක්ෂ මහතා මෙසේද කීවේය.කොළඹ දිස්ත්‍රික්කයේ ඇති සුවිශේෂී ආසනයක් ලෙස හෝමාගම හඳුන්වන්නට පුළුවන්.මේ නිසා ජනාධිපතිතුමාගේ උපදෙස් පරදි සෑම වසරකම විශාල මුදලක් වෙන් කර දෙනවා සංවර්ධන කටයුතු සඳහා.ජනාධිපතිතුමා 2005 දී බලයට පැමිණි විට රටේ දිස්ත්‍රික්ක විසි පහෙන් අටක්, රනිල් ප්‍රභා ගිවිසුම නිසා පාලනය කළේ එල්ටී.ටීයයි. එම කාලයේ දී නාගදීපයට , මඩු දේවස්ථානයට යනවා නම් එල්. ටී.ටී.‍ෙයන් අවසර ගන්නට සිදුවුණා. අද එම තත්ත්වය සමහරුන්ටත් අමතක වෙලා තිබෙනවා. සෑම පුද්ගලයකුටම බියක් සැකයක් නැතුව ජීවත්වීමේ අයිතිය අපි තහවුරු කර දී තිබෙනවා. මේ තත්ත්වය ඇති කළේ විවිධ බාධාවලට හා අපහාසවලට මුහුණ දෙමින්. එදා බන්දුල ගුණවර්ධන මහතා ඇතුළු පිරිසක් එක් වීම නිසා ආණ්ඩුවට විශාල ශක්තියක් වූ නිසා, අපට මානුෂීය මෙහෙයුම සාර්ථක කර ගැනීමට හැකි වුණ.ශ්‍රිලනිප මහලේකම් ඇමැති මෛත්‍රීපාල සිරිසේන මහතාමීට වසර දහයකට පෙර, ජවිපෙ ලේකම් ටිල්වින් මහතා සමඟ එකතු වී සන්ධානය බිහි කළා. මේ සමඟ රටේ තිබූ ප්‍රධාන ප්‍රශ්න රැසක් විසඳා ගැනීමට හැකි වුණා.කිරිපිටි, ‍ඔෟෂධ හා මත්පැන් පවත්වාගෙන ගිය සමාගම්වලට ඕනේ සල්ලියි. මේ සමාගම්වලට මිනිසුන්ගේ ලේ ටික අරගෙන බීලා හෝ ඕනේ සල්ලියි. කිරිපිටි කන්ටේනර් වරායේ නිදාගෙන සිටියා මිල වැඩි කරගන්න. මේ සමාගමේ කරන දේවල් හරි හැටි නොදන්නා අයයි ආණ්ඩුවට දොස් කියන්නේ.හෝමාගම (ශ්‍රිලනිප) ප්‍රධාන සංවිධායක ඇමැති බන්දුල ගුණවර්ධන මහතාපසුගිය ජනාධිපතිවරණයේ දී ජනපතිතුමාට වැඩිම ඡන්ද සංඛ්‍යාව ලබාදුන්නේ හෝමාගමින්. කාලයක් පැවැති ත්‍රස්තවාදය රටින් ඉවත්කිරීමට ගත් පියවර නිසා ඉදිරි වසර විස්සක කාලයක් මේ රටේ පාලනය කරන්නේ රාජපක්ෂවරුන්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=r1402176</link>
    <topic>සමෘද්ධිලාභීන් සවිබල ගන්වයි:ලංකාව පුරා දිවිනැඟුම වැඩසටහන්</topic>
    <author>මාවනැල්ල සමූහපී. සෙනෙවිරත්න</author>
    <content>2014 - දිවිනැඟුම ජාතික සංවර්ධන වැඩසටහන් දිවයින පුරා ආරම්භකරමින් සමෘද්ධිලාභීන්ගේ ආර්ථිකය සවිබල ගැන්වීමේ දැවැන්ත වැඩසටහනක් ආර්ථික සංවර්ධන කටයුතු පිළිබඳ අමාත්‍යාංශය විසින් ක්‍රියාත්මක කර ඇත.මේ වැඩසටහන සඳහා දිවයින පුරා ප්‍රාදේශීය ලේකම් කොට්ඨාස මට්ටමින් සේවා සපයනු ලබන සමෘද්ධි කළමනාකාර නිලධාරීහු ඉකුත් සති අන්තයේ කොළඹට කැඳවා ආර්ථික සංවර්ධන අමාත්‍යාංශය විසින් දින දෙකක් තිස්සේ එම නිලධාරී පිරිස්වලට දැනුම අවබෝධය ලබාදුන් බව කෑගල්ල දිසාවේ සමෘද්ධි කළමනාකාර නිලධාරීහු පවසති.කෑගල්ල මහ දිසාපති තුසිත පී.වනිගසිංහ මහතා මෙසේ කීය.ජීවනෝපාය සංවර්ධන වැඩසටහන යනුවෙන් නම්කර ඇති මෙම නව සංවර්ධන ක්‍රියාවලිය දිවිනැඟුම 01-02 ලෙසට අප විසින් ක්‍රියාත්මක කරනු ලබනවා. මෙහිදී ගමේ ජනතාවගේ ආර්ථිකය ඉහළ නංවන අතරම ගමේ ජනතාවට ගමන් පහසුව සැලසීම පිණිස ගමේ ගොඩේ පාරවල් පවා වැඩිදියුණු කර ජනතාවට ගම් නියම් ගම්වල ගමනා ගමන පහසුව ද සලසා දෙන්නට ද අප පියවර ගන්නවා.ගමේ ආර්ථික තත්ත්වය ඉහළ නංවා ගොවි ජනතාවගේ අතමිට සරුසාර කර දෙන්නට දැනට පුරන් වී ඇති කුඹුරුවල වගාවන් ද ආරම්භකර වගා කටයුතු ඉහළ නංවන්නට ද සැලසුම් කර තිබෙනවා.එපමණක් නොව ගමේ ගොඩේ ඉඩම්වල ඖෂධ වගාවන් ද ආරම්භ කරනු ලබන අතර එම වැඩසටහන් සඳහා කෑගල්ල දිසා බල ප්‍රදේශයේ ගමමානවල වෙසෙන පාරම්පරික වෙදවරුද අප සහාය කරගන්නට ද පියවර ගන්නවා. මීමැසි පාලන වැඩසටනක් ද, කිතුල් පැණි නිෂ්පාදන වැඩපිළිවෙළක් ද ඇතුළු ව්‍යාපෘති ගණනාවක් ද ක්‍රියාත්මක කරන්න බලාපොරොත්තුවෙන් ඉන්නවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=r1402177</link>
    <topic>ගම්පහ කිරි ගොවියන්ට අත-හිත දෙන්නවිශේෂ ණය ව්‍යාපෘතියක්</topic>
    <author>මල්වාන සමූහ මහානාම විතානගේ</author>
    <content>ගම්පහ දිස්ත්‍රික්කයේ කිරි ගොවීන් නගා සිටුවීමේ හා දියර කිරි නිෂ්පාදනය වැඩි කිරීමේ අරමුණින් විශේෂ ණය ව්‍යාපෘතියක් ක්‍රියාත්මක කිරීමට ගම්පහ මහජන බැංකු ප්‍රාදේශිකය මඟින් කටයුතු කර ඇත.මේ යටතේ ගව පට්ටි ඉදිකර ගැනීම, පවතින ගව පට්ටි අලුත්වැඩියා කර ගැනීම, අලුතින් කිරි එළදෙනුන් මිලදී ගැනීම, තෘණ වගා කිරීම, තෘණ කපන යන්ත්‍ර මිලදී ගැනීම, කිරි ආශ්‍රිත නිෂ්පාදන දියුණු කර ගැනීම හා ජීව වායු ඒකක ආරම්භ කිරීම යන අංශ සඳහා කිරි ගොවීන්ට ණය ලබාදෙනු ඇත.මේ ණය මුදල සියයට නවයක් වැනි සුළු පොලියකට ලබා දෙන අතර එය වසර පහකින් ගෙවා නිම කළ යුතු වේ‍. තවද කෘෂි රක්ෂණ මණ්ඩලය මඟින් ගවයන්ට රක්ෂණ ආවරණයද ලබා දෙනු ලැබේ.මේ අනුව තෝරා ගත් කිරි ගොවීන් 132 දෙනෙකුට රුපියල් ලක්ෂ 780ක ණය මුදලක් ප්‍රදානය කිරීම පසුගියදා දොම්පේ, ගුරුවල ක්ෂුද්‍ර මූල්‍ය ගම්මානයේ දී සිදු කෙරිණි.මෙහි ප්‍රධාන ආරාධිතයා වූයේ බස්නාහිර පළාත් හිටපු ප්‍රධාන ඇමැති ප්‍රසන්න රණතුංග මහතාය.මේ අවස්ථාවට මහජන බැංකුවේ නියෝජ්‍ය සාමාන්‍යාධිකාරි ටී. ඒ. ආරියපාල, බටහිර කලාප (01) භාර සහකාර සාමාන්‍යාධිකාරි ආර්. රණතුංග, ගම්පහ ප්‍රාදේශීය කළමනාකරු සුනිල් ඉලුක්කුඹුර, දෙල්ගොඩ බැංකු ශාඛාවේ කළමනාකරු අජන්තා ගමආරච්චි, ශ්‍රි ලංකා මහ බැංකුවේ අධ්‍යක්ෂක ශ්‍රීනාත් අබේසිංහ හා ගම්පහ දිස්ත්‍රික් කෘෂි රක්ෂණ මණ්ඩලයේ නියෝජ්‍ය අධ්‍යක්ෂ මහින්ද වික්‍රමසිංහ යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=s1402171</link>
    <topic>මැතිව්ස්ගේ කණ්ඩායම අද බංග්ලාදේශය සමග තරග බිමට</topic>
    <author/>
    <content>විස්සයි20 ලෝක කුසලාන තරගාවලියට පෙර ආසියානු කුසලානය ක්‍රිකට් ලොවේ ක්ෂිතිජය මත දිස්වෙද්දී ශ්‍රී ලංකාව හා බංග්ලාදේශය අද තරග තුනකින් සමන්විත ජාත්‍යන්තර එක්දින ක්‍රිකට් තරගමාලාවක් ධකා නුවරදී ආරම්භ කරයි.ශ්‍රී ලංකා වේලාවෙන් පස්වරු 12.30 ට තරගය ආරම්භ වෙයි.ශ්‍රී ලංකා කණ්ඩායමේ 2014 බංග්ලාදේශ තරග සංචාරයේ අද ඇරැඹෙන එක්දින තරගමාලාවේදී ශ්‍රී ලංකාව ඔවුන්ගේ නායකත්වය තුන් ඉරියව්වෙන්ම කැපී පෙනෙන ක්‍රීඩක ඇන්ජලෝ මැතිව්ස් ට හුවමාරු කරගන්නා අතර විස්සයි20 නායක දිනේෂ් චන්දිමාල්, මැතිව්ස්ගේ උපනායකයා බවට පත්වෙයි.ශ්‍රී ලංකා කණ්ඩායම බංග්ලාදේශ පොළවට මෙවර පා තබා සිටින්නේ අපේ‍්‍රල් මුල් සතිය අවසානය දක්වා එහි රැඳී සිටීමටය. අද ඇරැඹෙන එක්දින තරගමාලාව අවසානයේ ආසියානු කුසලාන තරගාවලියට සහභාගි වන ඔවුන් ඉන් පසුව විස්සයි20 ලෝක කුසලාන තරගාවලියටද මුහුණ දෙන්නේ මේ දේශගුණික තත්ත්වයන් තුළ ම ය. ඒ නිසාවෙන් ශ්‍රී ලංකාව අද ආරම්භ වන තරගමාලාවේදී ඒ තත්ත්වයන් ගැන ඔවුන්ගේ දඟ පන්දු යවන්නන් හා පිතිකරුවන්ද මනා අවබෝධයක් ලබා ගනු ඇතැයි බලාපොරොත්තු වනු ඇත.පළමුව ටෙස්ට් තරගමාලාවකටද, අනතුරුව විස්සයි20 තරගමාලාවකටද ක්‍රීඩා කිරීමෙන් පසුව පිතිකරුවෝ ලකුණු අතරට පිවිස සිටිති. ඒ හේතුවෙන් ශ්‍රී ලංකා කණ්ඩායම දැන් බංග්ලාදේශ ක්‍රිකට් තරග බිමේ ස්ථාවරත්වයකට පිවිස සිටී. මේ තණතීරුවලට ‘දෂ්ට’ කරමින් ලසිත් මාලිංග ද දෙවැනි විස්සයි20 තරගයේදී කඩුලු දෙකක් ලබා ගෙන සිටී. විස්සයි 20 තරගාවලියේදී ශ්‍රී ලංකා පිලට එක්වු සීකුගේ ප්‍රසන්නගේ ස්ථානයට අද තරගයේදී අශාන් ප්‍රියංජන හෝ කිත්රුවන් විතානගේ ක්‍රීඩා කරනු ඇත.ශ්‍රී ලංකාව හා බංග්ලාදේශය මීට පෙර අවසන් වතාවට ජාත්‍යන්තර එක්දින තරග බිමේ මුණගැසුනු අවස්ථා පහේදී දෙපල ම තරග දෙක බැගින් ජය ගෙන සිටිති. එක් තරගයක විසඳුමක් නැත.ඇඟිල්ලේ තුවාළයක් හේතුවෙන් ශ්‍රී ලංකාවට එරෙහි විස්සයි20 තරගමාලාවට ක්‍රීඩා නොකළ මුෂ්ෆිකර් රහිම් යළි තරග බිමට පිවිසෙමින් අද ඇරැඹෙන ජාත්‍යන්තර එක්දින තරගමාලාවේදී බංග්ලාදේශය මෙහෙයවනු ඇත.මේ අතර පසුගිය සතියේ විස්සයි20 තරගමාලාවට පෙර උපනායකත්වයෙන් ඉවත් වූ ටමිම් ඉක්බාල් එක්දින කණ්ඩායමේ උපනායකත්වයට පත් කිරීමට බංග්ලාදේශ ක්‍රිකට් මණ්ඩලය තීරණය කර තිබේ.පහළොස් දෙනෙකුගෙන් යුත් බංග්ලාදේශ එක්දින සංචිතයේ අනෙක් ප්‍රධාන වෙනස් වීම වනුයේ තුවාළ ලබා සිටින තවත් වමත් දඟ පන්දු යවන්නෙකු වන අබ්දුර් රසාක් වෙනුවට අරෆට් සනි ගේ ආදේශයයි.එක්දින තරග බිමේ බංග්ලාදේශය වෙනුවෙන් වැඩිම කඩුලුලාභියා වන රසාක්, මීට සති දෙකකට පෙර චිතගොං හි පැවැති ශ්‍රී ලංකාවට එරෙහි දෙවැනි ටෙස්ට් තරගයේදී වම් කලවේ නහරය තුවාළ කර ගත්තේය.බංග්ලාදේශය වෙනුවෙන් මංගල ජාත්‍යන්තර විස්සයි20 ක්‍රිකට් වරම් ලබා ගනිමින් චිතගොං හි ශ්‍රී ලංකාව සමග පැවැති පළමු විස්සයි20 තරගයට ක්‍රීඩා කළ සනි, එහිදී කඩුලු තුනක් ලබා ගැනීමට සමත් විය.මේ තරගමාලාවේ බංග්ලාදේශ කණ්ඩායමේ දඟ පන්දු ප්‍රහාරයේ හිදැස පිරවීමේ වගකීම ෂකිබ් අල් හසන් හා සොහාග් ගාසි ට පැවරී තිබේ.අනමුල් හක්, නයීම් ඉස්ලාම් හා ෂෆිඋල් ඉස්ලාම් ද කණ්ඩායමේ ඔවුන්ගේ ස්ථාන යළි ලබා ගෙන සිටිති. ශ්‍රී ලංකාව සමග පළමු විස්සයි20 තරගයේදී අනමුල් හොඳින් පන්දුවට පහර දුන් අතර නයීම් දේශීය තරග බිමේදී ලකුණු අතර සිටීමට සමත් විය. ඔහු පසුගිය වසරේ නවසිලන්තයට එරෙහි එක්දින තරගවලදී අර්ධ ශතක දෙකක් ලබා ගත්තේය.ක්‍රිකට් තේරීම් නිළධාරීන්ගේ අවධානය දිනා ගැනීමට අසමත් වු සියාඋර් රහ්මාන් ගේ ස්ථානය ෂෆිඋල් ඉස්ලාම් ලබා ගෙන සිටී.දෙපිල අතර දෙවැනි එක්දින තරගය ලබන 20 වැනිදාත් තෙවැනි හා අවසාන එක්දින තරගය ලබන 22 වැනිදාත් ධකා නුවරදී පැවැත්වීමට නියමිතය.ශ්‍රී ලංකා සංචිතය - කුසල් ජනිත් පෙරේරා, තිලකරත්න ඩිල්ෂාන්, කුමාර් සංගක්කාර (කඩුලු රකින්නා), දිනේෂ් චන්දිමාල්, ඇන්ජලෝ මැතිව්ස් (නායක), අශාන් ප්‍රියංජන හෝ කිත්රුවන් විතානගේ, තිසර පෙරේරා, නුවන් කුලසේකර, සචිත්‍ර සේනානායක, ලසිත් මාලිංග, අජන්ත මෙන්ඩිස්.බංග්ලාදේශ සංචිතය - ටමිම් ඉක්බාල්, ෂම්සුර් රහ්මාන්, මුෂ්ෆිකර් රහීම් (නායක), ෂකිබ් අල් හසන්, එනමුල් හක් හෝ මොමිනුල් හක්, නයීම් ඉස්ලාම්, නසිර් හොසේන්, සොහාග් ගාසි, මෂ්රෆි මොටාසා, අරෆට් සනි, රූබෙල් හොසේන්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=s1402172</link>
    <topic>ජී.එල්.එස් ජපානයට යයි</topic>
    <author/>
    <content>ආසියානු මලල ක්‍රීඩා සම්මේලනයේ මාර්ග ධාවන අනු කමිටු සැසියට ශ්‍රී ලංකා මලල ක්‍රීඩා සංගමයේ උප සභාපති ජී.එල්.එස්.පෙරේරා මහතා ජපානය බලා අද පිටත්විය.ජපානයේ ෆුකෝකාහී පැවැත්වෙන ආසියාතික රට හරහා දිවීමේ ශූරතා තරගයේ ජුරි සභිකයකු ලෙසද කටයුතු කරන ජී.එල්.එස්.පෙරේරා මහතා ආසියානු මාර්ග ධාවන අනු කමිටු සාමාජිකයකුද වෙයි. මේ අනු කමිටුවේ සම්මන්ත්‍රණය මේ මස 21 හා 22 දිනවලදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=s1402173</link>
    <topic>යොවුන් ලෝක කුසලාන ක්‍රිකට්ශ්‍රී ලංකාවට තියුණු ජයක්</topic>
    <author/>
    <content>අවු.19න් පහළ යොවුන් ලෝක කුසලාන ක්‍රිකට් තරගාවලියේ එංගලන්තය පිල සමග ඩුබායිහිදී ඊයේ පැවැති තරගයෙන් එක් කඩුල්ලක තියුණු ජයක් හිමිකරගත් ශ්‍රී ලංකා පිල තරගාවලියේ දෙවැනි ජය වාර්තා කළේය.ශ්‍රී ලංකා නායක කුසල් මෙන්ඩිස්ගේ ආරාධනයෙන් පළමුව පන්දුවට පහරදුන් එංගලන්ත පිල ඕවර 50 තුළදී කඩුලු 9ක් දැවී ලකුණු 231ක් රැස් කළේය. ජයග්‍රාහී ඉලක්කය හඹාගිය ශ්‍රී ලංකා පිල ඉනිම නිමවීමට තවත් පන්දු 7ක් ඉතිරිව තිබියදී තරගයේ ජය හිමිකර ගත්තේය.පිළිතුරු ඉනිම ඇරැඹු ශ්‍රී ලංකා පිලේ මුල් කඩුලු 3 ලකුණු 49ක් තුළ බිඳ වැටිණි. හෂාන් දුමිඳු ලකුණු 17කට දැවී ගිය අතර නායක කුසල් මෙන්ඩිස් ලකුණු නොලබා දැවී ගියේය. ශ්‍රී ලංකා පිල ජයග්‍රහණය කරාගෙන ගිය සධීර සමරවික්‍රම පන්දු 89කින් ලකුණු 82ක් රැස්කළේය. ඊට හතරේ පහර 10ක් ඇතුළත් විය. තරගයේ වීරයා ලෙස සධීර නම් කෙරිණි. තිලක්ෂණ සුමනසිරි ලකුණු 43ක් රැස් කළේය.පළමුව පන්දුවට පහරදුන් එංගලන්ත පිලේ මුල් කඩුලු 4 ලකුණු 43ක් තුළ බිඳ දැමීමට ශ්‍රී ලංකා පන්දු යවන්නෝ සමත්වුහ. පස්වැනි කඩුල්ලට ජොනතන් ‍ටැටර්ෂල් සමග එක්වු නායක විල් රෝඩ්ස් මුළු ලකුණු සංඛ්‍යාව 114දක්වා ඉහළට ගෙන ගියේය. රෝඩ්ස් ලකුණු 38කට දැවී යෑමෙන් එම සබඳතාව බිඳ වැටුණි. ටැටර්ෂල් පන්දු 120කදී ලකුණු 95ක් රැස් කළේය. ඊට හතරේ පහර 3ක් හා හයේ පහර 2ක් ඇතුළත් විය. අනුක් ප්‍රනාන්දු කඩුලු 3ක් දවාගත් අතර බිනුර ප්‍රනාන්දු හා හර්ෂ රාජපක්ෂ කඩුලු 2 බැගින් දවාගත්හ.ශ්‍රී ලංකාව සහභාගීවන තෙවැනි තරගය හෙට (18) එක්සත් ආරාබි එමීර් රාජ්‍යය සමග සාජාහිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=s1402174</link>
    <topic>යුද-බ්ලුස්ටාර්එෆ්.ඒ.අවසන්සටනට</topic>
    <author>ප්‍රින්ස් ගුණසේකර</author>
    <content>කාගිල්ස් ෆුඩ් සිටි එෆ්.ඒ‍.කුසලාන පාපන්දු තරගාවලියේ අවසන් තරගයට යුද හමුදාව හා කළුතර බ්ලුස්ටාර් සුදුසුකම් ලබයි. විශාල ප්‍රේක්ෂක සහභාගීත්වයකින් කොළඹ සුගතදාස ක්‍රීඩාංගණයේ පෙරේදා පැවැති අවසන් පූර්ව තරගවලදී යුද හමුදාව වෙතින් කොළඹ පාපන්දු පිල පරාජයවු අතර කළුතර බ්ලුස්ටාර් වෙතින් නාවික හමුදාව පරාජයට පත්විය.යුද හමුදාව හා කොළඹ පාපන්දු සමාජය අතර තරගයේ මිනිත්තු 5ක් ගතවෙද්දී යුද හමුදාවේ මොහොමඩ් ඉසෙදීන් ගෝලයක් වාර්තා කරමින් පළමු භාගය 1-0ක් ලෙස නිමා කළේය. නැවැත තරගයේ 50 වැනි මිනිත්තුවේදී ඉසෙදීන් තවත් ගෝලයක් ලබාගත් අතර 55වැනි මිනිත්තුවේදී කොළඹ පිලේ මොහොමඩ් රවුම් ගෝලයක් ලබා 2-1ක් විය.කොළඹ පාපන්දු සමාජයට නයිජිරියානු ක්‍රීඩකයන් තිදෙනකු එක්ව සිටි අතර ප්‍රහාරක ක්‍රීඩක ඒ.ෆ්‍රෑන්ක් තුවාල ලබා දෙවැනි භාගයේදී ඉවත්වීම විශාල පාඩුවක් විය. තරගයේ වීරයා ලෙස යුද හමුදාවේ මොහොමඩ් ඉසෙදීන් නම් කෙරුණි.බ්ලුස්ටාර්-නාවික අතර තරගයේදී මුල්ම ගෝලය බ්ලුස්ටාර් පිල සිවුවැනි මිනිත්තුවේදී වාර්තා කළේය. බ්ලුස්ටාර් පිලට ක්‍රීඩා කරන නයිජිරියානු ක්‍රීඩක මොහොමඩ් ඔබෙමින් වාර්තා කළ එම ගෝලය කළුතර සිට කොළඹට පැමිණි දහස් සංඛ්‍යාත ප්‍රේක්ෂකයන්ගේ අමන්දානන්දයට හේතුවිය. පළමු භාගය 1-0ක් ලෙස බ්ලුස්ටාර් ඉදිරියෙන් සිටියද තරගයේ 72වැනි මිනිත්තුවේදී නාවික හමුදා පිලේ එල්.ඒ.ලක්ෂිත බ්ලුස්ටාර් ආරක්ෂක වලල්ලේ ක්‍රීඩකයන් තිදෙනකු මගහරවමින් අලංකාර ලෙස ගෝලයක් වාර්තා කොට තරග‍ය සම තත්ත්වයකට ගෙන ආවේය.අනතුරුව තරගයේ තීරණය වෙනුවෙන් දඬුවම් පහර ප්‍රදානය කෙරුණු අතර එහිදී බ්ලුස්ටාර් ගෝල් රකින ක්‍රීඩක මංජුල කුමාර දිනයේ වීරයා බවට පත්වෙමින් නාවික හමුදා දඬුවම් පහර දෙකක් වළක්වා ජය තහවුරු කර ගත්තේය.මේ තරගයේදී නාවික හමුදා පිලට ලබාගත හැකිව තිබු ගෝල් අවස්ථා 3ක් පමණ බ්ලුස්ටාර් ගෝල් රකින ක්‍රීඩක මංජුල කුමාර වළකාලීමද කැපී පෙනුණි.බ්ලුස්ටාර් පිලේ නයිජිරියානු ක්‍රීඩක මොහොමඩ් ඔබෙමන් නාවික හමුදා ක්‍රීඩකයකුට පහරදීමට උත්සහ ගැනීම හේතුවෙන් රතු කාඩ්පත් පෙන්වා පිටියෙන් නෙරපීමට විනිසුරු පියවර ගත්තේය. මේ හේතුවෙන් බ්ලුස්ටාර් පිල සහභාගීවන අවසන් තරගයේදී ප්‍රහාරක බලඇණියේ කැපී පෙණෙන ක්‍රීඩක ඔබෙමන්ගේ සේවය අහිමිවී යනු ඇත. බ්ලුස්ටාර්-යුද හමුදාව අතර අවසන් තරගය මේ 22වැනිදා පස්වරු 7.00ට කොළඹ සුගතදාස ක්‍රීඩාංගණයේදී පැවැත්වේ.වසර 5කට පසුව සුගතදාස පිටියේ ප්‍රධාන තරගාවලියක අවසන් පූර්ව තරග පැවැත්වු අතර විශාල ප්‍රේක්ෂක පිරිසක් සහභාගිවීම කණ්ඩායම්වල උද්යෝගය වැඩිවීමට හේතුවක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=s1402175</link>
    <topic>'CISM DAY RUN-2014' ඊයේ කොළඹ දී</topic>
    <author/>
    <content>ශ්‍රී ලංකා නාවික හමුදාවේ පූර්ණ අනුග්‍රහයෙන් 'CISM DAY RUN-2014' ධාවන තරගය ඊයේ කොළඹ ප්‍රදීපාගාර පරිශ්‍රය අසලදී පැවැත්විණි. ත්‍රිවිධ හමුදා ප්‍රධානීන් ප්‍රමුඛ හමුදා සාමාජිකයන් 300කගේ පමණ සහභාගිත්වයෙන් පැවැති ධාවන තරගය අවසානයේ එයට සහභාගීවුවන්ට සහතිකපත් ප්‍රදානය කෙරිණි.මෙහිදී යුද හමුදාපති ලුතිනන් ජෙනරාල් දයා රත්නායක, නාවික හමුදාපති වයිස් අද්මිරාල් ජයනාත් කොළඹගේ හා ගුවන් හමුදා මාණ්ඩලික ප්‍රධානී එයා වයිස් මාෂල් කොලිත ගුණතිලක මහත්වරුන් සහතික ප්‍රදානයට එක්වු අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=s1402176</link>
    <topic>ජාත්‍යන්තර පාසල් මලල ක්‍රීඩා 21දා සිට</topic>
    <author>තුෂාන් ජයසූරිය</author>
    <content>ගේට්ටේ ජාත්‍යන්තර පාසල් සංවිධාන කරන 14වැනි ජාත්‍යන්තර පාසල් මලල ක්‍රීඩා උළෙළ මේ මස 21වැනිදා සිට 23වැනිදා දක්වා කොළඹ සුගතදාස ක්‍රීඩාංගණයේදී පැවැත්වේ.ගේට්වේ ජාත්‍යන්තර පාසල 8වැනි වරට සංවිධායකත්වය දරන ක්‍රීඩා උළෙලට ජාත්‍යන්තර පාසල් 25ක් නියෝජනය කරමින් ක්‍රීඩක ක්‍රීඩිකාවන් තුන් දහසක් පමණ තරග වැදීමට නියමිතය. මෙහිදී අංශ 130ක් යටතේ තරග පැවැත්වීමට නියමිතය.තරගාවලියේ සමාරම්භක උත්සවයේදී ඔලිම්පික් පහන දැල්වීම මේ තරගාවලියේ පසුගිය වසරේ හොඳම ක්‍රීඩකයා වු උදන්ත බණ්ඩාර හා ශානිකා ප්‍රනාන්දු අතින් සිදුකෙරේ. මේ දෙදෙනාම ගේට්වේ ජාත්‍යන්තර පාසල නියෝජන කරන ක්‍රීඩකයන් දෙදෙනෙකි.ශ්‍රී ලංකා ආධුනික මලල ක්‍රීඩා සංගමයේ නිලධාරීන්ගේද අධීක්ෂණය යටතේ මේ තරගාවලි‍ය ජාත්‍යන්තර මලල ක්‍රීඩා සංගමයේ නීති රෙගුලාසිවලට අනුකූලව පැවැත්වෙන බව මේ පිළිබඳ පැවැති මාධ්‍ය හමුවේදී ප්‍රකාශ විය. පියර්සන්ස් ජාත්‍යන්තර ආයතනය ‍තරගාවලියේ ප්‍රධාන අනුග්‍රාහකයා ලෙස කටයුතු කරන අතර ශ්‍රී ලංකා ටෙලිකොම් මොබිටෙල් හා රිට්ස්බරි ආයතන සම අනුග්‍රාහකත්වය ලබාදේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=s1402177</link>
    <topic>අන්තර් රාජ්‍ය සේවා ක්‍රිකට් මාතලේ දී</topic>
    <author>තිලක් ජයවර්ධන පල්ලේපොල සංචාරක</author>
    <content>අන්තර් රාජ්‍ය සේවා හා අර්ධ රාජ්‍ය සේවා අතර සුහදතාව වර්ධනය කිරීමේ අරමුණින් සංවිධාන කරන දීප ව්‍යාප්ත ක්‍රිකට් තරගාවලිය ‍ලබන මස 29-30 දෙදින මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.රත්තොට ප්‍රාදේශීය ලේකම් කාර්යාලයේ ක්‍රීඩා නිලධාරී මාතලේ ප්‍රාදේශීය සභා මන්ත්‍රී පී.කේ.අලුවිහාරේ මහතාගේ මූලිකත්වයෙන් සංවිධාන වන තරගාවලිය පිළිබඳ වැඩි විස්තර දු.ක 0779859855 හෝ 0758986428 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=s1402178</link>
    <topic>අන්තර් සමාජ තුන්දින ක්‍රිකට් කොළඹ පළමු ජය ලබයි</topic>
    <author>නිරෝෂාන් ප්‍රියංකර</author>
    <content>අන්තර් සමාජ තුන්දින ක්‍රිකට් තරගාවලියේ තම පළමු පූර්ණ ජයග්‍රහණය වාර්තා කිරීමට කොළඹ ක්‍රීඩා සමාජය ඊයේ සමත්විය.කෝල්ට්ස් පිටියේදී ඊයේ නිමාවු තරගයෙන් කෝල්ට්ස් පිලට එරෙහිව ලකුණු 9ක තියුණු ජයක් කොළඹ පිලට හිමිවිය.කොළඹ ක්‍රීඩා සමාජය පළමු ඉනිමට ලකුණු 228ක් වාර්තා කළේය. ගිහාන් රූපසිංහ ලකුණු 64ක් හා ප්‍රසන්න ජයවර්ධන නොදැවී ලකුණු 61ක් රැස් කළේය. පිළිතුරු ලෙස කෝල්ට්ස් පිලට පළමු ඉනිමට ලබාගත හැකිවුයේ ලකුණු 157ක් පමණි. දෙවැනි ඉනිම සඳහා කොළඹ පිල ලකුණු 162ක් රැස්කළ අතර දෙවැනි ඉනිමේදී ලකුණු 233ක ජයග්‍රාහී ඉලක්කය හඹාගිය කෝල්ට්ස් පිලට ලබාගත හැකිවුයේ ලකුණු 224ක් පමණි.මේ තරගයේදී කෝල්ට්ස් පිලේ සචිත් පතිරණ කොළඹ දෙවැනි ඉනිමේදී ලකුණු 49කට කඩුලු 7ක් දවාගැනීම කැපී පෙනුණි.වරාය අධිකාරිය ඉනිමකින් ජයගනීබ්ලුම්ෆීල්ඩ් ක්‍රීඩා සමාජය සමග පැවැති තරගයෙන් ඉනිම හා ලකුණු 30ක ජයක් හිමිකර ගැනීමට වරාය අධිකාරි කණ්ඩායම සමත්විය. වරාය අධිකාරිය පළමු ඉනිම සඳහා ලකුණු 593ක් රැස්කළ අතර බ්ලුම්ෆීල්ඩ් පිලේ පළමු ඉනිමේ ලකුණු 273කට සීමාවිය. ඉනිම පරාජයෙන් බේරීමට ලකුණු 320ක් පිටුපසින් දෙවැනි ඉනිම ඇරඹු බ්ලුම්ෆීල්ඩ් පිලට සියල්ලන් දැවී ලබාගත හැකිවුයේ ලකුණු 290ක් පමණි. වරාය අධිකාරිය වෙනුවෙන් ශනුක කලවිටිගොඩ (132) හා ගයාන් මනීෂ (නොදැවී 102) ශතක රැස්කිරීමට සමත්වුහ. බ්ලුම්ෆීල්ඩ් පිල ඉනිමක පරාජයෙන් ගලවාගැනීමේ හුදකලා සටනක නිතරවු සුරාජ් රන්දීව් නොදැවී ලකුණු 106ක් වාර්තා කළේය.එස්.එස‍්.සීයට ජයපානදුර ක්‍රීඩා සමාජය සමග එස්.එස්.සී පිටියේ පැවැති තරගයෙන් ලකුණු 115ක විශිෂ්ට ජයක් හිමිකර ගැනීමට එස්.එස්.සී ක්‍රීඩා සමාජයට හැකිවිය.එස්.එස්.සී පිල පළමු ‍ඉනිමේදී ලකුණු 272ක් රැස්කළ අතර දෙවැනි ඉනිමේදී කඩුලු 9කට ලකුණු 215ක් ලබාසිටියදී ඉනිම අත්හිටුවීය. කෞශල්‍ය ලොකුආරච්චි ඉනිම දෙකේදීම අර්ධ ශතක (61, 55) රැස්කළේය. පිළිතුරු ලෙස පානදුර ක්‍රීඩා සමාජයේ පළමු ඉනිම ලකුණු 191කට සීමාවු අතර දෙවැනි ඉනිමේදී ලබාගත හැකිවුයේ ලකුණු 181ක් පමණි. ජයග්‍රහණය සඳහා ඔවුන්ට ලකුණු 296ක ඉලක්කයක් හිමිවුණි.මේ අතර මුලික වටයේ සිවුවැනි සතිඅන්තයට අදාළව පැවැති මුවර්ස්-යුද හමුදා (පනාගොඩ), රාගම-හලාවත (ආර්.ප්‍රේමදාස), හා බදුරලිය-ගුවන් හමුදා (කළුතර) තරග ජය පරාජයෙන් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=f1402171</link>
    <topic>දූෂිත දේශපාලකයන් ඉවත්කිරීම ජනතා වගකීමක්</topic>
    <author>සාකච්ඡා කළේ සුමේධා නවරත්න ඡායාරූප -රුවන් ද සිල්වා</author>
    <content>මැතිවරණයක දී ජනතාවට හානිදායක වෙන කිසිදු ක්‍රියාවක් නොකරන බවටයි මින් පොරොන්දු වන්නේ. පෝස්ටර්, පොලිතීන්, රතිඤ්ඤා භාවිත නොකිරීමේ සිට කිසිදු මැතිවරණ නීතියක් උල්ලංඝනය නොකිරීම, ජනතාවට සත්‍ය පමණක් ප්‍රකාශ කිරීම යනාදී කරුණු දහයක් මීට ඇතුළත්.ලෝක සම්මතය අනුව නම් රටක පාලකයා විය යුත්තේ වීරයෙක්. ග්‍රීක දර්ශනයට අනුව දාර්ශනිකයකු රට පාලනය කළ යුතුයි. ලංකාවේ නම් කියන්නේ බෝධිසත්වයකු රටේ නායකයා විය යුතු බවයි.අපක්ෂපාතී, විනයානුකූල, දැහැමි නායකයකුට තමයි අතීතයේ දී රට පාලනය කරන්න හැකි වුණේ. ඒ නියමය අදටත් වලංගුයි. මම බෝධිසත්වයෙක් නොවුණත් බුදුන් වහන්සේ ආදර්ශයට ගන්න පුද්ගලයෙක් හැටියට, හැකි උපරිම ලෙස දසරාජ ධර්මයෙන් යුතුව මගේ අමාත්‍යාංශයේ කටයුතු කරගෙන යෑමට උත්සහ කරනවා.මගේ අමාත්‍යාංශය ජාතික හා අන්තර්ජාතික ඇගැයීමට ලක්වුණා. ඒ වගේ ම අය වැය විවාදයේ දී පක්ෂ විපක්ෂ භේදයකින් තොරව මැති ඇමැතිවරු මගේ අමාත්‍යාංශය ඇගැයීමට ලක් කළා.ඇත්තටම දසරාජ ධර්මය යනු යහපාලනයේ මූලධර්ම බව මම ඔප්පු කළා.රටේ ජනතාව සතුටට පත්විය යුතුයි. මොකද මාධ්‍යයට මේ තොරතුරු රටට හෙළි කිරීමට හැකි වුණේ ආණ්ඩුව ගත්ත ක්‍රියාමාර්ග නිසයි. 1981 සිට මේ රටට මත්කුඩු ගෙනාවා. ඒත් මේ තරම් මාධ්‍යයෙන් ඒවා හෙළි වුණේ නෑ. මොකද එවකට ආණ්ඩු ඒවා වැටලුවේ නෑ. ඒත් අද ආණ්ඩුව එතනෝල්, කුඩු වටලනවා.අනෙක වැරැද්දට පෙළඹීම මිනිසාගේ ස්වභාවයයි. වෛරය, තණ්හාව හා මෝහය සාමාන්‍ය මිනිසා ළඟ තිබෙනවා. මම මේ දේවල් බලෙන් වෙනස් කරන්න හැදුවේ නෑ. ඒත් මම ආදර්ශවත් වීමෙන් එවැනි බලපෑමක් කරන්න උත්සහ කළා.දූෂිත දේශපාලකයන් ඉවත් කිරීමේ වගකීම තියෙන්නේ ජනතාවගේ අතේ. බලය ලබා ගැනීමටත්, එය රැක ගැනීමටත් තමයි දේශපාලන පක්ෂ උත්සහ කරන්නේ. ඒ සඳහා දිනන අපේක්ෂකයන් ඉදිරිපත් කළ යුතුයි. ජනතාව ඡන්දය දෙන්නේ ජනප්‍රිය, පොහො‍සත් හා බලවත් කියන කාරණාවලට නම් දේශපාලන පක්ෂ එවැනි පිරිස් ඉදිරිපත් කරනවා. ජනතාව දිනවන්නේ උගතුන් ධාර්මිකයන් නම් පක්ෂ ඉදිරිපත් කරන්නේ එවැනි අයයි. ඒ නිසා බලයට පත් කළ යුත්තේ කවුද යන්න ගැන ජනතාව තීරණය කළ යුතුයි.ජනතාව බුද්ධිමත්. සාක්ෂරතාවය ඉහළම අගයක තිබෙන අපේ රටේ අධ්‍යාපන මට්ටමත් ඉහළයි. මේ ඡන්දයේ දී ජනතාව තමන්ගේ ආදරය ප්‍රකාශ කිරීමටත් මනාප දෙනවා. ජනප්‍රිය “තරු” දිනන්නේ එහෙමයි. එහෙත් ජනතාව තේරුම් ගත යුතුයි ආදරය ප්‍රකාශ කළ යුත්තේ “මෙගා ස්ටාර්” වැඩසටහනකට එස්.එම්.එස්. එකක් යවලා මිසක් ඡන්දය ප්‍රකාශ කිරීමෙන් නොවන වග.එහෙත් මම කියන්නේ නෑ නළුකම දේශපාලනයට නුසුදුසුකමක් කියලා. මොකද ගාමිණී ෆොන්සේකා, විජය කුමාරතුංග වැනි නළුවන් දේශපාලනයේ ප්‍රධාන භූමිකා හොඳින් ඉටුකළා.ජනතාව බුද්ධිමත්. එහෙත් සමහර අවස්ථාවල අවබෝධයකින් තොරව කටයුතු කරනවා. බුදුහාමුදුරුවන්ගේ බණ වුණත් කොටසකට තේරුණා. තවත් කොටසකට තේරුණේ නෑ.මේ රටේ අධ්‍යාපනයේ විප්ලවීය වෙනසක් සිදුකළ යුතුයි. අතීතයේ දී උසස් අධ්‍යාපන ක්‍රමයක් අපට තිබුණා. ඒත් ඉංග්‍රීසින් ඒ අධ්‍යාපනය විනාශ කර තම පාලනය පහසුවෙන් ගෙන යා හැකි, නිර්මාණශීලී නොවන, සිතීමට නොහැකි පිරිසක් බිහිකරන අධ්‍යාපන රටාවක් ගොඩනැඟුවා.ඒ ක්‍රමය යටතේ වැඩි වශයෙන් ලබා දුන්නේ භාෂාව හා දැනුමයි. කටපාඩම් කරන අධ්‍යාපන ක්‍රමයක් ඇතුළත ඔවුන්ගේ නියෝගවලට යන්ත්‍ර සූත්‍ර මෙන් කටයුතු කරන පිරිසක් තමයි මේ අධ්‍යාපන ක්‍රමයෙන් ගොඩ නැඟුවේ. අවාසනාවකට වසර 67කට පසුවත් අප ඒ ක්‍රමයම කර පින්නාගෙන යනවා. ඒ නිසා තමයි උගතුන් පමණක් බිහිවී, බුද්ධිමතුන්, නිර්මාණශීලි පුරවැසියන් බිහි නොවන්නේ. සාක්ෂරතාව තිබුණට තවමත් අපට ගැළපෙන අධ්‍යාපන ප්‍රතිපත්තිය අප සකසාගෙන නැහැ. ඒත් ඉන්දියාව ඒ තත්ත්වය ඇති කරගෙන තිබෙනවා.මේ මනාප ක්‍රමයේ එක් ප්‍රධාන අර්බුදයක් තමයි අපේක්ෂකයන් මෙන්ම පාක්ෂිකයන් අතර ගැටුම් ඇතිවීම. ඒ වගේ ම මේ ක්‍රමයේ දී කෝටි ගණනක දැවැන්ත අරමුදලක් අවශ්‍ය කරනවා. මම මේ ඡන්දයේ දී ලක්ෂ 14ක ජනතාවක් ඇමැතිය යුතුයි. ඒ සඳහා මුදල් සොයාගත යුතුයි. නැතිනම් පරාද වෙන්න හිත හදාගත යුතුයි. වෙන කවුරු හෝ වියදම් කළොත් ඒ මුදල ඔහුට හොයාගන්න ඉඩ හැරිය යුතුයි.ඒ නිසා මේ මැතිවරණ ක්‍රමය වෙනස් කළ යුතුමයි. එහි දී දූෂිත ව්‍යාපාරිකයන් වැනි පිරිසගේ බලය අඩුවී ජනතා බලය වැඩි මැතිවරණ ක්‍රමයක් බිහිවේවි.ආණ්ඩුව ආසන ක්‍රමය ඇති කරන්නේ අත්හදා බැලීම් සමඟයි. මුලින්ම පළාත් පාලන ආයතන. ඉන්පස්සේ පළාත් සභා. ඊටත් පස්සේ තමයි පාර්ලිමේන්තුව.එකවර මේ ක්‍රමය ක්‍රියාත්මක කිරීමට යාමේ දී යම් යම් අඩුපාඩු සිදුවණොත් සියල්ල කඩා වැටිය හැකියි.අපට වෙනම ප්‍රතිපත්ති නෑ. මහින්ද චින්තන ප්‍රතිපත්තිය තමයි අපේ ප්‍රතිපත්තිය වන්නේ. මේ පොදු ප්‍රතිපත්තිය ක්‍රියාත්මක කිරීමයි අපේ අරමුණ.කසළ ගැටලුවට පිළියම් ලැබිලා තියෙනවා. අබලන් මාර්ග පද්ධතියෙන් සීයට හැත්තෑවක් ප්‍රතිසංස්කරණය කර තිබෙනවා.පැල්පත් ගැටලුව දැවැන්ත සමාජීය හා සෞඛ්‍ය ගැටලුවක්. නාගරික සංවර්ධන අධිකාරියේ වැඩපිළිවෙළට අනුව මේ ගැටලුවට විසඳුම් දෙමින් සිටිනවා. මෙතැන දී කිව යුතුයි මේ පැල්පත් ඉවත් කිරීම ගැනත්. තුවාලයකට බෙහෙත් දමද්දී රිදෙනවා තමයි, ඒත් ඒ වෙනුවට ඔවුන්ට ස්ථිර සුවයක් එ් කියන්නේ නිවසක් ලැබෙනවා.නැහැ. ඔය කියූ විෂය හැරුණු විට අනෙක් සියල්ල කෙරෙන්නේ පළාත් සභාවෙන්.මම කවදාවත් මහ ඇමැති පදවිය තබා, ඇමැතිකමක්වත් ඉල්ලූ කෙනෙක් නොවේ. මහ ඇමැති පත් කරන්නේ ජනාධිපතිතුමා. නිසි වෙලාවට, නිසි තැනේ දී, නිසි පුද්ගලයාට ජනාධිපතිතුමා මහ ඇමැති තනතුර ලබා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=f1402172</link>
    <topic>සටන් පාඨ නොමැති විපක්ෂයටවීදි සටන්කරුවාගෙන් ටියුෂන්</topic>
    <author>- ජනතා මිත්‍ර</author>
    <content>“වසරකට දෙවරක් ජිනීවා කුමන්ත්‍රණයක් ගැන කතා කරමින් ආණ්ඩුව පොදු මහජනතාවගේ ප්‍රශ්න මඟහරිමින් සිටිනවා. විදුලි පුටුවට යන්නේ ජනාධිපතිනම් නොවෙයි. ආණ්ඩුවේ ක්‍රියාමාර්ග නිසා විදුලි පුටුවට යන්නේ මේ රටේ පොදු ජනතාවයි. ඒ ජනතාව විදුලි පුටුවෙන් බේරාගැනීම සඳහායි අපි මේ පාරට බහින්නේ, සටන් කරන්නේ” මෙහෙම කියන්නේ මේ රටේ විපක්ෂ නායක රනිල් වික්‍රමසිංහ මහතාය.මෙහෙම කියන්නේ ජනතා විමුක්ති පෙරමුණේ නව නායක අනුර කුමාර දිසානායක මහතා ය. මෙහෙම කියන්නේ ආචාර්ය වික්‍රමබාහු කරුණාරත්න මහතා ය. මෙහෙම කියන්නේ කොටි ත්‍රස්තවාදින් වෙනුවෙන් තවමත් පෙනී සිටින දෙමළ ජාතික සන්ධානයේ ආර්.සම්බන්ධන් මන්ත්‍රීවරයායි. මෙහෙම කියන්නේ බෙදුම්වාදය වෙනුවෙන් තවමත් කඩේ යන ඇතැම් රාජ්‍ය නොවන (NGO) සංවිධානයි. මෙහෙම කියන්නේ ඊළාම් සිහින රාජ්‍ය වෙනුවෙන් ලෝකය පුරා පෙනී සිටින දෙමළ ඩයස්පෝරාවයි.රටක වගකිව යුතු විරුද්ධ පක්ෂයේත්, එම රටට එරෙහි දේශීය හා ජාත්‍යන්තර බලවේගවලත් සටන් පාඨය එකක් වන්නේ කෙසේද? එය මතුපිටින් එතරම් නොපෙනුනාට ගැඹුරින් අධ්‍යයනය කරන විට පෙනෙන චිත්‍රය ඉතා බරපතළ ය. ජිනීවා කුමන්ත්‍රණය කියන වචනය ඊට භාවිත කිරීමට සුදුසුම වචනය වන අතර, එම කුමන්ත්‍රණය සැබවින්ම නාඩගමක් නම් නොවේ. සැබවින්ම එය රටට එරෙහි ඉතා සැලැසුම් සහගත ක්‍රියාවකි. එම ක්‍රියාව මෙරට විරුද්ධ පක්ෂය විසින් ක්‍රියාත්මක කරමින් සිටින්නේ, ජාත්‍යන්තරයේ ද යම් යම් සබඳතා මත බව ඉතා පැහැදිලි ය.“ ජිනීවා කුමන්ත්‍රණයක් ගැන ප්‍රකාශ කරමින් හෝ පෙන්වමින් ආණ්ඩුවට ජනතා ප්‍රශ්න යටපත් කිරීමට හැකිද? එම චෝදනාව සාධාරණද? ආණ්ඩුවට ජනතා ප්‍රශ්න අමතක කිරීමට අවශ්‍ය නම් වසර 30කට අධික කාලයක් තිස්සේ මේ රටේ ක්‍රියාත්මක වූ ත්‍රස්තවාදී යුද්ධය නැවැත්වීමට වුවමනාවක් නැත. මීට පෙර හිටපු රාජ්‍ය නායක නායිකාවනගේ පාලන කාලය තුළ මතු වූ සෑම ජනතා ගැටලුවකට ම ප්‍රධාන පිළිතුර වූයේ යුද්ධය බව අමුතුවෙන් කිව යුතු නොවේ. “යුද්ධෙ නිසා මුකුත් කරන්න බැහැ.යුද වියදම් නැත්නම් සංවර්ධන කටයුතු කරන්න පුළුවන්. යුද්ධෙ ඉවර වෙනකම් ජනතාවට පටි තද කරගන්න වෙයි.යුද්ධෙ නිසා රස්සාවල් දෙන්න බැහැ. “ මෙවැනි කතා එදා දේශපාලන වේදිකාවෙන් ඇසුණේ යුද්ධය නිසා ය. යුද්ධය හිඟන්නාගේ තුවාලය කරගත් ඇතැම් පාලකයන් සිටි රටක, මෙවැනි කතා පුදුමයට කරුණක් නොවේ.මහින්ද රාජපක්ෂ ජනාධිපතිවරයාට හා වත්මන් ආණ්ඩුවට ජනතා ප්‍රශ්න යටපත් කිරීමට අවශ්‍යතාවක් තිබුණේ නම්, මේ යුද්ධය අවසන් කිරීමේ කිසිදු අවශ්‍යතාවක් නැත. ඒ වගේම මීට පෙර පැවැති ආණ්ඩුවල සිටි ඇතැම් ප්‍රබල ඇමැතිවරුන් හා නිලධාරින් ද යුද්ධය නතර කරනවාට එතරම් කැමැත්තක් දැක්වූයේ නැත. ඊට හේතුව යුද්ධය මුදල් හරි හම්බ කරගැනීමේ ප්‍රධාන ආදායම් මාර්ගයක් වී තිබුණු නිසා ය. එසේ නම් යුද්ධය නතර නොකිරීම මගින් ප්‍රධාන වාසි 2ක් ලබාගැනීමට ඕනෑතරම් හැකියාව තිබිණි. එකක් කෝකටත් තෛලය වන යුද්ධය ඉදිරියට දමාගෙන, පොදු මහජනතාවගේ ගැටලු යටපත් කිරීමයි. අනෙක යුද්ධයට අවශ්‍ය ආයුධ,ඇඳුම්, ආහාරපාන ඇතුළු අනෙක් ද්‍රව්‍ය අත්‍යවශ්‍ය භාණ්ඩ ලෙස මිලදී ගැනීමේදී ඇති පදම් යටිමඩි ගැසීමයි. එහෙත් මේ දෙකටම තිත තැබූ මහින්ද රාජපක්ෂ ජනාධිපතිතුමාගේ ආණ්ඩුව, මේ රටට ශාපයක් වී තිබූ යුද්ධය සදහටම නතර කිරීමට පියවර ගත්තේ ය.යුද්ධයෙන් ලබා ගන්නා වාසි උපරිම ලබාගෙන, යුද්ධය තව දුරටත් හිඟන්නාගේ තුවාලය කරගත්තා නම් මහින්ද රාජපක්ෂ ජනාධිපතිවරයාට හා ශ්‍රී ලංකාවට එරෙහිව ජිනීවා වලදී කුමන්ත්‍රණ සිදුවෙන්නේද නැත. එසේ වූවානම් බැන්කිමුන්ගේ උපදෙස් පරිදි දරුස්මාන් කමිටු වාර්තාව එළි දකින්නේ නැත. ශ්‍රී ලංකාවට එරෙහිව අසත්‍ය යුද අපරාධ චෝදනා එල්ල වන්නේ ද නැත. නවනීදන් පිල්ලේ, ඩේවිඩ් කැමරන්, ස්ටීවන් රැප්ලා මෙරටට පැමිණ අතීත කුණු කසල අවුස්සන්නේ ද නැත. මේ සියලු දෙනාම සතුටින් තබාගෙන කිසි ම කරදරයක් නොමැතිව යහතින් වැජඹීමට මහින්ද රාජපක්ෂ ජනාධිපතිතුමාට ඕනෑතරම් අවස්ථාව තිබියදී,පෙර සිටි ඇතැම් රාජ්‍ය නායක නායිකාවන් නොගත් තීරණයක් ගනිමින් ත්‍රස්තවාදය මුළුමනින්ම පරාජය කිරීමට මහින්ද රාජපක්ෂ මහතා ක්‍රියා කළේ අභියෝග රැසක් මධ්‍යයේ යි.2005 ජනාධිපතිවරණයේදී මහින්ද චින්තනය ප්‍රතිපත්ති ප්‍රකාශය ඉදිරිපත් කරමින් මහින්ද රාජපක්ෂ මහතා ප්‍රකාශ කළේ, රටේ ඒකීය භාවය ආරක්ෂා කරගනිමින්, සියලු ශ්‍රී ලාංකිකයන්ට නිදහසේ ජීවත් විය හැකි සමාජයක් නිර්මාණය කිරීම සඳහා මෙරටට ගෞරවනීය සාමය උදාකරන බවයි. තමන් බලයට පත් වී වසර 4ක් ගතවීමට පෙර, පොදු මහජනතාවට ලබාදුන් අංක 1 පොරොන්දුව ඉටු කිරීමට ජනාධිපතිවරයා ක්‍රියා කළේ, දෙස් විදෙස් අභියෝග රැසකට මුහුණ දෙමිනි. එම අභියෝග සුළුපටු එකක් නොවන බව දැන් මුළු රටටම තේරෙන්නේ තව දුරටත් ත්‍රස්තවාදය මුළුමනින්ම පරාජය කිරීමේ වාඩුව ගැනීමට ජාත්‍යන්තර බලවේග, කොටි හිතවාදීන් තවමත් කැසකවමින් සිටින නිසා ය. එම නිසා ආණ්ඩුව ජිනීවා කුමන්ත්‍රණයක් මැවීමට උත්සාහ ගන්නා බවට එක්සත් ජාතික පක්ෂය හා ජනතා විමුක්ති පෙරමුණ ඉදිරිපත් කරන්නේ ෙබාළඳ තර්ක ය.මෙවර ජිනීවා මානව හිමිකම් සමුළුව පෙන්වා බස්නාහිර, දකුණු පළාත් සභා ජයගැනීමට ආණ්ඩුවට අවශ්‍ය වී තිෙබන බව විරුද්ධ පක්ෂය කියයි. රටට මෙතරම් අභියෝග එල්ල වී තිබියදීත්, ඒ පිළිබඳ විරුද්ධ පක්ෂය දේශපාලන පාට කන්නාඩිවලින් බැලීම ඉතා කනගාටුදායක ය. ජිනීවා මානව හිමිකම් සමුළුව හරහා ආණ්ඩුවට එරෙහිව දැඩි බලපෑමක් එල්ල කිරීමට ජාත්‍යන්තර ප්‍රජාව හා දෙමළ ඩයස්පෝරාව මෙතරම් වළිකද්දි, විරුද්ධ පක්ෂයට එය තේරුම් නොයාම පුදුම සහගත ය. එය තේරුම් ගත්තද එය ප්‍රකාශ කිරීමට විරුද්ධ පක්ෂය අකමැති ය. එමගින් දේශපාලන වාසි ලබා ගැනීමට නොහැකිවීම ඊට හේතුවයි.ශ්‍රී ලංකාවට එරෙහිව ජිනීවාවලදී මේ යෝජනාවක් සම්මත වී, ඉන් පසුව ශ්‍රී ලංකාවට ජාත්‍යන්තර බලපෑම් හෝ යම් යම් සම්බාධක පැනවුවහොත්, ඒ පිළිබඳ විරුද්ධ පක්ෂයේ ස්ථාවරය රටට හෙළි නොකරන්නේ මන්ද? ඔවුන් තම ස්ථාවරය ඉදිරිපත් කළ ද, එය ඉදිරිපත් කරන්නේ ශ්‍රී ලංකාවට එරෙහිව අසත්‍ය චෝදනා එල්ල කරන පිරිස්වලට එරෙහිව නොවේ. එනිසා ඔවුන් චෝදනා එල්ල කරන්නේ ශ්‍රී ලංකා ආණ්ඩුවටයි. ආණ්ඩුවේ වරදින් ජිනීවා සමුළුවේදී යෝජනා සම්මත වූ බව විරුද්ධ පක්ෂය ප්‍රකාශ කළහොත්, එය ද පුදුමයට කරුණක් නොවේ. රටට ආදරය නොකරන, තම පටු දේශපාලන න්‍යාය පත්‍රයට පමණක් ආදරය කරනු ලබන විපක්ෂයේ හැටි එහෙමය.වසර 30ක් මුළුල්ලේ පැවැති ත්‍රස්තවාදය මුළුමනින්ම පරාජය කිරීම නිසා පළිගැනීමකට ලක් වී සිටින ශ්‍රී ලංකාවේ රාජ්‍ය නායකයා, ආරක්ෂක ලේකම්වරයා, රණවිරුවන් දංගෙඩියට ගෙනයෑමට සූදානම් වූවොත්, එයත් මහින්ද රාජපක්ෂ මහතාගේ වරදක් නිසා සිදු වූ බව එක්සත් ජාතික පක්ෂය හා ජනතා විමුක්ති පෙරමුණ ප්‍රකාශ කළ, එයද පුදුමට කරුණක් නොවේ. ඒ තත්ත්වයට අද මෙරට විරුද්ධ පක්ෂය වැටී තිබීම කනගාටුදායක ය. විරුද්ධ පක්ෂය ඒ ආකාරයෙන් කටයුතු කරන්නේ එවැනි විදෙස් බලපෑමකින් හරි මේ ආණ්ඩුව ගෙදර යවා, ඔවුන්ගේ ආණ්ඩුවක් පිහිටුවා ගැනීම සඳහා ය. දෙමළ ඩයස්පෝරාවටත්, ඇතැම් බටහිර රටවලටත් අවශ්‍ය වී තිබෙන්නේ ද එයයි. මෙය තේරුම් නොගතහොත්, විරුද්ධ පක්ෂයේ ඡන්ද පදනම මේ මැතිවරණයේදිත් තවදුරටත් පහළ වැටෙන බව නම් නිසැක ය.දෙමළ ජාතික සන්ධානයට අවශ්‍ය වී ඇත්තේ උතුරට පමණක් නොව, දකුණට ද වත්මන් ආණ්ඩුව කිසිදු සංවර්ධනයක් සිදුකර නොමැති බව පෙන්වීමට ය. එමගින් ඔවුන්ට අවශ්‍ය වී ඇත්තේ දකුණේ ජනතාව ආණ්ඩුව ගැන කලකිරී සිටින බව පෙන්වීමට ය.උතුරු පළාත් සභා මැතිවරණයේදී දෙමළ ජාතික සන්ධානයට පාලන බලය හිමි වුවද, 20%කට අධික ප්‍රමාණයක් ඡන්දය භාවිත කර තිබුණේ ආණ්ඩුවට පක්ෂවයි. එම නිසා ඉදිරියේදී උතුරේ ජනමතය ක්‍රම ක්‍රමයෙන් වෙනස්වීමට ඉඩ තිබෙන බව දෙමළ ජාතික සන්ධානය ඉතා හොඳින් දනී. උතුරේ ජනතාව දෙමළ ජාතික සන්ධානයට ජනවරමක් ලබා දුන්නේ කොටි බෙදුම්වාදි බලවේග සමඟ දීග කන්නට නොවේ. උතුරේ ජනතාවගේ යම් යම් ගැටලු විසඳීම සඳහා ය. එහෙත්, දෙමළ ජාතික සන්ධානය උතුරේ ජනතාවගේ ප්‍රශ්න විසඳනවා වෙනුවට කරන්නේ, ජිනීවා සමුළුවට අසත්‍ය චෝදනා ඉදිරිපත් කිරීමය. ශ්‍රී ලංකාවට පැමිණෙන විවිධ ජාත්‍යන්තර නියෝජිතයන්ට අසත්‍ය තොරතුරු ඉදිරිපත් කිරීම ය.උතුරු පළාත් සභාවේ බලය ලබාගෙන මේ වන විට මාස කිහිපයක් ගත වී ඇතත්, පළාත් සභාව මගින් තමන්ට දැනෙන සංවර්ධනයක් සිදු නොවූ බව ප්‍රකාශ කරන්නේ උතුරේ දෙමළ ජනතාවම යි. ත්‍රස්තවාදය මුළුමනින්ම පරාජය කිරීමේ සිට මේ දක්වා උතුරු වසන්තය හා නැඟෙනහිර නවෝදය යටතේ එම පළාත්වල සංවර්ධන කටයුතු සිදුකරනු ලබන්නේ ආණ්ඩුව මගිනි. විග්නේශ්වරන්, සම්බන්ධන් යන මහත්වරුන් කටින් බතල කොළ පමණක් සිටුවන බව උතුරේ දෙමළ ජනතාව මේ වන විට තේරුම් ගනිමින් සිටිති.ස්ටීවන් රැප්ලා, ඩේවිඩ් කැමරන්ලා උතුරට පැමිණ මහ ඇමැති විග්නේශ්වරන්ලා, ආර්. සම්බන්ධන් ලා සමග රඟපාන නාටක, උතුරේ සාමාන්‍ය දෙමළ ජනතාවට මේ වන විට තිත්ත වී තිබේ. උතුරේ පොදු මහජන ගැටලු විසැඳීමේ න්‍යාය පත්‍රයෙහි ගමන් නොකොට, දෙමළ ජාතික සන්ධානය ගමන් කරනු ලබන්නේ කොටි හිතවාදීන් ගේ න්‍යාය පත්‍රය පෝෂණය කිරීමට ය. එම නිසා ඉදිරි මැතිවරණවල දී උතුරේ දෙමළ ජනතාව දෙමළ ජාතික සංවිධානයට මතක හිටින පාඩමක් උගන්වනු ඇති. එවිට 20% ක්ව පවතින උතුරේ ආණ්ඩුව සතු ඡන්ද ප්‍රතිශතය වැඩිවනවාට කිසිදු සැකයක් නැත. උතුරු හා නැඟෙනහිර පළාත්වලට ආණ්ඩුව මගින් ගෙන ගිය සංවර්ධන වැඩසටහන් ඉතා සාර්ථක බවත්, එම සංවර්ධන කටයුතු තව දුරටත් අවශ්‍ය බවත් උතුරේ දෙමළ ජනතාව ප්‍රකාශ කරති.උතුරු - නැඟෙනහිර පමණක් නොව, මුළු රටේම දැවැන්ත සංවර්ධන කටයුතු සිදුවන බව විපක්‍ෂයද පිළිගෙන තිබේ. රනිල් වික්‍රමසිංහ විපක්‍ෂ නායකවරයා මාර්ග කාපට් කරන්නේ කන්නදැයි විමසන්නේ ඒ නිසාය. ජනතා විමුක්ති පෙරමුණේ මන්ත්‍රීවරුන් පාර්ලිමේන්තුවේ දී මාර්ග කාපට් කිරීම හා අධිවේගී මාර්ග ගැන ප්‍රශ්න අඩියෙන් අඩියට අහන්නේ ඒ නිසා ය.විරුද්ධ පක්‍ෂයට අද කිසිදු සටන් පාඨයක් නැත. අඩුම ගණනේ ඉදිරි පළාත් සභා මැතිවරණය සඳහාවත් ඔවුන්ට සටන් පාඨයක් හෝ විකල්ප වැඩපිළිවෙළක් නොමැත. පසුගිය කාලය තුළ ඔවුන් ගෙන ගිය එක ම සටන් පාඨය වූයේ මත්කුඩු ය. එහෙත්, මත්කුඩු මැඬලීමට වත්මන් ආණ්ඩුව ගෙන තියන වැඩපිළිවෙළ අනුව, විපක්‍ෂයට ජනතාව අතරට යාම සඳහා එම සටන් පාඨය මදිය. පෙරට වඩා වැඩිපුර මත්කුඩු වැටලීම් සිදුකරන විට, විද්‍යුත් හා මුද්‍රිත මාධ්‍ය රැසකින් නිතරම මේ වැටලීම් ප්‍රචාරය වේ. එජාප ප්‍රවෘත්ති නිතරම ඇසෙන දකින නිසා සාමාන්‍යයෙන් කෙනෙකුට තේරෙන්නේ මත්කුඩුවලින් රට පිරී ඇති බවකි. එම කාරණය තමන් ගේ වාසියට හරවා ගෙන විරුද්ධ පක්‍ෂය කියා සිටින්නේ මත්කුඩු ප්‍රමාණය වැඩි වී තිබෙන බවයි. එහෙත් එම සටන් පාඨය සාර්ථක නොවන බව විරුද්ධ පක්‍ෂයට මේ වන විට තේරුම් ගොස් ඇත. එම නිසා සමහරෙක් ජිනීවා සමුළුව අල්ලාගෙන තිබේ.තවත් සමහරෙක් අධිවේගී මාර්ග අල්ලාගෙන තිබේ. ඇතමෙක් මාර්ග කාපට් කිරීම අල්ලාගෙන සිටී. එම නිසා නිසි සටන් පාඨයක් නොමැති විරුද්ධ පක්‍ෂය, තවත් බියවී සිටින්නේ මෙවර බස්නාහිර හා දකුණු පළාත් සභා මැතිවරණවලින් තමන්ගේ ඡන්ද පදනම තවත් කුජීත වන බැවිණි.එක්සත් ජාතික පක්ෂයත්, ජනතා විමුක්ති පෙරමුණත් තම වෘත්තීය සමිති නායකයන් කැඳවා විමසා සිටියේ, ආණ්ඩුවට එරෙහිව බරපතළ සටන් පාඨ නිර්මාණය කිරීමට තිබෙන හැකියාව පිළිබඳ යි. එහෙත්, “හිට්” වන සටන් පාඨ සොයා ගැනීමට එහිදී නොහැකි විය.මීට වසර කිහිපයකට පෙර වෘත්තීය සමිතිවලට ඕනෑ තරම් සටන් පාඨ තිබුණි. රාජ්‍ය ආයතන වසා දැමීමට එරෙහිව, රාජ්‍ය දේපළ විකිණීමට එරෙහිව, සේවක කප්පාදු කිරීම්වලට එරෙහිව පාරට බැස්ස වෘත්තීය සමිතිවලට එවැනි සටන් පාඨ දැන් නැත. සටන් පාඨ නොමැති නිසා ලිප්ටන් වටරවුම ද, කොටුව දුම්රිය පොළ ඉදිරිපිට ද පාළුවට ගොසිනි. කඳුළු ගෑස් රථවල ද මකුළු දැල් බැඳී තිබේ.මේ වෙනසට හේතුව හොඳ වීදි සටන්කරුවෙක් රට පාලනය කිරීමයි. සේවක ඉල්ලීම් හොඳින් දන්නා කොළඹ සිට කතරගමට සෑම වැලි කැටයක්ම පාගා තිබෙන මහින්ද රාජපක්ෂ මහතාට වෘත්තීය සමිති අරගල පිළිබඳ ජනතා විමුක්ති පෙරමුණෙන් ටියුෂන් අවශ්‍ය නැත. ජනතා විමුක්ති පෙරමුණට අවශ්‍ය නම් මහින්ද රාජපක්‍ෂ මහතාගෙන් ටියුෂන් ලබාගත හැකිය.මහින්ද රාජපක්‍ෂ මහතා කොළඹ සිට කතරගමට පාද යාත්‍රාව ගියේ මහත් වූ භීෂණයක් මධ්‍යයේ ය. ඔවුන් ගමන් කරන විට දකින්නට ලැබුණේ තැන තැන පිලිස්සුණු මළ සිරුරු ය.ඔවුන් පසුපසින් පැමිණියේ භීෂණයට එරෙහි පොදු ජනතාවයි. එදා වීදි සටන්කරුවන් ලෙස ශබ්ද ඝෝෂ, ජන ඝෝෂා පවත්වමින් මහින්ද රාජපක්‍ෂ මහතා ක්‍රියා කළේ එදා ආණ්ඩුව ප්‍රතිපත්තියක් ලෙස ගෙන ගිය රාජ්‍ය දේපළ පෞද්ගලීකරණයට එරෙහිව ය. රාජ්‍ය ආයතන 50 කට අධික සංඛ්‍යාවක් එදා බලා සිටියදී කුණු කොල්ලයට විකුණු ආකාරය අමතක නොවේ.එදා මහින්ද රාජපක්‍ෂ මහතා පාරට බැසීමට අවශ්‍ය කරන සටන් පාඨ ඕනෑ තරම් තිබිණ. එක් පැත්තකින් භීෂණය තිබූ අතර, තවත් පැත්තකින් ක්‍රියාත්මක වූයේ රාජ්‍ය දේපළ කුණු කොල්ලයට විකුණා ගනිමින් දේශපාලනඥයින්ගේ සාක්කු පුරවා ගත් වැඩපිළිවෙළකි.වර්තමානයේ දී එවැනි තත්ත්වයක් නැත. වසර 30කට අධික කාලයක් තිස්සේ පැවති යුද්ධය නිමා කිරීම සඳහා නායකත්වය ලබා දුන්නේ ජනාධිපතිතුමා ය.ලෝකයේ දරුණුතම ත්‍රස්තවාදී සංවිධානයෙන් පීඩා වින්ද, භීෂණයට මුහුණ දුන්න ජනතාවට දැන් එවැනි භීෂණයක් නැත. සිංහල, දෙමළ, මුස්ලිම් සියලුම ශ්‍රී ලාංකිකයෝ නිදහසේ ජීවත් වෙති. යුද්ධයේ අඳුරු සෙවණැලිවලින් මුහුණ වැසී ගිය දරුවන්ගේ මුහුණුවලට දැන් එළිය වැටී තිබේ. ඔවුන්ගේ අනාගතය දීප්තිමත් වී ඇත.මහින්ද රාජපක්‍ෂ මහතා ජනාධිපතිවීමෙන් පසු මේ රටේ කිසිදු දේපළක් පෞද්ගලීකරණය කළේ නැත. වසා දැමීමට සූදානම්ව තිබුණු රාජ්‍ය ආයතන රැසක් යළිත් රටේ සංවර්ධනයට එක්කර ගන්නේ, ඒවා යළිත් නගා සිටුවමිණි. වසා දමනවා වෙනුවට කළේ මීට පෙර පැවති ආණ්ඩු පෞද්ගලීකරණය කරන ලද දේපළ යළිත් රජයට පවරා ගැනීමයි.ශ්‍රී ලංකන් ගුවන් සේවය, ශ්‍රී ලංකා රක්‍ෂණ සංස්ථාව, ෂෙල් ගෑස් සමාගම ඇතුළු ආයතන රැසක් එසේ යළි රජයට පවරා ගැනීමට ක්‍රියා කළේ ය. මීට පෙර පැවති එක්සත් ජාතික පක්‍ෂ ආණ්ඩුව දුම්රිය අධිකාරියක් බවට පත් කිරීමට අවශ්‍ය කෙටුම්පත් සකසා තිබුණු අතර, එය වළක්වමින් දුම්රිය දෙපාර්තමේන්තුව දිගටම පවත්වාගෙන යාමට ක්‍රියා කළේ ද මහින්ද රාජපක්‍ෂ මහතා ය. මීට අමතරව පාඩු ලබන බව පවසමින් රාජ්‍ය ආයතන විකුණා දැමීම සඳහා පිහිටුවා තිබූ ආයතන අහෝසි කිරීමට ද තීරණය කෙරිණ.මීට අමතරව සේවක කප්පාදුව වෙනුවට මහින්ද රාජපක්‍ෂ මහතා කළේ සේවක සුරක්‍ෂිත භාවය වැඩි කරමින් රැකියා අවස්ථා ප්‍රමාණය වැඩිකිරීම ය. 2001 – 2004 වකවානුව තුළ මේ රට පාලනය කළ එක්සත් ජාතික පක්‍ෂය, රාජ්‍ය ආයතන ගණනාවක් වසා දමා, තවත් ගණනාවක් විකුණා දැමීමට කටයුතු සම්පාදනය කළේ ය. ඊට අමතරව “යළි පුබුදමු” ශ්‍රී ලංකා වැඩසටහන හරහා තවත් ආයතන ගණනාවක් විකුණා දැමීමට පිඹුරුපත් සකස් කෙරිණ. පටි තද කරගන්නා ලෙස ඉල්ලමින් රාජ්‍ය අංශයේ එකදු රැකියාවක් අලුතින් ලබාදීමට ක්‍රියා නොකළේ ය. ලක්ෂ 8 ක් පැවති රාජ්‍ය සේවකයන්ගේ සංඛ්‍යාව තවත් අඩු කිරීමට ප්‍රතිපත්ති තීරණයක් ගත්තේ ය. එදා මහින්ද රාජපක්ෂ මහතා මේ තීරණවලට එරෙහිව සටන් කළේ ඒවාට එරෙහිව රට වෙනුවෙන් රටේ අනාගතය බාරගන්න සිටින දරුවන් වෙනුවෙන් සටන් කළ යුතු නිසාය.ලක්‍ෂ 8ක් පමණ රාජ්‍ය සේවකයින් ප්‍රමාණය ලක්ෂ 14 දක්වා ලක්ෂ 6කින් වැඩි කිරීමට ක්‍රියා කළේ ද මහින්ද රාජපක්‍ෂ මහතා ය. රැකියා විරහිත උපාධිධාරීන්ගේ සංගම් අද හොයා ගන්නවත් නැත. රැකියා ඉල්ලා උපාධිධාරීන් හංදි ගානේ බෝඩ් ලෑලි උස්සාගෙන සිටි යුගය අවසන් කළේ ද ජනාධිපතිතුමා ය.මේවා ගැන එක්සත් ජාතික පක්‍ෂයට හා ජනතා විමුක්ති පෙරමුණට කට උත්තර නැත. විශේ්ෂයෙන්ම බොරු සටන් පාඨ කියමින් ජනතා විමුක්ති පෙරමුණට තවත් මේ රටේ ජනතාව රැවටිය නොහැකි බව මෙවර පළාත් සභා මැතිවරණයෙන් යළිත් ඔප්පු වනු ඇත. සැබෑ ජනතා ගැටලු වෙනුවෙන් ‍ෙකාළඹ සිට කතරගමට කෙසේ වෙතත් හැකිනම් කොළඹ සිට කළුතරට පාගමනින් ගමන් කර පෙන්වන ලෙස රනිල් වික්‍රමසිංහ, අනුර කුමාර දිසානායක යන මහත්වරුන්ට අභියෝග කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=f1402173</link>
    <topic>කඩුවකින් මට කෙටුවොත්කඩුවයිඅතයි දෙකමඉවරයි</topic>
    <author>සංවාද සටහන උපාලි කරුණාරත්න ඡායාරූප- නිරෝෂණ පෙරේරා (රත්නපුර දිසා විශේෂ)</author>
    <content>සාමාන්‍ය ජීවිතයේදී සිනාසෙමින් , සැහැල්ලුවෙන් කල් ගෙවන මේ මිනිසා අංගම්පොර සටනකට තවත් සටන් කරුවෙකු හා පිවිසුණහොත් ඉතා බිහිසුණුය. ඔහු සටන් කරන ආකාරය දැකීම පවා බියජනක හැඟීම් උපදවයි. එවැනි අවස්ථාවන්හිදී ඔහුගේ මුහුණේ ස්වභාවය අති ‍ෙරෟද්‍රය. එමෙන්ම පරසතුරන්ට එරෙහිව අතීතයේ සිටි ප්‍රබල අංගම්පොර ශූරයන් සටන් කළේද මෙයාකාරයෙන් යැයි මොහුගේ සටන් විලාසය දකින්නකුට සිතිය හැකිය.මේ ප්‍රබල අංගම්පොර සටන් ගුරුවරයාගෙන් තරුණයින් සහ කුඩා දරුවන් ගණනාවක්ද ශිල්ප හදාරති. ඉන් එක් තරුණයෙකු ශක්තිමත්ව නිමවා තිබූ කඩුවක් තම බඩට තදකර එය නවමින් අංගම්පොර ශිල්පයේ තිබෙන ප්‍රබලත්වය ගුස්ති පිටුවට පෙන්නුම් කළේය. තවෙකෙක් ලෙලි ගැසූ පොල් ගෙඩියක් එක් අත් පහරකින් කුඩුකර පෙන්නුවේය. මේ සෑම වික්‍රමයක්ම කිරීමට පෙර මොවුන් තම ගුරුවරයාගෙන් අවසර ලබා ගත්ෙතා්ය. මෙවර සංවාදයට එක් වන්නේ ඒ ප්‍රබල අංගම්පොර ගුරුවරයාය. ඔහු රාජා වික්‍රමාරච්චි විමලදාසයි.අංගම්පොර ශිල්පය පිළිබඳ මගෙ පියා උගන්නපු කොටස් ටික මම දන්නවා. එහි තිබෙන නක්ෂත්‍රය , භාවනා ක්‍රම , අංගම් යන්ත්‍ර කලාව , මන්ත්‍ර කලාව , අංගම් සටන් කලාව , කඩුව , කලාකිරිඤ්ඤය , හෙල්ල , වේලායුධය , මුහුදු බෙල්ලා , කිනිස්ස වැනි දරුණු ආයුධවලින් සටන් කරන ආකාරය මා පුහුණු වී තිබෙනවා. එවැනි ආයුධ භාවිත කරමින් යමෙක් ප්‍රහාරයක් එල්ල කළොත් බේරෙන ආකාරයත් ඉගෙන ගෙන තිබෙනවා.අප කටයුතු කරන සිව් හෙළ ජාතික අංගම්පොර ශිල්ප කලා සම්මේලනයට රටේ විවිධ ප්‍රදේශයන්හි සිටින අංගම්පොර ශිල්පීන් එකතු වෙලා තිබෙනවා. මොරටුව , ජා ඇල , කලුතර , මහරගම , නාවින්න , හක්මන , තලවකැලේ , අම්පාර වැනි ප්‍රදේශවලින් ඔවුන් පැමිණෙනවා.මං අයිති වෙන්නේ වික්‍රමාරච්චි අංගම්පොර සටන් ශිල්ප පරපුරට.මම සොයා ගෙන තිබෙන ආකාරයට නම් සුදලීය , මරුවල්ලිය කියා පරපුර දෙකක් නැහැ. සබරගමු පළාතෙන් නුවරට සංක්‍රමණය වූ එක් පවුලක ඥාති පිරිසක් තමා සුදලීය , මරුවල්ලිය නොහොත් උඩුපිල , යටිපිල කියල සංවිධානය වෙලා තිබෙන්නෙ.සබරගමු පළාත. මේ සම්බන්ධයෙන් විවාදයක් කිරීමට , සාකච්ඡාවක් කිරීමට මම සූදානම්. අවුරුදු 40 ක් තිස්සෙ මේ පිළිබඳ සොයා බලා තිබෙනවා.නැහැ. තවත් පරම්පරා ගණනාවක් තිබෙනවා. මඩුවන්වල පරම්පරාව , එක්නැලිගොඩ පරම්පරාව , අංගම්මන පරම්පරාව , වෙරලුපේ පරම්පරාව . අතීතයේ අපේ වික්‍රමාරච්චි පරපුරේ සිටි ප්‍රබල අංගම්පොර සටන් ශිල්පීන් එම පරම්පරාවල ශිල්පීන් සමඟ සම්බන්ධතා පවත්වා තිබෙනවා. හැබැයි මම ඉතා ආඩම්බරයෙන් කියන්නෙ සබරගමුවේ වික්‍රමාරච්චිලා අතර තමයි අංගම්පොර ශිල්පය රටට පෙනෙන්ට භාවිත වන්නෙ.මම නම් දකින්නෙ ඒ අය අතුරින් නියම අංගම්පොර සටන් ශිල්පය උගන්වන්නෙ කීප දෙනෙකු බව. මිශ්‍ර වූ සටන් ක්‍රම තමයි අංගම්පොර යයි කියා බොහෝ දෙනා උගන්වන්නෙ. ඔවුන් අත් පහරවල් , පා පහරවල් එල්ල කරන ආකාරයෙන් ඒක පෙනෙනවා.මම තවමත් ජීවත් වන්නෙ අවුරුදු 35 ක තරුණයෙකු වගේ.මෙම ශිල්පය ඉගෙනීම ආරම්භ කරන විට මට අවුරුදු 6 - 7 ක් විතර ඇති. මගෙ පවුලෙ පිරිමි අට දෙනෙක් සහ කාන්තාවෝ හතර දෙනෙක් සිටියා. මේ දොළොස් දෙනාටම තාත්ත හැකි සෑම අවස්ථාවකම අංගම්පොර ශිල්පය ඉගැන්වූවා.මා මුලින්ම මේ ශිල්පය හැදෑරුවෙ අමුඩය ගහගෙන. ඔළුව බූ ගාන්නත් සිද්ධ වුණා. මගෙ අම්ම මා අතට ලෙලි ගහපු පොල් ගෙඩියක් දුන්නා. ඒක අරගෙන තාත්තගෙ දෙපතුල ළඟ තියල තාත්තට වැඳල ඔහු අතට ඒක දුන්නා. එම පොල් ගෙඩිය ඔහු මගෙ ඔළුව උඩ තියල ගාථාවක් කියල පොළොවෙ ගහල තමයි අංගම්පොර ශිල්පයේ අඩිය තබන්න ඉගැන්වීම ආරම්භ කළේ.ඔහුගෙ තාත්තගෙන්. ඒ කියන්නෙ මගේ සීයාගෙන්. අපේ පරපුරේ අංගම් ශිල්පය විකාශනය වුණේ පරපුරෙන් පරපුරටයි. ඒ නිසා මගේ පරපුරේ පුද්ගලයින් වෙනත් පරම්පරාවලින් අංගම්පොර ඉගෙන ගෙන නැහැ.විවිධ අයට යම් යම් ප්‍රමාණවලින් උගන්වා තිබෙනවා. සබරගමු නර්තන පර්යේෂණ පුහුණු ආයතනයේ ශිෂ්‍යාවන් විශාල පිරිසක්ද යම් ප්‍රමාණයකට මෙය මගෙන් ඉගෙන ගත්තා. දැනට මා ළඟ ශිෂ්‍යයින් දස දෙනෙක් ඉතා ක්‍රමානුකුලව අංගම්පොර සටන් ඉගෙන ගන්නවා.1963 වර්ෂයේ මම සේවය කරමින් සිටියෙ රඹුක්කන්ද වත්තෙ. එහි සිටි සුදු මහත්තයෙකුට එක්තරා පුද්ගලයෙක් කෙටේරි පහරක් එල්ල කරන්න උත්සාහ කළා. මම ක්ෂණිකව ඉදිරියට පැනල එම පහර වළක්වා එම පුද්ගලයාට වැලමිටෙන් පහරක් එල්ල කළා. ඔහුට බොහෝ කාලයක් කිහිලිකරුවෙන් යන්න සිද්ද වුණා. මේ රඹුක්කන්ද වතුයාය මැණික්වලට ප්‍රසිද්ධයි. මට එහි තිබූ රාජකාරියක් තමා මැණික් ගැරීමට බලෙන් පැමිණෙන දරදඬු පුද්ගලයන්ව පලවා හැරීම , හොරෙන් රබර්කිරි කැපීම නැවැත්වීම වැනි කාරණා. මේ කාර්යයේදී මමත් සමඟ තව චන්ඩි තුන්දෙනෙක් කටයුතු කළා. හැබැයි ඔවුන් අංගම්පොර සටන් කරුවො නොවෙයි. ඒත් ඔවුන් බය නැහැ.මම බොහෝ චණ්ඩින්ව මට්ටු කරල තිබෙනවා. මගේ පහරවල් අනිවාර්යයෙන්ම යන්නෙ මර්මස්ථානවලටයි. ඒකයි අපි කාටවත් ගහන්නෙ නැත්තෙ.පළමුවෙන්ම භාවනාව පුරුදු කරන්න ඕනෙ. එවිට හිත එක්තැන් කරගන්න පුළුවන් වෙනවා.මෙහිදී අප රටේ පවතින නීතිය පිළිබඳ සිතන්න ඕනෙ. මම ඕනම පුද්ගලයෙක් සමග අංගම්පොරයකට සූදානම්.අත් දෙකයි කකුල් දෙකයිනෙ බෲස්ලිගේ ගෝලයෙකුට වුණත් තියෙන්නෙ.කඩුවක් රැගෙන සටනකට පැමිණෙනවා නම් කොන්දේසි කීපයක් මා ඉදිරිපත් කරනවා. ජීවිතවලට වග නොකියන බවට කොන්දේසිය පිළිගන්න ඕනෙ. මා අතින් සතුරා විනාශ වුවත් මට නීතිමය ආරක්ෂාවක් ලබාදිය යුතුයි. ඒකට හේතුව තමයි කඩු සටනකට පැමිණෙන සතුරාව තත්තපර ගණනකදී කපා බිම දාන්න මට පුළුවන් වීම.මා දන්නා තරමින් මුහුදුබඩ ප්‍රදේශවල තමා මේ ශිල්පය පැවතියේ. මෙහිදී මම තවත් කාරණයක් මතක් කරනවා. චීනාඩි අංගම්පොර වන්නෙත් නැහැ. අංගම්පොර චීනාඩි වන්නෙත් නැහැ කියන එක. චීනාඩි කියන්නෙ වටිනා සටන් ශිල්පයක්.නැහැ. මම ඉගෙන ගෙන තිබෙන්නෙ අංගම්පොර විතරයි. වෙනත් සටන් ශිල්ප ඉගෙන ගන්න අවශ්‍යතාවයක් තිබුණා නම් රුපියල් පහට ඒ කාලේ කරාතේ සටන් ක්‍රමය ඉගෙනීමට අවස්ථාව තිබුණා. මගේ තාත්ත නිරන්තරව කීවේ පරම්පරාවෙ තිබෙන අංගම්පොර සටන් ශිල්පය ඉගෙන ගත්තහම ප්‍රමාණවත් කියලයි.පැමිණ තිබෙනවා. මා සමඟ අවුරුද්දක් ඉගෙන ගත්තොත් ඒ ශිල්පීන්ට අංගම්පොරවල තිබෙන ගැඹුර , යථාර්ථය තේරුම්ගන්න පුළුවන්.මගෙ තාත්තා. ඔහුගෙ නම වික්‍රමාරච්චි රොමියෙල් අප්පුහාමි.කඩවර දෙවියන්ට , කාලි මාතාවට , කතරගම දෙවියන්ට , විශ්ණු දෙවියන්ට අප පුද පූජා පවත්වනවා. මා ළඟට පළමුවෙන්ම අංගම්පොර ඉගෙන ගැනීමට පැමිණෙන ශිෂ්‍යයින්ද සම්බන්ධ කර ගන්නෙ පූජා පවත්වලා. තෝරා ගත් පුද්ගලයින්ට පමණයි අංගම්පොර සටන් ශිල්පය උගන්වන්නෙ.ගෞරවාන්විතව ආරාධනාවක් ලැබුණොත් සලකා බලනවා.මගෙ බිරිද කීවොත් දැන් අංගම්පොර ශිල්පය උගන්වා ඇති කියලා මම එදාට නවත්වනවා. මම තාම තරුණයි කියායි මට සිතෙන්නෙ. අවුරුදු 22 -23 තරුණයින් සමඟ මට තවම හොඳට පොර අල්ලන්න පුළුවන්.අතීතියේ එක්තරා දවසක මම රාත්‍රියේ ගමන් කරමින් සිටින අවස්ථාවක සැඟවී සිටි පුද්ගලයෙකු මට කඩු පහරක් ගැසුවා. ක්ෂණිකව එය වළක්වා මම එම පුද්ගලයාගේ අත කැඩුවා. මාස හයක් අත එල්ලාගෙන සිටින්න ඔහුට සිදු වුණා. මට තිබෙන්නෙ සටන්කාමී ජීවිතයක්.අපේ තාත්තල සිංහල අවුරුදු දවසට අංගම්පොර පෙන්නුවා. 1949 වර්ෂයේ විතර සිට ඒ සම්බන්ධව මගේ මතකය තිබෙනවා. අවුරුද්දට අංගම්පොර පෙන්වන්න අපේ ඥාතියො අමුඩ ගහගෙන රාත්‍රි කාලවලදී පුහුණුවීම් කළා මට මතකයි. ඒ දිනවල මස් , මඤ්ඤොක්කා , කොස් හට්ටි ගණන් අපේ ගෙදර උයනවා.ඔව්. සතුරු බලකොටුවලට ඇතුළු වීමේ උපක්‍රමයක් වශයෙන් නර්තනය යොදා ගත්තා.බේරෙන්නම බැරි වුණොත් මගේ සටන් ශිල්පය පාවිච්චි කරන්න සිදුවෙනවා. එවිට සතුරාට අනිවාර්යයෙන් හානි සිදුවෙනවා.අපේ පරම්පරාව දන්න ප්‍රමාණයට මරුනිල 107 ක් තිබෙනවා. සමහර පහරවල් මරු නිලයකට එල්ල කළහොත් එල්ල කළ දිනයේ සිට මාස තුනක් ඇතුළතදී හානි පැමිණෙනවා. අංශභාගය වැනි තත්ත්වයන්ද මරු නිලයකට පහරක් වැදුනොත් ඇති වෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>17</day>
    </date>
    <link>http://www.dinamina.lk/2014/02/17/_art.asp?fn=f1402174</link>
    <topic>මානව හිමිකම් වර්ණාලේපයේ නව යටත් විජිත භූමිකාව</topic>
    <author>ධම්මික සෙනෙවිරත්න</author>
    <content>කාලාන්තරයක් මුළුල්ලේ සිය යටත් විජිත ලෙස පැවැති රාජ්‍යයන් තවදුරටත් ආර්ථික, දේ්ශපාලන, සමාජීය හා සංස්තෘතික වශයෙන් තමන්ට අවනතව තබා ගැනීම සඳහා අධිරාජ්‍යවාදී බලවතුන් විසින් අඳින ලද සැලසුම් “නව යටත් විජිතවාදය” යනුවෙන් හඳුන්වා දෙනු ලැබුවේ ඝානා ජනාධිපති ක්වාෙම් න්කෘමා ය.පශ්චාත් දෙවැනි ලෝක සංග්‍රාම අවදිය හා යටත් විජිත වශයෙන් පැවැත නිදහස ලැබූ අප්‍රිකානු රටවල් මත ආර්ථිකමය හා සංස්කෘතිකමය වශයෙන් බලපැවැත්වූ යුරෝපියානු පීඩනය ඔහු එලෙස විස්තර කළේ 1965 වර්ෂයේ දී ය. ඒ; නව යටත් විජිතවාදය පිළිබඳ මෙතෙක් ලියැවී ඇති අගනා කෘතියක් ලෙස පිළිගැනෙන “නියෝ ෙකාලෝනියලිස්ම්, ද ලාස්ට් ස්ටේජ් ඔෆ් ඉම්පීරියලිස්ට්” නම් කෘතිය ලියමිනි. දේශපාලන විද්‍යාඥයකු වන න්කෘමා 1960 – 1966 වකවානුවේ ඝානාවේ ජනාධිපති ධුරය දැරීය. ඔහුගේ ආණ්ඩුවට එරෙහිව ද අමෙරිකා හා ඉංගිරිසි ආණ්ඩු විසින් හමුදා බලය යොදවන ලදී.කාලයක් තමන් විසින් සූරාකනු ලැබූ රාජ්‍යයක් මත තවදුරටත් සිය අණසක පැතිරවීමට වුවමනා වූ විට එදා යටත් විජිත බලවතුන් වූ නව අධිරාජ්‍යවාදීන් නූතනයේ යොදාගත් උපක්‍රමය නව යටත් විජිතවාදය යි. එහිදී හුදෙක් හමුදා බලය යෙදවීමක් අදහස් නොකෙරේ. ඒ වෙනුවට නව උපාය – උපක්‍රම භාවිත කෙරිණි.එහෙත් අවශ්‍ය වූ විට හමුදා බලය යෙදවීමට ද ඔවුන් නොපැකිළෙන බවට උදාහරණ ගණනාවක් ම දැක්විය හැකිය. 1958 ඉංගිරිසි - අමෙරිකානු හමුදා මැදපෙරදිග ආක්‍රමණය කිරීම, 1960 පැට්‍රිස් ලුමුම්බාගේ ආණ්ඩුව පෙරළා දැමීම, 1964 ඉංගිරිසි - අමෙරිකා - බෙල්ජියම් හමුදා එක්ව සිදුකළ ස්ටැන්ලිවිල් ආක්‍රමණය, අමෙරිකාව විසින් වියට්නාමය ආක්‍රමණය කිරීම, 1965 දී ඉන්දුනීසියානු ආණ්ඩුව පෙරළා දමමින් සිදුවූ හමුදා කුමන්ත්‍රණයට සහාය වීම, පෙර සඳහන් කළ න්කෘමාගේ ආණ්ඩුවට එරෙහිව හමුදා බලය යෙදවීම සැලකිය හැකිය.මෑත ඉතිහාසයේ දී ඇෆ්ගනිස්ථානය ආක්‍රමණය කිරීම හා ඉරාක ආක්‍රමණය ද ඒ අතර වෙයි.සමහර විට ශ්‍රී ලංකාව ත්‍රස්තවාදය පරාජය කිරීම සඳහා සිදු කළ මානුෂීය මෙහෙයුමේ අවසන් අදියරේ දී ද එවැනි මෙහෙයුමක් සිදුවීමේ අවදානම තිබිණි. වාසනාවකට එය වැළැකී ගියේ ශ්‍රී ලංකාව කිසිවෙකුටත් වැඩිදුර සිතීමට කාලය ලබා නොදෙමින් හා කිසිවකුත් අපේක්‍ෂා නොකළ අන්දමින් එම මෙහෙයුම සම්පූර්ණ කරන ලද බැවිනි. දැන්, ජිනීවා නුවර දී මානව හිමිකම් යනුවෙන් වර්ණාලේප කරන ලද ගිලටිනය අමෙරිකාව සහ බටහිර බලවතුන් විසින් ශ්‍රී ලංකාවට එරෙහිව සූදානම් කරමින් සිටින්නේ එදා, 2009 දී සිය වෑයම ව්‍යර්ථවීමේ වාඩුව ගැනීමටත් එක්කම බව ඉතා පැහැදිලි කාරණයකි.ඉරාකයේ සදාම් හුසේන් අමෙරිකාවට අවනත විණි නම් අදත් ඉරාකයේ බලයේ සිටින්නේ ඔහු ය. අමෙරිකාව සමඟ ගිවිසුමකට ගියේ නම් ලිබියානු නායක කර්නල් මුවම්මර් ගඩාෆි ද අදටත් යහතිනි. ශ්‍රී ලංකාවට එරෙහිව නව අධිරාජ්‍යවාදී බලවතුන් මානව හිමිකම් පිළිබඳ මන්ත්‍රය ජප කරමින් සිටින්නේ ද තමන්ට අවනත නොවී ශ්‍රී ලංකාව ත්‍රස්තවාදය පරාජය කළ බැවිනි. ශ්‍රී ලංකාව යනු එක්සත් ජාතීන්ගේ සංවිධානයේ ආරම්භක අවදියේ පටන්ම කටයුතු කරන එම පරමාර්ථ අනුව ක්‍රියාකර ඇති ගෞරවනීය සාමාජිකයෙකි. එය ඉතිහාසයේ කිසි විටෙකත් අන් කිසිදු ස්වෛරී රාජ්‍යයක් ආක්‍රමණය කළ රාජ්‍යයක් නොවේ. සෙසු ස්වෛරී රාජ්‍යයන් හි අභ්‍යන්තර කටයුතු සඳහා එය කිසි කලෙකත් මැදිහත්වීම් කර නැත. එමෙන්ම ශ්‍රී ලංකාව ලෝක සාමය වෙනුවෙන් ඉහළින්ම පෙනී සිටි රාජ්‍යයකි. එවැනි පසුබිමක එක්සත් ජාතීන්ගේ සංවිධානය පවා පෙනී සිටිය යුත්තේ සිය සාමාජික රාජ්‍ය වෙනුවෙන් බවට සැකයක් නැත. එහෙත් භාවිතය ඊට වෙනස් ය. වත්මන් ලෝක රටාව තුළ එක්සත් ජාතීන්ගේ යන්ත්‍රණය හසුරුවමින් ඇත්තේ ද අමෙරිකාව සහ බලවත් රටවල් අතළොස්සක් විසිනි. ශ්‍රී ලංකාවට එරෙහිව ජිනීවා නුවර දී රඟ දැක්වෙන මානව හිමිකම් රංගනය අධ්‍යක්‍ෂණය කරන්නේ ද මේ බලවතුන් ය. අනෙක් අතට ස්වෛරී රාජ්‍යයක අභ්‍යන්තර කටයුතු සඳහා අත පෙවීම එක්සත් ජාතීන්ගේ පරමාර්ථ වලට ද පටහැනිය. එසේ වුවද ආසන්න දශක කිහිපය මුළුල්ලේම එක්සත් ජාතීන්ගේ සංවිධානයේ භූමිකාව එහි පරමාර්ථ සමඟ ගැටෙන අවස්ථා සුලභ බවට චෝදනා එල්ල විය.යටත් විජිත වශයෙන් පැවත නිදහස ලබා ජාතික රාජ්‍ය වශයෙන් මතුවූ රටවල් අස්ථාවර හා අසාර්ථක රාජ්‍ය බවට පත් කිරීමේ නව අධිරාජ්‍යවාදී වුවමනාව ඉතාමත් සැලසුම්සහගතව හා උපායශීලීව ක්‍රියාවට නැංවීම පිළිබඳ නිදසුන් කොතෙකුත් අන්තර්ජාතික දේශපාලන ක්‍ෂේත්‍රයේ දැකිය හැකිය. ශ්‍රී ලංකාවට ද ඒ පිළිබඳ අත්දැකීම් තිබේ. එල්.ටී.ටී.ඊ ත්‍රස්තවාදය පරාජය කිරීම සඳහා ශ්‍රී ලංකාව තීරණාත්මක ක්‍රියාදාමයක යෙදී සිටියදී මේ රට “අසාර්ථක රාජ්‍යයක්” ලෙස ලේබල් කිරීමට අමෙරිකාවට සහ බටහිර බලවතුන්ට විශාල වුවමනාවක් තිබිණි. නාවික, ගුවන්, සංචාරක ආදී මෙරටට ඉතා වාසිදායක අන්දමින් මෙහෙය විය හැකි ක්‍ෂේත්‍ර ඔස්සේ රට ආර්ථික පීඩනයකට හසු කිරීම ද සිදු විය. යටත් විජිත පාලන ප්‍රතිපත්තිවලද ප්‍රතිඵලයක් ලෙස ජනිත වූ බෙදුම්වාදී යුද්ධයේ පැටලී එහි කෙළවර ශ්‍රී ලංකාව අසාර්ථක රාජ්‍යයක් වනු දැකීම එදා යටත් විජිත හාම්පුතුන් වූ අද නව අධිරාජ්‍යවාදී බලවතුන් ලෙස පෙනී සිටින ජාතීන්ගේ අපේක්‍ෂාව විය. හොරාට කලින් කෙසෙල් කැන වැට පනින්නාක් මෙන් ඉක්මනින්ම කල එළි බැස්සේ ඒ වුවමනාවයි. එහෙත්, ශ්‍රී ලංකාව අසාර්ථක රාජ්‍යයක් වනු දැකීමේ සිහිනය බිඳ වැටිණි. ඉන්පසුව, එය අස්ථාවර රාජ්‍යයක් බවට පත් කිරීම සඳහා කළ හැකි සියල්ල කිරීම නව අධිරාජ්‍යවාදී බලවතුන්ගේ වුවමනාව වී තිබේ. සිය න්‍යාය පත්‍රය ක්‍රියාවට නැංවීමේ දී ඔවුන් අනුගමනය කරන ජනප්‍රිය ක්‍රමයක් බවට රටවල් අස්ථාවර කිරීම දැකිය හැකිය. රටක දේශපාලන සමාජීය හා ආර්ථික ස්ථාවරභාවය බිඳ වැටීම යනු සිය උපායමාර්ග සපුරාගැනීම සඳහා වන අවකාශය විශාල ලෙස නිර්මාණය වීමක් බව ඔවුහු දනිති. යටත් විජිත ලෙස පැවැති රටවල් යම් ආර්ථික වර්ධනයක් අත්කර ගැනීම පිළිබඳ උරණ නොවුව ද එම රටවල් ආර්ථික නිදහස අත්පත් කර ගැනීම සඳහා දරන ප්‍රයත්නයට නව අධිරාජ්‍යවාදීහු එරෙහි වෙති. වත්මන් ශ්‍රී ලංකාව ඉදිරිපිට ඇති විශාලම අභියෝගය වන්නේ ද ආර්ථික සංග්‍රාමය දිනා ගැනීම යි. එය ජයගන්නා තුරු ආර්ථික වශයෙන් රටට එල්ල කළ හැකි පීඩනය ණය ආධාර, සහන ආදී නොයෙක් ක්‍ෂෙත්‍ර ඔස්සේ එල්ල කිරීමට ඔවුහු නොපැකිළෙති. ශ්‍රී ලංකාවේ ඇඟලුම් කර්මාන්තයට ජී.එස්.පී + සහනය මඟින් ඔවුන්ට ලබාදී තිබූ වාසිදායක තත්ත්වය අවුරණු ලැබුවේ එය කපා හරිමිනි. වරෙක කියුබාවෙන් මිලදී ගැනීමට පොරොන්දු වී සිටි සීනි තොගයක් මිලදී නොගැනීමෙන් අමෙරිකාව අපේක්‍ෂා කළේ ද කියුබානු ආර්ථිකයට බලපෑම් එල්ල කිරීමයි. කියුබාව එම අර්බුදකාරී තත්ත්වයෙන් ගොඩ ඒමට සමත් වූයේ සෝවියට් දේශය ඇතුළු සමාජවාදී රටවල් කිහිපයක් එම සීනි තොගය මිලදී ගත් බැවිනි. රටවලට එරෙහිව ‘ආර්ථික සම්බාධක’ පැනවීම ඊට වඩා බියකරු අවියක් භාවිත කිරීමකි. කියුබාවට එරෙහි අමෙරිකා සම්බාධක දශක ගණනාවක් තිස්සේ ක්‍රියාත්මක ය. අමෙරිකාවේ ඩිමොක්‍රටික් පක්‍ෂය බලයට පත් වුවද කොන්සර්වෙටිව් පක්‍ෂය බලයට පත්වුවද එහි වෙනසක් සිදුවී නැත.සියලු බලපෑම් අබියස පවා කියුබාව නොසැලී නැඟී සිටියදී අමෙරිකාව කළේ සී.අයි.ඒ සංවිධානය ලවා කියුබානු නායක පිදෙල් කස්ත්‍රෝ ඝාතනය කිරීමට වෑයම් කිරීම යි. ඝාතන කුමන්ත්‍රණ 400 – 500 ක් පමණ සිදු කළ ද පිදෙල් ගේ ජීවිතයට හානියක් කළ නොහැකි විය.තවමත් ඔහු නිරුපද්‍රිතව සිටී. නව අධිරාජ්‍යවාදයේ කේන්ද්‍රීය බලවතා බවට පත්ව සිටින්නේ අමෙරිකාව බවට විවාදයක් තිබිය නොහැකිය. සෙසු අධිරාජ්‍යවාදී බලවතුන්ට වඩා වැඩි වේගයකින් අමෙරිකාව නව යටත් විජිතවාදී න්‍යාය පත්‍රය දිගහරිමින් ඇති අයුරු දක්නට තිබේ. බෙදා වෙන් කිරීම මඟින් අලුත් ලෝක සිතියමක් ඇඳීමේ අමෙරිකානු වුවමනාව මේ න්‍යාය පත්‍රයට අනුගත ය. ලොව ඇතැම් රටවල් හෝ කලාප සම්බන්ධයෙන් ඔවුන් ඇඳ ඇති එවැනි සිතියම් ප්‍රසිද්ධියට පත්වූ අවස්ථා ද තිබේ. ‘අරාබි වසන්තය’ වැනි අලංකාර නම් වලින් වැසී දියත් වෙමින් ඇත්තේ ඒ ක්‍රියාදාමයම බව හඳුනාගැනීම අපහසු නැත. එය හුදෙක් අරාබි රටවල ආඥාදායක පාලන තන්ත්‍රයන් වෙනස් කිරීම හෝ එකී රටවල ජනයාට නිදහස දිනා දීම පිළිබඳ කාරණයක් නොවේ.තවමත් ලොව රටවල් හා දූපත් 1/3 කට ආසන්න සංඛ්‍යාවක අමෙරිකානු යුද කඳවුරු පැවැතීම පිළිබඳ කාරණය ද මෙකී න්‍යාය පත්‍රයට අනුවම තේරුම්ගත හැකිය. මේ පිළිබඳ කදිම විග්‍රහයක් “බටහිර බලය හා ලංකාවේ ඉරණම” කෘතියේ දැක්වේ. “... පැරැණි යටත් විජිත බලවතුන් පන්නා දැමූ අමෙරිකා එක්සත් ජනපදය ඔවුන්ගේ පැරැණි යටත් විජිත රටවල් සහිත පෙදෙස් වන අග්නිදිග ආසියාව, අප්‍රිකාව හා මැදපෙරදිග මත විශාල බලපෑමක් ඇතිකර ගත්තා. එමඟින් තම ව්‍යාප්තිය උත්සන්න කළ ඇමරිකන් අධිරාජ්‍යවාදය ඉන්දියාවේ, පාකිස්තානයේ, නයිජීරියාවේ හා ඝානාවේ මෙන්ම පෙර යටත් විජිත තත්ත්වයේ පැවැති රටවල එංගලන්ත “අයිතිය” උදුරා ගැනීමටත් මගීරබා හා අප්‍රිකාවේ ආරකුන් ප්‍රංශ අයිතිය සහ ඉන්දුනීසියාවේ ඕලන්ද අයිතිය තමන් සතු කර ගැනීමටත් සමත් වුණා. මේ තත්ත්වය පිළිබඳ ජනරාල් ඩිගෝල් 1964 දී පවත්වන ලද ප්‍රවෘත්ති සාකච්ඡාවක දී මෙසේ ප්‍රකාශ කර ඇත. “අඩු වශයෙන් හෝ වැඩි වශයෙන් හෝ දැඩි කොන්දේසි යටතේ යටත්විජිතවාදී රටවල් සිය යටත් විජිතවල ජනතාවට බලය පවරා දුන් හැම තැනම වොෂින්ටනයේ බලපෑම නියම ලෙස හෝ අනියම් ලෙස හෝ දැනෙන්නට විය.”(ල මොන්ද්, 1964 ජූලි 25 කලාපය)තමන්ට අවනත නොවන රටවල පාලන තන්ත්‍ර වෙනස් කිරීම සඳහා නූතනයේ දී බටහිර බලවතුන් සමඟ අමෙරිකාව සන්ධානගතව සිටින පරිදිම මීට දශක කිහිපයකට ඉහත දී ද අමෙරිකාව ක්‍රියා කර තිබේ. ඒ සමඟම අධිරාජ්‍යවාදී රටවල් තුළ ඇතිවන අභ්‍යන්තර අර්බුද හා ප්‍රතිරෝධයන්ගේ වාසි ලැබීමට ද අමෙරිකාව වගබලා ගෙන ඇති අයුරු පැහැදිලි වෙයි. එමඟින් ද සිය ආධිපත්‍ය තවදුරටත් පවත්වා ගැනීම අමෙරිකාවේ උපායමාර්ගය යි. “එංගලන්තය, ප්‍රංශය, ඕලන්දය සහ අනෙකුත් අධිරාජ්‍යවාදීන් යටත්විජිතවලින් පන්නා දමන විට ඇතිවන “රික්තය” නිසා ඇමරිකන් ප්‍රාග්ධනයට අමතර මාර්ග විවෘත වීමේ හැකියාව පිළිබඳ මුල සිටම ඇමරිකන් අධිරාජ්‍යවාදීන් අවධානය යොමුකර තිබුණි. ඒ අනුව පසුගිය ලෝක මහ යුද්ධයෙන් පසු කාලයේ දී “තුන්වැනි ලෝකය” පිළිබඳ අමෙරිකා එක්සත් ජනපදය දැක්වූ ප්‍රතිපත්තිය දෙයාකාර අරමුණු සහිත වූ බව රහසක් නොෙව්. ඒ දෙයාකාර ප්‍රතිපත්තිය වුණේ ප්‍රගතිශීලී ජාතික බලවේගයන්ට පහර ගැසීම හා තම තරඟකාරීන් පන්නා දැමීමයි...” (බටහිර බලය හා ලංකාවේ ඉරණම)අමෙරිකාවේ මේ දෙයාකාර ප්‍රතිපත්තිය ප්‍රකට වූ අවස්ථා ගණනාවක්ම ඉතිහාසයේ වෙයි. වියට්නාමයට එරෙහිව ප්‍රංශය සිදු කළ කුරිරු යුද්ධය පෙරට ‍ෙගනයාම සඳහා සෑම අනුබලයක්ම අමෙරිකාව විසින් ලබාදෙන ලදී. ඇතැම් වාර්තාවල දැක්වෙන පරිදි මේ යුද්ධය කර ගෙනයාම සඳහා අවුරුදු පතා අමෙරිකාව ඩොලර් කෝටි 80 ක් තරම් විශාල මුදලක් ප්‍රංශ භාණ්ඩාගාරයට ලබාදී තිබිණි. එසේ කරන අතර න්ගෝ ඩිම් ඩියම්ගේ කල්ලියට ද ආධාර කෙරිණි. ප්‍රතිඵලය වූයේ වියට්නාමයට මුළුමනින්ම නිදහස නොලැබීම හා ප්‍රංශයට වියට්නාමයෙන් පිටවීමට සිදුවීම යි.ඇල්ජීරියාවට එරෙහිව ප්‍රංශය සිදුකළ කුරිරු යුද්ධයේ දී මේ අමෙරිකානු භාවිතාව පැහැදිලි විය. එහිදී ද ප්‍රංශයට යුද හා මූල්‍ය ආධාර ලබාදෙන ලදී. නමුත් අමෙරිකාවේ සැබෑ අරමුණ වූයේ ප්‍රංශය මෙන්ම ඇල්ජිරියාව ද දුර්වල වනු දැකීම යි. ප්‍රංශයට යුදායුධ ලබාදෙන අතර ඇල්ජීරියානු ජාතිවාදීන් සමඟ හාදකම් පැවැත්වීම අමෙරිකාවේ පිළිවෙත විය.1954 දී ඩියෙන් බිෙයන් පු සංග්‍රාමයෙන් ප්‍රංශය පරාජය වීමෙන් ඉක්බිති එංගලන්තය හා එක්ව වියට්නාමය ආක්‍රමණය කිරීමට අමෙරිකාව ක්‍රියා කළ බව මේ සමඟ සිහිපත් කළ යුතු අනෙක් කාරණය යි.බෙදා වෙන් කර පාලනය කිරීමේ යටත්විජිතවාදීන් අනුගමනය කළ ක්‍රියාදාමය යම් යම් උපක්‍රමික වෙනස්කම් සහිතව වුවද නව අධිරාජ්‍යවාදීන් විසින් ද ක්‍රියාවට නංවමින් සිටී. ‘මැදපෙරදිග වසන්තය’ ලෝකයට දැකගැනීමට ලැබීමට වසර ගණනාවකට ඉහත දී, එනම් 2006 වර්ෂයේ දී එවක අමෙරිකානු රාජ්‍ය ලේකම් කොන්ඩොලීසා රයිස් “නව මැද පෙරදිග“ පිළිබඳ අමෙරිකානු වුවමනාව පැහැදිලි කර තිබූ බව තේරුම් ගැනීම වැදගත්ය. රයිස් එදා පැහැදිලි කළ ‘නව මැද පෙරදිග‘ යනු රාජ්‍යයන් කැබලි කිරීම මිස අන් යමක් නොවන බවද තේරුම්ගත හැකිය. අද පවා මැද පෙරදිග බොහෝ රටවල බෝම්බ පුපුරමින් තිබෙන්නේ අමෙරිකාවේ මේ ‘නව මැදපෙරදිග‘ වුවමනාව නිසා විය නොහැකි ද?අද වනවිට ලොව දක්නට ඇති යුද ගැටුම් වැඩි ප්‍රමාණයක් සමඟ නව අධිරාජ්‍යවාදී බලවතුන්ගේ වුවමනාකම් සම්බන්ධ බව නොරහසකි. සම්පත් බහුල රාජ්‍යයන් විශාල ප්‍රමාණයක තවමත් නොවිසැඳුණු යුද ගැටුම් වඩා භයානක ලෙස දිග්ගැස්සෙමින් පවතී. එම යුද ගැටුම් නොවිසැඳී පවතින තාක් දුරට එම රටවල් මත සිය ආධිපත්‍යය රැඳවිය හැකි බව නව අධිරාජ්‍යවාදීහු හොඳාකාර අවබෝධ කර සිටිති.ශ්‍රී ලාංකිකයන් වන අප ද දුර තබා තේරුම් ගත යුතු කාරණය එයයි. තිස් අවුරුද්දක් තිස්සේ නොවිසැඳී දිග්ගැසුණු බෙදුම්වාදී ත්‍රස්තවාදී යුද්ධයක් ජයග්‍රාහී ලෙස නිමා කිරීමට අප සමත් වී තිබේ. දැන් ප්‍රශ්නය මතු වී ඇත්තේ ඒ නිමාකිරීම පිළිබඳ කාරණයත් සමඟ යි. යුද්ධය තවත් දුර ඇදෙමින් ගියා නම් ප්‍රශ්නයක් නැති බව ඉන් ගම්‍ය වේ. මේ අනුව බලනවිට අතිශයින්ම පැහැදිලි කාරණය වන්නේ මානව හිමිකම් පිළිබඳ අප ඉදිරිපත් කරන වාර්තාව කොපමණ සාධනීය එකක් වුවද ශ්‍රී ලංකාවට එරෙහි නව අධිරාජ්‍යවාදී මෙහෙයුම නතර නොවන බවයි. ඊට මුහුණ දීමට හැකිවන්නේ කවර බලවතකුට වුවද රට අස්ථාවර කිරීමට හා ශ්‍රී ලාංකීය ජාතිය බෙදීමට ඉඩ නොතබන බවට සියලු ශ්‍රී ලාංකිකයන් එක පෙළට සිට ගනිමින් පෙන්වා දීමෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n1402188</link>
    <topic>දැයට කිරුළ ජාතික වැඩපිළිවෙළේ ප්‍රතිලාභ ජනතාවට සෘජුවම ලබා දෙන්න</topic>
    <author>ජයසිරි මුණසිංහ</author>
    <content>ජනතාවට සහන සහ ප්‍රතිලාභ සෘජුවම ලැබෙන ලෙසට දැයට කිරුළ ජාතික වැඩපිළිවෙළ ක්‍රියාත්මක කරන්නැයි ජනාධිපති මහින්ද රාජපක්ෂ මහතා උපදෙස් ලබාදී ඇතැයි ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කෙළේය.ඒ අනුව කුරුණෑගල, පුත්තලම සහ කෑගල්ල දිස්ත්‍රික්ක තුනේ ප්‍රජා අවශ්‍යතා හඳුනාගැනීමේ ජනතා සත්කාරක ජංගම සේවා ග්‍රාම නිලධාරී කොට්ඨාස 2731ක පවත්වා අවසන් යැයිද ඇමැතිවරයා කීය.මෙවර දැයට කිරුළින් කුරුණෑගල, පුත්තලම හා කෑගල්ල දිස්ත්‍රික්ක තුනේ රුපියල් මිලියන පනස්දහසකට අධික පොදු ජනතා සුබ සාධන වැඩකටයුතු සිදු කොට ඇත. ග්‍රාම සේවා මට්ටමින් සංවිධානය කළ ජංගම සේවා කුරුණෑගල දිසාවේ 1610ක්, කෑගල්ල දිසාවේ 573ක් සහ පුත්තලම 548ක් පවත්වා අවසන් වී ඇත. මේවාට ගැටලු ලක්ෂ 11 1/2ක් ඉදිරිපත් වී ඇත. මේ ගැටලු අතුරින් තුන්ලක්ෂ හැටඑක් දහස් අටසිය හැත්තෑ දෙකකට එදිනම විසඳුම් ලබාදී ඇත.වැඩිපුරම ගැටලු ලෙස උප්පැන්න, විවාහ හා මරණ සහතික, ඉඩම් බලපත්‍ර, නිවාස, විදේශ ගමන් බලපත්‍ර ලබා ගැනිම් ආදිය ඉදිරිපත් වී ඇතැයිද ඇමැතිවරයා කීය.ජංගම සේවාවන්ට සමගාමීව සෞඛ්‍ය සායන, ළමා හා මාතෘ සායන, දිවි නැඟුම, දැනුවත් කිරීමේ වැඩසටහන්, මත්ද්‍රව්‍ය නිවාරණ වැඩසටහන්, ශ්‍රමදාන, පරිසර, ආගමික වැඩසටහන් පවත්වා ‍තිබේ. සෞඛ්‍ය සායන 2464ක් පවත්වා ඇත. මීට 235,533 දෙනෙකු සහභාගී වී ඇත.මාතෘ හා ළමා පෝෂණ වැඩසටහන් 638ක් පවත්වා ඇති අතර ඊට එක්වූ ප්‍රමාණය 28400කි. ආහාර සැකසීම, ‍රූපලාවන්‍ය යනාදී පුහුණු වැඩසටහන් 432ක් පවත්වා ඇත. ඊට 12,715කු සහභාගී වී ප්‍රතිලාභ හිමි කරගෙන තිබේ. කෘෂිකර්ම, සත්ත්ව පාලනය, ධීවර, ව්‍යවසාය හා වෙනත් අංශ ගැන දිවි නැඟුම දැනුවත් කිරීමේ වැඩපිළිවෙළ යටතේ පුද්ගලයින් 7373 කු දැනුවත් කොට ඇත. ඉන් ඔවුහු තම ආර්ථික මට්ටම ඉහළට ඔසවා ගන්නට අවස්ථාව හිමි කර ගෙන තිබේ. මේ වැඩසටහන්වලින් පසුව ඔවුහු තම ජීවන පිළිවෙත වෙනස් කරගෙන ඇත.පුද්ගලයින් 21980 දෙනෙකු මත්ද්‍රව්‍ය නිවාරණය පිළිබඳව වැඩසටහන්වලට සහභාගී වී ඇත. ගම් මට්ටමින් ශ්‍රමදාන වැඩසටහන් 1430ක් පවත්වා ඊට පුද්ගලයින් 80,500 ක් සහභාගී කරවාගෙන තිබේ. ආගමික වැඩසටහන් 822ක්, පුද්ගලයෝ 1,22,716ක් පාරිසරික වැඩසටහන් 376ක් පුද්ගලයෝ 22366 සහභාගී කරවාගෙන ක්‍රියාත්මක කොට ඇත.ජංගම සේවා වැඩසටහන්වලදී ‍රෝද පුටු, අත්වාරු, ඇස් කණ්ණාඩි, ක්‍රීඩා උපකරණ, උළු, වැසිකිළි, පැළ වර්ග හා සතුන් ආදියද ලබාදීමට කටයුතු යොදා තිබේ. රෝද පුටු 593, අත්වාරු 337, ඇස් කණ්ණාඩි 72,459ක්, ක්‍රීඩා භාණ්ඩ 1311ක්, ජීවනෝපාය සංවර්ධන වැඩසටහන් යටතේ උපකරණ 1661ක්, වැසිකිලි උපාංග 1688ක්, පැළ වර්ග 1,66,978ක් සතුන් 1633, වෙනත් උපකරණ 26,383ක් ලබාදී ඇත.ජංගම සේවාවන් හරහා මහජන අවශ්‍යතා මත හඳුනාගන්නා ලද ප්‍රාදේශීය සංවර්ධන කමිටු මඟින් නිර්දේශ කරනු ලබන සංවර්ධන ව්‍යාපෘති ක්‍රියාත්මක කිරීමට ප්‍රතිපාදන මැතිවරණ කොට්ඨාස මට්ටමින් ලබා දේ. ඒ අනුව සෑම මැතිවරණ කෝට්ඨාසයකම වර්ග කිලෝමීටරයකට රුපියල් ලක්ෂ 2ක් බැගින් සහ සෑම ලියාපදිංචි ඡන්දදායකයෙකු වෙනුවෙන් රුපියල් 2500ක් තරම් වෙන් කිරීමේ පදනම මත මුදල් වෙන් කොට ඇත.මෙවර දැයට කිරුළ පැවැත්වෙන දිස්ත්‍රික්ක තුනේ ජංගම සේවා වැඩසටහන් මාලාව සාර්ථකව ක්‍රියාත්මක වීම නිසා තවත් දිස්ත්‍රික්ක 17ක මේ වැඩපිළිවෙළ ක්‍රියාත්මක කිරීමට රජය කටයුතු සකස් කරමින් සිටින බවද ආර්ථික සංවර්ධන ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n1402182</link>
    <topic>පිල්ලේ නෝනා ශ්‍රී ලංකාව සම්බන්ධව ගෙනා කෙටුම්පතට රජයේ ප්‍රතිචාර</topic>
    <author>මහින්ද අලුත්ගෙදර</author>
    <content>ජගත් මානව හිමිකම් පිළිබඳ මහ කොමසාරිස්වරිය විසින් ශ්‍රී ලංකාව සම්බන්ධයෙන් ඉදිරිපත් කර ඇති නිර්දේශ අඩංගු කෙටුම්පත සඳහා ප්‍රතිචාර දැක්වූ බව රජය අවධාරණය කරයි.අදාළ නිර්දේශ සහිත කෙටුම්පත නවනීදන් පිල්ලේ විසින් ශ්‍රී ලංකා රජයට ඉදිරිපත් කරන ලද අතර ඒ සම්බන්ධයෙන් වන රජයේ ප්‍රතිචාරය ජිනීවා හි පිහිටි ශ්‍රී ලංකා නිත්‍ය නියෝජිත කාර්යාලය හරහා නියමිත දිනට ඇය වෙත බාරදීමට කටයුතු කර තිබෙන බව විදේශ කටයුතු අමාත්‍යාංශය පවසයි.මානව හිමිකම් කොමිසමට ඉදිරිපත් කිරිමට නියමිත අදාළ කෙටුම්පත සම්බන්ධයෙන් රජයේ ප්‍රතිචාරය අදාළ වාර්තාවට අන්තරගත කර තිබෙන බව විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශකයෙක් දිනමිණ ට පැවසීය.ශ්‍රී ලංකාවේ සංචාරයකින් අනතුරුව නවනීදන් පිල්ලේ විසින් සකස් කළ කෙටුම්පත පිටු 20කින් පමණ සමන්විත වන අතර ශ්‍රී ලංකාව සම්බන්ධයෙන් ජාත්‍යන්තර පරීක්ෂණයක් පැවැත්වීම, උගත් පාඩම් හා ප්‍රතිසංධානය පිළිබඳ කොමිෂන් වාර්තාවේ නිර්දේශ ක්‍රියාතාමක කිරීම, ත්‍රීකුණාමලයේදී පුද්ගල ඝාතනයන් සිදුවීම, මානව හිමිකම් සුරක්ෂිත කිරීම වෙනුවෙන් ගෙන තිබෙන ක්‍රියාමාර්ග ආදිය සම්බන්ධව එමඟින් කරුණු ඉදිරිපත් කර ඇතැයිද විදේශ කටයුතු අමාත්‍යාංශය කියයි.මේ අතර අතුරුදන්වූවන් පිළිබද සෙවිම සඳහා පත්කළ ජනාධිපති විමර්ශන කොමිසම ආදිය සම්බන්ධයෙන්ද ජගත් මානව හිමිකම් කොමසාරිස්වරියගේ කෙටුම්පත මඟින් කරුණු දක්වා තිබේ.ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ විසින් ශ්‍රී ලංකා රජයට ඉදිරිපත් කරන ලද කෙටුම්පතේ සඳහන් ඇතැම් කරුණු සම්බන්ධයෙන් ශ්‍රී ලංකා රජයේ එකඟතාවයක් නැතැයි සඳහන් කරන විදේශ කටයුතු අමාත්‍යාංශය එළඹෙන මාර්තු මාසයේදී ජගත් මානව හිමිකම් කවුන්සලයේ සැසිවාරය ආරම්භ වූ වහාම ඒ සම්බන්ධයෙන් අවධානය යොමු කරන බවද කියාසිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n1402183</link>
    <topic>මාධ්‍යවලට බොරු කියමින් රටට වැරදි චිත්‍රයක් මවා පෑමට ශිෂ්‍ය හිමිවරුන් වෑයම් කරනවා</topic>
    <author>අනුරාධපුර මධ්‍ය විශේෂ</author>
    <content>වසා දමා තිබෙන අනුරාධපුර භික්ෂු විශ්වවිද්‍යාලයේ ශිෂ්‍ය නේවාසිකාගාරවල බලහත්කාරයෙන් රැඳී සිටිමින් ආහාර සැපයුම අඩාල වීම නිසා තමන්ට කෙසෙල් අල, කෙසෙල් බඩ හා පලා තම්බාගෙන ආහාරයට ගැනීමට සිදුව ඇති බව පවසමින් මාධ්‍යවලට බොරු පවසා රටට වැරදි චිත්‍රයක් මවා පෑමට ශිෂ්‍ය භික්ෂුන් වහන්සේලා අසාර්ථක උත්සාහයක නිරත වන බව අනුරාධපුර ශ්‍රි ලංකා භික්ෂු විශ්වවිද්‍යාලයේ මහෝපාධ්‍යාය මහාචාර්ය තුඹුල්ලේ සීලක්ඛන්ද නාහිමිපාණෝ පැවසූහ. අනුරාධපුර මාණමූණාවත්තේ පිහිටි භික්ෂු විශ්වවිද්‍යාලයේ උද්ගතව තිබෙන තත්ත්වය සම්බන්ධයෙන් දිනමිණට අදහස් දැක්වූ තුඹුල්ලේ සීලක්ඛන්ද නාහිමිපාණෝ මෙසේ ද පැවසූහ.විශ්වවිද්‍යාලයේ අධ්‍යාපනය ලබන ශිෂ්‍ය හිමිවරුන් වෙත විශ්වවිද්‍යාලය මගින් කිසිදු දිනයක ආහාර සපයා නැහැ. උන්වහන්සේලාට විශ්වවිද්‍යාලය මගින් ආහාර සැපයීමට විශ්වවිද්‍යාල පාලන අධිකාරිය බැදී නැහැ.ඉකුත් ජනවාරි මාසයේ සිට ශිෂ්‍ය හිමිවරුන් පිරිසක් දිගින් දිගටම විශ්වවිද්‍යාලය තුළ කඩාකප්පල්කාරි ක්‍රියාවන් සහ විනය විරෝධි කටයුතුවල යෙදිම හේතුවෙන් උන්වහන්සේලා හඳුනාගෙන දස දෙනෙකුට එරෙහිව විනය ක්‍රියාමාර්ග ගෙන තිබෙනවා.එක් ශිෂ්‍ය භික්ෂු නමකට තාවකාලික පන්ති පහනමක් පනවා සිසු භික්ෂූන් වහන්සේලා නවදෙනාට තාවකාලික නේවාසිකාගාර පහසුකම් ලබා දීම අත්හිටුවීමට පියවර ගෙන තිබෙනවා. දිගින් දිගටම පාලන අධිකාරිය ගනු ලබන තීරණවලට එරෙහි වීම හේතුවෙන් විශ්වවිද්‍යාලය වසා දැමිමට කටයුතු කළා.ශිෂ්‍ය හිමිවරුන්ට විශ්වවිද්‍යාලය මගින් කිසිදිනක ආහාර සැපයීම සිදු කළේ නැහැ. ඔවුන් විශ්වවිද්‍යාලය මගින් ලබා දෙන ශිෂ්‍යාධාර මුදලින් චමරි ක්‍රමයක් (සාද නිවාස) ක්‍රමයක් මත ආහාර සැපයීම සිදුකරගනු ලැබුවා. ආහාර හිඟයකින් පෙළෙනවානම් ඒ පිළිබඳ වගකීම ශිෂ්‍ය හිමිවරුන් විසින් දැරිය යුතුයි. ශිෂ්‍ය හිමිවරු කිහිප දෙනෙකු විසින් 250ක පමණ ශිෂ්‍ය හිමිවරු පිරිසක් බලහත්කාරයෙන් නේවාසිකාගාරවල රඳවාගෙන සිටිනවා.එම නිසා ආහාර ප්‍රශ්නයක් ඇති වි තිබෙනවා. එය පරිපාලනයේ වරදක් නොවේ. බලහත්කාරයෙන් ශිෂ්‍ය නේවාසිකාගාරවල රැදී සිටින්නන්ට විශ්වවිද්‍යාලයේ පාලන අධිකාරිය පහසුකම් ලබා දිමට බැදී නැහැ. උන් වහන්සේලාගේ උත්සහය විශ්වවිද්‍යාලයේ පරිපාලනය අපහාසයට හා උපහාසයට ලක් කිරිමයි. ඒ අයට රාජ්‍ය විරෝධි හා පිටස්තර සංවිධානවලින් ආහාර ද්‍රව්‍ය ලැබෙනවා.16 වන දා වෑන් රථයකින් පැමිණි පිරිසක් හාල් ඇතුළු ආහාර ද්‍රව්‍ය ලබා දී තිබෙනවා. හිමිවරුන් හොඳට කාලා බීලා සිටිනවා. ඇතැම් ශිෂ්‍ය හිමිවරුන් ආගමානුකූලව විනීතව හැසිරෙනවා. ශිෂ්‍ය භික්ෂූන් වහන්සේ කිහිප දෙනෙකු තමයි විශ්වවිද්‍යාල තුළ බරපතළ ආකාරයෙන් විනය නීති කඩකරන්නේ. මේ නිසයි විශ්වවිද්‍යාලය වසා දැමිමට කටයුතු කළේ.අපට අවශ්‍ය වී තිබෙන්නේ විශ්වවිද්‍යාලය කඩිනමින් විවෘත කිරිමටයි. ශාලාධිපති ස්වාමින් වහන්සේලා සහ ශිෂ්‍ය උපදේශක ස්වාමින් වහන්සේලා දෙනමක් මේ ප්‍රශ්නය යම් ආකාරයකින් විසදීමට සාකච්ඡා කිරිමට පැමිණෙන ලෙසට ශිෂ්‍ය හිමිවරුන්ට දැනුම් දි තිබුණා.නමුත් ඔවුන් සාකච්ඡාවට පැමිණියේ නැහැ. අපි නිතරම උත්සහ ගන්නවා විශ්වවිද්‍යාලය විවෘත කර අධ්‍යාපනය නිවැරැදිව ඉටුකර භික්ෂුන්ට අධ්‍යාපනය ලබා දිමටයි. සැබැ ලෙසම විනය විරෝධි ක්‍රියාවන්ට හවුල් වූ භික්ෂුන්ට විනය පරික්ෂණ කිරිමටත් අපට අවශ්‍ය වී තිබෙනවා.විනය ක්‍රියාමාර්ගවලට ලක්ව සිටින ශිෂ්‍ය හිමිවරුන් දස දෙනා අතරින් යම් කෙනෙකු නිවැරැදිනම් විශ්වවිද්‍යාලයට නැවත ඇතුළත් කරගන්නවා. අනෙක් ශිෂ්‍ය හිමිවරුන්ට එරෙහිව විනය ක්‍රියාමාර්ග ගන්නවා. හඳුනාගත් ශිෂ්‍ය හිමිවරු දස දෙනා අතර 2010 වර්ෂයේදී දැඩි කඩා කඩාකප්පල්කාරි ක්‍රියා සිදුකර සමාව ලබා නැවත විශ්වවිද්‍යාලයට බදවා ගැනීමෙන් පසුව අවවාදාත්මක ලිපි නිකුත් කළ ශිෂ්‍ය භික්ෂුවත් සිටනවා. ඉන් එක් අයෙකුගේ තමයි පන්ති තහනමකට ලක් කළේ යැයි නාහිමිපාණෝ වැඩිදුරටත් පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n1402184</link>
    <topic>එල්ටීටීඊ රැඳවියන්ගේ තොරතුරු ඇතුළත් දත්ත පද්ධතියක්</topic>
    <author/>
    <content>රඳවා සිටින එල්. ටී‍. ටී.‍ ඊ සැකකරුවන්ගේ තොරතුරු ඇතුළත් පුළුල් මධ්‍යගත තොරතුරු දත්ත පද්ධතියක් රජය විසින් සකසා තිබේ. මේ රැඳවියන් රඳවා තිබෙන ස්ථාන, මාරු කර යැවීම් ආදි තොරතුරුවලින් සමන්විත මේ පද්ධතියේ ඇතුළත් තොරතුරු අදාළ රැඳවියන්ගේ ළඟම ඥාතීන්ට ලබා ගත හැක.ළඟම ඥාතීන්ට මේ තොරතුරු ලබා ගත හැක්කේ රැඳවියන්ගේ කැමැත්ත පරිදි පමණක් වන අතර රැඳවියන්ගේ පෞද්ගලිකත්වය ආරක්ෂා කිරීම උදෙසා මේ පියවර ගෙන තිබේ. මේ වන විට 3000ක පමණ පිරිසක් මේ දත්ත පද්ධතියෙන් ප්‍රයෝජන ගෙන තිබෙන අතර ආරක්ෂක අමාත්‍යාංශයේ සහයෝගය ඇතිව ළඟම ඥාතීන්ට රැඳවියන් පිළිබඳ ඉතා පහසුවෙන් මේ පද්ධතියෙන් තොරතුරු ලබා ගත හැක.මේ රැඳවියන්ගේ ඉඩම්, නීතිය හා සාමය, පරිපාලන හා භාෂා, සමාජ හා ආර්ථික ප්‍රශ්න විසඳීමට පියවර ගත යුතු බව උගත් පාඩම් හා ප්‍රතිසංධාන කොමිසම කළ නිර්දේශ අනුව 2011 ජනවාරි මස පත් කළ විශේෂ කමිටුවක් මඟින් එල්. ටී. ටී. ඊ. සැකකරුවන්ගේ නඩු අධ්‍යනය කොට අවශ්‍ය නීතිමය ක්‍රියාමාර්ග කඩිනම් කිරීම පිළිබඳ අධ්‍යනයක් කරන ලදී. උගත් පාඩම් හා ප්‍රතිසංධාන කොමිසමේ නිර්දේශ ක්‍රියාත්මක කිරීමේ ජාතික ක්‍රියාකාරී සැලැස්මට2012 දී කැබිනට් මණ්ඩලයේ අනුමැතිය ලැබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n1402185</link>
    <topic>ග්‍රාම නිලධාරීන් 4045ක් අලුතින් රාජ්‍ය සේවයට</topic>
    <author>උදුලා පීරිස්</author>
    <content>රටපුරා පවතින ග්‍රාම නිලධාරී පුරප්පාඩු 4045ක් ළඟදීම බඳවා ගැනීමට රජය තීරණය කරයි. ‍පසුගිය වසරවල පැවැති ග්‍රාම නිලධාරී විභාගයෙන් සමත්ව සුදුසුකම් ලබා සිටින අපේක්ෂකයන් 3781 දෙනකුගේ නම් ලැයිස්තුව මේ වන විට රාජ්‍ය පරිපාලන හා ස්වදේශ කටයුතු අමාත්‍යාංශ http://www.pubad.gov.lk/ වෙබ් අඩවියේ සඳහන්ව ඇතැයිද රාජ්‍ය පරිපාලන හා ස්වදේශ කටයුතු අමාත්‍යාංශය අනාවරණය කර සිටී.පසුගියදා පැවැති ග්‍රාම නිලධාරී විභාගයෙන් ප්‍රාදේශීය කොට්ඨාස මට්ටමෙන් සම ලකුණු ලබාගත් 264 දෙනෙකුගේ ප්‍රතිඵල තවමත් නිකුත් කර නොමැති බවද රාජ්‍ය සේවා කොමිසන් සභාවේ හා රාජ්‍ය කළමනාකරණ සේවා ආයතනයේ අනුමැතිය ලබාගත් සැනින් ඒ අයගෙන් තෝරාගත් නම් ලැයිස්තුව නිකුත් කරන බවද රාජ්‍ය පරිපාලන හා ස්වදේශ කටයුතු අමාත්‍යාංශයේ උසස් නිලධාරියෙක් කීය.බදවා ගන්නා අයට තුන් මාසයක පුහුණුවකින් අනතුරුව ස්ථිර සේවයේ පිහිටුවීමට රජය කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n1402186</link>
    <topic>සියලුම දුම්රිය ධාවනය කළා</topic>
    <author>නිමල් රාජපක්ෂ සහ ශීලා උඩුවර</author>
    <content>කිසිදු අඩුපාඩුවකින් තොරව සියලුම දුම්රියයන් ඊයේ (17) අලුයම සිට ධාවනය කළ බව දුම්රිය ගමනාගමන අධිකාරී එල්.ඒ .ආර් රත්නායක මහතා පැවසීය.ලොකුමෙටිව් ඉංජිනියරිං දුම්රිය වෘත්තීය සමිතිය දුම්රිය වර්ජනයක නිරත වු බව පැවසුවත් දුරගමන් ගමන් සේවා දුම්රියන් වන වව්නියා කිලිනොච්චිය, නුවර , උඩරට මැණිකේ , පොඩිමැණිකේ බදුල්ල බලා ධාවනය වන දුම්රියන්ද ධාවනය කිරීමට දුම්රිය බලධාරීන් සමත්වී ඇත.ප්‍රවාහන ඇමැති කුමාර වෙල්ගම හා දුම්රිය සාමාන්‍යාධිකාරී බී.ඒ.පී. ආරියරත්න මහත්වරුන් ගේ උපදෙස් මත දුම්රිය ධාවනය සිදු කොට ඇත.කටුනායක ගුවන් තොටුපොළ දක්වා තෙල් දුම්රියයන් ද කිසිදු බාධාවකින් තොරව ධාවනය කළ බව රත්නායක මහතා පැවසීය.කාර්යාල බලා ගමන් ගන්නා මගීන්ට කිසිදු අපහසුවකින් තොරව පැමිණිමට හා සවස් කාලයේ නිවෙස් කරා ගමන් කිරීමට දුම්රිය ධාවනය බාධාවකින් තොරව එක් කරන බවද රත්නායක මහතා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n1402187</link>
    <topic>කසළ කළමනාකරණයට නවතම බිම් පිරවුම් ක්‍රමය අනුරපුරෙන් හඳුන්වා දෙයි</topic>
    <author>නිලූකා ඩී. තිලකරත්න</author>
    <content>උතුරුමැද පළාත් සභාව සහ මධ්‍යම පරිසර අධිකාරිය එක්ව නව සනීපාරක්ෂක බිම් පිරවුම් ක්‍රමය ක්‍රියාත්මක කෙරේ. මේ නව ව්‍යාපෘතියේ ඉලක්ක ගත කාල සීමාව වසර දහයකි.සනීපාරක්ෂක බිම් පිරවුම් ක්‍රමය කසළ කළමනාකරණය සඳහා ලොව භාවිත ප්‍රමුඛ පෙළේ ක්‍රමවේදයකි. රුපියල් ලක්ෂ 5600 ක වියදමින් අනුරාධපුර දිස්ති‍්‍රක්කයේ මේ නව ව්‍යාපෘතිය ආරම්භ කිරීමට සියලු කටයුතු යොදා ඇත.කොම්පෝස්ට් නිෂ්පාදනය, සනීපාරක්ෂක ක්‍රම, දහනය කිරීම සහ ජීව වායු ක්‍රම තුළින් කසළ කළමනාකරණය කළත් ඉනිදු ශේෂ වන අපද්‍රව්‍ය කොටස් එකතු වීමෙන් පාරිසරික බලපෑම් ඇති කරයි. එම ශේෂිත අපද්‍රව්‍ය ඉහළ තාක්ෂණික ක්‍රමවේදයක් මගින් පොළොවේ තැන්පත් කිරීමෙන් එම පාරිසරික හානිය අවම කළ හැකිය. එසේම එම භූමිය මිනිසාගේ ඕනෑම සමාජීය කටයුත්තක් සඳහා යොදා ගත හැකි සශී‍්‍රක බිමක් ද වනු ඇත.මෙතෙක් අනුරාධපුර දිස්ති‍්‍රක්කයේ නිශ්චිත ක්‍රමවේදයක් මේ සඳහා නොතිබුණ අතර මේ නව ව්‍යාපෘතිය ඊට සාර්ථක පිළියම් යොදනු ඇත. මේ පිළිබඳ පළාත් ප්‍රධාන අමාත්‍යංශයේ පැවැති සාකච්ජාවට උතුරුමැද පළාත් මහ ඇමැති එස්.එම්. රංජිත් සමරකෝන් , මධ්‍යම පරිසර අධිකාරියේ අධ්‍යක්ෂ ජනරාල් වෛද්‍ය සාරංග අලහප්පෙරුම, නගරාධිපති එච්.පී. සෝමදාස, ප්‍රධාන අමත්‍යාංශ ලේකම් ආනන්ද කුලරත්න , පළාත් පාලන කොමසාරිස් ඩබ්ලිව්. ටී. ඒ. මානෙල් මහත්ම මහත්මීහු සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n1402189</link>
    <topic>ආසියානු සංවර්ධන බැංකුවෙන් රුපියල් කෝටි 2600ක ආධාර</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ නිපුණතා ක්ෂේත්‍රයේ සංවර්ධන වැඩසටහන වෙනුවෙන් අමෙරිකානු ඩොලර් මිලියන 200ක (රුපියල් කෝටි 2,600) මූල්‍යාධාරයක් ලබාදීමට ආසියානු සංවර්ධන බැංකුව එකඟතාව පළකරයි.මේ මඟින් මෙරට ශ්‍රම බළකාය, තරුණ රැකියා නියුක්තිය ඉහළ යන අතර එය රටේ නිපුණතා ක්ෂේත්‍රයට අතිශය වැදගත් වෙයි. මේ මූල්‍යාධාරයට අදාළ ගිවිසුමට අත්සන් කිරීම සම්බන්ධයෙන් මේ වනවිට සාකච්ඡා කර තිබෙන අතර ඒ සඳහා අත්සන් කිරීම ඉදිරියේදී සිදුවන බව ආසියානු සංවර්ධන බැංකුව පවසයි.මහින්ද චින්තන ප්‍රතිපත්ති ප්‍රකාශයට අනුව තාක්ෂණික හා වෘත්තීය අධ්‍යාපන, පුහුණු වැඩසටහන් පුළුල් කිරීමේ රජයේ අභිප්‍රාය ක්‍රියාත්මක කිරීමට පසුගිය 2013 වසරේ සිට මුදල් හා ක්‍රම සම්පාදන අමාත්‍යාංශ ජාතික සැළසුම් දෙපාර්තමේන්තුව විසින් නිපුණතා ක්ෂේත්‍ර සංවර්ධන වැඩසටහන ආරම්භ කෙරිණි.අධ්‍යාපනය හා පුහුණු ක්ෂේත්‍රයන්හි ගුණාත්මකභාවය පිළිබඳ රටවල් 148 ක් අතරින් ශ්‍රී ලංකාව 62 වැනි ස්ථානයේ පසුවන අතර ශ්‍රම වෙළෙඳපොල කාර්යක්ෂමතාවය සම්බන්ධයෙන් 135 වැනි ස්ථානයේ පසුවෙයි.ශ්‍රී ලංකාවේ සේවා ව්‍යුක්තිය අවම මට්ටමක පවතින අතර රැකියා නියුක්තිය තවදුරටත් ඉහළ නැංවිම සහ ගුණාත්මක ලෙස රැකියා අවස්ථා නිර්මාණය කිරීම වත්මන් රජයේ අරමුණ වී තිබේ.සාක්ෂරතාවය, පරිගණක හැකියාව මෙන්ම තොරතුරු තාක්ෂණ හැතියාව ආදියෙන් මේ වනවිට ශ්‍රී ලංකාව වේගයෙන් ඉදිරියට පැමිණ තිබෙන අතර එම තත්ත්වය තවදුරටත් වර්ධනය කිරීම වෙනුවෙන් වත්මන් රජය විවිධ වැඩසටහන් ක්‍රියාත්මක කර ඇත.එළඹෙන 2020 වනවිට විදේශ ශ්‍රම වෙළෙඳ පොළට අවශ්‍ය පරිදි ශ්‍රී ලංකාවේ නිපුණතා සංවර්ධන කටයුතු ක්‍රියාත්මක කිරීම වෙනුවෙන් මේ මූල්‍යාධාරය ප්‍රයෝජනවත් වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n14021810</link>
    <topic>බලධාරීන් නිහඬයි</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ රුපියල් කෝ‍ටියකට ආසන්න වටිනාකමක් ඇති වෑන් රථයක් 2008 වසරේදී ගිනි ගෙන විනාශ වීම සම්බන්ධයෙන් මේ වන තෙක් විශ්වවිද්‍යාලයේ කිසිම බලධාරියෙක් විසින් පරීක්ෂණයක් සිදු කර නොමැත.එවකට විශ්වවිද්‍යාලයේ ලේඛකාධිවරයා, හිටපු නියෝජ්‍ය උපකුලපතිවරයා හා ජ්‍යෙෂ්ඨ කථිකාචාර්යවරයකු මේ වෑන් රථය රැගෙන පෞද්ගලික ගමනක් ගොස් සිටියදී වෑන් රථයට පහරදීමක් සිදු ව තිබෙන බවට ඒ දිනවල තොරතුරු අනාවරණය වී තිබිණි. මේ පහරදීම නිසා වෑන් රථයට දැඩිසේ අලාභහානි සිදුව තිබෙන අතර මේ පිරිස වෑන් රථය නැවත විශ්වවිද්‍යාලයට ගෙනැවිත් තිබේ.වෑන් රථය සෙනෙට් මන්දිරය යට නවතා තිබියදී මෙසේ ගිනි‍ ගෙන තිබේ.මෙය ගිනි තැබීමක් ද ස්වාභාවික ගිනි ගැනීමක් ද යන්න සම්බන්ධයෙන් මෙතෙක් කිසිදු උපකුලපතිවරයකු හෝ බලධාරියකු විසින් නිසි පරීක්ෂණයක් සිදු කර නොමැත. වෑන් රථය රැගෙන ගිය අය සම්බන්ධයෙන් සැක පහළ වුවද ඒ සම්බන්ධයෙන් පොලිස් විමර්ශනයක් හෝ සිදු ව නැත.මේ තිදෙනා වෑන් රථය රැගෙන කාන්තාවක් සම්බන්ධ ගමනකට ගොස් තිබෙන බවටද එකළ මත පළ කෙරී තිබිණි. අද ද මෙම වෑන් රථය විශ්වවිද්‍යාලයේ ආරක්ෂක අංශය ඉදිරිපිට මලකඩ කමින් දිරිපත් වෙමින් පවතී. රුපියල් කෝටියකට ආසන්න වටිනාකමක් ඇති මෙම වෑන් රථය සම්බන්ධයෙන් විශ්වවිද්‍යාලයේ බලධාරීන් විසින් පොලිස් පරීක්ෂණයක් හෝ සිදු නොකරන්නේ මන්දැයි ආචාර්ය මහාචාර්යවරු පවා පුදුමයට පත් ව සිටිති.විශ්වවිද්‍යාලයේ දරුවන්ගේ සියලු වැරදි සොයා බලා දඩුවම් නියම කරන පාලනාධිකාරිය විශ්වවිද්‍යාලය තුළ සිදු වන මෙම අභිරහස් යට ගසන්නේ මන්දැයි ගැටලුවක් සිසු සිසුවින් අතර ද පවතී.මේ සිද්ධිය සම්බන්ධයෙන් සොයා බලා දේපල හානි කළ අයට එරෙහිව පියවර ගැනීම වගකිව යුත්තන්ගේ යුතුකමක් බවත් එසේ කටයුතු කිරීමෙන් විශ්වවිද්‍යාල දරුවන්‍ට ආදර්ශයක් දිය යුතු බවත් ආචාර්ය මහාචාර්යවරු මෙන්ම විශ්වවිද්‍යාලයේ සමස්ත සේවකයින් අවධාරණය කරති. මේ සම්බන්ධයෙන් සොයා බලා විධිමත් පරීක්ෂණයක් සිදු කරන ලෙසද ඔවුහු වත්මන් උපකුලපතිවරයාගෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n14021811</link>
    <topic>මීගමුවේ කඩයකින් කෝටි 3ක් කොල්ල කාලා</topic>
    <author>විජයානි එදිරිසිංහ, කොච්චිකඩේ විශේෂසහ රක්ෂණ ශ්‍රියන්ත</author>
    <content>මීගමුවේ පිහිටි ප්‍රසිද්ධ ස්වර්ණාභරණ හා විදේශ මුදල් මාරු කරන ව්‍යාපාරික ස්ථානයකට යතුරුපැදියකින් පැමිණි කොල්ලකරුවන් දෙදෙනකු එහි තිබූ රුපියල් කෝටි 3ක් පමණ වටිනා රන් ආභරණ හා මුදල් කොල්ලකා පලා ගොස් තිබේ.මීගමුව නගරයේ ජනාකීර්ණ පෙදෙසකදී ‍ඊයේ (17) සවස 3.00ට පමණ සිදුවූ මෙම  කොල්ලකෑම ඉතා සැලසුම්සහගත ලෙස සිදු කර ඇති බව පොලිසිය ප්‍රකාශ කරයි.මෙම මංකොල්ලකෑම පිළිබඳ සිද්ධිය එම ආයතනයේ සවිකර තිබූ සී.සී.ටී.වී. කැමරා පද්ධතියේ සටහන්ව ඇති බව පොලිස් පරීක්ෂණවලින් අනාවරණය වී ඇත. සිද්ධිය පිළිබඳ වැඩිදුර විමර්ශන මීගමුව පොලිසිය විසින් සිදුකරයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n14021812</link>
    <topic>ආයුර්වේද වෙදදුරෙකු ලෙස පෙනී සිටිමින් වත්තේ ගංජා වවලා</topic>
    <author>අනුරාධපුර මධ්‍ය විශේෂ</author>
    <content>සර්වාංග වෛද්‍යවරයෙකු ලෙස පෙනී සිටිමින් පදිංචිව සිටි වත්තේ බලපත්‍රයක් නොමැතිව ගංජා සිට වූ පුද්ගලයකු හොදින් වැඩුණු ගංජා පැළ 45ක් සමග අනුරාදපුර කොට්ඨාස දූෂණ මර්දණ ඒකකයේ නිලධාරින් 17 වන දා දහවල් අත්අඩංගුවට ගෙන ඇත.අනුරාධපුර කොට්ඨාස දූෂණ මර්ධන අංශයට ලැබුණු තොරතුරක් මත සාලියපුර 08 කණුව මංගල මාවත ප්‍රදේශයේ සිදුකළ වැටලීමකදී මේ ගංජා පැළ 45 සමඟ සර්වාංග ආයුර්වේද වෛදවරයෙකු යැයි කියා ගන්නා පුද්ගලයා ද අත්අඩංගුවට ගෙන ඇත. අත්අඩංගුවට ගත් පුද්ගලයාගේ වත්ත පිටුපස පිහිටි කුඹුරු කොටසක තැනින් තැන මේ ගංජා පැළ සිටුවා තිබූ බවද වැටලිම සිදු කළ පොලිස් නිලධාරිහු පවසති.වවා තිබූ ගස්වලින් වසර ගණනාවක් තිස්සේ ගංජා ලබාගෙන ඇති බව ද පොලිසිය පවසයි. එම ගස්වල කඳ සහ මුල් හොදින් වැඩී තිබූ බව ද පොලිසිය සඳහන් කරයි. මේ වෛද්‍යවරයා වසර 20කට ආසන්න කාලයක් සර්වාංග වෙදකමේ නියැළු‍න ද මෙතෙක් ආයුර්වේදයේ ලියාපදිංචිය ලබාගෙන නොමැති බවද පොලිසිය පවසයි. සැකකරු ඊයේ (17) දහවල් අනුරාධපුර මහේස්ත්‍රාත් අධිකරණයට ඉදිරිපත් කෙරිණි.අනුරාධපුර කොට්ඨාස භාර පොලිස් අධිකාරි මහේෂ් සේනාරත් මහතාගේ උපදෙස් මත කොට්ඨාස දූෂණ මර්ධන අංශයේ ස්ථානාධිපති ඒ.ඩබ්ලිව්.එම්.එන්.ආර්. නිලූෂ ජයවර්ධන සැරයන්වරුන් වන 28138 ආනන්ද 6956 බණ්ඩාර කොස්තාපල්වරුන් වන 16127 සමන්, 34659 කුමාරසිංහ , 35899 ධර්මදාස , 38015 ආරියරත්න , 40267 අනුර, 48496 දිසානායක , 54928 ලියනගේ නිලධාරින් වැටලීම සිදුකර සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n14021813</link>
    <topic>දැනුවත් මාධ්‍ය ප්‍රවේශයක් යටතේ කුරුණෑගල වැඩමුළුව අද</topic>
    <author>මහින්ද අලුත්ගෙදර</author>
    <content>විදේශ රැකියා ක්ෂේත්‍රයට දැනුවත් මාධ්‍ය ප්‍රවේශයක් යටතේ පැවැත්වෙන කුරුණෑගල දිස්ත්‍රික් වැඩමුළුව කුරුණෑගල කැන්ඩියන් රීච් හෝටලයේදී අද (18) පැවැත්වේ.මේ වැඩසටහන ශ්‍රී ලංකා විදේශ සේවා නියුක්ති කාර්යාංශය විසින් සංවිධානය කරන අතර දැයට කිරුළ 2014 සංවර්ධන ප්‍රදර්ශනයට සමඟාමීව මෙය පැවැත්වෙන බව ශ්‍රී ලංකා විදේශ සේවා නියුක්ති කාර්යාංශය පවසයි.පුත්තලම සහ කෑගල්ල දිස්ත්‍රික්කයන්හි වෘත්තීය මාධ්‍යවේදීන් දැනුවත් කිරීම පසුගිය ජනවාරි මාසයේදී පැවැත්විණි.විදේශ රැකියා ක්ෂේත්‍රය සම්බන්ධයෙන් තොරතුරු ලබාගන්නා ආකාරය, ඒ සඳහා අවශ්‍ය තොරතුරු ලබාදීම හා පොදුවේ මේ ක්ෂේත්‍රයේ පවතින ගැටළු සම්බන්ධයෙන් වෘත්තීය මාධ්‍යවේදීන් දැනුවත් කිරීමට නියමිතයි.ඊට අමතරව විදේශගත ශ්‍රී ලාංකික ශ්‍රමිකයන්ගේ සුබසාධනය, ආරක්ෂාව, නව ගිවිසුම් ඇතුළු කරුණු රැසක් කෙරෙහි මෙහිදී අවධානය යොමුකරන බවද ශ්‍රී ලංකා විදේශ සේවා නියුක්ති කාර්යාංශය කියාසිටී.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ඇතුළු පිරිසක් මේ අවස්ථාවට සහභාගි වීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n14021814</link>
    <topic>අපොස සාමාන්‍ය පෙළ ප්‍රායෝගික පරීක්ෂණ මාර්තු 4 සිට 14 දක්වා</topic>
    <author/>
    <content>පසුගිය (2013) වර්ෂයේ පැවති අ.පො. ස (සා.පෙළ) විභාගයේ ප්‍රායෝගික පරීක්ෂණ ලබන මාර්තු මස 4 දින සිට 14 දින දක්වා අයදුම්කරුවන් 157551ක් සඳහා දිවයින පුරා මධ්‍යස්ථාන 1163ක දී පැවැත්වීමට විභාග දෙපාර්තමේන්තුව කටයුතු යොදා ඇත.ඒ සඳහා පාසල් අයදුම්කරුවන්ගේ ‍ප්‍රවේශ පත්‍ර විදුහල්පතිවරුන් වෙනත් පෞද්ගලික අයදුම්කරුවන්ගේ ප්‍රවේශ පත්‍ර ඔවුන්ගේ පෞද්ගලික ලිපිනයටත් තැපැල් කර යවා ඇත.ප්‍රායෝගික පරීක්ෂණ සඳහා පෙනී සිටින සියලුම පාසල් අයදුම්කරුවන් තමන්ගේ ප්‍රවේශ පත්‍ර තම පාසලේ විදුහල්පතිගෙන් නොපමාව ලබා ගත යුතුය.2014 වර්ෂයේ පැවැත්වීමට නියමිත අ.පො.ස (උ.පෙළ) විභාගයේ පෞද්ගලික අයදුම්කරුවන්ගේ අයදුම්පත් 2014 පෙබරවාරි මස 24 දින සිට 2014 මාර්තු මස 28 දින දක්වා කැඳවනු බව විභාග කොමසාරිස් ජනරාල් ඩබ්ලිව්.එම්.එන්. ජේ. පුෂ්පකුමාර මහතා නිවේදනය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n14021815</link>
    <topic>නාමයෝජනා පත්‍රයේ ව්‍යාජ නම්වලටප්‍රධාන ගෝලයන් දෙදෙනා වග කිව යුතුයි</topic>
    <author>විජයානි එදිරිසිංහ</author>
    <content>ගම්පහ දිස්ත්‍රික්කය සඳහා තම පක්ෂයෙන් ඉදිරිපත් කර ඇති නාමයෝජනා පත්‍රයේ සඳහන් වන ව්‍යාජ නම් 15 සම්බන්ධයෙන් එම ලේඛනයේ අපේක්ෂකයන් වන තම ප්‍රධාන ගෝලයන් දෙදෙනා වග කිව යුතු බව නව සමසමාජ පක්ෂයේ නායක ආචාර්ය වික්‍රමබාහු කරුණාරත්න මහතා පොලිසියට ප්‍රකාශ කැර තිබේ. මේ සිද්ධිය පිළිබඳ ගම්පහ විශේෂ විමර්ශන ඒකකය සිදුකරන විමර්ශනයේ දී කටඋත්තරයක් දෙමින් එසේ ප්‍රකාශ කර ඇති ආචාර්ය කරුණාරත්න මහතා ව්‍යාජ නම් ඇතුළත්වීම පිළිබඳ වග කිව යුත්තේ කේ. අයි. වික්‍රමසිංහ හා ඇන්ටන් ප්‍රනාන්දු යන දෙදෙනාය.නාමයෝජනා පත්‍රයේ සඳහන් වන අපේක්ෂකයින් හා ඔවුන්ගේ පදිංචිය ස්ථිර කළ සාමවිනිසුරුවරුන්ගෙන් ද කටඋත්තර ලබාගෙන ඇති අතර එම ප්‍රකාශ පරස්පර බව පොලිසිය ප්‍රකාශ කරයි.ලියාපදිංචි වග කිව යුතු පක්ෂයක් ලෙස නාමයෝජනා පත්‍රයට ව්‍යාජ නම් ඇතුළත් කර මැතිවරණ කොමසාරිස්වරයා රැවටීම හා ඔහුගේ තනතුරට අගෞරව කිරීම, වංචනිකව කූට ලේඛන සකස් කර ඉදිරිපත් කිරීම පිළිබඳ වික්‍රමබාහු කරුණාරත්න මහතා පක්ෂ නායකයා වශයෙන් කර ඇති වංචාව සම්බන්ධව ලබාගත් කටඋත්තර (වැඩිදුර උපදෙස් සඳහා) ගම්පහ විශේෂ විමර්ශන ඒකකය මඟින් නීතිපතිවරයා වෙත යවා තිබේ.තවද එම නාමයෝජනා පත්‍රයට ඇතුළත් අත්අකුරු ආදිය ද පරීක්ෂාවට යවා ඇත.නීතිපතිවරයා ලබාදෙන උපදෙස් මත ඉදිරියේදී ඔවුන්ට එරෙහිව ගනු ලබන ක්‍රියාමාර්ගය කුමක්ද යන්න තීරණය වනු ඇත.මෙම වංචනික ක්‍රියාව සම්බන්ධව කටඋත්තර ලබා ගැනීමට වික්‍රමබාහු කරුණාරත්න මහතා පසුගිය 15 වැනි දා එම විශේෂ විමර්ශන ඒකකය වෙත කැඳවා තිබුණි.මෙම ව්‍යාජ නම් ඇතුළත් නාමයෝජනා පත්‍රයට පක්ෂ නායකයා වශයෙන් අත්සන් තබා ඇත්තේ වික්‍රමබාහු කරුණාරත්න මහතාය.මෙම නාමයෝජනා පත්‍රය සිය නායකයාගේ සම්පූර්ණ අනුදැනුම මත සකස් කර ඇති බවත් ඔහු ඊට අත්සන් තැබුවේ එම නම් එකින් එක සම්බන්ධව සම්පූර්ණ දැනුවත් බව මත බවත් එම නම් ලැයිස්තුවේ නම් ඇතුළත් කළ සාමාජිකයෝ පවසා තිබේ.කේ. අයි. වික්‍රමසිංහ සහ ඇන්ටන් ප්‍රනාන්දු යන දෙදෙනා එම පක්ෂයේ ගම්පහ දිස්ත්‍රික් ඡන්ද අපේක්ෂකයෝ වෙති. නව සමසමාජ පක්ෂ නාමයෝජනා පත්‍රයේ මුලින් ම සඳහන්ව ඇත්තේ මෙම අපේක්ෂකයන්ගේ නම් දෙකයි.ඔවුන් දෙදෙනා පොලිසියට පවසා ඇත්තේ නාමයෝජනා පත්‍රයේ මුලින් ම ඇති නම් කිහිපයක් පිළිබඳ පමණක් ඔවුන් දැනුවත් ව ඇතුළත් කළ ඒවා බවත් ඉතිරි නම් ඇතුළත් කළේ වෙනත් පිරිසක් බවත්ය.ගම්පහ විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක සේනානායක මහතාගේ ප්‍රධානත්වයෙන් මේ පිළිබඳ විමර්ශනය සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=n14021816</link>
    <topic>දුම්රිය වර්ජනය අවසන්</topic>
    <author>චමීර ඇල්ලදෙනිය සහ පණ්ඩුක සමරසේකර</author>
    <content>වහාම ක්‍රියාත්මක වන පරිදි ඊයේ (17) රාත්‍රියේ සිට දුම්රිය රියැදුරු වර්ජනය නතර කළ බව දුම්රිය රියැදුරු සංගමය නිවේදනය කරයි.‍රවාහන අමාත්‍යාංශයේ ලේකම් ධම්මික පෙරේරා මහතා සහ දුම්රිය රියැදුරු සංගමය අතර ඊයේ පස්වරුවේ පැවැති සාකච්ඡාවකින් අනතුරුව ඇතිකර ගත් එකඟතාවකට අනුව දුම්රිය රියැදුරු සංගමය මඟින් ක්‍රියාත්මක කළ වැඩ වර්ජනය නවතා දැමීමට තීරණය කර ඇත.ඒ අනුව සියලුම දුම්රිය යථා පරිදි ධාවනය වන බව දුම්රිය දෙපාර්තමේන්තුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=r1402181</link>
    <topic>බිරිය බයිට් ගේන්න ගෙදරට යවා සූර් පිට යාළුවා‍ගේ ඔළුවට තඩි බාලා</topic>
    <author>කුරුණෑගල මධ්‍යම විශේෂ - ආරියපාල වංශතිලක</author>
    <content>එකට මධුවිත පානය කළ අඹුසැමි යුවළ සහ සැමියාගේ මිත්‍රයා කඩු ශිල්ප රඟ දැක්වීමට ගොස් ඔළුවට පොලු පහරක් වැදී මියයෑමේ නඩුවක් කුරුණෑගල මහාධිකරණ විනිසුරු ආර්. එච්. එස්. කේ. රත්නායක මහතා ඉදිරියේ දිග හැරුණි.1994/04/17 දින හෝ ඊට ආසන්න දිනයක දී රාජාංගන ගොවි ජනපදයේ ඔරුගල පදිංචි ඒ. ඩබ්. එච්. තිලකරත්න නමැති අයට පොල්ලකින් පහර දී මරා දැමී යැයි එම ජනපදයේ පදිංචි ඩබ්ලිව්. එම්. කරුණාරත්න ( දැනට මි‍ය ගොස් සිටින) සහ ඩබ්. එච්. දර්ශනී නැමැති අය මේ නඩුවෙන් චෝදනා ලැබ සිටියහ.පුරා වසර 20ක් අධිකරණයේ දිග හැරෙමින් තිබූ මේ නඩුවේ පළමු චුදිත මියගොස් ඇති අතර දෙවන චුදිත මියගිය අයගේ බිරිය අධිකරණය ඉදිරියේ පෙනී සිටියාය. මෙහිදී විත්තිය වෙනුවෙන් පෙනී සිටි ජ්‍යෙෂ්ඨ නීතිඥ සුදත් විජේවික්‍රම මහතා, ස්වාමීනී, මේ තිදෙනාම එකම පවුලෙ අය. එදා මේ තිදෙනාම එකට හොඳහැටි මත්පැන් පානය ‍ කොට තිබෙනවා. ස්වාමීනි, මේ අතරවාරයේ දී දෙවන චුදිත කටගැස්මක් (හපන්න) ගෙනෙන්න නිවෙසට ගොස් තිබෙනවා. ඒ අතරතුරේ දී මේ දෙදෙනා පොලුවලින් හොඳටම ගහගෙන. බිරිය කටගැස්ම ගෙනෙන කොට මියගිය අයගේ හිසට පොලු පහරක් වැදී බිම වැටී සිටියා.විත්තිකරුටද බරපතළ තුවාල සිදුවී තිබුණා. මෙය හිතා මතා කළ ක්‍රියාවක් නොවේ ස්වාමීනි. මෙය සාවද්‍ය මිනිස් ඝාතනයක් නිසා ගරු අධිකරණයෙන් කිසියම් හෝ සහනයක් ලබා දෙන ලෙස මෙහිදී ඉල්ලා සිටියා.මෙය සාවද්‍ය මිනිස් ඝාතනයක් බවට ඔප්පු වී තිබෙන බැව් පෙන්වා දුන් විනිසුරුවරයා, දෙවන චුදිත වන දර්ශනී රුපියල් 25,000ක දඩයකට යටත් කරමින් වසර 26ක සිර දඬුවමක් ද එම සිර දඩුවම වසර 05කට අත්හිටුවන ලදී‍.ඊට අමතරව මියගිය තිලකරත්නගේ බිරියට රුපියල් 75,000ක වන්දියක්ද ගෙවන ලෙසට නියෝග කෙළේය. රජයේ නීතිඥ යූ. එස්. සී. ප්‍රනාන්දු මෙනවිය විසින් පැමිණිල්ල මෙහෙයවූ අතර ජ්‍යෙෂ්ඨ නීතිඥ සුදත් විජේවික්‍රම මහතා විත්තිය වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=r1402182</link>
    <topic>නඩු විභාගය අවසන් වන තුරු සැකකරු හිරේ දමන්නැයි ඉල්ලයි</topic>
    <author/>
    <content>@ අනුරාධපුර මධ්‍ය විශේෂඅනුරාධපුර පැරණි බස්නැවතුම්පළේ නවතා තිබූ රුපියල් ලක්ෂ ගණනක් වටිනා ආසන 42කින් යුතු බස් රථයට ගිනි තබා විනාශ කිරීම සම්බන්ධයෙන් සැකපිට අත්අඩංගුවට ගෙන අධිකරණයට ඉදිරිපත්කළ සැකකරුවකු මේ මස 25 දින දක්වා රක්ෂිත බන්ධනාගාර ගත කරන ලෙස අනුරාධපුර වැඩ බලන මහේස්ත්‍රාත් බුවනෙක රාජකරුණා මහතා නියෝග කළේය.මෙසේ රක්ෂිත බන්ධනාගාර ගත කෙරුණේ කොරකහවැව අනුරාධපුර ලිපිනයේ පදිංචි ආර්. දිනේෂ් කුමාර නැමැත්තායි. සිද්ධිය සම්බන්ධයෙන් අධිකරණයට කරුණු දැක්වූ අනුරාධපුර මූලස්ථාන පොලිසියේ නඩු මෙහෙයුම් අංශය කියා සිටියේ රජයේ දේපලක් වන ශ්‍රී ලංකා ගමනා ගමන මණ්ඩලයේ අනුරාධපුර ඩිපෝවට අයත් මාර්ග අංක 856/2 යටතේ අනුරාධපුර තන්තිරිමලය මාර්ගයේ මගී ප්‍රවාහන කටයුතුවල නිරත ඩබ්ලිව් .පී.එන්.ඒ 1136 දරණ බස්රථයට සැකකරු ඉකුත් 15 වන දා සවස 6.20ට පමණ පෙට්‍රල් දමා ගිනි අවුලවා පැන යාමට උත්සහ කරද්දි බස් රථයේ රියැදුරා වන දයා නෙරංජන් මහතා ඇතුළු පිරිසක් විසින් ඔහු අල්ලාගෙන අනුරාධපුර මූලස්ථාන පොලිසියට බාරදුන් බවයි.සැකකරු අනුරාධපුර බස්නැවතුම්පළේ බස් රථය නවතා තිබියදි අධිකලෙස බීමතින් පැමිණ තන්තිරිමලය බලා ගමන් කිරීමට සිටි තරුණීයක් සමඟ බහින් බස් වීමක් ඇතිකරගෙන මේ කඩාකප්පල් කාරී ක්‍රියාව සිදුකර ඇති බවද පොලිසිය අධිකරණයට දැන්වීය. බස් රථයට සිදුවි ඇති අලාභ සම්බන්ධයෙන් මෙතෙක් තක්සේරු වාර්තා ලැබී නැති බවත් පොලිසිය අධිකරණයට දැන්විය.මේ අපරාධය පොදු දේපල විෂයලා සැලකිය හැකි අපරාදයක් හෙයින් නඩු විභාගය අවසන් වන තෙක්ම සැකකරු රක්ෂිත බන්ධනාගාර ගත කරන ලෙසද නඩු මෙහෙයුම් අංශය වැඩිදුරටත් අධිකරණයෙන් ඉල්ලා සිටියේයඅනුරාධපුර කොට්ඨාස භාර පොලිස් අධිකාරි මහේෂ් සේනාරත්න, අනුරාධපුර සහකාර පොලිස් අධිකාරි 1 එච්.සමුද්‍රජීව යන මහත්වරුන්ගේ උපදෙස් මත අපරාධ විමර්ශණ අංශයේ ස්ථානාධිපති ප්‍ර ධාන පොලිස් පරික්ෂක ප්‍රභාත් ගාල්ලගේ මහතාගේ මෙහෙයවීම මත නඩු මෙහෙයුම් අංශයේ ස්ථානාධිපති උ.පො.ප යසරත්න 28211 කොස්තාපල් නීල් යන මහත්වරුන් සැකකරු අධිකරණයට ඉදිරිපත් කරමින් කරුණු කියා සිටිය හ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=r1402183</link>
    <topic>බස්නාහිර සමුපකාර සමිති නඟාසිටුවීමට සමුපකාර දෙපාර්තමේන්තුවෙන් මූල්‍ය පහසුකම්</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>සමුපකාර සමිතිවල සංවර්ධන කටයුතු සඳහා බස්නාහිර පළාත් සමුපකාර දෙපාර්තමේන්තුව මගින් මූල්‍ය පහසුකම් සැපයීම සාර්ථකව ඉටුකෙරේ. එම දෙපාර්තමේන්තුව මඟින් ස්ථාපිත අරමුදල මගින් මෙම මුදල් සැපයේ. අය කෙරෙන්නේ ඉතා සහනදායක පොලියකි. ආර්ථික වශයෙන් පහත වැටුණු සමුපකාර සමිති රැසක්ම මෙම සහන ණය ලබා තම ආර්ථික මට්ටම ඉහළ නංවාගෙන ඒ පිළිබඳව තම දෙපාර්තමේන්තුවට ප්‍රණාමය පළ කර ඇති බව එහි උසස් නිලධාරියෙක් කීය.ගිය වසරේදී (2012/2013) සමිති වෙත නිකුත් කර ඇති මුදල රුපියල් මිලියන 40කට ආසන්නය. එමගින් ක්‍රියාත්මක කර ඇති ව්‍යාපෘති අතර කෝප්සිටි වෙළෙඳ සල් ගණන 07කි. මෙගා කෝප්සිටි 01කි.සමුපකාර ගොඩනැගිලි 02ක් සහ ඔසුහල් 01කි. අවමංගල්‍ය සේවා ස්ථානයක් සහ අලවි මධ්‍යස්ථානයක් ආරම්භ කිරීම සඳහා ද සමිති 2කට මූල්‍ය ආධාර සපයා තිබේ.පළාත තුළ දැනට ක්‍රියාත්මක විවිධසේවා සමුපකාර සමිති ගණන 2කි. සමුපකාර ග්‍රාමීය බැංකු සංගම් 3කි. සමුපකාර ණය දෙන සමිති 1213ක් ද පළා‍ෙත් දිස්ත්‍රික්ක තුන (කොළඹ, ගම්පහ, කළුතර) තුළ ක්‍රියාත්මක වෙයි. කෘෂි හා ජෛව සම්පත් සමිති 18ක් සහ ධීවර සමිති 24ක් සහ කිරි සමිති 03ක් ඇති අතර කර්මාන්ත සමුපකාර සමිති 27ක් ද, පාසල් සමුපකාර සමිති 34ක් සහ ආරෝග්‍ය ශාලා සමිති 03ක් ද, දිස්ත්‍රික් සංගම් හා මණ්ඩල 09ක් ද වෙනත් සමුපකාර සමිති 48ක් ද වශයෙන් 1420කි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=r1402184</link>
    <topic>හොරණදී ඉරිදා උදේ පන්ති නෑ: ටියුෂන් ගුරුවරු එකඟවෙති</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>දහම් පාසල් අධ්‍යාපනයට වැඩි වශයෙන් සිසුන් යොමු කර ගැනීමේ පරමාර්ථය ඇතිව ඉරිදා දිනවල පෙරවරුවේ පැවැත්වෙන උපකාරක පන්ති නොපැවැත්විමට උපකාරක පන්ති ගුරුවරු එකඟ වී සිටිති.හොරණ නගරාධිපති ග්‍රැන්විල් රාජපක්ෂ මහතා විසින් හොරණ ප්‍රදේශයේ විහාරස්ථාන, දහම් පාසල් හා උපකාරක පන්ති පවත්වන ප්‍රධානීන් සමඟ නොබෝදා හොරණ නගර ශාලාවේදී පැවැති රැස්වීමකදී මෙම තීරණය ගනු ලැබිණි.ඉරිදා දිනවල උදේ වරුවේ ප්‍රදේශයේ විවිධ උපකාරක පන්තිවලට පාසල් සිසුන් විශාල සංඛ්‍යාවක් සහභාගි විම නිසා බොහෝ දහම් පාසල් සිසුන් එම පන්තිවලට නොපැමිණෙන බවත්, දහම් පාසල්වලට දරුවන් යොමු කරනවාට වඩා උපකාරක පන්ති (ටියුෂන්) වලට යොමු කිරීමේ ප්‍රවණතාව වැඩි බව දහම් පාසල් ප්‍රධානීහු මෙහිදී පෙන්වා දෙනු ලැබූහ.ඒ පිළිබඳව සිය අවධානය යොමු කළ උපකාරක පන්තිවල ගුරු භවතුන් ඊට විසඳුමක් වශයෙන් ඉරිදා දිනවල පෙරවරුවේ ‍උපකාරක පන්ති නොපැවැත්වීමට මෙහිදී එකඟතාවය පළකර සිටියහ.මේ තීරණය අනුව 2014 අගෝ. 1 දා සිට පළමු හා පස්වන ශ්‍රේණිවල සිසුන් සඳහා වන උපකාරක පන්ති හා 2015 ජන. 1දා සිට හයවැනි ශ්‍රේණිය හා එකොළොස්වන ශ්‍රේණිය දක්වා පැවැත්වෙන පන්ති ඉරිදා දිනවල පෙරවරුවේ නොපැවැත්වීමට තීරණය කර ඇතැයි හොරණ නගරාධිපති ග්‍රැන්විල් රාජපක්ෂ මහතා කීය.මේ සම්බන්ධ නීති රීති හා වෙනත් රෙගුලාසි නගර සභාව මඟින් කෙටුම්පත් කර අනුමත කර ගැනීමෙන් පසුව ක්‍රියාත්මක කරන බව හෙතෙම වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=r1402185</link>
    <topic>වයඹ පාසල් සංවර්ධනයට රුපියල් දස ලක්ෂ 512ක්</topic>
    <author>කුරුණෑගල දකුණ සමූහ - එම්. මහරුෆ්</author>
    <content>මේ වර්ෂයෙහි (2014‍) වයඹ පළාතේ පාසල් සංවර්ධන කටයුතු සඳහා රුපියල් දසලක්ෂ 512ක මුදලක් වෙන් කර තිබේ. පාසල්වල යටිතල පහසුකම් සංවර්ධනය වෙනුවෙන් ලෝක බැංකුවෙහි හා ඕස්ට්‍රේලියානු රජයෙහි මූල්‍යාධාර වශයෙන් රුපියල් මිලියන 280ක් ලැබීමට නියමිතය.වයඹ පළාත් සභාවේ නිශ්චිත ප්‍රධාන යට‍තේ රුපියල් මිලියන 182ක් වෙන්කරන අතර, වතු පාසල් හා ද්විතියික පාසල් සඳහා තවත් දසලක්ෂ 50ක මුදලක්ද වෙන් කිරීමට නියමිතය.වයඹ අධ්‍යාපන සංවර්ධනය තුළ වැඩසටහන් රාශියක් මේ වනවිට සැලසුම්කර තිබේ. පාසල් සිසුන් සඳහා සුබ සාධක අරමුදලක් පිහිටුවීම එහි ප්‍රධාන තැනක් ගනී. පාසල් පාදක ප්‍රතිඵල ප්‍රවර්ධන වැඩසටහන් ක්‍රියාත්මක කරනු ලබන අතර, ගුරු සහතික ක්‍රියාවලියක් නිර්මාණය කිරීමට ද පියවර ගෙන තිබේ.කාර්යක්ෂම හා ඵලදායී කාර්යාල ඇගයීමේ වැඩසටහන් ක්‍රියාත්මක කිරීම තුළින් පළාතේ ඇති කලාප අධ්‍යාපන කාර්යාල ආදර්ශ කාර්යාල ලෙස සංවර්ධනය කිරීමට ද බලාපොරොත්තු වෙයි.මේ වනවිට වයඹ පළාතේ අධ්‍යාපන පද්ධතිය තුළ පාසල් 1233ක් ක්‍රියාත්මක වේ. එහි ඉ‍ෙගනුම ලබන සිසුන් සංඛ්‍යාව 478921කි. ඔවුන් වෙනුවෙන් මේවායෙහි යොදවා ඇති ගුරුභවතුන්ගේ සංඛ්‍යාව 27807කි. මෙයට අමතරව අධ්‍යාපන ක්ෂේත්‍රය තුළ නිලධාරීන් 1020 දෙනකු ද සේවයෙහි නිරතව සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=s1402185</link>
    <topic> තිසර පෙරේරා ශ්‍රී ලංකාවට ජය ගෙනෙයි</topic>
    <author/>
    <content>තුන් ඉරියව් ක්‍රීඩක තිසර පෙරේරාගේ විශිෂ්ට පිතිහරඹය හේතුවෙන් තරග තුනකින් සමන්විත එක්දින තරගාවලිය ආරම්භ කරමින් මිර්පූර්හි ශ්‍රී බංග්ලා ජාතික ක්‍රීඩාංගණයේ දී ඊයේ පැවැති පළමු තරගයෙන් බංග්ලාදේශය පරදා ලකුණු 13ක ජයක් හිමිකර ගැනීමට ශ්‍රී ලංකා පිල සමත්විය.ශ්‍රී ලංකාව ලබාදුන් ලකුණු 180ක ඉලක්කය හඹාගිය බංග්ලාදේශයට පිළිතුරු ලෙස සියල්ලන් දැවී ලබාගත හැකි වුයේ ලකුණු 167ක් පමණි.පිළිතුරු ඉනිම ඇරුඹු බංග්ලාදේශ පිලේ පළමු කඩුල්ල ලකුණු ලබාගැනීමට පෙර බිඳ වැටිණි. අනතුරුව දෙවැනි කඩුල්ලට ෂම්සූර් රහ්මාන් සමග එක්වු මොමිනුල් හක් මුළු ලකුණු සංඛ්‍යාව 79දක්වා ඉදිරියට ගෙන ගියේය.තිසර පෙරේරාගේ පන්දුවක් හමුවේ තිලකරත්න ඩිල්ෂාන් උඩ පන්දුවක් රැකගැනීමෙන් ලකුණු 44ක් ලබාසිටි මොමිනුල් හක් දැවී යාමත් සමග එම සබඳතාව බිඳ වැටුණි. ලකුණු සංඛ්‍යාව 114ක් වෙද්දී තෙවැනි කඩුල්ල ලෙස ෂම්සූර් රහ්මාන් දුවද්දී දැවී යාමට හසුවිය. රහ්මාන් පන්දු 49කදී හතරේ පහර 5ක් හා හයේ පහර 3ක් සමගින් ලකුණු 62ක් රැස් කළේය. ෂකීබ් අල් හසන්ද ලකුණු 3ක් ලබාසිටියදී දුවද්දී දැවී යෑමට හසුවිය. ඒ සමග බංග්ලාදේශ ඉනිමේ කඩාවැටීම ඇරැඹුණි.නායක මුෂ්ෆිකර් රහීම් ලකුණු 27කට දැවී ගිය අතර අනෙක් පිතිකරුවන්ට ලකුණු 10 සීමාව පසුකිරීමට නොහැකිවිය. ශ්‍රී ලංකා පන්දු බැලඇණිය හමුවේ බංග්ලාදේශ පිලේ අවසන් කඩුලු 6 ලකුණු 48ක් තුළ බිඳ වැටුණි. නායක ඇන්ජලෝ මැතිව්ස් කඩුලු 3ක් දවාගත් අතර සචිත්‍ර සේනානායක එක් කඩුල්ලක් දවාගත්තේය.වේගවත් පිතිහරඹයක නිරතවූ තිසර පෙරේරා, සචිත්‍ර සේනානායක සමග එක්ව 9වැනි කඩුල්ලට ලකුණු 82ක සම්බන්ධතාවක් ‍ගොඩනැගීම මත කාසියේ වාසිය දිනු බංග්ලාදේශ පිලේ ඇරැයුමෙන් පළමුව පන්දුවට පහරදුන් ශ්‍රී ලංකා පිල ලකුණු 180ක් රැස් කළේය.ශ්‍රී ලංකා මුල් පෙළ හා මැද පෙළ පිතිකරුවන්ගේ දුර්වල පිතිහරඹය හේතුවෙන් ඕවර 21.3කදී කඩුලු 8ක්ම බිඳ වැටුණි.අනතුරුව තිසර හා සචිත්‍ර එක්ව ශ්‍රී ලංකා ඉනිමට මඳ අස්වැසිල්ලක් ලබාදීමට සමත්වූහ. බංග්ලා‍දේශ පන්දු යවන්නන්ට දැඩි ප්‍රහාරයක් එල්ල කළ තිසර පෙරේරා සිය එක්දින තරග දිවියේ හොඳම ඉනිම ක්‍රීඩා කරමින් නොදැවී ලකුණු 80ක් රැස් කළේය.පන්දු 57කට මුහුණ දුන් තිසර හතරේ පහර 4ක් සහ හයේ පහර 6ක් එල්ල කළේය. ඔහුට අනගි සහයක් ලබාදුන් සචිත්‍ර ලකුණු 30ක් රැස් කළේය.ආරම්භක පිතිකරු යුගලය වූ කුසල් ජනිත් පෙරේරා හා තිලකරත්න ඩිල්ෂාන් පළමු කඩුල්ලට ලකුණු 22ක සම්බන්ධතාවක් ගොඩනගමින් සිටියදී ඩිල්ෂාන් ලකුණු 3කට දැවීගියේය. කුසල් ජනිත් පෙරේරා රැස් කළ ලකුණු සංඛ්‍යාව 20කි.කුමාර් සංගක්කාරට රැස් කිරීමට හැකිවූයේ ලකුණු 8ක් පමණි. දිනේෂ් චන්දිමාල් ලකුණු 13කට දුවද්දී දැවී ගිය අතර අෂාන් ප්‍රියංජන ලකුණු 6කට දැවී ගියේය. නායක ඇන්ජෙලෝ මැතිව්ස් රැස් කළේ ලකුණු 3ක් පමණි. කිත්රුවන් විතානගේ ලකුණු 7කට දුවද්දී දැවී ගිය අතර නුවන් කුලසේකර ලකුණු නොලබාම දැවී ගියේ ශ්‍රී ලංකා ඉනිම දැඩි පසුබෑමකට ලක් කරමින්ය.තරගයේ වීරයා වු තිසර පෙරේරා සමග සචිත්‍ර සේනානායක එක්වන විට ශ්‍රී ලංකා ඉනිම දිස්වූයේ කඩුලු 8කට ලකුණු 67ක් වශයෙනි.පන්දු යැවීමේ දී රුබෙල් හොසේන්, ශකීබ් අල් හසන් සහ සිය මංගල එක්දින තරගයට ක්‍රීඩා කළ අරෆාත් සනී අතර කඩුලු 2බැගින් බෙදී ගියේය.පිටියේ පැවැති තෙත සහිත තත්ත්වය හේතුවෙන් ඊයේ තරගය ආරම්භ කිරීමට නියමිත වේලාවට වඩා පැයක් පමණ ප්‍රමාදවිය. මේ හේතුවෙන් තරගය ඕවර 43කට සීමාවිය.තරගාවලියේ දෙවැනි තරගය මේ 20වැනිදා ශ්‍රී බංග්ලා ක්‍රීඩාංගණයේදීම පැවැත්වේ.බංග්ලාදේශයශ්‍රී ලංකාව .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=s1402181</link>
    <topic>පාපන්දු තාක්ෂණික කමිටු ප්‍රධානියා මුල් පුටුව සමඟ ප්‍රබල ගැටුමක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ තාක්ෂණික කමිටුවේ කටයුතුවලට අනවශ්‍ය ලෙස මැදිහත් වෙමින් එහි විෂය පථයට සම්මේලනයේ සභාපති රංජිත් රුද්‍රිගු මහතා බාධා කරන බව කමිටු සභාපති රෝහිත ප්‍රනාන්දු මහතා චෝදනා කරයි. තවද තාක්ෂණික කමිටුවේ බලතල අත්තනෝමතික ලෙස ව්‍යවස්ථා සංශෝධනයකින් පවරා ගැනීමට රුද්‍රිගු මහතා කටයුතු කිරීමට සුදානම්වීමද ප්‍රනාන්දු මහතා හෙළා දකියි.පාපන්දු සම්මේලන සභාපතිට ලිපියක් යොමුකරමින් ප්‍රනාන්දු මහතා සඳහන් කරන්නේ ලිපියේ අඩංගු කරුණුවලට සාධාරණ විසඳුමක් ලබානොදුනහොත් ජගත් පාපන්දු සම්මේලනයට හා ආසියානු පාපන්දු සම්මේලනයට පැමිණිලි කොට සාධාරණයක් අපේක්ෂා කරන බවයි.වසර ගණනාවක් පාපන්දු ක්‍රීඩාවේ නිරතවන වෙන්නප්පුව නිව් යංග්ස් හා වෙන්නප්පුව පාපන්දු ලීගයේ සභාපතිවරයාද වන ඔහු යුරෝපීය පාපන්දු සම්මේලන 'බී' ශ්‍රේණියේ පුහුණුකරුවකු බවද පවසයි. එහෙත් පාපන්දු සම්මේලනයේ සභාපති රංජිත් රුද්‍රිගු මහතා පාපන්දු ක්‍රීඩාවේ නිරත නොවුවකු හෙයින් පරිපාලනය ගැන අත්දැකීම් නොමැති බවටද චෝදනා කරයි.පාපන්දු සම්මේලනයේ මුදලින් රට සවාරිවල යෙදෙන පාපන්දු සභාපතිවරයා ඒවායෙන් පාපන්දු ක්‍රීඩාවට සිදුවන යහපත පිළිබඳ තම සාමාජිකයන් දැනුවත් නොකරන බවටද චෝදනා කරයි.මාසිකව විධායක සභාව රුස්කළ යුතු වුවත් මාස කිහිපයකින් එය මඟහැර ඇතැයිද ඉතා ඉක්මනින් එය කැඳවීමට පියවර ගන්නා ලෙසද තාක්ෂණික කමිටු සභාපතිවරයා ලිපියෙන් දැනුම්දී ඇත.ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතාගෙන් කළ විමසීමකදී ඊමේල් මගින් එවැනි ලිපියක් ලැබුණු බව තහවුරු කෙරුණි. කෙසේ වුවද එම ලිපියට පිළිතුරු යැවීමේ අවශ්‍යතාවක් නොමැතිබව රුද්‍රිගු මහතා පැවැසීය.තමාට එම ලිපිය එවද්දීම හිටපු ප්‍රධාන විධායක ක්‍රිෂාන්ත පෙරේරා මහතාටද එම ලිපිය යවා ඇති බව තහවුරු වු නිසා මෙය කුමන්ත්‍රණයක තවත් ප්‍රතිඵලයක් බවට පාපන්දු සභාපතිවරයා පැවැසීය.“තාක්ෂණික කමිටු සභාපති මෙතෙක් කිසිම සහයෝගයක් ලබාදී නැ. ශ්‍රී ලංකාවේ පාපන්දු තාක්ෂණය බිංදුවටම බැස ඇති බව ලෝක සම්මේලනයත් පිළිගන්නවා. රෝහිත මහතා කාලයක සිට පාපන්දු සම්මේලනයේ ඉන්නවා. අද වනතුරු කිසිදු සැලසුමක් ඉදිරිපත් කොට නැ. තාක්ෂණික කමිටුව තියෙන්නේ තරග පරාජය වුණාම පශ්චාත් පරීක්ෂණ තියන්න නොවෙයි. තාක්ෂණික කමිටුවේ සිටින ක්ලෙමන්ට්, සුමිත්, අශෝක, ෆාසීන්, ශාන්ති කුමාර් හා ජුඩ් යන සාමාජිකයන් මට හොඳ සහයක් දෙනවා. රෝහිත ප්‍රනාන්දු කකුලෙන් අදිනවා” යැයි ‍රංජිත් රුද්‍රිගු මහතා පැවැසීය.තමා මෙතෙක් පාපන්දු සම්මේලනයෙන් ගුවන් ප්‍රවේශපත පමණක් ලබා ඉන්දියාව, ජපානය, සෞදි අරාබිය, කටාරය, මැලේසියාව හා ඕමානයට පමණක් ගොස් ඇති අතර එහිදී කාන්තා පිරිමි කණ්ඩායම් දෙකට පුහුණුකරුවන් දෙදෙනකු, තරුණ පාපන්දු සංවර්ධනයට ඇ.ඩො.25000ක් ජපානයෙන්ද, ජාතික සංචිතවලට ජර්සි හා ක්‍රීඩා භාණ්ඩ කටාරයෙන්ද ලබාගෙන ඇති අතර සෞදි ආරාබිය සමග අවබෝධතා ගිවිසුමකට සාකච්ඡා ආරම්භ කොට ඇතැයිද පැවැසීය. අනෙක් රටවලට ගියේ සංවර්ධන නිලධාරීන් සමග සාකච්ඡාවකට, කළාපීය සම්මන්ත්‍රණයකට හා පාපන්දු තරගයක ප්‍රධාන ආරාධිතයා ලෙස බවද සිහිපත් කළේය.“රෝහිතට යුරෝපීය 'බී' ලයිසන් තියෙනවා කියන එක අමුලික බොරුවක්. ඒක සම්මේලනය කවදාවත් දැකලා නැ. මාධ්‍යයට බොරු නොකියා මාර්තු 3දා පැවැත්වෙන විධායක සභාවට ගෙනත් පෙන්වන්න කියා මා අභි‍යෝග කරනවා. ලංකාවේ කාටවත් එවැනි 'බී' ලයිසන් එකක් තවම නැ. එයාගේ පාපන්දු ලීගයේ සියලු කණ්ඩායම් මුලික වටයෙන්ම හැලුනේ එවැනි සුදුසුකමක් තියෙන නිසාද?” පාපන්දු සභාපතිවරයා ප්‍රශ්න ක‍ළේය.පසුගියදා පැවැති ලුසෆෝනියා තරගාවලියේදී වසර 18කට පසු පාපන්දු පදක්කමක් දිනාගැනීම හා පාපන්දු තරග නැරඹීමට විශාල පිරිසක් පැමිණීම අගය නොකොට ඔහු බොරු චෝදනා නඟන බව සභාපතිවරයා පැවැසීය.තමා පාපන්දු සභාපති වුයේ ක්‍රීඩා අමාත්‍යාංශයට සියලු සුදුසුකම් පෙන්වා අනුමැතියකින් බව පැවැසු රංජිත් රුද්‍රිගු මහතා පැවැසුවේ රෝහිත ප්‍රනාන්දු මහතා තාක්ෂණික කමිටුවෙන් ඉවත්කොට පාපන්දු ක්‍රීඩාවේ ඝීග්‍ර දියුණුවකට ඉදිරියේදී මඟ පාදා ගන්නා බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=s1402182</link>
    <topic>ලෝක-ආසියානු කුසලාන ක්‍රිකට් සංචිත නම් කරයි</topic>
    <author>වර්නන් ගුණසේකර</author>
    <content>බංග්ලාදේශයේ පැවැත්වීමට නියමිත ආසියානු කුසලාන හා විස්සයි20 ලෝක කුසලාන තරගාවලියන් සඳහා වන ශ්‍රී ලංකා සංචිත ඊයේ නම් කෙරිණි.විස්සයි20 ලෝක කුසලාන තරගාවලියට දඟ පන්දු යවන ක්‍රීඩක රංගන හේරත්ගේ සහභාගිත්වය ඔහුගේ ආබාධයේ සුවය මත රඳා පවතී. ඔහු සුවය නොලැබුවහොත් ඒ වෙනුවට චතුරංග ද සිල්වා සංචිතයට ඇතුළත් කෙරෙනු ඇත.මේ දිනවල බංග්ලාදේශයේ තරග සංචාරයක නිරතව සිටින ශ්‍රී ලංකා විස්සයි20 හා එක්දින සංචිතවල සිටින ඇන්ජලෝ පෙරේරා ට ඊයේ නම් කෙරුණු සංචිතවල ස්ථානයක් ලැබී නැත. එම සංචාරයේ එක්දින සංචිතයේ සිටින කිත්රුවන් විතානගේ හා සීකුගේ ප්‍රසන්න ආසියානු කුසලාන සංචිතයට ඇතුළත් කර නැත. එහෙත් ප්‍රසන්න විස්සයි20 ලෝක කුසලාන සංචිතයේ රැඳී සිටී.විස්සයි20 ලෝක කුසලාන සංචිතය: දිනේෂ් චන්දිමාල් (නායක), ලසිත් මාලිංග (උපනායක), තිලකරත්න ඩිල්ෂාන්, කුසල් ජනිත් පෙරේරා, කුමාර් සංගක්කාර, මහේල ජයවර්ධන, ලහිරු තිරිමාන්න, ඇන්ජලෝ මැතිව්ස්, තිසර පෙරේරා, නුවන් කුලසේකර, සුරංග ලක්මාල්, රංගන හේරත් හෝ චතුරංග ද සිල්වා, සචිත්‍ර සේනානායක, අජන්ත මෙන්ඩිස්, සීකුගේ ප්‍රසන්න.ආසියානු කුසලාන සංචිතය: ඇන්ජලෝ මැතිව්ස් (නායක), දිනේෂ් චන්දිමාල් (උපනායක), තිලකරත්න ඩිල්ෂාන්, කුසල් ජනිත් පෙරේරා, කුමාර් සංගක්කාර, මහේල ජයවර්ධන, ලහිරු තිරිමාන්න, අශාන් ප්‍රියන්ජන්, තිසර පෙරේරා, ලසිත් මාලිංග, නුවන් කුලසේකර, සුරංග ලක්මාල්, සචිත්‍ර සේනානායක, අජන්ත මෙන්ඩිස්, චතුරංග ද සිල්වා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=s1402183</link>
    <topic>ඩයලොග් ලීග් රගර් කිරුළ නැවියෝ අත්කර ගනිති</topic>
    <author>ෆවුස් මොහොමඩ්</author>
    <content>අන්තර් සමාජ ලීග් රගර් තරග ඉතිහාසයේ නොමැකෙන වාර්තාවක් පිහිටුවමින් ඩයලොග් ලීග් ශූරතාව අත්කර ගැනීමට රෝහිත රාජපක්ෂගේ නායකත්වයෙන් යුතු නාවික හමුදා රගර් කණ්ඩායම සමත්විය. ඔවුන් සිය පළමු ලීග් රගර් කිරුළට හිමිකම් කීවේ තවත් තරගයක් ඉතිරිව තිබියදීමය. ලීග් තරගාවලියේ ආරම්භයේ සිටම අපරාජිතව පෙරමුණ ගත් නාවික හමුදා ක්‍රීඩකයන් කුසලාන වටයේ පසුගිය සති අන්තය වනවිට තරග 13කට සහභාගිවී සියලුම තරග ජයගැනීම විශේෂත්වයකි. පසුගිය සති අන්තයේ ප්‍රබල මහනුවර ක්‍රීඩා සමාජය සමග වැලිසර දී පැවැති තරගය ලකුණු 34-18ක් ලෙස ජයගනිමින් ලීග් ශූරතාව තහවුරු කරගැනීමට ඔවූහූ සමත්වූහ. ඒ අනුව තරග 13ක් ජයගනිමින් ප්‍රසාද ලකුණු 74ක් රැස් කිරීමට නාවික හමුදා ක්‍රීඩකයෝ සමත්වූහ.1975 වසරේ දී පළමු පෙළ රගර් තරගාවලියට අවතීර්ණ වූ නාවික හමුදා රගර් කණ්ඩායම පසුගිය යුද සමයේ ක්‍රියාන්විත රාජකාරීයේ නිරතව සිටීම හේතුවෙන් වසර ගණනාවක්ම ක්‍රීඩාවෙන් ඈත්ව සිටියේය. ඒ අතරතුර කාලයේ අවස්ථා දෙකකදී ඔවුන් පළමු‍පෙළ රගර් තරගබිමට එක්විය. යුදගැටුම් නිමාවීමෙන් පසුව නාවික හමුදා රගර් කණ්ඩායම නැවත තරගබිමට එක්වූයේ 2009වසරේදීය. ඉන් අනතුරුව නාවික හමුදා රගර් පිල වසර 4ක කාලය තුළ ලීග් ශූරතාවට හිමිකම් කීම කැපී පෙනේ.වසර ගණනාවක්ම ලීග් රගර් තරගාවලියේ ආධිපත්‍ය පතුරුවමින් සිටි මහනුවර ක්‍රීඩා සමාජයට එම කිරුළ අහිමිකරමින් පසුගිය වසරේදී හැව්ලොක්ස් ක්‍රීඩා සමාජය ශූරතාව දිනූ අතර මෙවර නාවික හමුදා කණ්ඩායම සමග පැවැති තරග දෙකම පරාජයට පත්වීම විශේෂත්වයකි. පසුගිය වසරේ ශූරයන් වන හැව්ලොක්ස් කණ්ඩායම මේ වනවිට තරග 13කට සහභාගිවී තරග 11ක් ජය ගැනීමට සමත්වූ අතර පරාජයට පත්වූ තරග සංඛ්‍යාව දෙකකි. හැව්ලොක්ස් කණ්ඩායම ප්‍රසාද ලකුණු 64ක් ලබා දෙවැනි ස්ථානයේ පසුවන අතර මහනුවර ක්‍රීඩා සමාජය තරග 13කින් තරග 10ක් ජයගත් අතර තරග තුනකින් පරාජයට පත්විය. ප්‍රසාද ලකුණු සටහනේ තුන්වැනි ස්ථානයේ පසුවන මහනුවර කණ්ඩායම ප්‍රසාද ලකුණු 61ක් ලබා සිටියි. තරග 6ක් ජයගෙන තරග 7ක් පරාජයට පත්ව ප්‍රසාද ලකුණු 36ක් ලබා සිවුවැනි තැන පසුවන්නේ අප්කන්ට්‍රි ලයන්ස් කණ්ඩායමය. සී‍.ආර්.පිල තරග 5ක් ජයගෙන තරග 7ක් පරාජයට පත්ව ප්‍රසාද ලකුණු 32ක් සමග පස්වැනි තැන පසුවෙයි. යුද හමුදාව ප්‍රසාද ලකුණු 31ක් සමග 6වැනි තැන රැඳී සිටියි. කුසලාන වටයේ අවසන් තරග ලබන සති අන්තයේ පැවැත්වේ.නායක රෝහිත රාජපක්ෂ සමග නාමල් රාජපක්ෂ, යෝෂිත රාජපක්ෂ, එරංග ස්වර්ණතිලක, සත්‍යා රණතුංග, සජිත් සාරංග, ජේසන් දිසානායක, අචල පෙරේරා, සයුරි ඇන්තනී, බිලාල් හසන්, සුරංග පුෂ්පකුමාර, චානක චන්දිමාල්, දිනූෂ චතුරංග, චූල සුසන්ත, නුවන් හෙට්ටිආරච්චි, බිනුක නානායක්කාර හා විදෙස් ක්‍රීඩකයන් වන ස්ටෙෆානෝ කැකෝනිවාලු, මටීකි කැෆටොලු හා ජොයෙලි ලුතුමේලගි නාවික හමුදා රගර් කණ්ඩායම නියෝජනය කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=s1402184</link>
    <topic>වසර 11ක ගීතා නන්දනීගේ රන් කිරුළ ඇවිදීමේ ශූරී දමයන්ති උදුරා ගනියි</topic>
    <author>ප්‍රින්ස් ගුණසේකර</author>
    <content>වසර 11ක් ජාතික ඇවිදීමේ ශූරිය ලෙස කිරුළ පැළඳ සිටි ගීතා නන්දනී පරාජයට පත්කොට ජාතික මහා ක්‍රීඩා උළෙලේ එම ඉසව්වේ රන් පදක්කම ඌව පළාතේ ජේ.කේ.කේ.එම්.සී.දමයන්ති දිනා ගත්තාය. ඇවිදීමේ ශූරයාට හිමි රන් පදක්කම බස්නාහිර පළාතේ අකිල ප්‍රනාන්දු හිමිකර ගත්තේය.බත්තරමුල්ල ප්‍රදේශය කේන්ද්‍ර කොට ගනිමින් පෙරේදා නිමාවූ මේ තරගය පිරිමි හා කාන්තා කිලෝමීටර් 20කට සීමාවී තිබුණි.කාන්තා ඇවිදීමේ තරගයේ දී ගීතා නන්දනී පැය 1:58:31කින් දෙවැනි තැනට පත් කළ දමයන්ති පැය 1:55:24කින් තරගය නිමා කළාය. එහි තෙවැනි ස්ථානය දකුණු පළාතේ දිනූෂා දිල්හානී පැය 2:00:22කින් දිනා ගත්තාය.පිරිමි ඇවිදීමේ තරගයේ දී අකිල සම්පත් පැය 1:38:24කින් රන් පදක්කම දිනා ගනිද්දී එම්.ඩී.සම්පත් පැය 1:39.25කින් රිදී පදක්කම දිනාගත්තේය. ලෝකඩ පදක්කම පැය1:39.38කින් බස්නාහිර පළාතේ සම්පත් ප්‍රනාන්දු දිනාගත්තේය.පිරිමි ඇවිදීමේ රන් පදක්කම දිනු අකිල ප්‍රනාන්දු පසුගිය වසර දෙකේදීම රන් පදක්කම හිමිකර ගැනීම විශේෂත්වයකි. කාන්තා ඇවිදීමේ රන් පදක්කම දිනගත් ජේ.කේ.එම්.එම්.සී.දමයන්ති පසුගිය වසරේ සිවුවැනි ස්ථානයට පත්වු ක්‍රීඩිකාව වේ.ජයග්‍රාහී ක්‍රීඩක ක්‍රීඩිකාවන්ට මුදල් තිළිණ හා ජය සංකේත ප්‍රදානය ක්‍රීඩා අධ්‍යක්ෂ ජෙනරාල් රංජනී ජයකොඩි හා නියෝජ්‍ය ක්‍රීඩා අධ්‍යක්ෂ සජිත් ජයලාල් යන මහත්ම මහත්මීන් අතින් සිදු කෙරුණි.තරග ප්‍රතිඵල- කාන්තා 1.ජේ.කේ.එම්.එම්.සී.දමයන්ති පැ.1:55.24 (ඌව), 2.ගීතා නන්දනී පැ.1:58.31 (බස්නාහිර), 3.දිනුෂා දිල්හානි පැ.2:00.22 (දකුණ), 4.අවන්ති ජය රුක්ෂිකා පැ.2:02.34 (වයඹ), 5.එල්.එම්.එම්.එස්.ජයරත්න පැ.2:04.48 (උතුරු මැද), 6.කේ.කෝකිලාවතී පැ.2:011.22 (උතුර), 7.කේ.කනකේස්වරී පැ.2:13.16 (උතුර), 8.තිළිණි මධුෂිකා පැ.2:14.06 (දකුණ), 9.සුබෝධා හංසිකා පැ.2:14.25 (දකුණ), පුර්ණී නිශ්ශංකා පැ.2:14.29 (වයඹ)පිරිමි-1.අකිල ප්‍රනාන්දු පැ.1:38.24 (බස්නාහිර), 2.එම්.ඩී.සම්පත් පැ.1:39.25 (දකුණ), 3.සම්පත් ප්‍රනාන්දු පැ.1:39.38 (බස්නාහිර), 4.චතුරංග බානගමුවගේ පැ.1:40.29 (දකුණ), 5‍.ආර්.එම්.එම්.කේ.රණවීර පැ.1:41.31 (මධ්‍යම), 6.ඒ.බී.චිත්‍රානන්ද පැ.1:43.27 (වයඹ), 7.ආර්.එම්.පී.රත්නායක පැ.1:45.01 (ඌව), 8.සාලින්ද සඳරුවන් පැ.1:46.01 (වයඹ), 9.දමිත් රෝහිත පැ.1:46.51 (දකුණ), 10.ඒ.එම්.සී.ප්‍රේමරත්න පැ.1:47.45 (වයඹ).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>18</day>
    </date>
    <link>http://www.dinamina.lk/2014/02/18/_art.asp?fn=f1402181</link>
    <topic>උගත් පාඩම් කොමිසමේ නිර්දේශ අපි ඉහළින්ම ක්‍රියාත්මක කළා</topic>
    <author/>
    <content>අමෙරිකාව ප්‍රමුඛ ඇතැම් බටහිර රටවල් එක්ව ශ්‍රී ලංකාවට එරෙහිව ජිනීවා මානව හිමිකම් කවුන්සිලය වෙත මෙවර ද‍ චෝදනා ගෙන ඒමට නියමිත බව වාර්තා වේ. යුද අපරාධ හා මානව හිමිකම් උල්ලංඝනය කළ බවට නැ‍ඟෙන එම චෝදනා සම්බන්ධයෙන් ජාත්‍යන්තරයේ ඇස් ශ්‍රී ලංකාව දෙසට යොමුවී ඇති වකවානුවක ඒ පිළිබඳව විමසීමට කම්කරු හා කම්කරු සබඳතා නියෝජ්‍ය අමාත්‍ය රියර් අද්මිරාල් ආචාර්ය සරත් වීරසේකර මහතා හමුවීමු.කෙටියෙන් කීවොත් කියන්නට තිබෙන්නේ ශ්‍රී ලංකාවේ කිසිදු යුද අපරාධයක් සිදුවෙලා නැහැ කියන එකයි. ඔවුන් කියන විදියට අපේ රටේ යුද අපරාධ සිදු වුණා නම් යුද්ධය නිසා අපට අහිමි වූ 28,000ක් වූ හමුදා සෙබළුන්ගේ ජීවිතවලින් ¼ ක් අපිට ඉතිරි කරගන්න තිබුණා. කොටින්ම නිරායුධ සිවිල් වැසියන් බේරාගැනීම සඳහා අපේ හමුදාවේ ජීවිත 7000ක් අපි යුද බිමේදී පූජා කළා. ඉතින් කොහොමද අපි යුද අපරාධ කළා කියන්නේ.කොහෙත්ම නැහැ. ප්‍රභාකරන් අවසානයේදී මිනිස් පලිහක් හැටියට අසරණ මිනිස්සු යොදාගෙන ජීවිතය බේරාගන්න හමුදාව සමඟ සටන් කළා. ප්‍රභාකරන් හැර යන සිවිල් මිනිසුන්ට ඔහු වෙඩි තිබ්බා. හමුදාවට භාරවෙන්න එන අයට එන්න දුන්නෙ නැහැ. ළමා මිනිස් බෝම්බ පවා හමුදාව දෙසට එවලා අහිංසක කුඩා දරුවන් අමු අමුවේ පුපුරවලා දැම්මා. ඒ නිසා ජාත්‍යන්තරය මවාගත් ‍ලෝකයක ඉඳල මේ චෝදනා අපට එල්ල කරන්නෙ. නමුත් යුද බිමේදී අපි මේවා අත්විඳපු දේවල්.අන්න ඒක තමා අපේ ජනාධිපතිතුමාගෙ තිබෙන උතුම් මානුෂීය පිළිවෙත. එදා එල්. ටී. ටී. ඊ. ය පරාජය කළාට පස්සෙ ඔවුන්ගෙම මතවාදයේ හිටපු ටී. එන්. ඒ. එක එතුමා තහනම් දේශපාලන පක්ෂයක් කළේ නැහැ. ඒ නිසා ඔවුන්ට හැකිවුණා එල්. ටී. ටී. ඊ. යේ මතවාදය ඒ අයුරින්ම ජාත්‍යන්තරයට ගෙන යන්නට. මම පුන පුනා කියන දෙයක් තමයි, අපේ රටේ ස්වෛරීත්වය විශාල ලෙස පලුදු කරන ටී. එන්. ඒ. එක තහනම් කළ යුතුයි කියන එක.සම්පූර්ණයෙන්ම නෙවෙයි, නමුත් එහි මූලික පියවරක් ලෙස අපි එය කළ යුතුයි කියන ස්ථාවරයේ තමයි මම ඉන්නෙ.ඇයි බැරි පුළුවන්. අපි ස්වාධීන පරීක්ෂණ මණ්ඩලයක් ඉදිරියේ සාක්ෂි දීමට අගතියට පත්වූවන් කැ‍ඳෙව්වෙ නැද්ද. ඔවුන් පිළිබඳ පරීක්ෂණ කළේ නැද්ද. අවතැන් වූවන්ට අවශ්‍ය නිවාස, රැකියා පහසුකම් සැලසුවේ නැද්ද. ඔවුන්ට හිමි ඉඩම් බලතල ලබා දුන්නේ නැද්ද. අද එක පුද්ගලයෙක් ඉන්නවද යුද්ධය නිසා අවතැන්වුණු. අද රටේ ඕනෑම තැනක ගිහින් කැමති විදියට ජීවත් වීමේ නිදහස ඔවුන්ට හිමිකර දීල නැද්ද. මේවා තමයි ඔබ කියන උගත් පාඩම් කොමිසමේ තිබුණු නිර්දේශ.එහෙම වරදක් නොකර යුද අපරාධ සිදු වෙන්නට නොදී අපේ සොල්දාදුවෝ ජීවිත 7000ක් පූජා කළා. මිනිසුන්ගේ ජීවිත පමණක් බේරාගන්න ගිහින්. යුද්ධයේ අවසානයේදී බර අවිවලින් පහරදීලා ප්‍රභාකරන් මරන්න ගියේ නැහැ. ඒ නිසා අපේ සෙබළු මැරුණා. අහිංසක නිරායුධ වැසියන්ගෙ ජීවිත බේරුණා. ඉතින් මොන හමුදා නිලධාරියද අධිකරණයට යවන්නෙ.මේක සිද්ධවෙන්නෙ ලෝක බලවතුන්ගේ බල පුළුවන්කාර කමටනෙ. ඒක නිසා අපි කවදාවත් ලෝක බලවතුන් ඉදිරියේ දණ ගැසිය යුතු නැහැ. අපට එරෙහිව මේ මානව හිමිකම් චෝදනා එල්ල කරන්නෙ ලෝකයේ කුඩා රාජ්‍යයක් හැටියට ඉන්න අපි, කවදාවත් විනාශ කරන්න බැහැ කියල බලවත් රාජ්‍යයක් වුණු ඇමරිකාව පවා කියපු එල්. ටී. ටී. ඊ. තර්ජනය අවසන් කළ නිසා. නමුත් ඇමරිකාව මොනතරම් සුපිරි බලවතෙක් වුණත් ඔවුන්ට තවමත් බැරිවුණා තලේබානුවන් පරාජය කරන්න. දේශපාලනය කියන්නෙ සැමදා සහයෝග‍යත් නැහැ සැමදා සතුරුකම් වෙන්නෙත් නැහැ. එදා අපිට සහයට හිටි ඇතැමෙක් අද නැතිවෙන්න පුළුවන්. නමුත් තවත් සමහරු අපේ සහයට එන්නත් පුළුවන්. ඒ නිසා අපි සැලෙන්න අවශ්‍ය නැහැ. එන දේකට මුහුණ දෙන්නට රටම සූදානම් කළ යුතුයි. වසර 2500ක ප්‍රෞඪ ඉතිහාසයක් තියෙන උතුම් රටක් අපේ රට.පිටරටවල සතුරු බලවේග, කුමන්ත්‍රණ මේ හැම දෙයකටම අපේ රටේ මුතුන්මිත්තො එදා ඉඳලම මුහුණදුන්නා. පෘතුගීසීන්, ලන්දේසීන් හා ඉංග්‍රීසීන් මේ රට ආක්‍රමණය කළා. එහෙම නොවෙන්න ලෝකයේ බලවත්ම රාජ්‍යයන් අතර මුල් තැන අපට ඉන්න තිබුණා. ඒ තැනට එන්න හැකියාවක් අපට දැන් තියෙනවා. එය වළක්වන්න ඇතැම් බටහිර ජාතීන් එක්ව කරන කුමන්ත්‍රණ මේවා.එය පරාජය කිරීමේ හැකියාව අපේ නියෝජිතයන්ට තියෙනවා. අපට මිතුරු චීනය, රුසියාව, බ්‍රසීලය, දකුණු අප්‍රිකාව වැනි රටවල් ඉදිරිපත් වෙනවා. ඒ වගේම ජනාධිපතිතුමාගේ විදේශ ප්‍රතිපත්තියට අනුව අපේ මිතුරු රාජ්‍යයන් විශාල පිරිසක් ජිනීවා සමුළුවේදී අපට සහයෝගය දීමට ඉදිරිපත් වෙනවා. ඒ නිසා ඉදිරියේ වෙන දේට දැන් ඉඳන්ම අපි සූදානම්. නමුත් අපි කිසිම විටෙක කලබල විය යුතු නැහැ.අපි ස්වාධීන රාජ්‍යයක්, ජාත්‍යන්තර අතපෙවීම් අපට අවශ්‍ය නැහැ. ජනාධිපතිතුමා කීවා වගේ කැට කිරිල්ලියටත් ඔහුගේ කූඩුව තුළ නිදහසේ වෙසෙන්නට නිදහස තිබිය යුතුයි. ඒ නිදහස අපි කිසිම කෙනකුට නැති කරන්නට ඉඩ දෙන්නෙ නැහැ. හදිසියේ එවැනි පරීක්ෂණයකට අපි අවස්ථාවක් දුන්නොත් අපේ මිතුරු රටවලට වගේම බටහිර ජාතීන්ගේ යකඩ සපත්තුවට පෑගුණු පොඩිවුණු මිනිසුන්ට දුන් වැරදි පූර්වාදර්ශයක් වෙනවා.යෝජනාවක් සම්මත වුණ පමණින් එය ක්‍රියාත්මක කරන්න බැහැ. එය ආරක්ෂක මණ්ඩලයේ තීරණයක්. අපි කොච්චර පුංචි රටක් වුණත් ඇමරිකාවටත් අපි වුවමනාවන අවස්ථාතිබෙනවා. කියුබාවට එරෙහිව 250 වතාවක් යෝජනා ස්ථිර වුණා.ඊශ්‍රායලයට විරුද්ධව යෝජනා 60ක් සම්මත වුණා. නමුත් ඒ කිසිම රටකට එරෙහිව ක්‍රියාත්මක වෙන්න කාටවත් බැරිවුණා. ඒ වගේ අපේ රටට එරෙහිව ජාත්‍යන්තර පරීක්ෂණයක් කරන්නට ඉඩ දෙන්නෙ නැහැ කියන මතයේ ඉන්න එක කිසිසේත්ම රටට අහිතකර තත්ත්වයක් නොවේ. එහෙම කියල රටක ස්වාධීනත්වය නැති කරන්න කිසිම බලවතකුට බැහැ.එහෙම පරීක්ෂණයකට ඉඩ දෙන්න අපි බැඳිලත් නැහැ. ඒ නිසා මීටත් වැඩියෙන් ධෛර්යය සම්පන්නව රට ගොඩනඟන්නට ජනාධිපතිතුමා වටා අපි එකාවන්ව පෙළගැසිය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021923</link>
    <topic>බෞද්ධ ධර්මාචාර්ය සමත් උපාධිධාරීදහම් පාසල් ගුරුවරුන් ගුරු සේවයට</topic>
    <author>මහින්ද අලුත්ගෙදර</author>
    <content>බෞද්ධ ධර්මාචාර්ය විභාගය සමත් උපාධිධාරී දහම් පාසල් ගුරුවරුන්, ගුරු සේවයට අනුයුක්ත කිරීමට ජනාධිපති මහින්ද රාජපක්ෂ මහතා උපදෙස් දෙයි. මෙම විභාගය සමත් දහසක් ගුරු සහායකයන් වශයෙන් බඳවා ගැනීමට අදාළ පත්වීම් ලිපි ප්‍රදානය ජනාධිපති මහින්ද රාජපක්ෂ මහතාගේ ප්‍රධානත්වයෙන් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඊයේ (18) පැවැත්විණි.මෙ‍ෙලස පත්වීම් ලැබූ ගුරු සහායකයන් අතර උපාධිධාරීන් ද ඇතුළත් වන අතර, එම උපාධිධාරීන් මෙලෙස ගුරු සේවයට අනුයුක්ත කරන ලෙස ජනාධිපති මහින්ද රාජපක්ෂ මහතා අධ්‍යාපන ඇමැති බන්දුල ගුණවර්ධන මහතාට උපදෙස් දුන්නේය.ශ්‍රී ලාංකීය ඉතිහාසයේ දහම් පාසල් ගුරුවරුන් සඳහා ගුරු සහායක පත්වීම් ලිපි ප්‍රදානය කළ පළමු අවස්ථාව මෙය වන අතර, වසර 5 ක සේවා කාලයක් සම්පූර්ණ කළ ගුරු සහායකයන් සඳහා මෙහිදී පත්වීම් ලිපි ප්‍රදානය කෙරිණි.ශ්‍රී ලංකා අමරපුර මහා සංඝ සභාවේ මහානායක දවුල්දෙන ඥාණිස්සර, කොළඹ හලාවත දෙදිසාවේ ප්‍රධාන සංඝ නායක වැලමිටියාවේ කුසලධම්ම නාහිමිවරුන් ද, ඇමැති බන්දුල ගුණවර්ධන, නියෝජ්‍ය ඇමැතිවරුන් වන මොහාන්ලාල් ග්‍රේරෝ, නන්දිමිත්‍ර ඒකනායක, ඩබ්ලිව්. බී. ඒකනායක, අධ්‍යාපන අමාත්‍යාංශයේ ලේකම් අනුර දිසානායක යන මහත්වරුන් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n1402191</link>
    <topic>මානව හිමිකම් ගැන දොඩවනබටහිරට රුසියාවෙන් ටොක්කක්</topic>
    <author>මහින්ද අලුත්ගෙදර</author>
    <content>මානව හිමිකම් මුරදේවතාවන් ලෙස පෙනී සිටින රටවල් ලෝකයට පෙන්වා සිටින ප්‍රතිරූපයට වෙනස්ව එම රටවල දරුණු ලෙස මානව හිමිකම් උල්ලංඝනය වීම් සිදුවන බව රුසියාව පෙන්වා දෙයි.මානව හිමිකම්වල විශ්වීය භාවය පිළිගන්නේ නම් ජාත්‍යන්තර ප්‍රජාවේ සියලු රටවල වෙනසක් නොමැතිව මානව හිමිකම් සුරැකීම සිදුකළ යුතු බවද පටු අරමුණු අපේක්ෂාවෙන් එක් එක් රටවලට වෙනස් ආකාරයෙන් සැළකිය යුතු නැතැයිද රුසියානු විදේශ කටයුතු අමාත්‍යංශයේ මානව හිමිකම් ප්‍රජාතන්ත්‍රවාදය හා නීතියේ ආධිපත්‍යය පිළිබඳ කොමසාරිස් කොන්ස්තන්තින් දල්ගොෆ් මහතා ප්‍රකාශ කරයි.ලෝකයේ අනෙකුත් රටවල, විශේෂයෙන් දියුණු වෙමින් පවතින රටවල මානව හිමිකම් තත්ත්වය නිරතුරුව විවේචනය කරන සහ එම රටවල් විසින් මානව හිමිකම් සුරැකීම සඳහා ගතයුතු ක්‍රියාමාර්ග සම්බන්ධයෙන් උපදෙස් දෙන බටහිර රටවල මානව හිමිකම් උල්ලංඝනය වන ආකාරය ගැන මුළු ලෝකයේම මානව හිමිකම් සුරකීමේ පුරෝගාමීන් ලෙස පෙනී සිටින රටවල්, අනුන් හට ඔවා දෙන්නේ තමන් සම්මතෙහි පිහිටා නැතිව බව පැහැදිලි වන බවද හෙතෙම සඳහන් කරයි.රුසියාවේ ශ්‍රී ලංකා තානාපති උදයාංග වීරතුංග මහතා සමඟ පැවැති විශේෂ සාකච්ඡාවකදී එරට විදේශ අමාත්‍යංශයේ මානව හිමිකම් ප්‍රජාතන්ත්‍රවාදය හා නීතියේ ආධිපත්‍යය පිළිබඳ කොමසාරිස් කොන්ස්තන්තින් දල්ගොෆ් මහතා මේ බව ප්‍රකාශකර ඇත.යුරෝපා සංගමයට අයත් රටවල් 28හි වසර 2013 මානව හිමිකම් තත්ත්වය සම්බන්ධයෙන් විමර්ශනය කෙරෙන වාර්තාවක් නිකුත්කර තිබෙන අතර මානව හිමිකම් තත්ත්වය හා මානව හිමිකම් කඩකිරීම් පිලිබඳ තොරතුරු වෙන වෙනම සවිස්තරව එහි දක්වා තිබේ. මෙම වාර්තා නිකුත් කිරීම මඟින් රුසියාව බලාපොරොත්තු වන්නේ අදාළ රටවල අවධානය ඒ ගැන යොමු කිරීමට බවද හෙතෙම සඳහන්කර තිබේ.යුරෝපා සංගමය මුළු ලෝකයේම මානව හිමිකම් සුරකීමේ ප්‍රධාන නියමුවා ලෙස පෙනී සිටින නමුත් මෙම ක්ෂේත්‍රයේ ඔවුන්ගේ නෛතික ක්‍රියාකාරකම් එම භූමිකාව හා නොසැසඳෙන බව පෙන්වා දී තිබෙන කොන්ස්තන්තින් දල්ගොෆ් මහතා යුරෝපා සංගමය පිහිටුවීමේ ගිවිසුමේ 7 වන වගන්තිය අනුව සංගමය ගොඩනැඟී ඇත්තේ මානව අභිමානය, නිදහස, ප්‍රජාතන්ත්‍රවාදය, සමානාත්මතාව, නීතියේ ආධිපත්‍යය හා මානව හිමිකම් ගරුකිරීම මත බවද සඳහන්කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021927</link>
    <topic>දෝෂදර්ශනයට ලක්වූවිදුහල්පති අත්අඩංගුවට</topic>
    <author>බුද්ධිකා ඉඹුලාන</author>
    <content>ෆේස් බුක් පිටුවක පළවී තිබුණේ යැයි කියන ඡායාරූපයක් මුල් කරගෙන කුරුණෑගල ශ්‍රීමත් ජෝන් කොතලාවල විද්‍යාලයේ සිසුවියක සියදිවි නසා ගැනීමේ සිද්ධිය සම්බන්ධයෙන් දෝෂදර්ශනයට ලක්වූ එම විදුහලේ විදුහල්පතිවරයා ඊයේ (18) පස්වරුවේ ජාතික ළමාරක්ෂක අධිකාරියේ විශේෂ පොලිස් විමර්ශන ඒකකය මගින් අත්අඩංගුවට ගෙන ඇත.මානසික හා වාචික අයුරින් ළමා හිංසනය සිදුකිරීම ජාතික ළමාරක්ෂක අධිකාරිය එම විදුහල්පතිවරයාට නගා ඇති චෝදනා වේ.වෙනුෂා ඉමන්දි බණ්ඩාර නම් වූ මෙම සිසුවියට අදාළ ෆේස් බුක් සිද්ධිය සම්බන්ධයෙන් විදුහල්පතිවරයා දැඩිලෙස පරුෂ වචනයෙන් බැන වැදීම, ඇයට මානසික වශයෙන් පීඩා කිරීම, පිරිසක් ඉදිරියේ ලැජ්ජාවට පත් කිරීම මෙන්ම විදුහල්පතිවරයකුට නොගලපෙන අයුරින් මේ සිද්ධියේදී කටයුතු කිරීම සම්බන්ධයෙන් පහළොස් දෙනකු ළමා රක්ෂණ අධිකාරියේ විශේෂ පොලිස් ඒකකයට සාක්ෂි ලබාදී තිබේ.එම සාක්ෂි දැඩිලෙස විමර්ශනයට ලක් කිරීමෙන් පසුව විදුහල්පතිවරයා අත්අඩංගුවට ගත් බව විශේෂ පොලිස් ඒකකය කියයි. සිද්ධිය පිළිබඳ වැඩිදුර පරීක්ෂණ ළමාරක්ෂණ අධිකාරියේ විශේෂ පොලිස් ඒකකය විසින් මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n1402192</link>
    <topic>නොරොච්චෝලේ බලාගාරයටලවණ මුසුවීම ගැන පරීක්ෂණයක්</topic>
    <author>චමීර ඇල්ලදෙණිය</author>
    <content>නොරොච්චෝලේ ගල් අඟුරු බලාගාරයේ එක්තරා පද්ධතියකට ලවණ ජලය මුසුවී තිබීම සම්බන්ධයෙන් පරීක්ෂණයක් සිදුකරන බව විදුලිබල මණ්ඩලය ප‍්‍රකාශ කියයි. මෙය කඩාකප්පල්කාරී කි‍්‍රයාවක් විය නොහැකි බව ද විදුලිබල මණ්ඩලයේ අතිරේක සාමාන්‍යාධිකාරී එම්.සී. වික‍්‍රමසේකර මහතා කීවේය.මේ වන විට නොරොච්චෝලේ ගල් අඟුරු බලාගාරයෙන් පෙර පරිදි විදුලි ජනනය කිරීමේ කටයුතු සිදුකරන බව අතිරේක සාමාන්‍යාධිකාරීවරයා කියා සිටියේ ය.නොරොච්චෝලේ ගල් අඟුරු බලාගාරයෙන් විදුලිය නිෂ්පාදනය කිරීමේ කටයුතු පසුගිය ජනවාරි 26 වන දා අත්හිටුවීමට විදුලිබල මණ්ඩලය පියවර ගත්තේ එහි කන්ඩෙන්සර් පද්ධතියේ ඇති වූ දෝෂයක් හේතුවෙන් බ වද, මේ පිළිබඳ සොයා බැලීමට ඉන්දීය නියෝජිතයන් පිරිසක් ද මෙරටට පැමිණි බව ද වික්‍රමසේකර මහතා කීවේය. පසුගිය 10 වන දා මෙහි අලූත්වැඩියා කටයුතු සිදුකර අවසන් කෙරුණු බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021929</link>
    <topic>බියගම හා මීගමුව එක්සත් ජාතික පක්ෂක්‍රියාකාරීන් 350ක් සන්ධානයට</topic>
    <author/>
    <content>බියගම හා මීගමුව එක්සත් ජාතික පක්ෂ ක්‍රියාකාරීහු 350ක් ශ්‍රී ලංකා නිදහස් පක්ෂයට එක් වෙති. බියගම, මල්වාන, උල්හිටිවල හා මීගමුව, කුරණ ප්‍රදේශවල බස්නාහිර පළාත් හිටපු ප්‍රධාන අමාත්‍ය ප්‍රසන්න රණතුංග මහතාගේ ප්‍රධානත්වයෙන් පසුගිය සෙනසුරාදා පැවැති රැස්වීම් දෙකක දී ඔවුහු සන්ධානයට එක් වූහ.බියගම එජාප බල මණ්ඩලයේ හිටපු භාණ්ඩාගාරික උල්හිටිවල එජාප ශාඛා සන්ධානයේ සභාපති හල්වායි හාජියාර් මහතා ඇතුළු 100ක් මෙලෙස සන්ධානයට එක් වූහ.මීගමුව කුරණ සන්ධාන ප්‍රධාන කාර්යාලය විවෘත කරන අවස්ථාවේ දී මීගමුව එජාප ක්‍රියාකාරීන් 250කට අධික පිරිසක් සන්ධානයට එක් වූහ.මේ අවස්ථාවලට නියෝජ්‍ය ඇමැති ඩුලිප් විජේසේකර, පළාත් හිටපු අමාත්‍ය නිමල් ලාන්සා යන මහත්වරුන් ද එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021925</link>
    <topic>තැපෑලෙන් ඡන්දය දෙන්න සුදුස්සෝ 1,26,796ක්</topic>
    <author>පණ්ඩුක සමරසේකර</author>
    <content>බස්නාහිර සහ දකුණු පළාත් සභා සඳහා තැපැල් ඡන්ද දායකයන් 1,26,796 දෙනකු සුදුසුකම් ලබා ඇති බව මැතිවරණ මහලේකම් කාර්යාලය නිවේදනය කරයි.මින් බස්නාහිර පළාත් සභාව සඳහා 63,837 දෙනකු ද දකුණු පළාත් සභාව සඳහා තැපැල් ඡන්දදායකයන් 62,962 ද, සුදුසුකම් ලබා ඇති බව නියෝජ්‍ය මැතිවරණ කොමසාරිස් එම්. එම්. මොහොමඩ් මහතා ප්‍රකාශ කරයි.‍ෙමම ඡන්ද හිමි නාම ලේඛනයන් අදාළ පළාතට අයත් දිස්ත්‍රික් මැතිවරණ ලේකම් කාර්යාලවලට යොමු කෙරෙන අතර, එහිදී නියෝජ්‍ය සහ සහකාර මැතිවරණ කොමසාරිස්වරුන් විසින් එය පෙබරවාරි 24 දින සහතික කරනු ලබයි.එම ඡන්ද පත්‍රිකා පෙබරවාරි 28 දින රක්ෂණ තැපෑලෙන් අදාළ තැපැල් කාර්යාලය වෙත යොමු කරන අතර, මාර්තු 13/ 14 දිනවල ඡන්දදායකයින්ට තම ආයතනවලදී තැපැල් ඡන්දය ප්‍රකාශ කළ හැකිවන බව ද මොහොමඩ් මහතා පැවසීය.එදිනට ඡන්දය ප්‍රකාශ කිරීමට නොහැකි වූ ඡන්දදායකයන්ට මාර්තු 20 දින එම තැපැල් කාර්යාලවලට ගොස් ඡන්දය ප්‍රකාශ කළ හැකි බව ද මොහොමඩ් මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021926</link>
    <topic>නොරොච්චෝලෙට ගිය වියදමමේ වනවිට උපයාගෙන අවසන්</topic>
    <author>රන්ජිත් පද්මසිරි ස්වර්ණා විජේකෝන් සහ සුභාෂිණී සේනානායක</author>
    <content>නොරොච්චෝලේ ගල් අඟුරු තාප බලාගාරය විසිපස් වතාවක් කැඩී ඇතැයි විපක්ෂ කළ චෝදනාවට ඊයේ පිළිතුරු දුන් විදුලිබල හා බලශක්ති ඇමැති පවිත්‍රා වන්නිආරච්චි මහත්මිය නොරොච්චෝලේ බලාගාරය සඳහා වැය කළ මුදල මේ වනවිට උපයාගෙන ඇතැයි ඊයේ (18) පාර්ලිමේන්තුවේ දී ප්‍රකාශ කළාය.'කෑ ගහන්න එපා. එජාපය කාලේ හදපු වික්ටෝරියා බලාගාරය පළමු වසර දෙක තුළ 19 වතාවක් කැඩී තිබෙනවා. කොත්මලේ බලාගාරය මාස 19ක් එක දිගට වසා තිබුණා' යැයි ද ඇමැතිවරිය පිළිතුරු දුන්නාය.අනුරාධපුර දිස්ත්‍රික් එජාප මන්ත්‍රී පී. හැරිසන් මහතා ඇසූ අතුරු ප්‍රශ්නයකට පිළිතුරු දෙමින් එසේ කී වන්නිආරච්චි මහත්මිය නොරොච්චෝලේ බලාගාරයෙන් ජනිත කළ විදුලි ඒකකවලින් රුපියල් බිලියන 65ක් උපයාගෙන ඇති බවත් එම විදුලි ඒකක ප්‍රමාණය ඉන්ධනවලින් ජනනය කළා නම් ඊට වඩා විශාල මුදලක් වැයන බවත් ගල්අඟුරු බලාගාරය ඉදිකිරීම සඳහා වැය කළේ රුපියල් මිලියන 42ක් බවත් තවදුරටත් කීවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n1402193</link>
    <topic>ශ්‍රී ලංකාවේ සංවර්ධනයට දෙන ඉන්දීය ආධාර ඉහළ නැංවේ</topic>
    <author>මහින්ද අලුත්ගෙදර</author>
    <content>ශ්‍රී ලංකාව තුළ ජීවත් වන හින්දු බැතිමතුන්ගේ මහා ලංකාවේ සංවර්ධන කටයුතු සඳහා ලබාදෙන අරමුදල් ප්‍රමාණය තවදුරටත් ඉහළ නැංවීමට ඉන්දීය රජය තීරණය කරයි.ඒ අනුව 2014 - 2015 වර්ෂය සඳහා ශ්‍රී ලංකාවේ සංවර්ධන කටයුතු වෙනුවෙන් ඉන්දීය රුපියල් කෝටි 500 ක මුදලක් අනුමත කර ඇති බව වාර්තා වෙයි. මෙය එරට අභ්‍යන්තර කටයුතු අමාත්‍යාංශය විසින් මෙවර අයවැයෙන් අනුමතකර ඇති අතර එය පසුගිය 2013 වසරට සාපේක්ෂව වැඩි වීමකි.මෙලෙස ශ්‍රී ලංකාවේ සංවර්ධන කටයුතු වෙනුවෙන් ලබාදෙන මුදල් ප්‍රමාණය ඉහළ නැංවීමට තීරණය කර ඇතැයි එරට මුදල් ඇමැති පී. චිදරම්බරන් මහතා ඉන්දීය පාර්ලිමේන්තුවේදී ප්‍රකාශ කර තිබේ.සිය විදේශ ප්‍රතිපත්තිය අනුව ඉන්දියාව, කලාපීය රටවල් රැසකට සහ අප්‍රිකානු රටවල් කිහිපයකට මෙලෙස ආධාර ලබාදීමට සූදානම් බවද ඉන්දීය මුදල් ඇමැතිවරයා ප්‍රකාශ කර ඇත.2013 වසරේ ශ්‍රී ලංකාවේ සංවර්ධන කටයුතු වෙනුවෙන් ඉන්දියානු රජය විසින් ඉන්දියානු රුපියල් කෝටි 410ක මුදලක් ලබාදී තිබෙන අතර කෙසේ වෙතත් ඉන්දියානු රජය විසින් මෙවර අයවැයෙන් බංග්ලාදේශයට ලබාදෙන අරමුදල් කප්පාදුවට ලක්කර ඇති බවද ඉන්දීය මාධ්‍ය වාර්තා කරයි.2013 වසරේ දී බංග්ලාදේශයට ඉන්දියානු රුපියල් කෝටි 580ක මුදලක් ලබාදී ඇති අතර එය මේ වසරේ කෝටි 350 දක්වා අඩු කර තිබේ. මේ අතර මියෙන්මාරය, නේපාලය සහ ඇෆ්ගනිස්ථානය රටවලට මේ වසරේ ඉන්දියානු රජය විසින් ලබාදෙන අරමුදල් වැඩිකර ඇති බවද එම වාර්තා සඳහන් කරයි. පසුගිය වසරේ ඉන්දියාව ලොව මිතුරු රටවල් සඳහා ඉන්දීය රුපියල් කෝටි 7,038ක් ලබාදී ඇති අතර එය මේ වසරේ දී ඉන්දීය රුපියල් කෝටි 8,335ක් දක්වා ඉහළ නංවා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021928</link>
    <topic>සාර්ක් ඇමැතිවරුන්ගේ35 වැනි සැසිය අද-හෙට</topic>
    <author/>
    <content>දකුණු ආසියා කලාපීය සහයෝගිතා සංවිධානයේ අමාත්‍යවරුන්ගේ 35 වන සැසිවාරය අද (19) සහ හෙට (20) යන දිනයන්හි මාලදිවයිනේදී පැවැත්වෙන අතර රැස්වීමට සහභාගි වන ශ්‍රී ලංකා නියෝජිත පිරිසේ නායකත්වය විදේශ කටයුතු ඇමැති මහාචාර්ය ජී. එල්. පීරිස් මහතා විසින් දරනු ලබයි.මෙවර රැස්වීමේදී මෙම වර්ෂයේ අවසාන භාගයේදී පැවැත්වීමට නියමිත දහඅටවන සාර්ක් සමුළුව පවත්වන රට පිළිබඳව නිගමනයකට එළඹීමට ද නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n1402194</link>
    <topic>නේපාලයේ නව අගමැතිසුෂිල් කොයිරාලාටජනපතිගෙන් සුබ පැතුම්</topic>
    <author/>
    <content>දීර්ඝ සහ ආදර්ශවත් දේශපාලන ජීවිතයෙන් ලබාගත් පුළුල් අත්දැකීම් සම්භාරය අගමැති පදවියට එක්කර තිබෙන බව නේපාලයේ නව අගමැති සුෂිල් කොයිරාලා මහතා වෙත සුබ පැතුම් පණිවුඩයක් නිකුත් කරමින් ජනාධිපති මහින්ද රාජපක්ෂ මහතා පවසයි.නේපාලයේ නව අගමැතිවරයා වෙත සුබ පැතුම් පණිවුඩයක් නිකුත් කරමින් ඒ මහතා වැඩිදුරටත් මෙසේද ප්‍රකාශ කරයි. ජනාධිපති මහින්ද රාජපක්ෂ මහතා නේපාලයේ නව අගමැති ලෙස පත්වී සිටින සුෂිල් කොයිරාලා (Sushil Koirala) මහතා වෙත ශුභාශිංසන පණිවිඩයක් යවා තිබේ.'ඔබතුමා අග්‍රාමාත්‍ය ධුරයට තෝරා ගනු ලැබීම නේපාලය සිය දේශපාලන සහ ආණ්ඩුක්‍රම ව්‍යවස්ථා ඉතිහාසයේ තීරණාත්මක අවධියකට පිවිස ඇති මෙසමයෙහි රටේ නායකත්වය භාරදීම සඳහා නේපාල ජනතාව ඔබතුමා කෙරෙහි ඇති පිළිගැනීම පිළිබිඹු කරයි'. යනුවෙන් ජනාධිපති රාජපක්ෂ මැතිතුමා සිය පණිවිඩයෙන් කියා සිටී.ශ්‍රී ලංකාව සහ නේපාලය අතර දිගුකාලීන හා ඓතිහාසික සමීප සබඳතා ගැන රාජපක්ෂ මහතා සිය සුබපැතුම් පණිවිඩයෙන් සිහිපත් කර තිබේ.'ශ්‍රී ලංකාව සහ නේපාලය අතර උණුසුම් සබඳතා දුරාතීතයේ සිට පැවත එන සංස්කෘතික සහ ආගමික බැඳීම් මත පදනම්ව තිබේ. බුදු දහම එහිලා ප්‍රමුඛ කාර්යභාරයක් ඉටු කරයි. ද්විපාර්ශ්වික මෙන්ම සාක් සංවිධාන රාමුව ඇතුළත උද්යෝගිමත් සහයෝගිතාව මඟින් මෑත කාලයේදී අප දෙරට අතර සබඳතා බොහෝ සෙයින් පොහොසත් වී තිබේ'. යනුවෙන් ද ජනාධිපති සඳහන් කරයි.කොයිරාලා මහතා නව අගමැති ලෙස තෝරා ගැනීමේදී නේපාල පාර්ලිමේන්තුවේ මන්ත්‍රීවරුන් 405 දෙනෙකුගේ ඡන්දය සමඟ 2 / 3 කට වැඩි බහුතරයක් ලැබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n1402195</link>
    <topic>ශිව රාත්‍රී උත්සවයටහින්දු පාසල් 28 දා නිවාඩු</topic>
    <author>සුභාෂිණී සේනායක</author>
    <content>ශ්‍රී ලංකාව තුළ ජීවත් වන හින්දු බැතිමතුන්ගේ මහා ශිව රාත්‍රී උත්සවය වෙනුවෙන් හින්දු පාසල් සිසුන්ට පෙබරවාරි 28 දින නිවාඩු දිනයක් ලෙස නම් කිරීමට අධයාපන අමාත්‍යාංශය පියවර ගෙන ඇත.ඒ වෙනුවට මාර්තු මස 8 වැනි දින එම පාසල් පැවැත්වීමේ කොන්දේසියට යටත්ව එය සිදු කෙරෙන බවත් අධ්‍යාපන අමාත්‍යාංශ ලේකම් අනුර දිසානායක මහතා සඳහන් කරයි.පෙබරවාරි මස 27 වැනි දිනට යෙදෙන හින්දු බැතිමතුන්ගේ විශේෂ ආගමික උත්සවයක් වන මහා ශිව රාත්‍රී උත්සවය වෙනුවෙන් පැවැත්වෙන ආගමික වැඩසටහන් 27 වැනි දින සවස 6.00 සිට පසුදින (28) වැනි දින දහවල් 12.00 දක්වා පැවැත්වෙන බැවින්, එම ආගමික කටයුතු සඳහා සහභාගිවීමට හින්දු පාසල් දරුවන්ට 28 වැනි දින නිවාඩුවක් ලබා දෙන ලෙස ජාතික භාෂා සමාජ ඒකාබද්ධතා ඇමැති වාසුදේව නානායක්කාර මහතා ඉල්ලීමක් කර තිබෙන බව ද ලේකම්වරයා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n1402196</link>
    <topic>පෙරටුගාමී පක්ෂයේජනරළ මුද්‍රණය නවතයි</topic>
    <author>සමන්මලී ප්‍රියශාන්ති</author>
    <content>පෙරටුගාමී පක්ෂය විසින් පවත්වා ගෙන ගිය ජනරළ පුවත්පත මුද්‍රණය කිරීම නවතා දමා එහි කර්තෘ මණ්ඩලය ඉවත් කිරීමට කටයුතු කර තිබේ.විශේෂාංග කර්තෘ ලෙස කටයුතු කළ ප්‍රියන්ත ලියනගේ, ප්‍රවෘත්ති කර්තෘ ධම්මික ප්‍රියදර්ශන, මාධ්‍යවේදී ආශිකා බ්‍රාහ්මණ, නිලුකා තරංගනී හා තුසිත පතිරණ යන පිරිස මෙසේ පුවත්පතින් ඉවත් කර තිබේ.මීට අමතරව දේශපාලන කර්තෘ විමල් කැටපේආරච්චි මහතා ද එම තනතුරින් ඉවත් කර ඇති අතර පුවත්පතේ කර්තෘ චන්දන සිරිමල්වත්ත මහතා පමණක් ඉවත් කර නොමැත. ජනරළ පුවත්පතේ ප්‍රවර්ධන කටයුතුවලට බව කියමින් පසුගිය නොවැම්බර් මාසයේ සිට පුවත්පත මුද්‍රණය කිරීම නවතා දමා ඇතත් සැබෑ හේතුව පක්ෂයේ අභ්‍යන්තර අර්බුදයක් බව වාර්තා වේ.පුවත්පත ජනවාරි 5 දා නැවත ආරම්භ කරන බව ප්‍රකාශ කර ඇතත් පක්ෂයේ මධ්‍යම කාරක සභාවේ තීරණය අනුව එය මැයි මාසය දක්වා කල් දමා තිබේ.පක්ෂයේ මධ්‍යම කාරක සභිකයක වු වරුණ දීප්ත රාජපක්ෂ මහතා පක්ෂයෙන් ඉවත් වීමෙන් පසුව පක්ෂය වෙනුවෙන් සේවය කළ සැලකිය යුතු සාමාජික සංඛ්‍යාවක් ද පක්ෂයේ ක්‍රියාකාරීත්වයෙන් ඉවත් වී ඇති බවට තොරතරු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n1402197</link>
    <topic>බස්නාහිර-දකුණ පළාත් සභා මැතිවරණයෙන්එජාපය යළිත් පරාජයට පත් වනවා</topic>
    <author>අසේල කුරුළුවංශ, ඉන්දික පොල්කොටුව හා මධ්‍යම පළාත් සංචාරක</author>
    <content>බස්නාහිර හා දකුණු පළාත් සභා මැතිවරණවලින් මෙවරද එජාපය පරාජයට පත්වන බව එජාප මධ්‍යම පළාත් සභා මන්ත්‍රී ජාතික සමඟි පෙරමුණේ නායක අසාද් සාලි මහතා පවසයි.එක්සත් ජාතික පක්ෂය තුළ අද බරපතළ අර්බුදයක් පවතින බවත් දක්ෂයින් කපා අදක්ෂයින් මැතිවරණවලට ඉදිරිපත් කිරීම මඟින් පක්ෂයක් ජයග්‍රහණය කරා මෙහෙයවිය නොහැකි බවත් ඒ මහතා කීය.මධ්‍යම පළාත් සභා සංකීර්ණයේදී ඊයේ (18) පැවති මාධ්‍ය හමුවකදී අසාද් සාලි මහතා මේ බව ප්‍රකාශ කළේය. පක්ෂ නායකත්වය ගෙන ගිය වැඩපිළිවෙළ වෙනුවට වෙනත් වැඩපිළිවෙළක් දියත් කිරීම සඳහා පත්කළ නායකත්ව මණ්ඩලයද පෙර වැඩපිළිවෙළම දියත් කරන්නේ නම් ප්‍රතිඵලයක් නොමැති බවද හෙතෙම කීය.මෙවර බස්නාහිර පළාත් සභාවේ කොළඹ දිස්ත්‍රික් එජාප ලැයිස්තුවෙන් ජාතික සමඟි පෙරමුණේ නියෝජිතයින්ට තරග කිරීමට අවස්ථාව නොලැබුණු බවත් එම තීරණයෙන් එජාපය ලබන පාඩුව මැතිවරණ ප්‍රතිඵලයෙන් තහවුරු වනු ඇති බවත් අසාද් සාලි මහතා පැවසීය.පසුගිය මධ්‍යම පළාත් සභා මැතිවරණයේදී තමන් මහනුවර දිස්ත්‍රික්කයට එජාප ලැයිස්තුවෙන් තරග නොකරන්නට එජාපයට ආසන 05ක්වත් දිනා ගැනීමට නොහැකි වන බවද ඒ මහතා කීය.රටකට හොඳ විපක්ෂයක් තිබිය යුතු බවත් වත්මන් විපක්ෂය දුර්වල බව කවුරුත් පිළිගන්නා සත්‍යයක් බවත් හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n1402198</link>
    <topic>රාජ්‍ය ආරක්ෂක අමාත්‍යාංශයෙන් ජනතාවට-ත්‍රිවිධ හමුදාවට සේවා රැසක්</topic>
    <author>විජයානි එදිරිසිංහ</author>
    <content>2014 දැයට කිරුළ ජාතික ප්‍රදර්ශනයට සමගාමීව රාජ්‍ය ආරක්ෂක අමාත්‍යාංශය රණවිරු සේවා සහ ඔවුන්ගේ ගැටලු විසඳීම, සුබසාධක සේවා, හැඳුනුම්පත්, විදෙස් ගමන් බලපත් ලබාදීම, කොතලාවල ආරක්ෂක විශ්වවිද්‍යාලයට රත්නා ලංකා ආරක්ෂක සේවාවට බඳවා ගැනීම ඇතුළු මහජනතාව සහ ත්‍රිවිධ හමුදාවේ දහස් ගණනක් වෙනුවෙන් සේවාවන් රැසක් ක්‍රියාත්මක කිරීමට කටයුතු යොදා තිබේ.ලබන 21 වැනිදා සිට එම සේවාවන් ක්‍රියාත්මක වන බව යුද්ධ හමුදා මාධ්‍ය ප්‍රකාශක බ්‍රිගේඩියර් පී.ආර්. වනිගසූරිය මහතා පවසයි.මෙහිදී එක් දිනකින් හැඳුනුම්පත්, විදෙස් ගමන් බලපත් නිකුත් කිරීම මෙන්ම රත්නා ලංකා ආරක්ෂක සේවයට නිලධාරීන් හා නිලධාරිනියන් බඳවා ගැනීම ප්‍රධාන ‍තැනක් ගනී.ඒ අනුව රාජ්‍ය ආරක්ෂක නාගරික සංවර්ධන අමාත්‍යාංශය ප්‍රදර්ශන කුටියේදී අපි වෙනුවෙන් අපි රණවිරු ව්‍යාපෘතිය හා රණවිරු සුබසාධක කටයුතු පිළිබඳ ජනතාව දැනුවත් කිරීම, එම ව්‍යාපෘතිය යටතේ නිවාස අයදුම්පත් නිකුත් කිරීම, කොළඹ අගනගරය පිළිබඳව මහජනතාව දැනුවත් කිරීම සහ වගා ආරක්ෂක ගිනි අවි හා විවිධ කර්මාන්ත සඳහා භාවිතා කරන පුපුරන ද්‍රව්‍ය පිළිබඳ දැනුවත් කිරීමදවෙරළ සංරක්ෂණ සහ වෙරළ සම්පත් කළමනාකරණ දෙපාර්තමේන්තුව යටතේ වෙරළබඩ සම්පත්, වෙරළ ඛාදනය හා වෙරළ ආරක්ෂණය පිළිබඳව දැනුවත් කිරීමද සිදු වෙයි.තවද රණවිරු සේවා අධිකාරි කුටියෙන් රණවිරු සංසද සාමාජිකත්ව නොලද රණවිරුවන් සඳහා සාමාජිකත්වය ලබාදීම, රණවිරු මාසික රැකවරණ ගිණුමට සම්බන්ධ නොවූ අයගේ අයදුම්පත් බාරගැනීම, උත්තම පූජා ප්‍රණාම පදක්කම් නොලද රණවිරු ඥාතින්ගේ අයදුම්පත් භාරගැනීම සහ රණවිරු දූ දරුවන් සඳහා ශිෂ්‍යත්ව අයදුම්පත් භාර ගැනීමද සිදු වෙයි.නාගරික සංවර්ධන කුටියෙන් නවනගර නිර්මාණ සැලසුම්, රටේ සංවර්ධනයට දක්වන දායකත්වය ගැනද තොරතුරු ලබාගත හැකිය.දකුණු ආසියාවේ ඇති එකම ආරක්ෂක විශ්වවිද්‍යාලය ලෙස ක්‍රියාත්මක කොතලාවල රාජ්‍ය ආරක්ෂක විශ්වවිද්‍යාලයේ උපාධියක් ලබා ගැනීම තුළින් රටට දායාද වන උදාර පුරවැසියකු පිළිබඳව අවබෝධයක් ලබා ගැනීමද,පුද්ගලයන් ලියාපදිංචි කිරීමේ දෙපාර්තමේන්තු කුටියෙන් හැඳුනුම්පත් නිකුත් කිරීම සහ භාර ගැනීමද එක් දින සේවාවද සිදු කෙරේ.ආරක්ෂක අමාත්‍යාංශයට අයත් ආගමන විගමන දෙපාර්තමේන්තුවෙන් විදේශ ගමන් බලපත්‍ර සඳහා අයදුම්පත් භාරගැනීම එක් දිනකින් ගමන් බලපත්‍ර නිකුත් කිරීමද සිදු වෙයි.තවද සන්නද්ධ හමුදා හා පොලිස් සුබසාධක අංශය මඟින් ත්‍රිවිධ හමුදා හා පොලිසියේ සිවිල් ආරක්ෂක අංශවල සේවයේ නියුතු ඉඩම් නොමැති රණවිරුවන්ට ඉඩම් ලබාදීමට අයදුම්පත් භාරගැනීමද රාජ්‍ය සේවයේ නියුතු ත්‍රිවිධ හමුදා පොලිස් හා සිවිල් ආරක්ෂක අංශවල රණවිරුවන්ගේ හා ඔවුන්ගේ ඥාතීන්ගේ ගැටලු විසඳීමද සිදු කෙරේ.තවද රත්නා ලංකා ආරක්ෂක සේවය හරහා ආරක්ෂක නිලධාරීන් හා නිලධාරිණියන් බඳවා ගැනීමට අවශ්‍ය මූලික කටයුතු සිදු කිරීමද මෙහිදී සිදු කෙරේ.ඊට අමතරව ත්‍රිවිධ හමුදා හා අනෙකුත් මහජන උපයෝගිතා සේවාවන් සඳහා මෙම මධ්‍යස්ථානයට අනුබද්ධ තොරතුරු තාක්ෂණ, ගුවන් විදුලි හා ඉලෙක්ට්‍රොනික් භාවිත පරීක්ෂණ ගුවන් පරීක්ෂණ යන අංශ මගින් සිදු කරන පර්යේෂණ කටයුතු හා එමගින් නිපදවා ඇති නව නිපැයුම් පිළිබඳවද අවබෝධයක් ලබාදීම මෙහිදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n1402199</link>
    <topic>රජිව් ගාන්ධි ඝාතකයන් තිදෙනාටජීවිතාන්තය දක්වා සිරදඬුවම්</topic>
    <author/>
    <content>ඉන්දියාවේ හිටපු අගමැති රජිව් ගාන්ධි ඝාතනයේ වැරදිකරුවන් තිදෙනාට නියමකර තිබූ මරණ දඬුවම ජීවිතාන්තය දක්වා සිරදඬුවමක් ලෙස වෙනස් කිරීමට ඉන්දීය ශ්‍රේෂ්ඨාධිකරණය තීරණයකර ඇත.එම ඝාතනය සම්බන්ධයෙන් වැරැදිකරුවන් වූ මුරුගන්, ශාන්තන් සහ පෙරරිවලාන් නැමැත්තන් සඳහා වන මරණ දඬුවම වෙනස් කොට ඇති අතර ඔවුන් සමාව ඉල්ලා ඉදිරිපත්කර තිබූ පෙත්සම් සම්බන්ධයෙන් තීරණයක් ගැනීමේදී ජනාධිපතිවරයාගේ පාර්ශවයෙන් සීමාව ඉක්මවූ ප්‍රමාදයක් සිදුවී ඇත යන පදනම මත මේ තීරණය ගෙන තිබේ.මේ චූදිතයන්ගේ පෙත්සම විභාගයට ගන්නා ලද්දේ ඉන්දියාවේ අගවිනිසුරු පී. සතාසිවම් මහතාගේ ප්‍රධානත්වයෙන් යුත් ත්‍රිපුද්ගල විනිසුරු මඩුල්ලක් විසිනි. රජිව් ගාන්ධි ඝාතනය සම්බන්ධයෙන් ඔවුන් පසුතැවිල්ලක් දක්වා නැති හෙයින් සමාවක් සඳහා සුදුසුකම් නොලබන බවට මධ්‍යම රජය කළ තර්කය මේ විනිසුරුවරුන් විසින් පිළිගෙන නොමැත.මොවුන් තිදෙනා වසර 23ක් මුළුල්ලේ සිරභාරයේ පසුවන අතර වසර 11 කට පසු සමාව ඉල්ලා හිටපු ජනාධිපති ප්‍රතිභා පතෙල් මහත්මියට ඉදිරිපත් කරන ලද ඉල්ලීම් ප්‍රතික්ෂේප කිරීම අභියෝගයට ලක්කරමින් මදුරාසි මහාධිකරණයට ඉදිරිපක් කර තිබූ රිට් පෙත්සම් ශ්‍රේෂ්ඨාධිකරණය විසින් 2012 මැයි මාසයේදී එම උසාවියට මාරුකර තිබේ.එම මහාධිකරණය 2011 අගෝස්තු 30දා මෙම චූදිතයින් තිදෙනාට එරෙහිව මරණ දණ්ඩණය ක්‍රියාත්මක කිරීම අත්හිටුවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021910</link>
    <topic>ශ්‍රී ලංකාවට අයිති කච්චතිව් ඉන්දියාවට පවරා ගැනීමේ කිසිදු හැකියාවක් නැහැ</topic>
    <author>මහින්ද අලුත්ගෙදර</author>
    <content>ශ්‍රී ලංකාවට අයිති කච්චතිව් දූපත ඉන්දියාවට පවරා ගැනීමේ හැකියාවක් නැති බවත්; පූජනීය කටයුතු සඳහා පමණක් එම දූපතට ඇතුළුවීමට ලබා දී ඇති අවසරය වැරැදි සහගත ලෙස වටහා ගනිමින් ධීවර කටයුතුවල යෙදීමේ කිසිදු අයිතියක් ඉන්දීය ධීවර ප්‍රජාවට නැති බවත් එරට මධ්‍යම රජය ශ්‍රේෂ්ඨාධිකරණයට යළිත් දැනුම් දී තිබේ.ඉන්දියාවට අයත් භූමි ප්‍රදේශයක් ශ්‍රී ලංකාවට පවරා නොමැති බව ද එහෙයින් කච්චතිවු දූපත පවරා ගැනීමේ හැකියාවක් නැතැ යිද ඉන්දීය මධ්‍යම රජය ප්‍රකාශ කරයි.කච්චතිවු දූපත යළි ඉන්දියාවට පවරා ගන්නා ලෙස තමිල්නාඩු ප්‍රාන්තයේ හිටපු මහ ඇමැති මුතුවෙල් කරුණානිධි එරට ශ්‍රේෂ්ඨාධිකරණය වෙත ඉදිරිපත් කළ පෙත්සමක් සම්බන්ධයෙන් කරුණු දක්වමින් ඉන්දීය මධ්‍යම රජය මේ බව සඳහන්කර තිබේ.ඉන්දියාවට අයත් භූමි ප්‍රදේශයක් ශ්‍රී ලංකාවට පවරා දී නොමැති බව ද එම දූපත ශ්‍රී ලංකාවට අයත් වන්නක් ​බැවින් ඒ සම්බන්ධයෙන් කිසිඳු ගැටලුවක් නැතැයි ද ඉන්දීය මධ්‍යම රජය මෙහි දී ප්‍රකාශකර ඇති අතර කච්චතිවු දූපත ඉන්දියාවට අයත් භූමියක් නොවන බව ද පෙන්වා දී ඇත.බ්‍රිතාන්‍ය අධිරාජ්‍ය යුගයේ ඉන්දියාව සහ එවකට සිලෝන් ලෙස හැදින්වුණු ශ්‍රී ලංකාව අතර නිශ්චිත මුහුදු සීමාවක් නොපැවති අතර ඓතිහාසික සාධක, නීතිමය ප්‍රතිපාදන ඇතුළු සියලූ අංශවලින් සලකා බලා කච්චතිව් දූපත සම්බන්ධයෙන් 1976 වසරේ ඇති කරගත් එකඟතාව මත මේ සම්බන්ධයෙන් විසඳුමකට පැමිණි බවද ඉන්දිය මධ්‍යම රජය ශ්‍රේෂ්ඨාධිකරණය වෙත දන්වා තිබේ.කච්චතිවු දූපතට ඇතුළුවීමට දී ඇති අයිතිය එම දූපත වටා ඉන්දීය ධීවරයන් ධීවර කටයුතු සඳහා ලබාදී ඇති අයිතියක් ලෙස වටහා නොගත යුතු බවද ඉන්දීය මධ්‍යම රජය කරුණු දක්වා ඇත. ඉන්දියාවට අයත් කිසිදු භූමි ප්‍රදේශයක් පවරාදීමක් හෝ ස්වෛරීත්ව අත්හැරීමක් සිදුකර නොමැති බවද මධ්‍යම රජය අවධාරණය කර තිබේ.මේ හේතුවෙන් මුතුවෙල් කරුණානිධි පවසන පරිදි කච්චතිවු දූපත ශ්‍රී ලංකාවට පවරාදී ඇති බව පැවසීම වැරදි මෙන්ම නිල වාර්තාවලට පටහැනි බවද ඉන්දිය මධ්‍යම රජය අධිකරණයට දන්වා ඇතැයි වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021911</link>
    <topic>පුතාගේ පොලු පහරින් පියා මරු දකී</topic>
    <author>සොරණාතොට සමූහ</author>
    <content>පුතකු සිය පියාට පොල්ලකින් හිසට පහරදීමෙන් බරපතළ තුවාල ලැබූ පියා බදුල්ල මහ රෝහලේ ප්‍රතිකාර ලබමින් සිටියදී මියගිය බව බදුල්ල පොලිසිය පවසයි.පියාත් පුතාත් අතර නිවස අසලදී රාත්‍රී ආරවුලක් ඇතිවී ඇති අතර එහිදී පුතා පොල්ලකින් පියාගේ හිසට පහර දී ඇතැයි පොලිසිය කියයි.බදුල්ල මැදපතන පදිංචි සුනිල් අබේවික්‍රම නමැති 55 හැවිරිදි පුද්ගලයකු මෙලෙස මියගොස් ඇති බව පොලිසිය පැවසීය.බදුල්ල පොලිසිය සැකකාර පුතා අත්අඩංගුවට ගැනීමට පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021912</link>
    <topic>‘දැයට කිරුළට’ වයඹ සියලු මාර්ගවලපෞද්ගලික බස් ධාවනයට පියවර</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>දැයට කිරුළ ප්‍රදර්ශනය නැරඹීමට යන ජනතාවගේ පහසුව තකා වයඹ පළාතේ සෑම මාර්ගයකම පෞද්ගලික බස් රථ ධාවනය කරවීමට පියවර ගෙන ඇති බව ප්‍රවාහන අධිකාරියේ සභාපති නයනජිත් උපේන්ද්‍ර මහතා පවසයි.පළාත තුළ ධාවනය වන පෞද්ගලික බස් රථවල අඩුපාඩු‍, මන්දගාමී ධාවනය, මගීන්ට සිදුවන අකටයුතු ක්‍රියා, ඉතිරි මුදල් ආපසු නොදීම, අශෝභන ලෙස මගීන්ට කතා කිරීම හා වෙනත් පැමිණිලි අධිකාරියේ ක්ෂණික දුරකථන අංක 037-361800 ට දැනුම් දෙන ලෙස සභාපතිවරයා ඉල්ලීමක් කර සිටියි.නියමිත ගමන් කාලය තුළ ධාවනය නොකරන පෞද්ගලික බස් රථ පිළිබඳව සොයා බලන අතර, කොට කොටා යන බස් ගැන දන්වන ලෙස ද ඉල්ලා සිටියි.සෑම මාර්ගයකටම නියමිත කාලයක් ලබා දී ඇත. උදාහරණ වශයෙන් කුරුණෑගල - ගල්ගමුව පැය 01 යි විනාඩි 35 යි. කුරුණෑගල අලව්ව පැය 01 යි, කුරුණෑගල - මැල්සිරිපුර විනාඩි 50 යි.ග්‍රාමීය මාර්ගවල ධාවනය සඳහා ගමන් කාලය ඉදිරියේදී දැනුම් දෙන බවත්, විශේෂයෙන් මේ දැයට කිරුළ ප්‍රදර්ශන කාලයේ සිදුවිය හැකි විවිධ ක්‍රියා ගැන දැනුම් දෙන ලෙස ඉල්ලා සිටින බවද වයඹ මාර්ගස්ථ මගී ප්‍රවාහන අධිකාරියේ සභාපති නයනජීත් උපේන්ද්‍ර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021913</link>
    <topic>ජාත්‍යන්තර කුමන්ත්‍රණ පැරදවීමටරජය ඉහළින්ම ජයග්‍රහණය කරවන්න</topic>
    <author/>
    <content>ජාත්‍යන්තරව කටයුතු කරන සංවිධානාත්මක පිරිස් සමඟ එක්ව සමහර රාජ්‍ය නොවන සංවිධාන මගින් ඉතාම සුළු පිරිසකගේ මතය රටේ ජනතාවගේ බහුතර මතය බවට හුවා දැක්වීම නිසා ලෝකයා ඉදිරියේ ශ්‍රී ලංකාව ජාත්‍යන්තරව කොන් කිරීමේ දැවැන්ත වැඩපිළිවෙළක් ක්‍රියාත්මක වන බවද එය මුළුමනින්ම පරාජය කළ හැක්කේ බස්නාහිර සහ දකුණු පළාත් මැතිවරණයෙන් රජය ඉහළින්ම ජයග්‍රහණය කරවීමෙන් බවද ශ්‍රිලනිප ජාතික සංවිධායක සහ ආර්ථික සංවර්ධන අමාත්‍ය බැසිල් රාජපක්‍ෂ මහතා කියා සිටියේය.ජයග්‍රහණයෙන් පසු ජනමතය හරියාකාරව හසුරවමින් ජනමතයට පිටු නොපා නිසි දිසාවට රට ගමන් කිරීමට ජනතා හිතවාදී අපේක්ෂකයින් පත්කර ගැනීමට ඡන්දදායකයින් කටයුතු කළ යුතු බවද හෙතෙම වැඩිදුරටත් පෙන්වා දුන්නේය.ශ්‍රිලනිප ජාතික සංවිධායක අමාත්‍ය බැසිල් රාජපක්‍ෂ මහතා මේ බව කියා සිටියේ කොළඹ දිස්ත්‍රික්කයට එක්සත් ජනතා නිදහස් සන්ධානයේ අපේක්ෂකයකු හා ස්වයං රැකියා නියුක්තිකයින්ගේ සංගමයේ සභාපති මහින්ද කහඳගමගේ මහතාගේ මැතිවරණ ප්‍රධාන කාර්යාලය කොම්පඤ්ඤවී‍දියේදී ඊයේ (18) විවෘත කිරීමෙන් අනතුරුව එහි පැවති උත්සව සභාවේදීය.ස්වයං රැකියා නියුක්තිකයින්ගේ සංගමයේ සභාපති මහින්ද කහඳගමගේ මහතාගේ ප්‍රධානත්වයෙන් පැවති මෙම රැස්වීමේදී වැඩිදුරටත් අදහස් දැක්වූ ශ්‍රිලනිප ජාතික සංවිධායක අමාත්‍ය රාජපක්ෂ මහතා මෙසේද පැවසීය. “මෙම මැතිවරණය පළාත් සභා නියෝජිතයින් තෝරා ගැනීමේ මැතිවරණයක් වූවද එය රටේ අනාගතය තීරණය කරන මැතිවරණයකි. මෙයට කලින් ජනාධිපතිවරුන් මැතිවරණ සිතියම් අකුලාගත් නමුදු මහින්ද රාජපක්ෂ ජනාධිපතිතුමා ජනමතය ප්‍රකාශ කිරීමට හැමදාම අවස්ථාව ලබාදුන්නා.රටේ ජනතාව ජනාධිපතිතුමාට සහ රජයට අවස්ථා ගණනාවකදීම සහාය දුන්නා. එබැවින් රටේ ජාතික ආර්ථිකය ඔසවා තබන්නට රජයට හැකිවූනා. මෙම විධිමත් ආර්ථිකය තුළ අවිධිමත් යැයි ඇතැමුන් හදුන්වන ස්වයංරැකියා කේෂේත්‍රයෙන් රටේ ආර්ථිකයට වන දායකත්වය ඉමහත්ය. රටේ සංඛ්‍යාලේඛනවලට ඇතුළත් නොවූවද ස්වයං රැකියාලාභින් ආර්ථිකයට දක්වන දායකත්වය ඉතා පැහැදිලිය. එහිදී ස්වයං රැකියා නියුක්තිකයින්ගේ සංගමයේ සභාපති මහින්ද කහදගමගේ මහතා ලබාදුන් දායකත්වය සහ කැපවීම සැමගේ අගය කිරීමට ලක්විය යුතුය.මෙයට පෙර කිසිම රාජ්‍ය නායකයින් හෝ රජයන් ස්වයං රැකියාලාභීන් පිළිබඳ අවධානය යොමු කළේ නෑ. එහෙත් ජනාධිපතිතුමා විවිධ අණ පනත් ගෙන එමින් මෙම කේෂේත්‍රයට විධිමත් භාවයක් ලබාදුන්නා. එමෙන්ම නෛතික අයිතියක් ලබාදුන්නා. ලෝකයේ අනෙක් රටවල ආර්ථිකයන් තුළ මෙම ක්ෂේත්‍රය අවිධිමත් කේෂේත්‍රයක් ලෙස හදුන්වන්නේ නෑ. ස්වයං රැකියාලාභීන් කුඩා සහ මධ්‍යම පරිමාන යන කේෂේත්‍රයන් තුළ පිළිගෙන තිබෙනවා. අවාසනාවට මෙතෙක් ශ්‍රී ලංකාවේ ස්වයං රැකියාලාභීන් අවිධිමත් කියා නොසලකා හැරි යුගයක් තිබුනේ.ජනාධිපතිතුමා ‍2005 බලයට පැමිණි විට රටේ දිස්ත්‍රික්ක 08ක් රනිල්-ප්‍රභා ගිවිසුම යටතේ පාලනය කළේ එල්.ටී.ටී.යයි. එම කාලයේ නාගදීපයට, මඩු දේවස්ථානයට යනවානම් කොටි සංවිධානයෙන් අවසර ගැනීමට සිදුවුණා. අද ‍එම තත්ත්වය ඇතමුනට අමතක වෙලා. සෑම පුද්ගලයෙකුටම බියකින් සැකයෙන් තොරව ජීවත්වීමේ අයිතිය රජය තහවුරු කර තිබෙනවා. මෙම තත්ත්වය ඇති කිරීමේදී විවිධ බාධාවලට සහ අපහාසවලට මුහුණ දීමට සිදුවූවා.”මෙම අවස්ථාවට ජේෂ්ඨ අමාත්‍ය ඒ.එච්.එම්. ෆවුසි, ස්වයං රැකියා නියුක්තිකයින්ගේ සංගමයේ සභාපති මහින්ද කහඳගමගේ යන මහත්වරුන් ඇතුළු දේශපාලඥයින් සහ විශාල පිරිසක්ද එක්වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021922</link>
    <topic>සිරුරට ගිනි තබා ගැනීමටතැත් කළ හිමිනම අත්අඩංගුවට</topic>
    <author>පණ්ඩුක සමරසේකර</author>
    <content>ගව ඝාතනය නතර කරන ලෙස ඉල්ලා කොළඹ කොටුව දුම්රියපළ ඉදිරිපිට උද්ඝෝෂණයක නියැළුණු හිමිවරුන් හා දෙනෝදාහක් මහ සෙනඟ මැද්දේ තම සිරුරට ගිනි තබා ගැනීමට ගිය හිමි නමක් පොලිස් භාරයට ගත් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා දිනමිණට පැවැසීය.මෙම උද්ඝෝෂණය හේතුවෙන් පැය 3කට අධික කාලයක් දුම්රිය පළ ඉදිරිපිට දැඩි වාහන තදබදයක් පැවැති අතර සිය රාජකාරි නිම වී නිවෙස් බලා යන මගීන්ට දැඩි අපහසුතා විඳීමට සිදුවිය.පොලිස් භාරයට ගත් හිමිනම ඉල්ලා සිහල රාවය සංවිධානයේ හිමිවරුන් පොලීසියට බලපෑම් කළ අතර කොටුව දුම්රිය පළ ඉදිරිපිට උද්ඝෝෂණ පැවැත්වීම අධිකරණ නියෝගයක් මත තහනම් කර තිබියදී එය උල්ලංඝණය කරමින් හිමිවරු මෙවැනි ක්‍රියාවල යෙදීම මහජනතාවගේ දැඩි විවේචනයට බඳුන් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021914</link>
    <topic>ඉංජිනේරු පීඨ සිසුන් සිවුදෙනාගේ පන්ති තහනම ඉවතට</topic>
    <author>අසේල කුරුළුවංශ</author>
    <content>පන්ති තහනමට ලක්ව සිටින පේරාදෙණිය විශ්වවිද්‍යාලයේ මහා ශිෂ්‍ය සංගමයේ උපසභාපතිවරයා ඇතුළු ඉංජිනේරුපීඨ සිසුන් සිව්දෙනා එම පන්ති තහනම් කිරීමේ සිද්ධියට මුල්වූ ගුරුවරයාගෙන් සමාව ගැනීම නිසා ඔවුන්ගේ පන්ති තහනම ඉවත් කිරීමට උපකුලපති මහාචාර්ය අතුල සේනාරත්න මහතා පියවර ගෙන ඇත.ඉංජිනේරු පීඨ ආචාර්යවරයකුට බැන තර්ජනය කිරීමේ සිද්ධියක් සම්බන්ධයෙන් එම සිසුන්ගේ පන්ති තහනම් කැර තිබිණි.ශිෂ්‍ය සංගම් නියෝජිත පිරිසක් සමඟ ඊයේ (18) පස්වරුවේ විශේෂ සාකච්ඡාවක් උපකුලපතිවරයා පවත්වා ඇත. මහා ශිෂ්‍ය සංගම් උප සභාපතිවරයාට සති හතරකුත් ඉංජිනේරුපීඨ සිසුන් සිව්දෙනකුට සති තුනකුත් බැගින් විශ්වවිද්‍යාල පාලනාධිකාරිය මගින් පංති තහනම් කැර තිබිණි.එම තහනමට විරෝධය දක්වමින් සිසුන් 400ක පමණ පිරිසක් ඊයේ (18) පැය 03ක පමණ කාලයක් විශ්වවිද්‍යාල සනාතන මන්දිරය ඉදිරිපිට උද්ඝෝෂණයක් කළ අතර පසුව ඔවුන්ගේ නියෝජිත පිරිසකට උපකුලපතිවරයා හා සාකච්ඡාවක් පැවැත්වීමට අවස්ථාව හිමිවිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021915</link>
    <topic>තවුසන්ඩ් ටෝක්ස් කෑවලු රෑ සුපිරි ඩෙවල් රෙදි ගැල වුණා ඩිස්පැන්සරියෙදි ඇගේ ලෙවල්</topic>
    <author>- බිංගිරිය කොස්වත්තේ ඩී.එන්.දිසානායක</author>
    <content>බිංගිරිය නගරයට ආසන්නව පිහිටි පෞද්ගලික වෛද්‍ය මධ්‍යස්ථානයකට පැමිණි බටහිර විලාසිතාවන්ට අනුව ජැන්ඩියට හැඳ පැළඳ ගත් තරුණ කාන්තාවකි. ඇය පැමිණ සිටියේ උදරාබාධයකට ප්‍රතිකාර ලබා ගැනීමටය.වාරය පැමිණි පසු ඇය වෛද්‍යවරයා හමුවට ගියාය. තමන්ගේ රෝගය ගැන පවසා සිටියාය. පෙර දින රාත්‍රියේ ආහාරයට ගත්තේ මොනවා දැයි වෛද්‍යවරයා ප්‍රශ්න කර සිටියේය.“කට්ලට්, බැදපු මාළු, රෝස් කුකුල් මස්, බැදපු බිත්තර..බුරියානි” යනුවෙන් ඇය පිළිතුරු දුන්නේ තරමක් උස් හඬිනි. ඒ තමන්ගේ ජීවන තත්ත්වය අවට සිටි අනෙක් රෝගීන්ට තමන්ගේ දැනගැනීමට සැලැස්සීමේ අරමුණිනි.වෛද්‍යවරයාගේ ඇස් උඩ ගියේය.“කාලා තියෙන දේවල් හැටියට ඔයින් ගියා ඇති” යැයි පැවසූ වෛද්‍යවරයා ඇයට බෙහෙත් නියම කළේය. කෑමෙන් පරෙස්සම් වන ලෙසට අවවාද කළේය.බෙහෙත් කවුන්ටරය වෙත ගිය තරුණ කාන්තාව මුදල් ගෙවා බෙහෙත් ගත්තාය. අනතුරුව වෛද්‍ය මධ්‍යස්ථානයෙන් පිටවන වනවාත් සමඟම වමනය කළාය.මෙය දුටු වෛද්‍යවරයා ළඟ සිටි සාත්තු සේවිකාවකට කතා කර කාන්තාව වමනය කළ ස්ථානයට වහාම ගොස් පරීක්ෂා කරන ලෙසට දන්වා සිටියේය. එහි ගිය හෙදියට දක්නට ලැබුනේ කරවල, කොස් මදුලු, බෝංචි හා තම්පලා කැබලි ය. හෙදියට මෙන්ම අනෙක් රෝගීන්ටද සිනහව නවතා ගන්නට සෑහෙන වේලාවක් ගතවිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021916</link>
    <topic>නැවත මේ රටේ යුද්ධයක් ඇතිවීමට කාන්තාවන් ඉඩ තබන්නේ නෑ</topic>
    <author/>
    <content>“දශක 3ක යුද්ධයෙන් මේ රටේ වැඩියෙන්ම පීඩාවට පත්වූයේ කාන්තාවෝයි. ඔවුන් ඒ කාලයේ සිටියේ නිතරම බයෙන් සැකෙන්. තමන්ගේ සැමියා තමන්ගේ දරුවෝ කොයි වෙලාවේ තමන්ට අහිමි වෙයිද කියන බයෙන් තැති ගැන්විලයි ඔවුන් හිටියෙ. නැවත ඒ වගේ තත්ත්වයක් රටේ ඇති වෙන්න මේ රටේ කාන්තාවන් ඉඩ නොතබන බව සහතිකය” යැයි බස්නාහිර පළාත් හිටපු ප්‍රධාන ඇමැති ප්‍රසන්න රණතුංග මහතා අවධාරණය කරයි.මිනුවන්ගොඩ මැතිවරණ බල ප්‍රදේශයේ කාන්තා සංවිධාන නියෝජිතවරියන්ගේ සහභාගීත්වයෙන් පසුගියදා (12) පැවැති රැස්වීමක දී හිටපු ප්‍රධාන අමාත්‍යවරයා මේ බව සඳහන් කළේය. රණතුංග මහතාගේ ජයග්‍රහණය වෙනුවෙන් පැවැති මෙම රැස්වීමට දහසකට අධික කාන්තාවෝ සහභාගී වූහ. මෙහිදී වැඩිදුරටත් අදහස් දැක්වූ රණතුංග මහතා මෙසේද කීය.“මැතිවරණයක් කිට්ටු වෙනකොට විවිධ අය විවිධ පොරොන්දු දෙනවා. ජනාධිපතිවරණයේදීත්, මහ මැතිවරණයේදීත් දේශපාලන පක්ෂ සිය ප්‍රතිපත්තිය රටට හෙළි කරනවා. නමුත් එම මැතිවරණය අවසන් වෙනවත් එක්කම හමස් පෙට්ටියට දානවා. ආපහු ඒවා එළියට ගන්නේ නැවත මැතිවරණයක් ආපුවාම.ඒත් අපේ ජනාධිපතිතුමා ඉදිරිපත් කරපු මහින්ද චින්තන ප්‍රතිපත්ති ප්‍රකාශය එහෙම නෙමෙයි. මහින්ද චින්තනයේ 90%ක්ම අපි දැන් ඉටුකරලා අවසන්. මෙතෙක් ඉටු නොකරපු දේවලුත් ඉටුකරමින් තිබෙනවා. මැතිවරණයක දී ඉදිරිපත් වූ ප්‍රතිපත්ති ප්‍රකාශන අතරින් මෙපණ පොරොන්දු ඉටුකළ වෙනත් ප්‍රතිපත්ති ප්‍රකාශනයක් නැහැ.අපේ පවුලේත්, සමාජයේත් පදනම කාන්තාව. කාන්තා බලය හොඳින්ම තේරුම්ගත් නායකයා ජනාධිපති මහින්ද රාජපක්ෂ මැතිතුමායි. ඒ නිසයි එතුමා සිය මහින්ද චින්තනයෙන් එය පිළිගත්තෙ. පවුලේත් සමාජයේත් පදනම කාන්තාව බව පිළිගත් වෙනත් නායකයෙක් ඉන්නවාද?එතුමා මහින්ද චින්තනයේ කියනවා දිරිය කාන්තා වැඩසටහන හරහා කාන්තාවන් සවිබල ගැන්වීම අරඹන බව. අපි කාන්තාවන්ට ස්වයං රැකියා ණය, ආධාර, ලබා දුන්නා විතරක් නෙමෙයි කාන්තා හිංසනයට එරෙහිව ඔවුන්ව දැනුවත් කරලා ඒ නීති රීති පවා සංශෝධනය කළා.අපේ ප්‍රතිපත්තිය කාන්තාවන්ට ‍සම තැන නෙමෙයි. අපේ ප්‍රතිපත්තිය කාන්තාවන්ට නිසි තැන. ඒ නිසයි පළාත් සභාවල හා පළාත් පාලන ආයතනවල අපේක්ෂක ලැයිස්තුවල කාන්තා නියෝජනය අවම වශයෙන් 25%කින් වැඩි කිරීමට කටයුතු කළේ. අපේ රටේ කාන්තාවන් දේශපාලනයට පිවිසීමේ අඩුවක් තිබෙනවා. අපි ඒ තත්ත්වයත් ඉදිරියේ දී නැති කරනවා.අද විපක්ෂයේ උවමනාවට ජිනීවාවලට කඩේ යන කාන්තා දේශපාලනඥවරියන්ට යථාර්ථය අමතක වෙලා. ඔවුන් ඉන්නෙ හීන ලෝකවල. යුද්ධය කාලේ මේ රටේ කාන්තාවෝ කොච්චර දුක් වින්දාද? ඒක මේ අම්මලා, අක්කලා, නංගිලා, දුවලා දන්නවා. එතකොට ඔය විපක්ෂයේ කාන්තා නියෝජිතවරියෝ කළේ යුද්ධය එපා කියලා ලිප්ටන් වට රවුමේ කොටින්ට කඩේ ගිය එක. නමුත් රටේ බහුතර කාන්තාවෝ ජනාධිපතිතුමාට යුද්ධය ජයගන්න ශක්තිය පතා බෝධි පූජා තිබ්බා. යාඥා කළා. ඒකයි වෙනස.දැන් ඔයාලා ළඟට ඇවිත් මානව හිමිකම් කාන්තා අයිතිවාසිකම් ගැන කිඹුල් කඳුළු හෙලන අයගෙන් ප්‍රවේසම් වෙන්න. මේ අය එන්නේ ඔබේ ඡන්දය උදුර ගන්න. උදුරගෙන නැවත මේ රට විනාශ කරන්න. ඒකට ඉඩ දෙන්න එපා. එහෙම වුනොත් මේ රට නැවත ආගාධයට යන එක වළක්වා ගන්න බෑ. අපේ මතු පරපුර එදාට අපිට ශාප කරාවි.බස්නාහිර පළාත් සභා හිටපු මන්ත්‍රී ලයනල් ජයසිංහ මහතා ද මෙහිදී අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021917</link>
    <topic>පිළිකා රෝහලේ අකුණු සන්නායකයරෝහලේ පිරිසක් ගලවා දමලා</topic>
    <author>සන්ධ්‍යා කරුණාරත්න</author>
    <content>මහරගම ජාතික පිළිකා රෝහලේ රෝගීන්ගේ ආරක්ෂාව සඳහා සවි කර තිබූ අකුණු සන්නායකය රෝහලේම පිරිසක් විසින් ගලවා දැමීම නිසා රෝගීන්ගේ ජීවිතවලට දැඩි තර්ජනයක් එල්ල වී ඇතැයි සෞඛ්‍ය අමාත්‍යාංශය පවසයි.රුපියල් මිලියන දෙකක් පමණ වටිනාකමකින් යුක්ත මේ අකුණු සන්නායක පද්ධතිය තඹ ලෝහයෙන් සාදා ඇති අතර රෝහ‍ලේ පරිපාලනයට සම්බන්ධ අ‍යකුගේ මැදිහත්වීම යටතේ මේ හානිය සිදු කර ඇති බව අමාත්‍යාංශ‍යේ ජ්‍යෙෂ්ඨ නිලධාරියකු පැවසුවේය.ඉදිරි කාලය තුළදී අකුණු සහිත වර්ෂා කාලයක් පැමිණීම නිසා අකුණු සන්නායක පද්ධතියට හානි කිරීමෙන් බරපතල ගැටලුවක් ඇති විය හැකි යැයි ද හෙතෙම අනතුරු අඟවයි.හිටපු ඕස්ට්‍රේලියානු මහ කොමසාරිස්වරයකු‍ වන මයිකල් සිල්වා මහතාගේ පෞද්ගලික ධන පරිත්‍යාගයක් ලෙස රුපියල් මිලියන හතරක් වටිනා ගොඩනැඟිල්ලක් රෝහලට ලබා දී ඇත. එහි ඉහළම මාලයේ සවි කර තිබූ රුපියල් ලක්ෂයක වටිනාකමකින් යුක්ත ආරක්ෂක පද්ධතිය ද පෙරේදා (17) රාත්‍රියේ රෝහලේම පිරිසක් විසින් ගලවා ගෙන ගොස් ඇති බව ද ඔහු ප්‍රකාශ කළේය.මේ සම්බන්ධයෙන් මයිකල් මහතා මීරිගම පොලීසියට පැමිණිල්ලක් කර ඇති බවත් සෞඛ්‍ය ඇමැතිවරයාට ද මේ සම්බන්ධයෙන් දැනුම් දීමට නියමිත බවත් ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021918</link>
    <topic>කතානායකවරයාගේ සේවය ඇගයීම මුළු රටේම ජයග්‍රහණයක්</topic>
    <author>රන්ජිත් පද්මසිරි ස්වර්ණා විජේකෝන් සහ සුභාෂීණී සේනානායක</author>
    <content>නවසීලන්තයේ පැවැති කතානායකවරුන්ගේ රැස්වීමේදී කතානායක චමල් රාජපක්ෂ මහතා ආසියානු කලාපය නියෝජනය කරමින් එහි ස්ථාවර කමිටුවේ සාමාජිකයකු ලෙස පත්වීම ශ්‍රී ලංකා පාර්ලිමේන්තුවටත් රටටත් ලැබුණු ගෞරවයක් බව සභානායක නිමල් සිරිපාල ද සිල්වා මහතා පාර්ලිමේන්තුවේදී ඊයේ (18) ප්‍රකාශ ෙකළේය.ශ්‍රී ලංකාවේදී පැවැති පොදු රාජ්‍ය මණ්ඩල සමුළුවේදී කතානායකවරයා සිදුකළ සේවය ඇගයීම උදෙසා පිරිනැමූ මෙම තනතුර ඔහුගේ පුද්ගලික ජයග්‍රහනයක් පමණක් නොව එය මුළු රටේත් ජාතියෙත් ජයග්‍රහනයක් බවද සභානායකවරයා සඳහන් කෙළේය.ආසියාවම නියෝජනය කිරීමට කතානායකවරයාට අවස්ථාව ලැබීම සභාවට ගෞරවයක් බවත් කතානායක ධූරය ලැබීමෙන් පසුව සිදු කළ සේවය පොදු රාජ්‍ය මණ්ඩලය පිළිගෙන ඇති බවත් මෙහිදී අදහස් දක්වමින් විපක්ෂ නායක රනිල් වික්‍රමසිංහ මහතා ප්‍රකාශ ෙකළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021919</link>
    <topic>පොලිසියට ගංජා ගෙන ගිය තායි කත අත්අඩංගුවට</topic>
    <author>ඉවෝන් හේරත්</author>
    <content>ඔතන ලද ගංජා සුරුට්ටු මිටි හතරක් පොලිස් ලොක්කෙකුගේ මේසයක් මත අමතක වීමෙන් තැබූ කාන්තාවකට වැඩවැරදුණු පුවතක් මහනුවර පොලිස් බල ප්‍රදේශයෙන් වාර්තා වේ.සිද්ධියට මුහුණ දීමට සිදු වූයේ අනිවත්තේ නවාතැන්පළක් පවත්වා ගෙන ගිය හතළිස් හැවිරිදි තායි ජාතික කාන්තාවකටය.තමා පවත්වා ගෙන යමින් සිටි නවාතැන්ෙපාළේ සේවය කරන්නකු සුරා බදු දෙපාර්තමේන්තුව බියර් තොගයක් සමග අත්අඩංගුවට ගෙන එම ස්ථානයෙන් පිටව යාම නිසා බියට පත් තායි කාන්තාව ඒ සම්බන්ධව පැමිණිලි කිරීමට හා සොයා බැලීමට මහනුවර පොලිසියේ අපරාධ අංශයේ ස්ථානාධිපති හමුවීමට ගොස් ඇත.එහිදි පැමිණිල්ල ලියා ගැනීමට පෙර අවශ්‍යතාවයකට එම කාන්තාව පොලිසියේ පහළ මාලයට ගොස් ඇත. ඇයට වැඩ වැරදුණේ ඒ අවස්ථාවේදීය. ඇය ගෙන ආ සිගරට් පැකට්ටුව අමතකවී අපරාධ අංශයේ ස්ථානාධිපතිවරයාගේ නිල මේසය මත දමා ගොස් තිබී ඇත.එය පරීක්ෂාවට ලක් කළ ස්ථානාධිපතිවරයාට දැක ගත හැකි වූයේ එහි ඔතන ලද ගංජා මිටි 4ක් ඇති බවකි. වහාම අදාළ කාන්තාව අපරාධ අංශයට ගෙන්වා නීති විරෝධි ලෙස ගංජා ළග තබා ගැනීමේ වරදට ඇය අත්අඩංගුවට ගැනීමට පොලිසිය කටයුතු කොට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021920</link>
    <topic>බන්ධනාගාරයට හෙරොයින් ගෙන ගියතරුණයාට ජීවිතාන්ත සිර දඬුවම්</topic>
    <author>රෝෂන් තුෂාර</author>
    <content>කොළඹ මැගසින් බන්ධනාගාරයට මිතුරෙකු බැලීමට යන එන අතරවාරයේ හොරොයින් ජාවාරම්කළ මට්ටක්කුලියේ තරුණයකුට ජීවිතාන්ත සිර දඩුවමක් කොළඹ මහාධිකරණය ඊයේ(18) නියම කළේය.2011 ජුනි 13 දින මැගසින් බන්ධනාගාරයේදි හෙරෝයින් ග්රැම්8.28ක් සන්තකයේ තබාගැනිමේ හා ජාවාරම් කිරිමේ චෝදනාවන්ට වරද පිළිගත් ඒ ඉදුනිල් අසේල නැමැත්තාට මෙම දඩුවම නියම කළ කොළඹ මහාධිකරණ විනිසුරු බි.එස් මොරායස් මහතා චෝදනාවන් දෙකට වෙන වෙනම ජිවිතාන්ත සිරදඩවම් නියම කළ අතර එය එකවර ගෙවීයන සේ ක්‍රියාත්මක කරන ලෙසට දන්වා සිටියේය.චුදිත දැඩි ලෙස ගංජා භාවිත‍යට හුරුවු 22 හැවිරිදි තරුණයකු වන අතර තේ කම්හලක සේවය කරමින් සිටි අයෙක් බව සැකකරු ලබාදුන් කටඋත්තරයෙන් හෙළිවි ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=n14021921</link>
    <topic>නීතිඥ උදය ගම්මන්පිලජනාධිපති නීතිඥ ශ්‍රීනාත් පෙරේරාට ලිපියකින් පිළිතුරු දෙයි</topic>
    <author/>
    <content>එක්සත් ජනතා නිදහස් සන්ධානයේ කොළඹ දිස්ත්‍රික් කණ්ඩායම් නායක නීතිඥ උදය ගම්මන්පිල මහතාගේ මැතිවරණ ව්‍යාපාරය දියත් කිරීමේ අවස්ථාවට ආරක්ෂක ලේකම් ගෝඨාභය රාජපක්ෂ මහතා සම්බන්ධවීම පිළිබඳව ජනාධිපති නීතිඥ ශ්‍රීනාත් පෙරේරා මහතා කැර ඇති චෝදනාවට උදය ගම්මන්පිල මහතා ලිපියකින් පිළිතුරු ලබාදෙයි.එම ලිපිය මෙසේය.2014 පෙබරවාරි 18 දිනජනාධිපති නීතිඥ ශ්‍රීනාත් පෙරේරා මහතාඑක්සත් ජාතික පක්ෂයේ කොළඹ දිසා අපේක්ෂකහිතවත් මහත්මයාණෙනි,ගෝඨාභය රාජපක්ෂ මහතාගේ ප්‍රධානත්වයෙන් මාගේ මැතිවරණ ව්‍යාපාරය දියත් කිරීමආරක්ෂක සහ නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතාගේ ප්‍රධානත්වයෙන් මගේ මැතිවරණ ව්‍යාපාරය දියත් කිරීම පිළිබඳ ඔබතුමා පෙබරවාරි 16 දින මාධ්‍ය හරහා මට නිකුත් කළ විවෘත ලිපියකින් ප්‍රශ්න කර තිබිණි. එකී ලිපියෙන් ආණ්ඩුවේ නිලධාරියකු මැතිවරණ ව්‍යාපාරයට සහභාගි කර ගැනීමෙන් දේශපාලන සදාචාරය පිළිබඳ කතා කිරීමට මට තවදුරටත් අයිතියක් නැති බව ද ඔබතුමා දන්වා ඇත.එකී ලිපියෙන් ඔබතුමා සාමාජිකත්වය දරන එක්සත් ජාතික පක්ෂය ශ්‍රී ලංකාවේ පරිපාලනයේ සිදු කළ විප්ලවීය වෙනස් කම් පිළිබඳ නීතිමය සහ පරිපාලනමය අවබෝධයක් නොමැති බව පෙනෙන හෙයින් ඒ පිළිබඳව ඔබතුමාගේ අවධානය යොමු කිරීමට පළමුව කටයුතු කරමි.1978 වසර දක්වා අමාත්‍යාංශ ලේකම් හැඳින්වූයේ ස්ථිර ලේකම් යන පදවි නාමයෙනි. ඊට හේතු වූයේ එම තනතුරට පත්වුණු ශ්‍රී ලංකා සිවිල් සේවයේ නිලධාරින් ආණ්ඩු මාරුවීම මත මාරු නොවන බැවිනි. නමුත් එජාපයේ හිටපු නායකයකු වන ජේ. ආර්. ජයවර්ධන මහතා 1965දී රාජ්‍ය අමාත්‍ය පදවියට පත් වුණු විට එම සම්ප්‍රදාය වෙනස් කර සිවිල් නිලධාරියකු වෙනුවට තම පාක්ෂිකයකු වන ආනන්ද තිස්ස ද අල්විස් මහතා විශේෂ අමාත්‍ය මණ්ඩල අනුමැතියක් යටතේ අමාත්‍යාංශ ලේකම් පදවියට පත් කර ගන්නා ලදී. මෙයට හේතුව ලෙස නිල නොවන ආරංචි පවසන්නේ 1953දී ඔහු මුදල් ඇමති ධුරය දරන සමයේ අයවැය සම්බන්ධයෙන් මතුවුණු අර්බුදයේ දී සිය අමාත්‍යාංශ ලේකම්ගෙන් අපේක්ෂිත සහය නොලැබීමයි.1977දී ජයවර්ධන මහතා අගමැති ධුරයට පත්වීමෙන් පසු ලේකම් ධුරය පිළිබඳ තමන් ගත් පෞද්ගලික තීන්දුව ව්‍යවස්ථාපිත විධිවිධානයක් බවට පත් කෙරිණි. 1978 ආණ්ඩුක්‍රම ව්‍යවස්ථාවේ 52 වගන්තිය අනුව ජනාධිපතිට ඕනෑම පුද්ගලයකු අමාත්‍යාංශ ලේකම් ධුරයට පත් කළ හැකි අතර ජනාධිපති ධුරය හිස්වීමෙන් හෝ ඇමති මණ්ඩලය විසිර යෑමෙන් ඔවුන්ට ලේකම් ධුරය අහිමි වේ. එමෙන්ම කිසිම විනය පරීක්ෂණයකින් තොරව ජනපති කැමති ඕනෑම අවස්ථාවක ලේකම් ඉවත් කිරීමට ද පුළුවන. ඒ අනුව අමාත්‍යාංශ ලේකම් යනු ජනපති සමඟ එන ජනපති සමඟ යන ජනපති කැමති තුරු දරන සංස්ථා සහ අධිකාරි සභාපතිවරුන් මෙන් දේශපාලන පත්වීමකි.රාජ්‍ය සේවා කොමිසමේ විනය පාලනයට අමාත්‍යාංශ ලේකම් යටත් නොවන්නේ ද එය දේශපාලන පත්වීමක් බැවිනි. 1978 දී ශ්‍රී ලංකාව යටත්විජිත ආකෘතියෙන් ඇමෙරිකානු ආකෘතියට මාරු වුවද තවමත් අප මනසින් සිටින්නේ යටත්විජිත ආකෘතිය තුළයි. එබැවින් ස්ථිර ලේකම්වරයකු සම්බන්ධයෙන් ක්‍රියා කරන අයුරින් අදත් අප සමාජය වත්මන් අමාත්‍යාංශ ලේකම්වරු දෙස බලයි.ජයවර්ධන මහතා විශ්වාස කළේ ඇමෙරිකානු රාජ්‍ය ආකෘතියයි. එරට පවතින මූලික මූලධර්මයක් වන්නේ ජනපතිගේ දේශපාලන දර්ශනය විශ්වාස කරන අය රාජ්‍ය සේවය මෙහෙයවිය යුතු බවය. මෙරට වත්මන් ව්‍යවස්ථාවට පදනම් වුණු ජයවර්ධන චින්තනය පිළිබඳ එජාපයට ඇති අනවබෝධය ඔබතුමාගේ ලිපියෙන් පැහැදිලි බැවින් මේ පිළිබඳ විස්තරාත්මක ලිපියක් ඉදිරියේ දී මාධ්‍යයට සැපයීමට අපේක්ෂා කරමි.ජීවිතයේ ලොකුම සිහිනය වූයේ කොටි ත්‍රස්තවාදය පරාජය කිරීමයි. මාගේ වෘත්තීය ජීවිතය අත්හැර පූර්ණකාලීනව කැප වුණේ ඒ අරමුණ ජය ගැනීමටයි. මා දකින අයුරින් කොටි ත්‍රස්තවාදය පරාජය කිරීමට දැවැන්තම දායකත්වය ලබා දුන් පුද්ගලයා ගෝඨාභය රාජපක්ෂ මහතායි. මගේ ජීවිතයේ ලොකුම සිහිනය සැබෑ කළ ඔහු මට ජීවමාන වීරයෙකි. 2009දී මාගේ කුළුඳුල් මැතිවරණ ව්‍යාපාරය දියත් කිරීමේදී ප්‍රධාන අමුත්තා ලෙස එතුමන්ට ඇරයුම් කළේ එබැවිනි. එම මැතිවරණයේ දී ඔබ ද අපේක්ෂකයෙකු විය. එජාපය සහ ජවිපෙ ද මැතිවරණයට ඉදිරිපත් විණි. මේ අයුරින්ම මාධ්‍ය ආවරණය ද ලැබිණි. නමුත් කිසිවෙකු එම සහභාගි වීම අභියෝගයට ලක් නොකරන ලදී. එසේ කළේ නම් මෙම සංවාදය ඇති වන්නේ මීට වසර පහකට පෙරය.රාජපක්ෂ මහතාගේ සහභාගිත්වය පිළිබඳ මාධ්‍ය මගින් ප්‍රශ්න කළ පසු මම මේ පිළිබඳ මැතිවරණ කොමසාරිස්තුමාගේ උපදෙස් පැතීමි. අවාසනාවකට එතුමාගේ මතය වූයේ ද අමාත්‍යාංශ ලේකම්වරුන් මැතිවරණ කටයුතු සඳහා සහභාගි වීම නුසුදුසු බවයි. මම එතුමා ඇමතුවේ නීතිඥයකු හෝ දේශපාලන විචාරකයෙකු ලෙස ‍නොව මැතිවරණ අපේක්ෂකයකු ලෙසයි. එබැවින් කිසිම විවාදයකින් තොරව එතුමාගේ මතය අවසන් මතය ලෙස මම සිරස නමා පිළිගනිමින් එම සිද්ධිය පිළිබඳ කනගාටුව ප්‍රකාශ කළෙමි. ඉදිරියේදී‍ ලේකම්වරුන් මැතිවරණ කටයුතු සඳහා සම්බන්ධ කර නොගන්නා බව ද දැනුම් දුන්නෙමි.වැරදි කරන්නේ මිනිසුන් ය. වැරදි සිදු නොවන යන්ත්‍ර බඳු මිනිසුන් බිහිකිරීමෙන් යහ පාලනය බිහි කිරීමට සිතත් නම් එය සිහිනයකි. යහ පාලනය බිහි කළ හැක්කේ වරදක් සිදුවුණු විට එය පිළිගෙන එය යළි නොකිරීමට කටයුතු කිරීමට කැප වන මිනිසුන්ගෙනි. එබැවින් යහ පාලනය පිළිබඳ සංවාදය පෙරට ගෙන යෑමට මම ඉදිරියටත් කටයුතු කරමි. එමෙන්ම ඒ පිළිබඳ ඔබතුමාට ද සුදුසුකම් ලබන්නට මම අභියෝගයක් එල්ල කරමි.“ගෝඨාභය රාජපක්ෂ මහතා හැමවිටම පෙනී සිටියේ ශ්‍රී ලංකාවේ කැසිනෝ ආරම්භ කළ යුතුය යන මතයේය” යැයි ඔබතුමාගේ ලිපියේ සඳහන් විය. මා නම් එතුමා එවැනි මතයක් ප්‍රකාශ කරනු හෝ පෙනී සිටිනු දැක නැත. ජනාධිපති නීතිඥයෙකු වන ඔබතුමා සාක්ෂි රහිතව මෙවැනි ප්‍රකාශ නොකරතියි මම සිතමි. එබැවින් ඔබේ ලිපිය මාධ්‍ය හරහා ප්‍රසිද්ධ කළ අයුරින් එම සාක්ෂි ද ප්‍රසිද්ධ කරනු ඇතැයි මම බලාපොරොත්තු වෙමි. ඔබතුමාට එවැනි සාක්ෂි නොමැති නම් රාජපක්ෂ මහතා පිළිබඳ මෙන්ම මා පිළිබඳ ද වැරදි ප්‍රතිරූපයක් සමාජයේ ඇති කිරීමට කටයුතු කිරීම පිළිබඳ අප දෙ‍ෙදනාගෙන් සමාව ගෙන තමන්ගේ “මහත්මා ගුණය” ප්‍රදර්ශනය කරනු ඇතැයි අපේක්ෂා කරමි.ඔබතුමා සිය ලිපියේ නගා ඇති ප්‍රශ්න සඳහා මතු පිළිතුරු ලබාදෙමි.1. කැසිනෝ පිළිබඳ ඔබේ ප්‍රතිපත්තිය වෙනස් කර තිබේද? නැත2. දේශපාලන සංස්කෘතිය හා සදාචාරය පිළිබඳ ඔබ මෙතෙක් දැක්වූ අදහස් වෙනස් කර ඇතිද? නැත3. ඔබේ ප්‍රතිපත්ති හා අදහස් වෙනස් කළේ කවර පදනමකින්ද? අදාළ නොවේ.පසුගිය පළාත් සභා මැතිවරණයේ දී එජාප ලැයිස්තුවේ අන්තිමයාට ජයග්‍රහණය කළ ඔබතුමා එම මැතිවරණයේ දැනට සංධාන ලැයිස්තුවේ පළමුවැන්නාට සිටින මට පදනම් විරහිතව කැසිනෝ ඈඳමින් ලිපි ලියන්නේ ප්‍රචාරාත්මක වාසියට යැයි සමහරෙක් පවසති. ඔබතුමාගේ ලිපියට මම පිළිතුරක් එවීමෙන් ඔබගේ මැතිවරණ ප්‍රචාරය ව්‍යාපාරයට අනුබලයක් වේ නම් එය මගේ සතුටට හේතුවකි. ඔබතුමාගේ මැතිවරණ ප්‍රචාරක ව්‍යාපාරය සාර්ථක වේවායි මම පතමි.තෙරුවන් සරණයි! උදය ගම්මන්පිල.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=r1402191</link>
    <topic>දැයට කිරුළ ජංගම සේවයෙන්දහසකට ඉඩම් ඔප්පු</topic>
    <author>සකුන්තලා ජයසිංහ</author>
    <content>කුරුණෑගල දිස්ත්‍රික්කයේ ජනතාවගේ ඉඩම් ප්‍රශ්නවලට විසැඳුම් ලබා දෙමින් නව නිරවුල් ඔප්පු දහසක් ප්‍රදානයට කිරිමට පියවර ගැනේ .ඒ අනුව දැයට කිරුළ වැඩසටහනට සමගාමීව ග්‍රාම සේවා මට්ටමින් පවත්වන ලද ජංගම සේවාවන්වලදී ජනතාවගෙන් ඉදිරිපත් වු ඉඩම් ගැටලුවලට ස්ථීර පිළියමක් ලෙස මේ ඔප්පු දහස පිරිනැමීමට කටයුතු යොදා තිබේ.දැයට කිරුළ ජාතික ප්‍රදර්ශනය පැවැත්වෙන 22වැනි දින මේ නව ඔප්පු කුරුණෑගල දිසාවේ නව ඔප්පුලාභීන් අතට පත්වීමට හැකිවන පරිදි බෙදා හැරීමේ වැඩපිළිවෙළක් සකසා ඇති බැව් කුරුණෑගල දිස්ත්‍රික් ලේකම් එච්.එම්. පී හිටිසේකර මහතා පැවැසීය.ප්‍රාදේශීය ලේකම් කොට්ඨාස තිහක් තුළ කුරුණෑගල දිස්ත්‍රික්කයේ ජංගම සේවා 1610ක් පවත්වන ලද අතර එහිදි ඉදිරිපත්වුණු ජනතා ගැටලු හා ප්‍රශ්න අතරින් වැඩිම ප්‍රමාණයක් යොමු වුයේ ඉඩම් අංශය සඳහායි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=r1402192</link>
    <topic>උතුරුමැද-මධ්‍යම පළාතටම ‘බ්ලූ’ බෙදා හැරිය මධ්‍යස්ථානයක් දඹුල්ලේ</topic>
    <author>සීගිරිය විශේෂ</author>
    <content>උතුරුමැද හා මධ්‍යම පළාත්වල සීඩී තැටි අලෙවි කරන වෙළඳසල් සඳහා අසභ්‍ය සීඩී තැටි බෙදාහරින හා පිටපත් කරන ප්‍රධාන මධ්‍යස්ථානය ඊයේ (18) දඹුල්ල නගර මධ්‍යයේදී අසභ්‍ය විදේශීය චිත්‍රපට 786 ක් සමඟ සැකකරුවන් දෙදෙනකු සැකපිට අත්අඩංගුවට ගත් බව දඹුල්ල පොලිසිය කියයි.දඹුල්ල පොලිසියේ විශේෂ පොලිස් කණ්ඩායමකට ලැබුණු තොරතුරක් මත දින හයක කාලයක් මේ මධ්‍යස්ථානය පිළිබඳව රහසිගතව ගවේෂණය කැර වැටලීම සිදුකළ බව මූලස්ථාන පොලිස් පරීක්ෂක එන්. ජේ. වීරසිංහ මහතා පැවැසීය.මේ ජාවාරම පවත්වාගෙන ගොස් ඇත්තේ කැකිරාව ප්‍රදේශයේ පදිංචි ව්‍යාපාරිකයෙකි. එම ව්‍යාපාරිකයා උතුරුමැද හා මධ්‍යම පළාතේ පාසල් ළමුන් ඉලක්ක කැරගෙන නවතම අසභ්‍ය චිත්‍රපට අලෙවි කරන බව පොලිසිය කියයි. එහෙත් එහි ව්‍යාපාරිකයා කියා සිටියේ නිල ඇඳුමෙන් එන අයට ලබා නොදී වෙනත් ඇඳුමක් ඇඳගෙන එන ලෙස දැනුම් දෙන බව කියයි.මේ ස්ථානයේ දෙමහල් ශාලාවක ඉතා රහසිගතව සේවකයන් තිදෙනකු යොදවා දිවා රාත්‍රී සීඩී තැටි පිටපත් කරන බව පොලිසිය කියයි.එහි තිබූ විශාල සීඩී තැටි හා පිටපත් කරන පරිගණක යන්ත්‍ර පොලිස් භාරයට ගැනිණි.දඹුල්ල මූලස්ථාන පොලිස් පරීක්ෂක එන්. ජේ. වීරසිංහ මහතාගේ ප්‍රධානත්වයෙන් යුතු පොලිස් කණ්ඩායම වැටලීම සිදුකළහ..</content>
  </post></root>