<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=f1210314</link>
    <topic>මස්ඉඹුල ප්‍රබන්ධ කථාවට පොඩි එකෙක් !</topic>
    <author>රන්ජන් අමරරත්න</author>
    <content>දීර්ඝ කාලයකට පසු රසවත් හා අව්‍යාජ සිංහල නවකතාවක් කියැවීමි. ඒ මහින්ද ප්‍රසාද් මස්ඉඹුලගේ “සෙංකොට්ටන් ය”. සියල්ලෙන් මිදී හුදෙකලාව එක දිගට ආස්වාදය කළ හැකි කෘතියක් සේ එය හඳුන්වමි. ඔහු කදිම කථා වින්‍යාසයක් ගොඩනඟයි. එහි ම ප්‍රබල සමාජ ගැටලුවක් සංවාදයට ලක් කරයි. එහි ම උත්තරීතර යැයි කියනු ලබන මනුෂ්‍යත්වය ද සංවේදී යැයි කියනු ලබන ජීවිතය ද ප්‍රශ්නාර්ථයට ලක් කරයි.නවකතාකරුවාට ඉන් එහා පුරුෂාර්ථ මතු කළ හැක්කේ කලාතුරෙකින් ය. එබඳු නිවැරැදි දෘෂ්ටිවාදයක පිහිටා දේශපාලන පුරුෂාර්ථ මතු කිරීමට තරම් මස්ඉඹුල මෝරා වැඩී නැත. ඔහු ප්‍රබන්ධ කථා කලාවට පොඩි එකෙකි. එහෙත් මෑත කාලයේ සම්මානයට පාත්‍ර වූ සිංහල නවකතා ගොන්නට වඩා සිය ගුණයකින්වත් “සෙංකොට්ටන්” ප්‍රබන්ධය උසස් ය.හුදු නවකතාවක් ලෙස කියැවීමේ දී මේ ප්‍රබන්ධයෙන් මතු වන කැපී පෙනෙන විශේෂතා කිහිපයක් දක්වන්නට කැමැත්තෙමි.(i) අව්‍යාජ කතා වස්තුව (ii) ජීවමාන චරිත නිරූපණය (iii) සූක්ෂ්ම ජීවිතා’වබෝධය (iv) සමාජ විශ්ලේෂණය (v) අපූරු සංයමයමස්ඉඹුලගේ නිරීක්ෂණයට ලක්වන්නේ මීට දසක පහ – හයකට හෝ ඊටත් පෙර හෝ ශ්‍රී ලංකාවේ පැවැති කුල පීඩනය යි. රෙදි සේදීම රාජකාරිය කරගත් රදා කුලයේ ගම්මානයක අනුවේදනීය කතාව කර්තෘ විසින් කදිමෙට ගළපනු ලැබේ. එදා සහ අද අතර කුලය පිළිබඳ සංකල්පයේ වෙනස් චින්තන ධාරාවන් ද, එහි ම සමාජ සාධක ද සමඟ මුලින් කී කතාව ගළපන්නට මස්ඉඹුල වෑයම් කරයි. කුල පීඩනය අදත් මැකී ගොස් නැත. වෙනස ඇත්තේ එය වෙන ම අවස්ථාවල දී වෙනස් ආකාරයකින් මතුවීම පමණි. ශ්‍රී ලංකාවේ කුල ධූරාවලිය පිළිබඳ පර්යේෂණ කෘති කිහිපයකින් ද ඒ බව සනාථ වී තිබේ.මේ නවකතාවට පාදක වී ඇත්තේ විශ්වසනීය සිදුවීම්ය. ඒවායෙහි අතිශයෝක්තියක් හෝ ව්‍යාජයක් හෝ නැත. මස්ඉඹුල සිය චරිත සමූහයේ සෑම අංශයක් කෙරෙහිම සියුම් නිරීක්ෂණය යොමු කරයි. ඔහු ළඟ හිතළු නැත. උපකල්පන නැත. මවාපෑම් නැත. නූතන සිංහල නවකතාවේ බහුල ලෙසින් දකින්නට ලැබෙන සිහින, හිතළු හා වැල්වටාරම්වලට මේ කර්තෘවරයා ප්‍රබල උත්තරයක් සපයා තිබේ. නවකතාකරුවාගේ එක් වගකීමක් වන්නේ හාත්පස සමාජය විශ්ලේෂණය කිරීම නම්; ඒ කාරණය මස්ඉඹුල අතින් මොනවට ඉටු වී තිබේ.කර්තෘවරයාගේ තවත් විශේෂයක් වන්නේ තමන්ගේ වස්තු විෂයය සම්බන්ධයෙන් බොහෝ කරුණු හදාරා තිබීම ය. අද බොහෝ ප්‍රබන්ධ රචකයන් කරනුයේ ආරංචි මාත්‍රයෙන් කතා වස්තු ගොඩනැගීම ය. ඒ නිසා ම සිංහල නවකතාවලින් බොහොමයක් ව්‍යාජ – වට්ටෝරු බවට පත් ව තිබේ. මස්ඉඹුල මවන චරිත ජීවමාන ය. අවස්ථා ජීවමාන ය. භාෂාව ජීවමාන ය. ඔහුගේ සෑම සංවාදයක් ම හැඟුම්බර ය. රසවත් ය. එලෙස ම ධ්වනිථාර්ථවත් ය.“කොහොම ද උන්නැහැ අර තරං ලස්සන කවි බඳින්න ඉගෙන ගත්තෙ...?”“නඟා දැක්කම මට නිකං ම මතක් වුණා...”“මාව දැක්කන් ද නැත්තං...?”“ඔව්, ඔව්... නඟාගෙ එවුව - මෙවුවා දැක්කං තමා මට ඔය කවිය බඳින්න හිතුණෙ”(පිටුව 41)අනගිහාමි උන්නැහැගේත් පොඩිනාගේත් කාම පළහිලව්ව නිරූපණය කරනුයේ කාමය ඉදිරියෙහි කුලවන්තයාගේ කෛරාටික ස්වරූපයත්, කාමය ඉදිරියෙහි කුලහීනයන්ගේ පිබිදීමත් සියුම් ලෙස දනවමින් ය. ආදරය හා රාගය ඉදිරියේ කුල පීඩිතයනට නිසි තෝරා ගැනීමක් තිබිය නො හැකිය. ඔව්හු දැන-දැන ම අමාරුවේ වැටෙති. එහෙත් මනුෂ්‍ය ස්වාභාවය වනුයේ සිය කායික අවශ්‍යතා කෙබඳු ලෙසකින් හෝ පිරිමසා ගැනීම ය. පොඩිනා ද හීං රිදී ද මේ ඉරණමට ගොදුරු වෙති.මේ නවකතාවේ ඉතා සියුම් ලෙස ද ගැඹුරු ලෙස ද නිරූපණය වන චරිත දෙකක් තිබේ. ප්‍රධාන චරිතය වන්නේ වීරප්පුලි හේනයා ය. දෙවන චරිතය වන්නේ පොඩිනා ය. මේ චරිත දෙක ඔස්සේ මනුෂ්‍යත්වය හා ජීවිතය ප්‍රශ්න කිරීමට ලක් කෙරේ. වීරප්පුලි හේනයා කුල පීඩනය දරා ගත නො හැකි ව ගොරොක් ගසක එල්ලී සිය දිවි නසා නනී. පොඩිනා ආදරය හඹාගෙන ගොස් මහා වනාන්තරයක දී කුරිරු ලෙස ඝාතනයට ලක් වේ. එහෙත් වීරප්පුලි හේනයා මහා ධෛර්යවන්ත මිනිසෙකි. පොඩිනා මහා එඩිතරකමක් සහිත නිර්භීත ගැහැනියෙකි. ඔව්හු පරමාදර්ශ සේ පෙනී සිටිති.නවකතාකරුගේ තවත් සුවිශේෂ ලක්ෂණයක් වන්නේ ඉතා සංයමයකින් යුතු ව අවස්ථා හා සිද්ධි නිරූපනය කිරීම ය. ඇතැම් නවකතාකරුවකු කුණුහරුප ගොන්නක් සමඟ අමු-අමුවේ විස්තර කරන අවස්ථාවක් මස්ඉඹුල ඉතා සංයමයකින් සියුම් ලෙස නිරූපණය කරන ආකාරය සිත්ගන්නාසුලු ය.“අම්මා කොටහළු මඟුල් ගෙදරක ගොස් සිටි දිනයක රාත්‍රියේ තමාට දොට්ට-පිලට යෑමට වුවමනා වී සාලයේ නිදාගෙන උන් අක්කා සොයද්දී ඉස්තෝප්පු කාමරය දෙසින් සියුම් ඉකිබිඳුමක් ඇසිණි. ඉස්තෝප්පු කාමරයේ ලාම්පුව ද දල්වා තිබූ අතර, මඳක් කරපොවා බැලීමට හීං රිදී කල්පනා කළා ය.මිදුලට බැස ඉස්තෝප්පු කාමරයේ ජනේලය තනා තිබූ පිටපලු ලෑලි අතරින් බැලූ කළ ඇය දුටුවේ ඇඳේ පාමුල නම්බු හේනයා අයියා වාඩි වී බිම බලාගෙන ඉන්නා අයුරුය. ඇදේ ඉහළ කොටසට වෙන්නට අක්කා වාඩි වී සිටියාය. ඇගේ හැට්ටය ඇඟේ නො තිබූ අතර ඉණෙන් බුරුල් වූ චීත්තයෙන් යන්තමට ඇඟ ආවරණය වී තිබිණි. ඕ බැගෑපත් ස්වරයකින් “එන්නකෝ!”යි කියා දෙවරක් අයියාට කතා කළ ද ඔහු එදෙස බලා යළි අසරණ ලෙස මුහුණ බිමට නැඹුරු කර ගත්තේ ය. මඳ වේලාවක් නිසොල්මනේ උන් අක්කා එකවර අයියා ළඟට පැන පිස්සියක මෙන් ඔහුට ගසාගෙන – ගසාගෙන ගියා ය.”(පිටුව - 60)මස්ඉඹුල නිරූපණය කරනුයේ පෞරුෂයෙන් හීන නම්බු හේනයාගේත්, නිර්භීත සුන්දර ගැහැනියකගේත් පවුල් සංස්ථාවේ ඛේදවාචකය යි. ඔහු එම අවස්ථා ඉතා අනුවේදනීය ලෙස පාඨක සිත්හි චිත්‍රණය කරයි. අවසන් විග්‍රහයේ දී එය ද කුල පීඩනය නම් ගිණුමට එකතු වේ. පොඩිනා ගැහැනියක වන්නේ ද මවක වන්නේ ද කුලවන්ත අනගිහාමි උන්නැහැ නිසා ය. ඇයගේ ආදරය රැඳී ඇත්තේ ද ඔහු මත ය. එහෙත් කුල භේදය විසින් ඇය දුර්වල පුරුෂයකු කරා තල්ලු කර තිබේ.මස්ඉඹුල හිතා-මතා ම හෝ ඉබේ ම උත්ප්‍රාසාත්මක නිරූපණයන්හි යෙදෙයි. එය ඔහුගේ අත්දැකීම් ඔස්සේ ගලා එන්නට ඇතැ’යි සිතේ. වාමාංශික දේශපාලනය ඔස්සේ පන්ති භේදය හා කුල භේදය නිමා වන තුරු බලා සිටින චරිතයක් මේ කතාවේ එයි. එම චරිතය සියුම් ලෙස නිරූපණය කරන කතුවරයා ඔහුගේ මෝඩකම් හා ව්‍යාජයන් ද ඇතැම් විට රැවටීම ද සදය උපහාසයකට ලක් කරන බවක් අපට පෙනේ. මස්ඉඹුල තෝරා ගත් සෑම චරිතයක් ම පාහේ් වරින් – වර හාසය්‍යයට ලක් කෙරේ. මිනිස් ජීවිත තුළ පවතින රැවටීම – මුළාව හා මෝඩකම මස්ඉඹුලට ඉතා හොඳින් ග්‍රහණය වී තිබේ. එය මේ කතුවරයා සතු විශේෂයකි.කතුවරයා තම විෂය පථයට හසු කරගෙන ඇත්තේ තමා හොඳින් හඳුනන පරිසරයක් හා වටහාගත් චරිත කිහිපයක් බව පෙනී යයි. මහා ලේඛක අර්නස්ට් හෙමිංවේ වරක් කියා සිටියේ තමා නො ගිය තැනක් ගැන නො ලියනු. තමා නො හඳුනන තැනැත්තකු ගැන නො ලියනු යන්න ය. ගම් – නගර - ස්ථාන ඒ නම්වලින් ම හැඳින්වීම හෙමිංවේගේ කතා කලාවේ එක් ලක්‍ෂණයකි. ඒ මගින් පාඨකයා ජීවමාන ලෝකයකට රැගෙන යා හැකි ය. මස්ඉඹුල ද ඒ ක්‍රමය බොහෝ සෙයින් අනුගමනය කරයි.2012 සාහිත්‍ය පිළිබඳ නොබෙල් ත්‍යාගය දිනාගත් චීනයේ මොයාන් නවකතාකරු ද තම කතා වස්තු තෝරාගත්තේ චීනයේ තමාට හුරු පුරුදු ගොවිබිම්වලිනි. ඔහු ඇතැම් විට ජනශ්‍රැතිය ද, සම්ප්‍රදායේ එන සංකේත ද භාවිත කරමින් තම ප්‍රබන්ධය ගොතයි. මස්ඉඹුල ද සංකේත භාවිත කරයි. මේ කතාවේ එන බෝ ගස අපූරු සංකේතයකි. ආසියාවේ සාමකාමී ප්‍රතිපත්ති ඔස්සේ බොහෝ ගැටලු විසඳාගත හැකි යැයි දේශපාලන මතයක් මේ මගින් ගම්‍ය වේ යැයි කෙනකු සිතන්නට පුළුවන. ඇතැම් පාඨකයකුගේ හැඟීමට අනුව මස්ඉඹුල ස්ත්‍රීවාදී ලේඛකයකු වන්නටත් පුළුවන. කුමක් වුව ඔහු වනා හී මහත් බලාපොරොත්තු තැබිය හැකි නවකතාකරුවෙකි.සෙංකොට්ටන් කතාවේ ප්‍රධාන දුර්වලතා මතුවන්නේ දෙවන කොටසේ දී ය. සැලැකිල්ලකින් තොර ව අවසානය දක්වා වේගයෙන් ගමන් කරන බවක් පෙනෙන්නට තිබේ. මුල් භාගයේ පැවැති හේතු යුක්ති බව, නිර්මාණශීලී බව අවසන් කොටසේ දී ගිලිහී ගොස් තිබේ. ඒ නිසා ම මස්ඉඹුලගේ නවකතාව මුළුමනින් බැහැර කළ හැකි නො වේ.මේ කතාව ගැන විවිධ විවේචන එල්ල වන්නට පුළුවන. සම්මාන ප්‍රදානවලින් ප්‍රතික්ෂේප වන්නටත් පුළුවන. එහෙත් එක් ප්‍රබල සාධකයක් කිසිවකුටත් නිෂේධනය කළ නො හැකි ය. එනම්; මස්ඉඹුල අපට ගැළපෙන හා සංවාදයට ලක් කළ යුතු වැදගත් හා රසවත් ප්‍රබන්ධයක් ඉදිරිපත් කර ඇති බව ය.ලෝකයේ විශිෂ්ට ම නවකතා පවා සර්වප්‍රකාරයෙන් සාධාරණීකරණය කළ හැක්කේ; එක්තරා සමාජ කොට්ඨාසයකට පමණි. එය මුළුමනින් ම වටහා ගත හැක්කේ ද ඒ සමාජ කොට්ඨාසයට ම පමණි. එසේ තිබිය දී අප්‍රිකානු, ලතින් අමෙරිකානු ශෛලීන් සොරාගැනීම තවදුරටත් අපගේ නවකතාකරුවන් අතර පවතී. එය සාධනීය ලක්ෂණයක් නො වේ. මස්ඉඹුල වැදගත් වන්නේ අපට උරුම හා අපට ගැළපෙන ආඛ්‍යානයක් ගොඩනැඟීමට වෑයම් කරන බැවිනි. මස්ඉඹුලගේ “සෙංකොට්ටන්” පරිපූර්ණ හා විශිෂ්ට නවකතාවක් නො වූව ද එය වැදගත් හා රසවත් ප්‍රබන්ධයක් ලෙස සලකමින් ඔහු ගැන බලාපොරොත්තු තබාගන්නට කැමැත්තෙමි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n121101_br1</link>
    <topic>නියෝජ්‍ය අමාත්‍යවරු දෙදෙනෙක් දිව්රුම් දෙති</topic>
    <author/>
    <content>මුදල් නියෝජ්‍ය අමාත්‍යවරයාව සිටි ගීතාංජන ගුණවර්ධන මහතා අද උදෑසන සිවිල් ගුවන් සේවා නියෝජ්‍ය අමාත්‍යවරයා ලෙසත්, ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ අමාත්‍ය ධුරයේ කටයුතු කරන ආචාර්ය සරත් අමුණුගම මහතා මුදල් නියෝජ්‍ය අමාත්‍යවරයා ලෙසද ජනාධිපති මහින්ද රාජපක්ෂ මහතා ඉදිරියේ අද දිවුරුම් දෙන ලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n1211011</link>
    <topic>දෙදරු මව කෲර ලෙසකපා කොටා මරා දමලා</topic>
    <author>නිරෝෂණ පෙරේරා රත්නපුර දිසා විශේෂ</author>
    <content>කහවත්ත කොටකෙතන වරාපිටිය ප්‍රදේශයේ දී දෙදරු මවක් ඊයේ (31) සවස 6.00 ට පමණ තියුණු ආයුධවලින් කපා කොටා ඝාතනය කර තිබේ.මෙලෙස ඝාතනය කර ඇත්තේ වී. ඩී. චන්ද්‍රාවතී නැමැති 66 හැවිරිදි කාන්තාවකි.කහවත්ත පොලිස් බල ප්‍රදේ්ශයේ කොටකෙතන කලාපයේ වසර හතරක් තුළ සිදු වූ පහළොස් වැනි කාන්තා ඝාතනය මෙයයි.මෙම ඝාතනයට ලක්වූ කාන්තාව සිය පිරිමි දරුවා (25) සමඟ නිවසේ ජීවත් වෙයි. කහවත්ත ප්‍රදේශයේ පුද්ගලික තේ වත්තක ක්ෂේත්‍ර නිලධාරියෙක් ලෙස සේවය කරන මෙම පිරිමි දරුවා ඊයේ පස්වරුවේ රැකියාව නිමකොට නිවසට පැමිණි අවස්ථාවේ දී මව නිවස තුළ නොසිටීම නිසා සොයා බලද්දී මව නිවසේ ඉදිරිපස කෙළවරක බිම ඇද වැටී සිටින ආකාරය දැක තිබේ.ඉන් පසුව අසල්වාසීන්ට සහ ඥාතීන්ට සිද්ධිය දැනුම් දී ඇත. ඝාතනය වූ කාන්තාව ගේ නිවසට කිලෝ මීටරයක් පමණ දුරින් ඇති පොලිස් මුරපොළේ නිලධාරීන් ද මෙම සිද්්ධිය සැලවීමත් සමග මේ ස්්ථානයට පැමිණ වැටී සිටි කාන්තාව කහවත්ත මූලික රෝහලට රැගෙන ගොස් තිබේ.කහවත්ත මූලික රෝහලේ බාහිර රෝගී අංශයේ වෛද්‍යවරයා මෙම කාන්තාව පරීක්ෂා කිරීමෙන් පසු ඇය මිය ගොස් ඇති බවට තහවුරු කළේය.මෙම කාන්තාව නිවස ඇතුලේ ඝාතනය කර ඇති බව සොයා ගෙන තිබේ.ඝාතනයට ලක් වූ කාන්තාවගේ සැමියා කලවාන ප්‍රදේශයේ තේ වත්තක සේවය කරයි. දියණිය විවාහ වී වෙනත් ප්‍රදේ්ශයක පදිංචි වී සිටී.ඝාතකයා ගෙවත්තට ඇතුළු වන විට ගේට්ටුවේ අගුලට කෝටු කැබැල්ලක් ගසා ඇති බවට පොලිසිය සැක කරයි.කහවත්ත පොලිසිය සහ රත්නපුර විශේෂ පොලිස් කණ්ඩායම් මේ පිළිබඳව පරීක්ෂණ පවත්වති. විශේෂ කාර්ය බළකාය ද එම පරීක්ෂණ සඳහා සහයෝගය ලබා දෙති.මේ මරණය සම්බන්ධයෙන් මීට මාස කීපයකට පෙර කොටකෙතන ප්‍රදේශයේ දී සොහොයුරියන් දෙදෙනකු ඝාතනය කළ සිද්ධියේ චූදිතයා සැක කරන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී පි‍්‍රශාන්ත ජයකොඩි මහතා ‘දිනමිණ’ ට කීය.එම සැකකරු මේ වන විට අධිකරණය මගින් ඇප පිට මුදාහැර ඇති බවත් ඔහු කහවත්ත ප්‍රදේශයේ සැරිසරා ඇති බවත් ඒ මහතා කීය.සොහොයුරියන් දෙදෙනා ඝාතනය කර තිබූ ආකාරයටම ඊයේ සවස මරණයට පත්ව සිටි කාන්තාව ද ඝාතනයට ලක්කර සිටීම නිසා ඉහත සැකකරු මේ සිද්ධිය සම්බන්ධයෙන් සැකකරන බවත් පොලිස් මාධ්‍ය ප්‍රකාශකවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n1211012</link>
    <topic>ජනතාව විනිසුරුවන්ට නඩුකාර හාමුදුරුවෝ කියන්නේ යුක්තිය හා සාධාරණත්වය අපේක්ෂාවෙන්</topic>
    <author/>
    <content>නඩුකාරවරුන්ට “නඩුකාර හාමුදුරුවෝ” යැයි ජනතාව විසින් ආමන්ත්‍රණය කරන්නේ ඔවුන්ගෙන් සමාජයට ඉටු විය යුතු සාධාරණත්වය සහ යුක්තිය නිසි ලෙස ඉටු වෙනවා යැයි කියන විශ්වාසනීය හැඟීම නිසා බව ජනාධිපතිතුමා පෙන්වා දෙයි.වෘත්තිකයින් තමන්ගෙන් ජනතාව අපේක්ෂා කරන දේ සහ තම වගකීම් නිසි ලෙස ඉටු නොකිරීමෙන් මුළු මහත් සමාජයම කඩා වැටෙන බව පෙන්වා දුන් ජනාධිපතිතුමා තම වෘත්තීය ගරුත්වය රැක ගැනීමේ වගකීම සෑම දෙනාටම හිමි වන බවද කියා සිටියේය.“අපි හාමුදුරුවන්ට වඳිනවා. ඊළඟට වඳින්නේ ගුරුවරුන්ට. ඒ වගේම අපි නඩුකාරවරුන්ට නඩුකාර හාමුදුරුවෝ කියනවා. එහෙම කියන්නේ අපට ඒ අයගෙන් සාධාරණත්වය සහ යුක්තිය ඉටු වෙයි කියලා. අපි දේශපාලඥයාට හාමුදුරුවෝ කියනව නම් ඔවුන්ගේ හැසිරීමත් ඒ වගේ වෙන්න ඕන. ඒ ගරුත්වය රැක ගැනීමේ වගකීම තිබෙන්නේ ඔවුන්ට. හැම වෘත්තියක්ම එහෙමයි. දේශපාලඥයන් තම ගරුත්වය රැක ගන්න නම් තම වගකීම් හරියාකාරව ඉටු කරන්න ඕන.වෘත්තිකයින් තම ගරුත්වය විනාශ කරගත්තොත් ඒ සමාජය කඩා වැටෙනවා. වෘත්තිකයින් තම වගකීම් ඉටු කරන ආකාරය දෙස හැසිරෙන ආකාරය දෙස සමාජය බලා සිටිනවා. ඒ නිසා සමාජයේ ජීවත්වෙන කොට එකිනෙකාට ගරු කරමින් එකිනෙකාගේ ස්වාධීනත්වයට පෞද්ගලිකත්වයට ගරු කරමින් කටයුතු කරන්න ඕන යුගය ඇවිල්ලා තියනවා කියලා මම විශ්වාස කරනවා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n1211013</link>
    <topic>සහකාර විගණකාධිපති අඹන්වලට ඇසිඩ් ගැසූවිත්තිකරුගේ මෝසම ප්‍රතික්ෂේපයි</topic>
    <author>සමන්තී වීරසේකර</author>
    <content>සහකාර විගණකාධිපති ලලිත් අඹන්වල මහතාට ඇසිඩ් ප්‍රහාරයක් එල්ලකිරීමේ සිද්ධියට වරදකරු වූ තුන්වන විත්තිකරු වෙනුවෙන් ඉදිරිපත් කළ මෝසම, මහනුවර පළාත්බද මහාධිකරණ විනිසුරු මනිලාල් වෛද්‍යතිලක මහතා ඊයේ (31දා) ප්‍රතික්‍ෂේප කෙළේය.තීන්දු ලබාදී අවසන් කළ නඩුවක් සම්බන්ධයෙන් මේ අධිකරණය තුළ යළි ඉල්ලීම් භාරගත නොහැකි බව විනිසුරුවරයා කියා සිටියේය.විගණකාධිපති ලලිත් අඹන්වල මහතාට ඇසිඩ් ප්‍රහාරයක් එල්ලකිරීමේ සිද්ධියට වරදකරුව හැත්තෑ වසරකට බරපතළ වැඩ සහිතව සිරදඬුවම් හිමිවූ මොහොමඩ් රාසික් රෙහාන් නමැත්තා වෙනුවෙන් නීතිඥ මර්වින් සිල්වා මහතා මෝසමක් ඉදිරිපත් කළ අවස්ථාවේ දී මහාධිකරණ විනිසුරුවරයා එසේ ප්‍රකාශ කෙළේය.මහාධිකරණ තීන්දු මත වරදකරුවන්ව සිටින එම පුද්ගලයන් පිළිබඳව බන්ධනාගාර නිලධාරින් වගකීමෙන් කටයුතු කරන බවත්, අදාළ පුද්ගලයා මේවනවිට නිරෝගීව සිටින බවට වෛද්‍ය වාර්තා මගින් සනාථව ඇති බවත් විනිසුරුවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n1211014</link>
    <topic>විපතට පත් ශ්‍රී ලාංකිකයන්ට සහන සලසන්නජනපතිගෙන් ශවේන්ද්‍ර සිල්වාට උපදෙස්</topic>
    <author>භක්ති ධර්මප්‍රිය මෙන්ඩිස්</author>
    <content>බිහිසුණු ‘සැන්ඩි’ සුළි කුණාටුවෙන් ශ්‍රී ලංකාවේ පුද්ගලයන්ට බලපෑමක් එල්ලවී ඇත්නම් ඔවුන් පිළිබඳ වහාම සොයා බලා අවශ්‍ය සහන සලසන ලෙස ජනාධිපති මහින්ද රාජපක්ෂ මහතා නිව්යෝර්ක් හි සිටින මේජර් ජනරාල් ශවේන්ද්‍ර සිල්වා මහතාට උපදෙස් ලබා දී තිබේ.පැයට කිලෝමීටර් 150 ක පමණ වේගයෙන් හමා යන මේ සුළි කුණාටුව අමෙරිකාවේ නැඟෙනහිර වෙරළ ඔස්සේ පැමිණ නිව්ජර්සි ප්‍රදේශය හරහා රටට ඇතුළුවී ඇති අතර, පුද්ගලයන් හතළිහක් මියගොස්, මිලියන 60ක් පමණ අවතැන් වී සිටිති.අමෙරිකාවේ ශ්‍රී ලංකා තානාපති කාර්යාලය සහ එක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහතා මේ සම්බන්ධයෙන් මේ වන විට තොරතුරු රැස් කරමින් සිටී. ශ්‍රී ලාංකිකයන් පිළිබඳව තොරතුරක් ලැබුණ හොත් වහාම ඒ වෙනුවෙන් ගත යුතු ක්‍රියාමාර්ග ද මේ වන විට ශවේන්ද්‍ර සිල්වා මහතා සැලැසුම් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n1211015</link>
    <topic>එෆ්.එම්. නාලිකාවලට අද සිට නව සංඛ්‍යාත</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සියලුම ගුවන් විදුලි නාලිකා සඳහා නව සංඛ්‍යාත ලබාදීමට ශ්‍රී ලංකා විදුලි සංදේශ නියාමක කොමිෂන් සභාව තීරණය කර ඇත.බාධාවකින් තොරව පැහැදිලි ශ්‍රවණයක් ශ්‍රාවකයාට ලබාදීමේ අරමුණින් මේ පියවර ගෙන තිබෙන අතර ශ්‍රී ලංකාව පුරා විසිර ඇති සියලු ගුවන් විදුලි සේවාවල නව සංඛ්‍යාතයන් අද (01) සිට ක්‍රියාත්මක වන බව ශ්‍රී ලංකා විදුලි සංදේශ නියාමන කොමිෂන් සභාව අවධාරණය කරයි.ශ්‍රී ලංකාව තුළ එෆ්.එම් ගුවන් විදුලි නාලිකා ශ්‍රවණය කිරීමට තිබූ තාක්ෂණික බාධාවන් අවම කර ශ්‍රාවකයන් සඳහා පැහැදිලි ශ්‍රවණ තත්ත්වයක් ලබා දීම සඳහා ජනාධිපති මහින්ද රාජපක්ෂ මහතාගේ උපදෙස් මත සහ ජනාධිපති ලේකම් ලලිත් වීරතුංග මහතාගේ මඟ පෙන්වීමෙන් ජාතික ප්‍රතිපත්තියක් අනුව ආරම්භ කරන ලද එෆ්.එම් ගුවන් විදුලි සංඛ්‍යාත නැවත නිකුත් කිරීමේ වැඩපිළිවෙළ ශ්‍රී ලංකා විදුලි සංදේශ නියාමන කොමිෂන් සභාව මඟින් සාර්ථකව නිමාකර ඇති බව ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා දිනමිණ ට පැවසීය.ශ්‍රී ලංකාව තුළ එෆ්.එම් ගුවන් විදුලි තරංග මාලාව භාවිතය හා කළමනාකරණය කිරීමේ පූර්ණ බලතල ශ්‍රී ලංකා විදුලි සංදේශ නියාමන කොමිෂන් සභාව වෙත පැවරී තිබෙන අතර දැනට ශ්‍රී ලංකාව තුළ එෆ්.එම් ගුවන් විදුලි නාලිකා 45ක් පමණ ක්‍රියාත්මක වන බවද එම සේවාවන් ගුවන් සංඛ්‍යාත 87.5 – 108 MHz පරාසය තුළ ක්‍රියාත්මක වන බවද ඒ මහතා සඳහන් කළේය.අදාළ සංඛ්‍යාත විකාශනයේදී දැනට මුහුණ දී ඇති නොයෙකුත් ප්‍රායෝගික ගැටලු අවම කරලීම, ගුවන් විදුලි සේවාවල ශ්‍රවණ තත්ත්වය පිළිබඳව ගුවන් විදුලි ආයතන සහ ශ්‍රාවකයින්ගෙන් ලැබුණු පැමිණිලි සැලකිල්ලට ගෙන අදාළ සංඛ්‍යාත ලබාදීම පිණිස පැවති සැලසුම් යාවත්කාලීන කිරීම සඳහා ජාතික ප්‍රතිපත්තිමය තීරණයකට අනුව ගුවන් විදුලි සංඛ්‍යාත නව සැලැස්මක් යටතේ විනිවිදභාවයෙන් යුතුව සියලුම එෆ්.එම් නාලිකා අතර ඔවුන් දැනට හිමි කරගෙන ඇති සංඛ්‍යාත සැලකිල්ලට ගෙන බෙදා වෙන්කිරීම සිදු කරන ලද බවද අධ්‍යක්ෂ ජනරාල්වරයා ප්‍රකාශ කළේය.පැහැදිලි හා නිරවුල් සන්නිවේදනයක් සඳහා විදුලි සංදේශ නියාමන කොමිෂන් සභාව කළ මෙම දැවැන්ත කාර්යයේදී සියලුම ගුවන් විදුලි ආයතනවල සහයෝගය ශ්‍රී ලංකා විදුලි සංදේශ නියාමන කොමිෂන් සභාව වෙත ලබා දුන් බව සිහිපත් කළ අනූෂ පැල්පිට මහතා ඒ අනුව මෙම නව එෆ්.එම් තරංග මාලාව ඔස්සේ වැඩසටහන් විකාශනය කිරීම ක්‍රියාත්මක කෙරෙන බවද පැවසීය.නව සංඛ්‍යාත සැලසුම් අනුව සියලුම එෆ්.එම් නාලිකා සඳහා මුළු දිවයිනටම බල පවත්වන පරිදි සංඛ්‍යාත නිකුත් කර ඇති අතර දැනට නාලිකා දෙකක් අතර තිබූ 100 KHz / 200 KHz වෙනුවට 300 KHz පරතරයක් සහිතව රේඩියෝ සංඛ්‍යාත ලබාදී තිබේ.මෙඟින් ශ්‍රී ලංකාවේ ගුවන් විදුලි ශ්‍රාවකයින්ට ඉතා පැහැදිලි ශ්‍රවණ තත්ත්වයක් දිවයිනේ වැඩි ප්‍රදේශයක් තුළ එකම සංඛ්‍යාතයක් මඟින් ශ්‍රවණය කිරීමේ හැකියාව හිමිවන බවද විදුලි සංදේශ නියාමන ‍කොමිෂන් සභාවේ අධ්‍යක්ෂ ජනරාල්වරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n1211016</link>
    <topic>සැන්ඩිඅමෙරිකාවෙන් කැනඩාවට</topic>
    <author>චින්තා රණසිංහ</author>
    <content>සැන්ඩි, නීලම් සහ සොන්ටින් සුළි කුණාටු තත්ත්වයන් හේතුවෙන් ලෝකයේ රටවල් රැසකට බරපතළ හානි සිදුව තිබේ.පුද්ගලයින් 40 දෙනකු මරණයට පත්කරමින් සහ තවත් පුද්ගලයන් ලක්ෂ ගණනක් විපතට පත් කරමින් අමෙරිකා එක්සත් ජනපදයට බලපෑ සැන්ඩි සුළි කුණාටු තත්ත්වය මේ වනවිට කැනඩාව දෙසට ගමන් කරමින් තිබේ.අග්නිදිග ආසියාවට ඇතුළු වූ සොන්ටින් සුළි කුණාටුව මේ වනවිට වියට්නාමය හරහා චීනය දෙසට ගමන්කොට එරට පුද්ගලයන් 30 දෙනකු මියගොස් ඇතැයි වාර්තා වෙයි.ඊට අමතරව ඉන්දියාවේ තමිල්නාඩුවට පැමිණි නීලම් සුළි කුණාටුව මේ වනවිට අන්ද්‍රා ප්‍රදේශ් ප්‍රාන්තය වෙත ගමන් කරමින් තිබේ.මේ දිනවල ශ්‍රී ලංකාවට බලපා ඇති අයහපත් කාලගුණ තත්ත්වය හේතුවෙන් පවුල් 13805 ක පුද්ගලයන් 52748 දෙනකු ආපදාවට ලක්ව ඇතැයි ආපදා කළමනාකරණ මධ්‍යස්ථානය පවසයි.‍අධික වර්ෂාව සහ තද සුළං තත්ත්වයේ බලපෑමෙන් පූර්ණ හානියට ලක්වූ නිවාස 70 ක් ද අර්ධ හානියට පත් නිවාස 1043 ක් ද වාර්තා වී ඇති අතර රැඳවුම් කඳවුරුවල පවුල් 1219 ක පුද්ගලයන් 4683ක් තාවකාලිකව නවාතැන් ගෙන ඇති බවත් එම මධ්‍යස්ථානය කියයි.මාතර දිස්ත්‍රික්කයේ මුලටියන ප්‍රාදේශීය ලේකම් කොට්ඨාසයේ තද සුළඟ හේතුවෙන් එක් පුද්ගලයකුද යාපනය දිස්ත්‍රික්කයේ පේදුරුතුඩුව ප්‍රදේශයේ ගංවතුරින් තවත් පුද්ගලයකුද මියගොස් ඇති අතර යාපනය කෝපායි ප්‍රදේශයේ ගංවතුරට හසුව තවත් පුද්ගලයකු තුවාල ලබා තිබේ.ගංවතුර හේතුවෙන් වැඩිම පවුල් හා පුද්ගලයන් සංඛ්‍යාවක් ආපදාවට ලක්ව ඇත්තේ මුලතිව් දිස්ත්‍රික්කයේය. ඒ පවුල් 5583 ක් හා පුද්ගලයන් 19785ක් වශයෙනි. ත්‍රිකුණාමල දිස්ත්‍රික්කයේ පවුල් 1101 ක් හා පුද්ගලයින් 4626ක් ද නුවරඑළිය, කිලිනච්චිය, ගම්පහ, මන්නාරම, නුවර, කෑගල්ල, කොළඔ, මාතර හා යාපනය යන දිස්ත්‍රිකවල පුද්ගලයන් ‍ආපදාවට ලක්ව ඇත.එම ප්‍රදේශවල ප්‍රාදේශීය ලේකම්වරු ආපදාවට ලක් වූ පුද්ගලයන් වෙනුවෙන් සහන සැලසීමේ කටයුතුවල නිරතව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n1211017</link>
    <topic>කාලීන විශ්ව සමාලෝචන සැසියස්විට්සර්ලන්තයේදී අද මුළු දෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් තත්ත්වය සම්බන්ධයෙන් අවධානය යොමු කෙරෙන කාලීන විශ්ව සමාලෝචන සැසිය ස්විට්සර්ලන්තයේ ජිනීවා නුවර පිහිටි ජගත් මානව හිමිකම් කවුන්සලයේදී අද (01) ආරම්භ වෙයි. මෙරට මානව හිමිකම් සුරැකීම මෙන්ම ප්‍රවර්ධනය වෙනුවෙන් ගෙන තිබෙන ක්‍රියාමාර්ග සම්බන්ධයෙන් මෙහිදී විශේෂ අවධානය යොමු කෙරෙන අතර එහිදී මානව හිමිකම් සම්බන්ධයෙන් ශ්‍රී ලංකා මේ දක්වා ලබා තිබෙන ප්‍රගතිය, මුහුණ දෙන අභියෝග මෙන්ම අනාගත සැලසුම් සම්බන්ධයෙන් ශ්‍රී ලංකා නියෝජිත කණ්ඩායමේ ප්‍රධානී ඇමැති මහින්ද සමරසිංහ මහතා විසින් දීර්ඝ ලෙස කරුණු දැක්වීමට නියමිත බව විදේශ කටයුතු අමාත්‍යාංශය පවසයි. අදාළ සැසිවාරයේදී අදහස් දැක්වීම වෙනුවෙන් ලෝකයේ රටවල් 99ක් පමණ ඉදිරිපත් වී සිටින අතර ඒ සෑම රටකටම ඉතාම සුළු කාලයක් වෙන් කෙරෙන බවද එයින් රටවල් විශාල ප්‍රමාණයක් ශ්‍රී ලංකාවට සහයෝගය ලබාදෙන ඇති බවද විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා "දිනමිණ" ට පැවසීය.ශ්‍රී ලංකාව නියෝජනය කරමින් මේ සඳහා සහභාගි වන වැවිලි කර්මාන්ත ඇමැති මහින්ද සමරසිංහ මහතා විසින් සැසිවාරය ඇමැතීමෙන් අනතුරුව සෙසු පාර්ශවයන් සඳහා යෝජනා අදහස් ඉදිරිපත් කිරීමට අවස්ථාව සැළසෙන බවද එහිදී පිළිතුරු සැපයීමේ වාරයක් ශ්‍රී ලංකාවට ලැබෙන බවද විදේශ කටයුතු අමාත්‍යාංශය පවසයි.‍අභ්‍යන්තර වශයෙන් අවතැන්ව සිටි ලක්ෂ තුනකට ආසන්න පිරිසක් නැවත පදිංචි කිරීම, හිටපු එල්.ටී.ටී.ඊ ත්‍රස්ත ක්‍රියාකාරීන් පුනරුත්ථාපනය කොට සමාජගත කිරීම, ප්‍රතිසංධානය, යටිතල පහසුකම් සංවර්ධනය තුළින් ජීවනෝපාය ශක්තිමත් කිරීම මෙන්ම උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාවට නැංවීම ආදිය සම්බන්ධයෙන් වන වචන 10,700කින් සමන්විත වාර්තාවක්ද මේ වනවිට ශ්‍රී ලංකාව ජගත් මානව හිමිකම් කවුන්සලය හමුවට ඉදිරිපත්කර ඇත. ශ්‍රී ලංකාව සම්බන්ධයෙන් වන කාලීන විශ්ව සමාලෝචන සැසිය අධීක්ෂණය සඳහා ඉන්දියාව, ස්පාඤ්ඤය හා බෙනින් රාජ්‍යයෙන් සමන්විත මණ්ඩලයක් පත්කර තිබෙන අතර එහිදී ඔවුන් විසින් වාර්තාවක් ඉදිරිපත් කිරීමටද නියමිතව ඇත.එක්සත් ජාතීන්ගේ සංවිධානයේ සාමාජිකත්වය දරණ රටවල්193 සම්බන්ධයෙන් සෑම වසර 4කට වරක් මෙවැනි කාලීන වි‍ශ්ලේෂණයක් පැවැවෙන බව පෙන්වාදෙන විදේශ කටයුතු අමාත්‍යාංශය මීට පෙර පසුගිය 2008 වසරේදී ශ්‍රී ලංකාව සම්බන්ධයෙන්ද වි‍ශ්ලේෂණය කළ බව සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n1211018</link>
    <topic>වාහන දහසකට හොර පොත් ගහලා!</topic>
    <author>විජයානි එදිරිසිංහ</author>
    <content>මෙයට වසරකට පමණ පෙර මෝටර් රථ ප්‍රවාහන දෙපාර්තමේන්තුවෙන් අබිරහස් ලෙස පන්නා තිබූ වාහන ලියාපදිංචි කිරීමේ හිස් පොත් (CR) වලට ව්‍යාජ පොත් සකස් කැර ගැනුම්කරුවන් රවටා ඉහළ මිල ගණන්වලට වාහන අලෙවි කිරීමේ මහා පරිමාණ ජාවාරමක් එම දෙපාර්තමේන්තුව මඟින්ම සොයා ගෙන තිබේ.2011 වසරේ නොවැම්බර් 4 වැනිදා හෝ ඊට දින දෙකකට පසු දිනක එම දෙපාර්තමේන්තුවට ඇතුළු වූ පිරිසක් වාහන ලියාපදිංචි කිරීමේ හිස් පොත් දහසක පෙට්ටියක් සහ 12ක පාර්සලයක් පැහැරගෙන ගොස් තිබිණි.අනුක්‍රමිකතා අංක ඹ්ර්‍ණඊඕඔ 0016989 සිටඹ්ර්‍ණඊ ඕඔ 0017000 දක්වා ද ඹ්ර්‍ණඊ ඕඔ 0017001 සිට ඹ්ර්‍ණඊ ඕඔ 0018003 දක්වා ද වූ පොත් එසේ සොරාගෙන තිබුණි.මේ අංක යටතේ ලියාපදිංචි කර ඇති කිසිදු වාහනයක් මිලදී නොගන්නා ලෙස මෝටර් රථ ප්‍රවාහන කොමසාරිස් එස්. එච්. හරිශ්චන්ද්‍ර මහතා ගැණුම්කරුවන්ට දැනුම් දෙයි.මේ වාහන ලියාපදිංචි කිරීමේ පොත්වලට ව්‍යාජ පොත් සකස් කිරීමේ දී එම වාහනයට අදාළ සියලු තොරතුරු සත්‍ය ලෙස සටහන් කර තිබේ.එම දෙපාර්තමේන්තුවේ සහකාර කොමසාරිස්වරුන්ගේ අස්සන් රබර් මුද්‍රා ආදි ලාංඡන ද ඒ ආකාරයෙන්ම සටහන් කර තිබේ.එහෙත් අවසාන අයිතිකරු, එනම් වාහනය විකුණූ පුද්ගලයාගේ නම ගම ලිපිනය ඇතුළු තොරතුරු පමණක් ව්‍යාජ ඒවා වෙයි.දෙපාර්තමේන්තුව තුළ යම් පුද්ගලයකුගේ හෝ පිරිසකගේ සහයෝගයෙන් එම වාහනයට අදාළ සියලු තොරතුරු ලබාගෙන ඉතාමත් සූක්ෂම ලෙස සැලැසුම් සහගතව මේ ව්‍යාජ පොත් සකස් කර තිබේ.එම ව්‍යාජ වාහන පොත්වලට රැවටී වාහන මිලදී ගෙන පවරා ගැනීමට පැමිණි අවස්ථාවේ සොයාගත් එම ව්‍යාජ පොත් දහය රහස් පොලිසිය සහ ගාල්ල, ගල්කිස්ස, බොරැල්ල, අම්බලන්ගොඩ ඇතුළු අදාළ ප්‍රදේශවල පොලිසිවලට බාරදී තිබේ.එසේ වාහන පවරා ගැනීමට පැමිණි එක් තරුණයෙක් වාහනය ලක්ෂ 26 හමාරකට මිලදී ගෙන තිබුණේ තම මවගේ සහ පියාගේ අර්ථ සාධක අරමුදල්වලිනි. කුලී රථ සපයන සේල්වලින් වාහන ලබාගන්නා ඇතැම් ජාවාරම්කරුවන් වාහනය වෙනත් පුද්ගලයන්ට මෙසේ ව්‍යාජ පොත් හරහා විකිණීම විශාල වශයෙන් සිදුවෙයි. පොලිසිය එසේ විකුණූ වාහන විශාල ප්‍රමාණයක් මේ වසරේ දී අත්අඩංගුවට ගෙන තිබුණි.මෝටර් රථ කොමසාරිස් දෙපාර්තමේන්තුවෙන් වාහන ලියාපදිංචි පොත් සොරකම් කිරීම සම්බන්ධව එම දෙපාර්තමේන්තුවේ සහකාර කොමසාරිස් ආර්. ඒ. කේ. රේනුකා මහත්මිය බොරැල්ල පොලිසියට පැමිණිල්ලක් කර දැනට වසරක් ගතවෙයි.එසේ සොරාගත් පොත්වලට ව්‍යාජ පොත් සකස් කර දෙපාර්තමේන්තුව ;වත ගෙන ඒමද මේ වනවිට සිදුවූවත් බොරැල්ල පොලිසියට එම සොරකමට සම්බන්ධ කිසිදු තොරතුරක් හෙළිකර ගැනීමට නොහැකි වී ඇත.තවද එම සොරකම සිදුවූයේ එම දෙපාර්තමේන්තුවේ ආරක්ෂක අංශයක් සහ තවත් ආරක්ෂක පොලිස් මුරපොළක් ඒ අසල තිබියදීය.වාහනයක් මිලදී ගැනීමට පෙර එම වාහනයේ අයිතිය පිළිබඳව සත්‍ය තොරතුරු තහවුරු කර ගැනීම සඳහා වැඩපිළිවෙළක් මෝටර් රථ කොමසාරිස් දෙපාර්තමේන්තුව මඟින් ක්‍රියාත්මක කර නොමැත.ඊට හේතුව එම සත්‍ය තොරතුරු ද ඇතැම් ජාවාරම්කරුවන් විසින් මෙසේ හොර රහසේ ලබාගෙන ඒවාද සහිතව ව්‍යාජ පොත් සකස් කිරීමයි.එහෙත් වාහනයක තොරතුරු අන්තර්ජාලය හරහා දැනගැනීමේ අවස්ථාව එම දෙපාර්තමේන්තුව මඟින් දියත් කර ඇත. එහෙත් එම තොරතුරු ඔස්සේ වාහන මිලදී ගෙන සිදුවන හානිවලට දෙපාර්තමේන්තුව වග නොකියන බවට කොන්දේසියක් එම අන්තර් තොරතුරු ජාලයේම සඳහන් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n1211019</link>
    <topic>ජනපති පදවි ප්‍රාප්තිය හා ජන්ම දිනය සමරා පාපැදි සවාරියක්</topic>
    <author>චමීර ඇල්ලදෙණිය</author>
    <content>ජනාධිපති මහින්ද රාජපක්ෂ මහතාගේ හත්වැනි පදවි ප්‍රාප්තිය හා ජන්ම දිනය නිමිත්තෙන් පාපැදි සවාරියක් මේ මස 14 වැනි දින ආරම්භ කිරිමට ගිරුවායෙන් තල් අරණට සංවිධානය කටයුතු යොදා ඇත.අරලිය ගහ මන්දිරය ඉදිරිපිටින් 14 වැනිදා උදෑසන 9.30ට ආරම්භවන මේ පාපැදි සවාරිය පුත්තලම හරහා වවුනියාවටත් වවුනියාවේ සිට ගිරුවායයටත් දින පහකදි සංචාරය කිරිමට නියමිතය.පාපැදි සවාරියට සමගාමීව සියලු ආගමික සිද්ධස්ථානවල විවිධ ආගමික වැඩසටහන් පැවැත්විමට කටයුතු යොදා ඇතැයි ජලසම්පාදන හා ජලාපවාහන ඇමැති දිනේෂ් ගුණවර්ධන මහතා පවසයි. ඇමැතිවරයා මේ අදහස් පළ කළේ රජයේ ප්‍රවෘත්ති දෙපාර්තමේන්තුවේදී ඊයේ (31) පැවැති මාධ්‍ය හමුවකට සහභාගිවෙමිනි. ශ්‍රී ලංකාව එක්සේසත් කළ නායකයාට ජාතියේ උපහාර හිමි විය යුතු බවත්, ඒ වෙනුවෙන් දිස්ත්‍රික් මට්ටමින් උත්සව සංවිධාන කර ඇති බවත් ඇමැතිවරයා වැඩිදුරටත් කීවේය. අග්‍රහැර කස්සප හිමියෝ, රජයේ ප්‍රවෘත්ති අධ්‍යක්ෂ චන්ද්‍රපාල ලියනගේ ඇතුළු නිලධාරින් පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n12110110</link>
    <topic>නීති විරෝධීව ගිය ශ්‍රී ලාංකිකයන් 35කට කැනඩාවේ දොරටු වැසේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස එම්.වී සන් සී නෞකාවෙන් කැනඩාවට ඇතුළු වූ ශ්‍රී ලාංකික ද්‍රවිඩ ජාතිකයන් 492 දෙනා අතරින් 35 දෙනෙකුගේ සරණාගතභාවය ප්‍රතික්ෂේප කිරීමට එරට ආගමන හා විගමන බලධාරීන් පියවර ගෙන ඇත.පසුගිය 2010 වසරේ අගෝස්තු මාසයේදී මේ පිරිස අදාළ නෞකාවෙන් කැනඩාවට ඇතුළු වී තිබෙන අතර ඔවුන්ගෙන් 20 දෙනෙකුට සරණාගතභාවය පිරිනමා ඇති අතර දෙදෙනෙකු රටින් පිටුවහල් කිරීමට පියවර ගෙන තිබෙන බව වාර්තා වෙයි. මේ අතර කැනඩාවේ ජාතික ආරක්ෂාව සම්බන්ධයෙන් ඉදිරිපත් වූ කරුණු පිළිගත නොහැකි සරණාගතයන් විවිධ ජාවාරම්වලට සම්බන්ධ බවට අනාවරණයකර ගැනීමත් සමඟ එම සරණාගතයන් 23 දෙනෙකු විමර්ශන ක්‍රියාවලිය සඳහා සම්බන්ධ නොකර ඉන් ඉවත් කිරීමට කැනඩා සංක්‍රමණික හා සරණාගත මණ්ඩලය පියවර ගෙන තිබේ.කෙසේ වුවද මේ දක්වා සරණාගතභාවය ලබා නොදුන් පිරිස සම්බන්ධයෙන් තවදුරටත් විමර්ශන සිදු කෙරෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n12110111</link>
    <topic>හිටපු ශ්‍රේෂ්ඨාධිකරණ විනිසුරු රාජා වනසුන්දර අභාවප්‍රාප්ත වෙයි</topic>
    <author/>
    <content>හිටපු ශ්‍රේෂ්ඨාධිකරණ විනිසුරු රාජා වනසුන්දර මහතා අභාවප්‍රාප්ත විය.වැඩ බලන නීතිපතිවරයකු මෙන්ම වැඩබලන අගවිනිසුරුවරයකු වශයෙන්ද ‍කටයුතුකර තිබෙන වනසුන්දර මහතා ආණ්ඩුක්‍රම ව්‍යවස්ථාව පිළිබඳ විශ්ලේෂකයෙක් ද වෙයි.ශ්‍රී ලංකාවේ ප්‍රවීණ නීති විශාරදයකු වන ඒ මහතාගේ දේහය බොරැල්ල, ඩී.එස් සේනානායක මාවතේ පිහිටි නිවෙසේ තැන්පත්කර තිබෙන අතර ඒ පිළිබඳ අවසන් කටයුතු අද පස්වරු 2ට බොරැල්ල පොදු සුසාන භූමියේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=n12110112</link>
    <topic>ගාල්ලේ හානියට පත් නිවාසවලට සහන</topic>
    <author>ඉමදූව සමූහ</author>
    <content>ගාල්ලේ නිවාස රැසකට හානි. ග්‍රාම නිලධාරීහු මාර්ගයෙන් සහන ලබා දීමට රජය පියවර ගෙන තිබේ. ගාල්ල හා තදාසන්න ප්‍රදේශ රැසකට ඊයේ 31 දින සවස ඇතිවූ දැඩි සුළං තත්ත්වයකින් නාගොඩ නිවාස 25 ට, මාපලගම නිවාස දෙකට හා හික්කඩුවේ නිවෙසකට හානි සිදුව ඇතැයි ගාල්ල දිස්ත්‍රික් ආපදා කළමනාකරණ ඒකකය පවසයි.අධික වර්ෂාව හා සුළං තත්ත්වය නිසා ප්‍රදේශයේ මාර්ග රැසක් අවහිර වී ඇති අතර ගස් කොළං කඩා වැටී මාර්ග රැසක් ද අවහිර වී ඇති බව, ගාල්ල ආපදා කළමනාකරණ මධ්‍යස්්ථානය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r1211011</link>
    <topic>දකුණු මුහුද සසල කළ අපරාධ කල්ලියේ සිහින දියබත් වූ හැටි</topic>
    <author>සටහන හා ඡායාරූප මාතර සමූහ -ඩබ්ලිව්. පී. ධර්මසේන</author>
    <content>පුද්ගලයන් දෙදෙනකුගේ අත පය බැඳ මුහුදට දමා තවත් පුද්ගලයන් තිදෙනකු අතුරුදන් කර කුඩාවැල්ල මුහුදින් “තේජාන්” නැමති බහුදින ධීවර යාත්‍රාව පැහැරගෙන හොරෙන් ඕස්ට්‍රේලියාව බලා මුහුදෙන් පලා ගිය පිරිස ශ්‍රී ලංකාවේ දැනුම් දීම අනුව අත්අඩංගුවට ගෙන ගුවනින් ශ්‍රී ලංකාවට පිටුවහල් කර ඇත.ප්‍රචණ්ඩත්වය මුදාහරිමින් ශ්‍රී ලංකාවෙන් ගිය කල්ලන් 14 දෙනා ඕස්ට්‍රේලියාවේ සුද්දන් විසින් සාදරයෙන් පිළිගනීවිය කියා සිතා ගියත් ඔවුන් පසුගිය 26 වන දින “කොකොස්” දූපත්වලදී එරට ආරක්‍ෂක අංශය අත්අඩංගුවට ගෙන ගුවන් යානයට නංවා ඇත්තේ රැකියාවන් සඳහා දූපත්වලට ගෙන යන බව පවසමිනි.තමුන් දුක් විඳගෙන පැමිණි ගමනේ අග්‍ර ඵලය ලැබී තිබෙන බව සිතමින් සිහින ලෝකයක අතරමං වී තද නින්දක සිටි මෙම 14 දෙනා 21 වන දින කටුනායක ගුවන් තොටුපළට එන විට අයියෝ! අපි නැවත ශ්‍රී ලංකාවට නේද? ගෙනවිත් තියෙන්නේ යනුවෙන් හඬ නැඟූහ.පසුගිය 14 වැනි දින තරු පායා තිබූ නිසසල මුහුදේ “ඩ්‍රැකියුලා” චිත්‍රපටිය මෙන් සිදුවූ බිහිසුණු කුරිරු සිද්ධියෙන් මුළු රටම අවදි වූයේ මහත් කම්පාවෙනි.කුඩා යාත්‍රාවකින් පැමිණි පිරිසක් “තේජාන්” බහුදින යාත්‍රාවට නැඟ එහි සිටි ධීවරයන්ට පහරදී තුවාල සිදුකර සුරංග ගලප්පත්ති එල්. වයි. රොෂාන්ගේ අතපය බැඳ මුහුදට දමා තිබියදී අන්තර්ජාතික නෞකා දෙකක් මගින් ඔවුන් බේරාගෙන තිබුණි.කේ. කේ. දුලාජ් චතුරංග, කේ. එච්. සමන් (මාතර මාමා), එච්. කේ. පී. ඉන්ද්‍රජිත් කුමාර යන තිදෙනා මේ වන විටත් අතුරුදන්ව සිටිති.ඕස්ට්‍රේලියාවෙන් පිටුවහල් කළ 14 දෙනා අතර අතුරුදන් තිදෙනා නොසිටීම පරීක්‍ෂණ කටයුතු නව මුහුණුවරක් ගැනීමට හේතු වී ඇත. ඕස්ට්‍රේලියාවට පලා ගිය පිරිස අත්අඩංගුවට ගැනීමට මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතා ඒ වන විට මෙහෙයුමක් දියත් කර ඇති බවට මේ පිරිසට අවබෝධයක් නොතිබෙන්නට ඇත.යාත්‍රාවේ නියමුුවාඕස්ට්‍රේලියාවට යාමට ඇති නාවික සැතපුම් 2200 කෙටි ගමන් මාර්ගය තංගල්ලෙන් ආරම්භ වන නිසා සැටලයිට්වල සවුත් ඊස්ට් අංශක 130 රේඛාවේ ගමන් කර දින 15 ක කාලයක් ඇතුළත ඕස්ට්‍රේලියාවට යා හැකි බව තේරුම් ගත් මේ යාත්‍රාවේ නියමුවා අන්තර්ජාතික මුහුදේ තමුන් අත්අඩංගුවට ගැනීමට කිසි ජගතෙක් නැති බවට සිහින දකිමින් ගමන් කරන්නට ඇත.මේ අවස්ථාව වන විට මාතර කොට්ඨාසයේ විශේෂ අපරාධ විමර්ශන අංශය විසින් මේ මුහුදු කොල්ලකරුවන් අත්අඩංගුවට ගැනීමට ජාත්‍යන්තර වරෙන්තුවක් නිකුත් කරන ලෙස තංගල්ල මහේස්ත්‍රාත් අධිකරණයෙන් කරන ලද ඉල්ලීම අනුව ජාත්‍යන්තර වරෙන්තු නිකුත් විය.ශ්‍රී ලංකා රජය විසින් පවත්වාගෙන යන ශක්තිමත් විදෙස් සම්බන්ධතාව නිසා මේ අධිකරණ නියෝගයට ක්ෂණික ප්‍රතිචාර දැක්වීම සඳහා ඕස්ට්‍රේලියානු පෙඩරල් පොලිසිය සහ ආගමන විගමන ආරක්‍ෂක අංශය “තේජාන්” බෝට්ටුව සහ එහි එන පිරිස අත්අඩංගුවට ගැනීමට පෙරමඟ සූදානම්ව සිටියහ.“කොකෝස්” දූපතදින 13ක් විඩාබර මුහුදු ගමනින් පසුව ඕස්ට්‍රේලියාවේ “කොකෝස්” දූපත් සමූහය දැකීමත් සමඟ තම ඕස්ට්‍රේලියානු සිහිනය සැබෑ වුණ බව සිතමින් සතුටට පත් “තේජාන්” යාත්‍රාවේ සිටි පිරිසට එම සතුට වේදනාවක්, බලාපොරොත්තු සුන් වූ දෙයක් බවට පත්වීමට වැඩි වේලාවක් ගත නොවීය.ඕස්ට්‍රේලියානු පෙඩරල් පොලිසිය පසුගිය 26 වන දින ඔවුන් අත්අඩංගුවට ගෙන ගුවන් මගින් ශ්‍රී ලංකාවට එවන තෙක් මේ පිරිස සිතා ඇත්තේ රැකියාවන් සඳහා ඕස්ට්‍රේලියා දූපත්වලට ගුවන් මගින් ගෙන යන බවයි.මෙම බිහිසුණු අපරාධයට සම්බන්ධව නීතියට අවශ්‍ය වූ 14 දෙනකු ඕස්ට්‍රේලියා පෙඩරල් පොලිසිය විසින් අත්අඩංගුවට ගෙන ශ්‍රී ලංකා පොලිසියට භාරදීම “තණ්හා පොදි බැඳ තව කෙනෙකුන් නසා මොනවද? අවසානයේ අරගෙන යන්නේ” ගීතයට සමාන වී ඇත.මේ සිද්ධියෙන් තවත් මොලකරුවකු ඕස්ට්‍රේලියා පොලිසිය විසින් අත්අඩංගුවට ගෙන ශ්‍රී ලංකා පොලිසියට භාරදීමට නියමිතව ඇත. මෙම සැකකරුවන් 14 දෙනා අතර කාන්තාවක් සහ කුඩා දරුවන් තිදෙනකු ද සිටින බව හෙළිවේ.මේ සිද්ධියට අදාළව ඕස්ට්‍රේලියාවෙන් භාරදුන් පිරිස තංගල්ල වැඩබලන මහේස්ත්‍රාත් සුනිල් රංජන් විජේසිංහ මහතා වෙත ඉදිරිපත් කිරීමෙන් පසු දින දෙකක් රඳවාගෙන ප්‍රශ්න කිරීමට මාතර කොට්ඨාස අපරාධ විමර්ශන අංශයේ නිලධාරීන්ට අවසර දෙන ලදී. ඔවුන් 14 දෙනා මේ වන විට අද (01) වනතුරු රක්ෂිත බන්ධනාගාර ගතකර ඇත.සිද්ධියට අදාළ නාවික හමුදා භටයෙක් පොඩි බෝට්ටු හිමියෙක්, තවත් දෙදෙනෙක් සහ නාවික භටයාගේ මව ඇතුළු 19 දෙනෙක් රක්ෂිත බන්ධනාගාර ගතකර ඇත.ඕස්ට්‍රේලියාවේ සිට මෙරටට භාරදුන් 14 දෙනා අතර අතුරුදන්ව සිටින පුද්ගලයන් තිදෙනා නොසිටීමත් සමඟ ඔවුන් ඕස්ට්‍රේලියාවට පැන ගිය බවට පැවසෙන මතය පැත්තට දමා ඔවුන්ට සිදුවූ දෙය පිළිබඳව සොයා බැලීමට පරීක්‍ෂණ කණ්ඩායමට සිදුවිය.අතපය ගැට ගසාපිහි පාරවල් එල්ල කර අතපය ගැටගසා මුහුදට දැමූ පළමු පුද්ගලයාගේ ප්‍රකාශය අනුව පස්දෙනෙකු මුහුදට දැමූ බවට පැවසෙන කතාවේ සුලමුල දැන් හෙළිවී ඇත. එම අවස්ථාවේ අතුරුදන් තිදෙනා ද මුහුදට දමා ඇති බවට දැන් සාක්‍ෂි සටහන් වී ඇත.මුහුදත් සමඟ පොරබදන දක්‍ෂ ධීවර නියමුවකු වන සුනාමි ගම්මානයේ කැරන් චණ්ඩි තංගල්ල නාකුළුගමුවේ “ෂාමලීට” අයත් “තේජාන්” බහුදින ධීවර යාත්‍රාවෙන් මුහුදු යෑමට කියා පිටත්ව ගියේ හොරෙන් ඕස්ට්‍රේලියාව යාම සඳහා මිනිස් දඩයමක් කිරීමට බව බෝට්ටු හිමිකාරිය කිසිසේත් නොදන්නවා ඇත.පසුගිය 14 වන දින රාත්‍රී 10.00 ට පමණ කේ. එච්. සමන්, සුරංග සුජීව ගලප්පත්ති, එල්. වයි. රොෂාන්. එච්. එම්. චතුරංග, ඩබ්ලිව්. කුමාර යන ධීවරයින් සමඟ යාත්‍රාව කැරන් චණ්ඩි විසින් කුඩාවැල්ල ධීවර වරායෙන් පදවාගෙන පිටව ගියේ මසුන් ඇල්ලීමට බව සගයන්ටද අඟවමිනි.ගොඩබිම සිට නාවික සැතපුම් 1 1/2 ක් දියඹ මුහුදේ යාත්‍රා කරමින් තිබූ යාත්‍රාවේ ලයිට් නිවා දැමීමත් සමඟ එහි සිටි ධීවරයන්ට මහත් සැකයක් ඇතිවිය. මේ අවස්ථාවේ අඳුර මැදින් නිසසල දිය රැළි කපාගෙන වීරවිල නාවික හමුදා කඳවුරේ භටයකු පදවාගෙන ආ කුඩා බෝට්ටුවෙන් පැමිණි 10 කට වැඩි දෙනෙකු “තේජාන්” බෝට්ටුවට නැඟීමත් සමඟ බෝට්ටුව තුළින් නැඟී ඇත්තේ “මෙන්න මරනවෝ!”, “අපි මරන්න එපෝ!” යන ආයාචනාත්මක විලාප හඬකි.මෙන්න මරණවෝ! මෙහිදී “කැරන් චණ්ඩි” ගේ අනුදැනිම ඇතිව යාත්‍රාවේ සිටි ධීවරයන්ට දිගට හරහට පහරවල් එල්ල වී ඇති අතර සමහරුන්ට මාළු කපන පිහිවලින් ද ප්‍රහාර එල්ල වී ඇත.සුජීව ගලප්පත්ති, රොෂාන් යන අයගේ අත් බැඳ රොෂාන්ට පිහි පහරවල් ද මේ වන විට එල්ල වී ඇත. තුවාල සිදුකර තිබුණු රොෂාන්ගේ අත් බැඳ මුහුදට දමා ඇති අතර සිද්ධියේ බිහිසුණු බව දැක බියට පත් සුජීව ගලප්පත්ති මුහුදට පැන ඇත්තේ බෝට්ටුවේ සිටියොත් කොහොමත් මැරෙන බව සිතුවිල්ලෙනි.මුහුදු දියට දමන ලද සහ පැන්න පුද්ගලයන් දෙදෙනා ඥාතිකමින් මස්සිනාලාය. සුජීව ගලප්පත්ති මහත් ආයාසයක් යොදා සිය දෑත් ලිහාගෙන රොෂාන්ගේ ද දෑත් දෙපා ලිහා දමා ඔහුටද ජීවත්වීමේ බලාපොරොත්තුව තැබීමට සමත් වී ඇත. පැය 7 ක් දිය රකුසා සමඟ පොර බැදීමෙන් පසු ජීවත්වීමේ වාසනාව කැන්දාගෙන පැමිණි වෙළඳ නෞකා දෙකකින් මොවුන් බේරාගෙන ගාල්ල පොලිසියට බාර දී තිබුණි.බරපතළ තුවාල සිදුකර මුහුදට දමා තිබූ රොෂාන්ගේ ප්‍රකාශය අනුව බෝට්ටුවේ සිටි පස්දෙනකු මුහුදට දැමූ බව හෙළිවිය. නමුත් අවසානයේ මුහුදට පැන්න සුරංග සුජීව ගලප්පත්ති මුහුදට දැම්මේ ඔහු සහ මස්සිනා පමණක් බව පැවසීමත් සමඟ පරීක්‍ෂණ කණ්ඩායම් අනුමාන කළේ අනිකුත් පිරිස සියල්ලම හොර පාරෙන් ඕස්ට්‍රේලියාව බලා පලා ගොස් ඇති බවයි.නමුත් ඕස්ට්‍රේලියාවේත් භාර දුන් 14 දෙනා අතර අතුරුදන් තිදෙනා නොසිටීම ඔවුන්ට ජීවිත අනතුරක් වීද? යන සැකය බැහැර කිරීමට නොහැකිව තිබුණ අතර දැන් ඔවුන්ට සිදුවූ අනතුර හෙළිවී ඇත.මේ බිහිසුණු සිද්ධියට සම්බන්ධව 19 දෙනෙකු මේ වන විට නීතියේ රැහැනට හසුවී ඇත. හොරෙන් ඔස්ට්‍රේලියාවට ගොස් පුරවැසිකම ලබා ගුවන් මඟින් පැමිණ මෙම අනතුරුදායක ගමන් සඳහා පුද්ගලයින් සූදානම් කරන තවත් පුද්ගලයකු නුදුරු දිනයකදී ශ්‍රී ලංකාවට ගෙන ඒමට නියමිතය.මෙම සැකකරුවන්ට මිනීමැරුම්, මිනීමැරීමට තැත් කිරීම, ආගමන විගමන නීති උල්ලංඝනය කිරීම, පුද්ගලයන්ට තියුණු ආයුධවලින් පහරදී තුවාල සිදු කිරීම, බලෙන් යාත්‍රාවකට ඇතුල්වීම, යාත්‍රාවක් පැහැරගැනීම, යන චෝදනා එල්ල වී ඇත.දිවි පරදුවට තබාදිවි පරදුවට තබමින් දින 14ක් පුරා වැස්සට අව්වට තෙමෙමින් මහ මුහුද තරණය කළ මේ පිරිසගේ සුන්දර බලාපොරොත්තු ලක්‍ෂ ගණන් මුදලුත් සමඟ මුහුදු ජල යට ගසාගෙන ගොස් ඇත. ඔවුන්ට තංගල්ල මහ උළු ගෙදර සිට හිස් අහසේ තරු ගණිමින් සිටීමට සිදුවී ඇත.අතුරුදන් තිදෙනාගේ පවුල්වල අය නගන අෙඳීනාව මෙම පාපතරයන්ට දැන් ශාපයක් වී ඇත.දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න මහතාගේ උපදෙස් පරිදි මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන්, මාතර පොලිස් අධිකාරී සිසිර කුමාර යන මහත්වරුන්ගේ මෙහෙයවීමෙන් මාතර කොට්ඨාස විශේෂ අපරාධ විමර්ශන අංශයේ පොලිස් පරීක්ෂක විපුල දසනායක, පො.ප. ඩබ්ලිව්. එච්. ජයරත්න යන මහත්වරුන් ඇතුළු නිලධාරීහු වැඩිදුර පරික්ෂණ පවත්වති.වධ හිංසාමාතර, පල්ලිමුල්ල, ළිඳ පාරේ පදිංචි දැනට අතුරුදන් ජේ. එච්. සමන් මහතාගේ බිරිය වන ඩබ්ලිව්. ශිලා රොද්‍රිගෝ මහත්මිය මෙසේ කීවාය. සැමියා වසර 4ක පමණ සිට මුහුදු රස්සාවේ යනවා.ඉරිදා සවස මුහුදු යාමට ගොස් රාත්‍රී 9.00ට පමණ දුරකථනයෙන් කතා කර මට කීවා රෑට කෑම කාලම රැකියාවේ යනවා කියලා. නමුත් ඊට පසුදින ඔහුට කෲර ලෙස වධහිංසා කොට මුහුදට දමා ඇති බව සැලවුණා. අද මමත් දරුවනුත් අසරණ වෙලා. ඔහුගේ බලාපොරොත්තුව වූයේ අපට කියා නිවෙසක් සාදා ගැනීමටයි. මේ අපරාධය කළ අයට නීතියෙන් ගැලවෙන්න ඉඩ දෙන්න එපා කියා මා ඉල්ලා සිටිනවා.නාකුළුගමුව, මුහුදු පාළුවත්ත, වැල්ලඅද්දර ගොඩ, ලිපිනයේ පදිංචි දැනට අතුරුදන්ව සිටින කේ. එච්. දුලාජ් චතුරංගගේ් මව වන එච්. නිරෝෂා චම්පිකා මෙසේ පැවසුවාය. මට හිටි එකම දරුවා මට නැති කළා. දරුවාගේ සොහොන් කොතවත් බඳින්න මට ඉඩ ලැබුණේ නැහැ. දරුවාගේ සිරුර මුහුදේ දියවී ගියා. වසර 18ක කාලයක් දරුවෙක් හදල ඒ දරුව නැති වුණාම මොන අම්මටද ඉවසන්න පුළුවන්.මේ අපරාධය කළ එවුන්ට නීතියෙන් උපරිම දඬුවම් දෙන්න කියා මා ඉල්ලනවා. මෙම සිද්ධියේදී මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතා ඇතුළු පොලිස් නිලධාරීන් අපරාධකරුවන් කඩිනමින් අල්ලා නීතියේ රැහැනට ගෙන ඒම ගැන අපි සතුටු වෙනවා. නාකුළුගමුව, පහළගොඩ, සඳතැන්න ලිපිනයේ පදිංචි දැනට අතුරුදන්ව සිටින ප්‍රියන්ත ඉන්ද්‍රිජිත් කුමාරගේ මව ඩබ්ලිව්. වී. විත්‍රාංගනී චන්ද්‍රකාන්ති මහත්මිය මෙසේ කීවාය. මට නැති වෙලා තියෙන්නේ පවුලේ හිටි එකම පිරමි දරුවායි. දැනට වසර එකහමාරක කාලයක සිට මුහුදු යනවා. ඔහුගේ බලාපොරොත්තුව වූයේ අපට නිවෙසක් සාදාදීමටයි.ඒ ප්‍රාර්ථනා අද බොඳවෙලා. මගේ දරුවාට ආයුධවලින් පහරදීලා මුහුදට දාන්න තරම් කරපු වැරැද්ද කුමක්ද? එක බත්පත බෙදන් කාපු ඈයෝ මේ විපත කළා. අපට දැන් ජීවත් වෙන්න මාර්ගයක් නෑ. අපට රජයෙන් සහනයක් සහ ධීවර යාත්‍රාවේ රක්ෂණයෙන් අදාළ හිමිකම් ලබා දෙන ලෙස ඉල්ලනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r1211012</link>
    <topic>දිරිය මිනිසුන්ට තවත් දිරියක්</topic>
    <author/>
    <content>කිසිවකුට හිරිහැරයක් නොවන පරිදි ස්ව ශක්තියෙන් නැගී සිටිමින්, රටට නිහඬ සේවයක් ඉටුකරන ධෛර්යවන්ත මිනිසුන් පිරිසක් අගයා වටිනා උපකරණ කට්ටලය බැගින් පරිත්‍යාග කිරීමට ඌව පළාත් ප්‍රධාන ඇමැතිවරයා පියවර ගෙන තිබේ.ඔවුහු කරණවෑමියෝ වෙති. නැතහොත් බාබර් සාප්පුකරුවෝ ය. තවත් විධියකින් හඳුන්වනවා නම් සැලුන් හිමිකරුවෝය. බුත්තල ප්‍රාදේශීය ලේකම් කාර්යාලයට සැලුන් 234ක හිමිකරුවන් කැඳවා තිබුණි. ඔවුන්ගේ සේවාවන් අගයමින් රුපියල් 20,000/=ක් වටිනා උපකරණ තොගයක් ද බෙදා දුන්හ. අනතුරුව රසකැවිලිවලින් සංග්‍රහයක් ද පවත්වනු ලැබීය.ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ මහතා මෙසේ කීය. මේ රටේ ස්වයංරැකියා කරන පුද්ගලයන් අගය කිරීමක් සිදුවන්නේ නෑ. විරැකියාවෙන් පෙලෙන තරුණයන්ට මෙම සැලුන් හිමිකරුවන් විසින් රැකියා අවස්ථා ලබාදී තිබෙනවා. මේ සේවා දායකයන් ඇගයීමට ලක් කිරීම වැදගත්.ඌව පළාතේ නායකයා ලෙස ගැමි ජන අවශ්‍යතා පිළිබඳ අවබෝධයක් මට තියෙනවා. අගය කළයුතු අය අගය කිරීමට මා පසුබට වන්නේ නෑ. කිසිම දවසක අගැයීමට ලක් නොවූ සැලුන් හිමියන් මා අද අගයන්නේ මහින්ද චින්තනයට අනුව ගමේ මිනිසුන්ට නිසි තැන ලබාදී ඔවුන් දිරිමත් කිරීමේ අරමුණට සමගාමීවයි.පාර්ලිමේන්තු මන්ත්‍රී නාමල් රාජපක්‍ෂ මහතාඅද අපේ රටේ කලාකරුවන් ඇතුළු විවිධ මාදිලියේ අය අගැයීමට ලක් කළත්, ජනතාවට නැතිවම බැරි සැලුන් හිමියන් අගය කිරීමට ලක් කළ ප්‍රථම අවස්ථාව මෙයයි.කොණ්ඩය කැපීමත් එක්තරා කලාවක්. ඒත් මේ කලාකරුවන්ට කිසිදාක සම්මාන ලැබිලා නැහැ. අගය කිරීමකට ලක්වී නැහැ. ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහතා තමයි බාබර් සාප්පු හිමියන් ගෙන්වා පළමුවරට අගය කර තෑගිබෝග ලබා දෙන්නේ.මෙවැනි අගැයීම්වලින් ස්වයං රැකියාවල නිරත හැමෝටම හොඳ පූර්වාදර්ශයක් ලැබෙනවා. දිරිගැන්වීමක් ලැබෙනවා. සැලුන් හිමියන්ගේ හෙට දවස වෙනුවෙන් ශෂීන්ද්‍ර රාජපක්‍ෂ මහතා විධිමත් වැඩපිළිවෙළක් සකස් කරන බව විශ්වාසයි.මේ අවස්ථාවට පොල් සංවර්ධන ඇමැති ජගත් පුෂ්පකුමාර, පාර්ලිමේන්තු මන්ත්‍රී විජිත බේරුගොඩ, ඌව පළාත් ඇමැති කුමාරසිරි රත්නායක, ඌව පළාත් සභා මන්ත්‍රීවරු වන දයාරත්න බණ්ඩාර, චන්දන වැලිවිට, නිමල් ගලගම ආරච්චි යන මහත්වරු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r1211013</link>
    <topic>වොට් 33,000ක අධිබල විදුලි සැර වැදීඑක්දරු පියෙක් මරුට</topic>
    <author>හෝමාගම සමූහ ආනන්ද ප්‍රේමතිලක</author>
    <content>එක්වරම ඉහළ මාලයේ පට පට ගා යමක් පිපිරෙන ශබ්දයක් ඇසී මා එතැනට දුවගෙන යන විට ‘ශෂී’ මල්ලිගේ් ඇඟ උඩ ඉන්දික අයියා උඩුබැලි අතට වැටී සිටියා.කෙළවර ආසන්නයේ තිබූ අධි බල විදුලි රැහැනේ ගැටී පුපුරමින් තිබු උණ බටයක් ඉන්දික අයියගේ දෙපා මත රැඳී තිබුණා යැයි වොට් 33000 හේ අධිබල විදුලි රැහැනින් විදුලි සර වැදී මිය ගිය අයෙකුගේ ඥාාති සොහොයුරා මරණ පරීක්ෂණයේදී සාක්කි දෙමින් පැවැසීය.මෙසේ මිය ගොස් ඇත්තේ හක්මන කෝන්ගල පදිංචිව සිටි ගොඩවැන්න ගමගේ ඉන්දික ප්‍රේමජිත් (35) නමැති ගොඩනැගිලි කොන්ත්‍රාත්කරුවෙකි. හෙතෙම එක්දරු පියෙකි. මේ පිළිබඳ මරණ පරීක්ෂණය හෝමාගම අධිකරණ කලාපයේ හදිසි මරණ පරීක්ෂක සාම විනිසුරු බී. එච්. කේ. චින්තක උදයකුමාර මහතා විසින් පවත්වන ලදී.පිළියන්දල පොලිසියේ පො. කො. 51888 රාජපක්ෂ මහතාගේ මෙහෙයවීමෙන් සාක්කි දෙමින් නිලංක රුක්ෂාන් වරාපිටිය (29) මෙසේද පැවසීය.මිය ගොස් සිටින්නේ මගේ පියාගේ සහෝදරියගේ පුතා ඉන්දික. වසරක පමණ සිට ඔහු සමග ගොඩනැගිලි ඉදිකිරීම් කටයුතු කරනවා. මගේ මල්ලී ශෂී, රසික, ඉෂාන්, ඉන්දික අප හැමෝම පිළියන්දල ප්‍රදේශයේ අලුතින් ඉදි කෙරෙන ගොඩනැගිල්ලේ වැඩ කළා. පසුගිය 25 දින පෙ.ව. 7.00 ට පමණ වැඩ ආරම්භ කළා. ගොඩනැගිල්ලේ කොන්ත්‍රාත්තුව අරන් තිබුණේ මිය ගිය ඉන්දික.ඉෂාන්, රසික, තිලංක සහ මා පහතමාල වල සිටියා. හතර වැනි මහලේ ඉන්දික සහ ශෂී තරප්පු සැටලිම සකස් කරමින් සිටියා.විනාඩි පහකින් පමණ එක්වරම උඩුමහලේ යමක් පිපිරෙනවා වගේ ශබ්දයක් ඇසී මා එතැනට දුවගෙන ගියා. ශෂී මල්ලීගේ ඇඟ උඩ ඉන්දික අයියා උඩුබැලි අතට වැටී සිටියා. අඩි 10ක් පමණ දිගඋණ බටයක් ඉන්දික අයියාගේ දෙපා මත තිබුණා. එහි කෙළවර ආසන්නයේ තිබු අධි බල විදුලි රැහැනේ ගැටී ඒ වන විටත් පට පට ගා පුපුරමින් තිබුණා. මා කෑ ගසන විට රසික හා ඉෂාන්ද ආවා. පාරේ කීප දෙනෙක් පැමිණ ලෑල්ලකින් ගසා උණ ලීය ඉවත් කළා.ඉන්දික අයියාගේ දෙපාවල වළලුකර අසල පිළිස්සී විශාල තුවාල සලකුණු දෙකක් තිබුණා. ඉන්දික හා ශෂී පහළට ගෙන පාරේ ගිය වෑන් රථයකින් පිළියන්දල රෝහලට ගෙනාවා.රෝගීන් පරීක්ෂා කළ වෛද්‍යවරිය කීවා ඉන්දික මිය ගොස් ඇති බව. රෝහලේ ගිලන් රථයෙන් ශෂී ව කළුබෝවිල ගෙනාවා. මේ මරණය ගැන කිසිම සැකයක් නැහැ.ගාර්දිගේ හේවාවසම් ගනේගොඩගේ ඊෂා කල්පනී (27) ‘මිය ගොස් සිටින්නේ මගේ විවාහක සැමියා. විවාහ වී වසර 5ක් වෙනවා. අවු. 3 ක පුතෙක් ඉන්නවා.සැමියා ගොඩනැගිලි කොන්ත්‍රාත් වැඩ කරනවා. ඉඳ හිට මත්පැන් බොනවා. සිද්ධිය වූ දින උදේ 7.00 ට පමණ දුරකථනයෙන් දරුවා සමග කතා කළා. පෙ.ව. 8.30ට පමණ අසල්වැසියන් පැමිණ මාව මහ ගෙදරට එක්ක ගියා. එහිදී නෑනාගෙන් දැන ගත්තා පුරුෂයාට කරන්ට් එක වැදී ඇති බව.පසුව දැන ගන්ට ලැබුණා ඔහු මිය ගිය බව. මරණය ගැන සැකයක් නැහැ.’ගොඩවැන්න ගමගේ අසංක ප්‍රේමජිත් (23) යන අයද සාක්කි දුන්නේය.දකුණු කොළඹ රෝහලේ වෛද්‍ය පී. සෙනෙවිරත්න මහතාගේ පශ්චාත් මරණ පරීක්ෂණ වාර්තාව හා ඉදිරිපත් වූ සාක්කි සැලකිල්ලට ගත් මරණ පරීක්ෂකවරයා මෙය උස් ගොඩනැගිල්ලක සේවය කරමින් සිටියදී අධි බලැති විදුලි රැහැනක උණ ලීයක් ස්පර්ශ වී විදුලි සර වැදීමෙන් සිදුවූ මරණයක් බවට නිගමනය කළ අතර විදුලි ඉංජිනේරු වාර්තාවක් ලබා ගන්නා ලෙසට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r1211014</link>
    <topic>කාන්තාවකට හිරිහැර කිරීමට තැත් කළ‘බෝඩිං’ හිමිකරුට ලක්‍ෂ 2ක ශරීර ඇප</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>කාන්තාවකට ලිංගික අතවර කිරීමට තැත්කෙළේ යැයි කියන සිද්ධියක් සම්බන්ධයෙන් චෝදනා ලැබ රක්ෂිත බන්ධනාගාර ගතව සිටි අයකු රු. 7500 ක මුදල් ඇපයක් හා ලක්‍ෂ 2 ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. සී. අමරසිංහ මහතා නියෝග කෙළේය.මෙලෙස මුදාහැරුණේ මූකලන්ගමුව සීදූව පදිංචි බෝඩිමක අයිතිකරුවකු බව කියන තැනැත්තෙකි.පැමිණිලිකාරිය සැකකරුට අයත් සීදූව කටුනායක තිබෙන බෝඩිමක නේවාසිකව සිටී. පසුගිය 13 දා රාත්‍රී 12 ට පමණ සැකකරු පැමිණිලිකාරිය සිටිනා බෝඩිමේ දොරට තට්ටු කර ඇත.පැමිණිලිකාරිය දොර විවෘත කර බලන විට බෝඩිමේ අයිතිකරු එසේ කළ බව පැමිණිල්ලේ සඳහන්ව තිබුණි.පැමිණිලිකාරිය බියට හා ලැජ්ජාවට පත්ව එසැනින් සීදූව පොලිසියට පැමිණිලි කිරීමට බෝඩිමෙන් පිටව ඇත. පිටුපසින් පැමිණි සැකකරු පොලිසියට නොයන ලෙස ඉල්ලා එය වැළැක්වීමට කටයුතු යොදා ඇත.පසුව ඇය මාර්ග සංචාරක රාජකාරියෙහි නියුතු පොලිස් නිලධාරියකුට සිද්ධිය පවසන ලදැයි පොලිසිය අධිකරණයට ඉදිරිපත් කළ වාර්තාවේ සඳහන්ය.සීදූව පොලිසිය සැකකරුට එරෙහිව බී වාර්තාවක් මඟින් කරුණු ඉදිරිපත් කර තිබුණි. සැකකරු වෙනුවෙන් නීතිඥ ටී. කේ. ධර්මසේන මහතා ඉදිරිපත් විය. නැවත විභාගය ලබන පෙබරවාරි 18 දිනට කල් තැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r1211015</link>
    <topic>නිවාස නැති යොවුන් පරපුරට නව නිවාස</topic>
    <author>මල්වාන සමූහ-මහානාම විතානගේ</author>
    <content>ශ්‍රී ලංකා යූත් නිවාස ව්‍යාපෘතිය යටතේ මහර ප්‍රාදේශීය ලේකම් කොට්ඨාසයේ නිවාස නැති යෞවන සමාජ වල සාමාජිකත්වය දරන තරුණ තරුණියන් දෙදෙනකුට නිවාස ඉදි කරදීම සඳහා මුල්ගල් තැබීම පසුගියදා සිදු කෙරුණි.මෙම නිවාස දෙකට මුල්ගල් තැබීම මහර ශ්‍රී.ල.නි.පක්ෂ ප්‍රධාන සංවිධායක නිවාස ඉදිකිරීම් ඉංජිනේරු සේවා හා පොදු පහසුකම් නියෝජ්‍ය ඇමැති ලසන්ත අලගියවන්න මහතා අතින් සිදු විය.කහටාන අරුණලු යෞවන සමාජයේ සාමාජික ඩබ්ලිව්. පී. සංජීව සඳරුවන් (20) සහ විලිමුල දකුණ රණහංස යෞවන සමාජයේ සාමාජිකා ජී. එම්. මධුශා සුභාෂිනී (24) යන දෙදෙනා වෙනුවෙන් මේ නිවාස දෙක ඉදි කෙරෙන අතර එහි ඉදිකිරීම් කටයුතු මාසයක් ඇතුළත නිම කිරීමටද නියමිතය.ජාතික තරුණ සේවා සභාව මගින් මේ එක් නිවෙසක් සඳහා රුපියල් එක්ලක්ෂ විසිපන් දහසක මුදලක් ලබා දෙන අතර එම මුදල්ද උපයෝගී කරගෙන සම්පත් දායකයින්ගේද අනුග්‍රහය ඇතිව එම නිවාස ඉදි කළ යුතුය. මේ අනුව එක් නිවෙසක් සඳහා රුපියල් ලක්ෂ දහයක මුදලක් වැය වෙතැයි අපේක්ෂා කෙරේ.මහර තරුණ සේවා නිලධාරී මේනක නිශාන්ත බාලසුරිය මහතාගේ අධීක්ෂණය යටතේ මහර ප්‍රාදේශීය යෞවන සමාජ සමිති සම්මේලනය මගින් මේ නිවාස ඉදි කෙරෙනු ඇත.මෙහිදී කතා කළ නියෝජ්‍ය ඇමැති ලසන්ත අලගියවන්න මහතා-මහින්ද චින්තන වැඩසටහන යටතේ නිවාස නැති සෑම පවුලකටම නිවෙසක් ලබාදීම රජයේ අරමුණ වී තිබෙනවා.ඒ නිසා විවිධ වැඩපිළිවෙළවල් මගින් නිවාස ඉදි කිරීමට රජය කටයුතු කර තිබෙනවා. ඒ අනුව මෙයද එක් වැඩපිළිවෙළක් වෙනවා.මේ අවස්ථාවට බස්නාහිර පළාත් සභාවේ මන්ත්‍රී දිලිප් කුමාර රාජපක්ෂ, මහර ප්‍රාදේශීය සභා මන්ත්‍රීවරුන් වන සෝමවීර සෙනෙවිරත්න, අජන්තා වික්‍රමාරච්චි, එච්. එච්. සිරිමල් ශාන්ත කුමාර මහර යොවුන් පාර්ලිමේන්තු මන්ත්‍රී සහන් අමල්ක ජයකොඩි හා මහර තරුණ සේවා නිලධාරී මේනක නිශාන්ත බාලසුරිය මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r1211016</link>
    <topic>මත්පැන් පොවා දියණිය මත් කළමවුපියන් සිරබතේ රස බලයි</topic>
    <author>මතුගම සංචාරක</author>
    <content>මවුපියන් අධික ලෙස මත්පැන් පානය කොට වෙරිමතින් පාසල් යන තම දියණියටත් මත්පැන් පානය කිරීමට දී මත් කිරීම සම්බන්ධයෙන් අඹු - සැමි යුවළක් මීගහතැන්න පොලිසිය මගින් අත්අඩංගුවට ගෙන ඇත.මෙම අඹු - සැමි යුවළ මතුගම අතිරේක මහේස්ත්‍රාත් රොෂාන් රාජපක්‍ෂ මහතා වෙත ඉදිරිපත් කළ පසු රිමාන්ඩ් භාරයේ තැබීමට නියෝග කෙළේය.මොවුන් පදිංචිව සිටියේ මීගහතැන්න බඹරැල්ල ප්‍රදේශයේ කුලී නිවසකය. මෙම දැරිය මත් වී සිටින බවට පොලිසියට ලද තොරතුරක් මත ඔවුන් හා පාසල් ශිෂ්‍යාව පොලිසිය අත්අඩංගුවට ගත්තේය.මෙම තිදෙනා නාගොඩ රෝහල වෙත නොගොස් වෛද්‍ය පරීක්‍ෂණයට භාජනය කළ පසු අධික ලෙස බීමත්ව සිටින බවට වෛද්‍ය වාර්තාවේ සඳහන් වේ. අඹු - සැමි යුවළ මතුගම මහේස්ත්‍රාත්වරයා වෙත ඉදිරිපත් කර රිමාන්ඩ් භාරයට පක් කෙරිණි.මතුගම සහකාර පොලිස් අධිකාරි ජී. ඒ. එස්. පියරත්න මහතාගේ මෙහෙයවීමෙන් මීගහතැන්න පොලිසියේ වැඩ බලන ස්ථානාධිපති ඩබ්ලිව්. එම්. එස්. සුබසිංහ, අපරාධ අංශයේ ස්ථානාධිපති ගාමිණී රණවීර, පො. කො. පුෂ්පකුමාර 45299 හා කාන්තා පො. කො. තිලිනි යන මහත්ම මහත්මීහු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r1211017</link>
    <topic>බටකැත්තර ආදාහනාගාරයජනතා අයිතියට</topic>
    <author/>
    <content>කැස්බෑව බටකැත්තර පොදු සුසාන භූමියෙහි රු. ලක්‍ෂ 152ක වියදමින් ඉදිකෙරුණු නවතම විදුලි ආදාහනාගාරය කම්කරු හා කම්කරු සබඳතා ඇමැති ගාමිණි ලොකුගේ මැතිතුමා අතින් පසුගියදා ජනතා අයිතියට පත් කෙරිණි.බටකැත්තර සහ අවට ප්‍රදේශවාසීන්ට මෙවැනි ආදාහනාගාරයක අවශ්‍යතාව කලක සිට පැවැති අතර කැස්බෑව නගර සභාවේ පොදු අරමුදලින් හා බස්නාහිර පළාත් සභා මන්ත්‍රී නිරෝෂන් පාදුක්ක මහතාගේ ඉල්ලීම පරිදි බස්නාහිර පළාත් සභා මන්ත්‍රීවරුන්ගේ පළාත් සභා අරමුදලින් ද රු. ලක්ෂ 20ක් යොදවා මෙම ආදාහනාගාරය ඉදි කර තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r1211018</link>
    <topic>බාලවයස්කාර දරුවකු අපයෝජනය කළසිද්ධියේ විත්තිකරුට ඇප</topic>
    <author>කොච්චිකඩේ විශේෂඩී. මිහිඳුකුල</author>
    <content>වයස අවුරුදු 13 ක බාලවයස්කාර පිරිමි දරුවකු රවටාගෙන ගොස් ලිංගික අපයෝජනයට ලක්කෙළේ යැයි කියන රක්ෂිත බන්ධනාගාර ගතව සිටි අයකු රු. 15000 ක මුදල් ඇප හා ලක්‍ෂ 2 ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේය.මෙලෙස මුදාහැරුණේ කොටුගොඩ බෝඩිමක පදිංචි පුද්ගලයෙකි.අපයෝජනයට ලක්වූ දරුවා 8 වන ශ්‍රේණියේ ඉගෙනීම ලබයි. දරුවාට මාස 7 ක කාලයේදී මව විසින් දරුවා අතහැර දමා ගොස් ඇත. පසුව පියා දරුවා රැකබලා ගත්තේය.නිවෙසේ කාමර දෙකක් බෝඩිම් කාමර ලෙස පවත්වාගෙන යයි. එක් බෝඩිම් කාමරයක සැකකරු නවාතැන් ගෙන සිටියේය.මෙම දරුවා පසුගිය දිනක පාසල නිමවා ගෙදර තනිව සිටින විට සැකකරු ඔහුගේ බෝඩිම් කාමරය වෙත ගෙන ගොස් දරුවා අපයෝජනයට ලක්කළ බව දරුවා පොලිසියට පවසා ඇත.පසුව මේ තැනැත්තා දරුවාට මරණ තර්ජනය කර තිබේ.මෙම නඩුවේ නැවත විභාගය මේ මස 7 වැනිදාට කල් තැබුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r1211019</link>
    <topic>දිනමිණ පුවත්බලධාරීන්ගේ අවධානයට</topic>
    <author/>
    <content>දිනමිණ පුවත්පතේ ප්‍රාදේශීය පුවත් යටතේ පසුගියදා පළවූ “හොරණ පොලිස් ස්ථාන තුනක නිලධාරීන් 63කට හදිසි මාරු” “හඳපාන්ගොඩ පෝරුවදණ්ඩ මාර්ගයේ මැද්දේ ඇළ කොටස ගිලා බැහැලා” “වවුලගල ජනපදයේ පදිංචි පවුල් 10ක නිවාස කඩා බිඳ දමලා” යන වාර්තා පිළිබඳ හොරණ ප්‍රාදේශීය සම්බන්ධීකරණ කමිටුවේ අවධානය යොමු වී ඇත.එම ප්‍රවෘත්ති පිළිබඳව සොයා බලා සුදුසු පියවර ගන්නා ලෙසට කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා කළ දැන්වීමක් පරිදි මේ අවධානය යොමු වී තිබේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=r12110110</link>
    <topic>ගම්පහට සපිරි පාසල්</topic>
    <author>කැලණිය සමූහ</author>
    <content>සිසුන් 50ට අඩුවෙන් ඉගෙනුම ලබන ගම්පහ දිස්ත්‍රික්කයේ පාසල් 30ක් ‘සපිරි කුඩා පාසල්’ බවට සංවර්ධනය කිරීමේ විශේෂ ව්‍යාපෘතියක් දැන් ක්‍රියාත්මකය.සපිරි කුඩා පාසල් ව්‍යාපෘතියේ අරමුණ වන්නේ කුඩා පාසල් වැසීයෑමේ තර්ජනයෙන් මුදා ගැනීම, ඒවාට අවශ්‍ය ශිෂ්‍ය සාධන මට්ටම් සංවර්ධනය කිරීම හා නාගරික පාසල්වල තදබදය අවම කර ගැනීමට අවශ්‍ය පසුබිම ලෙස සපිරි කුඩා පාසල් සඳහා ආකර්ෂණීය බවක් ඇති කිරීමයි.ගුරු සංවර්ධනය සහ ගුරු අවශ්‍යතා සපිරීම, පන්ති කාමර පාසල් පරිසරය ඉගෙනුමට යෝග්‍ය පරිදි ප්‍රතිනිර්මාණය කිරීම මෙවැනි පාසල් කැපකරු රාජ්‍ය ආයතන මඟින් සංවර්ධනයට භාරකිරීම මේ යටතේ සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=s1211011</link>
    <topic>ශ්‍රී ලංකා–නවසීලන්ත පළමු එක්දින ගැටුම අද පල්ලෙකැලේ දී</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකාව හා නවසීලන්තය අතර තරග පහකින් සමන්විත ජාත්‍යන්තර එක්දින ක්‍රිකට් තරගමාලාව ආරම්භ කරමින් දෙපිල අද පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පළමු තරගයට සහභාගි වෙති.පෙරේදා රාත්‍රියේ පැවැති එක ම විස්සයි20 ජාත්‍යන්තර තරගය ට විටින් විට වර්ෂාවෙන් බාධා පැමිණීම හේතුවෙන් එය අහෝසි කෙරිණි. පිලක ට ඕවර 14 බැගින් සීමා වූ එම තරගයේදී නවසීලන්තය කඩුලු 7කට ලකුණු 74ක් ලබා ගත් අතර ශ්‍රී ලංකාව ඕවර 2ක් ඇතුළත කිසිවෙකු නොදැවී ලකුණු 6ක් රැස්කර ගෙන සිටියදී නැවතත් ඇද හැළුනු වර්ෂාව නිසා තරගය අහෝසි කෙරිණි.ශ්‍රී ලංකා වේග පන්දු යවන්නෝ මේ තරගයේදී විශිෂ්ට පන්දු යැවීමක නිරත වූහ. ඇන්ජලෝ මැතිව්ස්, නුවන් කුලසේකර, ශමින්ද එරංග හා තිසර පෙරේරා හරි එල්ලයට ම පන්දු යවමින් නවසිලන්ත පිතිකරුවන්ට ප්‍රබල අභියෝගයක් එල්ල කළහ. අද තරගයේදීත් මෙවැනි නිවැරදි පන්දු යැවීමකට ශ්‍රී ලංකා වේග පන්දු යවන්නන් යොමු වුවහොත් එය ශ්‍රී ලංකා කණ්ඩායමට ජයග්‍රාහී වාසියක් වනු ඇත. පල්ලෙකැලේ තණතීරුව වේග පන්දු යවන්නන්ට සැම විටම වඩාත් උචිත වී ඇති බව අමතක නොකළ යුතුය.අකිල ධනංජය ද සාර්ථක දඟ පන්දු යැවීමක නිරත වෙමින් කඩුලු 2ක් ලබා ගැනීමට සමත් විය. ධනංජය මෙන්ම පිට දඟ පන්දු යවන්නකු වන තරිඳු කෞශල් නමැති තවත් නවක දඟ පන්දු යවන්නෙක් ද දැන් ශ්‍රී ලංකා සංචිතයට එක්ව සිටී. ඉන්දියා උප මහාද්වීපයට අයත් නොවන කණ්ඩායමක් සමග තරග කිරීමේදී දඟ පන්දු යවන්නන් කෙරෙහි වැඩි අවධානයක් යොමු කිරීම වටී.රත්ගම දේවපතිරාජ විදුහලේ තරිඳු කෞශල් මෙවර ‘සන්ඩේ ඔබ්සර්වර්/මොබිටල්’ වසරේ පාසල් ක්‍රිකට් ක්‍රීඩකයා (පිට පළාත්) මෙන්ම පිට පළාත්හි හොඳම අනු ශූර පන්දු යවන්නා ලෙසද සම්මාන හිමිකර ගත්තේය.ශ්‍රී ලංකාව හා නවසීලන්තය ජාත්‍යන්තර එක්දින ක්‍රිකට් තරග බිමේ මීට පෙර අවසන් වතාවට මුණගැසුනේ 2011 වසරේ මාර්තු 29 වැනි දින කොළඹ ආර්.ප්‍රේමදාස ක්‍රීඩාංගණයේදීය.ඒ ලෝක කුසලාන ක්‍රිකට් තරගාවලියේ පළමු අවසන් පූර්ව තරගයේදීය. එම තරගය කඩුලු 5කින් ජය ගැනීමට ශ්‍රී ලංකාව සමත් විය. ඊට පෙර එම තරගාවලියේ ම 38 වැනි තරගය ලෙසින් මුම්බායිහි මාර්තු 18 වැනි දින පැවැති තරගයේදීද ශ්‍රී ලංකාව නවසීලන්තයට එරෙහිව ලකුණු 112ක ජයක් වාර්තා කළේය.දෙපිල අතර අද පැවැත්වෙන්නේ 75 වැනි ජාත්‍යන්තර එක්දින තරගයයි. මෙතෙක් පැවැති තරගවලදී ශ්‍රී ලංකාව තරග 34කින් ජය ගෙන ඇති අතර තරග 35කින් පරාජය වී තිබේ. තරගයක් සම ව අවසන් වී ඇත. තරග 4ක විසඳුමක් නැත.මහේල ජයවර්ධන (නායක), ඇන්ජලෝ මැතිව්ස් (උප නායක), තිලකරත්න ඩිල්ෂාන්, කුමාර් සංගක්කාර, දිනේෂ් චන්දිමාල්, ලහිරු තිරිමාන්න, තිසර පෙරේරා, ජීවන් මෙන්ඩිස්, නුවන් කුලසේකර, ලසිත් මාලිංග, ශමින්ද එරංග, උපුල් තරංග, රංගන හේරත්, අකිල ධනංජය, තරිඳු කෞශල්.රොස් ටේලර් (නායක), ට්‍රෙන්ට් බෝල්ට්, ඇන්ඩෲ එලිස්, ජේම්ස් ෆ්‍රෑන්ක්ලින්, රොනී හිරා, රොබ් නිකොල්, ටොම් ලැතම්, බ්‍රෙන්ඩන් මැකලම්, නේතන් මැකලම්, කයිල් මිල්ස්, ඇඩම් මිල්න්, ජේකබ් ඕරම්, ටිම් සවුතී, බී.ජේ.වැට්ලිං, කේන් විලියම්සන්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=s1211012</link>
    <topic>ඔස්ට්‍රේලියාවේදී ටෙස්ට් ජයක් ලැබීමට නවසීලන්ත තරගාවලිය හොඳ සූදානමක් - මහේල</topic>
    <author>වර්නන් ගුණසේකර පල්ලෙකැලේ සිට</author>
    <content>ලබන දෙසැම්බරයේ ඇරැඹෙන ඔස්ට්‍රේලියා තරග සංචාරයේදී ටෙස්ට් ජයග්‍රහණයක් ලබා ගැනීම සඳහා දැන් පැවැත්වෙන නවසීලන්ත තරග හොඳ සූදානමක් කර ගැනීම තමාගේ අරමුණ බව ශ්‍රී ලංකා ක්‍රිකට් නායක මහේල ජයවර්ධන ඊයේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැති මාධ්‍ය හමුවේදී කියා සිටියේය.නවසීලන්තයට එරෙහිව අද පැවැත්වෙන පළමු ජාත්‍යන්තර එක්දින තරගය වර්ෂාව සමග ක්‍රීඩා කිරීමට සිදුව ඇති බැවින් ඕවර 50ම යාමට නොහැකි වීමට ඉඩ ඇති බවත් ඒ නිසා එවැනි තරගයකට සරිලන හා තණතීරුව හැසිරෙන ආකාරයට ගැලපෙන කණ්ඩායමක් අද තරගය සඳහා යොදා ගන්නා බවත් ජයවර්ධන ප්‍රකාශ කළේය.නවසීලන්තය හැම විටම අපට තර්ජනයක් එල්ල කරන කණ්ඩායමක් බවත් ඔවුන් සතුවද තරුණ ක්‍රීඩකයන් සිටියත් කණ්ඩායම වැඩිපුර යැපෙන්නේ ඔවුන්ගේ ජ්‍යෙෂ්ඨ ක්‍රීඩකයන් මත හෙයින් එම ක්‍රීඩකයන් ඉක්මනින් දවා ගත යුතුව ඇති බවත් ශ්‍රී ලංකා නායකයා කීවේය.නවසීලන්ත එක්දින තරගාවලිය සඳහා නම් කර තිබෙන සංචිතයට පන්දු යවන්නන් බොහෝ දෙනෙකු ඇතුළත්ව සිටිති. “එවැනි විකල්ප තිබීම ඉතා හොඳයි. අනෙක ඒ අය පන්දු යවනවා පමණක් නොව ක්‍රීඩාවේ අනෙකුත් අංශවලටත් සාර්ථකව දායක වෙනවා. තුන් ඉරියව්වෙන්ම දස්කම් දක්වන්නන් සිටීම ශ්‍රී ලංකා කඳවුරට හොඳ ශක්තියක්” ජයවර්ධන කියා සිටියේය.“තරිඳු කෞශල් පුහුණුවීම්වල ඉතා හොඳින් පන්දු යවනවා. ඔහු සංචිතයට ඇතුලත් කිරීම ඉතා වැදගත්. මොකද, ඔහු අපිත් එක්ක ගැවසෙමින් පුහුණු වෙනකොට ඔහුගේ දස්කම් වඩ වඩාත් ඔපමට්ටම් වෙනවා.අකිල ධනංජය වගේම තරිඳුත් ඉතා වෙහෙස වෙලා පුහුණු වෙනවා. ඔහු දූස්රා යවනවා. විවිධිකාරයෙන් පන්දු යවනවා. තරිඳු හොඳ අනාගතයක් තිබෙන ක්‍රීඩකයෙක්” ජයවර්ධන ප්‍රකාශ කළේය.නවසීලන්ත නායක රොස් ටේලර් මාධ්‍ය හමුවේදී අදහස් දක්වමින්, වැසි සහිත කාලගුණික තත්ත්වයන් යටතේ ක්‍රීඩා කරන විට ආක්‍රමණශීලී පිතිහරඹයෙන් බැහැරව එක්දින තරග මුල් වකවානුවේ මෙන් කඩුලු ආරක්ෂා කර ගෙන ලකුණු ලබා ගත යුතුව ඇතැයි කියා සිටියේය.පල්ලෙකැලේ තණතීරුවේ පිතිකරුවා වෙත පන්දුව ඇදී එන්නේ සෙමෙන් බවට පෙරේදා පැවැති විස්සයි20 තරගයේදී තේරුම් ගත් බවත් තම පිතිකරුවන් දැන් ඒ තත්ත්වයට හුරු වෙමින් සිටින බවත් ටේලර් කියා සිටියේය.නවසීලන්ත කණ්ඩායමේ පසුගිය විදෙස් සංචාරයේදී බටහිර ඉන්දීය කොදෙව් පිල වෙතින් 4 – 1ක පරාජයක් ලැබූ බවත් ඒ පරාජිත මානසික තත්ත්වයෙන් ගොඩ ඒමට මේ තරගාවලිය උපයෝගී කර ගත යුතු බවත් නවසීලන්ත නායකයා පවසා සිටියේය.අද තරගයේදී කාසියේ වාසිය වැදගත් සාධකයක් වනු ඇති බවද ටේලර් වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=s1211013</link>
    <topic>මීරිගමදී වොලිබෝල් පුහුණු කඳවුරු 2ක්</topic>
    <author/>
    <content>බස්නාහිර පළාත් සභා මන්ත්‍රීනි සහ මීරිගම වොලිබෝල් සංගමයේ සභාපතිනි කෝකිලා හර්ෂනි ගුණවර්ධන මහත්මියගේ සහ මීරිගම ප්‍රාදේශීය සභාවේ සභාපති සහ මීරිගම වොලිබෝල් සංගමයේ උප සභාපති ආනන්ද ප්‍රේමචන්ද්‍ර රනවීර මහතාගේ ප්‍රධානත්වයෙන් හෙට (3) සහ අනිද්දා උදෑසන 8.30 සිට මීරිගම තවලම්පිටිය මහ විදුහල් ක්‍රීඩාංගණයේදී පැවැත්වීමට මීරිගම වොලිබෝල් සංගමයේ නිලධාරීන් කටයුතු සංවිධානය කර ඇත.3වැනි සෙනසුරාදා දින මීරිගම අධ්‍යාපන කොට්ඨාසයේ පාසල්වල අවුරුදු 12න් පහළ දරු දැරියන් 100 දෙනෙක් සඳහා “මිනි” වොලිබෝල් පුහුණු කඳවුරක්ද, 4දා මීරිගම ප්‍රාදේශීය ලේකම් කොට්ඨාසයේ විවෘත පිරිමි සහ කාන්තා 100 දෙනෙකු සඳහා පුහුණු කඳවුරක්ද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=s1211014</link>
    <topic>6වැනි ‍ලෝක කැරම් ශූරතාවලිය කොළඹ දී</topic>
    <author/>
    <content>6වැනි ‍ලෝක කැරම් ශූරතාවලිය ගලදාරි හෝටලයේ බෝගන්විලා උත්සව ශාලාවේදී ඊයේ (31) ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් ආරම්භ විය.එහිදී අන්තර් ජාතික කැරම් සංගමයේ සභාපති ආරිෆ් නක්වි සහ ආසියානු කැරම් සංගම‍යේ සභාපති එස්.කේ.ෂර්මා මහත්වරුන් සමග කැරම් ක්‍රීඩාවට එක්වු ක්‍රීඩා ඇමැති මහින්දානන්ද අලුත්ගමගේ සහ බස්නාහිර පළාත් සභා ඇමැති උදය ගම්මන්පිල මහත්වරු ක්‍රීඩාවේ නිරතවෙමින්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=s1211015</link>
    <topic>‍‍තීරණාත්මක සිංගප්පූරු තරගාවලියටපෙරළිකාර ශ්‍රී ලංකා පිල සූදානම්</topic>
    <author/>
    <content>ලෝක ශූරතා සත් සාමාජික රගර් තරගාවලියට සුදුස්සන් තෝරන තීරණාත්මක සිංගප්පූරු සෙවන්ස් රගර් තරගාවලියට සහභාගිවීම සඳහා ශ්‍රී ලංකා කණ්ඩායම අද පෙරවරුවේ සිංගප්පූරුව බලා පැමිණියේය.ෆසීල් මරිජාගේ නායකත්වයෙන් යුත් 12‍දෙනකුගෙන් සමන්විත ශ්‍රී ලංකා කණ්ඩායම මේ තරගාවලියට සහභාගිවන්නේ ආසියාවේ පෙරළිකාර කණ්ඩායමක් ලෙසිනි. පසුගිය ආසියානු සත් සාමාජික රගර් තරගාවලි ත්‍රිත්වයේ පළමුවැන්න වූ බෝර්නියෝ සෙවන්ස් තරගාවලිය ආරම්භ වනවිට ආසියා සත් සාමාජික රගර් ශ්‍රේණිගත කිරීම්වල 7වැනි ස්ථානයේ පසුවූ ශ්‍රී ලංකාව එහි අවසන් තරගාවලිය වූ මුම්බායි සෙවන්ස් තරගාවලිය අවසන් වනවිට ශ්‍රේණිගත කිරීම්වල 5වැනි ස්ථානය අත්කරගැනීමට සමත්විය.බෝර්නියෝ සෙවන්ස් තරගාවලියේ බඳුන ශූරතාව දිනාගත් ශ්‍රී ලංකා පිල දෙවැනි තරගාවලිය වූ ෂැංහායි සෙවන්ස් තරගාවලියේ සහ මුම්බායි සෙවන්ස් තරගාවලියේ පළඟ ශූරතාවට හිමිකම් කීමට සමත්වූ අතර මුම්බායි තරගාවලියේ දී ශ්‍රී ලංකාව පළමු වරට ආසියානු සත් සාමාජික රගර් තරගාවලියක කුසලාන වටයට සුදුසුකම් ලැබුවේ පළමු වරටය.එහි දී ශ්‍රී ලංකා පිලේ ක්‍රීඩකයන් දැක්වූ දස්කම් සෙසු ප්‍රතිවාදී කණ්ඩායම්වලට දැඩි අභියෝගයක් වූ අතර එය සිංගප්පූරු සෙවන්ස් තරගාවලියට පූර්ව සූදානමක් ද විය.අන්තර් ජාතික රගර් පිටියේ වැඩිම ප්‍රසාද ලකුණු සංඛ්‍යාවක් ලබාගත් එංගලන්ත සත් සාමාජික රගර් පි‍ලේ හිටපු ක්‍රීඩක බෙන් ගොලින්ස් ‍යටතේ පුහුණුව ලබන ශ්‍රී ලංකා පි‍ලේ ක්‍රීඩකයන්ට සිංගප්පූරු සෙවන්ස් තරගාවලියේ දී විශිෂ්ට දස්කම් දැක්වීමට අවස්ථාව උදාවනු ඇතැයි ආසියානු රගර් විචාරකයන්ගේ මතයයි.ගොලින්ස් යටතේ සති දෙකක දුෂ්කර පුහුණුවක් ලැබූ ශ්‍රී ලංකා පිලේ ක්‍රීඩකයන් අද සිංගප්පූරුව බලා පැමිණියේ ඉහළ මානසිකත්වයකින් යුතුවය.ශ්‍රී ලංකාව සමග හොංකොං, දකුණු කොරියාව, චීනය, ජපානය, පිලිපීනය, තායිලන්තය, මැලේසියාව, ගුවාම්, සිංගප්පූරුව, කසකස්තානය සහ ඉන්දුනීසියාව මේ තරගාවලියට එක්වී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=s1211016</link>
    <topic>ආසියානු කාන්තා විස්සයි20 ක්‍රික‍ට් ශූරතාව ඉන්දියාවට</topic>
    <author/>
    <content>පාකිස්තානය ලකුණු 18කින් පරාජය කරමින් ආසියානු කාන්තා විස්සයි20 ක්‍රික‍ට් ශූරතාව දිනාගැනීමට ඊයේ ඉන්දියා කාන්තා පිල සමත්විය. චීනයේ ගුවැංෂු නුවර පැවැති අවසන් තරගයේ කාසියේ වාසිය දිනාගත් ඉන්දීය පිල ඕවර 20 අවසානයේ සියලුු දෙනා දැවී ලකුණු 81ක් රැස් කළේය. පූනම් රවුත් ලකුණු 25ක් වාර්තා කළ අතර පන්දු යැවීමේදී සානා මීර් ලකුණු 13කට කඩුලු 4ක් බිඳ දැමුවාය.ලකුණු 82ක ජයග්‍රාහි ඉලක්කය හඹාගිය පාකිස්තාන පිලට ඕවර 19.1ක තුළ සියල්ලන් දැවී රැස් කරගත හැකිවූයේ ලකුණු 63ක් පමණි.ඉන්දියා පිලේ අර්හනා දාස් සහ නාගරාජ් නිරන්ජනා කඩුලු 2බැගින් දවාලීය. තර‍ගයේ හොඳම ක්‍රීඩිකාව ලෙස ඉන්දීය පිලේ පූනම් රවුත් සම්මාන ලැබූ අතර තරගාවලියේ ක්‍රීඩිකාව සම්මානය පාකිස්තාන පිලේ බිෂ්මා මාරුෆ්ට හිමිවිය.මේ තරගාවලියේ ඉන්දියාව සහ ශ්‍රී ලංකාව අතර පැවැති පළමු අවසන් පූර්ව තරගය වර්ෂාව නිසා අතහැර දැමූ අතර පළමු වටයේ ඉදිරියෙන් සිටීමේ හේතුවෙන් ඉන්දියා කණ්ඩායම අවසන් මහා තරගයට සුදුසුකම් ලැබීය. පාකිස්තාන කණ්ඩායම අවසන් තරගයට පිවිසියේ බංග්ලාදේශය සමග පැවැති දෙවැනි අවසන් පූර්ව තරගයෙන් කඩුලු 6කින් ජයක් වාර්තා කිරීමේ හේතුවෙනි.ඉන්දීය පිල-81 (ඕවර 20) පූනම් රවුත් 25, හර්මන්ප්‍රීට් කූර් 20 (සානා මීර් 13/4, හසන් 8/2)පාකිස්තාන පිල- 63 (ඕවර 19.1) බිෂ්මා මාරුෆ් 18, නයින් අබ්ඩි13 (අර්හනා දාස් 12/2, නාගරාජ් නිරන්ජනා 15/2).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=f1211011</link>
    <topic>හාල් තියෙද්දිපාන් මොකට ද?</topic>
    <author>සාකච්ඡා කළේ උදිත ගුණවර්ධන</author>
    <content>ඇත්තෙන්ම සහල් පිටි හා තිරිඟු පිටි මිශ්‍ර කිරීම මඟින් පාන් නිෂ්පාදනය කිරීමට පුළුවන්කම තිබෙනවා. ඒ විදිහේ නිෂ්පාදන දැනට සිදුවෙනවා. එහෙත් තාමත් මේ නිෂ්පාදන පාරිභෝගික ජනතාව අතර ජනප්‍රියත්වයට පත්වෙලා නැහැ. අප උත්සාහ කළ යුත්තේ මේ නව පාන් නිෂ්පාදනය ජනතාව අතර ජනප්‍රිය ආහාර රටාවක් බවට පත් කිරීමටයි.අපි මොන විදිහට හිතුවත් තිරිඟු පිටි පරිභෝජනය ශරීර සෞඛ්‍යට හොඳ දෙයක් නොවේ. ඒක එහෙම වුණාට මිනිස්සුන්ට පාන් ආහාරයට ගැනීම එක පාරටම නවත්වන්න බැහැ. අපට තිබෙන්නේ පාන් ආහාරයට ගැනීමේ දීර්ඝ කාලීන පුරුද්දක්. ඒ නිසා තිරිඟු පිටි වෙනුවට සහල් පිටි සැලකිය යුතු ප්‍රමාණයක් පාන්වලට එකතු කරන්න පුළුවන්නම් එය තමයි වඩාත් සුදුසු දේ බවට පත්වන්නේ.සහල් පිටි පාන් ජනප්‍රියත්වයට පත් කිරීම ක්‍රමිකව දියුණු කළ යුතු දෙයක්. එය එක රැයකින් ජනප්‍රියත්වයට පත් කිරීමටවත් දෛනික පුරුද්දක් විදිහට පත් කිරීමටවත් පුළුවන් කමක් නැහැ. ක්‍රමිකව වෙනස් විය යුතුයි .l තිරිඟු පිටි මිල ඉහළ යන දිනවලදී පමණයි සහල් පිටි පාන් නිෂ්පාදනය ගැන කතා කරන්නේ. ඒත් මේ සියලු දේ ගැන කතා කිරීම එක් සමයකට සීමාවෙලා. සහල් පිටි පාන් නිෂ්පාදනයට හා එම නිෂ්පාදන ජනප්‍රිය කරවීමටත් ආණ්ඩුව පියවර ගෙන නැද්ද?මා මුලින් කීවා වගේ මේ වගේ වැඩපිළිවෙළ එක සතියකින් වෙනස් වෙන්නේ නැහැ. දිගු කාලිනව තමයි ජනතාව මේ විදිහේ අලුත් ආහාර රටාවකට යොමු කරවීමට පුළුවන්. ඒ විදිහේ වැඩ සටහනක් එක් පාර්ශවයකට විතරක් කරන්න පුළුවන් දෙයක් නොවෙයි. ජනතාව, මාධ්‍ය වගේ හැම අංශයකගේම සහයෝගය හා මඟ පෙන්වීම තිබිය යුතුයි.අද වෙද්දි සහල් පාරිභෝජනය ඉහළ ගිහින් තිබෙනවා. අපට එය තහවුරු කර ගැනීමට පුළුවන් තිරිඟු පිටි සඳහා තිබූ ඉල්ලුම සැලකිය යුතු ප්‍රමාණයකින් පහළ ගිහින් තිබෙනවා. ඇත්තෙන්ම අප රටක් විදිහට බතට හුරුවීම තමයි හොඳම දේ බවට පත්වෙන්නේ. අපි එදා තුන්වේලටම බත් කාපු ජාතියක් විදිහට තමයි සඳහන් වෙන්නේ. ඒ නිසා තමයි අපේ මුතුන් මිත්තෝ නිරෝගිමත්ව ශක්තිමත්ව ජීවිතයේ පරමායුෂ වින්්‍ෙඳ් අද වුණත් අපි තුන්වේලටම බත් කනවානම් මීට වඩා නිරෝගිමත් ජීවිතයක් ගත කිරීමට පුළුවන්කම ලැබේවි.මීට පෙර තිබූ ආණ්ඩු ගොවිතැන ගැන විශාල සැලකීමකින් කටයුතු කළේ නැහැ. කෘෂි කර්මාන්තය ගෞරවණීය වෘත්තියක් බවට පත්වුණේ මහින්ද රාජපක්ෂ මහතාගේ ජනාධිපතිධුර කාලයේදී යැයි කීමේ වරදක් නැහැ.ගොවියා එදා ගොවිතැන් කටයුතු අතහැරියේ පොහොරවලට සහ ඒ ආශ්‍රිත ද්‍රව්‍යවලට විශාල මුදලක් වියදම් වුණ නිසයි. ඒ හින්දා ඔවුන් ගොවිතැන අතහැරියා කීම බොරුවක් නොවෙයි. පොහොර සහනාධාර ලබාදීම වැනි දේවල් නිසා ගොවියාට විශාල දිරිගැන්වීමක් වුණා. ඒ නිසා තමයි අද ගොවිතැන ජනතාව අතර ජනප්‍රිය වෙලා තිබෙන්නේ.එදා අක්කර සිය ගණනින් කුඹුරු පුරන්වෙලා අතහැර දමා තිබුණේ. ඒකට හේතු වුණේ ගොවියාට අවශ්‍ය පහසුකම් ලබා නොදීමයි. අද රටේ අස්සක් මුල්ලක් නෑර තිබූ සියලු වගා කළ හැකි කුඹුරු අස්වද්දා තිබෙනවා. ඒ නිසා අපට තේරුම් ගන්න පුළුවන් කෘෂිකර්මයට ජනතාවගේ උනන්දුව ඉහළ ගොස් ඇති ආකාරය.වී ගොවිතැන විතරක් නොවෙයි ගෙවතු එළවළු වගාව පිළිබඳවත් විශාල උනන්දුවක් ඇතිවෙලා තිබෙනවා. මෙයට දිවි නැම වැනි වැඩසටහන් විශාල ලෙස බලපෑවා. ඒ වගාවන් සඳහා අවශ්‍ය කරන බීජ වර්ග ඇතුළු අවශ්‍ය ද්‍රව්‍ය ලබාදී තිබෙනවා. පොල් වගාවට අවශ්‍ය පොහොර වර්ගත් පහසු මිල ගණන්වලට ලබාදී තිබෙනවා. ඒ නිසා පොල් වගාකරුවාටත් අලුත් ශක්තියක් ලැබී තිබෙනවා.දේශීය ආහාර රටාවන්ට පුරුදු වීමෙන් රටේ මුදල් රට ඇතුළතම ඉතිරි කර ගැනීමට පුළුවන්කම ලැබී තිබෙනවා. මෑත අතීතයේදී පවා අපට මතකයි කාලයක් තිබුණා පිටරටින් සහල් ආනයනය කරන. ඒත් අද වන විට අපේ රට සහලින් ස්වයංපෝෂිත වෙලා තිබෙනවා. ඒ ගැන අප සතුටට පත් වෙනවා.අද කෘෂිකර්ම අමාත්‍යාංශය විදිහට අපට විශාල වගකීමක් පැවරී තිබෙනවා. රට යුද්ධයෙන් පසු යළිත් ගොඩනැඟීමේ දී කෘෂිකර්මාන්තය නැංවීමට විශාල වගකීමක් තිබෙනවා.ඒ වගකීම නිසි විදිහට ඉටු කිරීමට කටයුතු කර තිබෙනවා.යුද සමයේදී ආරක්ෂක හමුදාවට යම් වගකීමක් තිබුණා. රට ආරක්ෂා කර ගැනීමටත් රට ගොඩනැඟීමටත්. ඒ වගකීමට සමාන වගකීමක් කෘෂිකර්මාන්තයටත් කෘෂිකර්ම අමාත්‍යාංශයටත් අද තිබෙනවා. මේ කටයුතුවලදි ජනතා සහයත් අපේ අමාත්‍යාංශයට පැවරී තිබෙනවා. ජනාධිපතිතුමා ප්‍රමුඛ රජයේ කෘෂිකර්ම ප්‍රතිපත්තිය වෙලා තිබෙන්නේ ගොවියාට ඉහළ ස්ථානයක් ලබාදෙමින් ඔවුන් ඉහළ ස්ථානයක රැඳවීමයි. ඒ ප්‍රතිපත්තිය තමයි අප දීර්ඝ කාලීන ප්‍රතිපත්තිය ‍ෙවලා තිබෙන්නේ.එහෙම නොවෙයි, කෘෂිකර්මාන්තයටත් රටක ආර්ථිකය දියුණු කිරීමට විශාල කාර්යයක් කරන්න පුළුවන්. කෘෂිකර්මාන්තය හා කාර්මික දියුණුව එකට එක් කළොත් පමණයි අපේ වගේ රටවල් දියුණු කරන්න පුළුවන් වෙන්නේ. අප මේ දේ ගැන කල්පනා කර කටයුතු කළ යුතුයි. එමඟින් රටක් දියුණු කිරීමට පුළුවන්.ජනාධිපතිතුමා මීට පෙර ඉදිරිපත් කළ සියලු අය වැය මඟින් ජනතාවට යහපත් සහ ජනතාවට සහන සැලසෙන යෝජනා ඉදිරිපත් කර තිබුණේ. මෙවර අය වැය මඟිනුත් ජනතාවට ලැබෙන සහන ආරක්ෂා වේවි යැයි අප සිතනවා.කෙසේවත් ජනතාවට ලැබෙන කිසිදු සහනයක් මෙවර අය වැය මඟින් අහිමි කිරිමක් හෝ කපා හැරීමක් සිදු කරන්නේ නැහැ. සහන නොකපන හා රටේ සංවර්ධනයට අතහිත දෙන අයවැයක් තමයි මෙවර ඉදිරිපත් වන්නේ.කෘෂිකර්මාන්තයටත් ඒ ආශ්‍රිත ක්‍රියාකාරකම් වලට දිරි දෙන අය වැයක් බවටත් මෙවර අය වැය පත්වීම සිකුරුයි.කෘෂිකර්මාන්තයේදී අවශ්‍ය පොහොර සහන ඇතුළු සහන ලබාදීම් සිදු කළා පසු ගිය අය වැය මඟින්. මෙවරත් එහි කිසිදු වෙනසක් වෙන්නේ නෑ. ඒ නිසා මෙවර අයවැයෙන් ඉදිරි ආර්ථික හා සංවර්ධන ජයග්‍රහණ හිමි කර ගැනීමට පුළුවන්කම ලැබේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=f1211012</link>
    <topic>නෙත සිත පිනවන සමනලතැන්න ආරණ්‍යය</topic>
    <author>සටහන අයන්ති විතාන</author>
    <content>වන අරණට රහතුන් වහන්සේ බෙහෙවින් ප්‍රියකරන බව ශාසන ඉතිහාසයේ විවිධ සිදුවීම් මෙනෙහි කරන විට මැනවින් පැහැදිළිවේ. බුදුන්වහන්සේගේ රුවට සමාන රූපයක් තිබූ මහා කාශ්‍යප මහරහතන් වහන්සේ සැමවිටම වාසය කළේ ආරණ්‍යවාසීව ය. එක් අවස්ථාවක උන්වහන්සේ වනගතව කාලයක් වැඩ සිට නැවත දෙව්රම් වෙහෙර වෙත පැමිණි අවස්ථාවේදී එහි සිටි ස්වාමීන් වහන්සේලා අනේපිඬු සිටුතුමාගේ නිවසේ දානයකට වැඩමවා ඇති බව දැනගන්නට ලැබිණි. එවිට උන්වහන්සේ ද මේ සිටු මැදුරට වැඩි නමුත් දොරටුපාලකයා මේ මහරහත් හිමියන් එළවා දැමුවේ බොහෝ කාලයක් කැලයේ වාසය කිරීම නිසා මේ හිමියන්ගේ රුව වෙනස් වී තිබුණු බැවිනි. නමුත් මහරහත්හු මිනිස් වාසයෙන් තොර නිදහස් නිවහල් වන අරණට බෙහෙවින් ප්‍රිය කරති.දෙහිඅත්තකණ්ඩිය ප්‍රදේශයේ වසර දහසකට අධික අතීතයකට හිමිකම් කියන මහා පරාක්‍රමබාහු රජ කාලයටත් සම්බන්ධ නටබුන් හමුවන දෙහිඅත්තකණ්ඩිය සමනලතැන්න ආරණ්‍ය සේනාසනයට වන්දනාව සඳහා ගිය මටත් මේ වනවාසි භික්ෂු ජීවිතය ගැනත් වන අරණේ ඇති නිරාමිස සුවය ගැනත් යම් අවබෝධයක් ලැබිණි. ඇත්තෙන්ම නාගරික ජීවිතයෙන් පීඩා විඳින සැමට මේ නිසල වන අරණ සැබවින්ම භාවනාවක් වැනිය. දෙහිඅත්තකණ්ඩිය නගරයට කිලෝමීටර් 3ක් ඈතින් සුන්දර වනපෙතක විශාල කඳුගැටයක් මත ඉදිකර ඇති මේ ආරණ්‍ය සේනාසනයේ වර්තමාන ශාසන දියුණුව ඇරඹෙන්නේ 1989යේ පටන් ය. ඒ මහවැලි සංවර්ධන ව්‍යාපාරය යටතේ ප්‍රදේශයේ ඇතිවූ සංවර්ධනයත් සමඟ ය.දෙහිඅත්තකණ්ඩිය කුඩා සීගිරිය ප්‍රදේශයේ මට අයිති වත්තක් තියෙනවා. එහි වැඩ කරන සේවකයන් මේ අවට පන්සල්වල දායකයෝ. දෙහිඅත්තකණ්ඩිය අවට ඇති පන්සල්වලින් පැරැණිම සිද්ධස්ථානය තමයි සමනලතැන්න ආරණ්‍ය සේනාසනය.එයට මුලින්ම ගිය දවසේම මගේ හිත බැඳුණා. මෙහි වැඩ වාසය කරන්නේ සිල්වත් ගුණවත් භික්ෂූන් වහන්සේලා. පරාක්‍රමබාහු රජදවසට නෑකම් කියන නටබුන් පවා මෙහි තියෙනවා.මේ ආරණ්‍ය සේනාසනයේ දියුණුව පිණිස 1989 ඉඳලා මම කැප වී ක්‍රියා කළා. මහවැලි කලාපයේ මුල්ම චෛත්‍යය ඉදිකළෙත් මමයි.සමනලතැන්න ආරණ්‍ය සේනාසනයට ගමන් කිරීම සඳහා කඳු පාමුල සිට කඳු මුදුන දක්වා ඇති මාර්ගයේත් කඳු මුදුන වටාත් ආරක්‍ෂිත යකඩ වැටක් ඉදිකළා. එහි චෛත්‍ය ඇතුළු සියලු විහාරාංග සම්පූර්ණ කළා. භික්ෂූන්ට අවශ්‍ය සෙසු පහසුකම් ද සපයා දුන්නා. අද මේ ආරණ්‍යයට කොළඹින් පවා බොහෝ පිරිස් ඇදී එනවා. ප්‍රදේශයේ ආගමික දියුණුවක් ද ඇති වී තිබෙනවා. ඇත්තෙන් ම මේ කටයුතු මගින් ශාසනයේ දියුණුවට විශාල මෙහෙයක් සිදුකිරීමට හැකි වීම ගැන මට සතුටුයි.වර්තමානයේ අක්කර 25ක භූමියක් පුරා පැතිර ඇති මේ පින්බිමේ පොළොන්නරු යුගයට අයත් ගඩොල් දාගැබක නටබුන් ද දක්නට ඇත. මෙය පරාක්‍රමබාහු රජතුමා විසින් ඉදිකරන ලද බව ජනප්‍රවාදයේ සඳහන් වේ. මේ ආරණ්‍ය සේනාසනයේ මුදුනටම පිවිසි මට දක්නට ලැබුණේ මනස්කාන්ත දර්ශනයකි. බටහිරින් මාදුරුවාව කන්ද ද, නැඟෙනහිරින් පදියතලාව දඹාන කන්ද සහ උතුරින් මහවැලි ගංඟාව සමග මාතලේ කඳු වැටිය ද දැක බලා ගත හැකි ය. තෙරක් නොපෙනෙන කුඹුරු යායන් හතර අතින්ම දක්නට ලැබිණි. කොල පැහැති බිම් යාය දකිද්දී සිතටද සතුටක් දැනිණි.මේ ආරණ්‍ය භූමියෙහි නොයෙක් තැන්වල ඇවිද ගිය මම වන අරණත් බුදු කුටිත් දැකබලා සැනසුණු සිත් ඇතිව ආරණ්‍ය සේනාසනයේ භාරකාරත්වය දරන හඟුරන්කෙත සුමනානන්ද හිමියන් බැහැදැක මෙහි විස්තර විමසීමි.“ඇත්තෙන්ම මේ වන ආරණ්‍යයේ අතීතයේ මහ රහතන් වහන්සේලා පවා වැඩ සිටි බවට විශ්වාසයක් පවතිනවා. අතීතයේ මෙය වගවලසුන් අලි මුවන් ගෝනුන් ගැවසුණු භූමියක්. වර්තමානයේ භික්ෂූන් වහන්සේලා හයනමක් මෙහි වාසය කරනවා. ශ්‍යාමෝපාලි මහ නිකායේ ආරණ්‍ය සේනාසන පාර්ශවයේ හිමිවරු තමයි මෙහි වැඩ වෙසෙන්නේ. මම ආවේ 1991 නොවැම්බර් මාසයේදි. මම මෙහාට එනකොට මොරගොල්ලේ විමලඤාණ හිමියන් වැඩවාසය කළා.මහවැලි සී කලාපයටයි අප අයත් වෙන්නේ. රන්දෙනිගල දකුණු ඉවුරෙන් තමයි මේ ප්‍රදේශයට වතුර ලැබෙන්නේ. වල්බිහිවෙලා තිබුණු මේ ආරණ්‍ය සේනාසනයේ දියුණුවට ඉමහත් සේවයක් කළේ වර්තමාන ලංකා බැංකු සභාපති ආචාර්ය ගාමිණි වික්‍රමසිංහ මහතායි. 1989 තමයි ඔහු මුලින්ම මේ ආරණ්‍යයට පැමිණිලා තියෙන්නේ. එදා පටන් එතුමා අනේපිඩු සිටාණන් හා සමානව මේ ආරණ්‍ය සේනාසනය දියුණු කිරීමට සිය ධනයත් කාලයත් ශ්‍රමයත් කැප කළා. එය සැබවින්ම විශිෂ්ට බව කියන්න ඕනෑ.පැරණි චෛත්‍යය තිබුණු තැන එතුමාගේ ධනයෙන් අලුත්ම චෛත්‍යයක් ඉදිකළා. ඒ වටා ආරක්්ෂිත යකඩ වැටක් ද ඉදිකලා ආවාස ගෙයක් විහාරයක් ඉදිකළා. අටවිසි බුද්ධ මන්දිරය, පෝය සීමාව, ඇතුළු සියලු විහාරාංග ඉදිකරලා මහා සංඝරත්නයට පූජා කළේ එතුමායි. අම්පාර දිස්ත්‍රික්කයේ පළමු වතාවට උපසම්පදා උත්සවයක් මල්වතු නාහිමියන්ගේ ප්‍රධානත්වයෙන් පැවැත්වුණා. එයට සියයකට අධික මහා සංඝරත්නයක් සහභාගි වුණා. ඇත්තෙන්ම අපේ වික්‍රමසිංහ මහතාගේ ආධාර නොමැතිනම් ඒ කිසිම පිංකමක් සාර්ථක කරගන්න හැකිවන්නේ නැහැ. එතුමා මේ ප්‍රදේශයේ තවත් විහාරස්ථාන ගණනාවක් දියුණු කිරීමට කටයුතු කළා. එම නිසාම තමයි මම එතුමා නූතන යුගයේ අනේපිඬු සිටුතුමා කෙනෙක් ලෙස හැඳින්වූයේ.”දෙහිඅත්තකණ්ඩිය ප්‍රදේශයේ ආගමික ශාසනික ප්‍රබෝධය සඳහා සමනලතැන්න ආරණ්‍ය සේනාසනයෙන් විශාල මෙහෙයක් සිදු වන බව පැහැදිලිය. විශේෂයෙන් බෞද්ධයන්ට එරෙහිව නොයෙක් කුමන්ත්‍රණ සිදුවන මේ කාලයේ මෙවැනි ශාසනික ආගමික මෙහෙයන් සිදුවීම වැදගත්ය. ඒ සඳහා ආධාර උපකාර කරන ලංකා බැංකු සභාපතිතුමාගේ ශාසන හිතකාමීත්වය ද අගය කළ යුතුව ඇත.වර්තමානයේ මෙහි දහම් පාසලක් ද පවත්වාගෙන යන අතර බෞද්ධ දරුවෝ 200ක් පමණ මෙහි අධ්‍යාපනය ලබති. එමෙන්ම භාවනා වැඩසටහන් ද මෙහි නිරන්තරව පවත්වන අතර ඈත පළාත්වලින් පවා මේවාට සහභාගිවීමට බෞද්ධයෝ පැමිණෙති. සැබවින්ම සිත නිවන මෙවැනි අරණක සිට භාවනාව වැඩීමට හැකි නම් එය වඩාත් යහපත් බව අවසාන වශයෙන් සටහන් කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=f1211013</link>
    <topic>දේශපාලන සිනමාවෙන් මාවඈත් කළේ ලේබල්කාරයෝ</topic>
    <author>සංවාදය – චන්දන</author>
    <content>මගේ සිනමාව මැද මාවතට සමීපයි. එහෙත් ‘රන් දිය දහර’ ‘ලේ කිරි කඳුළු’ වගේ චිත්‍රපට අයිති මැද මාවතටද යන ප්‍රශ්නය තිබෙනවා. මම කියන්නේ නැහැ එය අති සම්භාව්‍ය චිත්‍රපටයක් කියලා. එවගේම අනිත් පැත්තෙන් “ආසයි මං පියාඹන්න” වගේ මගේ සමහර චිත්‍රපට මැද මාවතට දාන්න බැහැ. ඒවා අතිශයින්ම වාණිජවාදීයි.මම හදපු චිත්‍රපට ප්‍රේක්ෂකයෝ හෝ විචාරකයෝ කොයි මාවතට දා ගත්තත් මට ප්‍රශ්නයක් නැහැ. නමුත් මම මැද මාවතේ කියලා චිත්‍රපට හදන්නේ නෑ. ලැබෙන ඕනෑම තේමාවක් යටතේ චිත්‍රපට හදනවා. තේමාවට උචිත ආකාරයට සිනමා සත්කාරය කරනවා මිසක් එය මැද මාවතට හෝ වෙනත් මාවතකට අයත්ද කියලා බලන්නේ නැහැ.මම දේශපාලන චිත්‍රපට කළේ නැහැයි කියන්න බැහැ. “ගිනි අවි සහ ගිනි කෙළි” හා “රාජ්‍ය සේවය පිණිසයි” වගේ චිත්‍රපට දේශපාලන ධාරාවේ චිත්‍රපට.දේශපාලන සිනමාවකට යොමු වෙන්න මම එතරම් කැමැත්තක් දක්වන්නේ නැහැ. ඊට වඩා මගේ ආශාව තිබෙන්නේ සෞන්දර්යාත්මක සිනමාත්මක රීති ඔස්සේ චිත්‍රපට තනන්නයි.රාජ්‍ය සේවය පිණිසයි වගේ චිත්‍රපටයක් හදලා මට සෑහෙන්න අවලාද අහන්න සිදුවුණා. විචාරකයෝ පමණක් නෙවෙයි බොහෝ පිරිස් දොස් කිව්වා. දේශපාලන චිත්‍රපට කරනවිට සමහරු හිතනවා කිසියම් දේශපාලන මතවාදයක් ව්‍යාප්ත කරන්න කරන වැඩක් කියලා. එහෙම නැත්නම් කාගේ හෝ කොන්ත්‍රාත් එකක් ඉටුකිරීමට කරන වැඩක් කියලා හිතනවා. මේ විදියට නොයෙකුත් විදිහෙ ලේබල් වදිනවා.බොහෝ අය පටලවා ගත්තා කාගේ හෝ වුවමනාවකට මම “රාජ්‍ය සේවය පිණිසයි” කළා කියලා. ඒ නිසා මම දේශපාලන චිත්‍රපට වලින් තරමක් දුරට ඈත්වුණා. නමුත් මට හිතෙන්නේ දේශපාලන නොවන සිනමාවකින් වැඩි ප්‍රේක්ෂකයන් පිරිසකට ආමන්ත්‍රණය කරන්න පුළුවන් කියලයි.නැහැ. දේශපාලන චිත්‍රපට කරන්නේ නැහැ කියලා මතයක නැහැ. හොඳ තිරපිටපතක් ලැබුණොත් එයින් සමාජයට කිසියම් දෙයක් ලබාදිය හැකි නම් දේශපාලනය තිබේද, නැද්ද යන්න බලන්නේ නැතිව චිත්‍රපටයක් නිර්මාණය කරන්න පසුබට වෙන්නේ නැහැ. නමුත් දේශපාලන චිත්‍රපටි හදන්න බලවත් උනන්දුවක් නැහැ.ඉන්දියාවේ ‘ජෝදා අක්බාර්’ වගේ ඓතිහාසික පසුබිමක් සහිත ප්‍රේමකතා නිර්මාණයව තිබෙනවා. මේ චිත්‍රපට ආදායම් අතින් සාර්ථකයි. මෑතකදී හැදුණු ‘කුසපබා’ චිත්‍රපටයත් ඒවගේ ඓතිහාසික ප්‍රේම වෘත්තාන්තයක්. මිනිස්සු ඒවා බැලුවා. ඇත්තටම ඓතිහාසික කතා තේමාවක් තියෙන චිත්‍රපටයක් කරන්න මගෙත් ආසාවක් තියෙනවා. ඒක ප්‍රේම කතාවක් ද නැද්ද කියන දේ මට එතරම් අදාළ නැහැ. මේ විදිහෙ චිත්‍රපට බලන්න රැල්ලක් විදිහට වැඩි ප්‍රේක්ෂකයන් පිරිසක් එන වා. චිත්‍රපට බලන්න අමතර පිරිසක් කැඳවා ගත හැකිවීම නිෂ්පාදකවරයෙක්ට ලොකු හයියක්.ඓතිහාසික චිත්‍රපටයක් කරන්න සාමාන්‍ය චිත්‍රපටයක් නිෂ්පාදනය කිරීමට යොදනවාට වඩා වැඩි මුදලක් වැය කළ යුතුයි. ඒ වුණත් මෙතෙක් නොකරපු දෙයක් නිසා ඓතිහාසික චිත්‍රපටයක් හදන්න මමත් ආසාවෙන් ඉන්නෙ.ස්ටීවන් ස්පිල්බර්ග්ගේ සිනමාවට මම ඉතාමත් කැමතියි. ඔහු විවිධ වර්ගවල චිත්‍රපට හදනවා. ‘ෂින්ඩිල්රස් ලිස්ට්’ වගේ චිත්‍රපටයක් කොයිතරම් කලාත්මකද. අනෙක් පැත්තෙන් ඔහු ‘ජෝස්’ වගේ චිත්‍රපටයක අපූර්ව ආකාරයකින් භීතිය ඇති කරනවා. ස්පීල්බර්ග්ගේ චිත්‍රපටවල ප්‍රස්තුතය කුමක් වූවත් ඒ හැම එකක්ම සිනමාත්මකයි.කතන්දරයට අදාළ චරිත ගැන මිසක් ප්‍රේක්ෂකයන් ගැන මම චිත්‍රපට නිර්මාණය කිරීමේ දී කල්පනා කරන්නේ නැහැ.අපි සිනමාවට අවතීර්ණ වන කාලයේ ඩිජිටල් තාක්ෂණය කියලා දෙයක් තිබුණේ නැහැ. එදාට වඩා අද සිනමාව හසුරුවන්න පහසුයි. ඉස්සර කෙටි චිත්‍රපටයක් හදන එකත් ලොකු සටනක්. දැන් ටෙලිෆෝන් එකෙනුත් චිත්‍රපට හදන්න පුළුවන්. ඒනිසා හැමෝටම සිනමාකරුවන් වෙන්න පුළුවන්. චිත්‍රපටි හැදීම නෙවෙයි වැඩේ ප්‍රේක්ෂකයන් වැඩි පිරිසක් අතරට සිනමා කෘතිය ගෙනයාමයි. ඩිජිටල් තාක්ෂණය නිසා තරුණයන්ට තමන්ගේ සිනමා අත්දැකීම එළිදක්වන්න පහසුව තිබෙනවා. මේ නිසා හොඳ වගේම නරකකුත් තියෙනවා. පික්චර් කියලා වැඩක් නැති වල් පල් හැදෙන්නත් පුළුවන්.තිස්ස අබේසේකර මහතාගේ කතාවට මම ගොඩක් ඇලුම් කළා. ඒ මත පදනම්ව තිර රචනය ලිව්වා. ඇත්ත මේ චිත්‍රපටයේ සිද්ධි ගොඩක් තියෙනවා. සිදුවීම් බහුල වනවිට චිත්‍රපටය කම්මැලිකමක් නැතිව ප්‍රේක්ෂකයින්ට බලන්න පුළුවන්.සිනමාව කිව්වහම ළමා චිත්‍රපට, විකට චිත්‍රපට, ආදර කතා යනාදි විදිහට විවිධයි. මේක විකට චිත්‍රපටයක්. ලබන වසරේ පෙන්නන්න පුළුවන්. මම එකම ධාරාවක චිත්‍රපට හදන්න කැමති නැහැ. සමහරු එයට දොස් කියාවි. නමුත් මම හිතන්නේ ජීවිතය වුණත් විචිත්‍ර වෙනස් මාවත්වල ගමන් කරනවිටයි. ඒ නිසා මම හැමදාම එකම මාර්ගයක ගමන් කරන්න කැමති නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>01</day>
    </date>
    <link>http://www.dinamina.lk/2012/11/01/_art.asp?fn=f1211014</link>
    <topic>පාදයෙන් වළකන සබන් පෙණඅවහිර කරනු ලැබූ ආශාවන් මෙනි</topic>
    <author>නාමෙල් වීරමුනි</author>
    <content>පසුගිය දශක දෙක තුළ විප්ලවකාරී සිනමා නිර්මාණකරුවන් පිරිසක් බිහි වූ බව සිනමාවට ආදරය කරන අය දනිති. ඔවුන් අතරින් අශෝක හඳගම, ප්‍රසන්න විතානගේ, විමුක්ති ජයසුන්දර, ජයන්ත චන්ද්‍රසිරි හා ප්‍රසන්න ජයකොඩි මාගේ සිහියට නැඟේ. නමුත් ප්‍රසන්න ජයකොඩි ඔවුන්ගෙන් වෙනස් වී කැපී පෙනෙන ප්‍රතිභා සම්පන්න සිනමා කරුවෙකු හැටියට මම වෙන්කර හඳුන්වන්නට කැමැත්තෙමි. ඔහු සමාජ ආත්මයට වඩා මනුෂ්‍යාත්මය තේමා කරගෙන චිත්‍රපට නිර්මාණකරන්නකු ලෙස කැපී පෙනේ. ප්‍රධාන වශයෙන් ඔහු සිනමාව කාව්‍යකරණයක් ලෙස අවබෝධ කරගත්තෙකි. ඔහු එය කරන්නේ ප්‍රබල ලෙස සිනමා කාර්යයෙහිදී උපරිමව සංකේතාත්මක රූපාකාර්ථ උපයෝගී කර ගැනීමෙනි. මේ හේතුව නිසා ඔහු ස්වකීය අනන්‍යතාව විදහා දක්වන්නෙකු ලෙස මම දකිමි.ප්‍රසන්න ජයකොඩි ඔහු ගේ කුළුඳුල් සිනමාපටය වූ ‘සංකාරා’ හි මෙන්ම ‘කර්ම’ හිදීත් මනුෂ්‍යාත්ම තේමාවත් සිනමා කාව්‍යකරණයත් යන ගුණාංග දෙකම නිර්මාණාත්මක ලෙස ස්ඵුට කරයි. කර්ම චිත්‍රපටය මගින් ඔහු තමන්ගේ එම අනන්‍යතාව අතිශයීය ප්‍රබලතාවකින් ආරෝපණය කරගන්නා බව පෙන්නුම් කර ඇතැයි කීම අතිශයෝක්තියක් නොවනු ඇත.‘කර්ම’ චිත්‍රපටය මගින් සිංහල සිනමා පරාසයේ නව සිනමා සංස්කෘතියක ආරම්භකයකු ලෙසත් සිනමාකරණයෙහි නිර්භය නැවුම් මාවත් ගවේශකයකු ලෙසත් නිර්මාණකරණයෙහි යෙදෙන්නට ඔහු යුහුසුළු වී ඇත.‘කර්ම’ චිත්‍රපටයේ යොදා ගෙන ඇති රූප රාමු හා තාක්ෂණය ගැන විමසන විට ඒවා අතිශය සංයමයකින් භාවිතා කරන සැටි නිරීක්ෂණය කිරීමෙන් සාක්ෂාත් වන බව පැහැදිලි වනු ඇත. එමෙන්ම යුක්තාර්ථයෙන් හා අවධානාත්මක පාඨවලින් හා පරිච්ඡේද ලෙස ද සිනමා රූපක ඉදිරිපත් කිරීමෙන්ද එම සත්‍යතාව පැහැදිලිව දිස් වන්නේය. මෙම ස්වභාවය ප්‍රසන්න ජයකොඩි ප්‍රචාරය සඳහා නොව චිත්‍රපටයේ තේමා, කතා වස්තුව ගොඩ නංවා ගැනීම සඳහා අවසානය දක්වාම සිනමා තිරය මත ප්‍රේක්ෂකයාට ප්‍රක්ෂේපණය කරයි. ඔහු මෙය කරන්නේ වරින් වර කාණ්ඩ වශයෙන් බෙදා ප්‍රදර්ශනය කරමින් ප්‍රේක්ෂකයාට පෙන්වීමෙනි. එය මෙසේය.* තනි බිත්තියෙන් වෙන් වූ නවාතැන් දෙකක්* එක් පසෙක තනිකඩ තරුණයෙක්* අනෙක් පස වසර ගණනකට පසු හමු වූ පෙම්වතුන් යුවළක්* පරිච්ඡේද හතරයි, එක් චිත්‍රපටයයි.ඉව ඇල්ලීම (Gaze)බිත්තියෙන් එහා ජීවිත වලට එබී බලන තනිකඩයාගේ ජීවිතයහුස්ම (Breath)අනෙක් පස යෞවනයේ මගහැරුණු බලාපොරොත්තුදියවීම (Melt)මේ සියල්ල අතරතුර තනිකඩයා හා බිත්තියෙන් එපිට ගැහැනිය ඔවුනොවුන්ගේ ජීවිත තුළ තමන්ගේ අවකාශය දැකීමභාව විරේවනය (Catharsis)උනුන්ගේ ජීවිතය තුළ තමන් සෙවීමට උත්සාහ කළ තිදෙනා එකිනෙකාගේ ජීවිත සියැසින් දැකීම.මෙම අවස්ථාවන් සිනමා තිරය මත රූපක මාර්ගයෙන් චිත්‍රපටය පුරාම අප නෙත් යොමු කිරීමෙන් අප සිත්හි මනෝභාවයන් මැවීම නිර්මාණකරුවා සිදු කරයි. එමෙන්ම එම රූප රාමු චංචලව නිර්මාණකරුවා ප්‍රේක්ෂක මනස තුළ දෝවනය කිරීමට අපේක්ෂා කරන මනෝභාවයන් තැන්පත් වන තුරුම ප්‍රේක්ෂකයාව එසේ රඳවා තබයි. එසේ රඳවා තැබීමෙන් ප්‍රේක්ෂකයා විඩාවට පත් නොවෙයි. නාට්‍යාත්මක වශයෙන් ඔහු වින්දනයක් ලබයි. එයින් ප්‍රේක්ෂකයා තුළ බුද්ධිමය සංවාදයක් ඇති කරයි. මෙම ගුණාංගය චිත්‍රපටය පුරාම පැහැදිලිව දිස් වේ. දෙබස් ඇත්නම් ඇත්තේ අවම ප්‍රමාණයෙනි. අවශ්‍යම අදහස ප්‍රකාශ කිරීම සඳහා පමණි.කර්ම සිනමා පටය බලා අවසානයේදී අප සිනමා ශාලාවෙන් පිටව එන්නේ අතිශය බුද්ධිමය වින්දනයක් හා ආශ්වාදයක් ලැබීමෙනි. ජීවිතය හා මනුෂ්‍යාත්මය බැඳී රැඳී පවතිනාකාරය සිහිපත් කරමිනි. එනිසා මෙය බුද්ධිමය චිත්‍රපටයක් වෙයි.සිග්මන් ෆ්‍රොයිඩ්ගේ මිනිස් සන්තානය පිළිබඳ මනෝ විශ්ලේෂණාත්මක අදහස් ප්‍රසන්න ජයකොඩිට බලපා ඇතැයි ‘කර්ම’ සිනමා පටය විමසා බැලීමේදී පෙනී යයි. ඔහුගේ කතා වස්තුව කෙටියෙන් මෙසේය.තම මවගේ වියෝව පිළිබඳව ස්වයං වරදකාරී හැඟීමකින් පසුවන පියල්, තම ජීවිතය තුළ ඇති රික්තකය පුරවාලනු වස්, යාබද නිවසේ ජීවත්වන අමන්දාගේ ජීවිතයට එබී බලයි’ අමන්දා පියයුරු පිළිකාවකින් පෙළෙන බව දැන ගන්නා ඇගේ පෙම්වතා වන නදී තුළ, ඇය කෙරේ පෙර තිබූ ඇල්ම කෙමෙන් අඩු වන්නට පටන් ගනියි. තම බාහිර රූප සොබාව කෙමෙන් වියළී ගියද පියල් කෙරේ තමා පිළිබඳව ඇති හැඟීම හුදෙක්ම ලිංගික කාරණයක් බව සිතන අමන්දා පියල්ව ඉන් නිදහස් කරලීමේ අටියෙන් ඔහු පොළඹවා ගනියි.අමන්දා පියයුරු පිළිකාවකින් පෙළෙන මරණාසන්න රෝගියෙකු බවත් ඈ දැනටමත් එක් පියයුරක් ඉවත් කළ තැනැත්තියක් බව දෑසින් දැක ගන්නා පියල් තම මව හා සංවාසයේ යෙදුනාක් මෙන් හැඟීමකින් කම්පාවට පත්වෙයි. තමා තුළ ඇති වූ වරදකාරී හැඟීමෙන් අමන්දාව ඇගේ මරණය දක්වා රැකගනු ලබයි. මානව සම්බන්ධතා පිළිබඳව තමා තුළ වූ දුර්මත පසෙකලා පියල් තම මවගේ අභාවය යථාර්ථයක් ලෙස භාර ගැනීමට පෙළඹේ.මේ පුද්ගලික ජීවිත තුනක ක්‍රියාවලිය නිරූපණය කිරීමට ප්‍රසන්න ජයකොඩි උපයෝගී කරගෙන ඇත්තේ සිනමා රූපකායකි. එම සිනමා රූපකායෙන් ඔහු එම චරිත තුනේ නාට්‍යමය විපර්යාසයත්, හැඩ ගැස්මත් ප්‍රේක්ෂකයා තුළ කාවද්දන්නේ අතිශය දක්ෂතාවයකිනි. ඔහු එයින් නිර්මාණය කරන්නේ පෞද්ගලික මිනිස් සන්තානවල ආත්මීය ස්වරූපයයි. කෙටියෙන් කියතොත් එම චරිත වල එක් එක් මිනිස් ආත්මයන්ය.ප්‍රසන්න ජයකොඩි ඉතාම ප්‍රවේශම්කාරී ලෙස චිත්‍රපටයට අවශ්‍ය පසුබිම් වාතාවරණ මනාව තෝරා බේරා ගෙන ඇත. සංකේත උපයෝගී කරගෙන ඇත. සියුම් ලෙස සිනමා රූපික නාට්‍යයෝචිත අවස්ථා තෝරා බේරාගෙන යසට කැමරාව මෙහෙයවා ඇත. මෙයට කදිම නිදසුනකි පියල් හා අමන්දා අතර ඇති වන හමුවීම සඳහා යොදා ගනු ලබන ඇයගේ නාන කාමරයෙන් වතුර සේන්දු වන හිඩැස තුළ බළලාගේ හිරවීම ගැන පියල්ට සැළකර එය අස් කිරීමට උපකාර ලැබීම, එමෙන්ම පියල් එම හිඩැස තුළින් ගලා එන සබන් පෙණ තම පාදයෙන් නවතා තබා ගැනීමෙන් ඔහුගේ මනස තුළ කැකෑරෙමින් පවතින ලිංගික ආශාවන් හිර කර ගනිමින් තැවෙන කාංසාව සංකේතාත්මකව කදිමට ‍ෙප්‍ර්ක්ෂක සිත් තුළ දෝවනය කරයි.මේ ආකාරයේ සිනමා රූප සිනමා පටය පුරාම විහිදී තම කතා වස්තුව සාර්ථකව කදිමට දිගහැර පෑමට ප්‍රසන්න ජයකොඩි සමත් වී ඇති බව කිව යුතුය. එමෙන්ම ඔහුගේ සිනමා පටය සාර්ථක කර ගැනීමට ඔහු උපයෝගී කරගෙන ඇත්තේ චරිත තුනක් පමණි. ඒ ජගත් මනුවර්ණ, මිෂෙල් හර්ෆ්ට් හා නදික ගුරුගේ යන තිදෙනාය. ඔවුන් එකිනෙකාට නොදෙවෙනි සේ චරිත නිරූපණයෙහි යෙදී ඇති බව කියන අතරම ජගත් මනුවර්ණ වඩාත්ම කැපී පෙනුණේ යැයි ම සිතට සිතෙයි.නදීක ගුරුගේ හා සුමුදු ගුරුගේ යන දෙදෙනාගේ සංගීතයත්, පාලිත පෙරේරාගේ කැමරාකරණයත් චිත්‍රපටයේ තේමාව මනා සේ පොහොසත් කරයි.කර්ම චිත්‍රපටය සෑම අතින්ම සාර්ථක වූවකි. රස වින්දනය අතිශයින්ම දෝවනය කරන එය කාව්‍යයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n121102_br1</link>
    <topic>මින්නේරියේ අලි බලන්න ඇවිත් අලි වාර්තාවක් පිහිටුවයි</topic>
    <author>ජයන්තිපුර සමූහ - එච්. බණ්ඩාර</author>
    <content>(2012-11-02 12.40) මෙවර 2012 වසරේ ගෙවුණු මාස 9 තුළ මින්නේරිය ජාතික වනෝද්‍යානයේ වන අලි නැරඹීමට පැමිණි විදෙස් සංචාරකයන්ගේ සංඛ්‍යාව තිස් දහස ඉක්මවා ඇති බවත් ඒ හේතුවෙන් වනෝද්‍යානයේ ආදායම වාර්තාගත අයුරින් ඉහළ ගොස් ඇති බව මින්නේරිය ජාතික වන උද්‍යානයේ භාරකරු ප්‍රදීප් හෙට්ටිආරච්චි මහතා පැවැසීය. මේ වනවිට මහවැලි ප්‍රදේශවල පවතින වියළි කාලගුණික තත්ත්වය හේතුවෙන් වල් අලි විශාල ලෙස මින්නේරිය ජාතික වන උද්‍යානයට සේන්දු වී ඇත. ඇතැම් දිනවල අලි ඇතුන් 200 – 400 දක්වා ප්‍රමාණයක් එකම තැනකදී සංචාරකයන්ට නැරඹීමේ හැකියාව පැවතීම සුවිශේෂ වේ.මෙවන් තත්ත්වයක් මත මින්නේරියට පැමිණෙන දෙස් විදෙස් සංචාරකයන්ගේ සංඛ්‍යාවද දිනෙන් දින ඉහළ යන බැවින් ගෙවුණු මාස නවය තුළ රුපියල් මිලියන ගණනින් ආදායමක් ලබාගෙන ඇති බව ඒ මහතා පැවැසීය. මෙහි පැමිණෙන දේශීය සංචාරකයන්ගෙන් එක් අයකුට රුපියල් 60ක්ද විදේශිකයකුගෙන් ඩොලර් 15ක් ද අය කරන අතර සෆාරි ජිප් සඳහා වෙනම ගාස්තුවක් අය කරයි. සවස 2න් පසුව අලින් මෙහි සුලභ බැවින් අලි ඇතුන් සමීපයට ගොස් නිරීක්‍ෂණය කළ හැකි බැවින් ද ඒ කාලය තුළ වැඩි සංචාරකයන් පිරිසක් මින්නේරිය ජාතික උද්‍යානයට පැමිණෙන බව භාරකරු හෙට්ටිආරච්චි මහතා වැඩිදුරටත් කීය.   .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110211</link>
    <topic>අගවිනිසුරුවරියට එරෙහි දෝෂාභියෝගය කතානායකට</topic>
    <author>චමීර ඇල්ලදෙණිය  </author>
    <content>අගවිනිසුරු ශිරානි බණ්ඩාරනායක මහත්මියට එරෙහි දෝෂාභියෝගය එක්සත් ජනතා නිදහස් සන්ධාන මන්ත්‍රීවරුන් 117දෙනෙකුගේ අස්සනින් යුතුව කතානායකවරයාට ඊයේ (1) බාර දී තිබේ.ඇමැතිනි පවිත්‍රා දේවි වන්නිආරච්චි, නියෝජ්‍ය ඇමැති ලසන්ත අලගියවන්න පාර්ලිමේන්තු මන්ත්‍රීවරුන් වන අරුන්දික ප්‍රනාන්දු, ශාන්ත බණ්ඩාර සහ සුදර්ශනී ප්‍රනාන්දුපුල්ලේ මහත්ම මහත්මීන් දෝෂාභියෝග යෝජනාව කතානායකවරයාට භාරදුන් බවපාර්ලිමේන්තු ආරංච් මාර්ග සඳහන් කරයි.අගවිනිසුරු ආචාර්ය ශිරාණි බණ්ඩාරනායක මහත්මියට එරෙහිව දෝෂාභියෝග යෝජනාවක් ගෙනඒමට ආණ්ඩු පක්ෂයේ මන්ත්‍රීවරු ගෙන ඇති තීරණය පසුගිය (30) දා පැවැති ආණ්ඩු පක්ෂ නායකයන්ගේ විශේෂ රැස්වීමේ දී අනුමත වී තිබුණි.ආණ්ඩුක්‍රම ව්‍යවස්ථාවේ 107වැනි වගන්තිය අනුව අගවිනිසුරුවරයාට හෝ ශ්‍රේෂ්ඨාධිකරණයේ විනිශ්චයකාරවරයකුට එරෙහිව දෝෂාභියෝග යෝජනාවක් ගෙන එන්නේ නම් එම යෝජනාව කතානායකවරයාට බාරදීමට පෙර පාර්ලිමේන්තුවේ මන්ත්‍රීවරුන් සංඛ්‍යාවෙන් තුනෙන් එකක් හෙවත් මන්ත්‍රීවරුන් 75දෙනෙකු ඊට අත්සන් කර තිබිය යුතුවේ.අගවිනිසුරුවරියගේ "විෂම පැවැත්ම" යන කාරණය පදනම් කරගෙන චෝදනා හයක් යටතේ මෙම දෝෂාභියෝග යෝජනාව සකස් කර ඇතැයි ආරංචි මාර්ග කියයි.ඒ අනුව අගවිනිසුරුවරියට එරෙහිව දෝෂාභියෝගයක් ගෙන ඒමේ යෝජනාව ජනාධිපති මහින්ද රාජපක්ෂ මහතාගේ ප්‍රධානත්වයෙන් පසුගිදා (30) පැවැති අණ්ඩුවේ පක්ෂ නායකයන්ගේ රැස්වීමේ දී අනුමත වී ඇත. ආණ්ඩුවේ පක්ෂ නායකයන්ගේ රැස්වීමට ශ්‍රී ලංකා නිදහස් පක්ෂයේ මහලේකම් මෛත්‍රීපාල සිරිසේන, දිනේෂ් ගුණවර්ධන, බැසිල් රාජපක්ෂ, සුසිල් ප්‍රේමජයන්ත, ඩලස් අලහප්පෙරුම, රාවුෆ් හකීම්, ඩග්ලස් දේවානන්ද, ඩිව් ගුණසේකර, මහාචාර්ය තිස්ස විතාරණ, විමල් වීරවංස, වාසුදේව නානායකක්කාර, පාඨලී චම්පික රණවක, මුත්තු සිවලිංගම්, එ.එල්.එම්.අතාවුල්ලා යන මහත්වරුන් ද සහභාගී වී තිබේ.මීට පෙර ජේ.ආර්.ජයවර්ධන ජනාධිපතිවරයාගේ සමයේ හිටපු අගවිනිසුරු නෙවිල් සමරකෝන් මහතාට එරෙහිව ද රනිල් වික්‍රමසිංහ මහතා අගමැතිව සිටි සමයේ හිටපු අගවිනිසුරු සරත්.එන්.සිල්වා මහතාට එරෙහිව ද දෝෂාභියෝග යෝජනා කතානායකවරයාට බාර දී තිබුණු අතර අගවිනිසුරුවරයකුට එරෙහිව දෝෂාභියෝගයක් කෙරෙන තුන් වන අවස්ථාව මෙයයි. ්‍රේෂ්ඨාධිකරණයේ හා අභි‍යාචානාධිකරණයේ විනිශ්චයකාරවරුන් පත්කිරීමේ හා ඉවත් කිරීමේ විධි විධාන ආණ්ඩුක්‍රම ව්‍යවස්ථාවේ 107වැනි වගන්තියප්‍රකාරව මෙසේය.107 (1) අග්‍රවිනිශ්චකාරයවරයා ද, අභියාචනාධිකරණයේ සභාපතිවරයා ද, ශ්‍රේෂ්ඨාධිකරණයේ හා අභියාචනාධිකරණයේ වෙනත් සෑම විනිශ්චයකාරවරයෙක් ද ජනාධිපතිවරයා විසින් ස්වකීය අත්සන යටතේ වූ අධිකාර පත්‍රයක් මගින් පත්කරනු ලබන්නාහ.(2) ඉහත කී සෑම විනිශ්චකාරයවරයෙකුම යථා පැවැත්මෙන් සිටින තාක් ධූරය දරන්නේය. ඒ යම් කිසි විනිශ්චයකාරවරයකු ඉවත් කිරීම සඳහා ඔප්පු වී ඇති විෂම පැවැත්ම හෝ අබලතාව හෝ පදනම් කොට ගෙන (නොපැමිණි මන්ත්‍රීවරුන් ද ඇතුළුව) පාර්ලිමේන්තුවේ මුළු මන්ත්‍රීවරුන් සංඛ්‍යාවෙන් බහුතර සංඛ්‍යාවක් සම්මත කරන පාර්ලිමේන්තුවේ යෝජනාවක් ජනාධිපතිවරයා වෙත ඉදිරිපත් කිරීමෙන් අනතුරුව ජනාධිපතිවරයාගේ නියමයකින් හැර විනිශ්චයකාරවරයකු ඉවත් කළ නොහැක්කේය.එසේ වුවද එවැනි යෝජනාවක් ඉදිරිපත් කිරීම සඳහා වූ යෝජනා සම්මතය පිළිබඳ දැන්වීම පාර්ලිමේන්තුවේ මුළු මන්ත්‍රීවරුන් සංඛ්‍යාවෙන් යටත් පිරිසෙන් තුනෙන් එකක් අස්සන් තබා ඇත්නම් හා චෝදිත විෂම පැවැත්ම හෝ අබලතාව පිළිබඳ සම්පූර්ණ විස්තර එහි දක්වා ඇත්නම් මිස කතානායකවරයා එවැනි යෝජනාවක් ඉදිරිපත් කිරීම සඳහා වූ කිසිම යෝජනා සම්මතයක් බාර ගැනීම හෝ පාර්ලිමේන්තුවේ න්‍යාය පත්‍රයට ඇතුළත් කිරීම හෝ නොකළ යුතු වන්නේය.(3) ඒ යෝජනා සම්මතය සම්මත කිරීමේ කාර්ය පටිපාටිය ද ඇතුළත්ව එවැනි යෝජනාවක් ඉදිරිපත් කිරීම සම්බන්ධව වූ ද චෝදිත විෂම පැවැත්ම හෝ අබලතාව විමර්ශනය කිරීම සහ ඔප්පු කිරීම සම්බන්ධව වූ ද වින්ශ්චයකාරවරයාට පෞද්ගලිකවම හෝ නියෝජිතයන් මගින් හෝ පෙනී සිටීමට සහ කරුණු දක්වා සිටීමට ඇති අයිතිය සම්බන්ධව වූ ද සියලු කාරණා සඳහා පාර්ලිමේන්තව නීති මගින් හෝ ස්ථාවර නියෝග මගින් හෝ විධි විධාන සැලැස්විය යුත්තේය.(4) අග්‍රවිනිශ්චයකාරවරයා වශයෙන් හෝ අභියාචනාධිකරණයේ සභාපතිවරයා වශයෙන් හෝ ශ්‍රේෂ්ඨාධිකරණ‍යේ නැතහොත් අභියාචනාධිකරණයේ විනිශ්චයකාරවරයකු වශයෙන් හෝ පත්කරන තැතහොත් ඒ ධුරයක වැඩ බැලීම සඳහා පත් කරන සෑම තැනැත්තකුම ජනාධිපතිවරයා ඉදිරියේ 4වැනි උප ලේඛණයේ දැක්වෙන ප්‍රතිඥාව හෝ දිවුරුම් හෝ දී ඊට අස්සන තබන තෙක් ධුරයේ කාර්යයන්හි නොයෙදිය යුත්තේය.(5) ශ්‍රේෂ්ඨාධිකරණයේ විනිශ්චකාරවරයන් විශ්‍රාම යා යුත්තේ වයස අවුරුදු 65න් අතර අභියාචානාධිකරණයේ විනිශ්චකාරවරයන් විශ්‍රාම ගත යුතු වයස අවුරුදු 63ක් වන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110212</link>
    <topic>දිවිනැඟුම පනත් කෙටුම් පතේ ශ්‍රේෂ්ඨාධිකරණ තීන්දුව ජනපතිට-කතානායකට දන්වයි</topic>
    <author>නෙල්කා මැදගෙදර</author>
    <content>“දිවිනැඟුම“ පනත් කෙටුම් පතෙහි ව්‍යවස්ථානුකූල භාවය පිළිබඳ ශ්‍රේෂ්ඨාධිකරණ තීන්දුව ජනාධිපති මහින්ද රාජපක්ෂ මහතා සහ කථානායක චමල් රාජපක්ෂ මහතා වෙත දන්වා යවා තිබේ.එම තීන්දුව ඉකුත් ඔක්තෝබර් මස 31වැනිදා සවස දන්වා යැවූ බව ශ්‍රේෂ්ඨාධිකරණ ලේඛකාධිකාරි දුමින්ද පී. මුදුන්කොටුව මහතා සඳහන් කෙළේ ය. අගවිනිසුරු ආචාර්ය ශිරාණී බණ්ඩාරනායක, නිමල් ගාමිණි අමරතුංග, කේ. ශ්‍රී පවන් යන ශ්‍රේෂ්ඨාධිකරණ විනිසුරු මඩුල්ල මෙම තින්දුව සකස් කර ඇත.දිවි නැඟුම පනත් කෙටුම් පත ආණ්ඩු ක්‍රම ව්‍යවස්ථාවට පටහැනි බැවින් එය තුනෙන් දෙකේ බහුතරයකින් මෙන්ම ජනමත විචාරණයකින්ද සම්මතකර ගත යුතු බවට තීන්දු කරන්නැයි ඉල්ලා සමෘද්ධි සංවර්ධන නිලධාරීන්ගේ සංගමයේ ලේකම්‍ චාමර මද්දුම කලුගේ ඇතුළු පිරිසක් පෙත්සම් කිහිපයක් ඉදිරිපත් කර තිබිණි.නීතිපතිවරයා සහ ආර්ථික සංවර්ධන ඇමැති බැසිල් රාජපක්ෂ මහතා සහ පෙත්සමෙහි වගඋත්තර කරුවන් ලෙස නම් කර තිබිණි. දිවිනැගුම සංවර්ධන දෙපාර්තමේන්තුව පිහිටුවීම සඳහා වන එම පනතට සහාය පළ කරමින් පෙත්සම් දහයක් ඉදිරිපත්ව තිබූ අතර විපක්ෂව ඉදිරිපත්ව පෙත්සම් හතරක් පමණක් ඉදිරිපත් කර තිබිණි.පාර්ලිමේන්තුවට ඉදිරිපත් කර ඇති “දිවි නැඟුම“ පනත් කෙටුම්පතෙහි ඇතුළත් වගන්ති ආණ්ඩු ක්‍රම ව්‍යවස්ථාවට අනුකූල ද නැති ද යන්න පිළිබඳව කරුණු සලකා බැලීම අගවිනිසුරු ආචාර්ය ශිරාණී බණ්ඩාරනායක මහත්මිය ප්‍රමුඛ ශ්‍රේෂ්ඨාධිකරණ විනිසුරු මඩුල්ලක් හමුවෙහි දින තුනක් තිස්සේ සිදු කෙරිණි.මෙවැනි විශේෂ පෙත්සමක් ඉදිරිපත් කර දින 21ක් ඇතුළත ඒ පිළිබඳ සිය තීන්දුව ශ්‍රේෂ්ඨාධිකරණ ලබා දිය යුතු බව ආණ්ඩුක්‍රම ව්‍යවස්ථාවෙහි 121 ව්‍යවස්ථාවෙහි දැක්වේ.ඒ අනුව මෙම තීන්දුව පසුගිය 31වැනිදා යැවීමට නියමිතව තිබුණි.පෙත්සම්කරු වෙනුවෙන් පෙනී සිටි නීතිඥ ජේ. සී වැලි අමුණ සහ නීතිඥ එම්. ඒ සුමන්දිරම් යන මහත්වරු දීර්ඝ ලෙස කරුණු ඉදිරිපත් කෙළේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110213</link>
    <topic>මුදල් නියෝජ්‍ය ඇමැති ආචාර්ය අමුණුගම සිවිල්</topic>
    <author>ධනුෂ්ක ගොඩකුඹුර</author>
    <content>මුදල් නියෝජ්‍ය ඇමැතිවරයා වශයෙන් ආචාර්ය සරත් අමුණුගම සහ සිවිල් ගුවන් සේවා නියෝජ්‍ය ඇමැතිවරයා වශයෙන් ගීතාංජන ගුණවර්ධන මහත්වරු ජනාධිපති මහින්ද රාජපක්ෂ මහතා ඉදිරියේ දිවුරුම් දුන්හ.ජනාධිපති මන්දිරයේ දී ඊයේ (01) උදෑසන මෙම දිවුරුම් දීම සිදුකෙරිණි. ආචාර්ය සරත් අමුණුගම මහතා මුදල් නියෝජ්‍ය ඇමැතිවරයා වශයෙන් දිවුරුම් දුන්නේ ඔහු දැනට දරණ ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ ඇමැති ධුරයට අමතරවය.සිවිල් ගුවන් සේවා නියෝජ්‍ය ඇමැතිවරයා වශයෙන් පත් කෙරුණු ගීතාංජන ගුණවර්ධන මහතා කලින් මුදල් නියෝජ්‍ය ඇමැති ධූරය දැරුවේය. ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110214</link>
    <topic>ප්‍රධාන ගංඟාවල ජල මට්ටම ශීඝ්‍රයෙන් ඉහළට</topic>
    <author>නුවන් කොඩිකාර</author>
    <content>ප්‍රධාන ගංඟාවල ජල මට්ටම ශීඝ්‍රයෙන් ඉහළ යමින් පවතින හෙයින් ගං ඉවුරු ආශ්‍රිතව ජීවත් වන ජනතාවට ඒ පිළිබඳව අවධානයෙන් පසුවන ලෙස වාරිමාර්ග දෙපාර්තමේන්තුව ඉල්ලීමක් කරයි.නිල්වලා, ගිං ගඟ, කළු සහ කැලණි ගංඟාවල ජල මට්ටම ශීඝ්‍රයෙන් ඉහළ යමින් පවතින බව එහි අධ්‍යක්ෂ ජනරාල් භද්‍රා කමලදාස මහත්මිය දිනමිණට ප්‍රකාශ කළාය.ගතවූ පැය 24 තුළ ජල පෝෂක ප්‍රදේශවලට ඇඳ හැළුණු අධික වර්ෂාව හේතුවෙන් ගංඟාවල ජල මට්ටම තවදුරටත් ඉහළ යාමේ අවධානමක් පවතින බව භද්‍රා කමලදාස මහත්මිය වැඩිදුරටත් සඳහන් සඳහන් කරයි. තවදුරටත් වැසි පැවතුනහොත් ගංඟා පිටාර ගැලීමට හැති බවත් ඒ පිළිබඳ සැලකිළිමත්ව සිටින ලෙසත් වාරිමාර්ග දේපාර්තුමේන්තුව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110230</link>
    <topic>කැලණි ගඟ මල්වානට පිටාර දමයි</topic>
    <author/>
    <content>කැලණි ගඟ පිටාර ගැලීම හේතුවෙන් ඊයේ (1) රාත්‍රී 10.30 පමණ වන විට මල්වාන ප්‍රදේශයේ නිවාස හා මාර්ග ජලයෙන් යටවී තිබෙන බව ජාතික ආපදා කළමනාකරණ මධ්‍යස්ථානය දිණමිනට පැවසීය.පැවැති තත්ත්වය හේතුවෙන් ජනතාව බේරාගැනීමට නාවික හමුදා බෝට්ටු යෙදවීමට කටයුතු කළ බවද ආපදා කළමනාකරණ මධ්‍යස්ථානය සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110215</link>
    <topic>ජනතා ගැටලු ඉදිරිපත් කරන්න පොලිස්පති උපකාරක මැදිරියක්</topic>
    <author>විජයානි එදිරිසිංහ</author>
    <content>ජනතාව පොලිස් සේවාවෙන් සෑහීමකට පත්නොවන අවස්ථාවක ඒ පිළිබඳ දැනුම්දීම සඳහා පොලිස්පති උපකාරක මැදිරිය නමින් විශේෂ ඒකකයක් පොලිස් මුලස්ථානයේදී ඊයේ (01) ස්ථාපිත කෙරිණි.පොලිස්පති එන්. කේ. ඉලංගකෝන් මහතාගේ යෝජනාවකට අනුව මේ ඒකකය ස්ථාපිත කෙරිණි.අරමුණ හුදෙක් මහජනතාවට ඔවුන්ගේ ගැටලුවලට ස්ථීර විසඳුමක් ලබා ගැනීමට අවස්ථාව සලසා දීමයි. එහිදී සේවය ලබාගත හැක්කේ පොලිිසියෙන් සැපයෙන සේවා පමණි. ුද්ගලයෙක් පොලිසියකට ගොස් බලාපොරොත්තු වන සේවය නොලැබුණු විටෙක අසරණ තත්ත්වයකට පත්වෙයි. මේ පොලිස් උපකාරක මැදිරිය ස්ථාපිත කර ඇත්තේ එවැනි පුද්ගලයන්ට ඉන් එහාට ගත යුතු පියවර පිළිබඳ දැනුවත් කිරීම සඳහායි.පොලිස්පති උපකාරක මැදිරියෙන් මහජනයා විමසන කරුණට අදාළව සම්බන්ධ කරගත හැකි පොලිස් නිලධාරින් හෝ වෙනයම් නිලධාරින්ගේ දුරකථන අංක පිළිබඳව සහ ක්‍රියා කළ යුතු ආකාරය පිළිබඳව දැනුවත් කිරීමත් මේ ඒකකයෙන් සිදුකෙරේ. පෙරවරු 6 සිට රාත්‍රී 10 දක්වා පොලිස්පති උපකාරක මැදිරිය ක්‍රියාත්මකය. 0112444480, 0112444481 සහ 0112444482 යන දුරකථන අංකවලින් පොලිස්පති උපකාරක මැදිරිය හා සම්බන්ධ විය හැකි වේ. අපරාධ, රිය අනතුරු, ආපදා පිළිබඳව මේ මධ්‍යස්ථානයට දැනුම් නොදිය යුතුය. මෙහි පැමිණිල්ල සටහන් කර ගැනීමක් සිදු නොවේ.පොලිස්පති උපකාරක සේවා මැදිරියට අමතරව මහජනතාවට පොලිස් සේවය ලබා ගැනීම සඳහා 119 මධ්‍යස්ථානය telligp@police.lk විද්‍යුත් තැපෑල පොලිස්පති සහන මැදිරිය සහ 0112433333 පොලිස් හදිසි ඇමැතුම් අංශය මහජනතාවගේ ගැටලු ඉදිරිපත් කිරීම සඳහා ස්ථාපිත කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110216</link>
    <topic>ත්‍රි රෝද රථයක් ගණේගොඩ දී දුම්රියේ ගැටී දෙදෙනෙක් මරුට</topic>
    <author>නිමල් රාජපක්ෂ සහ කොටදෙනියාව සමූහ</author>
    <content>මීරිගම ගණේගොඩ දුම්රියපළ අසල හරස් මාර්ගයේ දී ඊයේ (1) උදේ 8ට පමණ ත්‍රි රෝද රියක් මහනුවර සිට කොළඹ බලා ධාවනය වූ නගරාන්තර ශීඝ්‍රගාමී දුම්රියේ ගැටීමෙන් දෙදෙනෙක් එතැනම මිය ගියහ.ත්‍රි රෝද රථයේ ගමන් කළ එක් තරුණයෙකු ත්‍රි රෝද රියෙන් පැන දිවි බේරා ගෙන ඇති බව පොලිසිය කීය.මෙම අනතුරට ලක්ව මිය ගිය දෙදෙනා දිවුලපිටිය හුණුමුල්ල බෙලිගහමුල පදිංචිව සිටි වලල්ලාවිටගේ ජනක සම්පත් (28) නම් දෙදරු පියෙකු හා එම ලිපිනයේම පදිංච කේ. ආර්. චමින්ද වීරසිංහ (38)නැමැති විවාහකයෙකු බවට හඳුනා ගෙන ඇත.දිවි බේරාගෙන ඇත්තේ දිවුලපිටිය පින්නකැලේ වත්තේ එම්. පී. දුමින්ද චම්පික (34) නැමැත්තෙකි. මේ පිරිස නාඹුලූවේ ආයතනයක යන්ත‍්‍ර සුත‍්‍ර සවි කිරීමේ කාර්යයකට යමින් සිටිය දී අනතුරට මුහුණ පා ඇත.ත්‍රී රෝද රිය ගස්පේ දෙසින් පැමිනෙද් දී මීරිගම දෙසට දුම්රියක් ගමන් කර ඇත. ඒ අවස්ථාවෙ දී තී‍්‍ර රෝද රථය නවතා දුම්රිය ගණේගොඩ දුම්රිය හරස් මාර්ගය පසු කළ වහාම යළි දුම්රිය හරස් මාර්ගයට ඇතුළු කර ඇත්තේ තවත් දුම්රියක් එන බව සංඥා පහන් දැල්වෙමින් සීනුව නාද වෙමින් තිබිය දී ම බව මූලික පොලිස් පරීක්ෂණයේ දී අනාවරණය වී ඇත.ඒ අවස්ථාවේ දී ළඟ ළඟම දුම්රිය එනු දුටු දුමින්ද චම්පික යන අය කෑගසමින් ත්‍රීරරෝද රියෙන් බිමට පැන ඇති බවත් ඒ සමඟම නගරාන්තර දුම්රියේ ගැටුණු ත්‍රී රෝද රිය මීටර් සියයක් පමණ දුරට ඇදීගෙන ගොස් පාරේ පැත්තකට විසී වී වැටුණු බවත් අනාවරණය වී ඇත.ති‍්‍රරෝද රිය සුන්බුන් ගොඩක් බවට පත්ව කැබලි තැන තැන විසිරී තිබෙනු දැකිය හැකි විය. රියදුරා එළියට විසීවී වැටී සිටි අතර අනෙක් අය ති‍්‍රරෝද රිය ඇතුලෙහිම සිරුර තැනින් තැන කැඩී ඇඹරී මරණයට පත්ව සිටියේය.නගරාන්තර දුම්රිය පසුපසට ගෙන ඒමෙන් පසු මහ වැසි ඇද හැලෙද්දී ම දුම්රිය සේවකයන් හා ප‍්‍රදේශවාසීන් එක්ව මිය ගිය අයවලූන් ගේ සිරුරු වේයන්ගොඩ දුම්රිය ස්ථානාධිපතිවරයා මාර්ගයෙන් වතුපිටිවල රෝහලට යැවීමට කටුයුතු කෙරිණි.ඉකුත් මැයි මස 30වැනි දා ද මෙම ස්ථානයේ දී යතුරු පැදියක් ශීඝ‍්‍රගාමී දුම්රියක ගැටීමෙන් මවක හා පුතකු මරණයට පත් වූ අතර සංඥා පහන් දැල්වෙමින් සීනුව නාද වුවත් දුම්රිය ගේට්ටුවක් නැති නිසා රියදුරන් සංඥා නොතකා ගමන් කිරීමෙන් මෙහි අනතුරු සිදුවන බව ප‍්‍රදේශවාසීහු කියති.මීරිගම පොලිසියේ කොස්කාපල් පි‍්‍රයන්ත අබේකෝන් හා ජී.ජී. ආර්. පැතුම් යන නිලධාරීහු මූලික පරීක්ෂණ සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110217</link>
    <topic>කෑගල්ල ශාන්ත ජෝශප් බාලිකාව අසල පස්කන්ද නාය යාමෙන් නුවර පාර යටවෙයි</topic>
    <author>වැලිවේරිය සමූහ ප්‍රභාත් නානායක්කාර</author>
    <content>කෑගල්ල ශාන්ත ජෝෂප් බාලිකාව අසල පස්කන්ද ඊයේ (1) උදෑසන නාය යෑමෙන් කොළඹ නුවර මාර්ගය සම්පූර්ණයෙන් වැසී ගියේය. කෑගල්ල ශාන්ත ජෝෂප් බාලිකාව අසල බස් නැවතුම්පළ සම්පූර්ණයෙන්ම යට විණි. ජීවිත හානි නොවූ අතර දේපළ හානි රැසක් සිදු විය.නාය ගිය ස්ථානය අසල සීමිත බස් නැවතුම්පළ පිහිටා ඇති අතර මේ ස්ථානයේ පාසල් ළමයි ඇතුළු මගීන් විශාල පිරිසක් නිරන්තරව ගැවසෙති. නාය ගිය පස් කන්දත් සමඟ පාසලේ ගොඩනැඟිල්ලකට යාබදව පිහිටා ඇති තාප්පය සම්පුර්ණයෙන්ම කඩා වැටී ඇත. සිද්ධියත් සමග කොළඹ නුවර මාර්ගයේ ධාවනය වන වාහන මෑතකදී ඉදි කළ විකල්ප මාර්ගයෙන් ධාවනය කිරීමට කෑගල්ල පොලිස් ස්ථානයේ රථ වාහන අංශය කටයුතු යෙදීය.ප්‍රදේශයට අධික වැසි දින කීපයක් පුරා පැවති අතර නොනැවතී වැසි පතිතවීම හේතුවෙන් කඳු බෑවුම් සහිත ප්‍රදේශ දැඩි අවදානම් කලාප ලෙස ආපදා කළමනාකරණ මධ්‍යස්ථානය සහ කෑගල්ල පොලිස් ස්ථානය එක්ව නම් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110218</link>
    <topic>මෙවර අයවැයෙන් සහන රැසක්</topic>
    <author>සිතාරා සේනානි සහ ස්වර්ණා විජේකෝන්</author>
    <content>යුද්ධය තිබියදීත් රජය ජනතාවට දුන් සහන අඩු නොකළ බවත්, ඒ අයුරින් ම මෙවර අයවැයෙන් ද සහන ලබාදීමට කටයුතු කරන බවත්, රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.එසේ වුවද දළ දේශීය ආදායමෙන් සාධනීය කොටසක් වැය වන්නේ වැවිලි, කෘෂි, නිෂ්පාදන හා කර්මාන්ත අංශයට බව පැහැදිලි ලෙසම ප්‍රකාශ කළ යුතු බව ද ඇමැතිවරයා මෙහිදී පැවැසීය.ඇමැති කෙහෙලිය රඹුක්වැල්ල මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යංශයේ ඊයේ (1) පැවැති මාධ්‍ය හමුවේදී ඒ සම්බන්ධයෙන් මාධ්‍යවේදියකු මතු කරන ලද ප්‍රශ්නයකට පිළිතුරු දෙමිනි.ඇමැතිවරයා මෙසේද කීවේය.පසුගිය පළාත් සභා මැතිවරණය පැවති අවස්ථාවේ ඇතැම් ප්‍රදේශවල ජනතාවට බීමට ජලය පවා තිබුණේ නෑ. ලෝක ආර්ථික අවපාතයටත් අපට මුහුණ දීමට සිදු වුණා. අපේ රටට බොරතෙල් ලැබුණේ ඉරානයෙන්. සපුගස්කන්ද පිරිපහදුවේ පිරිපහදු කිරීමට පහසු සල්ෆර් අඩු බොරතෙල් අපට එරටින් ලැබුණා. එහෙත් ඉරානය සමඟ අමෙරිකාවේ නෝක්කාඩුවේ ප්‍රතිඵලයක් ලෙස ඒ බොරතෙල් ලබා ගැනීමට නොහැකිව තිබෙනවා. ඇතිවී තිබෙන අපහසුතාව සමනය කිරීමට අමෙරිකාව කටයුතු කරන්නේ නෑ. එවැනි තත්ත්වයක් ඇතුළතයි අයවැය එන්නේ. ඒත් යුද්ධය තිබියදීත් අපි සහන දුන්නා. හැකිනම් බැංකු පොළී අනුපාතය තනි ඉලක්කමකට ගෙන ඒමටත්, උද්ධමනය තනි ඉලක්කමකට ගෙන ඒමටත් පියවර ගත යුතුව තිබෙනවා. මේ සඳහා ගෙවුම් ශේෂය සාධාරණ පාලනයක තබාගත යුතුයි. ජනතාවට සහන දිය යුත්තේ ඒ සියල්ල තිබියදීයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110219</link>
    <topic>අනුර කුමාර පාර්ලිමේන්තුවේදී කළ ප්‍රකාශ මට මරණ තර්ජනයක්</topic>
    <author/>
    <content>ප්‍රජාතන්ත්‍රවාදී ජාතික සන්ධානයේ මන්ත්‍රී අනුර කුමාර දිසානායක මහතා පාර්ලිමේන්තුවේදී සිදුකළ ප්‍රකාශ මගින් තමාට මරණ තර්ජනයක් සිදුව ඇතැයි එක්සත් ජනතා නිදහස් සන්ධාන මන්ත්‍රී ඒ. එච්. එම්. අස්වර් මහතා කථානායක චමල් රාජපක්‍ෂ මහතාට පැමිණිලි කර ඇත.එම තර්ජනය තමාට කළ පෞද්ගලික තර්ජනයක් නොව, පාර්ලිමේන්තු මන්ත්‍රීවරයකුට මෙරට පුරවැසියකුට එරෙහිව සිදු කළ එකක් බවද අස්වර් මහතා පෙන්වා දෙයි. මේ සම්බන්ධව කඩිනම් ක්‍රියාමාර්ග ගන්නා ලෙසද ඒ. එච්. එම්. අස්වර් මහතා වැඩිදුරටත් කථානායකවරයාගෙන් ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110220</link>
    <topic>ත්‍රස්තවාදයෙන් විනාශවූ උතුරු-නැඟෙනහිරගොඩනඟන රජයේ වැඩපිළිවෙල සාර්ථකයි</topic>
    <author>ඇමැති මහින්ද සමරසිංහ ලොවට කියයි</author>
    <content>ත්‍රස්තවාදයෙන් විනාශයට පත් උතුරු හා නැඟෙනහිර ගොඩනඟමින් ජනජීවිත නංවන රජයේ වැඩපිළිවෙල සාර්ථක අදියරක ඇතැයි රජය අවධාරණය කරයි.අභ්‍යන්තර වශයෙන් අවතැන් වූවන් ලක්ෂ තුනකට ආසන්න පිරිසක් නැවත පදිංචි කිරීම, ළමා සොල්දාදුවන් සමාජගත කිරීම, පුනරුත්ථාපනය, ඇතුළු දැවැන්ත වැඩපිළිවෙලක් පසුගිය වසර කිහිපයේදී ක්‍රියාත්මක කර තිබෙන බවද වැවිලි කර්මාන්ත ඇමැති මහින්ද සමරසිංහ මහතා ජගත් මානව හිමිකම් කවුන්සලය හමුවේ පවසයි.ශ්‍රී ලංකාවේ මානව හිමිකම් තත්ත්වයසම්බන්ධයෙන් අවධානය යොමු කෙරෙන කාලීන විශ්ව සමාලෝචන සැසිය ස්විස්ටර්ලන්තයේ ජිනීවා නුවර පිහිටි ජගත් මානව හිමිකම් කවුන්සලයේදී ඊයේ (1) ආරම්භ වූ අතර එහිදී ශ්‍රී ලංකාවේ වත්මන් තත්ත්වය සම්බන්ධයෙන් දීර්ඝ ලෙස ඇමැතිවරයා කරුණු දැක්වීය.ශ්‍රී ලංකාව ලෝකයෙන් අපේක්ෂා කරනුයේ මේ වැඩපිළිවෙල සාර්ථකව ඉදිරියට ගෙන යාම සඳහා සහයෝගය බව සඳහන් කර තිබෙන ඇමැතිවරයා ලෝකය නොදුටු සංවර්ධනය ලොවට කියා පෑමට මෙය කඳිම අවස්ථාවක් බවද සඳහන් කර ඇත.මෙරට මානව හිමිකම් සුරැකීම මෙන්ම ප්‍රවර්ධනය වෙනුවෙන් ගෙන තිබෙන ක්‍රියාමාර්ග සම්බන්ධයෙන් මෙහිදී විශේෂ අවධානය යොමු කෙරෙන අතර එහිදී මානව හිමිකම් සම්බන්ධයෙන් ශ්‍රී ලංකාව මේ දක්වා ලබා තිබෙන ප්‍රගතිය, මුහුණ දෙන අභියෝග මෙන්ම අනාගත සැළසුම් සම්බන්ධයෙන් සමුළුව දැන්වත්කර ඇත.‍අභ්‍යන්තර වශයෙන් අවතැන්ව සිටි ලක්ෂ තුනකට ආසන්න පිරිසක් නැවත පදිංචි කිරීම, හිටපු එල්.ටී.ටී.ඊ ත්‍රස්ත ක්‍රියාකාරීන් පුනරුත්ථාපනය කොට සමාජගත කිරීම, ප්‍රතිසංධානය, යටිතල පහසුකම් සංවර්ධනය තුළින් ජීවනෝපාය ශක්තිමත් කිරීම මෙන්ම උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාවට නැංවීම ආදිය සම්බන්ධයෙන් වන වචන 10,700 කින් සමන්විත වාර්තාවක්ද මේ වනවිට ශ්‍රී ලංකාව ජගත් මානව හිමිකම් කවුන්සලය හමුවට ඉදිරිපත්කර ඇත.ශ්‍රී ලංකාව සම්බන්ධයෙන් වන කාලීන විශ්ව සමාලෝචන සැසිය අධීක්ෂණය සඳහා ඉන්දියාව, ස්පාඤ්ඤය හා බෙනින් රාජ්‍යයෙන් සමන්විත මණ්ඩලයක් පත්කර තිබෙන අතර එහිදී ඔවුන් විසින් වාර්තාවක් ඉදිරිපත් කිරීමටද නියමිතව ඇත.එක්සත් ජාතීන්ගේ සංවිධානයේ සාමාජිකත්වය දරන රටවල් 193 සම්බන්ධයෙන් සෑම වසර 4 කට වරක් මෙවැනි කාලීන වි‍ශ්ලේෂණයක් පැවැවෙන අතර මීට පෙර පසුගිය 2008 වසරේදී ශ්‍රී ලංකාව සම්බන්ධයෙන්ද වි‍ශ්ලේෂණය කළ බව සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110221</link>
    <topic>මාධ්‍යවේදීන්ට වාහන ණය ලබාදීම ජනපති ප්‍රධානත්වයෙන්</topic>
    <author>නුවන් කොඩිකාර</author>
    <content>ජනමාධ්‍යවේදීන් හා කලාකරුවන් සඳහා මෝටර් රථ මිලදී ගැනීමට ණය ලබාදීමේ සමාරම්භක උත්සවය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී හෙට (3) පස්වරුවේ පැවැත්වේ. ජනාධිපතිතුමා විසින් ඉදිරිපත් කරන ලද 2012 අය-වැය කතාවේ 17 වන ඡේදයේ සඳහන් පරිදි ජනමාධ්‍යවේදීන් හා කලාකරුවන් සඳහා මෝටර් රථ මිලදී ගැනීමට ජනමාධ්‍ය හා ප්‍රවෘත්ති අමාත්‍යාංශය හා කලා කටයුතු අමාත්‍යාංශය මඟින්ද පියවර ගෙන තිබේ.ජනමාධ්‍යවේදීන් සහ කලාකරුවන් උදෙසා ක්‍රියාත්මක මේ සුවිශේෂි ණය යෝජනා ක්‍රමයේ සමාරම්භය සනිටුහන් කරමින් එදින ජ්‍යෙෂ්ඨතම ජනමාධ්‍යවේදීන්ට සහ සිනමා හා ටෙලිනාට්‍ය ක්ෂේත්‍රයේ ප්‍රවීණතම ශිල්පි ශිල්පිනියන්ට ජනාධිපතිතුමා අතින් සංකේතාත්මකව ණය ප්‍රදානය සිදුකෙරේ.එසේම ජනාධිපතිතුමාගේ අය වැය යෝජනාවකට අනුව ජ්‍යෙෂ්ඨ මාධ්‍යවේදීන් සඳහා ලැප්ටොප් පරිගණක යන්ත්‍ර ලබාදීම ද එම අවස්ථාවේදීම ජනමාධ්‍ය අමාත්‍යාංශය මගින් සිදුකෙරේ. පොලී රහිත සහනදායී ණය ලෙස මෙය ලබාදීම සිදුකෙරේ.ට.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110222</link>
    <topic>අයහපත් කාලගුණයෙන්125000කට විපත්</topic>
    <author>උදුලා පීරිස්</author>
    <content>දින කිහිපයක් තිස්්සේ පවතින අයහපත් කාලගුණ තත්ත්වය හේතුවෙන් පවුල් 31000ක පුද්ගලයන් 125000 විපතට පත්ව ඇතැයි ආපදා කළමනාකරණ මධ්‍යස්ථානය පවසයි.මේ හේතුවෙන් ඊයේ (01) වන විට මියගිය සංඛ්‍යාව 06ක් වන අතර තුවාල ලත් ගණන 16කි. හානි වූ නිවාස 220 ක් වන අතර අර්ධ හානි වූ නිවාස 3900කි.විපතට පත්වූවන් කඳවුරු 61ක පවුල් 2600ක පුද්ගලයෝ 11200 තාවකාලිකව පදිංචි කැර ඇත.ගංවතුර හා දැඩි සුළං තත්ත්වයෙන් විපතට පත්ව ඇති මේ ජනතාව සඳහා අවශ්‍ය ආහාරපාන ඇතුළු පහසුකම් ලබාදීමේ කටයුතු දිස්ත්‍රික් ලේකම්වරු හරහා අඛණ්ඩව සිදුකෙරෙන බවද ආපදා කළමනාකරණ මධ්‍යස්ථානයේ නියෝජ්‍ය අධ්‍යක්‍ෂ සරත් ලාල් මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n1211021</link>
    <topic>මොන තරම් ධනය බලය තනතුරු තිබුණත් අප සියලු දෙනා ස්වභාව ධර්මයට යටයි</topic>
    <author/>
    <content>කතරගම කියන්නේ ඓතිහාසික වටිනාකමින් යුතු ප්‍රදේශයක් අද ඒ වටිනාකම තවත් වැඩිවන දවසක්. ආතර් සේනානායක මහතා තම මියගිය පුතු යස්වින් සේනානායක මහතා සිහිවීම පිණිස ඉදි කරන මෙම චෛත්‍ය නිසා ඒ වැදගත්කම ඇතිවී තිබෙනවා.සෙල්ලකතරගම වතුරුවා රජමහා විහාරය සදහා දානපතියකු වන ආතර් සේනනායක මහතාගේ ධන පරිත්‍යාගයෙන් ඉදිවන ලංකාවේ පළමු ස්වර්ණමය චෛත්‍යයට මුල්ගල තැබීමට බදාදා (31) දා එම විහාර භූමියේදී පැවති උත්සවයේදී ඌව මහ අමාත්‍ය ශෂින්ද්‍ර කුමාර රාජපක්ෂ මහතා එසේ ප්‍රකාශ කළේය.කොළඹ ගංගාරාමයේ විහාරාධිපති ගලබඩ ඥානිස්සර නාහිමි,සෙල්ලකතරගම මහාසේන රාජමහා විහාරාධිපති පඩව්කෙම ජිනානන්ද,දෙටගමුවේ ජයසුමනාරාමාධිපති රාමඤ්ඤ මහා නිකායේ කාරක සංඝ සභික නාවිමන නාලක හිමි, කිරිවෙහෙර වාසී මිද්දෙනියේ උදිත,තිස්සමහාරාම ශාසනාරක්ෂක බලමණ්ඩලයේ ලේඛකාධිකාරි දෙනගම ධම්මදස්සීයන හිමිවරුද, දකුණු පළාත් සභාවේ හිටපු මහ ඇමැති ඒ සිරිසේන,කතරගම ප්‍රාදේශිය සභාවේ සභාපති චානක අමිල රංගන, මහත්වරුද මෙම අවස්ථාවට සහභාගි වූහ.වතුරුවා රජ මහා විහාරාධිපති දෙනගම ධම්මරතන හිමියන් විසින් මෙම උත්සවය සංවිධාන කරන ලදී.මහ ඇමැතිවරයා මෙසේද කීය.බෞද්ධයන් වශයෙන් සේනානායක මහතා තම පුතු සිහිවීම පිණිස මෙවැනි පුන්‍ය කර්මයක් සිදු කිරීමට සිතා ගැනීම තමන්ටත් බුදු සසුනටත් කළ උදාර සේවයක්. එතුමා මෙම කර්තව්‍ය කිරීමට පෙර ගම්වැසියනුත් පන්සලේ හිමිවරුත් ආශ්‍රය කර ලොකු අවබෝධයක් ගත්තා.ජනාධිපතිතුමාද මෙම උත්සවයට සහභාගි වීමට සූදානමින් සිටියා.නමුත් කාර්ය බහුලත්වය නිසා ඒමට නොහැකි වුණා .මගේ පියාවන කතානායක චමල් රාජපක්ෂ මහතාටත් යෙදී තිබුණු වගකීම් රාශියක් නිසා මෙම උත්සවයට සහභාගි වීමට නොහැකි වුණා.නමුත් ඔවුන් දෙපළගේ ආශිර්වාදය මෙම මහඟු කටයුත්ත ලබා දෙන බවට ඔවුහු ප්‍රකාශ කළා.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා -යස්වින් සේනානායක මහතාට පින් පිණිස ඉදි කරන චෛත්‍යෙයන් එම මවුපියන් ජිවිත‍යේ යථාර්තය ගැන ගත් අවබෝධය පෙන්නුම් කරනවා.අද ලෝකයෙන්ම දියුණුම රට වන අමෙරිකාවට සැන්ඩි කුණාටුව ඇවිල්ලා නිව්යෝක් නගරය විශාල විනාශයකට පත් වෙලා .නමුත් එම රටේ දියුණු තාක්ෂණයට ඒක නවත්තන්න පුළුවන් කමක් නැහැ.ලංකාවට සුනාමිය ඇවිල්ලා විශාල සංඛ්‍යාවක් මියගියා. අපිට මොන තරම් ධනය බලය තනතුරු තිබුණත් අපි සියලු දෙනාම ස්වභාව ධර්මයට යටත් විය යුතුයි.මෙවැනි පින්කම් ඊට විශාල පිටුවහලක් වෙනවා.කොළඹ ගංගාරාම විහාරාධිපති කොළඹ නව තොටමුණේ ප්‍රධාන සංඝ නායක ගලබඩ ඥානිස්සර නා හිමි- ත්‍රස්තවාදී කාලයේ අපේ පන්සලට ඇවිත් ජනාධිපතිතුමා දවසක් කිව්වා .කතරගම කිසි කෙනෙක් නැහැයි කියලා.ඒ කිව්වේ කතරගමට ඒ දිනවල සෙනඟ යනවා අඩුයි පන්සලකට, යාචකයෙකුට දනක් දෙන්නවත් කෙනෙක් නැහැයි කියන එක.අද තත්ත්වය වෙනස්. අද නිදහසේ රටේ ඇවිදින්න පුළුවන්.අද මේ වගේ වැදගත් පින්කම් කරන්න පුළුවන් වෙලා තියෙන්නේ ඒකයි.සෙල්ලකතරගම මහාසේන රජමහා විහාරාධිපති පඩව්කෙම ජිනානන්ද හිමි- 1950 ගණන්වල වතුරුවා රජමහා විහාරයත් මහාසේන රජමහා විහාරයත් තිබුණේ වග වලසුන් ගහන කැලෑවක අලි කොටි වලසුන් නිරන්තරයෙන් මෙම විහාර භූමිවල ගැවසුණා.එකල මෙහි පැමිණි රණකෙලියේ රේවත හිමියනුත් ඕකන්ද යායේ දේවානන්ද හිමියනුත් අනේක විධ දුක් විද මෙම පන්සල් අද තිබෙන තත්ත්වයට ගෙනත් තිබෙනවා.අද වතුරුවා රාජමහා විහාරයේ චෛත්‍යට මුල් ගල් තැබීම ඒ අතින් බලන විට ඉතිහාසයට එක්වන දිනයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n1211022</link>
    <topic>වෘත්තීය ගැටලුවලට විසඳුම් ඉල්ලති</topic>
    <author>එස්. එන්. ගොඩමුන්න – ගම්පොළ සමූහ</author>
    <content>මධ්‍යම පළාත් සෞඛ්‍යය අමාත්‍යාංශයට අයත් සෞඛ්‍ය හා ආයුර්වේද කනිෂ්ඨ කාර්ය මණ්ඩලයේ වෘත්තීය ගැටලුවලට විසඳුම් ඉල්ලා පළාත් රෝහල් සේවකයෝ උද්ඝෝෂණයක නිරත වූහ. 18 වසරකකාලයක සිට ඔවුන්ගේ සමහර වෘත්තීය ගැටලු විසඳා නොමැති බව පවසන ඔවුහු ඉල්ලීම් 7 ක් මුල් කර ගනිමින් මෙසේ උද්ඝෝෂණයේ යෙදී සිටියහ.දින 180 සම්පූර්ණ වූ අනියම් ආදේශක සේවකයන් ස්ථිර කිරීම, ආහාර දීමනාව 1250 සිට 2500 දක්වා වැඩි කිරීම, ආයුර්වේද රෝහල් සඳහා කනිෂ්ඨ සේවක නිල ඇඳුම් දීමනාව ලබා ගැනීම, 18 වසරක සිට ලබා නොදුන් අභ්‍යන්තර උසස්වීම් ලබා ගැනීම, දැනට භාවිතා කරන නිල නාමය වෙනස් කොට එය සෞඛ්‍ය කාර්ය සහයක ලෙස භාවිතා කිරීම, අතිකාල දීමනා ලබා ගැනීම, කනිෂ්ඨ කාර්ය මණ්ඩලයේ තනතුරු සඳහා පිටතින් බඳවා ගැනීම නවතන ලෙස දැනුම් දීම ආදී මේ ඉල්ලීම් සඳහා බලධාරින් වහා මැදිහත්වන ලෙසද උද්ඝෝෂකයෝ ඉල්ලා සිටිති.මෙම ඉල්ලීම ලබාදීමට අපොහොසත් වුවහොත් නොවැම්බර් 8 දින වර්ජනයක් ආරම්භ කරන බව සෞඛ්‍ය සේවා සංගමයේ මධ්‍යම පළාත් කැඳවුම්කරු එම්. ප්‍රියන්ත මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n1211023</link>
    <topic>මහ වැස්සෙන් කඳුකරයේ කෘෂි බිම් රැසකට බරහානි</topic>
    <author>මහනුවර දිසා සමුහ</author>
    <content>මේ දිනවල අඛණ්ඩව ඇද හැළෙන ධාරානිපාත වර්ෂාව නිසා හාරිස්පත්තුව පුජාපිටිය ගලගෙදර හා හතරලියද්ද යන ප්‍රදේශවල කෘෂිකාර්මික භුමි රැසකට බරපතළ අලාභ හානි සිදුව තිබෙන බව ගොවි සංවිධාන පවසයි. ඇළ මාර්ග මෙන්ම ඔය මාර්ග පිටාර ගැලිම නිසා මෙම අවාසනාවන්ත තත්ත්වය උද්ගතව පවතින බව ද එම ගොවි සංවිධාන පෙන්වා දෙයි. මෙම තත්ත්වය උද්ගත වීමට සුළු වාරි මාර්ග ප්‍රතිසංස්කරණය යටතේ සිදු කරන ලද අලුත්වැඩියා කටයුතු ද බලපා තිබෙන බවද පවසන ගොවි ජනතාව මෙම තත්ත්වය නිසාම මෙවර මාස් කන්න වී වගා කටයුතු කෙරෙහි යම් බලපෑමක් සිදු විමට තිබෙන ඉඩ කඩ වැඩි බවද කියා සිටිති.මෙම තත්ත්වය දෙස ප්‍රාදේශිය ගොවි ජන සේවා කාර්යාලවල අවධානය වහා යොමු කිරිම කාලින මෙන්ම ප්‍රමුඛ අවශ්‍යතාවක් වන බවද පවසන ගොවි ජනතාව තමන්ට මාස් කන්න වි වගා කටයුතු කර ගෙන යාමට අවශ්‍ය පරිසරය කඩිනමින් සකස් කර දෙන ලෙසද ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n1211024</link>
    <topic>එජාපය විකුණන්න හැදූ එප්පාවල පොස්පේට් සමාගම දැන් ලාභ ලබනවා</topic>
    <author>තෙන්නකෝන් කුලසේකර</author>
    <content>එප්පාවල පොස්පේට් නිධිය විකුණාගෙන කෑමට ඇතැම් රාජ්‍ය නායකයන් උත්සාහ කළත් මහින්ද රාජපක්ෂ රජය ඉතා කෙටි කාලයක් තුළ එප්පාවල ලංකා පොස්පේට් රාජ්‍ය සමාගම වසරකට රුපියල් බිලියන විස්සක ලාභ ලබන ආයතනයක් බවට පත්කර ඇතැයි උතුරුමැද මහ ඇමැති එස්. එම්. රංජිත් සමරකෝන් මහතා පැවැසීය.මහ ඇමැතිවරයා එම අදහස් පළ කර සිටියේ පසුගිය (30)දා එප්පාවල පොස්පේට් කර්මාන්ත ශාලාව නිරීක්ෂණය කිරීමේ නිල චාරිකාවකට සහභාගි වෙමිනි.එහිදී අමාත්‍යවරයා මෙසේ ද කීය.රාජ්‍ය ආයතන පාඩු ලබන ආයතන බවට පත්කොට පෞද්ගලික අංශයට විකුණා දැමීමේ ප්‍රතිපත්තියත් මහින්ද රාජපක්ෂ රජයට නැත. අපේ සම්පත් උපයෝගී කොටගෙන රට වේගවත් සංවර්ධනයට යොමු කැර දැයේ ආර්ථිකය ශක්තිමත් කර ජනතාවට ඉහළ ජීවන තත්ත්වයක් උදාකිරීම මහින්ද චින්තන ඉදිරි දැක්මේ අරමුණයි.එප්පාවල පොස්පේට් රාජ්‍ය සමාගම ශ්‍රී ලංකාවේ ලාභ ලබන රාජ්‍ය සමාගමක් බවට පත් කිරීමට සභාපතිවරයාත් සේවකයිනුත් දැක්වූ කැපවීම අගය කළ යුතුය. අපේ සම්පත් ජනතාවගේ සම්පත්ය. එප්පාවල පොස්පේට් කාබනික පොහොර නිෂ්පාදන ව්‍යාපෘතිය සඳහා විශාල වශයෙන් මිලදී ගැනීම රජයේ රසායනික පොහොර ගෙන්වීම අවම කළ යුතු බව තම විශ්වාසය බවද අමාත්‍යවරයා පැවසීය. තවත් අවුරුදු සිය ගණනක් දැයේ ආර්ථික සංවර්ධනය උදෙසා ප්‍රයෝජනයන් ගත හැකි එප්පාවල පොස්පේට් නිධිය කිසි දිනෙක විකුණා නොදමන බව මෙහිදී පැවසූ මහ ඇමැතිවරයා ඒ පිළිබඳ කිිසදු බියක් සැකක් ඇති කරගත යුතු නැති බවත්, පොහොර නිෂ්පාදනය ඉහළ නැංවීමට උතුරුමැද පළාත් සභාවෙන් ලබාදිය හැකි සියලුම උදව් උපකාර ලබාදීමට සූදානම් බවද පැවැසීය. පසුගිය මැතිවරණයේ දී විශිෂ්ට ජයග්‍රහණයක් ලැබූ තමා උතුරුමැද පළාත ගොඩනැංවීමේ බාරදූර කාර්ය අකුරටම ඉටුකිරීමට උපරිම ශක්තිය යොදවන බවද අමාත්‍යවරයා එහිදි කීය. ලංකා පොස්පේට් රාජ්‍ය සමාගමේ සභාපති අද්මිරාල් දයා සඳගිරි, සාමාන්‍යාධිකාරී උපුල් කුමාරසේන මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n1211025</link>
    <topic>සාම්ප්‍රදායික පොලිස් සේවයට වඩා ප්‍රජා පොලිස් සේවය වැදගත්</topic>
    <author>දිගාමඩුල්ල සමුහ චන්දන ලියනආරච්ච්</author>
    <content>සාම්ප්‍රදායික පොලිස් සේවයට වඩා ප්‍රජා පොලිස් සේවය වැදගත් බව අම්පාර කොට්ඨාස භාර පොලිස් අධිකාරි අජිත් රෝහණ මහතා ප්‍රකාශ කරයි.ඒ මහතා මෙසේ කියා සිටියේ අම්පාර කොට්ඨාසයේ ක්‍රියාත්මක වන පොලිස් ස්ථාන පහළොවක් ප්‍රජා පොලිස් ඒකක සදහා පාපැදි 45ක් බෙදා දිම වෙනුවෙන් පැවති වැඩසටහනේදිය.මෙම වැඩසටහන සදහා මුල්‍ය දායකත්වය ලබා දි තිබුණේ අසියානු පදනම මගිනි.වැඩිදුරටත් අදහස් දැක් වු ඒ මහතා මෙසේද කීය.සාම්ප්‍රදායික පොලිස් සේවයකින් කරන්නේ හැම අවස්ථාවකදිම උසාවි යන එක. නඩු මෙහෙවන එක. අපරාධ විමර්ශනය කරන එක. සැකකරුවන් අත්අඩංගුවට ගැනීම වැනි රාජකාරි. ප්‍රජා පොලිස් සේවය ඊට වඩා වෙනස්.පොලිසිය තනි වෙන්නේ නැතිව මහජනතාව සමග එකතුවෙලා පොලිස් රාජකාරි කරනවා .මේ ක්‍රමයේ තියෙන වැදගත්කම තමයි අපිට අපරාධ වළක්වා ගන්න පුළුවන් අපරාධයත් සිදු වෙන්න එනවා නම් නවත්වා ගන්න පුළුවන්. හර්තාල් පිකටින් වගේ දෙවල් නවත්වා ගන්න පුළුවන් ජාතින් අතර තිබෙන අසමගි කම් නවත්වා ගන්න පුළුවන් .අම්පාරට මේ ක්‍රමය වැදගත් වෙන්නේ ලංකාවේ අනෙක් දිස්ත්‍රික්කවලට වඩා වෙනස් දිස්ත්‍රික්කයක්. අම්පාර සිංහල දෙමළ මුස්ලිම් ජාතින් තුනම මේ දිස්ත්‍රික්කයේ ජිවත් වෙනවා.මේ රටේ අවුරුදු තිහක කාලයක් යුද්ධයක් තිබුණා. ඒ යුද්ධයෙදි මෙරට ජනතාව ලක්ෂ ගණනක් මිය ගියා අවතැන් වුණා .අපිට ඕනෑ වෙනවා මේ වගේ යුද්ධයක් නැවත ඇති වෙන එක වළක්වා ගන්න. එහි ප්‍රධානම වගකිම තියෙන්නේ මේ රටේ නීතිය ක්‍රියාත්මක කරන ආයතනය වන පොලිසියට.මේ රටේ ජනතාවගේ විශ්වාසය පොලිසිය කෙරෙහි තිබෙනවා. එය නැති වෙන විදියට වැඩ කරන්නේ නැතිව.ජනතාවගේ විශ්වාසය දිනා ගෙන අපක්ෂපාතිව වැඩ කළ යුතු වෙනවා.ජනතාව තමයි අපේ පාරිභෝගිකයා අපි සේවය කරන්නේ ජනතාවට මේ රාජකාරි කරන නිල ඇදුම ඇද ගෙන ජනතාව තලන්න පෙළන්න කටයුතු නොකළ යුතු බව පොලිස් අධිකාරිවරයා පැවසිය.සහකාර පොලිස් අධිකාරි එස්.ඩි.විජේසේකර සහකාර පොලිස් අධිකාරි පවිත්‍ර දයාරත්න අසියානු පදනමේ වැඩසටහන් මෙහෙයුම් නිලධාරි දිපාල් ගමගේ ගැප්සෝ ආයතනයේ අධ්‍යක්ෂ අබ්දුල් ජබාර් මහත්වරුන් ඇතුළු නිලධාරිහු පිරිසක් මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n1211026</link>
    <topic>නාය යාමේ තර්ජන හේතුවෙන් ‘දුන්හිඳ’ බලන්න යන්න එපා!</topic>
    <author>සොරණාතොට සමූහ - සී.ගමගේ</author>
    <content>බදුල්ල දුන්හිඳ දියඇල්ල නැරඹීම සංචාරකයින්ට තාවකාලිකව අත්හිටුවා - දුන්හිඳ දියඇල්ලට යන මාර්ගය නැවත දැනුම් දෙනතුරු වසා දැමූ බව ආපදා කළමනාකරණ මධ්‍යස්ථානයේ බදුල්ල දිස්ත්‍රික් කාර්යාලය සඳහන් කළේ ය.බදුල්ල ප්‍රදේශයට පවතින වර්ෂාවත් සමඟ දුන්හිඳ දිය ඇල්ලට ළඟා වීමට ඇති මාර්ගයට වන රක්ෂිතයේ ඉහළ පිහිටි ගල් පර්වත කඩා වැටීමේ මෙන්ම දුන්හිඳට යන මාර්ගය නායයාමේ අවදානම නිසාවෙන් මෙසේ පෙරේදා (31) පස්වරුවේ සිට මෙලෙස දුන්හිඳට යන මාර්ගය වසා දැමීමට තීරණය කළ බව ආපදා කළමනාකරණ මධ්‍යස්ථානයේ බදුල්ල සහකාර අධ්‍යක්ෂ ඊ.එම්.එල්.උදයකුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n1211027</link>
    <topic>නියඟය සෝදා හැර වැටිණි වරුසා විපත් කර</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ගෝමරන්කඩවල, බෙල්ලික්කඩවල වැව් බැම්ම පෙරේදා (31) හදිසියේ කැඩීගිය බව එහි ප්‍රාදේශීය ලේකම් රුවන් ජයසුන්දර මහතා කීය.මේ හේතුවෙන් බිම් සකසා තිබූ කුඹුරු අක්කර 180ක් ජලයෙන් යටවී ඇති බව කී ප්‍රාදේශීය ලේකම්වරයා නැවත පදිංචියට පැමිණි මේ ගම්මානයේ පවුල් 45කට පමණ සිය වෘත්තීය කර ගැනීමට මේ වැව කඩිනමින් සකස් කර දිය යුතු බව කීය. කැලයේ සිටින වන අලි මේ වැව හරහා පීනාගොස් විත් මේ වැව් බැම්මෙන් එගොඩ වීම නිසා බැම්මට සිදුවන හානිය හේතුවෙන් මේ බැම්ම කැඩී ගොස් ඇති බවට සැක කරන බව ප්‍රාදේශීය ලේකම්වරයා පෙන්වා දුන්නේය.වර්ෂාවත් සමඟ වන අලි මාර්ග අසලට පැමිණෙන අයුරු මේ දිනවල ත්‍රිකුණාමලය මොරවැව ප්‍රදේශයේ දක්නට ලැබේ.මොරවැව, නෙළුඔයට යන මාර්ගයේ මේ තත්ත්වය බහුල වශයෙන් දැකිය හැකි අතර වන අලි රංචු පිටින් නෙළුඔයට පිවිසෙන මාර්ගය දෙපස දැකිය හැකි බව එම ප්‍රදේශයට ගොස් පැමිණි ත්‍රිකුණාමලය කලාප වාරිමාර්ග අධ්‍යක්ෂ එම්. එම්. ජුනයිඩ් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n1211028</link>
    <topic>පාරෙන් ඉවතට ගිය ලංගම බස් රථය ප්‍රපාතය පෙනි පෙනී නතර වෙයි</topic>
    <author>විජයානී එදිරිසිංහ හා හල්දුම්මුල්ල සමුහ</author>
    <content>බදුල්ල සිට කොළඹ බලා ධාවනය වෙමින් තිබූ ශ්‍රී ලංගම බස් රථයක් ඊයේ (01) අලුයම බෙරගල ප්‍රදේශයේදී පාරෙන් ඉවතට පැන ඇතත් අඩි 300ක් පමණ ප්‍රපාතයට නොවැටී යාන්තමින් බේරී තිබේ.ඊයේ පාන්දර 4.00ට පමණ එම සිද්ධිය වී ඇත. මාර්ගය මීදුමෙන් වැසී තිබූ නිසා මේ අනතුර සිදුවී තිබේ.ඒ අවස්ථාවේ බස් රථයේ 40ක පමණ පිරිසක් සිටි බව කියයි.සිද්ධිය වී සුළු මොහොතකින් බස් රථයේ සිටි පිරිස ආරක්ෂිතව බස් රථයෙන් ඉවතට ගෙන ඇත්තේ එම රථයේම ගමන් ගත් පිරිස විසින්ම බව කියයි.ඒ අවස්ථාවේ හපුතලේ ඩිපෝවට දන්වා බස් රථයක් ගෙන මගීන්ට ප්‍රවාහන පහසුකම් සළසා දීමට ද පියවර ගනු ඇති බව හපුතලේ පොලිසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n1211029</link>
    <topic>කන්ද උඩරටජන ජීවිතය අඩාලයි</topic>
    <author>මහනුවර සංචාරක ගාමිණී සමරනායක</author>
    <content>මේ දිනවල කන්ද උඩරට මුළුමහත් ප්‍රදේශවලට පවත්නා ධාරානිපාත වර්ෂාව හා සුළං හේතුවෙන් ප්‍රදේශ රැසකම ජන ජීවිතයට විවිධ බලපෑම් එල්ල වී තිබේ. එදිනෙදා සුළු රැකියා කරන්නන්ට සිය රැකියා කරගෙන යාමට බාධා පැමිණ තිබේ.මඩවල, පොල්ගොල්ල, පන්විල, අකුරණ, උකුවෙල, අධිකාරිගම, පදියපැලැල්ල, හඟුරන්කෙත, මන්දාරම්නුවර, එලමලේ, මතුරට, මහියංගණ, දුම්බර මාර්ගවලට පස් කඳු කඩාවැටීමෙන්, ගල් පෙරළීමෙන් හා ගස් කඩා වැටීමෙන් ගමනා ගමනයට බාධා පැමිණ ඇතැයි කියති.මඩවල – වත්තේගම මාර්ගයේ යටිරාවන ප්‍රදේශයේ කානු පද්ධතිය මතට පස් කඳු කඩා වැටීම නිසා මාර්ගය හරහා ජලය ගලා යාම නිසා ගමනාගමනයට බාධා වී ඇත.විටින්විට විදුලිය විසන්ධි වීමත්, ජන ජීවිතයට බාධාවක් වී ඇත. පානීය නළ ජලයට ද මඩ මුසු වී තිබීම නිසා උණුකොට නිවාගත් වතුර පානයට යොදා ගන්නා ලෙස සෞඛ්‍ය බලධාරීහු නිවේදනය කර සිටිති. මහවැලි, කොත්මලේ, වික්ටෝරියා, රන්දෙණිගල, මහවැලි ජලාශවල ජල මට්ටම මේ දිනවල ඉහළ යමින් පවතින හෙයින්, දිය නෑම සඳහා එම ජලාශ යොදා නොගන්නා ලෙස මහවැලි අධිකාරිය පවසයි.උඩරට දුම්රිය මාර්ගයේ බලන, ඉහළකෝට්ටේ හා කඩිගමුව ස්ථාන කිහිපයක මාර්ගයට පස් කඳු කඩා වැටී ඇත. ඒවා ඉවත් කිරීමේ කටයුතු සිදුවෙමින් පවතී.අයහපත් කාලගුණය නිසා උඩරට එළවළු වගාවන් ද ජලයෙන් යට වී තිබේ. මේ නිසා එළවළු මිල ගණන් ද ශීඝ්‍රයෙන් ඉහළ ගොස් ඇත.සවස් කාලයේ සිට අලුයම් කාලය දක්වා පවත්නා දැඩි මීදුම හේතුවෙන් ගමනාගමනයට බාධා පැමිණ ඇති අතර වාහන ගමනාගමනයේදී සුපරීක්‍ෂාකාරී වන ලෙසත්, රථවාහන පොලිසිය අවවාද කර සිටී.අයහපත් කාලගුණික තත්ත්වය මත ගම්බද පාසල්වල සිසුන්ගේ පැමිණීමේ අඩුවක් දක්නට ඇති බවත් විදුහල්පතිවරු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=n12110210</link>
    <topic>රඹෑව වැව් 54ක් වාන් දැමීමට ආසන්නයි</topic>
    <author>චිත්‍රාරත්න කළුආරච්චි – හිදෝගම සමූහ</author>
    <content>රඹෑව ප්‍රාදේශීය ලේකම් කොටසේ වැව් 54ක් වාන්දැමීම ඇරැඹී ඇත. ඕනෑම හදිසි අවස්ථාවකට මුහුණදීමට අවශ්‍ය කටයුතු සූදානම් කර තිබෙන බව රඹෑව ප්‍රාදේශීය සංවර්ධන කමිටු සභාපති හා පාර්ලිමේන්තු මන්ත්‍රී ශෙහාන් සේමසිංහ මහතා පැවැසීය.ඊයේ (11) දහවල් රඹෑව ප්‍රාදේශීය ලේකම් කාර්යාලයේදී පැවැති ප්‍රාදේශීය සංවර්ධන කමිටු රැස්වීමේ මුලසුන හොබවමින් ඒ බැව් මන්ත්‍රීවරයා සඳහන් කළේය.එහිදී වැඩිදුරටත් ඒ මහතා කියා සිටියේ ජනාධිපති මහින්ද රාජපක්ෂ මහතාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ මූල්‍ය දායකත්වය මත රඹෑව ප්‍රාදේශීය ලේකම් කොටසේ වැව් 34ක රොන් මඩ ඉවත් කර තිබෙනවා.වැව් සියල්ලම මේ දිනවල රජරටට ඇද හැලෙන තද වර්ෂාව නිසා පිරී පවතිනවා. හදිසි අවස්ථාවකට මුහුණදීමට සියලුම නිලධාරින් පැය 24 පුරාම සූදානමින් සිටිනවා. අවශ්‍ය කටයුතු කිරීමට ආපදා සංවර්ධන කමිටු රැස්වීම අවශ්‍ය විධිවිධාන යොදා තිබෙනවා.මේ ප්‍රාදේශීය සංවර්ධන කමිටු රැස්වීමට වනජීවි, කෘෂිකර්ම, සෞඛ්‍ය, විදුලිබල, අධ්‍යාපන, ආයුර්වේද ප්‍රජා සෞඛ්‍ය අංශ නියෝජනය කරමින් කිසිවකු සහභාගි වී නොතිබිණි.මේ අවස්ථාවට උතුරුමැද පළාත් සෞඛ්‍ය ඇමැති එච්. බී. සේමසිංහ, පළාත් සමුපකාර ඇමැති කේ. එච්. නන්දසේන, රඹෑව ප්‍රාදේශීය සභා සභාපති ප්‍රසන්න තෙන්නකෝන්, පළාත් සභා මන්ත්‍රිනී කල්‍යාණි කරල්ලියද්ද, රඹෑව ප්‍රාදේශීය මන්ත්‍රී එස්. නයිබු, රඹෑව ප්‍රාදේශීය ලේකම් ඊ. ආර්. තිලකරත්න මහත්ම මහත්මීහු සහ රාජ්‍ය නිලධාරිහූ සහභාගි වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r1211021</link>
    <topic>හතරලියැද්දේ නිලධාරීහු හතරමායිම බලන්නවත් නොඑති</topic>
    <author/>
    <content>සිවුරුපිටිය ප්‍රාථමික විදුහල වැසීගොස් දැනට වසර විසිපහක් ගතව ඇතත් එම විදුහලට අයත් රුපියල් ලක්ෂ ගණනක් වටිනා ගොඩනැඟිලි කිසිදු පලදායී කටයුත්තකට යොදා නොගෙන නිකරුණේ දිරාපත්වීමට හැර දමා තිබේ.කටුගස්තොට අධ්‍යාපන කලාපයට අයත් හතරලියද්ද අධ්‍යාපන කොට්ඨාසයෙන් පාලනය වූ මේ විදුහල ශිෂ්‍යයන් නොමැති නිසාම මීට වසර විසි පහකට පෙර දී වැසී ගොස් තිබේ.දැනට මේ විදුහලට අයත් ගොඩනැඟිලි හා අක්කරයක් තරම් විශාල වූ භූමිය හතරලියද්ද ප්‍රාදේශීය ලේකම් කාර්යාලයට පවරා දී ඇත.නමුත් කිසිදු යහපත් කටයුත්තක් සඳහා මෙම ගොඩනැඟිලි හා භූමිය භාවිතයට නොගැනීම අපරාධයක් යැයි ගම්වාසීහු කියති.1961 වසරේ එරබදු ලියද්දේ ස්වර්ණජෝති නාහිමියන්ගේ පෞද්ගලික ධන පරිත්‍යාගයෙන් මේ පාසලේ ප්‍රධාන ගොඩනැඟිල්ල ඉදිකර රජයට පවරාදී තිබේ.ඉඩමද රජයට පරිත්‍යාග කර ඇත්තේ ස්වර්ණජෝති නාහිමියන් විසිනි. එරබදුලියද්ද මුරුද්දෙනිය පල්ලේකොටුව යන ගම්මානවල සිසු දරුවන්ට අකුරු කර වූ මෙම පුණ්‍ය භූමිය මෙසේ කැලෑ වැදීමට හැර දමා තිබීම ගැන ප්‍රදේශවාසීහු දුක්වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r1211022</link>
    <topic>අවවාදයයි!</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>මහනුවර - යාපනය ඒ 9 මාර්ගයේදී හමුවන කටුගස්තොට නගරයට යන එන දහස් ගාණක් ජනතාව සඳහා කිසිම තැනක ප්‍රසිද්ධ වැසිකිළියක් හෝ බස් නැවතුමක් නැත.කලකට ඉහත කටුගස්තොට නගරයේ රණවන පාර අද්දර ප්‍රසිද්ධ වැසිකිළියක් පිහිටා තිබුණත් මේ වන විට එම ස්ථානය වසා වෙනත් ව්‍යාපාරික ගොඩනැඟිලි ඉදිවී ඇත.මේ අතර කටුගස්තොට ප්‍රධාන බස් නැවතුම තිබූ බිම කලකට ඉහත රණවිරු සැමරුම් ශාලාවක් ඉදි කිරීම සඳහා යොදා ගැනුණ අතර අද වන විට මහනුවර සිට යාපනය අනුරාධපුරය බලා දිවෙන බස් මගීන් නැංවීම සහ බැස්සවීම සඳහා නවත්වන්නේ තැනින් තැනය.මේ අඩුපාඩු නිසා කටුගස්තොට නගරයට එන ජනතාව විවිධ පීඩනවලට ලක් වෙතත් ඒ සම්බන්ධව කිසිදු වගකිව යුත්තෙක් පිළිතුරු නොදෙන හෙයින් බලධාරීන්ගේ අවධානය මේ වෙත යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r1211023</link>
    <topic>මෙරට මුලින්ම ඉදිකළ සඳගිරි ස්ථූපයට සඳකැන් වැටෙයි</topic>
    <author/>
    <content>ඉතා දිගු කලක් තිස්සේ ගරාවැටී තිබූ තිස්සමහාරාම චෛතයට නුදුරින් පිහිටි සඳගිරි ස්ථූපය නැවත ගොඩනැඟීමේ කටයුතු මේ වනවිට නිමවෙමින් පවතී. ලංකාවේ මුලින්ම ඉදිකොට ඇති ස්ථූපය මෙයයි. සඳගිරි ස්ථූපය නැවත ස්ථාපිත කිරීමේ කටයුතු මහින්ද රාජපක්ෂ ජනාධිපතිතුමාගේ අතින් ආරම්භ කෙරිණ.තිස්සමහරාම රජමහා විහාරය සඳගිරිසෑය උභය මහා විහාරාධිපති මාතර කන්දබඩපත්තුව ඇතුළු හම්බන්තොට දිසාවේ පධාන සංඝනායක ආචාර්ය දේවාලේගම ධම්මසේන නාහිමියන්ගේ අනුශාසනා යටතේ පුරාවිදා දෙපාර්තමේන්තුව සඳගිරි ස්ථූපය නැවත ගොඩනැඟීම ඉතා සාර්ථකව සිදුකොට ඇත.මේ ස්ථූපය කපරාරු කොට සුදු වර්ණ ගැන්වීමක් හෝ කොත් පැළඳවීමක් ද සිදු නොකරයි. ‍පෞරාණිකත්වය ඒ අයුරෙන්ම ආරක්‍ෂා කෙරෙමින් ස්ථූපය මතු පරපුරට දායාද කිරීම සිදුකෙරේ.සඳගිරි ස්ථූපය ආ‍තව සංඝාවාසයක් ද ඇතුළුව දානශාලාවක් තිස්සමහාරාම ව්‍යාපාරික ආර්. කේ. කුලතිස්ස මහතාගේ පෞද්ගලික ධන පරිතාගයෙන් ඉදිකරවා විවෘත කොට ඇත.ස්ථූපය වැඳපුදා ගැනීමට ආගමික වතාවත්වල නියැළීමට විශාල වශයෙන් පිරිස් දිනපතා එහි පැමිණෙති. ස්ථූපය ආ‍ත බෝධීන් වහන්සේද අලංකාර කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r1211024</link>
    <topic>සුරැකිය යුතුය කැස්බෑ සම්පත</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>මුහුදු කැස්බෑවා රැකගැනීමට විධිමත් වැඩපිළිිවෙළක් අදාළ අංශ මගින් දියත් නොකළහොත් මේ සම්පත දකුණු පළාතෙන් තරමක් දුරට හෝ වඳවීමේ තර්ජනයට ලක්විය හැකි බව පරිසරවේදීහු පවසති.දකුණු මුහුදු තීරයේ පිහිටි තංගල්ල ප්‍රාදේශීය ලේකම් කොට්ඨාසයේ රැකව වෙරළ තීරය කැස්බෑවුන් බිත්තර දමන ප්‍රසිද්ධ ස්ථානයකි. නමුත් අද එතැන අනාරක්‍ෂිත ස්ථානයක් බවට පත්ව ඇත. ඒ අනිසි මිනිස් ක්‍රියාකාරකම් හේතුවෙනි.වෙරළ තීරයේ කැස්බෑ බිත්තර එකතු කොට අලෙවි කිරීම, කැස්බෑවුන් මරා මස් අලෙවි කිරීම, වෙරළ තීරය ආසන්නයේ පිහිටි තරු හෝටල්වලින් නික්මෙන දැඩි විදුලි ආලෝකය යනාදිය කැස්බෑවුන්ගේ පැවැත්මට තර්ජනයක් වී ඇතැයි පරිසරවේදීහු පවසති.1996 වසරේ සැප්තැම්බර් මාසයේදී රැකව වෙරළ තීරයේ ප්‍රථම වරට ස්ථාපිත කරන ලද කැස්බෑ සංරක්‍ෂණ ව්‍යාපෘතිය කැස්බෑවුන්ගේ පැවැත්මට පිහිටක් වී ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r1211025</link>
    <topic>අතුරේගෙදර පැල්වාඩියට කවදා පායයිද සුරියා</topic>
    <author/>
    <content>ගාල්ල මාතර දිස්ත්‍රික් දෙකට හා දෙණියාය හිනිදුම මැතිවරණ කොට්ඨාස දෙකට මායිම්ව පිහිටි අතුරේගෙදර පැල්වාඩිය ගම්මානය බලධාරීන්ගේ අවධානයෙන් ගිලිහී ගිය අති දුෂ්කර හුදෙකලා ගම්මානයකි. මේ ගමේ වැසියන්ට සැතපුම් 80ක් මග ගෙවා ග්‍රාම නිලධාරි කාර්යාලයට පවුල් සෞඛ්‍ය සේවිකාවගේ කාර්යාලයට යාමට සිදුවී ඇත.ලෝක උරුමයක් වන සිංහරාජයේ පෝෂිත වනාන්තරයක් වන දෙල්ලව රක්ෂිත වන පියසට මැදිව මේ ගම්මානය පිහිටා ඇත. ස්වාභාවික භූ විෂමතාවය අනුව දිස්ත්‍රික් හා ප්‍රාදේශීය ලේකම් කොට්ඨාස සීීමා තීරණය කිරීම නිසා අතුරේගෙදර ගම්වැසියන්ට පරිපාලන කටයුතු ඉටුකර ගැනීම සඳහා සැතපුම් 80ක මග ගෙවා නෙළුව නගරයට යාමට සිදුවී ඇත.මේ ගම්මානයේ පවුල් 63ක් වෙසෙති. මෙය අංක 238 මිල්ලව ග්‍රාම නිලධාරි වසමට අයත් වේ. ග්‍රාම නිලධාරි කාර්යාලයත් සෞඛ්‍ය මධ්‍යස්ථානයත් පිහිටා ඇත්තේ මිල්ලවය. පොලිසිය හා ප්‍රාදේශීය ලේකම් කාර්යාලය නෙළුව නගරයේය.මේ රජයේ ආයතනවලටත් අතුරේගෙදර ගම්මානයටත් අතරේ පිහිටා ඇත්තේ දෙල්ලව රක්ෂිත වනාන්තරයයි. මේ නිසා ගමට ප්‍රවේශ මාර්ගයක් සැකසීම අපහසු වී ඇත. වර්ෂ 1997 දී රක්ෂිත කැලෑව හරහා නෙළුව නගරයට මාර්ගයක් සැකසීමට පියවර ගෙන තිබිණි. එහෙත් වන සංරක්‍ෂණ දෙපාර්තමේන්තුව විරුද්ධ වීම නිසා එය නතර කරන්නට සිදුවී ඇත. මේ නිසා ග්‍රාම නිලධාරි මහතා හෝ පවුල් සෞඛ්‍ය සේවිකාව හමුවීමට සැතපුම් 80ක් මග ගෙවා පල්ලේගම දෙණියාය මොරවක නගර හරහා මිල්ලව යාමට සිදුවී ඇත. මේ ගමන සඳහා ත්‍රීරෝද රථයකට රු. 1600ක මුදලක් ගෙවීමට සිදුවේ.මේ ගම්මානයේ දරුවෝ අධ්‍යාපනය ලබන්නේ පල්්ලේගම මහ විදුහලේය. එම දරුවෝ දිනපතා සැතපුම් හයක් මග ගෙවා පා ගමනින් පාසලට යති. හිනිදුම පාර්ලිමේන්තු මන්ත්‍රී පියසේන ගමගේ ඇමැතිවරයා මේ ගම්මානයට විදුලිය ලබා දී දෙණියාය දෙසින් එන මාර්ගයේ මීටර් 400ක් කොන්ක්‍රීට් කර දුන් බවත් පරම්පරා පහක කාලය ඇතුළත මේ ගමට කළ සංවර්ධනය එපමණක් බවත් ගම්වැසියෝ කීහ.ආර්. ජී. තිළිණි ජීවන්ති - ක්ලිනික් එක හැම මාසයකට මුුල් සතියේ හා තුන්වෙනි සතියේ සිකුරාදා පවත්වනවා. මිල්ලවට යන්න ඕන. වනාන්තරය මැදින් පුංචි අඩි පාරක් තිබෙනවා. හරිම දුෂ්කරයි. ගැබිනි මවුවරුන්ට කුඩා දරුවන් සමඟ එහි යෑම හරි අසීරුයි.ජී. ජී. කරෝලිස් මහතා - මේක පැරැණි ගමක්. පැණි හකුරු කර්මාන්තයෙන් එදා ජීවත් වුණා. කැලේ පැලේ හා වාඩි හදාගෙන පැණි හකුරු හැදුව. ඒ නිසා පැල්වාඩිය කියලත් කියනව.කිසි දියුණුවක් නැති අතීතයෙන් බැහැරට නොගිය ගමක්. අපේ දෛනික රාජකාරි කටයුතු සඳහා මිල්ලවට පහසුවෙන් ළඟා විය හැකි මාවතක් සකස් කර දෙන ලෙස බලධාරින්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r1211026</link>
    <topic>වසර 50කට පසු ‘චන්ද්‍රිකා’ හැඩ වැඩ වෙයි ගොවීහු ප්‍රීති ප්‍රමෝදයට පත්වෙති</topic>
    <author/>
    <content>ශ්‍රී ලංකා මහවැලි සංවර්ධන අධිකාරියේ වලව විශේෂ බල ප්‍රදේශයේ චන්ද්‍රිකාවැව ප්‍රතිසංස්කරණය කිරීමේ කටයුතු මේවනවිට ඉතා සාර්ථක අන්දමින් සිදුකරගෙන යයි. වැවේ ප්‍රධාන වේල්ලේ සිට වැවට සම්බන්ධ සෑම අංශයක්ම ප්‍රතිසංස්කරණය කිරීම සිදුකෙරේ.මේ ප්‍රතිසංස්කරණ කටයුතු සිදු කරන්නේ වැව ඉදිකොට වසර 50ක් ගතවීමෙන් පසුවයි. වැව ප්‍රතිසංස්කරණය කිරීම පිළිබඳව ගොවීහු ප්‍රසාදය පළ කෙරෙති.මහවැලි, වලව ප්‍රදේශයේ පිහිටි ප්‍රධාන වැවක් වන චන්ද්‍රිකා වැව ජලයෙන් අඟුණකොළපෑලැස්ස දක්වා ගොඩ, මඩ ඉඩම්වල වගාවන්ට ජලය ලබාදීම සිදුකෙරේ.වැවේ ප්‍රතිසංස්කරණ කටයුතු වසර අවසාන වනවිට නිමකිරීමට වාරිමාර්ග දෙපාර්තමේන්තුව බලාපොරොත්තුවෙයි. ඇඹිලිපිටිය නගරය සහ ඒ ආශ්‍රීත ප්‍රදේශවලට පානීය ජලය ලබාදීම සිදුකරන්නේ ද චන්ද්‍රිකා වැවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r1211027</link>
    <topic>පොහොර ප්‍රවාහනයේදී අක්‍රමිකතා සිදුවෙතැයි අනුරපුර දිසාවේ ඇතැම් නිලධාරීන්ට චෝදනා</topic>
    <author>එප්පාවල සමූහ</author>
    <content>ක්ෂේත්‍රවලට පොහොර ප්‍රවාහනය කිරීමේදී ගොවි සංවිධානවල නිලධාරීන් හා විෂයානුබද්ධ නිලධාරීන් විවිධ අක්‍රමිකතා සිදුකරන බවට පැමිණිලි ලැබී ඇති බව අනුරාධපුුර ගොවිජන සංවර්ධන නියෝජ්‍ය කොමසාරිස් කෘෂිකාර්මික කමිටු රැස්වීමේදී අනාවරණය කෙළේය. මෙහිදී කරුණු පැහැදිලි කළ දිසාපති මහින්ද සෙනෙවිරත්න මහතා රජයේ පොහොර සහනාධාරය සෑම ගොවියකුටම එක සමාන මිලකට එක් ක්‍රමවේදයකට ලැබිය යුතු යැයිද රජය ලබා දී ඇති සහනය ඍජුවම ගොවීන්ට ලැබිය යුතුව ඇතැයි ද මේ නිසා සෑම ගොවි සංවිධානයක් මගින්ම එක් මිල ක්‍රමයක් යටතේ ගොවීන් අතට පොහොර ලබාදිය යුතුව ඇතැයිද පැවසීය.පොහොර මිටිය ප්‍රවාහනය කිරීමේ ගාස්තුවද රුපියල් 350ට අන්තර්ගතව ඇති හෙයින් සෑම ගොවියකුටම එක හා සමාන මිලකට පොහොර ලබාගත හැකි ක්‍රමවේදයක් ක්‍රියාත්මක කළ යුතු බවද දිසාපතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r1211028</link>
    <topic>නටපු තොවිලෙකුත් නෑ බෙරේ පළුවකුත් නෑ</topic>
    <author>පන්විල සමූහ - ටී. ජයවර්ධන</author>
    <content>පන්විල ප්‍රාදේශීය ලේකම් කොට්ඨාසයේ මෙතෙක් විදුලිය නොමැති ගම්මානවලට විදුලි බලය ලබා දීම සඳහා ඉරාන රජයේ ආධාර යටතේ රුපියල් මිලියන 48ක් වෙන්කර දී තිබේ. මේ යටතේ විදුලිය යෝජනාක්‍රම 57ක් මගින් පවුල් 576 කට විදුලිය ලබා දීමට කටයුතු යොදා ඇත.මෙම විදුලිය සැපයුම් ක්‍රියාත්මක කළ පසු පන්විල කොට්ඨාසයේ විදුලි බල අවශ්‍යතා සියයට සියයකින් සම්පූර්ණ වන බව පන්විල ප්‍රාදේශීය සභාවේ සභාපති වී. ඇස්. ආර්යනායගම් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r1211029</link>
    <topic>යොවුන් නිවාස වැඩපිළිවෙළ යටතේ අඹගමුවේ තරුණයකුට නව නිවෙසක්</topic>
    <author>ගිනිගත්හේන විශේෂජී. ඒ. ගුණසේන</author>
    <content>ජාතික තරුණ සේවා සභාව මඟින් ක්‍රියාත්මක කර තිබෙන යොවුන් නිවාස වැඩපිළිවෙළ යටතේ ගිනිගත්හේනේ අඹගමුව ගම්මානයේ පදිංචි තරුණයකු වෙනුවෙන් නව නිවෙසක් ඉදිවෙමින් පවතී.එම යොවුන් නිවාස වැඩපිළිවෙළ යටතේ නුවරඑළිය දිස්ත්‍රික්කයට අයත් අඹගමුව, කොත්මලේ, හඟුරන්කෙත, වලපනේ හා නුවරඑළිය යන ප්‍රාදේශීය ලේකම් කොට්ඨාස පහේ නිවාස පහක් ඉදිකෙරෙන අතර අඹගමුව ප්‍රාදේශීය ලේකම් කොට්ඨාසය සඳහා එම නිවාසය ඉදි කෙරෙන්නේ අඹගමුවගම ගම්මානයේ පදිංචි එච්. එම්. නන්දන පුෂ්පකුමාර තරුණ මහතා වෙනුවෙනි.33 හැවිරිදි පුෂ්පකුමාර මහතා අඹගමුව කෝරළයේ ජාතික තරුණ සේවා සභාවට සම්බන්ධ යොවුන් බල මණ්ඩලයේ උප සභාපතිවරයා වශයෙන් ද අඹගමුවගම යෞවන සමාජයේ සභාපතිවරයා වශයෙන්ද කටයුතු කරයි.එම නිවාසලාභියා ලෙස පුෂ්පකුමාර මහතා තෝරාගෙන ඇත්තේ එම ප්‍රදේශයේ යෞවන කටයුතු කෙරෙහි ඔහු දක්වන කැපවීම පිළිබඳව සැළකිල්ලට ගැනීමෙන් අනතුරුව බව අඹගමුව කෝරළයේ තරුණ සේවා නිලධාරි ගාමිණී කුමාරතිලක මහතා සඳහන් කළේය.ජාතික තරුණ සේවා සභාව මගින් එම නිවස ඉදිකර ගැනීම සඳහා රුපියල් 125,000ක පමණ මුල්‍යාධාරයක් ලබා දෙන අතර එම නිවාසලාභියා තම ශ්‍රම දායකත්වයෙන් නිවස ඉදිකරගත යුතු අතර එම නිවසේ නිමි වටිනාකම රුපියල් 450,000ක් පමණ වන බවද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=r12110210</link>
    <topic>දිවි නැගුමෙන් දිවි සරු කර ගනී</topic>
    <author>අක්මීමන විශේෂ - සුනිල් ගමගේ</author>
    <content>දිවි නැඟුම වැඩසටහන මඟින් තම ජීවිතය සරුකර ගන්නට සමත් වූ තවත් උත්සාහවන්ත පුද්ගලයෙක් අක්මීමන ප්‍රාදේශීය ලේකම් කොට්ඨාසයේ බදුන්ගොඩ ග්‍රාම නිලධාරී කොට්ඨාසයේ දී හමු විය.ඔහු නමින් කේ. ටී. නන්දදාස මහතා ය. වලහන්දූව, මැලිබන් මාවත පදිංචි නන්දදාස ගොවි මහතාට ස්ථිර ආදායම් මාර්ගයක් නොවීය.එදිනෙදා යම් මුදලක් උපයා ගනිමින් තම දරු පවුල නඩත්තු කරන්නට උත්සාහ ගත් අයකු වූ අතර කෘෂි කර්මාන්තයට දැඩි ඇල්මක් දැක්වීය.රටේ ජනතාවගේ දිවි මඟ සරු කරන්නට දීපව්‍යාප්ත වැඩ සටහනක් ලෙසින් දිවි නැම ව්‍යාපෘතිය ක්‍රියාත්මක කරන්නට රජය සැලැස්මක් ක්‍රියාත්මක කළේය. ඒ ආරංචිය නන්දදාස වැනි අයට මහත් සහනයක් විය.ග්‍රාම නිලධාරී මාර්ගයෙන් නන්දදාස මහතා දිවි නැම ව්‍යාපෘතියට ඇතුළත් විය. එහිදී දිවි නැම පළමු වටයේ එයට ඇතුළත් වූ අය වෙත ලබාදෙන සියලු ප්‍රතිලාභ නන්දදාස මහතාට ද ලබා දුන් අතර ඉන් ඉතා හොඳ ප්‍රතිඵල ලබන්නට ඔහුට හැකි විය. ඉන් තරමක් හෝ ආර්ථිකය ශක්තිමත් කර ගන්නට නන්දදාස මහතා උනන්දු විය.දිවි නැම දෙවැනි වටයට ද නන්දදාස මහතාගේ නම ඇතුළත් කෙරිණි. දැන් නන්දදාස ගොවි මහතාට දැඩි ආත්ම ශක්තියක් ලැබිණි. දිවි නැම දෙවැනි වටයෙන් ලැබූ දේ උපරිමයෙන් ප්‍රයෝජනයට ගන්නවා යන එකම අධිෂ්ඨානයෙන් උපරිම කැපවීමෙන් තම පර්චස් 15 ක් පමණ වූ ගෙවත්තේ හා අක්කර භාගයක් පමණ (කොරටුව) එළවළු වගාව ඉතා සාර්ථක ලෙස ආරම්භ කළේය. මහන්සිය නොබලා වැඩ කළ නන්දදාස ගොවි මහතා ටික දිනකින් ඉතා සරුසාර ලෙස වැවුණු වගා බිමක සිරිය විඳීන්නට හැකි විය.දැන් ඔහු සාර්ථක ගොවි මහතෙකි. තම වගාවෙන් නෙළා ගන්නා එළවළු විකුණා උපරිම ලෙස මුදල් උපයා ගන්නේය. එහෙත් ඔහු වෙළඳ පොළ සොයමින් ගියේ ද නැත. තම වගාවෙන් නෙළා ගන්නා නැවුම් එළවළු තමා විසින්ම අලෙවි කිරීමට ද පියවර ගත්තේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=s1211021</link>
    <topic>චින්තනගේ තහනම් උ‍ත්තේජක දඬුවම වසර දෙකකින් අඩු කරයි</topic>
    <author>ප්‍රින්ස් ගුණසේකර</author>
    <content>වසර 2006දී සිඩ්නි පොදු රාජ්‍ය මණ්ඩලීය ක්‍රීඩා උලෙළේදී ශ්‍රී ලංකා නාමය රනින් බැබළවු චින්තන ගීතාල් විදානගේට පනවා තිබු තහනම් උත්තේජක භාවිතයට එරෙහි තරග තහනම වසර දෙකකින් අඩු කිරීමට ජගත් බර ඉසිලීමේ සම්මේලනය පියවර ගෙන ඇත.පසුගිය වසරේ චීනයේ පැවැති ආසියානු බර ඉසිලීමේ ශූරතාවලියේදී සිදු කළ තහනම් උත්තේජක පරික්ෂණයකදී චින්තන ගීතාල් වැරදිකරු බවට පත්විය. ඒ අනුව පසුගිය වසරේ ජුලි 15දා සිට වසර 4ක කාලයක් ඔහුට දෙස් විදෙස් තරග තහනමක් පැනවිය.ලෝක බර ඉසිලීමේ සම්මේලනය ශ්‍රී ලංකාවට දැනුම්දී ඇත්තේ 2013 මැයි 13දාට පසුව චින්තන ගීතාල් විදානගේට පනවා ඇති තහනම ඉවත් වන බවයි. ඒ අනුව ලබන වසරේ නවදිල්ලි නුවර පැවැත්වෙන දකුණු ආසියානු ක්‍රීඩා උලෙළට කිලෝග්‍රෑම් 69 බර පන්තිය යටතේ ඔහුට ශ්‍රී ලංකාව නියෝජනය කිරී‍‍මේ වාසනාව හිමිවේ.මෙතෙක් පිට පිටම දකුණු ආසියානු ක්‍රීඩා උලෙළේ බර ඉසිලීමේ රන් පදක්කම් දිනා වාර්තා පොතට එක්ව සිටින චින්තන විදානගේ මීළග දකුණු ආසියානු ක්‍රීඩා උලෙළේදී නියත වශයෙන්ම තවත් රන් පදක්කමක් දිනාගනු ඇතැයි ශ්‍රී ලංකා බර ඉසිලීමේ සංගමයේ නියෝජ්‍ය ලේකම් කේ.ඒ.කුමාරදාස මහතා 'දිනමිණ'ට පැවැසීය.වසර 2006දී හා 2010දී පැවැති දකුණු ආසියානු ක්‍රීඩා උලෙළේදී රන් පදක්කම්වලට අමතරව 2004දී රිදී පදක්කමද චින්තන විදානගේ සතුවිය. වසර 2010දී නවදිල්ලි ‍පොදු රාජ්‍ය මණ්ඩලීය ක්‍රීඩා තරගාවලියේදී චින්තන රිදී පදක්කම දිනා ගත්තේය.තහනම් උත්තේජක භාවිත කළ බවට චෝදනා එල්ලවු ආසියානු බර ඉසිලීමේ ශූරතාවලියේදී ඔහු සිවුවැනි ස්ථානයට පත්විය. එහිදී ලබාගත් මුත්‍රා සාම්පලයක මීතයිල් ෂැන්ඩීමයින් හෙවත් ජැක් ත්‍රී ඩී තහනම් උත්තේජක අඩංගු බවට තහවුරුවී ඇතැයි ලෝක මත්ද්‍රව්‍ය විරෝධී ඒජන්සිය දැනුම්දී තිබුණි.මේ පිළිබඳව ශ්‍රී ලංකා තහනම් උත්තේජක කමිටුව පරික්ෂණයක් සිදු කළ අතර එහිදී ක්‍රීඩකයා පවසා සිටියේ තහනම් උත්තේජක භාවිතයක් තමා සිදු නොකළ බවයි. ශක්ති ජනක පානයක් ශරීර යෝග්‍යතාව උදෙසා භාවිතා කළද එහි තහනම් උත්තේජක අඩංගු බව දැන නොසිටි බව ඔහු අනාවරණයකර තිබුණි.ලෝක බර ඉසිලීමේ සම්මේලනයට හා ලෝක මත්ද්‍රව්‍ය විරෝධී ඒජන්සිය වෙත නිදහසට කරුණු ඉදිරිපත් කළ චින්තන විදානගේ පසුගිය වසරේ ඔක්තෝබර් මාසයේදී අභියාචනාවක් ද ඉදිරිපත් කළේය. එම අභියාචනාව පිළිගත් ජගත් බර ඉසිලීමේ සම්මේලනය තහනම අඩු කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=s1211022</link>
    <topic>සිංගප්පූරු සෙවන්ස් රගර් තරගාවලිය අද ඇරැ‍ෙඹ්</topic>
    <author/>
    <content>ශ්‍රී ලංකාව ඇතුළු රටවල් 16ක් තරග වදින මේ තරගාවලියේ පළමු දිනය වන අද ශ්‍රී ලංකාව සහභාගි වන පළමු තරගය ශ්‍රී ලංකාවේ වේලාවෙන් පෙරවරු 9.30ට පැවැත්වේ. ආසියානු සත් සාමාජික රගර් පිටියේ කෝඩුකාර කණ්ඩායමක් වන ඉන්දුනීසියාව සමග පැවැත්වෙන මේ තරගයේ ජයග්‍රහණය ශ්‍රී ලංකාවට ඉතා වැදගත් වනු ඇත. ඒ මේ තරගාවලියේ කුසලාන තරග ඉසව්වේ අර්ධ අවසන් පූර්ව වටයට සුදුසුකම් ලැබීමට මේ තරගයේ ජයග්‍රහණය ශ්‍රී ලංකාවට බෙහෙවින් ඉවහල් වන බැවිනි.මේ තරගාවලියේ ඩී කාණ්ඩයෙන් තරග වදින ශ්‍රී ලංකාව මූලික තරග වටයේදී ප්‍රබල ජපාන කණ්ඩායම සමග ශ්‍රී ලංකාවේ වේලාවෙන් අද පෙරවරු 11.30ට පැවැත්වේ.ආසියානු සත් සාමාජික රගර් පිටියේ කුසලාන තරග ඉසව්වේ අර්ධ අවසන් පූර්ව වටයේ තරග දෙවැනි දිනයේ පැවැත්වුවද මෙවර සිංගප්පූරු තරගාවලියේදී එම මුහුණුවර වෙනස් කොට කුසලාන තරග ඉසව්වේ අර්ධ අවසන් පූර්ව වටයේ තරග අද පස්වරුවේ පැවැත්වීමට කටයුතු සූදානම් කර තිබේ.ඒ අනුව අද පස්වරු කුසලාන තරග ඉසව්වට තරග වැදීමේ අවස්ථාව ද ශ්‍රී ලංකාවට හිමිවනු නිසැකය. එම තරගවටය ශ්‍රී ලංකාවේ වේලාවෙන් පස්වරු 1.30ට ආරම්භ වේ.ආසියානු සත් සාමාජික රගර් තරගමාලා ත්‍රිත්තවයේ පළමු වැන්න වන බෝර්නියෝ සෙවන්ස් තරගාවලියට සහභාගී වීමේ දී දක්නට ලැබුණු කණ්ඩායමට වඩා වර්තමානය වනවිට ශ්‍රී ලංකා පිල ශක්තිමත් වී ඇතැයි ශ්‍රී ලංකා සත් සාමාජික රගර් පිලේ නායක ෆසීල් මරිජා පැවැසීය. එමෙන්ම වර්තමානය වනවිට ශ්‍රී ලංකා පිලේ ක්‍රීඩකයන් මානසික සහ ශාරිරීකව ඉහළ මට්ටමක පසුවන බවද ඔහු සඳහන් කළේය.‍.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=s1211023</link>
    <topic>පළමු එක්දින තරගය වර්ෂාවට යටවෙයි</topic>
    <author>වර්නන් ගුණසේකර පල්ලෙකැලේ සිට</author>
    <content>මහනුවර හා පල්ලෙකැලේට ඊයේ දවස පුරා ඇද හැළුනු වර්ෂාව හේතුවෙන් ශ්‍රී ලංකාව හා නවසිලන්තය අතර පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වීමට නියමිතව තිබූ පළමු එක්දින තරගය නොපැවැත්විණි. වැසි සහිත කාලගුණික තත්ත්වයේ වෙනසක් සිදු නොවන බවට එකඟත්වයකට පිවිසි තරග විනිසුරුවෝ තරගය නොපැවැත්වෙන බව පස්වරු 5.15 ට නිවේදනය කළහ.නවසිලන්ත ක්‍රිකට් කණ්ඩායමේ 2012 ශ්‍රී ලංකා සංචාරයේ පළමු තරගය වූ එක ම විස්සයි20 තරගය ද වර්ෂාවෙන් බාධා පැමිණීම නිසා අහෝසි කෙරිණි. එම තරගයේ යැවුනේ ඕවර 16ක් පමණි. දෙපිල අතර දෙවැනි ජාත්‍යන්තර එක්දින තරගය අනිද්දා (ඉරිදා) කොළඹ ආර්.ප්‍රේමදාස ක්‍රීඩාංගණයේදී පැවැත්වීමට නියමිතය.එක්දින තරග නීතිවල වෙනසක්මේ අතර මේ එක්දින තරගාවලියත් සමග ජගත් ක්‍රිකට් කවුන්සල ජාත්‍යන්තර එක්දින තරග නීතිවල වෙනසක් සිදු කර තිබේ. ඒ අනුව තරගයක පන්දු රකින්නන් සීමා කිරීමේ අවස්ථා ඇත්තේ දෙකක් පමණි.ඉනිමක පළමු ඕවර දහයේදී යාර 30 වටයට එපිටින් රැඳවිය හැක්කේ පන්දු රකින්නන් දෙදෙනෙකු පමණි. අනෙක් අවස්ථාව වනුයේ, 40 වැනි ඕවරයට පෙර සම්පූර්ණ කළ යුතුව තිබෙන ‘බැටිං පවර් ප්ලේ’ ඕවර පහේදී යාර 30 සීමාවෙන් එහා ස්ථානගත කළ හැක්කේ පන්දු රකින්නන් තිදෙනෙකු පමණක් වීමය. ‘බෝලිං පවර් ප්ලේ’ ඉවත් කර තිබේ. ‘පවර් ප්ලේ’ නොවන ඕවරවලදී යාර 30 වටයෙන් එහා රඳවා ගත හැක්කේ උපරිම වශයෙන් පන්දු රකින්නන් හතර දෙනෙකු පමණි. කළින් නීතියට අනුව පන්දු රකින්නන් පස් දෙනෙකු රඳවා තැබිය හැකිව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=s1211024</link>
    <topic>බස්නාහිර විවෘත මේස පන්දු තරග හෙට සිට</topic>
    <author/>
    <content>අයි ඇන්ඩ් ඩී මේස පන්දු පුහුණු පාසල් මගින් තෙවැනි වරටත් පවත්වනු ලබන බස්නාහිර පළාත් විවෘත ශ්‍රේණිගත මේසපන්දු තරගාවලිය හෙට (3) සහ අනිද්දා (4) දෙදින පුරා ගල්කිස්ස සාන්ත තෝමස් ගෘහස්ථ ක්‍රීඩාගාරයේදී පැවැත්වේ. ‍ශ්‍රී ලංකාවේ පැවැත්වෙන මේස පන්දු තරගාවලි අතර ඉතා ඉහළ මට්ටමේ සංවිධානයකින් පවත්වනු ලබන මේ තරගාවලියේ දී අවුරුදු 8,10,12,15 සහ 18න් පහළ පිරිමි සහ කාන්තා තරග හා විවෘත පිරිමි හා කාන්තා තරග පැවැත්වේ. මෙයට වසර දෙක තුළදී සංවිධානය කරන ලද තරගාවලින්ගේ සාර්ථකත්වය මත මෙවර ක්‍රීඩක ක්‍රීඩිකාවන් 635ක වාර්තාගත සහභාගිත්වයක් ලැබී තිබෙන බව එම සංගමය පවසයි.සියලුම තරගකරුවන් සඳහා සහතිකපත් සහ ත්‍යාග වවුචර පිරිනැමීමට සංවිධායකයෝ කටයුතු කර ඇති අතර අර්ධ අවසාන පූර්ව වටයේ සිට සියලුම ජයග්‍රහකයින්ට කුසලාන සහ ත්‍යාග වවුචර පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=s1211025</link>
    <topic>යගුලිය දැමීමේ දක්ෂතා පෙන්වන කුෂාන්ත</topic>
    <author>ඒ.පී.ගුණරත්න මාදම්පේ සමූහ</author>
    <content>සමස්ත ලංකා ජාතික පාසල් ක්‍රීඩා උලෙළේදී අවුරුදු 17න් පහළ යගුලිය දැමීම තරගයෙන් ප්‍රථම ස්ථානය (මීටර් 14.43) හිමිකර ගැනීමට කේ.කුෂාන්ත සෂික සමිද්ධි තමෙල් සමත්විය.හලාවත සාන්ත මරියා පිරිමි විදුහලේ 10වැනි වසරේ ඉගෙනුම ලබන කුෂාන්ත පසුගියදා පැවැති ජෝන් ‍ටාබට් මලල ක්‍රීඩා උලෙළේදීද අවුරුදු 16න් පහළ යගුලිය දැමීම තරගයේ ප්‍රථම ස්ථානය දිනා ගැනීමටද සමත්විය. අධ්‍යාපන අමාත්‍යංශය සංවිධානය කළ ජාතික පාසල් මලල ක්‍රීඩා තරගාවලිය පසුගිදා ඩී.ඒ.රාජපක්ෂ ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=s1211026</link>
    <topic>මලල ක්‍රීඩා ශූරතාවලිය කල් යයි</topic>
    <author/>
    <content>ශ්‍රී ලංකා‍ මලල ක්‍රීඩා සංගමය සංවිධානය කළ 90වැනි ජාතික මලල ක්‍රීඩා ශූරතාවලිය මේ මස 13, 14, හා 15 දිනවලට කල් දමා තිබේ. කොළඹ සුගතදාස ක්‍රීඩාංගණයේ ඊයේ සිට හෙට දිනය දක්වා පැවැත්වීමට නියමිතවු මේ තරගාවලියට ධාරාණිපාත වර්ෂාවෙන් බාධා සිදුවිය.‍මේ තරගාවලියට ශ්‍රී ලංකාවේ මුල් පෙළේ මලල ක්‍රීඩක ක්‍රීඩිකාවෝ රැසක් සහභාගීවීමට නියමිතව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=s1211027</link>
    <topic>ආසියා ක්‍රීඩා උලෙළට වැඩසටහන් මාලාවක්</topic>
    <author/>
    <content>කොරියාවේ ඉංවි‍යෝන් නුවරදී පැවැත්වීමට නියමිත 17 වැනි ආසියානු ක්‍රීඩා උලෙළ ප්‍රවර්ධනය කිරීමේ වැඩසටහන් මාලාවක් ශ්‍රී ලංකාවේදී පැවැත්වීමට ආසියානු ඔලිම්පික් කවුන්සිලය හා කොරියානු ඔලිම්පික් කමිටුව කටයුතු යොදා තිබේ.මේ යටතේ අධ්‍යාපනික වැඩසටහන් මෙන්ම මාර්ග ධාවන තරගයක් පවත්වා පාසල් සිසු දරු දැරියන් අතර ක්‍රීඩාව කෙරෙහි ආල්මක් ඇති කිරීමත්, ක්‍රීඩා මාධ්‍ය කරණය පිළිබඳ දැනුමක් ලබාදීමත්, ක්‍රීඩාවේ සමගිය සහෝදරත්වය ප්‍රචලිත කිරීමත්, අරමුණකර වැඩසටහන් මාළාව ක්‍රියාත්මක කෙරේ. මේ වැඩසටහන සඳහා මධ්‍යම පළාතේ පාසල් සිසු සිසුවියන් 600ක් සහභාගී කරවා ගැනේ. හෙට (3) පෙ.ව 9.00ට ක්‍රීඩා දැනුම් මිනුම් තරගයත්, අනිද්දා (4) පෙ.ව 9.00ට තරුණ මාධ්‍යකරුවන්ගේ වැඩසටහනත් මහනුවර ධර්ම රාජ විද්‍යලයීය ශාලාවේදී ආරම්භ කරන අතර ඒ සඳහා මධ්‍යම පළාත් පාසල් නියෝජනය කරමින් 50 දෙනෙකු බැගින් සහභාගිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=f1211021</link>
    <topic>රනිල්ගෙන් සිහින රැඩිකල් ආණ්ඩුවක්</topic>
    <author/>
    <content>රනිල් වික්‍රමසිංහ අනවශ්‍ය කලබල කරන දේශපාලන චරිතයක් නොවේ. 2001 දී ආණ්ඩු බලය ගත්තත් ඔහු අධිවේගයෙන් රට කරවන්නට දැඟලුවේ නැත. ඔහු ඉන්දියාවට ඉස් ඉස්සෙල්ලාම ගියේ අල්ලපු ගෙදර හොඳින් තියා ගැනීම කොයි එකටත් හොඳ නිසා ය. ප්‍රථම නිල සංචාරය නිමවා මෙරටට පැමිණි අග්‍රාමාත්‍ය රනිල් වික්‍රමසිංහ රටට මහා දැවැන්ත පොරොන්දුවක් දුන්නේය. එම පොරොන්දුව නම් ඉන්දියාවේ සිට වැල්වැටිතුරේ හරහා ශ්‍රී ලංකාවට කිලෝ මීටර් 22ක පාලමක් ඉදිකිරීමය. බලයේ සිටි අවුරුදු තුන ඇතුළත පාලමක් නැත. පාලම තබා තියෙන පාලම් ඇඳිවල මළකඩ හූරා හුණු ටිකක්වත් ආලේප කළේ නැත.ඊටත් ප්‍රථම තවත් පොරොන්දුවක් දුන්නේය. ඒ අගමැති පදවියේ වැඩ භාරගෙන තමන් දායකකම දරන හුණුපිටිය ගංගාරාම පන්සලේ ගලබඩ පොඩි හාමුදුරුවන් ඉදිරියේදීය.මේ රටේ තරුණ තරුණියන්ට රැකියා දීමට ක්‍රියා කරන අතර රැකියා දෙනතුරු රුපියල් 2000ක දීමනාවක් රැකියා නැති තරුණ තරුණියන්ට දීමට පොරොන්දු විය. නායකතුමාගේ පොරොන්දුව ගැන පැහැදුණු පොඩි හාමුදුරුවෝ රුපියල් 2000 දීමනාවට මූලික අරමුදලක් ලෙස රුපියල් ලක්ෂ දහයක චෙක්පතක් නව අගමැති රනිල් වික්‍රමසිංහට භාර දුන්නේ ය. ඒ චෙක්පත තවමත් ගංගාරාම පන්සලේ පොඩි හාමුදුරුවන්ගේ කාමරයේ මේසය උඩය. දීමනාත් නැත. රැකියාත් නැත.අපට ඉතිහාසයේ ඒ පුංචි සිදුවීම් කීපය සිහිපත් වූයේ එක්සත් ජාතික පක්ෂය රටට ඉදිරිපත් කර ඇති එජාප රැඩිකල් පිළිවෙත කියැවීමෙන් පසුවය. එක්සත් ජාතික පක්ෂය සිය ඉතිහාසයේ ප්‍රථමවරට රැඩිකල් වචනය පක්ෂ ප්‍රතිපත්තියට එකතු කර ගෙන තිබේ. ඒ නිසා රැඩිකල් යන්නෙහි අදහසත්, එක්සත් ජාතික පක්ෂය ඒ ඒ දේශපාලන නායකයන් විසින් මෙහෙයවනු ලැබූ ආකාරයත් ඉතා ලුහුඬින් විමසා බැලිය යුතුය.radical යන වචනයේ තේරුම් මලලසේකර සිංහල -ඉංග්‍රීසි ශබ්දකොෂයට අනුව මෙසේය.radical (රැඩිකල්) මූල; මූලික; මූල විපර්යාස (වෙනස) අන්තගාමී (මතය) විප්ලවකාරී (අදහස) අන්තගාමී මත දරන්නා අන්තගාමියාවිමුක්ති රැඩිකලයශබ්දකෝෂය විග්‍රහය තරමක අවුල් සහගත වුවත් රැඩිකල් කියන්නේ විප්ලවකාරී වෙනසකි. මේ අයුරින් රනිල් විප්ලවකාරී වෙනසක් කරන්නට සිදුවූයේ එක්සත් ජාතික පක්ෂය මේතාක් කල් අනුගමනය කළේ ගතානුගතික ප්‍රතිපත්තියක් නිසාය. ඒ ගැනද අතීතය හාරා අවුස්සා බැලිය යුත්තේ රනිල්ගේ රැඩිකල් වෙනස වෙන්කොට හඳුනා ගැනීමටය.මුලින්ම රට පාලනය කළේ ජාතියේ පියා ඩී.එස්.සේනානායකයි. ජාතියට නිදහස ලබාදුන් නිසා ඔහුට ජාතියේ පියා යයි නම් කිරීම සාධාරණය. ඔහුගෙන් පසු ඩී.එස්. ගේ පුතා ඩඩ්ලි සේනානායක රට භාර ගත්තේය. 1953 දී හාල් සේරුවක මිල සත 25 සිට සත 75 දක්වා වැඩි කොට ධනපතීන්ගේ අවශ්‍යතා ඉටු කිරීමට රට බඩු රිසිසේ ආනයනය කළේ ය. ධනපතින්ගේ පස්සා පැත්ත පිස දමන ටිෂූ කඩදාසිය ගෙන්වූයේ ද දුප්පතාගේ හාල් සේරුවේ මිල වැඩි කිරීමෙනි. 1953 හර්තාලයට මුල පිරුවේත් හාල් සේරුවයි. ඩඩ්ලි සේනානායක නැවක සැඟවී සිටියේත් හර්තාලයට ඇති බය නිසා ය.යළි බලයට ආවේ ඩඩ්ලි සේනානායකයි. ඔහු හාල් සේරු දෙක නිකං දී වගා සංග්‍රාමය ආරම්භ කළේ ය. ඩඩ්ලි අවංකව රට තුළ වගා සංග්‍රාමය ආරම්භ කළත් නිලධාරී පෙළැන්තිය රාජ්‍ය නායකයා මුලා කළ හැටි රටම දනී. ජනවාර්ගික ප්‍රශ්නය විසඳන රට සභා ආවේද ඩඩ්ලි යුගයේදීය. එයට ඉඩ ලැබුණේ නැත. දෙමළ විශේෂ විධි විධාන පනත ආවේ ඊටත් කලින් බණ්ඩාරනායක යුගයේදීය. එයට රට හරස් විය.1977 ජේ.ආර්. ජයවර්ධනගේ ධර්මිෂ්ඨ පාලනය ආවේය. ධර්මිෂ්ඨ පාලනය යටතේ සිදුවූ දේවල් මෙහිලා සටහන් නොකරන්නේ මියගිය ජේ.ආර්ට යළි පණ දෙන්නට නොහැකි නිසා ය. 1977 දී ධර්මිෂ්ඨ පාලනය ආරම්භ කළේ ද රටට මහා වින්නැහියක් කිරීමෙනි. බලයට පත්වී සති දෙකක් පොලීසියට නිවාඩු දී එක්සත් ජාතික පක්ෂයේ මැරයෝ පාරට දැමූහ. උන් ටික ප්‍රතිවාදී පිලේ මිනිසුන්ගේ ගෙවල් දොරවල් ගිනි තැබූහ. ගොවිපළ විනාශ කළහ. දේශපාලන ප්‍රතිවාදී ගුරුවරුන් මාරු කළහ. ධර්මිෂ්ඨ රාජ්‍යය රටටම එපා විය.ඊළඟට ආවේ රණසිංහ ප්‍රේමදාසගේ නැති බැරි අය ඇති හැකි කරන පාලනයයි. නැති අය නැත්තටම නැතිවිය. ඇති අය තව තවත් ඇති අයම වූහ. ගම්උදාව ප්‍රේමදාසගේ ශ්‍රී විභූතිය ප්‍රදර්ශනය කළ තවත් සැණකෙළියක් විය. එය උපන් දින සැමරුමකි. රටේ ධනය විනාශ කළ බොරු මායාවකි.එජාප නියෝජ්‍ය නායක සජිත් ප්‍රේමදාස ජනතාව අමතන හැමවිටම අසන ප්‍රශ්නයක් වන්නේ මේ ආණ්ඩුව මොනවද කළේ? යන්නයි. අපට නම් කියන්නට ඇත්තේ සජිත්ගේ පියාගේ ආණ්ඩුව යටතේ සිදුවූ කිසිවක් දැන් සිදු නොවන බවයි. පියාගේ ආණ්ඩු කාලේ පාර දෙපස ටයර් දැන් පිලිස්සෙන්නේ නැති බවයි.රණසිංහ ප්‍රේමදාසගෙන් පසු බලයට ආවේ රනිල් වික්‍රමසිංහගේ ලුහුඬු ආණ්ඩුවයි. එදා වැඩ පිළිවෙළ රැඩිකල් වූයේ නැත. යළි පුබුදමු ශ්‍රී ලංකා පිළිවෙළ යටතේ රනිල් වික්‍රමසිංහ කළ දෙයක් නැත. කොල්ලන්ට ‍ෙකල්ලන්ට රැකියා දුන්නේ නැත. පියන් තනතුරක් කම්කරු පදවියක් දුන්නේත් නැත. එහෙත් ඔහුගේ ගජ මිතුරෝ සියලු දේ විකුණා ගෙන කෑහ. රාජ්‍ය දේපළ ගජ මිතුරන්ට ටිකෙන් ටික දෙන්නට පටන් ගත්හ.ශ්‍රී ලංකාවේ ගමන් මඟ ඇන හිටියේ ය. රනිල් වික්‍රමසිංහ විවේක සුවයෙන් ගත කළේ ය. ජනතා න්‍යාය පත්‍රය පසෙකට දැමීය. බැංකු ක්‍රමය පෞද්ගලික කරණයට සියලු සැලසුම් සකස් කළේ ය. විශ්‍රාම වැටුප් ක්‍රමය අහෝසි කරන්නට කතා කළේ ය. සියල්ලටම වඩා රට දෙකට කඩන්නට ප්‍රභාකරන් සමඟ ගිවිසුමක් අත්සන් කළේ ය. උතුර නැඟෙනහිර ප්‍රභාකරන්ට නීතියෙන්ම අයිති වන තැනට කරුණු යෙදුනේය. රටේ වාසනාවට 2005 දී රනිල් වික්‍රමසිංහ ජනාධිපතිවරණයෙන් පරාජයට පත්වී මහින්ද රාජපක්ෂ ජයගත්තේය. ශ්‍රී ලංකාවේ ගමන් මඟ වෙනස් වූයේ එදා සිටය.පළාත් සභා සහ බඩු මිලදැන් රනිල් රැඩිකල් වැඩ පිළිවෙළට මුල පුරා ඇත. එම වැඩ පිළිවෙළ එදාට වඩා ඇත්තේ වේගවත් ගමනකි. රටේ ප්‍රශ්න වේගයෙන් විසඳීම කෙසේ වෙතත් එක තැන පල්වෙනු ඇත. රනිල් ගේ එකම අරමුණ වත්මන් ආණ්ඩුව පරාජයට පත්කොට 2014 දී රැඩිකල් ආණ්ඩුවක් හදන්නටය. අදහස නරක නැත. එහෙත් ඔහු රැඩිකල් වැඩ පිළිවෙළ අනුමත කර ගත්තේ පක්ෂය තුළ තවත් අවුලක් නිර්මාණය කරගෙනය. රැඩිකල් වැඩ පිළිවෙළින් පක්ෂ අර්බුද ඉවර වෙන්නේ නැත. මුලින්ම ඒවාට මුහුණ දිය යුතුය. රට යන අත වෙනස් කරන්නට රටේ ජනතාව කැමති නැත. ඔවුන්ට අවශ්‍ය වන්නේ මේ ආ විදියටම රැඩිකල් පිළිවෙළට මහින්ද රාජපක්ෂ සමග වේගයෙන් ඉදිරියට යන්නටය. තවත් එකක් නොකියාම බැරිය. රැඩිකල් ගමන් වේගවත් කරන්නට දැන් අංජාන් උම්මාද එජාපයට එක්වී සිටින්නීය.දහතුන් වෙනි ව්‍යවස්ථා සංශෝධනය අහෝසි කරන ලෙස ඉල්ලා හඬක් මතු වෙමින් පවතී. දහතුන එපා යයි කියන අය අතර ආණ්ඩුවේ ඇමැතිවරුද සිටිති. දහතුන අහෝසි කරනවාට එරෙහි අය අතර ආණ්ඩුවේ ඇමැතිවරුද සිටිති. දහතුන් වන සංශෝධනයෙන් නිර්මාණය වූ පළාත් සභා අහෝසි කිරීමට කාලය එළැඹී ඇතැයි 13ට විරුද්ධ අය කියති. පළාත් සභා අහෝසි නොකළ යුත්තේ ඒ වෙනුවෙන් විකල්පයක් නැති නිසා බව තවත් අය කියති.මල්වතු - අස්ගිරි මහ නාහිමියෝද පළාත් සභා අහෝසි කළ යුතු බව තරයේ ප්‍රකාශ කර සිටිති. පළාත් සභා අහෝසි කිරීම සියදිවි නසා ගැනීමක් එක්සත් ජාතික පක්ෂය කියයි. මේ සියලු කතා බහ අස්සේ ආණ්ඩුවේ ස්ථාවරය කැබිනට් ප්‍රකාශක කෙහෙළිය රඹුක්වැල්ල මහතා ප්‍රකාශයට පත්කර තිබේ. ඔහු ඉතා පැහැදිලිව කියා සිටින්නේ 13 වෙනි සංශෝධනය අහෝසි කිරී‍ෙම් රජයේ තීරණයක් නැති බවයි. පත්කළ මන්ත්‍රී ඒ.එච්.එම්. අස්වර් මහතාද ඒ ගැන අදහස් පළ කරමින් කියා සිටින්නේ 13 අහෝසි කරනවද නැද්ද යන්න පාර්ලිමේන්තු තේරීම් කාරක සභාවක් මඟින් ගතයුතු තීරණයක් බවයි. රට ගිනිගත් මොහොතක එම ගින්න නිවන්නට ඉන්දු ලංකා ගිවිසුමෙන් 13 වෙනි සංශෝධනයත් පළාත් සභා පිහිටුවීමත් සිදුවිය. දැන් ඉතින් ඒ ගැන මත පළකිරීමකට කිසිවකුට විරුද්ධ විය නොහැකිය. ආණ්ඩුවේ බඩු මිල ප්‍රශ්න යටපත් කර ගැනීමට 13 බලයට හැකි බවට තවත් බොළඳ තර්කයක් ඉදිරිපත් වී තිබේ. මෙහිදී අපට පෙනෙන ඉතා පැහැදිලි කාරණයක් වන්නේ 13 ගැන මත පළවීම වැළැක්විය නොහැකි බවයි. 13ත් පළාත් සභාවත්, බඩු මිලත් අතර කිසිදු සබඳතාවක් නැත. මේ සියල්ල එකට ඈඳා ගෙන තර්ක කිරීමටද ඕනෑම කෙනෙකුට අයිතියක් තිබේ. කුමක් වේදැයි අපි කාලයට ඉඩදී බලා සිටිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>02</day>
    </date>
    <link>http://www.dinamina.lk/2012/11/02/_art.asp?fn=f1211022</link>
    <topic>දෝෂාභියෝගයක් යනු...</topic>
    <author>සටහනඋදිත ගුණවර්ධන</author>
    <content> අග්‍රවිනිශ්චයකාර ශිරානී බණ්ඩාරනායක මහත්මියට එරෙහිව පාර්ලිමේන්තුව වෙත දෝෂාභියෝග යෝජනාවක් ගෙන ඒමෙන් පසු උද්ගත වී ඇති තත්ත්වය හා දෝෂාභියෝග යෝජනාවක් අගවිනිසුරුවරයකුට එරෙහිව යොමු කිරීමේ අතීතය හා මේ තත්ත්වය කෙරේ බලපාන නෛතික තත්ත්වය පිළිබඳ ජ්‍යෙෂ්ඨ අධිනීතිඥ ගෝමින් දයස් ශ්‍රී මහතා සමඟ කළ සාකච්ඡාවක් ඇසුරෙන් සැකැසූ ලිපියකි.ප්‍රජාතන්ත්‍රවාදී රටක මුල් කුලුනු තුන වන්නේ ව්‍යවස්ථාදායකය, අධිකරණය සහ විධායකය යන ක්‍ෂේත්‍රයන් ය. මේ ප්‍රබල යෝධයන් තිදෙනා පාලනය කිරීමේ බලය එකිනෙකාට පැවරී ඇතැයි යන්න මගේ හැඟීමයි. ව්‍යවස්්ථාදායකය විසින් වරදක් කරයි නම් එහි වැරැදි පිළිබඳ නඩු ක්‍රියා මාර්ගයක් ඇත්නම් ඒ තත්ත්වය උපයෝගී කරගෙන “රිට්” ආඥාවක් නිකුත් කිරීමේ බලය අධිකරණයට තිබේ.විධායකය යම් වරදක් කළහොත් එය පාලනය කිරීමේ බලය දෝෂාභියෝගයක් මඟින් ව්‍යවස්ථාදායකයට ලැබී තිබේ. මෙම කාර්යයේ දී අධිකරණයට ද යම් කාර්යය ප්‍රවාහයක් පැවරී තිබේ. විධායකයේ හා අධිකරණයේ අනිසි බලපෑම්වලට එරෙහිව පාලනය කළ හැකි ක්‍රියාමාර්ගය එයයි. එසේනම් අධිකරණය පාර්ශ්වයෙන් යම් කිසි වරදක් හෝ වැරැදි චර්යාවක් ඇති වුවහොත් එය පාලනය කළ හැක්කේ කෙසේ ද යන්න ඔබට ගැටලුවක් විය හැකි ය. ඒ සඳහා ද අතීතයෙන් ගත හැකි ආදර්ශයන් හා නිදර්ශනයන් කිහිපයක් තිබේ.ජේ. ආර්. ජයවර්ධන මහතා ජනාධිපති ධුරය දරන කාලයේ දී නෙවිල් සමරකෝන් අග්‍රවිනිශ්චයකාරවරයාට එරෙහිව පාර්ලිමේන්තුවට දෝෂාභියෝග යෝජනාවක් ඉදිරිපත් වූ අතර එම යෝජනාව පාර්ලිමේන්තුවේ සම්මත වීමට පෙර සමරකෝන් මහතා ධුරයෙන් ඉල්ලා අස්විය. යළිත් 2003 – 2004 අවදියේ දී ද මෙවැනි තත්ත්වයක් ඇති විය. එහිදී රනිල් වික්‍රමසිංහ මහතා අගමැති ධුරය දැරූ අතර පැවැතියේ එක්සත් ජාතික පක්‍ෂ ආණ්ඩුවකි. එහෙත් එම දෝෂාභියෝගය ක්‍රියාමාර්ගය ද එදා ජනාධිපතිනිය වූ චන්ද්‍රිකා බණ්ඩාරනායක කුමාරතුංග මහත්මිය පාර්ලිමේන්තුව විසුරුවා හැරීම නිසා අහෝසි විය.ඊට අමතරව විමලරත්න හා කොලින් තෝම් යන ශ්‍රේෂ්ඨාධිකරණ විනිශ්චයකාරවරුන්ට එරෙහිව ද දෝෂාභියෝග යෝජනාවක් ඉදිරිපත් විය. මේ යෝජනා ඉදිරිපත් වූයේ එක්සත් ජාතික පක්‍ෂය බලයේ සිටි අවදියේ දීය. ඒ අප සඳහන් කළේ එක්සත් ජාතික පක්‍ෂයට බලය තිබූ කාලයේ මෙරට සිදුවූ සිදුවීම් කිහිපයක් පමණි.රජයක වගකීමයම් විනිශ්චයකාරවරයකුට හෝ එවැනි වෘත්තිකයකුට එරෙහිව දෝෂාභියෝග යෝජනාවක් ගෙන ආ හැක්කේ ඔහුගේ විෂමාචාර හැසිරීමක් හෝ රාජකාරියේ දී කරනු ලබන ශිෂ්ට සම්පන්න නොවන ක්‍රියාවකදී ය. මෙහිදී පෙන්වා දිය හැකි තවත් විශේෂ දෙයක් වන්නේ තනතුරෙන් කොතරම් ඉහළ තැනක සිටියත් මෙවැනි නෛතික ක්‍රියාවකදී එම තනතුර දරන්නාට හිස නැමීමට සිදුවන බවය. උදාහරණයක් ලෙස ඇමරිකානු එක්සත් ජනපදයේ ජනාධිපතිවරයකු වූ රිචඩ් නික්සන් මහතාට එරෙහිව දෝෂාභියෝග යෝජනාවක් ඉදිරිපත් ව සාර්ථක විය. මෙමඟින් අපට තහවුරු වන කරුණ වන්නේ ඕනෑම බලවතෙකුට මෙවැනි තත්ත්වයක් යටතේ හිස නැමීමට සිදුවන බවය.ජේ. ආර්. ජයවර්ධන මහතා ගේ පාලන කාලයේ දී නෙවිල් සමරකෝන් අග්‍රවිනිශ්චයකාරවරයාට එරෙහිව දෝෂාභියෝග යෝජනාවක් ඉදිරිපත් වූයේ තෑගි ප්‍රදානය කිරීමේ උළෙලක දී සිදු කළ කතාවක් නිසාය. මේ චෝදනා ඉතාමත් සරල හා සුළු චෝදනාවක් වුවද එම සුළු චෝදනාවෙන් පවා දෝෂාභියෝග යෝජනාවක් ඉදිරිපත් කිරීමට පුළුවන්කම තිබුණි.මෙවර අගවිනිසුරුතුමියට එරෙහිව පාර්ලිමේන්තුව වෙත ඉදිරිපත් කර ඇති දෝෂාභියෝග යෝජනාව පිළිබඳ විවිධ පාර්ශවයෝ පරස්පර මතවාද හා අදහස් පළ කරති. එයින් එක් පාර්ශවයක් නඟන තර්කයක් වන්නේ මෙවැනි යෝජනාවක් මඟින් නීතියට යම් බලපෑමක් සිදුවන බවය.එහෙත් මා මේ ප්‍රශ්නයේ දී සිතන්නේ මෙවැනි දෝෂාභියෝග යෝජනාවක් ඉදිරිපත් කිරීම නීතියෙන් එපිට ගිය හෝ නීතිය උල්ලංඝනය කරන දෙයක් නොවන බවය. 1978 ආණ්ඩු ක්‍රම ව්‍යවස්්ථාවට අනුව නෛතිකව පිළිගත් මූලධර්මය අනුගමනය කිරීමකි. ඒ නිසා මේ තත්ත්වය නීතිය නොතකා හැරීමක් හෝ නොසලකා හැරීමක් නොවේ. ඒ නිසා කිසිවකු මෙවැනි චෝදනාවක් එල්ල කරයි නම් ඒ චෝදනාව වැරැදි සහගත ය.මෙහිදී ජනතා ඡන්දයෙන් බලයට පත්වන රජයකට ද වගකීමක් තිබේ. රජයට වගකිව යුතුව ඇත්තේ අන් කිසිවකුට නොව පරම බලය සහිත මහජනතාවට ය. ඒ නිසා ඕනෑම ආණ්ඩුවක් කටයුතු කිරීමේ දී සැලකිලිමත් විය යුත්තේය. එහෙයින් අගවිනිසුරුවරයකුට හෝ විනිසුරුවරියකට එරෙහිව දෝෂාභියෝග යෝජනාවක් ගෙන එම නීතිය යටපත් කිරීමක් හෝ නීතිය පහත දැමීමක් ලෙස කවුරුන් හෝ හඳුන්වා දෙනවා නම් එය වැරැදි සහගතය. මෙය නීතියට පිටුපා යාමක් නොවන අතර නීතිය ඇතුළත ගත හැකි ක්‍රියාමාර්ගයකට එළැඹීමක් පමණි.මෙම කරුණේ්දී මීළඟට නැඟ එන ගැටලුව වන්නේ අගවිනිසුරුවරයකුට හෝ අගවිනිසුරුවරියකට දෝෂාභියෝගයක් ගෙන ඒමේදී කෙතරම් මන්ත්‍රී බහුතරයක් මේ යෝජනාවට අවශ්‍ය වේද යන්නයි. එහිදී අපට ප්‍රකාශ කළ හැක්කේ පාර්ලිමේන්තු මල්ත්‍රීවරුන් 1/2 ට වැඩි ප්‍රමාණයකගේ සම්මතයකින් දෝෂාභියෝගයට නෛතික බලයක් ලැබෙන බව ය. මේ දෝෂාභියෝග යෝජනාවේ ඇති කරුණු සැලකිල්ලට භාජනය කිරීමෙන් පසු ජනාධිපතිවරයාට හෝ ජනාධිපතිවරියට මීළඟ තීරණය ගැනීමට අයිතිය ලැබේ.සමරකෝන්ගේඉල්ලා අස්වීමයළිත් අප හිටපු අගවිනිසුරුවරයකු වූ නෙවිල් සමරකෝන් මහතා ගේ සිදුවීම හා එදා තත්ත්වය පිළිබඳ අවධානය යොමු කරමු. එදා සමරකෝන් මහතා වෙත එල්ල වී තිබූ චෝදනා ඉතාමත් සුළු ඒවා වුවත් ඒවා තහවුරු වුවහොත් ඇතිවන තත්ත්වය ගැන සමරකෝන් මහතාට හොඳ අවබෝධයක් තිබුණි. ඒ නිසා ඒ මහතා සිදු කළේ ධුරයෙන් ඉල්ලා අස්වීමේ තීන්දුවකට එළඹීම යි. ඔහු එවැනි තීරණයක් ගැනීමට හේතු වූයේ විවිධ හේතු නිසා විය හැකි වුවද මෙම ඉල්ලා අස්වීම නිසා ඔහුට හිමිව තිබූ විශ්‍රාම වැටුප ආරක්‍ෂා කර ගැනීමට පුළුවන්කම තිබුණි.වර්තමාන අග්‍රවිනිශ්චයකාරතුමියට එරෙහිව එල්ල කර ඇති දෝෂාභියෝග යෝජනාවේ ඇතුළත් චෝදනා ගැන මා දැනුම්වත් නැතත් මෙවැනි දෝෂාභියෝගයක් සම්මත වුවහොත් අත්විය හැක්කේ ඉහත සඳහන් ආකාරයේ ප්‍රතිඵල බව පෙන්වා දිය හැකිය.එහෙත් අද ඇතැම් දේශපාලන කණ්ඩායම් හා දේශපාලන පක්‍ෂ ඇතිව ඇති මේ තත්ත්වය තමන්ගේ දේශපාලන න්‍යාය පත්‍රයන්ට අනුගත කිරීමේ ප්‍රබල උත්සාහයක නියැලීමට ඉඩ තිබේ. එහෙත් මෙය කිසිසේත්ම හොඳ දෙයක් නොවේ. මෙවැනි ආරවුල් දුරදිග හැරීමට එම බලවේග උත්සාහ කරන්නේ අන් යමක් නිසා නොව තම තමන්ගේ අසාර්ථක දේශපාලන ව්‍යාපෘති මේ කරුණුවලින් හෝ වසා ගැනීමට විය යුතුය.එමෙන්ම අනූව දශකයේ දී එජාප ආණ්ඩුව සිදුකළ දේවල් අමතක කර කටයුතු කිරීමට මේ බලවේග උත්සාහ කළත් ඔවුන් කළ එම කටයුතු අදත් ජනතාවට අමතකව නැත.මා විශ්වාස කරන ආකාරයට මේ මොහොතේ දී අනවශ්‍ය අර්බූදකාරී තත්ත්වයක් ඇති කිරීමට උත්සාහ කළ හැකිය. ඒ තත්ත්වය සෙසු බලධාරීන් තේරුම් ගැනීම ද සිදු විය යුත්තකි.අගවිනිසුරුවරියට එරෙහි දෝෂාභියෝග යෝජනාව සාර්ථක වුවහොත් ව්‍යවස්ථාදායකයත් විධායකයත් එක් පාර්ශවයකටත් අධිකරණය අනෙක් පාර්ශවයකටත් වූ ගැටුමක් ඇතිවේය යන්න සමහරුන්ගේ තර්කය විය හැකිය. එහෙත් මේ ගැන මගේ මතය නම් මේ ගැටුම් සහගත තත්ත්වය එතරම් දුර නොගොස් විසැඳී යනු ඇතැයි යන්නයි.පාර්ලිමේන්තුවේ දී මේ දෝෂාභියෝගය වැඩි ඡන්දයෙන් සම්මත වී ජනාධිපතිවරයාගේ යම් තීරණයක් ක්‍රියාත්මක වී යැයි අප සිතමු. එතැනදී එම තීන්දුවට අභියෝග කිරීමට උත්සාහයක් ඇති වුවහොත් එය එතරම් සුදුසු දෙයක් නොවේ. මන්ද යත් ව්‍යවස්ථාදායකයත්, විධායකයත් යන දෙකොටසම මහජන පදනමක් හා මහජන පරමාධිපත්‍යයක් ඇති පිරිසක් වීමයි. කෙසේ වූවත් සියල්ලටම වඩා මහජන පරමාධිපත්‍ය බලවත් ය යන්න පොදු පිළිගැනීම වී තිබේ. ඒ තත්ත්වය නිසා මහජන පරමාධිපත්‍ය විශ්වාස කිරීමත් ගරු කිරීමත් කළ යුතුය.මේ සියලු කරුණු සලකා බැලූවද මේ ආකාරයේ ගැටුමකට යොමු වීම අයහපත් දෙයකි. මගේ පුද්ගලික අදහස වන්නේ මේ තත්ත්වය සිතන තරම් දුරදිග යන ප්‍රශ්නයක් නොවී විසැඳී යනු ඇතැයි යන්නය.මහජන පරමාධිපත්‍යයසමහරුන් මේ වටපිටාව අලුත් වටපිටාවක් ලෙස අර්ථ ගැන්වීමට උත්සාහ කළත් මේ ආකාරයෙන් සිදුවීම් මෙයට පෙරද ඇතිව තිබේ. ඒ නිසා මේ තත්ත්වය අලුත් දෙයක් ලෙස අර්ථ ගැන්වීමට උත්සාහ කිරීමද අසාර්ථක හා මිනිසුන් මුලා කරන දෙයක් පමණි.මා ආරම්භයේ දී පෙන්වා දුන් පරිදි විධායකය, ව්‍යවස්ථාදායකය හා අධිකරණය යනු රටේ බර දරා සිටින මහා කුලුනු තුන යන්න අතිශයෝක්තියක් නොවේ. ඒ ආකාරයටම මේ මහා කුලුනු ත්‍රිත්වයෙන් එක් කුලුනක් හෝ වරදක් කරයි නම් ඒ වරද නිවැරැදි කිරීමේ ශක්තිය සෙසු කුලුනුවලට අවස්ථාව ලැබේ. එය වඩාත් යහපත් හා රටේ යහ පැවැත්මට බලපාන ප්‍රමුඛ කරුණක් වී තිබේ.1978 ආණ්ඩුක්‍රම ව්‍යවස්ථාව මඟින් තහවුරු කර ඇති මේ කරුණු අතිශය වැදගත් හා රටේ යහ පැවැත්ම ආරක්‍ෂා කිරීමට බලපාන ප්‍රමුඛ සාධකය බවට පත්ව තිබේ. ඒ නිසා අගවිනිසුරුවරියට එරෙහිව දෝෂාභියෝග යෝජනාවක් ඉදිරිපත් වීම නිසා මෙරට දේශපාලනයේ අර්බූදයක් ඇති වෙතැයි ඇතැමුන් තර්ක කළද මෙය නීත්‍යානුකූල ක්‍රියා මාර්ගයක් හා ව්‍යවස්ථාවට අකැප ක්‍රියා මාර්ගයක් නිසා එවැනි තත්ත්වයක් ඇතිවීමට කිසිදු ඉඩක් නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n12110312</link>
    <topic>දෝෂාභියෝගයනීතියට එකඟයි</topic>
    <author>රක්ෂණ ශ්‍රියන්ත</author>
    <content>අගවිනිසුරු ආචාර්ය ශිරානි බණ්ඩාරනායක මහත්මියට එරෙහිව ඉදිරිපත් වී ඇති දෝෂාභියෝග යෝජනාව මුළුමනින් ම නීත්‍යනුකූල බවත්; ආණ්ඩුක්‍රම ව්‍යවස්ථාවට එකඟ බවත්; ශ්‍රී ලංකාවේ නීති විශාරදයෝ පෙන්වා දෙති.එම අදහස හා මතවාදවලට අනුව ජනතාවගේ යහපැවැත්මට හා රාජ්‍ය පාලනයට බාධා කරනු ලබන ශ්‍රේෂ්ඨාධිකරණයේ හෝ අභියාචනාධිකරණයේ විනිසුරුවරයකු හෝ විනිසුරුවරියක එම ධුරයෙන් පහකිරීම සඳහා දෝෂාභියෝග යෝජනාවක් පාර්ලිමේන්තුවට ඉදිරිපත් කිරීම සම්පූර්ණයෙන් ම ශිෂ්ට සම්පන්න හා යුක්තිසහගත ක්‍රියාවලියක් බව ද ඔවුහු තවදුරටත් පෙන්වා දෙති.ශිරානි බණ්ඩාරනායක මහත්මියට එරෙහි දෝෂාභියෝග යෝජනාව පෙරේදා එනම්; 01දා පාර්ලිමේන්තුවේ කථානායකවරයාට භාර දී ඇති අතර; එම යෝජනාවෙහි අගවිනිසුරුවරියට එරෙහි පැමිණිලි දාහතරක් සඳහන් වී ඇති බව ද දැනගන්නට ලැබේ. මේ දෝෂාභියෝග යෝජනාව ශ්‍රී ලංකා පාර්ලිමේන්තුවේ මන්ත්‍රීවරුන් හා මන්ත්‍රීවරියන් 117 දෙනකුගේ අස්සනින් යුතුව කථානායකවරයාට භාර දී ඇත. පාර්ලිමේන්තුව මගින් පත්කරනු ලබන විශේෂ කමිටුවක් ඉදිරියේ චෝදනා විභාග කෙරෙන අතර; පසුව පාර්ලිමේන්තුවේ ඡන්ද විමසීමක් ද කරනු ලැබේ. මන්ත්‍රී ඡන්ද 113කින් දෝෂාභියෝගය සම්මත වීමට නියමිත ය.මේ පිළිබඳ අදහස් දක්වන නීති විශාරදයෝ,අධිනීතිඥ ගෝමින් දයාසිරිසාමාන්‍ය ජනතාවට වරදක් සිදුවූවිට ඒ පිළිබඳ පොලිසියට පැමිණිලි කරනවා සේ රජයට වරදක් සිදුවූ විට ඒ පිළිබඳව පාර්ලිමේන්තුවට පැමිණිලි කර ඒ හරහා පියවර ගත යුතු බව පවසයි.විනිශ්චයකාරවරු හා අභියාචනාධිකරණ විනිසුරුවරු ඇතුළු ඉහළ නිලධාරීන් පිළිබඳ නීතිමය පියවර ගැනීමට ආණ්ඩුක්‍රම ව්‍යවස්ථාව තුළින් විශේෂිත ක්‍රම පෙන්වා දී ඇති බවද හෙතෙම අවධාරණය කරයි.අගවිනිසුරුවරියට විරුද්ධව පෞද්ගලික හා ප්‍රතිපත්තිමය කරුණු ගැන චෝදනා ඇති බව ඇමැතිනී පවිත්‍රා වන්නිආරච්චි මහත්මිය ද පෙන්වා දෙන බව පවසන නීතිඥ ගෝමින් දයාසිරි මහතා එම චෝදනා පිළිබඳ අගවිනිසුරුවරියට ලිඛිතව හා වාචිකව කරුණු ඉදිරිපත්කිරීමට අවස්ථාව ලබාදීමට ඇති අයිතියද ආණ්ඩුක්‍රම ව්‍යවස්ථාවෙන්ම ලබා දී ඇති බවද පෙන්වා දෙයි.මේ පිළිබඳ පියවර ගැනීමේදී කථානායකවරයාට ගෙන එන දෝෂාභියෝගයකට පාර්ලිමේන්තුවේ මන්ත්‍රීවරුන් භාගයකට වැඩි පිරිසක් එනම් 113ක් පක්ෂව ඡන්දය ලබාදිය යුතු අතර අගවිනිසුරුවරියට ඇති චෝදනා පිළිබඳ පාර්ලිමේන්තු තේරීම් කාරක සභාවක් හමුවේ කරුණු ඉදිරිපත් කිරීමට අවස්ථාව ඇති බවද ගෝමින් දයාසිරි මහතා පවසයි.සමහරුන් මෙය නීතිය අතට ගැනීමට උත්සාහ දැරීමක් ලෙස ද්වේශසහගතව පෙන්වා දීමට උත්සහ දැරුවද මෙවැනි අවස්ථාවක ක්‍රියා කළ යුතු නිවැරැදි ආකාරයට රජය ක්‍රියාකරන බවද නීතිඥවරයා පෙන්වා දෙයි. මෙයට කලින්ද ජනාධිපති ජේ. ආර්. ජයවර්ධන මහතාගේ පාලන සමයේ හිටපු අගවිනිසුරුවරයකු වූ නෙවිල් සමරකෝන් මහතාට දෝෂාභියෝගයක් එල්ල වූ බවද නීතිඥ ගෝමින් දයාසිරි මහතා සිහිපත් කරයි.අගවිනිසුරුවරියට එල්ලවී ඇති දෝෂාභියෝගය පිළිබඳ දිනමිණට අදහස් දැක්වූ ජනාධිපති නීතිඥ ආචාර්ය ජයතිස්ස කොස්තා මහතා, අභියාචනාධිකරණයේ හෝ ශ්‍රේෂ්ඨාධිකරණයේ විනිසුරුවරයකුට හෝ විනිසුරුවරියකට විරුද්ධව ක්‍රියාකළ හැක්කේ පාර්ලිමේන්තුවට පමණක් බවද පවසයි.ජනතාවගේ පරමාධිපත්‍යයේ කොටසක් වන අධිකරණ බලය පාර්ලිමේන්තුව විසින් අධිකරණය ලවා ක්‍රියාත්මක කරවන බවද පෙන්වා දෙයි. ආවාට ගියාට පහසුවෙන් අගවිනිසුරුවරිය ඉවත් කළ නොහැකි බව පවසන ජයතිස්ස කොස්තා මහතා ඒ සඳහා ගත යුතු පියවර ආණ්ඩුක්‍රම ව්‍යවස්ථාවේ අධිකරණය පිළිබඳ ස්වාධීනත්වය පිළිබඳ පරිච්ඡේදය වන 107 - 2 අනු ව්‍යවස්ථාව යටතේ මේ පිළිබඳ පැහැදිලිව දක්වා ඇති බවද අවධාරණය කරයි.එහි මේ පිළිබඳ කරුණු දක්වා ඇත්තේ යථා පැවැත්මෙන් සිටින තාක්කල් එම ධුරය දැරිය හැකි බවත් විසම පැවැත්ම හෝ අබලතාව පදනම් කරගෙන පාර්ලිමේන්තුවේ මුළු මන්ත්‍රීන්ගෙන් බහුතර යෝජනා සම්මතය ජනාධිපතිවරයාට ඉදිරිපත් කිරීමෙන් පසු අගවිනිසුරුවරිය ඉවත් කළ හැකි බවද පවසයි.නමුත් මේ සඳහා පියවර ගණනාවක් ඇති අතර ඒ සියල්ල විනිවිද පෙනෙනසුළු ඒවා බවත් ද්වේෂසහගත ලෙස ඒවා කළ නොහැකි බවද ජනාධිපති නීතිඥ ආචාර්ය ජයතිස්ස ද කොස්තා මහතා පෙන්වා දෙයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n12110313</link>
    <topic>ජාතික ආරක්ෂාව තහවුරු කිරීමෙන් යුද්ධයක් ඇතිවීම වළක්වා ගත හැකියි</topic>
    <author>ධනුෂ්ක ගොඩකුඹුර</author>
    <content>යුදමය වාතාවරණයක් ඇති නොවීම සඳහා හොඳම මාර්ගය වන්නේ ජාතික ආරක්ෂාව තහවුරු කිරීම බව ජනාධිපති මහින්ද රාජපක්ෂ මහතා පැවසීය.ජාතික සමඟිය ඇති කිරීම සඳහා බේද නොමැති රටක් ගොඩනැඟිය යුතු බව පෙන්වා දුන් ජනාධිපතිවරයා යුද්ධ කරනවාට වඩා යුද්ධය වළක්වා ගැනීම ප්‍රඥාගෝචර බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ ශ්‍රීමත් ජෝන් කොතලාවල ආරක්ෂක විශ්වවිද්‍යාලයේ 22 වැනි උපාධි ප්‍රදානෝත්සවයට අරලියගහ මන්දිරයේදී ඊයේ (2) එක්වෙමිනි. මෙවර උපාධි ප්‍රදානෝත්සවයේ සෑම අතින්ම දක්ෂ නිලධාරීයාට හිමි අසිපත ලුතිනන් ‍ජේ. බී. පුන් විසින් දිනා ගන්නා ලදී.මිට වසර හතරකට පෙර කොතලාවල ආරක්ෂක විශ්වවිද්‍යාලයේ අධ්‍යාපනය ලැබූ නිලධාරීන් නික්ම ගියේ සංග්‍රාම භූමියකට වුවත් අද මේ නිලධාරීන් නික්ම යන්නේ අනාගතයේදී සංග්‍රාමයෙන් තොර රටක් ඇති කිරීම පිණිස බව ජනාධිපතිවරයා පැවසීය.හමුදාව සතු අධ්‍යාපනය, විනය, නීතිගරුක බව සිවිල් වැසියන්ට ලබා දීමට කටයුතු කරන විට එය රට මිලිටරීකරණය ලෙස ඇතැමුන් අර්ථකථනය කළත් එතුළින් සිවිල් ජීවිත ගොඩනැඟීමට කටයුතු කිරීම අලුත් දෙයක් ලොවට හඳුන්වා දීමක් ලෙස තමා දකින බව ජනාධිපතිවරයා කීවේය.ආරක්ෂක ලේකම් ගෝඨාභය රාජපක්ෂ, ජනාධිපති ලේකම් ලලිත් වීරතුංග, කොතලාවල ආරක්ෂක විශ්වවිද්‍යාලයේ කුලපති ජෙනරාල් රොහාන් දලුවත්ත, උපකුලපති මේජර් ජෙනරාල් මිලින්ද පීරිස් මහත්වරු සහ ත්‍රිවිධ හමුදාපතිවරු, පොලිස්පතිවරයා ඇතුළු පිරිසක් ද‍ මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n1211032</link>
    <topic>එල්ටීටීඊය වළ දමා තිබූකාලතුවක්කු 5ක් ගොඩ ගනී</topic>
    <author>භක්ති ධර්මප්‍රිය මෙන්ඩිස් පුදුකුඩිඉරිප්පු සිට</author>
    <content>කොටි ත්‍රස්තවාදීන් වෙල්ලමුල්ල වයික්කාල් මුහුදු වෙරළේ වළ දමා තිබියදී යුද හුමුදා කාලතුවක්කු අවි 05ක් සොයා ගැනීමත් සමඟම එම ප්‍රදේශය පුරා දැවැන්ත සෝදිසි මෙහෙයුමක් යුද හමුදාව ආරම්භ කැර තිබේ.යුද ගැටුම් පැවැති සමයේ මෙම ප්‍රදේශය යුද මුක්ත කලාපයක් ලෙස නම් කැර තිබූ අතර එම ප්‍රදේශය පුරා මෙවැනි බර අවි කොටි ත්‍රස්තවාදීන් වළ දමා ඇතැයි යුද හමුදාව සැකකරයි.යුද හමුදාවේ බිම් බෝම්බ සම්බන්ධව විශේෂ පුහුණුව ලැබූ භට පිරිස් නව තාක්ෂණික මෙවලම් යොදා ගනිමින් මෙම භූමිය පරීක්ෂා කරන අයුරු මාධ්‍යවේදීන්ට ඊයේ (02) සියැසින් දැක බලා ගත හැකි විය.කොටි ත්‍රස්තවාදීන් වළදමා තිබියදී යුද හමුදාව සොයා ගත් කාල තුවක්කු අවි පහක් ඊයේ (02) ගොඩගනු ලැබීය.විද්‍යුත් සහ මුද්‍රිත මාධ්‍ය ආයතන රැසක සාමාජිකයන් මෙම අවස්ථාවට සහභාගී වී සිටිනු දැක ගත හැකි විය.68 වැනි සේනාංකාධිපති මේජර් ජනරාල් ජගත් විජේතිලක සහ, එම ප්‍රදේශය භාර හමුදා ප්‍රධානීහු රැසක් මෙම අවස්ථාවට එක්ව සිටිනු දැක ගත හැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n12110314</link>
    <topic>තෙදිනක මහ වැසිවලින්1,38,000ක් පීඩාවට</topic>
    <author>උදුලා පීරිස්</author>
    <content>තෙදිනක් පුරා පැවැති අයහපත් කාලගුණ තත්ත්වය හේතුවෙන් දිස්ත්‍රික්ක 22ක පවුල් 33,704කට අයත් පුද්ගලයන් 1,37,976ක් පීඩාවට පත්ව ඇතැයි ආපදා කළමනාකරණ මධ්‍යස්ථානය පවසයි.ධාරානිපාත වර්ෂාව, දැඩි සුළං, ගල් පෙරළීම්, පස් කඳු කඩාවැටීම් ඇතුළු ආපදා තත්ත්වයන් නිසා 6 දෙනකු මරණයට පත්ව ඇති අතර තුවාල ලැබූ ගණන 17කි.මේ වන විට නිවාස 285ක් සම්පූර්ණයෙන් විනාශයට පත්ව ඇති අතර අර්ධ හානි වූ නිවාස 4094කි. අවතැන් කඳවුරු 96 ක පවුල් 3686 කට අයත් පුද්ගලයන් 14596 ක් තාවකාලික ස්ථානවල පදිංචි වී ඇත. ඊයේ (02) වන විට ගංඟාවල ජල මට්ටම හා ගංවතුර තත්ත්වය අඩුවෙමින් පවතින බව ආපදා කළමනාකරණ මධ්‍යස්ථානය කියයි.විපතට පත්ව ඇති අයට සහන කටයුතු දිස්ත්‍රික් ලේකම්වරු මාර්ගයෙන් තවදුරටත් ලබා දෙන බව එම මධ්‍යස්ථානය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n12110315</link>
    <topic>දක්ෂිණ අධිවේගයයථා තත්ත්වයට</topic>
    <author>කළුතර මධ්‍යම සමූහ</author>
    <content>මහ වැසි හේතුවෙන් දක්ෂිණ ලංකා අධි වේගී මාර්ගය මතට වැලිපැන්න ආසන්නයේ දී පස් කන්දක් කඩා වැටීමෙන් එහි රථවාහන ධාවනය ඇනහිට තිබිණි.ඊයේ (2) රාත්‍රී වන විට මාර්ගයේ පස් ඉවත්කර වාහන ගමනාගමනය සදහා මාර්ගය යථා තත්වයට පත් කර ති‍‍‍‍‍‍‍බේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n1211033</link>
    <topic>එල්ටීටීඊය කොටු කැරගෙන තිබූරථවාහන 2500ක් අයිතිකරුවනට දුන්නා</topic>
    <author/>
    <content>අවසන් සටන පැවැති මොහොතේ කොටි ත්‍රස්තවාදීන් පුදුමාතලන් ප්‍රදේශයේ දී කොටු කැර තැබූ රථවාහන 2500ක් ඒවාහි හිමිකරුවන් ට මේ වනවිට ලබා දී ඇතැයි 68 වැනි සේනාංකාධිපති මේජර් ජනරාල් ජගත් විජේතිලක මහතා පැවසීය.මුලතිව් දිස්ත්‍රික්කයේ පදිංචි පුද්ගලයන් තවත් පිරිසකට මෙම රථ වාහන මේ වන විට ලබා දෙමින් සිටිනා බවත්, ඔවුන්ගේ අනන්‍යතාවය සම්පූර්ණයෙන් තහවුරුකැර ඇති බවත් ජගත් විජේතිලක මහතා කීය.මේ වන විට මුලතිව් දිස්ත්‍රික්කය තුළ යළි පදිංචි කිරීම් සියයට සියයක් අවසන් කැර ඇති බවත්, සිවිල් ජනතාව යුද හමුදාව සමඟ ඉතා සහයෝගයෙන් වැඩ කටයුතු සිදුකරන බවත් ජගත් විජේතිලක මහතා අවධාරණය කෙළේ ය.පුදුකුඩිඉරිප්පු ප්‍රදේශයේ දී ඊයේ (02) දහවල් පැවැති විශේෂ මාධ්‍ය හමුවේදී මේජර් ජනරාල් ජගත් විජේතිලක මහතා එම අදහස් ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n1211034</link>
    <topic>වෙලේ සුදාට බිරියට හා තවත් කතකට සිතාසි</topic>
    <author>කුමුදු හෙට්ටිආරච්චි</author>
    <content>හෙරොයින් ජාවාරමේ නිරතවෙමින් උපයා ගත් රුපියල් දාහත් කෝටියකට ආසන්න මුදලක් ලංකාව තුළ ගනුදෙනු කිරීම ඇතුළු අධිචෝදනා 57 ක් යටතේ පවරා ඇති නඩුව සම්බන්ධයෙන් වෙලේ සුදාට, ඔහුගේ බිරියට හා තවත් කාන්තාවකට ලබන 23 වැනිදා කොළඹ මහාධිකරණය හමුවේ පෙනී සිටින ලෙස දන්වමින් කොළඹ මහාධිකරණ විනිසුරු කුමුදුනී වික්‍රමසිංහ මහත්මිය ඊයේ (02) සිතාසි නිකුත් කෙළේය.ජ්‍යෙෂ්ඨ රජයේ නීතිඥ තුසිත් මුදලිගේ මහතා ඊයේ (02) නඩුව කැඳවූ අවස්ථාවේ අධිකරණයෙන් කරන ලද ඉල්ලීමක් සලකා බලමින් විනිසුරුවරිය විත්තිකරුවන් හට එසේ සිතාසි නිකුත් කළාය.පිලිදූව බෝගහවත්තගේ ගයානි ප්‍රියදර්ශනී හෙවත් සුජී, ගම්පල විතානගේ සමන්ත කුමාර හෙවත් වෙලේසුදා නමැත්තාට හා කේ. ඒ. වසන්ති වසුන්දරා හෙවත් නදී නමැති විත්තිකරුවනට එලෙස සිතාසි නිකුත් කෙරුණි.කුඩු ජාවාරමේ නිරතවෙමින් වෙලේ සුදා ඇතුළු විත්තිකාරියන් මිලට ගත් රුපියල් කෝටි දාහතකට ආසන්න දේපළ නඩු කටයුතු අවසන් වන තෙක් ක්‍රියා විරහිත කිරීමට විනිසුරුවරිය මීට පෙර නඩුව කැඳවූ අවස්ථාවේ තීරණය කැර තිබුණි.ඒ අනුව වෙලේ සුදාට හා ඔහුගේ බිරියට අයත් සුවිසල් නිවාස, දේපළ, ඉඩකඩම්, යානවාහන ඇතුළු රුපියල් කෝටි 17 කට ආසන්න වටිනාකමින් යුත් දේපළ නඩු කටයුතු අවසන් වන තෙක් ක්‍රියා විරහිත කෙරුණි.2010 ජනවාරි මස 01 වැනිදාත්, අප්‍රේල් මස 25 වැනිදාත් අතර කාලයේදී කුඩු ජාවාරම් කිරීමෙන් උපයා ගත් රුපියල් දාහත් කෝටියකට ආසන්න මුදලක් ලංකාව තුළ ගනුදෙනු කිරීම හා ගනුදෙනු කිරීමට කුමන්ත්‍රණය කරන ලදැයි ද, ඊට ආධාර අනුබල දෙන ලදැයි ද පවසමින් අධිචෝදනා 57 ක් යටතේ නීතිපති පාලිත ප්‍රනාන්දු මහතා විත්තිකරුවනට එරෙහිව මෙම නඩුව පවරා ඇත.මුදල් විශුද්ධිකරණ පනත යටතේ දඬුවම් ලැබිය හැකි වරදවල් විත්තිකරුවන් සිදුකැර ඇති බවත් චෝදනාවන්හි සඳහන් වෙයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n1211035</link>
    <topic>කොටකෙතන දෙදරු මව ඝාතනයේ හෝඩුවාකීපයක් ගැන පරීක්ෂණ</topic>
    <author>රත්නපුර දිසා විශේෂ</author>
    <content>කහවත්ත කොටකෙතන ප්‍රදේශයේ දෙදරු මවගේ අබිරහස් ඝාතනය ගැන වැදගත් හෝඩුවාවන් කීපයක් ඔස්සේ පරීක්ෂණ සිදුකරන බව පොලිසිය කියයි.ඊයේ (2) දහවල් වනවිට පුද්ගලයින් 50 දෙනකුගෙන් පමණ ප්‍රකාශ ලබාගෙන තිබේ.යූ.ජී.චන්ද්‍රාවතී මහත්මිය පදිංචි නිවෙස ආසන්නයේ අලුතින් ඉදිකරන නිවසක පෙදරේරුවකු ඉදිකිරීම් කටයුතු නතර කැර සිද්ධිය වූදා හදිසියේම පිටත්ව යෑම ගැනද පරීක්ෂණ සිදු කෙරේ.ප්‍රදේශයේ ආරක්ෂාව තර කැර ඇත.ඝාතනය කෙරුණු යූ.ජී. චන්ද්‍රාවතී මහත්මියට හෝ පවුලේ අයට අමනාප කවුරුත් නොසිටි බවද පරීක්ෂණ වලදී හෙළිවී තිබේ.කාන්තාව සිටි නිවෙස ඉදිරිපිට ඇති ලඳු කැළෑව ද පොලිසිය පරීක්ෂාවට ලක් කළ අතර, සැකකටයුතු කිසිවක් හෝ හමුවී නැත.මෙම ඝාතනය සහ පෙර සිදුවූ ඝාතන අතර සම්බන්ධතාවයක් ඇතිද යන්න ගැනත් සෙවීමට ද පරීක්ෂණ සිදු කෙරේ.දෙදරු මවගේ ඥාතින් හා අසල්වාසීන් 20 දෙනකුගෙන් පමණ ප්‍රකාශ ලබාගෙන තිබේ. මෙම ඝාතනයට බොහෝ විට එක් අයකු පමණක් සහභාගිවූ ලකුණු දක්නට ඇතැයි පරීක්ෂණ කණ්ඩායම විශ්වාස කරයි.දෙදරු මවගේ සිරුර කැලෑ රොදකට දමා යෑමට අපරාධකරු උත්සාහ කළද කිසියම් හේතුවක් නිසා සිරුර නිවසේ කෑම කාමරයේ සිට ඉදිරි කෙළවරට ගෙනවිත් දමා ගොස් ඇති බව පරීක්ෂණ කණ්ඩායම සැක පළ කරති.රත්නපුර විශේෂ පොලිස් කණ්ඩායමක් හා රහස් පොලිසිය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n1211036</link>
    <topic>වැල්ලවාය - බෙරගල ගල්කන්ද මාර්ගයට ගල් පර්වතයක් කඩා වැටේ</topic>
    <author>සොරණාතොට සමූහ</author>
    <content>වැල්ලවාය - බෙරගල ප්‍රධාන මාර්ගයේ ගල්කන්ද ප්‍රදේශයේදී මාර්ගයට විශාල ගල් පර්වතයක් කඩා වැටීමෙන් එම මාර්ගයේ රථවාහන ධාවනයට ඊයේ (2) පස්වරුව වන විටත් බාධා ඇති වී තිබිණි.පෙරේදා (1) රාත්‍රි මෙසේ පැවැති වර්ෂාවත් සමඟ මාර්ගයට විශාල ගල් පර්වතය කඩා වැටී තිබූ අතර, එම ගල් පර්වතය මාර්ග සංවර්ධන අධිකාරිය හරහා ඊයේ (2) පුපුරුවා හැර ඉවත් කිරීමට කටයුතු යොදා තිබූ බව ආපදා කළමනාකරණ මධ්‍යස්ථානයේ බදුල්ල සහකාර අධ්‍යක්‍ෂ ඊ. එම්. එල්. උදයකුමාර මහතා කීය.මේ නිසා ඊයේ (2) දින වැල්ලවාය - බෙරගල මාර්ගයේ බස් රථ සහ රථවාහන වැල්ලවාය සිට නිකපොතට සහ බෙරගල සිට පහළ විහාරගල දක්වා ධාවනය කැරිණි.එතැන් සිට බස්රථවල පැමිණි මගීන්ට පා ගමනින් ගොස් කඩා වැටී තිබූ ගල් පර්වතයෙන් නැග ඉතා අසීරුවෙන් යාමට සිදුවී තිබිණි.මාර්ග සංවර්ධන අධිකාරිය බැකෝ යන්ත්‍රයක් යොදා එම ස්ථානයෙන් මගීන්ට පා ගමනින් යාමට ඉඩකඩ සලසා දුන්හ.කෙසේ වෙතත් පවතින වර්ෂාවත් සමඟ තවදුරටත් එම මාර්ගයට ගල් පර්වත කඩා වැටීමේ අවධානම ඇති හෙයින් කල්පනාකාරීව රිය පදවන ලෙසට ආපදා කළමනාකරණ මධ්‍යස්ථානයේ බදුල්ල සහකාර අධ්‍යක්‍ෂ ඊ. එම්. එල්. උදයකුමාර මහතා රියැදුරන්ට දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n1211037</link>
    <topic>උඩරට මාර්ගයේ දුම්රිය ධාවනයයළිත් සුපුරුදු පරිදි</topic>
    <author>ශීලා උඩුවර</author>
    <content>අයහපත් කාලගුණික තත්ත්වය නිසා අඩාලව තිබූ උඩරට මාර්ගයේ දුම්රිය ධාවනය දැන් යථා තත්ත්වයට පත්වී ඇති අතර කොළඹ කොටුව - බදුල්ල අතර ධාවනය කෙරෙන රාත්‍රි තැපැල් දුම්රියන් දෙක ඊයේ (2) සිට යළිත් ධාවනය ඇරැඹූ බව දුම්රිය ගමනාගමන අධිකාරි එල්. ඒ. ආර්. රත්නායක මහතා පැවැසීය.මාර්ගයට පස් කඩා වැටීම් ගස් අතු වැටීම් ආදිය නිසා පෙරේදා රාත්‍රි තැපැල් දුම්රියන් ධාවනය නොකෙරුණු අතර පෙරේදා (1) උදේ කොළඹ සිට ගිය උඩරට මැණිිකේ දුම්රිය නානුඔය දක්වා පමණක් ධාවනය කෙරුණු බව රත්නායක මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n1211038</link>
    <topic>ඌව-මධ්‍යම හැරසෙසු ප්‍රදේශවලට හොඳ කාලගුණයක්</topic>
    <author>උදුලා පීරිස්</author>
    <content>ඌව,මධ්‍යම කඳුකරයේ ස්ථාන කිහිපයක අද (03) සවස් වරුවේ ගිගිරුම් සහිත වැසි වර්ධනය විය හැකි වුවද, දිවයිනේ සෙසු ප්‍රදේශවල පැහැබර කාලගුණ තත්ත්වයක් බලාපොරොත්තු විය හැකි යැයි කාලගුණ විද්‍යා දෙපාර්තමේන්තුවේ අධ්‍යක්ෂ ජනරාල් එස්.එච්.කාරියවසම් මහතා පැවසීය.අද (03) මෙවැනි කාලගුණ තත්ත්වයක් පැවැතුනද තව දින කිහිපයකින් ගිගුරුම් සහිත වැසි යළිත් වර්ධනය විය හැකි යැයිද ඒ මහතා කීය. සුළං ප්‍රබලව හැමීමක් නොවන බව පෙන්වාදෙන කාරියවසම් මහතා ඒ නිසා මුහුදු හා නාවික කටයුතු සඳහා බාධාවක් නොවන බවද පැවසීය.ඉන්දියාවට හමාගිය නීලම් සුළි කුණාටුවෙන් ශ්‍රී ලංකාවට කිසිදු අවධානමක් නොමැති බවද කාරියවසම් මහතා වැඩිදුරටත් කියා සිටියේ ය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n1211039</link>
    <topic>කාල බෝම්බය තැබූසෙබළාට ඇප</topic>
    <author>කුරුණෑගල මධ්‍යම විශේෂ</author>
    <content>අනියම් ප්‍රේම සම්බන්ධයක් දුරදිග ගොස් පාසල් වෑන් රියකට කාල බෝම්බයක් තබා පාසල් සිසුවකු ඇතුළු තවත් සිසුන් හය දෙනකුට බරපතළ තුවාල සිදුකිරීමේ නඩුවේ චූදිතයා රුපියල් 50,000ක මුදල් ඇපකරයක් මත ඊයේ (02) මුදාහරින ලදී.කුරුණෑගල මහාධිකරණ විනිසුරු කේ.පි‍්‍රයන්ත ප්‍රනාන්දු මහතා ඉදිරියේ විභාගයට ගත් මෙම නඩුවේ චූදිතයා වූයේ හමුදා සේවයේ බෝම්බ නිෂ්ක්‍රීය අංශයේ සේවය කළ හමුදා සෙබළෙකි.චූදිතයා අනියම් සම්බන්ධයක් පැවැත්වූවා යැයි කියනු ලැබූ කාන්තාවගේ නිවස ඉදිරිපිට නවතා තිබූ පාසල් වෑන් රියට කාල බෝම්බයක් සවිකැර පාසල් සිසුවෙක් ඇතුළු තවත් සිසුන් හය දෙනකුට තුවාල සිදු කිරීම සම්බන්ධයෙන් චූදිතට එරෙහිව මෙම නඩුව ගොනුකර තිබෙන බැව් පැමිණිල්ල ඉදිරිපත් කළ රජයේ නීතිඥ උපේකා කුමාරසිරි මහත්මිය අධිකරණය හමුවේ කියා සිටියාය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n12110310</link>
    <topic>ජිනීවා ආ රටවල් ශ්‍රී ලංකාවේ සංවර්ධනය ගැන ප්‍රසාදය පළ කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් සම්බන්ධයෙන් ස්විට්සර්ලන්තයේ ජීනිවා නුවරදී පෙරේදා (01) ආරම්භ වූ කාලීන විශ්ව සමාලෝචනයේදී ඊට සහභාගි වූ ලෝකයේ රටවල් රැසක් ශ්‍රී ලංකාව මේ වනවිට ලබා තිබෙන ශීඝ්‍ර සංවර්ධනය සම්බන්ධයෙන් ප්‍රසාදය පළකර ඇත.විශේෂයෙන්ම යුද්ධය අවසන්වීමත් සමඟ අවතැන්ව සිටි ලක්ෂ තුනකට ආසන්න පිරිසක් නැවත පදිංචි කිරීම, පුනරුත්ථාපනය කළ හිටපු එල්.ටී.ටී.ඊ සාමාජිකයන් සමාජගත කිරීම, ප්‍රතිසංධානය මෙන්ම යටිතල පහසුකම් සංවර්ධනය කිරීම සඳහා රජය ගෙන තිබෙන ක්‍රියාමාර්ග ආදිය මෙහිදී ඇඟයීමට ලක්කර තිබෙන බව විදේශ කටයුතු අමාත්‍යාංශය පවසයි.ශ්‍රී ලංකාව සම්බන්ධයෙන් වූ මේ සැසිවාරයේදී අදහස් පළ කිරීම සඳහා ලෝකයේ රටවල් 99 ක් පමණ ඉදිරිපත්ව තිබෙන අතර ඒ සෑම රටක් වෙනුවෙන්ම ඉතාම සුළු කාලයක් ලැබුණු බවද එම අමාත්‍යාංශය සඳහන් කරයි.මෙරට මානව හිමිකම් සුරැකීම මෙන්ම ප්‍රවර්ධනය වෙනුවෙන් ගෙන තිබෙන ක්‍රියාමාර්ග සම්බන්ධයෙන් මෙහිදී විශේෂ අවධානය යොමු කෙරෙන අතර එහිදී මානව හිමිකම් සම්බන්ධයෙන් ශ්‍රී ලංකා මේ දක්වා ලබා තිබෙන ප්‍රගතිය, මුහුණ දෙන අභියෝග මෙන්ම අනාගත සැළසුම් සම්බන්ධයෙන් ශ්‍රී ලංකා නියෝජිත කණ්ඩායමේ ප්‍රධානී ඇමැති මහින්ද සමරසිංහ මහතා විසින් දීර්ඝ ලෙස කරුණු දක්වා තිබේ.අභ්‍යන්තර වශයෙන් අවතැන්ව සිටි ලක්ෂ තුනකට ආසන්න පිරිසක් නැවත පදිංචි කිරීම, හිටපු එල්.ටී. ටී. ඊ ත්‍රස්ත ක්‍රියාකාරීන් පුනරුත්ථාපනය කොට සමාජගත කිරීම, ප්‍රතිසංධානය, යටිතල පහසුකම් සංවර්ධනය තුළින් ජීවනෝපාය ශක්තිමත් කිරීම මෙන්ම උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාවට නැංවීම ආදිය සම්බන්ධයෙන් වන වචන 10,700 කින් සමන්විත වාර්තාවක්ද මේ වනවිට ශ්‍රී ලංකාව ජගත් මානව හිමිකම් කවුන්සලය හමුවට ඉදිරිපත්කර ඇත.මේ අතර අමෙරිකාව ඇතුළු රටවල් කිහිපයක් ශ‍්‍රී ලංකාවේ මානව හිමිකම් සුරැකීම සම්බන්ධයෙන් ගැටලූ මතුකර තිබෙන නමුත් ඇමැති මහින්ද සමරසිංහ පිළිතුරු දෙමින් සඳහන් කර ඇත්තේ ශ‍්‍රී ලංකාවේ මානව හිමිකම් පිළිබඳව ඇගයීම හුදකලාව සිදුකල නොහැක්කක් බවත් සැබෑ යථාර්ථය සහ ප‍්‍රායෝගික තත්ත්වයන් කෙරෙහි අවධානය යොමුකරමින් එය සිදුකළ යුතු බවත්ය.එමෙන්ම, මෙරට මානව හිමිකම් තත්ත්වය පිළිබඳව එක්සත් ජාතීන්ගේ මානව හිමිකම් කොමිසමේ කි‍්‍රයාකාරි කමිටුව සමඟ ද විවෘත සහ ඵලදායි සංවාදයකට සූදානම් බවත් පශ්චාත් යුධ සාමය ගොඩනැංවීමේ සහ සංහිඳියාව ඇතිකරලීමේ කි‍්‍රයාමාර්ගවලදී ශ‍්‍රී ලංකාව එම කි‍්‍රයාකාරී කමිටුවේ සහය ලබා ගන්නා බවත් මහින්ද සමරසිංහ සඳහන් කර ඇත.ශ්‍රී ලංකාව සම්බන්ධයෙන් වන කාලීන විශ්ව සමාලෝචන සැසිය අධීක්ෂණය සඳහා ඉන්දියාව, ස්පාඤ්ඤය හා බෙනින් රාජ්‍යයෙන් සමන්විත මණ්ඩලයක් පත්කර තිබෙන අතර එහිදී ඔවුන් විසින් වාර්තාවක් ඉදිරිපත් කිරීමටද නියමිතව ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=n12110311</link>
    <topic>වකුගඩු සැත්කමටපිහිට පතයි</topic>
    <author/>
    <content>එරාවූර්, අම්බලවානර් පාරේ පදිංචි නල්ලතම්බි රාමේෂ්වරන් මහතා වකුගඩු දෙකම අක්‍රියව දැනට ප්‍රතිකාර ලබන අතර ඔහුට වහාම වකුගඩුවක් බද්ධ කළ යුතු බවට වෛද්‍යවරු නිර්දේශ කරති.ගුරුවරයකු වන ඒ මහතා දෙදරු පියෙකි.මේ සැත්කම සඳහාඒඕවර්ගයේ වකුගඩුවක් බද්ධ කළ යුතු බැවින් වකුගඩුවක් පරිත්‍යාග කිරීමට කැමැති අයට 0772528777, 065 - 2240954 අමතන ලෙස ඉල්ලා සිටින අතර මූල්‍යමය ආධාර ද අපේක්ෂා කරයි.දෙහිවල 32/1, සේනානායක පෙදෙසෙහි පදිංචි සාලිය ගුණසේකර මහතා දරුණු වකුගඩු රෝගයකින් පෙළෙන අතර ඒ මහතාට ‘බී’ හෝ ‘ඕ’ වර්ගයේ වකුගඩුවක් වහාම බද්ධ කළ යුතු බව වෛද්‍ය එස්. එම්. සෙනෙවිරත්න මහත්මිය විසින් නිර්දේශ කොට ඇත.දානපතියකු වෙතොත් දුරකථන අංක 0772299302 හෝ 0777306907 ඔස්සේ අමතන මෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r1211031</link>
    <topic>උසාවි නොගොස් ‘සමථයකට’ ඇවිත්: විසි ලක්ෂයක් දෙනා සහනය ලබති</topic>
    <author>උඩවලව සමූහ බී. ඒ. පොඩිමහත්තයා අම්බලන්ගොඩ මධ්‍යම සමූහ – ආ. මු. ගුණසේකර බණ්ඩා</author>
    <content>මේ රටේ සමථකරණය ආරම්භ වී වසර 20ක් පමණ ගතවී ඇති බවත් එම කාලය ඇතුළත සමථ මණ්ඩල තුළින් මිලියන දෙකක පමණ ආරවුල් ඉතා සාර්ථකව විසඳා ඇති බවත් අධිකරණ අමාත්‍යාංශයේ ජ්‍යෙෂ්ඨ සහකාර ලේකම් අනූෂා අබේවික්‍රම මහත්මිය කීවාය.රත්නපුර දිස්ත්‍රික් ලේකම් කාර්යාලයේ ශ්‍රවණාගාරයේ පැවැති සමථකරණ වැඩමුළුවකට සහභාගි වෙමින් ඇය එසේ පැවැසුවාය.ඒ මහත්මිය මෙසේද කීය.උසාවි පද්ධති මගින් ආරවුල් විසඳා ගැනීමට යෑමේ දී මුදලුත් කාලයත් වැය වෙනවා. සමථ මණ්ඩල ක්‍රමය මගින් ආරවුල් විසඳා ගැනීමට යද්දී දෙපාර්ශ්වයම වෛරයෙන් තොරව සතුටින් එම ආරවුලට විසඳුම් ලබාගෙන පිටවී යනවා.2009 – 2010 කාලය ඇතුළත කරන ලද සමීක්ෂණයකින් සමථ මණ්ඩලවලට ආරවුල් 112000 පමණ ලැබී තිබෙන බවත් ඒවායින් 55% - 70% අතර ප්‍රමාණයක් සාර්ථකව විසඳී ඇති බවත් සඳහන් වෙනවා.2012 වසරේදී රත්නපුර දිස්ත්‍රික්කයේ සමථ මණ්ඩල සඳහා ආරවුල් 5291 ක් ලැබී තිබූ අතර, ඒවායින් 47% පමණ සාර්ථක විසඳුම් ලබා තිබෙනවා.මේ වැඩමුළුව අමතා සමථ කොමිෂන් සභාවේ වැඩබලන ලේකම් නීතිඥ වාසනා ගුණරත්න, රත්නපුර දිස්ත්‍රික් වැඩබලන ලේකම් එල්. කේ. ප්‍රේමරත්න, රත්නපුර දිස්ත්‍රික් සමථ පුුහුණු නිලධාරී කේ. පී. අමරසේන, හම්බන්තොට දිස්ත්‍රික් සමථ පුහුණු නිලධාරි එච්. එල්. රංජිත් යන මහත්ම මහත්මීහුද මෙහිදී කථා කළහ.   .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r1211032</link>
    <topic>දකුණේ උපදින2000න් 1කට තයිරොක්සින් ඌණතාව</topic>
    <author>දකුණු පළාත් සංචාරක</author>
    <content>දකුණු පළාතේ උපදින දරුවන් දෙදහසකගෙන් එක් අයකු තයිරොක්සින් ඌනතාවයෙන් පෙළෙන බවත් ඔවුන්ට නිසි ලෙස ප්‍රතිකාර නොකළහොත් එම දරුවන් මන්ද මානසික තත්ත්වයට පත්වීමේ අවදානමක් ඇති බවත් කරාපිටිය වෛද්‍ය පීඨයේ න්‍යෂ්ඨික වෛද්‍ය ඒකකයේ ප්‍රධානි වෛද්‍ය මංජුල හෙට්ටිආරච්චි මහතා පවසයි.වසර කීපයක් තිස්සේ කරන ලද පර්යේෂණයකදී මේ තොරතුරු අනාවරණය කරගත් බවද හෙතෙම සඳහන් කරයි. 2011 වසරේදී දකුණු පළාතේ ඉපදුණු දරුවන් 43566 දෙනකුගෙන් දරුවන් 41993 දෙනකුගේ ලේ සාම්පල් පරීක්ෂා කොට මේ බව හෙළි කරගෙන ඇත.එම පර්යේෂණයට අනුව දරුවන් දෙදහසකගෙන් එක් අයෙක් තයිරොක්සින් ඌනතාවය සහිතව ඉපදී ඇති අතර තයිරොක්සින් නැමැති හෝමෝනය එම දරුවන්ගේ සිරුරු තුළ නොතිබීම මීට හේතුවී ඇත.දකුණු පළාතේ මේ තත්ත්වයට ගොදුරු වන දරුවන් හඳුනාගෙන ඔවුන්ට ප්‍රතිකාර කිරීමේ ව්‍යාපෘතියක්ද ආරම්භ කොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r1211033</link>
    <topic>දෙණියාය දිසා-මූලික කෙරුණත්රෝහලට තවම පහසුකම් නෑ</topic>
    <author>දෙණියාය සමූහ එච්. ජී. මිත්‍රදාස</author>
    <content>දෙණියාය දිසා රෝහල මූලික රෝහලක් බවට පත්ව කලක් ගතවී ඇතත් අවශ්‍ය සම්පත් නොමැතිවීම නිසා මූලික රෝහලකින් ඉටුකළ යුතු සේවාව ඉටුකිරීමට නොහැකි වී ඇති බව අනාවරණය වේ.මෙම රෝහලේ විශේෂඥ වෛද්‍යවරුන් සිටී. එහෙත් ඔවුන්ට අවශ්‍ය පහසුකම් නැත. මේ තත්ත්වය මත ඔවුන්ගේ සේවය නිසි පරිදි ලබාදීමට නොහැකිවී ඇතැයි කියති. දෙණියාය මූලික රෝහලට ලේ බැංකුවක හා ස්කෑනර් යන්ත්‍රයක අවශ්‍යතාවක් පවතින බව සඳහන් කරයි.මෙම රෝහල බ්‍රිතාන්‍ය පාලන සමයේ ඉදිකරන ලද්දකි. මාතර දිස්ත්‍රික්කයේ පමණක් නොව ගාල්ල හා රත්නපුර දිස්ත්‍රික්කවල දෙණියායට ආසන්න ප්‍රදේශවල ජනතාව ද මෙම රෝහලට පැමිණෙති.ගම්මාන රැසක අතිවිශාල පිරිසකට සේවය සපයන මෙම මූලික රෝහලේ පවතින අඩුපාඩු සපුරාදීමට බලධාරීන්ගේ අවධානය යොමු කළ යුතුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r1211034</link>
    <topic>ගම් හතකට ජලය දුන්මහළිඳවත්ත මහ ළිඳට හත්වලාමේ මොකද වුණේ ?</topic>
    <author/>
    <content>ඔබ්බෙගොඩ මාරිඅරාව ගල්ගොඩගම මහල්දමින්න ගම්මානවලට වගකිව යුතු අයගේ අවධානය යොමුවී නැත.මහළිඳවත්ත යනුවෙන් හඳුන්වන ගම්ගොඩැල්ලේ පිහිටි ජලමූලාශ්‍රය මහළිඳ ගම් හතකට ජලය දීමට තරම් පොහොසත්ය.මේ ළිඳ උපයෝගී කරගෙන සමෘද්ධි අධිකාරිය විසින් ජල ව්‍යාපෘතියක් සැලසුම් කළේ මේ ජල සම්පතින් බොහෝ දෙනෙකුට ජලය සැපයීමටය. වැඩි දෙනෙකු සමෘද්ධිලාභීන් වූ මේගම්වල වැසියෝ තම ශ්‍රම දායකත්වය දෙමින් සමෘද්ධි සංවර්ධන නිලධාරීන්ගේ සැලැස්ම ක්‍රියාත්මක කිරීමට උර දුන්හ. ගමේ මහළිඳ ප්‍රතිසංස්කරණය කළේය.ගම්මානවල වඩාත් උස් තැනක ජල ටැංකියක් ඉදිකළ ඔව්හු ජල මූලාශ්‍රය වූ මහළිඳ සිට මේ ජල ටැංකියට ජලය ගෙන ඒමට කානු කපා බට දැමීමට තම සහය දුන්හ.මේ ජල ව්‍යාපෘතිය භාරව සිටි නිලධාරිනිය මාරු කිරීම නිසා සියල්ල ඇන හිට ඇත.ජල ව්‍යාපෘති සඳහා ගෙන ආ බට ජල මෝටර් සියල්ල මඬුල්ල ප්‍රාදේශීය ලේකම් කාර්යාලයේ ගබඩාවලට ගියේය.ගංගොඩ මහළිඳවත්ත ගමේ දුප්පතුන් දහඩිය වගුරුවා දුන් ශ්‍රමය අපතේ ගියේ ඒ අයුරිනි. ඉන් ප්‍රයෝජන ගැනීමට නිලධාරිහු අසමත් වූහ.එසේම මේ ගමේ අතුරු මාර්ගයක බෝක්කුවක් වතුරට සෝදාගෙන ගොස් ඇත. එතැනින් ගමේ අය එගොඩවන්නේ බෝක්කුවේ පැති බැම්ම ඒදණ්ඩක් ලෙස භාවිතා කරමිනි.ගල්ගොඩගමේ ජීවත්වන ජේ. ජී. ඇසිලින් නෝනා මෙසේ කීවාය.උපන්දා සිට මේ ගමේ ජීවත් වෙනවා. ගමට යන්න හරි හමන් පාරක් නැහැ. ආණ්ඩුවෙන් ඒ සඳහා මුදල් වැය කරා. ඒවා ප්‍රමිතියකින් නොකිරීම නිසා වැස්සට සේදී ගියා.ප්‍රධාන මාර්ගයට පේන්න විතරක් පාර, කිලෝමීටර් 1/2ක් කොන්ක්‍රීට් කළා. පාරේ ඉඳලා බලනවිට පාර කොන්ක්‍රීට් කරලා. ගම ඇතුළට ඇවිත් බලනවිට පයින්වත් යන්න බැරි වළ ගොඩැලි පාරක්.ජී. ඒ. පියදාස මහළිඳවත්ත, - අපේ ගමට ජලය ලබාදෙන්න මහළිඳවත්ත ළිඳ ප්‍රතිසංස්කරණය කළා. ඒ පහළ බිමක සරුසාර ජල කඳක් තියෙනවා.ගම්මානයේ උසම තැන ජල ටැංකියක් හදන්න ගත්තා. කානු බැඳලා කොන්ක්‍රීට් එකක් දැම්මා. ඒක එතනින් නැවතුනා.මේ ජල ව්‍යාපෘතිය ඇන හිට තියෙද්දී ගමේ අය ගැමිදිරියට ඉල්ලීමක් කළා මේ ජල ව්‍යාපෘතිය කරන්න කියලා. සමෘද්ධි අධිකාරිය ඒකට ඉඩ දුන්නේ නැහැ. අපි වගේ අහිංසක මිනිසුන්ට මේ නිලධාරින් සලකන්නේ අතපල්ලෙන් වැටුණ අය වගේ.මේ ගමේ පාසල් යන දරුවා මේ කඩතොළු මඟේ සැතපුම් 2ක් පයින් පාරට ඇවිත් පාසල් යනවා.අපට පාරක් නැහැ ජලය ළිඳෙන් ගන්නවා. විදුලිය නැහැ ගෙවතුවල වගා බිම්වල නිෂ්පාදන සතිපොළට ගෙනයන්න ප්‍රවාහන පහසුකම් නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r1211035</link>
    <topic>බිබිලේ කුණුනිල්ගල වනයටකුණු බුදින්න එන වල් ඌරන්‘කට පුංචාට’ බිලි වෙති</topic>
    <author>බිබිල මධ්‍යම විශේෂ</author>
    <content>බිබිල ප්‍රාදේශීය සභාව මගින් බිබිල නගරයේ එකතු කරන කැළිකසළ නිල්ගල ඓතිහාසික වනයට අයත් පුවක් පැලේ රක්ෂිතයට ගෙන ගොස් දැමීමෙන් වනය විනාශ වීමේ තර්ජනයකට ගොදුරු වී ඇත.මේ කුණු දැමීම නිසා බිබිල - පදියතලාව මාර්ගයේ වාහනවලින්වත් ගමන් කළ නොහැකි තරමට අධික දුගඳක් පැතිර යයි. මේ ස්ථානයේ ඇති කැළි කසළ ආහාරයට ගැනීමට වල් අලි , වල් ඌරන් පැමිණීමෙන් අවට ගම්වාසීහු දැඩි අපහසුතාවට මුහුණ පා සිටිති.ප්‍රදේශයේ දඩයක්කරුවන් රාත්‍රි කාලයේ කුණුගොඩ අරක්ගෙන. වල් ඌරන් දඩයම් කිරීමටද පුරුදුව සිටිති.පරිසර හානිය, වන විනාශය මෙන්ම වල් අලි උවදුර පිළිබඳව වගකීම තමන් භාරගන්නා බව පවසන බිබිල ප්‍රාදේශීය සභාව නගරයේ කුණු ගෙනවිත් දැමීමට ස්ථානයක් නොමැති බැවින් නිල්ගල වනයට ගොස් දමන බව කියයි.එහි සභාපති ඒ.එම්. එස්. චන්ද්‍රසේකර බංඩා මහතා පවසන්නෙ සභාවට අයත් ඉඩමක මේ කුණු ගොඩගසා කාබනික පොහොර සෑදීම ආරම්භ කළ විට අවට පදිංචිකරුවන් ඉහළට ඒ ගැන පැමිණිලිකොට එය නතර කළ බවය. නගරයේ කුණු කොහේට හෝ දැමිය යුතු නිසා කැලයට දැමූවත්එය තාවකාලික බවද ඔහු කීවේ ය.බිබිල ප්‍රාදේශීය සභාවේ විපක්ෂ නායක සරත් අලුත්ගේ මහතා කියා සිටියේ නගරයෙ එකතු කරන කුණු රක්ෂිතයට ගෙනවිත් දැමීමෙන් සිදුවන විනාශය අවම කිරීමට එම කුණුවලින් කොම්පෝස්ට් පොහොර නිෂ්පාදන මධ්‍යස්ථානයක් ආරම්භ කිරීමෙන් සභාවට විශාල ආදායමක් මෙන්ම සුළු පිරිසකට රැකියා අවස්ථාද සලසා දිය හැකි බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r1211036</link>
    <topic>ඉත්තෑපාන නගරය ‘පුර නැඟුමින්’ සංවර්ධනයට: ප්‍රතිපාදන රුපියල් ලක්ෂ 300ක් වෙන්කරයි</topic>
    <author>ලලිතා සමරවික්‍රම - වලල්ලාවිට</author>
    <content>“පුර නැඟුම” ව්‍යාපෘතිය යටතේ ඉත්තෑපාන නගරය සංවර්ධනය කිරීම සඳහා රුපියල් ලක්ෂ 500 ක් වෙන් කෙරේ. ඒ පිළිබඳව මුලික සාකච්ඡාවක් ඉත්තෑපාන වලල්ලාවිට ප්‍රාදේශීය සභා උප කාර්යාලයේ දී පසුගියදා පැවැත්විණි.මේ යටතේ ඉත්තෑපාන මංසන්ධියේ වටරවුම, ආදාහනාගාරය, ක්‍රීඩාංගණය, මංමාවත්, ඉත්තෑපාන රෝහල, ප්‍රාදේශීය සභා උප කාර්යාල ශ්‍රවණාගාරය, රජයේ කාර්යාල, රජයේ බැංකු ශාඛාවන් යන ජනතා අවශ්‍යතා සඳහා යටිතල පහසුකම් රාශියක් සිදුකෙරේ.මෙමඟින් දැනට පවතින ආයතන හා මංමාවත් නවීකරණය කෙරෙන අතර අලුතෙන් බිහිවන ආයතන ද පවතී.මෙහිදී අදහස් දැක්වූ වැවිලි කර්මාන්ත හා මානව හිමිකම් ඇමැති මහින්ද සමරසිංහ මහතා - අගලවත්ත සහ මතුගම ආසනවල කෙළවරක පිහිටි ඉත්තෑපාන නගරය හැමදාමත් කොන්වී නිතරම කුඩම්මාගේ සැලකිල්ල ලබන නගරයක් වෙලා. ඒ නිසයි මම මේ “පුර නැඟුම” ව්‍යාපෘතිය යටතේ වෙන්වුණු රුපියල් ලක්ෂ 500ම ඉත්තෑපාන නගරය සංවර්ධනය කිරීම සඳහාම වෙන් කෙළේ.බස්නාහිර පළාත් සභාවේ නියෝජ්‍ය සභාපති රංජිත් සෝමවංශ මහතාද මෙහිදී අදහස් දැක්වීය.මෙම සාකච්ඡාවට ප්‍රදේශයේ පූජ්‍ය පක්ෂය ඇතුළු ආගමික නායකයින්, වලල්ලාවිට ප්‍රාදේශීය ලේකම් නීතිඥ තුසිත නිරෝෂන මහතා ඇතුළු ආයතන ප්‍රධානීන්, වලල්ලාවිට ප්‍රාදේශීය සභාවේ සභාපති උදේනි අතුකෝරල, උප සභාපති නාලක තරංග සමරවික්‍රම, අගලවත්ත ප්‍රාදේශීය සභාවේ උප සභාපති ඩී. ඩී. දර්ශන යන මහත්වරුන් හා වලල්ලාවිට ප්‍රාදේශීය සභාවේ මන්ත්‍රීවරු රැසක් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r1211037</link>
    <topic>ඩොල්ෆින් මසුන් තිදෙනකුප්‍රවාහනය කරද්දී අල්ලයි</topic>
    <author>බෙන්තොට විශේෂ ඩී. එච්. හෙන්රි</author>
    <content>පන්න කිරීම – දැල් දමා ඇල්ලීම සහ අලෙවි කිරීම තහනම් මත්ස්‍ය වර්ගයක් වූ ඩොල්පින් මසුන් තුන්දෙනෙක් ප්‍රවාහනය කරමින් සිටි ත්‍රිරෝද රියක් බේරුවල පොලිසියේ නිලධාරීන් අත්අඩංගුවට ගෙන තිබේ.මුහුදේ මසුන් මැරීමට ගිය ධීවර යාත්‍රාවකින් ගෙන එන්නට ඇතැයි ද පෝර උරවල බහා රහසිගතව වෙනත් ප්‍රදේශයකට ගෙන යෑමට උත්සාහ දරා ඇතැයි ද පොලිසිය සැක කරයි. මෙම මසුන් තිදෙනාගේ කොටස් දෙහිවල සත්ත්ව උද්‍යානයේ විශේෂඥයන් වෙත යවා පරීක්‍ෂා කිරීමට බේරුවල පොලිසිය කටයුතු කර තිබේ.මසුන් තිදෙනා සමග අත්අඩංගුවට ගත් සැකකරුවන් තිදෙනාත්, ත්‍රීවිලරයත් අධිකරණය හමුවට ඉදිරිපත් කරන බව බේරුවල පොලිසියේ වැඩ බලන ස්්ථානාධිපති පොලිස් පරීක්‍ෂක ප්‍රියංකර සිල්වා මහතා පැවසීය.පොලිස් පරීක්‍ෂකවරුන් වන රණවීර හා උදාර උ.පො.ප රත්නායක, සැරයන් මනෝජ් (31113) යන මහත්වරුන් සමඟ වැඩබලන ස්ථානාධිපතිවරයා විසින්සැකකරුවන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r1211038</link>
    <topic>කැස්බෑව සංවර්ධන ව්‍යාපෘති 95ක වැඩ අවසන්</topic>
    <author>කළුතර දිසා සමූහ දයාරත්න කුමාරසිංහ</author>
    <content>විමධ්‍යගත අය වැයෙන් හා බස්නාහිර පළාත් සභාවෙන් ලැබුණු රුපියල් දෙසිය හතළිස් හයලක්‍ෂ හැටහය දහස් නවසිය විසිපහක ප්‍රතිපාදන මුදලක් වැයකර කැස්බෑව මැතිවරණ කොට්ඨාසයේ විවිධ සංවර්ධන කටයුතු සඳහා මෙම වසරේ ඇරැඹූ ව්‍යාපෘති එකසිය හැට හතරෙන් ව්‍යාපෘතීන් අනූ පහකම වැඩ දැන් අවසන් කර ඇති බැව් කැස්බෑව ප්‍රාදේශීය ලේකම් ලිලන්ත ඒ කළුකපු ආරච්චි මහතා දිනමිණ ට පැවැසීය.ඇමැති ගාමිණී ලොකුගේ මහතා ප්‍රමුඛ කොළඹ දිස්ත්‍රික්කයේ පාර්ලිමේන්තු මන්ත්‍රීවරු දාහතර දෙනකුගෙන් විමධ්‍යගත අය වැයෙන් ලැබුණු අසූහතර ලක්‍ෂ හතළිස් දහස් දෙසිය අසූතුනක ප්‍රතිපාදන මුදලක් වැය කර ක්‍රියාත්මක කර ඇති ව්‍යාපෘති සංඛ්‍යාව හැට එකක් බවත් අනෙකුත් ව්‍යාපෘතීන් බස්නාහිර පළාත් සභාව මගින් ක්‍රියාත්මක කර ඇති බවත් පැවසූ ප්‍රාදේශීය ලේකම්වරයා ලබන දෙසැම්බර් අවසන් වීමට පෙර ඉතිරි ව්‍යාපෘති හැට නවයේ වැඩ කටයුතු ද නිම කරන බවත් සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r1211039</link>
    <topic>කෝට්ටේ මාර්ගවලටවේග සීමා පුවරු</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කෝට්ටේ පාර්ලිමේන්තු පාර සහ ඊට සමගාමීව ඇති මාර්ග කාපට් කර තිබීමේ හේතුවෙන්, මෙම මාර්ගවල ගමන් කරන වාහන අධික වේගයෙන් ධාවනය කරන බැවින්, වේග සීමා පුවරු සවිකිරීමේ අවශ්‍යතාවක් පැන නැගී ඇති බවට වාර්තා වේ.ඇතැම් ස්ථානවල වේග පාලන බැමි මාර්ගය හරහා දමා ඇතැත් ඒවා ප්‍රායෝගික නොවන අතර, අනතුරුදායක තත්ත්වයක් මතුවී තිබෙන බවට ද පොලිස් රථවාහන අංශ භාරව කටයුතු කරන නිලධාරීන් සඳහන් කර සිටිති.මෙම මාර්ගවල අනතුරු සිදුවීමේ අවදානමක් පවතින බැවින්, මේ පිළිබඳව අවධානය යොමු කළ යුතුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r12110310</link>
    <topic>බේරුවල සමූප ප්‍රාදේශිකදොළහක් වහලා</topic>
    <author>බෙන්තොට විශේෂ – ඩී. එම්. හෙන්රි</author>
    <content>බේරුවල විවිධ සේවා සමුපකාර සමිතිය යටතේ පාලනය වූ සමුපකාර ප්‍රාදේශික වෙළෙඳසැල් දොළහක් මේ වන විට වසා දමා ඇතැයි දැනගන්නට තිබේ.මෙසේ වසා දමා ඇත්තේ අලුත්ගම කළුවාමෝදර උතුර – දර්ගානගරය අංක 03 – අධිකාරිගොඩ – පයාගල – මලේගොඩ – මාලයන්ගොඩ – කුඩා පයාගල – දූවේගොඩ – මාලිගාතැන්න - බේරුවල පරගස්කඩේ – බදනාගොඩ - බේරුවල නැඟෙනහිර යන සමුපකාර ප්‍රාදේශිකයන්ය.මේවායේ සමහර සේවකයන් විශ්‍රාම ගොස් සිටින අතර සමහරුන් ප්‍රධාන කාර්යාලයට අනුයුක්ත කොට තිබේ.කලින් සමුපකාර ප්‍රාදේශික වෙළෙඳසැල් 44 ක් පාලනයේ පැවැති බේරුවල විවිධ සේවා සමුපකාර සමිතිය මෙසේ ප්‍රාදේශික වෙළෙඳසැල් 12 ක් ම වසා දමා ඇත්තේ සමෘද්ධි සහනාධාරයට රජය විසින් මුදල් ලබාදීමේ හේතුව නිසා යයි පැවසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r12110311</link>
    <topic>කෝට්ටේ පැරැණි තැන්වලටඅලුත් නම් එපා</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>කෝට්ටේ පුරවරයේ ඓතිහාසික වටිනාකමක් ඇති ස්ථානවලට සහ මාර්ගවලට හානිවන අන්දමින්, එම ස්ථාන හඳුන්වන පැරැණි නාම වෙනස් නොකරන ලෙසටත්, එම ඓතිහාසික නාමයන් මගින් හඳුන්වන ප්‍රදේශ හා ස්ථාන එම හඳුන්වන නාමයෙන්ම පවත්වාගෙන යන ලෙසත්, කෝට්ටේ මහ නගර සභාවේ නියෝජ්‍ය නගරාධිපති මධුර විතානගේ මහතා නගර සභාවෙන් ඉල්ලා සිටී.මේ පිළිබඳ යෝජනාවක් තමා නගර සභාවට යොමු කරන බව ද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=r12110312</link>
    <topic>හොරණ බටුවිට – මවුගමබස් ධාවනය අඩාළයි</topic>
    <author>හොරණ සමූහ – බන්ධුල ආර්. ගුලවත්ත</author>
    <content>හොරණ ලංගම ඩිපෝවෙන් තනි බස් රථයක් ඉතා සාර්ථක ලෙස ධාවනය කළ හොරණ බටුවිට හරහා මවුගම මාර්ගයේ බස් රථය ඉඳහිට ධාවනය වීම ගැන ඔව්හු ලංගම ඩිපෝවට දොස් පවරති.1976 ආරම්භ කළ මෙම බස් සේවය 2009 පටන් ගැමි සැරිය යටතේ සාර්ථකව ධාවනය වූ බවත්, මාසයක කාලයක පටන් ඉඳහිට දුවන බස් රථයක් බවට පත්ව ඇති බවත් ඔවුහු පවසති.කුළුපන, මීමන, බටුවිට, කඳන්හේන, මව්ගම, ඔබගම, අගුරුපැල්පොල, ඉඹුල, දිග්බැද්ද ජනපදය, ඔලබොඩුව, මීපාගල ප්‍රදේශවාසී මගී ජනතාවට අත්‍යවශ්‍ය වන මෙම බස් රථය අවිධිමත් ලෙස ධාවනය වීම ගැන ඩිපෝ බලධාරීන්ගේ අවධානය යොමු විය යුතු බව ඔව්හු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=s1211031</link>
    <topic>ශ්‍රී ලංකා යොවුන් වොලිබෝල් පිලආසියාවේ හයවැනි තැන දිනා ඉදිරියට</topic>
    <author>ප්‍රින්ස් ගුණසේකර</author>
    <content>නවවැනි ආසියානු යොවුන් වොලිබෝල් තරගාවලියට සහභාගීවු ශ්‍රී ලංකා ක්‍රීඩකයෝ හයවැනි ස්ථානයට පත්වෙමින් මෙතෙක් ඉතිහාසයේ ලැබු විශිෂ්ටම ජය වාර්තා කළහ.ඉරානයේ ටෙහෙරාන් නුවරදී පැවැති මේ තරගාවලියේ ශූරතාව පිට පිට පස්වැනි වතා‍වටත් සත්කාරක ඉරානය දිනාගත් අතර චීනය පිට පිට දෙවැනි වරට අනුශූරයන් බවට පත්විය.ශ්‍රී ලංකාව මෙවර හයවැනි ස්ථානයට පත්වු අතර 2010දී 8වැනි ස්ථානයේ සිටියේය. එයට පෙර ශ්‍රී ලංකාව හත්වැනි ස්ථානයට පත්ව සිටි අතර 2007දී ආසියානු යොවුන් කණ්ඩායම් අතර දහවැනි ස්ථානයට පත්ව සිටියේය.ආසියාවේ ප්‍රබල කණ්ඩායම් 11ක් සහභාගීවු මේ තරගාවලියට අවසන් මොහොතේ කුවේට් හා මොංගෝලියා කණ්ඩායම් සහභාගී නොවීය.මෙතෙක් ශ්‍රී ලංකාවට ඉහළින් සිටි ඉන්දියාව හා තායිලන්තය මෙවර පසුබැසීම විශේෂත්වයකි.මූලික වටයේදී ඉරානය හා ශ්‍රී ලංකාව අතර තරගයෙන් තරග වට 3-0කින් ශ්‍රී ලංකාව පරාජයට පත්වු අතර අර්ධ අවසන් වටයේදී චීනය හමුවේ 3-0කින් පරාජය‍ට පත්විය. පස්වැනි-අටවැනි ස්ථාන තෝරා ගන්නා වටයට තායිලන්තය, චීන තායිපේ, ඉන්දියාව හා ශ්‍රී ලංකාව තරග වැදුණහ.එහිදී ආසියාවේ සිවුවැනි ස්ථානයේ සිටි ඉන්දියාව තරග වට 3-1කින් පැරදවු ශ්‍රී ලංකා ක්‍රීඩකයෝ පස්වැනි-හයවැනි ස්ථාන ‍තෝරා ගැනීමේ වටයේදී චීන තායිපේ හමුවේ තරග වට 3-0කින් පරාජය වී හයවැනි ස්ථානයට පැමිණියහ.හත්වැනි-අටවැනි ස්ථාන තෝරා ගැනීමට පැවැති ඉන්දියා-තායිලන්ත තරගයෙන් ඉන්දියාවට 3-1ක ජයක් හිමිවිය.ඉන්දියාව පසු බසිද්දී ඉදිරියට පැමිණි ජපානය සමග දකුණු කොරියාව තුන්වැනි-හතරවැනි ස්ථාන තෝරා ගැනීමේ සටනට එළැඹි අතර එහිදී ජපානය තරග වට 3-2කින් ජය ලබා තෙවැනි ස්ථානයට පත්විය. ජපානය 2008දී දෙවැනි ස්ථානයේ සිටි කණ්ඩායම විය. පසුගියවර තුන්වැනි තැන සිටි දකුණු කොරියාව පරාජය කරමින් ජපානය ඉදිරියට පැමිණීම කැපී පෙනුණි.අවසන් තරගයේදී ඉරානයට තරග වට 3-2ක ප්‍රබල තරගයක් චීනය ලබාදුන්නේ 21-25, 25-21, 23-25, 28-26 හා 158ක් ලෙස උණුසුම් සටනකින් අනතුරුවය. ඉරානය ආසියානු යොවුන් වොලිබෝල් ශූරතාව දිනාගත්තේ හයවැනි වතාවටය.ශ්‍රී ලංකා යොවුන් වොලිබෝල් කණ්ඩායමේ පුහුණුකරු ලෙස චන්න ජයසේකර හා සහය පුහුණුකරු ලෙස ජනක ඉන්ද්‍රජිත් යන මහත්වරු කටයුතු කළහ. ශ්‍රී ලංකා පිලට නදීප ලක්ෂාන්, ඉෂාන් විමර්ශන, ධනුෂ්ක දිල්ෂාන්, ඉසුරු පවන් මාරසිංහ, එල්.කේ.ගයන්ත, හෂාන් කිවිදු චන්ද්‍රසිරි, රන්ජන් ඔබේසේකර, අසිත සුරේෂ් රණසිංහ, පී.ඒ.ඩී.අයේෂ්, දිලීප චාමික, රවිඳු කාවින්ද්‍ය සේනානායක හා ඉසුරු මධුෂාන් ක්‍රීඩා කළහ.ආසියානු යොවුන් වොලිබෝල් කණ්ඩායම් වර්ගීකරණය මෙසේය.1.ඉරානය 2.චීනය 3‍.ජපානය 4.දකුණු කොරියාව 5.චීන තායිපේ 6.ශ්‍රී ලංකාව 7‍‍.ඉන්දියාව 8‍‍.තායිලන්තය 9‍.ඔස්ට්‍රේලියාව 10‍.කසකස්තානය 11.ටර්කිමෙනිස්තානය.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=s1211032</link>
    <topic>නව ක්‍රිකට් තරග සැලසුම් හකුලා ගනී</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනය පළමු පෙළ ක්‍රිකට් තරගාවලිය වෙනස් කිරීමට ගෙන ආ යෝජනාවට එරෙහිව ක්‍රිකට් ක්‍රීඩා සමාජ ගෙන ගිය අරග‍ලයෙන් ක්‍රීඩා සමාජවලට යහපත් ප්‍රතිචාර ලැබී තිබේ.ඒ අනුව මෙතෙක් ක්‍රියාත්මක 'ඒ' හා 'බී' කාණ්ඩ දෙකම එක් කොටසකට ගෙන කණ්ඩායම් 20ක් ලෙස ප්‍රිමියර් ලීග් ක්‍රිකට් තරගාවලිය පැවැත්වීමට ශ්‍රී ලංකා ක්‍රිකට් ආයතන නිලධාරීහූ ඊයේ එකඟතාව පළ කළහ.ක්‍රීඩා සමාජවල ප්‍රධාන නිලධාරීන් හා ශ්‍රී ලංකා ක්‍රිකට් ප්‍රධානීන් අතර ඊයේ ශ්‍රී ලංකා ක්‍රිකට් ආයතනයේදී මේ පිළිබඳ දිර්ඝ සාකච්ඡාවක් පැවත්වුණි.වසර 3කදී පළමු පෙළ ක්‍රිකට් ක්‍රීඩා සමාජ 10ක් දක්වා අඩුකර ඉහළ ප්‍රමිතියකින් තරගාවලිය පැවැත්වීමටද දෙපාර්ශවය මූලික එකඟතාවක් ඇති කරගෙන තිබේ.ඒ අනුව ලබන වසරේදී අවසන් ස්ථානවලට පත්වන කණ්ඩායම් හයක් පළමු පෙළ තරගාවලියෙන් ඉවතට යන අතර ඊලඟ වසරේදී ඉතිරි කණ්ඩායම් 14න් අවසන් ස්ථානයට පත්වන කණ්ඩායම් කිහිපය දෙවැනි කොටසට වැටෙනු ඇත.මහනුවර ක්‍රිකට් කණ්ඩායම ප්‍රමුඛ පෙළ ක්‍රිකට් තරගාවලියේ පළමු කොටසට ගෙන ඒමට තදින් විරුද්ධත්වය ප්‍රකාශ කළ ක්‍රීඩා සමාජ නි‍යෝජිතයෝ පැවැසුවේ හම්බන්තොට වැනි නැගී එන කණ්ඩායම්වලට එයින් අසාධාරණයක් සිදුවන බවය.ශ්‍රී ලංකා ක්‍රිකට් ආයතනය නව තරගාවලි සැලැස්ම යෝජනා කර ක්‍රියාවට නැගීමට සුදානම් වෙද්දී ක්‍රීඩා සමාජ එකමුතුව ක්‍රීඩා ඇමැති මහින්දානන්ද අලුත්ගමගේ මහතාට පැමිණිලිකර සිටි අතර එහි ප්‍රතිඵලයක් ලෙස ක්‍රීඩා අමාත්‍යංශය මේ ගැටලුවට මැදිහත් වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=s1211033</link>
    <topic>කොළඹ ක්‍රිකට් මහනුවරට</topic>
    <author>වර්නන් ගුණසේකර</author>
    <content>ශ්‍රී ලංකාව හා නවසිලන්තය අතර හෙට (4) සහ ලබන 6 වැනිදා කොළඹ ආර්.ප්‍රේමදාස ක්‍රීඩාංගණයේදී පැවැත්වීමට නියමිතව තිබූ දෙවැනි හා තෙවැනි ජාත්‍යන්තර එක්දින ක්‍රිකට් තරග පල්ලෙකැලේ ක්‍රීඩාංගණයේ පැවැත්වීමට ශ්‍රී ලංකා ක්‍රිකට් ආයතනය ඊයේ දහවල් තීරණය කළේය.ඛෙත්තාරාම ආර්.ප්‍රේමදාස ක්‍රීඩාංගණයට යාබදව පිහිටි ඇල මාර්ගයේ ජලය පසුගිය දින කිහිපයේ නිරන්තරයෙන්ම කොළඹට ඇද හැළුනු වර්ෂාවෙන් පිටාර ගලා ගොස් ක්‍රීඩාංගණයේ ජලය පිරීම හේතුවෙන් මේ තීරණය ගැනීමට සිදු වූ බව ශ්‍රී ලංකා ක්‍රිකට් ආයතනය නිවේදනය කළේය.මේ අනුව මේ තරග ද්විත්වය නියමිත දිනවලදී ම පල්ලෙකැලේ දී පැවැත්වෙන බවත් කොළඹ තරග සඳහා ප්‍රවේශ පත් ලබා ගත් පුද්ගලයන්ට අවශ්‍ය නම් එම ප්‍රවේශ පත්වලින් පල්ලෙකැලේ තරග නැරඹිය හැකි බවත් ‘දිනමිණ’ ට පැවසූ ශ්‍රී ලංකා ක්‍රිකට් මාධ්‍ය කළමනාකරු රජිත් ප්‍රනාන්දු මහතා, එසේත් නැත්නම් ඔවුන්ට මුදල් ආපසු ගෙවන බවත් දන්වා සිටියේය.ශ්‍රී ලංකා ක්‍රිකට් බළධාරීන්, නවසිලන්ත ක්‍රිකට් පාලක මණ්ඩලය හා තරග විකාශනය කරන ‘ටෙන් ස්පෝට්ස්’ ආයතනය සමග කොළඹ තරග පල්ලෙකැලේ ට ගෙන යාම පිළිබඳව සාකච්ඡා කර අවසන් තීරණයකට එළැඹුනේ ඊයේ පෙරවරු 11.30 ට පමණ බව ශ්‍රී ලංකා ක්‍රිකට් මාධ්‍ය කළමනාකරු පවසා සිටියේය. ආර්.ප්‍රේමදාස ක්‍රීඩාංගණය මේ වන විට ඉතාමත් තෙත් ව තිබෙන බවද ප්‍රනාන්දු මහතා කීවේය.ඒ වන විට ශ්‍රී ලංකා කණ්ඩායම යළි කොළඹ ට පැමිණ සිටි අතර නවසිලන්ත කණ්ඩායම කොළඹ ට පැමිණෙමින් සිටියේය. ශ්‍රී ලංකා ක්‍රීඩකයෝ පෙරේදා ම කොළඹ ට පැමිණි අතර නවසිලන්ත ක්‍රීඩකයන් රැගත් බස් රථය ඒ අවස්ථාව වන විට කොළඹ ට ළඟා වෙමින් තිබිණි. දෙපිල ම අද යළිත් මහනුවර බලා පිටත් වන බවද රජිත් ප්‍රනාන්දු මහතා පැවසීය.ශ්‍රී ලංකා – නවසිලන්ත පළමු ජාත්‍යන්තර එක්දින තරගය ඊයේ පල්ලෙකැලේ ක්‍රීඩාංගණයේදී එක ම පන්දුවක් හෝ නොයවා අහෝසි වූයේ එදින දවස පුරා වැසි පතිත වීම හේතුවෙනි. වරුසාව නොකඩවා ඇද හැලෙද්දීත් තරගය නොපවත්වන බවට තීරණය කිරීමට තරග විනිසුරුවෝ පස්වරු 5.15 වන තෙක් ම කල් මැරූහ.මේ නිසාවෙන් ක්‍රීඩකයන්ගේ තරගයක් වාර්තා කිරීමට ගිය මාධ්‍යවේදීහ‍ු ක්‍රීඩකයන් නොමැති, නරඹන්නන් නොමැති හිස් තරග බිමක් දිහා ඔහේ බලා ගෙන සිටියහ. දෙපිලේ ම ක්‍රීඩකයෝ ඒ වන විට ඔවුන්ට නියමිත මහනුවර හෝටලයේ සුවසේ රැඳී සිටියහ.පෙරේදා තරගය නොපැවැත්වෙන බවට ප්‍රකාශ වීමෙන් පසුව මේ ලියුම්කරු, කොළඹ පැවැත්වීමට නියමිත ඊළඟ තරග දෙක ගැන ශ්‍රී ලංකා ක්‍රිකට් ආයතනයේ නිලධාරියකුගෙන් විමසා සිටියේය.ඒ, “කොළඹ තරග පල්ලෙකැලේට මාරු කරන්න යනවා” යැයි ලැබුනු ආරංචියක් තහවුරු කර ගැනීම පිණිස ය. පිළිතුර වූයේ “එහෙම කටකතාවක් යනවා..නමුත් ඒක වැරදියි..කොළඹ ‘මැච්’ ඒ විදියටම ගහනවා” යනුවෙනි. මේ සටහන තබන මොහොත වන විට, කණ්ඩායම් මෙන්ම මාධ්‍යවේදීන් ද යළි කොළඹ ට පැමිණ අවසන් ය.නවසිලන්ත ක්‍රිකට් කණ්ඩායමේ 2012 ශ්‍රී ලංකා තරග සංචාරයේ එක ම විස්සයි20 තරගය ට මෙන්ම පළමු එක්දින තරගය ට ද පල්ලෙකැලේ වර්ෂාව ප්‍රබල බාධකයක් විය. විස්සයි විස්ස ‘වැස්සයි වැස්ස’ එකක් විය. එනමුදු ඒ තරගයේදී අවම වශයෙන් ඕවර 16ක් හෝ ක්‍රීඩා කෙරිණි.සිවු දිනක් තිස්සේ මහනුවරටත්, පල්ලෙකැලේටත් නොකඩවා ඇද හැලුනු වර්ෂාව ඊයේ දහවල වන විට තුරන් ව තිබිණි. හිරු මඳ පමණකට පායා තිබිණි. කන්ද උඩරට ආශ්චර්ය එයයි. හෙට සහ ලබන 6 වැනිදා වන විටත් මේ කාලගුණය එපරිද්දෙන් ම පවතිනු ඇතැයි යන්න ක්‍රිකට් ලෝලී ජනතාවගේ පැතුමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=s1211034</link>
    <topic>ලෝක ශූරතාවලියට යන ශ්‍රී ලංකා බලාපොරොත්තු බිඳ වැ‍ටේ</topic>
    <author/>
    <content>සත් සාමාජික ලෝක ශූරතාවලියට සුදුසුකම් ලබා ගැනීමේ බලාපොරොත්තුවෙන් සිංගප්පූරු සෙවන්ස් රගර් තරගාවලියේ කුසලාන තරග ඉසව්වේ අර්ධ අවසන් පූර්ව වටයේදී දකුණු කොරියාව සමග ඊයේ තරග වැදුණු ශ්‍රී ලංකාව ලකුණු 19-12ක් ලෙස පරාජයට පත්විය.තියුණු මුහුණුවරක් ගත් මේ තරගය ආරම්භයේදී ගෝලයක් වාර්තා කරමින් පෙරමුණ ගැනීමට ශ්‍රී ලංකාව සමත්වුවද පළමු භාගය නිමාවු‍යේ ලකුණු 12-7ක් ලෙස දකුණු කොරියාවට පෙරමුණ ලබා දෙමිනි.කෙසේ වෙතත් තරගයේ දෙවැනි භාගය ආර්මභයේදී සාලිය කුමාර උත්සාහක දිනුමක් වාර්තා කරමින් ලකුණු තත්ත්වය 12-12ක් ලෙස සමකර ගත්තේය.එහෙත් ශ්‍රී ලංකා පිලේ ක්‍රීඩකයන්ගේ අතපසුවී‍ම් ගණනාවක් හේතුවෙන් තරගයේ වාසිය දකුණු කොරියාව දෙසට හැරිණි. උත්සාහක දිනුම් කිපයක් එල්ල කිරීමට ශ්‍රී ලංකා පිලට තිබු අවස්ථාවන් මඟහැරි යාම කණගාටුදායක කරුණක් විය.ආබාධයකට ලක්වී සිටීමේ ‍හේතුවෙන් නායක ෆසීල් මරිජා සහ දිනුෂ චතුරංග මේ තරගයට ක්‍රීඩා නොකිරීම ද ශ්‍රී ලංකා ‍පිලේ අසාර්ථකත්වයට හේතුවක් විය.තරගයෙන් අනතුරුව ශ්‍රී ලංකා කණ්ඩායමේ පුහුණුකරු බෙන් ගොලින්ස් පැවැසුවේ ලෝක ශූරතාවලියට සුදුසුකම් ලබා ගැනීමේ පීඩනයද කරපින්නාගෙන ක්‍රීඩා කිරීම එතරම් පහසු දෙයක් නොවන බවය.“අපි ක්‍රීඩා කළේ සාමාන්‍ය තරගයකට නෙවේ. එය අභියෝගාත්මක තරගයක්. ‍කොහොමවුනත් මෙය වේදනාකාරී පරාජයක්. අපි‍ට ඉදිරියේදී ජයග්‍රහණයේ මානසිකත්වය වර්ධනය කර ගැනීමට සිදුවේවි” ඔහු පැවැසීය.ශ්‍රී ලංකාව කුසලාන තරග ඉසව්වේ අර්ධ අවසන් පූර්ව වටය‍ට සුදුසුකම් ලැබු‍වේ ඊයේ පෙරවරු‍වේ ඉන්දුනිසියාවට එරෙහිව පැවැති මූලික වටයේ තරගයේදී ලකුණු 52-0ක විශිෂ්ට ජයක් අත්කර ගැනීමේ හේතුවෙනි.එම තරගයේ පළමු භාගයේදී ලකුණු 26-0ක් ලෙස ඉදිරියෙන් පසුවූ ශ්‍රී ලංකාව තරගය පුරා ගෝල 6ක් සහ උත්සාහක දිනුම් 2ක් වාර්තා කිරීමට සමත්විය.එහිදී දිනුෂ චතුරංග උත්සාහක දිනුම් 2ක් රැස් කළ අතර සාලිය හඳපාන්ගොඩ, නයිජල් රත්වත්ත, චූල සුසන්ත, සයූරු ඇන්තනී, විශ්වමිත්‍ර ජයසිංහ සහ නායක ෆසීල් මරිජා උත්සාහක දිනුම බැගින් වාර්තා කළහ. මින් උත්සාහක දිනුම් 6ක්ම ගෝල බවට පත් කිරීමට නායක මරීජා සමත්විය.මූලික වටයේදී ශ්‍රී ලංකාව මුහුණ දුන් දෙවැනි තරගයෙන් ලකුණු 35-0කින් ජපානය හමුවේ පරාජයට පත්විය.එම තරගයේදී ජපානය ගෝල 5ක් රැස් කළ අතර පළමු භාගය නිමාවන විට ලකුණු 14-0ක් ලෙස ඉදිරියෙන් පසුවිය.ඒ තරගයේ ජයත් සමග ජපානය 'ඩී' කාණ්ඩයේ පළමු තැනට පත්වු අතර ශ්‍රී ලංකාවට දෙවැනි ස්ථානය හිමිවිය.සිංගප්පූරුවේ ක්‍රිකට් ක්‍රීඩාංගණයේ පැවැත්වෙන මේ තරග‍යේ දෙවැනි හා අවසන් දිනය වන අද පෙරවරුවේ ශ්‍රී ලංකාව පළඟ ශූරතාව වෙනුවෙන් පැවැත්වෙන පළමු අවසන් පූර්ව තරගයේදී මැලේසියාව සමග තරග වදියි.චීනය සහ සිංගප්පූරුව අතර දෙවැනි අවසන් පූර්ව තරගය පැවැත්වේ.හොංකොං, දකුණු කොරියාව, පිලිපීනය සහ ජපානය කුසලාන තරග ඉසව්වේ අවසන් පූර්ව වටය‍ට සුදුසුකම් ලබා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=s1211035</link>
    <topic>මාතර පොලිස් කොට්ඨාසයට ක්‍රිකට් ජයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>පොලිස් ක්‍රීඩා සමාජය සංවිධානය කළ අන්තර් කොට්ඨාස ක්‍රිකට් ශූරතාවලියේදී පසුගියදා පැවැති තරගයකදී කොළඹ මූලස්ථාන පිල ලකුණු 128කින් පරාජය කිරීමට මාතර පොලිස් කොට්ඨාස පිල සමත් වූහ.මාතර පිල වෙනුවෙන් ඩිලාන් සම්පත්, බුද්ධික චතුරංග සහ මංජුල පිත්තෙන් දස්කම් දැක්වු අතර දිලිප් ප්‍රසාද් ලකුණු 23කට කඩුලු 5ක් බිඳ හෙලමින් පන්දු යැවීමෙන් දස්කම් පෑහ.මාතර පොලිස් කොට්ඨාස පිල-186/ (ඕවර 39) ඩිලාන් සම්පත් 39, බුද්ධික චතුරංග 36, පී.මංජුල 35 (වී.විතානගේ 15/3)කොළඹ මූලස්ථාන පිල-58 (ඕවර 19) පතිරණ 17 (දිලිප් ප්‍රසාද් 23/5).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>03</day>
    </date>
    <link>http://www.dinamina.lk/2012/11/03/_art.asp?fn=f1211031</link>
    <topic>අලුත් ඡන්ද ක්‍රමයෙන්ගමට තැනක් එනවා</topic>
    <author>සාකච්ඡා කෙළේ උදිත ගුණවර්ධන</author>
    <content>පළාත් සභා ක්‍රමය සංශෝධනය විය යුතුද? පළාත් පාලන මැතිවරණ ක්‍රමය සංශෝධනයට ලක්වීම සහ එමඟින් ඡන්ද දායකයාට ලැබෙන ප්‍රතිලාභ මොනවා ද සහ තවත් කාලීන දේශපාලන කරුණු පිළිබඳ නියෝජ්‍ය ඇමැති නන්දිමිත්‍ර ඒකනායක මහතා සමඟ සිදුකළ සාකච්ඡාවකි මේ.* පළාත් සභා ක්‍රමය පිළිබඳත් එහි සංශෝධන සිදුවිය යුතු බවටත් යළිත් රට තුළ මතයක් සහ එය එසේ නොවිය යුතු බවටත් මතයක් ඇතිවෙලා තිබෙනවා. මේ ගැන ජ්‍යෙෂ්ඨ දේශපාලනඥයකු විදිහට ඔබේ අදහස මොන වගේද?මේ පළාත් සභා ක්‍රමය රටට හඳුන්වා දුන්නේ ජේ. ආර්. ජයවර්ධන ජනාධිපතිතුමාගේ කාලයේදී. එතුමන් මේ ක්‍රමය සිතා මතා එතුමාගේ සංකල්පයක් විදිහට ගෙන ආ දෙයක් නොවෙයි. එදා ඇතිවූ තත්ත්වයේ දී ඉන්දියාව අප වෙත ලබා දුන් විසැඳුමක් තමයි මේ පළාත් සභා ක්‍රමය බවට පත්වෙලා තිබෙන්නේ.එදා මේ ක්‍රමය ඇති කරද්දී එක්සත් ජාතික පක්‍ෂ ආණ්ඩුවේ සිටි බහුතර ඇමැතිවරු පිරිසක් සහ මන්ත්‍රීවරු පිරිසක් මේ ගැන දැනුවත්ව සිටියේ නැහැ. විපක්‍ෂය එදා සම්පූර්ණයෙන් ම පළාත් සභා ක්‍රමයට විරුද්ධ වුණා.මේ ක්‍රමය ඇති කළේ උතුරු නැඟෙනහිර ඇතිව තිබූ තත්ත්වයට විසැඳුමක් විදිහටයි. එදා පළාත් සභා පිහිටුවීමෙන් පසු උතුරු නැඟෙනහිර ප්‍රදේශයට මහ ඇමැතිවරයෙක් පත් වුණා. එහෙත් කෙටි කාලයකින් මේ පළාත් සභාවේ මහ ඇමැතිවරයා වෙනම රාජ්‍යයක් ප්‍රකාශ කිරීමත් සමඟ උතුරු නැඟෙනහිර පළාත් සභාවේ ඇති වුණේ අරාජික තත්ත්වයක්. ඒ නිසා උතුරු නැඟෙනහිර තත්ත්වයට විසැඳුම් විදිහට ඇති කළ පළාත් සභාව දිගු කාලයක් ක්‍රියාත්මක වුණේ නැහැ. ඒ නිසා එදා සිටම මේ ක්‍රමයේ ප්‍රතිඵල ලබා ගැනීමට බැරි වුණා.* ඔබ මේ පළාත් සභා ක්‍රමය ගැන මේ විදිහේ මතයක් පළ කරන්නේ ඇයි?ඉන්දියාව කියන්නේ විශාල රටක්. ඒ වගේ රටකට ප්‍රාන්ත සභා ක්‍රමයක් හෝ පළාත් සභා ක්‍රමයක් ගැළපෙනවා. ඒත් ලංකාව කියන්නේ ඉන්දියාවේ ප්‍රාන්තයකටත් වඩා කුඩා රටක්. ඒ වගේ රටකට වෙනම පළාත් සභා අවශ්‍ය ද කියන එක ප්‍රශ්නයක්. මගේ පුද්ගලික අදහස නම් ලංකාව වැනි කුඩා රටකට ගැළපෙන්නේ කුඩා ඇමැති මණ්ඩලයක් සහිත පාලනයකුයි. අපිට මතකයි අපි කුඩා කාලයේ දී තිබුණේ කුඩා ඇමැති මණ්ඩලයක් සහිත පාලන ක්‍රමයකුයි.* පසු ගිය දිනවල දේශපාලන ක්‍ෂේත්‍රයේ කතා බහට ලක් වූ තවත් කරුණක් වුණේ පළාත් පාලන මැතිවරණ ක්‍රමය සංශෝධනය පිළිබඳ යි. මේ සංශෝධනය ගැන ඔබට ඇත්තේ කුමන ආකාරයේ මතයක් ද?පළාත් පාලන මැතිවරණ ක්‍රමය සංශෝධනය විය යුතු යැයි කියන අදහස මුලින්ම ගෙන ආවේ, දෙදහස් එකේ් පළාත් පාලන ඇමැති ධුරය දරද්දි. ඒත් එදා විවිධ පක්ෂ විරුද්ධ වීම නිසා මේ සංශෝධනයන් ගෙන ඒමට පුළුවන්කම ලැබුණේ නැහැ. ප්‍රමාද වී හෝ මේ විදිහේ සංශෝධනයක් ඇතිවීම ප්‍රගතිශීලි පියවරක් විදිහට හඳුන්වන්න පුළුවන්.එදා පළාත් පාලන ආයතන විදිහට තිබුණේ ගම්සභා හා නගර සභායි. මෙහිදී ගමේ මැම්බර් මහතාට විශාල ගෞරවයක් තිබුණා පමණක් නොවෙයි ඔහු විශාල කාර්යභාරයක් ගම් මට්ටමෙන් සිදුකළා. ඒත් ගමේ මැම්බර් මහත්තයා චරිතය වෙනුවට ප්‍රාදේශීය සභා මන්ත්‍රීවරයා මේ තැනට ආදේශ වුණාට පස්සේ තත්ත්වය සම්පූර්ණයෙන් වෙනස් වුණා.ගමේ සාම්ප්‍රදායික නායකත්වයක් තිබුණා. හාමුදුරුවො, වෙද මහත්තයා, ඉස්කෝලේ මහත්තයා, මැම්බර් මහත්තයා යන චරිත තමයි මේ අතර සිටි චරිත වුණේ. එදා මැම්බර් මහතා ගමට වගකියන චරිතයක් වුණා. ඒත් ප්‍රාදේශීය සභා මන්ත්‍රීවරයා ගමට වගකියන චරිතයක් වුණේ නැහැ.ඔහු නියෝජනය කළේ මුළුමහත් ප්‍රදේශයම. ඒ නිසා ඔහුට නියමිත ප්‍රදේශයක් තිබුණේ නැහැ. මේ අලුත් ක්‍රමය නිසා මුළු ප්‍රදේශය නියෝජනය කරන නියෝජිතයා වෙනුවට ගමට නියෝජිතයෙක් ලැබෙනවා. මෙය ඉතාමත් හොඳ දෙයක් විදිහට තමයි සියල්ලන්ගේම ඇගැයීමට ලක්වෙලා තිබෙන්නේ. ඒ වගේම මෙය පැරැණි කොට්ඨාස ක්‍රමයම නොවෙයි මිශ්‍ර ක්‍රමයක්.* අයවැය යෝජනා ඉදිරිපත් වන දිනය අත ළඟටම පැමිණ තිබෙනවා. මේ අයවැයෙන් ජනතාව බලාපොරොත්තු වන විදිහේ සහනයක් ලැබේවිද?අයවැයක් කියන්නේ සහනාධාර පමණක් ලැබෙන යෝජනාවලියක් විදිහට තමයි අර්ථ දක්වන්නේ. ඒත් මේ අර්ථ දැක්වීම එතරම් සාධාරණ හා යුක්තිසහගත දෙයක් විදිහට මට නම් කියන්න බැහැ. අයවැය කියන්නේ සහන මල්ලක් නොවෙයි. සංවර්ධනය ආර්ථික ස්ථාවරත්වය ඇතුළු කරුණු ඉදිරියට ගෙනයන වැඩපිළිවෙළක්.ජනාධිපතිතුමා මීට පෙර අයවැය යෝජනා රාශියක් ඉදිරිපත් කළා. මීට වඩා අභියෝගාත්මක කාලවලදී යුද්ධය තිබූ අවදිවලදීත් අයවැය ඉතාමත් සාර්ථක ලෙස ඉදිරිපත් කළා.ඒවගේම මුළු ලෝකයේම ආර්ථිකය කඩාවැටුණ කාලයකදීත් මෙරට ආර්ථිකය සුරක්ෂිත කර ගැනීමට පුළුවන් වුණා. ඒ අපහසු හා දුෂ්කර අවධි පසුකට ගෙන යාමට අපට පුළුවන්වෙලා තිබෙනවා. අද තිබෙන්නේ එදාට වඩා පහසු ආර්ථික තත්ත්වයක්. ඒ නිසා මෙවර අයවැය රටේ ආර්ථිකය ශක්තිමත් කරන සහ ජනතාව වෙත ලබාදුන් සහන ආරක්ෂා කරන අයවැයක් විදිහට හඳුන්වන්න පුළුවන්. ඒ නිසා විපක්ෂය නඟන චෝදනාවලට පදනමක් තියෙනවා කියලා බුද්ධිමත්ව සිතන කෙනෙකුට නම් පෙනෙන්නේ නැහැ. මෙවර අයවැය සහන නොකපමින් සංවර්ධනයට අවශ්‍ය ප්‍රතිපාදන වෙන් කරන අයවැයක් විදිහට හඳුන්වා දෙන්න පුළුවන්.* වැටුප් වැඩි කරන ලෙස ඉල්ලීමක් ද වෘත්තීය සමිති ක්ෂේත්‍රයෙන් මතුව එනවා. මේ යෝජනා ගැන ඔබට ඇත්තේ මොන විදිහේ අදහසක් ද?වැටුප් වැඩි කිරීම් ගැන අපේ කිසිදු විරෝධයක් හෝ අකැමැත්තක් නැහැ. වැටුප් වැඩිකිරීම් මේ ආණ්ඩුව විසින් මීට පෙර ලබාදී තිබෙනවා. රජයේ සේවකයන් පවා දන්නවා එදා ඔවුන් ලැබූ වැටුප කීයද කියලා. ඒත් රජය ඒ වැටුප් ප්‍රමාණ ඉහළ දැමීමට කටයුතු කර තිබෙනවා. ඒ වගේම කිසිම වෙලාවක වැඩකරන ජනතාවට මේ ආණ්ඩුව අයුක්තියක් අසාධාරණයක් වීමට ඉඩ තබා නැහැ. මෙය කිසිදා වෙනස්වන දෙයක් නොවෙයි.* උසස් අධ්‍යාපන ක්ෂේත්‍රයේ ඇතිවූ අර්බුදකාරී තත්ත්වයට දැන් විසඳුම් ලැබී තිබෙනවාද?විසඳුම් ලබාදීමට පෙර ඒ සඳහා අවශ්‍ය ප්‍රවේශයක් ලබා ගැනීමට පුළුවන් වෙලා තිබෙනවා. ආචාර්යවරු සමඟ සංවාද හා අදහස් හුවමාරු කර ගැනීම් ආරම්භ කර තිබෙනවා. ඒ නිසා ඉදිරියේ දී මේ ගැටලුවලට යම් විසඳුමක් ලබා ගැනීමටත් උසස් අධ්‍යාපන ක්ෂේත්‍රයේ තත්ත්වයත් කළමනාකරණය කර ගැනීමට පුළුවන්කම ලැබී තිබෙනවා.* සංවර්ධනය හා මාර්ග ඉදිකිරීම් පිළිබඳව මේ ආණ්ඩුව විශාල කාර්යභාරයක් ඉටුකර තිබෙනවා. ඒත් මේ කාර්යභාරය විපක්ෂයේ ඇතැමුන්ගේ ප්‍රශ්න කිරීම්වලට ලක්වෙලා තිබෙනවා. මේ ගැන ඔබේ අදහස මොන වගේද?සංවර්ධනයක් වෙලා නැහැ. නැතිනම් සිදුවූ සංවර්ධනයේ අඩුපාඩු තිබෙනවා. මේ විදිහේ අදහස් විපක්ෂයේ සමහරු දක්වනවා තමයි. ඔවුන් මේ අදහස් දක්වන්නේ දේශපාලන කුහකකමට සහ දේශපාලන අවස්ථාවාදය නිසයි. ඒ හැර මෙතැන වෙන පදනමක් නැහැ.ඇස් කන් නොපෙනෙන නොඇසෙන අය වගේ මේ දේවල් විවේචනය කරන්න හොඳ නැහැ. විවේචනයක් කරනවා නම් ඒ විවේචනයන් කළ යුත්තේ නිසියාකාර හේතුවක් ඇතිව. ඒත් විපක්ෂය අද කටයුතු කරන්නේ මේ විදිහට නොවෙයි හොඳ නරක නොතකමින් අයුක්ති සහගත විවේචනයක නියැළීම පමණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n121105_br1</link>
    <topic>තවත් තෙල් කාන්දුවක්</topic>
    <author/>
    <content>(2012-11-05 11.20) කොළඹ වරායේ සිට කොළොන්නාව තෙල් පිරිපහදුව දක්වා තෙල් ප‍්‍රවාහනය කරන නලයක කාන්දුවක් හටගෙන ති‍බේ.මීතොටමුල්ල, විහාරමාවතේ වී ගබඩා සංකීර්ණය පිටුපස ප‍්‍රදේශයේ ස්ථානයක දී නලයේ මෙම කාන්දුව හටගෙන ඇති බව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n1211051</link>
    <topic>මාධ්‍යවේදීන්ට කලාකරුවන්ට වාහන ණය ලබාදෙමින් ජනපති අවධාරණය කරයි</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>වසර 19ක්ම නීතිඥයකු ලෙස කටයුතු කළ තමා අධිකරණයේ ස්වාධීනත්වය ඉහළින්ම අගය කරන බව ජනාධිපති මහින්ද රාජපක්ෂ මහතා අවධාරණය කරයි.දේශපාලනඥයන්, කලාකරුවන්, මාධ්‍යවේදීන් ඇතුළු සියලු දෙනාටම නීතිය එක හා සමාන බව පෙන්වා දෙන ජනාධිපතිවරයා පසුගිය කාලයේ ඇමැතිවරුන් පවා සිරගත වුවත් තමා ඊට බලපෑම් කරන්නට හෝ ඇඟිලි ගැසීමට නොගිය බවද පවසයි.තමාගේ මෙන්ම ජනතාවගේත් සිත් වල අධිකරණය කෙරෙහි විශාල ගෞරවයක් ඇති බව පවසන ජනාධිපතිවරයා සෑම කෙනෙක්ම තම තමන්ගේ වෘත්තීය ගරුත්වය රැකගෙන කටයුතු කළ යුතු බව කියා සිටී.ජනාධිපතිවරයා මේ අදහස් පළ කළේ ජනමාධ්‍යවේදීන් කලාකරුවන් වෙනුවෙන් ලැප්ටොප් පරිගණක සහ පොලී රහිත වාහන ණය ලබාදීමේ සමාරම්භක උළෙල අමතමිනි.ජනමාධ්‍යවේදීන්ට පරිගණක, මෝටර් රථ වලට වඩා බෙහෙවින් වැදගත් වන ජනමාධ්‍ය නිදහස අද සුරක්ෂිත කර ඇති බවත් ඔවුන්ට ඕනෑම තැනෙක ගොස් ඕනෑම දෙයක් සම්බන්ධයෙන් ප්‍රශ්න කරන්නටත් අදහස් ඉදිරිපත් කරන්නටත් නිදහස ලබාදී තිබෙන බව ඒ මහතා කීවේය.එදා අවි ආයුධ වලින් සටන් කළ ත්‍රස්තවාදීන් අද මාධ්‍ය හරහා සටන් කරන බව පෙන්වා දුන් ජනාධිපතිවරයා එදා අවි ආයුධ වෙනුවෙන් වැය කළ මුදල් ඔවුන් අද මාධ්‍ය වෙනුවෙන් වැය කරන බව පෙන්වා දුන්නේය.මේ සම්බන්ධයෙන් අවබෝධයක් ඇතිව අපෙන් රටට දිය යුතු යුතුකම ඉටු කරමින් ලෝකයට අපේ මවුබිම පිළිබඳ සත්‍ය පෙන්වා දීමට කටයුතු කළ යුතු බවත් ජනාධිපතිවරයා වැඩිදුරටත් පැවසීය.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල, පරිසර ඇමැති අනුර ප්‍රියදර්ශන යාපා, ජනමාධ්‍ය අමාත්‍යංශයේ ලේකම් ආචාර්ය චරිත හේරත්, සංස්කෘතික හා කලා කටයුතු අමාත්‍යාංශයේ ලේකම් වසන්ත ඒකනායක, රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n1211052</link>
    <topic>කලාකරුවන්-මාධ්‍යවේදීන් වෙතට ගොස් ණය ලබා දෙන්න</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>වයස්ගත කලාකරුවන් හා මාධ්‍යවේදීන් කළ සේවය ඇඟයීමක් වශයෙන් ලබාදෙන පොලී රහිත වාහන ණයමුදල ඔවුන් වෙතම ගොස් ලබාදෙන්නැයි ජනාධිපති මහින්ද රාජපක්ෂ මහතා අදාළ බැංකු නිලධාරීන්ගෙන් ඉල්ලීමක් කරයි.එවැනි කලාකරුවන් සහ මාධ්‍යවේදීන් වෙනුවෙන් සේවය කිරීම අවශ්‍ය බව පෙන්වාදෙන ජනාධිපතිවරයා බැංකුවලට පැමිණෙන්න කියා අණ කළහොත් ඔවුන්ට ඒ සඳහා අවස්ථාවක් නැතිවනු ඇති බවද එය ඔවුනට මහත් කරදරයක් වනු ඇති බවද පෙන්වාදෙයි. මේ අතර ඒ මහතා සඳහන් කරන්නේ ඒ නිසාම ඔවුන් වෙත ගොස් මේ වාහන ණය නිනුත් කිරීමේ වැඩපිළිවෙළට දායක වනලෙසයි.වැඩිදුරටත් අදහස් පළකළ ජනාධිපති මහින්ද රාජපක්ෂ මහතා සඳහන් කළේ තමා ආචාර්ය ලෙස්ටර් ජෙම්ස් පීරිස් මහතාගේ නිවෙසට යන බවත් පණ්ඩිත් ඩබ්ලිව්.ඩී අමරදේව මහතාද අරලියගහ මන්දිරය වෙත ගෙන්වා ගැනීමක් නොකර තමා ඒ මහතාගේ නිවෙස වෙතද යන බවත්ය.එවැන්නක් කරනුයේ ඔවුන්ට කරන ගරු කිරීමක් වශයෙන් බව සඳහන් කළ මහින්ද රාජපක්ෂ මහතා එවැනි පිරිස් වෙත ගොස් ඔවුන්ට සේවය කිරීමේ හැකියාව අපසතු වියයුතු බවද මේ කටයුත්ත නිහතමානීව කරන ලෙස තමා ඉල්ලීමක් කරන බවද සඳහන් කළේය.තවද ඒ මහතා සඳහන් කළේ මෙය ණය ලබාදීමක් නොවන බවත් යුතුකම ඉටුකිරීමක් බවත්ය. ඊට අමතරව කලාකරුවන් වෙනුවෙන්ද වාහනයනක් ලබාදීමට හැකිවීම සම්බන්ධයෙන් සතුටුවන බව පැවසූ ජනාධිපති මහින්ද රාජපක්ෂ මහතා ඒ කාර්යය බැංකු හරහා සිදුවන බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n1211053</link>
    <topic>උපාධිධාරී අභ්‍යාසලාභීන් 51420ට ලබන වසරේ ස්ථීර පත්වීම්</topic>
    <author>මහින්ද අලුත්ගෙදර</author>
    <content>උපාධිධාරි අභ්‍යාසලාභින් වශයෙන් පුහුණුව ලබන උපාධිධාරීන් 51,420 දෙනා සඳහා සංවර්ධන නිලධාරි සේවා ව්‍යවස්ථාවට අනුව ලබන වසරේදී ස්ථීර පත්වීම් ලබාදීමට රජය තීරණය කරයි. ඒ සඳහා ඔවුන් අභ්‍යාසලාභී උපාධිධාරින් වශයෙන් රජයේ අමාත්‍යාංශවලට සහ දෙපාර්තමේන්තුවලට අනුයුක්ත කිරීමේ සියළු කටයුතු මෙම මස 30 වනදා වනවිට අවසන් කරන බව ආර්ථික සංවර්ධන ඇමැති බැසිල් රාජපක්ෂ මහතා පැවැසීය‍.ශී‍්‍ර ලංකාවේ රජයක් විසින් වැඩිම උපාධිධාරින් සංඛ්‍යාවක් රාජ්‍ය සේවයට බදවාගන්නා ප්‍රථම අවස්ථාව මෙය වන අතර ජාතික සහ ප්‍රාදේශීය මට්ටමෙන් ජනතාවගේ අවශ්‍යතා සඳහා විසදුම් ලබාදෙමින් දිවයිනේ කඩිනම් සංවර්ධනය සඳහා ඔවුන්ගේ සේවය ලබාගනිමින් රාජ්‍ය සේවය ශක්තිමත් කිරීම මෙම වැඩසටහනේ අරමුණ බවද ඇමැතිවරයා පෙන්වාදෙයි.ජනාධිපති මහින්ද රාජපක්ෂ මහතාගේ මඟපෙන්වීම යටතේ කි‍්‍රයාත්මක වන මෙම වැඩසටහන යටතේ වැඩිම උපාධිධාරි සංඛ්‍යාව වන 6,549 ක් බදවා ගෙන ඇත්තේ කුරුණෑගල දිස්ති‍්‍රක්කයෙනි. උපාධිධාරි අභ්‍යාසලාභීන් වන භික්ෂූන් 414 දෙනා අධ්‍යාපන අමාත්‍යාංශය ඇතුළු ආයතනවල සුදුසු පුරප්පාඩු සඳහා යොමු කිරීමට කටයුතු කෙරේ.ඇමැතිවරයා මේ බව සඳහන් කළේ උපාධිධාරි අභ්‍යාසලාභීන් රාජ්‍ය සේවයට අන්තර්ග්‍රහණය කිරීම සම්බන්ධයෙන් ආර්ථික සංවර්ධන අමාත්‍යාංශයේදී පැවැති විශේෂ සාකච්ඡාවක් සඳහා සහභාගි වෙමිනි.උපාධිධාරි අභ්‍යාසලාභීන් මෙම වසරේ මුල්භාගයේදී බදවාගත් අතර ඒ සඳහා ඔවුනට මාසිකව රුපියල් 10,000 ක දීමනාවක් ගෙවනු ලබන බවද විවිධ අමාත්‍යාංශ, දෙපාර්තමේන්තු, මණ්ඩල, සංස්ථා සහ වෙනත් ව්‍යවස්ථාපිත ආයතන මඟින් ඔවුනට අවශ්‍ය උපාධිධාරින් සංඛ්‍යාව සහ උපාධි විෂය ක්ෂේත්‍රය සදහන් කර ඉල්ලීම් ඉදිරිපත් කර තිබූ බවද සිහිපත් කළ බැසිල් රාජපක්ෂ මහතා වැඩිම උපාධිධාරි අභ්‍යාසලාභීන් සංඛ්‍යාව වන 16,478 ක් අනුයුත්තකර ඇත්තේ ආර්ථික සංවර්ධන අමාත්‍යාංශය වෙත බවද සඳහන් කළේය.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් අනුව එම උපාධිධාරි අභ්‍යාසලාභීන් ශී‍්‍ර ලංකාවේ දිස්ති‍්‍රක්ක 25 ප්‍රාදේශීය ලේකම් කොට්ඨාශ 324 කට අයත් ග්‍රාම නිළධාරි වසම් 14,008 ක ග්‍රාමීය ආර්ථිකය ශක්තිමත් කිරීම සඳහා දැනටමත් සේවය සඳහා එක්වී සිටිති.උපාධිධාරි අභ්‍යාසලාභීන් සඳහා ස්ථීර පත්වීම් ලබාදීමේදී දැනට අභ්‍යාසලාභීන් වශයෙන් කටයුතු කරන ඩිප්ලෝමාධාරින් සහ උපාධි ප්‍රදානය කිරීමේ වර්ෂය 2011 වසරේ දෙසැම්බර් 31වනදාට පසු බදවාගනු ලැබූ උපාධිධාරි අභ්‍යාසලාභීන්ද රාජ්‍ය සේවයට එක්කර ගැනීමේ ක්‍රමවේදයක් සකස්කිරීම සඳහා ඒ පිළිබඳ පත්කළ කමිටුවේ යෝජනා රජයට ළඟදීම ඉදිරිපත් කිරීමට නියමිත බව ආර්ථික සංවර්ධන අමාත්‍යාංශය කියයි.මෙසේ රාජ්‍ය සේවයට බදවාගනු ලබන අභ්‍යාසලාභී උපාධිධාරින් රටේ සංවර්ධන ගමනට දායකකර ගැනීම ප්‍රධාන අපේක්ෂාව වන අතර ග්‍රාමීය ජනතාවගේ අදහස් රජයට දැන්වීමේ පහසුකාරකයින් වශයෙන්ද කටයුතු කරනු ඇත. උපාධිධාරි අභ්‍යාසලාභීන් විශාල පිරිසක් පළාත් පාලන සහ පළාත් සභා අමාත්‍යාංශය මගින් දිවයිනේ සියළුම පළාත් සභාවලටද එම අවශ්‍යතාවයන් මත අනුයුත්ත කර තිබේ. එමෙන්ම අභ්‍යාසලාභී උපාධිධාරින් අතිරික්තයන් සහිත දිස්ති‍්‍රක්කයන් වන කුරුණෑගල, කෑගල්ල, මඩකලපුව, යාපනය, අම්පාර, මාතර, ගාල්ල, හම්බන්තොට, මහනුවර සහ රත්නපුර යන දිස්ති‍්‍රක්කයන්හි අය ළඟම පිහිටි වෙනත් දිස්ති‍්‍රක්කයන් සඳහා අනුයුක්ත කෙරේ.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ ‍සෙනෙවිරත්න, විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය, කෘෂිකර්ම ඇමැති මහින්ද යාපා අබේවර්ධන, රාජ්‍ය පරිපාලන හා ස්වදේශ කටයුතු නියෝජ්‍ය ඇමැති විජය දහනායක මහත්වරුන් සහ සියළුම අමාත්‍යාංශයන්හි ලේකම්වරුන්, දිසාපතිවරුන්, දෙපාර්තමේන්තු ප්‍රධානීහු මේ සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n1211055</link>
    <topic>සැකකරුවන් හතරක් අක්මීමන දී අත්අඩංගුවට</topic>
    <author>පණ්ඩුක සමරසේකර - ගාල්ල සමූහ</author>
    <content>ගාල්ල පෝද්දල ප්‍රදේශයේ දෙපිරිසක් අතර ගැටුමකින් මියගිය හතරදෙනාගේ ඝාතනයන් සම්බන්ධයෙන් සැකකරුවන් 04 දෙනෙකු ඊයේ (64) අක්මීමන දී අත්අඩංගුවට ගෙන ඇති බව පොලිස් මාධ්‍ය ප්‍රකාශක කාර්යාලය නිවේදනය කළේය.සිද්ධිය සම්බන්ධයෙන් අක්මීමන පොලිසියට ලද තොරතුරකට අනුව මේ සැකකරුවන් 4 දෙනා අත්අඩංගුවට ගෙන තිබේ.සැකකරුවන් 04 දෙනා අක්මීමන පොලිසියේ විශේෂ පොලිස් කණ්ඩායමක් මගින් අත්අඩංගුවට ගෙන පෝද්දල පොලිසියට භාරදී ඇති බවද ඔවුන් රැඳවුම් නියෝග මත පෝද්දල පොලිසිය මගින් ප්‍රශ්න කරගෙන යන බවද පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී පි‍්‍රශාන්ත ජයකොඩි මහතා දිනමිණ කළ විමසීමක දී පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n12110513</link>
    <topic>පෙදරේරුවකුගෙන්-ප්‍රදේශවාසින්ගෙන් ප්‍රශ්න කිරීම් තවදුරටත්</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කහවත්ත කොටකෙතන වරාපිටියේදී 66 හැවිරිදි දෙදරු මවක ඝාතනය ගැන ප්‍රදේශවාසින් කිහිප දෙනෙකුගෙන් සහ පෙදරේරුවකුගෙන් ප්‍රශ්න කිරීම් සිදු කර තිබේ. තවත් කිහිප දෙනෙකුගෙන් ප්‍රශ්න කිරීම් සිදු කිරීමට නියමිතය.කොටකෙතනදී මීට පෙර සිදුවූ ඝාතනයකට සැකපිට අත්අඩංගුවට ගෙන නීතිමය පියවර වලින් පසුව දැනට මුදා හැර තිබෙන අයකු ප්‍රදේශයේ පොලිස් නිලධාරියකුට තර්ජනය කිරීමේ සිදුවීමක් ගැනද පරීක්ෂණ සිදු කෙරේ.ඊයේ (4) පස්වරුව වන විට මෙම ඝාතනයට කිසිවකු හෝ සැකපිට අත්අඩංගුවට ගෙන නොතිබිණ. කොටකෙතන හා අවට කලාපයේ සිදුවූ 15 වන කාන්තා ඝාතනය මෙය වේ.ගතවූ දින හතර තුළදී පුද්ගලයන් 50 කගෙන් ප්‍රකාශ සටහන් කරගෙන ඇත.එක් අයෙකු හෝ දෙදෙනකු මේ ඝාතනය කර ඇතැයි පොලිසිය විශ්වාස කරයි. ඇතැම් විට එම නිවෙස සමග සමීප අයකු ඝාතනයට සම්බන්ධ වුයේ දැයි යන්න ගැනද පරීක්ෂණ කණ්ඩායම්වල අවධානය යොමුවී තිබේ.චන්ද්‍රාවති මහත්මියගේ නිවසට නුදුරින් අලුතින් ඉදි කරන නිවෙසක ඉදිකිරීම් කළ පෙදරේරුවකුගෙන් මීට කලින් ප්‍රශ්න කර තිබේ.ප්‍රදේශයට සම්බන්ධ කීප දෙනෙකුගෙන් ප්‍රශ්න කිරීම් සිදු කිරීමට නියමිත බව පොලිස් ආරංචි මාර්ග කියයි.කොළඹ අපරාධ කොට්ඨාසය ඇතුළු පොලිස් කණ්ඩායම් කිහිපයක් වැඩිදුර පරීක්ෂණ සිදු කරති. අපරාධය සිදුවූ නිවෙස පරීක්ෂණ වෙනුවෙන් මුද්‍රා තබා තිබේ.කොටකෙතන ද්විත්ව ඝාතනයක් සම්බන්ධව රක්ෂිත බන්ධනාගාර ගත කර සිටින අයකුගේ හිතවතුන් වන ප්‍රදේශයේ කිහිප දෙනෙකුගෙන් ද පොලිස් කණ්ඩායම් ප්‍රකාශ ලබාගෙන තිබේ. ඊයේ 4 පස්වරුව වන විට පුද්ගලයින් 50කට වැඩි පිරිසකගෙන් ප්‍රකාශ සටහන් කරගෙන ඇත.කොටකෙතන සහ අවට ගම්මානවල ආරක්ෂාව තවදුරටත් තර කර ඇති අතර කහවත්ත ප්‍රදේශයේද පොලිස් විශේෂ කාර්ය බළකාය යොදවා තිබේ. පොලිස් නිලධාරීහු පිරිසක් මේ දිනවලදී කොටකෙතන නිවාසවලට ගොස් ගම්වාසීන් හමුවී තොරතුරු ලබා ගනිමින් සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n1211056</link>
    <topic>සපුගස්කන්ද තෙල් පිරිපහදු කටයුතු මේ සතියේ සිට</topic>
    <author>නුවන් කොඩිකාර</author>
    <content>සපුගස්කන්ද තෙල් පිරිපහදුවේ පිරිපහදු කටයුතු මේ සතියේදී යළි ආරම්භ කරන බව ලංකා ඛනිජ තෙල් නීතිගත සංස්ථාව පැවසයි.මේ සතියේ බොරතෙල් මෙට්ට්‍රික් ටොන් අසූ දහසක් හා ලබන සතියේදී මෙට්ට්‍රික් ටොන් 135000 මෙරටට ලැබීමට නියමිත බව ලංකා ඛනිජ තෙල් නීතිගත සංස්ථාවේ කළමනාකාර අධ්‍යක්ෂ එල්. ඊ සුසන්ත සිල්වා මහතා පැවසීය.මීට අමතරව දෙසැම්බර් මාසයේදී තවත් බොරතෙල් මෙට්ට්‍රික් ටොන් 135000 ක් ආනයනය කිරිමටද කටයුතු යොදා ඇති බව හෙතෙම කීවේය.ඒ අනුව සපුගස්කන්ද තෙල් පිරිපහදුව අඛණ්ඩව ක්‍රියාකරවීමට බොරතෙල් ප්‍රමාණයන් අවශ්‍ය පරිදි ආනයනය කිරිමට ලංකා ඛනිජ තෙල් නීතිගත සංස්ථාව කටයුතු යොදා ඇති බව ඒ මහතා ප්‍රකාශ කළේය.මේ සියලුම මිළදී ගැනීම් ස්ථාවර ප්‍රසම්පාදන කමිටුවේ නිර්දේශ පරිදි රජයේ අනුමත ටෙන්ඩර් ක්‍රියාපටිපාටිය අනුගමනය කරමින් කර ඇති බවත්, ටෙන්ඩර් වලින් ‍තාරව බොරතෙල් ආනයනය කිරිමට කටයුතු කර ඇති බවට ගෙන යන ප්‍රචාරණය සම්පූර්ණයෙන් සාවද්‍ය බවත් සුසන්ත සිල්වා මහතා පැවසීය.ඉරානයට එරෙහිව බොරතෙල් තහංචි පැනවීමත් සමඟම සපුගස්කන්ද තෙල් පිරිපහදුවට බොරතෙල් ආනයනයට බාධා පැමිණි බව පවසන කළමනාකාර අධ්‍යක්ෂවරයා එම අනපේක්ෂිත තත්ත්වය මත පිරිපහදු කටයුතු දින කිහිපයක් නවතා දැමීමට සිදු වු බව කීවේය.හිතාමතා සැළසුම් කර තෙල් පිරිපහදුව සහ ලංකා ඛනිජ තෙල් නීතිගත සංස්ථාව බිඳදැමීමේ ක්‍රියාවලියක් ඇතැයි ඇතමුන් ගෙන යන ප්‍රකාශයන් අසත්‍ය බවත්, සංස්ථාව අපහසුතාවට පත්වන ලෙස ඔවුන් ගෙන යන ප්‍රචාරය පටු වාසි තකා කරන්නක් බවත් සිල්වා මහතා ප්‍රකාශ කළේය.සපුගස්කන්ද තෙල් පිරිපහදුවේ පිරිපහදු කාර්යයන් තාවකාලිකව නතර කළද, මෙරට ඉන්ධන හිඟයකින් තොරව සමස්ථ අවශ්‍යතාව සැපයීමට ලංකා ඛනිජ තෙල් නීතිගත සංස්ථාව පියවර ගත්බව හෙතෙම පැවසීය.මේ අතර සපුගස්කන්ද තෙල් පිරිපහදුවේ නිෂ්පාදන ධාරිතාව දෙගුණ කිරිම සඳහා 2007 වසරේදී ඉරානය සමග අවබෝධතා ගිවිසුමකට එළඹී අතර ඒත් ඇමරිකා විසින් ඉරානයට එරෙහිව පනවා ඇති වෙළෙද සම්බාධක සමඟ එම ව්‍යාපෘතීන් ක්‍රියාත්මක කිරිමට දුෂ්කර වී තිබෙන බවත්, සපුගස්කන්ද තෙල් පිරිපහදුව නවීකරණය සඳහා මේ වන විටත් අමාත්‍ය මණ්ඩල ප්‍රතිපත්තිමය තීරණයක් ගෙන එහි මුලික කටයුතු දැනට ක්‍රියාත්මක කරමින් සිටින බවත් කළමනාකාර අධ්‍යක්ෂ එල්. ඊ සුසන්ත සිල්වා මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n1211057</link>
    <topic>දිවි නැඟුම පනත තීන්දුව හෙට පාර්ලිමේන්තුවට</topic>
    <author>ජයසිරි මුණසිංහ</author>
    <content>දිවි නැඟුම පනත පිළිබඳව ශ්‍රේෂ්ඨාධිකරණයේ තීන්දුව කථානායක චමල් රාජපක්ෂ මහතා විසින් හෙට (06) පාර්ලිමේන්තුවට දැනුම් දීමට නියමිතය.ආර්ථික සංවර්ධන ඇමැති බැසිල් රාජපක්ෂ මහතා දිවි නැඟුªම පනත සම්බන්ධව ඉදිරි කටයුතු සිදුකරනුයේ කෙසේදැයි හෙට කරුණු දැක්වනු ලැබේ.නව පනත ඉතා ඉක්මනින් ඉදිරිපත් කොට ක්‍රියාත්මක කරන්නැයි ඊට සහාය පළ කරමින් හෙට දහවල් පාර්ලිමේන්තු වටරවුමේදී ජනතා උද්ඝෝෂණයක් පැවැත්වේ.මේ සඳහා ශ්‍රීලංකා සමෘද්ධි අධිකාරිය, දක්ෂිණ සංවර්ධන අධිකාරිය, උඩරට ගැමි පුනරුත්ථාපන අධිකාරිය, සමෘද්ධි කොමසාරිස් ජනරාල් දෙපාර්තමේන්තුව, උඩරට ගැමි පුනරුත්ථාපන දෙපාර්තමේන්තුව යන ආයතනවල සේවකයෝ, ඒවායේ නිලධාරීහු, ප්‍රතිලාභීහු විශාල පිරිසක් මීට එක් වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n1211058</link>
    <topic>මනම්පිටිය නිවසක ගෙවත්තේ අධි බල ක්ලේමෝ බෝම්බයක්</topic>
    <author>පොළොන්නරුව දිසා සමූහ ඇම්. පී. සරත්</author>
    <content>අධි බලැති ක්ලේමෝ බෝම්බයක් පොලොන්නරුව මනම්පිටිය නිවෙසක ගෙවත්තක තිබී පොළොන්නරුව පොලිසිය විසින් පෙරේදා (03) සවස 5.30 ට පමණ සොයාගෙන ඇත.කිලෝ ග්‍රෑම් 8 බරැති මෙම ක්ලේමෝ බෝම්බය මනම්පිටිය කොලනිය පාරේ යෝගස්වර ධර්මලිංගම් නමැත්තා සිය ගෙවත්ත ශුද්ධ පවිත්‍ර කිරීමේදී හමුවී ඇති අතර, එදින රාත්‍රි මින්නේරිය යුද හමුදා බෝම්බ නිෂ්ක්‍රීය අංශය මගින් නිෂ්ක්‍රීය කරන ලදී.ක්ලේමෝ බෝම්බය මෙම ස්ථානයට ගෙන ආවේ කවුද යන්න පිළිබඳව පොළොන්නරුව පොලිසිය වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n1211059</link>
    <topic>උතුරුමැද පළාත් රජයේ ඉඩම්ලාභීන්ට ඔප්පු කඩිනමින්</topic>
    <author>තෙන්නකෝන් කුලසේකර</author>
    <content>උතුරුමැද පළාතේ රජයේ ඉඩම්ලාභීන්ට බලපත්‍ර හා ඔප්පු ලබා දීම කඩිනම් කැරේ.උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා මේ පිළිබඳව අදාළ නිලධාරීන් දැනුවත් කැර ඇත.වසර පනහක් හැටක් පමණ පැරැණි කාලයක රජයේ ඉඩම් ලැබූ ගොවි පවුල් සඳහා ද මෙතෙක් ඉඩම් නිරවුල් කැර නිසි බලපත්‍ර හෝ ඔප්පු ලබා දී නැති බව අනාවරණය වී ඇති බැවින් ගොවීන්ගේ ඉඩම් අයිතිය නිත්‍යානුකූල කිරීමට කඩිනමින් කටයුතු කළ යුතු බවට ද අමාත්‍යවරයා උපදෙස් දී ඇත.ඉඩම් බලපත්‍ර හා ඔප්පු නොමැති කමින් ගොවීන්ට වගා ණය, නිවාස ණය හා වෙනත් වරප්‍රසාද ලබාගත නොහැකි වී ඇති අතර, ඉඩම් නිරවුල් නොකිරීම නිසා අඬ දබර හා ආරවුල් සිදු වෙමින් පවතින බව ද අමාත්‍යවරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n12110510</link>
    <topic>කාබනික පෝර භාවිතය දිරිගන්වන්නරජයෙන් රු. දස ලක්ෂ 113ක්</topic>
    <author>ජයසිරි මුණසිංහ සහ නුවන් කොඩිකාර</author>
    <content>කාබනික පොහොර භාවිතය දිරිගැන්වීම සඳහා රජය රුපියල් දස ලක්ෂ 113ක මුදලක් වෙන් කොට තිබේ.රසායනික පොහොර භාවිතය ක්‍රමිකව අවම කොට රටේ ගොවිතැනට වැඩි වශයෙන් කාබනික පොහොර භාවිතය හුරු කිරීම රජයේ අරමුණ වී තිබේ.මුදල ලබාදුන් බව ගොවිජන සේවා සහ වනජීවී අමාත්‍යාංශයේ ලේකම් ඉංජිනේරු උදේනි වික්‍රමසිංහ මහතා දිනමිණ ට ප්‍රකාශ කෙළේය.ජනාධිපති මහින්ද රාජපක්ෂ මහතා වසර 2005 දී බලයට පැමිණීමෙන් පසු ක්‍රියාත්මක කළ ගොවීන්ට පොහොර සහනාධාරය ලබාදීමේ වැඩපිළිවෙළ අඛණ්ඩව 15 වැනි වතාවටත් සිදු කළ බවත් ලේකම්වරයා කීය. ‘යූරියා’, ‘ටී.එස්.පී’, සහ ‘එම්.ඕ.පී’ පොහොර කිලෝ පනහේ මල්ලක් එදා රුපියල් 350කට ලබා දුන්නා. ඒ මිලට අදටත් පොහොර මල්ල ලබා දෙනවා. මේ තරම් විශාල දිරිගැන්වීමක් රජය ගොවිතැනට ලබා දෙන්නේ එහි ඇති වටිනාකම හොඳින් අතිගරු ජනාධිපතිතුමා හැඳිනගෙන සිටින නිසා යැයි ලේකම්වරයා සඳහන් කළේය.‘ලෝක වෙළෙඳපළේ පොහොර මිල දිනෙන් දින ඉහළ ගියත් රජය ගොවියාගෙන් අය කරන මුදල වැඩි කළේ නැහැ. පොහොරවලට වෙළෙඳපොළ මිලෙන් රජය ගොවියාගෙන් අය කරන්නේ සියයට 10යි. ඉතිරි සියයට 90ම සහනාධාරයක් ලෙස ලබා දෙනවා. මෙය තමයි ලංකාවේ විශාලතම මුදලක් වැය කරන සහනාධාරය’ යැයිද ලේකම්වරයා විස්තර කළේය.වී වගාවට අවශ්‍ය පොහොර කිලෝ 50ක් රුපියල් 350ත් අනෙකුත් වගාවන්ට අවශ්‍ය පොහොර කිලෝ 50 මල්ලක් රුපියල් 1200 ත් ලබා දෙනවා. එහි ප්‍රතිඵලය තමයි රට සහලින් ස්වයංපෝෂිතවීම. ඒ දේ දැන් සිදුවී තිබෙනවා. අතිරික්තය පිටරට යවනවා. එය රට ලැබූ විශාල ජයග්‍රහණයක් බව ලේකම්වරයා කීය.කාබනික පොහොර භාවිතය ඉහළ නැංවීමට නියමු ව්‍යාපෘති ආරම්භ කළා. අනුරාධපුරය පොළොන්නරුව මේ මධ්‍යස්ථාන 1000 ක පොහොර නිපදවනවා. ඒ අයට පහසුකම් ලබාදී තිබෙනවා යැයි උදේනි වික්‍රමසිංහ මහතා අවසන් වශයෙන් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n12110511</link>
    <topic>ඩී. ඒ. රාජපක්ෂ 45 වැනි ගුණ සමරුව හෙට</topic>
    <author>නුවන් කොඩිකාර</author>
    <content>කෘතහස්ත දේශපාලනඥයකු වූ ඩී. ඒ. රාජපක්ෂ මහතාගේ 45 වැනි ගුණ සමරුව හා පුෂ්පෝපහාර උළෙල ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාවගේ ප්‍රධානත්වයෙන් සහ මැති ඇමැතිවරුන්ගේ සහභාගීත්වයෙන් තංගල්ල ඩී. ඒ. රාජපක්ෂ පිළිරුව අබියසදී හෙට (06) පෙරවරුවේදී පැවැත්වේ.එදින තංගල්ල නගර ශාලාවේදී පැවැත්වෙන ගුණ සමරු උළෙලේදී ‘ගෝලීයකරණය තුළ සංස්කෘතික අනන්‍යතාව රැකගැනීමේ අභියෝගය’ මැයෙන් ගුණ සමරු දේශනය ශ්‍රී ලංකා විවෘත විශ්වවිද්‍යාලයේ උප කුලපති ආචාර්ය විජිත නානායක්කාර මහතා පවත්වනු ලබයි.එහිදී සීමාසහිත එක්සත් ප්‍රවෘත්ති පත්‍ර සමාගම නිකුත් කරනු ලබන ‘මැදමුලන මහරුක’ ‘දිනමිණ’ විශේෂ අතිරේකය දිනමිණ ප්‍රධාන කර්තෘ ගාමිණි ජයලත් මහතා විසින් ජනාධිපති මහින්ද රාජපක්ෂ මහතාට පිරිනමනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=n12110512</link>
    <topic>විනයගරුක ජන සමාජයක් ගොඩනැඟීමට  මහා සංඝරත්නය පෙරමුණ ගත යුතුයි</topic>
    <author>ජනපති අවධාරණය කරයි</author>
    <content>දශක තුනක කාලයක් පැවැති ත්‍රස්තවාදය සම්පූර්ණයෙන්ම අවසන් කළ මාතෘභූමියේ අනාගතය සුරක්ෂිත කරමින් රටතුළ සදාචාරවත් සහ විනයගරුක ජන සමාජයක් ගොඩනැඟීම උදෙසා මහා සංඝරත්නය පෙරමුණ ගතයුතු බව ජනාධිපති මහින්ද රාජපක්ෂ මහතා අවධාරණය කරයි.වැඩිහිටියන්ට සලකන, සාරධර්ම සුරකින සමාජයක් යුගයේ අවශ්‍යතාව බවද ජනාධිපතිවරයා පෙන්වාදෙයි.ඒ මහතා මේ බව සඳහන් කළේ හෝමාගම, මුල්ලේගම ආර්ය නිකේතන භික්ෂු පුහුණු මධ්‍යස්ථානයේ ජය ශ්‍රී මහා බෝ සමිඳුන්ගේ අංකුර බෝධීන් වහන්සේ උදෙසා ඉදිකළ රන්වැට සහිත බෝධි ප්‍රාකාරය විවෘත කිරීම නිමිත්තෙන් ඊයේ (04) පැවැති උත්සවයකට සහභාගි වෙමිනි.එම ආර්ය නිකේතන භික්ෂු පුහුණු මධ්‍යස්ථානයේ සෙසු විහාරංග රැසක් විවෘත කිරීමද මෙහිදී ජනාධිපති මහින්ද රාජපක්ෂ මහතා අතින් සිදුවිය.මේ මධ්‍යස්ථානයේ විහාරාධිපති ශාස්ත්‍රපති මාවරලේ භද්දිය හිමියන්ගේ ආරාධනයෙන් පැමිණි ජනාධිපතිවරයා ආගමික වතාවත්වල නිරත වීමෙන් අනතුරුව මේ විවෘත කිරීමේ අවස්ථාවන් සඳහා සහභාගි විය.මෙහිදී වැඩිදුරටත් අදහස් දක්වමින් ඒ මහතා සඳහන් කළේ මාවරලේ භද්දිය ස්වාමීන් වහන්සේ ඉටුකරන ශාසනික හා සමාජයීය මෙහෙවර ඇඟයීමට ලක්කරන බවයි.පාර්ලිමේන්තු මන්ත්‍රී අතුරලියේ රතන හිමි, අධ්‍යාපන ඇමැති බන්දුල ගුණවර්ධන, විදුලිබල හා බලශක්ති ඇමැති පාඨලී චම්පික රණවක මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=r1211051</link>
    <topic>ගොවි සංවර්ධන නිලධාරීන් කටකතා පතුරලා පොහොර සහනය අඩුවෙතැයි ගොවීන් බිය වෙලා</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසා ගම්මානවල ගොවිතැන් කටයුතු කරන ගොවි පිරිස් වෙත අක්කරයක් සඳහා පොහොර කිලෝ 105ක් ලබාදෙන ලද නමුත් ලබන කන්නය සඳහා අක්කරයකට පොහොර කිලෝ 86ක් ලබාදෙන්නට තීරණය කැර ඇතැයි කියන ආරංචිය මත ගොවීහු බලවත් සිත් තැවුලකට පත්ව සිටිති.දැනට ගොවිජන සේවා මධ්‍යස්ථාන සතුව ඇති පොහොර ලබා නොදී තබාගෙන සිටින බවට එම ගොවියෝ මැසිවිලි නගති.ගොවිජන සේවා නිලධාරි පිරිස් මෙවන් ආරංචියක් ගම්මානවල ගොවීන් වෙත පතුරුවා හරින බව ගොඩිගමුව ගම්මානයේ ගොවි සංවිධානයක නිලධාරීවරයකු වූ හිටපු ගම්සභා නියෝජිත කේ. එස්. කරුණාදාස මහතා විසින් ඉකුත් දිනෙක ගොඩිගමුව ගම්මානයේ මහජන හමුවකට පැමිණි සෞඛ්‍ය නියෝජ්‍ය ඇමැති ලලිත් දිසානායක මහතා වෙත දන්වා පැමිණිලි කරන ලදී.“මට තවම එවැනි ආරංචියක් ලැබී නැහැ. මම මේ ගැන ගොවිජන සේවා ඇමැතිතුමාට දන්වා සිටිනවා. එහෙත් මේ ගැන කලබල වෙන්න එපා යැයි එහිදී නියෝජ්‍ය ඇමැති ලලිත් දිසානායක මහතා කීය.කේ. එස්. කරුණාදාස මහතා එහිදී මෙසේද කීය.නියෝජ්‍ය ඇමැතිතුමනි, දැනට ගොවිජන සේවා මධ්‍යස්ථානවල ඇති පොහොර ගොවීන්ට ලබා නොදෙන බව අපේ ගම්මානයේ ගොවීන් චෝදනා කර සිටිනවා.ඉකුත් දිනවල වර්ෂාව නොලැබුණු නිසා ගොවිතැන් කටයුතු කරන්න ගොවීන්ට හැකි වුණේ නෑ. නමුත් දැන් කෑගල්ල දිසාවට හොඳින් වර්ෂාව ලැබෙන නිසා ගොවිතැන් කටයුතු කිරීමේ ගැටලුවක් නෑ. එබැවින් මේ පොහොර ප්‍රශ්නය විසඳා දෙන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=r1211052</link>
    <topic>මුදල් බෑගය පැත්තක දාල‍ා කසළ බෑගය සීල් කරලා</topic>
    <author>කෑගල්ල දකුණ සමූහසිරිසේන රාජපක්‍ෂ</author>
    <content>කෑගල්ල දිස්ත්‍රික්කයේ ප්‍රමුඛ පෙළේ රාජ්‍ය බැංකුවක මුදල් ප්‍රවාහනය කළ නිලධාරියකුට සිදුවුණු අමුතුම විදිහේ අකරතැබ්බයක් පිළිබඳව රසවත් සිද්ධියකි.මේ බැංකු නිලධාරියා රාජකාරිය අකුරටම ඉටු කිරීම නිසා ඉහළ නිලධාරින්ගේ හිත් දිනාගෙන සිටි අයෙකි. නමුත් ඔහු ආත්මාර්ථකාමී පුද්ගලයෙකි. සහෝදර සේවකයන් වෙනුවෙන් කිසිදු සහයෝගයක් නොදෙන අනුන්ගේ දොස් නිතරම හොයා ප්‍රධානීන්ට ගතු කියන්නකු ද වශයෙන් ප්‍රසිද්ධය. නිතරම තමාගේ ශ්‍රේණියට ඉහළ සේවකයන් සමඟ සමසම සිටීමට වැඩි කැමැත්තක් දක්වන මොහු වැඩ මවන්නෙකි. ඒ නිසාම මොහු අතිකාල දීමනා ගජරාමෙට ගසා කන නිසා ‘ගරා’ යන නමක්ද පටබැඳිණි.ඉහළ නිලධාරින්ට වැඩි වැඩියෙන් පන්දම අල්ලන නිසා ‘ඉටි පන්දමා’ නමින් ද හැඳින්විණි.සඳුදා දිනයකදී බැංකුවේ දුරබැහැර ශාඛාවකට මුදල් අඩුපාඩුවක් පිළිබඳව රහසිගත සංඥාවක් ලැබිණි. කළමනාකරු එම මිලියන ගණනක මුදල වහාම මුදල් රැස්කරන ප්‍රධාන පෝෂිත ශාඛාවෙන් ලබාගෙන අවශ්‍ය තැනට ගෙනගොස් දෙන ලෙසට “ගරා” මහත්තයට බාර කළේය. වහා ක්‍රියාත්මක වූ ඔහු ප්‍රධාන ආරක්‍ෂක නිලධාරි මහතා ප්‍රමුඛ අතිරේක ආරක්‍ෂක නිලධාරීන් 04 දෙනකුද මේ ගමනට සහභාගි විය.ඉතා සුපරික්‍ෂාකාරිව මුදල් මිටි සියල්ල කිහිප වතාවක් පරීක්‍ෂාකර එවා නිවැරදි බව හොඳින් තහවුරු කර ගනිමින් කාර්යාල කාර්ය සහායක මහතා ලවා මුදල් බහාලන ලද ට්‍රන්ක පෙට්ටියට ඉබි යතුරු දමා අනතුරුව ලාකඩ තබා අදාළ රහස් ලාංඡනයද තැබීමට අමතක කළේ නැත. ආරක්‍ෂක නිලධාරින් දෙදෙනෙකු සහ තමාගේ සහාය නිලධාරින් දෙදෙනාද මුදල් පෙට්ටිය සහිත වාහනයේ ඉදිරි අසුනට නැගී ‘හනික යං’ යනුවෙන් රියැදුරු මහතාට පවසමින් පිටත් වුණි.එම ශාඛාවට පැමිණි විගස එහි කළමනාකරුට මුදල් භාරදීම පිණිස ආරක්‍ෂිත සේප්පුව අසලට මුදල් පෙට්ටිය රැගෙන ගියේය. අනතුරුව කාර්යාල කාර්ය සහායක මහතා මුදල් පෙට්ටියේ ඉබියතුරු විවෘත කර ලාකඩ මුද්‍රාව කළමනාකරුට පරීක්‍ෂා කිරීමට ඉදිරිපත් කර ඉන්පසු එය විවෘත කළේය. එක් වරම අත්දෙකින් හිස බදාගත් ගරා මහත්තයා “ දෙයියෝ සාක්කි, මොකක්ද මේ ගෙනත් තියෙන මළ ඉලව්ව” කියා බෙරිහන් දුන්නේය.ඉහින් කනින් දහඩිය පෙරා ගනිමින් මුදල් ප්‍රවාහනය කළ රථයට නැඟගත් ‘ගරා මහත්තයා ආපසු සිය බැංකුව වෙත රිය පදවන ලෙස රියැදුරාට අණ දුන්නේය. සහායට බැංකු නිලධාරින් සහ ආරක්‍ෂක නිලධාරින් එම රථය පසු පස ලුහුබැන්දේය. ශාඛාවේ සේවක මණ්ඩලය සිදුවූයේ කුමක්දැයි නොදැන තුෂ්නිම්භූ®තව බලා සිටියහ. පැයක පමණ, කාලයක් ඇතුළත මුදල් බහා තිබූ ‘ට්‍රන්ක පෙට්ටිය’ “ගරා මහත්තයා ප්‍රමුඛ පිරිස බැංකු ශාඛාව වෙත ගෙන ඒමට සමත්විය.මුදල් සුරක්‍ෂිතාගාරය අසල හිස් කාසි මළු, පැරැණි ලෙජර් හා පොත්පත් බහා තිබුණේද මුදල් ප්‍රවාහනය කිරීමට යොදා ගන්නා ට්‍රන්ක පෙට්ටියකය. මුදල් බහාලූ ට්‍රන්ක පෙට්ටිය වෙනුවට කාර්යාල කාර්ය සහායක මහතා ලාකඩ සීල් තබා ඉබියතුරු දමා ඇත්තේ පැරැණි ලිපිද්‍රව්‍ය හා හිස් කාසි මළු බහා තිබූ ට්‍රන්ක පෙට්ටියට බව හෙලිවිය. “ගරා මහත්තයා මුදල් ප්‍රවාහනය කළා වගෙයි” යන උපහැරණය තවමත් කෑගල්ලේ බැංකු අතර ජනප්‍රියව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=r1211053</link>
    <topic>වසර 30කට පසුහිමිකම් ඔප්පු ලැබෙයි</topic>
    <author>නාගොඩ විශේෂ එන් විජේරත්න වාද්දුව සමූහ රූපරත්න පියදාස</author>
    <content>ජාතික නිවාස සංවර්ධන අධිකාරියට අයත් කළුතර දිස්ත්‍රික්කයේ නිවාස යෝජාන ක්‍රම 34කට අයත් පදිංචිකරුවන් 103 දෙනෙක් වසර 30කට පමණ පසුව ඉඩම් හිමිකම් ඔප්පු ලබාගත්හ.ජාතික නිවාස සංවර්ධන අධිකාරියේ සභාපති ජයන්ත සමරවීර මහතාගේ ප්‍රධානත්වයෙන් උතුරු කළුතර, කෝපර්සෑන්ඩ්හීදී මේ උත්සවය පැවැත්විණි.නිවාස සංවර්ධන අධිකාරියේ කළුතර දිස්ත්‍රික් කළමනාකාරිනී දර්ශනී සේනාරත්න මහත්මිය ඇතුළු එහි නිලධාරීන් විසින් මේ උත්සවය සංවිධාන කර තිබුණි.ජාතික නිවාස සංවර්ධන අධිකාරියේ සභාපති ජයන්ත සමරවීර මහතා මෙසේ පැවැසීය. එදා රනිල් වික්‍රමසිංහ මහත්මයාගේ පාලන කාලයේ ප්‍රතිපත්තිය වී තිබුණේ නිවෙසක් හදාගැනීම ඒ අවශ්‍යතාවය ඇති පුද්ගලයන්ගේ වගකීමක් බවයි. එය රජයේ වගකීමක් නොවන බවයි. රනිල් වික්‍රමසිංහ මහත්මයාගේ කාලයේ ඔළුවෙන් හිටවල තිබුණ ජාතික නිවාස සංවර්ධන අධිකාරිය දෙපයින් නැඟී සිටින තත්ත්වයට පත්කළේ ජනාධිපති මහින්ද රාජපක්ෂ මහතායි. ඒ වගකීම භාරගත් ඇමැති විමල් වීරවංශ මහතා ගෙවී ගිය වසර 2ක කාලය ඇතුළතදී සුවිශේෂී කාර්යභාරයක් සිදුකළා.බස්නාහිර පළාත් සභා මන්ත්‍රී සුගත් මතුගමගේ මහතාමේ ඔප්පු ලබාගැනීමේ කාර්යය දශකයෙන් දශකය කල්ගිය ඒ පිළිබඳව බලාපොරොත්තු අතහැර දමන තත්ත්වයට පත්වුණා. ඉඩම් ඔප්පු ලබාදීම සඳහා දේශපාලන නායකත්වයක් තිබුණේ නැහැ. අද ඒ සඳහා නිවැරැදි දේශපාලන නායකත්වය තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=r1211054</link>
    <topic>හතර රියනත් නැති ගමක්</topic>
    <author>කුරුවිට සමූහ රූපිකා කේ. බණ්ඩාර</author>
    <content>කුරුවිට උතුර එක්නැලිගොඩ ගම්මානයේ පවතින අඩුපාඩු සපුරාදෙන ලෙස ගම්වැසියෝ බලධාරීන්ගෙන් අයැද සිටිති.කුරුවිට ප්‍රාදේශීය ලේකම් කොට්ඨාසයට අයත් වන මෙම ගම්මානයේ වැසියෝ තේ හා රබර් වගාවෙන් ජීවත් වෙති.සුසාන භූ®මියක්වත් නැති මෙම ගම්මානයේ සමහර වැසියන්ට මෘත දේහයක් මිහිදන් කිරීම ගැටලුවකි. කුඩා ඉඩම් තිබෙන බැවින්, පානීය ජලය ලබාගන්නා ළිං, උල්පත් නිසා මෘතදේහ මිහිදන් කිරීම සෞඛ්‍යයට ද තර්ජනයකි.සමහර මෘතදේහ මිහිදන් කිරීමට සිදුවන්නේ වතුර පිරුණු වළකය. තවත් සමහරක් නිවෙසට ඉතාම සමීපවය. නැතහොත් ජල මූලාශ්‍ර ආශ්‍රිතවය.ගම්වාසී ජුවානිස් අප්පුහාමි මහතා පවසන්නේ ගම්මානයට ප්‍රජාශාලාවක් නොමැතිවීම විශාල අඩුපාඩුවක් බවකි. රැස්වීමක් හෝ කුමක් හෝ සාකච්ඡාවක් පවත්වන අවස්ථාවලදී මෙම අඩුපාඩුව කැපී පෙනෙයි.මීට පෙර මේ පිළිබඳව අදාළ බලධාරීන්ට දන්වා සිටි විට පැවසුවේ මේ සඳහා ස්ථානයක් නොමැති බවය. ගම්වාසීන් දැනට ප්‍රජාශාලාවක් ඉදිකිරීමට සුදුසු ස්ථානයක් සොයාගෙන තිබේ. එහි ගොඩනැගිල්ලක් ඉදිකර දෙන ලෙස ඔවුහු ඉල්ලා සිටිති.ගම්වාසී නිහාල් ධම්මික මහතා පවසන්නේ මෙම ගම්මානයේ ජනතාවට ඉඩම් ඔප්පු නොමැතිවීම ද විවිධ ගැටලුවලට බලපා තිබෙන බවයි. රක්ෂිත ඉඩම්වලට විශාල මුදලක් එකවර ගෙවීමට සිදුවී තිබීම නිසා ගම්වැසියන් විශාල පීඩාවකට පත් වී සිටින බව ද ඔහු පවසයි.කුරුවිට – එරත්න මාර්ගයේ කන්දඋඩ සිට බෝපත් ඇල්ලට පිවිසිය හැකි විකල්ප මාර්ගය වැටී ඇත්තේ ගම්මානය හරහා බැවින් එය සංවර්ධනය කරන්නේ නම් විශාල ප්‍රයෝජනයක් අත්වන බව එන්. ලිවේරිස් මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=r1211055</link>
    <topic>ගාලු කොටුව ලෝක උරුමය ද?පොලිස් උරුමය ද?</topic>
    <author>ගාල්ල දිසා සමූහ – නන්දසිරි වැලිගමගේ</author>
    <content>ලෝක උරුම ගාලු කොටුවේ ඓතිහාසික පුරාවිද්‍යා ස්මාරකය වන කළුකොටුව තවමත් පොලිස් නිලධාරීන්ගේ නේවාසිකාගාරයක්ව පවතී.විදේශීය තුන් ජාතියක හා ශ්‍රී ලාංකික රාජ යුගයක නටබුන් හා වාස්තු විද්‍යාත්මක ස්මාරකයන් ඒ ආකාරයෙන්ම තවමත් පවතින දකුණු ආසියාවේ ඇති එකම පුරා විද්‍යා ස්මාරකය වන මෙම ස්ථානය හා බළකොටුව බොහෝ පුරාවිද්‍යාඥයන්ගේ විමර්ශන හා ගවේෂකයන් ගේ හා දෙස් විදෙස් සංචාරකයන්ගේ තක්‍ෂිලාවක් හා රසඳුනක් බවට පත් වී ඇත.පසුගිය වසරේ වැලිගම පැවති ජනාධිපති සම්බන්ධීකරණ කමිටුවේ දී මෙම ස්ථානය වහා නිදහස් කර දෙන්නැයි ජනාධිපතිතුමා පොලිස්පතිවරයාට කළ නියෝගය පවා වසරක් ගතවූ තැනදීවත් ඉටුකර නොමැති බව කනගාටුදායක ය.දෙස්, විදෙස් සංචාරකයන්, ගවේශකයන්, විමර්ශකයන්, පුරාවිද්‍යාඥයින් සහ වියතුන් ලෝක උරුම ගාලු කොටුව නරඹන්නට ආ සෑම විටම ඔවුන්ගේ ප්‍රියතම ස්ථානයක් ලෙසට නරඹන්නට සොයන්නේ මෙම ස්ථානයයි.මෙහි ඇති එක් ගොඩනැඟිලි පෙදෙසක පැරැණි කාමර පන්තියකි. ඒවා එකල විටක සිර මැදිරි වී ඇත. තවත් විටක කාර්යාලයන් ද විය හැක.මෙවැනි ස්මාරක ලෝකයේ වෙනත් තැනක නැතැයි නරඹන්නෝ පවසති.ගෙවී ගිය දෙමාසය ඇතුළත රාජ්‍ය නායක කණ්ඩායම් අටක් පමණ මෙම ස්ථානය නැරැඹීමට පැමිණියහ. මේ අතර පොදු රාජ්‍ය මණ්ඩලයට පැමිණි පිරිස ද වූහ.මේ සියල්ලෝම නරඹන්නට එනවිට ඉහත කී කාමරවල ඇතුළත තිබුණේ පොලිස් නිලධාරීන් අදිනු ලැබූ කාකි කලිසම්, මේස්, සපත්තු, පැරැණි ඇඳන් සහ පුටුය. මේවා මෙහි සිටින සමහර නිලධාරීන්ගේ තාවකාලික නේවාසිකාගාර ලෙසට පරිහරණය කරමින් තිබිණ.මේ රාජ්‍ය නිලධාරීන් මේ ගැන පළ කළේ දැඩි අප්‍රසාදයකි. මෙහි ලෝක උරුමයට කරන නිග්‍රහයක් නොවන්නේ දැයි ඔවුහු අපෙන් ප්‍රශ්න කළහ.ලෝක උරුමයන් යනු ඔබට ඔබේ රටට පමණක් සීමාවුවක් නොවේ. එය ලෝකයේ සියලුම ජාතීන්ගේ “උරුමයක් බව අමතක කොට ඇතැයි එක් රාජ්‍ය තාන්ත්‍රිකයකු පැවසුවේ ආවේගශීලීව ය.මේ ගැන වගකිවයුතු අය සොයා බලන්නේ නැතිදැයි තවත් රාජ්‍යතාන්ත්‍රික පිරිසක් විමසූහ.මෙම ස්ථානයේ දැන් අරක්ගෙන සිටිනුයේ දකුණු පළාත් නියෝජ්‍ය පොලිස්පති කාර්යාලයය, ඔවුන් විසින් මෙම ස්ථානය පරිහරණය කරනුයේ ද අපූරු විදියකටය.මේ ලෝක ප්‍රසිද්ධ ස්ථානය අද විනාශවෙමින් ඇත. තණකොළ දණහිස උඩටය. වැටෙන පොල් අතු කොළ රොඩු තැම්බී ගඳ ගසති. කිසිදු සුද්ධ කිරීමක් නොකෙරේ.පුරාවිද්‍යා කාර්යාලයත්, ගාලු උරුමයත්, ඒ අසලම පිහිටා තිබුණත්, එහි සේවකයෝ මෙය ශුද්ධ පවිත්‍ර නොකරති.මෙම ස්්ථානය වහා නිදහස් ස්ථානයක් බවට පත් කරන්නැයි යුනෙස්කෝ සංවිධානය කීවේ වරක් දෙවරක් නොවේ. ඒ නිසාම දෝ පසුගිය වසරේ ජනාධිපතිතුමාගේ ප්‍රධානත්වයෙන් වැලිගම පැවැති සම්බන්ධීකරණ රැස්වීමේ දී ජනාධිපතිතුමා කීවේ මෙම ස්ථානය නිදහස් කොට පුරාවිද්‍යාවට හෝ ගාලු උරුමයට පවරා දෙන ලෙසටය.පොලිස්පතිවරයා කීවේ ඉතා ඉක්මනින් ඩී. අයි. ජී. කාර්යාලයත් සොයා මෙතනින් ඉවත්වන බවය.ඒත් එය සිද්ධවූයේ නැත. පසුගිය මාසයේ මේ වසරේ සම්බන්ධීකරණ කමිටුව ජනාධිපතිතුමාගේ ප්‍රධානත්වයෙන් ගාල්ලේ දී පැවැත්විණි. පසුගිය වසරේ දුන් තීන්දු ක්‍රියාත්මක වී දැයි සොයා බලනු ලැබීය.එහෙත් උරුමයට අයිතිවාසිකම් කියන කිසිම ආයතනයක් මේ ගැන කථා කළේ ද නැත.ඒ නිසාම තාමත් ලෝක උරුම ගාලු කොටුව පොලිස් අත්අඩංගුවේ විලංගු දාගෙනය. නරඹන්නට අවශ්‍ය ස්ථානය නරඹන්නට සාමාන්‍ය විදියට නොහැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=s1211051</link>
    <topic>ඩක්වර්ත් ලුවිස් න්‍යායට අනුවශ්‍රී ලංකාවට ලකුණු 14ක ජයක්</topic>
    <author/>
    <content>මහනුවර පල්ලේකැලේ ක්‍රීඩාංගණයේදී සංචාරක නවසීලන්ත පිල සමග ඊයේ (4) පැවැති දෙවැනි එක්දින තරග ඩක්වර්ත් ලුවිස් න්‍යාය අනුව ලකුණු 14කින් ජය ගැනීමට ශ්‍රී ලංකා කණ්ඩායම සමත්විය.ලකුණු 251ක ජයග්‍රාහී ඉලක්ක හඹා යෑමට පිටියට පිවිසි ශ්‍රී ලංකා ඉනිම වර්ෂාව හේතුවෙන් ඕවර 22.5ක් තුළ නතර කිරීමට සිදුවිය. තරගයේ තීරණය ඩක්වර්ත් ලුවිස් න්‍යායට අනුව ලබාදීමට විනිසුරුවන් කටයුතු කළ අතර ශ්‍රී ලංකා පිලට එම අවස්ථාව වනවිට ලබාගත යුතුව ති‍බුණේ ලකුණු 104ක් පමණි.නායක මහේල ජයවර්ධන නොදැවී ලකුණු 43ක් වාර්තා කළ අතර තිලකරත්න ඩිල්ෂාන් ලකුණු 37ක් රැස් කළේය.කාසියේ වාසිය දිනා මුලින් පන්දුවට පහරදුන් නවසීලන්ත පිල ඕවර 50 අවසානයේ කඩුලු 6කට ලකුණු 250ක් රැස් කළේය.ඉනිමේ පළමු කඩුල්ල ලෙස ටොම් ලතැම් ලකුණු 2ක් ලබා සිටියදී ලසිත් මාලිංගගේ පන්දු හමුවේ දැවී ගියේය. ඒ වනවිට විට ලකුණු පුවරුව දැක්වුනේ 17ක් ලෙසිනි.‍දෙවන කඩුල්ල සඳහා එක්වු නිකොල් හා වැට්ලිං දෙදෙනා ලකුණු 83 සාර්ථක සබඳතාවක් ගොඩනැගූහ. වැට්ලිං හේරත්ගේ පන්දු හමුවේ තුන්වැනි කඩුල්ල ලෙස දැවී යාමෙන් පසුව නායක ටේලර් සමග එක්වු ෆ්‍රෑන්ක්ලින් ඉනි‍මේ හොඳම සබඳතාව ගොඩනගමින් ලකුණු 91ක් එක් කළේය.ටේලර් තමාගේ විසිවැනි අර්ධ ශතකය ලෙස ලකුණු 72ක් රැස් කළේය. පන්දු 62ක් වැයවූ ඊට හතරේ පහර 7ක් හා හයේ පහර 2ක් ඇතුළත් විය. වැට්ලිංද ලකුණු 55ක් වාර්තා කළේය. ලසිත් මාලිංග කඩුලු 2ක් බිඳ හෙළීය.තරග‍යේ වීරයා සම්මානය ලසිත් මාලිංගට හිමිවිය.දෙරට අතර පළමු එක්දින තරගය වර්ෂාව හේතුවෙන් අතහැර දැමූ අතර තුන්වැනි එක්දින තරගය හෙට (6) මෙම ක්‍රීඩාංගණයේදී පැවැත්වීමට නියමිතය‍..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=s1211051-1</link>
    <topic>කැරම් ‍‍ලෝක ශූරයා ශ්‍රී ලංකාවේ නිශාන්ත</topic>
    <author>නිරෝෂාන් ප්‍රියංකර</author>
    <content>ගලදාරි ‍හෝටලයේදී ඊයේ අවසන් වු කැරම් ශූරතාවලියේ ලෝක කැරම් ශූරයා ලෙස සම්මාන දිනා ගැනීමට ශ්‍රී ලංකා ක්‍රීඩක නිශාන්ත ප්‍රනාන්දුට හැකිවිය . කේවල අවසන් තරගයේදී ඉන්දියාවේ බාරතිදාසන් ලකුණු 25/4 හා 25/10ක් ලෙස තරගවට 2-0කින් පරාජය කිරීමට ඔහු සමත්විය. එම ජයග්‍රහණයත් සමග ලෝක කැරම් ශ්‍රේණිගත කිරීම්වල ප්‍රථම ස්ථානය දිනා ගැනීමටද නිශාන්තට හැකිවිය.‍බාරතිදාසන් දෙවැනි තැනට පත්වෙද්දී හිටපු ලෝක ශූර ඉන්දියාවේ යෝගේෂ් පරදේශිට හිමිවුයේ තුන්වැනි ස්ථානයයි.‍ලෝක ශූරිය ලෙස ඉන්දියාවේ රෂ්මි කුමාරි ශූරතාව දිනා ගත්තාය.තරගාවලියේ කාන්තා සහ පිරිමි කණ්ඩායම් ශූරතාව හා යුගල ශූරතාව දිනා ගැනීමට ඉන්දියාව සමත්විය. ශ්‍රී ලංකා පිරිමි කණ්ඩායම අනුශූරතාව දිනා ගනිද්දී කාන්තා කණ්ඩායම් ස්ථාන තුනම ඉන්දියාවට හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=s1211052</link>
    <topic>තායිලන්ත මලල ක්‍රීඩා තරගාවලියේදී ශ්‍රී ලංකාවට රන් 5යි රිදී 3යි ලෝකඩ 1යි</topic>
    <author>ප්‍රින්ස් ගුණසේකර</author>
    <content>තායිලන්තයේ බැංකොක් හි තමාසාට් ක්‍රීඩාංගණයේදී ඊයේ නිමාවු තායිලන්ත විවෘත මලල ක්‍රීඩා තරගාවලියට එක්වු ශ්‍රී ලංකා ක්‍රීඩක ක්‍රීඩිකාවෝ රන් පදක්කම් 5ක් රිදී පදක්කම් තුනක් හා ලෝකඩ පදක්කමක් දිනා ගත්හ.ඊයේ පැවැති මීටර් 400 පිරිමි-කාන්තා ඉසව් දෙකෙදී ජෙ.පී.ආර්.එන්.ජයසේකර හා උපමාලි රත්නකුමාරි යන දෙදෙනාම රන් පදක්කම් දිනා ගත්හ. ජයසේකර තත්පර 46.76කින්ද රත්න කුමාරි තත්පර 55.12කින්ද තරගය නිමකර රන් පදක්කම් දිනා ගත්හ. මීටර් 400 කාන්තා තරගයට උපාමලි සමග එක්වු යූ.ජී.ඩී.සඳමාලි තත්පර 55.66කින් රිදී පදක්කම දිනා ගත්තාය. මේ තරගාවලියට එක්වු එරංගා දුලක්ෂි රන් පදක්කමක් සමග රිදී පදක්කමක් දිනා ගත්තාය. ඇය සහභාගීවු මීටර් 3000 බාධක දිවීමේ තරගයේදී විනාඩි 10 තත්පර 27.74කින් රන් පදක්කම ද මීටර් 1500 ඉසව්ව විනාඩි 4 තත්පර 30.77කින් රිදී පදක්කමද දිනා ගත්තාය.පිරිමි දුර පැනීමේ ඉසව්ව මීටර් 7.69කින් නිමකළ මෙලාන් දිසානායක හා මීටර් 1500 ඉසව්ව විනාඩි 4:19.28කින් නිම කළ චන්ද්‍රකා දිල්රුක්ෂි රන් පදක්කම් දිනා ගත්හ. මෙයට අමතරව පිරිමි මීටර් 200 ඉසව්ව තත්පර 2.63කින් නිම කළ අම්පාරේ එස්.රාජක්ෂාන් රිදී පදක්කම සතු කර ගත්තේය.ලෝකඩ පදක්කම සචින් මධුරංග දිනාගත් අතර ඔහුගේ දක්ෂතාව මීටර් 70.74ක් විය.වාර්ෂිකව පැවැත්වෙන තායිලන්ත මලල ක්‍රීඩා ශූරතාවලියට ආසියාවේ ප්‍රබල ක්‍රීඩක ක්‍රීඩිකාවන් එක්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=s1211053</link>
    <topic>කරාතේ රන් පදක්කම් දිනු සශ්මික</topic>
    <author>ජගත් ජනප්‍රිය-ගඟ ඉහළ සමූහ</author>
    <content>කොළඹ සුගතදාස ක්‍රීඩාංගණයේ පසුගියදා පැවැති ජාතික මහා ක්‍රීඩා උලෙළේ තදින් පහර දීමේ කරාතේ තරගයේ අවුරුදු 6න් පහළ කිලෝ.20-25 කාණ්ඩයේ කුමිතේ ඉසව්වේ රන් පදක්කම දිනා ගැනීමට ගම්පොළ දේවි බාලිකා විදුහලේ සශ්මික මිරාන් බණ්ඩාර සමත්විය.ඔහු බැකුරේන් කයිකාන් කරාතේ (මධ්‍යම පළාත) සංගමයේද සාමාජිකයෙකි‍. පළමු වසරේ සිට පස්වැනි වසර දක්වා පිරිමි ළමුන් ‍ඉගෙනුම ලබන දේවි බාලිකාවේ දෙවැනි වසරේ සිසුවකු වන සශ්මික බැකුරේන් කයිකාන් කරාතේ සංවිධානයේ මධ්‍යම පළාත් ප්‍රධාන උපදේශක හා සංවිධායක එස්.එම්.බණ්ඩාර මහතාගේ සහ දේවි බාලිකාවේ ශාරිරීක අධ්‍යාපන උ‍පදේශක ආර්.එම්.දසනායක මහත්මිය යටතේ පුහුණුවීම් කටයුතු සිදුකරයි. ශ්‍රී ලංකාවට කරාතේ ක්‍රීඩාවෙන් රන් පදක්කම් හිමිකර දීම අනාගත බලාපොරොත්තුව බව ඔහු පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=s1211054</link>
    <topic>ආසියානු රගර් තරග බිමේ පළඟ ශූරතාවපිට පිට ‍තෙවැනි වරටත් ශ්‍රී ලංකාවට</topic>
    <author/>
    <content>චීනයට එරෙහිව විශිෂ්ට ක්‍රීඩා රටාවක නිරත වු ශ්‍රී ලංකා ක්‍රීඩකයෝ පෙරේදා සිංගප්පූරුවේදී නිමාවට පත්වු සිංගප්පූරු සෙවන්ස් රගර් තරගාවලියේ පළඟ ශූරතාව අත්කර ගත්හ‍. මේ වසරේ ආසියානු සත් සාමාජික රගර් පිටියේ ශ්‍රී ලංකාව පිට පිට පළඟ ශූරතාව දිනූ තෙවැනි අවස්ථාව විය.මීට පෙර ෂැංහයි සෙවන්ස් සහ මුම්බායි සෙවන්ස් තරගවලදීත් ශ්‍රී ලංකාව පළඟ ශූරතාවට හිමිකම් කිවේය‍. ඒ අනුව එච්.එස්.බී.සී ආසියානු සත් සාමාජික රගර් තරග ඉතිහාසයේ ඕනෑම කණ්ඩායමක් නොකඩවා තුන් වතාවකදී පළඟ ශූරතාව දිනූ පළමු අවස්ථාව ලෙස මෙය වාර්තා ‍‍පොතට එක්විය.තරග ආරම්භයේ සිටම අභි‍යෝගාත්මක ක්‍රීඩා රටාවක් පෙන්නුම් කළ ශ්‍රී ලංකා ක්‍රීඩකයන් චීනය පරාජය කළේ ලකුණු 26-5ක් වශයෙනි.පළමු භාගය නිමාවන විට ලකුණු 21-5ක් ලෙස ඉදිරියෙන් සිටි ශ්‍රී ලංකාව දෙවැනි භාගයේදී චීන ක්‍රීඩකයන් සම්පූර්ණයෙන්ම මෙල්ල කරගැනීමට සමත් වූහ.මේ තරගාවලියේ කුසලානය සඳහා ජපානය හා හොංකොං අතර පැවැති තරගය නිමාවට පත්වුයේ ලකුණු 14-12ක් ලෙසිනි.මේ ප්‍රතිඵලය අනුව ජපානය හොංකොං හා පිලිපීනය ලබන වසරේ මොස්කව් නුවර පැවැත්වෙන ලෝක සත්සාමාජික රගර් තරගාවලියට සුදුසුකම් ලබනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=s1211055</link>
    <topic>ආම්ස්ට්‍රෝන්ට ගෙවු ඇ.‍ඩො.මි.12ක් රක්ෂණ සමාගම නැවැත ඉල්ලයි</topic>
    <author/>
    <content>තහනම් උත්තේජන චෝදනාවට වැරදිකරුවු ලාන්ස් ආම්ස්ට්‍රෝංන්ට ගෙවු අමෙරිකානු ඩොලර් මිලියන 12ක් නැවත තම සමාගමට ගෙවන ලෙස අමෙරිකාවේ රක්ෂණ සමාගමක් දැනුම් දෙයි.එන්තරවාසියක් මගින් දැනුම්දී ඇති එම රක්ෂණ සමාගම පවසන්නේ එසේ මුදල් නොගෙවුවහොත් නීතිමය පියවර ගන්නා බවයි. ප්‍රංශ සවාරිය හත්වතාවක් දිනා සිටි ආම්ස්ට්‍රෝන්ගේ එම පදක්කම් සියල්ල අහිමි විය.එමෙන්ම තහනම් උත්තේජන චෝදනාවලට අදාල ක්‍රීඩා බේරුම්කාර මණ්ඩලයට අසත්‍ය කරුණු ඉදිරිපත් කිරීම ගැනද ඔහුට එරෙහිව නීති පියවර ගැනීමට සුදානම් වේ. ප්‍රංශ සවාරියේ ජයග්‍රහණ අහිමිවීමත් සමගම ජයග්‍රහණවලට අදාලව ලැබුණු සියලු මුදල් ද ආම්ස්ට්‍රෝන්ට අහිමි වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=s1211056</link>
    <topic>පාසල් අයෝමය ශූරයා ත්‍රිත්වයේ ළහිරු ඉන්දුල</topic>
    <author/>
    <content>සමස්ත ලංකා අන්තර් පාසල් අ‍යෝමය ශූරයා ලෙස මහනුවර ත්‍රිත්ව විදුහලේ ළහිරු ඉන්දුල සම්මාන දිනා ගත්තේය. තරගාවලිය පසුගියදා පොතුපිටිය මහා විද්‍යාලයීය ප්‍රධාන ශාලාවේදී පැවැත්විණි.කළුතර අධ්‍යාපන කලාපයේ ක්‍රීඩා හා ශාරිරීක අධ්‍යාපන අධ්‍යක්ෂ ඩී.ඒ.දයාරත්න මහතාගේ උපදෙස් මත කළුතර කලාප ක්‍රීඩා උපදේශක කාන්තසිරි මීගමුව මහතා විසින් සංවිධානය කළ තරගාවලිය සඳහා පළාත් හයක් නියෝජනය කරමින් ක්‍රීඩකයන් තිස් අ‍ට දෙනෙකු ඉදිරිපත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=f1211051</link>
    <topic>රණවිරුවන්ගේ මවුපියන්ටත් ජනපතිතුමා යුතුකම් ඉටු කළා</topic>
    <author>සාකච්ඡා කළේ චන්දන ජයවීර</author>
    <content>තිස් වසරක් පුරා පැවැති යුද්ධයේ දී රට වෙනුවෙන් කැපවී යුද බිමේ සිටීම නිසා රණවිරුවන්ට ඔවුන් ගේ මවුපියන් ගේ අවශ්‍යතාවයන් ඉටු කර දීමට හැකියාවක් ලැබුණේ නැහැ. ඔවුන්ට ගෙවල් දොරවල් වලට එන්න වෙලාවක් තිබුණේ නැහැ. මවුපියන් බලන්න වෙලාවක් තිබුණේ නැහැ.මේ යථාර්ථය තේරුම් ගත් ජනාධිපතිතුමා, යුද්ධය ජයග්‍රහණය කළ අවස්ථාවේ දී රණවිරුවන් රට වෙනුවෙන් පරිත්‍යාග කළ ජීවිතය හැරෙන්නට ඔවුන්ට අහිමි වූ අන් සියල්ල ලබාදෙන බවට ප්‍රකාශ කළා. රණවිරුවන්ගේ මවුපියන් වෙනුවෙන් කරන උපකාරය ඔවුන් ජීවත්ව සිටින කාලයේ දී කිරීම ඉතා වැදගත්.රටට සාමය උදාකර දෙන්න, ඒකීයභාවය ආරක්ෂා කරන්න වගේම රට සංවර්ධනය කරා ගෙන යන්න රණවිරු මවුපියන් ලේ කිරි කර පොවා දාඩිය මහන්සියෙන් උස් මහත් කළ දරුවන් යුද්ධයට පරිත්‍යාග කළා. සංග්‍රාමය ජයග්‍රහණය කර රටට සාමය උදාකර ගත හැකි වූයේ ඔවුන් තමන් ගේ ජීවිතය පරදුවට තබා සටන් කළ නිසයි. සමහරු ඔවුන්ගේ ජීවිතය, ශරීරාංග උපන් බිම වෙනුවෙන් කැප කළා. එවැනි වීරෝදාර දරු දැරියන් පිරිසක් මවුබිමට දායාද කළ මවුපියන් ඇගැයීම “රණවිරු මව්පිය රැකවරණ” අරමුදලේ පරමාර්ථය යි. රණවිරුවන් ගේ මවුපියන් මේ ආකාරයට සාමුහිකව ඇගැයීමක් සිදුව තිබෙන්නේ ලෝකයේ ප්‍රථම වතාවට යි.තමුන් ගේ දරුවන් රට වෙනුවෙන් කළ සේවය වෙනුවෙන් කළ අගය කිරීමක් හැටියට රණවිරු මවුපියන් ඉතාමත් ගෞරවයෙන් මේ දීමනාව භාර ගත්තා. ඔවුන් වැදගත් කොට සැලකුවේ මුදල නෙවෙයි. අගය කිරීමයි.1983 ජනවාරි 01 දින සිට යුද ජයග්‍රහණය ලබාගත් 2009 මැයි 19 දින දක්වා සේවයට කැපවූ සෑම රණවිරුවෙකුගේ ම මවුපියන්ට මෙම මාසික දීමනාව හිමි වෙනවා. ඒ කියන්නේ මිය ගිය රණවිරුවන් ගේ, ආබාධිතව විශ්‍රාම ගතවූ රණවිරුවන් ගේ මෙන්ම එදා සටනේ යෙදී සිට අදත් රට ආරක්‍ෂා කිරීමට බැඳී සිටින සියලුම රණවිරුවන් ගේ මව වෙනුවෙන් රුපියල් හත්සිය පනහක දීමනාවක් හා පියා වෙනුවෙන් හත්සිය පනහක් බැගින් රණවිරු මවුපියන් වෙනුවෙන් රුපියල් එක්දහස් පන්සියයක මාසික දීමනාවක් ඔවුන්ගේ ජීවිත කාලය පුරා රජයෙන් පිරිනමනවා. මේ වනවිට ලක්‍ෂ 6 කට ආසන්න මවුපියන් පිරිසකට ලබාදිය යුතුයි.මේ මුදල බැංකු ගිණුමකට එකතු වන මුදලක් නිසා දීමනාවක් ලෙස පමණක් සැලකිය නොහැකියි. අරමුදලේ පරමාර්ථ අනුවම මවට අයිති දීමනාව ලබා ගැනීමේ පහසුකම සලසා තිබෙන්නේ ඇයටම පමණයි. මෙලෙසම පියා වෙනුවෙන් ගිණුමට බැර වන මුදල ලබා ගැනීමට හැකියාව තිබෙන්නේ ඔහුටම පමණයි.රණවිරු මවුපියන්ට ඔවුන් ජීවත් වන ප්‍රදේශය ආසන්නයේ තිබෙන ලංකා බැංකුව, මහජන බැංකුව, ජාතික ඉතිරි කිරීමේ බැංකුව හා ප්‍රාදේශීය සංවර්ධන බැංකුවක් යන කුමන හෝ රාජ්‍ය බැංකුවක් වෙත ගොස් “රණවිරු මවුපිය රැකවරණ” ගිණුමක් ආරම්භ කිරීමෙන් මේ දීමනාවට හිමිකම් කිව හැකියි. ඒ සඳහා ජාතික හැඳුනුම්පත හා රණවිරුවාගේ සේවා අංකය ඉදිරිපත් කිරීම ප්‍රමාණවත්.රෝගීව සිටීම නිසා හෝ කායික දුබලතාව නිසා බැංකුව වෙත පැමිණ ගිණුමක් ආරම්භ කිරීමට හැකියාවක් නොමැති රණවිරු මවුපියන් වෙනුවෙන් ඔවුන්ගේ නිවසටම පැමිණ ගිණුම් ආරම්භ කිරීමට සහය වීමට බැංකු කැමැත්ත ප්‍රකාශ කර තිබෙනවා.ජනාධිපතිතුමා රාජ්‍ය නායකයා වශයෙන් රාජ්‍ය බැංකු හතරට මේ කටයුත්ත භාර දුන්නේ රණවිරුවන් ගේ මවුපියන්ව පෝලිම්වල හෙම්බත් කරන්නේ නැතිව හැකි සෑම සහනයක්ම ලබාදී සාම්ප්‍රදායික බැංකු කටයුත්තක් ලෙස නොසලකා ක්‍රියා කරන්නට උපදෙස් ලබා දීමෙන් පසුවයි. ඉතාම ඉක්මනින් දීමනාව ලබාදෙන ලෙස එතුමා උපදෙස් දුන්නා. ඒ නිසා මුදල ලබාදෙන දිනය විශ්‍රාම වැටුප් හා අනෙකුත් වැටුප් ගෙවන දින හැර මාසයේ මුල දිනයක් වෙන් කිරීමට අදහස් කරනවා. එවිට මවුපියන්ට රස්තියාදු වීමකින් තොරව දීමනාව ලබාගත හැකියි. දීමනා මුදල ඉදිරියේ දී වැඩි කිරීමට අදහසක් තිබේ ද?විශ්‍රාම වැටුප් හා වෙනත් රජයේ දීමනා සුදුසු පරිදි අය වැයෙන් වැඩි වීමකට හිමිකම් කියන නිසා උද්ධමනය සැලකිල්ලට ගෙන ඉදිරියේ දී මෙම දීමනාව ද මෙතැනින් නොනැවතී ඉදිරියට වර්ධනය වේවි.නැහැ. සේවා අංකය තිබීම ප්‍රමාණවත්. හැඳුනුම්පත නොමැති මවුපියන්ට ඒ සඳහා උපකාර කිරීමට අපට මැදිහත් විය හැකියි. එම දෙපාර්තමේන්තුව ද අයිති අප අධිකාරිය අයත් රාජ්‍ය ආරක්‍ෂක අමාත්‍යාංශය යටතට නිසා මෙහිදී ගැටලු මතු වෙන්නේ නැහැ. මේ වැඩසටහන ගැන විස්තර රණවිරු සේවා අධිකාරිය, අංක 449, ගාලු පාර, කොළඹ 03 ලිපිනයෙන් හෝ 0112- 055673 / 6 දුරකථන අංකවලින් දැනගත හැකියි.ක්‍රියාන්විත රාජකාරියේ යෙදී සිටියදී මිය ගිය හා ආබාධිත වූ පොලිස් සේවාවේ රණවිරුවන් ගේ මවුපියන්ටත් මේ දීමනාව හිමි­‍ ෙවනවා.ඔව්. යුද, ගුවන් හා නාවික හමුදාවේ සිට විශ්‍රාම ගිය අදාළ කාලයේ සේවයේ යෙදී සිටි සියලුම රණවිරුවන් ගේ මවුපියන් ට මේ දීමනාව හිමි වනවා. නීත්‍යානුකූලව හමුදාවෙන් ඉවත් වූ සාමාජිකයන් ගේ මවුපියන්ටත් මේ දීමනාව හිමි වනවා. නමුත් හමුදාවට නොදන්වා පලාගිය අයවළුන් ගේ මවුපියන්ට මෙම දීමනාව හිමි වන්නේ නැහැ.නැහැ. දරුවන් කිහිප දෙනෙක් හිටියත් ලැබෙන්නේ එක ගිණුමයි. එහිදී ගිණුම ප්‍රදානය කෙරෙන්නේ හමුදාවේ තිබෙන ශ්‍රේණිගත කිරීම අනුව ප්‍රමුඛතාවය හිමිවන යුද, නාවික, ගුවන් යන අනුපිළිවෙළ අනුවයි.මිය ගිය රණවිරුවන්ට හිමි වැටුපෙන් සියයට 25 මවුපියන්ට ලබා දිය යුතු යැයි රජය 2007 නොවැම්බර් 27 දින චක්‍ර ලේඛයක් නිකුත් කළා. රණවිරු මවුපියන් රජයෙන් කළ ඉල්ලීමකට කන් දීමෙන් පසුයි මේ සංශෝධනය ගෙන ආවේ. එම දීමනාව නොලබන මව්පියන්ට රණවිරු සේවා අධිකාරිය ඔවුන්ගේ දුෂ්කරතාවයන් සලකා බලා රුපියල් දාහක මාසික දීමනාවක් ලබා දුන්නා. ජීවත්ව සිටින්නේ එක්කෙනෙක් නම් හත්සිය පනහ බැගින් ලබාදීමට කටයුතු කළා. රණවිරු මවුපිය රැකවරණ හා දීමනාව ලබාදීම මත කලින් ලබා දුන් දීමනා කිසිවක් අහෝසි වන්නේ නැහැ. ඒ වගේම මේ පවුල්වල කාට හෝ සමෘද්ධි හෝ වැඩිහිටි ජීවනාධාර දීමනා කිසිවක් ලැබෙනවා නම් එය නොලැබී යන්නේ නැහැ.රණවිරු මාපිය රැකවරණය යටතේ දීමනාවක් ලබා දෙන්නේ ඔවුන් කළ සේවයට ගරු කිරීමක් හැටියට යි. ඒ නිසා සමාජීය තත්ත්වය සැලකිල්ලට ගන්නේ නැතිව සියලුම රණවිරු මවුපියන්ට මේ දීමනාව හිමි වෙනවා. යෝෂිත රාජපක්‍ෂ මහතා නාවුක නිලධාරියෙක් හැටියට හමුදා සේවයට එක්වීම නිසා මේ දීමනාවට හිමිකම් කීමේ අයිතියක් ජනාධිපතිතුමාටත් ලැබෙනවා. සමාජීය තත්ත්වය සැලකිල්ලට ගන්නේ නැති බවට එය කදිම උදාහරණයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=f1211052</link>
    <topic>භික්ෂුවට දැනුම පමණක් ප්‍රමාණවත් නැහැ</topic>
    <author>සටහන -චතුරිකා ගමගේ ඡායාරූප -සරත් පීරිස්</author>
    <content>පවතින සමාජ, ආර්ථික, දේශපාලන රටාව තුළ භික්ෂූන් වහන්සේලාගේ හැසිරීම භික්ෂු සමාජයේ පිරිහීමට හේතු වෙනවාද? අද අපි ලක්‍ෂපතිය ශ්‍රේෂ්ඨාරාම විහාරවාසී තිස්සමහාරාමයේ දේවානන්ද හිමියන් සමඟ සාකච්ඡා කරන්නේ එම මාතෘකාව පිළිබඳවයි.පිරිහීම යන්න පුළුල් අර්ථයකින් විග්‍රහ කළ හැකි කාරණයක්. සංඝ සමාජය පමණක් නොව අද විවිධ ක්ෂේත්‍ර පිරිහිලා තිබෙනවා. මේ පිරිහීම යන සංකල්පය සංඝ සමාජයට පමණක් ලඝු කොට කතා කරන්න බැහැ. නමුත් භික්ෂු සමාජයේ පිරිහීම පිළිබඳ සාකච්ඡා කිරීමේදී අපි ප්‍රථමයෙන් භික්ෂු සමාජය යනු කුමක් ද? යන්න විග්‍රහ කරගත යුතුයි. බුදුරජාණන් වහන්සේ භික්ෂු සමාජය ආරණ්‍යවාසී සහ ග්‍රාමවාසී යනුවෙන් කොටස් දෙකකට වෙන්කොට දක්වා තිබෙනවා. සංඝ සමාජයේ පිරිහීම සම්බන්ධයෙන් මෙහිදී අපි කතා කරන්නේ නාගරික සංඝ සමාජය පිළිබඳවයි. නාගරිකව තිබෙන පන්සල් පද්ධතිය තුළ විශාල පරිහානියක් අපිට දක්නට ලැබෙනවා. කතිකාවත්වල යම් යම් වෙනස්වීම් සිදුවුණත් ආරණ්‍යවාසී භික්ෂූන් වහන්සේලාගේ පිරිහීමක් අපිට දකින්න ලැබෙන්නේ නැහැ. ගම ඇසුරු කරමින් මහජනයාගේ ආගමික අවශ්‍යතා වෙනුවෙන් පෙනී සිටින භික්ෂූන් වහන්සේලා අතර තමයි පිරිහීමක් දකින්න ලැබෙන්නේ. නමුත් මෙය ඕපපාතික පිරිහීමක් නොවෙයි. බුදුරජාණන් වහන්සේ දේශනා කළ හේතුඵල ධර්මයට අනුව අපි මේ පිරිහීමට හේතු සෙවිය යුතුයි. මෙම පිරිහීමට හේතු පාදක වූ සමාජ, ආර්ථික, දේශපාලන වටපිටාවක් තිබෙනවා. ඒවායෙන් වියුක්තව අපි මේ ගැටලුව සාකච්ඡා කර ඵලක් නැහැ.කුඩා දරුවෙකු පැවිදි බිමට ඇතුළත් වන්නේ (“සබ්බ දුක්ඛ නිස්සරණ නිබ්බාන සච්ඡි කරනත්ත”) සියලු දුක් නැති කර නිවන සාක්ෂාත් කරගන්නවා කියන පාඨය ප්‍රකාශ කරමින්. එමඟින් ශික්ෂණයට පත්වෙනවා කියන ප්‍රඥප්තියට එකඟව පැවිදි බිමට ඇතුළත් වන සාමණේර පැවිද්දා තරුණ වියට පැමිණෙද්දී එම අරමුණින් බැහැර වෙනවා. එයත් සංඝ සමාජයේ පරිහානියට හේතු වී තිබෙනවා. මෙහිදී අදාළ භික්ෂුවට පමණක් දොස් කියන්න බැහැ. එම භික්ෂුව පැවිදි කිරීමට මුල් වූ ආචාර්යවරුන් වහන්සේලාත් එයට වගකිව යුතුයි.ඒ වගේම නූතන සමාජ, ආර්ථික, දේශපාලන වටපිටාවත්, සංඝ සමාජයේ පරිහානියට හේතු වී තිබෙනවා. විශේෂයෙන් අද ඇතැම් භික්ෂූන් වහන්සේලා ධර්ම විනයෙන් ඈත්වෙමින් සිටිනවා. නිශ්චිත ගුරුවරයෙක්, ආචාර්යවරයෙක් නොමැතිව වැඩිහිටි වියේදී පැවිදි දිවියට ඇතුළත් වූ බොහෝ භික්ෂූන් ළඟ විනය එහෙමත් නැතිනම් ශික්ෂණයක් නැහැ. ඔහු චීවරධාරියෙක් පමණයි. පැවිද්දා සහ චීවරධාරියා යනු දෙදෙනෙක්. නියම පැවිද්දන් බුදුරජාණන් වහන්සේගේ ධර්ම මාර්ගයේ ගමන් කරනවා. විවිධ අරමුණු සාක්ෂාත් කර ගැනීම උදෙසා සිවුරු දරා සිටින චීවරධාරීන් නිසාත් භික්ෂු සමාජයට යම් බලපෑමක් සිදුවෙනවා. ඒ වගේම ජනමාධ්‍යයේ බලපෑමත් මේ භික්ෂු සමාජයේ පරිහානියට යම් ආකාරයකින් හේතු වෙනවා. ඇතැම් විදත් මාධ්‍ය පසුගිය කාලය තුළ මේ චීවරධාරීන්ට පුළුල් ප්‍රචාරයක් ලබා දුන්නා. ඒ නිසා මාධ්‍ය භාවිතය පිළිබඳවත් අලුතින් සිතිය යුතුයි.යම් යම් භික්ෂූන්ගේ අකටයුතුකම් හේතුවෙන් අද සමස්ත සංඝ සමාජයටම ඇඟිල්ල දිගු කරනවා. නමුත් සමස්ත සංඝ තලයටම චෝදනා කිරීම වැරදියි. එය හැම භික්ෂුවකටම අදාළ වෙන්නේ නැහැ. භික්ෂුව කියන්නේ සමාජ ශෝධකයෙක්. අනුශාසකයෙක්. තවත් ලෙසකින් කියනවා නම් ජාතියේ මුරදේවතාවුන් වන්නේ භික්ෂූන් වහන්සේලයි. ඇතැම් භික්ෂූන්ගේ ක්‍රියාකලාපයන් හේතුවෙන් අද ගිහියන් තුළින් භික්ෂූන් වහන්සේලාට තිබූ ගෞරවය නැතිව ගිහින් තිබෙනවා. එදා ගම්වල ප්‍රධානියා ලෙස කටයුතු කළේ ගමේ පන්සලේ හාමුදුරුවෝ. උන්වහන්සේට එදා විශාල බලයක් තිබුණා. නමුත් අද ඒ බලය ක්‍රමයෙන් වෙනත් තැන්වලට විතැන් වෙලා. භික්ෂුවට තිබූ ගෞරවය සමාජයෙන් ඈත්වෙමින් පවතිනවා.මේ තත්ත්වයට ගිහි පිරිසක් වගකිව යුතුයි. ඔවුන් ඇතැම් විට කිසිදු වග විභාගයකින් තොරව විවිධ අන්දමින් පෙනී සිටින භික්ෂූන් යැයි කියාගන්නා පිරිස් ඉතා ඉහළින් ඔසවා තබා දානමානාදියෙන් සංග්‍රහ කරනවා. නමුත් ශික්ෂණය සහ ධර්ම විනයෙන් තොර එවැනි පුද්ගලයන් ගිහියන්ටත් නොදැනීම සදාචාර විරෝධී ක්‍රියාවල නිරත වෙනවා. ඒ නිසා සංඝ සමාජයේ පිරිහීමට ගිහි ජනතාවත් වගකිවයුතුයි කියලයි මම හිතන්නේ.සංඝ සමාජය නිවැරැදි කිරීම ලෝකයේ තිබෙන දුෂ්කරම කාර්යය ලෙසයි මා දකින්නේ. බුද්ධ කාලයේදීත් ඇතැම් භික්ෂූන් අතින් දූෂණ, අපචාර සිදුවුණු අවස්ථා බෞද්ධ සාහිත්‍යයේදී අපට හමු වෙනවා. එහෙම සිදුවුණා කියලා වර්තමානයේ භික්ෂූන් වහන්සේලා වැරදි කළ යුතු නැහැ. භික්ෂූන් වහන්සේලා සකස් කිරීමේදී ආචාර්යයන් වහන්සේලාට විශාල වගකීමක් තිබෙනවා. අද ඇතැම් ගුරුවරු ශිෂ්‍ය භික්ෂූන් වහන්සේලාට නිවැරැදි ශික්ෂණයක් ලබා දෙන්නේ නැහැ. ඇතැම් භික්ෂූන් වහන්සේලා සාමණේර හිමිනමට මුලින්ම පෙන්වන්නේ පන්සලේ වපසරිය. එහෙමත් නැතිනම් හතර මායිම. එමඟින් මේ පන්සල් සතු සියලු දේ තමන් විසින් ආරක්‍ෂා කළ යුතුයි යන සංඥාව එම සාමණේර භික්ෂුවට ලබා දෙනවා. මේ තුළින් ඇතිකරන්නේ කුඩා භික්ෂූන් වහන්සේ තුළ තණ්හාවක්. ඒ නිසා මේ භික්ෂු සමාජය නිවැරැදි කිරීම ආචාර්යවරුන් වහන්සේලාගේ මූලිකත්වයෙන් ආරම්භ කළ යුතුයි. පැවිදි දිවියට ඇතුළත් වන්නේ සියලු දුක් නැතිකර නිර්මාණාවබෝධය ලබාගැනීමේ අපේක්‍ෂාවෙන් ඒ සඳහා අවශ්‍ය මාර්ගය සකස් කර දීමයි කළ යුත්තේ.ඒ වගේම එදා තිබූ විද්‍යෝදය, විද්‍යාලංකාර පිරිවෙන් විශ්වවිද්‍යාල බවට පත්කිරීමත් සමඟ අපේ භික්ෂු සමාජයට විශාල බලපෑමක් සිදුවුණා. පිරිවෙන් අධ්‍යාපනයෙන් ඈත්වීම නිසා භික්ෂූන් වහන්සේලා දැනුමට පමණක් සීමා වුණා. නමුත් භික්ෂුවට දැනුම පමණක් ප්‍රමාණවත් නැහැ. පිරිවෙන් අධ්‍යාපනයෙන් භික්ෂුවට දැනුම වගේම ප්‍රඥාවත් ලැබුණා. ඒ තුළින් හොඳ පෞරුෂයයක් ගොඩනැඟුණා. ඒ නිසා අපේ එදා භික්ෂූන් ධනයට, බලයට හිස නැමුවේ නැහැ. ඒ නිසා මේ පිරිවෙන් අධ්‍යාපනය නැවත ස්ථාපිත කළ යුතුයි. මේ සංඝ පරිහානිය වළක්වා ගැනීමට එය මහත් පිටුබලයක් වේවි.මෙබඳු තර්ක ගොඩනඟා ගන්නේ මේ තත්ත්වය සාධාරණීකරණය කරන්නයි. අවශ්‍ය ආකාරයට පැවිදි ජීවිත සකස් කරගන්න තමයි මෙවැනි තර්ක ඉදිරිපත් කරන්නේ. අද ඇතැම් භික්ෂූන් භික්ෂුවගේ මූලික ආකල්පවලින් බැහැරවෙලා සුඛෝපභෝගී ජීවිත ගත කරනවා. ඒ වගේම තවත් පිරිසක් ධර්මය විකුණමින් මුදල් උපයනවා. බුදුරජාණන් වහන්සේ දේශනා කළ ධර්මය ධනෝපායන ක්‍රමයක් බවට පත්කරගෙන තිබෙනවා. ඒ වගේම ඇතැම් තරුණ භික්ෂූන් පරිගණක තාක්ෂණයට ඇබ්බැහි වෙලා. දානමානාදියට පවා සහභාගි වෙන්න මැලිකමක් දක්වනවා. වර්තමානයේ පවතින පරිභෝජනවාදී සමාජ රැල්ලට හසුවෙලා. නමුත් සමාජ, ආර්ථික බලපෑම් කොතෙක් ආවද ප්‍රඥාව ඇති භික්ෂුව ඒවට නොසැලී ඉන්නවා. ඒ නිසා සෑම භික්ෂුවක්ම තම පැවිදි දිවියේ අරමුණ සිහි තබාගෙන සිහි නුවණින් කටයුතු කළ යුතුයි. ඒ වගේම ධර්ම ඥානය වර්ධනය කරගන්න භික්ෂු සමාජයට පාණ්ඩිත්‍ය අවශ්‍යයි. ඒ පාණ්ඩිත්‍ය ගොඩනඟා ගැනීමට සෑම භික්ෂුවක්ම කටයුතු කළ යුතුයි. එවිට මොන බලපෑම් ආවද නොසැලී තමන්ගේ ආත්ම විමුක්තිය සලසා ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=f1211053</link>
    <topic>උගල්වල ශ්‍රී විජය සුන්දරාරාම විහාරස්ථානය</topic>
    <author>සටහන හා ඡායාරූප මැටිවල පියදාස - හබරාදූව විශේෂ</author>
    <content>රුහුණු පුරවරයේ ඇති වෙහෙර විහාර අතුරින් වෙනත් කිසිදු පූජනීය ස්ථානයකට නොදෙවැනි අග්‍ර ගණයේ සියලු අංගෝපාංගයන්ගෙන් සමන්විත තිත්තගල්ලේ උගල්වල ශ්‍රී විජය සුන්දරාරාම විහාරස්ථානය ආරම්භ කර අදවන විට වසර එකසිය හතළිස් දෙකක් (142) සපිරේ.ඉමදුව ශාසනාරක්ෂක බල මණ්ඩලයට අයත් ගාල්ලේ - හබරාදූව හරහා දික්කුඹුර මහා මාර්ගයේ තිත්තගල්ල උග්ගල්වල දර්ශණීය කඳු මුදුනක පිහිටා ඇති මෙම පුණ්‍යභූමිය සතු අක්කර 10 පමණ ඉඩම් ප්‍රමාණයක් ඇත.1870 වසරේ මුල් භාගයේ අත්ථදස්සි හිමිපාණන්ගේ අනුශාසනා පරිදි කටු මැටි ගැසූ කුඩා සංඝාවාසයකින් ආරම්භ කර ඇති මෙම පූජනීය ස්ථානය දිනෙන් දින දියුණුව කරා යොමුවෙන අතර මෙහි හතරවන විහාරාධිපති ලෙස කටයුතු කළ තලපේපත්තුවේ උප ප්‍රධාන සංඝනායක තිත්තගල්ලේ ධම්මරතන හිමියන්ගේ පාලන සමයේ විහාරස්ථානයේ ස්වර්ණමය යුගය ලෙස හැඳින්විය හැකිය.මෙම පිංබිමේ ඇති දර්ශනීය බුදු මැදුර වසර ගණනකින් අලුත්වැඩියා නොකිරීම නිසා නුවර යුගයට අයත් වටිනා බුදු පිළිම හා ඉතාම දැකුම්කළු චිත්‍ර පතුරු ගැලවී විනාශ වෙමින් යනු දක්නට ලැබීම කනගාටුවට කරුණකි. අනාගත පරපුර වෙනුවෙන් මෙම බුදු මැදුර සංරක්‍ෂණය කිරීම පුරාවිද්‍යා දෙපාර්තමේන්තුවේ හා බුද්ධ ශාසන අමාත්‍යාංශයේ වගකිව යුත්තන්ගේ අවධානයට යොමු කරන ලෙස අපි ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>05</day>
    </date>
    <link>http://www.dinamina.lk/2012/11/05/_art.asp?fn=f1211054</link>
    <topic>ඇ.ඩො.7,80,000යි තුන්ඈවරයි !</topic>
    <author>රන්ජන් අමරරත්න</author>
    <content>මේ කතාව කියවා හමාර වන විට; ගැහැනිය යනු කෙබඳු තැනැත්තියක ද’යි යුක්තිසහගත විනිශ්චයකට එළැඹිය හැකි නම්; එය හොඳට ම ප්‍රමාණවත් ය. එසේ නො වී; ජීවිතය පිළිබඳ අලුත් ජවයක් හෝ තවත් ප්‍රශ්නාර්ථයක් හෝ ඉතිරි වේ නම්; එය ද සැලැකිය යුතු තත්ත්වයකි. කුමක් වුව මනුෂ්‍යත්වය හා ජීවිතය වටහාගත හැකි එක් විලාසයක් වන්නේ මිනිස් සංහතියේ උල්පත හෙවත් ප්‍රජනන යන්ත්‍රය වූ ස්ත්‍රිය නිරීක්ෂණය කිරීම ය. වෙනත් අර්ථයකින් කිවහොත් ඇය වටහා ගැනීම ය.මේ ක්‍රියාවලිය ස්ත්‍රී ශරීරයෙන් ම ආරම්භ කළ හැකි ය. නිදහස හා වීතරාගී මනසකින් යුතු ව ඇගේ නිල් දෑස දෙස බලන්න ! එහි දීර්ඝ වෘත්තාන්තයක් ලියැ වී තිබේ. ඇගේ පිවිතුරු ළැම දෙස බලන්න! එය ආදරයේ පරමාදර්ශය වන්නේ ය. ස්ත්‍රියගේ පුළුලුකුල ලෝකය රඳා පවත්නා තෝතැන්න වන්නේ් ය. එය මනාව ඔපමට්ටම් කළ අගනා ක්‍රිකට් පිට්ටනියක් බඳු ය. ඇගේ පිරුණු දඟ යුග ලොව ඇති සුන්දර ම වස්තුව වන්නේ ය. දෑස් අවදි කරන ආකර්ෂණය වන්නේ ය. ඇගේ සිහින් දිගටි – පරිපූර්ණ අතැඟිලි ස්නිග්ධ ස්පර්ශයේ සංකේතය වන්නේ් ය. සකලවිධ ග්‍රහවස්තු හා ලෝක වස්තු අතර පවත්නා අරුමැසි සජීවී මැවිල්ල ගැහැනිය නො වේ ද?මල ජීවයේ උල්පත යි. බඹරා ආදරයේ දූතයා යි. ඔව්හු ආස්වාදයෙන් රඟති. මිනිසුනි, මල හා බඹරා සේ සතුටින් වසන්න ! -ඛලීල් ජිබ්රාන් (ලෙබනනය)සියලු ගැහැනු ම මල් මෙන් සුන්දර වෙති. එහෙත් එහි ම සියුම් වෙනස් ගතිකයක් ද පවතී. අප්‍රිකාවේ ගැහැනිය ඕනෑවට වඩා කළු ය. පමණට වඩා රළු ය. යුරෝපයේ ගැහැනිය ඕනෑවට වඩා සුදු ය. පමණට වඩා විශාල ය. චීන – ජපන් – වියට්නාම් – මැලේසියා - පිලිපීන්–නේපාල ගැහැනු කහ පැහැති ය. මිටි ය. දෑත්-දෙපා කෙටි ය. ලතින් අමෙරිකානු ගැහැනු හැමවිට ම කලවම් ය. මේ සියල්ලට වඩා අපූරු කාන්තා නියැදියක් බ්‍රසීලයේ පවතී. ඉන්දියන් - පෘතුගීසි - ජර්මන් - ඉතාලි - ප්‍රංශ කවලමක් හෙවත් සම්මිශ්‍රණයක් ඔවුන් ළඟ තිබේ. එම සංගතය සාකල්‍යයෙන් ම අතිරමණීය වේ.“ඇතැම් විට වර්ග වෙනස් කිරීමට කතා කරතත්; එකට එකතු වන; එකට ආහාර බුදින; එකට නටන; අවසානයේ ආවාහ – විවාහ වන සුදු – දුඹුරු - තලෙළු - කළු සුන්දර මිනිස්සු හා ගැහැනු බ්‍රසීලයේ වසති. බ්‍රසීලය යනු තවත් පුදුමාකාර ලෝකයකි.”-බ්‍රසීලියානු ලේඛක ජෝ අමාදෝමම ඔබට අවධාරණයෙන් කියමි. බ්‍රසීලයේ හෝ ඉරානයේ හෝ තරම් සුන්දර ගැහැනුන් ලොව කිසිදු ඉසව්වක නැත. එහෙත් ඉරානයේ ගැහැනිය නම්‍යශීලී නැත. ඇය පමණට වඩා ශාන්තය. ලැජ්ජාශීලී ය. ඔබ නියම පෞරුෂයක් ඇති පිරිමියකු නම්; බ්‍රසීලයට යන්න ! ඔබ සොයන නම්‍යශීලී පරිපූර්ණ සුන්දර ගැහැනිය එහි දී මුණ ගැසෙනු ඇත. බ්‍රසීල ගැහැනියට ජෛව විවිධත්වයේ ආශිර්වාදය තිබේ. ලොව විවිධ ජානවල ලේ ඥාතිත්වය ද තිබේ. ඔව්හු දෙවියන් වහන්සේගේ පුදුමාකාර මැවිල්ලේ අංක එක වන්නා හ.තවත් ලෝකයක් බඳු වූ බ්‍රසීලයේ අතිසුන්දර නො ඉඳුල් නව යෞවනියකගේ අසිරිමත් කතාව මෙතැන් සිට දිග හැරේ. ඇගේ පිරුණු - සුසිනිදු දෙකොපුල්වල ඇත්තේ මේ දැන් පිපුණු මලක නැවුම් බව ය. ඇගේ කොණ්ඩා මෝස්තරය හැඟුම්බර ය. දඟකාර ය. ආදරයෙන් පිරුණු සෞම්‍ය උස් දෙපා තවුසකුගේ දැහැන් බිඳීමට වුව සමත් ය. ගමන් ලතාව, කටහඬ සියලු දෙනා වශීකරන මන්ත්‍රණයක් සේ පවතී. අනෙක් අතට ඈ කොපමණ නො ඉඳුල් ද, කොපමණ සුපිරිසුදු ද කිවහොත් මැස්සකුවත් අයුතු සිතින් ඇගේ සම මතු පිට වසා නැත.මේ අති සුන්දර කන්‍යාවිය කවු ද?ඇගේ නම කැත්රීනා මිග්ලොරීන් ය. නියම උච්ඡාරණය අපට හසුවන්නේ නැත. උච්ඡාරණය කුමකට ද? කැත්රිනා ගේ වයස යාන්තම් අවුරුදු විස්සකි. ඈ තවම පාසල් ශිෂ්‍යාවකි. භෞතික විද්‍යාව හා ස්වස්ථතාව හදාරන්නී ය. ඈ මුළු බ්‍රසීලය ම මවිතයට පත් කරමින් අරුම – පුදුම ගනුදෙනුවක් සඳහා ලෝකයේ සියලූම පිරිමිනට ආරාධනා කළා ය. එන්න! මගේ කන්‍යාභාවය ඉහළ ම ලන්සුවට දෙමි යන්න එම ආරාධනාව ය. මේ අසිරිමත් පණිවිඩය ලැව් ගින්නක් සේ ලෝකය පුරා පැතිර ගියේ ය.අප දන්නා පරිදි ලොව ප්‍රමුඛ ධනවතුන් දස දෙනාගේ නාම ලේඛනයක් අන්තර්ජාලයෙහි සටහන් වී තිබේ. එනම්; මෙක්සිකෝවේ කාලෝස්, ඇමෙරිකාවේ බිල් ගේට්ස්, ඇමෙරිකාවේ වොරන්, ප්‍රංශයේ බර්නාඩ්, ස්පාඤ්ඤයේ ඇමැන්සියෝ, ඇමෙරිකාවේ ලැරී, බ්‍රසීලයේ බැටිස්ටා, ස්වීඩනයේ ස්ටෙෆාන්, හොංකොං දේශයේ ලීකාෂිං හා ජර්මනියේ කාල් ඇල්බෙවට් එම දස දෙනා ය. ඔව්හු සියලු දෙනා මහල්ලෝ වෙති. මේ මහල්ලන්ගෙන් කෙනකු කැත්රිනා දෙස බැලූවේ නැත. මෙය අශ්ලීල ගනුදෙනුවක් යැයි ඔවුන් සිතන්නට ඇත. ඇරත් එය ස්වකීය කීර්තිනාමය කෙලෙසා ගැනීමක් විය හැකි යැයි ද සිතන්නට ඇත.කෙසේ වුව මිලියනපතියෝ දොළොස් දෙනෙක් ඊළඟට පහළොස් දෙනෙක් ද සල්පිල පසෙක සිට ලන්සු තබන්නටත්; තරග වදින්නටත් පටන් ගත්හ. ඩොලර් දහස් ගණනින් කැත්රිනාගේ කන්‍යාභාවයේ මිල ඉහළ යද්දී ගැනුම්කරුවන් එකිනෙකා හැලී යන්නට පටන් ගති. එහෙත් වෙන්දේසි පොළෙහි උග්‍ර තරගයට මුහුණ දුන් ගැනුම්කරුවෝ සිව්දෙනෙක් එකිනෙකා පරයා යන්නට වෑයම් කළ හ. ඇමෙරිකාවේ ජැක් මිලර් ඇමෙරිකන් ඩොලර් 40,000 ක ලන්සුවක් තැබී ය.ඇමෙරිකාවේ ජැක් රයිට් එම ලන්සුව ඉහළ දැමී ය. ජැක් රයිට්ගේ ලන්සුව ඉන්දියාවේ රුද්‍රා චැටර්ජි බිඳ දැමී ය. එහෙත් ඔහු වාසනාවන්තයා හෝ ජයග්‍රාහකයා හෝ නො වී ය. ජවසම්පන්න ජපනෙක් වෙළෙඳ පොළට පැමිණ ඇ.ඩො. 1,50,000/-; 6,00000/- ලෙස ලන්සුව ඉහළින් තැබී ය. අවසානයේ ඇ.ඩො. 7,80,000 කට කැත්රිනාගේ කන්‍යාභාවය පිළිබඳ ලන්සුව තුන්ඈවර විය. එහෙත් මේ ගනුදෙනුව ගණිකාවක් ඇසුරු කිරීම බඳු සෙල්ලමක් නො වේ.කැත්රීනා හා ඇගේ කණ්ඩායම විසින් කොන්දේසි මාලාවක් පනවන ලදී.(I) කැත්රීනාගේ කන්‍යාභාවය හා ශාරීරික යෝග්‍යතාව පිළිබඳ වෛද්‍ය සහතිකයක් ඉදිරිපත් කරනු ලැබේ. (II) ගනුදෙනුකරුවාද වෛද්‍ය සහතිකයක් ඉදිරිපත් කළ යුතු ය. (III) දෙදෙනා මුණ ගැසීම ගුවන් යානාවක් තුළ සිදුවිය යුතු ය. ලිංගික හැසිරීම් කිසිවක් රූපගත කිරීම තහනම් ය. (IV) ගනුදෙනුකරුවා කොණ්ඩමයක් භාවිත කළ යුතු ය. (V) අනවශ්‍ය සිපගැනීම් හා වේදනාකාරී හා සැහැසි ලිංගික හැසිරීම් තහනම් ය. (VI) ලිංගික එක්වීම වරක් පමණි. මුළු කාලය පැයකට සීමා වේ. (VII) අනවශ්‍ය තොරතුරු විමසීම් හෝ පසුව සබඳතා පැවැත්වීම තහනම් ය. පැයකින් සියලු ගනුදෙනු අවසන් විය යුතු ය.මේ සියලු කොන්දේසිවලට යටත් ව සිය ආස්වාදනීය හා වාසනාවන්ත වාරය තෝරාගත් පුද්ගලයා වූයේ ජපානයේ කෝටිපතියකු වූ නට්සු ය. එහෙත් ඔහුගේ සැබෑ නම රහසකි. එය ද කැත්රීනා විසින් පනවන ලද නියමයකි. මේ වනවිට ගනුදෙනු සියල්ල අවසන් ය. කටයුතු ද අවසන් යැයි සිතා ගන්නට පුළුවන. කැත්රීනා වැඩිවියට පත් වූයේ කවදාදැ’යි අප දන්නේ නැත. බ්‍රසීලියානු නූතන සමාජය එය සලකන්නේ ද නැත. කුමක් වුව ඈ දැන් ඇ.ඩො. 7,80,000 ක වත්කමක් ඇති ධනවතියකි. ඒ හැරෙන්නට ඇය ගැහැනියක වී සිටින්නට පුළුවන. ජපන් ජාතික නට්සුගේ පැත්තෙන් බලන කල ඔහු ලොව ඇති පරම ආස්වාදය ලබා ගන්නට ඇත. එසේ නැතහොත් වැඩ වරද්දාගෙන පරාජිතයකු සේ සුසුම් හෙළනවා වන්නට ද පුළුවන.කෙසේ වුව කැත්රීනා යනු තම ආත්ම ගෞරවය හා ශිෂ්ටත්වය සද්කාර්යයක් සඳහා කැප කළ ආදර්ශවත් තරුණියකි. තමා උපන් පළාතේ අන්ත – දුප්පත් පවුල් රැසකට නිවාස ව්‍යාපෘතියක් ඉදිකිරීම සඳහා මුදල් උපයා ගැනීම ඇගේ ඉලක්කය විය. ඒ සඳහා වකුගඩුවක් අලෙවි කළේ නම් මෙපමණ මුදලක් උපයා ගත නො හැකි වනු ඇත. ලොව වැඩ වසන දානපතියන්ගේ ස්වාභාවය ද කැත්රිනා විසින් හෙළිදරව් කර තිබේ. පුරුෂයන් කන්‍යාභාවයට හෙවත් කුමරි බඹසරට මෙතරම් ඇලුම් කරන්නේ මන් ද?“ශාස්ත්‍රයෙහි වර්ණනා කරන හෙයින් අර්ථ – ධර්ම – කාම යන විෂයයන් තුන ම වැඳ නමස්කාර කොට පිළිගත යුතු ය.” -වාත්ස්‍යායන 7 (කාම සූත්‍ර)කාම සූත්‍රය නම් අගනා ශාස්ත්‍රීය කෘතියට අනුව අනුරාගය යනු ලොව ඇති පරමාස්වාදය යි. එය වින්දනය කිරීම සඳහා ස්ත්‍රිය සිව්සැට කලාවන් උගත යුතු ය. පිරිමියා කාම කලාව හැදෑරිය යුතු ය. පරමාස්වාදය සඳහා සුදුසු ම ස්ත්‍රිය නොඉඳුල් කන්‍යාවිය යි. එහෙත් ඈ කලාවන් උගත යුතු ය. ස්ත්‍රියගේ උපරිම වින්දනය සඳහා නිය ලකුණු හා දත් ලකුණු පිරිමියා විසින් තැබිය යුතු යැයි වාත්ස්‍යායන කිය යි. එහෙත් කැත්රිනාගෙන් ඊට ඉඩක් ලැබී නැත. එය නිට්ටාවට ම දන්නේ නට්සු ය. ඔහු මේ කතාව ප්‍රසිද්ධ නො කළත් කිසිවකුට හෝ කියනු ඇත.කැත්රිනාගේ ගනුදෙනුව පසුපස සිටි දැවැන්ත පුද්ගලයා ඕස්ට්‍රේලියානු චිත්‍රපට අධ්‍යක්ෂ ජස්ටින් සිසේලි ය. ඔහු කන්‍යාවියක පිළිබඳ වාර්තාමය චිත්‍රපටයක් නිර්මාණය කරමින් සිටින අතර කැත්රිනා මුණ ගැසී ඇත. දැන් එම චිත්‍රපටයේ සැලැසුම මුළුමනින් ම වෙනස් වී තිබේ. චිත්‍රපටය වෙනුවට කන්‍යාභාවය අලෙවි කිරීමත් හා නිවාස ව්‍යාපෘතියක් ඉදිකිරීමත් පෙරට පැමිණ තිබේ. කැත්රිනාගේ ගනුදෙනුවත් සමඟ එය අනුකරණය කරමින් පිරිමි බඹසර අලෙවියක් ද සිදුවී ඇත. ඇලෙක්සැන්ඩර් ස්ටෙපානෝ නම් තරුණයා බ්‍රසීලයේ නෙනේ නම් කාන්තාව සඳහා සිය කුමර බඹසර අලෙවි කොට ඇත්තේ ඇ.ඩො. 3000 කට ය.“මං ගණිකාවක් නො වේ. මේක නිකම් ම ගනුදෙනුවක් විතරයි! මගේ කන්‍යාභාවය වෙනුවට “ශාන්ත කැතරිනා” නිවාස ව්‍යාපෘතිය ඉදිවීම කොයිතරම් දෙයක් ද?”තොමස් විලියම්ස් නිෂ්පාදනයක් වන චිත්‍රපටය තව නොබෝ කලකින් අලුත් ම “හොට් ඩෝග්ස්” සේ ලෝකය පුරා විකිණී යනු ඇත. අප සිහියට නැඟෙනුයේ බ්‍රසීලියානු නාට්‍යකරු ලීනෝ මාකෝස් ය. ඔහු වරක් කියා සිටියේ බ්‍රසීලය තරම් විහිළුවට ලක්වන තවත් රටක් නැති බව ය. එසේ නම්; කැත්රිනාත් විහිළුකාරියක් ද?මෙලොව සැරිසරන ගැහැනු ද – පිරිමි ද ආස්වාදයෙන් පිරි සුන්දර ලෝකයක් අපේක්ෂා කරති. එහෙත් කිසිවකුට කිසිකලෙක එහි උපරිමයට ළඟාවීමට ලැබෙන්නේ නැත. බ්‍රසීලියානු නූතන ආඛ්‍යානයේ මහා ප්‍රබන්ධකරු පාවුලෝ කොයියෝ කියන ලෙස ජීවිතයෙන් අඩක් සිහිනවලින් වැසී ඇත. ඉතිරි අඩ ඛේදවාචකයෙන් පිරී ඇත. බ්‍රසීලය ම ඊට කදිම සාක්ෂියකි. දකුණු අමෙරිකාවේ විශාල ම රාජ්‍යය වූ බ්‍රසීලය, නැවුම් කෝපිවලින් ද, අගනා රත්රන්වලින් ද පිරී තිබේ. ඒ සමඟ වැස්ස, ගංවතුර, භූ -චලන, නායයෑම් පමණක් නො ව දුප්පත්කම ද එහි වැසියාට පහර – පිට පහර දෙති. 2011 මුල් කාර්තුවේ දී රියෝ ද ජනෙයිරෝ හෙවත් ‘ජනවාරියේ ගංගාව’ නම් රමණීය නගරය එක ම මඩ ගොහොරුවක් බවට පත් විය. හය සියයක් දෙනා මඩ කාගෙන මළ හ. මුළු බ්‍රසීලයේ ම ජනගහනයෙන් 3/2ක් දෙනාගේ මාසික ආදායම ඇ.ඩො 500ට අඩු ය. බඩගින්න ඔවුන්ගේ සදාකාලික සතුරා ලෙස ජීවමානව නැඟී සිටී.“කැරොලිනාගේ දිනපොත” කියැ වූ කෙනකුගේ සිහියට නැගෙනුයේ “අම්මේ මට බඩගිනියි” හෝ “අම්මේ තව නැතිද ?” යැයි හෝ ආයාචනාත්මක දෑසින් කෑමට යමක් යදින අහිංසක – පුංචි දරු පැටියකුගේ කෙසඟ රූපකායයි. මෙබඳු ජවනිකාවක් ඉදිරියේ මවකට අලෙවි කළ නො හැකි දේ කුමක් ද? සාකල්‍ය අර්ථයෙන් ගත් කළ බ්‍රසීලයේ කැත්රිනා යනු ද ගැහැනියෙකි. ඇය ද කෙදිනක හෝ මවක වනු ඇත. ඇගේ ආධ්‍යාශය වැස්සට තෙමෙන හා අව්වට වේළෙන දරු පැටවුන්ගේ හිසට සෙවණක් ලබා දීම ය. වෙනත් වචනයකින් කිවහොත් ඔවුනට ජීවිතයක් ලබාදීම ය. නිවසක් නැති තැන ජීවිතයක් ද නැති – බව කැතරිනාට වැටහෙන්නට ඇත.බ්‍රසීල ජීවිත ගෙවී යන්නේ එක අතකින් ප්‍රතිවිරෝධයන් හා තව අතකින් උත්ප්‍රාසයන් සහිතව ය. ලෝක පූජිත පා - පන්දු ක්‍රීඩක පේලේ බ්‍රසීලයේ අපූරු නිෂ්පාදනයෙකි. පේලේට මෙන් ම පේලේගේ පා - පන්දුවට ද ගුවන් යානයේ අසුනක් වෙන් වූ අවස්ථා තිබේ. ඔහු ක්‍රීඩා කළ සැන්ටොස් ක්‍රීඩා සමාජය තව ම පවතී. හෙතෙම වරක් ඇමෙරිකාව කැටුව ගිවිසුමක් අස්සන් කළේ ඇ. ඩො. අනූලක්ෂයකට ය. ඒ වසර දෙක හමාරකට පමණි. පේලේ ඩොලර් ලක්ෂ ගණනින් උපයා ගත්ත ද බ්‍රසීලයේ හිඟන්නන් දෙස ආපසු හැරී බැලුවේ නැත. ඒ අතින් බලන විට කැත්රීනා ඇදහිය යුතු කාන්තාවක් නොවේ ද?බ්‍රසීලයේ පුරාණ මහා කවියා වූ කැස්මේරේ ආබෲ “හිනැහෙන්න දරුව ජීවිතය සුන්දරයි!” යනුවෙන් කවි පද බැඳීය. “හඬනු මැන දරුව - ජීවිතය අමිහිරියි!” යනුවෙන් අද එය වෙනස් වී ඇත. ඒ පමණක් නො ව බඩගින්න දැනෙන නායකයෙක් අපට ඕනෑ යැයි බ්‍රසීල ජනතාව හැමවිට ම කෑ ගසා කියා සිටිති. දේශපාලන කුණාටුවලින්, දූෂණයෙන් හා සූරාකෑමෙන් පිරීගිය බ්‍රසීලයේ අනාගත ය ගැන කිසිදු විනිශ්චයක් අප සතු නොවේ. එබැවින් අවිනිශ්චිත රාජ්‍යයක යථාර්ථයක් වෙනුවෙන් තමාගේ ශරීරය අලෙවි කරන කැතිරිනා ගැන විනිශ්චයක් ද අපට තිබිය හැකි නො වේ.මේ සිදුවීමට අදාළ තවත් ලිපියක් “සමකය වටේ” නම් වෙබ් අඩවියෙහි පළ කැරිණි. එයට සැලකිය යුතු ප්‍රතිචාර ලැබිණි. වැඩිදෙනකුගේ මතය වූයේ කන්‍යාභාවය සැලකිය යුතු දෙයක් නො වන බව හා එය වැදගත් කාර්යයක් සඳහා පූජා කිරීම අගය කළ යුතු බව ය. සමහරුන්ගේ අදහස වූයේ ඉතියෝපියාව වැනි රටකට කැත්රිනා වැනි කෙල්ලන් දහස් ගණනක් අවශ්‍ය බව ය. බොහෝ දෙනා කැතරිනා අගය කළ හ. තවත් අය බ්‍රසීලයට වීසා ලබා ගත හැකි මාර්ගය හා ඒ සඳහා වැය කළ යුතු මුදල විමසා සිටිය හ.කුමක් වුව මේ සිද්ධිය විමැසිය යුතු තවත් විලාස කිහිපයක් තිබේ. ඉන් ප්‍රධාන වන්නේ කැත්රිනාට එල්ල වන ගණිකා චෝදනාව ය. කැත්රිනා දැන් ලෝකය පුරා ප්‍රසිද්ධ ය. ඈ පසු පස බොහෝ දෙනකු හඹා එන්නට පුළුවන. අසරණ - සරණ සේවාවකට ගිය කෙල්ල අවසානයේ අමාරුවේ වැටෙන්නට පුළුවන. ඇයට චෝදනා එල්ල වන්නට ද පුළුවන. එහෙත් ශරීරය අලෙවි කිරීම යනු මහා පාපයක් ද?“මිනිසකුට පුංචි – ලිංගික ආස්වාදයක් ලබාදීම හිරේ දැමීමට තරම් වරදක් වන්නේ කෙසේ ද? මට නම්; එය අදහාගත නො හැකි ය. ගණිකා සේවය හරි හැටි විග්‍රහ කළ හැකි නම්; එය ඉතා අගනේ ය.” -නිනා හෝම්කුමන තත්ත්වයක් යටතේ වුව කැත්රිනා විවාහවිය යුතු ය. සාර්ථක පවුල් සංස්ථාවක් ගොඩනැඟිය යුතු ය. ඇය අනාගතයේ දී සිය වැදගත් අවස්ථා තීන්දු කරන්නේ කෙසේ ද යනු බලවත් ප්‍රශ්නයකි. ඇතැම් විට මේ වන විට ද ඇය අපේක්ෂාවෙන් සිටින නිහඬ හා අවංක පෙම්වතකු සිටින්නට පුළුවන. ඔහු මේ සිදුවීම දරුගන්නේ කෙසේ ද? දෙවියනේ මේ මගේ කැත්රිනාදැ’යි ඔහු සිතනු ඇත. ඉතින්; ගැහැනිය වටහා ගත හැකි විලාසය කුමක් ද?.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n121106_br1</link>
    <topic>උතුරේ ශීෂ්‍යත්වය සමත් 1647කටජනපති නියෝගයෙන් රු5000බැගින්</topic>
    <author>චින්තා රණසිංහ</author>
    <content>(2012-11-06 13:50) උතුරු පළාතේ පහ වසර ශිෂ්‍යත්වය සමත් සිසු සිසුවියන් 1647කට රුපියල් මිලියන 8ක මුදලක් ප්‍රදානය කිරීමට රජය කටයුතු කර තිබේ.උතුරු පළාත් සභාව මගින් රුපියල් 5000 බැගින් මේ මුදල් ප්‍රදානය කර තිබේ.පසුගිය යුද්ධය අවසන් වී ඉතා කෙටි කළක් ඇතුළත ජනාධිපති මහින්ද රාජපක්‍ෂ මැතිතුමාගේ මග පෙන්වීම යටතේ සිදු කරන අධ්‍යාපන සංවර්ධන කටයුතු හේතුවෙන් උතුරේ දරුවන් විශාල පිරිසක් 5 වසර ශිෂ්‍යත්වය සමත්වී ඇතැයි සම්ප‍්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පවසයි.උතුරු ප‍්‍රදේශයේ කරගෙන යන ශීඝ‍්‍ර සංවර්ධනය හේතු කොට ගෙන ඉදිරි කාලයේදී රටට වැඩදායක අති විශාල පුරවැසියන් පිරිසක් උතුරු පලාතෙන් බිහිකළ හැකි බව ද රජය ඒ සඳහා විශාල වැඩ කොටසක් සිදු කරන බව ද ඇමැතිවරයා ප‍්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n1211061</link>
    <topic>ශ්‍රී ලංකාවට යළිත් ඒඩ්ස් අවදානමක්</topic>
    <author>සන්ධ්‍යා කරුණාරත්න</author>
    <content>ශ්‍රී ලංකාව තුළ මාරාන්තික ඒඩ්ස් රෝගය ව්‍යාප්ත වී‍මේ දැඩි අවදානමක් යළිත් මතුවී ඇති බවත්, මවගෙන් දරුවාට ඒඩ්ස් රෝගය වැලදීමේ ප්‍රවණතාව ඉහළ ගොස් ඇති බවත් සෞඛ්‍ය අමාත්‍යාං‍ශයේ ජාතික ලිංගාශ්‍රිත රෝග හා ඒඩ්ස් මර්දන වැඩසටහන පෙන්වා දෙයි.මේ වනවිට මවගෙන් ඒඩ්ස් රෝගය වැලඳුන දරුවන් 56 දෙනෙකු වාර්තාවී ඇති අතර දරුවන් මේ ව්‍යසනයට ගොදුරු වීමේ නැඹුරුතාව අඩි කිරීම සඳහා ඒඩ්ස් සම්බන්ධ රුධිර පරීක්ෂණයට ස්වේච්ඡාවෙන් ඉදිරිපත් වන්නැයි ගැබිනි මව්වරුන්ගෙන් ඒඩ්ස් මර්දන වැඩසටහන ඉල්ලා සිටී. ඒ අනුව අලුතින් උපදින දරුවා ඒඩ්ස් රෝගයෙන් ආරක්ෂා කර ගැනීමේ පියවරක් ලෙස රට පුරා සිටින ගැබිනි මව්වරුන්ට තමන්ගේ කැමැත්ත මත එච්.අයි.වි. ඒඩ්ස් පරීක්ෂණයක් සිදු කර ගැනීමට අවස්ථාව සැලසීමට මේ වැඩසටහන සැලසුම් යොදා ඇත.තම ප්‍රදේශයේ පවතින මාතෘ සායන මඟින් මේ පරීක්ෂණය සිදු කර ගත හැකි බවත් වෙනත් මාතෘ සායනවලට අමතරව මවගේ කැමැත්ත මත මේ පරීක්ෂණය සිදු කර ගත හැකි බවත් ජාතික ලිංගාශ්‍රිත රෝග හා ඒඩ්ස් මර්දන වැඩසටහන ප්‍රකාශ කරයි.පවුල් සෞඛ්‍ය නිලධාරිනියන් මේ පිළිබඳ දැනුවත් කිරීමට ද එම වැඩසටහන පියවර ගෙන තිබේ.ශ්‍රී ලංකාවේ පළමු ඒඩ්ස් රෝගියා 1986 දී වාර්තා විය. ඔහු විදේශිකයෙකි. 1987 දී දේශීය ඒඩ්ස් රෝගීන් දෙදෙනකු වාර්තා වී තිබේ.මේ වනවිට රට තුළ ඒඩ්ස් රෝගීන් 1597ක් සිටින බවද ඉන් 42%ක් ස්ත්‍රීන් බවද , 48% ක් පුරුෂයන් බවද ඒඩ්ස් මර්දන ඒකකය කියයි.මීට වසර හතළිහකට පමණ පෙර සිට උපදංශය බෝ වන රෝගය පිළිබඳ මාතෘ සායනවලදී පරීක්ෂණ සිදු කිරීමට ආරම්භ කර තිබේ. උපදංශය රෝගය ද මවගෙන් දරුවාට බෝ විය හැකි රෝගයකි. දරුවා ආරක්ෂා කර ගැනීමේ අරමුණෙන් මව මේ පරීක්ෂණයට භාජනය කිරීමට මාතෘ සායන පියවර ගෙන ඇත. ඒ ආකාරයේ සායනයක් ලෙස ඒඩ්ස් සායනය ද පැවැත්වීමට නියමිත ය.මේ පිළිබඳ ගැබිනි මව්වරුන් කලබල නොවිය යුතු බවත් ඒඩ්ස් රෝගය පිළිබඳ සැකයක් ඇත්නම් තමන්ගේ කැමැත්ත මත පමණක් මේ පරීක්ෂණයට භාජනය විය හැකි බවත් එම වැඩසටහන දැනුම්දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n1211062</link>
    <topic>ජනතාවගේ නිරෝගීකම රකින්න මුදල් වෙන් කරන්න පසුබට වන්නේ නෑ</topic>
    <author>ධනුෂ්ක ගොඩකුඹුර</author>
    <content>ජනතාවගේ නීරෝගීකම රැක ගැනීම සඳහා අවශ්‍ය ක්‍රියාමාර්ග වෙනුවෙන් මුදල් වෙන්කිරීමට කිසිවිටෙක නොපැකිළෙන බව ජනාධිපති මහින්ද රාජපක්ෂ මහතා අවධාරණය කළේය. ජනාධිපතිවරයා මෙසේ ප්‍රකාශ කළේ සෞඛ්‍ය සේවයේ පත්වීම් 5000 ක් පිරිනැමීමේ අවස්ථාවට අරලියගහ මන්දිරයේදී ඊයේ (05) එක්වෙමිනි.වෛද්‍ය රසායනාගාර කාර්මික විද්‍යාඥයන් 24 කට, භෞත චිකිත්සකයන් 24 කට, වෘත්තීය චිකිත්සකයන් 6 කට, පවුල් සෞඛ්‍ය සේවා නිලධාරිනියන් 438 කට, පවුල් සෞඛ්‍ය සේවා අභ්‍යාසලාභීන් 545කට, සෞඛ්‍ය කාර්ය ‍සහායකයන් 3816 කට මෙහිදී ජනාධිපතිතුමාගේ අතින් පත්විම් පිරිනැමිණ.වර්ෂ 2005 දී තමා බලයට පත් වන විට සෞඛ්‍ය සේවයට වාර්ෂිකව වෙන්කෙරුණු රුපියල් මිලියන 38000 මේවන විට රුපියල් මිලියන 100000 දක්වා ඉහළ දමා ඇති බව ජනාධිපතිවරයා ප්‍රකාශ කළේය.ගිලනුන්ට උපස්ථාන කිරීම තමාට කරන උපස්ථානයක් ලෙස බුදුරජාණන් වහන්සේ ප්‍රකාශ කර ඇති බව පැවසූ ජනාධිපතිවරයා වැටුපකුත් ලබාගෙන පින් රැස්කර ගත හැකි එකම සේවය සෞඛ්‍ය සේවය බව පැවසීය. පත්වීම් ලබා අද සතුටු වනවා සේම සේවය අවසානයේ විශ්‍රාම යන දිනයේදීත් සතුටු විය හැකි අන්දමින් සිතට එකඟව සේවය කරන ලෙස ජනාධිපතිවරයා ඉල්ලා සිටියේය. එදා ලක්ෂ හතරකට අඩු කරන්නට යෝජනා කර තිබුණු රාජ්‍ය සේවය වඩා ශක්තිමත් කිරීමට වත්මන් රජය පියවර ගෙන ඇති බව පැවසූ ජනාධිපතිවරයා රාජ්‍ය සේවය වඩ වඩාත් ශක්තිමත් කළ යුතු බව වත්මන් රජය තරයේ විශ්වාස කරන බව පැවසිය.සෞඛ්‍ය ඇමැති මෛත්‍රීපාල සිරිසේන, නියෝජ්‍ය ඇමැති ලලිත් දිසානායක, අමාත්‍යාංශ ලේකම් වෛද්‍ය නිහාල් ජයතිලක මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n12110612</link>
    <topic>ආඩම්බර තාත්තාගෙන් දැයේ දූ දරුවන්ට තෑගි...</topic>
    <author/>
    <content>මේ ඡායාරූපයෙන් බැලූ බැල්මට දැක්වෙන්නේ ළමුන් පිරිසක් සපත්තු පෙට්ටි ඔසවාගෙන යන ආකාරයකි. එහෙත් ඒ සපත්තු කඩයකින් නම් නොවේ. මේ රටේ පළමු පුරවැසියා ජීවත්වන අරලියගහ මන්දිරයෙනි.ජනාධිපති මහින්ද රාජපක්ෂ මහතාගේ උපදෙස් පරිදි මේ ළමුන්ට මේ සපත්තු ලැබුනේ පසුගිය 2 වැනිදාය. එදින අරලිියගහ මන්දිරය නැරඹීමට පැමිණි පොල්ගහවෙල සෙරිපිස් කනිෂ්ඨ විද්‍යාලයේ සහ පුත්තලම සොහොන්කල්ම විද්‍යාලයේ සිසුන් ජනාධිපතිතුමා හමුවී කතාබහ කළ අතර එක් ළමයෙක් විශේෂ කතාවක් කෙළේය.එම සිසුවාගේ සපත්තුවක් කැඩී දුර්වර්ණ වී තිබිණි. එය ජනාධිපතිතුමා දුටුබව වටහා ගත් සිසුවා ලැජ්ජාවෙන් වහා කකුල සඟවා ගැනීමට උත්සාහ ගත්තේය. මෙය දුටු ජනාධිපතිතුමා පසුව වහා නිලධාරීන්ට පැවසුවේ තම මෑණියන් වූ දන්දිනා සමරසිංහ දිසානායක මැතිනියගේ ගුණානුස්මරණ දිනය යෙදී තිබූ එදින (නොවැම්බර් 02) එතුමිය සිහිකර එම ළමුන්ට හැකි ඉක්මනින් අලුත් සපත්තු දිය යුතු බවයි. එය ළමුන්ගේ ගරුත්වය රැකෙන පරිදි ලබාදිය යුතු බවත් එතුමා අවධාරණය කෙළේය. පසුව වහා එය ක්‍රියාත්මක විය. ඒ අනුව ළමුන් තිස්දෙනෙකුට මෙලෙස අලුත් සපත්තු ලැබිණි.රටේ ප්‍රථම පුරවැසියා වූ ජනාධිපති තාත්තා අතින් අලුත් සපත්තු ලැබූ මේ ළමුන්ගේ නැවුම් බලාපොරොත්තු සහිත අනාගතයට සියලුමදෙනා සුබ පතති. ඡායාරූපය:- චන්දන පෙරේරා.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n1211063</link>
    <topic>‘ත්‍රස්තවාදය පැරද වූශ්‍රී ලංකාව ලොවට ආදර්ශයක්’</topic>
    <author>මහින්ද අලුත්ගෙදර</author>
    <content>ත්‍රස්තවාදයෙන් තොර නිදහස් හා සාමකාමී දේශයක් වෙනුවෙන් විසඳුම් අපේක්ෂා කරන ලෝකයේ ඕනෑම රටකට ශ්‍රී ලංකාව කඳිම ආදර්ශයක් බව රජය අවධාරණය කරයි. දශක තුනක කාලයක් ශ්‍රී ලංකවේ පැවැති එල්.ටී.ටී.ඊ ත්‍රස්තවාදය මුළු ලොවම විස්මයට පත්කරමින් ජයගන්නට හැකිවූ බවද ක්‍රමවත් සහ පැහැදිලි ප්‍රවේශයක් පැවැතීම හේතුවෙන් එම අභියෝගය සාර්ථකව ජයගන්නට හැකිවූ බවද අමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසූරිය මහතා ප්‍රකාශ කරයි.ශ්‍රී ලංකාව තුළ සිදුවෙමින් පවතින ක්‍රියාවලිය සම්බන්ධයෙන් කුඩා හෝ දැනුමක් නොමැති ඇතැම් පිරිස් ශ්‍රී ලංකාවට එරෙහිව වැරදි මත පළකරමින් රට අපහසුතාවට පත් කිරීමට උත්සාහ කරන බව පෙන්වාදෙන තානාපතිවරයා එවැනි පුද්ගලයන්ට හෝ සංවිධානවලට ශ්‍රී ලංකාවේ සිදුවන සුභසාධක කටයුතු සම්බන්ධයෙන් කිසිඳු උවමනාවක් නොමැති බවද ශ්‍රී ලංකාවේ ආර්ථික වර්ධන වේගය පසුගිය 2011 වසර අවසන් වනවිට සියයට 8.3 ක අගයක් ගත් බවද පෙන්වාදෙයි.ඇමෙරිකා එක්සත් ජනපදයේ ශ්‍රි ලංකා තානාපති කර්යාලය විසින් වොෂිංටන්හිදී සංවිධානය කළ දකුණු ආසියාතික ව්‍යවසායකයන් සදහා ජාල පහසුකම් ලබාදිමේ වැඩපිලිවෙලක් ක්‍රියාත්මක කරමින් ඒ මහතා මේ බව සඳහන්කර ඇතැයි විදේශ කටයුතු අමාත්‍යාංශය පවසයි.මෙහිදි විවිධ කර්මාන්ත 500ක් පමණ නියෝජනය වනසේ නියෝජිතයන් 50 දෙනෙකු පමණ මෙම වැඩසටහන වෙනුවෙන් සහභාගි වී තිබේ. මෙහිදි අදහස් දක්වමින් ඇමරිකාවේ ශ්‍රි ලංකා තානාපති ජාලිය වික්‍රමසුරිය මහතා ශ්‍රි ලංකාවේ වසර 30ක් පුරා පැවති යුදගැටුම් හා වර්තමාන දියුණුව සම්බන්ධයෙන් එම ව්‍යවසායකයන් දැනුවත් කළ බවද විදේශ කටයුතු අමාත්‍යාංශය සඳහන් කරයි.ජනාධිපති මහින්ද රාජපක්ෂ මහතාගේ පදවි ප්‍රාප්තියෙන් පසු ප්‍රජාත්‍රන්ත්‍රවාදි ලෙස පත්වු රජයන්ට එරෙහිව ත්‍රස්තවාදින් විසින් මෙහෙයවන ලද සිවිල් ජනතාව අපහසුතාවයට පත්කළ යුද්ධය නිමාවට පත්කිරිමට කටයුතු සම්පාදනය කරන ලද බව සිහිපත්කර තිබෙන ශ්‍රී ලංකා තානාපතිවරයා මීට පෙර බලයට පත්වූ රාජ්‍ය නායකයන් මෙන් සාමකාමී විසදුමකට ඒමට ගත් උත්සාහය ත්‍රස්තවාදින් විසින් ප්‍රතික්ෂේප කළ අවස්ථාවේ ඔවුන් ග්‍රහනයේ සිටි සිවිල් වැසියන් බේරා ගැනීම වෙනුවෙන් මානුෂීය මෙහෙයුම දියත් කළ බවද සඳහන්කර ඇත.යුද සමයෙන් පසුව සිදුවූ පසුබිම විස්තර කරමින් කරුණු දැක්වු තානාපතිවරයා ලක්ෂ 3 ක පමණ වූ අභ්‍යන්තර වශයෙන් අවතැන් වුවන් නැවත පදිංචි කිරීම, වර්ග කිලෝමිටර් 5000 පමණ ප්‍රදේශයක පැතිරුණු බිම්බෝම්බ ඉවත් කිරීම, ත්‍රස්ත කටයුතුවල නියැළුණු 11,000 පමණ පිරිසක් හා ළමා සොල්දාදුවන් 600 සම්බන්ධයෙන් කටයුතු කිරිම, පුනරුත්ථාපනය සහ සමාජගත කිරීම ආදිය සිදුකළ බවද උගත් පාඩම් හා ප්‍රතිසංවිධාන කොමිසමේ නිර්දේශ ක්‍රියාත්මක කිරීමට පියවර ගෙන තිබෙන බවද පෙන්වාදී තිබේ.මේ වනවිට යුද ගැටුම් පැවති ප්‍රදේශවල ආර්ථික වර්ධන වේගය සියයට 22 ක් බවද විරැකියාව සියයට 4 දක්වා අඩු කිරීමට හැකිවී තිබෙන බවද පෙන්වාදී තිබෙන අමෙරිකා එක්සත් ජනපදයේ ශ්‍රී ලංකා තානාපතිවරයා ලෝක බැංකුව ඉදිරිපත් කළ පසුගිය වාර්ථාවේ දකුණු ආසියාවේ ව්‍යාපාර ආරම්භ කිරීමට සුදුසුම රාජ්‍යයක් ලෙස ශ්‍රී ලංකාව නම්කර ඇති බවද අධ්‍යාපන සහ සෞඛ්‍ය පහසුකම් නොමිලේ සපයන හා සාක්ෂරතාවය සියයට 90 ක් වන රටක් බවද සඳහන්කර ඇත. මෙහිදී ඇමරිකානු ශ්‍රී ලංකා තානාපති වරයා විසින් පැමිණ සිටි තරුණ ව්‍යවසායකයන්ට තනාපති කාර්ය්‍යාල මඟින් සංවිධානය කරන සංචාරයට එක්වී ශ්‍රී ලංකාවට පැමිණ නිවාඩුවක් ගත කරමින් ශ්‍රී ලංකාවේ වර්තමාන තත්ත්වය අවබෝධ කරගෙන ලාංකික තරුණ ‍ව්‍යවසායකයන් සමඟ කටයුතු කිරීමට විවෘත ආරාධනාවක්ද කර තිබේ.සාමයේ අරුණලු සමඟ ශ්‍රී ලංකාවේ සංචාරක ව්‍යාපාරය සීග්‍රයෙන් දියුණු වී ඇති බවද ‘2013 සංචාරය සදහා සුදුසුම රට ශ්‍රි ලංකාව’ ලෙස ජාත්‍යන්තර සඟරා මඟින් හදුන්වා දී ඇති බවද පෙන්වා දී ති‍බේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n1211064</link>
    <topic>ඩී. ඒ. රාජපක්ෂ 45 වැනි ගුණ සමරුව අද</topic>
    <author/>
    <content>කෘතහස්ත දේශපාලනඥයකු වූ ඩී. ඒ. රාජපක්ෂ මහතාගේ 45 වැනි ගුණ සමරුව හා පුෂ්පෝපහාර උළෙල ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාවගේ ප්‍රධානත්වයෙන් සහ මැති ඇමැතිවරුන්ගේ සහභාගීත්වයෙන් තංගල්ල ඩී. ඒ. රාජපක්ෂ පිළිරුව අබියසදී අද (6) පෙරවරුවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n1211065</link>
    <topic>‘දිවි නැඟුම’ සම්මත කරගන්නපාර්ලිමේන්තුව අසල උද්ඝෝෂණයක්</topic>
    <author/>
    <content>දිවි නැඟුම පනත පාර්ලිමේන්තුවේ සම්මත කරවා ගැනීමේ අරමුණින් වන දැවැන්ත උද්ඝෝෂණයක් වෘත්තීය සමිති නියෝජිතයන් විශාල පිරිසකගේ සහභාගීත්වයෙන් අද (6) පෙ.ව. 11.30ට ශ්‍රී ජයවර්ධනපුර පාර්ලිමේන්තුව අසල දී පැවැත්වීමට නියමිතය.දිවි නැඟුම පනතෙන් විශාල සේවකයන් පිරිසකගේ රැකියා සුරක්ෂිතතාව මෙන්ම විශ්‍රාම වැටුප් හිමිකම් ලැබීම තහවුරු වන බවද රටේ සමෘද්ධිලාභීන් විශාල පිරිසකගේ ආර්ථික මට්ටම ඉහළ නැංවීමට මහඟු පිටුබලයක් ලැබෙන බවද මේ පිරිස් පෙන්වා දෙති.දිවි නැඟුමට එරෙහිවන්නන් ජාත්‍යන්තර කුමන්ත්‍රණකරුවන් බවත් රට කෑලි කෑලිවලට කැඩීම මේ දේශද්‍රෝහීන්ගේ අරමුණ වී ඇති බවත් උද්ඝෝෂණයට සහභාගීවන පිරිස වැඩිදුරටත් පවසති.මේ උද්ඝෝෂණය සඳහා සමෘද්ධි අධිකාරිය, සමෘද්ධි කොමසාරිස් දෙපාර්තමේන්තුව, මාර්ග සංවර්ධන අධිකාරිය, වරාය, උඩරට සංවර්ධන අධිකාරිය, දක්ෂිණ සංවර්ධන අධිකාරිය, ස්වයං රැකියා නියුක්තිකයන්ගේ සම්මේලනය ආදී ආයතන රැසක විශාල පිරිසක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n1211066</link>
    <topic>අබිරහස් ලෙස මිය ගියවෛද්‍ය සිසුවාගේ සිරුරකරාපිටිය රෝහලට</topic>
    <author>භක්ති ධර්මප්‍රිය මෙන්ඩිස් සහ අම්බලන්ගොඩ සමූහ ආර්.ඥානදාස</author>
    <content>අබිරහස් ලෙස මියගිය වෛද්‍ය ශිෂ්‍යයකුගේ මළ සිරුරක් අම්බලන්ගොඩ දිඹුල්දූව ප්‍රදේශයේ හිරිගල් වළක තිබියදී පෙරේදා (4) සවස අම්බලන්ගොඩ පොලිසිය මගින් සොයා ගෙන තිබේ.මෙලෙස මියගොස් ඇත්තේ හුංගල්ල වතුරේගම පදිංචි කලුදුර රසංග දිනේෂ් කුමාර (26) හැවිරිදි තරුණයා බව පොලිසිය විසින් අනාවරණය කර ගෙන ඇත. මොහු ගාල්ල කරාපිටිය වෛද්‍ය විද්‍යාලයේ දෙවන වසර සිසුවෙකු ලෙස අධ්‍යාපනය ලබමින් සිට ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි පි‍්‍රශාන්ත ජයකොඩි මහතා ‘දිනමිණ’ ට පැවසීය. ශිෂ්‍යයා විසින් ඔහුගේ මවුපියන්ට සහ සහෝදරයාට කෙටි පණිවුඩයක් (SMS) යවමින් තමන් සියදිවි හානි කරගන්නා බවත් මෘත දේහය කිසිවෙකුට නොපෙනෙන තැනක ඇති බවත් පවසා ඇතැයි පොලිසිය පවසයි.දැනට සති දෙකක සිට මොහු අතුරුදන් වී ඇතැයි ඔහුගේ සොහොයුරා ගාල්ල පොලිසියට පැමිණිල්ලක් ද ඉදිරිපත් කර තිබුණි.මෙය සියදිවි හානි කර ගැනීමක් ලෙස පොලිසිය සැකකරයි.මළ සිරුර බලපිටිය වැඩබලන මහේස්ත්‍රාත් සුමිත් ධම්මික මහතා ඉදිරියේ ගොඩගැනීමෙන් අනතුරුව පශ්චාත් මරණ පරීක්ෂණය සඳහා කරාපිටිය රෝහලට රැගෙන යන ලෙසත් පරීක්ෂණ වාර්තාව අධිකරණය වෙත ඉදිරිපත් කරන ලෙසත් මහේස්ත්‍රාත්වරයා පොලිසියට නියෝග කළේ ය. මළ සිරුර අසල තිබී පාවහන් යුවළක්, ජංගම දුරකථනයක්, මුදල් පසුම්බියක්, ජාතික හැඳුනුම්පතක් පොලිසිය විසින් සොයාගෙන ඇත. සිද්ධිය සම්බන්ධයෙන් අම්බලන්ගොඩ සහකාර පොලිස් අධිකාරී ඒ.ඒ.ආර්.මිරැන්ඩු මහතාගේ උපදෙස් පරිදි අම්බලන්ගොඩ වැඩබලන පොලිස් ස්ථානාධිපති ලාල් චන්ද්‍රසිරි මහතාගේ මෙහෙයවීමෙන් අම්බලන්ගොඩ පොලිසියේ අපරාධ අංශය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n1211067</link>
    <topic>ආබාධය බාධාවක් නොවීඉසුරු හා සනුක රන් දිනති</topic>
    <author>ගුවන්තොටුපළ සමූහ - කුමාරසිරි ප්‍රසාද්</author>
    <content>විවිධ ඌනතා සහිත පාසල් සිසුන් සඳහා කොරියාවේ ආබාධිතවූවන් ගොඩනැංවීමේ සමාජය සංවිධාන කළ ජාත්‍යන්තර පරිගණක තරගාවලියේ දී (Global IT Challenge) ශ්‍රී ලාංකික සිසුන් දෙදෙනෙකු පළමු ස්ථාන ලබා ඇත.දෘශ්‍ය ඌනතා අංශයේ පළමු ස්ථානය ගාල්ල ඇලෝසියස් විද්‍යාලයේ පණ්ඩිත ඉසුරු (10 වසර) හා ශ්‍රවණ ඌනතා අංශයේ පළමු ස්ථානය බලංගොඩ යසෝදරා අඳ බිහිරි විශේෂ පාසලේ, පීල්ලමානගේ සනුක (9 වසර) සිසුන් දෙදෙනා ලබා ඇත.දකුණු කොරියාවේ ඉචිගන් නුවර දී ඔක්තෝබර් 30 සිට නොවැම්බර් 02 දක්වා රටවල් 27ක සිසු සිසුවියන් 267 දෙනෙක්ගේ සහභාගිත්වයෙන් මේ තරගාවලිය පැවැත්විණි.මීගමුව මංකුළිය ශාන්ත අන්තෝනි විද්‍යාලයේ තිළිණ රොඩ්‍රිගෝ හා ඌව බදුල්ල මහා විද්‍යාලයේ ඉසුරු රත්නායක මේ තරගාවලියට සහභාගී වූ අනෙක් සිසුන් දෙදෙනා වේ. බස්නාහිර පළාත් අධ්‍යාපන දෙපාර්තමේන්තුවේ සහකාර අධ්‍යාපන අධ්‍යක්ෂක හෙන්රි දිසානායක මහතා ශිෂ්‍ය කණ්ඩායම සමග ගුවන් තොටුපළේ දී දිනමිණ කැමරාවට පෙනී සිටි අයුරු ඡායාරූපයේ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n1211068</link>
    <topic>යුද සමයේ රට හැරගිය ශ්‍රී ලාංකිකයෝ යළි එති</topic>
    <author>භක්ති ධර්මප්‍රිය මෙන්ඩිස්</author>
    <content>කොටි ත්‍රස්තවාදීන්ට බියෙන් මෙරටින් පලාගිය උතුරේ ජනතාව මේ වනවිට එම ප්‍රදේශවල පදිංචියට පැමිණෙමින් සිටිති. එංගලන්තය, කැනඩාව ඇතුළු රටවල් කිහිපයක සිට පුද්ගලයන් තිහකට වැඩි පිරිසක් ඉකුත් මාස දෙක තුළ මුලතිව් දිස්ත්‍රික්කයේ ප්‍රදේශ කිහිපයකට පැමිණි බව 68 වන සේනාංකාධිපති මේජර් ජනරාල් කේ. ජේ. විජේතිලක මහතා ‘දිනමිණ’ට පැවැසීය.මේ පිරිස පැමිණ තමන්ගේ මුල් පදිංචි ස්ථාන සහ ඉඩම් පිළිබඳ විමසිලිමත් වී ඒවායේ නව නිවාස තැනීමට පියවර ගන්නා බව තමන් සමඟ ප්‍රකාශ කර සිටි බවද විජේතිලක මහතා පැවැසීය.වසර තිහක කොටි ත්‍රස්තවාදය මේ තරම් කෙටි කාලයකින් නිමා කිරීම පිළිබඳව ද තමන් ජනාධිපති මහින්ද රාජපක්ෂ මහතාට සහ ත්‍රිවිධ හමුදාවට ප්‍රශංසා කරන බවද මේ පිරිස පවසා තිබේ.යළි පදිංචි කිරීම මේ තරම් වේගයෙන් සිදු කිරීම පිළිබඳව රජයට ස්තුති කළ මොවුන් ශ්‍රී ලංකාව පිළිබඳ ජාත්‍යන්තරයේ පවතින වැරදි ප්‍රතිරූපය පිළිබඳ පුදුමයට පත්වී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n1211069</link>
    <topic>නියඟයෙන් වගා හානි වූ දිස්ත්‍රික්ක 4ක යළි වගාවට බිත්තර වී බුසල් 350,000ක්</topic>
    <author>නුවන් කොඩිකාර, තෙන්නකෝන් කුලසේකර සහ බිංගිරිය මධ්‍යම සමුහ</author>
    <content>නියඟයෙන් විනාශයට පත් අනුරාධපුර, පොළොන්නරුව, කුරුණෑගල, පුත්තලම දිස්ත්‍රික්කයන්හි කුඹුරු යළි අස්වැද්දීමට රජය විසින් රුපියල් කෝටි තිස් දෙකක වටිනාකමින් යුත් බිත්තර වී බුසල් තුන් ලක්ෂ පනස්දහසක් බෙදා හැරීමට පියවර ගෙන තිබේ.ඒ අනුව කුරුණෑගල දිස්ත්‍රික්කයට වී බුසල් 115000ක්, අනුරාධපුරට වී බුසල් 107000ක්, පොළොන්නරුවට වී බුසල් 84000ක්, පුත්තලමට වී බුසල් 34000ක් බෙදාහැරී බව ගොවිජන සේවා හා වනජීවී නියෝජ්‍ය ඇමැති එස්. එම් චන්ද්‍රසේන මහතා පැවසීය.වගා හානි වු දිස්ත්‍රික්කයන්හි ගොවිජනතාව ජනාධිපති මහින්ද රාජපක්ෂ මහතාගෙන් කරන ලද ඉල්ලීමකට අනුව එතුමන්ගේ උපදෙස් මත බිත්තර වී නොමිලේ ලබාදීමට පියවර ගත් බව චන්දුසේන මහතා ප්‍රකාශ කළේය. බිත්තර වී බෙදාදීමට අවශ්‍ය මුල්‍ය ප්‍රතිපාදන ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත එම අමාත්‍යාංශය මගින් ලබාදුන් බවද නියෝජ්‍ය ඇමැතිවරයා කීවේය.මීට අමතරව ගොවිජන සේවා දෙපාර්තුමේන්තුව සතු ට්‍රැක්ටර් ද අස්වැද්දීමේ කටයුතු සඳහා නොමිලේ යොදවන බව හෙතෙම පැවසීය. සියලුම කටයුතු අධීක්ෂණය සඳහා උතුරු මැද ප්‍රධාන ඇමැති එස්. එම් රංජිත් මහතා මගපෙන්වීම යටතේ ගොවිජන සේවා දෙපාර්තුමේන්තුවේ නිලධාරීන් යොදවා ඇති බව චන්ද්‍රසේන මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n12110610</link>
    <topic>ජින් ටෙක් ආයතනයෙන් ලැබුණු පරීක්ෂණ වාර්තා අධිකරණයට</topic>
    <author>රත්නපුර දිසා විශේෂ - නිරෝෂන පෙරේරා</author>
    <content>කොටකෙතන තුන්වැනි ද්විත්ව ඝාතනයේ විද්‍යාත්මක පරීක්ෂණ ගැන බොරැල්ල ජින්ටෙක් ආයතනයෙන් ලැබුණු ලිපි තුනක් අපරාධ පරීක්ෂණ දෙපාර්තමේන්තුව පැල්මඩුල්ල මහේස්ත්‍රාත් අධිකරණයට ඊයේ (5) ඉදිරිපත් කළේ ය.අවසන් ද්විත්ව ඝාතනයේ සැකකරුවන් තිදෙනා මෙදින (5) රක්ෂිත බන්ධනාගාරයේ සිට අධිකරණයට රැගෙන එනු ලැබූහ.නාමල් චමින්ද නම් සැකකරු විසින් පරිහරනය කළ ඔහුගේ නිවසේ තිබූ පරිගණකය ගැන කොළඹ අපරාධ කොට්ඨාසය වැඩිදුර පරීක්ෂණ සිදු කරන බවද රහස් පොලිසිය අධිකරණයට දැනුම් දුන්නේ ය. පැල්මඩුල්ල මහේස්ත්‍රාත් චාන්දනි නිරංජලා ඩයස් මහත්මිය විසින් සැකකරුවන් තිදෙනා ලබන 19 තෙක් රක්ෂිත බන්ධනාගාරගත කිරීමට නැවත නියෝග කළා ය. නාමල් චමින්ද සිල්වා, ලොකුගමහේවගේ මිථිල, මල් තුෂාර හෙවත් සිසිර යන සැකකරුවන් තවදුරටත් රක්ෂිත බන්ධනාගාරගත කිරීමට නියම කෙරුණි. මේ ද්විත්ව ඝාතනයේ අනෙක් සැකකරු වන ආචාරිගේ සිරිපාල නැමැත්තා වැලිකඩ බන්ධනාගාරයේ රඳවා සිටින අතර ඔහු අධිකරණයට ඉදිරිපත් කෙරෙනුයේ වෙනත් දිනයකදීය.නාමල් චමින්දගේ පරිගණකයේ තිබූ අසභ්‍ය දර්ශන සිරිපාල නැමත්තාට පෙන්වා ද්විත්ව ඝාතනයට සහාය ලබා ගත් බව පොලිසිය මීට පෙර හෙළිකරගෙන තිබිණි.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=n12110611</link>
    <topic>එතෙර ශ්‍රී ලාංකික ශ්‍රමිකයන්සුරැකීමට පියවර රැසක්</topic>
    <author>මහින්ද අලුත්ගෙදර</author>
    <content>මෙරට ගෘහ සේවිකාවන් සේවයේ යෙදවීමේදී දැඩි නීතිරීති පැනවීමට හා අවම වැටුපක් නියම කිරීමට රජය පියවර ගෙන ඇත.ඒ අනුව මාසික අවම වැටුපට අතිරේකව ස්වාමි පක්ෂය විසින් සේවකයන්ට ආහාර, ආපසු සියරට පැමිණීමට අදාළ ගුවන් ටිකට්පත්, වෛද්‍ය රක්ෂණය මෙන්ම ඔවුන්ට වෙනම රැඳී සිටීමේ ස්ථාන සැපයිය යුතුවන බව එක්සත් අරාබි එමීර් රාජ්‍යයේ ශ්‍රී ලංකා තානාපති කාර්යාලය පවසයි.මේ අතර එම තානාපති කාර්යාලය සඳහන් කරන්නේ විදේශීය රටක ගෘහසේවය වෙනුවෙන් පිටත්ව යන ශ්‍රී ලාංකික ශ්‍රමිකයන් වෙනුවෙන් අදාළ රටේ සේව්‍යයා විසින් අමෙරිකානු ඩොලර් 1,000 ක අවම තැන්පතුවක් තැබිය යුතු බවත් එම අවම තැන්පතුව සහ අවම මූලික වැටුප රටින් රටට වෙනස්වන බවත්ය.ශ්‍රී ලංකාවේ ගෘහ සේවිකාවන් ලබාගැනීම වෙනුවෙන් මේ කොන්දේසි සපුරාළිය නොහැකි කිසිඳු අයැදුම්පතක් අනුමත නොකරන බවද එක්සත් අරාබි එමීර් රාජ්‍යයේ ශ්‍රී ලංකා තානාපති කාර්යාලය කියයි. මේ වනවිට ගෘහ සේවිකාවන් ඉල්ලා එක්සත් අරාබි එමීර් රාජ්‍යයේ ශ්‍රී ලංකා තානාපති කාර්යාලය වෙත අයැදුම්පත් 25 ක් පමණ දිනකට ලැබෙන බවද ඩුබායිහි පිහිටි කොන්සල් ජනරාල් කාර්යාලය වෙත දිනකට අයැදුම්පත් 50 ක් පමණ ලැබෙන බවද එම තානාපති කාර්යාල සඳහන් කරයි.ශ්‍රී ලාංකික ශ්‍රමිකයන් 300,000 ක් පමණ මේ වනවිට එක්සත් අරාබි එමීර් රාජ්‍යයේ සේවය කරන අතර එයින් සියයට 60 ක් පමණ ගෘහ සේවිකාවෝ වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=r1211061</link>
    <topic>අනවසර ළමා නිවාසයක් පවත්වා ගෙන ගියපාලකවරයකු සහ සේවකයන් අත්අඩංගුවට</topic>
    <author>මාවනැල්ල සමූහ – පී. සෙනෙවිරත්න</author>
    <content>සමාජසේවා දෙපාර්තමේන්තුවෙන් අවසර ලබා නොගෙන නීති විරෝධී ලෙසට ළමා නිවාසයක් පවත්වාගෙන ගිය මාවනැල්ල ගනේතැන්න පුද්ගලයන් තිදෙනෙක් කෑගල්ල දිසා ළමා හා කාන්තා සුරැකුම් ඒකකයේ නිලධාරීන් විසින් අත්අඩංගුවට ගෙන ඇත.කෑගල්ල ප්‍රාදේශීය සමාජ සේවා නිලධාරිවරයකු විසින් සොයා බලා ලබාදෙන ලද තොරතුරු වාර්තාවක් සලකා බලා පොලිස් ඒකකය විසින් සැකකරුවන් අත්අඩංගුවට ගෙන කෑගල්ල මහේස්ත්‍රාත් විරාජ් රණතුංග මහතා වෙත ඉදිරිපත් කර බී වාර්තාවක් ඉදිරිපත් කරන ලෙස සමාජ සේවා නිලධාරී ආර්. එස්. රණතුංග මහතා පැවැසීය.සිද්ධිය පිළිබඳව අධිකරණය වෙත අපරාධ බී වාර්තාවකින් කරුණු වාර්තාකරණ ලෙස පොලිසියට නියෝග කළ විනිසුරුවරයා සැකකරුවන් කෑගල්ල රක්ෂිත බන්ධනාගාර ගත කරන ලෙසට නියෝග කෙළේ ය.මේ නීති විරෝධීව පවත්වාගෙන ගිය ළමා නිවාසය පිළිබඳ තොරතුරු ලබා දුන් සමාජසේවා නිලධාරීවරයාට සහ සිද්ධියට අදාළ තොරතුරු ලබා ගෙන වඩාත්් විධිමත්ව වැටලීම සිදු කළ පොලිස් නිලධාරීන්ට සමාජ සේවා අංශය ස්තුතිය පළකැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=r1211062</link>
    <topic>කිරිදෙනුන් 1500ක් පිටරටින් ගෙන්වයි</topic>
    <author>මාවනැල්ල සමූහ – පී. සෙනෙවිරත්න</author>
    <content>ිදිවයින පුරා දේශීය කිරි නිෂ්පාදනය ඉහළ නැංවීම සඳහා උසස් තත්ත්වයේ කිරි එළදෙනුන් බෝකිරීමට විධිමත් වැඩසටහන් දියත් කිරීමට ග්‍රාමීය සංවර්ධන අමාත්‍යාංශය පියවර ගෙන ඇති අතර ගුණාත්මක තත්ත්වයෙන් යුත් කිරිදෙනුන් 1500ක් ආනයනය කිරීමට පියවර ගෙන ඇති බව ජ්‍යෙෂ්ඨ ඇමැති අතාවුද සෙනෙවිරත්න මහතා පැවැසීය.මේ සඳහා අවශ්‍ය සියලු කටයුතු ක්‍රියාත්මක කර ඇති අතර මේ සඳහා කිරි එළදෙනුන් ඕස්ට්‍රේලියාවෙන් ආනයනය කැර එම එළදෙනුන් ගොවීන් වෙත ලබා දී ඇති බව ඇමැති අතාවුද සෙනෙවිරත්න මහතා පැවැසීය.ආනයනය කළ කිරි දෙනකගේ වටිනාකම මේ වනවිට රුපියල් දෙලක්ෂ පනස් දහස ඉක්මවා ඇති වගද එම මිල ගොවීන්ට දැරීමට අපහසු නිසා ආනයනය කෙරෙනු කිරි දෙනුන් රජයේ ගොවිපළ වල රඳවා ගෙන බිහිකරන පැටව් කිරි ලබා ගන්නා තෙක් වර්ධනය කැර එම පැටවුන් ගොවීන්ට ලබාදෙන බව වැඩිදුරටත් පැවැසීය.මේ කිරි දෙනකගෙන් දිනකට කිරි ලීටර් 15 – 18 ක ප්‍රමාණයක් ලබාගත හැකි බව සත්ව නිෂ්පාදන අංශ මෙහෙයවන නිලධාරීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=r1211063</link>
    <topic>ලිපිය වෙනුවටවිදුලි බිල තැපැල් කරලා</topic>
    <author>එල්. පී. තිලකරත්න - පොල්ගහවෙල සමූහ</author>
    <content>ඇය කුමාරි නම් විය. ගෙදරින් පිට බෝඩිමක සිට රැකියාවක නිරත වේ.උදෑසනින් අවදි වූ ඇයට පෙර දින ඇයගේ නමට ගෙදරින් එවා ඇති ලිපිය බෝඩිමේ හිමිකාරිය විසින් ගෙනත් දෙන ලදී. කුමාරි විසින් ඉතාමත් සුරකිව ලිපිය විවෘත කර කියවන්නට සූදානම් වූවාය.එහි ඇත්තේ තමාගේ මව ගේ නමින් ගෙදරට එවා තිබූ විදුලි බිල්පතයි. කුමාරිට ගැටලුවකි. ගෙදරට දුරකතන පහසුකම් නොමැත. අසල ගෙදරක දුරකථනයෙන් මවට ඇමතුමක් ගත්තා ය.දුරකතන දෙබස මෙසේ ය.ඇයි අම්මේ ගෙදර ලයිට් බිල මට තැපෑලෙන් එව්වේ...අනේ ලොකු දුවේ උඹට ලියුමක් ලියලා දැම්මේ... ලියුම ඇලෙව්වේ රෑ... එහෙනම් ලියුම පැටලිලා, ලයිට් බිල ලියුම් කවරයට දැමෙන්න ඇති.කුමාරිට මවට සිදු වී ඇති පැටලැවිල්ල තේරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=r1211064</link>
    <topic>විදේශ රටකදී නම්සාම විනිසුරු පදවිය ඉතා වැදගත්</topic>
    <author>කටාන සමූහ – රන්ජිත් ලොකුපෝතාගම</author>
    <content>විදේශ රටකදී නම් සාම විනිසුරු පදවිය ඉතාම වැදගත්. වරක් මා විදේශගතව සිටියදී මා සතුව තිබූ අනෙක් තනතුරුවලට වඩා සැලකිල්ලක් හා පිළිගැනීමක් සාම විනිසුරු පදවිය නිසා ලැබුණේ යැයි වත්තල වැඩබලන මහේස්ත්‍රාත්, නීතිඥ වර්නන් කුරේ මහතා, අත්තනගල්ල ප්‍රාදේශීය ලේකම් කාර්යාලයීය ශ්‍රවණාගාරයේ දී පැවැති ගම්පහ දිස්ත්‍රික් සාම විනිසුරු සුබසාධක සංගමයේ 10 වැනි වැඩමුළුවට සහභාගි වෙමින් පැවැසීය.ඒ මහතා මෙසේ ද පැවැසීය.ඇතැම් සාම විනිසුරුවන්ගේ නොමනා ක්‍රියා කලාපයන් නිසා අද සාම විනිසුරු පදවිය හෑල්ලුවට ලක්වී තිබෙනවා. එමනිසා මේ පදවිය සමාජයේ ඉහළ තලයකට ගෙන ඒමට කටයුතු කළ යුතුයි.ශ්‍රී ලංකා පදනම් ආයතනයේ බාහිර කථිකාචාර්ය සිංහ ගාමිණී ඩයස් අත්තනගල්ල, ප්‍රාදේශීය ලේකම් ඩී. ඇම්. රත්නායක, නිට්ටඹුව මූලස්ථාන පොලිස් පරීක්‍ෂක කාරියවසම්, සාම විනිසුරු සංගමයේ සභාපති උපුල් ආනන්ද බියන්විල, ලේකම් එම්. එස්. පෙරේරා මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=r1211065</link>
    <topic>ගනේමුල්ල අවට නිවාස කොල්ල කෑසොර කල්ලිය බඩුත් එක්ක දැලේ</topic>
    <author>ගලහිටියාව සමූහ – එච්. කේ. එස්. වික්‍රමනායක</author>
    <content>ගනේමුල්ල, මාකිලංගමුව, රාගම යන ප්‍රදේශවල වෙළඳසල්වලට රාත්‍රී ඇතුල් වී භාණ්ඩ සොරාගත් සොර කල්ලියක තිදෙනකු සොරාගත් රුපියල් ලක්‍ෂ හතරක් වටිනා භාණ්ඩ සමඟ අත්අඩංගුවට ගත් බැව් ගනේමුල්ල පොලිස් ස්ථානාධිපති දමින්ද සෝමජිත් මහතා පැවැසීය.පොලිසියට ලැබුණ දුරකථන ඇමතුමක තොරතුරු මත එක් සැකකරුවකු අත්අඩංගුවට ගෙන ප්‍රශ්න කිරීමේදී තවත් සැකකරුවන් දෙදෙනකු අත්අඩංගුවට ගැනීමට පොලිසියට හැකි වී ඇත. එයින් එක් සැකකරුවකු හමුදාවෙන් පැන ආ හමුදා සෙබළකු බැව් පොලිසිය පවසයි.මෙසේ අත්අඩංගුවට ගත් භාණ්ඩ අතර කම්පෙෂර් යන්ත්‍ර, ඉලෙක්ට්‍රොනික් තරාදි, විදුලි පංකා, වාහන බැටරි, ජංගම දුරකථන හා කිරිපිටි වර්ග ද තිබී ඇති බවත්, මේ සියලු සොරකම් සඳහා ත්‍රිරෝද රථයක් ද උපයෝගී කරගෙන ඇති බැව් පොලිස් පරීක්‍ෂණවලින් තහවුරු වී ඇත.වැටලීම සඳහා ගනේමුල්ල පොලිස් ස්ථානාධිපති දමින්ද සෝමජිත්, අපරාධ විමර්ශන අංශයේ පොලිස් පරීක්‍ෂක සුනිල්, පො. කො. රත්නායක, මනතුංග, විජේසිරි, කුමාර යන නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=s1211061</link>
    <topic>සිවුකොන් ජගත් පාපන්දු තරගාවලිය නාවලපිටියේදී</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව, මාලදිවයින, බංග්ලාදේශය හා පාකිස්තානය අතර සිවුකොන් ජාත්‍යන්තර පාපන්දු තරගාවලියක් ලබන දෙසැම්බර් මාසයේ නාවලපිටිය ජයතිලක ක්‍රීඩාංගණයේදී පැවැත්වීමට කටයුතු යොදා ඇත.ජනාධිපති මහින්ද රාජපක්ෂ කුසලානය වෙ‍නුවෙන් පැවැත්වෙන මේ පාපන්දු තරගාවලිය දකුණු ආසියානු කළාපයේ රටවල් අතර වාර්ෂිකව සංවිධානය කිරීමට කටයුතු යොදන බව ක්‍රීඩා ඇමැති මහින්දානන්ද අලුත්ගමගේ මහතා 'දිනමිණ'ට පැවැසීය.ශ්‍රී ලංකාවේ පාපන්දු ක්‍රීඩාව ඉහළට දැමීමේ අදහසින් සංවිධානය කරන මේ තරගාවලිය දකුණු ආසියානු කළාපයේ ආකර්ශනීය තරගාවලියක් බවට පත් කිරීමට අපේක්ෂා කරයි.මේ තරගාවලියට ඉන්දියාව සහභාගී නොවන්නේ තරගාවලිය පැවැත්වෙන දිනවලදී ඔවුනට වෙනත් තරගාවලියකට සහභාගීවීමට සිදුව ඇති බැවිනි.ශ්‍රී ලංකාව තුළදී අවසන් වරට දකුණු ආසියානු කළාපයේ රටවල සහභාගීත්වයෙන් 2008 දී සාෆ් තරගාවලිය පැවැත්වුණි. වසර 4කට පසුව ශ්‍රී ලංකාව තුළදී දකුණු ආසියානු කළාපීය රටවල් අතර පාපන්දු තරගාවලියක් පැවැත්වීමට විශේෂත්වයකි. එම තරගාවලියේදී මාලදිවයින ශූරතාව දිනාගත් අතර ඉන්දියාව අනුශූරයන් බවට පත්විය.ශ්‍රී ලංකාව දෙවැනි අවසන් පූර්ව තරගයේදී මාලදිවයින වෙතින් ගෝල් 1-0ක පරාජයක් ලැබීය.නාවලපිටියේදී පැවැත්වෙන සිවුකොන් පාපන්දු තරගාවලිය දෙසැම්බර් 2වැනිදා ජනාධිපති මහින්ද රාජපක්ෂ මහතාගේ ප්‍රධානත්වයෙන් ආරම්භ වන අතර දකුණු ආසියානු රටවල ක්‍රීඩා නියෝජිතයන් පිරිසකටද ආරාධනා කරන බව ක්‍රීඩා ඇමැතිවරයා 'දිනමිණ'ට පැවැසීය.මේ අතර ක්‍රීඩා අමාත්‍යංශයේ මැදිහත්වීමෙන් ශ්‍රී ලංකා පාපන්දු සම්මේලනය මෙහෛයවන පළාත් පාපන්දු තරගාවලියේ දිස්ත්‍රික් තරග වටය මේ මස 22වැනිදා ටොරින්ටන් ක්‍රීඩාංගණයේදී පැවැත්වීමට කටයුතු යොදා ඇත. මේ සඳහා කණ්ඩායම් 25ක ක්‍රීඩකයන් 575ක් සහභාගීවීමට නියමිතය.ශ්‍රී ලංකා පාපන්දු කණ්ඩායමට ක්‍රීඩකයන් තෝරා ගැනීමේ දී මේ තරගාවලියේ දක්ෂ ක්‍රීඩකයන්ට ප්‍රමුඛතාව ලබාදීමට කටයුතු යොදා ඇත. එම ක්‍රීඩකයන් වෘත්තීය මට්ටමට ගෙන මසකට රුපියල් 80,000ක වැටුපක් ලබාදීමට ක්‍රීඩා ඇමැතිවරයා තීරණය කොට ඇත.ශ්‍රී ලංකා පාපන්දු ක්‍රීඩාවට නව ජීවයක් ලබාදී ආසියාවේ ඉහළ තැනකට ගෙන එම මේ සියලු උත්සාහයන් හී අවසන් ප්‍රතිඵලය වනු ඇතැයි ක්‍රීඩා ඇමැතිවරයාගේ විශ්වාසය වී තිබේ.සිවුකොන් පාපන්දු තරගාවලියේ තරග කාල සටහනදෙසැ.2දාප.ව. 2.00ට බංග්ලාදේශය-පාකිස්තානයප.ව 4.00ට ශ්‍රී ලංකාව-මාලදිවයිනදෙසැ. 4දාප.ව 2.00ට පාකිස්තානය-මාලදිවයිනප.ව 4.00ට ශ්‍රී ලංකාව-බංග්ලාදේශයදෙසැ. 6දාප.ව 2.00ට මාලදිවයින-බංග්ලාදේශයප.ව 4.00ට ශ්‍රී ලංකාව-පාකිස්තානයදෙසැ.8 දාඅවසන් මහා තරගය.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=s1211062</link>
    <topic>තෙවැනි එක්දින තරගය අදයි</topic>
    <author/>
    <content>ශ්‍රී ලංකාව හා නවසිලන්තය අතර තෙවැනි ජාත්‍යන්තර එක්දින ක්‍රිකට් තරගය අද දිවා රාත්‍රියේ පල්ලෙකැලේ අන්තර් ජාතික ක්‍රිකට් ක්‍රීඩාංගණයේදී පැවැත්වේ.දෙපිල අතර පෙරේදා පල්ලෙකැලේදී පැවැති දෙවැනි එක්දින තරගයෙන් ශ්‍රී ලංකාවට ඩක්වර්ත්/ලුවිස් ක්‍රමවේදයට අනුව ලකුණු 14ක ජයක් හිමි විය. කඩුලු 6කට ලකුණු 250ක නවසිලන්ත ඉනිම හඹා යමින් සිටි ශ්‍රී ලංකාව කඩුලු 3ක් දැවී ලකුණු 118ක් රැස්කර ගෙන සිටියදී වර්ෂාව පතිත වීම හේතුවෙන් තරගය ඇන හිටිණි.නවසිලන්තය මේ තරගයේදී වාර්තා කළේ ජාත්‍යන්තර එක්දින තරගවල ශ්‍රී ලංකාවට එරෙහිව ශ්‍රී ලංකාවේදී ඔවුන්ගේ වැඩිම මුළු ලකුණු සංඛ්‍යාවයි.මෙය, ‘පවර් ප්ලේ’ නොවන ඕවරවලදී යාර 30 සීමාවට එපිටින් සිටිය හැක්කේ පන්දු රකින්නන් හතර දෙනෙකුට පමණකැයි යන නවතම සංශෝධිත නීතිවලට අනුව පැවැති පළමු ජාත්‍යන්තර එක්දින තරගය විය. එහිදී නවසිලන්තය පන්දුවට පහර දුන්නේ ඉනිම අවසානයේ වේගවත් වීමේ අරමුණින් පළමුව කඩුලු ආරක්ෂා කර ගන්නා පැරැණි ක්‍රීඩාවේ නියැලෙමිනි. එහෙත් ශ්‍රී ලංකාව ලකුණු හඹා ගියේ ඒ ආකාරයට නොවේ. ලකුණු ලබා ගැනීමේ වේගය අතින් ඉදිරියෙන් සිටීමට අවශ්‍ය දේ කිරීම මහේල ජයවර්ධනගේ කණ්ඩායමේ සැලැස්ම වී තිබිණි.මේ ජයග්‍රහණයත් සමග තරග පහකින් සමන්විත ජාත්‍යන්තර එක්දින තරගමාලාවේ ශ්‍රී ලංකාව තරග 1 – 0කින් පෙරමුණට පිවිස සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=s1211063</link>
    <topic>නුවරඑළියේ මලල ක්‍රීඩා අද</topic>
    <author>මහරගම විශේෂ‍</author>
    <content>ශ්‍රී ලංකා මලල ක්‍රීඩා සංගමයට අනුබද්ධ නුවරඑළිය දිස්ත්‍රික් මලල ක්‍රීඩා සම්මේලනය මෙහෙයවන නුවරඑළිය දිස්ත්‍රික් මලල ක්‍රීඩා උලෙළ අද (6) දවස පුරා නුවරඑළිය 'සෙනෙවි‍ටා' ක්‍රීඩාංගණයේදී පැවැත්වෙන බව ශ්‍රී ලංකා මලල ක්‍රීඩා සම්මේලනයේ උප සභාපති, මහරගම තරුණ සේවා සභාවේ අධ්‍යක්ෂ (මෙහෙයුම්) අජිත් නාරගල මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=s1211064</link>
    <topic>හොකී තේරීම් හෙට සිට</topic>
    <author>මාත‍ලේ දිසා විශේෂ</author>
    <content>ආසියානු හොකී සංගම් සභාපති කුසලාන සිවුවැනි කාන්තා තරගාවලිය සඳහා ශ්‍රී ලංකාව නියෝජනය කරන කණ්ඩායමට ක්‍රීඩිකාවන් තේරීමේ තරග හෙට (7) සහ අනිද්දා (8) දෙදින කොළඹ රීඩ් මාවත පිහිටි කෘත්‍රීම හොකී ක්‍රීඩාංගණයේදී පැවැත්වේ.ක්‍රීඩිකාවන් හෙට (7) පෙරවරු 8.00ට එම ක්‍රීඩාංගණයට වාර්තා කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=s1211065</link>
    <topic>ලෝක අයෝමය ශූරයා අද ඉක්වදෝර්හි දී</topic>
    <author/>
    <content>ජගත් කායවර්ධන හා ශාරිරීක යෝග්‍යතා සම්මේලනය සංවිධානය කරන 66වැනි ලෝක අයෝමය ශූරයා තේරීමේ තරග අද(6) සිට 11දා දක්වා ඉක්වදෝර් ගයියා ෆුල් හිදී පැවැත්වේ.මේ තරගාවලිය ශ්‍රී ලංකාව නියෝජනය කිරීම සඳහා අයි.ජී.ප්‍රසන්න පීරීස්, සංජීව රුවන් කුමාර ක්‍රීඩකයන් දෙදෙනා සහ කළමනාකරු ලෙස ශ්‍රී ලංකා කායවර්ධන හා ශාරිරීක යෝග්‍යතා සම්මේලනයේ නීති උපදේශක නීතිඥ රසාංග හරිස්චන්ද්‍ර මහතා පසුගියදා දිවයිනෙන් පිටත්ව ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=s1211066</link>
    <topic>ශ්‍රී ලංකා රගර් අනාගතය හොඳයි</topic>
    <author>‍ෆවුස් මොහොමඩ්</author>
    <content>ශ්‍රී ලංකාවට එව්.එස්.බි.සී ආසියානු සත් සාමාජික රගර් තරග බිමේ වාර්තාවක් හිමිකර දෙමින් පසුගියදා සිංගප්පූරුවේ දී නිමාවට පත්වූ රගර් තරගාවලියේ දී ශ්‍රී ලංකා පිලේ ක්‍රීඩකයන් දැක්වු දස්කම් අනුව ඉදිරියේදී ඔවුන් ආසියාවේ ප්‍රබලතම රගර් කණ්ඩායමක් බවට පත්වනු ඇතැයි ශ්‍රී ලංකා පිලේ පුහුණුකරු බෙන් ගොලින්ස් පැවැසීය.සිංගප්පූරු සෙවන්ස් තරගාවලියේ කුසලාන තරග ඉසව්වේ අර්ධ අවසන් පූර්ව වටයේ දී දකුණු කොරියාව හමුවේ පරාජයට පත්වී 2013 ලෝක ශූරතා සත් සාමාජික රගර් තරගාවලියට සුදුසුකම් ලැබීමේ බලාපොරොත්තු බිඳ වැටුණත් ශ්‍රී ලංකාව මේ තරගාවලියේදී පිට පිට 3 වැනි වතාවටත් පළඟ ශූරතාවට හිමිකම් කිවේය.“මැලේසියාවට එරෙහිව පැවැති පළඟ ශූරතා අවසන් පූර්ව තරගයත් චීනය සමග පැවැති අවසන් තරගයත් ඉතා දුෂ්කර තරග වුණා. නමුත් අපේ ක්‍රීඩකයන් සෑම දෙනෙකුම ඒ තරග 2කට හොඳින් මුහුණ දුන්නා. ඒ ක්‍රීඩා විලාසය අනුව ඉදිරි අනාගතයේදී ශ්‍රී ලංකාව ආසියාවේ ප්‍රබලතම කණ්ඩායමක් බවට පත්වේවි කියා මා විශ්වාස කරනවා” ශ්‍රී ලංකා පුහුණුකරු පැවැසීය.“ලෝක ශූරතාවලියට සුදුසුකම් ලැබීමට අසමත්වීම ඉතා වේදනාකාරී සිදුවීමක්. නමුත් පිට පිට තුන්වැනි වතාවටත් පළඟ ශූරතාව දිනා ගැනීමට අපේ ක්‍රීඩකයන් සමත්වීම ගැන මම සතුටු වෙනවා.මේ තරගාවලිය පුරාම සෑම ක්‍රීඩකයෙකුම ඉතා හොඳින් ක්‍රීඩා කළා” ගොලින්ස් වැඩි දුරටත් කියා සිටියේය.බෙන් ගොලින්ස් ශ්‍රී ලංකා පිලේ පුහුණුකරු ලෙස එක්වීමෙන් පසුව ආසි‍යාවේ පෙරළිකාර කණ්ඩායමක් ලෙස සෙසු ප්‍රතිවාදී කණ්ඩායම්වලට අභියෝගයක් වූ බව විචාරකයෝ පවසති. අන්තර් ජාතික සත් සාමාජික රගර් පිටියේ වැඩිම ප්‍රසාද ලකුණු සංඛ්‍යාවක් රැස් කළ ක්‍රීඩකයා මෙන්ම වැඩිම උත්සාහක දිනුම් වාර්තා කළ ක්‍රීඩකයන් අතර දෙවැනි තැන පසුවන ගොලින්ස් එංගලන්තයෙන් බිහිවු විශිෂ්ටතම සත් සාමාජික රගර් ක්‍රීඩකයා ලෙස හඳුන්වනු ලැබේ. ‍කෙසේ නමුත් ඉදිරි‍ වසරේදිත් ශ්‍රී ලංකා පිලේ පුහුණුකරු ලෙස කටයුතු කරන්නේ දැයි ඔහුගෙන් විමසූ විට ඔහු පැවැසුවේ එය අනාගතයට බාර කරන බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=s1211067</link>
    <topic>දුලාජ්ගෙන් ලකුණු 6කට කඩුලු 6ක්</topic>
    <author>මොරටුව ක්‍රීඩා</author>
    <content>අන්තර් පාඨශාලීය අවුරුදු 13න් පහළ දෙවැනි පෙළ ක්‍රිකට් තරගාවලියේ මාරවිල සාන්ත ෂේවියර්ස් විද්‍යාල කණ්ඩායම සහ මීගමුව ලොයලා විදුහල් පිල අතර පසුගියදා කටුනේරියේ දී පැවැති තරගයෙන් ඉනිම සහ ලකුණු 64ක ජයක් අත්කර ගැනීමට සාන්ත ෂේවියර්ස් විදුහලට හැකිවිය.මුලින් ලකුණු රැස් කළ ලොයලා පිල ලකුණු 39කට දැවී ගියේ ය. දක්ෂ පන්දු යැවීමක නිරත වූ දුලාජ් අශේන් ලකුණු 6කට කඩුලු 6ක් බිඳ දැමීමට සමත්විය. පිළිතුරු ලෙස සාන්ත සේවියර් පළමු ඉනිමට ලකුණු 142ක් ලබාගත් අතර දෙවැනි ඉනිම ක්‍රීඩා කළ ලොයලා පිල ලකුණු 49කට සීමාවිය.‍ලොයලා විදුහල-39 (දුලාජ් අශේන් 6/6, රවිඳු අන්ජන 4/2) සහ දෙවන ඉනිම 49 (රවිඳු අන්ජන 8/3, උදාර මෙන්ඩිස් 5/2)සාන්ත ෂේවියර්-142/9 උදාර මෙන්ඩිස් 27, ශෙහාන් දිනුෂ 23 (එච්.එල්.ඩ්‍රාවින් 39/4, කේ.ටි.සි‍.ප්‍රනාන්දු 30/2).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=s1211068</link>
    <topic>දකුණු ආසියාවේ පළමු බේස්බෝල් පිටියටසුජීව මැදිහත්වී ජපානයෙන් ලක්ෂ 85ක්</topic>
    <author>ප්‍රින්ස් ගුණසේකර</author>
    <content>දකුණු ආසියාවේ ඉදිවන ප්‍රථම ජාත්‍යන්තර බේස්බෝල් ක්‍රීඩාංගණයට ජපානයේ සේවය කරන ජපාන ශ්‍රී ලංකා බේස්බෝල් සංගමයේ සභාපති සුජීව විජයනායක මහතාගේ ඉල්ලීමක් අනුව ඔහු සේවය කරන කමෙනොයි හොටෙල් ජාලයෙන් රුපියල් ලක්ෂ 85ක් ලබාදී ඇත.මේ බේස්බෝල් ක්‍රීඩාංගණ‍ය හෝමාගම දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණය තුළ ඉදිවෙමින් පවතී. මේ ක්‍රීඩාංගණය ඉදිකිරීමට ජපාන තනාපති කාර්යාලය, ජපාන ජයිකා ආයතනය පූර්ණ ලෙස මැදිහත්ව සිටි.ක්‍රීඩාංගණයේ ඉදිකිරීම් උදෙසා මෙයට පෙරද ජපානයෙන් රුපියල් මිලියන 10ක මුදලක් පිරිනැමුණි.පසුගිය මැයි 11දා ආරම්භවු බේස්බෝල් ක්‍රීඩාංගණ ව්‍යාපෘතිය මේ වසරේ දෙසැම්බර් 23දා විවෘතවීමට නියමිතව ඇත.රුපියල් ලක්ෂ 85ක මුදල් පරිත්‍යාග කළ කමෙනොයි හොටෙල් ජාලයේ හිමිකරු අනමි අසෝ මහතාගේ මුලිකත්වයෙන් මුදල් එක්රැස් කෙරුණි. එම හොටෙල් ජාලයේ ජ්‍යෙෂ්ඨ විධායක කළමනාකරු ලෙස කටයුතු කරන සුජීව විජයනායක මහතා කොළඹ ආනන්ද විදුහලෙන් බේස්බෝල් ක්‍රීඩාවට අවතීර්ණ වු අතර වර්තමානයේ ජපානයේ බේස්බෝල් විනිසුරුවෙකු ලෙසද කටයුතු කරයි. ඔහු ජපානයේ සිටින එකම විදේශීය බේස්බෝල් විනිසුරුවරයාද වේ. පසුගියදා පැවැති ජපාන අන්තර් නගර බේස්බෝල් තරගාවලියේ විනිසුරු ලෙසද කටයුතු කිරීමේ භාග්‍ය උදාකර ගත්තේය.සුජීව බේස්බෝල් ක්‍රීඩාවට කරන දායකත්වය පිළිබඳ ‍බොහෝ දෙනාගේ ප්‍රසංශාව හිමිව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>06</day>
    </date>
    <link>http://www.dinamina.lk/2012/11/06/_art.asp?fn=f1211061</link>
    <topic>අගවිනිසුරු පදවියටදෝෂාභියෝගයක් ආපළමු වතාව මෙය නොවෙයි</topic>
    <author>සාකච්ඡා කළේ පණ්ඩුක සමරසේකර</author>
    <content>විෂමාචාර පැවැත්ම සම්බන්ධයෙන්, ශ්‍රී ලංකාවේ අග විනිසුරුවරියට එරෙහිව දෝෂාභියෝගයක් ගෙනත් තිබෙනවා. මේක තමයි අධිකරණයේ උත්තරීතර තනතුර නීතිය හමුවට පමුණුවන්න පුළුවන් එකම ක්‍රමය. ශ්‍රී ලංකා ආණ්ඩුක්‍රම ව්‍යවස්ථාවේ සඳහන් ප්‍රතිපාදන වලට සියයට සීයක්ම එකඟවයි මේ ක්‍රියාමාර්ගය අරගෙන තියෙන්නෙ. ඒ නිසා ව්‍යවස්ථාදායකයටවත්, විධායකයටවත් ඇඟිල්ල දික් කරන්න බැහැ, මෙවැනි ක්‍රියාමාර්ගයකින් අධිකරණයට බලපෑම් කරනවා කියලා.අවශ්‍ය නැහැනෙ, එහෙම දෙයක්. මේ ප්‍රශ්නය මෙතෙක් තිබෙන්නෙ පාර්ලිමේන්තුවේ. ඊට පස්සෙ තේරීම් කාරක සභාවට යොමු කරනවා. විපක්ෂයටත් තේරීම් කාරක සභාවට එන්න පුළුවන්. ඊට පස්සෙ අගවිනිසුරුවරියට ඇවිත් තේරීම් කාරක සභාවෙ තමන්ගෙ නිර්දෝෂීභාවය ඔප්පු කරන්නත් පුළුවන්. ඊට පස්සෙ තේරීම් කාරක සභාවේ තීන්දු, තීරණ පාර්ලිමේන්තුවේ විවාදයකට යොමු කරනවා. ඊළඟට පාර්ලිමේන්තු යෝජනාවක් හැටියට බහුතරයකගෙන් සම්මත කර ගත යුතුයි. එලෙස සම්මත වුණ පසුව තමයි ඒ යෝජනා ජනාධිපතිවරයාට ඉදිරිපත් කරන්නෙ. ඒ නිසා මේක මහා විශාල ක්‍රියාදාමයක්. මේ ක්‍රියාදාමයේ දී තමන්ට පුළුවන් තමන්ගේ නිර්දෝෂී භාවය ඔප්පු කරන්න. එවැනි අවස්ථා තිබියදී අන්තර් ජාතික සංවිධානවලට මෙය විමර්ශනය කරන්න ඉඩ දිය යුතුයි යන්න පැවසීමෙහි තේරුම අන්තර්ජාතික වශයෙන් අපේ රට අපකීර්තියට පත්කිරීමක්. විපක්ෂය බලාපොරොත්තු වෙන්නෙ එවැනි අපකීර්තියක් ගෙනඒමට යි.එවැනි අවශ්‍යතාවක් නැහැනෙ. තේරීම් කාරක සභාවට එකතු වීමට එ.ජා.ප.යටත් අවස්ථාව තිබෙනවා. අනික මේ ව්‍යවස්ථාව හැදුවෙ එජාපය. දැන් එ.ජා.ප.යම මේ ව්‍යවස්ථාව හෑල්ලු කරනවා.බංකොලොත් දේශපාලනඥයෝ අද එල්ලෙන්න වැල් නැතිව ව්‍යවස්ථාවෙත් එල්ලිලා එයත් හෑල්ලුවට ලක්කරනවා. අධිකරණයත් හෑල්ලුවට ලක්කරනවා.ඔය කිසිම නිරීක්ෂකයෙකුට බැහැ තීන්දුවක් දෙන්න. කිසිම තේරීම් කාරක සභා නියෝජිතයකුට බැහැ තීන්දුවක් දෙන්න. ඕනැ දෙයක් යෝජනා කරන්න පුළුවන්. යෝජනා සම්මත කරන්නත් පුළුවන්. නමුත් අවසාන තීන්දුව තියෙන්නෙ අතිගරු ජනාධිපතිතුමා අතේ. මේක එජාපයම හදපු ව්‍යවස්ථාවක්. ඒක වෙනස් කරන්න අද එජාපයටම බැරිවෙලා තියෙනවා.සරත් එන්. සිල්වාට එරෙහි දෝෂාභියෝගය ගෙනාවෙත් ඔය දැන් කලබල වෙලා ඉන්න එ.ජා.ප.ය ම යි. එදා එ.ජා.ප. ය අත්සන් එකතු කළේ පාර්ලිමේන්තුව විසුරුවා හැරලා. නමුත් අද එ.ජා.පය පවසනවා තේරීම් කාරක සභා විභාගය සජීවීව පෙන්වන ලෙසට; අන්තර් ජාතික නිරීක්ෂකයන් ගෙන්වන ලෙසට. මෙවැනි බොළඳ ප්‍රකාශ කිරීම විපක්ෂයක වගකීම නොවේ. විපක්ෂයක් මේ වගේ අවස්ථාවක වගකීමෙන් කටයුතු කළ යුතුයි. එහෙම නැතිව රටට හතුරුකම් කරන කොටි හිතවාදී අන්තර්ජාතික දෙමළ ඩයස් පෝරාවට තවදුරටත් රට ගැන වැරදි ආකල්ප ඇතිකරවන විදියේ ප්‍රකාශ නිකුත් කිරීම විපක්ෂයක් නොකළ යුතු දෙයක්. ඉන් අපහසුතාවයට පත් වෙන්නෙ මුළු මහත් රටම මිස රටේ පාලකයා හෝ පාලක පක්ෂයම නොවේ.ඉන්නවා. අධිකරණයේ ස්වාධීනත්වය කොහොමත් තියෙනවානෙ. ඒ නිසා එතුමියට පුළුවන් මේ දෝෂාභියෝගයට ඉදිරිපත් වෙලා තමන්ගේ නිර්දෝෂීභාවය ඔප්පු කරන්න. ජනාධිපතිවරයාගේ අත්සනින් ශ්‍රේෂ්ඨාධිකරණයේ විනිසුරුවන් පත් කළාට ඔහුට ඔවුන් අයින් කරන්න බැහැ. මෙහි ඇති විශේෂත්වය එය යි. අමෙරිකානු අධිකරණ ඉතිහාසයේ විනිසුරුවරුන් 643කට එරෙහිව දෝෂාභියෝග ඉදිරිපත්වී තිබෙනවා. ‍මේ අය අතරින් 1950දී ශ්‍රේෂ්ඨාධිකරණ විනිසුරුවරයකුට එරෙහිව දෝෂාභියෝගයක් ඉදිරිපත් වී ඇත්තේ එකම වරක් පමණයි. සෙනෙට් මණ්ඩලයේදී කරුණු දැක්වීමෙන් අනතුරුව ඒ විනිසුරුවරයා නිදහස ලැබුවා. ඒ වගේම තමයි අමෙරිකාවේ ඉහළ අධිකරණ වන ‍‍ෙෆඩරල් අධිකරණවල විනිශ්චයකරුවන් 13කට විරුද්ධව දෝෂාභියෝග ගෙනාවා. ඉන් 7ක් වරැදිකරුවන් වුණා. ඉතුරු 6 දෙනා සෙනෙට් මන්ඩලයට කරුණු දැක්වීමෙන් පසුව නිදොස් කොට නිදහස් කරනු ලැබුවා. ලංකාවේත් මේ පළමු වතාව නෙවෙයි. මීට පෙර දෙවතාවක් මේ විදියටම ව්‍යවස්ථානුකූලව දෝෂාභියෝග ගෙනාවා.දැන් පාර්ලිමේන්තුවේ කතානායකවරයා අත්සන් ප්‍රමාණය ගැන සෑහීීමකට පත්වෙලා යෝජනාව බාරගෙන තිබෙනවා‍. ඒ නිසා හැකි ඉක්මනින් මෙහි අවසාන තීන්දුව දක්වා ගමන් කළ යුතු වෙනවා. පැයක් දෙකක් පවා කල්දැමීමෙන් සිදුවන්නේ අන්තර්ජාතික ප්‍රජාවට අපේ රටේ ප්‍රශ්නවලට අනවශ්‍ය ලෙස මැදිහත්වීමට ඉඩ සලසා දීමයි. වගකීමක් නැති විපක්ෂයක් ආණ්ඩුක්‍රම ව්‍යවස්ථාවටත් අභියෝග කරනවනෙ. ව්‍යවස්ථාදායක අධිකරණ බලය ක්‍රියාත්මක වන්නෙ පාර්ලිමේන්තුව මගින්. ඒ නිසා පාර්ලිමේන්තුවෙන් සිදුවිය යුතු සියල්ල ඉතා ඉක්මනින් විය යුතුයි. මොකද භාෂණයේ, ප්‍රකාශනයේ නිදහස තියෙන රටක ඕනෑම දෙයක් මාධ්‍ය හරහා ජාත්‍යන්තරයට ගෙන යාමේ වාසිය විපක්ෂයට තියෙනවා.ස්ථාවර නියෝගවලට අනුව තීන්දුව මාසයක් තුළ දිය යුතුයි. ඒ නිසා විසඳුම අද හෙටම වෙන්නත් පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n1211072</link>
    <topic>සැබෑ ජනතා පුත්‍ර ඩී .ඒ. රාජපක්ෂ ගුණ සැමරුම මහ ඉහළින්</topic>
    <author>ධනුෂ්ක ගොඩකුඹුර තංගල්ල සිට</author>
    <content>රුහුණේ දුක්විඳින ජනතාවගේ හඬ ජාතික හා ජාත්‍යන්තර තලය වෙත ගෙන ගිය සැබෑ ජනතා පුත්‍ර ඩී. ඒ. රාජපක්ෂ මහතාගේ 45 වැනි ගුණසමරු උත්සවය ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් තංගල්ල නගරයේදී ඊයේ (06)පැවැත්විණ.හම්බන්තොට දිස්ත්‍රික්කයේ වීරකැටිය බුද්ධියාගම ග්‍රාමයේ දී 1905 මාර්තු 30 වැනිදා උපන් ඩී. ඒ .රාජපක්ෂ මහතා 1945 දී රාජ්‍ය මන්ත්‍රණ සභාවට හම්බන්තොට දිස්ත්‍රික්කයෙන් නිතරඟයෙන් තේරි පත්විය.නියෝජ්‍ය කතානායකවරයකු, ඇමැතිවරයකු, පාර්ලිමේන්තු මන්ත්‍රීවරයකු වශයෙන් ගිරුවාපත්තුවේ ජනතාව වෙනුවෙන් සිය මෙහෙවර අකුරටම ඉටු කළ ඩී. ඒ. රාජපක්ෂ මහතා අභාවප්‍රාප්ත වූයේ 1967 නොවැම්බර් 07 වැනිදාය.ඩී. ඒ. රාජපක්ෂ මහතා සිහිකරනු පිණිස තංගල්ල නගර මධ්‍යයේ ඉදිකර තිබෙන සමරු ප්‍රතිමාවට පුෂ්පෝපහාර දැක්වුණේ ජනාධිපතිතුමා, ආර්යාව සහ නාමල් රාජපක්ෂ මන්ත්‍රීවරයාගේ ප්‍රධානත්වයෙනි.රාජපක්ෂ පරපුරේ ඵෙතිහාසික සංකේතය වන කුරහන් සාටකය ප්‍රතිමාවට පළඳවන ලද්දේ දකුණු පළාත් සභාවේ සභාපති සෝමදාස කෝදාගොඩ සහ තංගල්ල නගරාධිපති අනිල් සේල්ලාහැන්ද්‍රි මහත්වරුන් විසිනි. අනතුරුව තංගල්ල නගර ශාලාවේදී ඩී. ඒ. රාජපක්ෂ ගුණසමරු උළෙල ඇරැඹිණ. මෙවර උළෙලේ ප්‍රධාන දේශනය පවත්වන ලද්දේ කොළඹ, විවෘත විශ්ව විද්‍යාලයේ උපකුලපති ආචාරය විජිත නානායක්කාර මහතා විසිනි.ගෝලීයකරණය තුළ සංස්කෘතික අනන්‍යතාවය රැකගැනීමේ අභියෝග මෙවර දේශනයේ තේමාව විය. ඩී. ඒ. රාජපක්ෂ මහතාගේ ගුණසමරුවට සමගාමිව ජනාධිපතිතුමාගේ සංකල්පයක් මත වර්ෂ 1996 සිට ක්‍රියාත්මක කෙරෙන සිසුර ශිෂ්‍යත්ව ප්‍රදානය ජනාධිපතිතුමා සහ ආර්යාවගේ අතින් සිදුකෙරිණ.එක්සත් ප්‍රවෘත්ති පත්‍ර සමාගමේ දිනමිණ පුවත්පත ගුණ සමරුව නිමිත්තෙන් ප්‍රකාශයට පත්කරන මැදමුලන මහ රුක විශේෂ අතිරේකය දිනමිණ ප්‍රධාන කර්තෘ ගාමිණි ජයලත් මහතා ජනාධිපති මහින්ද රාජපක්ෂ මහතා ඇතුළු සම්භාවනීය අමුත්තන් වෙත පිළිගැන්වුයේය.ගුණ සමරු විශේෂ සමරු කලාපය ජනාධිපති ප්‍රධාන සම්බන්ධීකරණ ලේකම්, එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක මහතා විසින් පිළිගැන්විණ.ඩී. ඒ. රාජපක්ෂ මහතා වෙනුවෙන් වාර්ෂිකව පැවැත්වෙන සර්ව රාත්‍රික පරිත්‍රාණ ධර්ම දේශනය මැදමුලන නිවසේදී ඊයේ (06) පැවැත්වීමට නියමිතව තිබුණු අතර මහා සංඝරත්නය විෂයයෙහි දානමය පින්කම අද (07) දහවල් පැවැත්වේ.මහාසංඝරත්නය සහ ඇමැතිවරුන් වන මෛත්‍රීපාල සිරිසේන, මහාචාර්ය ජී. එල්. පීරිස්, මහින්ද අමරවීර, නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රීවරුන් වන ශාන්ත බණ්ඩාර, ජේ ශ්‍රී රංගා, ආණ්ඩුකාරවරුන් වන කුමාරි බාලසූරිය, ජී. ඒ. චන්ද්‍රසිරි මහත්ම මහත්මීහු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n1211073</link>
    <topic>තංගල්ල මූලික රෝහලේ මූලික ප්‍රතිකාර එකකයජනපති අතින් විවෘත කෙරේ</topic>
    <author>ධනුෂ්ක ගොඩකුඹුර තංගල්ල සිට</author>
    <content>තංගල්ල මූලික රෝහලේ ඉදිකෙරුණු මූලික ප්‍රතිකාර ඒකකය ජනාධිපති මහින්ද රාජපක්ෂ මහතාගේ අතින් ඊයේ (06) විවෘත කෙරිණ. රුහුණේ ජනතා පුත්‍ර ඩී. ඒ. රාජපක්ෂ මහතාගේ 45 වන ගුණසමරුවට සමගාමීව මේ ඒකකය ජනතා අයිතියට පවරා දෙනු ලැබිණ.සෞඛ්‍ය සහයෝගිතාව පිළිබඳ කොරියානු ජාත්‍යන්තර පදනමේ ආධාරවලින් ඉදිකෙරුණු මේ ඒකකය සඳහා වැය කෙරුණු මුදල රුපියල් කෝටි 18කි.අති නවීන පහසුකම්වලින් සමන්විත මේ ප්‍රතිකාර ඒකකය මෙරට එවන් පහසුකම් සහිත දෙවැන්න වේ. පළමු වන ඒකකය කොරියානු ආධාර මතම මීට පෙර අවිස්සාවේල්ල මූලික රෝහලේ ඉදිකර තිබේ.ළදරුවන්ගේ පරීක්ෂණ කටයුතු සඳහා මෙහි ස්ථාපිත කර ඇති යන්ත්‍රය වර්ෂ 2013 මාදිලියේ යන්ත්‍රයක් වන අතර එය මෙරට ගෙන ආ එවැනි ආකාරයේ පළමු යන්ත්‍රය ද වේ.මූලික ප්‍රතිකාර ඒකකයේ නිල වශයෙන් විවෘත කරමින් ජනාධිපතිතුමා සමරු ඵලකය නිරාකරණය කළ අතර එහි නිරීක්ෂණ කටයුතුවලද නිරත විය.ඇමැතිවරුන් වන මෛත්‍රීපාල සිරිසේන, මහාචාර්ය ජී. එල්. පීරිස්, ජොන්ස්ටන් ප්‍රනාන්දු, මහින්ද අමරවීර, නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රීවරුන් වන ශාන්ත බණ්ඩාර, ජේ ශ්‍රී රංගා, ආණ්ඩුකාරවරුන් වන කුමාරි බාලසූරිය, ජී. ඒ. චන්ද්‍රසිරි, කොරියානු ජාත්‍යන්තර පදනමේ සභාපති ඕ ජේ සේ මහත්ම මහත්මීහු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n1211074</link>
    <topic>උතුරේ ශිෂ්‍යත්වය සමත් 1647කට ජනපති නියෝගයෙන් රු.5000 බැගින්</topic>
    <author>චින්තා රණසිංහ</author>
    <content>උතුරු පළාතේ පහ වසර ශිෂ්‍යත්වය සමත් සිසු සිසුවියන් 1647කට රුපියල් මිලියන 8ක මුදලක් ප්‍රදානය කිරීමට රජය කටයුතු කර තිබේ.උතුරු පළාත් සභාව මගින් රුපියල් 5000 බැගින් මේ මුදල් ප්‍රදානය කර තිබේ.පසුගිය යුද්ධය අවසන් වී ඉතා කෙටි කළක් ඇතුළත ජනාධිපති මහින්ද රාජපක්‍ෂ මැතිතුමාගේ මග පෙන්වීම යටතේ සිදු කරන අධ්‍යාපන සංවර්ධන කටයුතු හේතුවෙන් උතුරේ දරුවන් විශාල පිරිසක් 5 වසර ශිෂ්‍යත්වය සමත්වී ඇතැයි සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n1211075</link>
    <topic>ෆෙඩ්‍රිකා ජෑන්ස් අත්අඩංගුවට ගන්නැයිඅභියාචනාධිකරණයෙන් වරෙන්තු</topic>
    <author/>
    <content>මාධ්‍යවේදිනී ෆෙඩ්‍රිකා ජෑන්ස් මහත්මිය අභියාචනාධිකරණය හමුවේ වූ නඩුවකට පෙනී නොසිටීම නිසා ඇය අත්අඩංගුවට ගෙන 2013 ජනවාරි 17 වැනි දින අධිකරණයට ඉදිරිපත් කරන්නැයි අභියාචනාධිකරණය ඊයේ (06) වරෙන්තුවක් නිකුත් කෙළේය.සන්ඩේ ලීඩර් ප්‍රකාශන මගින් පාර්ලිමේන්තු මන්ත්‍රී තිලංග සුමතිපාල මහතාට කරන ලද අපහාස සම්බන්ධයෙන් සුමතිපාල මහතා අභියාචනාධිකරණයට ඉදිරිපත් කළ පෙත්සමකට අනුව මෙම නඩුව ඊයේ (06) කැඳවා තිබිණි.ඊයේ (06) විනිසුරු ශ්‍රී ස්කන්දරාජා මහතා ඉදිරියේ නඩුව කැඳවන අවස්ථාවේදී දෙවැනි වගඋත්තරකාර ජනමාධ්‍යවේදිනී පෙඩ්‍රිකා ජෑන්ස් මහත්මිය උසාවිය ඉදිරියේ පෙනී නොසිටි අතර මෙදින උසාවියට පෙනී සිටින ලෙසට මීට පෙර ඇයට අවවාද කොට තිබිණි.ඇය උසාවියෙහි පෙනී නොසිටීමට අවසර නොගෙන තිබීම නිසා පෙත්සම්කාර තිලංග සුමතිපාල මහතා වෙනුවෙන් පෙනී සිටි ජනාධිපති නීතිඥ ගාමිණි මාරපන මහතා අධිකරණයෙන් ඉල්ලා සිටියේ ෆෙඩ්‍රිකා ජෑන්ස් මහත්මිය අත්අඩංගුවට ගැනීම සඳහා වරෙන්තුවක් නිකුත් කරන ලෙසයි.ඒ අනුව ඇය අත්අඩංගුවට ගෙන 2013 ජනවාරි 17 වැනි දින උසාවියට පමුණුවන ලෙස වරෙන්තු නිකුත් කරන ලදී.පෙත්සම්කාර තිලංග සුමතිපාල මහතා වෙනුවෙන් තාරනාත පල්ලියගුරුගේ මහතාගේ උපදෙස් පිට ජනාධිපති නීතිඥ ගාමිණී මාරපන, නීතිඥ රංජන් ශශ්‍රීෂ්කාන්ත සහ නවින් මාරපන මහත්වරුන් පෙනී සිටියාය.ප්‍රකාශිකා පෙඩ්‍රිකා ජෑන්ස් මහත්මිය වෙනුවෙන් නීතිඥ උපුල් ජයසූරිය මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n1211076</link>
    <topic>වයඹ පළාත් ක්‍රීඩා අධ්‍යක්ෂඉවත් කළාට විරෝධතා</topic>
    <author>වයඹ පළාත් සංචාරක</author>
    <content>වයඹ පළාත් ක්‍රීඩා අධ්‍යක්ෂවරයා ඉවත් කිරීම සම්බන්ධයෙන් විරෝධය පළකිරීමේ උද්ඝෝෂණයක් 06 දා ඊයේ පෙරවරුවේ වයඹ පළාත් සභාව ඉදිරිපිටදී පැවැත්විණි.මෙම උද්ඝෝෂණය සඳහා පළාතේ සියලුම ක්‍රීඩා නිලධාරීන් එක්වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n1211077</link>
    <topic>වතුර පිරි බඳුනට වැටීදෙහැවිරිදි ළදරුවා මරුට</topic>
    <author>ගලේවෙල මධ්‍යම සමූහ</author>
    <content>ගලේවෙල කැප්පෙටිය පදිංචි අජ්ජුවාන් මොහොමඩ් (2) නමැති සිඟිති දරුවා නිවස පිටුපස තිබූ වර්ෂා ජලයෙන් පිරී තිබූ ප්ලාස්ටික් බඳුනකට වැටී ඊයේ (6) උදේ 10.00 ට පමණ මියගොස් ඇති බව වාර්තාවේ.සිද්ධිය සිදුවන අවස්ථාවේ සිඟිත්තාගේ මව හා මිත්තනිය නිවස තුළ සිට ඇති අතර, පසුව සොයා බලද්දී අවාසනාවන්ත ඉරණමට ලක්වූ දරුවාගේ සිරුර ප්ලාස්ටික් බඳුනේ තිබී දැක ගැනීමට හැකි වී ඇත.සිඟිත්තා ගලේවෙල දිසා රෝහලට ගෙන යනු ලැබූවත් ඒ වන විටත් ඔහු මියගොස් සිටි බව අනාවරණය වී ඇත. ගලේවෙල හදිසි මරණ පරීක්ෂක එච්. එම්. ටී. බී. කොස්වත්ත මහතා විසින් හදිසි මරණ පරීක්ෂණය පැවැත්වීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n1211078</link>
    <topic>සනීපාරක්ෂාවට අහිතකර අවන්හල් 6ක් අනුරපුරදී වටලයි</topic>
    <author>අමිල ප්‍රභාත් වනසිංහ</author>
    <content>සනීපාරක්ෂාවට අහිතකර තත්ත්වයෙන් අනුරාධපුර නගරයේ පවත්වාගෙන යන අවන්හල් හයක් (06) අනුරාධපුර මහ නගර සභාවේ මහජන සෞඛ්‍ය පරීක්ෂකවරුන් සොයා ගෙන ඇත.ඉකුත් සතියේ අනුරාධපුර මහනගර සභාවේ මහජන සෞඛ්‍ය පරීක්ෂක ජී.වී.ආර්.ඩබ්ලිව්. එස්.ජේ.බංඩාර සහ ඩබ්ලිව්.එස්.කේ. අබේවික්‍රම යන මහත්වරු ඇතුළු නිලධාරීහු මේ වැටලීම සිදු කළහ.එහිදී අනුරාධපුර නගරයේ කඩ දොළහ (12) ප්‍රදේශයේ අවන්හල් හයක මුළුතැන්ගෙයි සනීපාරක්ෂාවට අහිතකර තත්ත්වයේ තිබූ බවට හඳුනාගෙන තිබේ.එම අවන්හල් හිමිකරුවන් හට අවශ්‍ය නීතිමය කටයුතු සිදු කරන බව සෞඛ්‍ය අංශ නිලධාරීන් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n1211079</link>
    <topic>ගල් පෙරළීමේ අවදානම නිසාරංගොඩ පවුල් 17ක් ඉවතට</topic>
    <author>පණ්ඩුක සමරසේකර</author>
    <content>ගල් පෙරළීමේ අවදානමක් හේතුවෙන් නුවරඑළිය දිස්ත්‍රික්කයේ රංගොඩ ප්‍රදේශයේ පවුල් 17ක් එම ප්‍රදේශයෙන් ඉවත් කර ඇති බව නුවරඑළිය දිස්ත්‍රික් ලේකම් ඩී. පී.ජේ. කුමාරසිරි මහතා ප්‍රකාශ කරයි.එම ප්‍රදේශවල කඳුරකයේ ගල් එල්ලා වැටීමක් ගල් පෙරළීමක් ආදී අවදානම් තත්ත්වයක් උද්ගතවී ඇති බැවින් වර්ෂාව මධ්‍යයේ එම ප්‍රදේශවලින් පුද්ගලයන් තාවකාලිකව වෙනත් ප්‍රදේශවලට මාරුකර යැවීමට ජාතික ගොඩනැඟිලි පර්යේෂණ ආයතනය සමඟ සාකච්චා කර තීරණයක් ගත් බව දිස්ත්‍රික් ලේකම්වරයා පැවසීය.තවද සරණගත හා වෙනත් ස්ථානවල පදිංචිව සිටි අවතැන් පවුල් 173ක් මේ වන විට සිය වාසස්ථාන කරා ගොස් ඇති බවද කුමාරසිරි මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n12110710</link>
    <topic>ඇමැති ජීවන් කුමාරතුංගටසුබ උපන් දිනක්</topic>
    <author/>
    <content>ප්‍රවීණ රංගන ශිල්පී තැපැල් සේවා ඇමැති ජීවන් කුමාරතුංග මහතාගේ පනස් හතර වන(54)වන උපන් දිනය අද ට යෙදී තිබේ.දිනමිණ ඒ මහතාට සුබ උපන් දිනක් ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n12110711</link>
    <topic>දකුණේ පාතාල කෙරුමෝ තිදෙනෙක්පිස්තෝල 2ක් සමඟ අත්අඩංගුවට</topic>
    <author>භක්ති ධර්මප්‍රිය මෙන්ඩිස්</author>
    <content>දකුණු පළාතේ ප්‍රදේශ රැසක සිදු වූ මිනීමැරුම්, මංකොල්ලකෑම් සහ අපාධ රැසකට සම්බන්ධ බවට සැකකෙරෙන පාතාලයට සම්බන්ධ පුද්ගලයන් තිදෙනෙකු පිස්තෝල දෙකක් සමඟ පොලිස් ත්‍රස්ත විමර්ශන කොට්ඨාසයේ නිලධාරීන් පිරිසක් විසින් ඊයේ (06) අත්අඩංගුවට ගෙන තිබේ.මොවුන් තිදෙනාගෙන් එක් අයෙකු විදේශ රටක සිට පැමිණෙන අවස්ථාවේ කටුනායක ගුවන්තොටුපොළේදී පොලිසිය විසින් අත්අඩංගුවට ගැනීමෙන් පසු ගිනි අවි සහ අනෙක් සැකකරුවන් දෙදෙනා පිළිබඳව තොරතුරු හෙළිවී ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා පැවැසීය.සැකකරුවන් අම්බලන්ගොඩ, කොස්ගොඩ, ප්‍රදේශවල පදිංචි කරුවන් බව පොලිසිය කියයි.මිලිමීටර් 9 වර්ගයේ පිස්තෝල 01 උණ්ඩ 5, බ්‍රවුනින් වර්ගයේ පිස්තෝල 01 උණ්ඩ 02 සැකකරුවන් ළඟ තිබී පොලිසිය සොයා ගෙන තිබේ.ගාල්ල, අම්බලන්ගොඩ, අහුන්ගල්ල, බූස්ස, අහංගම, ඇතුළු ප්‍රදේශ කිහිපයකදී මොවුන් විසින් මුදල් පැහැර ගැනීම්, බියවැද්දීම්, පුද්ගලයින් පැහැරගැනීම්, මිනිස් ඝාතන සිදු කර ඇති බවට පොලිසිය සැකකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n12110712</link>
    <topic>අනුරාධපුර පොදු වැසිකිළි ගාස්තුවැඩි කරලා</topic>
    <author>අනුරාධපුරමධ්‍යම විශේෂ</author>
    <content>අනුරාධපුර නගර සීමාව තුළ පිහිටි මහජන වැසිකිලි භාවිතා කරන මහජනතාවට වැසිකිළි භාවිතා කිරීම සඳහා රුපියල් 20ක මුදලක් ගෙවීමට සිදු වීම හේතුවෙන් ඔවුන් දැඩි ලෙස අපහසුතාවයට පත්ව සිටිති.අනුරාධපුර නගරයේ සතොස ආසන්නයේ පිහිටි පොදු වැසිකිළියත් පොදු වෙළද පොළේ (මාකර්ට්) පිහිටි වැසිකිළියත් අනුරාධපුර පැරණි නගරයේ පිහිටි පොදු වැසිකිළියේත් එක් අයෙකුත් එක් වතාවකට රුපියල් 20ක වැනි විශාල මුදලක් ලබා ගන්නා බව එම වැසිකිළි භාවිතා කරන්නන් පෙන්වා දෙති.මේ හේතුවෙන් විශාල වශයෙන් අපහසුතාවයට පත්ව ඇත්තේ ව්‍යාපාර වල නිරත වන පුද්ගලයන්ය.වැසිකිළි යාම සඳහා රුපියල් 10ක මුදලක් අයකරන බව ප්‍රදර්ශනය කර තිබුණත් වැසිකිළි ගොස් ඉන් පිටතට පැමිණෙද්දී වැසිකිළි භාවිතය සඳහා රුපියල් 20ක මුදලක් වැසිකිලි භාරකරු ඉල්ලා සිටින බවද ඔවුන් පවසති.අනුරාධපුර මහ නගර සභාවෙන් ටෙන්ඩර් යටතේ විවිධ පුද්ගලයන් මේ වැසිකිළි බද්ධට ලබාගෙන ඇති අතර මහ නගර සභාවේ නීතියට අනුව වැසිකිළි භාවිතා කරන්නෙකු ගෙවිය යුතු උපරිම මුදල රුපියල් 10ක් වන අතර ඉතා හොඳ සනීපාරක්ෂක තත්ත්වයෙන් වැසිකිළි තිබිය යුතු බවටද නීති සම්පාදනය කර ඇත.එහෙත් මේ වැසිකිළිවල පිරිසිදුභාවය ඉතා පහත් මට්ටමක පවතින අතර ඒවා භාරව සිටින්නන්ද අධික ලෙස බීමත්ව සේවය කරන බවත් රුපියල් 20ක මුදලක් නොදුනහොත් වැසිකිළියෙන් පිටව යාමෙටවත් ඉඩ නොදෙන බව වැසිකිළි භාවිතා කරන්නන් පවසති.අගනුවර බොහෝමයක් වැසිකිළි ඉතා පිරිසිදු තත්ත්වයෙන් තිබෙන අතර එම වැසිකිළියකට යාමට රුපියල් 10 ක මුදලක් අය කරන බව ජනතාව පෙන්වා දුන්හ. එම නිසා මේ අසාධාරණ මුදල් අයකිරීම වහාම නතර කිරීමට නගර සභාවේ බලධාරීන් කටයුතු කළ යුතු යැයි ඔවුන් පෙන්වා දුන්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=n12110713</link>
    <topic>උගත් පාඩම් කොමිසමේ කරුණු රජය ක්‍රියාත්මක කිරීම ගැන එක්සත් ජාතීන්ගේ ප්‍රසාදය</topic>
    <author>පණ්ඩුක සමරසේකර</author>
    <content>උගත් පාඩම් හා ප්‍රතිසංධාන කොමිෂන් වාර්තාවේ අඩංගු කරුණු ක්‍රියාත්මක කිරීමට රජය ගන්නා උත්සාහය පිළිබඳ එක්සත් ජාතීන්ගේ සංවිධානයේ ප්‍රසාදය පළ කෙරෙයි.එක්සත් ජාතීන්ගේ සංවිධානයේ සහකාර ලේකම්වරයකු වන එම සංවිධානයේ ව්‍යාපෘති සහකාර මෙන්ම ආසියා පැසිපික් කලාපීය අධ්‍යක්ෂ අජේ චිබර් මහතා ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා ඉකුත් දා හමු වූ අවස්ථාවේ දී මේ බව දැනුම් දී ඇත.තවද රාජ්‍ය මැදිහත්වීම තුළින් උගත් පාඩම් හා ප්‍රතිසංධාන නිර්දේශ ක්‍රියාවට නැංවීම ඒ හා සම්බන්ධ ක්‍රියා පටිපාටිය ඉතා ඉක්මනින් ක්‍රියාත්මකවීම පිළිබඳවත් ඒ මහතා සිය සතුට ප්‍රකාශ කර ඇත. නැවත පදිංචි කරවන ජනතාවගේ අවශ්‍යතාවයන් සඳහා දැඩි අවධානය යොමු කිරීම තුළින් මේ වැඩපිළිවෙළ වඩාත් සාර්ථක වී ඇතැයි ද ඇමැති වාසුදේව නානායක්කාර මහතා විසින් මෙහිදී පැහැදිලි කර දුන්නේය.ශ්‍රී ලංකාව තුළින් ලබාගත් මේ අත්දැකීම් කලාපයේ අනෙකුත් රටවල් සමඟ බෙදා හදාගැනීමට ද තමා බලාපොරොත්තු වන බවද විබර් මහතා මේ හමුවේදී පැවසීය.එක්සත් ජාතීන්ගේ සංවර්ධන ව්‍යාපෘතිය අනුග්‍රහයෙන් ජාතික භාෂා හා සමාජ ඒකාබද්ධතා අමාත්‍යාංශය යටතේ ක්‍රියාත්මක ‘යුක්තිදාමයට සම ප්‍රවේශයක්’ ව්‍යාපෘතිය සම්බන්ධයෙන් ද අමාත්‍යවරයාගේ අදහස් පිළිබඳව සිය සතුට පළ කරන බවද ව්‍යාපෘතිය හරහා නීතිමය ලියවිලි නොමැති සාමාන්‍ය ජනතාව සඳහා ඒවා ලබාදීම පිළිබඳව දැනගැනීමට ලැබීම සතුටට කරුණක් බවද දැනටමත් මෙම ව්‍යාපෘතිය යටතේ අවශ්‍ය නෛතික ලියකියවිලි නොමැති පුද්ගලයන්ගේ දත්ත දිසා ලේකම් කාර්යාල මගින් ලබාගන්නා ආකාරයද ඔහුගේ අවධානයට ලක් විය.එක්සත් ජාතීන්ගේ සංවිධානය ශ්‍රී ලංකාවේ ක්‍රියාත්මක සමාජ ඒකාබද්ධතා වැඩසටහන පිළිබඳව ඉදිරියටත් අනුග්‍රහය දක්වන බව ද ට්බර් මහතා මෙහිදී වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r1211071</link>
    <topic>රටපුරා පන්සල් 800ක් වැහිලාහේතුව, හිමිවරුන් නොමැති කමයි</topic>
    <author>සටහන හා ඡායාරූපය-මීගොඩ සමූහ - ඩබ්ලිව්. ඩී. ජයතිස්ස</author>
    <content>අද රටපුරා පන්සල් අටසීයකට වඩා වැහිලා. කෑගල්ල දිස්ත්‍රික්කයේ පන්සල් හැටක් පමණ වැහිලා. ඊට හේතුව පන්සල්වල නවතින්න හාමුදුරුවරු නොමැතිකමයි. මේ නිසා ගම්වාසී ජනතාවට පන්සලෙන් ලබාගත යුතු සේවය ලබාගන්න නොහැකි වෙලා තියෙනවා, යනුවෙන් මීගොඩ පුරාණ විහාරාධිකාරී මීගොඩ මංගල හිමියෝ පැවසූහ.හංවැල්ල, ආටිගල බෞද්ධ මධ්‍යස්ථානාධිපති පානළුවේ රතනසාර හිමියන්ගේ අනුශාසනා මත, කුලදරුවෙක් පැවිදි කිරීමේ පුණ්‍යෙීත්සවයට සහභාගිවෙමින් උන්වහන්සේ එසේ පැවසූහ.රයිගම්, හේවාගම් දෙකෝරළයේ ප්‍රධාන සංඝනායක ගොඩගම වනරතන හිමියන් විසින් එම කුලදරුවා මාවල්ගම ධම්මසිරි නමින් පැවිදි බවට පත් කරන ලැබූහ.උන්වහන්සේ මෙසේද පැවසූහ.අද මවුපියන්ට ඉන්නේ දරුවන් එක්කෙනෙක්, දෙන්නෙක් හෝ තුන්දෙනෙක්. මේ අය මහණ කරන්න දරුවෙක් දෙන්නේ නැහැ. දෙන්නත් බැහැ. ඒ එක් කාරණයක්.තවත් කාරණයක් වන්නේ, හාමුදුරුවරු තරම්, නින්දා අපහාස, තර්ජන, බැණුම් අහන පිරිසක් රටේ නැහැ. මේවා අපේ බෞද්ධයන්ට විලාසිතාවක් වෙලා.මේ හේතුවෙන් සම්බුද්ධ ශාසනයේ උරුමකම්, හිමිකම් ලබාදීමට, පැවිදිවන්නට කුල දරුවෙක්, මවුපියන් දෙන්නේ නෑ. පොඩි කුලදරුවෙක් මහණ කළාම ඇතැම් දායකයන්ගේ බෞද්ධයන්ගේ අදහස වන්නේ, සැරියුත්, මුගලන්, මහා කාශ්‍යප රහතන් වහන්සේ වගේ කටයුතු කළ යුතු’යි යන්න. මේ පොඩි හාමුදුරුවන්ගේ වයස අනුව, සෙල්ලම් කරන වයස යන හැඟීම සමහරුන්ට නැහැ. එහෙම වෙනකොට පොඩි හාමුදුරුවන්ටත් පැවිදි දිවිය එපාවෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r1211072</link>
    <topic>උස්සන්ගොඩ “සංරක්ෂණය”සංචාරකයන්ට වාරණයක්ද?</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>සංරක්ෂණය කිරීමේ මුවාවෙන් බාධක වැටකඩොලු දමා තිබීම හේතුවෙන් අම්බලන්තොට ඓතිහාසික උස්සන්ගොඩ ප්‍රදේශය නරඹන්නන්ගෙන් ඈත් වෙමින් පවතී.දුරබැහැර පළාත් වලින් මෙම ස්ථානයට එන අයට මේ හේතුව නිසා එහි සුන්දරත්වය විඳගැනීමට නොහැකිවී ඇත.උස්සන්ගොඩ ආශ්‍රිත පෙදෙස සංවර්ධනය කරන බවද පසුගිය කාලයේ දුන් පොරොන්දුව මේ වන තෙක් ඉටුවී නොමැත.ඉතිහාසයේ මුල් ගුවන් යානය වන දඬුමොණර යන්ත්‍රයට ගුවන් තොටුපළවූයේද මෙම ස්ථානයයි. මෙහි කිසිදු පැළෑටියක් වැවෙන්නේ නැත. ඒ මෙම පොළවෙහි පස්වල බහුල ලෙස යකඩ මිශ්‍ර වීම නිසා බව පැවසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r1211073</link>
    <topic>අට කෝටියක් වැය කරලා පාර හැදුවාබෝක්කු ටික නං අනේ මන්දා?</topic>
    <author>ඡායාරූප‍ය හා සටහන -අමිල ප්‍රභාත් වනසිංහ</author>
    <content>රඹෑව ප්‍රාදේශීය ලේකම් කොට්ඨාසයේ රත්මලේ - කදුරුගස්දමන මැදගම මාර්ගය කාපට් යොදා පිළිසකර කිරීමට පියවර ගෙන ඇතත් එම මාර්ගයේ ඇති බෝක්කු පිළිසකර නොකිරීම හේතුවෙන් එහි ගමන් කිරීමට ද නොහැකි තත්ත්වයක් උදාවී ඇතැයි ප්‍රදේශවාසීහු චෝදනා කරති.රුපියල් අටකෝටි හැත්තෑ එක් ලක්‍ෂයක පමණ මුදලක් වැය කරමින් මීට මාස හයකට පමණ පෙර මෙම මාර්ගය උතුරු මැද පළාත් මාර්ග සංවර්ධන අධිකාරිය මඟින් ඉදිකිරීමට පියවර ගනු ලැබීය. රත්මලේ මංසන්ධියේ සිට මැදගම දක්වා කිලෝමීටර් හයක පමණ දුරකින් යුත් මෙම මාර්ගය හරහා බෝක්කු හයක් පමණ පිහිටා ඇත.එයින් කනදරාව වැවේ සිට එන ඇළ ගමන් කිරීමට මෙම මාර්ගයේ කැදෑරත්මලේ විදුහල ඉදිරිපිට ඉදිකර ඇති බෝක්කුව කාලයක සිට අබලන්ව ඇති බවත් මාර්ගය පිළිසකර කෙරුවද බෝක්කුව පිළිසකර නොවූ බවද ජනතාව පවසති.මේ පිළිබඳ අදහස් දැක්වූ රත්මලේ ප්‍රදේශයේ පදිංචි එස්. නිමල් කරුණාතිලක මහතා - මෙම මාර්ගය පිළිසකර කරන විට ප්‍රදේශවාසීන් අදාළ අංශ නිලධාරීන්ගෙන් ඉල්ලා සිටියේ මෙම බෝක්කුවත් පිළිසකර කර දෙන ලෙස. එහෙත් එය සිදුවුණේ නැහැ. ඒ නිසා මාර්ගය පිළිසකර කළත් අද එහි ගමන් කිරීමට අවදානමක් තිබෙනවා. කැදෑරත්මලේ, කදුරුගස්දමන, කුඩාගම, අඹගස්වැව, මැදගම ආදී ප්‍රදේශවාසීන් විශාල පිරිසක් ගමන් කරන්නේ මේ මාර්ගය හරහා බවත්, මෙම බෝක්කුව පිළිසකර කරනවා නම් එම ජනතාවට කරන විශාල සේවාවක්.රත්මලේ පදිංචි ඩී. උපුල් වික්‍රමතිලක මහතා - අනුරාධපුර සිට මන්නාරම දක්වා ගමන් කිරීමට හැකි ඉතා කෙටි මාර්ගයයි මේ රත්මලේ - මැදගම මාර්ගය. රථ වාහන මෙන්ම පාසල් ළමයින් දෛනිකව මේ මාර්ගයේ ගමන් කරනවා. එනිසා මෙයින් ජීවිතවලට හානි සිදු විය හැකියි. මාර්ගය පිළිසකර කළත් බෝක්කුව පළල් කර මාර්ග පිළිසකර දෙන ලෙස ප්‍රදේශවාසී අප සියලු දෙනාම ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r1211074</link>
    <topic>සරදියල්ගේ තුවක්කුවඅතුරුදන්</topic>
    <author>ඡායාරූපය - රඹුක්කන විශේෂ ඔස්වල්ඩ් ගොඩකුඹුර</author>
    <content>කොළඹ - මහනුවර ප්‍රධාන මාර්ගයේ ගලිගමුව මංසන්ධියේ ඉදිකර ඇති සරදියෙල් ගේ ප්‍රතිමාවට සවිකර තිබූ තුවක්කුව කිසියම් පුද්ගලයකු විසින් ගලවාගෙන ගොස් ඇති අයුරුයි මේ.සුදු අධිරාජ්‍යවාදී සමයේදී ලංකාවේ රොබින්හුඩ් ලෙසින් සුපතල සරදියෙල්ට කළ අවමානයක් ලෙස මෙම තුවක්කුව පැහැරගෙන යාම දැක්විය හැකි බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r1211075</link>
    <topic>හොර රහසේ පවත්වාගෙන ගියගබ්සා මධ්‍යස්ථානය වටලයි</topic>
    <author>මාවනැල්ල සමූහ පී. සෙනෙවිරත්න</author>
    <content>දෙබත්ගම කෑගල්ල ප්‍රධාන මහා මාර්ගයේ අලපලාවල වතුර ගම්මානයට ආසන්න ස්ථානයක කලක පටන් පවත්වාගෙන ගොස් ඇති ගබ්සා කිරීමේ මධ්‍යස්ථානයක් කෑගල්ල කාන්තා හා ළමා අපරාධ පරීක්ෂණ පොලිස් ඒකකය විසින් සොයා ගෙන ඇත.මෙය පවත්වාගෙන ගිය පුද්ගලයන් තිදෙනකු අත්අඩංගුවට ගෙන ඇති බව කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතා පැවසීය.මෙම මධ්‍යස්ථානය පවත්වාගෙන ගොස් ඇති පුද්ගලයින් තිදෙනකු අත්අඩංගුවට ගත් පොලිස් ඒකකය ඔවුන්ගෙන් ප්‍රශ්නකිරීමේදී පුද්ගලයන් දෙදෙනකු මෙම මධ්‍යස්ථානයේ රැඳී සිට ගබ්සා සිදු කරනු ලබන බවද අනෙක් තැනැත්තා කෑගල්ල හා වෙනත් පෙදෙස්වල සිට ගබ්සාවක්කර ගැනීමට අවශ්‍ය බව කිව් වහාම එම තැනැත්තිය එම මධ්‍යස්ථානය කරා කැඳවාගෙන එන බවද අනාවරණය කරගෙන ඇත.ඖෂධ බීමට දීමෙන් මෙම ගබ්සා සිදු කරන බවද හෙළිවී තිබේ.සිද්ධියට අදාළව අත්අඩංගුවට ගන්නා ලද සැකකරුවන් විසින් ගබ්සාවන්ට ලක් කළ කතුන්ද වෛද්‍ය පරීක්ෂණයන්ට ලක්කර තවත් තොරතුරු හෙළි කර ගැනීමට කටයුතු කරයි.අත්අඩංගුවට ගෙන ඇති සැකකරුවන් තිදෙනා කෑගල්ල මහේස්ත්‍රාත් අධිකරණය වෙත ඉදිරිපත් කරනු ලබන වගද පරීක්ෂණ මෙහෙයවන අංශයන් සඳහන් කර සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r1211076</link>
    <topic>මෝදර ළමා ක්‍රීඩා පිටියේ ඉදිකිරීම් අරඹන්න</topic>
    <author>උතුරු කොළඹ සමූහ - ඒ. මදුරවීරන්</author>
    <content>කොළඹ මෝදර ප්‍රදීපා ශාලාවට යාබදව පිහිටි රජයට අයත් හිස් ඉඩමේ ඉදිකිරීමට යෝජිත ළමා ක්‍රීඩා පිටියේ වැඩ මේ වනතුරු ආරම්භ කර නොමැත.මෙය ළමා පිටියකට වෙන් කර ඇති බැව් සඳහන් මෙතැන සවි කර තිබූ විශාල දැන්වීම් පුවරුව ද සොරුන් විසින් ගලවා ගෙන ගොස්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r1211077</link>
    <topic>සති පොළට නව සවියක්</topic>
    <author>හොරණ මධ්‍යම චන්ද්‍රා ශ්‍රී පෙරේරා</author>
    <content>පළාත් පාලන සතිය නිමිත්තෙන් හොරණ නගර සභාවේ ප්‍රධාන ව්‍යාපෘතියක් ලෙසින් නගර සභාව අනුබද්ධිත සති පොළ පිළිසකර කිරීමේ ව්‍යාපෘතියක් පසුගියදා ක්‍රියාත්මක කෙරිණි.වසර ගණනකින් ප්‍රතිසංස්කරණය කර නැති ගරාවැටෙන තත්වයට පත්ව තිබෙන මෙම සති පොළේ කානු පද්ධතිය හා පාරිභෝගික ගමන්මහ නගර සභවේ විශේෂ අවධානය සමගින් ප්‍රතිසංස්කරණය කැරිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r1211078</link>
    <topic>ආගමික කල්ලියක්යකා නටලා</topic>
    <author>අම්පිටිය සමූහ සිසිර ජයනාත් පීරිස්</author>
    <content>මුලධර්මවාදී ආගමික කණ්ඩායමක් පසුගිය තෙදින තුළ අම්පිටිය පාරේ පිහිටි හෝටලයක සිය ආගමික ප්‍රචාරය සඳහා බයිලා කියමින් සින්දු කියමින් මහ හඬින් ඝෝෂා කිරීම අවට වැසියන්ට විශාල අවහිරයක් විය.මේ සම්බන්ධයෙන් මෙම හෝටලයෙන් විමසූ විට එහි සේවකයන් කියා සිටියේ 150ක පමණ කණ්ඩායමක් පැමිණ කාමර වෙන් කොටගෙන හෝටලයේ ශ්‍රවණාගාරයද වෙන් කරගත්තේ කුමකට දැයි නොදන්නා බවයි.මොවුන් සිදු කරන කාර්යය කුමක්දැයි නොදැන්වු එම ආගමික නිකායේ අයගේ ඝෝෂාව අවට වාසින් අපටත් දන්වා 119 ටත් අමතා මහනුවර පොලිසියෙන් අවුත් ඝෝෂා කිරීම නවතා දැමු බවත් එම සේවකයෝ පැවසූහ.තමන් හෝටල් ව්‍යාපාරයක් වශයෙන් කාමර හා ශාලාව කුලියට දුන්නත් එම කණ්ඩායම මෙවැන් ඝෝෂාකාරී තත්ත්වයක් උදාකරනු ඇතැයි නොදැන බවද එම සේවකයෝ පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r1211079</link>
    <topic>පරාක්‍රම සමුද්‍රයේ ජලය මුදා නොහැරීම ගැනගොවීන් කනස්සල්ලෙන්</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුවේ පරාක්‍රම සමුද්‍රය ජලයෙන් පිරී පැවතුන නමුත් මෙවර මහ කන්නයේ වී ගොවිතැන සඳහා ගොවීන්ගේ කුඹුරුවලට ජලය නිකුත් කිරීම වාරිමාර්ග දෙපාර්තමේන්තුව විසින් අත්හිටුවා ඇත.අක්කර 30000 ක යල මහ දෙකන්නයේදී වී ගොවිතැන් කරනු ලබන පරාක්‍රම සමුද්‍රය ගොවිජනපදයේ මෙවර මහ කන්නයේ වගා කටයුතු සඳහා නොවැම්බර් 1 දින සිට ජලය නිකුත් කිරීමට කන්න රැස්විම් වලදී තීරණය කර තිබුණි.මීට අමතරව පසුගියදා රැස්වු පොළොන්නරුව දිස්ත්‍රික් කෘෂිකර්ම කමිටුවේදී නොවැම්බර් 1 දින සිට ජලය නිකුත් කිරීමටත් වගා කටයුතු ඇරඹීමටත් තීරණය කරන ලදී.මේ දිනවල පවත්නා මහවැසි නිසා පරාක්‍රම සමුද්‍රය ජලයෙන් පිරී පවතින අතර නොවැම්බර් 1 දින වන විට වාරි ජල ධාරිතාවය අක්කර අඩි 67500 ක් බව පොළොන්නරුව කලාප වාරිමාර්ග අධ්‍යක්‍ෂ කේ. ඇම්. ආර්. කරුණාරත්න මහතා පැවසීය.වගා කටයුතු සඳහා ජලය නිකුත් කිරීමට නියමිතව තිබුණත් පරාක්‍රම සමුද්‍රයේ වාන් දොරටු පිහිටි තටාකය මේ වන විට වාරිමාර්ග දෙපාර්තමේන්තුව විසින් ප්‍රතිසංස්කරණය කිරීමේ කටයුතු ආරම්භ කොට තිබේ.වැව දෙපස කුඩා පස්බැමි යොදා සිදු කරන මෙම ප්‍රතිසංස්කරණ කටයුතුවලදී මහත් අනතුරක් සිදුවීමට ඉඩකඩ ඇතැයි ගොවීහු සඳහන් කරති.මෙම ප්‍රතිසංස්කරණ කටයුතු අවසන් කිරීමට තවත් සති දෙකක කාලයක් ගත වන බව එහි ඉදිකිරීම් භාර කාර්මික නිලධාරිවරයා පැවසීය.මේ අතර පරාක්‍රම සමුද්‍රය ගොවි ජනපදයේ කුඹුරුවලට ජලය සපයන වාරිමාර්ග ගණනාවක්ම කඩා බිඳ ප්‍රතිසංස්කරණ කටයුතු මේ දිනවල ආරම්භ කොට ඇතැයි ගොවීහු චෝදනා කරති.මහ කන්නයේ වී වගා කටයුතු ඔක්තෝබර් මාසයේදී ආරම්භ නොකළ හොත් නොයෙකුත් වගා හානි සිදුවී වී වගාවෙන් කිසිදු ප්‍රතිඵලයක් ලබාගැනීමට නොහැකිවන බව ගොවීහු සඳහන් කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r12110710</link>
    <topic>එච් කලාපයේවැව් වල රොන්මඩඉවත් කරයි</topic>
    <author>ගල්නෑව සමූහ –බණ්ඩාර මැදලන්ද</author>
    <content>මහවැලි “එච්” කලාපයේ කුඩා වැව් 126 ක රොන්මඩ හා මැටි ඉවත්කර ඇතැයි, මහවැලි “එච්” කලාපයේ නියෝජ්‍ය නේවාසික කළමනාකාර ආර්. බී. සිරිසේන මහතා පවසයි.කුඩා හා මධ්‍යම වැව් 73 ක ජලය අක්කර අඩි 600 ක් රඳවා ගත හැකි බවත්, කලාවැව හා බලලු වැව ජලාශවල අක්කර අඩි 750 ක් ගබඩා කිරීමේ හැකියාව ප්‍රතිසංස්කරණ කටයුතු නිසා වැඩිපුර ලැබී ඇතැයි, ගොවිජන සේවා නියෝජ්‍ය ඇමැති එස්. එම්. චන්ද්‍රසේන මහතා ගල්නෑව දී පසුගියදා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r12110711</link>
    <topic>නටන්න බල කරලා බෝතල් පහර කාලා</topic>
    <author>මාදම්පේ සමූහ – ඒ. පී. ගුණරත්න</author>
    <content>සාදයක බීමත්ව සිටි තරුණයකු තමා සමඟ නැටීමට පැමිණෙන ලෙස තරුණියකට ඇවිටිලි කිරීම නිසා ලැජ්ජාවට සහ කෝපයට පත් එම තරුණිය විසින් තරුණයාට බෝතල් ප්‍රහාරයක් එල්ල කිරීමේ සිද්ධියක් වාර්තාවේ.සිද්ධිය සැකෙවින් මෙසේ ය.එක්තරා රාජ්‍ය ආයතනයක නිලධාරියකු විසින් ඉදිකරන ලද නව නිවසකට ගෙවදීමේ උත්සවයට එම නිලධාරියා සේවය කරන ආයතනයේ තම හිතවත් නිලධාරී පිරිසට ද ආරාධනා කිරීමට අමතක නොකළේය.ආරාධනය පිළිගත් හත් දෙනෙකුගෙන් යුක්ත නිලධාරී පිරිස තම සහෝදර නිලධාරියාගේ නව නිවසට ගෙවදීමේ උත්සවයට නියමිත දින රාත්‍රියේ සහභාගී වූවාය.මේ උත්සවයට ගමේ තරුණ පිරිසක් ද සහභාගි වී සිටියහ.මධු විත තොල ගෑ තරුණයෝ රිසි සේ නටන්නට විය. මේ අතර සිටි තරුණයෙක් නිලධාරීන් අතර සිටි සුරූපී තරුණියකට තමා සමඟ නැටීමට පැමිණෙන ලෙස ඇවිටිලි කළේය. ඇයගේ නම නිරංජලා ය.එම තරුණයා විසින් නිරංජලාට කිහිප වතාවක්ම තමා සමඟ නැටීමට පැමිණෙන ලෙස ඇවිටිලි කළෙන් ලැජ්ජාවට සහ කෝපයට පත් නිරංජලා සාද මේසය මත තිබූ අරක්කු බෝතලයක් ගෙන ක්‍ෂණයකින් තරුණයාගේ මුහුණට පහරක් එල්ල කළාය.ප්‍රහාරයෙන් තුවාල ලද තරුණයා රෝහල වෙත රැගෙන යාමට ගෙහිමියාට සිදුවිය.සාදය අතර මඟ නවතා දමා නිලධාරි පිරිස තම ගම් බිම් බලා ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r12110712</link>
    <topic>පස්සර දිසා රෝහලදැන් හොඳ සුවෙන්</topic>
    <author>පස්සර සමූහ උබයරත්න වනසිංහ</author>
    <content>දිගු කලක්ම අලුත්වැඩියාවන්ට භාජනය නොවී පැවැති පස්සර දිසා රෝහල මේ වන විට සතුටුදායක අයුරින් සංවර්ධනය වී ඇතැයි ප්‍රදේශවාසීහු පවසති.රෝහල් නේවාසිකාගාර කාර්යාලය, නිලධාරීන්ගේ නිල නිවාස කාර්යාල සහ සේවක කාර්යාල නිසි අයුරින් අලුත්වැඩියා කොට ක්‍රමවත් ලෙසින් නිමා කොට ඇත.එසේම රෝහල් වටපිටාව ගෙවත්ත හා එයට අයත් ඉඩම් සියල්ලද ප්‍රසන්න අයුරින් සකස් කොට ඇති අතර මාර්ග හා ප්‍ර‍්‍රවේශ ස්ථානද සුදුසු ලෙසින් සකස් කොට තිබේ.දිසා වෛද්‍ය නිලධාරී කේ. ඇම්. සමරබන්දු මහතාගේ මග පෙන්වීම යටතේ සිදුවී ඇති මෙම සංවර්ධනය ප්‍රදේශවාසීන්ගේ විශේෂ ඇගයීමට ලක්ව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r12110713</link>
    <topic>ඇයිද මේ බාගෙට වැඩ...</topic>
    <author/>
    <content>වැලිමඩ ප්‍රාදේශීය ලේකම් කොට්ඨාසයට අයත් දඹවින්න අක්කර 28 මාර්ගයේ 2/3පමණ කොන්ක්‍රීට් කර ඉතිරි කොටසක අතහැරදමා ඇති අතර කොන්ක්‍රීට් නොකළ එම කොටස මුළුමනින්ම අබලන් වී වැසිදිනවලට මඩ ගොහොරුවක් බවට පත්වී ඇති අයුරු ඡායාරූපයෙන් දැක්වේ.දඹවින්න පුරාණ විහාරස්ථානයට හා දඹවින්න ජුම්මා පල්ලියට යන මාර්ගය මෙන්ම හපුතලේ හා බණ්ඩාරවෙල මාර්ගදෙක යා කරනු ලබන කෙටිම විකල්ප මාර්ගය වන මෙහි දුර කි.මී. 1 පමණ වේ.නිතරම විශාල වාහන හා මගින් සංඛ්‍යාවක් ගමන් කරනු ලබන මෙම මාර්ගයේ ඉතිරි කොටසත් කොන්ක්‍රීට් කර දෙන ලෙස ප්‍රදේශවාසීහු ඌව පළාත් සභාවෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r12110714</link>
    <topic>එපාම කරපු කිලෝමීටර් දෙකපිළිසකර කරනු මැන නොදී දුක</topic>
    <author>ගල්නෑව සමූහ – බණ්ඩාර මැදලන්ද</author>
    <content>දඹුල්ල බුදුගේහින්න දක්වා ඇති ගම මැද පාර අබලන්වීම නිසා ප්‍රදේශවාසීහු දැඩි අපහසුවට පත්ව සිටිති.ගල්මැටියාව, නවගස්හින්න, හබරක්කාවෙල, දඹුලුහල්මිල්ලෑව, ආණකටාව, මකුලුගස්වැව , ගිරානේගම දක්වා කිලෝමීටර දෙකක පමණ මෙම මාර්ගයේ බෝක්කු කැඩී වළවල් හෑරී කානු සේදී පවතී.මේ නිසා පාපැදිවලින් පාසල් යන සිසු දරුවන්, හා දඹුල්ල විශේෂ ආර්ථික මධ්‍යස්ථානයට හා නගරයට යන එන ජනතාවට රවුම් මාර්ගයක් ඔස්සේ යාමට සිදුව තිබේ.මාර්ගයේ පිළිසකර කටයුතු හැකි ඉක්මනින් ඉටුකරන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r12110715</link>
    <topic>වැසි නොතකා වැඩ</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>දීර්ඝ කාලයක් නියඟයකට මුහුණ දුන් සියඹලාණ්ඩුව ගොවි ජනතාවට වගා කටයුතුවලට නොව පානීය ජලය සොයා ඇවිදීමට සිදු විය.ඒ සියලු නියං අවසන් කරමින් නිරිතදිග මෝසම් සුළඟ ද සමඟ දිගින් දිගටම පවතින අධික වර්ෂාව සමග ඔවුහු තම වගා බිම්වල අධික වර්ෂාවට මුහුණ දෙමින් වගා කටයුතු කරනු මේ දිනවල ගොවි බිම්වලදී දැකිය හැකිය.වර්ෂා ජලය උපයෝගි කරගෙන වගා කරන ගොවීන් මෙවර බඩඉරිඟු වගාවට ප්‍රමුඛත්වයක් දී ඇති බව බඩ ඉරිඟු බීජ අලෙවිසල්වල අලෙවි වාර්තාවලින් පෙනී යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r12110716</link>
    <topic>සෙම්බුකට්ටිය පාසලේ ජල ගැටලුව විසදේ</topic>
    <author>මාදම්පේ සමූහ ඒ. පී. ගුණරත්න</author>
    <content>මාදම්පේ ප්‍රාදේශීය ලේකම් කොට්ඨාසයේ පිහිටි සෙම්බුකට්ටිය රජයේ විදුහලේ පානීය ජල ප්‍රශ්නය විසඳීම සඳහා පුත්තලම දිස්ත්‍රික් පාර්ලිමේන්තු මන්ත්‍රී වික්ටර් ඇන්ටනී පෙරේරා මහතා 2012 සිය විමධ්‍යගත අරමුදලින් රුපියල් පනස් දහසක් ලබා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=r12110717</link>
    <topic>පෙම්වතාගෙන් පෙම්වතියටදුරකථන සිම් පත් 87ක්</topic>
    <author>මාතලේ සමූහ – දයා අබේවීර</author>
    <content>කම්ඩාගම්මන රත්තොට පොලිස් බල ප්‍රදේශයේ කුඩා ගම්මානයකි. එම ගම්මානයේ පසුගිය දිනෙක රාත්‍රියේ නිවසක් තුළ අමුතු හඬක් හා ශබ්දයක් ඇසීම නිසා එම නිවසේ හිමිකරු විපරමක් සිදු කෙළේය.තම දියණියගේ කාමරයට එක්තරා තරුණයකු ඇතුළු වී ඇය සමග කතාකරනු ඔහුට දක්නට ලැබුණි.වහාම දියණිය අමතා ප්‍රශ්න කිරීමක් කොට එම තරුණයා, ඇගේ පෙම්වතා බව තේරුම් ගත්තේ ය. ඇය සතුව දුරකථන සිම් විශාල ප්‍රමාණයක් තිබෙන බවද දැනගත්තේ ය. ඒවා එම තරුණයා විසින් ගෙනැවිත් දී ඇති බවද දැනගන්නට ලැබුණි.ඔහු වහාම එම තරුණයාගේ දෑත් බැඳ රාත්‍රි 12 පමණ රත්තොට පොලිසියට බාර දුන්නේ ය.පොලිසිය එම තරුණයා පිළිබඳව හා නිවෙස් හිමිකරුගේ දියණිය ගැන පරීක්‍ෂණ පැවැත්විය. ඇය සතුව තිබූ දුරකථන සිම් ප්‍රමාණය 87කි.එකම ආයතනයකට අයත් එම සිම් ප්‍රමාණය තම පෙම්වතා විසින් තමාට ගෙනැවිත් දී ඇති බව තරුණිය පිළිගත්තාය.එකම ආයතනයකින් එවන් “සිම්” ප්‍රමාණයක් එකම පුද්ගලයකුට නිකුත් කිරීම ගැන සොයා බැලීමට පොලිසිය දැන් කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=s1211071</link>
    <topic>පුහුණුකරුවන්-ක්‍රීඩකයන්ගේ රහස් සොයන ‘පොලීසියක්’</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යංශය ය‍ටතේ සිටින සියලු ක්‍රීඩා පුහුණුකරුවන්ගේ හා ක්‍රීඩක ක්‍රීඩිකාවන්ගේ කටයුතු සොයා බැලීම සඳහා විශේෂ වැඩ පිළිවෙළක් දියත් කිරීමට ක්‍රීඩා ඇමැති මහින්දානන්ද අලුත්ගමගේ මහතා පියවර ගෙන ඇත.සෑම දිස්ත්‍රික්කයකම සිටින ක්‍රීඩා පුහුණුකරුවන්ගේ ක්‍රියා කළාප හා ක්‍රීඩාවට දක්වන දායකත්වය පිළිබඳ “රහස් පොලීසියක්” ක්‍රියාත්මක කරන බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.ජාතික ක්‍රීඩා විද්‍යායතනය මගින් ඊයේ ආරම්භ කළ පුහුණුකරු කුසලතා සංවර්ධන වැඩ සටහනේ උත්සව සභාව අමතමින් ක්‍රීඩා ඇමැතිවරයා එසේ පැවැසීය. ඊයේ ඇරැඹි මලල ක්‍රීඩා පුහුණු කුසලතා සංවර්ධන වැඩසටහනට රටපුරා සිටින පුහුණුකරුවන් 189ක් සහභාගී වී සිටියහ.ඔස්ට්‍රේලියාවේ හා ශ්‍රී ලංකාවේ විශේෂඥ පුහුණුකරුවන්ගේ න්‍යායාත්මක හා ප්‍රායෝගික පුහුණුව මේ වැඩසටහනේ දී ලැබේ.මලල ක්‍රීඩා පුහුණුකරුවන්ට හා ක්‍රීඩක ක්‍රීඩිකාවන්ට මාසිකව මුදල් දීමනා හා සියලු පහසුකම් ලබාදෙන හෙයින් පුහුණුකරුවන් හා ක්‍රීඩක ක්‍රීඩිකාවන් පිළිබඳ පුළුල් පසු විපරමක් කිරීමට කටයුතු යොදා ඇතැයි ඇමැතිවරයා පැවැසීය.“අපේ පුහුණුකරුවන් විශාල කැප කිරීමක් කරන බව මා දන්නවා. ඇතැම් අය ආර්ථික අපහසුකම් මැද මෙහෙවරක යෙදී සිටින බව මා දන්නවා. ඒ නිසා තාක්ෂණිකව මෙන්ම ආර්ථික තත්ත්වයෙන් පුහුණුකරුවන් උසස් තත්ත්වයකට ගෙන ඒම මගේ අරමුණයි. ඒ සඳහා පුහුණුකරුන්ගේ කැපවීම හා සහයෝගය බලාපොරොත්තු වෙනවා” අලුත්ගමගේ මහතා පැවැසීය.“ම‍ගේ බලාපොරොත්තුව දකුණු ආසියානු ක්‍රීඩා තරගාවලියේදී ඉතිහාසයේ වැඩිම පදක්කම් ප්‍රමාණය මෙවර දිනා ගැනීමයි. ඒකට ක්‍රීඩක ක්‍රීඩිකාවන්ගේ දායකත්වය උසස් මට්ටමක තිබිය යුතුයි” ඇමැතිවරයා අවධාරණය කළේය.මලල ක්‍රීඩා පුහුණුකරු කුසලතා සංවර්ධන වැඩ සටහනට සම්බන්ධ පුහුණුව ලබා දක්ෂ ක්‍රීඩක ක්‍රීඩිකාවන් බිහිකරන පුහුණුකරුවන් 50කට විදෙස් පුහුණුව ලබාදීමට කටයුතු කරන බවද ක්‍රීඩා ඇමැති මහින්දානන්ද අලුත්ගමගේ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=s1211077</link>
    <topic>ශ‍්‍රී ලංකාවට කඩුලු 07 ජයක්</topic>
    <author>බුද්ධික ජයමහ</author>
    <content>ශ‍්‍රී ලංකාව සහ නවසීලන්තය අතර තරග පහකින් සමන්විත එක්දින ක‍්‍රිකට් තරගාවලියේ මහනුවර පල්ලෙකැලේ ක‍්‍රීඩාංගණයේදී පැවැත්වනු තෙවැනි තරඟයෙන් කඩුලු 07 ජයක් ශ්‍රී ලංකා පිලට හිමිවිය.මෙම තරඟය වර්ෂාව හේතුවෙන් ඉනිමක් ඕවර 33 කට සීමා වූ අතර ශ්‍රී ලංකා පිල ජයග‍්‍රහණය සඳහා ඩක්වත් ලූවිස් න්‍යායට අනුව ලකුණු 197 ක් රැස්කළ යුතුව තිබිනි.මුලින්ම පන්දුවට පහර දුන් නවසීලන්ත පිල පන්දුවාර 33 අවසාන්යේදි කඩුලු 06 දැවි ලකුණු 188 ලබා ගත්තේය.පිලිතුරු වශයෙන් පිටියට පැමිණි ශ‍්‍රී ලංකා පිල පන්දුවාර 31 තුල ලකුණු 200 රුස්කර ගත්තේය. වේගවත් පිති හරඹයක නියලුනු තිලකරත්න ඩිල්ෂාන් පන්දු 95 කින් ලකුණු 102 ලබා ගත්තේය. ඔහුට අනගි සහයක් ලබා දුන් ඇන්ජලෝ මැතිවිස් නොදැවි ලකුණු 54 ලබා ගත්තේය.මොවුන් දෙදෙනා එක්ව හතරවන කඩුල්ල සදහා ලකුණු ලකුණු 127 අනගි සමිබන්ධතාවක් පැවැත්වුයේය. තරඟයේ වීරයා ලෙස තිලකරත්න ඩිල්ෂාන්ට හිමිවිය. තරඟ පහකින් සමන්විත තරඟාවලියේ තරඟ 2 -0 ලෙස ශ‍්‍රී ලංකා පිල ඉදිරියෙන් සිටී.නවසීලන්තය ඕවර 33 කදී කඩුලූ 6 ට 188 - බ‍්‍රැඩ්ලි වොට්ලිං නොදැවී 96, බ්‍රෙන්ඩන් මැකලම් 13, ජේම්ස් ෆ‍්‍රෑන්ක්ලින් 26, නේතන් මැකලම් නොදැවී 22, ජීවන් මෙන්ඩිස් 34/2ශ‍්‍රී ලංකාව ඕවර 33 කදී කඩුලූ 3 ට 200 - තිලකරත්න ඩිල්ෂාන් නොදැවී 102, ඇන්ජලෝ මැතිවිස් නොදැවි 54, කුමාර සංගක්කාර 15, කයිල් මිල්ස් 35/1, නෙදන් මැකලන් 28/1.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=s1211072</link>
    <topic>හෆීස් ඉවත් කරන්න මා කීවේ නැහැ</topic>
    <author/>
    <content>පාකිස්තාන විස්සයි20 ක්‍රිකට් නායක මොහමඩ් හෆීස් වෙනුවට වෙනත් නායකයකු පත් කිරිමට තමාට වුවමනා බවට කෙරෙන ප්‍රකාශ පාකිස්තාන ප්‍රධාන ක්‍රිකට් පුහුණුකරු ඩේව් වට්මෝර් තරයේ ප්‍රතික්ෂේප කරයි. මෙවැනි ප්‍රකාශවලින් කෙරෙන්නේ ඉන්දියා සංචාරයට පෙර පාකිස්තාන කණ්ඩායම අධෛර්යයට පත් කිරීමට උත්සාහ කිරීම බව වට්මෝර් කියයි.පසුගිය මැයි මාසයේ විස්සයි20 නායකකත්වයට පත්වූ හෆීස් වෙනුවට වෙනත් කෙනෙකු පත් කළ යුතු බවට වට්මෝර් පාකිස්තාන ක්‍රිකට් මණ්ඩලයට යෝජනා කර ඇති බව පාකිස්තාන මාධ්‍ය වාර්තා කළේය. “මා මේ දිනවල පාකිස්තානයේ නැති බවත් කිසිම මාධ්‍යකට මම කිසිම සාකච්ඡාවක් හෝ ප්‍රකාශයක් කර නැති බවත් මම පැහැදිලිව කියන්න කැමතියි.එවැනි යෝජනාවක් මම පාකිස්තාන ක්‍රිකට් මණ්ඩලයට ඉදිරිපත් කර නැහැ. එවැන්නක් ගැන සාකච්ඡා කරලත් නැහැ” වට්මෝර් කී බවට මණ්ඩලය නිකුත් කළ නිවේදනයක දැක්වේ.පසුගිය මාසයේ ශ්‍රී ලංකාවේ පැවැති විස්සයි20 ලෝක කුසලාන තරගාවලියේදී පාකිස්තානය අවසන් පූර්ව වටයට පිවිසියද, හිතුවක්කාර තීරණ ගැනීම පිළිබඳව හිටපු පාකිස්තාන ක්‍රීඩකයන් හා මාධ්‍ය විසින් හෆීස්ගේ නායකත්වය විවේචනයට ලක් කරනු ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=s1211073</link>
    <topic>ලෝක ශූරතාවලියට සුදුසුකම් නොලැබීමෙන්</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් පිල සිංගප්පූරු සෙවන්ස් රගර් තරගාවලියේ කුසලාන වටයේ දී පරාජයට පත්වී ලබන වසරේ පැවැත්වෙන ලෝක ශූරතා සත් සාමාජික රගර් තරගාවලියට සුදුසුකම් ලැබීමේ අවස්ථාව අහිමිවූවත් ඉන් මෙරට රගර් ක්‍රීඩාවේ ප්‍රමිතියේ පහළ වැටීමක් සිදුනොවුනු බව ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා දිනමිණට පැවැසීය.සිංගප්පූරු සෙවන්ස් තරගාවලියේ කුසලාන තරග ඉසව්වේ අර්ධ අවසන් පූර්ව වටයේ දී ශ්‍රී ලංකාව දකුණු කොරියාව හමුවේ පරාජයට පත්විය. ඒ අනුව ලබන වසරේ ‍රුසියාවේ මොස්කව් නුවර පැවැත්වෙන ලෝක ශූරතා සත් සාමාජික රගර් තරගාවලියට ආසියාවෙන් සුදුසුකම් ලබන රටවල් 3 අතරට පැමිණීමේ අවස්ථාව ශ්‍රී ලංකාවට අහිමිවිය.කෙසේවූවත් තරගාවලියේ පළඟ ශූරතාව දිනා ගැනීමට ශ්‍රී ලංකාව සමත්විය.‘සිංගප්පූරු තරගාවලියේ දී අපි දකුණු කොරියාවට පරාජය වුණේ ඉතා තියුණු තරගයකින් පසුවයි. නමුත් ‍ලෝක ශූරතාවලියට සුදුසුකම් ලැබීමේ අවස්ථාව අහිමිවීමටත් වඩා අපි සිතන්න ඕනා අපේ කණ්ඩායම ආසියානු සත් සාමාජික රගර් ඉතිහාසයේ පළමු වරට වසරක් ඇතුලත ශූරතා 4ක්ම දිනාගැනීමට තරම් දස්කම්වලින් ඉහළ ස්ථානයක සිටින බව.මේක අපේ රගර් ඉතිහාසයේ ලොකු විප්ලවයක්.’ ඉල්යාස් මහතා පැවැසීය.ආසියානු සත් සාමාජික රගර් තරගමාලාවේ බෝර්නියෝ සෙවන්ස් හී බඳුන ශූරතාවත්, ෂැංහායි සහ මුම්බායි සෙවන්ස් හී පළඟ ශූරතාවත්, ලෝක කුසලානයට සුදුසුකම් ලැබීමේ සිංගප්පුරු තරගාවලියේ දී නැවත පළඟ ශූරතාවත් ශ්‍රී ලංකා පිල හිමිවූයේ ලෝක ප්‍රකට ක්‍රීඩක බෙන් ‍‍ගොලින්ස්ගේ පුහුණුකාරත්වය යටතේය.කෙටි කාලයකට ශ්‍රී ලංකා පි‍ලේ පුහුණුකරු ලෙස පත්වූ ගොලින්ස්ගේ ගිවිසුම් කාලය පිළිබඳව ද ලේකම්වරයා සිය අදහස් පළකළේය.‘ශ්‍රී ලංකා කණ්ඩා‍යමේ පුහුණුකරු ලෙස ලෝකයේ විශිෂ්ටතම ක්‍රීඩකයකු පත් කිරීමේ රගර් සංගමයේ සභාපති අසංග සෙනෙවිරත්න මහතාගේ සංකල්පය නිසා තමයි අපි ගොලින්ස්ගේ සහාය ලබාගත්තේ.  එය ඉතා සාර්ථක සංකල්පයක් වුණා. ඒ වගේම ‍මීට පෙර ලෝකයේ විශිෂ්ටතම සත් සාමාජික ක්‍රීඩකයකු ලෙස නම් දැරූ ගොලින්ස් විශිෂ්ටතම පුහුණුකරුවකු බවට ලෝකයා අතරට ගියේ ශ්‍රී ලංකා කණ්ඩායම හරහායි. ඒ පිළිබඳව ඔහුත් සතුටට පත්වුණා. ඔහුගේ පුහුණුකාර වෘත්තීය සාර්ථක වීමට ශ්‍රී ලංකා කණ්ඩායම විශාල පිටුවහලක් වූ බව ඔහු ප්‍රකාශ කළා.ඉදිරියේදිත් ශ්‍රී ලංකා පිලේ පුහුණුකරු ලෙස කටයුතු කිරීමට ගොලින්ස් කැමැත්ත පළකොට තිබෙනවා. අපේ ඉදිරි සැලසුම් අනුව ඒ සම්බන්ධව අපි කටයුතු කරන්න බලාපොරොත්තු වෙනවා.’ ඉල්යාස් මහතා කීවේය.'මෙරට රගර් ක්‍රීඩාවේ අභිවෘද්ධියට අතහිත දෙමින් ජාතික රගර් පිලටත්, අන්තර් සමාජ රගර් තරග ක්ෂේත්‍රයටත් අනුග්‍රහකත්වය ලබාදීමට ඩයලොග් සමාගම ඉදිරිපත්වීමත් මේ අවස්ථාවේ දී සිහිපත් කළ යුතුයි. ඇත්තටම ඔවුන්ගේ සහයෝගය මේ ජයග්‍රහණයට විශාල අත්වැලක් වුණා.' ඉල්යාස් මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=s1211074</link>
    <topic>කොළඹ-හම්බන්තොට-ඔටර්ස්කණ්ඩායම් අපරාජිතව පෙරමුණේ</topic>
    <author>ප්‍රින්ස් ගුණසේකර</author>
    <content>කාල්ටන් බාස්කට්බෝල් තරගාවලියේ මෙතෙක් පැවැති ලීග් තරග වටයේදී කොළඹ, හම්බන්තොට හා ඔටර්ස් බාස්කට්බෝල් කණ්ඩායම් ඉදිරියෙන් සිටිති.මේ කණ්ඩායම් තුනම තරග දෙක බැගින් සහභාගීවී අපරාජිතව සිටීම විශේෂත්වයකි. හම්බන්තොට බාස්කට්බෝල් පිල වෙතින් පොලිස් හා වත්තල ක්‍රීඩා සමාජ පරාජයට පත්විය.කොළඹ බාස්කට්බෝල් පිල වෙතින් නාවික හමුදාව හා වත්තල ක්‍රීඩා සමාජය පරාජයවු අතර ඔටර්ස් ක්‍රීඩා සමාජය වෙතින් නාවික හමුදාව හා මාලදිවයින් ඇලන් ගාඩ්න් පිල පරාජයට පත්විය. නවීකරණය කරන ලද කොළඹ හෙන්රි පේද්‍රිස් පිටියේ පසුගියදා පැවැති තරගවලදී හම්බන්තොට ක්‍රීඩා සමාජය (HSC Blues) හා පොලිස් අතර තරගයෙන් ලකුණු 67-51ක් ලෙස විශිෂ්ට ජයක් හම්බන්තොට බාස්කට්බෝල් ක්‍රීඩකයෝ අත්කර ගත්හ.හම්බන්තොට බාස්කට්බෝල් පිලට ක්‍රීඩා කරන ප්‍රදීප් පුෂ්පකුමාර ලකුණු 18ක් හා තිවංක පෙරේරා ලකුණු 12ක් වාර්තා කළහ. පොලිස් පිල වෙනුවෙන් සුජීව විජේවීර ලකුණු 13ක් හා ෂෙහාන් ලකුණු 12ක් රැස් කළහ. එදින පැවැති කොළඹ බාස්කට්බෝල් පිල හා ගුවන් හමුදාව අතර තරගය ලකුණු 65-34ක් ලෙස කොළඹ පිලට ජය හිමිවිය. පසුගිය වසරේ මේ තරගාවලියේ ශූරතාව හිමිකරගත් කොළඹ බාස්කට්බෝල් පිලේ ක්‍රීඩකයෝ තරගයේ මුල සිටම දක්ෂතා දැක්වූහ.මුලතිව් දිස්ත්‍රික් කණ්ඩායම හා ඕල් ග්‍රීන්ස් අතර තරගයෙන් 70-52ක් ලෙස ඕල් ග්‍රීන්ස් පිල ජය වාර්තා කළේය.ඔටර්ස් හා නාවික හමුදාව අතර තරගයේදී ලකුණු 86-82ක් ලෙස තියුණු ජයක් ඔටර්ස් පිලට හිමිවිය. ඔටර්ස් පිලේ ඉසුරු පෙරේරා ලකුණු 27ක් හා ඩෙවෝන් රොබර්ට්ස් ලකුණු 24ක් වාර්තා කළහ. නාවික හමුදාවේ තිමති ලකුණු 24ක් හා චරිත් ලකුණු 14ක් ලබා ප්‍රතිවාදීන්ට ප්‍රබල සටනක් ලබා දුන්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=s1211075</link>
    <topic>කනිෂ්ඨ බොක්සිං ශූරතාව විද්‍යාර්ථයට</topic>
    <author>ෆවුස් මොහොමඩ්</author>
    <content>ජාතික කනිෂ්ඨ බොක්සිං තරගාවලියේ පිරිමි තරග ඉසව්වේ රන් 3ක් සහ රිදී පදක්කම් 2ක් දිනා ගනිමින් පිට පිට දෙවැනි වරටත් ශූරතාව දිනා ගැනීමට විද්‍යාර්ථ විදුහල සමත්විය.බර පන්ති 10ක් යටතේ පැවැති පිරිමි තරග ඉසව්වේ කිලෝග්‍රෑම් 49, 81න් පහළ සහ 91ට වැඩි රන් පදක්කම් ද, කිලෝග්‍රෑම් 52 සහ 91ට පහළ රිදී පදක්කම් ද විද්‍යාර්ථ විදුහලට හිමිවිය. තරගාවලියේ කාන්තා ශූරතාව දිනාගනු ලැබුවේ වේයන්ගොඩ බණ්ඩාරනායක මැදි විදුහල විසිනි.අවුරුදු 17 -19 අතර වයස් කාණ්ඩ යට‍තේ පසුගියදා සුගතදාස ගෘහස්ත ක්‍රීඩාංගණයේ පැවැති මේ තරගාවලියේ පිරිමි අනුශූරතාව සාන්ත සිල්වෙස්තර විදුහලට හිමි විය. කාන්තා තරග ඉසව්වේ අනුශූරතාව අත්කර ගත්තේ ලීනියා බොක්සිං සමාජය යි.පිරිමි තරග ඉසව්වේ කිලෝග්‍රෑම් 60 පන්තියේ රන් පදක්කම්ලාභී ධර්මරාජ විදුහලේ ඒ.එස්.තුඩුවේවත්ත හොඳම බොක්සිං ක්‍රීඩකයා සම්මානය දිනාගත්තේය.කිලෝග්‍රෑම් 52 බර පන්තියේ රිදී පදක්කම දිනූ විද්‍යාර්ථ විදුහලේ එච්.ඒ.ඩී.එල්. හෙට්ටිආරච්චි හොඳම පරාජිත ක්‍රීඩකයා ලෙස තේරී පත්විය.තරගාවලියේ හොඳම ක්‍රීඩිකාව ලෙස සම්මාන දිනාගනු ලැබුවේ බණ්ඩාරනායක මැදි විදුහලේ එම්.ඒ.ටී.එච්. ජයතිස්ස විසිනි.ලීනියා‍ බොක්සිං සමාජයේ ආර්.අයි.ජයරත්න හොඳම පරාජිත ක්‍රීඩිකාවට හිමි සම්මානය දිනා ගත්තේය. ශ්‍රී ලංකා ආධුනික බොක්සිං සංගමය මෙහෙය වූ මේ තරගාවලියට ක්‍රීඩකයන් 120ක් සහ ක්‍රීඩිකාවන් 38ක් එක් වී සිටියහ‍. ත්‍යග ප්‍රදානෝත්සවයේ ප්‍රධාන ආරාධිතයා ලෙස කියුබානු ජාතික පුහුණුකරු ජුලියෝ සන්තානා මහතා සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=s1211076</link>
    <topic>මලල ක්‍රීඩා පුහුණු පාඨමාලාව 16දා සිට</topic>
    <author/>
    <content>ක්‍රීඩා අමාත්‍යංශය මෙහෙයවන මලල ක්‍රීඩා පුහුණුකරුවන් වෙනුවෙන් පවත්වන පුහුණු පාඨමාලාව ලබන 16 වැනිදා සිට ක්‍රීඩා විද්‍යායතනයේදී පැවැත්වීමට කටයුතු යොදා ඇත.පුහුණුකරුවන් 189කගේ සහභාගිත්වයෙන් පැවැත්වෙන මේ පුහුණු පාඨමාලාවට දෙස්-විදෙස් ක්‍රීඩා විශේෂඥයින් එක්වෙති.මේ සති අන්තයේදී ජාතික මලල ක්‍රීඩා ශූරතාවලිය පැවැත්වෙන හෙයින් පුහුණු පාඨමාලාවේ දින වෙනස් කළ බව ක්‍රීඩා විද්‍යායතනයේ අධ්‍යක්ෂ ශාන්ත වීරසිංහ මහතා 'දිනමිණ'ට පැවැසීය.වර්ෂාව හේතුවෙන් කල් දැමුණු ජාතික මලල ක්‍රීඩා ශූරතාවලිය ‍මේ මස 9,10,11 දිනයන්හිදී සුගතදාස පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=f1211071</link>
    <topic>ජනතා බලයට සියල්ල යටයි</topic>
    <author>සාකච්ඡා කෙළේ උදිත ගුණවර්ධන</author>
    <content>දෝෂාභියෝග යෝජනාවක් අගවිනිසුරුවරිය වෙත ඉදිරිපත් කිරීම මඟින් ඇතිව ඇති දේශපාලන උණුසුම, අයවැය යෝජනා මඟින් ජනතාවට සහන ලැබේද හා තවත් දේශපාලන හා සමාජීය කරුණු පිළිබඳව ඇමැති පාඨලි චම්පික රණවක මහතා සමඟ සිදුකළ සාකච්ඡාවකි මේ.* අග්‍රවිනිශ්චයකාර ශිරානී බණ්ඩාරනායක මහත්මියට එරෙහිව එල්ල වී ඇති දෝෂාභියෝග යෝජනාව පිළිබඳව ජාතික හෙළ උරුමයේ ස්ථාවරය හා ප්‍රතිපත්තිය පිළිබඳව පැහැදිලි කිරීමක් කළ හැකි ද?අප දේශපාලන පක්‍ෂයක් විදිහට ප්‍රතිපත්තියක් හා ස්ථාවරයක් ඇතිවයි කටයුතු කරන්නේ. මෙහිදී පාර්ලිමේන්තුවට විශාල ජනතා පරමාධිපත්‍යයක් තිබෙනාව. පාර්ලිමේන්තුව තමයි නීති සම්පාදනය කරන්නේ. අධිකරණයට බලය ක්‍රියාත්මක කිරීමට පවරාදීමක් පමණයි සිදුකර තිබෙන්නේ. ශ්‍රේෂ්ඨාධිකරණ විනිශ්චයකාරවරු පත්කිරීමේ බලය තිබෙන්නේ විධායකයටයි. එහෙත් විනිශ්චයකාරවරයකුගේ විෂමාචාරයකදී හෝ අබලතාවකදී දෝෂාභියෝගයක් විභාග කිරීමේ බලය තිබෙනවා.මේ තත්ත්වය නිසා අධිකරණය, ව්‍යවස්ථාදායකය හා විධායකය අතර සමබරතාවක් ඇතිවෙලා තිබෙනවා.අනෙක මේ විදිහේ දෝෂාභියෝගයක් ඉදිරිපත් කිරීම මඟින් කිසිදු ව්‍යවස්ථා හෝ නෛතික උල්ලඝණයක් ඇතිවෙන්නේ නැහැ. සමහරු මේ දෝෂාභියෝගය නෛතිකව පදනමක් නැති සහ ව්‍යවස්ථාවට පටහැනි දෙයක් විදිහට කරුණු දක්වනවා නම් ඒක සම්පූර්ණ වැරැදි දෙයක් හා සත්‍ය විකෘති කිරීමක් විදිහට දක්වන්න පුළුවන්. විනිසුරුවරයෙකුට එරෙහිව චෝදනා විභාග කිරීමට පාර්ලිමේන්තුවෙන් පත්කළ කමිටුවකට පුළුවන්.මෙතැනදි අප ජාතික හෙළ උරුමය විදිහට කල්පනා කරන්නේ පුද්ගලික කරුණු හෝ ඒවාගේ ප්‍රාථමික මතවාද නොවෙයි. ප්‍රතිපත්තිමය කරුණු පිළිබඳවයි. අප ඒ ප්‍රතිපත්තිමය කරුණු මත පිහිටා තමයි තීන්දු තීරණ ගන්නේ.ආරම්භයේ සිටම ශිරානි බණ්ඩාරනායක මහත්මිය ෆෙඩරල් මතවාදය පිළිගත් අයෙක්. එතුමියට පුද්ගලිකව මතවාදයක්, අදහසක් දැරීමට පුළුවන්. ඒත් ඇයගේ මේ මතවාදය තමන්ගේ අධිකරණ තීන්දුවලටත් අදාළ කරගන්නවා නම් එය නුසුදුසු දෙයක්.ඒත් දිවි නැඟුම වැනි නඩු තීන්දුවලදී අග්‍රවිනිශ්චයකාරවරිය මේ මතවාදය අනුව තමයි කටයුතු කර තිබෙන්නේ. එහිදී අග්‍රවිනිශ්චයකාරතුමිය අදහස් කළේ ග්‍රාමීය ක්ෂේත්‍රයට අදාළ දෙයක් නිසා එය පළාත් සභා විෂය පථයට අයිති බවයි. ඒ විදිහට බලනවා නම් නාගරික සංවර්ධනය හැර අන් සියලු දේවල් අයිති වෙන්නේ ග්‍රාමීය ක්ෂේත්‍රවලටයි. මෙමඟින් අපට තහවුරු වෙනවා අගවිනිසුරුතුමිය ෆෙඩරල්වාදයට කැමැත්තක් හා බැඳීමක් ඇති අයෙකු බව.*දෝෂාභියෝගය පිළිබඳව ඡන්ද විමසීමකට ගියොත් ජාතික හෙළ උරුමය මොන විදිහටද ක්‍රියාත්මක වෙන්නේ?අපි මේ කරුණු ගැන විභාග සිදුවන ආකාරය එහිදී මතුවන කරුණු ගැන හොඳ විමර්ශනයක නියැලෙනවා. ඉන්පසු තමයි ජාතික හෙළ උරුමය දේශපාලන පක්‍ෂයක් විදිහට මොන විදිහේ තීරණයක් ගන්නවාද යන්න තීරණය කරන්නේ.* ඒත් විපක්‍ෂය කියන්නේ මේ දෝෂාභියෝගය මඟින් අධිකරණයේ ස්වාධීනත්වයට බලවත් තර්ජනයක් එල්ල වෙන බවයි. මේ චෝදනා ගැන ඔබගේ ප්‍රතිචාරය මොන වගේද?අධිකරණයේ ස්වාධීනත්වයට බලපෑම් එල්ල කරනවා කියනවා නම් ඒක වැරැදි අදහසක්. දෝෂාභියෝගයක් අගවිනිසුරුවරුට එරෙහිව එල්ල කරනවා කියන්නේ නීතියෙන් පිට පැන්න හෝ හිතුවක්කාර දෙයක් නොවෙයි. ව්‍යවස්ථාවට අනුගතව සිදු කරන ව්‍යවස්ථානුකූ®ල දෙයක්. ඒ නිසා මේ දෝෂාභියෝගය යෝජනාව නීතියෙන් පිට දෙයක් විදිහට අර්ථ දක්වන්න බැහැ.* දිවි නැඟුම පනත හා එමඟින් ලැබෙන ප්‍රතිලාභ ගැන මේ දිනවල කතාබහ වෙනවා. දිවි නැඟුමේ කාර්ය භාරය ගැන ඔබේ අදහස කුමක් ද?දිවි නැඟුම ගැන කතා කරද්දී එය සංකල්පයක් විදිහට, හොඳ දෙයක් ලෙස හඳුන්වන්න පුළුවන්. මේ සංකල්පය ගම් මට්ටමට විශාල සේවාවක් වගේම ග්‍රාමීය ආර්ථිකය ශක්තිමත් කිරීමට ගත් යහ පියවරක් විදිහට කියන්න පුළුවන්. මේ සමඟම ජනසභා නමින් ඇතිකළ රජයේ සංකල්පය ක්‍රියාත්මක කිරීමට පුළුවන් නම් එයින් විශාල කාර්යයක් සමාජය වෙත ඉටුකිරීමට පුළුවන්. ඒ නිසා ජනසභා ක්‍රමය ක්‍රියාත්මක වෙනවා නම් සණස සර්වෝදය වැනි සංවිධාන ග්‍රාමීය සංවිධාන ජාලයක් බලගැන්වීමට පුළුවන්කම තිබෙනවා.* අයවැය යෝජනා ඉදිරි දිනවලදී පාර්ලිමේන්තුවට ඉදිරිපත් වීමට නියමිතයි. මෙහිදී ජනතාව බලාපොරොත්තු වන සහන ලැබේවිද?අයවැය ගැන මේ විදිහේ විශාල බලාපොරොත්තු ඇතිවුණේ 1960, 1970 වගේ යුගවලදී. එදා සහන ලැබුණේ බඩු මිල ඉහළ පහළ ගියේ අයවැයෙන් පමණයි. එදා අයවැය කියවද්දී ජනතාව ගුවන් විදුලි යන්ත්‍ර වටේ ඉඳගෙන අයවැය කතාවේ තියෙන දේවල් ඇහුවා. ඒත් අද වෙද්දී ඒ තත්ත්වය වෙනස්. බඩු මිල අවුරුද්ද පුරා අඩු වැඩි වෙනවා. වැටුප් ඉහළ දැමීම් වුවත් අයවැයට පෙර සිදු වුණා. විදුලිබල මණ්ඩලයේ වැටුප් ජනවාරියේදී වැඩි කළා. අනෙක අද රජයට තියෙන්නේ 38% ආර්ථිකයේ කොටසක් පමණයි. ඉතිරිය පුද්ගලික අංශයටයි අයිති. ඒ නිසා එදා අර්ථයෙන් අද අයවැය දෙස බලන්න බැහැ.* එහෙනම් මෙවර අයවැයේදී මොන විදිහේ කරුණු ගැන ද අවධානය යොමුකර තිබෙන්නේ?මැතිවරණ කාලසටහනට අනුව ඊළඟ ජනාධිපතිවරණය තිබෙන්නේ 2015 දී මහ මැතිවරණය තිබෙන්නේ 2016 දී. ඒ නිසා මේ මැතිවරණ දෙකට කලින් මැතිවරණ න්‍යාය පත්‍රයකට හසු නොවී ඉදිරිපත් කළ හැක්කේ මෙවර අයවැය හා ලබන අවුරුද්දේ අයවැය පමණයි. ඒ නිසා ආර්ථික හා සංවර්ධනය මුල්කරගත් අයවැයක් ඉදිරිපත් කළ හැක්කේ මෙවර හා ලබන වර පමණයි.මේ කාලයේදී සහන සඳහා විශාල පිරිවැයක් යෙදීමට රජයට සිදුවෙලා තිබෙනවා. උදාහරණයක් විදිහට විදුලිබල මණ්ඩලය ගනිමු.විදුලිබල මණ්ඩල පාරිභෝගිකයන්ට විශාල සහන ප්‍රමාණයක් දෙනවා. විදුලිබල මණ්ඩලයට විදුලි ඒකකයක් නිෂ්පාදනය කිරීමට රුපියල් 23ක් යනවා. ඒත් මේ විදුලිබල ඒකකයක් අපි සාමාන්‍ය පාරිභෝගිකයාට දෙන්නේ රුපියල් තුනකට වෙළෙඳ අංශයට රුපියල් එකොළහකට. මෙහිදී සහන දීමේ දී සුදුස්සා කවුද නුසුදුස්සා කවුද කියලා සොයා බලන්නේ නැහැ. විදුලි සහනාධාරය බල්බ් එකක් පත්තු කරන සාමාන්‍ය පුරවැසියාට වගේම ඒ.සී. එකක් යට ඉන්න ධනපතියටත් සමානයි. ඉන්ධන සහනය ගනිමු. ජගුවර් එකේ යන ධනපතියාට වගේම මෝටර් සයිකලයේ යන පුංචි මිනිහාටත් සහනය සමානයි.අපි මේගැන කල්පනා කළ යුතුයි.සංවර්ධනය යන කරුණ ගැනත් අයවැය මඟින් ප්‍රධාන අවධානයක් යොමුකළ යුතුයි. අයවැය මඟින් සහනාධාර ගැන විතරක් හිතෙනවා නම් ඒ ගැන ගැටලුවක් තිබෙනවා. අයවැයක් කියන්නේ රටක ඉදිරිය එහි සංවර්ධනය ගැන කතා කරන ලේඛනයක්.ඒ නිසා මම විශ්වාස කරන්නේ අයවැය මඟින් සහන පමණක් නොවෙයි සංවර්ධනය හා ඉදිරි පැවැත්ම ගැනත් අවධානය යොමු කළ යුතුයි. මා විශ්වාස කරනවා ඒ ලක්ෂණ මෙවර අයවැය තුළ දක්නට තිබෙනවා යැයි කියලා. මේ ආණ්ඩුව නිසි වැඩපිළිවෙළක් හා ඉදිරි ගමනක් සහිතව තමයි කටයුතු කරන්නේ.* මෙවර අයවැයේ දී ඔබ නියෝජනය කරන ජාතික හෙළ උරුමය මොන විදිහේ තීරණයක්ද ගන්නේ?අප සන්ධානයේ පාර්ශ්වයක් විදිහට අයවැය පිළිබඳ නිසි වේලාවට නිසි තීරණයක් ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=f1211072</link>
    <topic/>
    <author>තිලානි ශානිකා විතානාච්චි</author>
    <content>තනූජා එන්. අයගම ලියූ ‘අහස් ගමට ගිය පුංචි සිත්තරා’ කෘතිය මෙවර රාජ්‍ය සාහිත්‍ය උළෙලේදී හොඳම සිංහල ළමා සාහිත්‍ය කෘතියට හිමි සම්මානයෙන් පිදුම් ලැබීය. චූටි කවිතරු, නරිපැටියාට යස පාඩම, ඇවිදින එළිය, පුංචි අපට අකුරු රූප ආදී කෘති ළමා සාහිත්‍යයට තිළිණ කළ අනෙක් කෘති ය. මේ ලිපිය සැකසෙන්නේ ඇය සමඟ ළමා සාහිත්‍ය පිළිබඳ කළ සාකච්ඡාවකිනි.* රාජ්‍ය සාහිත්‍යය සම්මාන උළෙලේ දී ලැබුණු සම්මානය පිළිබඳ ඔබට දැනෙනා හැඟීම කෙබඳු ද?මේ මගේ නිර්මාණකරණයේදී මට ලැබුණු පළමු සම්මානයයි. ඒ පිළිබඳ මගේ සිතෙහි තිබෙන්නේ සතුටක්. ඊට පෙර එය ශ්‍රී ලංකා ජාතික ග්‍රන්ථ සංවර්ධන මණ්ඩල ව්‍යාපෘතිය යටතේ පොතක් ලෙස මුද්‍රණය කරන්නට අනුමැතිය ලැබුණා. ඒත් සමඟම පාසල් පුස්තකාල සඳහා නිර්දේශිත කෘතියක් ලෙස නම් කිරීමත් සුවිශේෂයි.* ඔබ ළමා සාහිත්‍යකරණයට යොමුවීමට බලපෑ විශේෂ හේතුවක් තිබුණා ද?කුඩා කාලයේ මගේ තාත්තා අපි හැමෝම වටකරගෙන කතන්දර කියලා දෙන විදිය මට අද වගේ මතකයි. කතන්දර වගේම කවීත් ඔහු අපට කියලා දුන්නා. විශේෂයෙන්ම ඒ කතන්දර සියල්ලම පාහේ ගොඩනැගිලා තිබුණේ ජාතක පොත ආශ්‍රයෙන්. ඒ කතන්දරවලට තිබුණු මගේ ආශාව අද ළමා සාහිත්‍ය කරණයට යොමුවීමට මට යම් බලපෑමක් කළා. ඒක තමා වඩාත් ම නිවැරැදි අදහස. ඒ කතන්දර ඔස්සේ ළමා පොත් කියවන්න පුරුදු වුණා.ළමා කතන්දර පොත් සොයාගෙන අපි පාසලේ පුස්තකාලය පීරුවා. ඒ කාලයේ අපට සිංහල විෂයය උගන්වන්නට හිටිය ධර්මදාස පිටිගල කියන ගුරුතුමියගෙන් ලැබුණු සහයෝගයත් සුළුපටු නැහැ. ඈ කවියක් කතන්දරයක් කියා දුන්නෙත් බොහෝම රසවත් ආකාරයටයි. ඈ ඉගැන්වූ ශෛලියත් පොත් දෙසට වඩාත් සිත යොමු වන්නට තවත් හේතුවක් වුණා. මට යමක් කමක් ලියන්නට හැකි වූ අවධියේ දී පවා මා පුවත්පත්වලට කවි ලිව්වා.ඒ කවියක් පුවත්පතක පළවුණාට පස්සේ විදුහල්පතිතුමාගෙන් ලැබුණු අගයකිරීම තව තවත් ඒ අංශයට මාව යොමු කරන්නට සමත් වුණා.අනික් කාරණය වෙන්නේ 1997 වසරේ සිළුමිණ පුවත්පතේ පළ වී තිබුණු ග්‍රන්ථ සංවර්ධන මණ්ඩලයේ දැන්වීමයි. මුලින්ම මා ළමා නිර්මාණ රැගත් අත් පිටපතක් නිර්මාණය කරන්නේ මේ තරගයට ඉදිරිපත්වීමටයි. ඒ පළමු පිටපතට ලැබුණු ඇගයීම මා ධෛර්යට පත්කළා. මේ ගමන දිගටම යන්න ඕන කියන හැඟීම ඇතිවෙන්නේ ඉන් පස්සේ ළමයින්ට නිර්මාණය කරන්න පෙළඹවීම ඇති වෙන්නේ මේ වැනි කාරණා ඔස්සේයි.* “අහස් ගමට ගිය පුංචි සිත්තරා’ ළමා කෘතිය නිර්මාණය කිරීමට ඔබට බලපෑම් කළ අත්දැකීම ගැන කතා කළොත් “‘අහස් ගමට ගිය පුංචි සිත්තරා” කෘතිය මගේ අතින් ලියැවෙන්නේ යම් අත්දැකීමක් ඔස්සේ කොළඹ රැකියාවට පැමිණියාට පස්සේ නිතරම යන එන කෝච්චියේ කවුළුවෙන් පෙනෙන අහස හා මුහුද මගේ සිතුවිලි එක්තැන් කළා. කවුළුව ළඟ වාඩිවෙලා අහස දෙසම බලාගෙන සිටිය මට අහස ගමක් කියලා හිතෙන්නේ ඉබේමයි. ඒ ගමේ ගස්, යෝධයෝ, විවිධ සත්තු, නැව්, ගංඟාවල් වගේ නොයෙක් නොයෙක් රූප පෙනෙන්නට පටන් ගත්තා. නිකම්ම නිකං තිබෙන වලාකුළු ගොඩකට පණ එන්නේ එහෙමයි. එතැනදි මම පුංචි ළමයෙක් වගේ සිතන්න පටන් ගත්තා. පුංචි ළමයා නිර්මාණය වෙන්නේ මගෙන්මයි. ඒ ළමයාට දැනෙනා දේ මා ලියන්න පටන් ගන්නවා. ඒ විදියටයි අහස් ගමට ගිය පුංචි සිත්තරා මගේ අතින් නිර්මාණය වුණේ.* ළමයින් වෙනුවෙන් නිර්මාණකරණයෙහි නියැළීම පහසු කටයුත්තක් නොවේ. මේ කාරණය ඔබට දැනෙන්නේ කොහොමද?ළමයින්ට නිර්මණාකරණයෙහි යෙදෙද්දී ළමයා කියන්නේ කවුද කියන අවබෝධය නිර්මාණකරුවා සතු විය යුතුයි. අප ලිවිය යුත්තේ ඊට පසුවයි. අපේ සිතේ අදහසක් පහළ වූ පමණින්, ඒ අත්දැකීම පරිකල්පනයෙන් නිර්මාණයක් කළ පමණින් ඒක ළමයින්ට සුදුසු ද කියලා සිතන්න ඕනෑ. ඒ වගේම ඒ නිර්මාණය යන්නේ කා අතටද කියලා සිතන්න ඕනෑ. ඒ නිර්මාණයේදී ළමයාගේ මනෝ විද්‍යාත්මක පැත්ත පිළිබඳ අවබෝධයක් අපට තිබිය යුතුයි.ඒ වගේම ළමයාට උචිත නිර්මාණාත්මක භාෂාවක් භාවිතය සුවිශේෂයි. භාෂාව තරමටම කෘතියේදී භාවිතයට ගැනෙන චිත්‍ර වුණත් අපි ඇඳීය යුත්තේ ළමයින්ට උචිත අයුරින් ඒ නිර්මාණය ඔස්සේ ළමයින්ට කියැවීමේ රුචිය වර්ධනය විය යුතුයි. ළමයාගේ නිර්මාණාත්මක හැඟීම් ඉස්මතු කිරීමත්, පෞරුෂත්ව වර්ධනයක් ඇතිවීම කියන මේ කාරණා සියල්ලෙහි ම එකතුවක් ළමා සාහිත්‍යය කෘතියක තිබිය යුතුයි. අපේ අත්තිවාරම බවට පත්වන්නේ ළමයා. ළමයා තමයි වැඩුණු මිනිසකු බවට පත්වෙන්නේ. ඒ අත්තිවාරම ශක්තිමත් විය යුතුයි.* අද බිහිවන බොහෝ ළමා නිර්මාණ, ළමා නිර්මාණ ද යන්න ගැන වැඩිහිටියන් වන අපට තිබෙනා ගැටලුවක්. ඒ ගැටලුව විසඳීමට කුමක් කළයුතු බවද ඔබ සිතන්නේ.ළමා කෘතියක් ලිවීමේදී මෙන්න මේ අංශ මූලික කර ගනිමින් ලිවිය යුතු යැයි කියනා නිර්ණායක ඇත්තේ නැහැ. තම තමන් පනවාගත් නිර්ණායක අතර හිඳීමින් තමයි මෙතෙක් අප පොත් ලිව්වේ. මේ තත්වය ඉදිරියේදී වෙනස්වේවි. මා එසේ පවසන්නේ දැන් අවුරුද්දක් තිස්සේ අධ්‍යාපන අමාත්‍යංශය, ජාතික පුස්තකාල සේවා මණ්ඩලය, ජාතික පුස්තකාල විද්‍යා විඥාන ආයතනය ඇතුළු ආයතන කිහිපයක් එකතුවෙන් උපදේශන ග්‍රන්ථයක් සූදානම් කරමින් සිටිනා නිසයි.ළමා කෘතියක් ලියන්නේ නම් මෙන්න මේ කරුණු ඇතුළත් වෙන්න ඕන. මේ කරුණු දැනගෙන ඉන්න ඕන ආදී වශයෙන් බොහෝ් දේ ඒ ග්‍රන්ථයේ අඩංගු වෙනවා.බොහෝ දෙනෙකු ලියන නිර්මාණ ළමා නිර්මාණද ඔවුන්ට මේවා සුදුසු ද නැත්නම් මේ නිර්මාණ වැඩිහිටියන්ටයි සුදුසු ආදී වශයෙන් නැඟෙන චෝදනාවලට මේ ග්‍රන්ථය හොඳ පිළිතුරක් වේවි. ඉදිරියේදී ප්‍රමිතියක් නැති කෘති බිහිවීම මේ නිසා වළකීවි. එතැන් පටන් මේ තත්ත්වය වෙනස් වීමත් සිදුවේවි කියලයි අප බලාපොරොත්තු වෙන්නේ.* වර්තමානයෙහි ළමා පරපුර පරිහරණය කරන දෑ ඔවුන් දක්වන අදහස් ආදිය අතීතයෙහි විසූ ළමයින්ට වඩා වෙනස්. ළමා නිර්මාණකරණයේදී මේ ගැන ඔබ සැලකිලිමත් ද?කුමන කාලයක විසුවත් ළමයින් ජීවත් වන්නේ ළමා ලෝකයේ. අතීතයට වඩා වර්තමාන සමාජය වෙනස් වෙන්න පුළුවන්. තමාගේ ළමයා ගුණාත්මක ළමයෙක් කරනවාද නැත්නම් නුවණැත්තෙක් කරනවාද යන්න තීරණය කළයුත්තේ වැඩිහිටියන්. එහෙම නැත්නම් ළමයාව නුවණැත්තෙක් කරන්න ගිහින් හැල්මේ දුවලා අතරමං වෙනවද?, රුව, ගුණ කියන කාරණා දෙකෙන්ම යුත් කෙනෙක් ලෙස ළමයා වර්ධනය කරනවද?, මේ සියල්ල තීරණය කිරීමේ අයිතිය පැවරිලා තිබෙන්නේ වැඩිහිටියන් වන අපටයි. ‘ගුණ නැණ බෙලෙන් යුතු පුතුමය ඉතා ගරු’ යන කවියෙන් ගුණ පිළිබඳ කියා තිබෙන්නේ පළමුවයි. දෙවනුව කියන්නේ නුවණ ගැනයි. ළමයෙක් ගුණවත් කිරීමට නම් ළමා සාහිත්‍යයක් තිබිය යුතුයි. සාහිත්‍ය පරිහරණය කරනා දරුවකු කිසිදවසක ‍ෙනාමඟට යන්නේ නෑ.* ඔබ ඉදිරියේදී පාඨකයන් අතරට පැමිණෙන්නේ ළමා නිර්මාණ ඔස්සේ පමණක් ද?ළමා නිර්මාණයට පස්සේ මා බෙහෙවින් කැමැති කෙටිකතාව කියන සාහිත්‍ය අංගයටයි. කෙටි කතා ලියා ජාතික මට්ටමේ ඇගයීමට පාත්‍රවී ඇතත්, කෙටිකතා පොතක් ලෙස නම් ප්‍රකාශයට පත්කර නැහැ. මේත් සමඟම කිවයුතු දෙයක් තිබෙනවා. ඒ මේ කෘතිය රාජ්‍ය සාහිත්‍ය සම්මානය ලැබීමට තරම් දුරක් ආවේ මගේ පරිකල්පනා ශක්තිය නිසා වගේම පිටුසැලැසුම හා චිත්‍ර නිර්මාණය, මුද්‍රණය කියන අංශ තුනේම එකමුතුවෙන්. ඒ නිසා ඔවුන්ටත් මෙහි ප්‍රශංසාව හිමිවිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=f1211073</link>
    <topic>පරදාරක එක ජාතියක පොත් ගෙඩියක්!</topic>
    <author>රන්ජන් අමරරත්න</author>
    <content>‘ෆුල්සීට්’ පත්තර ‘ටැබ්ලොයිඩ්’ වෙයි. ‘ටැබ්ලොයිඩ්’ පත්තර ‘මැගසින්’ වෙයි. ඒ කාලයේ තාලයට අනුව ය. බටහිර නවකතාවද මේ යථාර්ථයට අනුව කුඩා වන්නට පටන්ගෙන තිබේ. ඒ ප්‍රබන්ධ ප්‍රමාණයෙන් කුඩා ය. හැඟීම්වලින් ප්‍රබල ය. විමලදාස සමරසිංහගේ “පරදාරක” නවකතාව ප්‍රමාණයෙන් විශාල ය.විමලදාස සමරසිංහ මහතාගේ “පරදාරක” නවකතාව විවිධාර්ථ සහිත දීර්ඝ ප්‍රබන්ධයෙකි. එක් අතෙකින් එය ජීවිත විවරණයක් සේ ගත හැකි ය. තව අතෙකින් එය සමාජ විශ්ලේෂණයක් සේ ගත හැකි ය. කුමක් වුව එහි අවසන් ප්‍රතිඵලය වන්නේ ශ්‍රී ලාංකේය සමාජයෙහි පවුල් සංස්ථාව මුහුණ දෙන එක්තරා ඛේදවාචකයක් සියුම් ලෙස නිරූපණය කිරීම ය.කුමන ප්‍රබන්ධයක් වුව ජීවිතයෙන් දුරස් වන්නේ නැත. ජීවිතය පිළිබඳ සැබෑ සංවාදය ආරම්භ වන්නේ මරණයෙන් මතු යැයි සිතේ. මරණය යනු අවසානයක් නො ව තවත් ප්‍රබල ආරම්භයක් යැයි කියති. මරණයෙන් කතාවක් ආරම්භ වීම අපට නුහුරුය. අමුතු ය.සිය බිරියගේ නැඟණියගේ මංගල්‍යය දිනය දා අතුල ගෙල වැලලාගෙන සිය දිවි නසා ගනී. එක් අතෙක මංගල්‍යයෙකි. තව අතෙක අවමංගල්‍යයෙකි. එක් අතෙක පී‍්‍රති - ප්‍රමෝදයකි. තව අතෙක දුක්ඛ දෝමනස්සයකි. මේ වනා හී අතිශය ප්‍රබල නිරූපණයෙකි.“මා දැන් නිකම්ම නිකම් මළ මිනියක් පමණි.පේර ගසක කඹයකින් එල්ලී තිබෙන, සුළඟටයාන්තමින් සෙලවෙන, අසාමාන්‍ය ලෙස හිසපසෙකට ඇල වී ගිය, දිව ඇදී, මුව ඇල වීවිකෘති වී ගිය මළ මිනියක් පමණකි. එය දැන් නිසලය. ඇතුළතිනුත් නිසලය. පිටතිනුත් නිසලය. මගේ ශරීරය තුළ එවන් නිසලතාවක් මා ජීවත් වූ මුළු කාලය තුළ ම මා අත් දැක නැත.”“ඒ මාලනීගේ නංගීගේ මඟුල් ගෙදරයි. දින දෙකකට පෙර අප මෙහි පැමිණිය ද මංගල උත්සවය තිබෙන්නේ අදයි. මාලනීගේ නංගී කැන්දාගෙන යන්නට ආ ඇගේ මනාලයා දෙපාර්ශ්වයේ නෑදෑ හිත මිත්‍රයන් සමඟ සතුටින් – සන්තෝෂයෙන් කල් ගෙවයි. මා තවදුරටත් ප්‍රමාද වන විට ඉණ තිබුණු පසුබිම්බියක් නැති වූ කලෙක මෙන් ඔවුන් මා කොහි ගියේදැයි විපරම් කරන්නට පටන් ගනු ඇත.”(පරදාරක පිටු 07 - 08)බැලූ බැල්මට පෙනෙනුයේ මරණය සුවදායක බව ය. ඉනික්බිති ජීවිතයේ සියලු ගැටලු නිමා වෙතැ”යි සිතමින් බොහෝ දෙනා දිවි නසා ගනිති. එහෙත් එය එසේ නො වේ. අරගලය පටන් ගන්නේ් මරණයෙන් මතුය. අතුල මිය ගොස් ගන්ධබ්බයකු සේ තම දිවි නසාගැනීම යුක්ති සහගතකිරීමට මාන බලයි. ඒ අතර ජීවත්වන සෙසු චරිතවලට ද්වේශ කරයි. ඔවුන් කෙබඳු හැසිරීම් ඇත්තේ දැයි තර්ක ගොඩනඟයි.පරදාරක නවකතාවේ විශේෂත්වය නම්; එක ම සිදුවීමක් දෙස දෘෂ්ටි - කෝණ කිහිපයකින් බැලීමය. ඒ අතර එම දෘෂ්ටිය දරන්නාගේ චරිතයන් නිරූපණය වීම ය. මාලනී (බිරිය) සන්ධ්‍යා (නැඟණිය) අම්මා, පමණක් නොව බල්ලකු හා වඳුරකු මුල් කොට ද දෘෂ්ටියක් මතු කරනු ලැබේ. මෙයින් බල්ලාගේ හා වඳුරාගේ නිරූපණ පහසුවෙන් ම ඉවත් කළ හැකි ව තිබිණි. එම චරිත දෙක ම කතාව සංකීර්ණ තත්ත්වයකට ගෙන යෑම සඳහා යොදාගත් පුහු ආටෝපයක් පමණි.නවකතාවේ අන්තර්ගතයට එයින් ඉටු වන දෙයක් නැත. එහෙත් අනෙකුත් නිරූපණයන් වැඩදායක ය. මේ කර්තෘවරයාගේ පරිවර්තන දෙස බලන විට ලෝක ප්‍රබන්ධ කථා කලාව ගැන සැලකිය යුතු අවබෝධයක් තිබිය යුතුය. ලතින් අමෙරිකානු කතා කලාවේ එක් ප්‍රවණතාවක් වැරැදි ලෙස වටහාගෙන ඇති බවක් පෙනෙන්නට තිබේ. (එම සාධකය වෙනත් දිනක සංවාදයට ලක් කරන්නට කැමැත්තෙමි) බල්ලා හා වඳුරා තෝරාගෙන ඔවුන් මගින් දෘෂ්ටියක් පළ කිරීමට උත්සාහ දරනුයේ ඒ නිසා ය.මෙහි ලා අතුරු කතාවක් ලෙස තවත් දෙයක් කිව යුතු ය. අධියථාර්ථවාදය, මනෝ විශ්ලේෂණය, ව්‍යුහවාදය හා පශ්චාද් නූතනවාදය මේ රටේ තරම් වැරැදි ලෙස භාවිත කරන හා අනවශ්‍ය ලෙස උලුප්පා දක්වන වෙනත් රටක් ලෝකයේ කිසිදු තැනෙක නැත. ලොව ඇති රාජ්‍යයන් 193 න් තෝරා ගත හැකි එකම රට ශ්‍රී ලංකාව වනු ඇත.විශේෂයෙන් එය අදාළ වනුයේ සිංහලෙන් නවකතා හා කෙටිකතා ලියන ප්‍රබන්ධ කථා රචකයනට හා විචාරකයනටය. මගේ වැටහීමට අනුව විමලදාස සමරසිංහ මහතා ද ඒ මුළාවේ වැටී ඇත. එහෙත් පුදුමයකට මෙන් ජෝන් ස්ටීන්බෙක්ගේ “ද පර්ල්” නම් නවකතාව සිංහලට පරිවර්තනය කර ඇත්තේ ද විමලදාස මහතා ය. එය යථාර්ථවාදය මුල්කරගත් නවකතාවකි. විමලදාස මහතා එය විශිෂ්ට ලෙස සිංහලයට නඟා තිබේ.සිග්මන් ප්‍රොයිඩ්ට අනුව ලෝකය ලිංගිකත්වය මත රඳා පවතී. ලෝකයෙන් මිදීම සඳහා ද (එහි සත්‍යය දුකෙන් මිදීමය) ලිංගිකත්වයෙන් දුරස් විය යුතු ය. විමුක්තිය හෝ නිවන හෝ ඇත්තේ එහි ය. පවුල් ප්‍රශ්න ඇත්තේ ද එහි ය. සමාජ ප්‍රශ්න ඇත්තේ ද ඊට සම්බන්ධ සාධකවල ය. නැන්දා ලේලියට වෛර කරන්නේ ඇයි? මාමා ලේලිය දෙස අමුතු ලෙසින් බලන්නේ මන් ද? අම්මා පුතාටත් තාත්තා දුවටත් වැඩියෙන් ආදරය කරන්නේ මන්ද සිග්මන් ප්‍රොයිඩ් මේ සම්බන්ධයෙන් ඉදිරිපත් කරන සංකල්ප බිඳ දැමිය නො හැකි ය.ශ්‍රී ලාංකේය සමාජය නිරීක්ෂණය කරන්න. සෑම ගැහැනියක්ම මාලිනියට සමාන වේ. ඇය විරුද්ධ ලිංගිකයකුට ආදරය කළ යුතු ය. එම ආදරයේ සැබෑ සාධකය කුමක් ද? ලිංගිකත්වය නො වේ ද? අතුල සමඟ පෙමින් බැඳෙන මාලිනිය සති කිහිපයකින් රංජි අයියාට ළංවන්නේ කෙසේ ද? මේ අතර සංස්කෘතික කඩතුරාවක් තිබේ. එහි ඇත්තේ කන්‍යාභාවය රැක ගැනීම, පතිවත දිවි හිමියෙන් රැකීම වැනි සාධක ය. එම සාධක හා සැබෑ ජීවිතය නිරන්තර ගැටුමකට ලක් වේ. මාලනීගේ චරිතයෙන් නිරූපණය වන සත්‍යය එය ය.අතුල යනු කවරෙක් ද? ඔහු ද අපේ සමාජය නියෝජනය කරන සාමාන්‍ය තරුණයෙකි. ඔහු සිය ආදරවන්තිය සමඟ හැකි විගස කාමරයක තනිවීමට අපේක්ෂා කරයි. ඔහු මුළා වෙයි. කේන්ති ගනියි. හඬයි. කරුණාව දක්වයි. මේ සියල්ල බොරු නො වේ. අද ජීවිතයට මුහුණ දෙන සෑම තරුණයකුගේ ම සැබෑ තත්ත්වය එය යි. මරණයක් මුල් කොට කතා වස්තුවක් ගොඩනඟන නවකතාකරුවා විවිධ විලාසයන් ඔස්සේ මෙරට තරුණ පරම්පරාවේ ජීවන යථාර්ථය හෙළි කරයි. මගේ දැක්මට අනුව නම්; මේ නිරූපණයන් ඉතා වටී.නූතන පේ‍්‍රමය, ආදරය, පවුල් සංස්ථාව, සමාජ සංවාද ඉතා සියුම් නිරීක්ෂණයකට හසු කරමින් විමලදාස මහතා මේ කතාව ලියා තිබේ. ඔහුගේ මරණයත් සමඟ මළ ගෙදර මතුවන සාකච්ඡාවක් ද මළ ගෙදරින් පසුව ඇතිවන සාකච්ඡාවන් ද ඊට නිදසුන් ලෙස දැක්විය හැකි ය. සාකල්‍යයෙන් ගත්කළ කතුවරයාගේ මුඛ්‍යාව්‍යාර්ථය වී ඇත්තේ ආදරය නම් ප්‍රෝඩාව යටින් දිවෙන ලිංගිකත්වය හෙළි කිරීම ය.අද පළ වන සිංහල නවකතාවල ප්‍රධාන දුර්වලතාව වන්නේ ඒවායින් හෙළිවන සමාජ යථාර්ථයක් හෝ පුද්ගල යථාර්ථයක් හෝ නො වීම ය. දෙවන දුර්වලතාව වන්නේ චරිත හා සිද්ධි නිරූපණයේ දී දක්වන අතිශය ව්‍යාජ භාවය ය. තෙවන දුර්වලතාව වන්නේ අප ගේ සාංස්කෘතික කියැවීමට අදාළ කථාන්දරයක් නොවීම ය. (කථාන්දරය යනු මුල-මැද-අග සහිත කතාව යන අර්ථය නොවේ.) හතර වන දුර්වලතාව වන්නේ අතිශයින් දුර්වල භාෂා භාවිතයන් පැවැතීම ය. පස්වන දුර්වලතාව වන්නේ එම නවකතා කුහුලෙන් යුතු ව කියැවීමට නො හැකි වීම ය.අප ගේ වැටහීම ට අනුව විමලදාස සමරසිංහ මහතා ඉහත කී අභියෝග යම් තරමකින් හෝ ජයග්‍රහණය කර තිබේ. පසුගිය වසර කිහිපය තුළ විවිධ ආයතන වෙතින් සම්මාන ලැබූ හොඳම නවකතා වලට වඩා දෙගුණයක්වත් ඉදිරියේ “පරදාරක” නවකතාව තබන්නට අපි කැමැත්තෙමු. එහි කියැවීමේ රුචිය තිබේ. යම් පෙළක් තිබේ. නිර්මාණාත්මක භාෂාවක් ද තිබේ.මේ කෘතිය පොත් ගෙඩියක් යැයි සලකා ඉවතලන කෙනකු වෙතොත් ඔහු පොත් ගැන නො දන්නා මෝඩයකු වනු ඇත. මෙහි උඩ පෙළ හඳුනාගන්නා තැනැත්තා පොත මේසය මතට නො දා වේගයෙන් කියවාගෙන යනු ඇත. මෙහි උඩ පෙළ හා යටි පෙළ යන දෙක ම හඳුනාගන්නා තැනැත්තා පොත කියැවීමෙන් අනතුරුව ජීවිත ගැන සිතන්නට අලුත් විලාසයක් ඇති කර ගනු ඇත.පරදාරක කතාව අනුන් ගේ දරුවකු මුල්කොට ප්‍රබන්ධ කරන ලද කතාවක් වුව ඉන් ප්‍රමුඛ කොට නිරූපණය වන්නේ ආදරය හා විවාහ සංස්ථාව ගැනය. සාකල්‍යයෙන් ගත් කල ඒ වනා හී අපගේ ජීවිතය වනු ඇත. ශ්‍රී ලංකාවේ මනුෂ්‍ය ජීවිත ගැන යම් බඳු වැටහීමක් මේ මඟින් ලබා ගත හැකි ය. මෙහි ඇති ප්‍රධාන දුර්වලතා තුනක් තිබේ.* බල්ලා හා වඳුරා මඟින් * අනවශ්‍ය විශ්ලේෂණයකට යෑම * එක ම කරුණු නැවත – නැවත කීම * ප්‍රබල හා සාධාරණ අවසානයක් නොවීම.එකී දුර්වලතා තිබුණ ද “පරදාරක” යනු සමාජ කතිකාවකට මුල පිරිය යුතු ප්‍රබන්ධයක් ලෙස පෙන්වා දෙන්නට කැමැත්තෙමු. එය දීර්ඝ ප්‍රබන්ධයකි. එක ජාතියක පොත් ගෙඩියකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>07</day>
    </date>
    <link>http://www.dinamina.lk/2012/11/07/_art.asp?fn=f1211074</link>
    <topic>දේශපාලනයේ පරමාදර්ශී මිනිසා</topic>
    <author/>
    <content>ශ්‍රී ලංකා නිදහස් පක්‍ෂයේ නිර්මාතෘ එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන් ගත් මඟට ශක්තියක් වූ, රටේ ප්‍රබලම දේශපාලන ප්‍රවාහයක් නිර්මාණය කිරීමේ පුරෝගාමී වූ, ප්‍රතිපත්ති ගරුක, ජනතාව හා මානුෂිය බැඳීමකින් යුතු, රට හා ජනතාව වෙනුවෙන් සිතා තම දේශපාලන ජීවිතය, කැප කළ ඒ අභීත රුහුණු පුත්‍රයා, වර්තමාන ජන නායකත්වය රටට උරුම කර දී, දැයෙන් සමුගත්තේ එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන්ගේ “මිනිසාගේ පරම යුතුකම මිනිසාට සේවය කිරීමයි” යන දර්ශනය මූර්තිමත් කළ, ගෞරවනීය මිනිසකු ලෙසිනි.මහත්මා දේශපාලනයේ පරමාදර්ශී චරිතයක් වූ ඩී. ඒ. රාජපක්‍ෂ මැතිතුමාගේ 45 වැනි අනුස්මරණය වෙනුවෙන් එතුමා සිහිපත් කර මගේ මතකය අවදි කිරීමට ලැබීම අගය කරමි. එතුමා පාර්ලිමේන්තුව තුළ කළ කතාබහ තර්ක විතර්ක හා අදහස් දැක්වීම් දැනුදු සිහිපත් වේ.1936 සිට 1945 දක්වා දෙවැනි රාජ්‍ය මන්ත්‍රණ සභාවේ හම්බන්තොට නියෝජනය කළ ඩී. එම්. රාජපක්‍ෂ මහතාගේ ආදරණීය සොයුරු ඩී. ඒ. රාජපක්‍ෂ මහතා, ඩී. එම්. රාජපක්‍ෂ මහතාගේ දේශපාලන බලවේගයේ පතාක යෝධයකු වුව ද, පූර්ණ කාලීනව දේශපාලනයේ යෙදීමට එතුමාගේ කැමැත්තක් නොතිබුණි.1945 මැයි මාසයේ හම්බන්තොට ජනතාවගේ අභීත නායකයාණන් වූ ඩී. එම්. රාජපක්‍ෂ මහතාගේ අකල් අභාවයෙන් පසු, රටේ උත්තරීතර ව්‍යවස්ථාදායකයෙන් රුහුණු ජනතාව නියෝජනය කිරීම සඳහා කිසිවෙකු නොවීය. ජනතාව වෙනුවෙන් සේවය කිරීම තම යුතුකම විය යුතු බව සිතූ, එතෙක් නිහඬ දේශපාලනඥයකු වූ ඩී. ඒ. රාජපක්‍ෂ මහතාට රාජ්‍ය මන්ත්‍රණ සභාවේ හිස් වූ අසුන වෙනුවෙන් හම්බන්තොට ජනතාවගේ ප්‍රබල ඉල්ලීමට එකඟවීමට සිදු විය.ඒ අනුව 1945 දී මෙතුමා නිතරගයෙන් රාජ්‍ය මන්ත්‍රණ සභාවට තේරී පත් විය.1947 දී, එනම් නිදහස ලැබීමට පෙර පැවැති මහ මැතිවරණයේදී බෙලිඅත්ත ආසනයෙන් තරගකර, විරුද්ධවාදීන් හතර දෙනාම ලබා ගත් ඡන්ද සංඛ්‍යාව ද අභිභවා වැඩි ඡන්ද ලැබ, බෙලිඅත්ත අසුන දිනා ගත්තේය. 1952 මැතිවරණයෙන් ද ජයග්‍රහණය කර, රටේ විප්ලවීය වෙනසක් කළ 1956 මැතිවරණයෙන් තම විරුද්ධවාදීන් සියලුදෙනා ලැබූ ඡන්ද සංඛ්‍යාව මෙන් දෙගුණයක ඡන්ද ප්‍රමාණයක් ලැබීමට ද හැකි විය.ඔහු පාර්ලිමේන්තුවට තේරී පත්වූයේ ජනතාවගේ කැමැත්ත දිනෙන් දින වැඩි කරන තරම් ජන හද දිනූ ජනමූල නායකත්වයේ ගතිලක්‍ෂණ හෙළි කරමිනි.මෙතුමාගේ දේශපාලන ජීවිතයේ කාරක සභා නියෝජ්‍ය සභාපති, නියෝජ්‍ය කථානායක, අමාත්‍ය ආදී තනතුරු ගණනාවකින් පිදුම් ලැබුව ද, එතුමා හා ජනතාව අතර තිබූ මානුෂික බැඳීම ඒ තානාන්තරවලට වඩා ඉහළින් බැබැලිනි. පුද්ගලයා තනතුරුවලින් බැබලුන ද ඩී. ඒ. රාජපක්‍ෂ මැතිඳුන් නිසා, තනතුරු බැබලුනයි කීම වඩා නිවැරැදි යැයි මට සිතේ.මා නවක තරුණ මන්ත්‍රීවරයෙකු ලෙස 1960 දී ප්‍රථම වරට පාර්ලිමේන්තුවට යන අවස්ථාවේදී ජ්‍යෙෂ්ඨ පාර්ලිමේන්තු මන්ත්‍රීවරයෙකු වූ මෙතුමා තුළ, පාර්ලිමේන්තු කටයුතු පිළිබඳ තිබූ හසල දැනුම අපට ආශීර්වාදයක් විය. එකල නවක මන්ත්‍රීවරුන් වූ අප සැමට එතුමා ගුරුවරයෙකු විය. එතුමා ලබා දුන් ගුරුහරුකම් මගේ දේශපාලන ජීවිතයට ද අත්වැලක් විය.කවර තරාතිරමක හෝ දේශපාලනඥයෙකුටම ඔහු ගුරුවරයෙකු යැයි කීම ගෞරවයකි. එතරම්ම ගෞරවනීය දේශපාලනඥයකුගේ ගතිලක්‍ෂණ ඔහු තුළ විය.තම ලාභය වෙනුවෙන් කිසිදා ප්‍රතිපත්ති පාවා නොදුන් මෙතුමා, තම අදීන ආකල්ප හා ප්‍රතිපත්ති පොදුජන අභිවෘද්ධිය තකා ක්‍රියාවට නැංවූයේය. කිසිදා ස්වාර්ථය වෙනුවෙන් කටයුතු නොකළ මෙතුමා, සැබෑ ජනතා පුත්‍රයෙකුගේ ප්‍රතිමූර්තියක් විය.අල්ලස, දූෂණය පිළිබඳ මෙකල මෙන් නැතත්, එකල ද චෝදනා තිබුණි. එහෙත් එවැනි අල්පමාත්‍ර චෝදනාවක්වත් මෙතුමාගේ නම හා සම්බන්ධ වූ බවට කෙදිනකවත් ඇසීමටවත් නොලැබිණි. එතරම් පිවිතුරු පරමාදර්ශී දේශපාලන ජීවිතයක් ගත කළ ඩී. ඒ. රාජපක්‍ෂ මැතිතුමාගේ චරිතයේ ගුණාංග, එදාට වඩා අද සුවඳවත් ව ඇතැයි සිතමි.ශ්‍රී ලංකා නිදහස් පක්‍ෂයේ නිර්මාතෘ එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන් ගත් මඟට ශක්තියක් වූ, රටේ ප්‍රබලම දේශපාලන ප්‍රවාහයක් නිර්මාණය කිරීමේ පුරෝගාමී වූ, ප්‍රතිපත්ති ගරුක, ජනතාව හා මානුෂීය බැඳීමකින් යුතු, රට හා ජනතාව වෙනුවෙන් සිතා තම දේශපාලන ජීවිතය, කැප කළ ඒ අභීත රුහුණු පුත්‍රයා, වර්තමාන ජන නායකත්වය රටට උරුම කර දී, දැයෙන් සමුගත්තේ එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන්ගේ “මිනිසාගේ පරම යුතුකම මිනිසාට සේවය කිරීමයි” යන දර්ශනය මූර්තිමත් කළ, ගෞරවනීය මිනිසකු ලෙසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n121108_br5</link>
    <topic>2013 අය වැය යෝජනා</topic>
    <author/>
    <content>* තුන් අවුරුදු රණවිරු නිවාස ණය යෝජනා ක්‍රමයක් සදහා රුපියල් මිලියන 1000 ක්. * දුෂ්කර පාසල් සිසුනට ආහාර, අමතර නිළ ඇදුම්,පාවහන් නොම්ලේ. * නියඟයෙන් හානිවු ගොව්න්ගේ ණය පොළි කපා හැරේ. * මෝටර් රථ ආදායම් බලපත්‍ර ගාස්තු ඉහලට. * විදේශිකයන්ට ඉඩම් විකිණිම තහනම්. * විදේශිය මත්පැන් බද්ද සියයට 25 කින් ඉහලට.* විශ්‍රාමිකයන්ගේ ජීවන වියදම් දිමනාව රුපියල් 500 ඉහලට* පැණි,හකුරු හදන්න පොල් කිතුල් මදින්න අවසර* රජ්‍ය සේවක දිමනා රුපියල් 1500 කින් ඉහලට.* වසර තුනකින් රට කුරක්කන් නතර කරයි.* රට සල්ලි ගිණුම්වලට ඉඩ, ආයෝජනයටත් පහසුකම්.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n121108_br3</link>
    <topic>පාර්ලිමේන්තු මන්ත්‍රී ජයලත් ජයවර්ධනට හෘදයාබාධයක්</topic>
    <author/>
    <content>(2012-11-08 13.05)  එක්සත් ජාතික පක්ෂ පාර්ලිමේන්තු මන්ත්‍රී වෛද්‍ය ජයලත් ජයවර්ධන මහතාට ඇති වු හදිසි හෘදයාබාධ තත්ත්වයක් හේතුවෙන් රෝහල්ගත කර තිබේ.ඒ අනුව ඔහු ශ්‍රී ජයවර්ධනපුර රෝහලේ දැඩි සත්කාර ඒකකයට ඇතුළත් කෙරුණු බව ආරංචි මාර්ග සදහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n121108_br1</link>
    <topic>තබ්බෝව ජලාශයේ වාන් දොරටු 18 ක් විවෘත කෙරේ.</topic>
    <author/>
    <content>(2012-11-08 10.30)  ඊයේ දිනයේ පුත්තලම ප‍්‍රදේශයට ඇදහැලූණු අධික වර්ෂාව හේතුවෙන්තබ්බෝව ජලාශයේ වාන් දොරටු 18 ක් විවෘත කර ඇති බව ආරංචී මාර්ග සදහන් කරයි.වාන් දොරටු විවෘත කිරීම හේතුවෙන් ජලාශයේ පහළ මිටියාවත ප‍්‍රදේශවලට බලපෑමක් එල්ල විය හැකි බැවින් එම ප‍්‍රදේශවල ජනතාව මේ සම්බන්ධයෙන් අවධානයෙන් සිටින ලෙස පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n1211081</link>
    <topic>දෝෂාභියෝගයකට ලක්ව සිටියදීනඩු ඇසීම සදාචාර විරෝධියි</topic>
    <author/>
    <content>මූල්‍ය වංචා සහ විෂම පැවැත්ම සම්බන්ධයෙන් චෝදනා 14ක් මඟින් දෝෂාභියෝගයට ලක්ව සිටින අගවිනිසුරු ආචාර්ය ශිරාණී බණ්ඩාරනායක මහත්මිය එම තනතුරෙහි කටයුතු කරමින් නඩු විභාග කිරීම සදාචාරාත්මක විරෝධී යැයි නීති විශාරදයෝ පවසති. අගවිනිසුරුවරියට එරෙහිව චෝදනා 14ක් පාර්ලිමේන්තු න්‍යාය පත්‍රයට ඇතුළත් කැර තිබුණේ ඉකුත් නොවැම්බර් මස 06 වැනිදාය.මෙතෙක් සිටි අගවිනිසුරුවරුනට එල්ල වූ චෝදනාවලට බොහෝ සෙයින් වෙනස් වූ බරපතළ චෝදනා අගවිනිසුරුවරියට එල්ල වී තිබේ.එහෙත් අගවිනිසුරුවරිය, ශ්‍රේෂ්ඨාධිකරණ විනිසුරු මඬුල්ලක සභාපතිත්වය දරමින් අංක 502 අධිකරණ ශාලාවෙහි ඊයේ (7) ද නඩු විමසමින් සිටියාය. අද දිනයේද (08) ඇය විනිසුරු මඬුල්ලක සභාපතිත්වය දැරීමට නියමිතය. සාධාරණත්වය සහ යුක්තිය විමසන අධිකරණයෙහි ප්‍රධානියා ස්වභාවික යුක්තියට පටහැනිව ක්‍රියාකරමින් සදාචාරය නොතකා හැරීම ගැන නීතිවේදීහු විමතිය පළ කරති.මීට පෙරද අගවිනිසුරුවරුනට එරෙහිව දෝෂාභියෝග එල්ල විය. එහි ඇතුළත් වූයේ ඔවුන් පැවැත් වූ කතා පදනම් කැරගත් චෝදනා කිහිපයකි.එහෙත් මෙම අගවිනිසුරුවරියට බරපතළ චෝදනා එල්ල වී ඇතැයි නීතිවේදීහු පෙන්වා දෙති.එම චෝදනා විභාග කිරීම සඳහා තේරීම් කාරක සභාවක් පත්කිරීමෙන් පසු චෝදනා සම්බන්ධ නොතිසි අගවිනිසුරුවරියට දන්වා යැවිය යුතුය.නොතිසි ලැබීමෙන් පසු විනිසුරු මඬුල්ලක සාමාජිකයෙක් හෝ, අගවිනිසුරු ලෙස කටයුතු කිරීම කළ නොහැකිය. චෝදනා විභාග කිරීමේ මාසයක කාලයක දී අවසන් කළ යුතු බව ස්ථාවර නියෝගවල සඳහන් වේ. එම කාලය තුළ ඇයට අගවිනිසුරු ධුරයෙහි කටයුතු කළ නොහැකිය.එලෙස නොතිසි මෙතෙක් නිකුත් කැර නැතත් අගවිනිසුරුවරියට එරෙහි මූල්‍ය සහ විෂම පැවැත්ම පිළිබඳ පැහැදිලි චෝදනා 14ක් ඇති බව සියලුදෙනා දන්නා කරුණකි. එවැනි අවස්ථාවක විනිසුරු මඬුල්ලක සාමාජිකයකු ලෙස කටයුතු කළ නොහැකි බව නීතියෙහි සඳහන්ව නැතත් එය සදාචාරත්මක නොවේ. චෝදනා එල්ල වී සිටින තමන්ට අනුන්ගේ නඩු විමසීමට ඇති සදාචාරාත්මක හැකියාව ගැන ඇයම තීරණය කළ යුතු යැයි නීතිවේදීහු පවසති.චෝදනා එල්ල වු විනිසුරුවරයකු නඩු තීන්දු දීම මඟින් අධිකරණයේ විශ්වාසනීයත්වය පිළිබඳව ජනතාව තුළ සැක මතුවීමේ අවදානමක් ඇති බවද ඔවුහු තවදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n1211082</link>
    <topic>නීතියට එකඟයි:සදාචාරයට විරුද්ධයි</topic>
    <author>ජීවනී පතිරණ සහ පණ්ඩුක සමරසේකර</author>
    <content>චෝදනාවලට ලක්ව සිටිය දී යම් අගවිනිසුරුවරියක් නඩු ඇසීමට ඉදිරිපත්ව සිටින්නේ නම් එය සදාචාරයට විරුද්ධව ක්‍රියාකිරීමක් බව බස්නාහිර පළාත් සභා ඇමැති නීතිඥ උදය ගම්මන්පිල මහතා පෙන්වා දෙයි.මෙවැනි ප්‍රශ්නයක් විසඳෙනතුරු නඩු ඇසීමෙන් වැළකී සිටිය හැකි මුත්, ඒ සඳහා නීත්‍යානුකූල වලංගුභාවය පිළිබඳ ගැටලුවක් නොවන බවද ගම්මන්පිල මහතා සඳහන් කරයි.ලෝකයේ බොහෝ රටවල සාමාන්‍යයෙන් යම් අයකු රජයේ සේවයේ දී බරපතළ චෝදනාවන්ට ලක්වුවහොත්, ඔහු හෝ ඇය අනිවාර්ය නිවාඩු යැවීම හෝ වැඩ තහනමකට ලක්කිරීම සිදුවන බැව් පැවසූ ඒ මහතා, නමුත් අවාසනාවකට අපේ රටේ ව්‍යවස්ථාවේ එවැන්නක් සඳහන් නොවන බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n1211083</link>
    <topic>දුගී බව දුරලනසමෘද්ධිය ගෙනෙන අයවැය අද</topic>
    <author>සිතාරා සේනානි, සමන්මලී ප්‍රියශාන්ති</author>
    <content>ශ්‍රී ලංකාව ආර්ථික වශයෙන් ශක්තිමත් දේශයක් බවට පත් කිරීමේ කාර්යයට පදනම තබමින් එක්සත් ජනතා නිදහස් සන්ධාන ආණ්ඩුවේ හත්වැනි අයවැය අද(8) දිනයේ ජනාධිපති මහින්ද රාජපක්ෂ මහතා විසින් පාර්ලිමේන්තුවට ඉදිරිපත් කරන බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.අද දිනයේද (08) ඇය විනිසුරු මඬුල්ලක සභාපතිත්වය දැරීමට නියමිතය. සාධාරණත්වය සහ යුක්තිය විමසන අධිකරණයෙහි ප්‍රධානියා ස්වභාවික යුක්තියට පටහැනිව ක්‍රියාකරමින් සදාචාරය නොතකා හැරීම ගැන නීතිවේදීහු විමතිය පළ කරති.මීට පෙරද අගවිනිසුරුවරුනට එරෙහිව දෝෂාභියෝග එල්ල විය. එහි ඇතුළත් වූයේ ඔවුන් පැවැත් වූ කතා පදනම් කැරගත් චෝදනා කිහිපයකි. එහෙත් මෙම අගවිනිසුරුවරියට බරපතළ චෝදනා එල්ල වී ඇතැයි නීතිවේදීහු පෙන්වා දෙති.එම චෝදනා විභාග කිරීම සඳහා තේරීම් කාරක සභාවක් පත්කිරීමෙන් පසු චෝදනා සම්බන්ධ නොතිසි අගවිනිසුරුවරියට දන්වා යැවිය යුතුය.නොතිසි ලැබීමෙන් පසු විනිසුරු මඬුල්ලක සාමාජිකයෙක් හෝ, අගවිනිසුරු ලෙස කටයුතු කිරීම කළ නොහැකිය. චෝදනා විභාග කිරීමේ මාසයක කාලයක දී අවසන් කළ යුතු බව ස්ථාවර නියෝගවල සඳහන් වේ. එම කාලය තුළ ඇයට අගවිනිසුරු ධුරයෙහි කටයුතු කළ නොහැකිය.එලෙස නොතිසි මෙතෙක් නිකුත් කැර නැතත් අගවිනිසුරුවරියට එරෙහි මූල්‍ය සහ විෂම පැවැත්ම පිළිබඳ පැහැදිලි චෝදනා 14ක් ඇති බව සියලුදෙනා දන්නා කරුණකි.එවැනි අවස්ථාවක විනිසුරු මඬුල්ලක සාමාජිකයකු ලෙස කටයුතු කළ නොහැකි බව නීතියෙහි සඳහන්ව නැතත් එය සදාචාරත්මක නොවේ. චෝදනා එල්ල වී සිටින තමන්ට අනුන්ගේ නඩු විමසීමට ඇති සදාචාරාත්මක හැකියාව ගැන ඇයම තීරණය කළ යුතු යැයි නීතිවේදීහු පවසති.චෝදනා එල්ල වු විනිසුරුවරයකු නඩු තීන්දු දීම මඟින් අධිකරණයේ විශ්වාසනීයත්වය පිළිබඳව ජනතාව තුළ සැක මතුවීමේ අවදානමක් ඇති බවද ඔවුහු තවදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n1211084</link>
    <topic>සෙනෙහෙබර දියණියන් සමඟ විජයග්‍රහණය සමරන ඔබාමා</topic>
    <author/>
    <content>රිපබ්ලිකන් පක්ෂයේ මිට් රොම්නි පරාජයට පත් කිරීමත් සමඟ තම දෙවැනි නිල කාලය දීර්ඝ කැරගත් අමෙරිකා එක්සත් ජනපදයේ ජනාධිපති බැරැක් ඔබාමා පසු ගිය බදාදා(7) ජයඝෝෂා නඟන තම ආධාරකරුවන් සහ හිතවතුන් අමතා පැවසුවේ වඩා හොඳ දේවල් එන්නට තියෙන්නේ ඉදිරියේ දී බවයි.විජයග්‍රහණය සමරන චිකාගෝ නගරයේ වේදිකාවක් මතට තම සෙනෙහෙබර දියණියන් දෙදෙනා තුරුළු කැර ගෙන ගොඩවුණු ජනපති ඔබාමා තම තේමාව ලෙස ගෙන හැර පෑවේ මධ්‍යම පන්තික ජනතාව සහ අමෙරිකානු සිහිනය ජය ගැන්වීමයි. එහිදී තවදුරටත් අදහස් දැක්වූ ජනපති ඔබාමා සිය ගණන් ඔල්වරසන් දෙන ආධාරකරුවන්ට පැවසුවේ ‘‘අමෙරිකානු ජනතාව මේ ජයග්‍රහණය මඟින් සිහියට නංවන්නේ ‘අප යන මාවත දුෂ්කර වුවත් අප යන චාරිකාව දිගු වූවත් අප අපවම උසස් කැර ගෙන ඇති’’ බවයි’’ ඒ.එෆ්.පී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n1211085</link>
    <topic>දිළිඳුකම පිටුදකින දිවිනැඟුම ඓතිහාසික පනතක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>දිළිඳුකම උරුම වූ ජනතාව දිළිඳුකමින් මුදාගෙන ඔවුන් සංවර්ධනයේ පාර්ශ්වකරුවන් බවට පත්කිරීම සඳහා ඉදිරිපත් කරන ඓතිහාසික පනතක් ලෙස දිවි නැඟුම පනත් කෙටුම්පත හැඳින්විය හැකි බව ආර්ථික සංවර්ධන ඇමැති බැසිල් රාජපක්‍ෂ මහතා පාර්ලිමේන්තුවේ දී ඊයේ (7) ප්‍රකාශ කෙළේය.ඓතිහාසික වශයෙන් වැදගත්කමක් ඇති නිදහස් අධ්‍යාපනය සුරැකීම වෙනුවෙන් කන්නන්ගර මහතා ඉදිරිපත් කරන ලද පනත, කුඹුරු පනත, අර්ථ සාධක පනත, ඉඩම් පනත ආදි වශයෙන් පනත් ගණනාවක් මෙම පාර්ලිමේන්තුවට ඉදිරිපත් කර ඇති අතර දිවි නැඟුම පනත් කෙටුම්පතද එවැනිම වූ ඓතිහාසික පනතක් බවත් ඇමැතිවරයා සඳහන් කෙළේය.රටේ ජනතාව අතර මෙන්ම පළාත් සභාවලත් කතිකාවට ලක්වූ මෙම පනත ශ්‍රේෂ්ඨාධිකරණයට දෙවරක් ඉදිරිපත් වූ බවද හෙතෙම සඳහන් කෙළේය. එමෙන්ම මෙම පනත නැගෙනහිර පළාත් සභාවේ දී සම්මත කැර ගැනීමට සහය වූ මුස්ලිම් කොංග්‍රසය ඇතුළු දේශපාලන පක්ෂවලට තමන් සිය ස්තුතිය පිරිනමන බවත් හෙතෙම සඳහන් කෙළේය.ලෝකයේ ආර්ථික සංවර්ධනයේ ප්‍රමුඛ රටක් ලෙස අධ්‍යාත්මික ගුණ වගාවෙන් යුතුව ඉදිරියට යෑමට මෙවර අයවැය අනුබලයක් වනු ඇතැයි ද මහ ලේකම්වරයා ප්‍රකාශ කළේය. ශ්‍රී ලංකා නිදහස් පක්ෂය මහවැලි කේන්ද්‍රයේ දී ඊයේ(07) පැවැත්වු ප්‍රවෘත්ති සාකච්ඡාවේ දී මේ බව ප්‍රකාශ ක ඇමැතිවරයා, මෙවර අයවැය මේ රටේ ආර්ථික සංවර්ධනය සඳහා දුරදක්නා නුවණින් යුතුව සකස් වුවක් බව ද, අයවැය සකස් කිරීමට පෙර ජනාධිපතිවරයා ආර්ථික විද්වතුන්ගේ උපදෙස් ලබා ගත් බව ද කීවේය.අයවැය සකස් කිරීමේ දී වෘත්තීය සමිති, ගොවි ජන සංවිධාන, සන්ධානයේ සියලු පක්ෂ, මැති ඇමැතිවරු මෙන්ම විවිධ විද්වතුන්ගේ ද අදහස් හා යෝජනා ලබා ගැනීමට ජනාධිපති මහින්ද රාජපක්ෂ මහතා කටයුතු කළ බවත් මහලේකම්වරයා අවධාරණය කළේය. අපනයන ආදායම වර්ධනය කර ගැනීම කෙරෙහි වැඩි අවධානයක් යොමු කරන ලද අයවැයක් මෙවර ඉදිරිපත් කෙරෙනු ඇතැයි මෙහිදි අදහස් දැක්වු ශ්‍රී ලංකා නිදහස් පක්ෂයේ උප සභාපති, යෞවන ක‍ටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවසීය.අපනයන ආදායමට වඩා ආනයන වියදම වැඩි වීම රජයට ඇති විශාලම ගැටලුවක් බවත්, අපනයන ආදායම ඩොලර් බිලියන 10 ක් වන විට ආනයන ආදායම ඩොලර් බිලියන 20 ක් වන බවත්, මෙයින් තුනෙන් එකක් වැය වන්නේ ඉන්ධන ආනයනය සඳහා බවත් තවදුරටත් පැවසූ ඇමැතිවරයා, මෙය රටේ ප්‍රධාන ගැටලුවක් ලෙස හදුනා ගැණුනු අතර මේ කාරණය මත පදනම් වු අයවැයක් මෙවර ඉදිරිපත් කෙරෙන බව ද, මේ නිසා මෙවර අයවැය සම්බන්ධයෙන් සුභවාදීව බලා සිටින බව ද වැඩිදුරටත් ප්‍රකාශ කළේය.මෙහිදි අදහස් දැක්වු ‍ශ්‍රී ලංකා නිදහස් පක්ෂයේ මහලේකම් සෞඛ්‍ය ඇමැති මෛත්‍රීපාල සිරිසේන මහතා,දේශපාලන වශයෙන් මේ වන විට එක්සත් ජාතික පක්ෂය බරපතල ඛේදවාචකයකට ලක්වෙලා. එක්සත් ජාතික පක්ෂයේ මේ සෝදාපාළුව කොහෙන් කොහොම නතර වේවිද කියන්න බැහැ. සරත් ෆොන්සේකා මහතාගේ රැස්වීමට සහභාගී වීම නිසා ‍මේ වන විට පක්ෂයේ මන්ත්‍රීවරු කිහිපදෙනකුගේ මෙන්ම පළාත් සභා මන්ත්‍රීවරු කිහිපදෙනකුගේ ද පක්ෂ සමාජිකත්වය අහෝසි කර ඇති රනිල් වික්‍රමසිංහ මහතා තමන්ගේ බලකඳවුර තවත් විනාශ කර ගෙන තිබෙනවා. දේශපාලන පක්ෂයක ශක්තිය ගොඩ නැඟෙන්නේ වැඩි පිරිසක් එක් වු විටයි. නමුත් විපක්ෂය මේ වන විට තමන්ගේ මන්ත්‍රීවරු හා පක්ෂ නියෝජිතයින් අහිමි කර ගෙන දිනෙන් දින සෝදා පාළුවට ලක් වෙමින් සිටිනවා.සන්ධාන රජය මේ වන විට ප්‍රජාතන්ත්‍රවාදී මුලධර්මයන් ආරක්ෂා කර ගනිමින් ඒවාට ගරු කරමින් ශ්‍රී ලංකාව ස්වාධීන රාජ්‍යයක් ලෙස ගොඩ නඟමින් සිටිනවා. එවැනි වටපිටා‍වක් යටතේ රජය මේ වන විට මැතිවරණ කිහිපයක් පවත්වා ඒවායින් සුවිශේෂි ජයග්‍රහණ ලබා ගෙන තිබෙන බව ද, එහිදී රජයට කිසිම චෝදනාවක් නැ‍ගෙන්නේ නැහැ.රජය සාධාරණ මැතිවරණයකට අවශ්‍ය වටපිටාව සකස් කළා. මේ අනුව රජය ප්‍රජාතන්ත්‍රවාදී ක්‍රියාවලියක් යටතේ යුක්ති සහගතව කටයුතු කරන බව ජනතාව වටහාගෙන තිබෙනවා. එවැනි දේශපාලන වටපිටාවක් තුළ ඉදිරිපත් කරන 2013 අයවැය වැඩි ඡන්දයෙන් සම්මත කර ගැනීමට බලාපොරොත්තු වෙනවා‍..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n1211086</link>
    <topic>දිවිනැඟුම පනත පාර්ලිමේන්තුවෙන් ම සම්මත කරගන්නවා</topic>
    <author>සිතාරා සේනානි, සමන්මලී ප්‍රියශාන්ති</author>
    <content>දිවි නැඟම පනත ජනමත විචාරණයක් දක්වා ගෙන නොගොස් ශ්‍රේෂ්ඨාධිකරණයේ මඟ පෙන්වීම අනුව කටයුතු කරමින් පාර්ලිමේන්තුවේදී සම්මත කර ගැනීමට බලාපොරොත්තු වන බව ශ්‍රී ලංකා නිදහස් පක්ෂයේ ජ්‍යෙෂ්ඨ උපසභාපති, එක්සත් ජනතා නිදහස් සන්ධානයේ මහ ලේකම් සුසිල් ප්‍රේමජයන්ත මහතා පැවසීය.ගොවිජන සේවා පනත ඉදිරිපත් වු විටත් මෙවැනි ම ගැටලුවක් මතු වු බව කී ඇමැතිවරයා, එම සිද්ධියේ දී කටයුතු කළ ආකාරයට දිවි නැඟුම පනත සම්බන්ධයෙන් ද කටයුතු කරන බවත් ප්‍රකාශ කළේය.මහවැලි කේන්ද්‍රයේදී ඊයේ(07) පැවැති ශ්‍රී ලංකා නිදහස් පක්ෂ ප්‍රවෘත්ති සාකච්ඡාවේදී ඇමැතිවරයා මේ අදහස් පළ කළේ මාධ්‍යවේදියකු නැඟූ ප්‍රශ්නකට පිළිතුරු වශයෙනි.මේ පනත ඉදිරිපත් කිරීමේ දී රජය කෙතරම් ප්‍රජාතන්ත්‍රවාදී අයුරින් කටයුතු කර ඇතිදැයි කිවහොත් පනත දෙවරක් ම පාර්ලිමේන්තුවට ගෙන ඒමට රජය කටයුතු කර තිබෙන බව ද පැවසුවේය. එදා ත්‍රස්තවාදය විනාශ කිරීමේ මෙහෙයුමට විරුද්ධව කටයුතු කළ අය අද මේ පනතට එරෙහිවත් කටයුතු කරන බව කී ඇමැතිවරයා පනත සම්බන්ධයෙන් ශ්‍රේෂ්ඨාධිකරණය ලබා දෙන තීන්දු අනුව රජය ක්‍රියාත්මක වෙන බව ද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n1211087</link>
    <topic>යාපනයට විදුලිය දීමෙන් වසරකට බිලියන 3ක් පාඩුයි</topic>
    <author>චමීර ඇල්ලදෙණිය</author>
    <content>යාපනයට අඛණ්ඩ විදුලි සේවාවක් ලබාදීම වෙනුවෙන් වසරකට බිලියන 03 කට වැඩි පාඩුවක් ලංකා විදුලිබල මණ්ඩලය දරන බව විදුලිබල හා බලශක්ති ඇමැති පාඨලී චම්පික රණවක මහතා අනාවරණය කළේය.ලබන ජනවාරියේදී යාපනය කේන්ද්‍ර කරගනිමින් ඉදිවන මෙගාවොට් 24 ක ධාරිතාවයේ දැවි තෙල් බලාගාරය හේතුවෙන් මෙම තත්ත්වය අවම කරගත හැකි බවද ඇමැතිවරයා පවසයි.ශ්‍රී ලංකා වාණිජ හා කර්මාන්ත සම්මේලන මණ්ඩලය විසින් උතුරු පළාත් සුළු හා මධ්‍ය පරිමාණ කර්මාන්තකරුවන් වෙනුවෙන් සංවිධාන කළ, කර්මාන්ත ක්ෂේත්‍රය සඳහා වන උසස් ප්‍රමිතියෙන් යුත් බලශක්ති සේවාවන් යොදාගැනීම සම්බන්ධව පසුගිය (05)දා යාපනයේ පැවති විශේෂ සමුළුවේ ප්‍රධාන දේශනය සිදු කරමින් ඇමැතිවරයාමේ බව කිවේය. රටේ අනෙක් පළාත් වලට සාපේක්ෂව උතුරු නැගෙනහිර පළාත් වල කර්මාන්තකරුවන් දිරිගැන්වීම සඳහා රජය විශේෂ වැඩසටහන් රැසක් ක්‍රියාත්මක කර ඇති බවද රණවක මහතා කීය.එහිදි ඇමැතිවරයා මෙසේද කීවේය.කොටි ත්‍රස්තවාදීන් විසින් විනාශ කළ යාපනයේ සම්පූර්ණ විදුලි පද්ධතිය මේ වනවිටත් නවීකරණය කොට අවසන් බව අමාත්‍යවරයා මෙහිදී අවධාරණය කළෙය. යුද්ධය අවසන්වීමත් සමඟ වැඩිම විදුලි හානිය සහ පද්ධති හානිය සහිත පළාතක් ලෙස උතුර හඳුනාගෙන සිටියත්, අද වනවිට එම තත්ත්වය 19% ක් වේ. ඉදිරි වසරක කාලය තුළ උතුරේ විදුලි හානිය 10% ක මට්ටමේ පවත්වාගැනීම සඳහා අවශ්‍ය කටයුතු සැලසුම් කර ඇත.මෙම ව්‍යාපෘතිය සඳහා ලංකා විදුලි පුද්ගලික සමාගම රු. බිලියන 3.5 ක් ආයෝජනය කරන ඇත.ඉදිරියේදී කිලිනොච්චි සූර්ය බල උද්‍යානයක් ඉදිකෙරෙන අතර එහි ධාරිතාවය මෙගාවොට් 10 කි. අද වනවිට යාපනය, 95% ක විදුලියන මට්ටමක් පවතින අතර 2013 මුල භාගයේදී එය 100% ඉලක්කයට ළංවනු ඇත. මේ වනවිට කිලිනොච්චියේ විදුලියනය 38% කි. මුලතිවු 32% ක, මන්නාරම 66% ක සහ වවුනියාව 85% ක විදුලියන මට්ටමේ පවතිනවා. අනුරාධපුර-මන්නාරම කිලෝ වෝල්ට් 132 අධිබලැති විදුලි රැහැන් පද්ධතියක් ඉදිකිරීම සඳහා කටයුතු සූදානම් කර ඇත. ඉදිරි වසර ඇතුළත මිලියන 3300 ක වියදමින් යාපනය අවට ඇති නයිනතිවු, එළවන්තිවු, අනලතිවු සහ ඩෙල්ෆ් දූපත් සඳහා විදුලි පද්ධතිය ව්‍යාප්ත කිරීමට කටයුතු යොදා තිබෙනවා.උතුරු පළාත් ලංවිම ඉංජිනේරුවන්, බැංකු නිලධාරීන් සහ ප්‍රධාන ස්වේච්ඡා සේවා ආයතන වල නිලධාරීන් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n1211088</link>
    <topic>කෑගල්ලේ සිසුන්ගෙන් කප්පම් ගත් 3ක් දැලේ</topic>
    <author>සජිත් තුෂාර පේ‍්‍රමදාස - ගලිගමුව සමූහ</author>
    <content>කාලයක සිට කෑගල්ල නගරයට පැමිණෙන පාසල් සිසුන් බියවද්දා මුදල් එකතු කරන තරුණයන් තිදෙනකු ඊයේ (7) පස්වරුවේ මුදල් එකතු කරමින් සිටියදීම කෑගල්ල පොලිසිය මගින් අත්අඩංගුවට ගෙන තිබේ.මොවුන් තිදෙනාම කෑගල්ල නගරය අවට පදිංචි පාසල හැරගිය තරුණයෝ වෙති. කෑගල්ල පොලිසිය වෙත ලැබුණු දුරකථන ඇමතුමක් අනුව වහාම ක්‍රියාත්මක වූ පොලිසිය මොවුන් අත්අඩංගුවට ගෙන ඇත. ගුලිකර සඟවා සිටි රුපියල් පනහේ, විස්සේ නෝට්ටු රැසක් ද පොලිසිය ඔවුන් අත තිබී සොයාගෙන ඇත. කෑගල්ල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n1211089</link>
    <topic>ලංකා කතුවරයාට එරෙහිනඩුව කල්යයි</topic>
    <author>ශිරෝමි අබයසිංහ</author>
    <content>අපහාසාත්මක ප්‍රවෘත්තියක් පළ කිරීම සම්බන්ධයෙන් ලංකා ඉරිදා සංග්‍රහය පුවත්පතේ කර්තෘවරයාට එරෙහිව ගොවිජන සේවා වනජීවී නියෝජ්‍ය අමාත්‍ය එස්. එම්. චන්ද්‍රසේන මහතා පවරා ඇති නඩුව සමථයකට එළැඹීම සඳහා නුගේගොඩ දිසා විනිසුරු නාමල් වලල්ල මහතා දෙපාර්ශ්වයට ලබන වසරේ ජනවාරි 23 දක්වා ඊයේ (07) කල් දුන්නේය.නඩුව සමථයකට එළැඹීම සඳහා දෙපාර්ශ්වය එකඟතාවය පළ කර තිබිණි.ලංකා ඉරිදා සංග්‍රහයේ හිටපු කර්තෘ චන්දන සිරිමල්වත්ත, ප්‍රකාශකරුවන් වන ඩී. පී. ආර්. ජයගොඩ සහ එල්. ඒ. ඩී. ධර්මසේන මහත්වරුන්ට එරෙහිව චන්ද්‍රසේන මහතා මෙම නඩුව පවරා තිබේ.පුවත්පතේ 2011/05/22 කලාපයේ පළ කර තිබූ ලිපියකින් පැමිණිලිකරුට අපහාසාත්මක වන අසත්‍ය කරුණු පළ කර තිබීම මගින් තමන් මහජනතාව ඉදිරියේ ගර්හාවට සහ පිළිකුලට පත් වීමට හේතු වූ බවත්, එම ප්‍රවෘත්තියේ අඩංගු කරුණු අපහාසාත්මක බවට ප්‍රකාශයක් නිකුත් කර විත්තිකරුවන්ගෙන් රුපියල් මිලියන පහක මුදලක් අයකර දෙන ලෙස චන්ද්‍රසේන මහතා අධිකරණයෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n12110810</link>
    <topic>ඩෙංගු ප්‍රතිශක්තිකරණ එන්නත ළඟදීම</topic>
    <author>සන්ධ්‍යා කරුණාරත්න</author>
    <content>ඩෙංගු රෝගයට ගොදුරු නොවී සිටීම සඳහා ලබාදෙන ප්‍රතිශක්තිකරණ එන්නත මේ වන විට නිෂ්පාදන අවසන් අදියරේ පසුවන බව ළමා රෝග විශේෂඥ වෛද්‍ය දීපාල් පෙරේරා මහතා පවසයි. අන්තර්ජාතික ප්‍රතිශක්තිකරණ ව්‍යාපාරය සහ තායිලන්ත සමාගමක් එක්ව මේ එන්නත නිෂ්පාදනය කිරීම සිදුකෙරේ.වැඩිහිටි ඩෙංගු රෝගීන්ට අවශ්‍ය එන්නත නිෂ්පාදනය කිරීම මේ වන විට අවසන් අතර, ළමා ඩෙංගු රෝගීන් සඳහා අවශ්‍ය එන්නත නිෂ්පාදනය කරමින් පවතින බව ද ඒ මහතා කීය. ඩෙංගු රෝගය තර්ජනයක්ව පවතින රටවලට මේ එන්නත අඩු මිලකට ලබාදීමට අඳාළ නිෂ්පාදන සමාගම් කටයුතු කරනු ඇතැයි ද වෛද්‍ය දීපාල් පෙරේරා මහතා පැවැසුවේය.ඩෙංගු රෝගය වැළඳීමට පෙර මේ එන්නත ලබාදීම සිදු කරන අතර, ඩෙංගු වෛරස් හතරට ම එරෙහිව ප්‍රතික්‍රියා කරන පරිදි මේ එන්නත නිෂ්පාදනයට අඳාළ නිෂ්පාදන සමාගම් කටයුතු කරනු ඇතැයි ද හෙතෙම පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n12110811</link>
    <topic>වනාන්තර 55ක් ගැසට් මගින් ප්‍රකාශයට පත් කෙරේ</topic>
    <author>ශීලා උඩුවර</author>
    <content>ශ්‍රී ලංකාවේ වනාන්තර 55ක් මේ වසර තුළ දී සම්පූර්ණයෙන් ම මැන ගැසට් මගින් ප්‍රකාශයට පත්කර ඇතැයි වන සංරක්ෂණ ජනරාල් කේ. පී. ආරියදාස මහතා පැවසීය. මෙම වනාන්තරවල විශාලත්වය හෙක්ටයාර් 256689ක් බව අධ්‍යක්ෂ ජනරාල්වරයා පැවසීය.අනුරාධපුර වනාන්තර 1ක් ද බදුල්ල වනාන්තර 7ක්, හම්බන්තොට 1ක්, කළුතර 1ක්, මාතලේ 1ක්, මොනරාගල 3ක්, පොළොන්නරුව 4ක්, පුත්තලම 9ක්, මන්නාරම 6ක්, කිලිනොච්චිය 4ක්, මුලතිව් 8ක්, වව්නියාව 6ක් හා ත්‍රිකුණාමලය 4ක් ගැසට් මගින් ප්‍රකාශයට පත්කරනු ලැබ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n12110812</link>
    <topic>ජනපති පදවි ප්‍රාප්තිය නිමිත්තෙන්පැළ ලක්ෂ 11ක් රෝපණයට පියවර</topic>
    <author>ශිලා උඩුවර</author>
    <content>ජනාධිපති මහින්ද රාජපක්ෂ මහතාගේ 65 වැනි ඡන්ම දිනය සහ දෙවැනි පදවි ප්‍රාප්තිය සැමරීම නිමිත්තෙන් පැළ එකළොස් ලක්ෂයක් රෝපණය කිරීමේ දීප ව්‍යාප්ත වැඩසටහනක් මේ 15 වැනිදා පැවැත්වේ.ජනාධිපතිවරයා එදින පෙරවරු 9.07ට යෙදෙන සුබ මොහොතින් දියවන්නා ඔය අසබඩ දියත උද්‍යානයේදී පැළයක් රෝපණය කිරීමෙන් අනතුරුව රටපුරා එම වෙලාවට රුක් රෝපණ වැඩසටහන් පවත්වනු ලැබේ.පරිසර ඇමැති අනුර ප්‍රියදර්ශන යාපා මහතාගේ උපදෙස් පරිදි පරිසර අමාත්‍යාංශය හා ඒ යටතේ ඇති ආයතන රාජ්‍ය අංශයේ පෞද්ගලික අංශයේ හා රාජ්‍ය නොවන සංවිධාන ඇතුළු විවිධ කොටස්වල සහභාගිත්වයෙන් මේ වැඩසටහන පැවැත්වෙන බව ඊයේ (7) පරිසර අමාත්‍යාංශයේ පැවැති මාධ්‍ය සාකච්ඡාවකදි පරිසර අමාත්‍යංශයේ ලේකම් බි. එච්. යු. ඩී. බස්නායක මහතා පැවසීය. රටපුරා ග්‍රාම නිලධාරි, ප්‍රාදේශීය ලේකම් කාර්යාල දිස්ත්‍රික් ලේකම් කාර්යාල හා පළාත් ඇතුළු විවිධ මට්ටමින් රුක් රෝපණ වැඩසටහන් සංවිධානය කර තිබේ.මහින්ද චින්තනයේ සඳහන් ‘නිල්ල පිරුණු රටක් - පිවිතුරු පරිසරයක් යන තේමාව යටතේ සිදු කෙරෙන මේ රුක් රෝපණ වැඩ සටහනේදී දේශීය ශාක වැවීම පිළිබඳව වැඩි අවධානයක් යොමු කරන බව බස්නායක මහතා පැවසීය.වන සංරක්ෂණ දෙපාර්තමේන්තුව සපයන පැළ ලක්ෂ 5න් 250000ක්ම කොස් පැළ බවත් ලේකම්වරයා කීය. කොස් සංවර්ධන පදනම පැළ 50000ක් සිටුවන අතර මහජන දායකත්වයෙන් පැළ 372000ක් වෙයි.මේ වැඩසටහන යටතේ වන සංරක්ෂණ දෙපාර්තමේන්තුව වාර්ෂිකව සිටුවීමට බලාපොරොත්තු වන පැළ ප්‍රමාණය 1225000ක් බව වන සංරක්ෂණ අධ්‍යක්ෂ ජනරාල් කේ. පී. ආරියදාස මහතා පැවසීය.කාර්යාල පරිශ්‍ර, පොදු ස්ථාන මහා මාර්ග දෙපස වැව් තාවුළු ඇළ දොළ ගංඟා දෙපස බෑවුම් සහිත ඉඩම් මෙන්ම වන වගා සහිත පැළ සිටුවීමට සුදුසු අනෙකුත් සියලුම භූ®මිවල මෙය ක්‍රියාත්මක කෙරේ.අමාත්‍යාංශයේ අතිරේක ලේකම්වරුන් අමාත්‍යාංශය යටතේ ඇති ආයතනවල ප්‍රධානින් ඇතුළු නිලධාරිහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n12110813</link>
    <topic>ලෝක විනාශයක් සිදුවන්නේ නෑ</topic>
    <author>උපාලි කරුණාරත්න සහ පණ්ඩුක සමරසේකර</author>
    <content>මේ දෙසැම්බර් 21 දින ශ්‍රී ලංකාවේ වේලාවෙන් පස්වරු 4.41ට පමණ ලෝක විනාශයක් සිදුවන බවට විද්‍යාත්මකව කිසිදු සාධකයක් සොයාගෙන නොමැති බවත් ලෝක විනාශය ගැන සිතන්නන් විශ්වීය භීතිකාව නමැති මානසික රෝගයෙන් පීඩා විඳීන බවත් කොළඹ විශ්වවිද්‍යාලයේ භෞතික විද්‍යා අංශයේ මහාචාර්ය චන්දන ජයරත්න මහතා “දිනමිණට” පැවැසීය.ලෝක විනාශයක් ගැන පවසමින්, අන්තර්ජාලය හරහා ප්‍රචාරය කරමින් ලෝකයේ ව්‍යාපාරිකයන් බංකර් සාදා විකිණීමටත් හෙල්මට් සැදීමටත් මායාවරුන් ජීවත්වන ප්‍රදේශවලට සංචාරකයන් වැඩි වැඩියෙන් අද්දවා ගැනීමටත් උත්සාහ කරන බව ද මහාචාර්යවරයා ප්‍රකාශ කෙළේය.සමහරක් සංවිධාන ලෝක විනාශයෙන් ගැලවීම සඳහා භාවිතා කිරීමට අන්තර් ජාලය හරහා මන්ත්‍ර විකිණීම ආරම්භ කර ඇතැයිද චන්දන ජයරත්න මහතා කීය. සුනාමි, භූමිකම්පා, සුළි සුළං ලෝක විනාශය සමඟ පටලවා නොගත යුතු බවද මහාචාර්ය චන්දන ජයරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=n12110814</link>
    <topic>යුද්ධාධිකරණ තීන්දුවට එරෙහිෆොන්සේකාගේ පෙත්සම සලකා බැලීම 20දා</topic>
    <author>නෙල්කා මැදගෙදර</author>
    <content>සියලු නිලතල සහ විශ්‍රාම වැටුප අහිමි කරමින් පළවන යුද්ධාධිකරණය විසින් දෙන ලද තීන්දුවට එරෙහිව සරත් ෆොන්සේකා මහතා ගොනු කළ අභියාචනා පෙත්සම නොවැම්බර් මස 20 වැනිදා සලකා බැලීමට අභියාචනාධිකරණය ඊයේ (07) තීරණය කෙළේය.රෝහිණී මාරසිංහ සහ දීපාලි විජේසුන්දර යන අභියාචනාධිකරණ විනිසුරුවරියන් ඉදිරියෙහි මේ පෙත්සම ඊයේ (7) කැඳවන ලදී.මේ පෙත්සම විභාග කිරීම සඳහා ත්‍රිපුද්ගල විනිසුරු මඬුල්ලක් පත් කරන ලෙස අභියාචනාධිකරණ සභාපති විනිසුරුවරයාගෙන් ඉල්ලීමක් කර තිබෙන බව ෆොන්සේකා මහතා වෙනුවෙන් පෙනී සිටි ජනාධිපති නීතිඥ රොමේෂ් ද සිල්වා මහතා අධිකරණයට දන්වා සිටියේය.ඒ අනුව පෙත්සම සලකා බැලීම කල් තබන ලදී.පළමුවන යුද්ධාධිකරණයෙහි විනිසුරුවරුන් තිදෙනා, යුද හමුදාපතිවරයා සහ නීතිපතිවරයා මේ පෙත්සමෙහි වගඋත්තරකරුවෝ වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=r1211081</link>
    <topic>පුලතිසිපුර කුඹුරු අක්කර 1,25,000කට</topic>
    <author>පොළොන්නරුව දිසා සමූහ - ඇම්. පී. සරත්</author>
    <content>වර්ෂාවත් සමග පොළොන්නරුව දිස්ත්‍රික්කයේ ගොවීන් මහකන්නයේ වී වගා කටයුතු අරඹා ඇත.මෙවර පොළොන්නරුව දිස්ත්‍රික්කයේ කුඹුරු අක්කර එක්ලක්ෂ විසිපන්දහසක වී වගා කිරීම සඳහා මාස 3, 3 1/2 වී වර්ග හඳුන්වා දීමේ කටයුතු මේ දිනවල කෘෂිකර්ම දෙපාර්තමේන්තුව මගින් කරගෙන යයි.පසුගිය කන්නයේ වී වගාවන් නියඟයෙන් විනාශ වූ අතර එම ගොවීන්ට බිත්තර වී, පොහොර නොමිලේ ලබා දෙන අතර පළමු සී සෑමට යන වියදම රජය විසින් ලබා දෙනු ඇත. මේ නිසා ගොවීන් මෙවර මහත් උනන්දුවකින් වී වගා කටයුතු අරඹා ඇති අතර තවත් ගොවීන් බිම් සකස් කිරීමේ කටයුතු ද ඇළ වේලි ශුද්ධ පවිත්‍ර කිරීමේ කටයුතු ද කරගෙන යයි.මේ අතර තවත් ගොවීන් ට්‍රැක්ටර් මඟින් සී සෑම, පෝරු ගෑම සිදු කර ගෙන යයි. හේන් ගොවීන් ද තම වගා කටයුතු අරඹා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=r1211082</link>
    <topic>බෝගොඩ-මිදිවලාන ගම් යාකරමින්නව පාලම ඉදිවෙන අපූරුව</topic>
    <author/>
    <content>කුලියාපිටිය සහ බිංගිරිය මැතිවරණ කොට්ඨාස වෙන් කෙරෙන කරඹලාන් ඔය හරහා කුලියාපිටිය කොට්ඨාසයේ බෝගොඩ ගමත් බිංගිරිය කොට්ඨාසයේ මිදිවලාන ගමත් යාකරමින් නව පාලමක් ඉදිකර ඇත.මේ ප්‍රදේශයට විශාල අඩුපාඩුවක්ව තිබූ මේ පාලම ඉදිකර ගැනීම දීර්ඝ කාලයක සිට ප්‍රදේශවාසීන්ට සිහිනයක්ව තිබිණි. ඒ අනුව ප්‍රදේශවාසින් මහත් වෙහෙසක් දරා කැපවීමෙන් ක්‍රියාකර ලක්‍ෂ 12ක් පමණ වියදමක් දරා ත්‍රිරෝද රථයකට හා අත්ටැක්ටරයකට යාහැකි වන පරිදි අඩි 8ක් පමණ පළලට මේ පාලම ඉඳිකර තිබේ.නාගොල්ලගොඩ, හමන්තපහුව, තාරණඋඩවෙල, නිකවත්ත, මාදුරුපිටිය, මිදිවලාන යන ප්‍රදේශවාසීන්ට කි.මී. 15ක් පමණ අඩු දුරකින් කුලියාපිටිය නගරයට යාමට මේ පාලම නිසා අවස්ථාව උදා වී තිබේ.පාලම ඉදිකර ගැනීම සඳහා මුල්වී කටයුතු කළ බෝගොඩ විහාරස්ථානයේ විහාරාධිපති බෝතලේ ධම්මික ස්වාමීන් වහන්සේ මෙසේ පැවසුහ.අපේ පන්සලේ දායක පවුල් විශාල ප්‍රමාණයක් කරඹලාන්ඔයෙන් එගොඩ ඉන්නවා.ගංවතුර කාලයට පයින්වත් පන්සලට එන්න බැහැ. දානය අරන් එන්නේ කි.මී. 12ක් විතර දුරක් ගමන් කරලා. පන්සල පෙනි පෙනී දුරගමනක් යන්න වෙලා තිබුණේ.අපේ පොඩිහාමුදුරුවෝ පල්ලේගම විමලාධම්ම හිමි සමෘද්ධි නිලධාරි සමරසේන මහත්තයත් එක්ක ගෙවල්ගානෙ ගිහින් කට්ටිය එකතු කරගෙන පන්සලේ රැස්වීමක් තියලා පාලම හදන්න තීරණය කළා. ඒ අනුව ඉතා කෙටි කාලයකින් පාලම හදාගත්තා. ඒක මේ ප්‍රදේශයට ලොකු සේවයක්.සමෘද්ධි සංවර්ධන නිලධාරි (බෝගොඩ) එච්. එම්. සමරසේන මහතාඅපේ ගම් පලෑන්වල එළතලව, බෝගොඩ හරහා මිදිවලානට පාරක් වෙන්කරල තියෙනවා. මේ ඔය නිසා පාර කැලෑවට යටවෙලා තිබුණේ. අපි කැලෑව එළිකරලා ඔය ළඟට එන්න පාර හැදුවා. පාර හදලා වයඹ පළාත් සභා මන්ත්‍රී සෝමසිරි ගුණතිලක මහතා එක්ක ඇවිත්් පෙන්නුවා. ඒ මහතා ඉංජිනේරු මහත්වරු එක්ක ඇවිත් පාලම හදන්න උපදෙස් දුන්නා. වයඹ පළාත් ආයෝජනවලින් රුපියල් ලක්‍ෂ 2ක් දුන්නා.කුලියාපිටිය ප්‍රාදේශීය සභාවේ සභාපති සම්පත් කැටවලගෙදර මහතා අවශ්‍ය කළුගල් ලබා දුන්නා. ප්‍රදේශවාසීන්ගේ උදව් උපකාර ඇතිව ලක්‍ෂ 12ක් පමණ වටිනා මේ පාලම හැදුවා. වයඹ පළාත් සභාවේ ඉංජිනේරු මහත්වරු උදව් කළා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=r1211083</link>
    <topic>එකම තැන වැඩි කලක් සිටින ගුරුවරුන් නිසා ළමයින්ට පාසල එපාවෙලා</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>වයඹ ග්‍රාමීය පාසල්වල සිසුන්ගේ පැමිණීම සියයට හැට දක්වා (60%) පහත වැටී ඇති බැව් විදුහල්පතිවරු පවසති.විශේෂයෙන්ම වියළි කලාපයේ පාසල්වල පවතින ගුරුහිඟය නිසා මේ තත්ත්වය උද්ගතවී ඇත.පාසල් පරිපාලනයේ දුර්වලකම් නිසා අවුරුදු 20 – 25 එක දිගටම එකම පාසලේ සේවයට යොදවා ඇති ගුරුවරුන්ගේ ඉගැන්වීමේ උදාසීනත්ව හා දෙගුරුන් අතර පවතින මතභේද, පාසල් දරුවන්ට විවිධ අයුරින් සැලකීම, දුගීකම, ගමනා ගමන අපහසුතා නිසි ආරක්ෂාවක් සැලසීමට නොහැකිකම හා පාසල් උපකරණ අඩුපාඩු බොහෝ දුරට බලපා තිබේ.විදුහල්පතිවරු පවසන අන්දමට බලධාරීන් විසින් පාසල්වල ප්‍රගතිය පෙන්වන්නේ සංවර්ධනය වූ පාසල්වල ප්‍රගතිය සඳමිනි.තවද පළමු වසර සඳහා කුරුණෑගල නගරයේ සුපිරි පාසල් කීපයකටම ළමයින් ඇතුළත් කර ගනු ලබන්නේ මුදලට බවත් විදුහල්පතිවරු හමුවීමට කිසිවකුටත් ඉඩ නොදෙන ලෙසට ආරක්ෂක ගේට්ටුවේ සිටින අයට ද විදුහල්පතිවරුන් විසින් උපදෙස් දෙනු ලැබ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=r1211084</link>
    <topic>නිවාසය සිසිල් හෝ ගිනියම් හෝ වන්නේතම බිරියගේ ගතිගුණ විලසින්නේ</topic>
    <author>මාවනැල්ල සමූහ - පී.සෙනෙවිරත්න</author>
    <content>ගැහැනියකගේ වැරදි ආලය නිසා යුද හමුදා සෙබළකුට ජීවිත කාලයම විනාශකැර ගන්නට සිදු වූ සිද්ධියක් පිළිබඳව අරණායක පොලිසියෙන් වාර්තා වෙයි.සිද්ධියට ගොදුරුවූ හමුදා සෙබළා මේ වනවිට රෝහලක මද සිහියෙන් අතිශය කම්පාවට පත් වෙමින් පසුවෙයි.වසර කිහිපයකට පෙර යුද සෙබළෙක් ඇතුළු මිතුරන් පිරිසක් අරණායක දෙයියන්වල කඳුයාය අසලට ගොස් ඒ සුන්දර දිය ඇල්ල නරඹමින් සිටියහ. එදින ඒ වේලාවටම එහි පැමිණ සිටි තරුණියන් පිරිසක්ද එම අයට හමුවී කතා බහ කැර හිතවත් කමක් ජනිත කැර ගත්හ. එයින් එක් රූමත් තරුණියක් එහි දී රණවිරු තරුණයා සමග දැඩි හිතවත් කමක් ගොඩනගා ගෙන එය දුර දිගට පවත්වාගෙන ගොස් දෙදෙනා පවුලේ නෑදෑ පිරිස්වලට පවා නොදන්වා විවාහයක්ද කැර ගත්හ.ඔහු සතුව තිබූ ලක්ෂ ගණනක මුදල් පවා ඇගේ ගිණුමකට බැංකුගත කැරදුන් රණවිරුවා සේවය සඳහා ඈත දුර පළාතක් වෙත හමුදා ඉහළ නිලධාරි නියෝගය මත පත්ව ගොස් සේවයට වාර්තා කළේ ය. රාජකාරි අධිකවීම නිසා නිවසට ඒමද ප්‍රමාද විය.හදිසියේ ලබාගත් නිවාඩුවක් මත තම බිරිය දැක බලා ගන්න රණවිරුවා නිවෙස බලා පැමිණියේ ය. නිවෙසට එන විට රාත්‍රි 10.30 පමණ වී තිබුණි. “දොරට තට්ටුවක් දැමූ හෙතෙම” දොර හරින්න ප්‍රේමි.. මං ආවා” යැයි ඇයට හඬ නගා පවසා දොරට කිහිප වරක් තට්ටු කැර සිටියේ ය. වහා දොර විවෘත විය. බිරිය ඉදිරියට පැමිණියා ය. ඒ හා සමගම ගෙය තුළ සිටි තවත් අයෙක් දොරටුවෙන් ඉදිරියට පැන ඉවතට දුව ගියේ ය. යුද සෙබළා කලබලයට පත්ව ඔහු පසුපස හඹා ගියේ ය. බෙල්ලට අත දමා නවතාගත් රණවිරුවා “උඹ කවුද ඇයි මගේ ගෙදරට රිංගුවේ...? “කියා ප්‍රශ්න කළේ ය. “එයා මගේ පළමු බිරිය - මට එන්න කීවා. මම ආවා - දැන් යන්න කීවා - මම යනවා යැ ‘ යි හෙතෙම පිළිතුරු දුන්නේ ය. රණවිරුවා ඔහු මුදා හැර නිවසට ගියේ ය. නිවස තුළ සිටි තම බිරිය ඇමතූ යුද සෙබළා “කවුද ඒ මිනිහා මට ඉක්මනට ඛ්යනවා.. යැයි විමසා සිටියේ ය.“ඒ මගෙ පළමු පුරුෂයා. එයා විවාහ වී ටික කලකින් මත් පැන් බොන්න, කුඩු ගහන්න පටන් ගත්තා. මම ඉන් පසුව ඔහුගෙන් වෙන්වෙලා ගෙදර ආවා. පස්සේ මම මෙහෙ ඉන්න බව ආරංචි වෙලා මෙහි ආවා. ඕව ගණන් ගන්න එපා අපි දෙගොල්ලම සතුටින් ඉඳිමු” යි ඇය පැවසුවාය.යුද සෙබළාගේ හිස ගිනි ගත්තේ ය. දැන් ඉතිං මම ජීවත් වෙනවද මැරෙනවද තීරණය කළ යුතුයි” පැවසූ හෙතෙම තම නිවෙස තුළ කාමරය වෙත ගොස් එහි අල්මාරිය මත තිබූ කුඹුරේ මැස්සන්ට ගහන්න ගෙනා කෘමි නාශක බෝතලය අතට ගෙන එය විවර කැර බෝතලයම බීගෙන බීගෙන ගියේ ය. වහාම බිරිය සිය නිවසේ ඉදිරි මිදුල දෙසට ගොස් කෑගසා හඬ නගා සිටියා ය. අහල පහළ අය එහි දුව ආහ. සියල්ලෝම එක්ව යුද සෙබළා මාවනැල්ල රජයේ රෝහල වෙත ගෙන ගොස් ඇතුළු කළහ. වෛද්‍යවරු හනික ප්‍රතිකාර ලබා දී සිහිගැන්වීමේ ඒකකය වෙත යැවීය දැන් ඔහුට තරමක සිහියක් තිබේ. දැන් ඔහු සුවය ලදහොත් සියදිවි නසා ගැනීමට තැත් කිරීමේ චෝදනා නැගෙයි. එසේම මරණයට පත්වුවහොත් රණවිරුවා චපල ගැහැනියකගේ චරිතය නිසා මියගිය බව පැවසෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=r1211085</link>
    <topic>පළාත් පාලන සේවා ප්‍රණාම උළෙල අද</topic>
    <author>වයඹ පළාත් සමූහආරියරත්න රණවැල්ල</author>
    <content>වයඹ පළාතේ පළාත්පාලන ආයතන අතරින්, වඩාත් ඵලදායී මහජන සේවා සපයන පළාත් පාලන ආයතන ඇගයීමේ “පළාත් පාලන සේවා ප්‍රණාම උළෙල 2012” අද (08) වැනි දින පෙරවරු 9.30ට, වයඹ පළාත් ප්‍රධාන ඇමැති අතුල විජේසිංහ මහතාගේ ප්‍රධානත්වයෙන්, වයඹ පළාත් සභා ශ්‍රවණාගාරයෙහිදී පැවැත්වේ.වයඹ පළාත් පාලන දෙපාර්තමේන්තුව මගින්, එම පළාතේ පළාත් පාලන ආයතන 33ක් අතර පවත්වන ලද, 2012 කාර්යසාධන තරඟාවලියේ ජයග්‍රාහක ආයතනවලට, ත්‍යාග සහ සහතිකපත් පිරිනැමීම මෙහිදී සිදුකිරීමට නියමිතය.පළාත්පාලන හා පළාත් සභා නියෝජ්‍ය ඇමැති ඉන්දික බණ්ඩාරනායක, වයඹ පළාතේ ආණ්ඩුකාර තිස්ස, ආර්.බලල්ල මහත්වරුන් ඇතුළු මැති ඇමැතිවරු රැසක් මෙම උළෙලට සහභාගීවන බව, වයඹ පළාත් පාලන කොමසාරිස් ඩබ්ලිව්.එම්.එම්.බී. වීරසේකර මහතා “දිනමිණට” පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s1211081</link>
    <topic>මංජු වන්නිආරච්චිදෙවැනි ගමන අරඹයි</topic>
    <author>ෆවුස් මොහොමඩ්</author>
    <content>තහනම් උත්තේජන භාවිතා කිරීමේ වරදට හසුවී වසර 2ක තරග තහනමකට ලක්වී සිටි බොක්සිං ක්‍රීඩක මංජු වන්නිආරච්චි ලබන මස පැවැත්වෙන ජාතික බොක්සිං ශූරතාවලියෙන් සිය බොක්සිං තරග දිවියේ දෙවැනි ගමන අරඹයි.ලබන මස 17වැනිදා සිට 21දින දක්වා මහනුවර ලීනියා ක්‍රීඩා සමාජ බොක්සිං වළල්ලේ දී පැවැත්වෙන ජාතික බොක්සිං ශූරතාවලියේ දී ස්ලිම් ලයින් ක්‍රීඩා සමාජය නියෝජනය කරමින් කිලෝග්‍රෑම් 56 බැන්ටම් වේට් බර පන්තියෙන් නැවත බොක්සිං වලල්ලට පිවිසීමට නියමිත 32 හැවිරිදි මංජුට එම තරගාවලිය තීරණාත්මක සහ අභියෝගාත්මක තරගාවලියක් වනු ඇත.මේ තරගාවලියේ දී ඔහුගේ ප්‍රබලතම ප්‍රතිවාදියා වනු ඇත්තේ පසුගිය ලේටන් සහ ක්ලිෆර්ඩ් බොක්සිං ශූරතා දිනූ ස්ලිම් ලයින් ක්‍රීඩා සමාජයේ ම21හැවිරිදි ගයාන් ජයවීරය. එමෙන්ම පසුගිය කාලය පුරා යුද, ගුවන් සහ නාවික හමුදා බොක්සිං ක්‍රීඩකයන් ද ජාතික බොක්සිං වළල්ල තුළ සිය ආධිපත්‍යය පතුරුවා හරිමින් සිටින බැවින් මංජු වන්නිආරච්චිට බොක්සිං තරග දිවියේ සිය දෙවැනි ගමන එතරම් පහසු එකක් නොවනු ඇත.මෙවර ජාතික බොක්සිං ශූරතාවලිය ලබන වසරේ මාර්තු මස ඉන්දියාවේ නවදිල්ලි නුවර පැවැත්වීමට නියමිත දකුණු ආසියාතික ක්‍රීඩා (සාග්) සඳහා සුදුසුකම් ලැබීමේ තරගාවලියක් ලෙස ද සැළකේ. මෙහිදී බර පන්ති 10ක් යටතේ තරග පැවැත්වෙන අතර ඒ ඒ බර පන්තියෙන් හොඳම ක්‍රීඩකයන් දෙදෙනා බැගින් ක්‍රීඩකයන් 20දෙනකු ජාතික ක්‍රීඩා සංචිතයට තෝරාගනු ලැබේ.ලබන වසරේ ජනවාරි මස අග භාගයේදී පැවැත්වෙන පුහුණු තරගාවලියකින් පසුව සාග් ක්‍රීඩා උලෙළ නියෝජනය කරන ක්‍රීඩකයන් 10දෙනකුගෙන් යුත් අවසන් සංචිතය තෝරාගැනීමට නියමිතය. ජාතික බොක්සිං ශූරතාවලිය හරහා නැවත වතාවක් අන්තර් ජාතික බොක්සිං වළල්ලට පා තැබීමට සූදානම් වන මංජුගේ අදිටන සාග් ක්‍රීඩා උලෙළ නියෝජනය කරන අවසන් සංචිතයට එක්වීමය‍.2010 වසරේ ඉන්දියාවේ පැවැති පොදු රාජ්‍ය මණ්ඩල ක්‍රීඩා උලෙළේ බොක්සිං තරග ඉසව්වේ බැන්ටම් වේට් බර පන්තියේ රන් පදක්කම දිනු මංජු තහනම් උත්තේජන භාවිතා කිරීමේ වරදට හසුවීමෙන් සිය රන් පදක්කම අහිමි කරගත්තේය. පසුව ලෝක තහනම් උත්තේජන විරෝධී ඒජන්සියේ (WADA) නීතිරීති අනුව ඔහුට වසර 2ක තරග තහනමක් පැනවුණු අතර එය නිමාවට පත්වූයේ පසුගිය මාසයේ 13වැනිදාය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s1211082</link>
    <topic>වේල්ස් කුමර විදුහල්පති නඩුව ඉල්ලා අස්කර ගනී</topic>
    <author/>
    <content>මොරටුව වේල්ස් කුමර විදුහලේ වයස අවුරුදු 17න් පහළ ක්‍රිකට් කණ්ඩායම අරභයා ශ්‍රී ලංකා පාසල් ක්‍රිකට් සම්මේලනයට එරෙහිව මොරටුව වේල්ස් කුමර විදුහලේ විදුහල්පති සම්පත් වේරගොඩ මහතා විසින් පවරන ලද නඩුව, විත්තිකරුවන් වෙනුවෙන් පෙනී සිටි නීතිඥ චන්දන ලියනපටබැඳි මහතා විසින් ඉදිරිපත් කරන ලද මූලික වි‍රෝධතාවක් හේතුකොටගෙන එකී පැමිණිලිකරු විසින් ඉල්ලා අස්කර ගැනීම නිසා කොළඹ අතිරේක දිසා විනිසුරු ආර්.ඒ.රණරාජා මහතා විසින් ගාස්තුවකට යටත්ව පැමිණිල්ල නිෂ්ප්‍රභ කරන ලදි.වේල්ස් කුමර විදුහ‍ලේ විදුහල්පති ඉදිරිපත් කළ එකී පැමිණිල්ල මගින් වෙනත් දේ අතර, කොළඹ ඩී.එස්.සේනානායක විද්‍යාලය, ශ්‍රී ලංකා පාසල් ක්‍රිකට් සම්මේලනය මගින් පවත්වනු ලබන “සුපර් සෙවන්ටීන්” ක්‍රිකට් තරගාවලියේ පළමු පෙළ දෙවැනි වටයේ “ආර්” කාණ්ඩයේ අනුශූරයන් ලෙස නම් කිරීම වලක්වන ලෙස අතුරු තහනම් නියෝගයක්ද, අයැද තිබූ අතර, මුල් අවස්ථාව්දී එය සලකා බැලූ ගරු අධිකරණය පැමිණිලිකරු ඉල්ලා ඇති පරිදි එලෙස අතුරු තහනම් නියෝගයක් නිකුත් කර තිබිණි.කෙසේ වුවද ආයතන සංග්‍රහ‍යේ 33වන පරිච්ඡේදයේ 07 වන ඡේදයේ විධිවිධාන හුවා දක්වමින් විත්තිය වෙනුවෙන් පෙනී සිටි නීතිඥ චන්දන ලියනපටබැඳි මහතා විසින් පැමිණිලිකරු රජයේ නිලධාරියෙකු වන බැවින් ඔහුට පාසලේ කටයුත්තක් සම්බන්ධයෙන් මෙලෙස පුද්ගලික නඩුකරයක් ගෙන ඒමට අවසරයක් නොමැති බවට දක්වමින් මූලික විරෝධතාවක් ගෙන තිබුණි.තවද, එකී වි‍රෝධතාව පිළිබඳ විමසීම ලිඛිත දේශන මගින් පැවැත්වීමට නියමිතව තිබූ අතර, එලෙස ලිඛීත දේශන ගොනු කිරීමට නියමිතව තිබූ දින එකී මූලික විරෝධතාව හේතුවෙන් විධි දෝෂයක් පවතින බැවින් නඩුව ඉල්ලා අස්කර ගැනීමට පැමිණිලිකරු විසින් අයැද සිටින ලද අතර, ගරු අධිකරණය විසින් ගාස්තුවකට යටත්ව එකී පැමිණිල්ල ඉල්ලා අස්කර ගැනීමට අවසර දෙන ලදී.ශ්‍රී ලංකා පාසල් ක්‍රිකට් සම්මේලනයේ සභාපති එල්.එම්.ඩී.ධර්මසේන මහතා ඇතුළු සෙසු නිලධාරින් විත්තිකරුවන් ලෙස නම් කර තිබුණු මෙම නඩු‍වේදී විත්තිකරුවන් වෙනුවෙන් නීතිඥ චන්ද්‍රකුමාර් ද සිල්වා මහතාගේ උපදෙස් මත නීතිඥ චන්දන ලියනපටබැඳි මහතා පෙනී සිටි අතර, පැමිණිලිකාර වේල්ස් කුමර විදුහලේ විදුහල්පතිතුමා වෙනුවෙන් ගුණවර්ධන සහ රණසිංහ නීතිඥ සමාගමේ උපදෙස් මත ධන්‍ය ගුණවර්ධන මහතා පෙනී සිටින ලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s1211083</link>
    <topic>ඩිල්ෂාන් පරිණත බවප්‍රදර්ශනය කළා</topic>
    <author> - මහේල</author>
    <content>නවසීලන්තයට එරෙහිව පල්ලෙකැලේ ක්‍රීඩාංගණයේ පෙරේදා පැවැති දිවාරාත්‍රී තුන්වැනි එක්දින තරගයේ දී ශ්‍රී ලංකා පිලේ ආරම්භක පිතිකරු තිලකරත්න ඩිල්ෂාන් පරිණත පිතිහරඹයක් පෙන්නුම් කළ බව නායක මහේල ජයවර්ධන ප්‍රකාශ කළේය.ශ්‍රී ලංකා ඉනිමේ පළමු කඩුලු 3 ලකුණු 73කදී බිඳ වැටී තිබූ මොහොතේ ඩිල්ෂාන් සමග එක්වූ උප නායක ඇන්ජෙලෝ මැතිව්ස් සිවුවැනි කඩුල්ලට ලකුණු 127ක නොබිඳුණු සම්බන්ධතාවක් ‍ගොඩ නගමින් ශ්‍රී ලංකාව ජයග්‍රහණය කරා මෙහෙයවිය.'අපිට ඒ මොහොතේ හොඳ සම්බන්ධතාවක් අවශ්‍යවී තිබුණා. අපි මැතිව්ස්ට පිතිහරඹයට වැඩිපුර අවස්ථාවක් ලබාදෙන්න උත්සාහ කළා.ඔහු අංක 5 ස්ථානයේ ක්‍රීඩා කරමින් ඔහුගේ වගකීම සාර්ථකව ඉටුකළා.' මහේල වැඩිදුරටත් පැවැසීය.තරගයට වරින් වර වර්ෂාවෙන් බාධා ගෙනදුන් අතර පළමුව පන්දුවට පහරදුන් නවසීලන්තයේ ඉනිම ඕවර 33කට සීමාවිය.ඒ අනුව ඩක්වර්ත් ලුවිස් ක්‍රමවේදය යටතේ ඕවර 33කදී ලකුණු 197ක ඉලක්කයක් හඹායාමට ශ්‍රී ලංකා පිලට සිදුවිය.'ඉනිමේ පළමු ඕවර කීපය තරමක් අසීරු වුණා. නමුත් පන්දුව තෙත ස්වභාවයකට පත්වීමත්, යාර තිහේ සීමාවෙන් පිට පන්දු රකින්නන් සිවුදෙනකු පමණක් රැඳවීමත් සමග අපිට ජයග්‍රාහී ඉලක්කය එතරම් අපහසු වුණේ නෑ.'සිය එක්දින තරග දිවියේ 14වැනි ශතකය වාර්තා කරමින් නොදැවී ලකුණු 102ක් රැස් කළ ඩිල්ෂාන් තරගයේ වීරයා සම්මානය දිනාගත් මොහොතේ පැවැසීය.ඔහුගේ ශතකය වාර්තා වූයේ ටිම් සවුතිගේ පන්දුවකට ස්ක්වෙයාර් ලෙග් කලාපය හරහා එල්ල කළ දැවැන්ත හයේ පහරින්ය.ඔහුට අගනා සහයක් ලබාදුන් උපනායක මැතිව්ස් පන්දු 47කදී නොදැවී ලකුණු 54ක් වාර්තා කළේය.'අපි ආරම්භයේ සිටම තරගයේ පාලනය අතට ගත්තා. නමුත් ඩිල්ෂාන් අපෙන් ජයග්‍රහණය උදුරා ගත්තා.' නවසීලන්ත පිලේ නායක රොස් ටේලර් පැවසීය‍.ඊට පෙර නවසීලන්ත ඉනිමේ දී ප්‍රහාරාත්මක පිතිකරු බ්‍රෙන්ඩන් මැකලම් දවාගනිමින් සිය එක්දින තරග දිවියේ 50වැනි කඩුල්ල වාර්තා කිරීමට මැතිව්ස් සමත්විය.ලකුණු 47කට කඩුලු 4ක්ව තිබූ නවසීලන්ත ඉනිමට අස්වැසිල්ලක් ලබාදුන් ආරම්භක පිතිකරු බී.ජේ. වොට්ලින් නොදැවී ලකුණු 96ක් රැස් කළේය.මේ ජයග්‍රහණයත් සමග තරග 5කින් සමන්විත එක්දින තරගාවලිය 2 -0 ක් ලෙස පෙරමුණ ගැනීමට ශ්‍රී ලංකාව සමත්විය.දෙපිල අතර සිවුවැනි එක්දින තරගය 10වැනිදා හම්බන්තොට මහින්ද රාජපක්ෂ අන්තර් ජාතික ක්‍රිකට් පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s1211084</link>
    <topic>ජනාධිපති පදවි ප්‍රාප්ති පාපැදි සවාරිය14වැනිදා තංගල්ලෙන් ඇරැඹේ</topic>
    <author/>
    <content>ජනාධිපති මහින්ද රාජපක්ෂ මහතාගේ ජන්ම දිනය නිමිත්තෙන් ගිරුවා පත්තුවෙන් තල් අරණට සංවිධානය මෙහෙයවන 'ජනාධිපති පදවි ප්‍රාප්ති පාපැදි සවාරිය -2012' මහා පැපැදි තරගය මේ මස 14වැනි දින සිට 18දින දක්වා පැවැත්වේ.ජාතික තරුණ‍ සේවා සභාවේ සභාපති ලලිත් පියුම් පෙරේරා මහතාගේ මූලිකත්වයෙන්, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ මඟ පෙන්වීම යටතේ, රාජ්‍ය සම්පත් හා ව්‍යවසායක අමාත්‍ය ලේකම් ආචාර්ය විලි ගමගේ මහතාගේ උපදෙස් පරිදි සංවිධානය කෙරෙන මේ පාපැදි සවාරිය අදියර 5ක් යට‍තේ දින 5ක් පුරා පැවැත්වීමට නියමිතය.පාපැදි අතුරු කමිටුවේ අධීක්ෂණය යටතේ පැවැත්වෙන මේ පාපැදි සවාරියේ සම්පූර්ණ දුර ප්‍රමාණය කිලෝ මීටර් 707කි. පළමු අදියර යටතේ තංගල්ලෙන් ආරම්භ වී මාතර, ගාල්ල, අම්බලන්ගොඩ, බෙන්තොට, අලුත්ගම, බේරුවල හරහා කිලෝ මීටර් 155ක් ආවරණය කරමින් කලුතරින් තරගය පළමු දිනයේ නිමාවට පත්වේ.කිලෝමීටර් 137ක දුරකින් යුත් දෙවැනි අදියරේ තරගය කලුතරින් ආරම්භ වී පානදුර, මොරටුව, දෙහිවල, කොල්ලුපිටිය, මරදාන, පෑලියගොඩ, කිරිබත්ගොඩ, නිට්ටඹුව, අලව්ව, පොල්ගහවෙල හරහා කුරුණෑගලෙන් නිමාවන අතර ‍තුන්වැනි දිනයේ දී කුරුණෑගලෙන් තරගය ආරම්භ වී පාදෙනිය, ගල්ගමුව, තඹුත්තේගම, අනුරාධපුරය, මැදවච්චිය හරහා වව්නියාවෙන් නිමාවන්නේ කිලෝමීටර් 160ක දුරකින් පසුවය. තරග‍යේ සිවුවැනි දිනයේ දී වව්නියාවෙන් ආරම්භ වන තරගය පූනෑව, මැදවච්චිය, අනුරාධපුරය, නොච්චියාගම හරහා කිලෝමීටර් 124ක දුරකින් පසුව පුත්තලමින් නිමාවන අතර කි‍ලෝමීටර් 131ක දුරකින් යුතු අවසන් අදියරේ තරගය පුත්තලමින් ආරම්භ වී පලාවි, ආරච්චිකට්ටුව, හලාවත, මාරවිල, වෙන්නප්පුව, මීගමුව, ජාඇල, පෑලියගොඩ හරහා කොළඹින් නිමාවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s1211085</link>
    <topic>අන්තර් සමාගම් බැඩ්මින්ටන් තරගාවලියට අයැදුම්පත් කැඳවයි</topic>
    <author/>
    <content>වෙළෙඳ සේවා බැඩ්මින්ටන් සංගමය 29වැනි වරටත් මෙහෙයවන ඩියුලක්ස් වෙළෙඳ සේවා බැඩ්මින්ටන් සංගම් අන්තර් සමාගම් බැඩ්මින්ටන් තරගාවලිය මේ මස 24වැනිදා සිට දෙසැම්බර් 2දින දක්වා ගල්කිස්ස සාන්ත තෝමස් ගෘහස්ථ ක්‍රීඩාගාරයේ දී පැවැත්වේ.මේ තරගාවලියේ පිරිමි තරග ඉසව්ව කාණ්ඩ 8ක් යටතේ ද, කාන්තා තරග ඉසව්ව කාණ්ඩ 5ක් යටතේ ද පැවැත්වේ. මීට අමතරව අවුරුදු 40න් ඉහළ ජ්‍යෙෂ්ඨ පිරිමි සහ අවුරුදු 35න් ඉහළ ජ්‍යෙෂ්ඨ කාන්තා තරග ඉසව් ද පැවැත්වේ.වෙළෙඳ සේවා බැඩ්මින්ටන් සංගමයේ අනුබද්ධිත ක්‍රීඩා කණ්ඩායම්වල ක්‍රීඩක ක්‍රීඩිකාවන්ට පමණක් සහභාගි විය හැකි මේ තරගාවලිය සඳහා අයැදුම්පත් මේ මස 15වැනිදාට පෙර තරග ලේකම්, වෙළෙඳ සේවා බැඩ්මින්ටන් සංගමය, ජයලත් ‍ගොඩනැගිල්ල, අංක 65/1, දෙවැනි මහළ, නාවල පාර, නුගේගොඩ ලිපිනයට යොමු කරන මෙන් සංවිධායකයෝ දන්වා සිටිති.වැඩි විස්තර 0772442432 දුරකතන අංකයෙන් එම සංගමයේ උප සභාපති රොෂාන් ප්‍රනාන්දු මහතා අමතන ලෙස ද සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s1211086</link>
    <topic>ආසියා බැඩ්මින්ටන් විනිසුරු මඬුල්ලට ශ්‍රී ලංකාවෙන් කසුන් මධුරංග</topic>
    <author/>
    <content>ජාතික මට්ටමේ සහතිකලත් විනිසුරුවන් අන්තර්ජාතික මට්ටමේ විනිසුරුවන් ලෙස උසස් කිරීමේ දී සමත් විය යුතු ලිඛිත හා ප්‍රායෝගික පරීක්ෂණයෙන් විශිෂ්ට ප්‍රතිඵල ලැබූ කසුන් මධුරංග මහතා ආසියානු බැඩ්මින්ටන් සංගමයේ සුදුසුකම්ලත් විනිසුරුවරයෙකු (BAC Accredited Umpire) ලෙස ආසියානු බැඩ්මින්ටන් සංගමය මගින් තෝරාගෙන ති‍බේ.ඔහු ආසියානු බැඩ්මින්ටන් සංගමයේ සුදුසුකම්ලත් විනිසුරුවරයෙකු ලෙස පත්කරනු ලැබුවේ චීනයේ ඩොන්ගුආන් නුවර පසුගියදා පැවති ආසියානු කණිෂ්ඨ ශූරතා තරගාවලියේ දීය.අම්බලන්ගොඩ කුලරත්න විද්‍යාලයේ බැඩ්මින්ටන් ක්‍රීඩාව ප්‍රගුණ කළ කසුන් මහතා දකුණු පළාත් බැඩ්මින්ටන් සංගමයේ උප සභාපති ලෙසද කටයුතු කරන අතර ජනාධිපති ආරක්ෂක ඒකකයේ උප පොලිස් පරීක්ෂකවර‍යකු ලෙස සේවය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s1211087</link>
    <topic>සාන්ත ජෝසප්-පීතර පාපන්දු තරගය අද</topic>
    <author/>
    <content>සාන්ත ජෝසප් විදුහල සහ සාන්ත පීතර විදුහල අතර ස්ටැන්ලි ද සිල්වා අභි‍යෝගතා කුසලාන පාපන්දු තරගය අද (8) කොළඹ සීආර් ඇන්ඩ් එෆ් සී පිටියේදී පස්වරු 4.20ට පැවැත්වේ.අවුරුදු 13න් පහළ සහ 15න් පහළ කනිෂ්ඨ පාපන්දු තරගයක් පස්වරු 1.15ට පැවැත්වීමට නියමිත අතර ජෝ.ඊ.වික්‍රමසිංහ පියතුමා අභියෝග කුසලානය සඳහා ආදි සිසුන්ගේ තරගය පස්වරු 2.40ට පැවැත්වේ. මේ දක්වා දෙපිල අතර පාපන්දු තරග 22ක් පවත්වා ඇති අතර ඉන් තරග 13ක් ජය ගැනීමට සාන්ත පීතර විදුහල සමත්ව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s1211088</link>
    <topic>ඉසිපතන පිහිනුම් ‍තරගාවලිය 10 වැනිදා</topic>
    <author/>
    <content>ඉසිපතන විදුහල් පිහිනුම් සංගමය සහ ආදිශිෂ්‍ය සංගමය ඒකාබද්ධව සංවිධානය කරන පිහිනුම් තරගාවලිය අනිද්දා (10) පෙ.ව 10.00 සිට තර්ස්ටන් පිහිනුම් තටාකයේදී පැවැත්වේ.වයස් කාණ්ඩ හතක් යටතේ පැවැත්වෙන තරගාවලිය ඉසිපතන විදුහල් සිසුන් සඳහා පමණක් සීමාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s1211089</link>
    <topic>මාතලේ සා‍.තෝමස් විදුහලේ අමොදිත් බණ්ඩාර වර්ණ ලබයි</topic>
    <author>මාතලේ දිසා විශේෂ</author>
    <content>මාතලේ සාන්ත ‍තෝමස් ජාතික පාසලේ වාර්ෂික වර්ණ ප්‍රදාන උලෙළේ දී වසරේ දක්ෂතම ක්‍රීඩකයාට හිමි සම්මානය දිනා ගැනීමට අමොදිත් බණ්ඩාර ඇල්කඩුව සමත්විය.පසුගිය වසරේ සමස්ත ලංකා පාසල් සවි එසවී‍මේ තරගාවලියේ නව ශ්‍රී ලංකා වාර්තාවක් පිහිටවූ අමොදිත්, මේ වසරේ පැවැති ආසියානු සවි එසවීමේ තරගාවලියේ දී ශ්‍රී ලංකාව නියෝජනය කළ ක්‍රීඩකයෙකි.ඔහු මෙහිදී එම විද්‍යලයීය උදාහිරු විශිෂ්ට සම්මානයෙන් ද පිදුම් ලැබීය.උදාහිරු සම්මානය දිනූ සෙසු ක්‍රීඩකයා වන්නේ ශ්‍රී ලංකා යොවුන් ක්‍රිකට් පිල නියෝජනය කළ ළහිරු මධුසංඛය. හොකී - බුවනෙක පරහිටියාව, පාපන්දු - ජවිත චතුරංග බණ්ඩාර, රගර් - සුරංජය රත්නායක, මලල ක්‍රීඩා - තුසිත් අනුපම පුංචි‍හේවා, ශිෂ්‍යභට – ටී.යූ.එස්. බණ්ඩාර, කනිෂ්ට අංශයේ වස‍රේ නැගී එන ක්‍රීඩකයන් ලෙස සජිත් ප්‍රියාල් ද සිල්වා (ක්‍රිකට්) සහ කවිශ්ක ලියනගේ (මේස පන්දු ) සම්මාන ලැබූ සෙසු ක්‍රීඩකයෝ වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s12110810</link>
    <topic>සැහැල්ලු පන්දු ක්‍රිකට් 17දා</topic>
    <author>එච්.එල්.සුනිල් ශාන්ත</author>
    <content>රෙජි‍නෝල්ඩ් කු‍රේ පදනම සංවිධානය කරන ‘රෙජිනෝල්ඩ් කුරේ අභියෝගතා ශූරතාව’ සය සාමාජික ක්‍රිකට් තරගාවලිය මේ මස 17-18 දෙදින කළුතර උග්ගල්බඩ මහා විද්‍යාලයීය ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s12110811</link>
    <topic>බණ්ඩාරනායක විදුහලේ භාතියට කරාතේ රන් පදක්කමක්</topic>
    <author/>
    <content>ජාතික විවෘත තදින් පහරදීමේ කරා‍තේ තරගාවලියේ දී රන් පදක්කමක් දිනාගැනීමට ගම්පහ බණ්ඩාරනායක විදුහලේ භාතිය වික්‍රමාරච්චි සමත්විය.සන්සකුකාන් කරා‍තේ සංගමයේ ශ්‍රී ලංකා ශාඛාවේ ප්‍රධාන උපදේශක දීපාල් වික්‍රමාරච්චි මහතාගෙන් කරා‍‍තේ ක්‍රීඩාව හදාරන භාතිය 2010 සහ 2011 වසරවලදීත් ජාතික විවෘත තදින් පහරදීමේ කරා‍තේ තරගාවලියේ දී රන් පදක්කම් දිනාගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s12110812</link>
    <topic>මිනුවන්ගොඩ බාලිකාවට කරාතේ රන් පදක්කම් 3ක්</topic>
    <author/>
    <content>ජාතික විවෘත තදින් පහරදීමේ කරාතේ තරගාවලියේ කාන්තා තරග අංශයේ රන් පදක්කම් 3ක් දිනා ගැනීමට මිනුවන්ගොඩ බාලිකාවෝ සමත්වූහ.අවුරුදු 12 -13 වයස් කාණ්ඩයේ බර පන්ති 40 – 45 යටතේ තරග වැදුණු මිනුවන්ගොඩ බාලිකාවේ තරුෂි දිල්හාරා, අවුරුදු 8 – 9 වයස් කාණ්ඩයේ බර පන්ති 25 – 30 යටතේ තරග වැදුණු කේ.ඩී.උදේශිකා සහ අවුරුදු 10 - 11 වයස් කාණ්ඩයේ බර පන්ති 45 -50 බර පන්ති යටතේ තරග වැදුණු අක්ෂරිකා සෙව්මිණි මෙසේ රන් පදක්කම්ලාහී ක්‍රීඩිකාවෝ වෙති.සුගතදාස ගෘහස්ථ ක්‍රීඩාංගණයේ පසුගියදා පැවැති‍ මේ තරගාවලියට ක්‍රීඩක ක්‍රීඩිකාවෝ 500කට අධික ප්‍රමාණයක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=s12110813</link>
    <topic>සහිරා මිනි රගර් ශූරතාව විද්‍යා විදුහලට</topic>
    <author/>
    <content>   .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=f1211081</link>
    <topic>දුප්පත්කම නැතිකිරීමට දෙපාර්තමේන්තුවක්</topic>
    <author>රාමන්</author>
    <content>1948 නිදහස ලැබීමේ සිට වර්තමානය දක්වා ගත් කළ අපේ රටේ සංවර්ධන ගමන වඩාත් වේගයවත් වුණේ 2009 පසුවයි. 1983න් පසු ඇරඹි සිවිල් යුද්ධය අවසන් වීම ඊට බලපෑ ප්‍රධාන හේතුවයි. එහෙත් රටේ සංවර්ධන ක්‍රියාවලියේ ව්‍යූහය වෙනස් වූයේ 1977 පසුවයි. නැතිනම් අපේ රටට විවෘත ආර්ථිකය හඳුන්වාදීමෙන් පසුවයි.මේ සම්බන්ධයෙන් විවාදයක් පවතින නමුත් 1948 සිට 1977 දක්වා පැවැති ආවෘර්ත ආර්ථිකය පෙරළිකාරී ලෙස වෙනස් වීමට පටන් ගත්තේ 1977න් පසුවය. එහි හොඳ නරක කෙසේ වෙතත් ආර්ථිකයේ තීරණාත්මක හා ව්‍යූහාත්මක වෙනස දක්නට ලැබෙන්නේ 1977න් පසුවය. මෙතැන් සිට රාජ්‍ය අංශයට අමතරව පෞද්ගලික අංශය ක්‍රමයෙන් ආර්ථිකයේ ගාමක බලවේගය බවට පත්වුණි. නොඑසේ නම් ආර්ථිකයේ යාන්ත්‍රණය බවට පෞද්ගලික අංශය පත්කිරීමේ සියලූ ඉඩ ප්‍රස්ථා රාජ්‍ය ප්‍රතිපත්තිය මඟින්ම විවෘතකර දෙනු ලැබිණි. ඊට සාපේක්ෂව රාජ්‍ය අංශය හැකිළුණි. මේ නිසා එතෙක් පැවැති කේන්සියානු ආර්ථිකය වෙනුවට විවෘත වෙළෙඳ පොළ ආර්ථිකය ආදේශ වුණි.මෙමඟින් රජය බලාපොරොත්තු වූයේ පෞද්ගලික අංශයට ආයෝජන ඉඩ ප්‍රස්ථා විවෘත කරදෙමින්, පෞද්ගලික අංශය මඟින් අයෝජනය කර රට සංවර්ධනය කිරීමටයි. මේ සඳහා පෞද්ගලීකරණයේ නාමයෙන් රාජ්‍ය ආයෝජන පවා පෞද්ගලික අංශයට පවරනු ලැබිණි. සමහර තැනක මෙම පැවරීම හෝ අලෙවි කිරීම සිදු වූයේ නොවටිනා ගණන්වලටය. එම පිළිවෙත ගිනි දවල් මංකොල්ලයක් ලෙස හැඳින් වූ එවකට සිටි විපක්ෂය 1994 බලයට පැමිණ එ් දෙයම කළේය. 1994ට පෙර තුට්ටු දෙකට රාජ්‍ය ආයෝජන පෞද්ගලික අංශයට පැවරීම ගැන වැඩි පුරම කතා කළ අයම විවෘත ”පෞද්ගලිකකරණයේ මානුෂික මුහුණුවර” යටතේම එම කාර්යම කරනු ලැබීය. සමහර තැනක එය සිදුවුණේ වඩාත්ම ප්‍රශ්නකාරී ලෙසය. මෙම සමස්ත ක්‍රියාවලියේ අරමුණ වූයේ රටේ සංවර්ධනය වේගවත් කරමින් විරැකියාවෙන් පෙළෙන හා අඩු ආදායම්ලාභී දුගී දුප්පත් ජනතාව නඟාසිටුවීමයි. සංවර්ධන උපාය මාර්ගය කෙසේ වෙතත් චේතනාවක් ලෙස එය නිවැරදියි. එමෙන්ම යහපත්ය.මීට අනුරූප වන ලෙස ඡාත්‍යන්තර වාතාවරණයද වෙනස් වුණි. සමාජවාදී රාජ්‍ය පද්ධතිය බිඳවැටෙමින් ආවෘත රාජ්‍ය කේන්ද්‍රීය ආර්ථිකය බිඳවැටෙන්නට පටන් ගැනිණි. එහි බලපෑම වඩාත් දැනෙන්නට වූයේ ශ්‍රී ලංකාව වැනි තුන්වැනි ලෝකයේ රටවලටය. අවසානයේ විවෘත ආර්ථිකය රට සංවර්ධනය කිරීමේ ප්‍රධාන ආර්ථික උපාය මාර්ගය වී ඊට අනුරූප වන ලෙස බදු විරාමයන් සහිත දිරිගැන්වීම් රැසක් රජය මඟින් පෞද්ගලික අංශයට ලබා දුණි. සමහර රාජ්‍ය ආයතන අඩු මුදලට පෞද්ගලික අංශය සතු කළේද එ්වා වැඩි දියුණු කිරීමේ නැතිනම් තම පෞද්ගලික ධනය යොදවා ලාභ ලබන දැවැන්ත ව්‍යාපාර බවට පත්කිරීමට ඉඩ ප්‍රස්ථාව සැලසෙන අයුරින්ය.එමඟින් ඇතිවන රැකියා අවස්ථා අපේ රටේ විරැකියාවේ ප්‍රශ්නයට පිලිතුරක් වනු ඇතැයි 1977 පසු බිහි වූ ආණ්ඩු කල්පනා කළහ. එහෙත් අඩුමිලට රාජ්‍ය ආයතන මිල දී ගෙන රාජ්‍ය බැංකුවලින්ම ණය මුදල් ලබාගෙන තම ආයතන ගොඩ නැඟූ අය රජයෙන් ලබාදුන් බදු සහන හා විවිධ වරදාන රටේ සංවර්ධන ගමනට උපයා්ගී කර ගත්තේ මේ අයගෙන්ද අතළොස්සක් පමණක් වීම විශේෂත්වයකි. මේ සියලූ තත්ත්වයන් යටතේ වුවද 1977 සිට 2005 දක්වා අවදිය තුළ 6% ඉක්ම වූ සංවර්ධන වේගයක් වාර්තා කරන්නේ අවස්ථා දෙකකදී පමණයි. එ් එම අවස්ථා දෙකේදී වුවද වර්ධන වේගය 7%කට ළඟා වී තිබුණේ නැත. එසේම හදිසියේ සිදුවන 6%ක සංවර්ධන වේගයකින් රටට ඵලක් වුණේ නැත. රටේ ආර්ථිකයේ බලාපොරොත්තු වූ වෙනස සිදුවුණේ නැත. 1977ට පෙර පැවති මට්ටමට වඩා ඊට පසු යුගය රටේ සංවර්ධනය පැත්තෙන් යහපත් වුවද එය රටට දැ‍‍ෙනන දැවැන්ත ඔසවා තැබීමකට හේතු වූ‍ෙය් ද නැත. රටේ පැවැති සිවිල් යුද්ධය, යල්පැනගිය නීතිරීති, නිලධාරිවාදී ප්‍රවණතා, අදක්ෂ කළමනාකරණය, වැඩ වර්ජන, හිතූතරම් විදේශ ආයෝජන නොලැබීම ආදී කරුණු රැසක් මීට හේතු විය. ඉන් සිවිල් යුද්ධය ප්‍රධානයි. අවසානයේ සිදු වූයේ කුමක්ද ? ව්‍යාපාරිකයින්ගේ ලාභ තීරුව ප්‍රසාරණය වී ලූම්පන් ව්‍යාපාරික පන්තියක් බිහිවීම හා ඇතිනැති පරතරය වැඩිවීමය. රටේ ධනය විදේශයන් වෙත ගලා යෑමය.”ජනසවිය”, ”ව්‍යාපෘති 15000” හා පසුකලෙක සමෘද්ධි ව්‍යාපාරය ආදේශ වන්නේ මේ ඇතිනැති පරතරයේ රික්තය පිරවීමටයි. එ් තුළ ගැබ්වන්නේ රාජ්‍ය සහානාධාර වැඩ සටහන් මඟින් ග්‍රාමීය දිළිඳු භාවය තුරන් කිරීමයි. විශේෂයෙන්ම ”ජනසවිය” හා ව්‍යාපෘති 15000 සමෘද්ධියටත් වඩා දුප්පත්කම දුරුකිරීමේ විමධ්‍යයගත වූ වැඩ සටහන් දෙකකි. වෙන විදියකට මෙම වැඩ සටහන් තුනම ගමට සල්ලි නිකුත්කරන විශේෂ ව්‍යාපෘති බව අමුතුවෙන් කිවයුතු නැත. සාමාන්‍යයෙන් විවෘත ආර්ථිකය ඔස්සේ රටක සංවර්ධන ගමන වේගවත් වන විට එම තරගයෙන් හති වැටෙන පිරිසේ වැටීමක් දක්නට ලැබේ. ඔවුන් වේගයෙන් දුප්පත්කමින් මිදෙන්නේ නැත. සහනාධාර රැගත් ඊටම ආවේනික සුවිශේෂී වැඩ සටහන් ක්‍රියාත්මක වන්නේ මේ අය දුප්පත් කමින් මිදීමේ මඟ වේගවත් කිරීමටයි.2005 පසු හා විශේෂයෙන්ම 2009 පසු අපේ රටේ ආර්ථික සංවර්ධනය වෙන කවර යුගයකටත් වඩා වේගවත් විණි. නැතිනම් වෙන යුගවලට සාපේක්ෂව අධිවේගී විණි. 6%කට වඩා වැඩි සංවර්ධන වේගයක් 2005 පසු මේ දක්වාම වාගේ රඳවා ගැනීමට සමත් වීම මේ ගමනේ වෙනදා නුදුටු විශේෂත්වයකි. එය 2009 පසු 7%ක හා 8%කට වැඩි මට්ටමකට ළඟාවිණි. පසුගිය වසරේ 8.3%යි. මේ නිසා විරැකියාවේ අනුපාතය 5.5% දක්වා අඩු වී දුප්පත් කමේ අනුපාතය 23% සිට 7.5% දක්වා අඩු වූ බවයි මහ බැංකුව වාර්තා කරයි. මේ නිසා ශ්‍රී ලංකාව මධ්‍ය ආදායම් ලබන රටක් බවට පත් වී ඇත. දැන් අපේ රටේ සංවර්ධනයට ආධාර ලැබෙනවා අඩුය. එ් වෙනුවට ආයෝජන හා යටිතල පහසුකම් සඳහා ණයට මුදල් ලබාගැනීමට සිදු වී ඇත. මෙම සංවර්ධන ගමනත් සමඟම ඇති නැති පරතරයේ විවරයද පුළුල් වී තිබෙන බවයි පෙනෙයි.සංවර්ධනයක් සිදුවෙනවා එ්ත් අඩු ආදායම් ලාභීන්ගේ ඇඟට දැනෙන්නේ නැත යන මැසිවිල්ලක් අසන්නට ලැබේ. මේ නිසාම ආණ්ඩුව, සමෘද්ධි පොහොර, ඉන්ධන, පාසල් පොත් හා නිල ඇඳුම්, ආදී වශයෙන් දැවැන්ත සහනාධාර වැඩ සටහනක් ක්‍රියාත්මක කරනු ලබයි. එ් සඳහා වාර්ෂිකව වැයකරන මුදල රුපියල් බිලියන 135ක් පමණ වන බව දැනගැනීමට ඇත. රටක් වශයෙන් ගත් කළ මෙය දැවැන්ත මුදලකි. එහෙත් ඇති නැති පරතරය හා සංවර්ධනය අඩු ආදායම් ලාභීන්ට සමීප කරලීමේ ප්‍රශ්නය ද මේ සියල්ල සමඟින්ම පවතින බව පෙනේ. ඊට එක් හේතුවක් වන්නේ මේ සඳහා විශේෂ වූ සමෘද්ධි වැනි වැඩ සටහන් යම් ප්‍රමාණයකට යල්පැනගොස් හා නිලධාරීවාදී ප්‍රවණතාවයන්ට එ්වා හසු වී තිබීමද යන ප්‍රශ්නය යි.”දිවිනැඟුම” මේ සඳහා නව ප්‍රවේශයකි. උඩරට ගැමි පුනරුත්ථාපන කොමිසම හා දක්ෂිණ සංවර්ධන අධිකාරිය වැනි ආයතන පිහිටුවනු ලැබුවේ ද ග්‍රාමීය ජනතාව දුප්පත්කමේ ප්‍රශ්නයෙන් මුදවාගැනීමටය. එහෙත් සමස්ත ප්‍රතිඵලය දෙස බලන විට බලාපොරොත්තු වූ ආකාරයෙන් එ්වා ප්‍රශ්නයට පිළිතුරු සපයා නැත. එම ආයතනවලින් වැඩක් වූයේ නැතැයි මින් අදහස් වන්නේ නැත. එහෙත් කළමනාකරණ හා මුදල් ප්‍රශ්න අභියස එ්වායේ ප්‍රගතිය යම් පමණකට දුර්වල වී ඇති බව දක්නට ලැබේ. අභිනවයෙන් පිහිටවනු ලබන දිවි නැඟුම දෙපාර්තමේන්තුවට සමෘද්ධි ව්‍යාපාරය සමඟ උඩරට ගැමි පුනරුත්ථාපන කොමිසම හා දක්ෂිණ සංවර්ධන අධිකාරියද අනුගත වීම තුළ දුප්පත්කම දුරු කිරීමේ දැවැන්ත රාජ්‍ය ආයතනයක් නිර්මාණය වෙයි.මේ වන විට හෙට බිහිවන දිවිනැඟුම දෙපාර්තමේන්තුව දැනටමත් අභියෝගාත්මක රාජ්‍ය ආයතනයක් වී ඇත. අදාළ පනත් කෙටුම්පත දෙවතාවක් ශ්‍රේෂ්ඨාධිකරණයේ අනුමැතියට යොමුවුණි. එම අනුමැතිය ලැබෙන්නේ රටේ ආණ්ඩුක්‍රම ව්‍යවස්ථාවට හා 13 වැනි සංශෝධනයට එකඟව ද නැද්ද යන කාරණා මතය. මේ වන විට සියලූ සංශෝධන හා නීතිමය ක්‍රියාමාර්ග අවසන්ය. ”දිවිනැඟුම පනත” 6. 11.2012 දිනය වන විට ඊයේ පාර්ලිමේන්තුවට ඉදිරිපත් වී අවසන් ය.හෙට දවසේ මේ රටේ ඇති නැති පරතරය අඩුකිරීමේ හා දුප්පත්කම දුරැලීමේ වගකීම පැවරෙන්නේ දිවිනැඟුම දෙපාර්තමේන්තුවටය. ඒ දෙපාර්තමේන්තු ක්‍රියාදාමයක් හරහාය . ක්‍රියාදාමයක් හරහා පවුලෙන් පවුල සොයා බැලීමකට යටත් කර දුප්පත්කම දුරු කිරීමේ වැඩ සටහන් ක්‍රියාත්මක කිරීම අලුත් අත්දැකීමක් ලෙස අපේ ඉතිහාසයට එක් වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=f1211082</link>
    <topic>කොතලාවල ආරක්‍ෂක විශ්වවිද්‍යාලය</topic>
    <author/>
    <content>1970 දශකයේ අගභාගය වන විට රටේ පැවැති අවශ්‍යතාවය අනුව ආරක්‍ෂක හමුදාවන් ද ශීඝ්‍රයෙන් ව්‍යාප්ත විය. හුදෙක් සටන් කිරීමේ නිපුණතාව පමණක් නොව ආරක්‍ෂක විද්‍යාව හා කළමනාකරණය පිළිබඳ උසස් දැනුමක් ද සහිත ත්‍රිවිධ හමුදා නිලධාරීන් බිහිකිරීමේ උසස් අධ්‍යාපන ආයතනයක අවශ්‍යතාව මේ වන විට රටට තදින් දැනී තිබුණි.ශ්‍රී ලංකාවේ කීර්තිධර අගමැතිවරයකු ප්‍රකට දේශපාලනඥයකු සහ විශ්‍රාමික යුද හමුදා නිලධාරියකු ද වූ ශ්‍රීමත් ජෝන් කොතලාවල මැතිතුමා විසින් මෙම ජාතික අවශ්‍යතාව සපුරාලමින් ඔහුගේ පෞද්ගලික දේපළක් වූ රත්මලාන කඳවලවත්තේ පිහිටි අක්කර 48ක සුන්දර භූමිභාගය එහි පැවැති ඔහුගේ වලව්ව ඇතුළු සියලු චංචල හා නිශ්චල දේපළද සමඟින් 1980 වසර මුලදී ආරක්‍ෂක විද්‍යපීඨයක් ආරම්භ කිරීම සඳහා පරිත්‍යාග කෙරිණි. ඒත් සමඟ මෙම ආරක්‍ෂක විද්‍යාපීඨයට අඩිතාලම දැමිණි.1980 ඔක්තෝබර් මස 2 වන දින සිදු වූ එතුමන්ගේ අභාවයත් සමඟ මෙම උතුම් පරිත්‍යාගයට සදාකාලික වටිනාකමක් ලබා දෙමින් ඔහු ජනරාල් තනතුරට උසස් කළාසේම මෙම විද්‍යාපීඨය “ ජෙනරාල් ශ්‍රීමත් ජෝන් කොතලාවල ආරක්‍ෂක විද්‍යාපීඨය” නමින් නම් කරන ලදී. එය එවක මෙරට ජනාධිපති වූ ජේ. ආර්. ජයවර්ධන මැතිතුමාගේ සුරතින් 1980 ඔක්තෝබර් 11 වන දින විවෘත කරන ලදි.1981 අංක 68 දරණ පාර්ලිමේන්තු පනතින් ස්ථාපිත වූ ජෙනරාල් ශ්‍රීමත් ජෝන් කොතලාවල ආරක්‍ෂක විද්‍යාපීඨය 1988 අංක 27 දරණ පාර්ලිමේන්තු පනතින් විශ්වවිද්‍යාලයක තත්ත්වයට උසස් කරනු ලැබූ අතර පසුව 2008 වසරේ දී එය “ ජෙනරාල් ශ්‍රීමත් ජෝන් කොතලාවල ආරක්‍ෂක විශ්වවිද්‍යාලය” ලෙස නම් කරන ලදී.ශ්‍රී ලංකා ආරක්‍ෂක විද්‍යා අධ්‍යාපනයේ මුදුන් මල්කඩ වී ඇති ශ්‍රීමත් ජෝන් කොතලාවල ආරක්‍ෂක විශ්වවිද්‍යාලය අද ජාතික තලයේ හා අන්තර්ජාතික විශ්වවිද්‍යාල අතර ප්‍රමුඛතාවක් ගැනීමට සමත් වී ඇත. එසේම පොදු රාජ්‍ය මණ්ඩලීය විශ්වවිද්‍යාල සම්මේලනයේ ද සාමාජිකත්වය ද දරයි. අද කොතලාවල ආරක්‍ෂක විශ්විද්‍යාලය ආරක්‍ෂක කළමනාකරණය පිළිබඳ මූලික උපාධියේ සිට දර්ශනපති උපාධිය දක්වා අධ්‍යාපනය /උපාධි ලබාදෙන දකුණු ආසියානු කලාපය තුළ ඇති එකම විශ්වවිද්‍යාලය බවට පත්වී ඇත. එය ප්‍රධාන වශයෙන් පහත සඳහන් පීඨයන් ගෙන් සමන්විත වේ.මෙම විශ්වවිද්‍යාලයේ ආරම්භයේ සිට 2012 වසර දක්වා බඳවා ගැනීම් 30ක් හරහා යුද , නාවික හා ගුවන් හමුදා නිලධාරීන් හා නිලධාරිනියන් රැසක් බිහිකර ඇත.කොතලාවල ආරක්‍ෂක විශ්වවිද්‍යාලයෙන් බිහි වූ උගත්, රණකාමී යුද/නාවික/ගුවන් හමුදා නිලධාරිහු 112 දෙනකු (යුද 69. නාවික 33, ගුවන් 10 ද වශයෙන්) මේ වන විට දේශය එක්සේසත් කරනු වස් දිවි පුදා ඇත.ඒ අතරින් කොතලාවල ආරක්‍ෂක විශ්වවිද්‍යාලයීය බඳවා ගැනීම් අංක 10 (KDU-X) හරහා යුද, නාවික හා ගුවන් හමුදාවට බැඳුණු නිලධාරීන් කණ්ඩායම 2012 නොවැම්බර් මස 08 වන දින ඔවුන්ගේ සේවයේ විසිවන සංවත්සරය සමරයි. දිවයිනේ නන් දෙසින් විවිධ ජාතීන්, විවිධ පාසල් නියෝජනය කරමින් , “සිය රටටමයි කවදත්” යන ජෙනරාල් ජෝන් කොතලාවල ශ්‍රීමතාණන්ගේ පෞද්ගලික ආදර්ශ පාඨය සපථ කරමින් 1992 නොවැම්බර් මස 8 වන දින මෙම විද්‍යාපීඨ භූමියේ දී රට ජාතියේ සේවයට කැප වූහ.එසේ එකට එක්වුණු ඔවුහු වරෙක මිහිරි වූත් වරෙක කටුක වූත් තෙවසරක අත්දැකීම් හා යුදශිල්පීය නිපුණතාව ලබමින් ලක් පොළොව සුරකින්නට, දිවයින වටා රන්වැටක් වන්නට, ලකඹරේ ජයකෙහෙලි නඟන්නට යුද නාවික, ගුවන් හමුදාවන් හරහා යුද පෙරමුණට ගොස් අපමණ මෙහෙයක් ඉටු කළහ.ගත වූ විසි වසර තුළ දේශයේ ස්වෛරීත්වයට, ස්වාධිපත්‍යයට හා භෞමික අඛණ්ඩතාවට අභියෝග කළ කුරිරු ත්‍රස්තවාදීන් හමුවේ මේ නිලධාරීන් අභිතව සටන් වැදුණ අතර ඔවුනතරින් ලුතිනන් එස්. පී. කේ. මුත්තෙට්ටුවත්ත, කපිතාන් එම්. එස්. අබේසේකර wwv. කපිතාන් බී. එස්. එන්. ප්‍රනාන්දු , මේජර් කේ. ඩී. අත්තනගොඩ, මේජර් එන්. පී. එන්. ජයසිංහ wwv මේජර් ටී. එල්. වී. මැකෙල්වීWWW RSP , කොමාන්ඩර් එන්. සී. කේ. අබේසිංහ RSP යන විරුවන් 07 දෙනා අපට ද ඔබට ද මේ සුන්දර දිවයිනේ අයිතිය තහවුරු කොට ඔවුන්ගේ සුන්දර යෞවනය ද අත්විදින්නට ඉඩක් නොලබා සටනේදී අභීතව දිවි පිදුහ.එසේම, මෙම බඳවා ගැනීමේම මධ්‍ය නිලධාරි ආර්. කේ. ජේ. එන්. රාජපක්‍ෂ, 2/ ලුතිනන් වී. එච්. කේ. නානායක්කාර, මේජර් ජී. එම්. ජේ. පී . පෙරේරා යන නිලධාරීන් ති‍ෙදනා අනපේක්‍ෂිත අනතුරු හේතුවෙන් අකාලයේ අප අතරින් වියෝ වූහ. මේ සියලු මියගිය විරුවන් සිහිකරමින් ඔවුන් නමින් සදා සෝ සුසුම් හෙළන ඔවුන්ගේ ආදරණීය දෙමාපියන් ද භාර්යාවන් ද දරුවන් ද අඹේපුස්ස යුද හමුදා කඳවුරු පරිශ්‍රයට ගෙන්වා ආගමික වතාවත් සිදුකර සිහිවටන ඵලක ප්‍රදාන කොට පසුගිය වසර 20 තුළ ඔවුන් ආ ගමන් මඟ, ලත් අත්දැකීම් හා කළ කැපකිරීම් පිලිබඳ ඔවුන් සමඟ සංවේදී අතීතාවර්ජනාවක යෙදීමේ මහඟු උත්සවයක් බඳවා ගැනීම් අංක 10 හි දැනට සේවයේ නියුතු හා විශ්‍රාමික ත්‍රිවිධ හමුදා නිලධාරීන් හා ඔවුන්ගේ පවුල්වල සාමාජික සාමාජිකාවන්ගේ සහභාගීත්වයෙන් පසුගිය දා සිදු විය.හිරු නැඟ එන මොහොතේදීත් හිරු බැස යන මොහොතේදීත් අපි ඔවුන් සදා සිහිපත් කරමු!.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>08</day>
    </date>
    <link>http://www.dinamina.lk/2012/11/08/_art.asp?fn=f1211083</link>
    <topic>අගොන්ෂු පදනම</topic>
    <author>සාකච්ඡා කළේ - අයන්ති විතාන</author>
    <content>ජපානයේ අගොන්ෂු විහාරයේ මහානායක ෂෙයියු කිරියමා මහ නාහිමියන් මුලදී මහායාන ආගම අදහපු හිමිනමක්. නමුත් උන්වහන්සේ බලාපොරොත්තු වුණු ධර්මය මහායාන බුද්ධාගම තුළ නැති නිසා උන්වහන්සේ බුදු දහම තව තවත් අධ්‍යයනය කළා. එහිදී ථේරවාද, මහායාන ටිබෙට් බුදුදහමේ සංකලනයක් විදිහට තමයි 1970 දී අගොන්ෂු නිකායක් බිහිවුණේ.මේ දහමට ජපානය පුරා විශාල ඉල්ලුමක් පැවතුණා. එහි වැඩියෙන්ම දක්නට ලැබුණේ තරුණ සභාගිත්වයයි. මේ නිසා ඉතාමත් සුළු කාලයකදී ජපානය පූරා මේ ආගම ප්‍රචලිත වුණා. අද වන විට ජපානයේ සෑම ප්‍රධාන නගරයකම අගොන්ෂු විහාරස්ථානයක් තියෙනවා.ෂෙයියු කිරියමා මහනාහිමියන් 1986 දී ශ්‍රී ලංකාවට වැඩමකළහ. ඒ එවකට ජනාධිපතිවරයාව සිටි ජේ. ආර්. ජයවර්ධන මහතා වෙතින් සර්වඥධාතූන් ලබා ගැනීම සඳහායි. එහිදී උන්වහන්සේ ගේ භාෂා පරිවර්තක ලෙස කටයුතු කිරීමේ අවස්ථාව මට උදාවුණා. එතකොටත් මම ශ්‍රී ලංකාවේ පළමු වැනි ශ්‍රේණියේ ජපන් භාෂා පරිවර්ථකයකු ලෙස කටයුතු කරමින් සිටියේ. ඒ අවස්ථාවේදී මගේ රට වෙනුවෙන් මා උපරිම සේවයක් ඉටු කළා.ඉන් පසු ජපානයේ පැවැත්වෙන ගිනි පූජා උත්සව ඇතුළු බොහෝ උත්සව සඳහා මට ද ආරාධනා ලැබුණා.ඉන්පසු 1992 දී මල්වතු මහා විහාරය මඟින් උන්වහන්සේට “ කීර්ති ශ්‍රි සාමදූත” නමින් ගෞරව නාමයක්ද පිරිනැමුවා. මේ හේතූන් නිසා කිරියමා මහ නාහිමියන් ශ්‍රී ලංකාව ගැන බොහෝ ප්‍රසාදයට පත්ව සිටියා. ඒ අවස්ථාවේදී ශ්‍රී ලංකාව තුළ කුමක් හෝ ව්‍යාපෘතියක් ආරම්භ කිරීම සඳහා මූල්‍ය ධනය යෙදවීමට කැමැත්තෙන් සිටිනා බව උන්වහන්සේ මට දන්වා සිටියා. ඒ අවස්ථාවේදී තමයි මම යෝජනා කළේ “පුද්ගලික දෙයක් මට අවශ්‍ය නැහැ, මේ රටේ දුප්පත් අහිංසක දරුවන් වෙනුවෙන් යම්කිසි සේවයක් කළ යුතුයි” කියලා. ඒ අනුව 1993 දී ශ්‍රී ලංකා අගොන්ෂු මිත්‍රත්ව පදනම පිහිටවූවා. 1994 දී තමයි පළමු ශිෂ්‍යත්ව ප්‍රදානය පැවැත්වුණේ.5 වසර ශිෂ්‍යත්ව විභාගය සමත්වීමට ලකුණු කිහිපයක් අඩු වූ සිංහල බෞද්ධ දරුවන්ට පමණයි මේ ශිෂ්‍යත්ව ප්‍රදානය කරන්නේ. පළමු වතාවට ලෝකයේ විභාගයක් අසමත් වූ දරුවන්ට ශිෂ්‍යත්ව ලබාදෙන්නේ අගොන්ෂු මිත්‍රත්ව පදනමයි.1994 දී අප ශිෂ්‍යත්වය දුන්නේ ළමයින් 54 දෙනකුට පමණයි. අප දන්නා හඳුනන අයට කියලා ග්‍රාම සේවකගේ මාර්ගයෙන් පාසල් දරුවන් තෝරා ගත්තා. නමුත් එහිදී අපට තේරුණා මේ ක්‍රමය සාධාරණ නැහැ කියලා. අපට ශිෂ්‍යත්ව දෙන්න පුළුවන් අයටත් අප ශිෂ්‍යත්ව දීලා තිබුණා.ඒ නිසා අප තීරණය කළා විභාගයක් පවත්වලා මේ ළමයින් තෝරා ගන්න ඕනෑ කියලා.ඊළඟට අපට ගැටලුවක් පැන නැඟුණා කුමන ශ්‍රේණිවල ළමයින්ද මේ සඳහා තෝරා ගන්නේ කියලා. අප කවුරුත් දන්නවා 5 වසර ශිෂ්‍යත්වය සමතුන්ට උදව් උපකාර කරන්න අප්‍රමාණ අය ඉන්නවා. නමුත් විභාගයේදී ලකුණු කිහිපයක් අඩු වුණු ළමයින් ගැන සොයා බලන්න කවුරුත් නැහැ. අප කල්පනා කළා අන්න ඒ ළමයි කොට්ඨාසය තමයි අප ඉලක්ක කරගත යුත්තේ කියලා. ඒ දරුවන් තෝරාගෙන ඔවුන්ට විභාගයක් පවත්වා සුදුස්සන් තෝරා ගන්නවා.5 වැනි ශ්‍රේණියේ විෂය මාලාව පදනම් කරගෙනයි ප්‍රශ්න පත්‍ර සැකසෙනනේ. ඒ සඳහා රජයේ ගුරු සේවයේ නියුතු ප්‍රවීණ ආචාර්ය මණ්ඩලයක් සහභාගි වෙනවා. එහිදී ගණිතය සහ මිශ්‍ර විෂයන් සඳහා විභාග පැවැත්වෙනවා. සිංහල, සාමාන්‍ය දැනීම, බුද්ධාගම මිශ්‍ර විෂයන් ප්‍රශ්න පත්‍රයට ඇතුළත් වෙනවා.දිවයිනේ සෑම පළාතකටම ගිහිල්ලා මේ විභාගය පවත්වලා අපට අවශ්‍ය දක්ෂ ළමයින් පිරිස තෝරා ගන්නවා. මේ කටයුත්ත පහසු කර ගැනීම සඳහා දිස්ත්‍රික්ක 18ක අපේ සම්බන්ධීකරණ නිලධාරීන් පත් කර තිබෙනවා.නැහැ. ඔවුන්ගේ ආර්ථික තත්ත්වයන් අප පරීක්ෂාකර බලනවා. ශ්‍රී ලංකාවේ මිනිසුන්ගේ දුර්වලකමක් තියෙනවා මොනවා හරි නිකන් දෙනාවනම් බොරු සියයක් වුණත් කියනවා. විභාගයෙන් සමත්වුණු අපේ දරුවන් ගේ පවුල්වල ආර්ථික තත්ත්වය පිළිබඳ විමසන තොරතුරු පත්‍රයක් අප ලබාදෙනවා.එය සම්පූර්ණ කර අපට ලබාදුන් පසුව ඒවායේ සඳහන් කරුණු නිවැරැදිදැයි පරීක්ෂා කර බැලීමට අපේ නිලධාරීන් නිවෙස්වලට යනවා. එහිදී අපට තේරෙනවා ඇත්තටම එහෙම අවශ්‍යතාවක් නැති අයත් ඉන්නවා. මේ නිසා අපේ සම්බන්ධීකරණ නිලධාරීන් ;බාහොම අමාරුවෙන් තමයි ශිෂ්‍යත්වලාභින් තෝරා ගන්නේ.ශිෂ්‍යත්වලාභී දරුවන්ට පොත් පාර්සලයට අමතරව සෑම මසකම රු. 750/- ක් වටිනා ආහාර සලාකයක් ලබා දෙනවා. ඇතැම් නිවෙස්වල දරුවන්ට උදේට කිරි එකක් හදල දෙන්න අපේ ආහාර සලාකය ලැබෙනකම් බලාගෙන ඉන්නවා. ශිෂ්‍යත්වලාභී ඇතැම් දරුවන් දුර්වලකම් පෙන්වනවා. ඒ වැනි අවස්ථාවලදී දඬුවමක් වශයෙන් ආහාර සලාකය නවත්වනවා. නමුත් කවරදාකවත් ශිෂ්‍යත්වය නවත්වලා නැහැ.ශිෂ්‍යත්ව ප්‍රදානයේදී නිල ඇඳුම් කට්ටල 3ක් දෙනවා. අපි ටේලර් කෙනෙක් අරගෙන මුළු රට වටේම ගිහිල්ලා ළමයින්ගේ ඇදුම්වල මිමි අරගෙන ඇඳුම් තුනක් වර්ෂයටම එකවර මහලා දෙනවා. පොත්, පෑන්, පැන්සල් මලලසේකර ඩික්ෂනරියක් ඇතුළුව එක් ළමයෙක් සඳහා රුපියල් 10,000/- 15,000/-ත් අතර මුදලක් වැය කරනවා.ශිෂ්‍යත්ව ප්‍රදානයට කලින් අපි ළමයින්ට සපත්තු කුට්ටම දෙනවා. ඇත්තටම සමහර අවස්ථාවලදී හරිම දුකයි. ජීවිතයේ පළමු වතාවට සපත්තු දාපු ළමයි ඒ අවස්ථාවලදී අප දුටුවා. සපත්තු දාල ඇවිදින්න පුළුවන් කමක්වත් සමහරුන්ට තිබුණේ නැහැ.පසුගිය වසර 19 පුරා අප විසින් ශිෂ්‍යත්ව 10,710ක් පරිනමා තිබෙනවා. දසදහස වැනි ශිෂ්‍යත්වලාභියාට මෙවර විශේෂ තෑග්ගක් දීමටත් බලාපොරොත්තු වෙනවා.මෙවර ත්‍යාග ප්‍රදානෝත්සවය පවත්වන්නේ නොවැම්බර් 11 වැනිදා සවස 2ට බණ්ඩාරනායක සම්මන්ත්‍රණ ශාලාවේදී. කථානායක චමල් රාජපක්ෂ මහතාගේ ප්‍රධානත්වයෙන් එය පැවැත්වීමට නියමිතයි. මේ අවස්ථාවට කම්කරු ඇමැති ගාමිණී ලොකුගේ, අධ්‍යාපන නියෝජ්‍ය ඇමැති විජිත් විජිතමුණි සොයිසා, ජ්‍යෙෂ්ඨ ඇමැති පි. දයාරත්න යන මහත්වරු සහ මහා සංඝරත්නය ඇතුළු ගිහි පැවිදි විශාල පිරිසක් සහභාගි වීමට නියමිතයි.පසුගිය වසරේ සා/පෙළ විභාගයට පෙනී සිටි අපේ ළමයින්ගෙන් 91%ක්ම සමත් වෙලා තියෙනවා. එය ජාතික මට්ටමට සමාන අගයක්. මෙහි විශේෂත්වය වන්නේ මේ සියලු දෙනාම ශිෂ්‍යත්වය අසමත්වුණු දරුවන් වීමයි.විෂයයන් හයකට ඒ සාමාර්ථය ලබාගත් ළමයි 20ක් ඉන්නවා.ළමයි 3 දෙනෙක් සියලුම විෂයයන්වලට ඒ සාමාර්ථය ලබාගෙන තියෙනවා. මේ සියලු දෙනාටම මෙවර උත්සවයේදී පදක්කම් පැලැඳවීමට බලාපොරොත්තු වෙනවා.පසුගිය වසරේ උ/පෙළ විභාගයෙන් අපේ ළමයි 39% සමත් වෙලා තිබුණා.කිරියමා නාහිමියන්ගේ ප්‍රධානතම අදහසක් තමයි යමෙක්.දුප්පත්කම නිසා සිය අධ්‍යාපන කටයුතු කරගෙන යාමට නොහැකි නම් එය දරුණු ඛේදවාචකයක් බව. ඒ තත්ත්වය නැති කිරීම සඳහායි උන්වහන්සේ ශ්‍රී ලංකාව ඇතුළු බොහෝ රටවලට මේ උදව් උපකාර කරන්නේ.ෂෙයියු කිරියමා මහනාහිමියන්ගේ ධන පරිත්‍යාගයෙන් ඇමෙරිකාව, චීනය ප්‍රංශය, භූතානය වගේ රටවලත් මේ ශිෂ්‍යත්ව වැඩපිළිවෙළ ක්‍රියාත්මක කරනවා.නමුත් ශ්‍රී ලංකා අගොන්ෂු මිත්‍රත්ව පදනම විතරයි නියම විදියට ක්‍රියාත්මක වෙන්නේ. ඒ නිසයි උන්වහන්සේ ශ්‍රී ලංකාවට විශේෂ ඇල්මක් දක්වන්නේ. අප විසින් කරනු ලබන යෝජනාවක් ක්‍රියාත්මක කිරීමට කිරියමා නාහිමියන් කවදාවත් මැලි වෙන්නේ නැහැ.ශිෂ්‍යත්ව වැඩපිළිවෙළ තවදුරටත් පුළුල්ව ක්‍රියාත්මක කිරීමට බලාපොරොත්තු වෙනවා. කිරියමා මහනාහිමියන් අපේ දූ දරුවන් වෙනුවෙන් ලබාදෙන මුදල් අපට ආපසු දෙන්න විදියක් නෑ. එහෙම නම් මම කල්පනා කළා අපට හොඳ ධර්මයක් තියෙනවා. බුදුරජාණන් වහන්සේ අපට දේශනා කරල තියෙනවා කෙළෙහිගුණ සැලකීමේ අගය පිළිබඳව. ඒ අනුව අපේ දරුවෝ හැමදාමත් කිරියමා නාහිමියන්ගේ උපන් දිනය යෙදෙන ජනවාරි 05 වැනිදාට ඔවුන් විසින්ම සාදන ලද උපන් දින කාඩ්පත් උන්වහන්සේට යවනවා.ලබන ජනවාරි 05 වැනිදාට උන්වහන්සේට වයස අවුරුදු 92යි. ලංකාව පුරාම ශිෂ්‍යත්වලාභීන් එදාට බෝධි පූජා පින්කම් පවත්වනවා. කිරියමා නාහිමියන් ගේ පිංතූරයක් අපේ සෑම ශිෂ්‍යත්වලාභියකුටම දීලා තියෙනවා. අපේ දරුවෝ හැමදාම උදේට මේ පිංතූරය ඉදිරියට ගිහින් උන්වහන්සේට දීර්ඝායුෂ ප්‍රාර්ථනා කරනවා. මීට අමතරව අප විසින් දුෂ්කර පළාත්වල පන්සල් 150කට පමණ උදව් උපකාර කරල තියෙනවා. ඉදිරියේදී මේ කටයුතු වඩාත් පුළුල්ව කිරීමට බලාපොරොත්තු වෙනවා.වෛද්‍යවරුන්, ඉංජිනේරුවන්, පරිපාලන නිලධාරීන් ඇතුළු රටට වැඩදායි පුද්ගලයන් රැසක් බිහිකිරීමට අපට හැකියාව ලැබිල තියෙනවා.ඊට අමතරව මාතර මොරවක වෘත්තීය පුහුණු මධ්‍යස්ථානයක් ආරම්භ කළා. එය පාලනය කරන්නේ වෘත්තීය පුහුණු අධිකාරියෙන්. මේ ස්ථානයට ළමයින් තෝරා ගැනීමේදී සම්මුඛ පරීක්ෂණයට අප සම්බන්ධ වෙනවා. මේ ස්ථානයේ පුහුණුව ලැබූවන්ගෙන් 99%ම අද රැකියා කරනවා. ජපානයේ අගොන්ෂු විහාරස්ථානයට මාගේ මූලිකත්වයෙන් 1979 දී තන්තිරිමලේ බෝධියේ අංකුරයක් වැඩම කෙරෙව්වා.කිරියමා මහනාහිමියන්ගේ උපන් දිනය යෙදෙන ජනවාරි 05 වැනිදා මෙම බෝධිය ඉදිරිපිටදී සෑම වසරකම ආශිර්වාදාත්මක බෝධි පූජාවක් පවත්වනු ලබනවා.ඒ වගේම සෑම වසරකම මැයි මාසයේදී එම බෝධීන් වහන්සේ අබියසදී දින තුනක් පුරාවටම විශේෂ සංස්කෘතික පෙරහරක්ද සහිතව බෝධි පූජා පින්කම් මාලාවක් සිදුකෙරෙනවා. මේ පින්කම් තුළින් අපගේ ථෙරවාද බෞද්ධ සංස්කෘතික අංග ජපන් ජාතිකයන්ට හඳුන්වා දීමට අපට හැකි වී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n121109_br1</link>
    <topic>වැලිකඩ නොසන්සුන්වීමෙන් බේස්ලයින් පාරේ පැත්තක් වසාදැමෙයි</topic>
    <author/>
    <content>(2012-11-09 6.40) වැලිකඩ බන්ධනාගාරය අභ්‍යන්තරයේ ඇති වු නොසන්සුන්කාරී තත්ත්වය හේතුවෙන් බේස්ලයින් පාරේ දෙමට‍ගොඩ සිට බොරැල්ල දක්වා එක් මං තීරුවක් වසාදමා තිබේ.වැලිකඩ බන්ධනාගාරය තුළ විවිධ ජාවාරම් සිදුවන බවට තොරතුරකට අනුව පොලිස් විශේෂ කාර්ය බලකාය විසින් අද පස්වරුවේ සෝදිසි මෙහෙයුමක් දියත් කිරීමත් සමග මෙම නොසන්සුන්කාරී තත්ත්වය උද්ගත විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n1211095</link>
    <topic>අයවැය</topic>
    <author/>
    <content>1.1 අපගේ රජයේ අටවන අයවැය කථාව මෙම උත්තරීතර පාර්ලිමේන්තුවට ඉදිරිපත් කිරීමට ලැබීම ගැන මම සතුටු වෙනවා. මහින්ද චින්තන ඉදිරි දැක්ම අනුව නොකඩවා අයවැය හතක් ඉදිරිපත් කරමින් මෙම පාර්ලිමේන්තුවේ විශ්වාසය දිනාගනිමින් සාමය, සංහිඳියාව හා සංවර්ධනය සඳහා වූ ගමන් මගකට අපේ රට යොමු කිරීමට අපේ සන්ධාන රජයට හැකිවීම ගැන මම නිහතමානීව ආඩම්බර වෙනවා.1.2 මා මෙම අයවැය ඉදිරිපත් කරන්නේ ඉතා වැදගත් කරුණු තුනක් පසුබිම් කරගෙනයි. මුලින්ම 58 වෙනි පොදු රාජ්‍ය මණ්ඩලීය පාර්ලිමේන්තු සම්මන්ත්‍රණය ඉතා සාර්ථක ලෙස මෙහෙයවීමට මෙම පාර්ලිමේන්තුව සමත් වුණා. අපේ රට ගැටුම්කාරී යුගයකින් පසු සාමය හා සමඟිය සහිත රටක් බවට පරිවර්තනය වී ඇති අයුරු එම නියෝජිතයන්ට දැකගැනීමට අවස්ථාව සැලසුවා. එල්. ටී. ටී. ඊ. සංවිධානය මඟින් අපේ රටේ ප්‍රතිරූපය විකෘති කිරීමට එම රටවල කරනු ලබන කටයුතු පදනම් විරහිත බව ඔවුන්ට දැක ගන්නට ලැබුණා. දේශපාලන වාද භේද පසෙක තබා මෙය මෙහෙයවීමට එකා මෙන් කටයුතු කිරීම පිළිබඳ කතානායකතුමාටත්, සභානායකතුමාටත්, විපක්ෂ නායකතුමාටත්, මන්ත්‍රීවරුන්ටත්, මාගේ ගෞරවය ප්‍රකාශ කරනවා.1.3 දෙවනුව අප මේ රැස්වන්නේ පැහැදිලි ලෙසම විවිධත්වයක් පෙන්නුම් කරන ප්‍රදේශ තුනක පළාත් සභා මැතිවරණ නිමවීමෙන් පසුවයි. රටේ ජනගහනයෙන් හතරෙන් එකක පමණ ප්‍රමාණයක් මෙම පළාත් තුනෙන් නියෝජනය වුණා. සියලු දේශපාලන පක්ෂ පළාත් සභා මැතිවරණය සඳහා තරඟවදිමින් ප්‍රජාතන්ත්‍රවාදය කෙරෙහි විශ්වාසයක් තැබුවා. මැතිවරණය සාමකාමී වුණා. සියලු පක්ෂවලටත් අපේක්ෂකයන්ටත් තමන් පෙනී සිටින ස්ථාවරයන් පිළිබඳව මැන බැලීමට මෙම මැතිවරණය හොඳ අවස්ථාවක් වුණා. රජයේ ප්‍රතිපත්ති හා සංවර්ධන උපායමාර්ග පිළිබඳ ජනමතය විමසීමට ඒවා හොඳ වාර මැද ඇගයීමක් වුණා. නියඟය නිසා මතු වූ විවිධ ප්‍රශ්න මධ්‍යයේ වුවද මෙම පළාත්වල බහුතර මහජනතාව දිගින් දිගටම තමන්ගේ විශ්වාසය රජයේ වැඩපිළිවෙළ කෙරෙහි තැබීම නිසා අපි තව තවත් දිරිගැන් වූවා. නැවත පදිංචිකිරීම්, ප්‍රතිසංස්කරණ හා යළි ඉදිකිරීම් පිළිබඳව නැඟෙනහිර පළාතේ ක්‍රියාත්මක වැඩපිළිවෙළවල් පිළිබඳ එම පළාතේ ජනතාව රජය කෙරෙහි තැබූ විශ්වාසයද අපට ධෛර්යයක් වුණා.1.4 උතුරු පළාතේ තත්ත්වයද යථා තත්ත්වයට පත්කිරීමට රජය විසින් සංවර්ධන යෝජනා රැසක් ක්‍රියාත්මක කර තිබෙනවා. එම පළාතේ ජනතාව සිය දරුවන් එල්. ටී. ටී. ඊ. ග්‍රහණයට පත්වේ යැයි බියකින් තොරව සාමාන්‍ය ජන ජීවිතයට යොමු කර තිබෙනවා. විදුලිය, ජලය, අධ්‍යාපනය සහ සෞඛ්‍ය පහසුකම් සඳහා ඇති ඉඩප්‍රස්ථා ශීඝ්‍රයෙන් වැඩිවෙමින් පවතිනවා. සමෘද්ධි හිමිකම්ලාභීන්ට එම ප්‍රතිලාභ සැලසීමට සමෘද්ධි වැඩසටහන පුළුල්කර තිබෙනවා. එම ප්‍රදේශයේ දරුවන් දකුණු පළාතේ අධ්‍යාපන චාරිකාවල නිරත වෙනවා. ඔවුන් අරලියගහ මන්දිරයට පැමිණ මා සමඟද සුහදව කථාකරනවා. එම දරුවන්ගේ මුහුණුවලින් අලුත් බලාපොරොත්තු මා දකිනවා.1.5 අලුතෙන් ඇතිවුණ සාමකාමී පරිසරය තුළ සමෘද්ධිමත් ආර්ථිකයට උතුරේ ජනතාවගේ ඇත්තේ මහත් උනන්දුවක්. උතුරේ වෙසෙන පවුල් 70,000ක ප්‍රමාණයකට පානීය ජල පහසුකම් සැපයෙන යාපනය හා කිලිනොච්චිය ජල සම්පාදන යෝජනා ක්‍රමය ක්‍රියාත්මක කිරීම පිළිබඳව ඔවුන් අගය කළා. මොරගහකන්ද වාරිමාර්ග යෝජනා ක්‍රමය මඟින් ඉරණමඩු ජලාශයට වතුර ගෙනයාම පිළිබඳව ඔවුන් දැඩි බලාපොරොත්තු පල කළා. මෙම අයවැයට පෙර උතුරු ප්‍රදේශයේ පැවති දිස්ත්‍රික් සමාලෝචන රැස්වීම්වලදී එම ප්‍රදේශයේ ප්‍රාදේශීය සභා නියෝජිතයින් දැක්වූ සහභාගීත්වය මා දිරිමත් කළා. ලබන වසරේ එම පළාතේ පළාත් සභා මැතිවරණ පවත්වා ප්‍රජාතන්ත්‍රවාදී නියෝජනය පුළුල් කරමින් සාමය හා සංවර්ධනය පුළුල් කිරීමටත් අප කැප වී සිටිනවා.1.6 තුන්වනුව මෙම පාර්ලිමේන්තුව පළාත් පාලන (විශේෂ විධිවිධාන) පනත් කෙටුම්පත හා පළාත් පාලන (සංශෝධන) කෙටුම්පත ඒකමතිකව සම්මත කළා. එමගින් පළාත් පාලන බල ප්‍රදේශවල ජනතාවට සියයට 60ක් තම නියෝජිතයන් ආසන මට්ටමෙනුත්, ඉතිරි කොටස සමානුපාතික ඡන්ද ක්‍රමය යටතේත් තෝරාගැනීමට ඉඩ සලසා තිබෙනවා. තමන්ගේ ආසනයට බලපාන කරුණු පිළිබඳව වගකියන දේශපාලන නියෝජිතයින් සමඟ කටයුතු කිරීමට ඉන් අවස්ථාව ලැබෙනවා. එමඟින් ඡන්ද අපේක්ෂකයන් විසින් කරනු ලබන අනවශ්‍ය වියදම් හා ඔවුන් අතර ඇතිවන පෞද්ගලික වාද භේද ඉවත් වේ යැයිද මා විශ්වාස කරනවා.2. 2006 - 2010 පළමු පස් අවුරුදු සැලසුම් උපාය මාර්ග සමාලෝචනය2.1 දැඩි අභියෝග රැසක් මධ්‍යයේ මහින්ද චින්තන අලුත් ශ්‍රී ලංකාවක් සඳහා වූ වැඩපිළිවෙළ 2006 - 2010 පළමු පස් අවුරුදු සැලසුම් කාලසීමාව තුළ ක්‍රියාත්මක කළා. දශක තුනක පමණ පැවති කෲර ත්‍රස්තවාදය මැද රටේ සංවර්ධනයට ප්‍රවේශවීමට සිදු වී තිබුණා. රටේ පාලන කටයුතු හදිසි නීති රෙගුලාසි මඟින් සිදු වූ නිසා මහජනතාව සතු මූලික නිදහස අහිමි වී තිබුණා. දුර්වලව පැවති යටිතල පහසුකම්වලින් ආර්ථිකය පීඩනයට පත්වුණා. දිළිඳුකම පිටුදැකීමට හා කෘෂිකර්මයට අතදීම සඳහා අයවැයෙන් වෙන්වන සම්පත් කප්පාදුවට ලක් වී තිබුණා. ග්‍රාමීය ආර්ථිකය ඉහළ දැමීම සඳහා ගම්බද පාරවල්, වාරිමාර්ග ක්‍රම, විදුලිය සහ ජලය වැනි සේවාවන් ව්‍යාප්ත කර තිබුණේ නැහැ. රාජ්‍ය ව්‍යාපාර කාර්යක්ෂමව පවත්වාගෙන යාමට අවශ්‍ය ප්‍රාග්ධනය යොදා තිබුණේ නැහැ. රාජ්‍ය සේවා සැපයීමේ යාන්ත්‍රණය දුර්වල වී තිබුණා. සැලසුමකින් තොරව කරනු ලැබූ ආර්ථික ප්‍රතිසංස්කරණවලින් සුළු හා මධ්‍යම පරිමාණ ක්ෂේත්‍රයත්, දේශීය ව්‍යාපාරත් ඉමහත් දුෂ්කරතාවයන්ට පත්කර තිබුණා. අයවැය හිඟය ඉහළ මට්ටමකත්, රාජ්‍ය ණය ජාතික ආදායම් ඉක්මවා තිබීමත් දක්නට ලැබුණා. උද්ධමනය, විරැකියාව හා දිළිඳුකමද ඉහළ මට්ටමක පැවතුණා. මේ නිසා ගෝලීය ආර්ථිකය තුළ අපේ රට පසුගාමී ජාතියක් වී තිබුණා.2.2 ඉතා කෙටි කාලයක් තුළ මේ සියල්ල අප වෙනස් කළා. ගැටුම් අවසන් කළා. බිම් බෝම්බ ඉවත් කිරීමත්, අවතැන්වූ පුද්ගලයන් පුනරුත්ථාපනය කිරීම හා යළි පදිංචිකිරීමත් සම්පූර්ණ කළා. ගැටුම්වලට ලක් වූ ප්‍රදේශවල ජනතාවගේ ජීවනෝපාය මාර්ග යළි ඇති කළා. වරාය, ගුවන්තොටුපළ, මාර්ග හා පාලම්, අධිවේගී මාර්ග, වාරිමාර්ග හා ජලසම්පාදනය, නගර හා ග්‍රාමීය පහසුකම් ඇතුළත් යටිතල පහසුකම් සංවර්ධනය කිරීම ආරම්භ කළා. රාජ්‍ය ව්‍යාපාර යළි පණගැන්වූවා. පොහොර සහනාධාරයත්, අඩු ආදායම්ලාභි පවුල් සඳහා අවශ්‍ය සුබසාධන වැඩසටහන් ක්‍රියාත්මක කළා. වී අලෙවි මණ්ඩලයත්, ලක් සතොසත් යළි ආරම්භ කර ගොවීන්ට හා පාරිභෝගිකයින්ට අවශ්‍ය සහන දෙනු ලැබුවා.2.3 ප්‍රථම පස් අවුරුදු සැලසුම් කාලය අවසන් වනවිට එතෙක් පැවති සියයට 5ක ආර්ථිකය වර්ධනය සියයට 8 දක්වා ඉහළ ගියා. 2004 දී ඩොලර් 1,062ක් වූ ඒකපුද්ගල ආදායම 2010 දී ඩොලර් 2,800 දක්වා ඉහළ ගියා. ඉහළ මට්ටමක පැවති උද්ධමනය සියයට 7 දක්වාත් විරැකියාව සියයට 5 දක්වාත් අඩු වුණා. දිළිඳු ජනගහනය සියයට 15.6 සිට සියයට 8.9 දක්වා අඩු කළා. සියයට 10ක් ව පැවති අයවැය හිඟය සියයට 8 දක්වාත්, ජාතික ආදායමේ සියයට 100 ඉක්මවා තිබූ රජයේ ණය සියයට 80 දක්වාත් අඩු කළා. ජාත්‍යන්තර සංචිත ඩොලර් බිලියන 7ක පමණ මට්ටමක පවත්වා ගනිමින් විදේශ ගිණුම්වල ස්ථාවරත්වයක් පවත්වා ගනු ලැබුවා. මේ සියල්ල දිනාගනු ලැබූවේ ඉහළ මට්ටමක පැවති තෙල් මිල ගණන්, ගෝලීය ආර්ථික අවපාත, ස්වාභාවික ආපදාවන් හා දේශගුණික විපර්යාසයන් මධ්‍යයේ ය.3. නීතිය හා සාමය තහවුරු කිරීම3.1 අපේ ආරක්ෂක හමුදාවල සහ ඔවුන්ගේ පවුල්වල කැපවීමත්, පරිත්‍යාගශීලි බවත් නොවන්නට සාමයත්, සංවර්ධනයත් සඳහා අපගේ සාර්ථක ගමන් මඟ ඇති නොවන්නට ඉඩ තිබුණා. එය අප සෑමවිටම අගය කළ යුතු වෙනවා. ආරක්ෂක සේවාවන්වල පවුල් පරිසරය වැඩිදියුණු කිරීම සඳහා 2011 අයවැය මඟින් එම පවුල්වල තුන්වන දරුවාගේ උපත වෙනුවෙන් රුපියල් ලක්ෂයක දීමනාවක් මා දෙනු ලැබූවා. 2012 අයවැයෙන් පොලිස් සේවාවේ නිලධාරීන්ටද මෙම පහසුකම් පුළුල් කළා. රණවිරුවන්ගේ දෙමාපියන් සඳහා එක් අයෙකුට රුපියල් 750ක මාසික දීමනාවක් 2012 අයවැය මඟින් දෙනු ලැබූවා. ආබාධිත රණවිරුවන් අතර ස්වයං රැකියා පුළුල් කිරීම සඳහා රණවිරු දිවි නැඟුම නමින් විශේෂ ණය යෝජනා ක්‍රමයක් ක්‍රියාත්මක කළා. ආරක්ෂක සේවාවන්වල නියුතු අයගේ පවුල්වල නිවාස තත්ත්වය තවදුරටත් වැඩිදියුණු කිරීම සඳහා තුන් අවුරුදු නිවාස ප්‍රතිසංස්කරණ වැඩපිළිවෙළක් ක්‍රියාත්මක කිරීමටද මා යෝජනා කරනවා. එම නිසා 2013 වසරේ මෙය ක්‍රියාත්මක කිරීම සඳහා රණවිරු අධිකාරියට රුපියල් මිලියන 1,000ක ප්‍රතිපාදන වෙන් කිරීමට මා යෝජනා කරනවා.3.2 ගැටුම් කාලයේ රට පුරා විවිධ වර්ගයේ අපරාධවලට ත්‍රස්තවාදය දායක වුණා. මේ නිසාම පශ්චාත් ගැටුම් පරිසරයක් තුළ රට පුරා නීතිය සහ සාමය ක්‍රියාක්මත කිරීමේදී පොලිසියේ හා සිවිල් ආරක්ෂක සේවාවන්වල වගකීම සැලකිය යුතු ලෙස වැඩි වී තිබෙනවා. එබැවින් පොලිස් සේවාවන්වල පුහුණු කටයුතු, මානව සම්පත් සංවර්ධනය සඳහා පොලිස් අධ්‍යයන ආයතනය දියුණු කිරීමටත්, පොලිස් ස්ථාන ප්‍රතිසංස්කරණ හා ඉදිකිරීම් කටයුතු කඩිනම් කිරීම සඳහාත් රුපියල් මිලියන 950ක අතිරේක ප්‍රතිපාදන වෙන්කිරීමට මා යෝජනා කරනවා. පොලිස් සේවාව සඳහා දෙනු ලබන දීමනා යාවත්කාලීන කිරීම සඳහා වැටුප් හා සේවක කොමිෂන් සභාව විසින් කර ඇති යෝජනා ක්‍රියාත්මක කිරීමටද මා යෝජනා කරනවා.3.3 ත්‍රස්තවාදය පැවති කාලය තුළ අපේ ඈත පිටිසර ගම්මාන සඳහා ඉතා වටිනා සේවාවක් සිවිල් ආරක්ෂක සේවයේ නිලධාරීන් විසින් සපයනු ලැබුවා. එය අගය කිරීමක් වශයෙන් ඔවුන්ට විශ්‍රාම අයිතියද ලබා දී තිබෙනවා. පිට පළාත්වල ක්‍රියාත්මක වන රජයේ ආයතනවලට මෙන්ම වන සතුන් ගෙන් අනාරක්ෂිත සියලු ගම්මානවල යොදා ඇති මායිම් හා විදුලි වැටවල් ආරක්ෂා කිරීමටද මෙම සේවාව යොදාගත හැකි වෙනවා.4. 2011 - 2015 දෙවනඋතුරේ පවුල් 70,000කට පානීය ජල පහසුකම්පස් අවුරුදු සැලසුම් රාමුව4.1 මහින්ද චින්තන ඉදිරි දැක්ම තුළින් ප්‍රකාශ වූ සමස්ත ප්‍රවේශය තුළ 2011 - 2015 දෙවන පස් අවුරුදු සැලසුම් කාල රාමුවට අප ඇතුල් වුණා. අපේ අපේක්ෂාව වන්නේ 2016 වන විට ඒකපුද්ගල ආදායම ඩොලර් 4,000ක මට්ටමකට ගෙන ඒමෙන් අපේ රට ඉහළ මැදි ආදායම් රටක් බවට පරිවර්තනය කිරීමයි. එම සංවර්ධන උපාය මාර්ගය පදනම් වී ඇත්තේ ක්‍රමයෙන් ජාතික නිෂ්පාදිතය සියයට 35 ඉක්ම වූ ආයෝජන මට්ටමක පවත්වා ;ගනයාමයි. ඒ සඳහා දේශීය පෞද්ගලික ආයෝජන වැඩිදියුණු කරගැනීමටත්, විශේෂයෙන් ඉහළ ප්‍රාග්ධනය, තාක්ෂණය හා පුළුල් වෙළෙඳපළ ඉඩ ප්‍රස්තා ඇතිකර ගැනීමට අවශ්‍ය විදේශ ආයෝජනය සඳහාත් සැලසුම් කර තිබෙනවා. 4.2 ගරු කතානායකතුමනි, ව්‍යුහාත්මක වශයෙන් අසමබරව පවතින ආනයන හා අපනයන රටාව වෙනස් කරගැනීම රටේ ඉහළ ආර්ථික වර්ධනයක් ඇතිකර ගැනීමේ මූලික උපාය මාර්ගයයි. රජයේ ප්‍රමුඛතාවයන් මැනවින් නිරූපණය කරමින් නැඟී එන ආයෝජන පිළිබඳ මා දිරිමත් වෙනවා. රැකියා අවස්ථා සහ අපේක්‍ෂිත ආර්ථික වර්ධනය සඳහා අවශ්‍ය ආයෝජන ඉලක්ක ආහාර හා කෘෂිකර්ම, සංචාරක, බැර කර්මාන්ත, වැවිලි කර්මාන්ත, තේ, ඇඟලුම්, තොරතුරු තාක්ෂණ, කුළු බඩු, ඖෂධ, බලශක්ති, ඛනිජ සම්පත් හා යටිතල පහසුකම් සඳහා ක්‍රමයෙන් වැඩි වන ආයෝජනය දායක වෙනවා.4.3 ගරු කතානායකතුමනි, මෙම අපේක්‍ෂිත පරිවර්තනයේ දී ඇතිවන අභියෝග නොසලකා හැරිය යුතු නැහැ. ලෝක ආර්ථිකය උග්‍ර අර්බුදයකට මුහුණ දී තිබෙනවා. එක්සත් ජනපද ආර්ථිකයේ යහපත් ප්‍රවණතාවල මන්දගාමී ස්වරූපයක් පෙන්නුම් කරනවා. යුරෝපා කලාපයේ ඇති අර්බුදය එහි ප්‍රධාන ආර්ථිකයන් දැඩි අස්ථාවරත්වයකට පත්කර තිබෙනවා. මැදපෙරදිග ආර්ථිකය දේශපාලන අවිනිශ්චිතතාවයන්ට මුහුණ දී තිබෙනවා. චීනයේ ආර්ථික වර්ධනය සියයට 7.5 ක පමණ මට්ටමකට අඩු වී තිබෙනවා. ඉන්දියාවේ ආර්ථික වර්ධනය සියයට 5 ක පමණ වේ යැයි වාර්තා වෙනවා. බොහෝ රටවල් ඉරානයෙන් බොරතෙල් ලබාගැනීමේ දුෂ්කරතාවයන්ට මුහුණ දී තිබෙනවා. එමෙන්ම තෙල් මිල ගණන් ඉහළ මට්ටමක පැවතීම අපේ සීමිත විදේශ සංචිතවලට ද බරක් වී තිබෙනවා. ණය ප්‍රසාරණයට සම්බන්ධ ප්‍රතිපත්ති, රාජ්‍ය ව්‍යාපාරවල කළමනාකරණය, ඉන්ධන හා බලශක්ති මිල ගණන් ද ආර්ථික කාර්ය සාධනය සඳහා බලපානවා.4.4 අපනයන හා ආනයන වෙළඳාමේ ඇති අසමතුලිතතාවයන් නිවැරදි කිරීමේ අවශ්‍යතාවය පසුගිය අයවැයෙන් මා පැහැදිලි කළා. ඉහළ තෙල් මිල ගණන් පාලනය කිරීම සඳහා සහනාධාර දීමේ සීමාවල් පවතිනවා. විදුලි ජනනය සඳහා ඉන්ධන මත රඳාපැවතීම ද භයානක වී තිබෙනවා. මෙම අභියෝග නිවැරදි කිරීමට ගත යුතු ක්‍රියාමාර්ග දේශපාලන වශයෙන් දුෂ්කර වුවත් මූල්‍ය ස්ථාවරත්වය හා ආර්ථික සංවර්ධන වෙනුවෙන් ඒවා වගකිවයුතු රජයක් වශයෙන් අප කළ යුතු වෙනවා.4.5 විනිමය අනුපාතයේ වැඩි නම්‍යතාවයකුත් ණය ප්‍රසාරණයේ අඩු නම්‍යශීලී බවකුත් ඇති කළේ ආනයන සීමා කර ගැනීමටයි. මෝටර් රථ හා තෝරාගත්කුඩා තේ වතු හිමියන්ට නැවත වගාවට සහනාධාර මුදල වැඩි කෙරේ භාණ්ඩ සඳහා නිෂ්පාදන බදු වැඩිකිරීමක් අවශ්‍ය වුණේ විදේශ ෂඬමය කළමනාකරණයට එය දායක වන නිසයි. විශේෂ භාණ්ඩ බදු පැනවීම මඟින් සහල්, බඩඉරිඟු, ලූණු, අල හා දියර කිරි නිෂ්පාදනය වැඩිකිරීමට ගොවියන් දිරිගැන්වීමටත්, ආනයන අඩුකර ගැනීමටත් හැකි වුණා. මෙම ක්‍රියාමාර්ග වලින් ආනයන බදු ආදායම්වල අඩුවීමක් සිදු වූවද එම ප්‍රවණතාවන්වලට සරිලන පරිදි රජයේ වියදම් කළමනාකරණය කර ගැනීමට ඇතැම් වියදම් සීමා කිරීමට ද කටයුතු කළා.4.6 ගරු කතානායකතුමනි, එසේ වුවත් පසුගිය රජයන් මෙන් සහනාධාර ඉවත් කිරීම, ග්‍රාමීය සංවර්ධන හා අඩු ආදායම්ලාභීන්ගේ ජීවනෝපාය සංවර්ධන මාර්ග කපාදැමීම සිදුකළේ නැහැ. අධ්‍යාපන හා සෞඛ්‍ය සේවා වියදම් මෙන්ම රජයේ සේවකයන්ගේ වැටුප් හා විශ්‍රාම වැටුප් සුරක්‍ෂිත කර තිබෙනවා. රජයේ සේවාවන්වලට බඳවා ගැනීම් නතර කර නැහැ. දැනට ශීඝ්‍රයෙන් සිදුවන යටිතල පහසුකම් සංවර්ධන සඳහා වියදම් අතපසු කර නැහැ. කිසිම විටෙක රාජ්‍ය ව්‍යාපාර පෞද්ගලීකරණය කර නැති බව ද අවධාරණය කළ යුතුයි. රජයේ සේවාවන්වල අක්‍රමවත් ලෙස වැටුප් වැඩි කිරීමෙන් වැළකී සිටියේ එමඟින් ඇතිවන වැටුප් විෂමතා වළක්වා ගැනීමටත්, රජයේ වියදම් දරාගත හැකි සීමාවන් තුළ පවත්වා ගැනීමටත් අවශ්‍ය වූ නිසයි. සෑම විටම ඵලදායි සංවාදයක යෙදෙමින් සාධාරණ විසඳුම් සෙවීමටත්, රජයේ සේවකයන්ට දරාගත හැකි සීමාවන් තුළ තිරසාර ලෙස පවත්වාගත හැකි දිරිගැන්වීම් ලබාදීමටත් අප සැම විටම කැප වී තිබෙනවා.4.7 ගරු කතානායකතුමනි, අප විසින් ගනු ලැබූ ප්‍රතිපත්ති ක්‍රියාමාර්ගවලින් ධනාත්මක ප්‍රතිඵල ලබා දී තිබෙනවා. වෙළඳපළවල්වල දුර්වලතා නිසා අපනයනකරුවන්ගේ ලාභාන්තිකයන් අඩු වී තිබුණත් නම්‍යශීලී විනිමය අනුපාත කළමනාකරණය තුළින් ඔවුන් සියලු දෙනාම වාසි ලබාගෙන තිබෙනවා. අපනයන වෙළඳපළවල පසුබැසීමක් දක්නට තිබුණද පසුගිය වර්ෂයේ අපේ අපනයන ආදායම වූ ඩොලර් බිලියන 10.1 ට සාපේක්‍ෂව මේ වර්ෂය තුළ දී එය ඩොලර් බිලියන 9.5 ක මට්ටමකට තබාගත හැකි බව විශ්වාස කරනවා. පසුගිය වසරේ ඩොලර් බිලියන 20 ක් පමණ වූ ආනයන වියදම ඩොලර් බිලියන 18.5 ක් පමණ මට්ටමකට අඩු කර තිබෙනවා. ආනයන අඩු කිරීම සඳහා දේශීය නිෂ්පාදන මඟින් ආහාර හා කිරි නිෂ්පාදනය වැඩිකිරීම සඳහා වූ ක්‍රියාමාර්ග තව තවත් ශක්තිමත් කර තිබෙනවා. විදේශ රැකියාවලින් අඛණ්ඩව ලැබෙන ආදායම් මාර්ගත්, වර්ධනය වන සංචාරකයින්ගේ පැමිණීමෙන් ලැබෙන ආදායම්, රජයට හා පෞද්ගලික අංශයට ලැබෙන ප්‍රාග්ධන ගලා ඒම් අපේ විදේශ ගිණුම් ශක්තිමත් කිරීමට උපකාර වෙනවා. එහි ප්‍රතිඵල වශයෙන් ඩොලර් බිලියන 7 ක පමණ විදේශ සංචිත පවත්වා ගැනීමටත්, විදේශ විනිමය වෙළඳපළ ස්ථාවර කර ගැනීමටත් හැකි වී තිබෙනවා.මෝටර් රථ ලියාපදිංචි ගාස්තු ඉහළට4.8 ඉතා අවිනිශ්චිත ගෝලීය පරිසරයක් මධ්‍යයේ වුවද 2012 දී ආර්ථික වර්ධනය සියයට 6.8 ක මට්ටමක පවත්වා ගැනීමට හැකි වී තිබෙනවා. නියඟය විසින් අහිමි කළ යල් කන්නයේ අස්වැන්නත්, ජල විදුලිය නිපදවීමේදී ඇති වූ පසුබැසීමත් මධ්‍යයේ වුවද මෙම සතුටුදායක වර්ධන වේගය පවත්වා ගත හැකි වූයේ අපනයන කටයුතුවලත්, ඉදිකිරීම් කර්මාන්තයේත්, සේවා අංශයේත් ක්‍රියාකාරීත්වය ශක්තිමත්ව පැවතීම නිසයි. බදුවලට යටත්වන ආනයනය අඩුවීමෙන් රජයේ ආදායමට අහිතකර බලපෑමක් ඇති වී තිබියදීත්, විවිධ බදු හා වියදම් වැඩසටහන්වල කරනු ලැබූ වෙනස්කම් මඟින් 2012 අයවැය මඟින් ප්‍රකාශ කළ පරිදි අයවැය හිඟය ජාතික ආදායමෙන් සියයට 6.2 ක මට්ටමකට පවත්වා ගැනීමට හැකි වී තිබෙනවා.2011 පැවති රජයේ ණය ජාතික ආදායමෙන් සියයට 80 ක මට්ටමක තවදුරටත් පවත්වාගෙන යා හැකි වේ යැයි විශ්වාස කරනවා. ප්‍රවාහන, ඉන්ධන, විදුලිය හා ජලය සඳහා වියදම් ඉහළ ගියද බොහෝ අත්‍යවශ්‍ය ආහාර ද්‍රව්‍යවල මිල ගණන් ස්ථාවර වී තිබෙනවා. මේ වසරේ ජූලි මාසයේ සියයට 9.8 ක මට්ටමක පැවැති උද්ධමන වේගය දැන් සියයට 8.9 දක්වා අඩු වී තිබෙනවා. විරැකියාව ද අඛණ්ඩව අඩුවන ප්‍රවණතාවයක් පෙන්නුම් කර තිබෙනවා. අභියෝග මධ්‍යයේ වුවද මෙම යහපත් ප්‍රවණතා තවදුරටත් ශක්තිමත් කර ගැනීමට අප අදහස් කරනවා.5. 2013 – 2015 සාර්ව ආර්ථික දැක්ම5.1 ගරු කතානායකතුමනි, 2013 අයවැය මඟින් ලබන වසරේ සාමාන්‍ය ආර්ථික වර්ධනය සියයට 7.5 දක්වාත්, ඉන්පසු සියයට 8 ක මට්ටමකට ළඟාවීමටත් අපේක්‍ෂා කරනවා. මෙයට පදනම් වී ඇති මූල්‍ය ප්‍රතිපත්ති උපාය මාර්ග තුළින් මුදල් සැපයුමේ වර්ධනය සියයට 14 ක මට්ටමේ පවත්වා ගැනීමෙන් හා සතුටුදායක ආහාර සැපයුම් තත්ත්වයන් මත උද්ධමනය සියයට 7 කට පමණ අඩු වේ යැයි බලාපොරොත්තු වෙනවා. වෙළඳ හිඟය අඩුවන පරිදි අවශ්‍ය අපනයන වැඩිකිරීමටත්, ආනයනය අඩුකිරීමටත් විනිමය වෙළඳපළේ නම්‍යතාවය හේතුවන බැවින් ගෙවුම් ශේෂයේ අතිරික්තය හා එමඟින් ජාත්‍යන්තර සංචිත ශක්තිමත් වේ යැයි බලාපොරොත්තු වෙනවා.සරසවිවලට අතිරේක සිසුන් 5000ක් ඇතුළත් කිරීමට රුපියල් මිලියන 4000ක්අයවැය හිඟය ජාතික ආදායමෙන් සියයට 6 ට අඩුවෙන් තබාගනිමින් රජයේ සංවර්ධන ව්‍යාපෘති අඛණ්ඩව ඉදිරියට ගෙන යාම සඳහා රජයේ ආයෝජනය වර්තමාන මට්ටමින් පවත්වා ගැනීම 2013 රාජ්‍ය මූල්‍ය උපාය මාර්ගවල ඇතුළත් බව අවධාරණය කිරීමට මා කැමතියි. එම රාජ්‍ය මුදල් ප්‍රතිපත්තිය 2013 අයවැය හිඟය ජාතික ආදායමෙන් සියයට 5.8 දක්වාත්, 2015 දී සියයට 4.5 දක්වාත් අඩු කරමින් රාජ්‍ය ණය ජාතික ආදායමෙන් සියයට 75 ක අඩු මට්ටමකට ගෙන ඒමට හැකි වෙනවා. ගරු මන්ත්‍රීවරුනි, මෙම ක්‍රියාමාර්ගවලින් පිළිබිඹු කරන්නේ මෑත කාලයේ පැවති රජයන්ට වඩා ඉහළ මට්ටමකින් මූල්‍ය වගකීම් පිළිබඳ මෙම රජයේ ඇති කැපවීමයි.6. ජාතික සංහිඳියාව6.1 ගරු කතානායකතුමනි, ඉතා දුෂ්කරව දිනාගත් සාමය හා ජාතික සංහිඳියාව ශක්තිමත් කර ගැනීම 2011 – 2015 සංවර්ධන රාමුවේ ඉලක්කයයි. ජනාධිපති කාර්ය සාධනය විසින් උගත් පාඩම් හා සංහිඳියාව සඳහා වූ කොමිෂන් සභාවේ වාර්තාව මඟින් ජාතික සංහිඳියාව ශක්තිමත් කිරීම සඳහා හඳුනාගත් යෝජනා ක්‍රියාත්මක කිරීමට ඉහළ ප්‍රමුඛත්වයක් දී තිබෙනවා. තෛ‍්‍රභාෂා වැඩසටහන්, සමාජ ඒකාබද්ධ වැඩසටහන්, ත්‍රස්තවාදීන් පුනරුත්ථාපනය කර සමාජගත කිරීම්, ඉඩම් ඔප්පු නිකුත් කිරීම් හා ඉඩම් ආශි‍්‍රත ගැටලු විසඳීම්, නිවාස අවශ්‍යතා සැපයීම හා ගැටුම්වලට ලක්වූ ප්‍රදේශවල ප්‍රාදේශීය සභා හා රාජ්‍ය සේවාවන් ශක්තිමත් කිරීමට ප්‍රමුඛත්වය දී තිබෙනවා. මේ සඳහා අදාළ ආයතන යටතේ රුපියල් මිලියන 763 ක් 2012 – 2013 අයවැය මඟින් වෙන්කර තිබෙනවා.ලක්සතෙස වෙළෙද සැල්වසර 3ක් තුළ 1000ක් ඇතිකරනවා  එම යෝජනා ඉක්මනින් ක්‍රියාත්මක කිරීම සඳහා තවත් රුපියල් මිලියන 500 ක අතිරේක ප්‍රතිපාදන වෙන්කිරීමට ද මා යෝජනා කරනවා. මෙම කටයුතු ක්‍රමවත්ව ක්‍රියාත්මක කිරීමේදී ජනාධිපති කාර්යසාධනයට සහය වීම සඳහා ප්‍රධාන අමාත්‍යාංශ හා ආයතනවල එම කටයුත්තට වගකියන ජ්‍යෙෂ්ඨ නිලධාරීන් නම් කිරීමට ද කටයුතු කරනවා.7. පවුල, ආගම හා සංස්කෘතිය7.1 ගරු කතානායකතුමනි, අපේ සමාජය තුළ පවුල, ආගම හා සංස්කෘතිය අතර දැඩි බැඳියාවක් තිබෙනවා. ගමේ පන්සල්, කෝවිල් හා පල්ලි ප්‍රජා සංහිඳියාව පවත්වා ගැනීමේ මධ්‍යස්ථාන වුණා. පවුල ගොඩනඟා ප්‍රජාව බලසම්පන්න කරමින් දිළිඳුකම නැති කිරීමට හඳුන්වා දුන් මහින්ද චින්තන වැඩසටහන ආගමික ස්ථාන කේන්ද්‍ර කරගෙන, ප්‍රජා මූල සංවිධාන හා ප්‍රජා සහභාගීත්වයෙන් පවුලේ වටිනා ගුණධර්ම දියුණු කිරීමටත්, මත්ද්‍රව්‍යවලට නැඹුරුවීම වළක්වා ගැනීමටත්, වැඩිහිටි හා ආබාධිත පුද්ගලයන්ගේ රැකවරණ සඳහාත්, ප්‍රාථමික අවස්ථාවේ දී රෝග වළක්වා සනීපාරක්‍ෂක ජීවන රටාවකට නැඹුරු කිරීමටත්, ජාති හා ආගම් අතර සමඟිය වැඩිදියුණු කිරීමටත් වූ දැක්මක් වෙනවා. එබැවින් ආගමික ස්ථානවල මූලිකත්වයෙන් ප්‍රජාව සම්බන්ධ කරගෙන ක්‍රියාත්මක වන එම වැඩසටහන් දිරිගැන්වීම සඳහා රුපියල් මිලියන 200 ක් වෙන්කිරීමට මා යෝජනා කරනවා.8. දිළිඳුකමින් තොර ශ්‍රී ලංකාවක්8.1 ගරු කතානායකතුමනි, අපේ රටේ දරිද්‍රතාවය සියයට 8.9 දක්වා අඩු වී තිබුණද ඇතැම් අඩු ආදායම්ලාභීන්ට ජලය, නිවාස හා සනීපාරක්‍ෂක පහසුකම්වල වැඩිදියුණු කිරීම් කළ යුතුව තිබෙනවා. එම ප්‍රදේශවල ළමා සහ මාතෘ සායන පහසුකම් ඇති කළ යුතු වෙනවා. මෙම පවුල්වල දරුවන්ගේ පාසල් යාමේ උනන්දුව සතුටුදායී මට්ටමක නැහැ. දුෂ්කර ප්‍රදේශවල ගමනාගමන පහසුකම් දුර්වලව පැවතීම නිසා මේ අයට ශිෂ්ට සම්පන්න ජීවිත ගතකිරීමට හා වෙළඳපළට සම්බන්ධවීමේ මූලික අවස්ථා සීමා වී තිබෙනවා. බොහෝ අඩු ආදායම්ලාභී පවුල් මත්ද්‍රව්‍ය, කසිප්පු, අපරාධ හා හිංසාකාරී ක්‍රියාවන්ගෙන් අසරණ වී සිටිනවා. එබැවින් ඉදිරි වසර 3 තුළ රටේ ඉතිරි වී ඇති දිළිඳුබවේ විවිධ පැතිකඩයන් ඉවත් කිරීම සඳහා ඉලක්කගත වූ වැඩසටහන් ක්‍රියාත්මක කිරීම සඳහා වැඩි ප්‍රතිපාදන ප්‍රමාණයක් වෙන්කිරීමට මා යෝජනා කරනවා.8.2 ග්‍රාම නිලධාරි කොට්ඨාස මට්ටමෙන් දැනට බඳවාගෙන ඇති උපාධිධාරී අභ්‍යාසලාභීන් 14,000 කුත් විවිධ ආයතනවල ක්ෂේත්‍ර මට්ටමේ නිලධාරිනුත් අඩු ආදායම්ලාභීන්ගේ ජීවන තත්ත්වය ඉහළ දැමීම සඳහා නියාමකයන් වශයෙන් සම්බන්ධ කරගැනීමට මා අපේක්ෂා කරනවා. මෙම පවුල්වල වැසිකිළි හා මූලික නිවාස පහසුකම් ඇති කරනවා. හුදකලා පාසැල් ළමා මිතුරු පරිසරයකට සංවර්ධනය කරමින් එවැනි පාසැල්වලට ඇතුල්වන සෑම දරුවකුටම නොමිලේ ධාන්‍ය, බිත්තර සහ කිරි සහිත ආහාර සැපයීමට මා යෝජනා කරනවා. එම දරුවන්ට වසර මැද දී තවත් පාසැල් නිල ඇඳුමක් නොමිලේ ලබාදීමටද යෝජනා කරනවා. දුෂ්කර ප්‍රදේශවල ජීවත්වන මෙම දරුවන්ට පාවහන් යුගලක් නොමිලේ ලබාදීමටද යෝජනා කරනවා. අපේ රටේ සෑම ප්‍රදේශයකම දරුවන් සියයට 100 ක් ම ප්‍රාථමික අධ්‍යාපනයට යොමුකිරීම අපේ අරමුණ වෙනවා.8.3 මාතෘ හා ළමා මරණ අනුපාත දියුණු රටවල මට්ටමට ගැනීමද අපේ තවත් ඉලක්කයක්. එබැවින් ග්‍රාමීය රෝහල්,බෙහෙත්ශාලා, මාතෘ හා ළමා සායන මධ්‍යස්ථාන ඉලක්කගත ප්‍රදේශවල සංවර්ධනය කරනවා. අඩුආදායම්ලාභී පවුල් අතර දරුවන්ගේ පෝෂණ මට්ටම් පිළිබඳ මව්වරුන් දැනුවත් කිරීමේ වැඩසටහන් පුළුල්කර දිවයිනෙන් මන්දපෝෂණය ඉවත්කිරීම සඳහා කටයුතු කරනු ලබනවා. ප්‍රදේශවලින් තෝරාගත් ඉලක්කගත වූ දිවි නැඟුම හා සමෘද්ධි වැඩසටහන් මඟින් අදාළ පවුල්වලට අඛණ්ඩව ආහාර සහ පෝෂණ අවශ්‍යතාවන් සැපයීමට කටයුතු කරනවා. ජාතික පෝෂණ සභාව විසින් මෙම විශේෂ වැඩසටහන් අඛණ්ඩව සමාලෝචනය කිරීමටත් ඉලක්කගත වූ ක්‍රියාමාර්ග ගැනීමටත් කටයුතු කරනු ලබනවා.8.4 2016 වන විට දිළිඳුකමින් තොර මැදි ආදායම් ආර්ථිකයක් ඇති සහාශ්‍ර සංවර්ධන ඉලක්කවලින් ඔබ්බට ළඟා වූ රටක් ලෙස ශ්‍රී ලංකාව පත්කිරීම අපේ රජයේ අරමුණයි. එබැවින් අඩු ආදායම්ලාභීන්ගේ දිළිඳුකම අඩුකිරීමේ වැඩසටහන් පුළුල්කිරීම සඳහා රුපියල් මිලියන 1,500 ක අතිරේක ප්‍රතිපාදන වෙන්කිරීමට මා යෝජනා කරනවා. මෙම ජාතික කර්තව්‍යයට සහභාගී වන ලෙස සංවර්ධන මූල්‍ය ආයතනවලට හා පෞද්ගලික අංශයට සම්පත් දායකයන් වන ලෙස ආරාධනා කරනවා. ව්‍යාපාර ප්‍රජාව, බැංකු හා මූල්‍ය ආයතන, සංචාරක හෝටල්, වැවිලි සමාගම් හා විශාල කර්මාන්ත ආයතන තමන් ක්‍රියාත්මකවන ප්‍රදේශවල දිළිඳුකම අඩුකිරීම සඳහා කළ හැකි සුවිශේෂිත වැඩසටහන් ක්‍රියාත්මක කරමින් සිය ව්‍යාපාරික සමාජ වගකීම ඉටුකිරීම සඳහා මෙම ජාතික මෙහෙවරට දායක වනු ඇතැයි මා අවංකව විශ්වාස කරනවා.9. නිෂ්පාදන ආර්ථිකයක්ත්‍රිවිධ හමුදා රණවිරුවන්ගේ නිවාස ව්‍යාපෘතිය සඳහා රුපියල් මිලියන දහසක්9.1 අපේ රටේ ජනතාවට අර්ථවත් ජීවනෝපාය මාර්ග ඇති වන පරිදි ආර්ථිකයක් ගොඩනැඟීම, ජාතික සංහිඳියාව හා දිළිඳුකමින් තොර ශ්‍රී ලංකාවක් ඇති කරගැනීම සඳහා ඇති උපායමාර්ගවල ප්‍රධානම බලවේගයයි. මේ සඳහා ආයතනික ව්‍යුහය හා දිරිගැන්වීම් යොදාගනිමින් ගෘහ ආර්ථිකයෙත්, කුඩා ව්‍යාපාරවලත්, පුද්ගලික අංශයේත් ආයෝජන හා නිෂ්පාදන පුළුල් කිරීම කළ යුතුයි. ලක්ෂ 25 කට අධික ගෘහ ආර්ථිකයක් කරා ප්‍රවේශ වී ඇති දිවි නැඟුම මඟින් එම පවුල් ආහාර නිෂ්පාදනයේත්, පශු සම්පත් හා ගෘහ කර්මාන්තවලත් යෙදවීමෙන් ආහාර සුරක්ෂිතතාවය හා අතිරේක ආදායම් මාර්ග ඇති කරගෙන තිබෙනවා. ජීවනෝපාය මාර්ග වැඩිදියුණු කිරීම සඳහා අයවැයට ඇතුළත්කර ඇති වැඩසටහන් මඟින් අඩුආදායම්ලාභීන් 2016 වන විට ඉහළ ආදායම් මට්ටමකට ගෙන ඒමට බලාපොරොත්තු වෙනවා.9.2 කාලාන්තරයක් තිස්සේ අපේ රටේ භාණ්ඩ ආනයන හා අපනයන රටවල් කිහිපයක් මත රඳා සිටියා. එමෙන්ම භාණ්ඩ හා සේවා කිහිපයක් මත පමණක් අපේ විදේශ විනිමය ඉපයීමටද යොමු වුණා. තවමත් අපේ රටේ අපනයනයෙන් විශාල ප්‍රමාණයක් ප්‍රාථමික අමුද්‍රව්‍ය වශයෙන් පවතිනවා. ඇඟලුම් නිෂ්පාදන වැනි කර්මාන්ත ආනයනය කරන අමුද්‍රව්‍ය මතම දැඩිලෙස රඳාපවතිනවා. ඉහළ යන තෙල් මිල ගණන් නිසා ඛනිජ තෙල් ආනයනය සඳහා පමණක් වැය වන ඩොලර් මිලියන 6,000කට අධික විදේශ වියදම විශාල බරක් වී තිබෙනවා.මෙම ප්‍රමාණය අපේ රටේ රටවිරුවන් විදේශ රැකියාවල යෙදෙමින් එවනු ලබන සමස්ත විදේශ විනිමයට සමානයි. එබැවින් දේශීය නිෂ්පාදන, අපනයන හා විදේශ ආදායම් මාර්ග හා විදේශ වෙළඳපල විවිධාංගීකරණය කර ගැනීම අවශ්‍ය වෙනවා.9.3 මේ අතින් අප විශාල ප්‍රගතියක් ලබා තිබෙනවා. සංචාරක හා තනාපති සේවාවන්වල අවශ්‍යතාවයන්ට හැර අපේ රට දැන් සහල් ආනයනය කරන්නේ නැහැ. රටට අවශ්‍ය සමස්ත බඩඉරිඟු අප නිෂ්පාදනය කරනවා. ලූනු, මුංඇට, සීනි හා දියර කිරි වැනි නිෂ්පාදන ශීඝ්‍රයෙන් වැඩිකර ගැනීමට ප්‍රවේශ වී තිබෙනවා. අපනයන අඩුකර ගැනීමේ කටයුතු පුළුල් කිරීමට කෘෂි නිෂ්පාදන සඳහා ආකර්ෂණීය මිල ගණන් පවත්වාගෙන යනු ලබනවා. ගොවීන් දිරිගැන්වීම සඳහා පොහොර, බීජ හා ණය මුදල් සැපයීමේ දී සහනාධාර ලබාදෙනවා. වාරිමාර්ග පද්ධතිය දියුණු කරමින් ගොවිතැන් කටයුතු සඳහා ජලය සැපයීමට විශාල ආයෝජනයක් කරනවා. උපරිම වටිනාකමක් අපේ රටේ අමුද්‍රව්‍යවලට ලබාගැනීමට වැවිලි භෝග සහ අනෙකුත් ඛනිජ සම්පත් වටිනාකම එකතු කළ භාණ්ඩ වශයෙන් අපනයනය කිරීම වැඩිකර තිබෙනවා.වැවිලි සමාගම්වල වගා නොකළ අක්කර 25,000ක්තරුණයන් 12500 කට තිස් අවුරුදු බද්දකට ලබාදේ  9.4 සියලුම ව්‍යාපාරික කටයුතු සඳහා ආදායම් බදු අඩුකර තිබෙනවා. පෞද්ගලික ආයෝජනය පුළුල් කිරීම සඳහා නියාමන පහසුකම් හා ආයෝජන අනුමත කිරීම සරල කර තිබෙනවා. දේශීය නිෂ්පාදනවල ඵලදායිතාවය හා විදේශ රැකියාවලින් ලබන ආදායම් වැඩිකිරීම සඳහා ශ්‍රම බළකායේ නිපුණතා ඉහළ දැමීමට කටයුතු කර තිබෙනවා. ත්‍රිකුණාමලය, හම්බන්තොට හා කොළඹ වරාය ආශ්‍රිත කාර්මික නගර පිහිටුවීම මඟින් අපනයන කර්මාන්ත හා සේවා වැඩිකිරීම දිරිගන්වා තිබෙනවා. නැනෝ තාක්ෂණ උද්‍යාන හා තොරතුරු තාක්ෂණ උද්‍යාන පිහිටුවමින් එම අංශවල ආයෝජනය දිරිගන්වා තිබෙනවා. ක්‍රීඩා ආශ්‍රිත කර්මාන්ත හා සේවා පුළුල් කිරීමට කටයුතු කර තිබෙනවා. ඉහළ මට්ටමකින් වියදම් කරනු ලබන සංචාරකයන් රටතුළට ගෙන ඒම සඳහා බහුවිධ සංචාරක අවස්ථා දියුණුකර තිබෙනවා. 2012 දී රජය වෙත පවරා ගත් ඌන උපයෝජන වත්කම් පෞද්ගලික ආයෝජන හා කළමනාකරණ ක්‍රම මඟින් යළි ගොඩනඟමින් සිටිනවා. එම වත්කම් අහිමිවූවන්ට වන්දි ගෙවීමට අවශ්‍ය කටයුතු කර තිබෙනවා. මෙම ප්‍රවණතා පිළිබිඹු කරමින් ව්‍යාපාර පහසුකම් මත රටවල් 185 ක් සඳහා කරනු ලබන වර්ගීකරණයෙන් ශ්‍රී ලංකාව මේ වන විට 81 වන ස්ථානයට ගමන් කර තිබෙනවා. ව්‍යාපාර පහසුකම් වලින් ඉහළම රටවල් 30 තුළට අපේ රට පත්කිරීම අපේ අරමුණයි. මේ අනුව ජාතික ආදායමෙන් සියයට 25 - 27 මට්ටමකට ඉලක්ක කර ඇති පෞද්ගලික ආයෝජන ළඟාකර ගැනීමේ මාර්ගයට අප යොමු වී තිබෙනවා.9.5 නිෂ්පාදන ආර්ථිකයක් තුළින් සිදුවන මෙම පරිවර්තනය මඟින් 2016 වන විට ඩොලර් බිලියන 100ක ආර්ථිකයක් ඇතිකර ගැනීමට හැකි වෙනවා. ඩොලර් බිලියන 15 ක පමණ අපනයන මට්ටමකටත් ඩොලර් බිලියන 18ක ආනයන මට්ටමකටත් ළඟාවීමේ හැකියාවක් ඉන් පෙන්නුම් කරනවා. සංචාරක කටයුතුවලින් ඩොලර් බිලියන 2.5ක් ඉපයීමට අපේක්ෂා කරනවා. විදේශ රැකියා වලින් ලැබෙන ආදායම ඩොලර් බිලියන 10 ක මට්ටමකට ගෙන ඒමට අපේක්ෂා කරනවා. ජාත්‍යන්තර වරාය සේවා මඟින් ඇතිවන ශුද්ධ ආදායම ඩොලර් බිලියන 3 - 5ක් පමණ විය හැකියි. මෙම පරිවර්තනය අපේ රට 2016 ට පෙර දිළිඳුකමෙන් තොර ඉහළ මැදි ආදායම්ලාභී රටක් ලෙස උසස් කිරීමට දායක වෙනවා.10. නියඟයෙන් ගොඩඒම10.1 මෝසම් වර්ෂාව ආරම්භවීමත් සමඟ නිමාවට පත් වූ ඉතා හානිදායක වූ නියඟ කාලගුණයක් අපි පසු කළා. නියඟය නිසා යල් කන්නයේ වී අස්වැන්නටත්, පොල් වැනි දිගුකාලීන වගාවන්ටත් හානි සිදු වුණා. මිරිදිය මත්ස්‍ය කර්මාන්තයට දැඩි බලපෑමක් ඇති වුණා. ඇතැම් පුද්ගලයන්ට එදිනෙදා ජීවනෝපාය හා පානීය ජලය ලබාගැනීමටද දුෂ්කර වුණා.10.2 ඇති වූ දරුණු නියඟය ආශ්‍රිතව මතු වූ ප්‍රශ්න විසඳාගැනීමට ගොවි නියෝජිතයන් සමඟ පැවති සාකච්ඡවලින් යෝජනා වූ පරිදි වාරිමාර්ග පහසුකම් ප්‍රතිසංස්කරණය කිරීමට මෙම නියඟය අවස්ථාවක් කර ගත්තා. ගොවියන් විසින්ම හඳුනාගත් වැව් 972 ක පමණ රොන්මඩ ඉවත් කළා. රජයේ සහනාධාර වෙනුවට දෛනික වැඩකටයුතුවල යෙදෙමින් ආදායම් මාර්ග උපයා ගැනීමට ඉඩසලසන ලෙස ඔවුන් ඉල්ලුවා.මේ නිසා දෛනික වැඩ සඳහා මුදල් ගෙවීමේ ක්‍රමය මත මසකට රුපියල් 5,000 ක ආදායමක් සැලසෙන පරිදි ජීවනෝපාය මාර්ග අහිමිවූවන්ට සහන සැලසීමට ව්‍යාපෘති 1,617 ක් ක්‍රියාත්මක කළා. මේ සඳහා රජය රුපියල් මිලියන 4,600 ක් පමණ වියදම් කළා.නියඟය කළමනාකරණය කිරීමේදී ගොවි ජනතාව සිය යෝජනා මඟින් පෙන්නුම් කළ ගොවිකමේ අභිමානය වෙනුවෙන් මා ඔවුන්ට ගරු කරනවා. ඔවුන් නොමිලේ කිසිවක් බලාපොරොත්තු නොවූ වත් වගා හානිවලින් ඇති වූ හානියට සහනයක් වශයෙන් එම ප්‍රදේශවල ගොවීන්ට මහ කන්නයේ වගාව සඳහා නොමිලේ බිත්තර වී ලබාදීමටද මා යෝජනා කරනවා. මහ අස්වැන්න ලබාගන්නා තුරු බැංකුවලින් ගොවීන් ලබාගත් ණය ආපසු අය නොකර ගන්නා ලෙසද මා ඉල්ලා තිබෙනවා. එම ණය සඳහා අයකරන පොලිය මුළුමනින්ම කපාහැරීමටද මා යෝජනා කරනවා.එබැවින් ගොවීන් ලක්ෂයකට පමණ බලපෑ නියඟයෙන් ඔවුන් යළි ගොඩනැගීම සඳහා තවත් රුපියල් මිලියන 1,000 ක ප්‍රතිපාදන වෙන්කිරීමට මා යෝජනා කරනවා.10.3 ඉදිරියේදී නියඟවලින් ඇති වන මෙවැනි හානි වළක්වා ගැනීමට ප්‍රවේශ විය යුතු වෙනවා. එබැවින් 2013 සිට පොහොර සහනාධාරය ලබන සියලුම ගොවීන්ට වගා රක්ෂණ ක්‍රමයක් ක්‍රියාත්මක කිරීමට මා යෝජනා කරනවා. මෙවැනි ආපදාවන් සඳහා බැංකු, මූල්‍ය හා රක්ෂණ ආයතනවලින් සිය වාර්ෂික ලාභයෙන් සියයට එකක් ජාතික රක්ෂණ භාරකාර අරමුදලට ගෙවීම අනිවාර්ය කිරීමට අවශ්‍ය සංශෝධන ඉදිරිපත් කරනවා. පොහොර සහනාධාරය ලබන සෑම ගොවියකුම කිලෝ 50 ක රසායනික පොහොර මල්ලකින් රුපියල් 150ක රක්ෂණ ගාස්තුවක් යටතේ මෙම අනිවාර්ය රක්ෂණ ක්‍රමයේ සාමාජිකයකු කර ගැනීමට කටයුතු කරනවා.11. නිල්ල පිරුණ පරිසරයක්කිරි ගවයකුගෙන් කිරිලීටර් 10ක් වැඩිකරගැනීමට අවශ්‍ය දැනුම ලබා‍ෙදනෙවා  11.1 ස්වාභාවික ගස්වැල්, ඇළදොල, ජලපෝෂිත , සතා සිවුපාවුන්ගෙන් පෝෂිත ජෛව විවිධත්වයට හානිකිරීම නිසා සමස්ත ලෝකයම අති දුෂ්කරතාවයන්ට මුහුණ දී තිබෙනවා. මේ නිසයි නිල්ල පිරුණ පරිසරයක් අපේ සංවර්ධනයේ අඩිතාලම වශයෙන් මහින්ද චින්තන අලුත් ශ්‍රී ලංකාවක් සඳහා වූ වැඩපිළිවෙළ අවධාරණය කරනු ලැබුවේ මෑතදී පැවැති නියඟයෙන් අප දැඩි ලෙස පීඩා වින්දා. වර්ෂා කාලයේ නායයෑම් වලින්ද එලෙසම පීඩා විඳිනවා. එබැවින් වන සම්පත් හා පරිසරය සංරක්ෂණය කර ගැනීමට රට පුරා ඇති ස්වාභාවික සම්පත් සංරක්ෂණය කිරීමට යෝජනා කරනවා. මෙම වැඩපිළිවෙළින් හෙක්ටයාර් 250,000ක් වන වගාව සඳහා යොදා ගනිමින් වනාන්තර වලින් වැසි ඇති බිම් ප්‍රමාණය සියයට 35 දක්වා වැඩි කිරීමට බලාපොරොත්තු වෙනවා. එමෙන්ම ජලපෝෂිත, ගංගා හා ජලාශ සහ වනජීවී සම්පත් සංරක්ෂණය කිරීමද මෙහි ප්‍රධාන අංගයන් වෙනවා. රුපියල් මිලියන 1,500කින් වසර 03 ක් තුළ සැලසුම් කර ඇති මෙම වැඩසටහනට තවත් රුපියල් මිලියන 500ක් 2013 අයවැයෙන් වෙන් කිරීමට මා යෝජනා කරනවා.12. කෘමිනාශක හා රසායනික පොහොර භාවිතය12.1 ගරු කතානායකතුමනි, කෘමිනාශක හා රසායනික පොහොර භාවිතය වැඩිවීම නිසා පස, ජලය හා ජෛව විවිධත්වයට දැඩි ලෙස අහිතකර බලපෑම් ඇති වී තිබෙනවා. බෝ නොවන රෝග රාශියක් ජනතාව තුළ වැඩිවීමට මේවා බලපාන බවට මතවාදයක් ද ඇති වී තිබෙනවා. එබැවින් කෘමිනාශක සැපයුම් හා බෙදාහරින්නන් අනුගමනය කළ යුතු ප්‍රමිතීන් හා හානිදායක ප්‍රතිවිපාක අවම කර ගැනීම සහතික කිරීමට අවශ්‍ය රෙගුලාසි සකස් කරනු ලබනවා.12.2 පිළිගත් ප්‍රමිතීන් අනුගමනය කරමින් කාබනික පොහොර නිෂ්පාදනය කරන කුඩා හා මධ්‍යම පරිමාණ නිෂ්පාදකයන් දිරිගැන්වීම සඳහා එම පොහොර කිලෝ 50 ක මිටියක් රුපියල් 400ක සහතික මිලකට මිලදී ගැනීමේ වැඩපිළිවෙළක් ලංකා පොහොර සංස්ථාව මඟින් ක්‍රියාකරනවා. පෞද්ගලික අංශයේ ආයෝජන මෙම නිෂ්පාදනවලට දිරිගැන්වීම සඳහා කාබනික පොහොර හා ස්වභාවික කෘමිනාශක නිෂ්පාදන බෙදාහැරීම හා අලෙවියට අදාළ ගනුදෙනු සඳහා අදාළ සියලුම සෘජු හා වක්‍ර බදු ඉවත් කිරීමට මා යෝජනා කරනවා.13. පුනර්ජනනීය බලශක්ති13.1 ගරු කතානායකතුමනි, ආර්ථික සංවර්ධනයත් සමඟ විදුලිය සඳහා ඇති ඉල්ලුම වැඩිවෙනවා. එසේ වුවත් රටේ විදුලි හා බලශක්ති අවශ්‍යතාවය සඳහා දිගින් දිගටම තෙල් ආනයනය මත රඳා සිටීම ප්‍රායෝගික නැහැ. ශ්‍රී ලංකාව 2000 වසරේ තෙල් ආනයනය සඳහා වැය කළේ ඩොලර් මිලියන 902ක්. ;මය 2005 දී ඩොලර් මිලියන 1,675ක් වූ අතර 2010 දී ඩොලර් මිලියන 3,040ක් වුණා. මේ වසරේ ඩොලර් මිලියන 6,000ක් පමණ වියදම් වෙනවා. මෙම වියදම රටේ මුළු ආනයන වියදමෙන් තුනෙන් එකක් පමණ වෙනවා. නොරොච්චෝලේ ගල් අඟුරු බලාගාරය හා ඉහළ කොත්මලේ ජලවිදුලි බලාගාරය ඉදි නොකරන්නට මේ වසරේ අපේ රටේ ඛනිජ තෙල් ආනයන පිරිවැය ඩොලර් බිලියන 7 ඉක්මවීමට ඉඩ තිබුණා.13.2 මෙම පසුබිම මත ප්‍රයෝජනයට නොගෙන දැනට ඉතිරිව ඇති ජල විදුලි, සූර්ය බලශක්ති හා අනෙකුත් නැවත ජනනය කළ හැකි බලශක්ති මාර්ග කඩිනමින් ඉදිකර ගැනීමට කටයුතු කළ යුතුª වෙනවා. එම නිසා එම ව්‍යාපෘතිවල ආයෝජනය දිරිගැන්වීම සඳහා දේශීයව නිපදවනු නොලබන උපකරණ ආනයනය කිරීමේදී අය කරනු ලබන බදු ඉවත් කිරීමටත්, එම ව්‍යාපෘතිවලට අදාළ ආදායම් බද්ද සියයට 12 දක්වාත් අඩු කිරීමටත් යෝජනා කරනවා. විශේෂයෙන් පොල් ඉඩම්වල වැට මාර (ග්ලිරිසීඩියා) වැනි බලශක්ති භෝග වගාවන් දිරිගැන්වීම සඳහා එම වගාවන්ගෙන් ලැබෙන ආදායම් ද වසර 10 කට බදුවලින් නිදහස් කරනවා. කර්මාන්තවල විදුලි අවශ්‍යතාවයෙන් සියයට 30 ක් වත් නැවත ජනනය කළ හැකි බලශක්ති මාර්ගවලින් ලබාගන්නේ නම්, එවැනි ප්‍රාග්ධන ආයෝජන සඳහා ක්ෂය කිරීමේ ප්‍රතිපාදන එක් වසරක් දක්වා අඩුකිරීමට යෝජනා කරනවා.4. වාරිමාර්ග සංවර්ධනය14.1 ජාතියේ සමෘද්ධිය සඳහා ප්‍රමිතියෙන් යුතු ආහාර සහ ජලය සැපයීම සහතික කිරීම සඳහා අපේ රජය රටපුරා වාරිමාර්ග යෝජනා ක්‍රම දියුණු කිරීමට ප්‍රවේශ වී තිබෙනවා. වෙහෙරගල, වැලිඔය හා වෑමැඩිල්ල වැනි වාරිමාර්ග යෝජනා ක්‍රම ඉදිකිරීමෙන් හෙක්ටයාර් 20,674 ක වගා කිරීමටත්, ජල පහසුකම් වැඩිදියුණු කිරීමටත් හැකිවුණා. මොරගහකන්ද, උමා ඔය, දැදුරු ඔය, රඹුක්කන් ඔය සහ යාන් ඔය වාරිමාර්ග යෝජනා ක්‍රම ඉදිකිරීම මඟින් උතුර, දකුණ, නැගෙනහිර හා වයඹ පළාතේ වියළි ප්‍රදේශවලට වාරිමාර්ග ජලය සැපයෙනවා. මේ සඳහා රුපියල් බිලියන 102ක් ආයෝජනය කරනු ලබනවා. 2015 වන විට මෙම ව්‍යාපෘති සම්පූර්ණ කිරීම අපේ ඉලක්කය වී තිබෙනවා. කැලණි ගඟ, මා ඔය සහ දැදුරු ඔය හැරවීමෙන් වයඹ පළාතේ ජල සැපයුම වැඩිකිරීම පිළිබඳව අධ්‍යයනය කරනවා. නිල්වලා ගඟ හැරවීම මඟින් දකුණේ ජල සැපයුම වැඩි දියුණු කිරීමටද අධ්‍යයනය කරනවා. මෙම ප්‍රධාන වාරිමාර්ග ක්‍රම සංවර්ධනය කිරීමෙන් පවුල් 250,000 කට එයින් ප්‍රතිලාභ ලැබෙනවා. ආහාර හා ජල සුරක්ෂිතතාවයෙන් යුත් රටක් ගොඩනැගීමට මෙවැනි ආයෝජන කළ යුතු වෙනවා.14.2 වාරිමාර්ග, ඉංජිනේරු හා තාක්ෂණික සේවාවන්ගෙන් වාරිමාර්ග සංවර්ධනයට ලැබෙන දායකත්වයට අමතරව කොළොන්නාව රජයේ වැඩපළද ඉතා නිහඬ දායකත්වයක් දෙනු ලබනවා. ඉතා ඉහළ ඉංජිනේරු කුසලතාවන් ඇති එම කර්මාන්ත ශාලාවේ සේවක පිරිස් තාක්ෂණික පුහුණුව සඳහාත් කර්මාන්ත ශාලාව උසස් තාක්ෂණයෙන් යුත් යන්ත්‍ර සහ උපකරණ මගින් නවීකරණය කිරීමටත් මා රුපියල් මිලියන 300 ක ප්‍රතිපාදනයක් වෙන් කිරීමට යෝජනා කරනවා.15. පානීය ජල සම්පාදනය15.1 අපේ ජනතාවට ගුණාත්මකභාවයෙන් යුත් පානීය ජලය සැපයීම අපේ සංවර්ධන වැඩපිළිවෙළේ ප්‍රමුඛතාවයක් මහනුවර, දඹුල්ල, අම්පාර, හම්බන්තොට, කොළඹ, බලංගොඩ, ත්‍රිකුණාමලය, පුත්තලම, හලාවත, වවුනියාව, මන්නාරම, කිලිනොච්චිය, යාපනය හා අනුරාධපුර ප්‍රදේශවල ඉදිරි වසර 3 තුළ පවුල් 580,000 කට පානීය ජල පහසුකම් වැඩිකිරීම සඳහා ජල සම්පාදන යෝජනා ක්‍රම රාශියක් ඉදිවෙමින් පවතිනවා. 2013 දී ඒ සඳහා රුපියල් බිලියන126 ක ආයෝජනයක් සිදුවෙනවා. කොළඹ නගරයේ ජලය බෙදාහැරීම, නවීකරණය කිරීම හා අපතේ යන ජල ප්‍රමාණය සියයට 47 සිට 2016 වන විට සියයට 17 දක්වා අඩු කිරීමට රුපියල් බිලියන 25 ක ආයෝජනයක් කිරීමට රජය දැනටමත් කටයුතු කර තිබෙනවා. ලබන වසරේ ආරම්භ කිරීමට නියමිත කුරුණෑගල, රත්නපුර, බදුල්ල, හාළිඇළ, මහියංගණ හා බණ්ඩාරවෙල ජල සම්පාදන ව්‍යාපෘති මඟින් එම ප්‍රදේශවල පවුල් දස ලක්ෂයකට ආසන්න පවුල් සංඛ්‍යාවකගේ පානීය ජල අවශ්‍යතාවය ඉදිරි වසර 03 තුළ ඉටුවෙනවා. ජල සම්පාදන මණ්ඩලයේ තාක්ෂණික හා නඩත්තු පහසුකම් සහිතව ප්‍රජා ජල සම්පාදන යෝජනා ක්‍රම ශක්තිමත් කිරීමට වෙනම භාරකාර ආයතනයක් ද පිහිටුවා තිබෙනවා. පවත්නා ප්‍රජා ජල සම්පාදන යෝජනා ක්‍රම ප්‍රතිසංස්කරණය කිරීම සඳහා 2013 දී රුපියල් මිලියන 250 ක් වෙන් කිරීමට මා යෝජනා කරනවා.16. ස්වයංපෝෂිත කෘෂිකර්මයක්16.1 ජාතියේ ආහාර සුරක්ෂිතතාවය තහවුරු කිරීම සඳහා ආහාර නිෂ්පාදනයේ ශීීඝ්‍ර ව්‍යාප්තියක් අවශ්‍ය වෙනවා. දැනට ක්‍රියාත්මක කරමින් සිටින වාරිමාර්ග පුනරුත්ථාපන හා නව වාරිමාර්ග ඉදිකිරීම් මඟින් වියළි කලාපයේ හෙක්ටයාර් එක් ලක්ෂ විසිපන්දාහක් පමණ ඉඩම් ප්‍රමාණයක වගා කළ හැකි වෙනවා. වී සහ ධාන්‍ය වර්ග ප්‍රමාණවත් පරිදි ගබඩා කර ගැනීමට ඔයාමඩුවේ ධාන්‍ය මෙට්ට්‍රික් ටොන් 70,000 ක ධාන්‍යාගාරයක් ඉදිකර ඇති අතර එවැනි ගබඩා පහසුකම් අනෙකුත් ප්‍රධාන කෘෂිකාර්මික දිස්ත්‍රික්කවලද ඉදිකරනු ලබනවා. වී අලෙවි මණ්ඩලයේ සහ සමුපකාර වී ගබඩාවන් අලුත්වැඩියා කර ගැනීමට රුපියල් මිලියන 500 ක ප්‍රතිපාදන වෙන් කරනු ලබනවා. කුඩා ගොවීන්ට තමන්ගේ නිෂ්පාදන සිය නිවෙස්තුළම ගබඩා කර තබා ගැනීමට අවශ්‍ය පහසුකම් වැඩිදියුණු කිරීමට ද දිවි නැඟුම මගින් ආධාර සපයනවා.අයවැය සකස් කිරීම සඳහා පැවැති සාකච්ඡාවලදී ගොවීන් කළ ඉල්ලීමක් වූයේ ප්‍රමිතියෙන් යුතුª බීජ හා පැළ ද්‍රව්‍ය වෙළෙඳපොළ තුළ සුලභ කරන ලෙසයි. මේ අනුව කුඩා ගොවීන් අතර බීජ සහතික කිරීමේ සේවාවේ ලියාපදිංචිය හා අධීක්ෂණය යටතේ බීජ නිෂ්පාදන ගොවිපොළවල් වැඩිදියුණු කිරීමටද දිරිගන්වනු ලබනවා. රජයේ පර්යේෂණවලද සහාය ලබාගෙන පෞද්ගලික අංශයේ පර්යේෂණ ආයතන රටට ගැළපෙන ඉහළ පලදාවක් ඇති බීජ හා පැළ වර්ග දියුණු කිරීමට උනන්දු කරවීම සඳහා කරනු ුලබන වියදම් තුන් ගුණයකින් අඩු කිරීමට බදු සහන ලබාදීමටද මා යෝජනා කරනවා. අප හමුවූ ගොවීන් වසර 08ක් තිස්සේ වී ගොවිතැන සඳහා කිලෝ 50 පොහොර මිටියක් රුපියල් 350 බැගින් සැපයීම අගය කළා. තමන්ගේ නිෂ්පාදන සඳහා ස්ථාවර වෙළෙඳපොළක් ඇති කර දෙන ලෙසද ඔවුන් ඉල්ලා සිටියා. එබැවින් වී සඳහා කිලෝවකට දැනට දෙනු ලබන රුපියල් 28-30 සහතික මිල රුපියල් 32-35 දක්වා ඊළඟ මාස් කන්නයේ සිට වැඩිකිරීමට මා යෝජනා කරනවා. එමෙන්ම කාබනික පොහොර භාවිතකරන ගොවීන්ට වී කිලෝවකට රුපියල් 40ක සහතික මිලක් දීමට යෝජනා කරනවා.17. ඉහළ වටිනාකමකින් යුත් කෘෂි නිෂ්පාදන දියුණු කිරීම17.1 අපේ රජය යටතේ කෘෂිකර්මය කෙරෙහි ඇතිවී ඇති උනන්දුව ඉතා දිරිගන්වන සුළුයි. රතුලූනු, බඩඉරිඟු, මුංඇට, උඳු, කව්පි, සෝයා බෝංචි ඉඟුරු හා කුරක්කන් ආනයනය 2015 වනවිට නතර කර ගැනීම අපේ අරමුණයි. ලොකුලූනු, වියළි මිරිස් හා අල නිෂ්පාදනයෙන් සියයට 50 ක ස්වයංපෝෂිත භාවයක් ඇති කර ගැනීමට අප කටයුතු කරනවා. දේශීය වශයෙන් මෙම භාණ්ඩ නිෂ්පාදනය දිරිගැන්වීම සඳහා ඉහළ මට්ටමක බදු පවත්වාගෙන යාමත් උසස් ප්‍රමිතියකින් යුත් ආනයනය සහතික කර ගැනීම සඳහාත් පවත්නා නීති දැඩි ලෙස ක්‍රියාත්මක කරනු ලබනවා. තරුණයින් 1000 ක් ඉලක්ක කරගෙන අක්කරයකට වැඩි ඉඩම්වල පළතුරු, එළවළු හා අතිරේක බෝග වගා කිරීමට ඉදිරිපත්වන තරුණයින්ට ආදර්ශ ගොවිපොළ සංවර්ධනය සඳහා අවශ්‍ය බීජ, පැළ වර්ග හා හරිතාගාර තාක්ෂණය ලබාදීමට අවශ්‍ය ආධාර සැපයීමට විශේෂ ව්‍යාපෘතියක් ක්‍රියාත්මක කිරීමට මා යෝජනා කරනවා. පුරන් කුඹුරු නැවත ගොඩකිරීමට ඉඩ නොදීමට රජය ගෙන ඇති තීරණය කිසිසේත් වෙනස් කරන්නේ නැහැ. එවැනි ඉඩම් හිමිකරුවන් සිය ඉඩම් 2013 ජූනි මස 30 වැනි දිනට පෙර කෘෂිකාර්මික කටයුතුවලට යොදා නොගන්නේ නම් ඒවා අඳගොවි ක්‍රමයට කෙටිකාලීන පළතුරු එළවළු හා මල් වගා කිරීමට ඉදිරිපත් වන පුද්ගලයන්ට බෙදාදීමට යෝජනා කරනවා.18. වෙළෙඳපොළ ජාලය8.1 අඩු ආදායම්ලාභීන්ට අත්‍යවශ්‍ය ආහාර දරාගත හැකි මිලකට ලබාගැනීම සහතික කිරීම රජයේ වගකීමක්. එබැවින් සෑම නාගරික ප්‍රදේශයකම සති පොළක් පිහිටුවීමෙන් පාරිභෝගිකයාටත්, සැපයුම්කරුවන්ටත්අඩු පිරිවැයකින් භාණ්ඩ සැපයීමට කටයුතු කරනවා. මෙම සතිපොළවල කුඩා නිෂ්පාදකයින්ට අලෙවි කිරීමේ පහසුකම් සලසනවා. පදිකවේදිකාවල සහ ජංගම වාහන මඟින් ස්වයං ව්‍යාපාරවල යෙදෙන කුඩා ව්‍යාපාරිකයන්ට ද ජනාකීර්ණ ස්ථානවල අලෙවි කිරීමේ පහසුකම් පුළුල් කරනවා. ලක් සතොස සිල්ලර වෙළඳ ජාලය ඉදිරි වසර 3 තුළ වෙළෙඳ සැල් 1,000 කින් සමන්විත වන පරිදි පුළුල් කරමින් අඩුආදායම්ලාභීන්ට පහසුකම් සැලසීම සඳහා රුපියල් මිලියන 500 ක ප්‍රාග්ධන දායකත්වයක් ලස් සතොසට දීමට යෝජනා කරනවා. ලක් සතොස මඟින් දේශීය සැපයුම්කරුවන්ගේ ආහාර සහ එළවළු මිලදී ගෙන අලෙවි කිරීමට අවශ්‍ය ක්‍රියාමාර්ග සලසනු ලබනවා. සෑම ලක් සතොස වෙළෙඳ සැලකම ඔසුසැල් පිහිටුවීමෙන් ඖෂධ සඳහා ද සාධාරණ මිල ක්‍රමයක් ක්‍රියාත්මක කිරීමට බලාපොරොත්තු වෙනවා. කෝප් සිටි වෙළඳ ජාලය වැඩිදියුණු කිරීමට සමුපකාර සංගම් දිරිගන්වනු ලබනවා. ධීවර සංස්ථාව මඟින් දරාගත හැකි මිල ගණන්වලට මාළු සැපයීමට ධීවර වෙළඳ සැල් පුළුල් කිරිම ද සිදු කරනවා.19. සීනි කර්මාන්තය19.1 1980 ආරම්භය වන විට ඉතා ශක්තිමත් සීනි කර්මාන්තයක් අපේ රටේ තිබුණා. එම වකවානුවේ රටේ අවශ්‍යතාවයෙන් සියයට 30 ක් පමණ සීනි නිෂ්පාදනය කළා. එක්සත් ජාතික පක්ෂ රජයන් කාලයේ මෙම කර්මාන්තය පෞද්ගලීකරණය කළත් එය කර්මාන්තයේ දියුණුවට දායක වුණේ නැහැ. විවිධ පළාත්වල උක් වගාවේ නියැළුන ගොවීන්ගේ ජීවනෝපාය මාර්ග නැතිවුණා. සීනි නිෂ්පාදනය දේශීය අවශ්‍යතාවයෙන් සියයට 6 ක පමණ මට්ටමකට අඩු වුණා. මෙම කර්මාන්තයේ නියැළී සිටි පෞද්ගලික ව්‍යාපාරිකයන් මත්පැන් සඳහා අවශ්‍ය අමුද්‍රව්‍ය නිෂ්පාදනයට මෙම කර්මාන්තය වැඩි වශයෙන් යොදා ගත්තා. ජාතියේ උන්නතිය සඳහා මෙසේ ඌන ක්‍රියාකාරීත්වයට පත් වී තිබූ මේ දේපළ යථා තත්ත්වයවට පත් කිරීමට රජය මැදිහත් වුණා. ඒ අනුව පැලවත්ත හා සෙවනගල සීනි කර්මාන්තශාලා ක්‍රියාත්මක කර තිබෙනවා. කන්තලේ, හිඟුරාන සීනි කර්මාන්ත ශාලා යළි ගොඩනැඟීමට ද කටයුතු කරනවා. බදුල්ල, මොනරාගල ඇතුළු දිස්ත්‍රික්ක ගණනාවක හෙක්ටයාර් 130,000 ක පමණ කුඩා ගොවීන් සම්බන්ධ කරමින් මෙම කර්මාන්තය දියුණු කිරීම ආරම්භ කර තිබෙනවා.19.2 සීනි ආනයනය කිරීම සඳහා ශ්‍රී ලංකාව වර්ෂයකට දළ වශයෙන් ඩොලර් මිලියන 450 ක පමණ මුදලක් වියදම් කරනවා. සීනි කර්මාන්තය දියුණු කිරීමෙන් මෙම වියදම අඩු කර ගත හැකි වෙනවා. එතනෝල්, බයෝ ඩීසල් හා වෙනත් අතුරු නිෂ්පාදන නිපදවිය හැකි වෙනවා. හෙක්ටයාර් එකක උක් වගාවෙන් මසකට රුපියල් 30,000 ක පමණ ආදායමක් ලබා ගත හැකි බව ද ඇස්තමේන්තු කර තිබෙනවා. සීනිවලට ආදේශනය කළ හැකි දේශීය හකුරු, පැණි හා අතිරේක නිෂ්පාදන පුළුල් කිරීම සඳහා කිතුල් ගස් මෙන්ම පොල් ගස් මැදීමට ඉඩදීමට ද යෝජනා කරනවා. හකුරු, පැණි හා සීනි නිෂ්දන දිරිගැන්වීම සඳහා එම භාණ්ඩ ආනයනය සඳහා බලපවත්නා බදු ඉහළ මට්ටමක පවත්වා ගැනීමට මා යෝජනා කරනවා.20. කිරි හා පශු සම්පත් සංවර්ධනය20.1 ගරු කතානායකතුමනි, කිරි හා පශු සම්පත් කර්මාන්තය අපේ රටේ ශීීඝ්‍රයෙන් දියුණු කළ හැකි සුවිශේෂී ආර්ථික කටයුත්තක්. දිනකට කිරි ලීටර් 10.5 ක් ලබාදෙන කිරි ගවයින් හත් දෙනකුගෙන් යුත් මොනරාගල ප්‍රදේශයේ ව්‍යවසායිකාවක් දිනකට රුපියල් 3,675 ක ආදායමක් ලබමින් කරගෙන යනු ලබන සාර්ථක ව්‍යාපාරය ගැන ඇසීමෙන් මට තේරුම් ගියේ පසුගිය රජයන් කොතරම්දුරට මෙම කර්මාන්තයේ ප්‍රතිලාභ ජනතාවට ලබාදීමට අසමත් වී තිබෙනවාදැයි කියායි. මෙම කර්මාන්තය දියුණු කිරීම සඳහා විශේෂ කැපවීමක් දිවංගත එස්. තොණ්ඩමන් මහතා එම විෂය භාර ඇමැතිවරයා වශයෙන් කරනු ලැබුව ද එය සාර්ථක කර ගැනීමට සහයක් ලැබුණේ නැහැ. එබැවින් අප කිරි පිටි ආනයනය කරන රටක් බවට පත්වුණා. මෙම කර්මාන්තය දියුණු කිරීමෙන් වසරකට ඩොලර් මිලියන 350 ක පමණ විදේශ විනිමය ඉතිරි කරගත හැකි වන අතර, එය කිරි ගොවීන්ගේ නව ආදායම් මාර්ගයක් බවට ද පත් වෙනවා.20.2 එමනිසා දේශීය කිරි නිෂ්පාදනය වැඩිකිරීමට ආනයනය කරනු ලබන කිරි පිටිවලට ඉහළ තීරු බදු පවත්වා ගැනීමට මා යෝජනා කරනවා. එමඟින් කිරි ගොවීන්ගේ සහතික මිල ලීටරයකට රුපියල් 50 ක මට්ටමක පවත්වා ගත හැකි වන අතර, කිරි ගොවීන් 160,000 ක් පමණ සංවර්ධනය කිරීමට හැකි වෙනවා. සබරගමුව විශ්වවිද්‍යාලය විසින් කෘත්‍රිම ලෙස පැටවුන් බෝකිරීමෙන් එම පළාතේ මෙම කර්මාන්තය දියුණු කිරීමට කරගෙන යනු ලබන පර්යේෂණ ඉතා දිරිගන්වන සුළුයි. සෑම කුඩා කිරි ගොවියකුම දිනකට තම කිරි ගවයින්ගෙන් කිරි ලීටර් 10 දක්වා වැඩිකර ගැනීමට අවශ්‍ය පර්යේෂණ හා තාක්ෂණ දැනුම ලබාදිය යුතු වෙනවා. ජාතික කිරි මණ්ඩලය හා මිල්කෝ ආයතනය ද දිගන, පොළොන්නරුව හා අඹේවෙල පිහිටි කර්මාන්ත ශාලාවල ධාරිතාවය වැඩි කරමින් දියර කිරි නිෂ්පාදනය හා වෙනත් නිෂ්පාදන පුළුල් කිරීමට ඩොලර් මිලියන 40 කට ආසන්න ආයෝජනයක් කරනු ලබනවා.20.3 දිවි නැඟුම වැඩසටහන මඟින් ගෘහ ඒකකවල කුකුල් ගොවිපලවල් ජනප්‍රිය කර තිබෙනවා. කුකුල් පැටවුන් හා අනෙකුත් පහසුකම් සැපයීම ධත්තර හා මස් නිෂ්පාදනය වැඩිවීමට හේතු වුණා පමණක් නොව පවුලේ අතිරේක ආදායමක් බවට ද එය පත්වී තිබෙනවා. මෙම කර්මාන්තයේ නිරතවන විශාල පරිමාණයේ නිෂ්පාදකයන්ට තරගකාරී වෙළඳපළක් සකස් කිරීම සඳහා කුකුල් මස් සඳහා පැවැති මිල පාලනය නිෂ්පාදන පිරිවැය සැලකිල්ලට ගෙන සංශෝධනය කළ හැකි මිල නියාමනයකට යොමු කර තිබෙනවා. මෙම කර්මාන්තයට අදාළ ආදායම් බද්ද සියයට 10 දක්වා අඩු කිරීමට ද යෝජනා කරනවා. මෙම කර්මාන්තය අපනයන නිෂ්පාදනවලටත්, සංචාරක කර්මාන්තයේ උන්නතියටත්, රටේ ආහාර සුරක්ෂිත බව ඇතිකර ගැනීමටත් යොමු කිරීමට අප අපේක්ෂා කරනවා.21. ධීවර හා ජලජ සම්පත්21.1 ගරු කතානායකතුමනි, ආහාර සුරක්ෂිතතාවය, ජීවනෝපාය කටයුතු වැඩිදියුණු කිරීම හා ආර්ථික සංවර්ධනය වෙනුවෙන් ධීවර අංශයේ සංවර්ධනය රජයේ තවත් ප්‍රමුඛතාවක් වෙනවා. රාජ්‍ය ආයෝජන වැඩපිළිවෙළ මඟින් ධීවර වරාය පද්ධතිය නඩත්තු කිරීම, ගබඩා හා වෙළඳපළ යටිතල පහසුකම් සපයාදීම, ධීවර බෝට්ටු ලබා දීම, වෙරළබඩ මුහුදු තීරුවල හා ගැඹුරු මුහුදේ මිරිදිය මත්ස්‍ය කර්මාන්තය දියුණු කිරිම සඳහාත් යොමු කර තිබෙනවා. රුපියල් මිලියන 300 ක වියදමකින් සාගර පර්යේෂණ දියුණු කිරීම සඳහා සමුද්‍රිකා ප්‍රථම නෞකාව දියත් කළා.සිලාවතුර, ගන්දර, ගුරුනගර් හා කලමැටිය සඳහා ධීවර වරායන් 04 කුත්, මිරිස්ස, හික්කඩුව, බේරුවල, ගාල්ල හා හම්බන්තොට ධීවර වරායන් ප්‍රතිසංස්කරණය කිරීමටත්, නැංගුරම් මධ්‍යස්ථාන සහ මාළු ගොඩබෑමේ මධ්‍යස්ථාන දියුණු කිරීමටත් අය වැය ප්‍රතිපාදන රුපියල් මිලියන 2,000 කින් වැඩිකිරීමට යෝජනා කරනවා. මෙම ධීවර වරාය සංවර්ධනයෙන් ධීවරයන් 25,000 කට පමණ ප්‍රතිලාභ ලැබෙනවා. ධීවර ප්‍රජාවගේ නිවාස හා ජීවන තත්ත්වයන් වැඩි කිරීමට පුළුල් වැඩසටහන් ක්‍රියාත්මක කරනවා.21.2 මෑතදී පැවැති නියඟය නිසා මිරිදිය කර්මාන්තයේ පසුබෑමක් ඇති වී ඇති බැවින් එය යථා තත්ත්වයට පත් කිරීම සඳහා මාළු පැටවුන් නිෂ්පාදනය හා බෙදා හැරීම දිරිගැන්වීමට ප්‍රමුඛත්වය දෙනවා. මාළු සැකසුම් නිෂ්පාදන සඳහා ආයෝජන දිරිගැන්වීමට බදු සහන සලසා තිබෙනවා. මෙම කර්මාන්ත පුළුල් කර ගැනීම සඳහා පිටරටින් ගෙන්වන ටින් මාළු සඳහා ඉහළ බදු ප්‍රමාණත් එම කර්මාන්ත ශාලාවලට දේශීයව ලබාගත නොහැකි අමුද්‍රව්‍ය සඳහා අඩු තීරු බදු පවත්වා ගැනීමටත් යෝජනා කරනවා. උම්බලකඩ සහ කරවල වැනි වියළි නිෂ්පාදන රට තුළ නිෂ්පාදනය කිරීම, දිරිගැන්වීම සඳහා ආනයනය කරන එවැනි නිෂ්පාදන සඳහා ද ඉහළ බදු පවත්වාගෙන යනු ලබනවා. ධීවර අංශයේ සංවර්ධනය දැනට වසරකට ඩොලර් මිලියන 150 ක් පමණ වැයවන ආනයන වියදම් ක්‍රමයෙන් අඩුකර ගැනීමට ද මෙම යෝජනා දායක වෙනවා.22. සාගර ආර්ථික සංවර්ධන උපායමාර්ගය22.1 ගරු කතානායකතුමනි, සාගර හා වෙරළ සම්පත්වලින් අපේ රටට විශාල ධනයක් හිමිව තිබෙනවා. මෙම මුහුදු පතුල අපේ දිවයින මෙන් 27 ගුණයක්. මෙම මුහුදු පතුලේ ඇති ඛනිජ, ගෑස් හා තෙල් සම්පත් අපේ ආර්ථිකයේ වටිනාම සම්පත් බවට පත්වෙනවා. පශ්චාත් ගැටුම් සංවර්ධන පරිසරයක් තුළ අපගේ ප්‍රමුඛතාවයක් වන්නේ සාගර ආර්ථික සංවර්ධන සැලැස්මක් සකස් කිරීම සඳහා පවත්නා සාගර සම්පත් පිළිබඳ සමස්ත අධ්‍යයනයක් කිරීමයි. එබැවින් සාගර ආර්ථික කටයුතු සඳහා ජාතික ලේකම් කාර්යාලයක් පිහිටුවීමට මා යෝජනා කරනවා. මුහුදු පතුලේ ඉඩම් පිළිබඳව එක්සත් ජාතීන්ගේ සැලසුම් අනුව කටයුතු කිරීම මෙම ලේකම් කාර්යාලයේ වගකීම වෙනවා.එබැවින් මෙම ලේකම් කාර්යාලය පිහිටුවීම සඳහා රුපියල් මිලියන 200 ක ප්‍රතිපාදනයක් වෙන් කරනු ලබනවා.23. වැවිලි ආර්ථිකය23.1 කලක් මහා පරිමාණයෙන් පැවැති වැවිලි ආර්ථිකය ක්‍රම ක්‍රමයෙන් කුඩා වතු වැවිලි ආර්ථිකයක් බවට පත්වී තිබෙනවා. තේ නිෂ්පාදනයෙන් සියයට 75 ක් හා රබර් හා පොල් නිෂ්පාදනයෙන් සියයට 90 ක් අයත් වන්නේ කුඩා වතු හිමියන්ටයි. කුඩා වතු වගාව කුරුඳු, ගම්මිරිස්, කොකෝවා වැනි භෝගයන්ගෙන් ද සමන්විතයි. ජනගහනයෙන් විශාල ප්‍රමාණයකට ස්වයං රැකියා කේන්ද්‍ර කර ගත් පිරිවැය අඩු ආර්ථික ක්‍රියාවලියකි.සම්පූර්ණ අයවැය විස්තරයට.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n12110920</link>
    <topic>ඔබාමාට ජනපතිගෙන් සුබපැතුම්</topic>
    <author/>
    <content>අමෙරිකා එක්සත් ජනපදයේ ජනාධිපතිවරයා වශයෙන් නැවත වරක් තේරී පත් වූ බරක් ඔබාමා මහතාට ජනාධිපති මහින්ද රාජපක්ෂ මහතා සිය උණුසුම් සුබපැතුම් පිරිනමයි.බරක් ඔබාමා මහතා යළිත් තේරී පත්වීම සිය ප්‍රසාදයට ලක්ව ඇති බව පවසන ජනාධිපතිවරයා ඒ සම්බන්ධයෙන් තමාගේත් සියලු ශ්‍රී ලාංකිකයන්ගේත් සුබපැතුම් එක් කරයි.ප්‍රජාතන්ත්‍රවාදය, ලෝක සාමය හා ජාත්‍යන්තර සබඳතා වැනි වැදගත් කරුණු සම්බන්ධයෙන් ඔබාමා මහතාගේ විශිෂ්ට නායකත්වය යටතේ ඉදිරියටත් කටයුතු කරනු ඇතැයි තමා බලාපොරොත්තු වන බව ජනාධිපතිවරයා සිය පණිවිඩයෙන් කියා සිටී.මෙම ජයග්‍රහණය 2008 වසරේ අමෙරිකානු ජනතාව ඔබාමා මහතා ජනාධිපතිවරයා වශයෙන් තෝරා පත් කර ගනිමින් තබන ලද විශ්වාසය තවදුරටත් ශක්තිමත් කිරීමක් ලෙස මහින්ද රාජපක්ෂ මහතා හඳුන්වා දෙයි.විශේෂයෙන් ලෝකයේ වෙනත් රටවල් හා කලාප සමඟ යහපත් සබඳතා පවත්වාගෙන යාමට අමරිකාවේ ප්‍රතිපත්තිය වෙනස් කිරීමට ඔබාමා මහතාගේ කැපවීම පුළුල් ලෙස පිළිගෙන ඇති බව මෙම ජයග්‍රහණයෙන් තහවුරුව ඇති බවත් ජනාධිපතිවරයා වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n12110921</link>
    <topic>සෙලින්කෝ ගෝල්ඩන් කී නඩුව ලබන සඳුදා හදිසියේම කැඳවයි</topic>
    <author/>
    <content>දෝෂාභියෝග චෝදනාවලට ඇතුළත්ව තිබෙන සෙලින්කෝ සමූහ ව්‍යාපාරයෙහි ගෝල්ඩන් කී තැන්පත්කරුවන්ගේ නඩුව හදිසියේම ලබන සඳුදා ශ්‍රේෂ්ඨාධිකරණය හමුවෙහි කැඳවීමට ආචාර්ය ශිරාණී බණ්ඩාරනායක මහත්මිය අධිකරණ නිලධාරීන්ට නියෝග කර තිබේ.ඒ අනුව දෝෂාභියෝග චෝදනාවලට පදනම්ව තිබෙන මූලික අයිතිවාසිකම් නඩු අංක 191/09 (F/R 191/09) දරන පෙත්සම අගවිනිසුරුවරියගේ සභාපතිත්වයෙන් යුතු විනිසුරු මඬුල්ලක් හමුවෙහි 12වැනි සඳුදා සලකා බැලීමට නියමිතය.සෙලින්කෝ ශ්‍රී රාම් සමාගමට එරෙහිව පවරා ඇති මූූලික අයිතිවාසිකම් නඩු අංක 262/09, 263/09, 365/09 දරන පෙත්සම් දඑදින ශ්‍රේෂ්ඨාධිකරණය හමුවෙහි කැඳවීමට නියමිතව තිබේ. එම නඩු එදින කැඳවන බව පාර්ශ්වකරුවන්ට දැනුම් දෙන ලෙසද නියම කර තිබේ.මෙම F/R 191/09 දරන නඩුවෙහි නියෝගය ප්‍රකාශ කිරීම කල් තබා තිබූ අතර සෙසු පෙත්සම් නැවත කැඳවීමට නියමිතව තිබුණේ ලබන දෙසැම්බර් මාසයේ දීය.මේ අතර දෝෂාභියෝග චෝදනා එල්ලවී සිටින අගවිනිසුරු ආචාර්ය ශිරාණී බණ්ඩාරනායක මහත්මිය ශ්‍රේෂ්ඨාධිකරණ විනිසුරු මඬුල්ලක සභාපතිත්වය දරමින් නඩු විභාග කිරීමට සහභාගිවෙමින් සිටියාය. දෝෂාභියෝග චෝදනා විභාග කිරීම සඳහා පාර්ලිමේන්තු තේරීම් කාරක සභාව පත් කිරීමෙන් පසුව වුවද දිගටම විනිසුරු අසුනෙහි අසුන් ගෙන නඩු විභාග කිරීමට අගවිනිසුරුවරිය තීරණය කර ඇතැයි අධිකරණ අභ්‍යන්තර ආරංචි මාර්ග සඳහන් කරයි.ඒ අනුව ඉදිරි සතියේද පැවැත්වෙන නඩු විභාග සඳහා අගවිනිසුරුවරිය සභාපතිත්වය හොබවමින් නඩු විභාග කිරීමට යන බව දැනගන්නට ලැබී තිබේ.එහෙත් සාමාන්‍යයෙන් යම් නිලධාරියකුට චෝදනාවක් එල්ලවී චෝදනා පත්‍රයක් ඉදිරිපත් වූ අවස්ථාවක එම තනතුරෙහි කටයුතු කිරීමට චෝදනා එල්ල වූ නිලධාරියා කටයුතු කරන්නේ නැත. එම චෝදනා සම්බන්ධ විමර්ශන අවසන් වන තෙක් එම තනතුරෙහි කටයුතු කිරීම අත්හිටුවනු ලැබේ.එහෙත් මූල්‍ය වංචා සහ විෂම පැවැත්ම සම්බන්ධයෙන් චෝදනා 14ක් එල්ලවී තිබිය දී නඩු විභාග කිරීමට අගවිනිසුරුවරිය දිගින් දිගටම කටයුතු කිරීම නුසුදුසු බවට නීති ක්ෂේත්‍රයෙහි විද්වත්හු මත පළ කරති.එසේම ජාතික ඉතිරිකිරීමේ බැංකුවෙහි සභාපතිවරයාව සිටි, ප්‍රදීප් සුරාජ් කාරියවසම් මහතාට එරෙහිව මහේස්ත්‍රාත් අධිකරණයෙහි නඩුවක් විභාග වෙමින් පවතී. සිය සැමියාට එරෙහි නඩුවක් පහළ අධිකරණයක විභාග වෙමින් තිබිය දී එම අධිකරණ පද්ධතියෙහි ප්‍රධානියා ලෙස අගවිනිසුරුවරිය කටයුතු කිරීම ද ගැටලු සහගත බව ද එලෙස එම නඩු විභාගය පහළ විනිසුරුවරයකු සිදුකරද් දී ඇය දිගටම අගවිනිසුරු තනතුරෙහි කටයුතු කිරීම වක්‍රාකාරයෙන් එම නඩු විභාගයට බලපෑමක් කරන බවටද නීතිවේදීහු මත පළ කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n12110922</link>
    <topic>අගවිනිසුරුවරියගේ ගිණුම් පිළිබඳ තේරීම් කාරකසභාව විමර්ශනය කළ යුතුයි</topic>
    <author>නීති ප්‍රවීණයෝ පවසති</author>
    <content>අගවිනිසුරු ශිරානි බණ්ඩාරනායක මහත්මියට එරෙහිව ඉදිරිපත්ව ඇති දෝෂාභියෝග යෝජනාවට අදාළ කරුණු පිළිබඳ පාර්ලිමේන්තු තේරීම් කාරක සභාව මගින් විමර්ශනය කර නියම තත්ත්වය අනාවරණය කරනු ඇතැයි නීති ක්‍ෂේත්‍රයේ ප්‍රවීණයෝ පවසති.විශේෂයෙන්ම ඇය නමින් පවත්වාගෙන ගිය බැංකු ගිණුම් පිළිබඳ මේ තේරීම් කාරක සභාව මගින් තොරතුරු අනාවරණය කරගත යුතුය. මාධ්‍ය මගින් ඇයගේ පාර්ශ්වයේ නීතිඥයන් කුමක් ප්‍රකාශ කළත් නියම තොරතුරු අනාවරණය කර ගත හැකි වන්නේ තේරීම් කාරක සභාවේ විමර්ශනයෙන් පසුව බව නීති අංශ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n12110911</link>
    <topic>අයවැය පිළිබද මැති ඇමැති අදහස්</topic>
    <author/>
    <content>වැඩකරන ජනතාව වෙනුවෙන් සකස් කළ අයවැයක්. ජූලි වැඩවර්ජකයින් කෙරෙහි මෙම අයවැයෙන් අවධානය යොමුකර තිබෙනවා. අපේ රටේ සිටින සෑම ජනකොටසකට ම අලුත් විශ්වාසයක් සහ සහන රාශියක් මෙම අයවැයෙන් ලබා දී තිබෙනවා.ජාතික නිෂ්පාදනය වැඩි කර ගැනීමටත්, වැඩිහිටි, තරුණ විශ්‍රාම යන හැම ක්ෂේත්‍රයක් කෙරෙහිම අවධානය යොමු කරමින් සකස් කළ මේ අයවැය ජනතාවාදී අයවැයක්.මෙවර අයවැය මගින් මේ රටේ ග්‍රාමීය ජනතාවට සුවිශාල සහන රැසක් ලබා දී තිබෙනවා. මේ රටේ ගොවි ජනතාව මෙන්ම කම්කරු ජනතාවට සහන රැසක් ලබා දී ඇති අතර රජයේ සේවකයන්ට ද සහන ලබා දී තිබෙනවා. 80 වැඩ වර්ජනයෙන් රැකියා අහිමි වූ සේවකයින්ට රුපියල් 5000ක දීමනාවක් ලබාදීම ඉතිහාසගත වන බව කිවයුතුයි. මෙය ජනතාවාදී අයවැයක්.මෙවර ඉදිරිපත් කර ඇත්තේ දේශීය ආර්ථිකය සවිමත් කරන අයවැයක්. කෘෂි, වැවිලි ක්ෂේත්‍ර සඳහා යෝජනා ගණනාවක් මෙවර අයවැයෙන් ඉදිරිපත් කර තිබෙනවා.ගොවියාට සහන රැසක් ලබාදී ඇති මෙවර අයවැය කාලගුණික දේශගුණික විපර්යාස පාලනය කරන්න නොහැකි බව යථාර්ථයක් ලෙස තේරුම්ගෙන ගොවි ණය කපා හැරීම ඇතුළු සහන රැසක් ලබා දී තිබෙනවා. මේ රට සහලින් ස්වයංපෝෂිත කරමින් දේශීය ආර්ථිකය නංවාලීමට කටයුතු කළ ජනතාවාදී අයවැයක්.කර්මාන්ත දියුණු කරවීමට මේ අයවැයෙන් සහන රැසක් ලබා දී තිබෙනවා.මේ අයවැය හේතුවෙන් අපනයන ආදායම වැඩිකර ගත හැකි වෙනවා. ඉදිරියේ දී අපනයන ආදායම ඩොලර් බිලියනය දක්වා වැඩි කර ගැනීමට හැකි වේවි. මෙය ජනතාවාදී අයවැයක් බව කිවහැකියි. ලෝක මූල්‍ය අර්බුදයට2013 අයවැය වත්මන් රජය ඉදිරිපත් කරන මොහොතේ ලෝකයේම මූල්‍ය අර්බුදයක් තිබෙනවා. ඒ හා සාපේක්ෂව මෙවර අයවැය දිහා බැලූවිට මෙය ප්‍රශස්ථ මට්ටමක තිබෙනවා.විශේෂයෙන් දිළිඳුකම තුරන් කිරීම සඳහා වැඩපිළිවෙළ රාශියක් යෝජනා කර තිබෙනවා.2013 වසරේ ආර්ථික සංවර්ධන වේගය සියයට 8ක් දක්වා වැඩි කිරීමට රජය කටයුතු කරමින් සිටිනවා.ග්‍රාමීය මෙන්ම දේශීය ආර්ථිකය ද නංවාලීමටත් සංවර්ධන ඉලක්ක ජයගැනීමටත් හැකිවනසේ මෙවර අයවැය ඉදිරිපත් කර තිබෙනවා.80 ජූලි වැඩවර්ජකයින් වෙනුවෙන් ලබාදෙන දීමනාව මෙන්ම රජයේ සේවකයින්, වෘත්තිකයින් කෙරෙහි ද මෙවර අයවැයෙන් අවධානය යොමු කර තිබෙනවා. සමාජයේ හැම කොටසක් කෙරෙහිම අවධානය යොමුකරමින් සකස්කළ අයවැයක් බව කිව යුතුයි.මෙම අයවැය රටේ ග්‍රාමීය ජනතාව ඉලක්ක කළ අයවැයක්. දේශීය නිෂ්පාදන සඳහා විශාල සහන රැසක් ලබා දී තිබෙනවා.ශ්‍රී ලංකා ඉතිහාසයේ පළමුවරට පළාත් පාලන ආයතනවල ආදායම් මාර්ග වැඩි කරන්න මුදල් වෙන්කර තිබෙනවා.විදේශීය භාණ්ඩවලට බදු වැඩිකරලමින් දේශීය නිෂ්පාදන වැඩිකරලීමේ ඉලක්ක ජය ගැනීමට මෙම අයවැය ක්‍රියාකර තිබෙනවා.මානව සම්පත දියුණු කිරීමට දැවැන්ත මුදල් ප්‍රමාණයක් මෙවර අයවැයෙන් වෙන්කර තිබෙනවා.කුඩා ව්‍යාපාරිකයන් වෙත පැවරී තිබූ බදු අඩු කිරීමත් සුළු හා මධ්‍ය පරිමාණ ව්‍යාපාරිකයන්ට සහන රැසක් මෙවර අයවැය මඟින් ඉදිරිපත් කර තිබෙනවා. දේශීය නිෂ්පාදන නගා සිටුවීමට මෙවර අයවැය විශාල යෝජනා රැසක් ඉදිරිපත් කර ඇති අතර මෙය වසර ගණනාවක් ඉදිරි සංවර්ධන ඉලක්ක පාදක කරගත් අයවැයක් බව කිව යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n1211091</link>
    <topic>බෝතල් කළ පානීය ජලයට සෝඩියම් බයිකාබනේට් එක්කරලා</topic>
    <author>සන්ධ්‍යා කරුණාරත්න</author>
    <content>බෝතල් කළ පානීය ජලයට ‍සෝඩියම් බයිකාබනේට් එක් කිරීමේ ජාවාරමක් පවත්වාගෙන යන බවට ලැබුණු තොරතුරු අනුව පානීය ජල බෝතල් නිෂ්පාදන ආයතන පරීක්ෂා කිරීමට සෞඛ්‍ය අමාත්‍යාංශය තීරණය කරයි.ඒ අනුව රට පුරා පිහිටි පානීය ජල බෝතල් නිෂ්පාදන ආයතන 150 ක් පමණ පරීක්ෂා කිරීමට නියමිත බව සෞඛ්‍ය අමාත්‍යාංශ‍යේ පාරිසරික සෞඛ්‍ය හා වෘත්තීය සෞඛ්‍ය අංශයේ අධ්‍යක්ෂ වෛද්‍ය ආනන්ද ජයලාල් මහතා පවසයි. .පානීය ජලයෙහි ආම්ලික ගතිය අඩු කිරීම සඳහා සෝඩියම් බයිකාබනේට් (ආප්ප සෝඩා) එක් කිරීම සිදු කරන බවත් ඇතැම් ප්‍රදේශවල පිහිටි ජල මූලාශ්‍රවල පවතින ආම්ලික ගතිය වැඩි නිසා මේ උපක්‍රමය යෙදීමට ජල බෝතල් නිෂ්පාදන ආයතන කටයුතු කරන බවත් ඒ මහතා ප්‍රකාශ කරයි.ආහාරයට නුසුදුසු සෝඩියම් බයිකාබනේට් පානීය ජලයට යෙදීම නිසා ඒවා පරිභෝජනයට ගන්නා පුද්ගලයන් ඔස්ටියෝපොරෝසිස්, වකුගඩු රෝග, දත් දිය වීම රෝගයන්ට ගොදුරු වීමේ අවදානමක් පවතින්නේ යැයි ද හෙතෙම කීය.සාමාන්‍යයෙන් ජලයෙහි පවතින ph අගය අඩු විය යුතු බව ද 6.5 ත් 8.5 ත් අතර ph අගයක් පැවැතිය යුතු බව ද වෛද්‍ය ජයලාල් මහතා පැවැසීය.ආහාරවලට එක් කරන සහ කර්මාන්තශාලා කටයුතු සඳහා භාවිතා කරන සෝඩියම් බයිකාබනේට් වර්ග කිහිපයක් පවතියි. පානීය ජලය සඳහා එක් කරන සෝඩියම් බයිකාබනේට්වල ප්‍රමිතිය කුමක්ද යන්න නොදන්නාකම නිසා මේ ගැටලුව පැන නැඟී ඇත.ජලයේ පවතින ආම්ලික ගතිය අඩු කිරීම සඳහා කර්මාන්තශාලා කටයුතුවලට යොදා ගන්නා සෝඩියම් බයිකාබනේට්වලට ජලයේ පවතින බැර ලෝහ වන ඊයම් යනාදිය දිය වේ. ඒවා පුද්ගලයා පානය කිරීමෙන් බැර ලෝහ සිරුරට ඇතුළු වී ශරීරයේ පරිවෘත්තීය ක්‍රියාවලිය වෙනස් කරන බව ද වෛද්‍ය ජයලාල් මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n1211092</link>
    <topic>ජනතා පරමාධිපත්‍ය පැහැර ගැනීමට අධිකරණයට ඉඩ දෙන්නේ නෑ</topic>
    <author/>
    <content>රටේ ජනතාව ව්‍යවස්ථාදායකය වෙනුවෙන් ලබාදුන් බලය පැහැර ගැනීම සඳහා අධිකරණයට ඉඩ නොදෙන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා අවධාරණය කරයි.ජනතා ඡන්දයෙන් තෝරා පත්කර ගන්නා ව්‍යවස්ථාදායකය ජනතාවගේ ප්‍රජාත්නාත්‍රික අයිතිය හැමවිටම නියෝජනය කරන බව පෙන්වාදෙන ඇමැතිවරයා ජනතාව වෙනුවෙන් ව්‍යවස්ථාදායකයට පැවැරී තිබෙන එම බලය අධිකරණයට පැහැර ගැනීම සඳහා අවස්ථාව නොදෙන බවද පෙන්වාදෙයි.රටක මිලියන ගණනක ජනතාවට ව්‍යවස්ථාදායකය නියෝජනය කළ නොහැකි හෙයින් තමා වෙනුවෙන් පිරිසක් පාර්ලිමේන්තුවට තෝරා පත්කර ගන්නා බවද ඒ පිරිසගේ පරමාධිපත්‍ය මේ ජනතා නියෝජිතයන් වෙනුවෙන් පැවරෙන බවද සඳහන් කරන ඩිලාන් පෙරේරා මහතා එය මධ්‍යගත ප්‍රජාත්න්ත්‍රවාදය බවද කියාසිටී.ජනතා පරමාධිපත්‍ය බලය සියල්ලට වඩා බලවත් බව පෙන්වා දෙන විදේශ රැකියා ප්‍රවර්ධන හා සුබසාධන ඇමැතිවරයා අධිකරණය යන්න ජනතා තෝරා ගැනීමකින් ස්ථාපිත කරන ආයතනයක් නොවන බවද අමෙරිකා එක්සත් ජනපදයේ ඇතැම් ප්‍රාන්තවල අධිකරණ කටයුතු වෙනුවෙන් ජනතාව විසින් විනිසුරුවන් තෝරා ගන්නා ක්‍රමවේදයක් තිබෙන බවද පෙන්වාදෙයි.ජනතා පරමාධිපත්‍ය රටේ ව්‍යවස්ථාදායකය සහ විධායකය මත රඳාපවතින බව සඳහන් කරන ඇමැතිවරයා අධිකරණය විසින් ව්‍යවස්ථාදායකය අභියෝගයට ලක් කරන්නේ නම් එහිදී ජනතා පරමාධිපත්‍ය අභියෝගයට ලක්වන බවද කියාසිටී.මේ අතර ඒ මහතා සඳහන් කරන්නේ ශ්‍රී ලංකවේ දුඟී බව අවම කිරීම, ක්ෂුද්‍ර මූල්‍ය ක්‍රම දියුණු මට්ටමකට ගෙන ඒම, සමෘද්ධි නිලධාරීන්ගේ සේවය ස්ථිර කිරීම ආදිය වෙනුවෙන් ජනතාවාදී පියවරයන් අභියෝගයට ලක්වන විට ඒවා ආරක්ෂා කිරීම කළයුතු බවත් අධිකරණය විසින් තමන්ට පැවරී තිබෙන බලය අනවශ්‍ය ලෙස පාවිච්චි නොකොට ව්‍යවස්ථාවට අනුව යමින් ජනතා පරමාධිපත්‍යය ආරක්ෂා කිරීම අවශ්‍ය බවත්ය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n1211093</link>
    <topic>උතුරු නැ‍‍ඟෙනහිර බෞද්ධ පුරාවස්තු සුරැකීමට කඩිනම් පියවර ගත යුතුයි</topic>
    <author>උපාලි කරුණාරත්න සහ ජීවනී පතිරණ</author>
    <content>පුරා විද්‍යා ගවේෂණ කටයුතු කරන අනුරාධපුර,පොළොන්නරුව,සීගිරිය ආදී ප්‍රදේශයන්යි එම කටයුතු නවත්වා හෝ ත්‍රස්තවාදයෙන් මුදා ගත් උතුරු නැඟෙනහිර ප්‍රදේශයන්හි ඇති බෞද්ධ නටබුන් ආරක්ෂා කර ගැනීමට විධිමත් වැඩ පිළිවෙළක් වහ වහා ක්‍රියාත්මක කළ යුතු බව පාර්ලිමේන්තු මන්ත්‍රී පුරා විද්‍යා චක්‍රවර්තී එල්ලාවල මේධානන්ද නාහිමියෝ "දිනමිණට"පැවසූහ.එසේ නොකළහොත් උතුරු නැඟෙනහිර ඇති අතීත බෞද්ධ කතාන්දරය වැළලී යාමට ඉඩ ඇති බවද උන් වහන්සේ ප්‍රකාශ කළහ.අනුරාධපුර පොළොන්නරුව සීගිරිය ආදී ප්‍රදේශයන්හි ඇති නටබුන් වලට උතුරු නැ‍ඟෙනහිර ප්‍රදේශයන්හි නටබුන් වලට වඩා ආරක්ෂාවක් ඇති බවද උන් වහන්සේ පැවසූහ.උතුරු නැඟෙනහිර ප්‍රදේශයන්හි ත්‍රස්තවාදය අවසන් වීමෙන් පසු ව දස දහසකට අධික බෞද්ධ පුරා විද්‍ය නටබුන් තමන් වහන්සේ ගවේෂණ කළ බව පැවසූ උන් වහන්සේ ඔඩ්ඩුසුඩාන් වනාන්තරයේ දී අනුරාධපුර මහමෙවුනා උයනෙහි වැනි නටබුන් ප්‍රදේශයක් හමු වූ බවද කීහ.ගවේෂණයට ලක් නොවූ බෞද්ධ නටබුන් දහස් ගණනක් උතුරු නැඟෙනහිර ප්‍රදේශයන්හි තිබෙන බවද එල්ලාවල මේධානන්ද නාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n1211094</link>
    <topic>කොරියානු එයාර් ලයින් දෙසැම්බරයේ සිට ශ්‍රී ලංකාවට</topic>
    <author>මහින්ද අලුත්ගෙදර</author>
    <content>ආර්ථික සංවර්ධනය අතින් වේගයෙන් ඉදිරියට යන ශ්‍රී ලංකාව සමඟ ගනුදෙනු ආරම්භ කරමින් කොරියානු එයාර් ලයින් සමා‍ගම සිය සේවාවන් ශ්‍රී ලංකාව සමඟ ආරම්භ කිරීමට තීරණය කරයි .එම සමාගමේ ගුවන් ගමන් ආරම්භ කිරීම එළඹෙන දෙසැම්බර් මාසයේදී සිදුකිරීමට නියමිත අතර විදේශීය ආයෝජකයන් හා ව්‍යාපාරිකයන් විශාල වශයෙන් ශ්‍රී ලංකාවට පැමිණීම මෙන්ම ශ්‍රී ලංකාව සහ කොරියාව අතර පවතින රාජ්‍යතාන්ත්‍රික සබඳතා තවදුරටත් ශක්තිමත් කිරීම මෙහි මූලික අරමුණ බව ශ්‍රී ලංකාවේ කොරියානු තානාපති චොයි ජොන්ග් මූන් මහතා පවසයි.ශ්‍රී ලංකාව සහ කොරියාව අතර රාජ්‍යතාන්ත්‍රික වශයෙන් සබඳතා පවතින බව පෙන්වාදෙන තානාපතිවරයා ශ්‍රී ලංකා ජනාධිපති මහින්ද රාජපක්ෂ මහතාගේ කොරියානු සංචාරයත් සමඟ එම සබඳතා තවදුරටත් ශක්තිමත් වී තිබෙන බවද සිහිපත් කරයි.තානාපතිවරයා මේ බව සඳහන් කළේ කොරියානු ජනරජයේ ජාතික දින සැමරුම නිමිත්තෙන් කොළඹදී පැවැති විශේෂ සැමරුම් උත්සවයට සහභාගි වෙමිනි .කොරියානු සංවර්ධන ව්‍යාපෘති හරහා ශ්‍රී ලංකාවේ සංවර්ධනය වෙනුවෙන් සහයෝගය ලබාදී තිබෙන බව පැවසූ ශ්‍රී ලංකාවේ කොරියානු තානාපතිවරයා යුද ගැටුම්වලින් පසුව ජාතික ප්‍රතිසංධාන කටයුතු සඳහාද සහයෝගය ලබාදී තිබෙන බවද ශ්‍රී ලාංකිකයන් වෙනුවෙන් කොරියාවේ රැකියා විශාල වශයෙන් ලබාදී තිබෙන බවද සඳහන් කළේය.මේ අතර ඒ මහතා පැවැසුවේ එවැනි ලාංකිකයන් වෙනුවෙන් භාෂා පුහුණුව ලබාගැනීම සඳහා වෙනම ආයතනයක් ස්ථාපිතකර තිබෙන බවයි . ශ්‍රී ලංකාව ලෝකයේ දර්ශනීය රටක් නිසාම මේ වනවිට සංචාරකයන් වැඩි වැඩියෙන් පැමිණෙමින් සිටින බවද කොරියානු සමාගම් විශාල ප්‍රමාණයක් ශ්‍රී ලංකාවේ ආයෝජනය කිරීමත් සමඟ ආර්ථික, වෙළෙඳ කටයුතු සඳහා දායක වී තිබෙන බවද හෙතෙම පැවසීය .ඊට අමතරව තානාපතිවරයා වැඩිදුරටත් සඳහන් කළේ ශ්‍රී ලංකාවේ සෑම අංශයකම දියුණුව වෙනුවෙන් හැකි සෑම අයුරින්ම සහයෝගය ලබාදෙන බවයි .මේ අවස්ථාවට සහභාගි වූ ජ්‍යෙෂ්ඨ ඇමැති මහාචාර්ය තිස්ස විතාරණ මහතා සඳහන් කළේ ජනාධිපති මහින්ද රාජපක්ෂ මහතා සහ රජය ඇතුළු රටේ සියලු දෙනා වෙනුවෙන් කොරියානු ජාතික දිනය වෙනුවෙන් සුබපැතුම් එක් කරන බවයි .ශ්‍රී ලංකාවේ සංවර්ධනය සඳහා සහයෝගය ලබාදීම, මානව සම්පත හුවමාරු කර ගැනීම, රැකී රක්ෂා ලබාදීම මෙන්ම සංස්කෘතික අතින්ද ශ්‍රී ලංකාව සහ කොරියාව අතර සහායෝගීතාවය ශක්තිමත් වී තිබෙන බවද රටේ සංවර්ධන කටයුතු වෙනුවෙන් වැදගත් ව්‍යාපෘති රැසක් ක්‍රියාත්මක කිරීම වෙනුවෙන් කොරියාවේ සහයෝගය ලැබී තිබෙන බවද කී ඇමැතිවරයා ජල සම්පාදන, මාර්ග සංවර්ධනය, තොරතුරු තාක්ෂණය, මානව සම්පත් සංවර්ධනය, සෞඛ්‍යය, බලශක්තිය ආදී ව්‍යාපෘති ඒ අතර වන බවයි.මේ වනවිට ශ්‍රී ලංකාවේ ව්‍යාපාර කටයුතු හා ආයෝජන කටයුතු කරගෙන යාම සඳහා කොරියානු සමාගම් 100 ක් පමණ පැමිණ තිබෙන බවද 1960 වසරේදී ශ්‍රී ලංකාවේ ඒක පුද්ගල ආදායමෙන් සියයට 25 ක් තරම් අවම අගයක් කොරියාවේ පැවැති බවද සඳහන් කළ ඒ මහතා අද වනවිට එහි ඒක පුද්ගල ආදායම ශ්‍රී ලංකාව මෙන් දස ගුණයකින් වර්ධනය වී තිබෙන බව පෙන්වා දුන්නේය.ජ්‍යෙෂ්ඨ ඇමැති අතාවුද සෙනෙවිරත්න, කෘෂිකර්ම ඇමැති මහින්ද යාපා අබේවර්ධන, අධිකරණ ඇමැති රවුෆ් හකීම්, ජාතික උරුමයන් පිළිබඳ ඇමැති ආචාර්ය ජගත් බාලසූරිය මහත්වරු ඇතුළු වි‍ශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n1211096</link>
    <topic>පොල් වගාව නැංවීමට සංවර්ධන නිලධාරින් ක්‍රියාත්මක විය යුතුයි</topic>
    <author>නිමල් රාජපක්ෂ</author>
    <content>තමන් යම් තනතුරක් දැරූ පමණින් උදම් අනන්නේ නැතිව මහජනතාවට තම සේවය ලබාදීමට පියවර ගතයුතු යැයි පොල් සංවර්ධන හා ජනතා වතු සංවර්ධන ඇමැති ජගත් පුෂ්ප කුමාර මහතා පවසයි.ඇමැතිවරයා මෙම අදහස් පළකළේ පොල් සංවර්ධන නිලධාරීන් සියදෙනෙකුට (100) ස්ථීර පත්වීම් ලිපි පොල් වගා කිරීමේ මණ්ඩලයේදී පෙරේදා (07) ප්‍රදානය කළ අවස්ථාවේදීය.මෙහිදී අදහස් දැක්වූ ඇමැතිවරයා මහජන මුදලින් යම් දීමනාවක් තමන් ලබා ගන්නේ නම් එයට වැඩ කළ යුතුයි. පසුගිය වකවානුවේ පොල් සංවර්ධන නිලධාරීන් එකසිය දහහතර දෙනයි හිටියේ. ඉතා දුෂ්කරතා මධ්‍යයේ කටයුතු කිරීමට සිදුවී තිබීම නිසා සිය පුරප්පාඩුව පිළිබඳව ජනාධිපතිතුමා දැනුවත් කළා. එහි ප්‍රතිඵලයක් ලෙස අද වනවිට පොල් සංවර්ධන නිලධාරින් තුන්සිය විසිපස් දෙනෙකු දක්වා බඳවා ගැනීමට හැකිවී තිබෙනවා. අද පත්වීම් ලබන පොල් සංවර්ධන නිලධාරින් සියදෙනා ස්ථිර සේවකයින් ලෙස බඳවා ගන්නවා. පත්වීම් ලද දිනයේ සිට පොල් කර්මාන්තය පිළිබඳව පුහුණුවක් ලබා දී ජනවාරි මාසයේ සිට ස්ථිර රාජකාරී ස්ථානවල වැඩ භාර ගැනීමට පියවර ගන්නා බවද කීවේ ය.පොල් වගා කිරීමේ මණ්ඩලයට පොල් සංවර්ධන නිලධාරින් වැඩිම පිරිසක් එකවර බඳවා ගත් දිනය අදයි. 1971 පොල් සංවර්ධන මණ්ඩල පනත ඉදිරිපත්කොට තිබුණ නමුත් එදා මෙදාතුර මෙහි දියුණුව සඳහා විශාල කාර්යභාරයක් ඉටු කළේ තම රජයයි. එදා පොල් අභියෝගය භාර ගන්න කෙනෙක් හිටියේ නැහැ. නමුත් ඒ සඳහා විශේෂ වැඩපිළිවෙළක් ක්‍රියාවට නැංවුවා. වසරකට පොල් පැළ ලක්ෂ විස්සක්, විසිතුනක් සිටුවන්න ක්‍රියාවට නැංවූ වැඩ පිළිවෙළ අද වනවිට පොල්පැළ ලක්ෂ හතළිහ දක්වා වැඩි කිරීමට හැකිවූවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n1211097</link>
    <topic>ජනපති මහින්ද රාජපක්ෂ ඉතිහාසයට එක්වන්නේ විසි එක්වන සියවසේ ශ්‍රේෂ්ඨතම ජන නායකයා ලෙසයි</topic>
    <author>තෙන්නකෝන් කුලසේකර</author>
    <content>විසි එක්වන සියවසේ ලොව පහළ වූ නිර්භීතම ජන නායකයා ලෙස ශ්‍රී ලංකා ජනාධිපති මහින්ද රාජපක්ෂ මහතා ලෝක ඉතිහාසයට එක්වෙනු ඇතැයි අනුරාධපුර පුරපති එච්. පී. සෝමදාස මහතා පවසයි.පුරපතිවරයා එම අදහස් පළ කර සිටියේ අනුරාධපුර නගර සභාව හා නැගෙනහිර නුවරගම් පළාත ප්‍රාදේශීය ලේකම් කාර්යාලය ඒකාබද්ධව පසුගිය (06) දා පැවැති ජංගම සේවයේදීය.එහිදී පුරපතිවරයා මෙසේද කීය. ජනතාවගේ ප්‍රශ්න හා ගැටලු වලට විසඳුම් ලබාදීම සඳහා ජනතාව ළඟට යන ලෙස ජනාධිපතිතුමා මහජන නියෝජිතයන්ටත් රාජ්‍ය නිලධාරීන්ටත් උපදෙස් දී ඇත. රජය ජනතාවගේ සුබ සෙත උදෙසා මෙහෙවර කළ යුතුයි. මහජන නියෝජිතයා හෝ රාජ්‍ය නිලධාරියා ජනතාවගේ පාලකයා නොව සේවකයාය. තමා කවුදැයි හඳුනා නොගත් මහජන නියෝජිතයන් හා රාජ්‍ය නිලධාරීන් ජනතාවගේ හාම්පුතුන් වීමට ගන්නා උත්සාහය යටත්විජිත සමයේ පටන් කැපී පෙනෙන ලක්‍ෂණයක් වූ බවද පුරපතිවරයා කීය.තුනෙන් දෙකක බලයක් සහිත මහින්ද රාජපක්ෂ මහතා සැබෑ මානව හිතවාදියෙකි. එතුමා අඩියෙන් අඩිය දේශපාලනයේ ඉහළම ස්ථානයට පත් වූයේ ජනතා ආදරය හා සෙනෙහස මැදය. ජනතාවට ජනාධිපතිතුමා අසීමිතව ආදරය කරන අතර ජනතාව ද අසීමිතව ආදරය කර තබන තබන මැතිවරණ වලදී මහින්ද රාජපක්ෂ ජනාධිපතිතුමාට අති විශිෂ්ට ජයග්‍රහණයක් උරුම කර දෙමින් සිටිති.ලෝකයේ කිසිදු රාජ්‍ය නායකයකුට ත්‍රස්තවාදය ජය ගත නොහැකි වුවත් ලොව දරුණුම ගරිල්ලා සංවිධානය වූ එල්.ටී.ටී.ඊ. සංවිධානය එහි නිර්මාතෘවරයා සමගම මිහිදන් කළේ මහින්ද රාජපක්ෂ ජනාධිපතිතුමාය. අධිරාජ්‍යවාදී තර්ජන ගර්ජනවලට අභීතව මුහුණ දුන් මෙම ජනතා පුත්‍රයා විසි එක්වන සියවසේ ලොව පහළ වූ නිර්භීතම ශ්‍රේෂ්ඨ රාජ්‍ය නායකයා ලෙසින් ලෝක ඉතිහාසයට එක්වනු ඇතැයිද ඒ මහතා කීය.ජංගම සේවයේදී නාගරික ජනතාව මුහුණ දෙන ගැටලු හා බදු ප්‍රශ්න රැසක් හඳුනාගත් බවත් බොහෝ ප්‍රශ්නවලට විසඳුම් ලබා දුන් බවත් ක්‍ෂණික විසඳුම් ලබාදිය නොහැකි ප්‍රශ්න වලට ඉතා කෙටි කලක් තුළ ස්ථිරසාර විසඳුම් ලබා දෙන බවත් පුරපතිවරයා පැවසීය.මෙහිදී නැ.නු.ප. ප්‍රාදේශීය ලේකම් ඒ.ජී. සමන් චන්ද්‍රසේන මහතා ඇතුළු තවත් කීප දෙනෙක් ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n1211098</link>
    <topic>පාසල් නව නිපැයුම්කරුවන්ගේතරගයට අයදුම්පත් භාර ගැනේ</topic>
    <author>ශීලා උඩුවර</author>
    <content>ශ්‍රී ලංකා විද්‍යාභිවර්ධන සංගමයේ 68වන වාර්ෂික සැසිවාරයට සමගාමීව පවත්වන සමස්ත ලංකා පාසල් නව නිපැයුම්කරුවන්ගේ තරගය සඳහා දැන් අයදුම්පත් භාරගන්නා බව එම සංගමය කියයි.මෙවර සැසිවාරය පවත්වනුයේ යාපනය විශ්වවිද්‍යාලයේදී වන අර තරගයද එම විශ්වවිද්‍යාල පරිශ්‍රයේදී දෙසැම්බර් මස 11, 12 යන දිනයන්හි පැවැත්වේ.6, 7 වසර, 8, 9 වසර, 10, 11 වසර හා 12, 13 ශ්‍රේණි සිසුන් වෙනුවෙන් කාණ්ඩ හතරකින් තරගය පැවැත්වෙන අතර ජයග්‍රාහකයන්ට රන්, රිදී, තඹ පදක්කම් සහ කුසලතා සම්මානද එයට අමතරව සහභාගි වන සියලු තරගකරුවන්ට සහතිකපත්ද ප්‍රදානය කෙරේ.තරගකරුවන් කොළඹ සිට යාපනයට රැගෙන යාම සඳහා විශේෂ ප්‍රවාහන පහසුකම් හා රාත්‍රි නවාතැන් පහසුකම් ආහාර පාන නොමිලයේ ලබාදෙනු ලැබේ.අයදුම්පත් භාර ගන්නා අවසාන දිනය මෙම (නොවැම්බර් මස) 20 වැනිදාය.අයදුම්පත්‍ර හා වැඩි විස්තර මහාචාර්ය චන්දන ජයරත්න, සභාපති පාසල් නව නිපැයුම්කරුවන්ගේ තරග කමිටුව, ශ්‍රී ලංකා විද්‍යාභිවර්ධන සංගමය, අංක 120 / 10 විජේරාම මාවත, කොළඹ 7 යන ලිපිනයෙන් ලබාගත හැකි අතර අවශ්‍ය විස්තර දුරකථන අංක 011 2691681 හා 0112 2688740 වෙතින් ලබාගත හැකිය.අයදුම්පත් වෙබ් අඩවියෙන්ද ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n1211099</link>
    <topic>දෝෂාභියෝගයට ආණ්ඩු පක්ෂයෙන් තේරීම් කාරක සභිකයන් නම් කරයි</topic>
    <author>පණ්ඩුක සමරසේකර</author>
    <content>අගවිනිසුරු ශිරානි බණ්ඩාරනායක මහත්මියට එරෙහි දෝෂාභියෝගය විභාගය සඳහා පත් කෙරෙන තේරීම් කාරක සභාවට ආණ්ඩු පක්ෂයෙන් නියෝජිතයින් 07 දෙනෙකු ඊයේ (08) සවස් වනවිට පත්කර තිබුණි. ඒ අනුව ඛනිජ තෙල් කර්මාන්ත ඇමැති සුසිල් ප්‍රේමජයන්ත, පරිසර ඇමැති අනුර ප්‍රියදර්ශන යාපා, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, ධීවර හා ජලජ සම්පත් සංවර්ධන ඇමැති රාජිත සේනාරත්න, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා සහ විදේශ කටයුතු නියෝජ්‍ය ඇමැති නියෝමාල් පෙරේරා යන මහත්වරු තේරීම් කාරක සභාව සඳහා නම් කර තිබුණි. මේ තේරීම් කාරක සභාව නියෝජිතයින් 10 දෙනෙකුගෙන් සමන්විත වන අතර විපක්ෂය නියෝජනය කරමින් තවත් තිදෙනෙකු නම් කිරීමට නියමිතය. මේ නියෝජිතයින් ඊයේ 08 සවස් වනවිටත් නම් කර නොතිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n12110910</link>
    <topic>උතුරු මැද පැතිර යන වකුගඩු රෝගයටවැට බඳින්න ජනතාව පෙළ ගැසිය යුතුයි</topic>
    <author>ගයාන් රාජපක්ෂ</author>
    <content>උතුරුමැද පළාත ආශ්‍රිතව පසුගිය දශක කිහිපය තුළ සිට මේ දක්වා ශීඝ්‍රයෙන් පැතිර යන වකුගඩු රෝගයට වැට බැඳීමට රජරට සියලු ජනතාව පෙළ ගැසිය යුතු යැයි ගොවිජන සේවා සහ වනජීවී නියෝජ්‍ය ඇමැති එස්. එම්. චන්ද්‍රසේන මහතා පවසයි.නියෝජ්‍ය ඇමැතිවරයා මේ බව කියා සිටියේ හොරොව්පොතාන ප්‍රදේශයේ ජනතාව දරුණු වකුගඩු රෝගයෙන් මුදා ගැනීම සඳහා ‘ජල පෙරන’ හා ක්‍රමවත් වගා ළිං සැකසීමේ ව්‍යාපෘතිය සඳහා මුදල් ලබාදීමේ උත්සවයට සහභාගි වෙමිනි.පැවැති උත්සවය අමතා ඇමැතිවරයා මෙසේද කීය. වකුගඩු රෝග වසංගතය උතුරුමැද පළාත තුළ මෙන්ම හොරොව්පොතාන ප්‍රදේශය තුළද ශීඝ්‍රයෙන් ව්‍යාප්ත වීමේ ලක්‍ෂණයක් අපට දැකත හැකි වී තිබෙනවා.ලොකු කුඩා භේදයකින් තොරව මේ රෝගයට ගොදුරුවීමේ අවදානමක් උද්ගත වී හමාරයි. එමෙන්ම මේ වසංගතයට සැබෑ හේතුව විද්‍යාත්මකව හා සැකයකින් තොරව හඳුනාගැනීමෙන් අප කොයි කාටත් මේ රෝගයෙන් අත්මිදීමේ හැකියාව ලැබෙනවා.මේ වන විට වෛද්‍ය විද්‍යාව ඔස්සේ පරීක්ෂණ කටයුතු සිදු කරමින් රෝගයට හේතුව විය හැකි යැයි මෙතෙක් අනුමාන කර ඇති වකුගඩු වලට සෘජුව හානි පමුණුවන කෘෂි රසායන, ඇලුමිනියම්, ඊයම්, ආයුර්වේද ඖෂධ වශයෙන් යොදා ගන්නා ඇතැම් ද්‍රව්‍ය, ආසනික්, කැඩ්මියම්, ඇල්ගී, බැර ජලය, විෂ මත්පැන්, සර්ප විෂ, ෆ්ලෝරයිඩ්, යුරේනියම්, හා රසදිය වැනි ජානමය සාධක හේතු වෙනවා.එහෙත් මේ පිළිබඳව පර්යේෂණ කණ්ඩායම් විසින් පර්යේෂණ සිදු කර ඇතත් කිසිදු හේතු කාරකයක් සැකයකින් තොරව හා විද්‍යාත්මකව මෙතෙක් තහවුරු කර නැහැ.කෙසේ වෙතත් 2012 දී ලෝක සෞඛ්‍ය සංවිධානයේ නියෝජිතයන් කියා සිටියේ ආසනික් කැඩ්මියම් වැනි බැර ලෝහ වකුගඩු රෝග කාරකයට හේතුවන බව සැක කරන බවයි. එහෙත් මේ දක්වා ලෝක සෞඛ්‍ය සංවිධානය හෝ සෞඛ්‍ය අමාත්‍යාංශය මඟින් අවසාන පර්යේෂණ වාර්තාවක් ලබාදී නොමැති බව අප කවුරුත් දන්නා කරුණක්.මේ නිසා මුළු මහත් රජරට ජනතාවත් අප රජයත් මේ රෝග කාරකය ප්‍රදේශයේ ශීඝ්‍රයෙන් පැතිරයාම හේතුවෙන් මහත් කනස්සල්ලට පත්ව සිටිනවා. රජරට පමණක් නොව මුළු රටේම ජනතාව මේ රෝග කාරකයෙන් බේරා ගැනීම සඳහා රෝහල්වලට අවශ්‍ය නවීන පන්නයේ උපකරණ මෙන්ම අනෙකුªත් පහසුකම් ලබාදීම සඳහා රජය විශාල මුදලක් ලබාදී තිබෙනවා. අනුරාධපුර රෝහලේ දක්ෂ වෛද්‍යවරුන්ගේ අතින් මේ වන විට රජරටට විශාල සේවාවක් ඉටු වෙනවා. නවීන වෛද්‍ය විද්‍යාව උපයෝගී කර ගනිමින් වකුගඩු සැත්කම් සිදු කරමින් ජීවිත බේරා ගැනීමේ මහඟු ක්‍රියාවලිය මෙහිදි සිදු කෙරෙනවා.අද වන විට වෛද්‍ය පර්යේෂණවලින් හෙළිවෙනවා වකුගඩු රෝගීන්ගෙන් සියයට හැට තුනකගේ මුත්‍රා සාම්පල්වල ආසනික් අඩංගු බව.එහෙත් රජරට වකුගඩු රෝගයට හේතුව පර්යේෂකයන් විසින් මෙතෙක් නිශ්චිතවම හඳුනාගෙන නැතත් ගැටලුසහගත වුවත් අප මෙයින් ගැලවීමට නම් උපක්‍රමශිලීව කටයුතු කළ යුතු වෙනවා යැයි පැමිණ සිටි පිරිසට නියෝජ්‍ය ඇමැතිවරයා වැඩිදුරටත් කීය. මැති ඇමැතිවරුන් ඇතුළු ප්‍රදේශයේ ආයතන භාර නිලධාරීහු විශාල පිරිසක් මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n12110912</link>
    <topic>මන්ත්‍රී දොස්තර ජයලත් ජයවර්ධනපුර රෝහලේ</topic>
    <author>සන්ධ්‍යා කරුණාරත්න</author>
    <content>එක්සත් ජාතික පක්ෂයේ පාර්ලිමේන්තු මන්ත්‍රී දොස්තර ජයලත් ජයවර්ධන මහතාට හෘදයාබාධයක් වැළඳීම නිසා ඊයේ (08) ශ්‍රී ජයවර්ධනපුර මහ රෝහලට ඇතුළත් කර ඇත.දොස්තර ජයලත් ජයවර්ධන මහතා ශ්‍රී ජයවර්ධනපුර මහ රෝහලේ දැඩි සත්කාර ඒකකයේ දැනට ප්‍රතිකාර ලබන බව රෝහලේ අධ්‍යක්ෂ වෛද්‍ය එස්. ගමගේ මහතා ප්‍රකාශ කරයි. පාර්ලිමේන්තු රැස්වීමට සහභාගී වීමට යන අවස්ථාවේදී ඔහු රෝගී වී ඇති අතර ඔහුගේ රියැදුරා විසින් ඒ මහතා රෝහල් ගත කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n12110913</link>
    <topic>භාරත ලක්ෂ්මන් අනුස්මරණ ක්‍රිකට් තරගාවලිය 10 දා</topic>
    <author/>
    <content>දහවන වරටත් මුල්ලේරියාව එක්සත් ක්‍රීඩා සමාජය විසින් සංවිධානය කරනු ලබන භාරත ලක්ෂ්මන් ප්‍රේමචන්ද්‍ර සය සාමාජික සැහැල්ලු පන්දු ක්‍රිකට් තරගමාලාව, නොවැම්බර් මස 10 - 11 යන දෙදින පුරා අංගොඩ ටී. බී. ඉලංගරත්න ක්‍රීඩාංගණයේ දී, කොටිකාවත්ත - මුල්ලේරියාව ප්‍රාදේශීය සභාවේ සභාපති ප්‍රසන්න සෝලංගආරච්චි මැතිතුමා සහ මුල්ලේරියාව එක්සත් ක්‍රීඩා සමාජය විසින් සංවිධානය කරනු ලබයි. ප්‍රථම ත්‍යාගය රු: 40,000/=, දෙවන ත්‍යාගය රු: 20,000/=.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n12110914</link>
    <topic>එළ ගවයන් ප්‍රවාහනය කළ 3ක් කැබ් රථය සමග කොටු වෙති</topic>
    <author>ඉන්දික පොල්කොටුව</author>
    <content>පොළොන්නරුවේ සිට කුඩා කැබ් රථයකින් ජාඇළ දෙසට ඉතා හිංසාකාරී ලෙස නීති විරෝධීව එළ ගවයන් එකොළොස් දෙනකු ප්‍රවාහනය කරමින් සිටියදී සැකකරුවන් තිදෙනකු සමඟ එම කැබ් රථය හා ගවයන් තොගය ඊයේ (08) අලුයම දඹුල්ල නගරයේදී දඹුල්ල මූලස්ථාන පොලිසිය මඟින් අත්අඩංගුවට ගනු ලැබීය.කැබ්රථය පරීක්ෂා කැර අත්අඩංගුවට ගන්නා ලද අවස්ථාවේ එක් ගවයකු මියගොස් සිටි බැව් දඹුල්ල පොලිසිය පවසයි. මාතලේ කොට්ඨාස භාර පොලිස් අධිකාරි සංජීව මැදවත්ත මහතාගේ උපදෙස් මත දඹුල්ල මූලස්ථාන ප්‍රධාන පොලිස් පරීක්ෂක ජනිත් වීරසිංහ මහතා ප්‍රමුඛ නිලධාරීහු පිරිසක් මේ වැටලීම කළහ.අඩි 6 ක් දික අඩි 5 ක් පළලැති කැබ් රථයක් තුළ ඉතාම හිංසාකාරී ලෙස මේ ගවයන් ප්‍රවාහනය කරමින් සිට ඇති අතර අදාළ සැකකරුවන් කලක සිට මේ ජාවාරමේ නිරතවන්නට ඇතැයි පොලිසිය සැකකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=n12110915</link>
    <topic>රන් මාලය පැහැරගත් කොල්ලකරුවන් කොහිල වළේ</topic>
    <author>අත්තනගල්ල විශේෂ ජයවීර සුගතපාල</author>
    <content>කාන්තාවකගේ ගෙලෙහි වූ රන් මාලයක් කොල්ලකාගෙන අතුරු පාරක් දිගේ යතුරු පැදියකින් පලායමින් සිටි කොල්ලකරුවන් දෙදෙනකු එම අතුරු පාර කොහිල වලකින් අවසන් වීම නිසා යතුරු පැදියත් සමඟ කොහිල වළට වැටී එක් කොල්ලකරුවකු පොලිසියට කොටුවී ඇති අතර අනිත් කොල්ලකරු අත්අඩංගුවට ගැනීම සඳහා වේයන්ගොඩ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=r1211091</link>
    <topic>බෙල්ලන්විල කුරුලු අභයභූමිය අනතුරේ: ශාක සහ සතුන් වඳවී යන ලකුණු</topic>
    <author>කොළඹ දකුණ සමූහ ගාමිණී රූපානන්ද</author>
    <content>බස්නාහිර පළාතට අයත් දකුණු කොළඹ ප්‍රදේශයේ පිහිටා ඇති වනජීවී සංරක්ෂණ දෙපාර්තමේන්තුව යටතේ පවතින බෙල්ලන්විල අත්තිඩිය කුරුලු අභය භූමියේ වටිනා ශාක විශාල ප්‍රමාණයක් හා ජලජ ජීවීන් මිනිසුන්ගේ විවිධ අනවසර ක්‍රියාකාරකම් නිසා මේ වන විට විනාශයට ගොස් ඇත.ඒ කෙරෙහි කිසිම පළාත් පාලන පරිසර හෝ වනජීවී අධිකාරියේ බලධාරින්ගේ අවධානය යොමුවී නැති බව පරිසරවේදීහු පවසති.කලින් කුරුලු විශේෂ 168ක උරුමකම් කී මේ වටිනා කුරුලු පාරාදීසෙ ඉතා දුර්ලභ කුරුලු විශේෂ 138ක්ම විනාශයට ගොස් තිබේ.වඳවී යෑම නිසා දැනට ඉතිරිව සිටින්නේ කුරුලු විශේෂ තිහක් පමණ බව ජලජ ජීවී විද්‍යාඥයෝ පෙන්වා දෙති.මාළුන් විශේෂ 44ක් වන උද්‍යානයට අයත් බොල්ගොඩ ජලාශයෙන් දැකගත හැකිව තිබුණත් මේ වන විට එහි දැකගත හැකි වන්නේ මාළුන් විශේෂ අටක් පමණකි.මේ අතර බෙල්ලන්විල කුරුලු අභය භූමියෙහි කළපු ප්‍රදේශයේ වාසය කළ මත්ස්‍ය විශේෂ ගණනද දැන් හත දක්වා අඩුවී පවතී.පරිසර අධ්‍යයන සංගමය විසින් මෑතකදී පළ කළ අලුත්ම ජලජීවී අධ්‍යයන පර්යේෂණ වාර්තාව අනුව මේ අභයභූමියට එල්ල වී ඇති තර්ජන තුනකි.අභය භූමියට පිටතින් කැළි කසළ අවිධිමත් ලෙස රැගෙන විත් දැමීම, ජල මූලාශ්‍රවලට හා ජල මාර්ගවලට අපද්‍රව්‍ය හා රසායනික සංයෝග කම්හල්වලින් එකතු කිරීම, හා අභය භූමියේ ප්‍රදේශ ගොඩනැඟිලි අනවසර ලෙස ඉදිකිරීම් සිදු කිරීම ජෛව විවිධත්වය අඩුවීමට බෙහෙවින් බලපා තිබේ.අභය භූමියේ මායිම් නැවත නිසි ලෙස නිර්ණය කර අවශ්‍ය ඉඩම් වනජීවී අංශයට පවරා ගැනීම සිදු කොට මෙහි සිදුවන පරිසර හානි අවම කිරීම වනජීවී සංරක්ෂණ දෙපාර්තමේන්තුවේ හා පරිසර අමාත්‍යාංශයේ සතු වගකීමක් බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=r1211092</link>
    <topic>රෙදි කම්හල නිසා ලෙඩ වැඩි වෙලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>වසර කීපයක් තිස්සේ වසා දමා තිබෙන පොහොරඹේ කනිෂ්ඨ විද්‍යාලයේ ගොඩනැගිල්ලක පවත්වාගෙන යන රෙදි කැබලි සකස් කිරීමේ ව්‍යාපාරයක් නිසා එම ප්‍රදේශයේ පාරිසරික ගැටලු රැසක් හටගෙන තිබේ.සබරගමුව පළාත් අධ්‍යාපන කාර්යාලයට අයත් රඹුක්කන කොට්ඨාසයේ පොහොරඹේ කනිෂ්ඨ විද්‍යාලය මීට වසර කීපයකට ඉහත වසා දැමූ පාසලකි. විශාල ප්‍රමාණයේ ගොඩනැගිලි තුනකින් සමන්විත මෙහි එක් ගොඩනැගිල්ලක් පිහිටා ඇත්තේ කුඩා වෙල්යායකින් එපිට භූමියකය.2010 වර්ෂයේ ජනසභා කාර්යාලයක් ලෙස ප්‍රයෝජනයට ගැනීමට නවීකරණය කළත් එයද ක්‍රියාත්මක නොවීය.විද්‍යාලයට මදක් දුරින් පිහිටි අඩි හතළිහක පමණ ගොඩනැගිල්ලේ රෙදි (කට් පීස්) කැබලි කර අලෙවි කිරීම හේතුවෙන් ගොඩනැගිල්ල අවට සහ එම භූමියේද තැනින් තැන රෙදි කැබලි දමා තිබේ. ඇතැම් ස්ථානවල එම රෙදි පුළුස්සා දැමීමෙන් අවට දුඟද හමන බව ප්‍රදේශවාසීහු කියති. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=r1211093</link>
    <topic>උසාවියෙන් ඇසුණා මෙසේ...</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ අතිරේක මහේස්ත්‍රාත් අධිකරණයේ 2012 ඔක්තෝබර් මාසය තුළ විභාග වු නීති විරෝධී මත්පැන් සන්තකයේ තබාගැනීම ගංජා හෙරොයින් මත්කුඩු සහ ගෝඩා සන්තකයේ තබාගත් පුද්ගලයන් වෙනුවෙන් නියම වූ දඩ මුදල රුපියල් 1288848 කි.මෙයට ගණේමුල්ල පොලිසියෙන් ඉදිරිපත් කළ නඩු වලින් දඩ වශයෙන් රුපියල් 179333ක්ද වැලිවේරිය පොලිසියෙන් ඉදිරිපත් කළ නඩුවලින් රුපියල් 189383 ද මල්වතු හිරිපිටිය පොලිසියෙන් ඉදිරිපත් කළ නඩුවලින් රුපියල් 22999ක් එක් විය. මේ අනුව ඔක්තෝබර් මාසයේ ගම්පහ අතිරේක මහේස්ත්‍රාත් අධිකරණයෙන් මත්පැන් දඩ ගංජා හෙරොයින් දඩ වශයෙන් රුපියල් දොළොස් ලක්ෂ අසුඅට දහස් අටසිය හතලිස් අටක් අය විය.දියණිය දූෂණය කළ පියකු පිළිබඳ නඩු විභාගයේදී අතවරයට ලක්වූ දැරිය මහාධිකරණයේදී සාක්කි දීමේදී රජයේ අධිනීතිඥවරිය අසන ලද ප්‍රශ්නවලට පිළිතුරු දීමේදී මොහොතින් මොහොත නිහඬවීම හා පොලිසියට ලබාදුන් කටඋත්තරය හෝ අධිකරණයේදී නොපැවසීම මත වැඩිදුර විභාගය දෙසැම්බර් 19 දිනට කල් තබන ලෙස ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.2007. 09. 16 හෝ ඊට ආසන්න දිනයකදී කඩවත පොලිස් බල ප්‍රදේශයේදී වයස අවුරුදු 13 ක දැරියක් පියා විසින් දූෂණය කිරීම පිළිබඳව නීතිපතිවරයා එම පුද්ගලයාට එරෙහිව අධිචෝදනාවක් ගම්පහ මහාධිකරණයට යොමුකොට ඇත. දැරියගේ මව විදේශ රැකියාවකට ගොස් සිටි අතර දැරිය ආච්චි අම්මා ළඟ නතර කොට ඇත. ඇගේ පියාද එහිම පදිංචිව ඇත.බලපත්‍රයක් නොමැතිව ආරක්ෂිත දැව විශේෂයක් වන සුදු හඳුන් කිලෝ 25ක් විදේශ රටකට ගෙන යෑමට සූදානම් කර තබාගෙන සිිටියේ යැයි කියන සිද්ධියක් සම්බන්ධයෙන් රක්ෂිත බන්ධනාගාරගතව සිට වරද පිළිගත් පකිස්තාන් ජාතිකයකුට රු.25000ක් දඩ වශයෙන් ගෙවීමට මීගමුව අතිරේක මහේස්ත්‍රාත් දුලානි එස්. වීරතුංග මහත්මිය නියෝග කර සඳුන් දැවද රාජසන්තක කිරීමට නියෝග කළාය.ඒත්තුකාල දෙමහල් ගොඩනැගිල්ලක උඩුමහලේ සඳුන් දැව ජාවාරමක් කෙරෙන බවට එත්තුකාල සංචාරක පොලිසියට තොරතුරක් ලැබී තිබුණි.ඒත්තුකාල සංචාරක පොලිසියේ උප පොලිස් පරීක්ෂක ප්‍රනාන්දු මහතා පොලිස් සැරයන් 58050 ලංසක්කාර යන නිලධාරින් 2012.10.26 දින එම ස්ථානයට ගොස් පරීක්ෂා කර සඳුන් දැව අසුරා තිබූ ගමන් බෑගයක් සමඟ පකිස්තානු ජාතිකයා අත්අඩංගුවට ගෙන ඇත.යටියන්තොට පොලටගම වතු ක්ෂේත්‍ර නිලධාරියකුගේ නිවෙසකට රාත්‍රි කාලයේ ඇතුළු වී ගිනි අවි පෙන්වා නිවැසියන් බිය ගන්වා එහි තිබූ රන් ආභරණ කොල්ලකා පලා යෑමේ සිද්ධියක චූදිතයන් දෙදෙනකුට වසර 20 බැගින් සිර දඬුවමක් සහ රුපියල් විසිපන් දහසක දඩයක් ගෙවීමට කෑගල්ල පළාත්බද මහාධිකරණ විනිසුරු මේනකා විජේසුන්දර මහත්මිය පසුගිය 30දා නියෝග කළාය.බුලත්කොහුපිටිය පොලිසිය මගින් සැකකරුවන් දෙදෙනා අත්අඩංගුවට ගෙන යටියන්තොට පොලිසියට භාර දී තිබුණු අතර යටියන්තොට පොලිසිය සැකකරුවන්ට එරෙහිව වූ නඩුව රුවන්වැල්ල මහේස්ත්‍රාත් අධිකරණයට ගොනුකර තිබුණි.ඇප මත නිදහස්ව සිටි සැකකරුවන් දෙදෙනා ඔවුන්ට එරෙහිව වූ අධිචෝදනාවන් පිළිබඳව කෑගල්ල පළාත්බද මහාධිකරණයේ නඩුව කැඳවූ අවස්ථාවේ අධිකරණය මඟහැර තිබීමත්, අදාළ පොලිසිය සැකකරුවන් මගහැර ගොස් ඇති නිසා සොයා ගැනීමට නොහැකි බව වාර්තා කිරීමත් නිසා විත්තිය නොමැතිව මෙම නඩුව විභාගයට ගැනීමට විනිසුරුතුªමිය තීරණය කර තිබුණි.සැකකරුවන්ට එරෙහිව ගොනුකර තිබූ චෝදනා දෙකටම වරදකරුවන් බවට නිගමනය කළ කෑගල්ල මහාධිකරණ විනිසුරුතුමිය විසින් එක් චෝදනාවකට වසර 10 බැගින් වසර 20ක සිර දඬුවමක්ද රුපියල් විසිපන් දහසක දඩයක්ද දඩය නොගෙවන්නේ නම් තවත් වසර තුනක අතිරේක සිර දඬුවමක්ද නියම කරනු ලැබූ අතර දැනට අධිකරණය මඟහැර ඇති විත්තිකරුවන් දෙදෙනා දුටුතැන අත්අඩංගුවට ගැනීමට විවෘත වරෙන්තුවක්ද නිකුත් කිරීමට නියෝග කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=r1211094</link>
    <topic>බුලත්සිංහල ප්‍රා.සභා රැස්වීම වර්ජනය කරඑජනිස මන්ත්‍රීවරු පිටව යති</topic>
    <author>කළුතර දිසා සමූහ – දයාරත්න කුමාරසිංහ</author>
    <content>බුලත්සිංහල ප්‍රාදේශීය සභාවේ ඔක්තෝබර් මාසික රැස්වීම සභාපති තුසිත කුලරත්න (එජනිස) මහතාගේ ප්‍රධානත්වයෙන් 30 දින ප්‍රාදේශීය සභා කාර්යාලයීය රැස්වීම් ශාලාවේදී ආරම්භ කර පසු ගිය සභා වාර්තාව සම්මත කර ගැනීම සඳහා සභාවට ඉදිරිපත් කළ අවස්ථාවේ වාර්තාව මුල සිටම වැරැදි බැව් පෙන්වා කරුණු දක්වමින් අමිල කුඩලිගම (එජනිස) මන්ත්‍රීවරයා වේගවත්ව කතා කරන්නට විය.මේ අවස්ථාවේ නැගී සිටි සභාපති තුසිත කුලරත්න මහතා න්‍යාය පත්‍රය අනුව සභාවේ කටයුතු කරන්නට අමිල කුඩලිගම මහතා ඉඩ නොදෙන බැව් පවසමින් ඔහු නම් කරන බැව් සභාවට දන්වා එය වාර්තාගත කරන්නැයි ප්‍රාදේශීය සභාවේ ලේකම් මානෙල් සියඹලාගොඩ මහත්මියට නියෝග කෙළේය. මේ සිද්ධියෙන් පසු සභාවේ සිටි එ.ජ.නි.සංධානයේ සියලුම මන්ත්‍රීවරු මාසික රැස්වීම වර්ජනය කර අසුන්වලින් නැගිට සබාගැබෙන් පිටවී ගියහ.සභාවෙන් පිටවී යන්නට පෙර කරුණු දක්වමින් කතා කළ උප සභාපති ඉන්දික හේවගේ (එජනිස) මහතා,පසුගිය සභා වාරයේදී සභාවෙන් කරන ගෙවීම් පිළිබඳව සභා වාර්තාවට ඇතුළත් නොකරන ලෙසට අපි ඉල්ලීමක් කළා. එහෙත් එම ඉල්ලීම පැහැර හැර ගෙවීම් ලැයිස්තුව මේ සභා වාර්තාවටත් ඇතුළත් කරලා. ගියවර ගෙවීම්වලට ආවරණ අනුමැතිය ලබාගෙන නැහැ. මන්ත්‍රීවරු පිටවී ගිය පසු සභා ගර්භයේ දකින්නට ලැබුණේ සභාපතිවරයා ඇතුළු එ.ජා.පක්ෂයේ මන්ත්‍රීවරු තිදෙනා පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=r1211095</link>
    <topic>මෙරට ප්‍රථම රාජකීය සාම ගිවිසුම සහිතසෙල් ලිපිය විනාශ මුඛයේ</topic>
    <author>ඡායාරූප සහ සටහන හිරියාල සමූහ එම්. ඒ. ආර්. මනුකුලසූරිය</author>
    <content>ශ්‍රී ලංකාවේ රජවරු දෙදෙනෙක් විසින් ඇති කර ගන්නා ලද ප්‍රථම සාම ගිවිසුම ලෙස පිළිගෙන තිබෙන ඉබ්බාගමු ප්‍රාදේශීය ලේකම් කොට්ඨාසයේ ගොකරැල්ල, මැද්දෙකැටිය ඓතිහාසික සංගමුව රජ මහා විහාර භූමියෙහි ඇති සෙල් ලිපිය සහ තවත් පුරාවස්තු රැසක් කාලයක් තිස්සේ විනාශවෙමින් පවතී.විහාරස්ථානයේ ගල්තලාවක් මත බ්‍රාහ්මි අක්ෂරවලින් කොටා ඇති එම ඓතිහාසික සෙල් ලිපිය විහාරයේ ධර්ම ශාලාව අසල ගල්තලාවේ දක්නට ඇත.පළමුවන පරාක්‍රමබාහු රජු (ක්‍රි.ව. 11153 - 1186) දක්ෂිණ දේශයේ පාලකයා වශයෙන් සිටි අවධියේ පොළොන්නරුවේ රජ කළ දෙවන ගජබාහු රජු (ක්‍රි. ව. 1132 - 1153) අතර සිදුවිය හැකිව තිබූ යුද්ධයක් වැළැක්වීම සඳහා මේ ගිවිසුම ඇතිකර ගත් බැව් ඉතිහාසයේ සඳහන් වේ.සංගමුව විහාරස්ථාන භූමියේ තැනින් තැන හුදෙකලා පිහිටි දාගැබ් තුනක නටබුන්ද , තවමත් පැහැදිලි තත්ත්වයෙන් පවතින ගල්ගුහා හයක්ද දක්නට ලැබේ. විහාර භුමිය පුරා ගල් කණු රැසකි.මාලිගාවක අවශේෂ යැයි සැලකිය හැකි බිම් සැලැස්මක්ද දක්නට ඇති අතර,මේ සියල්ල කාලයක් සමග පස්වලට යටවෙමින් පවතී.තව වසර ගණනාවකදී මේවා අනාගත පරපුරට දැක ගත නොහැකිවනු ඇතැයි ප්‍රදේශවාසීහු පවසති.විහාර භූමියේ සුන්දර කඳු මුදුනක පිහිටා ඇති ලෙන් විහාරයේ බුදු පිළිමය නිදන් හොරුන් විසින් විනාශ කර තිබේ. එතුළ බිතු සිතුවම් හා වියන් සිතුවම්ද පතුරු ගැලවී විනාශවෙමින් තිබේ.කටාරම් කෙටු ගල්ලෙන් හා අනෙකුත් නටබුන් පිළිබඳව සලකා බැලීමේදී එහි ඉතිහාසය අනුරාධපුර යුගයේ මුල් සමය දක්වා දිවයයි.මෙය බුද්ධ ධර්මය ඉගැන්වූ ප්‍රකට අධ්‍යාපන ආයතනයක් මෙන්ම සුප්‍රසිද්ධ මලියදේව මහරහතන් වහන්සේ ඇතුළු රහතන් වහන්සේ පිරිසක් වැඩ විසු ස්ථානයක් බවත් ජනප්‍රවාදයෙහි එයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=r1211096</link>
    <topic>බලු නමුත් බලු කතාවක් නොවේ...</topic>
    <author>ඡායාරූපය සහ සටහනමාතලේ දිස්ත්‍රික් සමූහ</author>
    <content>පළාත් පාලන සතිය තේමාකර ගනිමින් දඹුල්ල ප්‍රාදේශීය සභා සභාපති කේ. ජී. සෝමතිලක මහතාගේ මෙහෙයවීම මත ප්‍රජා සත්කාර සේවා රැසක් එම ප්‍රදේශයේ ඉතා සාර්ථකව ක්‍රියාත්මක කරන ලදී.එයින් වඩාත් කැපීපෙනෙන වැඩසටහන වුණේ සුනඛ සායනයයි.මේ සුනඛ සායනය ගැන ප්‍රාදේශීය සභාව විසින් මීට පෙර දැනුවත් කිරීම නිසා මෙදින සුනඛයින් පන්සීයකට අධික සංඛ්‍යාවක් පෙදෙස්වාසීන් විසින් එම සායනය පැවැත්වූ දිගංපතන බෝධිමළු විහාරය වෙත ගෙන එන ලදී.දඹුල්ල පශු වෛද්‍ය කාර්යාලීය නිලධාරින්ගේ සහය මත සිදුවූ මේ සුනඛ සායනය වෙත ජලභීතිකා වැළැක්වීමේ එන්නත ලබාදීම සඳහා ගෘහස්ථ සුනඛයන් අවට ගම්මානවලින් පවා රැගෙන එන ලදී.මේ සායනයෙහි විශේෂත්වය වූයේ නිදැල්ලේ හැසිරෙන සුනඛයන් පවා අල්ලාගෙන මෙම එන්නත ලබාදීම සඳහා රැගෙන ඒමයි. මෙහිදී එක් පුද්ගලයෙකු සිය නිවෙස අසල මඩුවකදී බැල්ලියක් විසින් ප්‍රසූත කරන ලද පැටවුන් හය දෙනෙකු දෑතෙහි රඳවාගෙන මේ ස්ථානය වෙත පැමිණීම කාගෙත් අවධානයට යොමුවිය. මේ සම්බන්ධයෙන් දිගංපතන පදිංචි 48 හැවිරිදි සිසිර ප්‍රියන්ත මහතා මෙසේ කීය.ජලභීතිකාව වැළැක්වීමේ එන්නත සුනඛයන්ට ලබාදීම ඉතා වැදගත්. මෙය වැඩි වශයෙන් ලබා දෙන්නේ ගෘහස්ථ සුනඛයන්ට දඩාවතේ යන සුනඛයන්ට මේ එන්නත නෑ. එම නිසා මේ රෝගය වැළැක්වීම කිසිසේත් කළ නොහැකි දෙයක්.ඒ නිසයි මම මෙලෙස නිදැල්ලේ සිටි බැල්ලියකට ලැබුණ පැටවුන් මෙලෙස මෙම ස්ථානයට ගෙනාවේ. දැන් මෙතනදී එම සතුන්ට එන්නත් ලබාදුන්නා. එබැවින් අපි කවුරුත් මේ නිදැල්ලේ හැසිරෙන සුනඛයන්ට මේ එන්නත ලබාදීමට උනන්දු වුණොත් හොඳයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=s1211091</link>
    <topic>අධිවේගී ජගත් බෝට්ටු තරගාවලියක් ලබන වසරේ බොල්ගොඩ වැවේ දී</topic>
    <author/>
    <content>ශ්‍රී ලංකාවට ෆෝමියුලා වර්ගීකරණයේ තරග රටාවක් හදුන්වාදීමේ ගෞරවය සහිතව අධිවෙගී බෝට්ටු තරගාවලියක් ලබන වසරේ බොල්ගොඩ වැව ආශ්‍රිතව පැවැත්වීමට ශ්‍රී ලංකා පවර්බෝට් සංගමය කටයුතු සංවිධානය කරමින් සිටී.වසර 2013දී රටවල් 25ක මුල් පෙළේ තරගකරුවන් සියයකට අධික පිරිසක් එක්වන මෙය “නේෂන් කප්” අධිවේගී බෝට්ටු තරගාවලිය ලෙසින් හඳුන්වයි.ලොව පුරා අතිශය ජනප්‍රිය අධිවෙගී බෝට්ටු තරග ශ්‍රී ලංකා ප්‍රේක්ෂකයන්ට නැවුම් අත්දැකීමක් වනු ඇතැයි ශ්‍රී ලංකා පවර්බෝට් සංගමයේ මාධ්‍ය අධ්‍යක්ෂ චන්ද්‍රෂාන් පෙරේරා මහතා දිනමිණට පැවැසීයපවර්බෝට් සංගමයේ මවු සංගමය ලෙස සැලකෙන යු.අයි.එම් හී ශ්‍රී ලංකාව 54වැනි සාමාජික රට බවට පත්ව සිටී. ශ්‍රී ලංකා පවර්බෝට් සංගමයට මාලදිවයිනේ තරග සංවිධානය කිරී‍‍මේ අයිතියද යු.අයි.එම් වෙතින් පිරිනමා ඇත. ක්‍රිකට් ක්‍රීඩාවට අයි.සී.සිය සේම අධිවෙගී බෝට්ටු ක්‍රීඩා තරගයට යු.අයි.එම්.වෙතින් ලොව පුරා ජගත් තරග සංවිධානය කිරීමට මඟ පෙන්වීම් කරයි.අමෙරිකානු ඩොල‍ර් 12000ක් පමණ විටිනා ජෙට්ස් කී (JETSKI) යාන්ත්‍රික බෝට්ටු තරග ශ්‍රී ලංකාවේ ඉක්මනින් ව්‍යාප්ත කිරීම ශ්‍රී ලංකා පවර්බෝට් සංගම‍යේ අපේක්ෂාව වී තිබේ.මෝටර් රථයක මෙන් ගියර් මගින් පාලනය වන තත්පර කිහිපයකදී පැයට කිලෝමීටර් 150 වේගය ඉක්මවන වේග බෝට්ටුවක විටිනාකම රුපියල් මිලියන 10කට ආසන්න වේ .එම බෝට්ටු රට තුළ නිපදවීමේ අයිතිවාසිකම ද ශ්‍රී ලංකා පවර්බෝට් පැදීමේ සංගමය සතුව ඇති හෙයින් ඉදිරි කාලයේ අවශ්‍ය යටිතල පහසුකම් සංවර්ධනය වේගවත් කිරීමට බලාපොරොත්තු වේ.‍මේ සංගමයේ සභාපති ලෙස ප්‍රසන්න රණවීර මහතා කටයුතු කරන අතර අධ්‍යක්ෂ මණ්ඩලයකින් පරිපාලනය සිදුවේ.මෙතෙක් පැවැති කටයුතුවලදී ශ්‍රී ලංකා නාවික හමුදාව ලබාදුන් සහයෝගය අමතක කළ නොහැකි බව මාධ්‍ය අධ්‍යක්ෂ චන්ද්‍රෂාන් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=s1211092</link>
    <topic>කැරම් ලෝක ශූර නිශාන්තටමුදල් තෑගි සහ රජයේ රැකියාවක්</topic>
    <author> නිරෝෂාන් ප්‍රියංකර</author>
    <content>ශ්‍රී ලංකා ක්‍රීඩා ඉතිහාසයේ නව පරිච්ඡේදයක් අරඹමින් 6වැනි ලෝක කැරම් ශූරතාවලියේ අංක එකේ ක්‍රීඩකයා වෙමින් ශ්‍රී ලංකාවට කීර්තියක් ගෙනදුන් නිශාන්ත ප්‍රනාන්දුට මුදලින් රුපියල් දස ලක්ෂයක් සහ රජයේ රැකියාවක් ලබාදීමට ක්‍රීඩා අමාත්‍යංශය කටයුතු කර ඇත.ක්‍රීඩා ඇමැති මහින්දාන්ද අලුත්ගමගේ මහතාගේ මැදිහත් වීමෙන් ක්‍රීඩා අරමුදලෙන් අදාළ ත්‍යාගය ලබාදෙන අතර ඒතුමාගේ විශේෂ ඉල්ලීම පරිදි විදේශ රැකියා ප්‍රවර්ධන ඇමැති ඩිලාන් පෙරේරා මහතා විසින් ශ්‍රී ලංකා විදේශ සේවා නියුක්ති කාර්යාංශයේ රැකියාවක් ලබාදීමට පියවර ගෙන ඇත.කැරම් ශූරතාවලියේ දී දක්ෂතා දැක්වු ක්‍රීඩක ක්‍රීඩිකාවන්ට සහ පුහුණුකරුවන්ට රජයේ ගෞරවය පිරිනැමීම ක්‍රීඩා ඇමැතිතුමන්ගේ ඉල්ලීම පරිදි ජනාධිපති මහින්ද රාජපක්ෂ මැතිතුමා විසින් ඉදිරි දිනකදී සිදු කිරීමට නියමිතව ඇත.ජාත්‍යන්තර මට්ටමේ කැරම් තරගයක කේවළ ඉසව්වකින් රන් පදක්මක් හිමිකර ගත් පළමු ක්‍රීඩකයා ලෙස නිශාන්ත ප්‍රනාන්දු වන අතර ජාත්‍යනතර තරගාවලියක කේවළ ඉසව්වකින් රන් පදක්කම් දිනාගත් දෙවැනි ක්‍රීඩකයා ලෙසද ශ්‍රී ලංකා ක්‍රීඩා ඉතිහාසයට එක්විය.මේවර තරගාවලි‍යේදී ශ්‍රී ලංකා ක්‍රීඩක ක්‍රීඩිකාවන් රන් පදක්කමක්, රිදී පදක්කම් 3ක් සහ ලෝකඩ පදක්කම් 2ක් දිනා ගනිමින් තරගාවලියේ අනුශූරතාව දිනා ගැනීමට සමත්විය.‍‍.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=s1211093</link>
    <topic>පාපැදි-මැරතන්-තරගහෙට සහ අනිද්දා මාතර දී</topic>
    <author>වේහැල්ලේ පියතිලකමහරගම විශේෂ</author>
    <content>ජාතික තරුණ‍සේවා සභාව මෙහෙයවන 24වැනි ජාතික යෞවන ක්‍රීඩා උලෙළේ කාන්තා සහ පිරිමි පාපැදි, මැරතන් සහ ඇවිදීමේ ජාතික මට්ටමේ තරග හෙට (10) සහ අනිද්දා (11) දෙදින මාතර දී පැවැත්වේ.පාපැදි හා ඇවිදීමේ තරග 10වැනි දින පෙරවරු 7ට සහ 7.30ට මාතර සනත් ජයසූරිය ක්‍රීඩාංගණය අසළින් ආරම්භවේ.පිරිමි පාපැදි තරගයේ දුර ප්‍රමාණය කිලෝමීටර් 102.6ක් වන අතර කාන්තා තරගයේ දුර ප්‍රමාණය කිලෝමීටර් 50.6කි. පිරිමි ඇවිදීමේ තරගයේ දුර ප්‍රමාණය කිලෝමීටර් 10ක් වන අතර කාන්තා ඇවිදීමේ තරගයේ දුර ප්‍රමාණය කි‍ලෝමීටර් 5ක් වේ.කාන්තා සහ පිරිමි මැරතන් තරග අනිද්දා පෙරවරු 6.30ට සනත් ජයසූරිය ක්‍රීඩාංගණය අසළින් ආරම්භ වන අතර පිරිමි මැරතන් තරගයේ දුර ප්‍රමාණය කිලෝමීටර් 42ක් වේ. කාන්තා මැරතන් තරගයේ දුර ප්‍රමාණය කිලෝමීටර් 21කි. සියළුම තරග සනත් ජයසූරිය ක්‍රී‍ඩාංගණය අසළින් අවසන් කෙරේ. මේ තරග සඳහා ක්‍රීඩක ක්‍රීඩිකාවන් 500කට අධික සංඛ්‍යාවක් සහභාගිවීමට නියමිතය.24වැනි ජාතික යෞවන ක්‍රීඩා උලෙළ මේ මස 22 දින සිට 25දින දක්වා සුගතදාස ගෘහස්ථ ක්‍රීඩාංගණයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=s1211094</link>
    <topic>ගම්පොළ රාජ්‍ය ආයතන ක්‍රිකට් දෙසැ.8</topic>
    <author>ගඟ ඉහළ සමූහ</author>
    <content>ගම්පොළ රාජ්‍ය ආයතන අතර පැවැත්වෙන සය සාමාජික සැහැල්ලු පන්දු ක්‍රිකට් තරගාවලිය ලබන මස 8-9 දෙදින ගම්පොළ මිගුල වත්ත ක්‍රීඩාංගණයේ දී පැවැත්වේ. සරත් ගාමිණි හෙට්ටිආරච්චි අභියෝගතා කුසලානය තරගාවලියේ ශූරතා සඳහා මුදලින් ත්‍යාග පිරිනැමෙන බව සංවිධායකයෝ පවසති. තරගාවලිය සඳහා ඉල්ලුම්පත් මේ මස 20 වෙනිදාට පෙර අධ්‍යක්ෂ, ක්‍රීඩා අංශය, සරත් ගාමිණි පදනම, අංක 09 හිල් විදීය, ගම්පොළ ලිපිනයට යොමුකළ යුතු අතර වැඩි විස්තර දු.ක 071 4400334‍ හෝ 072 4323749 ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=s1211095</link>
    <topic>ජාතික හොකී පුහුණුකරු ඉත්තෑපාන දිවියෙන් සමුගනී</topic>
    <author/>
    <content>ශ්‍රී ලංකා හොකී කණ්ඩායමේ හිටපු ප්‍රධාන පුහුණුකරු ලීලාන්ද ඉත්තෑපාන මහතා හදීසි‍යේ අභාවප්‍රාප්ත විය.ජාතික පුහුණුකරු ලෙස වසර 2010දී පත්වූ ඉත්තෑපාන මහතා වෙළඳ සේවා හොකී සංගමයේද ප්‍රධාන පුහුණුකරු ලෙස කටයුතු කළේය. කොළඹ ආනන්ද විදුහලේ ආදි ශිෂ්‍යයකුවු ඒ මහතා ‍ආනන්ද විද්‍යාලය, කොළඹ විශාඛා, වෙස්ලි, වියුසියස් සහ ආනන්ද බාලිකා විද්‍යාලවල නිත්‍ය පුහුණුකරු ලෙස කටයුතු‍ කළ අතර දකුණු අප්‍රිකාව, පාකිස්තානය, ඉන්දිය සහ නෙදර්ලන්තය යන රටවල පුහුණුකරුවකු ලෙසින් ජත්‍යන්තර නමක්ද දිනා සිටියේය.වාර්ෂික හොකී දිනය, ආනන්ද නාලන්ද හොකී මහා තරගය මෙතුමා විසින් හොකී ක්‍රීඩාව වෙනුවෙන් කළ වැඩසටහන් අතර ප්‍රධාන තැනක් ගනීවසර 1983 සිට මියයනතෙක් හොකී පුහුණුකරුවකු ලෙස ශ්‍රී ලංකා හොකී ක්‍රීඩාවට ඉමහත් සේවයක් කළ ඉත්තෑපාන මහතාගේ අවසන් කටයුතු හෙට (10) පස්වරු 4.00ට බොරැල්ල කනත්තේදී සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=s1211096</link>
    <topic>දකුණු පළාත් මේස පන්දු දක්ෂතමයෝ නෙත්මි-රනිඳු</topic>
    <author/>
    <content>දකුණු පළාත් විවෘත ආධුනික ‍මේස පන්දු තරගාවලියේ දක්ෂතම ක්‍රීඩිකාව ලෙස අම්බලන්ගොඩ ගා/ප්‍රජාපතී ‍ගෝතමී බාලිකා විදුහලේ නෙත්මි අයේෂිකා සහ දක්ෂතම ක්‍රීඩකයා ලෙස අම්බලන්ගොඩ ධර්මාශෝක විද්‍යාලයේ රනිඳු ගිම්හාන් නිශ්ශංක සම්මාන ලැබීය. යූ.එස්. මේස පන්දු ඇකැඩමිය පසුගියදා පැවැත්වූ තරගාවලියට දකුණු පළාතේ පාසල් ක්‍රීඩක ක්‍රීඩිකාවෝ 200ක් පමණ එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=s1211097</link>
    <topic>කොළඹ සැහැල්ලු පන්දු ක්‍රිකට් හෙට සිට</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය සංවිධානය කරන මැතිවරණ ‍කොට්ඨාස මට්ටමේ විස්සයි 20 සැහැල්ලු පන්දු ක්‍රිකට් තරගාවලි‍යේ කොළඹ උතුර සහ දකුණු කොටසේ අවසන් මහා තරග හෙට (10) සහ අනිද්දා (11) දෙදින පන්නිපිටිය ධර්මපාල විදුහල සහ හෝමාගම මධ්‍ය මහා විදුහල් ක්‍රීඩාංගණයේදී පැවැත්වේ.උතුරු ‍කොළඹ සඳහා කොලොන්නාව, කෝට්ටේ, හෝමාගම, බොරැල්ල, නැ/කොළඹ, අවිස්සාවේල්ල, උ/කොළඹ, කඩුවෙල කණ්ඩායම්ද, මැද කොළඹ, මහරගම, මොරටුව, කැස්බෑව, රත්මලාන, දෙහිවල, බ/කොළඹ කණ්ඩායම් දකුණු කොළඹ සඳහා ද එක්වන අතර කළුතර හා ගම්පහ දිස්ත්‍රික් තරග ඉදිරියේදී පැවැත්වෙනු ඇත.‍‍කොළඹ දිස්ත්‍රික් තරග සඳහා රොටරින් ස්ටේෂනරි ආයතනය අනුග්‍රහය දක්වන අතර ශ්‍රී ලංකා සැහැල්ලු පන්දු ක්‍රිකට් සම්මේලනයේ සභාපති නියෝජ්‍ය සෞඛ්‍ය අමාත්‍ය නිතිඥ ලලිත් දිසානායක, ප්‍රධාන ලේකම් ලුතිනන් කර්නල් එ.වී.ඩි.එල් ඉන්ද්‍රජිත්, ප්‍රධාන ක්‍රිකට් විධායක ආර්.කුමාරනායක, කොළඹ දිස්ත්‍රික් සභාපති දිපාල් නෙල්සන් මහත්වරුන්ගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=s1211098</link>
    <topic>ප්‍රවීණයන්ගේ මේස පන්දු තරගාවලියේ තමරා හේවගේ ත්‍රිත්ව ශූරතා දිනයි</topic>
    <author/>
    <content>ප්‍රවීණයන්ගේ මේස පන්දු සංගමය 11වැනි වරටත් සංවිධානය කළ සමස්ත ලංකා ප්‍රවීණයන්ගේ මේස පන්දු ලීග් තරගාවලියේ දී ත්‍රිත්ව ශූරතා දිනා ගැනීමට ශ්‍රී ලංකා මේස පන්දු ක්‍රීඩාවේ හිටපු අංක එකේ ක්‍රීඩිකාව සහ ජාතික ශූරියක වූ තමරා හේවගේ සමත් වූවාය.අවුරුදු 50න් ඉහළ, අවුරුදු 40න් ඉහළ යුගල සහ අවුරුදු 40න් ඉහළ මිශ්‍ර යුගල ශූරතා ඇයට හිමිවිය.ප්‍රවීණ මේස පන්දු ක්‍රීඩක ක්‍රීඩිකාවන් 50කට අධික පිරිසක් සහභාගිවූ මේ තරගාවලිය පසුගියදා කොළඹ වයි.එම්.සී.ඒ ශාලාවේදී පැවැත්විණි.තරග ප්‍රතිඵල මෙසේයපිරිමි අවුරුදු 40න් ඉහළ කේවළ - 1.ලලිත ප්‍රියන්ත 2.ගාමිණි මොරායස්, අවුරුදු 50න් ඉහළ කේවළ - 1.ඩෙට්මර් ඩොරින්ග් 2.එන්.එව්.පියදාස, අවුරුදු 60න් ඉහළ කේවළ-1.ජී.එන්.ලූකස් 2.එම්.එම්.එම්.ලෆීර්, අවුරුදු 40න් ඉහළ යුගල- 1.ලලිත් ප්‍රියන්ත/ඩෙට්මර් ‍ඩොරින්ග් 2 ගාමිණි මොරායස්/චමින්ද විජේවර්ධන, අවුරුදු 50න් ඉහළ යුගල-1.ජී.එන්.ලූකස්/එම්.එම්.එම්.ලෆීර් 2.රජීව විජේතුංග/සරත් විජේසූරියකාන්තා අවුරුදු 50න් ඉහළ කේවළ - 1.තමරා හේවගේ 2.ශ්‍යාමලී හංලගොඩ, අවුරුදු 40න් ඉහළ යුගල- 1.තමරා හේවගේ/ශ්‍යාමලී හංලගොඩ, 2.චමිපා ද සිල්වා/අයිරා රුවන් පතිරණ මිශ්‍ර යුගළ- අවුරුදු 40න් ඉහළ 1.අර්ජුන රද්දැල/තමරා හේවගේ 2.ලලිත් ප්‍රියන්ත/අයිරා රුවන්පතිරණ.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>09</day>
    </date>
    <link>http://www.dinamina.lk/2012/11/09/_art.asp?fn=f1211091</link>
    <topic>දිවි නැඟුම පනත ඓතිහාසිකයි</topic>
    <author/>
    <content>ඕනෑම දෙයක වැරැදි කොනක් අල්ලා ගන්නා විපක්ෂය හැම දේටම විරුද්ධ වෙයි. නයා අල්ලා ගත යුත්තේ වලිගයෙන් නොවේ. වලිගයෙන් අල්ලා ගත්තොත් පෙනේ පුප්පනවා ඒකාන්තය. පිඹුරා අල්ලාගත යුත්තේ වලිගයෙනි. එවිට විස කටුව ශරීරගත කරන්නට නොහැකි වනු ඇත. විපක්ෂය හැම විටම හැම දේකම වැරැදි තැනින් අල්ලාගෙන කෑගසන්නේ ජනතාවට සැලසෙන සෙත අමතක කොට ආණ්ඩුවට එරෙහිවීමේ කුහකකම ඉස්මතු කරගෙනය.වසරක් අවසාන වෙද්දී රටේ ජනතාව කතා කරන ප්‍රධාන මාතෘකාව අයවැය ලේඛනයයි. එහෙත් අයවැය ගැන කතා කිරීම යටපත් වී දෝෂාභියෝගය උඩට ඇවිත් තිබේ. අද රටේ කතා බහට ලක් වී ඇත්තේ අගවිනිසුරුවරියට එරෙහිව ගොනු කර ඇති දෝෂාභියෝග යෝජනාවයි.සටන් පාඨ සොයමින් සිටින විපක්ෂය දෝෂාභියෝගය වීදියට ගත්තේ ආණ්ඩුවට එරෙහිවීමට අවස්ථාවක් උදා කර ගැනීමක් විදියටය. කතානායකතුමාට භාර දුන් එම යෝජනාව පාර්ලිමේන්තු න්‍යාය පත්‍රයට ඇතුළත් කරන්නට කලින් මතුවූ විරෝධතාවය දැන් යටපත් වී ඇති බව පෙනේ. දෝෂාභියෝගයෙන් අගවිනිසුරුවරියට එල්ල කර ඇති චෝදනා 14 ඒ තරමටම බරපතළය.ඒ චෝදනා රටෙහි ජනමතයක් ඇති කරන්නට හේතුවී ඇතත් එම චෝදනා පාර්ලිමේන්තු මන්ත්‍රී කාරක සභාවකින් සනාථ කරන තුරු ජනතාව නිහඬව බලා සිටිති.විනිසුරුවරුන්ට එරෙහිව දෝෂාභියෝගය යෝජනා අලුත් මාතෘකාවක් නොවේ. මුලින්ම එවැනි චෝදනාවක් ගොනු කළේ එක්සත් ජාතික පක්ෂයයි. ඒ අගවිනිසුරු නෙවිල් සමරකෝන් මහතාට එරෙහිවය. එම යෝජනාව න්‍යාය පත්‍රයට ගොනු කර විභාග කරන්නට ප්‍රථම සමරකෝන් මහතා තනතුරින් විශ්‍රාම ගියේ ය.ඊළඟ යෝජනාව ගොනු කළේ ද එක්සත් ජාතික පක්ෂයයි. ඒ හිටපු අගවිනිසුරු සරත් නන්ද සිල්වා මහතාට එරෙහිවය. එම යෝජනාවට අද කෑ ගසන ජනතා විමුක්ති පෙරමුණේ මන්ත්‍රිවරුද අත්සන් කළහ. සරත් නන්ද සිල්වාට එරෙහි යෝජනාව විභාග කරන්නට පෙර පාර්ලිමේන්තුව විසුරුවා හැර ආණ්ඩුව ඡන්දයකට ගියේ ය.විනිසුරුවරයකුට එල්ල වූ ඊළඟ චෝදනාව වූයේ එවකට ආණ්ඩුවේ ප්‍රබල ඇමතිවරයෙකුගේ බිරිඳක් සහ දිස්ත්‍රික් විනිසුරුවරයකු සම්බන්ධයෙනි. මේ විනිසුරුවරයා ඉදිරියට එන නඩුවලට ඇමැති බිරිඳ පෙනී සිටින්නේ නම් එම නඩු සියල්ල ජයග්‍රහණය කිරීමයි. එම ඇමැති බිරිඳ කතා කරන සියලු නඩු ජයගැනීම අසාමාන්‍ය තත්ත්වයක් නිසා ලංකා කොමියුනිස්ට් පක්ෂයේ පීටර් කේනමන් මහතා එම විනිසුරුට එරෙහිව යෝජනාවක් පාර්ලිමේන්තුවට ඉදිරිපත් කළේ ය. එහි විශේෂ සිද්ධිය වන්නේ විනිසුරුවරයා පදවියෙන් ඉවත්වී පාර්ලිමේන්තු මැතිවරණයේදී පෙඩරල් පක්ෂයෙන් උතුරේ අසුනකට තරග කිරීමය. ඔහු පසුව මන්ත්‍රීවරයකු ලෙස 1965 දී පාර්ලිමේන්තුවට ආවේ ය.අප ඒ සටහන් කළේ මේ රටේ දෝෂාභියෝග ඉතිහාස කතාවයි. දැන් සිවුවැනි දෝෂාභියෝගය එල්ලවී ඇත්තේ අගවිනිසුරු ශිරානි බණ්ඩාරනායක මහත්මියටය. චෝදනා බරපතළය. ඇයට හෝ ඇයගේ නියෝජිතයෙකුට පාර්ලිමේන්තු කාරක සභාව හමුවට පැමිණ නිදහසට කරුණු ගොනු කළ හැකි වන්නේ ය. අධිකරණ විනිසුරුවරුන් පිළිබඳ සැක ඇති විය නොහැක.විශේෂයෙන් අධිකරණයේ ඉහළම තනතුර දරන අගවිනිසුරුවරිය ගැන මොනයම් හෝ සැකයක් ඇති නොවිය යුතුමය. ඒවා බොරු චෝදනා නම් නිදහසට කරුණු කියන්නට හැකිය. එහෙත් අගවිනිසුරුවරියට එල්ල වී ඇති චෝදනා 14 බරපතළ චෝදනා ලෙස බැලූ බැල්මටම පෙනේ.සතුට ඉහිරුණ හෝරා දෙකක්ගතවූ සතියේ සෙනසුරාදා සැන්දෑව අරලියගහ මැදුරට සුන්දර සැන්දෑවක් විය. මේ රටේ ජ්‍යෙෂ්ඨ මාධ්‍යවේදීන් සහ කලාකරුවන්ට එය විශේෂ දිනයක් විය. එදා සැන්දෑවේ සුන්දර හෝරා දෙකක් වෙන්කර තිබුණේ මේ රටේ කිසිම දේශපාලන නායකයකු නොකළ ශ්‍රේෂ්ඨ වූ කර්තව්‍යයක් ඉටු කරන්නටය. ජ්‍යෙෂ්ඨ මාධ්‍යවේදීන්ට ලැප්ටොප් පරිගණක බෙදාදීමත්, කලාකරුවන්ට පොලී රහිත වාහන ණයක් පිරි නැමීමත් එදින සිදුවීම පත්තර ලෝකයේ සටහන් වන සුවිශේෂී සිද්ධියකි. වාහන ණය ජ්‍යෙෂ්ඨ මාධ්‍යවේදීන්ටද පිරිනැමුණි.මෙවන් සුන්දර මොහොතකට එක්වූ ජනාධිපතිතුමා මාධ්‍යවේදීන් සහ කලාකරුවන් අමතා අපූරු කතාවක්ද කළේ ය. එහි දී ජනාධිපතිතුමාගේ සිත අතීතය කරා යොමු වූයේ කිසිවකු නොසිතූ පරිද්දෙනි. අප එසේ කියන්නේ ජනමාධ්‍යවේදීන්ට පූර්ණ නිදහස උදාකර දී මාධ්‍ය මිතුරකු සේ රාජ්‍ය නායකයා පෙනී සිටි නිසා ය. ප්‍රභාකරන් කිලිනොච්චියේදී පැවැත් වූ දෙස් විදෙස් මාධ්‍ය සාකච්ඡාව ගැනද එතුමා සඳහන් කරමින් ඒ අතීත සිද්ධිය මාධ්‍යවේදීන් ගේ මතකයට ළං කළේ ය.ශ්‍රී ලංකාවේ මාධ්‍යවේදීන් කීපදෙනකුම එම ප්‍රවෘත්ති සාකච්ඡාවට සහභාගී වුණත් කිසිවකු ප්‍රභාකරන්ගෙන් ප්‍රශ්න කළේ නැත.ප්‍රශ්න කළා නම් ඒ මාධ්‍යවේදියාට කිලිනොච්චියේ සිට ආපසු එන්නට ලැබෙන්නේද නැත. ඒ තරමටම එදා ත්‍රස්තවාදය රජවී තිබුණි.2012 අයවැය ලේඛනයෙන් මාධ්‍යවේදීන්ට පොලී රහිත වාහන ණයක් දෙන්නට දුන් ලිඛිත පොරොන්දුව 2013 අයවැය ඉදිරිපත් කරන්නට පෙර ඉටු කරන්නට ලැබීම ගැන ජනාධිපති සිය සතුට පළ කළේ ය. මේ ඓතිහාසික කර්තව්‍යය ඉටු කරන මොහොතේ මාධ්‍ය ඇමැති තනතුර කෙහෙළිය රඹුක්වැල්ල මහතා දැරීමත් ලේකම් තනතුරට ආචාර්ය චරිත හේරත් පත් වී සිටීමත් මහා භාග්‍යයකි. එමෙන්ම මාධ්‍ය සගයන්ටද ලොකු සතුටකි.මෙම ඓතිහාසික අවස්ථාවට පරිසර ඇමැති අනුර පි‍්‍රයදර්ශන මහතාද එක් වී සිටියේ මාධ්‍ය සගයන් සමඟ පැවැති සමීප ඇසුර යළි අලුත් කර ගැනීමට ය.මෙහිදී ජනාධිපතිතුමා පැරණි සිද්ධියක් ගැනද මාධ්‍යවේදීන්ගේ මතකය අලුත් කළේ ය. මාධ්‍යවේදීන්ට අමතක සියලු දේ රාජ්‍ය නායකයාට මතකය.“මටත් ඒ කාලෙ කිව්වේ ‘රිපෝටර්’ කියලා. ඒ වුණාට මම දැන් “එඩිටර්” ජනාධිපතිගේ ඒ කතාවට සියල්ලෝ සතුට පළ කළහ. ඒ අතීතය සිහියට ආ නිසාය.‘දිවි නැඟුම’ පනත විවාද කොට සම්මත කර ගැනීම සඳහා දැන් පාර්ලිමේන්තුවට ඉදිරිපත් කර තිබේ. මෙම පනත ඉදිරිපත් කළ බැසිල් රාජපක්ෂ ඇමැතිවරයා ප්‍රකාශ කර ඇත්තේ දිළිඳුකම පිටු දකින දිවි නැඟුම ඓතිහාසික පනතක් බවයි. මේ රට පාලනය කළ ආණ්ඩු විසින් වරින් වර ඉදිරිපත් කළ ඓතිහාසික පනත් රැසකි. ඉන් එකක් සී.ඩබ්ලිව්.ඩබ්ලිව්.කන්නන්ගර ගෙන ආ නිදහස් අධ්‍යාපන පනතයි. එම පනත නිසා බිහිවූ මේ රටේ විද්වතුන්, වෛද්‍යවරුන්, ඉංජිනේරුවන් වැනි රටට විශිෂ්ට සේවාවක් කරන විද්වතුන් මහා සම්පතක් බවට පත්වූහ.එජාපයේ වැරැදි කොනඅර්ථසාධක අරමුදල් පනතද සැබැවින්ම ඓතිහාසික පනතකි. පෞද්ගලික සේවයේ නියැළෙන අයට විශ්‍රාම නැත. ඔවුන් ගෙදර ගියේ හිස් අතිනි. අවසාන කාලය ඉතා දුක්ඛිත තත්ත්වයෙන් ගත කළේ දරුවන්ට බරක් වෙමිනි. එහෙත් අර්ථ සාධක අරමුදල නිසා ඔවුහු නොදැනුවත්වම රජ වූහ. රජ සැප විඳින්නට තරම් වස්තුවක් නොතිබුණත් කිසිවකුට බරක් නොවී දරුවන්ට ද උදව් කරගෙන අවසාන කාලය තුළ ජීවත් වූයේ අතට ලැබෙන අර්ථ සාධක අරමුදල බැංකුවේ දමා ලැබෙන පොලී මුදලෙනි.කුඹුරු පනතද ගොවි ජනතාව රජුන් කළ පනතකි. දෑතේ කරගැට මතු වන තුරු දහදිය ,ශ්‍රමය වැයකොට කුඹුරු හිමියාගේ අටු කොටු පිරවූ ගොවියා සල්ලිකාරයන් කළා නොව හිඟයක් නැතිව ජීවත් වන්නට මඟ පෑදු‍ෙණ් කුඹුරු පනතින් ලැබුණ සහන ය නිසා ය. ඉඩම් ප්‍රතිසංස්කරණ පනතද ඓතිහාසික වන්නේ පුංචි මිනිසාට ඉඩම් අයිතියක් ලැබුණ බැවිනි. ඒ අනුව බලන විට දිවි නැඟුම පනත ද ඓතිහාසික තත්ත්වයට පත්වූ පනතකි. ශ්‍රේෂ්ඨාධිකරණයට දෙවරක් ගිය මේ පනතට ලැබුණ බාධක අඩුවක් නැත. රටේ බහුතර ජනතාවට වැඩක් වන අණ පනත් හැමදාමත් සම්මත වූයේ දහසකුත් එකක් බාධක මැදය.ශ්‍රේෂ්ඨාධිකරණයේ මඟ පෙන්වීම මත කාරක සභා අවස්ථාවේදී වගන්ති 16ක් සංශෝධනය කර පනත සම්මත කර ගැනීමට ආණ්ඩුව සූදානම්ය.ඕනෑම දෙයක වැරැදි කොනක් අල්ලා ගන්නා විපක්ෂය හැම දේටම විරුද්ධ වෙයි. නයා අල්ලා ගත යුත්තේ වලිගයෙන් නොවේ. වලිගයෙන් අල්ලා ගත්තොත් පෙනේ පුප්පනවා ඒකාන්තය. පිඹුරා අල්ලාගත යුත්තේ වලිගයෙනි. එවිට විස කටුව ශරීරගත කරන්නට නොහැකි වනු ඇත. විපක්ෂය හැම විටම හැම දේකම වැරැදි තැනින් අල්ලාගෙන කෑගසන්නේ ජනතාවට සැලසෙන සෙත අමතක කොට ආණ්ඩුවට එරෙහිවීමේ කුහකකම ඉස්මතු කරගෙනය.ඒ නිසා ජනතා සෙත පිණිස ඉදිරිපත් වූ ප්‍රගතිශීලි සියලු අණ පනත්වලට විපක්ෂය විරුද්ධ වූයේ විරුද්ධ වියයුතුම නිසා මිස වෙනත් හේතුවක් නිසා නොවේ. විපක්ෂයේ පැවැත්මට හැමදේමට විරුද්ධ වීම දැන්වත් අත්හළ යුත්තේ ජනතාව ඇවිස්සීමෙන් පෞද්ගලික විශ්‍රාම ක්‍රමය අහෝසි වූ නිසා ය.විපක්ෂය යනු හැමදේටම විරුද්ධවීම යයි නිගමනය කළ කාලය දැන් අවසන් කළ යුතුය. ජනතා හිත සුව පිණිස ඉදිරිපත් වන දිවි නැඟුම වැනි ඓතිහාසික පනත්වලට හරස්වීම ජනතා පැතුම නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=n12111011</link>
    <topic>තරුණ ප්‍රජා සංවර්ධනයටවිශේෂ වරප්‍රසාද</topic>
    <author/>
    <content>1.1 අපගේ රජයේ අටවන අයවැය කථාව මෙම උත්තරීතර පාර්ලිමේන්තුවට ඉදිරිපත් කිරීමට ලැබීම ගැන මම සතුටු වෙනවා. මහින්ද චින්තන ඉදිරි දැක්ම අනුව නොකඩවා අයවැය හතක් ඉදිරිපත් කරමින් මෙම පාර්ලිමේන්තුවේ විශ්වාසය දිනාගනිමින් සාමය, සංහිඳියාව හා සංවර්ධනය සඳහා වූ ගමන් මගකට අපේ රට යොමු කිරීමට අපේ සන්ධාන රජයට හැකිවීම ගැන මම නිහතමානීව ආඩම්බර වෙනවා.1.2 මා මෙම අයවැය ඉදිරිපත් කරන්නේ ඉතා වැදගත් කරුණු තුනක් පසුබිම් කරගෙනයි. මුලින්ම 58 වෙනි පොදු රාජ්‍ය මණ්ඩලීය පාර්ලිමේන්තු සම්මන්ත්‍රණය ඉතා සාර්ථක ලෙස මෙහෙයවීමට මෙම පාර්ලිමේන්තුව සමත් වුණා. අපේ රට ගැටුම්කාරී යුගයකින් පසු සාමය හා සමඟිය සහිත රටක් බවට පරිවර්තනය වී ඇති අයුරු එම නියෝජිතයන්ට දැකගැනීමට අවස්ථාව සැලසුවා. එල්. ටී. ටී. ඊ. සංවිධානය මඟින් අපේ රටේ ප්‍රතිරූපය විකෘති කිරීමට එම රටවල කරනු ලබන කටයුතු පදනම් විරහිත බව ඔවුන්ට දැක ගන්නට ලැබුණා. දේශපාලන වාද භේද පසෙක තබා මෙය මෙහෙයවීමට එකා මෙන් කටයුතු කිරීම පිළිබඳ කතානායකතුමාටත්, සභානායකතුමාටත්, විපක්ෂ නායකතුමාටත්, මන්ත්‍රීවරුන්ටත්, මාගේ ගෞරවය ප්‍රකාශ කරනවා.1.3 දෙවනුව අප මේ රැස්වන්නේ පැහැදිලි ලෙසම විවිධත්වයක් පෙන්නුම් කරන ප්‍රදේශ තුනක පළාත් සභා මැතිවරණ නිමවීමෙන් පසුවයි. රටේ ජනගහනයෙන් හතරෙන් එකක පමණ ප්‍රමාණයක් මෙම පළාත් තුනෙන් නියෝජනය වුණා. සියලු දේශපාලන පක්ෂ පළාත් සභා මැතිවරණය සඳහා තරඟවදිමින් ප්‍රජාතන්ත්‍රවාදය කෙරෙහි විශ්වාසයක් තැබුවා. මැතිවරණය සාමකාමී වුණා. සියලු පක්ෂවලටත් අපේක්ෂකයන්ටත් තමන් පෙනී සිටින ස්ථාවරයන් පිළිබඳව මැන බැලීමට මෙම මැතිවරණය හොඳ අවස්ථාවක් වුණා. රජයේ ප්‍රතිපත්ති හා සංවර්ධන උපායමාර්ග පිළිබඳ ජනමතය විමසීමට ඒවා හොඳ වාර මැද ඇගයීමක් වුණා. නියඟය නිසා මතු වූ විවිධ ප්‍රශ්න මධ්‍යයේ වුවද මෙම පළාත්වල බහුතර මහජනතාව දිගින් දිගටම තමන්ගේ විශ්වාසය රජයේ වැඩපිළිවෙළ කෙරෙහි තැබීම නිසා අපි තව තවත් දිරිගැන් වූවා. නැවත පදිංචිකිරීම්, ප්‍රතිසංස්කරණ හා යළි ඉදිකිරීම් පිළිබඳව නැඟෙනහිර පළාතේ ක්‍රියාත්මක වැඩපිළිවෙළවල් පිළිබඳ එම පළාතේ ජනතාව රජය කෙරෙහි තැබූ විශ්වාසයද අපට ධෛර්යයක් වුණා.1.4 උතුරු පළාතේ තත්ත්වයද යථා තත්ත්වයට පත්කිරීමට රජය විසින් සංවර්ධන යෝජනා රැසක් ක්‍රියාත්මක කර තිබෙනවා. එම පළාතේ ජනතාව සිය දරුවන් එල්. ටී. ටී. ඊ. ග්‍රහණයට පත්වේ යැයි බියකින් තොරව සාමාන්‍ය ජන ජීවිතයට යොමු කර තිබෙනවා. විදුලිය, ජලය, අධ්‍යාපනය සහ සෞඛ්‍ය පහසුකම් සඳහා ඇති ඉඩප්‍රස්ථා ශීඝ්‍රයෙන් වැඩිවෙමින් පවතිනවා. සමෘද්ධි හිමිකම්ලාභීන්ට එම ප්‍රතිලාභ සැලසීමට සමෘද්ධි වැඩසටහන පුළුල්කර තිබෙනවා. එම ප්‍රදේශයේ දරුවන් දකුණු පළාතේ අධ්‍යාපන චාරිකාවල නිරත වෙනවා. ඔවුන් අරලියගහ මන්දිරයට පැමිණ මා සමඟද සුහදව කථාකරනවා. එම දරුවන්ගේ මුහුණුවලින් අලුත් බලාපොරොත්තු මා දකිනවා.1.5 අලුතෙන් ඇතිවුණ සාමකාමී පරිසරය තුළ සමෘද්ධිමත් ආර්ථිකයට උතුරේ ජනතාවගේ ඇත්තේ මහත් උනන්දුවක්. උතුරේ වෙසෙන පවුල් 70,000ක ප්‍රමාණයකට පානීය ජල පහසුකම් සැපයෙන යාපනය හා කිලිනොච්චිය ජල සම්පාදන යෝජනා ක්‍රමය ක්‍රියාත්මක කිරීම පිළිබඳව ඔවුන් අගය කළා. මොරගහකන්ද වාරිමාර්ග යෝජනා ක්‍රමය මඟින් ඉරණමඩු ජලාශයට වතුර ගෙනයාම පිළිබඳව ඔවුන් දැඩි බලාපොරොත්තු පල කළා. මෙම අයවැයට පෙර උතුරු ප්‍රදේශයේ පැවති දිස්ත්‍රික් සමාලෝචන රැස්වීම්වලදී එම ප්‍රදේශයේ ප්‍රාදේශීය සභා නියෝජිතයින් දැක්වූ සහභාගීත්වය මා දිරිමත් කළා. ලබන වසරේ එම පළාතේ පළාත් සභා මැතිවරණ පවත්වා ප්‍රජාතන්ත්‍රවාදී නියෝජනය පුළුල් කරමින් සාමය හා සංවර්ධනය පුළුල් කිරීමටත් අප කැප වී සිටිනවා.1.6 තුන්වනුව මෙම පාර්ලිමේන්තුව පළාත් පාලන (විශේෂ විධිවිධාන) පනත් කෙටුම්පත හා පළාත් පාලන (සංශෝධන) කෙටුම්පත ඒකමතිකව සම්මත කළා. එමගින් පළාත් පාලන බල ප්‍රදේශවල ජනතාවට සියයට 60ක් තම නියෝජිතයන් ආසන මට්ටමෙනුත්, ඉතිරි කොටස සමානුපාතික ඡන්ද ක්‍රමය යටතේත් තෝරාගැනීමට ඉඩ සලසා තිබෙනවා. තමන්ගේ ආසනයට බලපාන කරුණු පිළිබඳව වගකියන දේශපාලන නියෝජිතයින් සමඟ කටයුතු කිරීමට ඉන් අවස්ථාව ලැබෙනවා. එමඟින් ඡන්ද අපේක්ෂකයන් විසින් කරනු ලබන අනවශ්‍ය වියදම් හා ඔවුන් අතර ඇතිවන පෞද්ගලික වාද භේද ඉවත් වේ යැයිද මා විශ්වාස කරනවා.2. 2006 - 2010 පළමු පස් අවුරුදු සැලසුම් උපාය මාර්ග සමාලෝචනය2.1 දැඩි අභියෝග රැසක් මධ්‍යයේ මහින්ද චින්තන අලුත් ශ්‍රී ලංකාවක් සඳහා වූ වැඩපිළිවෙළ 2006 - 2010 පළමු පස් අවුරුදු සැලසුම් කාලසීමාව තුළ ක්‍රියාත්මක කළා. දශක තුනක පමණ පැවති කෲර ත්‍රස්තවාදය මැද රටේ සංවර්ධනයට ප්‍රවේශවීමට සිදු වී තිබුණා. රටේ පාලන කටයුතු හදිසි නීති රෙගුලාසි මඟින් සිදු වූ නිසා මහජනතාව සතු මූලික නිදහස අහිමි වී තිබුණා. දුර්වලව පැවති යටිතල පහසුකම්වලින් ආර්ථිකය පීඩනයට පත්වුණා. දිළිඳුකම පිටුදැකීමට හා කෘෂිකර්මයට අතදීම සඳහා අයවැයෙන් වෙන්වන සම්පත් කප්පාදුවට ලක් වී තිබුණා. ග්‍රාමීය ආර්ථිකය ඉහළ දැමීම සඳහා ගම්බද පාරවල්, වාරිමාර්ග ක්‍රම, විදුලිය සහ ජලය වැනි සේවාවන් ව්‍යාප්ත කර තිබුණේ නැහැ. රාජ්‍ය ව්‍යාපාර කාර්යක්ෂමව පවත්වාගෙන යාමට අවශ්‍ය ප්‍රාග්ධනය යොදා තිබුණේ නැහැ. රාජ්‍ය සේවා සැපයීමේ යාන්ත්‍රණය දුර්වල වී තිබුණා. සැලසුමකින් තොරව කරනු ලැබූ ආර්ථික ප්‍රතිසංස්කරණවලින් සුළු හා මධ්‍යම පරිමාණ ක්ෂේත්‍රයත්, දේශීය ව්‍යාපාරත් ඉමහත් දුෂ්කරතාවයන්ට පත්කර තිබුණා. අයවැය හිඟය ඉහළ මට්ටමකත්, රාජ්‍ය ණය ජාතික ආදායම් ඉක්මවා තිබීමත් දක්නට ලැබුණා. උද්ධමනය, විරැකියාව හා දිළිඳුකමද ඉහළ මට්ටමක පැවතුණා. මේ නිසා ගෝලීය ආර්ථිකය තුළ අපේ රට පසුගාමී ජාතියක් වී තිබුණා.2.2 ඉතා කෙටි කාලයක් තුළ මේ සියල්ල අප වෙනස් කළා. ගැටුම් අවසන් කළා. බිම් බෝම්බ ඉවත් කිරීමත්, අවතැන්වූ පුද්ගලයන් පුනරුත්ථාපනය කිරීම හා යළි පදිංචිකිරීමත් සම්පූර්ණ කළා. ගැටුම්වලට ලක් වූ ප්‍රදේශවල ජනතාවගේ ජීවනෝපාය මාර්ග යළි ඇති කළා. වරාය, ගුවන්තොටුපළ, මාර්ග හා පාලම්, අධිවේගී මාර්ග, වාරිමාර්ග හා ජලසම්පාදනය, නගර හා ග්‍රාමීය පහසුකම් ඇතුළත් යටිතල පහසුකම් සංවර්ධනය කිරීම ආරම්භ කළා. රාජ්‍ය ව්‍යාපාර යළි පණගැන්වූවා. පොහොර සහනාධාරයත්, අඩු ආදායම්ලාභි පවුල් සඳහා අවශ්‍ය සුබසාධන වැඩසටහන් ක්‍රියාත්මක කළා. වී අලෙවි මණ්ඩලයත්, ලක් සතොසත් යළි ආරම්භ කර ගොවීන්ට හා පාරිභෝගිකයින්ට අවශ්‍ය සහන දෙනු ලැබුවා.2.3 ප්‍රථම පස් අවුරුදු සැලසුම් කාලය අවසන් වනවිට එතෙක් පැවති සියයට 5ක ආර්ථිකය වර්ධනය සියයට 8 දක්වා ඉහළ ගියා. 2004 දී ඩොලර් 1,062ක් වූ ඒකපුද්ගල ආදායම 2010 දී ඩොලර් 2,800 දක්වා ඉහළ ගියා. ඉහළ මට්ටමක පැවති උද්ධමනය සියයට 7 දක්වාත් විරැකියාව සියයට 5 දක්වාත් අඩු වුණා. දිළිඳු ජනගහනය සියයට 15.6 සිට සියයට 8.9 දක්වා අඩු කළා. සියයට 10ක් ව පැවති අයවැය හිඟය සියයට 8 දක්වාත්, ජාතික ආදායමේ සියයට 100 ඉක්මවා තිබූ රජයේ ණය සියයට 80 දක්වාත් අඩු කළා. ජාත්‍යන්තර සංචිත ඩොලර් බිලියන 7ක පමණ මට්ටමක පවත්වා ගනිමින් විදේශ ගිණුම්වල ස්ථාවරත්වයක් පවත්වා ගනු ලැබුවා. මේ සියල්ල දිනාගනු ලැබූවේ ඉහළ මට්ටමක පැවති තෙල් මිල ගණන්, ගෝලීය ආර්ථික අවපාත, ස්වාභාවික ආපදාවන් හා දේශගුණික විපර්යාසයන් මධ්‍යයේ ය.3. නීතිය හා සාමය තහවුරු කිරීම3.1 අපේ ආරක්ෂක හමුදාවල සහ ඔවුන්ගේ පවුල්වල කැපවීමත්, පරිත්‍යාගශීලි බවත් නොවන්නට සාමයත්, සංවර්ධනයත් සඳහා අපගේ සාර්ථක ගමන් මඟ ඇති නොවන්නට ඉඩ තිබුණා. එය අප සෑමවිටම අගය කළ යුතු වෙනවා. ආරක්ෂක සේවාවන්වල පවුල් පරිසරය වැඩිදියුණු කිරීම සඳහා 2011 අයවැය මඟින් එම පවුල්වල තුන්වන දරුවාගේ උපත වෙනුවෙන් රුපියල් ලක්ෂයක දීමනාවක් මා දෙනු ලැබූවා. 2012 අයවැයෙන් පොලිස් සේවාවේ නිලධාරීන්ටද මෙම පහසුකම් පුළුල් කළා. රණවිරුවන්ගේ දෙමාපියන් සඳහා එක් අයෙකුට රුපියල් 750ක මාසික දීමනාවක් 2012 අයවැය මඟින් දෙනු ලැබූවා. ආබාධිත රණවිරුවන් අතර ස්වයං රැකියා පුළුල් කිරීම සඳහා රණවිරු දිවි නැඟුම නමින් විශේෂ ණය යෝජනා ක්‍රමයක් ක්‍රියාත්මක කළා. ආරක්ෂක සේවාවන්වල නියුතු අයගේ පවුල්වල නිවාස තත්ත්වය තවදුරටත් වැඩිදියුණු කිරීම සඳහා තුන් අවුරුදු නිවාස ප්‍රතිසංස්කරණ වැඩපිළිවෙළක් ක්‍රියාත්මක කිරීමටද මා යෝජනා කරනවා. එම නිසා 2013 වසරේ මෙය ක්‍රියාත්මක කිරීම සඳහා රණවිරු අධිකාරියට රුපියල් මිලියන 1,000ක ප්‍රතිපාදන වෙන් කිරීමට මා යෝජනා කරනවා.3.2 ගැටුම් කාලයේ රට පුරා විවිධ වර්ගයේ අපරාධවලට ත්‍රස්තවාදය දායක වුණා. මේ නිසාම පශ්චාත් ගැටුම් පරිසරයක් තුළ රට පුරා නීතිය සහ සාමය ක්‍රියාක්මත කිරීමේදී පොලිසියේ හා සිවිල් ආරක්ෂක සේවාවන්වල වගකීම සැලකිය යුතු ලෙස වැඩි වී තිබෙනවා. එබැවින් පොලිස් සේවාවන්වල පුහුණු කටයුතු, මානව සම්පත් සංවර්ධනය සඳහා පොලිස් අධ්‍යයන ආයතනය දියුණු කිරීමටත්, පොලිස් ස්ථාන ප්‍රතිසංස්කරණ හා ඉදිකිරීම් කටයුතු කඩිනම් කිරීම සඳහාත් රුපියල් මිලියන 950ක අතිරේක ප්‍රතිපාදන වෙන්කිරීමට මා යෝජනා කරනවා. පොලිස් සේවාව සඳහා දෙනු ලබන දීමනා යාවත්කාලීන කිරීම සඳහා වැටුප් හා සේවක කොමිෂන් සභාව විසින් කර ඇති යෝජනා ක්‍රියාත්මක කිරීමටද මා යෝජනා කරනවා.3.3 ත්‍රස්තවාදය පැවති කාලය තුළ අපේ ඈත පිටිසර ගම්මාන සඳහා ඉතා වටිනා සේවාවක් සිවිල් ආරක්ෂක සේවයේ නිලධාරීන් විසින් සපයනු ලැබුවා. එය අගය කිරීමක් වශයෙන් ඔවුන්ට විශ්‍රාම අයිතියද ලබා දී තිබෙනවා. පිට පළාත්වල ක්‍රියාත්මක වන රජයේ ආයතනවලට මෙන්ම වන සතුන් ගෙන් අනාරක්ෂිත සියලු ගම්මානවල යොදා ඇති මායිම් හා විදුලි වැටවල් ආරක්ෂා කිරීමටද මෙම සේවාව යොදාගත හැකි වෙනවා.4. 2011 - 2015 දෙවනඋතුරේ පවුල් 70,000කට පානීය ජල පහසුකම්පස් අවුරුදු සැලසුම් රාමුව4.1 මහින්ද චින්තන ඉදිරි දැක්ම තුළින් ප්‍රකාශ වූ සමස්ත ප්‍රවේශය තුළ 2011 - 2015 දෙවන පස් අවුරුදු සැලසුම් කාල රාමුවට අප ඇතුල් වුණා. අපේ අපේක්ෂාව වන්නේ 2016 වන විට ඒකපුද්ගල ආදායම ඩොලර් 4,000ක මට්ටමකට ගෙන ඒමෙන් අපේ රට ඉහළ මැදි ආදායම් රටක් බවට පරිවර්තනය කිරීමයි. එම සංවර්ධන උපාය මාර්ගය පදනම් වී ඇත්තේ ක්‍රමයෙන් ජාතික නිෂ්පාදිතය සියයට 35 ඉක්ම වූ ආයෝජන මට්ටමක පවත්වා ;ගනයාමයි. ඒ සඳහා දේශීය පෞද්ගලික ආයෝජන වැඩිදියුණු කරගැනීමටත්, විශේෂයෙන් ඉහළ ප්‍රාග්ධනය, තාක්ෂණය හා පුළුල් වෙළෙඳපළ ඉඩ ප්‍රස්තා ඇතිකර ගැනීමට අවශ්‍ය විදේශ ආයෝජනය සඳහාත් සැලසුම් කර තිබෙනවා. 4.2 ගරු කතානායකතුමනි, ව්‍යුහාත්මක වශයෙන් අසමබරව පවතින ආනයන හා අපනයන රටාව වෙනස් කරගැනීම රටේ ඉහළ ආර්ථික වර්ධනයක් ඇතිකර ගැනීමේ මූලික උපාය මාර්ගයයි. රජයේ ප්‍රමුඛතාවයන් මැනවින් නිරූපණය කරමින් නැඟී එන ආයෝජන පිළිබඳ මා දිරිමත් වෙනවා. රැකියා අවස්ථා සහ අපේක්‍ෂිත ආර්ථික වර්ධනය සඳහා අවශ්‍ය ආයෝජන ඉලක්ක ආහාර හා කෘෂිකර්ම, සංචාරක, බැර කර්මාන්ත, වැවිලි කර්මාන්ත, තේ, ඇඟලුම්, තොරතුරු තාක්ෂණ, කුළු බඩු, ඖෂධ, බලශක්ති, ඛනිජ සම්පත් හා යටිතල පහසුකම් සඳහා ක්‍රමයෙන් වැඩි වන ආයෝජනය දායක වෙනවා.4.3 ගරු කතානායකතුමනි, මෙම අපේක්‍ෂිත පරිවර්තනයේ දී ඇතිවන අභියෝග නොසලකා හැරිය යුතු නැහැ. ලෝක ආර්ථිකය උග්‍ර අර්බුදයකට මුහුණ දී තිබෙනවා. එක්සත් ජනපද ආර්ථිකයේ යහපත් ප්‍රවණතාවල මන්දගාමී ස්වරූපයක් පෙන්නුම් කරනවා. යුරෝපා කලාපයේ ඇති අර්බුදය එහි ප්‍රධාන ආර්ථිකයන් දැඩි අස්ථාවරත්වයකට පත්කර තිබෙනවා. මැදපෙරදිග ආර්ථිකය දේශපාලන අවිනිශ්චිතතාවයන්ට මුහුණ දී තිබෙනවා. චීනයේ ආර්ථික වර්ධනය සියයට 7.5 ක පමණ මට්ටමකට අඩු වී තිබෙනවා. ඉන්දියාවේ ආර්ථික වර්ධනය සියයට 5 ක පමණ වේ යැයි වාර්තා වෙනවා. බොහෝ රටවල් ඉරානයෙන් බොරතෙල් ලබාගැනීමේ දුෂ්කරතාවයන්ට මුහුණ දී තිබෙනවා. එමෙන්ම තෙල් මිල ගණන් ඉහළ මට්ටමක පැවතීම අපේ සීමිත විදේශ සංචිතවලට ද බරක් වී තිබෙනවා. ණය ප්‍රසාරණයට සම්බන්ධ ප්‍රතිපත්ති, රාජ්‍ය ව්‍යාපාරවල කළමනාකරණය, ඉන්ධන හා බලශක්ති මිල ගණන් ද ආර්ථික කාර්ය සාධනය සඳහා බලපානවා.4.4 අපනයන හා ආනයන වෙළඳාමේ ඇති අසමතුලිතතාවයන් නිවැරදි කිරීමේ අවශ්‍යතාවය පසුගිය අයවැයෙන් මා පැහැදිලි කළා. ඉහළ තෙල් මිල ගණන් පාලනය කිරීම සඳහා සහනාධාර දීමේ සීමාවල් පවතිනවා. විදුලි ජනනය සඳහා ඉන්ධන මත රඳාපැවතීම ද භයානක වී තිබෙනවා. මෙම අභියෝග නිවැරදි කිරීමට ගත යුතු ක්‍රියාමාර්ග දේශපාලන වශයෙන් දුෂ්කර වුවත් මූල්‍ය ස්ථාවරත්වය හා ආර්ථික සංවර්ධන වෙනුවෙන් ඒවා වගකිවයුතු රජයක් වශයෙන් අප කළ යුතු වෙනවා.4.5 විනිමය අනුපාතයේ වැඩි නම්‍යතාවයකුත් ණය ප්‍රසාරණයේ අඩු නම්‍යශීලී බවකුත් ඇති කළේ ආනයන සීමා කර ගැනීමටයි. මෝටර් රථ හා තෝරාගත්කුඩා තේ වතු හිමියන්ට නැවත වගාවට සහනාධාර මුදල වැඩි කෙරේ භාණ්ඩ සඳහා නිෂ්පාදන බදු වැඩිකිරීමක් අවශ්‍ය වුණේ විදේශ ෂඬමය කළමනාකරණයට එය දායක වන නිසයි. විශේෂ භාණ්ඩ බදු පැනවීම මඟින් සහල්, බඩඉරිඟු, ලූණු, අල හා දියර කිරි නිෂ්පාදනය වැඩිකිරීමට ගොවියන් දිරිගැන්වීමටත්, ආනයන අඩුකර ගැනීමටත් හැකි වුණා. මෙම ක්‍රියාමාර්ග වලින් ආනයන බදු ආදායම්වල අඩුවීමක් සිදු වූවද එම ප්‍රවණතාවන්වලට සරිලන පරිදි රජයේ වියදම් කළමනාකරණය කර ගැනීමට ඇතැම් වියදම් සීමා කිරීමට ද කටයුතු කළා.4.6 ගරු කතානායකතුමනි, එසේ වුවත් පසුගිය රජයන් මෙන් සහනාධාර ඉවත් කිරීම, ග්‍රාමීය සංවර්ධන හා අඩු ආදායම්ලාභීන්ගේ ජීවනෝපාය සංවර්ධන මාර්ග කපාදැමීම සිදුකළේ නැහැ. අධ්‍යාපන හා සෞඛ්‍ය සේවා වියදම් මෙන්ම රජයේ සේවකයන්ගේ වැටුප් හා විශ්‍රාම වැටුප් සුරක්‍ෂිත කර තිබෙනවා. රජයේ සේවාවන්වලට බඳවා ගැනීම් නතර කර නැහැ. දැනට ශීඝ්‍රයෙන් සිදුවන යටිතල පහසුකම් සංවර්ධන සඳහා වියදම් අතපසු කර නැහැ. කිසිම විටෙක රාජ්‍ය ව්‍යාපාර පෞද්ගලීකරණය කර නැති බව ද අවධාරණය කළ යුතුයි. රජයේ සේවාවන්වල අක්‍රමවත් ලෙස වැටුප් වැඩි කිරීමෙන් වැළකී සිටියේ එමඟින් ඇතිවන වැටුප් විෂමතා වළක්වා ගැනීමටත්, රජයේ වියදම් දරාගත හැකි සීමාවන් තුළ පවත්වා ගැනීමටත් අවශ්‍ය වූ නිසයි. සෑම විටම ඵලදායි සංවාදයක යෙදෙමින් සාධාරණ විසඳුම් සෙවීමටත්, රජයේ සේවකයන්ට දරාගත හැකි සීමාවන් තුළ තිරසාර ලෙස පවත්වාගත හැකි දිරිගැන්වීම් ලබාදීමටත් අප සැම විටම කැප වී තිබෙනවා.4.7 ගරු කතානායකතුමනි, අප විසින් ගනු ලැබූ ප්‍රතිපත්ති ක්‍රියාමාර්ගවලින් ධනාත්මක ප්‍රතිඵල ලබා දී තිබෙනවා. වෙළඳපළවල්වල දුර්වලතා නිසා අපනයනකරුවන්ගේ ලාභාන්තිකයන් අඩු වී තිබුණත් නම්‍යශීලී විනිමය අනුපාත කළමනාකරණය තුළින් ඔවුන් සියලු දෙනාම වාසි ලබාගෙන තිබෙනවා. අපනයන වෙළඳපළවල පසුබැසීමක් දක්නට තිබුණද පසුගිය වර්ෂයේ අපේ අපනයන ආදායම වූ ඩොලර් බිලියන 10.1 ට සාපේක්‍ෂව මේ වර්ෂය තුළ දී එය ඩොලර් බිලියන 9.5 ක මට්ටමකට තබාගත හැකි බව විශ්වාස කරනවා. පසුගිය වසරේ ඩොලර් බිලියන 20 ක් පමණ වූ ආනයන වියදම ඩොලර් බිලියන 18.5 ක් පමණ මට්ටමකට අඩු කර තිබෙනවා. ආනයන අඩු කිරීම සඳහා දේශීය නිෂ්පාදන මඟින් ආහාර හා කිරි නිෂ්පාදනය වැඩිකිරීම සඳහා වූ ක්‍රියාමාර්ග තව තවත් ශක්තිමත් කර තිබෙනවා. විදේශ රැකියාවලින් අඛණ්ඩව ලැබෙන ආදායම් මාර්ගත්, වර්ධනය වන සංචාරකයින්ගේ පැමිණීමෙන් ලැබෙන ආදායම්, රජයට හා පෞද්ගලික අංශයට ලැබෙන ප්‍රාග්ධන ගලා ඒම් අපේ විදේශ ගිණුම් ශක්තිමත් කිරීමට උපකාර වෙනවා. එහි ප්‍රතිඵල වශයෙන් ඩොලර් බිලියන 7 ක පමණ විදේශ සංචිත පවත්වා ගැනීමටත්, විදේශ විනිමය වෙළඳපළ ස්ථාවර කර ගැනීමටත් හැකි වී තිබෙනවා.මෝටර් රථ ලියාපදිංචි ගාස්තු ඉහළට4.8 ඉතා අවිනිශ්චිත ගෝලීය පරිසරයක් මධ්‍යයේ වුවද 2012 දී ආර්ථික වර්ධනය සියයට 6.8 ක මට්ටමක පවත්වා ගැනීමට හැකි වී තිබෙනවා. නියඟය විසින් අහිමි කළ යල් කන්නයේ අස්වැන්නත්, ජල විදුලිය නිපදවීමේදී ඇති වූ පසුබැසීමත් මධ්‍යයේ වුවද මෙම සතුටුදායක වර්ධන වේගය පවත්වා ගත හැකි වූයේ අපනයන කටයුතුවලත්, ඉදිකිරීම් කර්මාන්තයේත්, සේවා අංශයේත් ක්‍රියාකාරීත්වය ශක්තිමත්ව පැවතීම නිසයි. බදුවලට යටත්වන ආනයනය අඩුවීමෙන් රජයේ ආදායමට අහිතකර බලපෑමක් ඇති වී තිබියදීත්, විවිධ බදු හා වියදම් වැඩසටහන්වල කරනු ලැබූ වෙනස්කම් මඟින් 2012 අයවැය මඟින් ප්‍රකාශ කළ පරිදි අයවැය හිඟය ජාතික ආදායමෙන් සියයට 6.2 ක මට්ටමකට පවත්වා ගැනීමට හැකි වී තිබෙනවා.2011 පැවති රජයේ ණය ජාතික ආදායමෙන් සියයට 80 ක මට්ටමක තවදුරටත් පවත්වාගෙන යා හැකි වේ යැයි විශ්වාස කරනවා. ප්‍රවාහන, ඉන්ධන, විදුලිය හා ජලය සඳහා වියදම් ඉහළ ගියද බොහෝ අත්‍යවශ්‍ය ආහාර ද්‍රව්‍යවල මිල ගණන් ස්ථාවර වී තිබෙනවා. මේ වසරේ ජූලි මාසයේ සියයට 9.8 ක මට්ටමක පැවැති උද්ධමන වේගය දැන් සියයට 8.9 දක්වා අඩු වී තිබෙනවා. විරැකියාව ද අඛණ්ඩව අඩුවන ප්‍රවණතාවයක් පෙන්නුම් කර තිබෙනවා. අභියෝග මධ්‍යයේ වුවද මෙම යහපත් ප්‍රවණතා තවදුරටත් ශක්තිමත් කර ගැනීමට අප අදහස් කරනවා.5. 2013 – 2015 සාර්ව ආර්ථික දැක්ම5.1 ගරු කතානායකතුමනි, 2013 අයවැය මඟින් ලබන වසරේ සාමාන්‍ය ආර්ථික වර්ධනය සියයට 7.5 දක්වාත්, ඉන්පසු සියයට 8 ක මට්ටමකට ළඟාවීමටත් අපේක්‍ෂා කරනවා. මෙයට පදනම් වී ඇති මූල්‍ය ප්‍රතිපත්ති උපාය මාර්ග තුළින් මුදල් සැපයුමේ වර්ධනය සියයට 14 ක මට්ටමේ පවත්වා ගැනීමෙන් හා සතුටුදායක ආහාර සැපයුම් තත්ත්වයන් මත උද්ධමනය සියයට 7 කට පමණ අඩු වේ යැයි බලාපොරොත්තු වෙනවා. වෙළඳ හිඟය අඩුවන පරිදි අවශ්‍ය අපනයන වැඩිකිරීමටත්, ආනයනය අඩුකිරීමටත් විනිමය වෙළඳපළේ නම්‍යතාවය හේතුවන බැවින් ගෙවුම් ශේෂයේ අතිරික්තය හා එමඟින් ජාත්‍යන්තර සංචිත ශක්තිමත් වේ යැයි බලාපොරොත්තු වෙනවා.සරසවිවලට අතිරේක සිසුන් 5000ක් ඇතුළත් කිරීමට රුපියල් මිලියන 4000ක්අයවැය හිඟය ජාතික ආදායමෙන් සියයට 6 ට අඩුවෙන් තබාගනිමින් රජයේ සංවර්ධන ව්‍යාපෘති අඛණ්ඩව ඉදිරියට ගෙන යාම සඳහා රජයේ ආයෝජනය වර්තමාන මට්ටමින් පවත්වා ගැනීම 2013 රාජ්‍ය මූල්‍ය උපාය මාර්ගවල ඇතුළත් බව අවධාරණය කිරීමට මා කැමතියි. එම රාජ්‍ය මුදල් ප්‍රතිපත්තිය 2013 අයවැය හිඟය ජාතික ආදායමෙන් සියයට 5.8 දක්වාත්, 2015 දී සියයට 4.5 දක්වාත් අඩු කරමින් රාජ්‍ය ණය ජාතික ආදායමෙන් සියයට 75 ක අඩු මට්ටමකට ගෙන ඒමට හැකි වෙනවා. ගරු මන්ත්‍රීවරුනි, මෙම ක්‍රියාමාර්ගවලින් පිළිබිඹු කරන්නේ මෑත කාලයේ පැවති රජයන්ට වඩා ඉහළ මට්ටමකින් මූල්‍ය වගකීම් පිළිබඳ මෙම රජයේ ඇති කැපවීමයි.6. ජාතික සංහිඳියාව6.1 ගරු කතානායකතුමනි, ඉතා දුෂ්කරව දිනාගත් සාමය හා ජාතික සංහිඳියාව ශක්තිමත් කර ගැනීම 2011 – 2015 සංවර්ධන රාමුවේ ඉලක්කයයි. ජනාධිපති කාර්ය සාධනය විසින් උගත් පාඩම් හා සංහිඳියාව සඳහා වූ කොමිෂන් සභාවේ වාර්තාව මඟින් ජාතික සංහිඳියාව ශක්තිමත් කිරීම සඳහා හඳුනාගත් යෝජනා ක්‍රියාත්මක කිරීමට ඉහළ ප්‍රමුඛත්වයක් දී තිබෙනවා. තෛ‍්‍රභාෂා වැඩසටහන්, සමාජ ඒකාබද්ධ වැඩසටහන්, ත්‍රස්තවාදීන් පුනරුත්ථාපනය කර සමාජගත කිරීම්, ඉඩම් ඔප්පු නිකුත් කිරීම් හා ඉඩම් ආශි‍්‍රත ගැටලු විසඳීම්, නිවාස අවශ්‍යතා සැපයීම හා ගැටුම්වලට ලක්වූ ප්‍රදේශවල ප්‍රාදේශීය සභා හා රාජ්‍ය සේවාවන් ශක්තිමත් කිරීමට ප්‍රමුඛත්වය දී තිබෙනවා. මේ සඳහා අදාළ ආයතන යටතේ රුපියල් මිලියන 763 ක් 2012 – 2013 අයවැය මඟින් වෙන්කර තිබෙනවා.ලක්සතෙස වෙළෙද සැල්වසර 3ක් තුළ 1000ක් ඇතිකරනවා  එම යෝජනා ඉක්මනින් ක්‍රියාත්මක කිරීම සඳහා තවත් රුපියල් මිලියන 500 ක අතිරේක ප්‍රතිපාදන වෙන්කිරීමට ද මා යෝජනා කරනවා. මෙම කටයුතු ක්‍රමවත්ව ක්‍රියාත්මක කිරීමේදී ජනාධිපති කාර්යසාධනයට සහය වීම සඳහා ප්‍රධාන අමාත්‍යාංශ හා ආයතනවල එම කටයුත්තට වගකියන ජ්‍යෙෂ්ඨ නිලධාරීන් නම් කිරීමට ද කටයුතු කරනවා.7. පවුල, ආගම හා සංස්කෘතිය7.1 ගරු කතානායකතුමනි, අපේ සමාජය තුළ පවුල, ආගම හා සංස්කෘතිය අතර දැඩි බැඳියාවක් තිබෙනවා. ගමේ පන්සල්, කෝවිල් හා පල්ලි ප්‍රජා සංහිඳියාව පවත්වා ගැනීමේ මධ්‍යස්ථාන වුණා. පවුල ගොඩනඟා ප්‍රජාව බලසම්පන්න කරමින් දිළිඳුකම නැති කිරීමට හඳුන්වා දුන් මහින්ද චින්තන වැඩසටහන ආගමික ස්ථාන කේන්ද්‍ර කරගෙන, ප්‍රජා මූල සංවිධාන හා ප්‍රජා සහභාගීත්වයෙන් පවුලේ වටිනා ගුණධර්ම දියුණු කිරීමටත්, මත්ද්‍රව්‍යවලට නැඹුරුවීම වළක්වා ගැනීමටත්, වැඩිහිටි හා ආබාධිත පුද්ගලයන්ගේ රැකවරණ සඳහාත්, ප්‍රාථමික අවස්ථාවේ දී රෝග වළක්වා සනීපාරක්‍ෂක ජීවන රටාවකට නැඹුරු කිරීමටත්, ජාති හා ආගම් අතර සමඟිය වැඩිදියුණු කිරීමටත් වූ දැක්මක් වෙනවා. එබැවින් ආගමික ස්ථානවල මූලිකත්වයෙන් ප්‍රජාව සම්බන්ධ කරගෙන ක්‍රියාත්මක වන එම වැඩසටහන් දිරිගැන්වීම සඳහා රුපියල් මිලියන 200 ක් වෙන්කිරීමට මා යෝජනා කරනවා.8. දිළිඳුකමින් තොර ශ්‍රී ලංකාවක්8.1 ගරු කතානායකතුමනි, අපේ රටේ දරිද්‍රතාවය සියයට 8.9 දක්වා අඩු වී තිබුණද ඇතැම් අඩු ආදායම්ලාභීන්ට ජලය, නිවාස හා සනීපාරක්‍ෂක පහසුකම්වල වැඩිදියුණු කිරීම් කළ යුතුව තිබෙනවා. එම ප්‍රදේශවල ළමා සහ මාතෘ සායන පහසුකම් ඇති කළ යුතු වෙනවා. මෙම පවුල්වල දරුවන්ගේ පාසල් යාමේ උනන්දුව සතුටුදායී මට්ටමක නැහැ. දුෂ්කර ප්‍රදේශවල ගමනාගමන පහසුකම් දුර්වලව පැවතීම නිසා මේ අයට ශිෂ්ට සම්පන්න ජීවිත ගතකිරීමට හා වෙළඳපළට සම්බන්ධවීමේ මූලික අවස්ථා සීමා වී තිබෙනවා. බොහෝ අඩු ආදායම්ලාභී පවුල් මත්ද්‍රව්‍ය, කසිප්පු, අපරාධ හා හිංසාකාරී ක්‍රියාවන්ගෙන් අසරණ වී සිටිනවා. එබැවින් ඉදිරි වසර 3 තුළ රටේ ඉතිරි වී ඇති දිළිඳුබවේ විවිධ පැතිකඩයන් ඉවත් කිරීම සඳහා ඉලක්කගත වූ වැඩසටහන් ක්‍රියාත්මක කිරීම සඳහා වැඩි ප්‍රතිපාදන ප්‍රමාණයක් වෙන්කිරීමට මා යෝජනා කරනවා.8.2 ග්‍රාම නිලධාරි කොට්ඨාස මට්ටමෙන් දැනට බඳවාගෙන ඇති උපාධිධාරී අභ්‍යාසලාභීන් 14,000 කුත් විවිධ ආයතනවල ක්ෂේත්‍ර මට්ටමේ නිලධාරිනුත් අඩු ආදායම්ලාභීන්ගේ ජීවන තත්ත්වය ඉහළ දැමීම සඳහා නියාමකයන් වශයෙන් සම්බන්ධ කරගැනීමට මා අපේක්ෂා කරනවා. මෙම පවුල්වල වැසිකිළි හා මූලික නිවාස පහසුකම් ඇති කරනවා. හුදකලා පාසැල් ළමා මිතුරු පරිසරයකට සංවර්ධනය කරමින් එවැනි පාසැල්වලට ඇතුල්වන සෑම දරුවකුටම නොමිලේ ධාන්‍ය, බිත්තර සහ කිරි සහිත ආහාර සැපයීමට මා යෝජනා කරනවා. එම දරුවන්ට වසර මැද දී තවත් පාසැල් නිල ඇඳුමක් නොමිලේ ලබාදීමටද යෝජනා කරනවා. දුෂ්කර ප්‍රදේශවල ජීවත්වන මෙම දරුවන්ට පාවහන් යුගලක් නොමිලේ ලබාදීමටද යෝජනා කරනවා. අපේ රටේ සෑම ප්‍රදේශයකම දරුවන් සියයට 100 ක් ම ප්‍රාථමික අධ්‍යාපනයට යොමුකිරීම අපේ අරමුණ වෙනවා.8.3 මාතෘ හා ළමා මරණ අනුපාත දියුණු රටවල මට්ටමට ගැනීමද අපේ තවත් ඉලක්කයක්. එබැවින් ග්‍රාමීය රෝහල්,බෙහෙත්ශාලා, මාතෘ හා ළමා සායන මධ්‍යස්ථාන ඉලක්කගත ප්‍රදේශවල සංවර්ධනය කරනවා. අඩුආදායම්ලාභී පවුල් අතර දරුවන්ගේ පෝෂණ මට්ටම් පිළිබඳ මව්වරුන් දැනුවත් කිරීමේ වැඩසටහන් පුළුල්කර දිවයිනෙන් මන්දපෝෂණය ඉවත්කිරීම සඳහා කටයුතු කරනු ලබනවා. ප්‍රදේශවලින් තෝරාගත් ඉලක්කගත වූ දිවි නැඟුම හා සමෘද්ධි වැඩසටහන් මඟින් අදාළ පවුල්වලට අඛණ්ඩව ආහාර සහ පෝෂණ අවශ්‍යතාවන් සැපයීමට කටයුතු කරනවා. ජාතික පෝෂණ සභාව විසින් මෙම විශේෂ වැඩසටහන් අඛණ්ඩව සමාලෝචනය කිරීමටත් ඉලක්කගත වූ ක්‍රියාමාර්ග ගැනීමටත් කටයුතු කරනු ලබනවා.8.4 2016 වන විට දිළිඳුකමින් තොර මැදි ආදායම් ආර්ථිකයක් ඇති සහාශ්‍ර සංවර්ධන ඉලක්කවලින් ඔබ්බට ළඟා වූ රටක් ලෙස ශ්‍රී ලංකාව පත්කිරීම අපේ රජයේ අරමුණයි. එබැවින් අඩු ආදායම්ලාභීන්ගේ දිළිඳුකම අඩුකිරීමේ වැඩසටහන් පුළුල්කිරීම සඳහා රුපියල් මිලියන 1,500 ක අතිරේක ප්‍රතිපාදන වෙන්කිරීමට මා යෝජනා කරනවා. මෙම ජාතික කර්තව්‍යයට සහභාගී වන ලෙස සංවර්ධන මූල්‍ය ආයතනවලට හා පෞද්ගලික අංශයට සම්පත් දායකයන් වන ලෙස ආරාධනා කරනවා. ව්‍යාපාර ප්‍රජාව, බැංකු හා මූල්‍ය ආයතන, සංචාරක හෝටල්, වැවිලි සමාගම් හා විශාල කර්මාන්ත ආයතන තමන් ක්‍රියාත්මකවන ප්‍රදේශවල දිළිඳුකම අඩුකිරීම සඳහා කළ හැකි සුවිශේෂිත වැඩසටහන් ක්‍රියාත්මක කරමින් සිය ව්‍යාපාරික සමාජ වගකීම ඉටුකිරීම සඳහා මෙම ජාතික මෙහෙවරට දායක වනු ඇතැයි මා අවංකව විශ්වාස කරනවා.9. නිෂ්පාදන ආර්ථිකයක්ත්‍රිවිධ හමුදා රණවිරුවන්ගේ නිවාස ව්‍යාපෘතිය සඳහා රුපියල් මිලියන දහසක්9.1 අපේ රටේ ජනතාවට අර්ථවත් ජීවනෝපාය මාර්ග ඇති වන පරිදි ආර්ථිකයක් ගොඩනැඟීම, ජාතික සංහිඳියාව හා දිළිඳුකමින් තොර ශ්‍රී ලංකාවක් ඇති කරගැනීම සඳහා ඇති උපායමාර්ගවල ප්‍රධානම බලවේගයයි. මේ සඳහා ආයතනික ව්‍යුහය හා දිරිගැන්වීම් යොදාගනිමින් ගෘහ ආර්ථිකයෙත්, කුඩා ව්‍යාපාරවලත්, පුද්ගලික අංශයේත් ආයෝජන හා නිෂ්පාදන පුළුල් කිරීම කළ යුතුයි. ලක්ෂ 25 කට අධික ගෘහ ආර්ථිකයක් කරා ප්‍රවේශ වී ඇති දිවි නැඟුම මඟින් එම පවුල් ආහාර නිෂ්පාදනයේත්, පශු සම්පත් හා ගෘහ කර්මාන්තවලත් යෙදවීමෙන් ආහාර සුරක්ෂිතතාවය හා අතිරේක ආදායම් මාර්ග ඇති කරගෙන තිබෙනවා. ජීවනෝපාය මාර්ග වැඩිදියුණු කිරීම සඳහා අයවැයට ඇතුළත්කර ඇති වැඩසටහන් මඟින් අඩුආදායම්ලාභීන් 2016 වන විට ඉහළ ආදායම් මට්ටමකට ගෙන ඒමට බලාපොරොත්තු වෙනවා.9.2 කාලාන්තරයක් තිස්සේ අපේ රටේ භාණ්ඩ ආනයන හා අපනයන රටවල් කිහිපයක් මත රඳා සිටියා. එමෙන්ම භාණ්ඩ හා සේවා කිහිපයක් මත පමණක් අපේ විදේශ විනිමය ඉපයීමටද යොමු වුණා. තවමත් අපේ රටේ අපනයනයෙන් විශාල ප්‍රමාණයක් ප්‍රාථමික අමුද්‍රව්‍ය වශයෙන් පවතිනවා. ඇඟලුම් නිෂ්පාදන වැනි කර්මාන්ත ආනයනය කරන අමුද්‍රව්‍ය මතම දැඩිලෙස රඳාපවතිනවා. ඉහළ යන තෙල් මිල ගණන් නිසා ඛනිජ තෙල් ආනයනය සඳහා පමණක් වැය වන ඩොලර් මිලියන 6,000කට අධික විදේශ වියදම විශාල බරක් වී තිබෙනවා.මෙම ප්‍රමාණය අපේ රටේ රටවිරුවන් විදේශ රැකියාවල යෙදෙමින් එවනු ලබන සමස්ත විදේශ විනිමයට සමානයි. එබැවින් දේශීය නිෂ්පාදන, අපනයන හා විදේශ ආදායම් මාර්ග හා විදේශ වෙළඳපල විවිධාංගීකරණය කර ගැනීම අවශ්‍ය වෙනවා.9.3 මේ අතින් අප විශාල ප්‍රගතියක් ලබා තිබෙනවා. සංචාරක හා තනාපති සේවාවන්වල අවශ්‍යතාවයන්ට හැර අපේ රට දැන් සහල් ආනයනය කරන්නේ නැහැ. රටට අවශ්‍ය සමස්ත බඩඉරිඟු අප නිෂ්පාදනය කරනවා. ලූනු, මුංඇට, සීනි හා දියර කිරි වැනි නිෂ්පාදන ශීඝ්‍රයෙන් වැඩිකර ගැනීමට ප්‍රවේශ වී තිබෙනවා. අපනයන අඩුකර ගැනීමේ කටයුතු පුළුල් කිරීමට කෘෂි නිෂ්පාදන සඳහා ආකර්ෂණීය මිල ගණන් පවත්වාගෙන යනු ලබනවා. ගොවීන් දිරිගැන්වීම සඳහා පොහොර, බීජ හා ණය මුදල් සැපයීමේ දී සහනාධාර ලබාදෙනවා. වාරිමාර්ග පද්ධතිය දියුණු කරමින් ගොවිතැන් කටයුතු සඳහා ජලය සැපයීමට විශාල ආයෝජනයක් කරනවා. උපරිම වටිනාකමක් අපේ රටේ අමුද්‍රව්‍යවලට ලබාගැනීමට වැවිලි භෝග සහ අනෙකුත් ඛනිජ සම්පත් වටිනාකම එකතු කළ භාණ්ඩ වශයෙන් අපනයනය කිරීම වැඩිකර තිබෙනවා.වැවිලි සමාගම්වල වගා නොකළ අක්කර 25,000ක්තරුණයන් 12500 කට තිස් අවුරුදු බද්දකට ලබාදේ  9.4 සියලුම ව්‍යාපාරික කටයුතු සඳහා ආදායම් බදු අඩුකර තිබෙනවා. පෞද්ගලික ආයෝජනය පුළුල් කිරීම සඳහා නියාමන පහසුකම් හා ආයෝජන අනුමත කිරීම සරල කර තිබෙනවා. දේශීය නිෂ්පාදනවල ඵලදායිතාවය හා විදේශ රැකියාවලින් ලබන ආදායම් වැඩිකිරීම සඳහා ශ්‍රම බළකායේ නිපුණතා ඉහළ දැමීමට කටයුතු කර තිබෙනවා. ත්‍රිකුණාමලය, හම්බන්තොට හා කොළඹ වරාය ආශ්‍රිත කාර්මික නගර පිහිටුවීම මඟින් අපනයන කර්මාන්ත හා සේවා වැඩිකිරීම දිරිගන්වා තිබෙනවා. නැනෝ තාක්ෂණ උද්‍යාන හා තොරතුරු තාක්ෂණ උද්‍යාන පිහිටුවමින් එම අංශවල ආයෝජනය දිරිගන්වා තිබෙනවා. ක්‍රීඩා ආශ්‍රිත කර්මාන්ත හා සේවා පුළුල් කිරීමට කටයුතු කර තිබෙනවා. ඉහළ මට්ටමකින් වියදම් කරනු ලබන සංචාරකයන් රටතුළට ගෙන ඒම සඳහා බහුවිධ සංචාරක අවස්ථා දියුණුකර තිබෙනවා. 2012 දී රජය වෙත පවරා ගත් ඌන උපයෝජන වත්කම් පෞද්ගලික ආයෝජන හා කළමනාකරණ ක්‍රම මඟින් යළි ගොඩනඟමින් සිටිනවා. එම වත්කම් අහිමිවූවන්ට වන්දි ගෙවීමට අවශ්‍ය කටයුතු කර තිබෙනවා. මෙම ප්‍රවණතා පිළිබිඹු කරමින් ව්‍යාපාර පහසුකම් මත රටවල් 185 ක් සඳහා කරනු ලබන වර්ගීකරණයෙන් ශ්‍රී ලංකාව මේ වන විට 81 වන ස්ථානයට ගමන් කර තිබෙනවා. ව්‍යාපාර පහසුකම් වලින් ඉහළම රටවල් 30 තුළට අපේ රට පත්කිරීම අපේ අරමුණයි. මේ අනුව ජාතික ආදායමෙන් සියයට 25 - 27 මට්ටමකට ඉලක්ක කර ඇති පෞද්ගලික ආයෝජන ළඟාකර ගැනීමේ මාර්ගයට අප යොමු වී තිබෙනවා.9.5 නිෂ්පාදන ආර්ථිකයක් තුළින් සිදුවන මෙම පරිවර්තනය මඟින් 2016 වන විට ඩොලර් බිලියන 100ක ආර්ථිකයක් ඇතිකර ගැනීමට හැකි වෙනවා. ඩොලර් බිලියන 15 ක පමණ අපනයන මට්ටමකටත් ඩොලර් බිලියන 18ක ආනයන මට්ටමකටත් ළඟාවීමේ හැකියාවක් ඉන් පෙන්නුම් කරනවා. සංචාරක කටයුතුවලින් ඩොලර් බිලියන 2.5ක් ඉපයීමට අපේක්ෂා කරනවා. විදේශ රැකියා වලින් ලැබෙන ආදායම ඩොලර් බිලියන 10 ක මට්ටමකට ගෙන ඒමට අපේක්ෂා කරනවා. ජාත්‍යන්තර වරාය සේවා මඟින් ඇතිවන ශුද්ධ ආදායම ඩොලර් බිලියන 3 - 5ක් පමණ විය හැකියි. මෙම පරිවර්තනය අපේ රට 2016 ට පෙර දිළිඳුකමෙන් තොර ඉහළ මැදි ආදායම්ලාභී රටක් ලෙස උසස් කිරීමට දායක වෙනවා.10. නියඟයෙන් ගොඩඒම10.1 මෝසම් වර්ෂාව ආරම්භවීමත් සමඟ නිමාවට පත් වූ ඉතා හානිදායක වූ නියඟ කාලගුණයක් අපි පසු කළා. නියඟය නිසා යල් කන්නයේ වී අස්වැන්නටත්, පොල් වැනි දිගුකාලීන වගාවන්ටත් හානි සිදු වුණා. මිරිදිය මත්ස්‍ය කර්මාන්තයට දැඩි බලපෑමක් ඇති වුණා. ඇතැම් පුද්ගලයන්ට එදිනෙදා ජීවනෝපාය හා පානීය ජලය ලබාගැනීමටද දුෂ්කර වුණා.10.2 ඇති වූ දරුණු නියඟය ආශ්‍රිතව මතු වූ ප්‍රශ්න විසඳාගැනීමට ගොවි නියෝජිතයන් සමඟ පැවති සාකච්ඡවලින් යෝජනා වූ පරිදි වාරිමාර්ග පහසුකම් ප්‍රතිසංස්කරණය කිරීමට මෙම නියඟය අවස්ථාවක් කර ගත්තා. ගොවියන් විසින්ම හඳුනාගත් වැව් 972 ක පමණ රොන්මඩ ඉවත් කළා. රජයේ සහනාධාර වෙනුවට දෛනික වැඩකටයුතුවල යෙදෙමින් ආදායම් මාර්ග උපයා ගැනීමට ඉඩසලසන ලෙස ඔවුන් ඉල්ලුවා.මේ නිසා දෛනික වැඩ සඳහා මුදල් ගෙවීමේ ක්‍රමය මත මසකට රුපියල් 5,000 ක ආදායමක් සැලසෙන පරිදි ජීවනෝපාය මාර්ග අහිමිවූවන්ට සහන සැලසීමට ව්‍යාපෘති 1,617 ක් ක්‍රියාත්මක කළා. මේ සඳහා රජය රුපියල් මිලියන 4,600 ක් පමණ වියදම් කළා.නියඟය කළමනාකරණය කිරීමේදී ගොවි ජනතාව සිය යෝජනා මඟින් පෙන්නුම් කළ ගොවිකමේ අභිමානය වෙනුවෙන් මා ඔවුන්ට ගරු කරනවා. ඔවුන් නොමිලේ කිසිවක් බලාපොරොත්තු නොවූ වත් වගා හානිවලින් ඇති වූ හානියට සහනයක් වශයෙන් එම ප්‍රදේශවල ගොවීන්ට මහ කන්නයේ වගාව සඳහා නොමිලේ බිත්තර වී ලබාදීමටද මා යෝජනා කරනවා. මහ අස්වැන්න ලබාගන්නා තුරු බැංකුවලින් ගොවීන් ලබාගත් ණය ආපසු අය නොකර ගන්නා ලෙසද මා ඉල්ලා තිබෙනවා. එම ණය සඳහා අයකරන පොලිය මුළුමනින්ම කපාහැරීමටද මා යෝජනා කරනවා.එබැවින් ගොවීන් ලක්ෂයකට පමණ බලපෑ නියඟයෙන් ඔවුන් යළි ගොඩනැගීම සඳහා තවත් රුපියල් මිලියන 1,000 ක ප්‍රතිපාදන වෙන්කිරීමට මා යෝජනා කරනවා.10.3 ඉදිරියේදී නියඟවලින් ඇති වන මෙවැනි හානි වළක්වා ගැනීමට ප්‍රවේශ විය යුතු වෙනවා. එබැවින් 2013 සිට පොහොර සහනාධාරය ලබන සියලුම ගොවීන්ට වගා රක්ෂණ ක්‍රමයක් ක්‍රියාත්මක කිරීමට මා යෝජනා කරනවා. මෙවැනි ආපදාවන් සඳහා බැංකු, මූල්‍ය හා රක්ෂණ ආයතනවලින් සිය වාර්ෂික ලාභයෙන් සියයට එකක් ජාතික රක්ෂණ භාරකාර අරමුදලට ගෙවීම අනිවාර්ය කිරීමට අවශ්‍ය සංශෝධන ඉදිරිපත් කරනවා. පොහොර සහනාධාරය ලබන සෑම ගොවියකුම කිලෝ 50 ක රසායනික පොහොර මල්ලකින් රුපියල් 150ක රක්ෂණ ගාස්තුවක් යටතේ මෙම අනිවාර්ය රක්ෂණ ක්‍රමයේ සාමාජිකයකු කර ගැනීමට කටයුතු කරනවා.11. නිල්ල පිරුණ පරිසරයක්කිරි ගවයකුගෙන් කිරිලීටර් 10ක් වැඩිකරගැනීමට අවශ්‍ය දැනුම ලබා‍ෙදනෙවා  11.1 ස්වාභාවික ගස්වැල්, ඇළදොල, ජලපෝෂිත , සතා සිවුපාවුන්ගෙන් පෝෂිත ජෛව විවිධත්වයට හානිකිරීම නිසා සමස්ත ලෝකයම අති දුෂ්කරතාවයන්ට මුහුණ දී තිබෙනවා. මේ නිසයි නිල්ල පිරුණ පරිසරයක් අපේ සංවර්ධනයේ අඩිතාලම වශයෙන් මහින්ද චින්තන අලුත් ශ්‍රී ලංකාවක් සඳහා වූ වැඩපිළිවෙළ අවධාරණය කරනු ලැබුවේ මෑතදී පැවැති නියඟයෙන් අප දැඩි ලෙස පීඩා වින්දා. වර්ෂා කාලයේ නායයෑම් වලින්ද එලෙසම පීඩා විඳිනවා. එබැවින් වන සම්පත් හා පරිසරය සංරක්ෂණය කර ගැනීමට රට පුරා ඇති ස්වාභාවික සම්පත් සංරක්ෂණය කිරීමට යෝජනා කරනවා. මෙම වැඩපිළිවෙළින් හෙක්ටයාර් 250,000ක් වන වගාව සඳහා යොදා ගනිමින් වනාන්තර වලින් වැසි ඇති බිම් ප්‍රමාණය සියයට 35 දක්වා වැඩි කිරීමට බලාපොරොත්තු වෙනවා. එමෙන්ම ජලපෝෂිත, ගංගා හා ජලාශ සහ වනජීවී සම්පත් සංරක්ෂණය කිරීමද මෙහි ප්‍රධාන අංගයන් වෙනවා. රුපියල් මිලියන 1,500කින් වසර 03 ක් තුළ සැලසුම් කර ඇති මෙම වැඩසටහනට තවත් රුපියල් මිලියන 500ක් 2013 අයවැයෙන් වෙන් කිරීමට මා යෝජනා කරනවා.12. කෘමිනාශක හා රසායනික පොහොර භාවිතය12.1 ගරු කතානායකතුමනි, කෘමිනාශක හා රසායනික පොහොර භාවිතය වැඩිවීම නිසා පස, ජලය හා ජෛව විවිධත්වයට දැඩි ලෙස අහිතකර බලපෑම් ඇති වී තිබෙනවා. බෝ නොවන රෝග රාශියක් ජනතාව තුළ වැඩිවීමට මේවා බලපාන බවට මතවාදයක් ද ඇති වී තිබෙනවා. එබැවින් කෘමිනාශක සැපයුම් හා බෙදාහරින්නන් අනුගමනය කළ යුතු ප්‍රමිතීන් හා හානිදායක ප්‍රතිවිපාක අවම කර ගැනීම සහතික කිරීමට අවශ්‍ය රෙගුලාසි සකස් කරනු ලබනවා.12.2 පිළිගත් ප්‍රමිතීන් අනුගමනය කරමින් කාබනික පොහොර නිෂ්පාදනය කරන කුඩා හා මධ්‍යම පරිමාණ නිෂ්පාදකයන් දිරිගැන්වීම සඳහා එම පොහොර කිලෝ 50 ක මිටියක් රුපියල් 400ක සහතික මිලකට මිලදී ගැනීමේ වැඩපිළිවෙළක් ලංකා පොහොර සංස්ථාව මඟින් ක්‍රියාකරනවා. පෞද්ගලික අංශයේ ආයෝජන මෙම නිෂ්පාදනවලට දිරිගැන්වීම සඳහා කාබනික පොහොර හා ස්වභාවික කෘමිනාශක නිෂ්පාදන බෙදාහැරීම හා අලෙවියට අදාළ ගනුදෙනු සඳහා අදාළ සියලුම සෘජු හා වක්‍ර බදු ඉවත් කිරීමට මා යෝජනා කරනවා.13. පුනර්ජනනීය බලශක්ති13.1 ගරු කතානායකතුමනි, ආර්ථික සංවර්ධනයත් සමඟ විදුලිය සඳහා ඇති ඉල්ලුම වැඩිවෙනවා. එසේ වුවත් රටේ විදුලි හා බලශක්ති අවශ්‍යතාවය සඳහා දිගින් දිගටම තෙල් ආනයනය මත රඳා සිටීම ප්‍රායෝගික නැහැ. ශ්‍රී ලංකාව 2000 වසරේ තෙල් ආනයනය සඳහා වැය කළේ ඩොලර් මිලියන 902ක්. ;මය 2005 දී ඩොලර් මිලියන 1,675ක් වූ අතර 2010 දී ඩොලර් මිලියන 3,040ක් වුණා. මේ වසරේ ඩොලර් මිලියන 6,000ක් පමණ වියදම් වෙනවා. මෙම වියදම රටේ මුළු ආනයන වියදමෙන් තුනෙන් එකක් පමණ වෙනවා. නොරොච්චෝලේ ගල් අඟුරු බලාගාරය හා ඉහළ කොත්මලේ ජලවිදුලි බලාගාරය ඉදි නොකරන්නට මේ වසරේ අපේ රටේ ඛනිජ තෙල් ආනයන පිරිවැය ඩොලර් බිලියන 7 ඉක්මවීමට ඉඩ තිබුණා.13.2 මෙම පසුබිම මත ප්‍රයෝජනයට නොගෙන දැනට ඉතිරිව ඇති ජල විදුලි, සූර්ය බලශක්ති හා අනෙකුත් නැවත ජනනය කළ හැකි බලශක්ති මාර්ග කඩිනමින් ඉදිකර ගැනීමට කටයුතු කළ යුතුª වෙනවා. එම නිසා එම ව්‍යාපෘතිවල ආයෝජනය දිරිගැන්වීම සඳහා දේශීයව නිපදවනු නොලබන උපකරණ ආනයනය කිරීමේදී අය කරනු ලබන බදු ඉවත් කිරීමටත්, එම ව්‍යාපෘතිවලට අදාළ ආදායම් බද්ද සියයට 12 දක්වාත් අඩු කිරීමටත් යෝජනා කරනවා. විශේෂයෙන් පොල් ඉඩම්වල වැට මාර (ග්ලිරිසීඩියා) වැනි බලශක්ති භෝග වගාවන් දිරිගැන්වීම සඳහා එම වගාවන්ගෙන් ලැබෙන ආදායම් ද වසර 10 කට බදුවලින් නිදහස් කරනවා. කර්මාන්තවල විදුලි අවශ්‍යතාවයෙන් සියයට 30 ක් වත් නැවත ජනනය කළ හැකි බලශක්ති මාර්ගවලින් ලබාගන්නේ නම්, එවැනි ප්‍රාග්ධන ආයෝජන සඳහා ක්ෂය කිරීමේ ප්‍රතිපාදන එක් වසරක් දක්වා අඩුකිරීමට යෝජනා කරනවා.4. වාරිමාර්ග සංවර්ධනය14.1 ජාතියේ සමෘද්ධිය සඳහා ප්‍රමිතියෙන් යුතු ආහාර සහ ජලය සැපයීම සහතික කිරීම සඳහා අපේ රජය රටපුරා වාරිමාර්ග යෝජනා ක්‍රම දියුණු කිරීමට ප්‍රවේශ වී තිබෙනවා. වෙහෙරගල, වැලිඔය හා වෑමැඩිල්ල වැනි වාරිමාර්ග යෝජනා ක්‍රම ඉදිකිරීමෙන් හෙක්ටයාර් 20,674 ක වගා කිරීමටත්, ජල පහසුකම් වැඩිදියුණු කිරීමටත් හැකිවුණා. මොරගහකන්ද, උමා ඔය, දැදුරු ඔය, රඹුක්කන් ඔය සහ යාන් ඔය වාරිමාර්ග යෝජනා ක්‍රම ඉදිකිරීම මඟින් උතුර, දකුණ, නැගෙනහිර හා වයඹ පළාතේ වියළි ප්‍රදේශවලට වාරිමාර්ග ජලය සැපයෙනවා. මේ සඳහා රුපියල් බිලියන 102ක් ආයෝජනය කරනු ලබනවා. 2015 වන විට මෙම ව්‍යාපෘති සම්පූර්ණ කිරීම අපේ ඉලක්කය වී තිබෙනවා. කැලණි ගඟ, මා ඔය සහ දැදුරු ඔය හැරවීමෙන් වයඹ පළාතේ ජල සැපයුම වැඩිකිරීම පිළිබඳව අධ්‍යයනය කරනවා. නිල්වලා ගඟ හැරවීම මඟින් දකුණේ ජල සැපයුම වැඩි දියුණු කිරීමටද අධ්‍යයනය කරනවා. මෙම ප්‍රධාන වාරිමාර්ග ක්‍රම සංවර්ධනය කිරීමෙන් පවුල් 250,000 කට එයින් ප්‍රතිලාභ ලැබෙනවා. ආහාර හා ජල සුරක්ෂිතතාවයෙන් යුත් රටක් ගොඩනැගීමට මෙවැනි ආයෝජන කළ යුතු වෙනවා.14.2 වාරිමාර්ග, ඉංජිනේරු හා තාක්ෂණික සේවාවන්ගෙන් වාරිමාර්ග සංවර්ධනයට ලැබෙන දායකත්වයට අමතරව කොළොන්නාව රජයේ වැඩපළද ඉතා නිහඬ දායකත්වයක් දෙනු ලබනවා. ඉතා ඉහළ ඉංජිනේරු කුසලතාවන් ඇති එම කර්මාන්ත ශාලාවේ සේවක පිරිස් තාක්ෂණික පුහුණුව සඳහාත් කර්මාන්ත ශාලාව උසස් තාක්ෂණයෙන් යුත් යන්ත්‍ර සහ උපකරණ මගින් නවීකරණය කිරීමටත් මා රුපියල් මිලියන 300 ක ප්‍රතිපාදනයක් වෙන් කිරීමට යෝජනා කරනවා.15. පානීය ජල සම්පාදනය15.1 අපේ ජනතාවට ගුණාත්මකභාවයෙන් යුත් පානීය ජලය සැපයීම අපේ සංවර්ධන වැඩපිළිවෙළේ ප්‍රමුඛතාවයක් මහනුවර, දඹුල්ල, අම්පාර, හම්බන්තොට, කොළඹ, බලංගොඩ, ත්‍රිකුණාමලය, පුත්තලම, හලාවත, වවුනියාව, මන්නාරම, කිලිනොච්චිය, යාපනය හා අනුරාධපුර ප්‍රදේශවල ඉදිරි වසර 3 තුළ පවුල් 580,000 කට පානීය ජල පහසුකම් වැඩිකිරීම සඳහා ජල සම්පාදන යෝජනා ක්‍රම රාශියක් ඉදිවෙමින් පවතිනවා. 2013 දී ඒ සඳහා රුපියල් බිලියන126 ක ආයෝජනයක් සිදුවෙනවා. කොළඹ නගරයේ ජලය බෙදාහැරීම, නවීකරණය කිරීම හා අපතේ යන ජල ප්‍රමාණය සියයට 47 සිට 2016 වන විට සියයට 17 දක්වා අඩු කිරීමට රුපියල් බිලියන 25 ක ආයෝජනයක් කිරීමට රජය දැනටමත් කටයුතු කර තිබෙනවා. ලබන වසරේ ආරම්භ කිරීමට නියමිත කුරුණෑගල, රත්නපුර, බදුල්ල, හාළිඇළ, මහියංගණ හා බණ්ඩාරවෙල ජල සම්පාදන ව්‍යාපෘති මඟින් එම ප්‍රදේශවල පවුල් දස ලක්ෂයකට ආසන්න පවුල් සංඛ්‍යාවකගේ පානීය ජල අවශ්‍යතාවය ඉදිරි වසර 03 තුළ ඉටුවෙනවා. ජල සම්පාදන මණ්ඩලයේ තාක්ෂණික හා නඩත්තු පහසුකම් සහිතව ප්‍රජා ජල සම්පාදන යෝජනා ක්‍රම ශක්තිමත් කිරීමට වෙනම භාරකාර ආයතනයක් ද පිහිටුවා තිබෙනවා. පවත්නා ප්‍රජා ජල සම්පාදන යෝජනා ක්‍රම ප්‍රතිසංස්කරණය කිරීම සඳහා 2013 දී රුපියල් මිලියන 250 ක් වෙන් කිරීමට මා යෝජනා කරනවා.16. ස්වයංපෝෂිත කෘෂිකර්මයක්16.1 ජාතියේ ආහාර සුරක්ෂිතතාවය තහවුරු කිරීම සඳහා ආහාර නිෂ්පාදනයේ ශීීඝ්‍ර ව්‍යාප්තියක් අවශ්‍ය වෙනවා. දැනට ක්‍රියාත්මක කරමින් සිටින වාරිමාර්ග පුනරුත්ථාපන හා නව වාරිමාර්ග ඉදිකිරීම් මඟින් වියළි කලාපයේ හෙක්ටයාර් එක් ලක්ෂ විසිපන්දාහක් පමණ ඉඩම් ප්‍රමාණයක වගා කළ හැකි වෙනවා. වී සහ ධාන්‍ය වර්ග ප්‍රමාණවත් පරිදි ගබඩා කර ගැනීමට ඔයාමඩුවේ ධාන්‍ය මෙට්ට්‍රික් ටොන් 70,000 ක ධාන්‍යාගාරයක් ඉදිකර ඇති අතර එවැනි ගබඩා පහසුකම් අනෙකුත් ප්‍රධාන කෘෂිකාර්මික දිස්ත්‍රික්කවලද ඉදිකරනු ලබනවා. වී අලෙවි මණ්ඩලයේ සහ සමුපකාර වී ගබඩාවන් අලුත්වැඩියා කර ගැනීමට රුපියල් මිලියන 500 ක ප්‍රතිපාදන වෙන් කරනු ලබනවා. කුඩා ගොවීන්ට තමන්ගේ නිෂ්පාදන සිය නිවෙස්තුළම ගබඩා කර තබා ගැනීමට අවශ්‍ය පහසුකම් වැඩිදියුණු කිරීමට ද දිවි නැඟුම මගින් ආධාර සපයනවා.අයවැය සකස් කිරීම සඳහා පැවැති සාකච්ඡාවලදී ගොවීන් කළ ඉල්ලීමක් වූයේ ප්‍රමිතියෙන් යුතුª බීජ හා පැළ ද්‍රව්‍ය වෙළෙඳපොළ තුළ සුලභ කරන ලෙසයි. මේ අනුව කුඩා ගොවීන් අතර බීජ සහතික කිරීමේ සේවාවේ ලියාපදිංචිය හා අධීක්ෂණය යටතේ බීජ නිෂ්පාදන ගොවිපොළවල් වැඩිදියුණු කිරීමටද දිරිගන්වනු ලබනවා. රජයේ පර්යේෂණවලද සහාය ලබාගෙන පෞද්ගලික අංශයේ පර්යේෂණ ආයතන රටට ගැළපෙන ඉහළ පලදාවක් ඇති බීජ හා පැළ වර්ග දියුණු කිරීමට උනන්දු කරවීම සඳහා කරනු ුලබන වියදම් තුන් ගුණයකින් අඩු කිරීමට බදු සහන ලබාදීමටද මා යෝජනා කරනවා. අප හමුවූ ගොවීන් වසර 08ක් තිස්සේ වී ගොවිතැන සඳහා කිලෝ 50 පොහොර මිටියක් රුපියල් 350 බැගින් සැපයීම අගය කළා. තමන්ගේ නිෂ්පාදන සඳහා ස්ථාවර වෙළෙඳපොළක් ඇති කර දෙන ලෙසද ඔවුන් ඉල්ලා සිටියා. එබැවින් වී සඳහා කිලෝවකට දැනට දෙනු ලබන රුපියල් 28-30 සහතික මිල රුපියල් 32-35 දක්වා ඊළඟ මාස් කන්නයේ සිට වැඩිකිරීමට මා යෝජනා කරනවා. එමෙන්ම කාබනික පොහොර භාවිතකරන ගොවීන්ට වී කිලෝවකට රුපියල් 40ක සහතික මිලක් දීමට යෝජනා කරනවා.17. ඉහළ වටිනාකමකින් යුත් කෘෂි නිෂ්පාදන දියුණු කිරීම17.1 අපේ රජය යටතේ කෘෂිකර්මය කෙරෙහි ඇතිවී ඇති උනන්දුව ඉතා දිරිගන්වන සුළුයි. රතුලූනු, බඩඉරිඟු, මුංඇට, උඳු, කව්පි, සෝයා බෝංචි ඉඟුරු හා කුරක්කන් ආනයනය 2015 වනවිට නතර කර ගැනීම අපේ අරමුණයි. ලොකුලූනු, වියළි මිරිස් හා අල නිෂ්පාදනයෙන් සියයට 50 ක ස්වයංපෝෂිත භාවයක් ඇති කර ගැනීමට අප කටයුතු කරනවා. දේශීය වශයෙන් මෙම භාණ්ඩ නිෂ්පාදනය දිරිගැන්වීම සඳහා ඉහළ මට්ටමක බදු පවත්වාගෙන යාමත් උසස් ප්‍රමිතියකින් යුත් ආනයනය සහතික කර ගැනීම සඳහාත් පවත්නා නීති දැඩි ලෙස ක්‍රියාත්මක කරනු ලබනවා. තරුණයින් 1000 ක් ඉලක්ක කරගෙන අක්කරයකට වැඩි ඉඩම්වල පළතුරු, එළවළු හා අතිරේක බෝග වගා කිරීමට ඉදිරිපත්වන තරුණයින්ට ආදර්ශ ගොවිපොළ සංවර්ධනය සඳහා අවශ්‍ය බීජ, පැළ වර්ග හා හරිතාගාර තාක්ෂණය ලබාදීමට අවශ්‍ය ආධාර සැපයීමට විශේෂ ව්‍යාපෘතියක් ක්‍රියාත්මක කිරීමට මා යෝජනා කරනවා. පුරන් කුඹුරු නැවත ගොඩකිරීමට ඉඩ නොදීමට රජය ගෙන ඇති තීරණය කිසිසේත් වෙනස් කරන්නේ නැහැ. එවැනි ඉඩම් හිමිකරුවන් සිය ඉඩම් 2013 ජූනි මස 30 වැනි දිනට පෙර කෘෂිකාර්මික කටයුතුවලට යොදා නොගන්නේ නම් ඒවා අඳගොවි ක්‍රමයට කෙටිකාලීන පළතුරු එළවළු හා මල් වගා කිරීමට ඉදිරිපත් වන පුද්ගලයන්ට බෙදාදීමට යෝජනා කරනවා.18. වෙළෙඳපොළ ජාලය8.1 අඩු ආදායම්ලාභීන්ට අත්‍යවශ්‍ය ආහාර දරාගත හැකි මිලකට ලබාගැනීම සහතික කිරීම රජයේ වගකීමක්. එබැවින් සෑම නාගරික ප්‍රදේශයකම සති පොළක් පිහිටුවීමෙන් පාරිභෝගිකයාටත්, සැපයුම්කරුවන්ටත්අඩු පිරිවැයකින් භාණ්ඩ සැපයීමට කටයුතු කරනවා. මෙම සතිපොළවල කුඩා නිෂ්පාදකයින්ට අලෙවි කිරීමේ පහසුකම් සලසනවා. පදිකවේදිකාවල සහ ජංගම වාහන මඟින් ස්වයං ව්‍යාපාරවල යෙදෙන කුඩා ව්‍යාපාරිකයන්ට ද ජනාකීර්ණ ස්ථානවල අලෙවි කිරීමේ පහසුකම් පුළුල් කරනවා. ලක් සතොස සිල්ලර වෙළඳ ජාලය ඉදිරි වසර 3 තුළ වෙළෙඳ සැල් 1,000 කින් සමන්විත වන පරිදි පුළුල් කරමින් අඩුආදායම්ලාභීන්ට පහසුකම් සැලසීම සඳහා රුපියල් මිලියන 500 ක ප්‍රාග්ධන දායකත්වයක් ලස් සතොසට දීමට යෝජනා කරනවා. ලක් සතොස මඟින් දේශීය සැපයුම්කරුවන්ගේ ආහාර සහ එළවළු මිලදී ගෙන අලෙවි කිරීමට අවශ්‍ය ක්‍රියාමාර්ග සලසනු ලබනවා. සෑම ලක් සතොස වෙළෙඳ සැලකම ඔසුසැල් පිහිටුවීමෙන් ඖෂධ සඳහා ද සාධාරණ මිල ක්‍රමයක් ක්‍රියාත්මක කිරීමට බලාපොරොත්තු වෙනවා. කෝප් සිටි වෙළඳ ජාලය වැඩිදියුණු කිරීමට සමුපකාර සංගම් දිරිගන්වනු ලබනවා. ධීවර සංස්ථාව මඟින් දරාගත හැකි මිල ගණන්වලට මාළු සැපයීමට ධීවර වෙළඳ සැල් පුළුල් කිරිම ද සිදු කරනවා.19. සීනි කර්මාන්තය19.1 1980 ආරම්භය වන විට ඉතා ශක්තිමත් සීනි කර්මාන්තයක් අපේ රටේ තිබුණා. එම වකවානුවේ රටේ අවශ්‍යතාවයෙන් සියයට 30 ක් පමණ සීනි නිෂ්පාදනය කළා. එක්සත් ජාතික පක්ෂ රජයන් කාලයේ මෙම කර්මාන්තය පෞද්ගලීකරණය කළත් එය කර්මාන්තයේ දියුණුවට දායක වුණේ නැහැ. විවිධ පළාත්වල උක් වගාවේ නියැළුන ගොවීන්ගේ ජීවනෝපාය මාර්ග නැතිවුණා. සීනි නිෂ්පාදනය දේශීය අවශ්‍යතාවයෙන් සියයට 6 ක පමණ මට්ටමකට අඩු වුණා. මෙම කර්මාන්තයේ නියැළී සිටි පෞද්ගලික ව්‍යාපාරිකයන් මත්පැන් සඳහා අවශ්‍ය අමුද්‍රව්‍ය නිෂ්පාදනයට මෙම කර්මාන්තය වැඩි වශයෙන් යොදා ගත්තා. ජාතියේ උන්නතිය සඳහා මෙසේ ඌන ක්‍රියාකාරීත්වයට පත් වී තිබූ මේ දේපළ යථා තත්ත්වයවට පත් කිරීමට රජය මැදිහත් වුණා. ඒ අනුව පැලවත්ත හා සෙවනගල සීනි කර්මාන්තශාලා ක්‍රියාත්මක කර තිබෙනවා. කන්තලේ, හිඟුරාන සීනි කර්මාන්ත ශාලා යළි ගොඩනැඟීමට ද කටයුතු කරනවා. බදුල්ල, මොනරාගල ඇතුළු දිස්ත්‍රික්ක ගණනාවක හෙක්ටයාර් 130,000 ක පමණ කුඩා ගොවීන් සම්බන්ධ කරමින් මෙම කර්මාන්තය දියුණු කිරීම ආරම්භ කර තිබෙනවා.19.2 සීනි ආනයනය කිරීම සඳහා ශ්‍රී ලංකාව වර්ෂයකට දළ වශයෙන් ඩොලර් මිලියන 450 ක පමණ මුදලක් වියදම් කරනවා. සීනි කර්මාන්තය දියුණු කිරීමෙන් මෙම වියදම අඩු කර ගත හැකි වෙනවා. එතනෝල්, බයෝ ඩීසල් හා වෙනත් අතුරු නිෂ්පාදන නිපදවිය හැකි වෙනවා. හෙක්ටයාර් එකක උක් වගාවෙන් මසකට රුපියල් 30,000 ක පමණ ආදායමක් ලබා ගත හැකි බව ද ඇස්තමේන්තු කර තිබෙනවා. සීනිවලට ආදේශනය කළ හැකි දේශීය හකුරු, පැණි හා අතිරේක නිෂ්පාදන පුළුල් කිරීම සඳහා කිතුල් ගස් මෙන්ම පොල් ගස් මැදීමට ඉඩදීමට ද යෝජනා කරනවා. හකුරු, පැණි හා සීනි නිෂ්දන දිරිගැන්වීම සඳහා එම භාණ්ඩ ආනයනය සඳහා බලපවත්නා බදු ඉහළ මට්ටමක පවත්වා ගැනීමට මා යෝජනා කරනවා.20. කිරි හා පශු සම්පත් සංවර්ධනය20.1 ගරු කතානායකතුමනි, කිරි හා පශු සම්පත් කර්මාන්තය අපේ රටේ ශීීඝ්‍රයෙන් දියුණු කළ හැකි සුවිශේෂී ආර්ථික කටයුත්තක්. දිනකට කිරි ලීටර් 10.5 ක් ලබාදෙන කිරි ගවයින් හත් දෙනකුගෙන් යුත් මොනරාගල ප්‍රදේශයේ ව්‍යවසායිකාවක් දිනකට රුපියල් 3,675 ක ආදායමක් ලබමින් කරගෙන යනු ලබන සාර්ථක ව්‍යාපාරය ගැන ඇසීමෙන් මට තේරුම් ගියේ පසුගිය රජයන් කොතරම්දුරට මෙම කර්මාන්තයේ ප්‍රතිලාභ ජනතාවට ලබාදීමට අසමත් වී තිබෙනවාදැයි කියායි. මෙම කර්මාන්තය දියුණු කිරීම සඳහා විශේෂ කැපවීමක් දිවංගත එස්. තොණ්ඩමන් මහතා එම විෂය භාර ඇමැතිවරයා වශයෙන් කරනු ලැබුව ද එය සාර්ථක කර ගැනීමට සහයක් ලැබුණේ නැහැ. එබැවින් අප කිරි පිටි ආනයනය කරන රටක් බවට පත්වුණා. මෙම කර්මාන්තය දියුණු කිරීමෙන් වසරකට ඩොලර් මිලියන 350 ක පමණ විදේශ විනිමය ඉතිරි කරගත හැකි වන අතර, එය කිරි ගොවීන්ගේ නව ආදායම් මාර්ගයක් බවට ද පත් වෙනවා.20.2 එමනිසා දේශීය කිරි නිෂ්පාදනය වැඩිකිරීමට ආනයනය කරනු ලබන කිරි පිටිවලට ඉහළ තීරු බදු පවත්වා ගැනීමට මා යෝජනා කරනවා. එමඟින් කිරි ගොවීන්ගේ සහතික මිල ලීටරයකට රුපියල් 50 ක මට්ටමක පවත්වා ගත හැකි වන අතර, කිරි ගොවීන් 160,000 ක් පමණ සංවර්ධනය කිරීමට හැකි වෙනවා. සබරගමුව විශ්වවිද්‍යාලය විසින් කෘත්‍රිම ලෙස පැටවුන් බෝකිරීමෙන් එම පළාතේ මෙම කර්මාන්තය දියුණු කිරීමට කරගෙන යනු ලබන පර්යේෂණ ඉතා දිරිගන්වන සුළුයි. සෑම කුඩා කිරි ගොවියකුම දිනකට තම කිරි ගවයින්ගෙන් කිරි ලීටර් 10 දක්වා වැඩිකර ගැනීමට අවශ්‍ය පර්යේෂණ හා තාක්ෂණ දැනුම ලබාදිය යුතු වෙනවා. ජාතික කිරි මණ්ඩලය හා මිල්කෝ ආයතනය ද දිගන, පොළොන්නරුව හා අඹේවෙල පිහිටි කර්මාන්ත ශාලාවල ධාරිතාවය වැඩි කරමින් දියර කිරි නිෂ්පාදනය හා වෙනත් නිෂ්පාදන පුළුල් කිරීමට ඩොලර් මිලියන 40 කට ආසන්න ආයෝජනයක් කරනු ලබනවා.20.3 දිවි නැඟුම වැඩසටහන මඟින් ගෘහ ඒකකවල කුකුල් ගොවිපලවල් ජනප්‍රිය කර තිබෙනවා. කුකුල් පැටවුන් හා අනෙකුත් පහසුකම් සැපයීම ධත්තර හා මස් නිෂ්පාදනය වැඩිවීමට හේතු වුණා පමණක් නොව පවුලේ අතිරේක ආදායමක් බවට ද එය පත්වී තිබෙනවා. මෙම කර්මාන්තයේ නිරතවන විශාල පරිමාණයේ නිෂ්පාදකයන්ට තරගකාරී වෙළඳපළක් සකස් කිරීම සඳහා කුකුල් මස් සඳහා පැවැති මිල පාලනය නිෂ්පාදන පිරිවැය සැලකිල්ලට ගෙන සංශෝධනය කළ හැකි මිල නියාමනයකට යොමු කර තිබෙනවා. මෙම කර්මාන්තයට අදාළ ආදායම් බද්ද සියයට 10 දක්වා අඩු කිරීමට ද යෝජනා කරනවා. මෙම කර්මාන්තය අපනයන නිෂ්පාදනවලටත්, සංචාරක කර්මාන්තයේ උන්නතියටත්, රටේ ආහාර සුරක්ෂිත බව ඇතිකර ගැනීමටත් යොමු කිරීමට අප අපේක්ෂා කරනවා.21. ධීවර හා ජලජ සම්පත්21.1 ගරු කතානායකතුමනි, ආහාර සුරක්ෂිතතාවය, ජීවනෝපාය කටයුතු වැඩිදියුණු කිරීම හා ආර්ථික සංවර්ධනය වෙනුවෙන් ධීවර අංශයේ සංවර්ධනය රජයේ තවත් ප්‍රමුඛතාවක් වෙනවා. රාජ්‍ය ආයෝජන වැඩපිළිවෙළ මඟින් ධීවර වරාය පද්ධතිය නඩත්තු කිරීම, ගබඩා හා වෙළඳපළ යටිතල පහසුකම් සපයාදීම, ධීවර බෝට්ටු ලබා දීම, වෙරළබඩ මුහුදු තීරුවල හා ගැඹුරු මුහුදේ මිරිදිය මත්ස්‍ය කර්මාන්තය දියුණු කිරිම සඳහාත් යොමු කර තිබෙනවා. රුපියල් මිලියන 300 ක වියදමකින් සාගර පර්යේෂණ දියුණු කිරීම සඳහා සමුද්‍රිකා ප්‍රථම නෞකාව දියත් කළා.සිලාවතුර, ගන්දර, ගුරුනගර් හා කලමැටිය සඳහා ධීවර වරායන් 04 කුත්, මිරිස්ස, හික්කඩුව, බේරුවල, ගාල්ල හා හම්බන්තොට ධීවර වරායන් ප්‍රතිසංස්කරණය කිරීමටත්, නැංගුරම් මධ්‍යස්ථාන සහ මාළු ගොඩබෑමේ මධ්‍යස්ථාන දියුණු කිරීමටත් අය වැය ප්‍රතිපාදන රුපියල් මිලියන 2,000 කින් වැඩිකිරීමට යෝජනා කරනවා. මෙම ධීවර වරාය සංවර්ධනයෙන් ධීවරයන් 25,000 කට පමණ ප්‍රතිලාභ ලැබෙනවා. ධීවර ප්‍රජාවගේ නිවාස හා ජීවන තත්ත්වයන් වැඩි කිරීමට පුළුල් වැඩසටහන් ක්‍රියාත්මක කරනවා.21.2 මෑතදී පැවැති නියඟය නිසා මිරිදිය කර්මාන්තයේ පසුබෑමක් ඇති වී ඇති බැවින් එය යථා තත්ත්වයට පත් කිරීම සඳහා මාළු පැටවුන් නිෂ්පාදනය හා බෙදා හැරීම දිරිගැන්වීමට ප්‍රමුඛත්වය දෙනවා. මාළු සැකසුම් නිෂ්පාදන සඳහා ආයෝජන දිරිගැන්වීමට බදු සහන සලසා තිබෙනවා. මෙම කර්මාන්ත පුළුල් කර ගැනීම සඳහා පිටරටින් ගෙන්වන ටින් මාළු සඳහා ඉහළ බදු ප්‍රමාණත් එම කර්මාන්ත ශාලාවලට දේශීයව ලබාගත නොහැකි අමුද්‍රව්‍ය සඳහා අඩු තීරු බදු පවත්වා ගැනීමටත් යෝජනා කරනවා. උම්බලකඩ සහ කරවල වැනි වියළි නිෂ්පාදන රට තුළ නිෂ්පාදනය කිරීම, දිරිගැන්වීම සඳහා ආනයනය කරන එවැනි නිෂ්පාදන සඳහා ද ඉහළ බදු පවත්වාගෙන යනු ලබනවා. ධීවර අංශයේ සංවර්ධනය දැනට වසරකට ඩොලර් මිලියන 150 ක් පමණ වැයවන ආනයන වියදම් ක්‍රමයෙන් අඩුකර ගැනීමට ද මෙම යෝජනා දායක වෙනවා.22. සාගර ආර්ථික සංවර්ධන උපායමාර්ගය22.1 ගරු කතානායකතුමනි, සාගර හා වෙරළ සම්පත්වලින් අපේ රටට විශාල ධනයක් හිමිව තිබෙනවා. මෙම මුහුදු පතුල අපේ දිවයින මෙන් 27 ගුණයක්. මෙම මුහුදු පතුලේ ඇති ඛනිජ, ගෑස් හා තෙල් සම්පත් අපේ ආර්ථිකයේ වටිනාම සම්පත් බවට පත්වෙනවා. පශ්චාත් ගැටුම් සංවර්ධන පරිසරයක් තුළ අපගේ ප්‍රමුඛතාවයක් වන්නේ සාගර ආර්ථික සංවර්ධන සැලැස්මක් සකස් කිරීම සඳහා පවත්නා සාගර සම්පත් පිළිබඳ සමස්ත අධ්‍යයනයක් කිරීමයි. එබැවින් සාගර ආර්ථික කටයුතු සඳහා ජාතික ලේකම් කාර්යාලයක් පිහිටුවීමට මා යෝජනා කරනවා. මුහුදු පතුලේ ඉඩම් පිළිබඳව එක්සත් ජාතීන්ගේ සැලසුම් අනුව කටයුතු කිරීම මෙම ලේකම් කාර්යාලයේ වගකීම වෙනවා.එබැවින් මෙම ලේකම් කාර්යාලය පිහිටුවීම සඳහා රුපියල් මිලියන 200 ක ප්‍රතිපාදනයක් වෙන් කරනු ලබනවා.  23. වැවිලි ආර්ථිකය23.1 කලක් මහා පරිමාණයෙන් පැවැති වැවිලි ආර්ථිකය ක්‍රම ක්‍රමයෙන් කුඩා වතු වැවිලි ආර්ථිකයක් බවට පත්වී තිබෙනවා. තේ නිෂ්පාදනයෙන් සියයට 75 ක් හා රබර් හා පොල් නිෂ්පාදනයෙන් සියයට 90 ක් අයත් වන්නේ කුඩා වතු හිමියන්ටයි. කුඩා වතු වගාව කුරුඳු, ගම්මිරිස්, කොකෝවා වැනි භෝගයන්ගෙන් ද සමන්විතයි. ජනගහනයෙන් විශාල ප්‍රමාණයකට ස්වයං රැකියා කේන්ද්‍ර කර ගත් පිරිවැය අඩු ආර්ථික ක්‍රියාවලියක යෙදීමට කුඩා වතු ක්ෂේත්‍රය ඉඩ සලසනවා. ඩොලර් මිලියන 2,500 ක පමණ අපනයන ආදායම් ලබා දෙන පවුල් 250,000 කට හා විවිධ ක්ෂේත්‍රවල ඍජු හා වක්‍ර රැකියා සපයන මෙම ක්ෂේත්‍රයේ ප්‍රගතිය පවත්වාගෙන යාම සඳහා මෙම භෝග ක්‍රමවත්ව සෑම වසරකම වගා කළ යුතු වෙනවා.23.2 කුඩා වතු හිමියන් සඳහා තේ නැවත වගාකර වැඩිදියුණු කර ගැනීම සඳහා දෙනු ලබන සහනාධාර හෙක්ටයාර් 01 කට රුපියල් 300,000 සිට 350,000 දක්වා 2013 සිට වැඩි කිරීමට යෝජනා කරනවා. නව වගාවන් දියුණු කිරීම සඳහා දෙනු ලබන සහනාධාරය රුපියල් 150,000 සිට 250,000 දක්වා වැඩිකිරීමටත් යෝජනා කරනවා. කුඩා තේ වතු හිමියන්ගේ ඉතා පැරණි තේ වගාවන්ට නව තේ වගාවන් හඳුන්වා දීම සඳහා අදියර වශයෙන් එම කටයුත්තට පෙලඹවීමට මා යෝජනා කරනවා. කුඩා වතුවල තේ දළු නෙළා ගැනීමේ ඵලදායිතාවය පුළුල් කර ගැනීම සඳහා නව යාන්ත්‍රික උපකරණ ප්‍රචලිත කිරීම සඳහා ආධාර ලබාදීමට රුපියල් මිලියන 100 ක් වෙන් කිරීමට ද මා යෝජනා කරනවා. පසුගිය අයවැයෙන් යෝජනා කළ පරිදි වැවිලි සමාගම් යටතේ ඇති වතුවලින් ප්‍රයෝජනයට නොගත් අක්කර 25,000 ක ඉඩම් නැවත බෙදාහැරීම සඳහා හඳුනාගෙන තිබෙනවා. වසර 30 ක කුලී බදු ක්‍රමය යටතේ කුඩා වතු වගාවන් දියුණු කිරීම සඳහා අඩුආදායම්ලාභී ව්‍යවසායක තරුණයන් 12,500 කට මේ ඉඩම් බෙදා දීමට කටයුතු කරනවා. එම තරුණයින්ට ඉඩම් සකස් කර ගැනීම හා වගාවන් දියුණු කර ගැනීම සඳහා අවශ්‍ය ආධාර සැපයීමට රුපියල් මිලියන 100 ක් වෙන් කිරීමට යෝජනා කරනවා.වතු සමාගම් යටතේ ඇති වැවිලි කර්මාන්තය සඳහා දිගුකාලීන මූල්‍යාධාර සැපයීමට ජාත්‍යන්තර සංවර්ධන ආයතන සමඟ අප සැලසුම් කරනවා. එසේ වූවත් මෙම ණය ආධාර සපයනු ලබන්නේ දැනට සිය වගාවන්වල ඉහළ ප්‍රමිතීන් පවත්වා ගනිමින් දේශීය නිෂ්පාදනයට වටිනාකම් එකතු කරමින් අපනයනය වැඩි කළ කම්කරුවන්ට හා අවට ගම්වල සුභසාධනය වෙනුවෙන් කටයුතු කර ඇති වැවිලි සමාගම්වලට පමණයි. එබැවින් 1992 න් පසු කාලපරිච්ඡේදයෙහි වතු සමාගම්වල කාර්යසාධනය ඇගයීමට ලක්කිරීම බලාපොරොත්තු වෙනවා. ඉතා හොඳින් ක්‍රියාත්මක වී ඇති සමාගම්වලට බදු කාලය දීර්ඝ කිරීමටත්, අවශ්‍ය දිගුකාලීන ණය මුදල් ලබාදීමටත් කටයුතු කරන අතර අපේක්ෂිත ඉලක්ක කරා පැමිණ නැති සමාගම්වල ඉහළ කාර්ය සාධනයක් ඇති කිරීමට අවශ්‍ය කොන්දේසි පැනවීමටත් මා යෝජනා කරනවා. කාබනික පොහොර භාවිතයෙන් නිෂ්පාදනය කරන තේ අපනයනය දිරිගැන්වීම සඳහා අයකරනු ලබන ආදායම් බද්ද සියයට 12 දක්වා අඩු කිරීමට යෝජනා කරනවා.23.4 නිෂ්පාදනයේත් අපනයන ආදායමේත් වටිනාකම් එකතු කිරීමේ ඉතා වැදගත් තැනක් රබර් කර්මාන්තය ඇති කරගෙන තිබෙනවා. රබර් නිෂ්පාදනවල අපනයන ආදායම දැන් තේ වලින් ලැබෙන ආදායමට ළඟාවෙමින් තිබෙනවා. මොනරාගල, අම්පාර, වව්නියාව හා මුලතිව් ප්‍රදේශවල කුඩා වතු හිමියන් ඉලක්ක කරගෙන රබර් වගාව පුළුල් කිරීම ආරම්භ කර තිබෙනවා. ඉහළ ප්‍රමිතියකින් යුතු පැළ වර්ග දියුණු කිරීමෙන් රබර් නිෂ්පාදනයේ ඵලදායිතාව වැඩි කරනවා. අක්කර 2.5 දක්වා ඇති කුඩා වතුවල අතිරේක ආදායම් ඉපදවීම සඳහා රබර් පැළ නොමිලේ ලබාදීමට දිවි නැඟුම කටයුතු කරනවා.23.5 පොල් වගාව හා ආශ්‍රිත කර්මාන්ත පිළිබඳ ඇති උනන්දුව මෑත කාලයේ සැලකිය යුතු ලෙස වැඩි වී තිබෙනවා. 2016 වනවිට පොල් නිෂ්පාදනය පොල් ගෙඩි මිලියන 3,650 ක් දක්වා වැඩි කිරීමට ඉලක්ක කර තිබෙනවා. කප්රුක වැඩසටහන කුඩා වතු හිමියන් අතර පොල් පැළ නිෂ්පාදනය වැඩි කිරීමටත්, පොල් පැළ මිලියන 10ක් පොල් වගාකරුවන් අතර බෙදාදීමටත් දායක වී තිබෙනවා. මෑත දී ඇති වූ නියඟයෙන් හානි වූ වගාවන් යථා තත්ත්වයට පත්කිරීම සඳහා එසේ හානිවූ පොල් ගස් සියල්ල වෙනුවෙන් නැවත පොල් පැළ නොමිලේ ලබාදීමට යෝජනා කරනවා. එමෙන්ම අක්කර 05 දක්වා පොල් වගා කරන්නන් සඳහා පොල් පැළ නොමිලේ ලබාදීමටද රජය තීරණය කර තිබෙනවා. පොල් වගාව සඳහා කාබනික පොහොර භාවිතය වැඩි කිරීම සඳහා රුපියල් මිලියන 100 ක ප්‍රතිපාදන සැලසීමටද යෝජනා කරනවා. පොල් තෙල් කර්මාන්තය දිරිගැන්වීම සඳහා ආනයනය කරනු ලබන එළවළු තෙල් සඳහා ඉහළ බදු පවත්වාගෙන යාමට යෝජනා කරනවා. සබරගමුව පළාතේ කිතුල් වගාවත්, උතුරු පළාතේ තල් වගාවත් දිරිගන්වමින් මෙම නිෂ්පාදන වැඩි කිරීමටත්, පුළුල් පරාසයක ඇති ආහාර හා කාර්මික නිෂ්පාදන දිරිගැන්වීමටත් කටයුතු කරනවා. ශ්‍රී ලංකාව ස්වභාවික කුරුඳුවලින් සුවිශේෂිත තැනක් ගනු ලබන බැවින් හා එහි අනන්‍යතාවය ආරක්ෂා කර ගැනීම සඳහා අවශ්‍ය පියවර ගෙන තිබෙනවා.24. කුඩා ව්‍යාපාර ආර්ථිකය24.1 ශ්‍රමබලකායෙන් සියයට 35කට රැකියා සපයමින් ජාතික ආර්ථිකයෙන් සියයට හතරෙන් එකක් නියෝජනය වන්නේ කුඩා ව්‍යාපාරයි. එසේ වූවත් දැඩි නීතිරීති හා විවිධ බදු හා ගාස්තු නිසා මේ අංශයේ ක්‍රියාකාරිත්වයට බාධා ඇති වී තිබෙනවා. මෙම ක්ෂේත්‍රය නියෝජනය කළ කුඩා ව්‍යාපාරිකයන් ඉල්ලුම් කළේ ඉතා සරල පාලන ක්‍රම රජයේ ආයතන මගින් ක්‍රියාත්මක කළ යුතු බවයි. හර බද්ද හා ආර්ථික සේවා ගාස්තු ඉවත් කිරීමත්, ජාතිය ගොඩනැඟීමේ බද්ද පළාත් පිරිවැටුම් බද්ද සමඟ ඒකාබද්ධ කිරීමටත් ගත් පියවර පිළිබඳව මෙම ව්‍යාපාර අගය කළා. කුඩා ව්‍යාපාරවලට මුළුමනින්ම බදුවලින් නිදහස් පරිසරයක් ඇති කිරීම සඳහා, එම ව්‍යාපාර ජාතිය ගොඩනැඟීමේ බද්දෙන් හා එකතු කළ අගය මත බද්දෙන් නිදහස් කිරීමට මා දැන් යෝජනා කරනවා. මෙම ක්ෂේත්‍රයට ආදායම් බදු ප්‍රතිලාභ තවදුරටත් පුළුල් කිරීම සඳහා සියයට 10 ආදායම් බද්ද වාර්ෂික පිරිවැටුම රුපියල් මිලියන 500 දක්වා වූ ව්‍යාපාරවලට පුළුල් කිරීමට මා යෝජනා කරනවා.24.2 කුඩා ව්‍යාපාරිකයන් දේශීය අගය එකතු කරමින් නිපදවන හඳුන්කූරු හා ඉටිපන්දම්, සකස් කළ ආහාර, බීම වර්ග, රසකැවිලි, තුනපහ සහ කරවල වැනි ව්‍යාපාරවල නියැලීම පුළුල් කිරීම සඳහා එම ව්‍යාපාරවලට සරිලන පරිදි නිමි භාණ්ඩ හා ඒවාට යොදා ගන්නා අමුද්‍රව්‍ය අතර පැවතිය යුතු බදු පරතරය වැඩි කරනවා. මැටි බඳුන් හා වළං කර්මාන්තය සඳහා අවශ්‍ය අමුද්‍රව්‍ය ක්‍රමවත් ලෙස ලබාදීමේ සරල ක්‍රමවේදයක් හඳුන්වා දෙනවා. උපකරණ හා මෝස්තර නිර්මාණ ලබාදීමටත්, සංචාරකයින් සඳහා සුවිශේෂිත ත්‍යාග භාණ්ඩ නිෂ්පාදන දියුණු කිරීමටත්, ඒ සඳහා ලක්සල ජාලයද සම්බන්ධ කර ආකර්ෂණීය වෙළෙඳ මධ්‍යස්ථාන පුළුල් කිරීමටත් රුපියල් මිලියන 200 ක් වෙන් කරනවා.24.3 කුඩා ව්‍යාපාරවලට ඔවුන්ගේ සොයා ගැනීම් සහ කැපවීම හැරුණු විට බැංකු විසින් පිළිගනු ලබන සම්ප්‍රදායික වත්කම් නොමැතිකමින් අවශ්‍ය මූල්‍ය පහසුකම් ලබාගැනීම දුෂ්කර වී තිබෙනවා. එබැවින් රුපියල් ලක්ෂ 05 දක්වා සමෘද්ධි බැංකුවලින් ණය පහසුකම් සැපයීමටද යෝජනා කරනවා. ප්‍රාදේශීය සංවර්ධන බැංකුව මඟින් කුඩා කණ්ඩායම් ඇප මත ණය පහසුකම් ලබාදීමටද මා යෝජනා කරනවා. ලංකා පුත්‍ර සංවර්ධන බැංකුව විසින් කුඩා ව්‍යාපාර ණය සඳහා ක්ෂුද්‍ර මූල්‍ය ආයතන හා අනෙකුත් ණය දෙනු ලබන ආයතන දිරිගැන්වීම සඳහා ණය සහතික කිරීමේ ක්‍රමයක් ක්‍රියාත්මක කිරීමට රුපියල් මිලියන 500 ක බැඳුම්කරයක් එම බැංකුවට නිකුත් කිරීමට යෝජනා කරනවා. ගෘහ ආර්ථිකය තුලින් එක් දිස්ත්‍රික්කයකට කාන්තා ව්‍යාපාරිකයන් 25දෙනෙකු බැඟින් හඳුනාගෙන 2013 දී දිවි නැඟුම වැඩසටහන මඟින් සංවර්ධනය කිරීමට මා යෝජනා කරනවා. සෑම බැංකු හා මූල්‍ය ආයතනයකම ආයෝජන අරමුදල් ගිණුමේ ඇති මුදල්වලින් මෙවැනි ව්‍යාපාර සඳහා රුපියල් මිලියන 10 දක්වා ව්‍යාපාර ප්‍රාග්ධනයක් (ඍඥදබභපඥ ඛ්චනඪබචත) ලබාදෙන ලෙස මා යෝජනා කරනවා. නිර්දේශිත ආයෝජන සඳහා ආයෝජනය කර නොමැති ආයෝජන අරමුදල් ගිණුම්වල ඇති ශේෂ 2013 ජූලි මස 30 වන දිනට පෙර අදාළ අංශවල ආයෝජන නොකළහොත් එම මුදල් ඒකාබද්ධ අරමුදලට පැවරීමටද යෝජනා කරනවා.24.4 නීති ආධාර කොමිෂමත්, බිම් සවිය වැඩසටහනත් කුඩා ආර්ථිකයේ ඇති නීති ගැටලු හා ඉඩම් ඔප්පු සම්බන්ධ ආරවුල් විසඳීම සඳහා ආකර්ෂණීය ප්‍රගතියක් පෙන්වා තිබෙනවා. මෙම සේවා තවදුරටත් පුළුල් කිරීම සඳහා විශේෂ වැඩසටහන් ක්‍රියාත්මක කරමින් කුඩා ව්‍යාපාරවල ආයෝජන හා රැකියා අවස්ථා පුළුල් කිරීමට එම ආයතනවලට 2013 දී තවත් රුපියල් මිලියන 500ක අයවැය ප්‍රතිපාදන වෙන් කිරීමට මා යෝජනා කරනවා.25. අපනයන කර්මාන්ත25.1 අත්යන්ත්‍ර රෙදිපිළි මෙන්ම දේශීය අමුද්‍රව්‍යවලින් සකස් කළ ඉහළ වටිනාකමකින් යුත් නිමි භාණ්ඩ සඳහා ලෝක වෙළෙඳපළේ දැඩි ඉල්ලුමක් තිබෙනවා. මේ නිෂ්පාදන ජාත්‍යන්තර පාරිභෝගික ආරක්ෂණ කොන්දේසිවලට අනුකූල විය යුතුª නිසා එම භාණ්ඩවලට අදාළ තත්ත්ව පරීක්ෂණ සඳහා කරනු ලබන වියදම් බදු ආදායම් ගණනයේ දී අඩුකර ගැනීමට ඉඩ සැලසීමට යෝජනා කරනවා. ලෝකයේ උසස් ප්‍රමිතියකින් යුතුව ඇඟලුම් හා අනෙකුත් අපනයන කර්මාන්ත ක්‍රියාත්මකවීමට උසස් තාක්ෂණයෙන් යුතු නවීන යන්ත්‍ර සූත්‍ර යොදා ගනිමින් ඒවා නවීකරණය කිරීම සඳහා ප්‍රාග්ධන වියදම් වසර 02ක් තුළ ක්ෂය කිරීමට ඉඩ සලසනවා. ඇඟලුම් කර්මාන්තයේ තරගකාරිත්වය වැඩි කිරීම සඳහා කර්මාන්තවල නිෂ්පාදනයට යොදා ගනු ලබන දෛනික උපාංග සඳහා වරාය හා ගුවන්තොටුපල බද්ද සියයට 05 සිට සියයට 2.5 දක්වා අඩු කරනු ලබනවා.25.2 ඉහළ වටිනාකමකින් යුත් කෘෂි හා කාර්මික නිෂ්පාදන භාණ්ඩ සඳහා නැඟී එන රටවල්වල වෙළෙඳපල විවෘත කර ගැනීමට කටයුතු ආරම්භ කර තිබෙනවා. අපේ දැක්ම වන්නේ අපනයන මෙන්ම වෙළෙඳපළද විවිධාංගීකරණය කර ගැනීමයි. මෙම ක්‍රියාමාර්ගවලින් ඉදිරි වසර 03 තුළ ඇඟලුම් කර්මාන්තය ;ඩාලර් මිලියන 5,000 ක අපනයන ඉලක්කයකටත්, ඉහළ වටිනාකම් එකතු කළ තේ හා රබර් නිෂ්පාදන, ස්වර්ණාභරණ, පිඟන්, යන්ත්‍රෝපකරණ, ඉලෙක්ට්‍රොනික් උපකරණ හා අනෙකුත් නිෂ්පාදිත අපනයන කර්මාන්ත සියයට 24 ක වර්ධනයකටත් ළඟා වෙනු ඇතැයි මා අපේක්ෂා කරනවා.26. ප්‍රාදේශීය සභා26.1 අපේ රටේ ප්‍රාදේශීය සභා 335 ක් තිබෙනවා. මහනගර සභා 12 ක් එයට ඇතුළත් වෙනවා. සෑම මහනගර සභාවකම වාර්ෂික ආදායම රුපියල් මිලියන 100 ඉක්ම වනවා. නගර සභා 53 ක ආදායම රුපියල් මිලියන 25 ත් 100 ත් අතර වෙනවා. මෙම නගර සභා සහ මහනගර සභාවලට සිය ප්‍රජාවට අවශ්‍ය සේවාවන් සැපයීමට අවශ්‍ය ආදායම් ලබාගැනීමට ඉමහත් හැකියාවක් පවතිනවා. එම ආයතනවල ඇති වටිනා වාණිජමය දේපළ නිසි ලෙස ප්‍රයෝජනයට ගන්නේ නැහැ. විවිධ බදු වර්ග හා ගාස්තු අයකිරීම නිසා ප්‍රජාවට දැඩි අපහසුවන්ද ඇති වී තිබෙනවා. දැනට භාවිත කරන ක්‍රම ඉතා සංකීර්ණවීමෙන් විවිධ අක්‍රමිකතාවන්ද සිදුවෙනවා. එබැවින් වරිපනම් බදු පැනවීමේදී ඇතිවන සංකීර්ණ තක්සේරු ක්‍රම වළක්වා ගැනීමටත්, එම ආයතනවලින් අයකරන විවිධ බලපත්‍ර හා නියාමන ගාස්තු යාවත්කාලීන කිරීමටත් ප්‍රාදේශීය සභා කටයුතු කරනු ඇතැයි මා විශ්වාස කරනවා. කාලය ගතවන ක්‍රමවේදයන් අඩුකර මුද්දර බදු පනත යටතේ් ලැබෙන ආදායමින් ප්‍රාදේශීය ආයතනවලට හිමි කොටස දේශීය ආදායම් දෙපාර්තමේන්තුව විසින් සෘජුවම අදාළ ආයතන වෙත යැවීමටද මා යෝජනා කරනවා. මහනගර සභා බලප්‍රදේශවල නාගරික සංවර්ධන අධිකාරියේ සංවර්ධන සැලසුම්වලට අනුකූලව කරනු ලබන සංවර්ධන වැඩ සඳහා ප්‍රාග්ධන මුදල් ලබා ගැනීමට අයවැය අතිරික්ත ඇති මහනගර සභාවලට රුපියල් මිලියන 500ක උපරිමයකට යටත්ව එම අතිරික්තය මෙන් පස් ගුණයක් වටිනා මැදිකාලීන මහනගර බැඳුම්කර (ර්භදඪජඪනචත ඕධදඤඵ) භාණ්ඩාගාර අනුමැතියන්ට යටත්ව නිකුත් කිරීමට අවශ්‍ය නීති සංශෝධනය කිරීමටද යෝජනා කරනවා. මග නැඟුම – ගම් සම්බන්ධ කිරීමේ වැඩසටහන මඟින් නාගරික ප්‍රදේශවල අභ්‍යන්තර මාර්ග සංවර්ධනය පුළුල් කිරීමට රුපියල් මිලියන 750 ක් වෙන් කිරීමට යෝජනා කරනවා.26.2 ප්‍රාදේශීය සභා 206 ක් රුපියල් මිලියන 10 ට අඩු වාර්ෂික ආදායම් ලබනවා. එබැවින් එම ප්‍රාදේශීය සභාවලට සිය වාර්ෂික ආදායම රුපියල් මිලියන 10 දක්වා ළඟාකර ගැනීමට අවශ්‍ය මුදල් ප්‍රදානය කිරීමට යෝජනා කරනවා. එම ආධාර මුදල් පාවිච්චි කළ හැකි වන්නේ පාරවල්, සති පොළවල්, මාතෘ සායන, කුඩා බෙහෙත් ශාලා හා ත්‍රිරෝද රථ ගාල් වැනි ස්ථානවල පහසුකම් වැඩි දියුණු කිරීමට අදාළ ප්‍රාග්ධන වියදම් සඳහා පමණයි. ඒ ආයතනවල විවිධ බදු හා ගාස්තු සරල කිරීමද මූලික කොන්දේසියක් වෙනවා. මෙම වැඩසටහන සඳහා රුපියල් මිලියන 1,700 ක් 2013 අයවැයෙන් වෙන් කිරීමට මා යෝජනා කරනවා. ශක්තිමත් ආදායම් හැකියාවක් ඇති මහනගර සභා සහ නගර සභාවලට නඩත්තු කටයුතු සඳහා අවශ්‍ය යන්ත්‍ර සූත්‍ර සහ උපකරණ ආනයන සඳහා අදාළ තීරු බද්දෙන් හා එකතු කළ අගය මත බද්දෙන් නිදහස් කිරීමට මා යෝජනා කරනවා. බොහෝ පළාත් පාලන ආයතනවලට තමන්ගේ යාන්ත්‍රණික මධ්‍යස්ථාන පවත්වා ගැනීමට ඇති සීමාවන් නිසා එම ප්‍රදේශවල ඇති ඉදිකිරීම් සමාගම් මඟින් මෙම සේවා සැපයීම දිරිගන්වනු ලබනවා.27. පළාත් සභා27.1 ජාතික අයවැයෙන් පළාත් සභා 09ක් සඳහා රුපියල් බිලියන 130ක ප්‍රතිපාදන සැපයෙනවා. එම ආයතන විසින්ද ආදායම් වශයෙන් රුපියල් බිලියන 38ක් උපයනවා. මානව සම්පත් සංවර්ධනය කෙරෙහි රජය විශේෂ අවධානයක් යොමුකර ඇති බැවින් පළාත් අධ්‍යාපනය සඳහා රුපියල් බිලියන 62ක් සෞඛ්‍ය සඳහා රුපියල් බිලියන 23.1ක් වෙන්කර තිබෙනවා. ජාතික ප්‍රමිතියක් පවත්වා ගැනීම සඳහා ඖෂධ, පාසැල් නිල ඇඳුම් හා පෙළ පොත් සඳහා වියදම් කරන්නෙත් රජයයි. මුළු රට පුරා පාසැල් හා රෝහල් සංවර්ධන වැඩපිළිවෙළක් දැනටමත් ක්‍රියාත්මක කර ඇති බැවින් ජාතික ප්‍රමිතීන් සහතික කිරීමට හා පළාත් සභා අතර විෂමතා නැති කිරීමට සම්බන්ධීකරණයක් අවශ්‍ය වී තිබෙනවා. සෑම පළාතකම ප්‍රදේශ ඉලක්ක කරගත් දිළිඳුබව අඩු කිරීමේ වැඩසටහන් ක්‍රියාත්මක කරමින් සහාශ්‍රයේ සංවර්ධන ඉලක්කවලින් ඔබ්බට ගමන් කිරීමට පළාත්වල අඩු ආදායම්ලාභී ජනගහනය අනුව ප්‍රතිපාදන සැපයීමට රුපියල් මිලියන 2,000 ක් වෙන් කිරීමට මා යෝජනා කරනවා.27.2 රජයේ සංවර්ධන වැඩපිළිවෙළ නිසා සෑම පළාත් සභාවකම ආර්ථිකය ශක්තිමත් වී තිබෙනවා. එසේ වූවත් ප්‍රදේශයේ ව්‍යාපාර සංවර්ධනය වැඩිවන පරිදි පවත්වා පරිපාලන ක්‍රම සරල විය යුතු වෙනවා. එබැවින් දැනට පවත්නා සියලුම කුලී බදු හා විවිධ ගාස්තු වෙනුවට ඉතා සරල එක් ගාස්තු ක්‍රමයක් ක්‍රියාත්මක කිරීමට යෝජනා කරනවා. දැනට ඇති සංකීර්ණ බලපත්‍ර හා වෙනත් ගාස්තු අතහැර දැමීම පහසු වනු පිණිස මෝටර් වාහන ආදායම් බලපත්‍ර ගාස්තුව 2013 ජනවාරියේ සිට වැඩි කිරීමට මා යෝජනා කරනවා. මාර්ග පද්ධතිය සැලකිය යුතු ලෙස වැඩිදියුණු කර ඇති නිසා එම යෝජනාව සාධාරණ යැයි මා සිතනවා. මෙමඟින් පළාත් සභාවල ආදායම රුපියල් මිලියන 1,500 කින් පමණ වැඩි වේ යැයි අපේක්ෂා කරනවා.28. 2013 දැයට කිරුළ28.1 දැනටමත් දියුණු කර ඇති යටිතල පහසුකම්වල වාසියද උපයෝගී කර ගනිමින් 2013 දැයට කිරුළ වැඩසටහන පොළොන්නරුව, ත්‍රිකුණාමලය, මඩකලපුව හා අම්පාර දිස්ත්‍රික්කවල සමස්ත සංවර්ධන වැඩසටහන් ඒකාබද්ධ කිරීමට යොදාගනු ලබනවා. අධ්‍යාපන පහසුකම් සංවර්ධනය කිරීම, කෘෂිකාර්මික පුනර්ජීවනය හා දිළිඳුකම අඩු කිරීම කේන්ද්‍ර කරගෙන මෙම සංවර්ධනය සිදුකරනවා. පොළොන්නරුව රාජකීය විද්‍යාලය සියලු පහසුකම් සහිතව නැවත සංවර්ධනය කිරීමටත්, අම්පාර හාඩි තාක්ෂණික විද්‍යාලය විශ්වවිද්‍යාල මට්ටමින් දියුණු කිරීමටත් කටයුතු කරනවා. සියලු ප්‍රාථමික හා ද්විතියික පාසල්වල පහසුකම් හා රෝහල් පද්ධතිය 2013 නිදහස් දිනයට පෙර වේගවත් සංවර්ධනයකට ලක් කරනවා. දිස්ත්‍රික් හතරෙහි කෘෂිකර්මය ආශ්‍රිත වැඩසටහන්වල ප්‍රධානම ඉලක්කය වනුයේ කුඩා වාරිමාර්ග පහසුකම් හා ගබඩා පහසුකම් දියුණු කිරීමයි. ජීවනෝපාය මාර්ග, සති පොළවල්, වැසිකිළි හා සනීපාරක්ෂක පහසුකම් සංවර්ධනය කිරීම දිළිඳුකම අඩු කිරීම සඳහා ක්‍රියාත්මක වන වැඩසටහනේ දී ප්‍රමුඛත්වයක් ලබාදෙනු ලබනවා. දැනටමත් විශාල ප්‍රගතියක් ලබා ඇති මාර්ග සංවර්ධනයෙන් සියලුම නගර හා ගම් සම්බන්ධ කරනු ලබනවා. දිස්ත්‍රික්ක 04 උසස් මට්ටමකට පත්කිරීම සඳහා ගෙනයනු ලබන මෙම වැඩපිළිවෙළට අදාල අමාත්‍යාංශ යටතේ රුපියල් බිලියන 60ක් 2012-2013 අයවැය ඇස්තමේන්තුවලට ඇතුළත් කර තිබෙනවා.29. ක්‍රීඩා ආර්ථිකය29.1 අපේ රටේ මෑත දී පැවැත් වූ ජාත්‍යන්තර ක්‍රීඩාවලින් ක්‍රීඩා ආර්ථිකයක් දියුණු කිරීමට ඇති හැකියාව පෙන්නුම් කළා. දරුවන්ගේ හා තරුණයින්ගේ ක්‍රීඩා කුසලතාවයන් ඉහළ නංවා ගැනීමටත්, සංචාරක හා ආශ්‍රිත ආර්ථික කටයුතු පුළුල් කර ගැනීමටත්, විවිධ ප්‍රදේශවල දැනටමත් ආරම්භ කර ඇති ක්‍රීඩා යටිතල පහසුකම් සංවර්ධනය කිරීමට දායක වී තිබෙනවා. ක්‍රීඩා කටයුතුවලින් දැනට උපයනු ලබන විදේශ විනිමය ඩොලර් මිලියන 50ක් පමණ වෙනවා. මෙම ආදායම් 2016 වනවිට ඩොලර් මිලියන 500ක පමණ ඉහළ මට්ටමකට ගෙන ඒමට කටයුතු කළ හැකියි. මේ සඳහා වර්ෂයේ සෑම කාලයකටම ගැළපෙන ජාත්‍යන්තර ක්‍රීඩා හා එවැනි ක්‍රීඩාවන්ට සහභාගි වන්නන් ආකර්ෂණය කරගැනීම කළ යුතු වෙනවා. විවිධ රටවල ඇති ක්‍රීඩාවන් වසර පුරා අපේ රටේ පැවැත්වීමට අවශ්‍ය දේශගුණික වාසිය අපිට තිබෙන බැවින් එම කටයුතු ආකර්ෂණය කරගැනීමට ක්‍රීඩකයින්, පුහුණුකරුවන් හා අනුග්‍රාහකයන් සඳහා හෝටල් වියදම් එකතු කළ අගය මත බද්දෙන් නිදහස් කිරීමට මා යෝජනා කරනවා. රේස් තරග සඳහා භාවිතා කරන විශේෂ වාහන නිෂ්පාදන බද්දෙන් නිදහස් කිරීමටද යෝජනා කරනවා.29.2 අධ්‍යාපනය සහ ළමා සංවර්ධනය සඳහා ක්‍රීඩාවලට ප්‍රමාණවත් සහභාගිත්වයක් ඇති කළ යුතු නිසා පාසල් සිසුන් ජාතික මට්ටමේ ක්‍රීඩාවන්ට සහභාගිවීමට අනුග්‍රහය දැක්වීම සඳහා රුපියල් මිලියන 250ක ප්‍රතිපාදනයක් වෙන් කරනවා. එක්සත් ජාතීන්ගේ අනුග්‍රහයෙන් ආසියාවේ පළමු ලෝක තරුණ සම්මේලනය 2014 දී ශ්‍රී ලංකාවේ පැවැත්වීම සියයට 26ක තරුණ ජනගහනයක් ඇති අපේ රට ලත් ආශිර්වාදයක්. අපේ තරුණ ප්‍රජාවට විනයෙන්, පෞරුෂයෙන් හා දැනුමෙන් මුවහත් කිරීමේ විශේෂ වැඩසටහන් සඳහා රුපියල් මිලියන 300ක් ජාතික තරුණ සේවා සභාවට වෙන් කිරීමටද යෝජනා කරනවා.29.3 කොළඹ තුරඟ පිටිය රග්බි ක්‍රීඩාව සඳහා අවශ්‍ය සියලු පහසුකම් සහිතව ජාත්‍යන්තර ක්‍රීඩාංගණයක් වශයෙන් දියුණු කර තිබෙනවා. කලක් තිස්සේ අතහැර දමා තිබූ මෙම ස්ථානය දැන් උසස් ගණයේ වෙළෙඳ මධ්‍යස්ථානවලින්ද සමන්විතයි. පැරණි ලන්දේසි රෝහල එවැනි වෙළෙඳ පහසුකම්වලින් සමන්විත ස්ථානයක් බවට පරිවර්තනය කර තිබෙනවා. කොළඹ පවත්නා පහසුකම් අනෙකුත් පළාත්වලට සම්බන්ධ කිරීම තහවුරු කිරීම සඳහා විවිධ පළාත්වල දැනට සංවර්ධනය කරමින් පවතින ජාත්‍යන්තර ක්‍රීඩාංගණ ඉදිරි වසර දෙක තුළ ඉක්මනින් සංවර්ධනය කරනවා.30. සංචාරක කර්මාන්තයේ සංවර්ධනය30.1 ඉහළ මට්ටමෙන් වියදම් කරන විදේශ සංචාරකයන් ලක්ෂ 25ක් හා ඒ හා සමාන දේශීය සංචාරකයන් ප්‍රමාණයකටද පහසුකම් සලසන සංචාරක සංවර්ධන වැඩපිළිවෙළ දිරිගන්වන සුළු ප්‍රතිඵල ඇති කරගෙන තිබෙනවා. එය ලක්ෂ 10ක විදේශ සංචාරකයින් ප්‍රමාණයකුත්, ඩොලර් බිලියනයක විදේශ ආදායමකුත් මෙම වර්ෂයේ ලබා දෙනවා. පවත්නා පහසුකම් ප්‍රතිසංස්කරණය කිරීමත්, අලුත් හෝටල් ඉදිකිරීමත් දැන් ශීඝ්‍රයෙන් සිදුවෙනවා. මීගමුව, බෙන්තොට, හික්කඩුව, වැලිගම, උණවටුන වැනි මුහුදු තීරයේ දැනට පවත්නා සංචාරක කලාපත්, කල්පිටිය, නිලාවැලි, කුච්චවේලි, පාසිකුඩා සහ යාල අලුතෙන් ඉදිවෙන සංචාරක කලාපත් ඉහළ මට්ටමේ වියදම් කරනු ලබන සංචාරකයින් ආකර්ෂණය කර ගැනීමට අවශ්‍ය ප්‍රතිසංස්කරණ හා ඉදිකිරීම් ශීඝ්‍රයෙන් සිදුකරගෙන යනවා. ජාත්‍යන්තර කීර්තියට පත් සංචාරක සමාගම් 07 ක් මෙම ක්ෂෙත්‍රයේ ආයෝජනයට ප්‍රවේශ වී තිබෙනවා.30.2 ජෛව විවිධත්වයෙන් සමන්විත සංචාරක සම්පත් නිසා දේශීය ව්‍යාපාරිකයන්ටද ඉහළ සංචාරකයන් ආකර්ෂණය වන තේමාවන් හඳුන්වාදීමට හැකි වී තිබෙනවා. සංචාරක කර්මාන්තයට වැඩි වටිනාකමක් එකතු කරන දේශීය ව්‍යාපාරිකයන් දිරිගැන්වීම සඳහා ඔවුන් රජයේ ඉඩම් ලබාගැනීමේ දී රජයේ තක්සේරුකරු විසින් නිර්දේශ කරනු ලබන වටිනාකමෙන් සියයට 25ක වට්ටමක් එක්වර ගෙවිය යුතු මුදලට දීමට යෝජනා කරනවා. දේශීය ව්‍යාපාරිකයන්ට අවම වශයෙන් සියයට 30ක ව්‍යාපාර කොටස් දායකත්වයක් දෙන විදේශීය ආයෝජකයන්ටද ඉඩම් ලබා ගැනීමේදී ගෙවනු ලබන වටිනාකම සඳහා සහන සැලසීමට යෝජනා කරනවා. විදේශ ආයෝජකයන් කුලී පදනම යටතේ ඉඩම් ලබාගැනීමේදී ගෙවිය යුතු මුදල එකවර ගෙවිය යුතු වෙනවා. විදේශිකයන් සඳහා ඉඩම් විකිණීම මුළුමනින්ම තහනම් කරනු ලබන අතර, නිර්දේශිත අවම විදේශ ආයෝජන ඉක්ම නොවන ව්‍යාපෘති සඳහා ඉඩම් කුලී පදනම යටතේ ලබා ගැනීමේදී ගෙවිය යුතු පැවරුම් බද්ද සියයට 100 මට්ටමේම පවත්වා ගැනීමටද යෝජනා කරනවා.30.3 ඉහළ මට්ටමේ සංචාරක වෙළෙඳපළවල් ඉලක්ක කරගත් ජාත්‍යන්තර සංචාරක සඟරා හා රූපවාහිනි කණ්ඩායම්වලට සම්බන්ධ මාධ්‍යවේදීන්, කැමරා හා තාක්ෂණික කණ්ඩායම්, ජනමාධ්‍යවේදීන් හා සංචාරක ප්‍රවර්ධකයන් මඟින් අපේ රට උසස් සංචාරක මධ්‍යස්ථානයක් වශයෙන් ප්‍රවර්ධනය කිරීමටත් මා යෝජනා කරනවා. ඔවුන්ගේ ගුවන් වියදම් හා ජාත්‍යන්තර ප්‍රවාහන වියදම් සඳහා රුපියල් මිලියන 100ක් සංචාරක සංවර්ධන අධිකාරියෙන් වෙන්කිරීමට යෝජනා කරනවා. ඉහළ මට්ටමේ සංචාරකයන් ඉලක්ක කරගත් හෝටල් ව්‍යාපාරිකයන්ට මෙවැනි ආරාධිතයින්ට හෝටල් හා අනෙකුත් පහසුකම් ලබාදීමෙන් මෙම ව්‍යාපෘතියට දායක කර ගැනීමටද යෝජනා කරනවා. සංචාරක වෙළෙඳසැල් පහසුකම් පුළුල් කිරීම සඳහා ආනයනය කරන භාණ්ඩ වෙනුවට එම භාණ්ඩ දේශීයව නිෂ්පාදනය කරන අපනයන කරුවන්ට සිය නිෂ්පාදනවලින් සියයට 40 ක් එකතු කළ අගය මත බදු හා ජාතිය ගොඩනැඟීමේ බදු ගෙවීමට යටත්ව දේශීය වෙළෙඳපළට නිකුත් කිරීමට යෝජනා කරනවා. සංචාරකයින් අතර අත්කම් රෙදිපිළි හා අනෙකුත් භාණ්ඩ ජනප්‍රිය කරවීම සඳහා දේශීය වෙළෙඳපළේ විදේශ මුදල්වලට අලෙවි කිරීමට ඉඩ සැලසීමටද දේශීය බැංකුවල විදේශ මුදල් ගිණුම් විවෘත කිරීමටද මා යෝජනා කරනවා.31.1 ඉදිකිරීම් කර්මාන්තය31. රාජ්‍ය ආයෝජන වැඩපිළිවෙළ නිසා දේශීය ඉදිකිරීම් කර්මාන්තය සියයට 17ක වාර්ෂික වර්ධනයක් ඇති කරගෙන තිබෙනවා. මෙම කර්මාන්තය තවදුරටත් ශක්තිමත් කර ගැනීම සඳහාත්, එම කර්මාන්තයට අවශ්‍ය නවීන යන්ත්‍ර සුත්‍ර ආනයනය කිරීමේ ව්යදම් අඩුකිරීම සඳහාත් ආනයන බදු අඩුකිරීමට මා යෝජනා කරනවා. කුඩා කර්මාන්තවලට අවශ්‍ය මූල්‍ය පහසුකම් ලබාදීම සඳහා ඉදිකිරීම් සුරැකුම් අරමුදලින් සපයනු ලබන සුරැකුම් පුළුල් කිරීමට මා යෝජනා කරනවා. රජයේ ඉදිකිරීම් කටයුතු පදනම් කරගෙන කරනු ලබන ගෙවීම්වලට ගනු ලබන ණය සඳහා ණය ආපසු ගෙවීමේ කාලසීමාව මාස 03 දක්වා දීර්ඝ කිරීමට යෝජනා කරනවා. මහාමාර්ග ඉඳිකිරීමට අවශ්‍ය තාර පිළිගත් ඉදිකිරීම් සමාගම්වලට සෘජුව ආනයනය කර ගැනීම සඳහා ආනයන බලපත්‍ර නිකුත් කිරීමට මා යෝජනා කරනවා. දේශීය ඉදිකිරීම් කර්මාන්තකරුවන් තවදුරටත් ශක්තිමත් කිරීම සඳහා යෝජිත උතුරු අධිවේගී මාර්ගයෙන් කොටසක් එම සමාගම්වලට ආයෝජනය කිරීමට ඉඩදීමට කටයුතු කරනවා. ඉදිකිරීම් කර්මාන්තයේ දියුණුව නිසා ඉදිකිරීම් සඳහා අවශ්‍ය අමුද්‍රව්‍ය දේශීයව නිෂ්පාදනය කිරීමට දැඩි ඉල්ලුමක් ඇති වී තිබෙන නිසා එම කර්මාන්ත දිරිගැන්වෙන පරිදි ආනයන බදු සකස් කිරීමට යෝජනා කරනවා. විදේශ ආයෝජන ව්‍යාපෘති සඳහා දේශීය ඉදිකිරීම් ක්ෂේත්‍රයේ සෘජු දායකත්වය ලබාගැනීමට අදාළ ආයෝජන අනුමැතීන්වලදී කොන්දේසි පැනවීමට ද යෝජනා කරනවා.32. නාගරික ජනාවාස32.1 දශක ගණනකට පෙර ඉදිකළ නාගරික නිවාස යෝජනා ක්‍රම නවීන නිවාස යෝජනා ක්‍රම බවට පත්කිරීම සඳහා ඒවා ප්‍රතිසංස්කරණය කර අවට ප්‍රජා පහසුකම් පුළුල් කිරීම අවශ්‍ය වී තිබෙනවා. එමෙන්ම මුඩුක්කු හා පැල්පත්වල ජීවත්වන ජනතාවට මූලික පහසුකම් සහිත නිවාස පහසුකම් සැපයීම සඳහා නව නිවාස ඉදිකළ යුතු වෙනවා.ඉදිරි වසර 3 තුළ නිමකිරීම සඳහා නිවාස සංවර්ධන අධිකාරිය හා ජාතික නිවාස සංවර්ධන අධිකාරිය නිවාස යෝජනා රාශියක් ආරම්භ කර තිබෙනවා. දැනටමත් මාලිගාවත්ත නිවාස යෝජනා ක්‍රමය පූර්ණ ප්‍රතිසංස්කරණයකට යොමු කර තිබෙනවා. පැරණි නිවාස යෝජනා ක්‍රම ප්‍රතිසංස්කරණ කර එම නිවාසවල ජීවත්වන ප්‍රතිලාභීන්ට උසස් ජීවන පරිසරයක් උදාකිරීමේ වැඩපිළිවෙළ වේගවත් කිරීම සඳහා දැනට පවත්නා ප්‍රතිපාදන රුපියල් මිලියන 750 කින් වැඩිකිරීමට මා යෝජනා කරනවා.33. මහකොළඹ සංවර්ධන කටයුතු පුළුල් කිරීම33.1 ලබන වසරේ නිමවීමට නියමිත කටුනායක අධිවේගී මාර්ගය හා 2014 දී එම මාර්ගය දකුණු අධිවේගී මාර්ගයට සම්බන්ධ කිරීම නිසා කොළඹ නගරයෙන් පිට නගර රාශියක් පුළුල් සංවර්ධනයකට ලක්වෙනවා.ගංවතුර පාලනයත්, යටිතල පහසුකම් හා දේපළවලට ඇතිවන හානි වළක්වා ගැනීම සඳහා වේරස්ගඟ සංවර්ධන වැඩපිළිවෙළ බස්නාහිර පළාතේ සංවර්ධන කටයුතු විවිධාංගීකරණයකට හේතුවන ප්‍රධාන ආයෝජනයක් වී තිබෙනවා. එම ප්‍රදේශය පරිසර හිතකාමී ජනාවාස පහසුකම් සපයනවා පමණක් නොව බොල්ගොඩ ජලාශය, අත්තිඩිය කුරුළු උයන හා දියගම ජාත්‍යන්තර ක්‍රීඩාංගණය ද දේශීය හා විදේශීය සංචාරකයන්ගේ සිත් ඇදගන්නා ප්‍රදේශයක් බවට ද පත්වෙනවා. එබැවින් වේරස්ගඟ නිම්නය හා කොළඹ නගරයෙන් ඔබ්බට නාගරික සංවර්ධනය සඳහා ඩොලර් මිලියන 300 ක මුදලක් ආයෝජනය කරනු ලබනවා. දැනට ශීඝ්‍රයෙන් සිදුවන කොළඹ අවට ඇළ මාර්ග, ඉඩම් හා මහජන පහසුකම් සංවර්ධන කටයුතු සඳහා ශශ්‍රී ලංකා ඉඩම් ගොඩකිරීමේ හා සංවර්ධනය කිරීමේ සංස්ථාවට රුපියල් මිලියන 1,000 ක ප්‍රතිපාදන වෙන්කිරීමට ද යෝජනා කරනවා.34. සෞඛ්‍ය සේවා34.1 ප්‍රාදේශීය වශයෙන් සෞඛ්‍ය පහසුකම්වල ඇති විෂමතා ඉවත් කර රට පුරා උසස් මට්ටමේ සෞඛ්‍ය සේවාවක් ලබාදීමට රෝහල් පද්ධතිය නවීකරණය කිරීමේ වැඩපිළිවෙළක් ආරම්භ කර තිබෙනවා. මෙම රෝහල්වලට අවශ්‍ය වෛද්‍යවරුන්, හෙදියන්, පරිපූරක වෛද්‍ය සේවාවන්, තාක්ෂණික නිලධාරීන් හා කාර්ය මණ්ඩලය පුළුල් කරමින් සිටින අතර, ගිලන් රථ හා නවීන වෛද්‍ය උපකරණ ද මෙම වැඩපිළිවෙළ යටතේ පුළුල් කිරීමට කටයුතු කර තිබෙනවා. 2013 වසරේ දී සෞඛ්‍ය සේවාවන් සැපයීම සඳහා රජය විසින් රුපියල් බිලියන 125 ක් වෙන්කර තිබෙනවා. නිදහස් සෞඛ්‍ය සේවා සැපයීමේ දී වැඩිවන ඖෂධ ඉල්ලුම දේශීයව නිෂ්පාදනය කර ගැනීමට රජය අවධානය යොමුකර තිබෙනවා. ඖෂධ නිෂ්පාදන නීතිගත සංස්ථාවේ අත්‍යවශ්‍ය බෙහෙත් නිෂ්පාදන ධාරිතාව වැඩිකිරීම සඳහා ආයෝජනය කිරීමට මුදල් වෙන්කර තිබෙනවා. ඉහළ ප්‍රමිතියකින් යුත් දේශීය පෞද්ගලික ඖෂධ නිෂ්පාදන සමාගම්වල ධාරිතාවය වැඩිකිරීමට අවශ්‍ය ආයෝජන දිරිගැන්වීම සඳහා ප්‍රමිතියකින් යුත් ඖෂධ රාජ්‍ය ඖෂධ නීතිගත සංස්ථාවට දිගුකාලීනව සැපයීමට අවශ්‍ය ප්‍රසම්පාදන ගිවිසුම් හා අදාළ දිරිගැන්වීම් ක්‍රියාත්මක කරනවා. බෝවන රෝග පාලනය කිරීම අතින් අපේ රට ඉහළ ප්‍රගතියක් ලබාගෙන තිබුණද විදේශ සංචාරකයින්ගේ පැමිණීම වැඩිවීමත් සමඟ එවැනි රෝග පැතිරීම වළක්වා ගැනීම සඳහා ගුවන් තොටුපළවල රෝග නිරෝධායතන සේවය ශක්තිමත් කරනු ලබනවා.34.2 වැඩිවෙමින් පවත්නා බෝනොවන රෝග නිවාරණය හා වැඩිහිටි සත්කාර සේවාවන් පවත්වා ගැනීමට දේශීය වෛද්‍ය පහසුකම් පුළුල් කරනවා. එමෙන්ම පාරම්පරික දේශීය ඖෂධ මෙන්ම වෛද්‍ය ක්‍රමය සංරක්ෂණය කර ගැනීම සඳහා සුප්‍රසිද්ධ පාරම්පරික වෛද්‍යවරුන් ආයුර්වේද දෙපාර්තමේන්තුව හා ආයුර්වේද රෝහල් පද්ධතියට සම්බන්ධ කරමින් දේශීය වෛද්‍ය ක්‍රම දියුණු කිරීමට ඉදිරි වසර 3 තුළ ප්‍රමුඛත්වය දෙනු ලබනවා. එබැවින් වෛද්‍ය සංරක්ෂණ යෝජනා ක්‍රමයක් මඟින් සුප්‍රසිද්ධ දේශීය වෛද්‍යවරුන් එක්රැස් කර ශශ්‍රී ලංකාවට ආවේණික දේශීය වෙදකම දියුණු කිරීමට යෝජනා කරනවා. එමෙන්ම බෝවන රෝග සම්බන්ධව බටහිර වෛද්‍යවරුන්ගේ ද සහභාගිත්වයෙන් දේශීය වෙදකම් පිළිබඳ පර්යේෂණ කිරීම දිරිගැන්වීමට මා යෝජනා කරනවා. මෙම කටයුතු පුළුල් කිරීමට 2013 දී රුපියල් මිලියන 300 ක් වෙන්කිරීමට යෝජනා කරනවා. තත්ත්වයෙන් බාල බටහිර මෙන්ම ආයුර්වේද ඖෂධ වර්ග රට තුළට ආනයනය කිරීම වැළැක්වීම සඳහා තෛ‍්‍රභාෂා සටහන් සහිතව තත්ත්ව පාලන කොන්දේසි ක්‍රියාත්මක කිරීමට ද යෝජනා කරනවා.35. විවිධ හැකියාවන් ඇති පුද්ගලයන්35.1 විවිධ හැකියාවන් ඇති පුද්ගලයන්ට ද සමාන අවස්ථා සැලසීමට අපේ රජය බැඳී සිටිනවා. එබැවින් එවැනි පුද්ගලයන්ට අවශ්‍ය පැහැදිලිව හඳුනාගත් ආධාරක උපකරණ සියලු බදුවලින් නිදහස් කිරීමටත්, ඒවා ලබාගැනීමේ ක්‍රමවේද සරල කිරීමටත් කටයුතු කර තිබෙනවා. හඳුනා නොගත් කිසියම් උපකරණයක් අවශ්‍ය වේ නම් ඒවා ද පහසුවෙන් ලබාදීමට ප්‍රතිපාදන සලසා තිබෙනවා. බැංකු හා මූල්‍ය ආයතනවල සවිකර ඇති ටෙලර් යන්ත්‍ර ඔවුන්ට භාවිත කළ හැකි පරිදි සවිකිරීමට විශේෂ උපදෙස් නිකුත් කරනවා. සියලුම පොදු ස්ථානවල මෙවැනි පුද්ගලයන්ට ප්‍රමුඛතාවයකින් යුතුව පහසුවෙන් භාවිත කළ හැකි පරිදි කටයුතු කිරීම අනිවාර්ය කරනවා.36. අධ්‍යාපනය36.1 සමාජ සංවර්ධනය පිළිබඳ අපේ රට ප්‍රසිද්ධියක් ලබනවා. නිදහස් අධ්‍යාපන ප්‍රතිපත්තිය රටපුරා පාසල්, විශ්වවිද්‍යාල හා වෘත්තීය අධ්‍යාපන ආයතන පද්ධතියක් ගොඩනැඟීමට දායක වුණා. නොමිලේ පාසල් පොත්, නිල ඇඳුම්, වාර ප්‍රවේශපත්, දිවා ආහාර, මහපොළ ශිෂ්‍යත්ව හා විවිධ ආධාර නිසා නිදහස් අධ්‍යාපනයේ ප්‍රතිලාභ තවදුරටත් අර්ථවත් කරගැනීමට හැකි වුණා. නිදහස් අධ්‍යාපනය මේ අයුරින් පුළුල්ව පවත්වා ගැනීමට කැපවෙමින් රජය රුපියල් බිලියන 154.2 ක් 2012 අයවැයෙන් වියදම් කරනවා. රජයේ සමස්ත වියදමෙන් සියයට 9 ක් පමණ වන මෙම වියදම් පළවන ශ්‍රේණියේ සිට විශ්වවිද්‍යාල අධ්‍යාපනය දක්වා නොමිලේ අධ්‍යාපනයක් ලබාදීමට කරනු ලබන වියදම් වෙනවා. මෑතදී ශශ්‍රී ලංකාව නිදහස් අධ්‍යාපනය සඳහා කරනු ලබන වියදම පිළිබඳ සාධාරණ ඇගයීමක් ලැබෙන්නේ අනෙකුත් රටවලද පුරවැසියන්ට එක සමානව නොමිලේ අධ්‍යාපනයක් ලබාදීමට කරනු ලබන වියදම් හා සැසඳුවහොත් පමණයි කියා මා විශ්වාස කරනවා. මේ අතර අපේ රටේ ඇතැම් දෙමාපියන් විදේශ විශ්වවිද්‍යාලවලට ද, ජාත්‍යන්තර පාසල්වලට ද, උසස් අධ්‍යාපන ආයතනවලට ද, පාසල්වලින් පරිබාහිර පන්ති සඳහා ද සිය දරුවන් වෙනුවෙන් රජය හා සමානම මුදලක් වියදම් කරනවා. මේ අනුව අපේ රට අධ්‍යාපනය වෙනුවෙන් රුපියල් බිලියන 306 ක් පමණ මේ වර්ෂයේ වියදම් කරනවා. එය ජාතික ආදායමෙන් සියයට 4.1 ක් වෙනවා.36.2 දියුණු මානව සම්පත් සංවර්ධනයකට ප්‍රවේශ වීම සඳහා අප විසින් දිනාගත යුතු අභියෝග රාශියක් තිබෙනවා. අපේ දරුවන්ගේ ද්විතියික අධ්‍යාපනය ලබන ප්‍රතිශතය මෙන්ම පරිගණක, ගණිතය, විද්‍යාව හා ඉංගශ්‍රීසි භාෂා දැනුම සියයට 80 ක පමණ ඉහළ අගයකට ගෙන ආ යුතුව තිබෙනවා. වාර්ෂිකව පාසල්වලට ඇතුල් වන දරුවන්ගෙන් සියයට 10 ක් විශ්වවිද්‍යාලවලට ද, සියයට 40 ක් වෘත්තීය හා කාර්මික අධ්‍යාපනයට ද, ඇතුළත් කර ගැනීමට මාර්ග නිර්මාණය කළ යුතු වෙනවා. දරුවන් විවිධ කුසලතාවයන්ට හා ළමා සංවර්ධන වැඩසටහන්වලට යොමු කළ යුතු වෙනවා. පළාත් මට්ටමෙන් ප්‍රාථමික හා ද්විතියික අධ්‍යාපනයේ ඇති විෂමතා ඉවත් කළ යුතු වෙනවා. අපගේ තරුණයින්ට අර්ථවත් රැකියා අවස්ථා ලබාගැනීම සහතික කිරීම සඳහා නිපුණතා අධ්‍යාපනය හා විශ්වවිද්‍යාල අධ්‍යාපනය සකස් කළ යුතු වෙනවා. විශ්වවිද්‍යාල ආචාර්යවරුන්ගේ වෘත්තීය සංවර්ධනය, පුහුණුවීම් හා වැඩ කරන පරිසරය දියුණු කිරීම, ආචාර්යවරුන්ට සරිලන දිරිගැන්වීම් ව්‍යුහය හා වෘත්තීය සුරක්‍ෂිතතාවය, නවීන යටිතල හා තාක්ෂණ පහසුකම් සහ සිසුන්ගේ නේවාසික අවශ්‍යතා පුළුල් කර ගත යුතු වෙනවා. එබැවින් මැදි කාලය තුළ සමස්ත අධ්‍යාපනය සඳහා අයවැය ප්‍රතිපාදන අඛණ්ඩව වැඩි කරමින් වැඩි සම්පත් ප්‍රමාණයක් අපේ සමාජයේ මානව සම්පත් සංවර්ධනය සඳහා යෙදවීම දිරිගැන්වීමට කටයුතු කරනවා.36.3 ප්‍රාථමික අධ්‍යාපනයේ ගුණාත්මකභාවය වැඩි කිරීම සඳහා පළාත් මට්ටමෙන් බඳවා ගන්නා ගුරුවරුන් අවශ්‍ය විෂයයන් සඳහා පුහුණු කිරීමෙන් එම ප්‍රදේශවල ඇති ගුරු හිඟය අඩුකර ගැනීම ප්‍රායෝගික වී තිබෙනවා. එබැවින් තවත් රුපියල් මිලියන 900 ක් පළාත් ගුරු පුහුණු කටයුතු සඳහා වෙන්කරනු ලබනවා. වාර්ෂිකව උසස් පෙළ සමත් දරුවන් 50,000 කට අධික පිරිසකට අන්තර්ජාතික වෙළඳපළ අවශ්‍යතාවන්ට ගැළපෙන පරිදි නව උපාධි පාඨමාලාවලට යොමුවීම සඳහා වෘත්තීය තාක්ෂණ විශ්වවිද්‍යාලය විසින් නව තාක්ෂණ විද්‍යාල 20 ක් පිහිටුවීමට රුපියල් මිලියන 1600 ක අයවැය ප්‍රතිපාදනයක් ද යෝජනා කරනවා. නිපුණතා සහිත තරුණයින්ට විදේශ රැකියා සඳහා ඇති පුළුල් ඉඩ ප්‍රස්ථා සැලකිල්ලට ගෙන මෙම විද්‍යාලවල වෘත්තීය අධ්‍යාපන පහසුකම් සඳහා ශ්‍රී ලංකා විදේශ සේවා නියුක්ති කාර්යාංශය විසින් හඳුනාගනු ලබන තරුණයින් සඳහා විශේෂ පහසුකම් සපයනවා.36.4 ජාත්‍යන්තර විශ්වවිද්‍යාල 5 ක් සමඟ සම්බන්ධ වී නැඟී එන වෙළඳපළ අවශ්‍යතා සඳහා උපාධි පාඨමාලා 12 ක් ජාතික ව්‍යාපාර කළමනාකරණ සරසවිය ආරම්භ කර තිබෙනවා. රුපියල් බිලියන 7.2 ක් ආයෝජනය කර නවීන පහසුකම් සහිතව දකුණු ආසියාවේ පළමු හරිත සරසවිය ලෙස හෝමාගම ඉදිවන මෙම ආයතනයේ නව සංකීර්ණය ලබන වසරේ දී විවෘත කරනවා. කෘෂිකාර්මික අංශයේ ඇති වී ඇති විශාල උනන්දුව මධ්‍යයේ රජයෙන් හා පෞද්ගලික අංශයෙන් ඇති වී ඇති ඉල්ලුම සැපයීම සඳහා කෘෂිකාර්මික අභ්‍යාස විද්‍යාල 5 ක් නවීන තාක්ෂණ හා පර්යේෂණ පහසුකම් ඇතිව නවීකරණය කරමින් වසර 2 ක ඩිප්ලෝමා පාඨමාලාවන් සඳහා බඳවාගනු ලබන ශිෂ්‍ය සංඛ්‍යාව 400 සිට 1500 දක්වා 2013 සිට වැඩිකිරීමට රුපියල් මිලියන 350 ක ප්‍රතිපාදන වෙන්කිරීමට යෝජනා කරනවා.36.5 විශ්වවිද්‍යාල ප්‍රවේශය සඳහා ශ්‍රේෂ්ඨාධිකරණය දෙනු ලැබූ තීන්දුව නිසා තවත් අතිරේක සිසුන් 5000 ක් විශ්වවිද්‍යාලවලට ඇතුල් කර ගැනීමට සිදු වී තිබෙනවා. විශ්වවිද්‍යාලවල පවත්නා යටිතල පහසුකම්,ආචාර්යවරුන් හා නේවාසිකාගාර පහසුකම් මේ සඳහා ප්‍රමාණවත් වන්නේ නැහැ. එසේ වුවත් ලැබූ අභියෝගය අපේ විශ්වවිද්‍යාලවල පහසුකම් වැඩිකර ගැනීමේ අවස්ථාවක් කර ගැනීම සඳහා රුපියල් මිලියන 4,000ක පරිපූරක ප්‍රතිපාදනයක් වෙන්කිරීමට මා යෝජනා කරනවා. 2013 දී මෙම වියදම්වලින් වැඩි ප්‍රමාණයක් විශ්වවිද්‍යාල කාර්ය මණ්ඩලවල වැටුප් සඳහා වෙන්වන අතර මැදි කාලයේ දී විශ්වවිද්‍යාල ආචාර්යවරුන්ගේ වැටුප් මෙන්ම අනෙකුත් පහසුකම් වැඩිකරමින් ඔවුන්ගේ වෘත්තීමය පිළිගැනීම ඉහළ මට්ටමකට ගෙන ඒමට කටයුතු කරනවා.36.6 2011 මා විසින් ඉදිරිපත් කළ අයවැය යෝජනාවක් අනුව යාපනය, ශ්‍රී ජයවර්ධනපුර හා රුහුණු විශ්වවිද්‍යාල ඒවායේ පුළුල් සංවර්ධනයක් සඳහා සැලසුම් ඉදිරිපත් කර තිබෙනවා. යෝජිත සංවර්ධන කටයුතුවල පළමු අදියර නිමකිරීම සඳහා රුපියල් මිලියන 5,000ක විශේෂ ප්‍රතිපාදනයක් ඉදිරි වසර 3 තුළ ලබාදීමට යෝජනා කරනවා. විශ්වවිද්‍යාල සිසුන් සඳහා නේවාසිකාගාර ඉදිකිරීමට කැමති දානපතියන්ට එම වියදම් වසර 2ක් තුළ තමන්ගේ බදු මුදල්වලින් අඩුකර ගැනීමට හා අවශ්‍ය ඉඩම් නොමිලේ ලබාදීමට ද මා යෝජනා කරනවා. විශ්වවිද්‍යාලවල උප කුලපතිවරුන් හා ආදි ශිෂ්‍ය සංවිධාන මෙම කර්තව්‍ය සඳහා කැපවන ලෙසට මා ආරාධනා කරනවා.36.7 අපේ නාවික හමුදාව වසර 30ක් තුළ පැවති ත්‍ර‍්‍රස්තවාදී ගැටුම්වලින් දිවයින ආරක්ෂා කරගැනීමෙන් සුවිශේෂිත වූ අත්දැකීම් ලබා ඉහළම වෘත්තීය මට්ටමකට පත්වී තිබෙනවා. එබැවින් අපගේ මිත්‍ර රටවල නාවික සෙබළුන් පුහුණු කිරීම සඳහාත් පිළිගත් නාවික අධ්‍යාපන ආයතනවල විශේෂඥයන්ද යොදාගනිමින් ශ්‍රී ලංකා නාවික අධ්‍යාපන ආයතනයට ජාත්‍යන්තර පිළිගැනීමක් ඇති කිරීමටත්, ත්‍රිකුණාමලයේ ඇති නාවික අධ්‍යාපන ආයතනයේ පුහුණු කිරීමේ ධාරිතාව නාවික සෙබළුන් 3,000 සිට 5,000 දක්වා වැඩිකිරීමත් රුපියල් මිලියන 500ක ආරම්භක ප්‍රාග්ධනයක් වෙන්කිරීමට මා යෝජනා කරනවා. ජාත්‍යන්තර පිළිගැනීමට පත් වී ඇති කොතලාවල ආරක්ෂක අධ්‍යාපන පීඨයේ වෛද්‍ය විද්‍යා පීඨය පුළුල් කිරීම සඳහා ශික්ෂණ රෝහලක් ඉදිකිරීමටත්, අවශ්‍ය ප්‍රාග්ධනය එම ආයතනවලට ඍජුව ලබාගැනීමේ දී රජයේ ආධාර හා ඇපකර ලබාදීමටද යෝජනා කරනවා.36.8 මේ රජය, මොනම තත්ත්වයක් යටතේ වත් නිදහස් අධ්‍යාපනය සඳහා ඇති ඉඩප්‍රස්ථා පුළුල් කිරීමට ඇති කැපවීම පළුදු කිරීමට ඉඩ නොදෙන බව මේ රටේ දරුවන්ට හා දෙමව්පියන්ට මා මෙම උත්තරීතර සභාවේ සිට සහතික කරනවා. මේ අනුව, සමස්ත අධ්‍යාපනය සඳහා රජයේ වියදම 2012 දී සියයට 14 කින්ද 2013 දී රුපියල් බිලියන 177.6 දක්වා තවත් සියයට 15 කින්ද වැඩිකිරීමට යෝජනා කරනවා.37. පර්යේෂණ, තාක්ෂණ හා සංවර්ධනය37.1 පර්යේෂණ හා අදාළ කටයුතුවළ පර්යේෂකයින් හා රජයේ පර්යේෂණ ආයතන යෙදවීමට 2013 අයවැය මඟින් රුපියල් බිලියන 9ක ඍජු වියදමක් දරනවා. 2011 අයවැයෙන් කළ යෝජනාවක් අනුව විශ්වවිද්‍යාල ආචාර්යවරුන් හා රාජ්‍ය සේවයේ වෘත්තිකයන් පර්යේෂණ කටයුතුවලට යොමු කිරීමට පර්යේෂණ දීමනාවක් රජය ක්‍රියාත්මක කළා. 2012 අයවැයෙන් රජයේ පර්යේෂණ ආයතන සමඟ සම්බන්ධ වී පර්යේෂණ කටයුතු කිරීම සඳහා පෞද්ගලික අංශය දරන වියදම් මෙන් තුන් ගුණයක් බදුවලින් අඩුකර ගැනීමට ඉඩදෙනු ලැබුවා.37.2 අපගේ වෛද්‍යවරුන් වෛද්‍ය විද්‍යාවේ මෙන්ම සෞඛ්‍ය පරිපාලන කටයුතුවලට බෙහෙවින් ප්‍රයෝජනවත් වන පර්යේෂණ 300කට වඩා ආරම්භකර ජාත්‍යන්තර සම්මන්ත්‍රණවලටද ඉදිරිපත් කර තිබෙනවා. ඇතැම් පර්යේෂණ පිළිගත් වෛද්‍ය සඟරාවලද පල වී තිබෙනවා. රජයේ පර්යේෂණ ආයතනවලින්ද ජාත්‍යන්තර උනන්දුවක් ඇති පර්යේෂණ කටයුතු 500ක් පමණ ආරම්භ කර තිබෙනවා. ආහාර තාක්ෂණය, පශු සම්පත්, ජලජ සම්පත්, නැනෝ තාක්ෂණය, බීජ හා පැලෑටි, ඩෙංගු පාලනය, තොරතුරු තාක්ෂණය, රෙදිපිළි තාක්ෂණය, පුනර්ජීවන බලශක්ති, කාබනික නිෂ්පාදන හා සායනික පර්යේෂණ වැනි ජාතික සංවර්ධනයට ප්‍රයෝජනවත් ක්ෂේත්‍රවල මෙන්ම වෙනත් විවිධ විද්‍යාත්මක පර්යේෂණවලට අපේ විශ්වවිද්‍යාල ආචාර්ය මණ්ඩලය යොමු වී තිබීම පිළිබඳ මා දිරිමත් වෙනවා. එබැවින් අපේ විශ්වවිද්‍යාල හෝ පර්යේෂණ ආයතනවල විද්‍යාඥයන් එසේ කරනු ලබන උසස් මට්ටමේ ඕනෑම පර්යේෂණ ව්‍යාපෘතියක පර්යේෂණ වියදම් දැරීම සඳහා ජාතික පර්යේෂණ සභාවට තවත් රුපියල් මිලියන 250 කින් ප්‍රතිපාදන වැඩි කරනවා. පෞද්ගලික අංශයේ ආයතනද පර්යේෂණ හා නව සොයාගැනීම් දිරිගැන්වීම සඳහා ඒ සඳහා කරන වියදම් තුන් ගුණයකින් බදුවලින් අඩු කිරීමටද පර්යේෂණ උපකරණ හා රසායනාගාර ඉදිකරගැනීමේ වියදම් එකවර ක්ෂය කිරීමටද ඉඩ සැලසීමට යෝජනා කරනවා.38. තොරතුරු තාක්ෂණ කාර්මාන්ත38.1 මෑත වසරවල තොරතුරු තාක්ෂණ කර්මාන්තයේ පුළුල් පිබිඳීමක් ඇතිවී තිබෙනවා. තොරතුරු තාක්ෂණ ව්‍යාපාර ක්‍රියාවලියන් හා දැනුම කළමනාකරණය කිරීමේ ක්‍රියාවලියන්ගෙන් සමන්විත මෙම නැඟී එන ක්ෂේත්‍රය ජාත්‍යන්තරව පිළිගත් සේවාවන් සපයන්නන් අපේ රටට ඇදගැනීමට සමත් වී තිබෙනවා. දේශීය සමාගම් රාශියක්ද ශක්තිමත් වී තිබෙනවා. තොරතුරු තාක්ෂණය ආශි‍්‍රත පර්යේෂණ කටයුතුද පුළුල් වී තිබෙනවා. මෙම කර්මාන්තයට දළ වශයෙන් ඩොලර් මිලියන 400ක විදේශ ආදායම් ඉපදවීමටත් 65,000ක් පමණ තරුණ තරුණියන්ට රැකියා ලබාදීමටත් හැකි වී තිබෙනවා. ඉදිරි වසර 3 තුළ 150,000ක ඍජු රැකියා සපයමින් ඩොලර් බිලියනයක විදේශ විනිමය උපයන කර්මාන්තයක් බවට තොරතුරු තාක්ෂණ ක්ෂේත්‍රය පත්කිරීම රජයේ අපේක්ෂාවයි. මේ සඳහා දැනටමත් හම්බන්තොට තොරතුරු තාක්ෂණ කලාපයක් පිහිටුවීමට ද කටයුතු කර තිබෙනවා.38.2 තොරතුරු තාක්ෂණය හා ආශි‍්‍රත සේවාවන්වල වෘත්තීමය රැකියා ආකර්ශනය කිරීම සඳහා එම ක්ෂේත්‍රයේ නිරතවන්නන්ගේ උපරිම ආදායම් බද්ද සියයට 16ක මට්ටමක තබාගැනීමට මා යෝජනා කරනවා. පුළුල් පරාස පහසුකම්වල වියදම් අඩුකිරීම සඳහා අන්තර්ජාල ගාස්තු සඳහා අදාළ විදුලි සංදේශ බද්ද සියයට 20 සිට 10 දක්වා අඩු කිරීමටද මා යෝජනා කරනවා. තොරතුරු තාක්ෂණය හා ව්‍යාපාරවල උසස් ප්‍රමිතියක් පවත්වා ගැනීම හා අදාළ පුහුණුවීම් කටයුතු පුළුල් කිරීම සඳහා තොරතුරු හා සන්නිවේදන තාක්ෂණ නියෝජිතායතනයට (ධ්ඛ්ඊඒ) රුපියල් මිලියන 300ක ප්‍රතිපාදනයක් සැලසීමටද මා යෝජනා කරනවා. තොරතුරු තාක්ෂණ පහසුකම්වලට පුළුල් ප්‍රවේශයක් ඇති කිරීම සඳහා සෑම ග්‍රාමසේවා නිලධාරී කොට්ඨාසයකම නැණසල මධ්‍යස්ථාන පිහිටුවීමේ විශේෂ ව්‍යාපෘතියක් ක්‍රියාත්මක කිරීමට මා යෝජනා කරනවා. ප්‍රයෝජනයට නොගත් පාසල් හා රජයේ ගොඩනැගිලි ප්‍රතිසංස්කරණය කරමින් මෙම මධ්‍යස්ථාන පිහිටුවනු ලබනවා. ප්‍රජාවට බෙහෙවින් ප්‍රයෝජනවත් මාතෘ හා ළමා පෝෂණ වැඩසටහන් මෙන්ම දැනුම හා තාක්ෂණ වැඩසටහන් ද මෙම මධ්‍යස්ථානවල ජනපි‍්‍රය කරවීමට මෙම මධ්‍යස්ථාන යොදාගැනීමට අපේක්ෂා කරනවා. යෝජිත දිළිඳුබව පිටුදැකීමේ වැඩසටහනට සමගාමීව මෙම වැඩසටහන් ප්‍රචලිත කිරීම සඳහා රුපියල් මිලියන 750ක ප්‍රතිපාදන වෙන්කිරීමට මා යෝජනා කරනවා.39. මාධ්‍යවේදීන් හා කලාකරුවන්39.1 පසුගිය අයවැයෙන් මා කළ යෝජනාව අනුව මාධ්‍යවේදීන් හා කලාකරුවන්ට ඔවුන්ගේ සමාජ මෙහෙවර ඇගයීමක් වශයෙන් වාහන මිලදී ගැනීම සඳහා දිගුකාලීනව ආපසු ගෙවිය හැකි පොලී රහිත ණය යෝජනා ක්‍රමයක් යෝජනා කළා. මෙහි පළමු අදියරෙන් මාධ්‍යවේදීන් හා කලාකරුවන් 150කට ණය පහසුකම් ක්‍රියාත්මක කළා. මෙම යෝජනා ක්‍රමයෙන් මාධ්‍යවේදීන් හා කලාකරුවන් 1,000ක් පමණ ප්‍රතිලාභ ලැබීමට නියමිත බැවින් එම ණය යෝජනා ක්‍රමයේ සමස්ත පොලී වියදම සඳහා රුපියල් මිලියන 200ක ප්‍රතිපාදන වෙන්කිරීමට මා යෝජනා කරනවා.40. රටවිරුවන්ගේ සුබසාධනය40.1 ඩොලර් මිලියන 6,000ක පමණ විදේශ විනිමය ඉපයීමට උපකාර වන අපේ රටවිරුවන්ගේ සුබසාධනය කෙරෙහි විශේෂ අවධානයක් යොමු කළ යුතු වෙනවා. විදේශ රැකියාවලින් පසු දිවයිනට පැමිණෙන රටවිරුවන්ගේ නිවාස ඉදිකිරීමට ආධාර වනු පිණිස ශශ්‍රී ලංකා විදේශ සේවා නියුක්ති කාර්යාංශයේ ඇප මත සමෘද්ධි බැංකුව මඟින් රුපියල් 250,000 දක්වා සියයට 10ක වාර්ෂික පොලී අනුපාතයක් යටතේ නිවාස ණය පහසුකම් සැපයීමට යෝජනා කරනවා. විදේශ රැකියාවලින් පසු දිවයිනට පැමිණෙන අඩුආදායම්ලාභී රටවිරුවන් සඳහා කුඩා ව්‍යාපාර ආරම්භ කිරීමට සමෘද්ධි බැංකුව හා ප්‍රාදේශීය සංවර්ධන බැංකුව මඟින් විශේෂ ව්‍යාපෘති ණය යෝජනා ක්‍රමයක් ක්‍රියාත්මක කිරීමටද මා යෝජනා කරනවා. විදේශ රැකියා සඳහා පිටත්ව යන ශ්‍රී ලාංකිකයන්ගේ නිපුණතා ඉහළ මට්ටමකට ගෙන ඒමටත්, ඒ ඒ රටවල සමාජීය හා සංස්කෘතික පරිසරයට අනුවර්තනයවීම පහසුකිරීම සඳහාත්, සුවිශේෂිත වූ පාඨමාලා ඇතුළත් නව විදේශ රැකියා තාක්ෂණික විද්‍යාල 2ක් පිහිටුවීමටත් යෝජනා කරනවා. මෙම විද්‍යාල තාක්ෂණික, සංචාරක, රූපලාවණ්‍ය, ගණකාධිකරණ ශිල්ප වැනි විෂයන්වලට සුප්‍රසිද්ධ තාක්ෂණ ආයතන සමඟ සම්බන්ධ කිරීමට යෝජනා කරනවා. මේ සඳහා රුපියල් මිලියන 300ක ආයෝජනයක් කිරීමට යෝජනා කරනවා.41. ප්‍රාග්ධන වෙළඳපළ සංවර්ධනය41.1 ශ්‍රී ලංකාවේ ප්‍රාග්ධන වෙළඳපළ ශක්තිමත්ව ස්ථාවර වී තිබෙනවා. පසුගිය දස මාසය තුළ කොටස් වෙළෙඳපළේ විදේශ මිලදී ගැනීම් විදේශ විකුණුම්වලට වඩා ඩොලර් මිලියන 267කින් ඉක්මවා තිබෙනවා. අලුත් සමාගම් කොටස් වෙළඳපළේ ලැයිස්තුගතවීමත් සමඟ වෙළඳපළ ප්‍රාග්ධනීකරණය ජාතික ආදායමෙන් සියයට 40ක් දක්වා වැඩි වී තිබෙනවා. මෙම ප්‍රවණතාවය දිරිගැන්වීම සඳහා 2013 වසර තුළ දී කොටස් වෙළෙඳපළේ අළුතෙන් ලැයිස්තුගත කරමින් මහජනතාවට අවම වශයෙන් සියයට 20ක කොටස් නිකුත් කරනු ලබන සමාගම් සඳහා වසර 03ක අර්ධ බදු විරාමයක් ලබාදීමට යෝජනා කරනවා.41.2 පිළිගත් සමාගම්වල ණය කොටස් වෙළඳපළේ ලැයිස්තුගත කිරීමද වෙළඳපළ ප්‍රසාරණයට හා ප්‍රාග්ධනය වැඩිකර ගැනීමට දායකවන බැවින් කොටස් වෙළඳපළේ ලැයිස්තුගත කරන බැඳුම්කරවල පොලී ආදායම රඳවාගැනීමේ බද්දෙන් නිදහස් කිරීමට යෝජනා කරනවා. විදේශ රැකියාවල යෙදෙන රටවිරුවන්ට හා විදේශවල ජීවත් වන ශ්‍රී ලාංකිකයන්ගේ ඉතිරිකිරීම් සඳහා ඒකකභාර ජනපි‍්‍රය කරවීමට එම ඒකකවල සුරැකුම් ආයෝජන ගිණුමෙන් තොරව ඍජුව විදේශ මුදල් ආයෝජනය කිරීමට ඉඩ සැලසීමටද යෝජනා කරනවා.ඒකකභාර කළමනාකරණය ශක්තිමත් කිරීම සඳහා ඒකකභාරවලට අදාළ සියයට 10ක බද්ද එම කළමනාකරණ සමාගම්වලටද අදාළ කිරීමට යෝජනා කරනවා. වෙළෙඳපළ ගණුදෙනුවල කොටස් හුවමාරුවේ දී සිදුවන ආන්තික වෙළඳාම මුද්දර බද්දෙන් නිදහස් කිරීමටද මා යෝජනා කරනවා. ප්‍රාග්ධන වෙළඳපල සංවර්ධනය කිරීම සඳහා සකස් කළ ප්‍රධාන සැලැස්ම (ර්චඵබඥප ර්‍ථතචද)අදාළ පාර්ශව සම්බන්ධීකරණය කරමින් ක්‍රියාත්මක කිරීම සඳහා ජනාධිපති කාර්යසාධක බලකායක් පිහිටුවීමට මා යෝජනා කරනවා41.3 ණය සහ ප්‍රාග්ධන වෙළඳපළ ශීඝ්‍රයෙන් ව්‍යාප්ත කිරීමට තැරැව්කරුවන්ගේ යටිතල පහසුකම් වැඩිදියුණු කිරීම සඳහා තැරැව්කාර සමාගම්වල තොරතුරු තාක්ෂණ ශාඛා පද්ධතිය හා අනෙකුත් ප්‍රාග්ධන වියදම් දැරීමේදී ගෙවීමට සිදුවන සියලුම බදු ප්‍රාග්ධන වියදම් වශයෙන් එකවර ක්ෂය කිරීමට මා යෝජනා කරනවා. ප්‍රතිරක්ෂණය වෙනුවෙන් ජාතික රක්ෂණභාර අරමුදලට ගෙවනු ලබන සියයට 20 වාරිකය සියයට 30 දක්වා වැඩි කිරීමටත්, එම මුදල් සියල්ල යොදා ජාතික ප්‍රතිරක්ෂණ අරමුදලක් පිහිටුවීමටත් යෝජනා කරනවා.42. විදේශ විනිමය කළමනාකරණය42.1 ආයෝජන විශ්වාසය පුළුල්වීමත් සමඟ විදේශ ආදායම් ඉපයීමේ අංශවල නැ¼ඟී එන දේශීය ව්‍යාපාරිකයන් විදේශ මුදල් වෙළෙඳපලින් තමන්ගේ මුදල් අවශ්‍යතා ලබාගැනීමට ඇති හැකියාව පුළුල් කරගෙන තිබෙනවා. එම නිසා වර්ෂයකට ඩොලර් මිලියන 10 දක්වා ඉදිරි වසර 3 තුළ විනිමය පාලන දෙපාර්තමේන්තුවේ අනුමැතියකින් තොරව ව්‍යාපාරවලට විදේශ ණය ලබාගැනීමට ඉඩදීමට මා යෝජනා කරනවා පිළිගත් බැංකුවලටද විනිමය පාලන දෙපාර්තමේන්තුවේ අනුමැතියකින් තොරව ඉදිරි වසර 03 තුළ වසරකට ඩොලර් මිලියන 50 දක්වා විදේශ ණය ලබාගැනීම සඳහා ඉඩදීමටද මා යෝජනා කරනවා.42.2 දේශීය ව්‍යාපාර ජාත්‍යන්තර ගනුදෙනුවලටත්, දසලක්ෂයකට අධික සංචාරකයින්ට හා විදේශ ව්‍යාපාරවලට භාණ්ඩ හා සේවා සැපයීම මඟින් එවැනි ව්‍යාපාරවලට විදේශ ව්‍යවහාර මුදල් ගනුදෙනු සඳහා ඉඩදීමත්, උපයන විනිමයෙන් කොටසක් විදේශ ව්‍යවහාර මුදල් වලින් පවත්වා ගැනීමට ඉඩදීමත් එම ක්ෂේත්‍රවල දියුණුවට හේතු වෙනවා. එබැවින් විදේශ ව්‍යවහාර මුදල් ගනුදෙනු වලට ඉඩදීමටත් එම මුදල් වැඩකරන දින 7ක් තුළ බැංකුවල තැන්පත් කිරීමටත් ඉඩදීමට මා යෝජනා කරනවා. නේවාසික පුද්ගලයන් හා නේවාසික නොවන විදේශ පාර්ශවයන්ට විවිධ සේවාවන් සැපයීමෙන් උපන විදේශ ආදායම් තමන් කැමති විදේශ ව්‍යවහාර මුදලකින් වාණිජ බැංකුවල පවත්වා ගැනීම දිරිගැන්වීම සඳහා එවැනි සේවා සපයන නේවාසික පුද්ගලයන්ට “විදේශ විනිමය ඉපයීමේ ගිණුම්” පවත්වාගෙන යාමට ඉඩදීමටද මා යෝජනා කරනවා.42.3 මගේ අයවැය යෝජනාවක් අනුව ගැටුම්කාරී කාලයේ ඔප්පු, ලියකියවිලි සහ අනෙකුත් වත්කම් නැතිවීම නිසා නොවිසඳා ගත හැකි බදු වලින් එවැනි දුෂ්කරතාවයන්ට මුහුණ දී ඇති පුද්ගලයන් හා කුඩා ව්‍යාපාර වලට සහනයක් සලසමින් නව ව්‍යාපාර පරිසරයක් ඇති කිරීමට ඉඩසැලසෙන සංශෝධන පාර්ලිමේන්තුව සම්මත කරගනු ලැබුවා. රටේ ගොඩනැඟෙමින් පවතින සාමකාමී පරිසරය තුළ විශේෂයෙන් විදේශ රටවල ජීවත්වන ශ්‍රී ලාංකිකයන්ට පශ්චාත් ගැටුම් සංවර්ධන ක්‍රියාවලිය තුළ දිගුකාලීන දැක්මෙන් කටයුතු කිරීම පහසුවනු පිණිස රුපියල් මිලියන 300 දක්වා බදු හා විනිමය පාලන ගැටලු විසඳා ගැනීමට මෙම සංශෝධන පුළුල් කිරීමටද යෝජනා කරනවා.ශ්‍රී ලාංකික පුරවැසියන්ගේ හා පිටරටවල ජීවත්වන්නන්ගේ විදේශ ඉතිරිකිරීම් රටේ සංවර්ධනයට ආකර්ශණය කරගැනීම සඳහා එම අයගේ විදේශ ඉතුරුම් තමන් කැමති ආයෝජනයකට යෙදවීම පහසු වන පිණිස එම පිරිස්වලට ඩොලර් මිලියන 5 දක්වා කරන එවැනි විදේශ ආයෝජන විනිමය පාලන දෙපාර්තමේත්තුවේ අනුමැතියකින් තොරව සිදුකිරීමට ඉඩදීමට යෝජනා කරනවා. ඔවුන්ගේ එවැනි ආයෝජන සඳහා වසර 3 ක බදු විරාමයක්ද ලබාදීමට මා යෝජනා කරනවා. දැනට පවත්නා බදු කොන්දේසි අනුව ශ්‍රී ලාංකිකයකු නිර්නේවාසිකයකු බවට පත්වීමට දින 365ක් රටින් බැහැර වී සිටිය යුතු බැවින් ඔහු සතු සංචලන නිදහස සීමා වී තිබෙනවා. විදේශ රටවල සිටින ශ්‍රී ලාංකිකයන් මව්බිම සමඟ සබඳතා පුළුල් කර ගැනීමට හා ආයෝජන අවස්ථා ඇති කර ගැනීමට රුකුලක් ලෙස මෙම කාලය දින 183 ක් දක්වා අඩු කිරීමට යෝජනා කරනවා. මෙමඟින් ගැටුම්කාරී තත්ත්වයන් නිසා දිවයින අතහැර ගිය පුද්ගලයන්ට නැවත පදිංචිවීමේදී ඇති වන විනිමය හා බදු ආශි‍්‍රත බාධාවන්ද ඉවත් කර ගත හැකි වෙනවා.43. සංවර්ධන මූල්‍ය43.1 සුළු හා මධ්‍යම පරිමාණ ව්‍යාපාර, වැවිලි, බලශක්ති, ඉදිකිරීම් හා නිෂ්පාදන කර්මාන්ත සඳහා දිගුකාලීන සංවර්ධන ණය සැපයීමටච්ජ්ඛ්ඛ් බැංකුව සහ ව්ච්ඕබැංකුවට ඩොලර් මිලියන 250 බැගින් වසර 10 කට අධික දිගුකාලීන විදේශ ණය ලබාගැනීමට ඔවුන් දිරිගැන්වීමට මා යෝජනා කරනවා. එවැනි විදේශ ණය ගැනීමේදී ඇති වන විනිමය අවධානම රජය විසින් ගනු ලබනවා. එම මුදල් ඉහත කී ව්‍යාපාර සඳහා මුළුමනින්ම යොදාගන්නා තෙක් අතිරික්ත මුදල් පෞද්ගලික හා රජයේ බඳුම්කරවල ආයෝජනය කිරීමටද ඉඩසලසනවා. එවැනි ණය වලින් ලැබෙන පොලී ආදායම බදු වලින් නිිදහස් කිරීමටද යෝජනා කරනවා. මෙම නිසා දේශීය ව්‍යාපාරිකයන්ට අඩු පොලී අනුපාත යටතේ දිගුකාලීන ණය ලබාගැනීමට හැකි වෙනවා.44. බදු හා ආදායම් මාර්ග44.1 බදු ක්‍රමය සරල කිරීමටත් බදු සඳහා පුළුල් පදනමක් ඇති කිරීමටත් 2011 අයවැයෙන් ප්‍රතිසංස්කරණ රාශියක් ක්‍රියාත්මක කළා. කුඩා ව්‍යාපාරවලට බලපාන බදු රාශියක් ඉවත් කළා. රේගුවේදී ක්‍රියාත්මක වන විවිධ බදු වෙනුවට භාණ්ඩ 30ක් පමණ ඉලක්ක කරගෙන විශේෂ භාණ්ඩ බද්දක් ක්‍රියාත්මක කළා. මසකට රුපියල් 50,000 කට වඩා අඩු ආදායම් ලබන පිරිස් ආදායම් බද්දෙන්ද නිදහස් කළා. අපනයන, ඉදිකිරීම්, සංචාරක, වාණිජමය කෘෂිකර්මය සහ කුඩා ව්‍යාපාර දැන් ගෙවනු ලබන්නේ සියයට 12ක ආදායම් බද්දකි.44.2 බදු ගෙවීමට යටත් ඉහළ ව්‍යාපාර හා ආදායම්ලාභීන් ගැන වැඩි අවධානයකින් යුතුව බදු පරිපාලනය සකස් කරගැනීම සඳහා බදු ක්‍රමය සරල කිරීමට මා අදහස් කරනවා. එබැවින් 2013 ජනවාරි මස සිට වාර්ෂික ව්‍යාපාර පිරිවැටුම් රුපියල් මිලියන 12 ක අඩු ව්‍යාපාර සඳහා ජාතිය ගොඩනැඟීමේ බද්දෙන් හා එකතු කළ අගය මත බද්දෙන් නිදහස් කිරීමට මා යෝජනා කරනවා.44.3 ජාතිය ගොඩනැඟීමේ බද්ද සහ එකතු කළ අගය මත බද්ද ආනයන හා නිෂ්පාදන මට්ටමෙන් පමණක් ක්‍රියාත්මක වන නිසා සුපිරි වෙළඳසැලවල් හා සුඛෝපභෝගී සාප්පු සංකීර්ණ මෙම බද්දට යටත් වන්නේ නැහැ. එම නිසා කාර්තුවකට රුපියල් මිලියන 500 ක පිරිවැටුමක් ඉක්මවන සුපිරි වෙළඳසල් සහ ඉහළ මට්ටමේ වෙළඳ ව්‍යාපාර සඳහා මෙම බදු පැනවීමට මා යෝජනා කරනවා. යෝජිත ඉහළ පිරිවැටුම නිසා මෙම බදු වලින් කුඩා වෙළඳසැල් හා සාප්පු නිදහස් වෙනවා. බදු ක්‍රමය මේ අයුරින් සමාජයේ ඉහළ පරිභෝජන මට්ටම්වලට යොමුකිරීමෙන් බදු පදනම පුළුල්වීමටත් බදු වල සමානත්වයක් ඇතිවීමටත් හේතු වෙනවා.44.4 ලියාපදිංචි 27,645 ක් ව්‍යාපාර වලින් රුපියල් මිලියන 10 කට ඉහළ ව්‍යාපාර පිරිවැටුමක් තිබෙන්නේ ව්‍යාපාර 11,101 කට පමණි. එම සමාගම් ආදායම් බදු වලට අමතරව එකතු කළ අගය මත බදු සහ ජාතිය ගොඩනැඟීමේ බදු ආදායමෙන් සියයට 97 ක් එකතුකර ගැනීමට දායක වෙනවා. මෙම සමාගම් කෙරෙහි දේශීය ආදායම් දෙපාර්තමේන්තුව බදු පරිපාලනයේ වැඩි අවධානයක් යොමු කර බදු විගණනය පුළුල් කිරීමට දෙපාර්තමේන්තුවේ ඇති ඉහළ බදු ලිපිගොනු එක් අංශයකට ඒකාබද්ධ කිරීම කටයුතු කරනු ලබනවා. එකතු කළ අගය මත පනවන බදු ආපසු ගෙවීමේ දී මතුවී තිබූ දුෂ්කරතා විසඳීම සඳහා පසුගිය වසරේ හඳුන්වාදුන් සරල බදු ආපසු ගෙවීමේ ක්‍රමය තවදුරටත් ෂඪමත් කරමින් බදු විගණනය පුළුල් කිරීමටත් මා අදහස් කරනවා. ශ්‍රී ලංකා රේගුව මේ වසර අවසානයේදීත්, දේශීය ආදායම් පරිපාලනය 2014 දීත්, තොරතුරු තාක්ෂණ පද්ධතියකින් මෙහෙයවීමට සැලසුම්කර තිබෙනවා. පසුගිය වසරේ පිහිටුවනු ලැබූ බදු අභියාචනා කොමිෂන් සභාවේ කාර්යභාරය තවදුරටත් පුළුල් කිරීමට යෝජනා කරනවා.නියමිත කාල සීමාව තුළ බදු වාර්තා නිකුත් කිරීම කාර්යක්ෂම කිරීම සඳහා කාල කඩඉම් සීමාව මාස 18 දක්වා අඩු කිරීමටත්, බදු අර්ථනිරූපණ කමිටුව මාස 06 ක් ඇතුළත අදාළ නිර්වචන නිකුත් කිරීමටත් අවශ්‍ය සංශෝධන කිරීමට යෝජනා කරනවා. බදු ගෙවන්නන් දිරිගැන්වීම සඳහා වසර 10 ක් අඛණ්ඩව වසරකට අවම වශයෙන් රුපියල් 250,000 ක බදු ගෙවන්නන්ට වාහන සඳහා දෙනු ලබන බදු සහනය පුළුල් කිරීමට යෝජනා කරනවා.44.5 ගුවන්තොටුපල ගාස්තු ඩොලර් 10 කින්ද ධද –තඪදඥ වීසා ගාස්තු ඩොලර් 5 කින් වැඩිකිරීමටද යෝජනා කරනවා. බොහෝ පරිපාලන හා ලියාපදිංචි ගාස්තු වසර ගණනාවකින් වෙනස් කර නැති නිසා ඒවාද යාවත්කාලීන කිරීමටද යෝජනා කරනවා. නියාමන ආයතන හා රජයේ අනෙකුත් දෙපාර්තමේන්තු මෙසේ ලබන ආදායම් වලින් ආයතනයේ වියදම් හා මාස 3 ක කාරක මුදල් අවශ්‍යතා හැර ඉතිරිය සෑම කාර්තුවකට වරක් ඒකාබද්ධ අරමුදලට බැර කිරීම අනිවාර්ය කිරීමේ සංශෝධන ඉදිරිපත් කරනවා. බදු සහන යටතේ ගෙන්වනු ලබන සියලු වාහන සඳහා බලපවත්නා බදු සියයට 10 ත් 20 ත් අතර ප්‍රතිශතයකින් වැඩිකිරීමටද යෝජනා කරනවා.44.6 ඔට්ටු සඳහා දැනට වාර්ෂික ලියාපදිංචිවීමේ ගාස්තුව රුපියල් මිලියන 2 දක්වාත් සූදු සමාජශාලා සඳහා රුපියල් මිලියන 100 දක්වාත් වැඩිකිරීමට මා යෝජනා කරනවා. සූදු සමාජශාලාවල දළ පිරිවැටුමට සියයට 5 ක බද්දක් පැනවීමට යෝජනා කරනවා. මෙම ව්‍යාපාරවල ලාභය සඳහා සියයට 40 ක ඉහළ ආදායම් බද්ද ක්‍රියාත්මක වෙනවා. තෝරාගත් ස්ථානවලට පමණක් මෙම ස්ථාන සීමා කිරීමටත්, අදාළ නියාමන කොන්දේසි හා එම ව්‍යාපාර කළ යුතු අවම ආයෝජනය සහතික කිරීමටත්, එවැනි ව්‍යාපාර අද සිට මාස 03 ක් ඇතුළත දේශීය ආදායම් දෙපාර්තමේන්තුවේ ලියාපදිංචි විය යුතු වෙනවා. මේවාට අනුකූ®ල නොවී කටයුතු කරන ආයතන සියල්ල ඉවත්කිරීමටද කටයුතු කරනවා. විදේශ රටවලින් ආනයනය කරනු ලබන මත්පැන් හා ස්පිරිත්තු සඳහා ඇති තීරු බදු සියයට 25 කින් වැඩිකිරීමටද යෝජනා කරනවා.45. විශ්‍රාමලත් රජයේ සේවකයන්45.1 2004 ට පෙර විශ්‍රාමලත් බොහෝ දෙනෙක් අවුරුදු 70 ඉක්මවූ අයයි. 2006 ට පසුව විශ්‍රාම ගත් පිරිස්වලට වඩා අඩු වැටුප් පරිමාවන්තුළ මෙම අය විශ්‍රාම ලබාගෙන තිබෙනවා. මෙම අය අතර මසකට රුපියල් 10,000 කට අඩු විශ්‍රාම වැටුප් ලබන අයද සිටිනවා. එබැවින් 2004 ට පෙර විශ්‍රාමලත් රජයේ සේවකයන්ට රුපියල් 750ක විශේෂ මාසික දීමනාවක්ද 2005 - 2006 කාලය තුළ විශ්‍රාමලත් අයට රුපියල් 500ක විශේෂ දීමනාවක්ද ගෙවීමට යෝජනා කරනවා. මෙයින් සියයට 50ක් 2013 ජනවාරි සිට ද ඉතිරිය ජූලි මාසයේ සිටද ලබාදීමට කටයුතු කරනවා. සියලුම විශ්‍රාමලාභීන්ට දෙනු ලබන ජීවන වියදම් දීමනාව 2013 ජනවාරි මාසයේ සිට රුපියල් 500 කින් වැඩි කිරීමට ද යෝජනා කරනවා.46. සේවක සබඳතා සහ අමතක කළ ජූලි වැඩ වර්ජකයන්46.1 සාමකාමීත්වයෙන් බැඳුණු කම්කරු සබඳතා පුළුල්කිරීම ආර්ථික සංවර්ධනය සඳහා අවශ්‍ය වෙනවා. සේවාදායකයන්ට තමන්ගේ ව්‍යාපාර කරගෙන යාමට ඵලදායි ශ්‍රම බළකායක් අවශ්‍ය වෙනවා. එමෙන්ම සේවකයන්ටද සිය රැකියා සුරක්ෂිතභාවය හා තමන්ගේ ජීවනෝපාය මාර්ග සලසන ඉතා ස්ථාවර ව්‍යාපාර පරිසරයක් අවශ්‍ය වෙනවා. ඔබ සියලු දෙනාට මතක ඇති පරිදි මා කම්කරු සභාව යළි පණගැන්වීමෙන් සියලු පාර්ශ්වවලට සතුටුදායක පරිසරයක් සංවාදශීලීව ගොඩනඟා ගැනීම සඳහා කටයුතු කළා. 2005න් පසුවද අපේ රජය යටතේ මෙම සභාවේ ක්‍රියාකාරීත්වය තවත් ශක්තිමත් කළා. තරගකාරි ගෝලීය ආර්ථික වාතාවරණයක ශක්තිමත් කම්කරු සබඳතා ගොඩනඟා ගැනීම ව්‍යාපාර සවංර්ධනයටත්, කම්කරු සුබසාධනයටත් හේතු වෙනවා. එබැවින් සේවක සබඳතා පුළුල් කිරීමට ජාතික කම්කරු සභාව මඟින් එකඟත්වයක් ඇති කරගනු ලබන සේවක ඵලදායිතාවය හා සුබසාධනය මෙන්ම නව රැකීරක්ෂා පුළුල් වන යෝජනා ක්‍රියාත්මක කිරීමට රුපියල් මිලියන 250ක ප්‍රතිපාදනයක් ලබාදීමට යෝජනා කරනවා.46.2 1980 ජූලි වැඩ වර්ජනය අපේ රටේ කම්කරු සබඳතාවල කළු පැල්ලමක් ඇති කළා. එම වැඩ වර්ජනයෙන් අතිවිශාල කම්කරුවන් පිරිසකගේ රැකියා අහිමිවී දැඩි දුෂ්කරතාවයන්ට මුහුණ දුන්නා. 1994 පොදු පෙරමුණ ආණ්ඩුව පිහිටුවීමත් සමඟ මෙම අයට සහන සැලසීම සඳහා විවිධ පියවර ගනු ලැබුවා. එසේ වූවත් සංකීර්ණ වූ පරිපාලන ක්‍රම නිසා සීමා වූ සහනවලින් පිළිගත හැකි ජීවනෝපාය මාර්ගයක් සැලසී නැති පිරිස්වලට සහනයක් සැලසීමට මා අදහස් කරනවා. එබැවින් 2013 ජනවාරි මස 01 වන දිනට වයස අවුරුදු 65 ඉක්ම වූ ස්ථිර ජීවනෝපාය මාර්ගයක් නොමැති අය වෙනුවෙන් මසකට රුපියල් 5,000ක ජීවන ආධාරයක් ලබාදීමට රුපියල් මිලියන 300ක් වාර්ෂිකව වෙන්කිරීමට මා යෝජනා කරනවා.47. රාජ්‍ය ව්‍යාපාර කළමනාකරණය47.1 ගරු කතානායකතුමනි, ඩිව් ගුණසේකර ගරු ඇමතිතුමාගේ සභාපතිත්වයෙන් රාජ්‍ය ව්‍යාපාර කාරක සභාව ඉදිරිපත් කළ වාර්තාවේ නිර්දේශ ක්‍රියාත්මක කිරීම සඳහා විශේෂ අවධානයක් මුදල් අමාත්‍යාංශයට දී තිබෙනවා. මෙවැනි රාජ්‍ය ව්‍යාපාර පිළිබඳ පොදු කාරක සභාවේ (කෝප්) අධික්ෂණයට යටත්වන ආයතන 270ක් පැවතුණද වාණිජමය ව්‍යාපාර වශයෙන් කටයතු කරන්නේ ආයතන 70ක් පමණි. මෙයින් ආයතන 20 පමණ බැංකු, රක්ෂණ , වරාය, ගුවන්තොටුපල, ගුවන් , ඛණිජ තෙල්, විදුලි, ජලසම්පාදන, ප්‍රවාහන, වෙළඳ හා අලෙවි කටයුතුවල නිරත වන ප්‍රධාන රාජ්‍ය ව්‍යාපාර ලෙස හඳුනාගෙන තිබෙනවා.47.2 පසුගිය රජයන් ගණනාවක්ම මෙම ව්‍යාපාර පෞද්ගලීකරණය පිළිබඳ විශ්වාසය තැබීම නිසා රාජ්‍ය ව්‍යාපාරවලට අවශ්‍ය ප්‍රාග්ධනය සපයා නැහැ. රාජ්‍ය බැංකුවල සහයෙන් එමිරේට්ස් ආයතනයෙන් නිදහස් කරගත් ශ්‍රී ලංකන් ගුවන් සේවයට ප්‍රාග්ධනීකරණය කිරීම ආරම්භ කළේ මේ වර්ෂයේ සිටයි. විදුලිබල මණ්ඩලයේ පැවති නොගෙවූ ණය පවරා ගනු ලැබුවේද මේ වසරේදියි. රාජ්‍ය ව්‍යපාරවලට තමන්ගේ පිරිවැය නිරූපණය වන පරිදි මිල තීරණය කිරීමේ ප්‍රතිපත්ති ක්‍රියාත්මක වී නැහැ. එබැවින් මෙම අභියෝග මැදි කාලය තුළ ක්‍රමවත්ව කළමනාකරණය කළ යුතු වෙනවා. එසේ තිබියදීත් රාජ්‍ය ව්‍යාපාර 70න් 46ක් මේ වන විට ලාභ ලබන තත්ත්වයට ගෙන තිබෙනවා. රාජ්‍ය ව්‍යාපාර විසින් සිය වාර්ෂික වාර්තා නියමිත දිනවලට පාර්ලිමේන්තුවට ඉදිරිපත් කිරීම හා ඒවායේ ගිණුම් හා විගණන ප්‍රගතිය පිළිබඳ මා දිරිමත් වෙනවා. අඩුපාඩු මධ්‍යයේ හෝ මෙසේ ක්‍රමයෙන් ධනාත්මක පරිවර්ථනයකට ලක්වීම රාජ්‍ය ව්‍යාපාර කෙරෙහි මේ රජය තැබූ විශ්වාසය මල්ඵල දරන බව පෙන්නුම් කරනවා.47.3 බැංකු පද්ධතිය රට පුරා ගෙන යාමට මෙන්ම සමස්ත පුරවැසියන්ටම විදුලිය හා ජලය සැපයීමත්, වෙළඳපළේ භාණ්ඩ සුලභ කිරීම ආදී ආර්ථික හා සමාජ සුබසාධන කටයුතුවලට රාජ්‍ය ව්‍යාපාර කරනු ලබන දායකත්වය වාණිජ ලාභවලින්ම මනින්න උත්සාහ ගැනීම සාධාරණ නැහැ. පවත්නා පිරිවැයට විදුලිය හා ඉන්ධන සපයන්නේ නම් ලාභ කෙසේ වෙතත් රුපියල් බිලියන 200ක පමණ පාඩු නැති කර ගත හැකි වෙනවා. එහෙම කළොත් කොපමණ කර්මාන්ත හා රැකියා අහෝසි වේවිද? ජීවන තත්ත්වය කවර මට්ටමකට පහත බසීද? මේවාත් සැලකිල්ලට ගනිමිනුයි පාඩු ලබනවායි කයන විදුලිබල මණ්ඩලය හා ඛණිජ තෙල් සංස්ථාව දෙස ඒවා හැම විටම විවේචනය කරන්නන් බැලිය යුත්තේ.47.4 මෙම ව්‍යාපාරවලට අවශ්‍ය වාණිජමය නිදහසත්, අධ්‍යක්ෂක මණ්ඩල හා ;ජ්‍යෂ්ඨ කළමනාකාරීත්වය ආයතනවල ක්‍රියාකාරකම් පිළිබඳ දැඩි වගකීමකට යටත් කිරීමටත් කටයුතු කරනු ලබනවා. අදාළ පාලන රෙගුලාසි, ජාත්‍යන්තර ගිණුම් විදුලිබල මණ්ඩලය හා ඛණිජ තෙල් සංස්ථාව දෙස ඒවා හැම විටම විවේචනය කරන්නන් බැලිය යුත්තේ,47.4 මෙම ව්‍යාපාරවලට අවශ්‍ය වාණිජමය නිදහසත්, අධ්‍යක්‍ෂක මණ්ඩල හා ජ්‍යෙෂ්ඨ කළමනාකාරීත්වය ආයතනවල ක්‍රියාකාරකම් පිළිබඳ දැඩි වගකීමකට යටත් කිරීමටත් කටයුතු කරනු ලබනවා. අදාළ පාලන රෙගුලාසි, ජාත්‍යන්තර ගිණුම් ප්‍රමිතීන්, නියාමන කොන්දේසි, ප්‍රසම්පාදන කටයුතු, මිල තීරණ, මූල්‍ය හා මානව සම්පත් සංවර්ධනය මෙන්ම සේවක සබඳතා මෙම යෝජිත ප්‍රතිසංස්කරණවලට ඇතුළත් වෙනවා.47.5 රාජ්‍ය ව්‍යාපාරවලට ප්‍රාග්ධනය වැඩිකර ගැනීම සඳහා අයවැය මත රඳාපැවතීම අඩු කිරීමටද කටයුතු කරනවා. රාජ්‍ය බැංකු, රක්ෂණ, ගුවන්තොටුපල සමාගම, මෙන්ම වරාය අධිකාරියද එම ව්‍යාපාරවල මූල්‍ය ශක්තියට අවශ්‍ය මුදල් ලබාගැනීමට පෙළඹී තිබෙනවා. තානායම් සේවා, දේපළ සංවර්ධන, වාණිජ කටයුතු, වනෝද්‍යාන , විශ්වවිද්‍යාල, පර්යේෂණ ආයතන, ඉදිකිරීම් වැනි කටයුතුවල යෙදෙන රාජ්‍ය ආයතනවලට පිළිගත් මූල්‍ය ප්‍රමිතීන් හා විගණනයන්ට යටත්ව වාණිජමය ස්වාධීනත්වයක් දීමට යෝජනා කරනවා. මෙම කටයුතු පහසු කිරීමට 1971 මුදල් පනත හා 2003 රාජ්‍ය මූල්‍ය කළමනාකරණ (වගකීම්) පනතට අවශ්‍ය සංශෝධන ඉදිරිපත් කරනවා.48. රාජ්‍ය සේවය48.1 රජයේ සේවකයින්ට වැටුප්, ජීවන වියදම් දීමනා සහ වෙනත් දීමනා සැලකිය යුතු ලෙස වැඩි කළා. රජයේ සේවාවන්වල පැවති වැටුප් විෂමතා නිවැරදි කළා. ගුරුවරුන්ගේ හිඟ වැටුප් ගෙවා අවසන් කළා. විශ්වවිද්‍යාල ආචාර්යවරුන් හා අනෙකුත් වෘත්තීමය සේවාවන්වලට සුවිශේෂිත සේවකයන් අතර පුළුල් කිරීම සඳහා පුහුණු වැඩසටහන් වැඩි කළා. විදේශ පුහුණුවීම් අවස්ථා වැඩි කළා.48.2 ලක්ෂ 13ක් පමණ මේ වන විට රාජ්‍ය සේවයේ යෙදෙනවා. එය 2005 මෙන් දෙගුණයක්. මෙවැනි විශාල ප්‍රමාණයක් රාජ්‍ය සේවයේ යොදා ගන්නේ වැටුප් සඳහා පමණක් රුපියල් බිලියන 366ක් වියදම් කරමිනුයි. එය 2005 පැවතියේ රුපියල් බිලියන 139 යි. මෙයට අමතරව 500,000 පමණ රජයේ සේවයේ විශ්‍රාමලාභීන්ට විශ්‍රාම වැටුප් ගෙවීමට රුපියල් බිලියන 112ක වියදමක් දරනවා. මෙවැනි විශාල වියදම් දරා රාජ්‍ය සේවය ආකර්ෂණය කර තිබුණත් ප්‍රමාණවත් නිලධාරීන් ග්‍රාමීය පළාත්වලට යොදවාගැනීම අභියෝගයක්වී තිබෙනවා. එබැවින් ගුරුවරුන් හා ග්‍රාමීය වැඩසටහන්වලට අදාළ රජයේ සේවකයින් එම ප්‍රදේශවලම සුදුසුකම් දරන අයගෙන් අදාළ සේවා ස්ථානවලට බඳවා ගැනීමට කටයුතු කරනවා. අර්ධ නාගරික හා නාගරික ප්‍රදේශවල අතිරික්ත කාර්ය මණ්ඩල අවම වශයෙන් දිස්ත්‍රික්ක තුළවත් මාරුකිරීමේ ක්‍රමවේදයක් ක්‍රියාත්මක කළ යුතු වෙනවා.48.3 විවිධ රාජ්‍ය සේවාවල සේවා ව්‍යවස්ථා සැකසීමට බලාපොරොත්තු වූ කාලයට වඩා වැඩි කාලයක් ගතවී තිබෙන නිසා අදාළ පාර්ශ්ව සම්බන්ධ කරගෙන රාජ්‍ය සේවා කොමිෂන් සභාවේ මාර්ගෝපදේශකත්වය ඇතිව මෙම සේවා ව්‍යවස්ථා කඩිනමින් අවසන් කිරීමට විශේෂ කාර්යසාධනයක් පත්කිරීමට මා යෝජනා කරනවා. රජයේ සේවාවන් අන්තර්ජාල පහසුකම් මඟින් සැපයීමටත්, මුදල් සංග්‍රහය (ජ්අ) සහ ආයතන සංග්‍රහය (ඒඅ) මැදි ආදායම් රටකට ගැළපෙන පරිදි සකස් කිරීමට අපේක්ෂා කරනවා. මේ පුළුල් ප්‍රතිසංස්කරණ සඳහා රාජ්‍ය මුදල් කාරක සභාවේ මාර්ගෝපදේශකත්වයද ලබාදෙන ලෙස ඉල්ලා සිටිනවා. එමෙන්ම දිළිඳුබව පිටුදැකීමට කැප වන ඉදිරි වසර 3 තුළ මහජනතාවට ප්‍රාදේශීය හා ග්‍රාමීය මට්ටමෙන් රජයේ සේවාවන් උපරිම මට්ටමෙන් සැපයිය යුතු බැවින් 2013 වර්ෂයේ දී එම සේවා ප්‍රශස්ත මට්ටමකට ගෙන ඒමට කැපවන ලෙස රාජ්‍ය සේවකයින්ගෙන් මා ඉල්ලා සිටිනවා. මෙම කටයුතුධ්ඛ්ඊඒ ආයතනයේ තාක්ෂණික සහාය ඇතිව බිම් මට්ටමෙන් අධික්ෂණ කිරීමට අමාත්‍ය මණ්ඩල ලේකම් කාර්යාංශයේ විශේෂ ඒකකයක් පිහිටුවීමට මා යෝජනා කරනවා.48.4 රාජ්‍ය සේවකයින්ට සාධාරණ වැටුප් තීරණය කිරීම සේවකයන්ගේ අවශ්‍යතාවත් රජයට දරාගත හැකි මට්ටම් තුළිනුත් නිගමනය විය යුතුයි. අවසාන වශයෙන් රජයේ සේවකයින්ගේ වැටුප් ගෙවන්නේ මහජනතාව විසින් ගෙවනු ලබන බදුවලින්. එම නිසා වැටුප් වැඩි කිරීමක් සාධාරණීකරණය කළ හැක්කේ එය ජනතාවට දැරිය හැකි නම් පමණයි. දිළිඳුකමින් තොර මැදි ආදායම් රටක් වශයෙන් නැඟී එන රපේ රටේ සංවර්ධන හා පරිපාලන කටයුතුවල අභියෝග කළමනාකරණයේ දී රාජ්‍ය සේවකයින්ට ඇත්තේ ඉතා බරපතළ වගකීමක්. මෙම වගකීම ඉතා මැනවින් අවබෝධ කරගෙන ත්‍රස්තවාදයෙන් රට මුදාගැනීමට මානුෂික මෙහෙවර සිදුකරන අවධියේත් 2009 මෙන්ම මෙම වසරේත් ලෝක ආර්ථික අවිනිශ්චිතතා මධ්‍යයේත් ඉතා පරිත්‍යාගශීලීව රාජ්‍ය සේවකයින් හා වෘත්තීය සමිති කටයුතු කර තිබීම අප සියලු දෙනා අගය කළ යුතු වෙනවා. එබැවින් වැටුප්, විශ්‍රාම අයිතිය, වැඩ කරන පරිසරය, කුසලතා සංවර්ධනය හා රැකියා සුරක්ෂිතභාවයෙන් වෙනත් අංශවලට වඩා රජයේ සේවකයන්ට ආකර්ෂණීය තත්ත්වයක් ඇති කිරීමට අපේ රජය කැපවෙනවා. එබැවින් රාජ්‍ය අංශයේ් සමස්ත වැටුප් ව්‍යුහය නැවත සලකා බැලීමටත්, රාජ්‍ය අංශයේත් පෞද්ගලික අංශයේත් ප්‍රශ්න පිළිබඳ ජාතික වැටුප් ප්‍රතිපත්තියක් සකස් කිරීම සඳහා නව වැටුප් කොමිෂමක් පත්කිරීමට මා යෝජනා කරනවා.48.5 ඒවාගේම ලබන වසරේ රජයේ සේවකයින්ගේ දීමනා අවම වශයෙන් මසකට රුපියල් 1500 කින් වැඩිකිරීමටත් මා යෝජනා කරනවා. මෙයින් රුපියල් 750 ක් ජීවන වියදම් වශයෙන් සියලු දෙනාටම 2013 ජනවාරි මාසයේ සිට ගෙවනු ලබනවා. ඉතිරිය රුපියල් 750 ක අවමයකට හා රුපියල් 2500 ක උපරිමයකට යටත්ව මූලික වැටුපෙන් සියයට 5 ක දීමනාවක් ලෙස ක්‍රියාත්මක කරනු ලබනවා. මෙවැනි වැටුප් වැඩිකිරීමකින් සංවර්ධන වියදම් අඩුවීමට හා මිල මට්ටම් වැඩිවීමට ඇති අවදානම අඩුකිරීම සඳහා යෝජිත සියයට 5 ක දීමනාවෙන් සියයට 50 ක් මැයි මාසයේ සිටත්, ඉතිරි සියයට 50 සැප්තැම්බර් මාසයේ සිටත් මාණ්ඩලික නොවන නිලධාරීන්ට ගෙවීමට මා යෝජනා කරනවා. මාණ්ඩලික ශ්‍රේණිවල නිලධාරීන්ට මෙම දීමනාවෙන් සියයට 50 ක් ජූලි මාසයේ සිටත් ඉතිරිය ඔක්තෝබර් මාසයේ සිටත් ගෙවීමට යෝජනා කරනවා. විනිශ්චයකාරවරුන්, විශ්වවිද්‍යාල ආචාර්යවරුන්, වෛද්‍යවරුන් හා අනෙකුත් විශේෂ සේවාවන් සඳහා ආවේණික දීමනාවන් ඔවුන් රාජ්‍ය සේවයේ කරනු ලබන සුවිශේෂ කාර්යය සැලකිල්ලට ගෙන අයවැයට දරාගත හැකි හා දිගු කාලීනව එම දීමනාව පවත්වාගත හැකි වන අයුරින් සංශෝධනය කර සියයට 50 ක් 2013 ජනවාරි මාසයේත් ඉතිරිය ජූලි මාසයේ සිටත් ක්‍රියාත්මක කිරීමට යෝජනා කරනවා.48.6 රජයේ සේවකයින්ගේ අග්‍රහාර රක්ෂණ වාරිකය රුපියල් 125 ලෙස සංශෝධනය කිරීමට යෝජනා කරනවා. එම රක්ෂණ ක්‍රමය යටතේ රජයේ සේවකයින්ගේ මරණයකදී ගෙවනු ලබන දීමනාව රුපියල් ලක්‍ෂය දක්වාත්, වකුගඩු, පිළිකා සහ හදවත් සැත්කම් සඳහා ගෙවනු ලබන දීමනාව රුපියල් 50,000 කින් වැඩිකිරීමට යෝජනා කරනවා.49. පාර්ලිමේන්තු සංකීර්ණය නවීකරණය කිරීම49.1 රජයේ සමස්ත සංවර්ධන වැඩපිළිවෙළ යටතේ 1975 දී විවෘත කළ බණ්ඩාරනායක ජාත්‍යන්තර සම්මන්ත්‍රණ ශාලාව සම්පූර්ණයෙන්ම නවීකරණය කර තිබෙනවා. ඒ අයුරින්ම 1988 දී ඉදිකළ ශ්‍රේෂ්ඨාධිකරණ සංකීර්ණය ද නවීකරණය කිරීමට අවශ්‍ය කටයුතු ද ආරම්භ කර තිබෙනවා. 1982 දී විවෘත කළ මෙම පාර්ලිමේන්තු සංකීර්ණය, ඒ ආශි‍්‍රත පහසුකම් හා ගරු මන්ත්‍රීවරුන්ගේ හා කාර්ය මණ්ඩලයේ නේවාසික පසුකම් නවීකරණය කිරීමේ අවශ්‍යතාවය ඔබතුමා විසින් අයවැය ඇස්තමේන්තු සකස් කරන අවස්ථාවේදී අවධාරණය කර තිබෙනවා. මෙම උත්තරීතර පාර්ලිමේන්තුවේ ප්‍රෞඪත්වය තවදුරටත් අනාගත පරපුර වෙනුවෙන් ගොඩනැඟීම සඳහා මෙයට ආවේණික ගෘහ නිර්මාණ හා අවට පරිසරයේ ජෛව විවිධත්වය රැකෙන අයුරින් මෙය සංවර්ධනය කර ගැනීමට අපගේ මිත්‍ර රටවල්වලින් අවශ්‍ය ආධාර ලබාගැනීමට කටයුතු කරනු ලබනවා. එබැවින් දෑ අවුරුදු වැඩපිළිවෙළක් යටතේ මෙම කාර්යයට ප්‍රවේශ වීම සඳහා රුපියල් මිලියන 500 ක ප්‍රතිපාදන වෙන්කිරීමට යෝජනා කරනවා.50. අවසානය50.1 මා ඉදිරිපත් කළ අයවැය යෝජනා සියල්ල සකස් කර ඇත්තේ 2013 න් ආරම්භ වන ඉදිරි තුන් අවුරුදු කාලය තුළ ප්‍රධාන අරමුණු තුනක් ඉටුකර ගැනීම ඉලක්ක කරගෙනයි. දිළිඳුබවෙන් තොර ඉහළ මැදි ආදායම් ආර්ථිකයක් බවට අපේ රට පරිවර්තනය කරගැනීමත්, ආහාර, ජලය හා පරිසර සුරක්‍ෂිතතාවය තහවුරු කරගැනීමත්, ඉහළ ප්‍රමිතියකින් යුත් නිපුණතා සංවර්ධනය, පර්යේෂණ හා තාක්ෂණ විප්ලවයකට අධ්‍යාපනය ශීඝ්‍රයෙන් ප්‍රවේශ කිරීමත් එම අරමුණු තුනයි. මූල්‍ය සීමාවන් හා අහිතකර ගෝලීය තත්ත්වයන් පැවතියත් රාජ්‍ය සේවයේ හා පෞද්ගලික අංශයේ දිරිගැන්වීම් වැඩිකිරීමට මා තීරණය කළේ ඉහත කී අරමුණු කරා අප රටේ සංවර්ධන ක්‍රියාවලිය මෙහෙයවිය හැක්කේ රාජ්‍ය අංශයේත්, පෞද්ගලික අංශයේත් කැපවීම මත පමණය යන්න මාගේ දැඩි විශ්වාසය නිසාය.50.2 අපේ රට ශතකයේ සංවර්ධන දර්ශකවලින් ලෝකයේ උසස් රටවල ප්‍රමිතීන් කරා ගමන් කරනවා. රැකීරක්ෂා හිඟය, උද්ධමන වේගය, අයවැය හිඟය වැනි දර්ශකවල අඛණ්ඩව පෙන්නුම් කරන අඩු අගයන් අපේ ආර්ථිකයේ ස්ථාවරත්වය තහවුරු කර තිබෙනවා. අපේ රට සංචාරක හා ආයෝජන සඳහා හොඳම ස්ථානය ලෙස පිළිගැනීම දිනෙන් දින වැඩිවෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=n1211102</link>
    <topic>ලෝක දියවැඩියා දිනය සමරා13 වැනි දා වැඩ සටහන් රැසක්</topic>
    <author/>
    <content>ලෝක දියවැඩියා දිනය නිමිත්තෙන් පාගමනක් සහ සෞඛ්‍ය ප්‍රවර්ධන වැඩසටහන් රැසක් බත්තරමුල්ල දියත උයන ආශ්‍රිතව මෙමස 13 වැනිදා දවස පුරා පැවැත්වේ.සෑම වසරකම නොවැම්බර් 14 වැනි දින ලෝක දියවැඩියා දිනය ලෙස අන්තර්ජාතික දියවැඩියා සංගමය විසින් නම් කර ඇති අතර දියවැඩියා රෝගය පිළිබඳ දැනුවත් වීම සහ එය වළක්වා ගැනීම යන්න තේමා කොට ගෙන එම දිනය ලොව පුරා සැමරේ.ජනාධිපති ලේකම් කාර්යාලය, කොළඹ වෛද්‍ය පීඨයේ දියවැඩියා පර්යේෂණ ඒකකය, තාරුණ්‍යට හෙටක් සංවිධානය, අධ්‍යාපන අමාත්‍යාංශය, සෞඛ්‍ය අමාත්‍යාංශ‍යේ බෝ නොවන රෝග ඒකකයේ දායකත්වයෙන් ශ්‍රී ලංකාවේ මෙම දිනය සැමරීමට කටයුතු යොදා ඇත.දියවැඩියා රෝගය ලෝකය පුරා ප්‍රබල සෞඛ්‍ය ගැටලුවක්ව පවතින අතර වසර 2000 වන විට රෝගීන් මිලියන 171 ක් වාර්තා වූ අතර 2030 වන විට එම ප්‍රමාණය මිලියන 366 ක් දක්වා ඉහළ යනු ඇතැයි අපේක්ෂා කෙරේ. දියුණු වෙමින් පවතන රටවල මෙ‍ම රෝගය වැඩිවශයෙන් පැතිරී ඇති අතර තරුණ පිරිස අතර දියවැඩියාවට ගොදුරු වීමේ වැඩි ප්‍රවණතාවක් දක්නට ලැබේ.ශ්‍රී ලංකාවේ වයස අවුරුදු 20 වැඩි ජනගහණයෙන් සියයට 10.3 ක් දියවැඩියා රෝගයට ගොදුරු වී ඇති අතර මෙම අගය වසර 2013 දී 13.9 දක්වා ඉහළ යනු ඇතැයි අපේක්ෂා කෙරේ. දියවැඩියා රෝගීන්ගෙන් සියයට 36 ක් තමන් රෝගයට ගොදුරු වී සිටින බව නොදන්නා අතර මේ නිසා දියවැඩියා රෝගය පිළිබඳ ව මහජනතාව දැනුවත් කිරීම කාලීන අවශ්‍යතාවයක් බවට පත් ව තිබේ.දියවැඩියා දිනයට සමගාමීව පැවැත්වෙන පාගමන සහ සෞඛ්‍ය ප්‍රවර්ධන වැඩසටහන් පිළිබඳ මාධ්‍ය දැනුවත් කිරීමේ හමුවක් ජනාධිපති ලේකම් කාර්යා‍ලයේදී පෙරේදා (08) පැවැත්විණ.එහිදී අදහස් දැක්වූ වෛද්‍ය ලලිත් චන්ද්‍රදාස මහතා ප්‍රකාශ කළේ මෙහිදී දියවැඩියා රෝගය පිළිබද පරීක්ෂණ ( නොමිලේ රුධිර ග්ලුකෝස් පරීක්ෂාව ඇතුලුව ) , දියවැඩියා රෝගීන් සඳහා පාද හා ඇස් පරීක්ෂාව, ළමුන්ට හා වැඩිහිටියන්ට විශේෂ වු ව්‍යායාම වැඩසටහන් සහ විවිධ සෞඛ්‍ය අධ්‍යාපනික වැඩසටහන් ක්‍රියාත්මක කරන බවයි.දියවැඩියා රෝගීන්ගේ රුධිර ග්ලුකෝස් පාලනය දැන ගැනීමට අවශ්‍ය HbAIC පරීක්ෂණය ප්‍රදර්ශන භූමියේදී සහනදායි මිලක‍ට සිදු කර ගැනීමට මෙහිදී අවස්ථාව ලැබේ.කොළඹ වෛද්‍ය පීඨයේ දියවැඩියා පර්යේෂණ ඒකකයේ වෛද්‍ය ප්‍රසාද් කටුලන්ද, සෞඛ්‍ය අමාත්‍යාංශයේ ජාත්‍යන්තර සෞඛ්‍ය අධ්‍යක්ෂ වෛද්‍ය චූල සෙනවිරත්න, වෛද්‍ය වර්ජිනි මල්ලවආරච්චි, අධ්‍යාපන අමාත්‍යාංශයේ රේණුකා පීරිස් මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=n1211103</link>
    <topic>නවෝද්‍යා-ඉසුරු පාසල් ද්විතියික පාසල්වලට ඇතුළත් කරනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>නවෝද්‍යා සහ ඉසුරු පාසල් ද්විතියික පාසල්වලට ඇතුළත් කර පාසල් දහස වැඩසටහන යටතේ සංවර්ධනය කරන බව අධ්‍යාපන නියෝජ්‍ය ඇමැති විජිත් විජයමුණි සොයිසා මහතා පාර්ලිමේන්තුවේදී ඊයේ (9) ප්‍රකාශ කෙළේය.මෙම සියලු පාසල් 2013 වසරේ සංවර්ධනය කැර අවසන් කරන බව කී නියෝජ්‍ය ඇමැතිවරයා හුදෙකලා නොමැති ස්වාධීනව නැගී සිටින ස්වාධීන පාසල් ලෙස ළමා මිතුරු පාසල් සංවර්ධනය කිරීම පිළිබඳව ද අය-වැයේ සඳහන් කැර තිබෙන බවද කිවේය.සියලු ගුරු හිඟ වැටුප් ගෙවීම් මුදල් අමාත්‍යාංශය මට්ටමින් අවසන් කර ඇති බවද පළාත් සභා මට්ටමින් යම් යම් ගෙවීම් කඩිනමින් ගෙවා නිම කිරිමට පියවර ගෙන ඇති බවද විජිතමුණි සොයිසා මහතා වැඩිදුරටත් කීවේය.වාචික පිළිතුරු අපේක්ෂා කරන ප්‍රශ්නයකට පිළිතුරු දෙමින් නියෝජ්‍ය ඇමැතිවරයා මේ බව පැවසී ය.එජාප පාර්ලිමේන්තු මන්ත්‍රී අකිල විරාජ් කාරියවසම් මහතා වාචික පිළිතුරු අපේක්ෂිත ප්‍රශ්නය යොමු කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=n1211104</link>
    <topic>කඹුරුපිටිය විල්පිට අභිමංසල සුවසහන මධ්‍යස්ථානය ජනපති අතින් අද විවෘත වෙයි</topic>
    <author>භක්ති ධර්මප්‍රිය මෙන්ඩිස්</author>
    <content>පූර්ණ ආබාධිත තත්ත්වයට පත් දකුණු පළාතේ රණවිරුවන් වෙනුවෙන් කඹුරුපිටිය විල්පිට වත්තේ ඉදිකෙරුණු ‘අභිමංසල සුවසහන’ මධ්‍යස්ථානය ජනාධිපති මහින්ද රාජපක්ෂ මහතාගේ සුරතින් අද (10) උදෑසන විවෘත කෙරේ.අක්කර 10ක භූමිභාගයක පිහිටි මෙම සුවසහන මධ්‍යස්ථානය රුපියල් මිලියන 240ක වියදමින් ඉදිකැර තිබේ.සාමාන්‍යයෙන් ආබාධිත රණවිරුවකුට සිය නිවෙසෙහි හෝ මෙහි ඉදිකැර ඇත. විලා හතකින්ද, කුටි පහකින්ද ජල චිකිත්සක, භෞත චිකිත්සක, ශාරීරික පුහුණු මධ්‍යස්ථාන, වෛද්‍ය රසායනාගාර, පිහිණුම් තටාක, ශ්‍රවණාගාර ඇතුළු තවත් පහසුකම් රැසකින් මෙය සමන්විත වේ.‘බ්‍රේව් හාර්ට්ස්’ ව්‍යාපෘතිය සහ යුද හමුදාවේ රෙජිමේන්තු කිහිපයක් මෙම ඉදිකිරීම්වල ප්‍රතිපාදන ලබා දී ඇත.ආරක්ෂක ලේකම් ගෝඨාභය රාජපක්ෂ මහතාගේ උපදෙස් පරිදි යුද හමුදාපති ලුතිනන් ජනරාල් ජගත් ජයසූරිය මහතාගේ පූර්ණ අධීක්ෂණය යටතේ මෙම ඉදිකිරීම් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=n1211105</link>
    <topic>යුද්ධයෙන්  විනාශ වූ සියලු සිද්ධස්ථාන ගොඩනඟනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>යුද්ධය හේතුවෙන් විනාශ වී තිබෙන හින්දු කෝවිල් ඇතුළු සියලු ආගමික සිද්ධස්ථාන ගොඩනැගීමට කටයුතු කරන බව බුද්ධ ශාසන හා ආගමික කටයුතු නියෝජ්‍ය ඇමැති එම්.කේ.ඒ.ඩී.එස්. ගුණවර්ධන මහතා පාර්ලිමේන්තුවේදී ඊයේ (09) ප්‍රකාශ කෙළේය.මේ වනවිට හින්දු කෝවිල් 5600ක් ලියාපදිංචි වී තිබෙන බව කී නියෝජ්‍ය ඇමැතිවරයා එම සිද්ධස්ථාන ප්‍රතිසංස්කරණය කිරීම සඳහා රජය ආධාර ලබාදෙන බවද කිවේය.අධිආරක්ෂිත කලාපවල පිහිටා තිබෙන ආගමික ස්ථාන වන්දනාමාන කිරිමට බැතිමතුන් සදහා අවශ්‍ය පහසුකම් සලසා තිබෙන බවද ගුණවර්ධන මහතා අනාවරණය කෙළේය. ඇමැතිවරයා මේ අදහස් පළ කළේ හම්බන්තොට දිස්ත්‍රික් මන්ත්‍රි සජිත් ප්‍රේමදාස මහතා වාචික පිළිතුරු අපේක්ෂාවෙන් අසන ලද පැනයට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=n1211106</link>
    <topic>ෆොන්සේකාගෙන් අර්ජුන හැලෙයි</topic>
    <author>ධනුෂ්ක ගොඩකුඹුර</author>
    <content>සරත් ෆොන්සේකා මහතා නායකත්වය දරණ ප්‍රජාතන්ත්‍රවාදී ජාතික සන්ධානයේ පාර්ලිමේන්තු මන්ත්‍රී අර්ජුන රණතුංග මහතා එම පක්ෂයේ නියෝජ්‍ය නායක තනතුරින් හා පක්ෂ සමාජිකත්වයෙන් ඉල්ලා අස්වී තිබේ.ප්‍රජාතන්ත්‍රවාදී ජාතික සන්ධානයේ තනතුරුවලින් තමා අස්වන බවට රණතුංග මහතා පෙරේදා (08) ලිපියක් මඟින් ෆොන්සේකා මහතා වෙත දැනුම් දී ඇත.එම පක්ෂයේ ලේකම්වරයා වශයෙන් කටයුතු කළ ටිරාන් අලස් මහතා ද පසුගියදා ඉල්ලා අස්විය. අලස් මහතා සිය ඉල්ලා අස්වීමේ ලිපිය පසුගිය 02 වැනිදා ෆොන්සේකා මහතා වෙත යවා තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=n1211107</link>
    <topic>කොළඹින් ගෙන යන හොර නෝට්ටු උඩරට දී බෙදාහරින ජාවාරමක්</topic>
    <author>අසේල කුරුළුවංශ සහ ගම්පොළ සමූහ</author>
    <content>කොළඹින් නිකුත් කරන ව්‍යාජ මුදල් නෝට්ටු උඩරට ප්‍රදේශයට ගෙනවිත් හොර රහසේ බෙදා හරිමින් සිදුකරන ජාවාරමක මහ මොළකරු ඇතුළු තිදෙනකු සහ එවැනි ව්‍යාජ මුදල් නෝට්ටු 52ක් අත් අඩංගුවට ගැනීමට ගලහ පොලිසිය සමත්ව ඇත.අත්අඩංගුවට ගත් මුදල් මෝට්ටු අතර රුපියල් දහසේ නෝට්ටු 32ක් ද, 500 නෝට්ටු 20ක් ද, ඇති අතර ලද තොරතුරු අනුව තවත් එවැනි නෝට්ටු විශාල සංඛ්‍යාවක් සොයා ගැනීමට පරීක්‍ෂණ ආරම්භ කැර ඇත.මෙම ජාවාරමේ ප්‍රධාන සැකකරු කොළඹ කොටහේනේ පදිංචිකරුවකු වන අතර ඔහු ගලහ මොරහේන ප්‍රදේශයෙන් විවාහයක් සිදුකැර මෙම ජාවාරමේ නිරත වී සිටින බව පරීක්‍ෂණ පවත්වන පොලිස් කණ්ඩායම අනාවරණය කැරගෙන ඇත.ගලහ පොලිස් ස්ථානාධිපති ආර්. එම්. එස්. බී. රාජනායක මහතාට ලැබුණු තොරතුරකට අනුව මෙහි පළමු සැකකරු අත්අඩංගුවට ගෙන ඇත්තේ මාරු කිරීම සඳහා ඔහුට ලබා දී තිබූ රු. 500 මුදල් නෝට්ටුවද සමගිනි.ඉන්පසු දෙවන සැකකරු ද ගලහ නගරයේදී ව්‍යාජ මුදල් නෝට්ටු 8ක් සමඟ අත්අඩංගුවට ගෙන තිබුණි.මොවුන්ගෙන් ලද තොරතුරු අනුව උපාය දූතයකු යොදවා ව්‍යාජ මුදල් ගන්න මුවාවෙන් මෙහි ප්‍රධාන සැකකරු අත්අඩංගුවට ගෙන මෙම මුදල් ප්‍රමාණය සොයාගෙන ඇත.මෙම පුද්ගලයා රැකියාවක් කරන මුවාවෙන් සතියකට වතාවක් මේ ලෙස කොළඹ ගොස් මුදල් රැගෙන විත් තැරැව්කරුවන් යොදවා ඒවා මාරු කර ඇති බව පොලිසිය තහවුරු කරගන තිබේ.මධ්‍යම පළාත් බාර නි. පොලිස්පති එච්. බී. එම්. අඹන්වල, ගම්පොල වැ. බ. කොට්ඨාස භාර ස. පො. අ. චූලනී වීරරත්න, අපරාධ හා මෙහෙයුම් භාර සහකාර පොලිස් අධිකාරි නිමල් ධර්මප්‍රිය යන මහත්වරුන්ගේ උපදෙස් මත ගලහ පොලිස් ස්ථානාධිපති ආර්. එම්. එන්. බී. රාජනායක, පො. සැ. 65223 එස්. එම්. අජිත්, පො. සැ. 48664 සෙනෙවිරත්න, පො. කො. 3029 ශාන්ත යන නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=n1211108</link>
    <topic>එල්ටීටීඊයේ ප්‍රබලයකු වන පාරදී හෙවත් නඩරාසා පැරිස් නුවර දී මරා දමලා</topic>
    <author>භක්ති ධර්මප්‍රිය මෙන්ඩිස්</author>
    <content>ප්‍රංශයේ සිටින ප්‍රබල කොටි නායකයකු වන පාරදී නොහොත් නඩරාසා මහේන්ද්‍රන් (42) පෙරේදා (08) රාත්‍රී පැරිස් නුවරදී වෙඩි තබා ඝාතනය කැර තිබේ.නෙදියවන් කණ්ඩායම සහ රුද්‍රකුමාර් කණ්ඩායමේ ගැටුමක් මෙම ඝාතනයට හේතුව බව හමුදා ප්‍රකාශක බ්‍රිගේඩියර් රුවන් වනිගසූරිය මහතා ‘දිනමිණට’ පැවසීය.කොටි සංවිධානයේ ජාත්‍යන්තරව ක්‍රියාත්මක වන ප්‍රබලම කණ්ඩායම් දෙකක් වන නෙදියවන් සහ රුද්‍රකුමාර් කණ්ඩායම් අතර මේ දිනවල ගැටුම්කාරී තත්ත්වයක් උද්ගත වී තිබේ.ඝාතනයට ලක් වූ පාරදී නෙදියවන් කණ්ඩායමේ ප්‍රබල සාමාජිකයකු බව මෙරට බුද්ධි අංශ අනාවරණය කරයි.ප්‍රංශයේ පිහිටි “දෙමළ සම්බන්ධීකාරක” නමැති සංවිධානය පාරදී මෙහෙයවා ඇති අතර කොටි ඩයස්පෝරාවේ ප්‍රධානතම මුදල් උපයන සංවිධානයක් ලෙස මෙය ශ්‍රී ලංකා ආරක්ෂක බුද්ධි අංශ අනාවරණය කැර ගෙන තිබේ. මේ මස 28 වැනිදාට කොටි සැමරීමට නියමිත ‘වීර කොටි’ දිනය සම්බන්ධයෙන් ජාත්‍යන්තර කොටි ජාලයේ ගැටුම් රැසක් ඇති වී ඇති බව අනාවරණය වී තිබේ.කොටි ත්‍රස්තවාදීන්ගේ ජාත්‍යන්තර ජාලයේ මූල්‍ය සම්බන්ධව ක්‍රියාකරන කොටි නායකයින් අතර නිරන්තරයෙන් ගැටුම් ඇතිවී ඇත්තේ සොරකම් කිරීම් රැසක් සිදුවීමත් සමඟ බව පැවසේ.ඝාතනයට ලක්වූ පාරදී නමැති කොටි නායකයා කලක් කොටි බුද්ධි අංශයේ ප්‍රබලම සාමාජිකයකු වූ අතර එහි ප්‍රධානියා වශයෙන් සිටි පොට්ටුඅම්මාන්ගේ ළඟම හිතවතකු බවද වාර්තා වේ. මොහු රටවල් රැසකට ගොස් කොටි ජාත්‍යන්තර ජාලය ශක්තිමත් කිරීමටත්, ව්‍යාප්ත කිරීමටත් කටයුතු කැර ඇති අයකු බවද අනාවරණය වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=n12111010</link>
    <topic>සතුන්ට ඇටවූ තුවක්කුවකටපුද්ගලයෙක් බිලි</topic>
    <author>අනුරාධපුර මධ්‍යම විශේෂ</author>
    <content>මිහින්තලය පොලිස් වසමේ පුවරසන්කුලම ශ්‍රමදාන මාවතේ තේක්ක රක්ෂිතයේ වනගත ස්ථානයක දී සතුන්ට ඇටවූ නීති විරෝධී බඳින තුවක්කුවකට හසුවී මියගිය පුද්ගලයකුගේ සිරුර අසල වූ වැවක තිබී මිහින්තලය පොලිසිය විසින් පෙරේදා (08) රාත්‍රියේ සොයාගනු ලැබීය.බඳින තුවක්කුවේ මරු වැල පෑගීමෙන් වෙඩි වැදී බරපතළ තුවාල ලබා ජීවිතක්‍ෂයට පත්ව ඇත්තේ මිහින්තලය පුවරසන්කුලම ශ්‍රමදාන මාවතේ පදිංචිව සිටි (44) හැවිරිදි එම්. ඒ. ශාන්ත කුමාර නැමැති පුද්ගලයෙකි.බඳින තුවක්කුව (කඳ) ඇටවූ බව කියන එම ප්‍රදේශයේම පදිංචි පුද්ගලයා ද මිහින්තලය පොලිසිය සැකපිට අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r1211101</link>
    <topic>කළුතර පොලිස් මහත්තුරුවී වපුරන්න කුඹුරට බසිති</topic>
    <author/>
    <content>එදා ගැමි පරිසරයේ ගොවි ජනතාව අතර භාවිත කළ දේශීය වී වර්ග නැවත ව්‍යාප්ත කිරීමේ සද් ව්‍යාපාරයක් කළුතර පොලිස් විද්‍යාලීය අධ්‍යක්‍ෂ ජ්‍යෙෂ්ඨ පොලිස් අධිකාරි සංජීව ධර්මරත්න මහතාගේ උපදෙස් අනුව ඇරැඹිණි. අක්කර හතක වපසරියක් පොලිස් විද්‍යාලීය නේවාසික නිලධාරීන්ගේ හා පුහුණුව ලබන ආධුනිකයින්ගේ අන්‍යෝන්‍ය සහයෙන් මෙම ව්‍යාපෘතිය ක්‍රියාත්මක වේ.දැනට ගොවියාගේ මතකයෙන් පවා ගිලිහී යමින් පවතින වී වර්ග වන කුරුළුතුඩ, මඩතවාලු, හීනටි, සුවඳැල්, පොළැල්, හිච්චිනංගි, රටතවාලු, මහ වී වශයෙන් රසායන පොහොරවලින් තොරව කොම්පෝස්ට් පොහොර පමණක් යොදා සරුසාර ලෙස යල – මහ කන්න දෙකට වපුරා ඉහළ අස්වැන්නක් අපේක්‍ෂා කෙරේ.පොලිස් විද්‍යාලය සහ ඒ අවට ගොවි ජනතාවට ආදර්ශයක් ලබා දීමත් ගැමි ගොවියාට ඒ පිළිබඳව උනන්දුවක් ඇති කරවීමත් මෙහි ප්‍රධාන අරමුණයි.යල – මහ කන්න දෙකට වී වර්ග කර කාලය අඩු වැඩි වන අයුරින් බෙදා වෙන්කර වපුරන ලද බවත් ජ්‍යෙෂ්ඨ පොලිස් අධිකාරිවරයා, රසායන පොහොරවලින් පූර්ණ ලෙස තොරව, දේශීය කොම්පෝස්ට් පමණක් උපයෝගී කරගෙන අක්කර හතක්ම වැපිරීමට සංවිධානය කරනු ලැබුවේ මෙම කෘෂි ව්‍යාපෘතිය සංවිධාන කළ පොලිස් පරීක්‍ෂක මැන්ඩිස් මහතා ඇතුළු පොලිස් කණ්ඩායමක් විසිනි.ගොවිජන උපදේශක අංශයේ කෘෂිකර්ම පර්යේෂණ හා නිෂ්පාදන සහකාර පර්ල් රංජනී පෙරේරා මහත්මිය ඇතුළු පොලිස් විද්‍යාලීය සහකාර අධ්‍යක්‍ෂ සහකාර පොලිස් අධිකාරි චන්ද්‍රසේන සහ සහකාර පොලිස් අධිකාරි ලීලවංශ මහත්වරු ද ඊට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r1211102</link>
    <topic>තිස්සමහාරාමයේ කැණීම්වලින්පුරාවස්තු රැසක් මතුවෙයි</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>තිස්සමහාරාම ප්‍රදේශයේ ප්‍රාග් ඓතිහාසික වැදගත්කම මේ වන විට සිදුකර ඇති පුරාවිද්‍යාත්මක පර්යේෂණ හා කැණීම්වලින් හෙළිකරගෙන ඇත.තිස්සමහාරාම ප්‍රදේශයේ පුරාවිද්‍යාත්මක වැදගත්කම මධ්‍ය ශිලා යුගය දක්වා දිවයයි.ඓතිහාසික වශයෙන් වැදගත්කමක් ඇති මේ ප්‍රදේශයේ කැණීම්වලින් පුරාවස්තු රැසක් මේ වන විට සොයාගෙන ඇත.මේ ව්‍යාපෘතියේ ප්‍රධාන කාර්යය වශයෙන් සඳගිරි ස්ථූපය සංරක්‍ෂණය කිරීම මේ වන විට නිමකොට ඇත.අවධි කිහිපයක නිර්මාණාත්මක ලක්‍ෂණවලින් යුත් සඳගිරි බෝධිඝරය තිස්සමහාරාම ව්‍යාපෘතිය මඟින් කැණීම් කොට සංරක්‍ෂණය කර ඇතැයි මධ්‍යම සංස්කෘතික අරමුදලේ ව්‍යාපෘති කළමනාකාර ආර්. එම්. ඒ. බී. රත්නායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r1211103</link>
    <topic>හොරණ කුඹුකටත් දැන්බුලත්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ශ්‍රී ලංකාවේ පාරම්පරික බුලත් ගම්මානය වශයෙන් සැළකෙන හොරණ – කුඹුක ගම්මානයේ බුලත් වෙළෙඳ පොළක් ඇරඹීමට මේ වනවිට කටයුතු සකස් වෙමින් පවතී.ශ්‍රී ලංකාවේ බුලත් ව්‍යාපාරය ජාත්‍යන්තරය තෙක් ව්‍යාප්ත කර සංවර්ධනය කිරීමත්, දේශීය බුලත් ව්‍යාපාරය නඟා සිටුවීමත් මෙමඟින් බලාපොරොත්තු වන අතර, එමගින් දේශීය බුලත් ගොවියාට සාර්ථක වෙළෙඳ පොළක් ලබාදීමට අරමුණු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r1211104</link>
    <topic>‘දුල්ලෑව වලව්ව’ දැන් හැමෝටම අමතක වෙලා</topic>
    <author>සටහන හා ඡායාරූප රත්තොට සමූහ කිංස්ලි රිචඩ් ද සිල්වා</author>
    <content>විසිවැනි සියවසේ ශ්‍රී ලාංකීය දේශපාලනය ගැන කතා කිරීමේ දී, විලියම් ගොපල්ලව නාමයට ලැබෙන්නේ අද්විතීය තැනකි. ඒ, එතුමා මේ රටේ අවසාන අග්‍රාණ්ඩුකාරවරයා වීම හා ප්‍රථම ජනාධිපතිවරයා වීමේ භාග්‍යය ලද අය වීම නිසාය.මෙවන් තනතුරුවලට පත්වීමේ භාග්‍ය ලද එතුමා, මාතලේ නගරයට කිලෝමීටර 10ක පමණ ඈතින් පිහිටි දුල්ලෑව ගම් පියසේ ජන්ම ලාභය ලබා එම ගමේ පාසලින් අත්පොත් තබා ප්‍රාථමික අධ්‍යාපනය එම විදුහල තුළින්ම ලැබූ අයෙකි.එතුමා ජන්ම ලාභය ලද ළමා කාලය කෙලිදෙලෙන් ගත කළ දුල්ලෑව වලව්ව අද වෙන විට දැඩි ලෙස අබලන් වී බිමට සමතලා වෙමින් තිබෙනු එහි ගිය අපට දැක ගැනීමට හැකි විය.ඓතිහාසික වටිනාකමක් ඇති දුල්ලෑව වලව්ව මෙලෙස පොලොවට පස් වීමට ඉඩ තබා නිහඬව සිටීම එතුමාට කරන අගෞරවයකි. කාමර දහයකින්, හා මැද මිදුලකින් යුතුව තනා තිබූ මේ වලව්ව තට්ටු දෙකකින් යුක්තව තිබූ බව දැනට එය බලා ගැනීමේ කාර්ය කරන පී. ජී. ගුණදාස නමැති අය සඳහන් කළේය.දොර ජනෙල් හැම එකක්ම අද පොලොවට ඇද වැටී විනාශ වී යමින් පවතී. මෙම ගෘහයේ ඇතුළත සරනේරු හා ඇණ පවා දැව වලින් නිමවා තිබෙනු අපට දැක ගත හැකි විය.‘දුල්ලෑව වලව්ව‘ තවත් විනාශ වී යාමට නොදී ඒවා සංරක්ෂණය කර අනාගත පරපුරේ දැන ගැනීම සඳහා ආරක්‍ෂා කර තැබීම වගකිව යුතු අයගේ වගකීම බව මේ ඉතිහාසය ගැන දන්නා කාගෙත් මතය වී ඇත.  .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r1211105</link>
    <topic>සමුපකාර සේවකයෝ වන්දි ඉල්ලති</topic>
    <author>මහනුවර සංචාරක ගාමිණි සමරනායක</author>
    <content>සමෘද්ධි සහනාධාර බෙදාදීම සමුපකාරයෙන් අහෝසි කිරීමෙන් පසු පාතදුම්බර වත්තේගම විවිධ සේවා සමුපකාර සමිති ප්‍රාදේශිකවල වසර ගණන් සේවය කළ කළමනාකරුවන් හා වෙළෙඳ සේවකයන් රැසකගේ සේවය අහෝසි වී ඇත.ඔවුන්ට මෙතෙක් කිසිම වන්දියක් හෝ වෙනත් පාරිතෝෂික දීමනාවක් ගෙවීමට සමුපකාර සමිති මගින් පියවර ගෙන නොමැත. මේ නිසා මොවුන් අසරණ තත්වයට පත්ව සිටිති.ඇතැම් සේවකයින් කම්කරු උසාවියේ නඩු පවරා ඇතත් මෙතෙක් කිසි සහනයක් ලැබී නැති බව කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r1211106</link>
    <topic>මිනිස් පරිභෝජනයට නුසුදුසු ආහාර අලෙවි කළ රත්මලානේ සුපිරි වෙළෙඳ සලක් වටලයි</topic>
    <author>කොළඹ දකුණ සමූහ ගාමිණී රූපානන්ද</author>
    <content>මිනිස් පරිභෝජනයට නුසුදුසු නරක් වු මස් සහ වියළි ආහාර ද්‍රව්‍ය අලෙවි කළ රත්මලානේ සුපිරි වෙළෙඳ සංකීර්ණයක් වටලා අත්අඩංගුවට ගන්නා ලද රුපියල් දහස් ගණනක් වටිනා කිලෝ සියයක ආහාර තොගයක් එම ස්ථානයේදීම නැවත පරිභෝජනයට ගත නොහැකි වන සේ පුළුස්සා විනාශ කර දැමීමට සෞඛ්‍ය බලධාරීහු පියවර ගෙන ඇත.මෙසේ සෞඛ්‍යයට අහිතකර ආහාර තොගය විනාශ කිරීමට පියවර ගන්නා ලද්දේ දෙහිවල සෞඛ්‍ය වෛද්‍ය නිලධාරී කාර්යාලයේ ප්‍රධාන සෞඛ්‍ය වෛද්‍ය නිලධාරී වෛද්‍ය ඉන්දික එල්ලාවල මහතා ඇතුළු මහජන සෞඛ්‍ය පරීක්ෂකවරුන් පිරිසක් විසිනි.සෞඛ්‍ය වෛද්‍ය නිලධාරී කාර්යාලයට පාරිභෝගිකයකු විසින් කරන ලද පැමිණිල්ලක් අනුව පරීක්ෂකවරුන් සුපිරි වෙළෙඳ සල පරීක්ෂා කිරීමේදී මනුෂ්‍ය පරිභෝජනයට නුදුසුසු අයුරින් අලෙවිය සඳහා තිබු මෙම ආහාර තොගය අත්අඩංගුවට ගත හැකි විය.එහිදී මයිසූර් පරිප්පු කිලෝ 25ක්ද නරක්වු බොම්බයි ලූණු කිලෝ 25 ක් වියළි හාල් මැස්සන් කිලෝ 18ක් රතු ලූනු කිලෝ 14 ක් සුදු ලූනු කිලෝ 10ක් මස් ඩ්‍රම්ස්ටික් කිලෝ 2ක්ද මැකරෝනි පැකට් 15ක්ද අත්අඩංගුවට ගෙන තිබුණි.මෙහිදී සෞඛ්‍ය වෛද්‍ය නිලධාරිවරයා වෙළෙඳ සල් කළමනාකාරිත්වයට තදබල ලෙස අවවාද කරමින් මින් මතුවට නුසුදුසු ලෙස ආහාර ද්‍රව්‍ය බිම සිමෙන්ති පොළොව මතුපිට අනාරක්ෂිතව ගබඩා නොකර නිසි පරිදි පැකට් හෝ රාක්ක මත තබා නිසි ලෙස ඇසුරුම්කරණය කොට තබාගන්නා ලෙසට උපදෙස් දෙනු ලැබීය.එමෙන්ම සෑම ඇසුරුමකම නිෂ්පාදන ආයතනයේ නාමය පැකට් කළ දිනය, කල් ඉකුත්වන දිනයත් විදහා දැක්වීම නිසි ලෙස ප්‍රදර්ශනයට සුදුසු පරිදි ලේබල්කරණය කරන ලෙසටත් නුදුසුදු ආහාර මිල අඩු කර නොවිකුණන ලෙසටත් උපදෙස් දුන්නේය.මෙම වැටලීමට දෙහිවල මහජන සෞඛ්‍ය පරීක්ෂකවරුන් වන ආර්. පී. ටී. එස්. රාජපක්ෂ, ඩබ්ලිව්. කේ. ජයසිංහ, එම්. පී. පී. ඩී. බණ්ඩාර හා කේ. සී. කෞෂ්‍යය යන නිලධාරීහු සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r1211107</link>
    <topic>කුරුණෑගල අලි-මිනිස් ගැටුමෙන්ජීවිත හානි 87ක්</topic>
    <author>කුරුණෑගල දකුණ සමූහ</author>
    <content>කුරුණෑගල දිස්ත්‍රික්කයේ දිනෙන් දින උග්‍රවෙමින් පවතින අලි-මිනිස් ගැටුම් හේතුවෙන් 2005 වර්ෂයේ සිට මේ දක්වා කාලය ඇතුළත ජීවිත හානි 87ක් සිදු වී ඇති බව වන ජීවි සංරක්‍ෂණ දෙපාර්තමේන්තුවේ වාර්තාවලින් අනාවරණය වෙයි.මෙයට සමගාමීව අලි මරණ 67 ක් ද සිදුවී ඇති බව දැන ගැනීමට ඇත. මිනිස් ඝාතනවලට හේතුව අලි පහරදීම් බව පැහැදිලි වන අතර, අලි මරණ සඳහා විෂ කැවීම්, වෙඩි තැබීම්, වළවල්වල වැටීම්, දුම්රියට බිලිවීම් වැනි හේතු බලපා ඇති බව පැහැදිලි වෙයි.මෙම ගැටුම් උත්සන්න වීමට ප්‍රධානතම හේතුව වශයෙන් පෙනෙන්නට ඇත්තේ ‘වන වියන’ අඩු වී යෑම බව ජනතාව සඳහන් කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r1211108</link>
    <topic>කැස්බෑව ආදාහනාගාර 5ක්හොඳටම ඇති</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව නගර සභා බල ප්‍රදේශයේ මින් ඉදිරියට ආදාහනාගාර ඉදි නොකරන බව කැස්බෑව නගර සභාවේ සභාපති දේශබන්දු ලක්ෂ්මන් පෙරේරා මහතා පැවසීය.තුම්බෝවිල, ඇරැව්වල, කැස්බෑව, පැලැන්වත්ත, සහ බටකැත්තර තිබෙන ආදාහනාගාර 5 බල ප්‍රදේශයට හොඳටම ප්‍රමාණවත් බවද ඒ මහතා කීය.සභාපති ලක්ෂ්මන් පෙරේරා මහතා මේ බව පැවසුවේ බටකැත්තර පොදු සුසාන භූමියේ ඉදි කෙරුණු ආදාහනාගාරය පසුගියදා ජනතා අයිතියට පත් කළ අවස්ථාවේදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r1211109</link>
    <topic>අලව්ව ඩෙංගු මාරයාහිස ඔසවයි</topic>
    <author>අලව්ව විශේෂ ඒ. කීර්තිසිංහ</author>
    <content>අලව්වේ පහත බැස තිබුණු ඩෙංගු රෝගීන්ගේ සංඛ්‍යාව නැවත ඉහළ යමින් පවතින බව අලව්ව සෞඛ්‍ය වෛද්‍ය නිලධාරී කාර්යාලය පවසයි.පසුගිය ජූලි මාසයේ ඩෙංගු රෝගීන් 21ක දෙනෙක් අලව්වෙන් වාර්තා වු අතර එය අගෝස්තු වන විට 12 දක්වාත් සැප්තැම්බරයේ 6 දක්වාත් පහත බැස ඔක්තෝබරය වන විට එම සංඛ්‍යාව නැවත 10 දක්වා ඉහළ ගොස් ඇතැයි වාර්තා පෙන්වා දෙයි.අලව්වේ මඩවල ප්‍රදේශයේ නිවෙසකින් රෝගීන් තිදෙනෙක්ම සොයා ගැනීමට හැකිවු බවත් පෙන්වා දෙන එම වාර්තා මීට අමතරව මී උණ පැතිර යෑමේ ප්‍රවණතාවයක්ද දක්නට ඇතැයි කියයි.මී උණ සඳහා ගොවීන්ට බෙහෙත් පෙති බෙදාදීමටද කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r12111010</link>
    <topic>හෝමාගම පයින්වත් ගමන් බෑ</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>හෝමාගම ප්‍රාදේශීය සභා බල ප්‍රදේශයේ මාර්ග රැසක් අධික මහ වැසි හේතුවෙන් දැඩි ලෙස අබලන් වී ඇත.එම මාර්ගවල පා ගමනින් වත් යා නොහැකි බවට ප්‍රදේශවාසීහු චෝදනා කරති. ඇතැම් මාර්ග අබලන් වී වසර ගණනක් ගතවී ඇතත් ඒවා සුළු වශයෙන් තිබියදී අලුත්වැඩියා නොකළ නිසා දරුණු ලෙස මාර්ගයේ වළවල් හෑරී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=r12111011</link>
    <topic>ගම්පහ සංවර්ධනයට මිලියන 1854ක්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ආර්ථික සංවර්ධන අමාත්‍යාංශය ගම්පහ දිස්ත්‍රික්කයේ ක්‍රියාත්මක කරනු ලබන ව්‍යාපෘති සඳහා මේ වසරේ රුපියල් මිලියන 1854ක් වැය කර තිබේ.ඒ අතර සති පොළ 14ක් ඉදිකිරීම් සඳහා රුපියල් මිලියන 275.51ක්ද මාතෘ නිවාස 25ක් ඉදිකිරීම හා ප්‍රතිසංස්කරණය සඳහා රුපියල් මිලියන 110.58 ක්ද පළාත් මාර්ග ව්‍යාපෘති 748ක් සඳහා රුපියල් මිලියන 1302.58 ක්ද වැය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s1211101</link>
    <topic>ගුවන් හමුදාවට නිතරග ජයක්</topic>
    <author>ප්‍රින්ස් ගුණසේකර</author>
    <content>කාල්ටන් බාස්කට්බෝල් තරගාවලියේ ඊයේ පැවැති ගුවන් හමුදාව හා ඔටෑෂ් පිල අතර තරගයෙන් ගුවන් හමුදාවට නිතරග ජයක් හිමිවිය.  කාල්ටන් කුසලාන බාස්කට්බෝල් තරගාවලියේ පැවැති මාලදිවයින රෙඩ්ලයින් හා වත්තල කණ්ඩායම් අතර තරගයේ අවසන් මිනිත්තුවේදී ලකුණු 2ක තියුණු ජයක් වත්තල පිලට හිමිවිය. හෙන්රි පේද්‍රිස් බාස්කට්බෝල් පිටියේ පැවැති මේ තරගයේ පළමු භාගයේදී ලකුණු 27-25ක් ලෙස වත්තල ක්‍රීඩකයෝ ඉදිරියෙන් සිටියහ.තරගය නිමාවීමට මිනිත්තුවක් තිබියදී ලකුණු සමවු අතර වත්තල ක්‍රීඩා සමාජයේ කෙවින් විචක්ෂන අවසන් මොහොතේ ජය තහවුරු කරගනිමින් ලකුණු වාර්තා කළේය. ඔහු මේ තරගයේදී ලකුණු 11ක් වත්තල පිලට එක් කළ අතර අහමඩ් නජීල් මාලදිවයින් පිල වෙනුවෙන් ලකුණු 20ක් ලබා ගත්තේය.ශ්‍රී ලංකාවේ පැවැත්වෙන බාස්කට්බෝල් තරගාවලියකට විදෙස් කණ්ඩායමක් සහභාගීවන පළමු අවස්ථාව ඉතිහාසයට එක් කරමින් මාලදිවයිනේ රෙඩ්ලයින් පිල කාල්ටන් තරගාවලියට එක්ව සිටීම විශේෂත්වයකි.ඕල්ඩ් බෙන්ස් හා ශ්‍රී ලංකා නාවික හමුදාව අතර තරගයෙන් ඕල්ඩ් බෙන්ස් පිලට ලකුණු 4ක ජයක් හිමිවිය. ඕල්ඩ් බෙන්ස් පිල පළමු භාගයේදී ලකුණු 26-18ක් ලෙස ඉදිරියෙන් සිටියදී තරගය අවසානයේදී ලකුණු තත්ත්වය 55-51ක් විය.ජයග්‍රහී ඕල්ඩ් බෙන්ස් පිල වෙනුවෙන් ක්ලින්ටන් ස්ටෑලන් ලකුණු 17ක් ලැබූ අතර නාවික හමුදාවේ එම්.ඒ.ටී.එස්.බණ්ඩාර ලකුණු 15ක් ලබාගත්තේය.කාල්ටන් බාස්කට්බෝල් තරගාවලියේ අන්තර් පාසල් දෙවැනි වටයේ තරග කිහිපයක් අද හෙන්රි‍ පේද්‍රිස් පි‍ට්යේදී පැවැත්වීමට නියමිතය.පොලිස් පිටියේ හා හෙන්රි පේද්‍රිස් පිටියේ අද පැවැත්වෙන ක්‍රීඩා සමාජ අතර තරග මෙසේය.කුරුණෑගල පිල ඕල්ඩ් ආනන්දියන්, පී‍ටරයිට් 'බී' හා වත්තල 'බී' , නාවික 'බී' හා දම්සෝ පිල, හම්බන්තොට පිල හා වත්තල 'ඒ'.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s12111012</link>
    <topic>එරංගා දුලක්ෂිගෙන් නව ශ්‍රී ලංකා වාර්තාවක්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ ඊයේ ආරම්භවු ජාතික මලල ක්‍රීඩා ශූරතාවලියේ මීටර් 3000 බාධක දිවීම ඉසව්වෙන් නව ශ්‍රී ලංකා වාර්තාවක් පිහිටුවීමට ගුවන් හමුදාවේ එරංගා දුලක්ෂි සමත් වුවාය.ඇය විනාඩි 10:11‍.72කින් මේ වාර්තාව බිහි කළාය.පැරණි තරග වාර්තාව වු‍යේ විනාඩි 10:17.66කින් ඇය විසින්ම පසුගිය සැප්තැම්බර් මාසයේ ආරක්ෂක සේවා මලල ක්‍රීඩා ශූරතාවලියේදී පිහිටවුවකි.මේ තරගාවලියේ නව තරග වාර්තාවක් පිහිටුවීමට උස පැනිම ඉසව්වට සහභාගිවු ප්‍රියංගිකා මධුමන්ති සමත්වුවාය.වසර 2007දී ඇය විසින්ම පිහිටවු මීටර්1.80වාර්තාව ඊයේ මකා දැමුවේ මීටර් 1‍.81ක් ලෙසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s1211102</link>
    <topic>නවසීලන්තයට එරෙහිව තරගමාලාවේ ජය පතා ශ්‍රී ලංකාව අද සූරියවැව තරග බිමට</topic>
    <author/>
    <content>මහේල ජයවර්ධනගේ කණ්ඩායම නවසිලන්තයට එරෙහිව ජාත්‍යන්තර එක්දින තරගමාලා ජයග්‍රහණයක් අපේක්ෂාවෙන් අද සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයට පිවිසෙයි. අද පැවැත්වෙන්නේ තරග පහකින් සමන්විත තරගමාලාවේ සිවුවැනි තරගයයි.මෙතෙක් පැවැති තරග තුන අවසානයේ ශ්‍රී ලංකාව ජයග්‍රහණ 2 – 0කින් පෙරමුණේ සිටී. වර්ෂාව හේතුවෙන් පළමු තරගය එක ම පන්දුවක් හෝ නොයවා අහෝසි විණි. ශ්‍රී ලංකාව අද තරගය ජය ගැනීමට සමත් වුවහොත් ඔවුනට මේ එක්දින තරගමාලාවේ ජය හිමි වනු ඇත.අද සිවුවැනි තරගයට මෙන්ම අනිද්දා (12) පස්වැනි තරගය සඳහා ද, පළමු තරග තුනට නම් කළ සංචිතය ම නම් කිරීමට ශ්‍රී ලංකා තේරීම් නිලධාරීන් තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s1211103</link>
    <topic>ක්‍රීඩා පුහුණුකරුවන්ට ඇමැතිගෙන් ලැප්ටොප්</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යංශය යටතේ විධිමත් පුහුණුව ලබන ක්‍රීඩා පුහුණුකරුවන්ට ලැප්ටොප් පරිගණකයක් ලබාදෙන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.සෑම පුහුණුකරුවෙකුම තමා යටතේ පුහුණුව ලබන ක්‍රීඩක ක්‍රීඩිකාවන් පිළිබඳව තොරතුරු පරිගණක ගතකර ගැනීම වැදගත් බව පෙන්වා දුන් ක්‍රීඩා ඇමැතිවරයා පැවසුවේ ඒ සඳහා අවශ්‍ය ඉංග්‍රිසි දැනුම හා පරිගණක දැනුම දියුණු කිරීමට ක්‍රීඩා අමාත්‍යංශයේ සහයෝගය ලබාදෙන බවයි.ක්‍රීඩා ඇමැතිවරයා මේ බව පැවැසු‍වේ පසුගියදා මලල ක්‍රීඩා පුහුණුකරුවන් වෙනුවෙන් ආරම්භවු පුහුණුකරු කුසලතා සංවර්ධන වැඩ සටහනේදීය. මෙයට තෝරාගත් මලල ක්‍රීඩා පුහුණුකරුවන් 189ක් සහභාගිවී සිටියහ. “සෑම ක්‍රීඩා පුහුණුකරුවෙකු පිළිබඳවම වෙන වෙනම දත්ත ගබඩාවක් ක්‍රීඩා අමාත්‍යංශව සතුව තිබෙනවා. ක්‍රීඩා ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s1211104</link>
    <topic>ආනන්ද විදුහලට වාර්තාගත සබඳතාවක්</topic>
    <author/>
    <content>කොළඹ ආනන්ද විදුහල හා නුගේගොඩ සාන්ත ජෝන් අතර පැවැති 13න් පහළ පාසල් ක්‍රිකට් තරගයේදී මුලින් පන්දුවට පහරදුන් ආනන්ද විදුහල කිසිවෙකු නොදැවී ලකුණු 222ක් ලබා ගත්තේය. එය 13න් පහළ තරගයකදී පළමු කඩුල්ලට වාර්තාගත සම්බන්ධතාවයකි.ආරම්භක පිතිකරුවන් වු අසේල සිගේරා නොදැවී ලකුණු 100ක් හා දුෂාන් හෙට්ටිගේ නොදැවී ලකුණු 109ක් ලබා ගත්හ. එය ඔහු මේ තරග වාරයේ ලබාගත් සිවුවැනි ශතකය වේ.පිළිතුරු ඉනිම ක්‍රීඩා කළ සාන්ත ජෝන් විදුහල කඩුලු තුනකට ලකුණු77ක් ලබා සිටියදී තරගයට වර්ෂාවෙන් බාධා එල්ල වුණි.ජය පරාජයෙන් තොරව නිමාවූ මේ තරගය කොළඹ ආනන්ද විදුහල් පිටියේදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s1211105</link>
    <topic>තරිඳු-චානක-ශමින්ද-ධම්මික ටෙස්ට් සංචිතයට</topic>
    <author>වර්නන් ගුණසේකර</author>
    <content>නවසිලන්තයට එරෙහි ද්විත්ව ටෙස්ට් ක්‍රිකට් තරගමාලාව සඳහා වන ශ්‍රී ලංකා සංචිතයට තරිඳු කෞශල්, චානක වෙලගෙදර, ධම්මික ප්‍රසාද් හා ශමින්ද එරංග කැඳවා තිබේ.දෙපිල අතර පළමු ටෙස්ට් තරගය ලබන 17 වැනිදා ගාල්ල ජාත්‍යන්තර ක්‍රිකට් ක්‍රීඩාංගණයේදී ඇරැඹෙන අතර දෙවැනි ටෙස්ට් තරගය ලබන 25 වැනිදා කොළඹ එස්.එස්.සී. ක්‍රීඩාංගණයේදී ඇරැඹේ.19 හැවිරිදි පිට දඟ පන්දු යවන්නකු වන කෞශල් මේ දිනවල පැවැත්වෙන ශ්‍රී ලංකා – නවසිලන්ත ජාත්‍යන්තර එක්දින තරග සංචිතයට ද ඇතුළත්ව සිටියත් මෙතෙක් පැවැති තරග තුනට ම ක්‍රීඩා කළේ නැත. ඔහු මෙතෙක් පළමු පෙළ තරගයකට සහභාගි වී නැත.වෙලගෙදර සංචිතයට යළි එක් වන්නේ උරහිසේ ආබාධයක් හේතුවෙන්, පාකිස්තානයට එරෙහි ටෙස්ට් තරග දෙකකට සහභාගි නොවීමෙන් පසුවය.වේග පන්දු යවන්නන් වන ධම්මික ප්‍රසාද් හා ශමින්ද එරංග 15 දෙනාගේ සංචිතයට ඇතුළත් වීමත් සමග තිසර පෙරේරා හා නුවන් ප්‍රදීප්ට සංචිතයේ ස්ථාන අහිමි වී තිබේ.මේ වසර මුලදී ආබාධයකට ලක්වීමෙන් පසුව පාකිස්තාන තරගමාලාව සඳහා එරංග තෝරා ගැනීම්වලට ලක් කෙරුනේ නැත. එහෙත් ඉන්පසුව, විස්සයි20 ලෝක කුසලානය හා දැන් පැවැත්වෙන නවසිලන්තයට එරෙහි එක්දින සංචිතවලට ඔහු ඇතුළත් කර ගැනිණි. එරංග පසුගිය වසරේ ඔස්ට්‍රේලියාව සමග එක් ටෙස්ට් තරගයකට සහභාගි වූ අතර එහිදී ඔහු කඩුලු 5ක් ලබා ගැනීමට සමත් විය.දිල්හාර ප්‍රනාන්දු ට සංචිතයට ඇතුළත් වීමට නොහැකි වී තිබේ.ශ්‍රී ලංකා සංචිතය : මහේල ජයවර්ධන (නායක), ඇන්ජලෝ මැතිව්ස් (උප නායක), තිලකරත්න ඩිල්ෂාන්, තරංග පරණවිතාන, කුමාර් සංගක්කාර, තිලාන් සමරවීර, ප්‍රසන්න ජයවර්ධන, තරිඳු කෞශල්, සුරාජ් රන්දීව්, රංගන හේරත්, දිනේෂ් චන්දිමාල්, නුවන් කුලසේකර, චානක වෙලගෙදර, ශමින්ද එරංග, ධම්මික ප්‍රසාද්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s1211106</link>
    <topic>හිටපු ක්‍රිකට් ක්‍රීඩක බර්නාඩ් පෙරේරා මිය යයි</topic>
    <author>මහනුවර ක්‍රීඩා විශේෂ</author>
    <content>ශ්‍රී ලංකා ක්‍රිකට් කණ්ඩායමේ හිටපු ක්‍රීඩකයෙකු හා මහනුවර දිස්ත්‍රික් ක්‍රිකට් පුහුණුකරු ලෙස කටයුතු කරමින් සිටි බර්නාඩ් පෙරේරා මහතා අභාවප්‍රාප්ත විය.ජාතික ක්‍රිකට් කණ්ඩාය, මහනුවර ක්‍රිකට් කණ්ඩායම හා කටුගස්තොට සාන්ත අන්තෝනි විදුහල් ක්‍රිකට් කණ්ඩායම නියෝජන කළ ඔහු අන්තෝනි විදුහලේ ආදි ශිෂ්‍යයෙකි.බන්දුල වර්ණපුරගේ නායකත්වය යටතේ දකුණු අප්‍රිකානු සංචාරයකට එක්වූ අතර ක්‍රිකට් තරග තහනමකටද ලක්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s1211107</link>
    <topic>ගිෂාන් විශ්වජිත් අර්ධ ශතකය පෙනි පෙනී දැවී යයි</topic>
    <author/>
    <content>‍කොළඹ ආනන්ද විදුහලේ ගිෂාන් විශ්වජිත් අර්ධ ශතකයට ලකුණු 3ක් තිබියදී දැවී යයි. හෝමාගම මධ්‍ය මහ විදුහලට එරෙහිව ඊයේ පැවැති තරගයේදී විශ්වජිත් ලකුණු 47ක් ද, සනත් දිසානායක ලකුණු 44ක් ද, ෂෙහාන් දිල්සර ලකුණු 26ක්ද ලබා ගැනීම හේතුවෙන් ආනන්ද විදුහල පළමු ඉනිමට ලකුණු 175ක් ලබා ගත්තේය.හෝමාගමදී පැවැති මේ තරගයේදී හෝමාගම මධ්‍ය මහ විදුහලේ 13න් පහළ පිල කඩුලු 3කට ලකුණු 40ක් ලබා ගත්තේය.ආනන්ද විදුහල පළමු ඉනිම 175 (ඕවර 56.2) ගිෂාන් විශ්වජිත් 47, ෂෙහාන් දිල්සර 26, සනත් දිසානායක 44 (මධුර නීලනුවන් 21/2, ධනුෂ්ක දුලවල 27/2, සජිත් චතුරංග 12/2)හෝමාගම මධ්‍ය මහා විදුහල කඩුලු 3කට ලකුණු 40 රිද්මික සිල්වා නොදැවී 27 (යසිත් රන්දුල 7/2).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s1211108</link>
    <topic>රේවත ක්‍රිකට් තරගාවලිය24-25 දෙදින බලපිටියේදී</topic>
    <author>ප්‍රියාන් ද සිල්වා මාතර ක්‍රීඩා</author>
    <content>බලපිටිය රේවත විදුහල් ආදි ක්‍රිකට් ක්‍රීඩකයන්ගේ සංගමය සංවිධානය කරන ආරාධිත පාසල් අවුරුදු 19න් පහළ සය සාමාජික ක්‍රිකට් තරගාවලිය මේ මස 24-25 දෙදින බලපිටිය ගුරු අභ්‍යාස විදුහල් පිටියේදී පැවැත්වේ.තරගාවලි‍යේ ශූරතාව සඳහා කුසලානය සමග රු.50,000ක් අනුශූරතාවට රු.30,000ක්ද තරගාවලියේ දක්ෂතම ක්‍රීඩකයාට රු.7500, හොඳම පිතිකරු සහ පන්දු යවන්නාට රු.5000බැගින්ද මුදල් ත්‍යාග පිරිනැමෙන බව සංවිධායකයෝ පවසති.මෙවර තරගාවලියට සිටි හෙල්ත් ආනයන (පෞද්ගලික) සමාගම අනුග්‍රහය දක්වන අතර මාධ්‍ය දායකත්වය සී.එස්.එන් ආයතනයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s1211109</link>
    <topic>අන්තෝනි ක්‍රිකට් සික්සර්ස් 18දා</topic>
    <author/>
    <content>වත්තල සාන්ත අන්තෝනි විදුහලේ ක්‍රිකට් සංවර්ධන කටයුතු සඳහා අරමුදල් එක් රැස් කිරීමේ අරමුණින් චැම්පියන් ඇන්තෝනියන් ක්‍රිකට් ක්‍රීඩකයන්ගේ සංගමය දෙවැනි වරටත් මෙහෙයවනු ලබන ක්‍රිකට් සික්සර්ස් සය සාමාජික ක්‍රිකට් තරගාවලිය මේ මස 18 වැනිදා එම විදුහල් ක්‍රීඩා පිටියේදී පැවැත්වේ.කනිෂ්ඨ මට්ටමේ සිට ජ්‍යෙෂ්ඨ මට්ටම දක්වා වන ක්‍රිකට් කණ්ඩායම් සඳහා මෙහිදී තරග පැවැත්වේ.සාන්ත අන්තෝනි විදුහලේ ආදිසිසුවකු, හිටපු ක්‍රිකට් ක්‍රීඩකයෙකු මෙන්ම හිටපු පුහුණුකරුවකු වන අභාවප්‍රාප්ත නොයෙල් ජෑන්ස් අනුස්මරණ කුසලානය වෙනුවෙන් පැවැත්වෙන මේ තරගාවලියට ආදි සිසුන්ගෙන් සැදුම්ලත් කණ්ඩායම් 11ක් සහ එම විදුහලේ වත්මන් පළමු පෙළ කණ්ඩායම මේ තරගාවලියට සහභාගිවේ.තරගාවලිය පිළිබඳ වැඩි තොරතුරු 077 2993922 (තුෂාර) සහ 077 2106302 (රම්සි) දු.ක මගින් ලබාගත හැකි බව සංවිධායකයෝ දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s12111010</link>
    <topic>ලෝක කාන්තා චෙස් ශූරතාවලියට ශ්‍රී ලංකාවෙන් සචිනි</topic>
    <author>කුමාරසිරි ප්‍රසාද් ගුවන් තොටුපල සමූහ</author>
    <content>ආසියානු කලාපයේ චෙස් ශූරිය වූ සචිනි දිනුෂිමා රණසිංහ හෙට (11) ඇරඹීමට නියමිත ලෝක කාන්තා චෙස් ශූරතාවලියට සහභාගිවීම සඳහා ඊයේ (9) රුසියාව බලා දිවයිනෙන් පිටත්ව ගියාය.ලෝක ශ්‍රේණිගත කිරීම්වල ඉහළින් සිටින ක්‍රීඩිකාවන් 64 දෙනෙකුගේ සහභාගිත්වයෙන් හෙට ආරම්භවන තරගාවලිය ලබන මස 3දා දක්වා රුසියාවේ කැන්ටිමන්සිස්කි හිදී පැවැත්වේ. ‍‍කොළඹ මියුසියස් විද්‍යාලයේ සිසුවියක වන සචිනි ජාතික චෙස් ශූරතාව පිට පිට තෙවතාවක් දිනා ගැනීමට සමත්වු අතර පසුගිය වසරේ මාර්තු මස ශ්‍රී ලංකාවේ පැවැති ආසියානු කලාපීය චෙස් තරගාවලියේ ශූරතාව දිනා ගනිමින් ලෝක ශූරතාවලියට සුදුසුකම් ලබාගැනීමට සමත්වූවාය.ලෝක ‍‍චෙස් ශූරතාවලියේ ඇය සහභාගීවන පළමු තරගය ලෝව අංක එකේ චෙස් ක්‍රීඩිකා හූ ෆිඈන් සමග පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=s12111011</link>
    <topic>චලිදු මහිමිත්ගෙන් කඩුලු ත්‍රිත්වයක්</topic>
    <author/>
    <content>අන්තර් පාසල් අවුරුදු 13න් පහළ තෙවැනි කොටසේ තරගයකින් දොම්පේ සියනෑ ජාතික පාසල පරදා ඉනිමකින් සහ ලකුණු 65කින් ජයක් වාර්තා කිරීමට කඩවත මධ්‍ය මහා විද්‍යාලය සමත්විය.සයනෑ පිල පළමු ඉනිම සියල්ලන් දැවී ලකුණු 17ක් රැස්කළ අතර දෙවැනි ඉනිම ලකුණු 5කට සීමා විය. පිළිතුරු ලෙස කඩවත මධ්‍ය විදුහල් පිල කඩුලු 3කට ලකුණු 87ක් ලබා පළමු ඉනිම අත්හිටුවිය.දක්ෂ පන්දු යැවීමක නිරත වූ චලිදු මහිමිත්ට සියනෑ දෙවන ඉනීමේ කඩුලු ත්‍රිත්වයක් ලබා ගැනීමට හැකිවිය.දොම්පේ සියනෑ පිල -17 (ලක්ෂාන් සංජීව 13/5, චලිදු මහිමිත් 1/2 ) සහ දෙවන ඉනිම-05 (චලිදු මහිමිත් 2/4, ලක්ෂාන් සංජීව 3/2)කඩවත මධ්‍ය මහා විදුහල- 87/3 බාෂිත කාවින්ද නොදැවී 26, ලක්ෂාන් සංජීව 24, හසිත නවෝද්‍ය 24 (ඒ.ඩී.හේරත් 55/2)පළමු ඉනිමේ ජයක්කඩවත විදුහල රන්පොකුණුගම මහා විදුහල සමග පැවැති අවුරුදු 13න් පහළ තෙවැනි කොටසේ තවත් තරගයකින් පළමු ඉනිමේ ජයක් වාර්තා කිරීමට කඩවත විදුහල සමත්විය.රන්පොකුණුගම මහ විදුහල-164/7 පි.ඒ.වී.ඩිල්ෂාන් 39, ආර්.ඒ.වී මධුෂාන් 32 (චලිචු මිහිමත් 45/2) සහ දෙවන ඉනිම100/9 ආර්.ඒ.විමුක්ති 19, විරාජ් 17 (චලිදු මිහිමත් 31/5, ශානක ඉෂාර 7/2)කඩවත මධ්‍ය මහා විදුහල- 200/8 ශානක ඉෂාර 68, හසිත න‍වෝද්‍ය 49 (එල්.උදාර 26/3, ටී.ඒ.ඩෙන් 26/2).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>10</day>
    </date>
    <link>http://www.dinamina.lk/2012/11/10/_art.asp?fn=f1211101</link>
    <topic>විපක්ෂයට තිත්ත වුණත් රට හදන අයවැයක්</topic>
    <author>සාකච්ඡා කෙළේ උදිත ගුණවර්ධන</author>
    <content>2013අය- වැය යෝජනා මඟින් මෙරට ආර්ථිකය ට ලැබෙන ප්‍රතිලාභ මොනවාද, අග්‍රවිනිශ්චයකාරවරියට එරෙහිව එල්ල කර ඇති දෝශාභියෝගය සම්බන්ධයෙන් හා තවත් කාලීන දේශපාලන හා සමාජ කරුණු පිළිබඳ පාර්ලිමේන්තු මන්ත්‍රී ශාන්ත බණ්ඩාර මහතා සමඟ සිදු කළ සාකච්ජාවකි මේ.* මේ සතියේ ප්‍රමුඛ දේශපාලන හා ජාතික මාතෘකාව වී තිබෙන්නේ අයවැයයි. ඔබ මෙවර අයවැය ගැන දක්වන්නේ මොන වගේ අදහසක්ද?මේ අයවැය සංවර්ධනය හා ආර්ථික ඉලක්ක මූලික කරගත් අයවැයක් විදිහටයි පෙන්වා දෙන්න පුළුවන්. මෙහිදී රටේ සංවර්ධනය, කෘෂි කර්මාන්තය ඉහළ නැංවීමට අවශ්‍ය පහසුකම් ලබාදී තිබෙනවා. අර්බුදකාරී වාතාවරණ මැද ආර්ථික අර්බුද මැද ගෝලීය අර්බුද මැද මේ විදිහේ ජයග්‍රහණයක් සළකුණු කළ හැකි අයවැයක් ගෙන ඒමට පුළුවන්කම ලැබීම සතුටක්.මෙවර අයවැයේ දී බොහෝ අය කල්පනා කළා සහන කැපෙයි කියලා.. වෙනත් සහන ලබාදීමක් සිදු නොකරන අයවැයක් බවට මෙවර අයවැය පත්වෙයි කියලා. ඒත් මෙවර අයවැය ජනතා අපේක්ෂා ආරක්ෂා කළ අයවැයක් විදිහට හඳුන්වන්න පුළුවන්. මේ අයවැය රටේ අනාගතය ස්ථාවර කරන අයවැයක් ලෙස හඳුන්වාදීමේ වරදක් නැහැ.* ඔබ ඔය විදිහේ තර්කයක් ඉදිරිපත් කළත් විපක්ෂය කියන්නේ මෙවර අයවැය වැදගත් යෝජනා නැති පුහු අයවැයක් බවයි. මේ ගැන ඔබේ අදහස මොනවගේද?මේ තර්කය ඉදිරිපත් කරන්නේ මොන පදනමින්ද කියන එක ගැටලුවක්. ඇත්තෙන්ම ආණ්ඩුව මොන හොඳ දේ කළත් එහි හොඳක් දකින්නේ නැහැ. ඒ නිසා අපි විපක්ෂය නගන චෝදනා ගැන එතරම් අවධානයක් යොමු කළ යුතු නැහැ. මේ අයම තමයි එදා යුද්ධය කරද්දී යුද්ධයට විරුද්ධව ආණ්ඩුවේ කකුලෙන් ඇද්දේ. ඒ නිසා මේ විදිහේ විපක්ෂය ගැන වැඩිදුරත් කතා කිරීමේ ප්‍රතිඵලයක් තිබෙනවා යැයි මා සිතන්නේ නැහැ.රජයේ සේවකයන්ගේ වැටුප් ඉහළ දැමීමක් කළාමත් ඒකට මේ අය විරුද්ධ වෙනවා. මේ විදිහේ හොඳ දෙයකටත් විරුද්ධ වීමට තරම් විපක්ෂය දුර්වල හා දුර නොදකින තත්ත්වයකට පත්වීම ගැන අපට විශාල කනගාටුවක් ඇති වෙන්නේ. හොඳ දේටත් නරක දේටත් විරුද්ධ වීම නොවෙයි විපක්ෂය කියන එකේ තේරුම වෙලා තිබෙන්නේ. ඒත් වෙනත් රටවල විපක්ෂයන් මීට වඩා බොහෝ වගකිවයුතු විදිහට තමයි කටයුතු කරන්නේ.* අග්‍රවිනිශ්චයකාර ශිරාණි බණ්ඩාරනායක මහත්මියට විරුද්ධව දෝෂාභියෝග යෝජනාවක් ගෙන ඒම නිසා දේශපාලන ක්ෂේත්‍රය තුළ විශාල උණුසුමක් ඇති වී තිබෙනවා. මෙවැනි දෝෂාභියෝග යෝජනාවක් ගෙන ඒමට පදනම් වූයේ මොන විදිහේ තත්ත්වයක්ද?දෝෂාභියෝගය පාර්ලිමේන්තුවට ඉදිරිපත් වීමත් එය පාර්ලිමේන්තු න්‍යාය පත්‍රයට ඇතුළත් වීමත් සමඟ එහි ඇති චෝදනා මොනවාද කියා මුළු රටටම අනාවරණය වී තිබෙනවා. ඒ නිසා මේ දෝෂාභියෝගය ගැන සහ එහි ඇති කරුණු සාධාරණ යැයි තහවුරු වී තිබෙනවා. ඒ නිසා මේ දෝෂාභියෝගය අයුක්ති සහගත යැයි සඳහන් කිරීම වැරැදියි.* දෝෂාභියෝගය ගැන කතා කිරීමේදී එහි ඇති නෛතික ස්වභාවය හා නීතිය අතට ගැනීම පිළිබඳව ආණ්ඩුවට චෝදනා එල්ල වෙනවා. මේ ගැන ඔබේ අදහස කුමක්ද?මේ චෝදනාවලට කිසිම පදනමක් නැහැ නෙ. දෝෂාභියෝගයක් අගවිනිසුරුට විරුද්ධව එල්ල කිරීමට පාර්ලිමේන්තුවට බලයක් හා අයිතියක් තිබෙනවා. එය ආණ්ඩුක්‍රම ව්‍යවස්ථාව මඟින් තහවුරු කර තිබෙනවා. ඒ නිසා මේ දෝෂාභියෝගය නීතියෙන් පිට හෝ අයිතීන් උල්ලංඝනය කරන දෙයක් නොවෙයි. මුළුමනින්ම ව්‍යවස්ථාවට එකඟ දෙයක් විදිහටයි පෙන්වා දීමට හැකියාව තිබෙන්නේ. ව්‍යවස්ථාවේ තිබෙන්නේ මන්ත්‍රීවරුන්ගෙන් 75 දෙනෙකුගේ අස්සන් මූලික වශයෙන් අවශ්‍යයි කියලා.ඒ මූලික අවශ්‍යතාව සපුරලා තිබෙන්නේ. ඉන්පසු කතානායකතුමා මේ යෝජනාව පිළිඅරගෙන පාර්ලිමේන්තු න්‍යාය පත්‍රයට ඇතුළත් කර තිබෙනවා. ඒ නිසා මේ දෝෂාභියෝගය නීතියෙන් පිට දෙයක් විදිහට හඳුන්වන්න උත්සාහ කරනවානම් ඒක වැරැදියි.ව්‍යවස්ථාදායකය කියන්නේ ජනතා බලය ඇති ජනතාවගේ පරමාධිපත්‍ය ආරක්ෂා කරන ස්ථානයක් විදිහටයි හඳුනාගෙන තිබෙන්නේ. ඒ නිසා ව්‍යවස්ථාදායකය ජනතාව නියෝජනය කරන ආයතනයක්. මේ නිසා ව්‍යවස්ථාදායකය උත්තරීතර ආයතනයක් විදිහට හඳුන්වන්න පුළුවන්. ඒ නිසා ව්‍යවස්ථාදායකය උත්තරීතරයි.* දෝෂාභියෝග යෝජනාව පිළිබඳ ජාත්‍යන්තරයේ මැදිහත්වීම් හා කරුණු විමසීම් සිදුවන බවට මාධ්‍ය මඟින් වාර්තා පළවෙනවා. මේ විදිහේ මැදහත් වීමක් සිදුවීම සාධාරණද?මේ විදිහේ මැදහත්වීමක් කරන්න කිසිදු විදේශීය බලවතෙකුට ඉඩක් නැහැ. අපි කටයුතු කරන්නේ ආණ්ඩුක්‍රම ව්‍යවස්ථාවට හා නීතියට අනුකූලවයි. මේ දෝෂාභියෝගයක් කියන්නේ අපේ රටේ අභ්‍යන්තර දෙයක්. ඒ වගේ දේකට අත දාන්න විදේශිය රටවල්වලට හෝ වි‍ෙද්ශීය සංවිධානවලට අයිතියක් නැහැ. ඒත් අද ඔවුන් මේ තත්ත්වය තේරුම් නොගෙන රටේ අභ්‍යන්තර ප්‍රශ්නවලට ඇඟිලි ගැසීමේ ප්‍රයත්නයක නියැළෙනවා.* දෝෂාභියෝගය ගැන විපක්ෂය ප්‍රබල විරෝධයක් මතු කරනවා. විපක්ෂයේ මේ විරෝධතාවලට පදනමක් තිබෙනවාද?එජාපය එදා කටයුතු කළේ කොහොමද කියන එක ජනතාවට මතකයි. ඒ නිසා අමුතුවෙන් මේ ගැන කතා කළ යුතුª නැහැ. එජාපය එදා හැසිරුණ විදිහ අපට හොඳහැටි මතකයි. ජනතා විමුක්ති පෙරමුණත් එදා කටයුතු කළේ අධිකරණයේ ගෞරවය කෙළෙසෙන විදිහට. එදා භීෂණ අවධියේ උසාවි ගිනි තැබුවේ අලාභහානි කළේ ජනතා විමුක්ති පෙරමුණ විසිනුයි. මේ අය තමයි අද අධිකරණයේ ස්වාධීනත්වය ආරක්ෂාව ගැන කතාකරන්නේ. මේ හැමදේම විහිලු විදිහට තමයි අපට සලකන්න පුළුවන්කම තිබෙන්නේ.* උපාධිධාරී අභ්‍යාසලාභීන් වෙත පත්වීම් ලබාදීමේ දී දේශපාලන බලපෑම් හා අතපෙවීම් සිදුවන බවට චෝදනාවක් තිබෙනවා මේ ගැන ඔබේ මතය මොන වගේද?අතපෙවීම් බලපෑම් එල්ල කරන කතාව අමූලික බොරුවක්. ඇත්තෙන්ම අද මේ පත්වීම් ලබාදීමේ දී දේශපාලන පක්ෂ ජාතිය ආගම යන කිසිදු පටු කාරණයක් අප සලකන්නේ නැහැ. සුදුසු කම් හා උපාධිය පිළිබඳව පමණයි සලකන්නේ.දැනටමත් උපාධිධාරීන් පනස් දහසක් පමණ දෙනා උපාධිධාරී අභ්‍යාසලාභීන් විදිහට රාජ්‍ය සේවයට අනුබද්ධ කර ගෙන තිබෙනවා. ඔවුන්ගේ සේවය ඉදිරි කාලයේ දී ස්ථිර කිරීමට නියමිතයි. මේ ආණ්ඩුව තමයි වැඩිම පිරිසක් වෙත රාජ්‍ය සේවයේ රැකියා ලබාදී තිබෙන්නේ. උපාධිධාරීන් විශාලම පිරිසකට රැකියා ලබා දුන්නේ මේ ආණ්ඩුව විසිනුයි.මේ රැකියා ලබාදීම්වල දී දේශපාලන භේද නොතැකීම ගැන හොඳම උදාහරණය තමයි පසුගිය ජනාධිපතිවරණයේ දී විපක්‍ෂයේ අපේක්‍ෂකයාට සහාය ලබා දුන් තරුණයන්ට පවා මේ රැකියා අවස්ථා ලැබී තිබෙනවා. එමඟින් වුණත් අපට පෙන්වන්න පුළුවන් මේ වැඩපිළිවෙළ කොතරම් දුරට විනිවිදභාවයක් තිබෙනවා ද කියලා.* සංශෝධනය කරන ලද පළාත් පාලන මැතිවරණ ක්‍රමය මහ මැතිවරණ හා පළාත් සභා මැතිවරණවලටත් යොදා ගැනීමට පුළුවන් නේද?මේ මැතිවරණ ක්‍රමයේ අඩුපාඩුකම් දුර්වලකම් එමට තිබෙනවා. අපිට මතකයි මීට අවුරුද්දකට පෙර කොළොන්නාවේ දී සිදු වූ අවාසනාවන්ත තත්ත්වය. එතැනදී මේ තරම් විශාල ගැටුම් තත්ත්වයක් ඇති වුණේ මැතිවරණ ක්‍රමයේ වරද නිසයි.සමානුපාතික ඡන්ද ක්‍රමය, මනාප ක්‍රමය, පළාත් පාලන මැතිවරණවලින් ඉවත්වීමට ආණ්ඩුව කටයුතු කිරීම හොඳ දෙයක් විදිහටයි කවුරුත් පෙන්වා දෙන්නේ. විපක්‍ෂයත් මේ ගැන අගය කළා. අනෙක අනුපාත ක්‍රමය වෙනුවට කේවල ක්‍රමය ක්‍රියාත්මක වීම නිසා ගමේ ජනතාවට ගමෙන්ම තම නියෝජිතයා පත් කර ගැනීමට පුළුවන්කම ලැබෙනවා. මේක හොඳ ප්‍රවණතාවක් විදිහට පෙන්වා දිය යුතුයි.ඒ වගේම මේ ක්‍රමය මහ මැතිවරණවලටත්, පළාත් සභා මැතිවරණවලටත් හඳුන්වාදීමට පුළුවන් නම් ඒක රටේ ප්‍රජාතන්ත්‍රවාදයට සිදුකරන මෙහෙයක් බව නිසැකයි. ජාතික මැතිවරණවලටත් මේ කේවල ක්‍රමය හඳුන්වා දෙනවා නම් ඒ මඟින් ජනතාවට වඩාත් සමීප ජනතාවට වගකියන ජනතා නියෝජිතයන් පත් කර ගැනීමට පුළුවන්කම තිබෙනවා.වර්තමානයේ ඇති සමානුපාතික ඡන්ද ක්‍රමයට තරඟ කරනකොට විශාල මුදල් ප්‍රමාණයක් වගේම විශාල මානව සම්පත් ප්‍රමාණයකුත් වියදම් කිරීමට සිදුවෙනවා. මේ වගේ විශාල පිරිවැයක් සාමාන්‍ය මහජන නියෝජිතයකුට දරා ගැනීමට බැහැ. ඒ නිසා මා කැමැතියි මේ මැතිවරණ ක්‍රමය යම් සංශෝධනයකට ලක් වෙනවා නම්. මා පමණක් නොවෙයි සමාජයේ පොදු මතය වී තිබෙන්නේත් එයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n1211128</link>
    <topic>නිදහසක් නැති රටක ජීවත් වෙනවාට වඩා රටට නිදහස ලබාදී මිය ගියත් සැපයි</topic>
    <author>භක්ති ධර්මප්‍රිය මෙන්ඩිස් සහ නුවන් කොඩිකාර</author>
    <content>නිදහසක් නැති රටක ජිවත් වෙනවාට වඩා රටට නිදහස ලබාදී මිය ගියත් සැපතක් බව ජනාධිපති මහින්ද රාජපක්ෂ මහතා පැවසීය. එය තමයි රණවිරුවන්ගේ සැපත, එය තමයි අපි සියලු දෙනාගේම සැපත යැයිද ජනාධිපතිතුමා ප්‍රකාශ කළේය.දකුණු පළාතේ පූර්ණ ආබාධිත රණවිරුවන් උදෙසා කඹුරුපිටිය, විල්පිටවත්ත ප්‍රදේශයේ මනරම් භූමි භාගයක ඉදි කෙරුණු අභිමංසල දෙවන සුව සහන මධ්‍යස්ථානය රණවිරු අයිතියට පෙරේදා (10) පවරමින් ජනාධිපති මහින්ද රාජපක්ෂ මහතා එසේ කීවේය.කිසි වැඩකට නැතිව දෑත දෙපය මනස තියාගෙන ඉන්නවාට වඩා, රට වෙනුවෙන් ඒවා කැප කර ජීවත් වෙන එක අපිට සැපතක් බවද ජනාධිපතිවරයා පැවසීය. සෑම පළාතකම ආබාධිත රණවිරුවන් වෙනුවෙන් අභිමංසල සුව සහන මධ්‍යස්ථාන ස්ථාපිත කිරිමට පියවර ගන්නා බවද ජනාධිපතිවරයා ප්‍රකාශ කළේය.එදා වෙල්ලමුල්ලිවයික්කාල් වලදී සටන අවසාන වුණාම ජාතික කොඩිය දරාගෙන පාරට බැහැපු ජනතාව අද මේ රණවිරුවන් එක්ක තවම ඉන්නවා කියා බොහොම පැහැදිලිව ජනතාව අත ලෙළදෙන ඒ ජාතික කොඩිය දුටුවාම, ඒ ගැන අපිට ආඩම්බරයක් හිතෙන බවද ජනාධිපති මහින්ද රාජපක්ෂ මහතා කීවේය.සේනාධිනායක, ජනාධිපති මහින්ද රාජපක්ෂ මහතාගේ මහින්ද චින්තන ප්‍රතිපත්ති ප්‍රකාශනයේ රැකවරණ නිවාස සංකල්පය යටතේ දේශයේ සාමය උදෙසා තම දිවි කැප කර පූර්ණ ආබාධිත තත්ත්වයට පත්ව සිටින අභීත රණවිරුවන්ගේ පුනරුත්ථාපනය, වෛද්‍ය ප්‍රතිකාර, විවේකය උදෙසා අභිමංසල වැඩසටහන ක්‍රියාවට නංවා ඇත.ස්වභාවික සම්පත්වලින් හා ජෛව විවිධත්වයෙන් යුත් අක්කර 10 ක භූමි භාගයක ඉදිකර ඇති කඹුරුපිටිය අභිමංසල සුවසහන මධ්‍යස්ථානය සඳහා රුපියල් මිලියන 240 ක් වැය කර තිබේ. ආබාධිත රණවිරුවෙකුට සිය නිවසේදී හෝ ආසන්නයෙහි පහසුවෙන් ලබාගත නොහැකි විවිධ තාක්ෂණික උපාංගවලින් සමන්විත මෙම නවතම අභිමංසල දෙවන සුව සහන මධ්‍යස්ථානය විලා 07 කින් කුටි 05 කින්ද, ජල චිකිත්සක, භෞතික චිකිත්සක, ශාරීරික පුහුණු මධ්‍යස්ථාන, වෛද්‍ය රසායනාගාර, පිහිණුම් තටාක, ආයුර්වේද මධ්‍යස්ථාන, ශ්‍රවණාගාර සහ ක්‍රීඩාගාර ආදී සියලු පහසුකම්වලින් සමන්විත අතර පුරා පැය 24 පුරාම ක්‍රියාත්මක වෛද්‍ය සේවාවක්ද පවතී.රෝද පුටුවලට සීමා වු දකුණු පළාතේ රණවිරුවන් 28 දෙනෙකු වෙනුවෙන් සහ නිරන්තර දිවා රෑ අවධානය ලබාදිය යුතු එම පළාතේම පූර්ණ අබාධිත රණවිරුවන් 20 දෙනෙකු සඳහා මෙහිදි ජීවිත කාලය පුරා රැකවරණය ලබාදීම සිදු කෙරේ.රාජ්‍ය ආරක්ෂක හා නාගරික සංවර්ධන ලේකම් ගෝඨාභය රාජපක්ෂ මහතාගේ උපදෙස් පරිදි යුද හමුදාපති ලුතිතන් ජනරාල් ජගත් ජයසූරිය මහතාගේ පූර්ණ අධීක්ෂණය යටතේ මෙම ඉදිකිරිම් සිදුකර ඇත.අභිමංසල භූමියේ ඇවිද ගිය ජනාධිපතිතුමා එහි සියලු අංග නිරික්ෂණය කළේය. නේවාසික සෙබළුන්ගේ පරිහරණය සඳහා සංකේතවත් කරමින් පොත් ප්‍රදානයක්ද මෙහිදි ජනාධිපතිතුමා අතින් සිදු විය.එමෙන්ම දකුණු පළාතේ අභිමංසල සඳහා පළමු නේවාසික රණවිරුවා ලියාපදිංචි කිරිමද ජනාධිපතිතුමා අතින් සිදුවිය.මැති ඇමැතිවරුන් වන මහින්ද යාපා අබේවර්ධන, ලක්ෂ්මන් යාපා අබේවර්ධන, විජය දහනායක, සනත් ජයසූරිය, දකුණු පළාත් ආණ්ඩුකාරිනී කුමාරි බාලසූරිය, ගුවන් හමුදාපති එයාර් මාෂල් හර්ෂ අබේවික්‍රම, යුද හමුදා සේවා වනිතා ඒකකයේ සභාපතිනි මංජුලිකා ජයසූරිය මහත්ම මහත්මීන් ඇතුළු යුද හමුදා ජ්‍යෙෂ්ඨ නිලධාරීන්, ප්‍රාදේශීය දේශපාලන නායකයන්, රණවිරු පවුල්වල ඥාතීහු විශාල පිරිසක් මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n1211122</link>
    <topic>වැලිකඩ බන්ධනාගාරයේ සිද්ධියවිමර්ශනයට ත්‍රි පුද්ගල කමිටුවක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>වැලිකඩ බන්ධනාගාරයේ ඇතිවූ සිද්ධිය සම්බන්ධව විමර්ශනය කිරීමට ත්‍රි පුද්ගල කමිටුවක් පත්කර ඇතැයි පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා පාර්ලිමේන්තුවේදී පෙරේදා (10) විශේෂ ප්‍රකාශයක් කරමින් ප්‍රකාශ කළේය.සිද්ධිය සම්බන්ධව විශේෂ වාර්තාවක් ඉදිරියේදි පාර්ලිමේන්තුවට ඉදිරිපත් කරන බවද ඇමැතිවරයා කීවේය.පාර්ලිමේන්තු කටයුතු ආරම්භයේදි අමාත්‍යංශ නිවේදනයක් නිකුත් කරමින් ඇමැතිවරයා මෙම අදහස් පළ කළේය. රෝහල් ගත වූ සංඛ්‍යාවෙන් රැදවියන් 16 දෙනෙකු මිය ගොස් ඇති බවද, වැලිකඩ බන්ධනාගරය තුළ තවත් රැදවියන් 11දෙනකු මිය ගොස් ඇතැයි තොරතුරු ලැබි ඇති බවද ගජධීර මහතා අනාවරණය කළේය.මෙම සිද්ධියෙන් පොලිස් විශේෂ කාර්ය බළකායේ 13ක් යුද හමුදාවේ 4ක් බන්ධනාගාර නිලධාරීයෙක් සිවිල් වැසියෙක් සහ මාධ්‍යවේදියෙක් තුවාල ලබා ඇතැයි ඇමැතිවරයා කීය.විශේෂ කර්ය බළකායේ නියෝජ්‍ය පොලිස්පතිවරයාට මේවන විට සැත්කමක් සිදු කර තිබෙන බවද චන්ද්‍රසිරි ගජධීර මහතා පැවසීය.වැලිකඩ බන්ධනාගාරයේ රැදවියන් 3621ක් සිටිනවා.මෙවැනි සෝදිසි මෙහෙයුම් නිරන්තරයෙන් බන්ධනාගාර දෙපාර්තමේන්තුව සිදු කරනවා. රැදවියන් 900ක් සිටිය වාට්ටු දෙකක් අවස්ථා තුනකදී සෝදිසි කරන්නට උත්සාහ කළා.සෝදිසි මෙහෙයුම කළේ බන්ධනාගාර නිලධාරීන් හා පොලිස් විශේෂ කාර්ය බළකායේ නිලධාරීන්. බන්ධනාගාරයට අධි බලැති සෝදිසි මෙහෙයුම් උපකරණ නැහැ. ඒ නිසයි විශේෂ කාර්ය බළකාය සමඟ ඒකාබද්ධව මේ මෙහෙයුම සිදු කළේ. විශේෂ කාර්ය බළකාය එක් කර ගන්න තවත් කරුණක් වුණේ .අවසනාවන්ත තත්ත්වයක් ඇති වුණොත් එය වළක්වා ගන්නයි. සෝදිසියේදී නීති විරෝධී භාණ්ඩ හමු වුණා. එහිදී රැදවියන් පිරිසක් දොරවල් කඩාගෙන පැමිණ නිලධාරීන්ට ප්‍රහාරයක් එල්ල කළා. බන්ධනාගාරයේ අවි ගබඩාව කඩලා අවි 82ක් පැහැරගෙන තිබුණා. යළි අවි බාර දෙන ලෙස බන්ධනාගාර නිලධාරින් ඉල්ලීමක් කළා.රැදවියන් 11 දෙනෙකු හැරෙන්නට අනෙක් රැදවියන් අවි භාර දීම ප්‍රතික්ෂේප කළා. ඔවුන් බන්ධනාගාරයේ ඖෂධ අංශ කඩලා මත් පෙති භාවිතා කරමින් බන්ධනාගර දේපළවලට හානිවන අයුරින් හැසිරුණා. තත්ත්වය සමථයට පත් කිරිමට යුද හමුදාව කැඳවනු ලැබුවා. රැදවියන් අත තිබු අවි පහක් හැරෙන්නට අනෙක් අවි සියල්ල සොයා ගැනීමට ආරක්ෂක අංශ සමත්ව තිබෙනවා. මේ සම්බන්ධව පූර්ණ විමර්ශනයක් පැවැත්වෙනවා.එම පරීක්ෂණ වාර්තාව ලබාදීමට කටයුතු කරනවා යැයි අමාත්‍යවරයා පැවසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n1211123</link>
    <topic>අතුරුදන් වූ අවි බන්ධනාගාර බිමේ සඟවා ඇතිදැයි සොයයි</topic>
    <author>බුද්ධිකා ඉඹුලාන සහ රක්‍ෂණ ශ්‍රියන්ත</author>
    <content>වැලිකඩ බන්ධනාගාරයේ පසුගිය සිකුරාදා පස්වරුවේ සිදුවූ ගැටුමෙන් පසු එහි අවි ගබඩාවෙන් අතුරුදන් වූ ආයුධ බන්ධනාගාර භූමියේ කොතනක හෝ සඟවා ඇතිදැයි සහ පොළවේ වළලා ඇති දැයි සෙවීමට පුපුරන ද්‍රව්‍ය නිරීක්ෂණ යන්ත්‍ර භාවිතා කිරීමට යයි.ඊයේ (11) දිනයේත් සඟවා තිබූ ආයුධ හමුවූ අතර මෙම ගැටුම් පවතින අවස්ථාවේ දී එහි සිටි දරුණු ගණයේ රැඳවියන් මේවා පසු ප්‍රයෝජන ගැනීමට කොතනක හෝ රඳවා ඇත්දැයි සෙවීම මෙහි අරමුණ බවද බන්ධනාගාර කොමසාරිස් ජනරාල් පී. ඩබ්ලිව්. කොඩිප්පිලි මහතා දිනමිණ ට කීය.මේ ගැටුම අවස්ථාවේ පැනගිය රැඳවියන් සෙවීමේ කටයුතුවල තවමත් නිරතවන අතර, මේ ගැටුම සිදුවූ අවස්ථාවේ දී ද පිටතින් තවත් ආයුධ බන්ධනාගාරය තුළට ලැබී තිබේදැයි යන්න පිළිබඳවද පරීක්‍ෂණ පවත්වන බවද කොමසාරිස් ජනරාල්වරයා කීය.විශේෂ කාර්ය බළකාය, යුද හමුදාව සහ පොලිසිය සමඟ ඇතිවූ මේ ගැටුමේ දී අපරාධ මිනීමැරුම් රැසකට සම්බන්ධ රැඳවියන් ගණනාවක් මිය ගොස් හා තුවාල ලබා සිටි බව ද හෙතෙම පවසයි.මේ සෝදිසි මෙහෙයුමට විශේෂ කාර්ය බළකාය පැමිණෙන විට සිරකරුවන් 3700 කට ආසන්න ප්‍රමාණයක් වැලිකඩ බන්ධනාගාරයේ සිට ඇති අතර එයින් රැඳවියන් 900 ක් පමණ සිටි චැපල් හා එල් වාට්ටු වල සෝදිසි මෙහෙයුම සිදුකරන ලදී. මෙම මෙහෙයුම නිම කර විශේෂ කාර්ය බළකාය පිටත්ව යාමට සූදානම් වෙද්දී මේ ගැටුම ඇති වූ අතර එහිදී අඤයුධ ගබඩාව කඩා ආයුධ සියයක් පමණ රැඳවියන් පැහැර ගෙන ඇති අතර එයින් ආයුධ 05 ක් පමණ මෙතෙක් තවමත් සොයාගෙන නොමැත. සිද්ධිය සිදුවන විට ආයුධ ගබඩාවේ ආයුධ 300 ක් පමණ තිබී ඇත. මේ ආයුධ ගබඩාව බිඳ දැමීම පහසු කාර්යයක් නොවන බවත්, එය කෙසේ බිඳ දමා ආයුධ පැහැර ගත්තේ්ද යන්න පිළිබඳත් මේ වන විට පරීක්‍ෂණ අරඹා ඇතැයි ද බන්ධනාගාර කොමසාරිස් ජනරාල් වරයා පැවසීය.බන්ධනාගාර නියාමකයන් කිහිප දෙනෙකු එම සිද්ධිය වන අවස්ථාවේ දී බන්ධනාගාරයේ ඉදිරිපිට රැඳී සිටිමින් ආරක්ෂක අංශ වෙත ප්‍රකාශ නිකුත් ඛ්ලම පිළිබඳ ද තමන් රැඳවියන්ට බුලත් විට සපයන්නේ රැඳවියන් හොඳින් තබා ගැනීමට’ යැයි ද බන්ධනාගාර බුද්ධි අංශය විවේචනය කරමින් ප්‍රකාශ නිකුත් කිරීම පිළිබඳ ද බන්ධනාගාර ජ්‍යෙෂ්ඨ නිලධාරීන් පරීක්‍ෂණ ආරම්භ කර තිබේ.වැලිකඩ බන්ධනාගාරයේ සිටිමින් මත්ද්‍රව්‍ය ජාවාරම්වල හා පාතාලය මෙහෙයවන රැඳවියන් සිටින බැවින්, ඔවුන් බන්ධනාගාරය තුළ නීති විරෝධී ද්‍රව්‍ය සන්තකයේ තබා ගැනීම යන කාරණා නිසා ලැබෙන තොරතුරු මත නිරතුරුවම මෙවැනි සෝදිසි මෙහෙයුම් සිදු කෙරේ. මෙවර එය තවත් පුළුල්ව ක්‍රියාත්මක කිරීමට බන්ධනාගාර උසස් නිලධාරීන් විශේෂ කාර්ය බළකායේ ද සහය ලබාගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n1211124</link>
    <topic>ඉන්දීය ජාතික රැඳවියන්ට කිසිදු හානියක් නෑ</topic>
    <author>මහින්ද අලුත්ගෙදර</author>
    <content>වැලිකඩ බන්ධනාගාරයේ ගැටුම්කාරී තත්ත්වයක් ඇති වුවද එහි සිටින ඉන්දීය ජාතික රැඳවියන්ට කිසිඳු හානියක් නැතැයි ශ්‍රී ලංකාවේ ඉන්දීය මහ කොමසාරිස් අශෝක් කේ කාන්ත මහතා අවධාරණය කරයි.මේ සම්බන්ධයෙන් විමසිල්ලෙන් පසුවන බවද එම සිරකරුවන් සුරක්ෂිතව සිටින බවට අදාළ බලධාරීන් විසින් තමාව දැනුවත්කර තිබෙන බවද මහකොමසාරිස්වරයා පවසයි. නොයෙක් සිද්ධීන් සම්බන්ධයෙන් වරදකරුවන් වූ ඉන්දීය ජාතිකයන් 33 දෙනෙකු වැලිකඩ බන්ධනාගාරයේ රඳවා සිටින අතර අධිකරණ ක්‍රියාමාර්ගය අවසන් වන තෙක් තවත් පස් දෙනෙකු රඳවා සිටින බවද ශ්‍රී ලංකාවේ ඉන්දීය මහකොමසාරිස් කාර්යාලය සඳහන් කරයි.වැලිකඩ බන්ධනාගාරයේ රඳවා සිටින ඉන්දීය ජාතිකයන් සම්බන්ධයෙන් සොයා බලා කටයුතු කිරීම වෙනුවෙන් විශේෂ නියෝජිතයෙකු පත්කර තිබෙන බවද අදාළ නියෝජිතයා බන්ධනාගාර නිලධාරීන් සමඟ ඒකාබද්ධව කටයුතු කරන බවද ඒ මහතා සඳහන් කරයි.ඉන්දීය මාධ්‍ය මේ සම්බන්ධයෙන් විවිධ වාර්තා ප්‍රචාරය කිරීම හේතුවෙන් ඊට පිළිතුරු දෙමින් මහ කොමසාරිස්වරයා මේ බව සඳහන් කර තිබේ. මේ අතර මහ කොමසාරිස්වරයා පෙන්වා දෙන්නේ ඉන්දීය රැඳවියන් බැලීම සඳහා අවස්ථාව දෙන ලෙස ඉල්ලීමක් කර තිබෙන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n1211125</link>
    <topic>රජයේ සේවකයන්ට, විශ්‍රාමිකයන්ට වැඩි කළ වැටුප් දීමනා ගෙවන්න රු. බිලියන 150ක අමතර වියදමක්</topic>
    <author>ජයසිරි මුණසිංහ</author>
    <content>රාජ්‍ය සේවකයන්ට විශ්‍රාමිකයන්ට වැඩි කළ වැටුප් හා ජීවන වියදම් දීමනා ගෙවීමට පමණක් රුපියල් කෝටි පහළොස් දහසකට (රු. බිලියන 150) අධික අමතර වියදමක් දැරීමට රජයට සිදුවනු ඇතැයි ගණන් බලා තිබේ.වසර 2013 සඳහා අය වැය ඉදිරිපත් කරමින් ජනාධිපති මහින්ද රාජපක්ෂ මහතා රාජ්‍ය සේවකයන්ට අවම වශයෙන් මසකට රුපියල් 1500 දීමනාවක්ද, විශ්‍රාමිකයන්ට රු. 1250 කට නොඅඩු දීමනාවක් ද ලබාදීමට යෝජනා කළේය.මේ යෝජනා දෙක ක්‍රියාත්මක කිරීමට වසර 2013 දී කොපමණ අමතර මුදලක් වැය කිරීමට සිදුවේ දැයි දිනමිණ අපි මහා භාණ්ඩාගාරයේ නියෝජ්‍ය ලේකම් පී. ඒ. අබේසේකර මහතාගෙන් කළ විමැසුමට පිළිතුරු දෙමින් ඒ මහතා එසේ කීය. “දැනට රාජ්‍ය සේවක වැටුප් බිල බිලියන 400ක්, විශ්‍රාමික දීමනාවලට බිලියන 112ක් වැය වෙනවා. එකතුව බිලියන 500 වෙනවා” යැයි නියෝජ්‍ය ලේකම්වරයා කීය.වසර 2005 දී මෙරට රාජ්‍ය සේවක සංඛ්‍යාව ලක්ෂ 6 1 / 2ක් විය. එය මේ වන විට ලක්ෂ 13 දක්වා ඉහළ නැඟ තිබේ. විශ්‍රාමිකයෝ ලක්ෂ 05ක් සිටිති. මේ සා විශාල රාජ්‍ය සේවාවක් පවත්වා ගනිමින් රජය බලාපොරොත්තු වන්නේ රටේ සෑම ප්‍රදේශයකම ජනතාවට වඩාත් ඉහළ කාර්යක්ෂම රාජ්‍ය සේවාවක් ලබාදීම බවද අබේසේකර මහතා පැහැදිලි කළේය. ඒ නිසා වැටුප් බිල රුපියල් බිලියන 150කින් - බිලියන 175කින් අමතරව ඉහළ ගියත් රජය එය බරක් ලෙස නොසිතා වැය කිරීමට සූදානම් වී ඇතැයිද නියෝජ්‍ය මහභාණ්ඩාගාර ලේකම්වරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n1211126</link>
    <topic>අගවිනිසුරුවරියට එරෙහි දෝෂාභියෝගය ජාත්‍යන්තරයට ගෙන යන සැලසුම ව්‍යර්ථ වෙයි</topic>
    <author>විජයානි එදිරිසිංහ</author>
    <content>ශ්‍රී ලංකා නීතිඥ සංගමයේ සාමාජිකයන් හරහා අගවිනිසුරු ශිරාණි බණ්ඩාරනායක මහත්මියට එරෙහි දෝෂාභියෝගය ජාත්‍යන්තරය වෙත ගෙනයාමටත් එය ඉවත් කර ගැනීමට යෝජනා කිරීමටත් එම සංගමයේ නිලධාරින් සිදු කළ සැලසුම ව්‍යර්ථ වී තිබේ.රට පුරා සිටින එම නීතිඥ සංගමයේ සාමාජිකයන් කොළඹට කැඳවා පෙරේදා තැබූ රැස්වීම අවස්ථාවේ දෝෂාභියෝගයට අදාළ යෝජනා ඉදිරිපත් වුවත් බොහෝ නීතිඥවරුන් එම යෝජනාවලට විරුද්ධත්වය ප්‍රකාශ කිරීම නිසා සංගමයේ අරමුණ බිඳ වැටී ඇත. එම දෝෂාභියෝග යෝජනාවට එරෙහිව උද්ඝෝෂණයක් ගොඩනැඟීම හෝ වෙනත් අරමුණක් ශ්‍රී ලංකා නීතිඥ සංගමයේ යටි අරමුණක්ව තිබෙන්නට ඇති බව නීතිඥවරු පවසති.අග්‍රවිනිශ්චයකාර ධුරය දරණ යම් පුද්ගලයකුට එරෙහිව දෝෂාභියෝගයක් ගෙන ඒම රටේ නීතියයි. දුෂණයක් වංචාවක් සිදුකර නොමැති අග විනිසුරුවරයකු ඒ සඳහා කිසිදු බියක් නොමැතිව මුහුණ දීමට හැකිවිය යුතු බවද සංගම් රැස්වීමට පැමිණ සිටි නීතිඥවරු පැවසූහ.තවද මීට පෙර අවස්ථා කිහිපයකදීම අගවිනිසුරුවරුන්ට එරෙහිව දෝෂාභියෝග යෝජනා ගෙන එනු ලැබිණි. එහෙත් ඒ කිසිදු අවස්ථාවක ශ්‍රී ලංකා නීතිඥ සංගමය ඒ වෙනුවෙන් නැගී නොසිටි බව එම සංගමයේ නීතිඥවරු රැසක්ම පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n1211127</link>
    <topic>ගිනි අවි අතැතිව බීමතින් යහලපොළේවත්තේ යකා නැටූ පොලිසියේ 4ක වැඩ තහනම්</topic>
    <author>හොරණ විශේෂ එම්. ඩී. වී. විජයනාථ</author>
    <content>ගිනි අවි සහිතව බීමතින් මොරගහහේන යහලකැලේ වතුයායේ ජනතාවට පහර දුන් බව කියන මොරගහහේන පොලිසියේ නිලධාරින් සිවුදෙනෙකුගේ වැඩ තහනම් කළ බව හොරණ සහකාර පොලිස් අධිකාරි ආර්. ඩී. එම්. ඒ. දිසානායක මහතා පැවැසීය.වැඩ තහනම් වූවන් අතර පොලිස් කොස්තාපල්වරුන් දෙදෙනකු, පොලිස් සැරයන්වරයකු හා සිවිල් ආරක්ෂකවරයකු සිටින බවද ඒ මහතා පැවසීය. ළමා අපචාර සිද්ධියක් සම්බන්ධයෙන් ඇති වු තත්ත්වයක් පරීක්ෂණ කිරීමට මෙම නිලධාරින් 11 වැනිදා අලුයම මෙම යහලකැලේ වතුයායට ගොස් ඇත.එහිදී මේ නිලධාරීන් නිවෙස්වල සිටි ජනතාව අවදි කරවමින් ඔවුන්ට පහර දී ඇත.පහර කෑමට ලක්වු නවදෙනෙක් හොරණ මූලික රෝහලේ හදිසි ප්‍රතිකාර ඒකකයේ ප්‍රතිකාර ලබමින් සිටිති. ඔවුන් අතර පිරිමින් පස්දෙනකු හා ගැහැනු අය සිවුදෙනකු සිටින අතර එක් ගර්භණී මාතාවක්ද ඒ අතර සිටී. ඔවුන්ගේ තත්ත්වය එතරම් බරපතළ නොවන බව රෝහල් ප්‍රකාශකයකු පැවැසීය.බීමත්ව සිට ජනතාවගෙන් පහර කෑමට ලක්වු බව කියන පොලිසියේ තිදෙනකුද මේ වනවිට හොරණ මූලික රෝහලට ඇතුළත් කර ඇත. ළමා අපචාර සිද්ධියකට පොලිසියට අවශ්‍යව සිටි යහලකැලේ වතුයායේම පුද්ගලයෙකුට ගම්වාසීන් එක්ව අල්ලා පොලිසියට භාරදී ඇත්තේ 10 වැනිදාය.අනතුරුව 10 වැනිදා රාත්‍රී එම වතුයායේ නිවසකට කිසියම් පිරිසක් ගල්ගසන බව පොලිස් හදිසි ඇමතුම් ඒකකයකට පණිවුඩයක් ලැබී ඇත. ඒ අනුව පොලිස් ජීප් රථයක අවි ආයුධ සහිතව මේ නිලධාරීන් එම ස්ථානයට ගොස් ඇත. එහිදී මෙම නිලධාරීන් නිවෙස්වල නිදා සිටි පිරිස් අවදිකර ගල් ගැසුවේ කවුදැයි කෑ ගසමින් සියලුදෙනාටම පහර දී ඇතැයි සහකාර පොලිස් අධිකාරී කාර්යාලය පවසයි. නිවෙස් කිහිපයකට අලාභහානි කර ඇතැයි පවසන පොලිසිය මෙම නිලධාරින් සිව්දෙනා කාන්තාවන්ට අතවර පවා කිරීමට තැත්කර ඇති බව සහකාර පොලිස් අධිකාරි කාර්යාලය තහවුරු කරන අතර යහලකැලේ වතු ජනතාවද ඒ බව පවසයි. ඇතිවු තත්ත්වය සමථයකට පත් කිරීමට හොරණ හා ඉංගිරිය පොලිසිවල අතිරේක පොලිස් කණ්ඩායම් එම ප්‍රදේශයට කැඳවන ලදී. සිද්ධිය සම්බන්ධයෙන් මුලික පරීක්ෂණ පැවැත්වීමට මොරටුව මුලස්ථාන පොලිසියේ විශේෂ පොලිස් කණ්ඩායමක් පත්කර ඇති අතර ඔවුන් ඊයේ 11 වැනිදා උදෑසනම මොරගහහේන යහලකැලේ වතුªයායට පැමිණ පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n1211129</link>
    <topic>ජනපතිට සෙත් පතාසති පිරිත් පින්කමඅද අනුරාධපුරයේදී</topic>
    <author>අනුරාධපුර දිසා විශේෂ වෝල්ටර් දයාරත්න</author>
    <content>ජනාධිපතිතුමාගේ පදවි ප්‍රාප්තිය හා ජන්ම දිනය වෙනුවෙන් ජනාධිපතිතුමාට, රජයට, රටට, ජනතාවට සෙත් පතා පවත්වනු ලබන සති පිරිත් මහා සජ්ඣායනාව අද (12) අනුරාධපුර ජය ශ්‍රී මහා බෝ සමිඳුන් අභියසදී ආරම්භ වේ.අටමස්ථානාධිපති ආචාර්ය පල්ලේගම සිරිනිවාස නායක හිමියන්ගේ අනුශාසනා මත උතුරුමැද පළාත් ආණ්ඩුකාර කරුණාරත්න දිවුල්ගනේ, ප්‍රධාන අමාත්‍ය එස්.එම්. රංජිත් සමරකෝන් යන මහත්වරු ඇතුළු මැති ඇමැතිවරුන්ගේ දායකත්වයෙන් අනුරාධපුර මහ දිසාපති මහින්ද සෙනෙවිරත්න මහතා ප්‍රධාන කමිටුවක් මගින් මෙය සංවිධානය කරනු ලබයි. මේ අනුව අද පස්වරු 3.00ට තිසාවැව ජලාශයෙන් ලබාත් ජලය සහිත භාජන රැගත් පැන් පෙරහර ඉසුරුමුණිය රජමහා විහාරස්ථානය අභියසින් ආරම්භවී, මහ බෝ සමිඳුන් අභියස දක්වා ගමන් කරනු ඇත.රාත්‍රී 8.00 මල්පෙරහර බෝ සමිඳුන් අභියස සිට රුවන් මැලි මහ සෑය දක්වා ගමන් කෙරේ. පිරිත් පේ කිරීම රාත්‍රී 9.00ට සිදුකරනු ලබයි.දහඅට(18) දින දේවදූත පෙරහර හා රාත්‍රී 9.00ට දොරකඩඅස්න දේශනාව පවත්වා දහනව (19) දින දහවල් මහා සංඝරත්නය විෂයෙහි සපිරිකර සංඝගත දක්ෂිණාවක් පිරිනැමීමෙන් සති පිරිත් සජ්ක්‍ධායනා පිංකම අවසන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n12111210</link>
    <topic>සාමකාමී රටක් උරුම කරදුන් රණවිරු ජීවිත සැපවත් කිරීමේ වගකීම රජය බාර ගෙන සිටිනවා</topic>
    <author>භක්ති ධර්මප්‍රිය මෙන්ඩිස්, නුවන් කොඩිකාර සහ තිහගොඩ සමුහ, අකුරැස්ස මධ්‍යම විශේෂ, කඹුරුපිටිය සමුහ</author>
    <content>බාධා නොමැති රටක් ජනතාවට උරුම කර දුන් වීරෝධාර රණවිරුවන් මෙන්ම ඔවුන්ගේ මවුපියන් හා දූ දරුවන්ගේද ජීවිත සැපවත් කිරීමේ වගකීම රජය බාර ගෙන සිටින බව ජනාධිපති මහින්ද රාජපක්ෂ මහතා පැවසීය. ත්‍රස්තවාදයට එරෙහි මානූෂීය මෙහෙයුම අවසන් වුවද ත්‍රස්තවාදය නිසා අඩාල වූ උතුරේ සහ නැඟෙනහිර ජනතා‍වගේ ජන ජීවිතය ගොඩ නැගීමේ මානූෂීය මෙහෙයුම තවමත් අවසන් වී නොමැති බවද ජනාධිපතිවරයා ප්‍රකාශ කළේය.දකුණු පළාතේ පූර්ණ ආබාධිත තත්ත්වයට පත් රණවිරුවන් වෙනුවෙන් කඹුරුපිටිය විල්පිටවත්ත ප්‍රදේශයේ ඉදිකළ අභිමංසල දෙවන සුව සහන මධ්‍යස්ථානය පෙරේදා (10) රණවිරු අයිතියට පත් කරමින් ජනාධිපති මහින්ද රාජපක්ෂ මහතා එසේ කීවේය.රට වෙනුවෙන් ජීවිතය කැප කළ වීරෝධාර රණවිරුවන් සේම ත්‍රස්ත්‍රවාදයේ සැකකරුවන්ව සිට‍ පුනරුත්ථාපනය කළ තරුණ තරුණියන් දහස් ගණනක් රැක බලා ගැනීමේ වගකීමටද රජය උර දී සිටින බව පෙන්වා දුන් ජනාධිපතිතුමා මේ සියලු ක්‍රියාදාමයන් වත්මන් මානුෂිය මෙහෙයුමට අයත් බවද කීවේය.ත්‍රස්තවාදයට එරෙහිව සටන් වැදීමට සහ රට නිදහස් කර ගැනීමට තීන්දු ගැනීම හේතුවෙන් තමන්ගේ සහ තම දරුවන්ගේ ජිවිත තර්ජනයට ලක් වුවද, මේ රටේ ජනතාවට නිදහස් රටක් උරුම කර දීමේ නිහතමානී සතුට එදා සේම අද ද තමන් අත් විදින බව ජනාධිපතිවරයා කීය.ආබාධිත රණවිරුවන් වෙනුවෙන් සුව සහන මධ්‍යස්ථාන සෑම පළාතකම ඉදි කිරිමට පියවර ගන්නා බව ද පැවසු ජනාධිපති මහින්ද රාජපක්ෂ මහතා ඒ සඳහා යුද හමුදා සේවා වනිතා ඒකකයේ සභාපතිනිය ලබාදෙන සහාය අගය කරන බව ද කීවේය.ජනාධිපති මහින්ද රාජපක්ෂ මහතා එහිදි මෙසේද ප්‍රකාශ ක‍ළේය.අපේ මාතෘ භූමියේ බිහිවූ වීරවරයන් වෙනුවෙන් ඉදි කළ තුන්වෙනි අභිමංසලයි මේ විවෘත කළේ. මුලින්ම බස්නාහිර පළාතේ අපේ වීරවරයන් වෙනුවෙන් මිහිඳු සෙත් මැදුර, ඊළඟට උතුරු මැද පළාතේ රණවිරුවන් වෙනුවෙන් අනුරාධපුර අභිමංසල, දකුණේ ඔබ වෙනුවෙන් මේ නවීන අභිමංසල විවෘත කරන්න පුළුවන්කම ලැබුණා.හමුදාපතිතුමා කිව්වා ඊළඟට වයඹ අභිමංසල යෝජනා කරනවා කියලා. ඒ වගේම මෙයට උදව් කරපු දානපතියන් අදම කිව්වා අපි වයඹටත් මේ වගේම උදව් කරන්න සූදානම් කියලා. ඒ වෙනුවෙන් අපි සියලු දෙනාගේම ස්තුතිය, ගෞරවය පුද කළ යුතුව තිබෙනවා ඔවුන්ට. අපි මේ වගේ හැම පළාතකම රටේ රණවිරුවන් වෙනුවෙන් අභිමංසල් ඉදි කරන්නට කටයුතු සූදානම් කර තියෙනවා කියන එක ප්‍රකාශ කරන්නෙ සතුටින්.විශේෂයෙන්ම සේවා වනිතා ඒකකයේ සභාපතිනිය නායකත්වය දෙමින් කරන්නා වූ මේ කාර්යය ඇත්ත වශයෙන්ම අපි අගය කරනවා.වැටුප ලැබුණත්, වන්දි ලැබුණත්, පාරිතෝෂික ලැබුණත් ඔබට අවශ්‍ය දේ උපරිමයෙන් දෙන්න ගෙවල්වල අයට බැරි බව අපි දන්නවා. එහෙම වුණොත් ගෙවල්වල අයගේ ජීවිත අපහසුතාවට පත් වෙන්න ඉඩ තිබුණා. රණවිරුවන් අයිති රටටයි කියන මතයෙහි අපි ඉන්නේ. ඒ නිසා රටක් හැටියට මේ වගකීම භාරගන්න ඕනේ ඒ නිසයි.රජයක් වශයෙන් ඒ වගකීම භාර ගත්තේ, ඒ රණවිරුවන්ගේ අභිමානය රැකෙන ආකාරයටයි.අදත් දෙස් විදෙස් කුමන්ත්‍රණ, අවලාද, අපහාසවලින් අපේ රණවිරුවන්ගේ ගෞරවය රැක දෙන්න අපට කටයුතු කරන්න සිදු වෙලා තියෙනවා. ඔබගේ වගේම, ආබාධිත වුණු ඔබගේ ගෞරවය රකින්න, ඔබගේ ඥාතියාගේ මිත්‍රයාගේ හිතවතාගේ ජීවිතය රකින්න, ඔවුන්ගේ ගෞරවය රැකගන්නා ආකාරයෙන් ක්‍රියා කළ යුතු යැයි අපි විශ්වාස කරනවා. අද මේ ස්ථානයට එන ඒ ආබාධිත පුද්ගලයාගේ මවුපියන්ට සහෝදර සහෝදරියන්ට නෑ හිතවතුන්ට, ඔවුන්ට අභිමානයෙන් යුක්තව මේ පරිසරයට ඇවිල්ලා තමන්ගේ ඥාතියා දැකබලා ගෙන කතා කර නැවතිලා ඉඳලා යන්න අවස්ථාවක් ලැබිලා තියෙනවා.රජය වේවා නොයෙක් සංවිධාන මේ අයට උපකාර කළත්, ඔබ කොයිවේලාවේවත් රණවිරුවා වශයෙන්, ඔබ ජීවන් වන්නේ ඒ අය නිසායි කියලා ඛ්ඹ්තන්න එපා. අපි සියලු දෙනා අභිමානයෙන් නිදහසේ නිවහල්ව ජීවත් වන්නේ ඔබ නිසා. එදා වෙල්ලමුල්ලිවයික්කාල්වලදී සටන අවසන් වුණාම ජාතික කොඩිය දරාගෙන පාරට බැහැපු ජනතාව අද මේ රණවිරුවන් එක්ක තවම ඉන්නවා කියා බොහොම පැහැදිලිව ජනතාව අත ලෙළදෙන ඒ ජාතික කොඩිය දුටුවාම ඒ ගැන අපට ආඩබ්බරයක් හිතෙනවා.මේ මානුෂික මෙහෙයුම අවසන් නැහැ. අපි තවමත් ඒ මානුෂික මෙහෙයුම කරගෙන යනවා. එක පැත්තකින් විනාශයට පත්වුණු උතුරු නැෙඟනහිර ජනතාවගේ ජීවිත ගොඩ නඟනවා. ලෝකයේ කොයි රටකවත් සිදු නොකළ තරමට ත්‍රස්තවාදී සැකකරුවන් වෙලා තුවක්කුව දරාගෙන හිටපු දහස් ගණනක් තරුණයින් පුනරුත්ථාපනය කර ඔවුන්ගේ ඥාතීන්, හිතවතුන් සමඟ උතුරේ නිදහසේ ජීවත් වෙනවා.ඒ වගේ තමයි අපි ජාතීන් අතර සමඟියක් ගොඩනඟන්නේ. රට වෙනුවෙන් ජීවිත කැප කළ ඔබ වගේ දහස් ගණනක් රැක බලා ගන්නවා. මොන ලෝක බලපෑම් ආවත් අපි එයට මුහුණ දෙනවා. මේ සියල්ල මානුෂික මෙහෙයුමට අයිතියි.මම පහුගිය කාලේ එංගලන්තයට ගියාම, හෝටලය, එයාර්ෆෝට්, රැස්වීම් ශාලා වටකරලා ත්‍රස්තවාදීන් ඔවුන්ගේ කොඩිය ලෙළදෙමින් විරෝධය පෑවා. අපේ අයත් සිංහ කොඩිය ලෙළදවමින් ඉදිරිපත් වෙනවා ඒවාට විරුද්ධව. ඒ නිසා තමයි යුද්ධයට ගිය විරුවන් විතරක් නොවෙයි ඒ අයගේ මවුපියන්ගේ පටන් ඔවුන්ගේ දූ පුතුන් දක්වා ජීවිත සැපවත් කරන්න අපි කටයුතු කරන්නේ.මෙතන ඉන්න හැමෝම වාගේ ඈත ගම්වලින් ආව අය. යුද්දෙ තිබුණු ගෙවී ගිය දශක තුනක හතරක කාලයට වඩා අද ඔවුන්ගේ දරුවන් අම්මලා තාත්තලා, නෑයෝ ගම්වල පහසුකම් ඇතිව ජීවත් වෙනවා. පාර, පන්සල, රෝහල, විදුලිය, ජලය ආදී මේවා අද වෙනදාටත් වඩා ශීඝ්‍රයෙන් ගම්වලට ඇතුළු වෙලා. හැකිතාක් ඉක්මනින් ගම්වල ජනතාවට අවශ්‍ය ප්‍රතිලාභ ලබාදීමට කටයුතු කරන රජයක්. එදා සියලු දෙනා ජීවත් වුණේ ආබාධිත රටක. අද මේ රටේ ජනතාව ජීවත් වෙන්නේ බාධා නැති රටක.දැනට ඔබට ත්‍රස්තවාදයෙන් තිබුණ තර්ජන පෞද්ගලිකව සමාප්ත වුණ බව ඇත්ත. නමුත් යුද්ධය කරන්න තීන්දු අරගෙන රට නිදහස් කරගන්න තීන්දු අරගෙන අපි අපේ ජීවිතවලට වාගේම දරුවන්ටත් ජීවිත කාලය පුරාම තර්ජනයක් බාර අරගෙන ඉවරයි. ගුවන් හමුදාපතිවරු ඇතුළු ඒ සියලු දෙනාම. අපි ජීවත් වෙනකම්ම අපිට වෙන්නේ ඒ තත්ත්වය ඇතිව ජීවත් වෙන්න. බලාගෙන ඉන්නවා කවදාද පලි ගන්නේ කියලා. ජාත්‍යන්තරව හෝ ගන්න හැම උත්සාහයක්ම ඔවුන් දරනවා. මේ රටේ රණවිරුවන්ට හා අපිට විරුද්ධව. අපි සියලු දෙනාටම තියෙනවා මේ රටට නිදහස උදාකර දීමේ සතුට.”දෑස තිබියදී නොදකින, සවන් තිබියදී නොඇසෙන, දෑත් දෙපා තිබියදී කිසි දෙයකට නොයොදවන මිනිසුන් සහිත සමාජයක කායිකව ආබාධයන්ගෙන් යුත් ඔබ, කිසිදු වෙනස්කමකින් තොරව ගෞරවනීය පුරවැසියන් ලෙස මම පිළිගනිමි.” අපි මහින්ද චින්තනයෙන් මෙහෙම කිව්වා.කිසි වැඩකට නැතිව දෑත දෙපය මනස තියාගෙන ඉන්නවට වඩා, රට වෙනුවෙන් ඒවා කැප කරලා ජීවත් වෙන එක අපිට සැපතක්. නිදහසක් නැති රටක ජීවත් වෙනවාට වඩා රටට නිදහස ලබා දීලා මිය ගියත් සැපතක්. ඒක තමයි රණවිරුවන්ගේ සැපත. ඒක තමයි අපි සියලු දෙනාගේත් සැපත.ඔබ සියලු දෙනාටම තෙරුවන් සරණ පතමි. ඔබට සුබ අනාගතයක්.යුද හමුදාපති ලුතිතන් ජනරාල් ජගත් ජයසූරිය මහතායුද්ධයේදී පූර්ණ අබාධිත තත්ත්වයට පත් වු රණවිරුවන් වෙනුවෙන් ඉදිකළ දෙවන අභිමංසල සුව සහන මධ්‍යස්ථානයයි දකුණු පළාතේ මෙලෙස විවෘත කළේ. මෙහි පළමු මධ්‍යස්ථානය උතුරු මැද පළාතේ අනුරාධපුර දිස්ත්‍රික්කයේදී මීට පෙර විවෘත කළා. ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරුන්ගේ පූර්ණ මඟපෙන්වීම යටතේ තමයි මෙම මධ්‍යස්ථාන ස්ථාපිත කළේ. දශක තුනකට ආසන්න කාලයක් පැවති යුද්ධයේදී රණවිරුවන් මිය ගියා, ඇතැමෙක් අතුරුදන් වුණා, ආබාධිතයන් බවට පත්වුණා. මේ අය යළි නඟා සිටුවන්න වත්මන් රජයෙන් ලබාදිය හැකි සෑම සහායක්ම ලබා දුන්නා. අභිමංසලේ නේවාසිකව සිටිමින් ප්‍රතිකාර ලබන රණවිරුවන් අද සුව අතට පත්වෙමින් සිටිනවා. අද විවෘත කළ අභිමංසලේ පූර්ණ ආබාධිත රණවිරුවන් 48 දෙනෙකුට නේවාසිකව ප්‍රතිකාර ගන්න අවශ්‍ය පහසුකම් සලසා තියෙනවා.මෙම මධ්‍යස්ථානය ඉදි කරන්න රජයේ අමාත්‍යාංශවලින් මෙන්ම පෞද්ගලික අංශයෙන් විශාල සහායක් ලැබුණා. ඒ වගේම බ්‍රෙව්හාට් ව්‍යාපෘතියෙන්ද ඉහළ සහායක් ලැබුණා. මෙහි බටහිර මෙන්ම දේශිය ප්‍රතිකාර ලබාදිය හැකි මධ්‍යස්ථාන ස්ථාපිත කර තිබෙනවා. මීළග අභිමංසල වයඹ පළාතේ ඉදි කරන්න සැලසුම් සකස් කර තියෙනවා. ඒ සඳහා ද පෞද්ගලික ආයතන සහාය දෙන්න කැමැත්ත පළ කර තිබෙනවා. ලබන වසර අවසන් වන විට එහි ඉදිකිරිම් අවසන් කරන්න කටයුතු කරන බව ද හමුදාපතිවරයා ප්‍රකාශ කළේය.මැති ඇමැතිවරුන් වන මහින්ද යාපා අබේවර්ධන, ලක්ෂ්මන් යාපා අබේවර්ධන, විජය දහනායක, සනත් ජයසූරිය, දකුණු පළාත් ආණ්ඩුකාරිනී කුමාරි බාලසූරිය, ගුවන් හමුදාපති එයාර් මාෂල් හර්ෂ අබේවික්‍රම, යුද හමුදා සේවා වනිතා ඒකකයේ සභාපතිනි මංජුලිකා ජයසූරිය යන මහත්ම මහත්මීන් ද හමුදා ජ්‍යෙෂ්ඨ නිලධාරීන්, ප්‍රාදේශීය දේශපාලන නායකයන්, රණවිරු පවුල්වල ඥාතීහු ඇතුළු විශාල පිරිසක් මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n12111211</link>
    <topic>සෑම රෝහලකටම මිතුරු පියස ප්‍රතිකාර ඒකක</topic>
    <author>සන්ධ්‍යා කරුණාරත්න</author>
    <content>රට පුරා පිහිටි සෑම රෝහලකටම "මිතුරු පියස" නමින් විශේෂ ප්‍රතිකාර ඒකකයන් ආරම්භ කිරීමට සෞඛ්‍ය අමාත්‍යාංශය පියවර ගනියි.ස්ත්‍රී පුරුෂ සමාජභාවය නිසා කාන්තාවන්ට සිදු වන හිංසනය වැළැක්වීම, අවම කිරීම හා හිංසනයට භාජනය වූ අයට සහන සැලසීමේ අරමුණෙන් මේ වැඩපිළිවෙළ සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් මත ආරම්භ කෙරේ.ලිංගික අඩන්තේට්ටම්වලට සහ ගෘහස්ථ ප්‍රචණ්ඩතාවට ගොදුරු වන කාන්තාවන් මෑත කාල‍යේදී බහුල ලෙස ඉහළ ගොස් ඇති බවත් මෙසේ ගොදුරු වන කාන්තාවන් ප්‍රධාන වශයෙන් අඩු වයසින් විවාහ වූවන් බවත් ඇමැතිවරයා පවසයි.නූගත්කම සහ දුප්පත්කම නිසා අඩු වයසින් විවාහ වන ගැහැණු දරුවන්ට යුග දිවියක් ගත කිරීම පිළිබඳ දැනුමක්, අවබෝධයක් නොමැතිකම හේතුවෙන් විවාහ ජීවිතයේදී ගැටලු ඇති වේ.ස්වාමි පුරුෂයන්ගේ අඩන්තේට්ටම් හා හිරිහැරවලට ලක්වන කාන්තාවන් තම ගැටලුව කියා ගැනීමට කෙනෙක් නැතිව විවිධ මානසික ගැටලුවලට ගොදුරු වේ. එවැනි කාන්තාවන්ට පිහිටක් ලබාදීම සඳහා මේ ‘මිතුරු පියස’ ඒකක විවෘත කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n12111212</link>
    <topic>ශ්‍රී ලාංකිකයන් 35ක් ඔස්ට්‍රේලියාවෙන් පිටුවහල් කෙරේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඔස්ට්‍රේලියාව බලාගිය තවත් ශ්‍රී ලාංකික සංක්‍රමණිකයන් 35 දෙනෙකු පිටුවහල් කිරීමට ඕස්ට්‍රේලියාව පියවර ගෙන ඇත.බෝට්ටු ආධාරයෙන් ඕස්ට්‍රේලියාවේ කොකේස් දූපත වෙත  ගමන් කළ මේ පිරිස පෙරේදා (10) රාත්‍රියේදී ඕස්ට්‍රේලියාවෙන් පිටුවහල් කර තිබෙන බව වාර්තා වෙයි. ඕස්ට්‍රේලියාවේ සරණාගතභාවය අපෙක්ෂාවෙන් ගමන් කර තිබෙන මේ පිරිස එරට ආගමන හා විගමන නිලධාරීන් විසින් අත්අඩංගුවට ගැනීමෙන් අනතුරුව ඔවුන් සම්බන්ධයෙන් පරීක්ෂණයක් පවත්වා මෙලෙස පිටුවහල් කර තිබේ.මෙලෙස ඕස්ට්‍රේලියාවෙන් පිටුවහල් කළ ශ්‍රී ලාංකිකයන් පිරිස මාතර, බේරුවල, කළුතර හා වාද්දූව ප්‍රදේශයන්හි පදිංචිකරුවන් බවට හඳුනාගෙන ඇත. ඔවුන් විශේෂ ගුවන් යානයකින් ශ්‍රී ලංකාවට රැගෙන ඒමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=n12111213</link>
    <topic>බලයට පත් වූ දා සිටම ජනපතිතුමා අපේ දුක් ගිනි නිවීමට කැප වූ නායකයෙක්</topic>
    <author/>
    <content>ජනාධිපති මහින්ද රාජපක්ෂ මහතා තමන්ගේ දුක් ගින්දර නිවීමට බලයට පත් වූ දා සිටම කැපවූ නායකයෙක් බවත් සිය නොනවතින සටනේ විශිෂ්ට ජයග්‍රාහණයක් මෙවර අය වැය යෝජනාවලින් සිදු වූ බවත් ජූලි වර්ජකයන්ගේ ඒකාබද්ධ සංවිධානය ප්‍රකාශ කරයි.වසර 2013 අය වැය පිළිබඳව අදහස් දක්වන ඒකාබද්ධ සංවිධානයේ ප්‍රධාන ලේකම් පි. අමරදිවාකර මහතා මෙසේද කියා සිටියි.1987 දී ජූලි වර්ජක සංවිධානය සොයා ගොසින් ජූලි වර්ජකයින්ගේ ජයග්‍රහණය පතා රු 500/=ක් පරිත්‍යාග කළාවූද, අනාගතයේදී ජූලි වර්ජකයින්ට වන්දි ගෙවීම පරමාර්ථය කරගෙන කම්කරු අමාත්‍යවරයා වශයෙන් 1995 දී “ශ්‍රම වාසනා අරමුදල” පිහිටුවාවූද මහින්ද රාජපක්ෂ ජනාධිපතිතුමාට ජූලි වර්ජකයින්ගේ ප්‍රශ්නය විසදීමේ සැබෑ උවමනාවක් බලයට පත්වූ 2005 වර්ෂයේ සිටම පැවතුණ බව අපට රහසක් නොවේ.ඒ සඳහා සාකච්ඡා මාර්ගික උත්සහයන් කීප අවස්ථාවකදීම ගන්නා ලද මුත් ජූලිවර්ජකයින්ගේ කර මතින් මැති ඇමැතිකම් ලබාගන්නාවූද, ආණ්ඩුකාරකම් හා අධ්‍යක්ෂ ධුර ලබාගත් ඇතැම් ජූලි වර්ජක ද්‍රෝහීන්ගේ බාධා කිරීම් හා අකුල් හෙළීම් එයට හරස්ව ක්‍රියාත්මකවීම දිගින් දිගටම බලපෑවේය. අලෙවි මව්ලානා මහතා කම්කරු ඇමැතිවරයා වශයෙන් එදා ජාතික පුවත්පතකට ප්‍රකාශකර තිබුණේ සියලු ජූලි වර්ජකයින්ට සහන සලසා හමාර බවය.ජූලි වර්ජකයින්ගේ යථා තත්ත්වය පිළිගනිමින් 2012 .10.30 වනදා අප සංගමය සමඟ සාකච්ඡාවක් භාණ්ඩාගාරයේදී පැවැත්වූ මුදල් අමාත්‍යාංශයේ ලේකම්තුමා දන්වා සිටියේ මුදල් තත්ත්වය අසීරුතා ඇතත් මෙවර ජූලි වර්ජකයන්ට යුක්තිය ඉටු කිරීමේ පියවරක් ගැනීමට ජනාධිපතිතුමා අපේක්ෂාවෙන් පසුවන බවයි.කම්කරු පංති ව්‍යාපාරයේ කළුපැල්ලමක් ඇති කළ ප්‍රශ්නය විසඳීමක් වශයෙන් මිලියන තුන්සියයක මුදලක් වෙන් කරන බව, රජයේ ප්‍රතිපත්ති ලියවිල්ල වන අය - වැය ලේඛනය ඉදිරිපත් කරමින් ජනාධිපතිතුමා කළ අමරණීය ප්‍රකාශය ප්‍රමාදවීී හෝ කළ වගකීම උස් හඩින් ඉටු කිරීමක් සේ අපි අගය කරන්නෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=r1211121</link>
    <topic>මිනිස් පරිභෝජනයට නුසුදුසු ආහාර අලෙවි කළ රත්මලානේ සුපිරි වෙළෙඳ සලක් වටලයි</topic>
    <author>කොළඹ දකුණ සමූහ ගාමිණී රූපානන්ද</author>
    <content>මිනිස් පරිභෝජනයට නුසුදුසු නරක් වු මස් සහ වියළි ආහාර ද්‍රව්‍ය අලෙවි කළ රත්මලානේ සුපිරි වෙළෙඳ සංකීර්ණයක් වටලා අත්අඩංගුවට ගන්නා ලද රුපියල් දහස් ගණනක් වටිනා කිලෝ සියයක ආහාර තොගයක් එම ස්ථානයේදීම නැවත පරිභෝජනයට ගත නොහැකි වන සේ පුළුස්සා විනාශ කර දැමීමට සෞඛ්‍ය බලධාරීහු පියවර ගෙන ඇත.මෙසේ සෞඛ්‍යයට අහිතකර ආහාර තොගය විනාශ කිරීමට පියවර ගන්නා ලද්දේ දෙහිවල සෞඛ්‍ය වෛද්‍ය නිලධාරී කාර්යාලයේ ප්‍රධාන සෞඛ්‍ය වෛද්‍ය නිලධාරී වෛද්‍ය ඉන්දික එල්ලාවල මහතා ඇතුළු මහජන සෞඛ්‍ය පරීක්ෂකවරුන් පිරිසක් විසිනි.සෞඛ්‍ය වෛද්‍ය නිලධාරී කාර්යාලයට පාරිභෝගිකයකු විසින් කරන ලද පැමිණිල්ලක් අනුව පරීක්ෂකවරුන් සුපිරි වෙළෙඳ සල පරීක්ෂා කිරීමේදී මනුෂ්‍ය පරිභෝජනයට නුදුසුසු අයුරින් අලෙවිය සඳහා තිබු මෙම ආහාර තොගය අත්අඩංගුවට ගත හැකි විය.එහිදී මයිසූර් පරිප්පු කිලෝ 25ක්ද නරක්වු බොම්බයි ලූණු කිලෝ 25 ක් වියළි හාල් මැස්සන් කිලෝ 18ක් රතු ලූනු කිලෝ 14 ක් සුදු ලූනු කිලෝ 10ක් මස් ඩ්‍රම්ස්ටික් කිලෝ 2ක්ද මැකරෝනි පැකට් 15ක්ද අත්අඩංගුවට ගෙන තිබුණි.මෙහිදී සෞඛ්‍ය වෛද්‍ය නිලධාරිවරයා වෙළෙඳ සල් කළමනාකාරිත්වයට තදබල ලෙස අවවාද කරමින් මින් මතුවට නුසුදුසු ලෙස ආහාර ද්‍රව්‍ය බිම සිමෙන්ති පොළොව මතුපිට අනාරක්ෂිතව ගබඩා නොකර නිසි පරිදි පැකට් හෝ රාක්ක මත තබා නිසි ලෙස ඇසුරුම්කරණය කොට තබාගන්නා ලෙසට උපදෙස් දෙනු ලැබීය.එමෙන්ම සෑම ඇසුරුමකම නිෂ්පාදන ආයතනයේ නාමය පැකට් කළ දිනය, කල් ඉකුත්වන දිනයත් විදහා දැක්වීම නිසි ලෙස ප්‍රදර්ශනයට සුදුසු පරිදි ලේබල්කරණය කරන ලෙසටත් නුදුසුදු ආහාර මිල අඩු කර නොවිකුණන ලෙසටත් උපදෙස් දුන්නේය.මෙම වැටලීමට දෙහිවල මහජන සෞඛ්‍ය පරීක්ෂකවරුන් වන ආර්. පී. ටී. එස්. රාජපක්ෂ, ඩබ්ලිව්. කේ. ජයසිංහ, එම්. පී. පී. ඩී. බණ්ඩාර හා කේ. සී. කෞෂ්‍යය යන නිලධාරීහු සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=r1211122</link>
    <topic>දාන පාරමිතාවට කළ උපහාරයයි</topic>
    <author>කළුතර මධ්‍යම සමූහ</author>
    <content>ලේ දන්දීමේ මධ්‍යස්ථාන රට පුරා සංවිධානය වෙතත් ලේ දන් දුන් පුද්ගලයන්ට උපහාර දැක්වීමේ උත්සව නම් පැවැත්වෙන්නේම නැත.එහෙත් ලේ දන් දුන් පුද්ගලයන් වෙනුවෙන් පැවැත්වූ උපහාර උත්සවයක් කළුතර පලාතොට ආනන්ද අමරසිංහ භික්ෂු විවේකාශ්‍රම භූමියේදී පසුගියදා අපට දක්නට ලැබුණි.පලාතොට ආනන්ද අමරසිංහ අනුස්මරණ භික්ෂු විවේකාශ්‍රමාධිපති පූජ්‍ය පලාතොට පඤ්ඤානන්ද හිමියන්ගේ උපදෙස් මත මෙම වැඩසටහන තේක්කවත්ත තරුණ සංවිධානය මඟින් සංවිධානය කොට තිබුණි.පසුගිය මාසයේ පැවැත්වුණු සාර්ථක ලේ දන් දීමේ වැඩසටහනකදී ලේ දන් දුන් සිය ගණනක් වූ ලේ පරිත්‍යාගශීලීන්ට උපහාර තිළිණයක්, පලතුරු පැළයක් සහ ධර්ම ග්‍රන්ථයක් බැගින් පිරිනැමුණි.මෙම උත්සව සභාවේදී කතා කළ පලාතොට ගංගාරාමාධිපති දුවේගොඩ ධම්මාරාම හිමියෝ මෙසේ කීහ.ලේ දන් දීම උතුම් ක්‍රියාවක්. මේ උතුම් දාන පාරමිතාවේ අගය අප මනාව වටහාගෙන තිබෙනවා. මේ එසේ ලේ පරිත්‍යාග කළ පිරිසක් අගය කිරීමේ උත්සවයක්.ලේ දන්දීම වැනි ක්‍රියාවක් නැවත නැවත අගය කරන අය විරලයි. ඒ අනුව මෙය ඉතා ආදර්ශවත් ක්‍රියාවක්.බුදුන් වහන්සේ සියලු දේ දන් දුන් කෙනෙක්. බොහෝ අය වෙන වෙන දේ දන් දුන්නත් ශරීරයේ කොටස් දන් දෙන්නේ මිය ගිය පසුවයි.‘ලේ බිඳක් දන් දෙමු’ කියා බෝඩ් ගැසුවාට ඒ සඳහා ඉදිරිපත් වන පිරිස් අඩුයි. මේ අය අගය කරමින් කරන මෙවැනි කටයුතු නිසා ඉදිරියේදී ලේ දන් දීමට එන පිරිස් වැඩි වේවි.පලාතොට පඤ්ඤානන්ද හිමියෝ තේක්කවත්ත තරුණ සංවිධානයේ ලේකම් එස්. සුරේෂ් මහතා ඇතුළු තවත් කීප දෙනෙක්ද මෙහිදී කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=r1211123</link>
    <topic>අයියෝ සල්ලි...</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන ප්‍රාදේශීය සභාවට අයත් රථවාහන ගාල් කිරීම සඳහා වාහන අංගණයක් නොමැතිකමින් වාහන සියල්ලම පාහේ අව් වැස්සට හසුවෙමින් පවතී.රුපියල් ලක්ෂ 980කට අධික මුදලක් වැය කරමින් ඉදි කළ නව සිවු මහල් ගොඩනැඟිල්ල පරිශ්‍රයේ පිටුපස කොටසෙහි සභාව සතු රථවාහන අවධිමත් ලෙස නවතා තැබීම දැක ගැනීමට ලැබිණි.මේ දිනවල පවතින දැඩි වර්ෂාවත් සමග එම රථවාහන දවසේ වැඩි පැය ගණනාවක් මෙලෙස වර්ෂාවට හසුවීමෙන් එහි ගුණාත්මක භාවයට හානි පැමිණෙති.වර්ෂාවට මෙන්ම අව්වට හසුවීමෙන් රථවාහන මලකෑමට පවා ලක්වෙමින් පවතී. මෙලෙස අව් වැස්සට හසුවන රථවාහන අතර ට්‍රැක්ටර්, ටේලර්, ඉංජිම්, ගලි බවුසර්, ඩෝසර් යන්ත්‍ර, ත්‍රිරෝද රථද වේ.සභා භූමියේ පිටුපස කොටසෙහි රථවාහන අංගණයක් ඉදි කිරීමට ප්‍රමාණවත් ඉඩ පහසුකම් පවතී. එම භූමියෙහි වෙනත් අවශ්‍යතාවකට යොදා ගන්නවා වෙනුවට හැකි ඉක්මනින් වාහන අංගණයක් ඉදි කර සභාව සතු රථවාහන ආරක්ෂා කර දෙන්නැයි එහි රියැදුරෝ පවසති.පැරැණි සභා භූමියේ රථවාහන ගාල් කිරීම සඳහා වාහන අංගණයක් තිබූ බවත් සභා කටයුතු නව ගොඩනැගිල්ලක සිදුවෙන නිසා නිලධාරීන් රථවාහන කෙරෙහි පෙරට වඩා අඩු සැලකිල්ලක් දක්වන බවද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=r1211124</link>
    <topic>කළුතර පොලිස් මහත්තුරුවී වපුරන්න කුඹුරට බසිති</topic>
    <author>සටහන හා ජායාරුපය - කළුතර සමූහ දිවාකර මොහොට්ටි</author>
    <content>එදා ගැමි පරිසරයේ ගොවි ජනතාව අතර භාවිත කළ දේශීය වී වර්ග නැවත ව්‍යාප්ත කිරීමේ සද් ව්‍යාපාරයක් කළුතර පොලිස් විද්‍යාලීය අධ්‍යක්‍ෂ ජ්‍යෙෂ්ඨ පොලිස් අධිකාරි සංජීව ධර්මරත්න මහතාගේ උපදෙස් අනුව ඇරැඹිණි.අක්කර හතක වපසරියක් පොලිස් විද්‍යාලීය නේවාසික නිලධාරීන්ගේ හා පුහුණුව ලබන ආධුනිකයින්ගේ අන්‍යෝන්‍ය සහයෙන් මෙම ව්‍යාපෘතිය ක්‍රියාත්මක වේ.දැනට ගොවියාගේ මතකයෙන් පවා ගිලිහී යමින් පවතින වී වර්ග වන කුරුළුතුඩ, මඩතවාලු, හීනටි, සුවඳැල්, පොළැල්, හිච්චිනංගි, රටතවාලු, මහ වී වශයෙන් රසායන පොහොරවලින් තොරව කොම්පෝස්ට් පොහොර පමණක් යොදා සරුසාර ලෙස යල – මහ කන්න දෙකට වපුරා ඉහළ අස්වැන්නක් අපේක්‍ෂා කෙරේ.පොලිස් විද්‍යාලය සහ ඒ අවට ගොවි ජනතාවට ආදර්ශයක් ලබා දීමත් ගැමි ගොවියාට ඒ පිළිබඳව උනන්දුවක් ඇති කරවීමත් මෙහි ප්‍රධාන අරමුණයි.යල – මහ කන්න දෙකට වී වර්ග කර කාලය අඩු වැඩි වන අයුරින් බෙදා වෙන්කර වපුරන ලද බවත් ජ්‍යෙෂ්ඨ පොලිස් අධිකාරිවරයා, රසායන පොහොරවලින් පූර්ණ ලෙස තොරව, දේශීය කොම්පෝස්ට් පමණක් උපයෝගී කරගෙන අක්කර හතක්ම වැපිරීමට සංවිධානය කරනු ලැබුවේ මෙම කෘෂි ව්‍යාපෘතිය සංවිධාන කළ පොලිස් පරීක්‍ෂක මැන්ඩිස් මහතා ඇතුළු පොලිස් කණ්ඩායමක් විසිනි.ගොවිජන උපදේශක අංශයේ කෘෂිකර්ම පර්යේෂණ හා නිෂ්පාදන සහකාර පර්ල් රංජනී පෙරේරා මහත්මිය ඇතුළු පොලිස් විද්‍යාලීය සහකාර අධ්‍යක්‍ෂ සහකාර පොලිස් අධිකාරි චන්ද්‍රසේන සහ සහකාර පොලිස් අධිකාරි ලීලවංශ මහත්වරු ද ඊට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=r1211125</link>
    <topic>දිරාපත් වන ලැයිමේ නොදිරන ජීවිත</topic>
    <author>සටහන හා ජායාරුප - හොරණ සමූහ – බන්ධුල ආර්. ගුලවත්ත සහ ඉංගිරිය සමූහ කුමාරි ගමගේ</author>
    <content>ශ්‍රී ලංකාවේ වතුකරයේ ජනතාව බ්‍රිතාන්‍ය පාලන යුගයේ පටන් මුහුණදෙන සංකීර්ණ ගැටලු අපේ රටට නිදහස ලැබී වසර හැට හතරක් ගත වූවත් විසඳී නැති බව යළි යළිත් කිවයුතු නොවේ.හොරණ මැතිවරණ බල ප්‍රදේශයේ ඇල්ලකන්ද, යහලකැලේ, ඉළිඹවත්ත, කටුහේන, රයිගම්වත්ත, ඉංගිරිය ආදී වශයෙන් දෙමළ ජනතාව බහුතරයක් ජීවත්වන වතු රාශියක් ඇත. මෙයින් කිහිපයක් රාජ්‍ය වතුය; තවත් කොටසක් පෞද්ගලික සමාගම්වලට අයත් ය.විවිධ මැතිවරණ පැවැත්වෙන කාල වකවානුවලදී දෙමළ ජනතාවගේ ඡන්දය ලබා ගැනීමට පැමිණෙන විවිධ දේශපාලන පක්ෂවලට අයත් නායකයන් තම අහිංසක ජනතාවට දුන් පොරොන්දුවලින් අඩක් හෝ විසඳුනා නම් මේ අහිංසක ජනතාවගේ ජීවිත මේ තරම් දරිද්‍රතාවට ලක්වන්නේ නැත. එම ජනතාවගේ මුදල්වලින් සැප සම්පත් විඳින වෘත්තීය සමිති නියෝජිතයන් ද වතුකරයට පැමිණෙන්නේ ඔවුන්ගේ බලය තහවුරු කර ගැනීමට අවශ්‍ය වූ විටදී පමණි.පසුගිය 2012 අගෝස්තු මාසයේ කොටගල වතු සමාගමට අයත් ඇල්ලකන්දේ නිවෙසක බිත්තියක් කඩා වැටී මිදුලේ සෙල්ලම් කරමින් සිටි සිව් හැවිරිදි සිඟිත්තෙක් මරු තුරුලට වැටුණි. එම ලැයින් කාමර අවුරුදු 100 කටත් වඩා පැරණි බව අපි සියැසින්ම දුටිමු.ඇල්ලකන්දේ ජනතාවගේ දුක්බර ජීවිතයේ තොරතුරු විමසන්නට අපි ඇම්. රාමසාමි හමුවුනෙමු. “මම මේ වත්තේ අවුරුදු 49ක් වැඩ කළා. දැන් පැන්ෂන්. වත්තෙන් ලැබුණු මුදල් දරුවෝ දෙන්නට දුන්නා. මමයි නෝනයි තමයි මේ කාමරේ ඉන්නෙ. වහල බිත්ති ඔක්කොම දිරලා. මරබයේ තමයි ඉන්නෙ. මේ ලැයින් කාමර හදලා වර්ෂ 100ටත් වැඩියි. ලැයින් කාමරේ දෙපැත්තෙ පවුල් දෙකයි. පැන්ෂන් ගියා කියල අපිට මොකුත් නෑ.ඇම්. ඒ. ඥානවතී අවුරුදු 55යි. මගෙ උපන් ගම රෙමුණ. විවාහවෙලා ඇල්ලකන්දට ආවෙ. දණහිස් අමාරුව නිසා බාහිර වැඩක් කරන්නත් බෑ.කාමර පහකින් යුත් වහල සහ බිත්ති දිරාපත් ලැයින් පේලියේ ඔව්හු ජීවිතය විඳවති. දෙපැත්තේ කාමර දෙකෙහි පවුල් දෙකක් ජීවත්වෙති. එහෙත් එක කාමරයක් යළිත් දෙකට වෙන්කර පවුල් දෙකකි. සාලයත් කාමරයත් කුස්සියත් යනු එකම කාමරයකි. යම් ආකාරයකින් ලෙඩක් වැළඳුනහොත් සෞඛ්‍ය හා සනිපාරක්ෂක ගැටලු නිසා බහුතරයකට ම ඉක්මනින් වැළඳේ. සෞඛ්‍ය සංරක්ෂණ කාර්යයන් නැත. නගර සභාව සහ ප්‍රාදේශීය සභාව සෞඛ්‍ය සම්පන්න පරිසරයක් ගොඩනඟන්නේ ඡන්දයක් සමීපයේ බව වතු කම්කරුවෝ පවසති.මෙම ලැයින් කාමරවල දුකසේ ජීවත්වන මේ පිරිස් පවසන්නේ ඔවුන්ට සමාජ සුබ සාධනයක් සිදු නොවන වගය. ඔවුන්ගේ ජීවිත පාලනය වන්නේ වතු අධිකාරී පාලනයෙන් නිසා අනෙක් බාහිර ආයතනවලින් ආධාර ලැබීම ද බොහෝදුරට වැළකී ඇති බව මුත්තුමාරි අම්මා කෝවිලේ ඇම්. රාමසාමි අපට පැවසීය.ඇල්ලකන්ද ජනතාවගේ ඡන්දයෙන් හොරණ නගර සභාවට පත්ව සිටින අශෝක් ක්‍රිෂාන් (එ.ජ.නි.ස.) මහතා නගර සභා මාසික රැස්වීමේදී පවා මේ ජනතාවගේ පොදු අවශ්‍යතාවන් ගැන අදහස් නො දැක්වීම ගැන දෙමළ ජනතාව අප්‍රසාදය පළ කරති.ප්‍රදේශයම රබර් යායක් නිසා ක්‍රීඩා පහසුකම් නැත. මෙහි වෙසෙන දරුවන්ගෙන් බහුතරය ඉගෙනීම ලබන්නේ ඇල්ලකන්ද මහා විදුහලෙනි. පහ වසර ශිෂ්‍යත්වලාභියෙක්, කොළඹ කොටහේන හින්දු විදුහලෙහි ඉගෙනුම ලබයි. පානීය ජලය ඔවුන් ලබා ගන්නේ රබර් යායේ නිම්නයෙහි ඇති ආවරණය නොකරන ලද නොගැඹුරු ළිංවලින් බව අපි දුටුවෙමු.කළුගඟේ ඉළිඹේ පොම්පාගාරයෙන් පානීය ජලය ගබඩා කර ඇති මහා ජල ටැංකිය පිහිටා ඇත්තේ ඇල්ලකන්දේ එක් කඳු මුදුනක් මතය. අක්කර 3/4ක් පුරා ගොඩනගා ඇති ජල ටැංකියේ ධාරිතාව ඝන මීටර් 18000කි. මෙය ජල ගබඩාවකි. බෙදා හරින මධ්‍යස්ථානයක් නොවන බව එහි සේවකයෙක් පැවසීය.කොටගල වතුයායේ අධිකාරී මහතාගෙන් විමසීමක් ගන්නට ඛ්හිපවරක්ම සූදානම් වූවත් පීල්ඩ් එකේ සිටින නිසා නොහැකි බව පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=s1211121</link>
    <topic>හම්බන්තොට ‘බ්ලූස්’ අපරාජිතව ඉදිරියට</topic>
    <author>ප්‍රින්ස් ගුණසේකර</author>
    <content>කාල්ටන් කුසලාන බාස්කට්බෝල් තරගාවලියේ හම්බන්තොට බ්ලූස් පිල හා වත්තල 'ඒ' අතර තරගයෙන් හම්බන්තොට බ්ලූස් පිල ලකුණු 25ක පහසු ජයක් වාර්තා කළේය.කොළඹ හෙන්රි පේද්‍රිස් පිටියේ පැවැති මේ තරගයේදී හම්බන්තොට ක්‍රීඩකයෝ මුල සිටම ඉදිරියෙන් සිටි අතර පළමු භාගය නිමා වෙද්දී ලකුණු 36-19ක් විය. තරගය නිමා වෙද්දී හම්බන්තොට පිලට ලකුණු 67-42ක ජයක් හිමි විය.මේ තරගවාරයේ ලකුණු අතර සිටින සිදත් සේනානායක හා තිවංක පෙරේරා හම්බන්තොට පිල වෙනුවෙන් ප්‍රබල දස්කම් දැක්වූහ. සිදත් ලකුණු 16ක්ද, තිවංක ලකුණු 15ක් ද තම පිලට එක් කළහ.වත්තල 'ඒ' පිලේ කෙවින් විචක්ෂණ ලකුණු 12ක් ලැබීය.මේ අතර පීටරයිට් 'බී' හා වත්තල 'බී' අතර බාස්කට්බෝල් තරගයෙන් වත්තල පිල ලකුණු 4ක සියුම් ජයක් ලැබීය. තරගයේ පළමු භාගයේදී ලකුණු තත්ත්වය 22-18ක් වු අතර නිමාවෙද්දී ලකුණු 43-39ක් ලෙස වත්තල ඉදිරියෙන් සිටියේය. ජයග්‍රහී වත්තල 'බී' පිලේ ප්‍රදීප් පුෂ්පකුමාර ලකුණු 14ක්ද, පීටරයිට් 'බී' පිලේ ඔමේෂ් මාෂල් ලකුණු 11ක්ද ලබා ගත්හ.කාල්ටන් බාස්කට්බෝල් දෙවැනි කණ්ඩයේ පැවැති තරගවලදී ඕල්ඩ් ආනන්දියන් පරදවා ලකුණු 53-5ක් ලෙස කුරුණෑගල පිලද, නාවික 'බී' පිල ලකුණු 62-53ක් ලෙස දම්සෝ පිලද ජය වාර්තා කළහ.රාජකීය පිල තර්ස්ටන්ට පරදීකාල්ටන් අන්තර් පාසල් බාස්කට්බෝල් තරගාවලියේදී ප්‍රබල රාජකීය විදුහල් පිල ලකුණු 23කින් පැරදවීමට තර්ස්ටන් විදුහල සමත්විය. ලකුණු තත්ත්වය 29-06කි. එහෙත් තර්ස්ටන් පිල මුහුණදුන් ඊලඟ තරගයේදී තර්ස්ටන් පිල ලකුණු 27-7ක් ලෙස සාන්ත බෙනඩිකට් පිලට පරාජය විය.රාජකීය හා ඩිලාසාල් අතර තරගයේදී රාජකීය පිලට ලකුණු 31-14ක ජයක් අත්වු අතර වේල්ස් කුමර- ද මැසිනොද් අතර තරගයේදී මැසිනොද් පිලට ලකුණු 2ක ජයක් හිමිවිය.විශාඛා විදුහල හා කොළඹ ජාත්‍යන්තර පාසල අතර තරගයේදී විශාඛා විදුහලට ලකුණු 14ක පහසු ජයක් හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=s1211125</link>
    <topic>ජාතික මලල ක්‍රීඩා ශූරතාවලියේ ශ්‍රී ලංකා වාර්තා 2යි : නව තරග වාර්තා 5යි</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේදී ඊයේ නිමාව දුටු 90 වැනි ජාතික මලල ක්‍රීඩා ශූරතාවලියේදී නව ශ්‍රී ලංකා වාර්තා 2ක් හා නව තරග වාර්තා 5ක් සටහන් වුණි.මෙවර මලල ක්‍රීඩා ශූරතාවලියේ අතිශූර ක්‍රීඩකයාට පිරිනමණු ලැබූ විල්ටන් බට්ලීට් කුසලානය ශ්‍රී ලංකා යුද හමුදාවේ එරංග දිනේෂ් ප්‍රනාන්දු හිමිකරගත් අතර අතිශූර ක්‍රීඩිකාවට පිරිනැමෙන කොළඹ සුබසාධක කමිටු කුසලානය ශ්‍රී ලංකා යුද හමුදාවේ චම්පිකා දිල්රුක්ෂිට හා ගුවන් හමුදාවේ එරංගා දුලක්ෂිට හිමිවුහ.එරංග දිනේෂ් තුන් පිම්ම ඉසව්ව මීටර් 16.37කින් නිමකර නව ශ්‍රී ලංකා වාර්තාවක් බිහිකළ අතර එරංගා දුලක්ෂි මීටර් 3000 බාධක දිවීමේ ඉසව්වේ නව ශ්‍රී ලංකා වාර්තාවක් හා චමිපිකා දිල්රුක්ෂි මීටර් 800 ඉසව්වේ නව තරග වාර්තාවක් බිහි කිරීම හේතුවෙන් සම්මානයට පාත්‍ර වූහ‍.ජාතික මලල ක්‍රීඩා ශූරතාවලියේ වේගවත්ම ක්‍රීඩකයා ලෙස කළුතර විද්‍යාලයේ 18හැවිරිදි හිමාෂ හේෂාන් (තත්.10.50) හා වේගවත්ම ක්‍රීඩිකාව ලෙස නාවික හමුදාවේ ජානි චතුරංගනී ද සිල්වා (තත්.11.85) කැපී පෙනෙන දස්කම් දැක්වූහ. හිමාෂ හේෂාන් ජාතික මලල ක්‍රීඩා ශූරතාවලියට එක්වු පළමු අවස්ථාවේදීම මෙලෙස ඉදිරියට පැමිණීම විශේෂත්වයකි.මේ අතර මීටර් 400 ඉසව්වේදී මෙතෙක් ඉදිරියෙන් සිටි ප්‍රසන්න අමරසේකර මේ තරගාවලියේදී පසු බැසීමට ලක්විය.ඔහු අවසන් පූර්ව තරගයේදී තත්.49.13කින් සිවුවැනි ස්ථානයට පත්වීම නිසා අවසන් ක්‍රීඩකයන් ‍අටදෙනා අතරට සුදුසුකම් නොලැබූහ. මේ හේතුවෙන් වසර 2001 සිට ජාතික මලල ක්‍රීඩා සුපිරි සංචිතයේ සිටි ප්‍රසන්න සම්පත්ට එම සංචිතයේ රැදී සිටීමේ අවස්ථාව අහිමිවීමට සිදුවේ.ඔහු ආසියානු මට්ටමේ ජයග්‍රහණ රැසක් ශ්‍රී ලංකාවට හිමිකර දුන් දක්ෂ ක්‍රීඩකයෙකි. මීටර් 400 පිරිමි ඉසව්වේ ජය ජී.ඒ.එම්.ගුණරත්න (තත්.47.26) හා කාන්තා ඉසව්වේ ජය චන්ද්‍රිකා සුභාෂිනී (තත්.54.63) දිනා ගත්හ.ජාතික මලල ක්‍රීඩා ශූරතාවලිය පැවැති දින තුනේදී වරින් වර වර්ෂාව පතිත වීමෙන් බාධා සිදුවුණ ද දක්ෂතා යහපත් මට්ටමක පැවැති බව ශ්‍රී ලංකා මලල ක්‍රීඩා සංගමයේ සටහන්කරු සමන් කුමාර මහතා 'දිනමිණ'ට පැවැසීය.මීටර් 100 පිරිමි අවසන් තරගයේ ක්‍රීඩකයන් අට දෙනාම තත්පර11ට අඩු කාලයකදී තරගය අවසන් කිරීම ඉතිහාසයේ පළමුවරට සිදුවුවක් බව ඔහු පෙන්වා දෙයි.එය අනාගත කෙටිදුර ක්‍රීඩාවේ සුබ පෙරනිමිති පහළ කිරීමක් බවද හෙතෙම පැවැසීය. මේ තරගාවලියේ දක්ෂතා පදනම් කරගෙන ලබන වසරේ දකුණු ආසියානු ක්‍රීඩා උලෙළේදී මලල ක්‍රීඩා සංචිතය නම් කිරීමටද බලාපොරොත්තු වේ.සමස්ත ශූරතාපිරිමිඋස පැනීම ශූරතාව-මංජුල කුමාර (මී.2.21)-විසිකිරිමේ ශූරතාව-ලක්ෂාන් දයාරත්න (හෙල්ල විසිකිරීම මී.73.27)‍පැනීමේ ඉසව් සඳහා කුසලානය-එරංග දිනේෂ් ප්‍රනාන්දු (තුන් පිම්ම මී.16.37 නව ශ්‍රී ලංකා වාර්තාව)මැදි සහ දුර ඉසව් ශූරතාව-ආර්.එම්.ඒ.පුෂ්පකුමාර (මී.3000 වි.8:56.75)කඩුලු ඉසව් ශූරතාව-කේ.ඒ.එම්.ජේ.ගුණතිලක (මී.400 තත්.51.66)කෙට් දුර ඉසව් ශූරතාව-කේ.ඒ.එම්.ජේ.ගුණතිලක (මී.400 තත්.51.66)කාන්තාවිසිකිරිම් ඉසව් ශූරතාව-දිල්හානි ලේකම්ගේ (හෙල්ල විසිකිරීම වි.55.76 නව තරග වාර්තාව)පැණිමේ ඉසව් ශූරතාව-ප්‍රියංගිකා මධුමන්ති (උස පැනීම මී.1.81නව තරග වාර්තාව)දුර දිවිමේ ඉසව් ශූරතාව-එරංගා දුලක්ෂි (මී. 3000 බාධක යි10:11‍.72 නව ශ්‍රී ලංකා වාර්තාව)මැද දුර ඉසව් ශූරතාව-චමිපිකා දිල්රුක්ෂි (මී.800 වි.2:04.97 නව තරග වාර්තාව)කඩුලු පැනීම කාන්තා ශූරතාව-අමාලි විජේසිංහ (මී.100 කඩුලු තත්.14.26)කෙටිදුර කාන්තා ශූරතාව-සුජානි බුද්ධිකා (මී.200 තත්.33.92)කාන්තා ඉසව් අතිශූර ක්‍රීඩිකාව-චමිපිකා දිල්රුක්ෂි සහ එරංගා දුලක්ෂි (මී.800 හ මී.300 බාධක දිවිම)පිරිමි ඉසව් අතිශූර ක්‍රීඩකයා-එරංග දිනේෂ් ප්‍රනාන්දු (තුන් පිම්ම මී.16.37)ජාතික මලල ක්‍රීඩා/දක්ෂතම ක්‍රීඩකයා ශූරතාව-එරංග දිනේෂ් ප්‍රනාන්දු (තුන් පිම්ම මී.16.37/ නව ශ්‍රී ලංකා වාර්තාව).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=s1211122</link>
    <topic>අන්තර් ජාතික කාන්තා බොක්සිං තරගාවලියට ශ්‍රී ලංකාවෙන් 3ක්</topic>
    <author>ෆවුස් මොහොමඩ්</author>
    <content>ශ්‍රී ලංකාව ඇතුළු රටවල් 8ක සහභාගිත්වයෙන් අද (12) ටියුනීසියාවේ ටියුනිස් නගරයේදී ආරම්භ වන අන්තර් ජාතික කාන්තා බොක්සිං තරගාවලිය සඳහා මෙරට කාන්තා බොක්සිං වළල්ලේ විශිෂ්ටතම ක්‍රීඩිකාවන් තිදෙනකු වන අනූෂා කොඩිතුවක්කු, සිතාරී සඳරේඛා සහ ශිරෝමාලා වීරරත්නට අවස්ථාව හිමිවී තිබේ.ස්ලිම් ලයින් ක්‍රීඩා සමාජය නියෝජනය කරන අනූෂා පසුගිය වසරේ දී ලෝක කාන්තා බොක්සිං ශ්‍රේණිගත කිරීම්වල 9වැනි ස්ථානය අත්කරගත් ක්‍රීඩිකාව වේ. කි‍ලෝග්‍රෑම් 46 බර පන්තිය නියෝජනය කරමින් ආසියානු කාන්තා බොක්සිං වළල්ලේ රන් පදක්කම් දිනූ අනූෂා, මෙරට අන්තර් ජාතික අත්දැකීම් බහුල ක්‍රීඩිකාවක් වේ. ඇය මෙවර තරගාවලියේ දී කිලෝග්‍රෑම් 48 බර පන්තිය යටතේ තරග වැදීමට නියමිතය.කිලෝග්‍රෑම් 57 බර පන්තිය නියෝජනය කරන මාස් සදර්න් ක්‍රීඩා සමාජයේ සිතාරී සඳරේඛා පසුගිය වසරේ ජාතික බොක්සිං ශූරිය වේ. ඇය 2010 වසරේ වියට්නාමයේ පැවැති තුන්වැනි ආසියානු කාන්තා බොක්සිං තරගාවලිය නියෝජනය කළ ක්‍රීඩිකාවකි.‍පොලිස් ක්‍රීඩා සමාජයෙන් බොක්සිං වළල්ලට පැමිණි ශිරෝමාලා වීරරත්න කිලෝග්‍රෑම් 75බර පන්තිය නියෝජනය කරමින් මේ තරගාවලියට සහභාගි වේ. පසුගිය මාර්තු මාසයේ දී මොන්ගෝලියාවේ පැවැති 6වැනි ආසියානු කාන්තා බොක්සිං තරගාවලියේ කි‍ලෝග්‍රෑම් 69 බර පන්තිය නියෝජනය කළ ශිරෝමාලා ලෝකඩ පදක්කමක් දිනාගැනීමට සමත්වූවාය. එය ඇයගේ පළමු අන්තර් ජාතික තරගාවලිය ද විය. අන්තර් ජාතික බොක්සිං තරගාවලියක ‍පදක්කමක් දිනූ ශ්‍රී ලංකාවේ පළමු පොලිස් කාන්තාව ද ඇය වන්නීය‍.මෙවර තරගාවලියට සහභාගිවන ශ්‍රී ලංකා කණ්ඩායමේ පුහුණුකරු ලෙස කටයුතු කරන්නේ ස්ලිම් ලයින් ක්‍රීඩා සමාජයේ පුහුණුකරු වන හර්ෂ කුමාර මහතාය. ඔහු හිටපු ජාතික බොක්සිං ශූරයකු වන අතර අන්තර් ජාතික පදක්කම්ලාභියෙකි. ඩබ්.ජේ.මෙන්ඩිස් මහතා සහාය පුහුණුකරු ලෙස කටයුතු කරයි.මෙරට බොක්සිං ක්‍රීඩාවේ දියුණුව වෙනුවෙන් විශිෂ්ට දායකත්වයක් ලබාදෙන ඩයන් ගෝමස් මහතා කණ්ඩායමේ කළමනාකරු ලෙස කටයුතු කරනු ලබයි.ශ්‍රී ලංකාව සමග ඊජිප්තුව, හංගේරියාව, පෝලන්තය, පින්ලන්තය, සර්බියාව, ඇල්ජීරියාව සහ මොරොක්කෝ රාජ්‍යයේ සහභාගිත්වයෙන් ලබන 17වැනිදා දක්වා පැවැත්වෙන මේ තරගාවලියේ විනිශ්ව කටයුතු සඳහා‍ අන්තර් ජාතික සුදුසුකම් ලත් තරග තීරකවරයකු වන ස්ලිම් ලයින් ක්‍රීඩා සමාජයේ වෙලිංටන් මහතා ද එක්වී සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=s1211123</link>
    <topic>ජාතික මලල ක්‍රීඩා ශූරතාවලියේ ශ්‍රී ලංකා වාර්තාවක් සමග තරග වාර්තා 4ක්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ පැවැත්වෙන 90වැනි ජාතික ශූරතා මලල ක්‍රීඩා තරගාවලියේ දෙවැනි දිනය අවසන් වෙද්දී නව ශ්‍රී ලංකා වාර්තාවක් හා නව තරග වාර්තා 4ක් බිඳ වැටුණි.මීටර් 3000 බාධක දිවිමේ ඉසව්වෙන් ගුවන් හමුදාවේ එරංගා දුලක්ෂි විනාඩි 10:11‍.72කින් නව ශ්‍රී ලංකා වාර්තාවක් බිහි කළ අතර පළමු දිනයේදීම උස පැනීමෙන් ප්‍රියංගිකා මධුමන්ති (මීටර් 1.81) නව තරග වාර්තවක් බිහි කළාය.තුම්පිම්ම ඉසව්වට එක්වු යුද හමුදාවේ එරංග දිනේෂ් වසර 6ක් පැරණි වාර්තාවක් බිඳ හෙලමින් නව තරග වාර්තාවක් බිහි කළේය. ඔහු මීටර් 16.37කින් වාර්තාව බිහි කළ අතර පැරණි වාර්තාව වුයේ වසර 2006දී එස්.ඩී.වීරසිංහ පිහිටවුවකි.කාන්තා හෙල්ල විසිකිරීමේ ඉසව්වේදී දිල්හානි ලේකම්ගේ මී‍ටර් 55.76කින් නව තරග වාර්තාවක් බිහි කළ අතර පැරණි වාර්තාව 2008දී නදිකා ලක්මාලී මී‍ටර් 55.07කින් තබා තිබුණි.කාන්තා මීටර් 800 තරගයේදී යුද හමුදාවේ එන්.එම්.දිල්රුක්ෂි විනාඩි 2:04.92කින් නව තරග වාර්තාවක් බිහිකළ අතර පැරණි වාර්තාව වසර 2003දී ඩී.එම්.එම්.ප්‍රියදර්ශනී විනාඩි 2:08.23කින් තබා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=s1211124</link>
    <topic>19න් පහළ පාසල් හෑන්ඩ්බෝල්</topic>
    <author>ෆවුස් මොහොමඩ්</author>
    <content>වේල්ස් කුමර විදුහල් පිලට එරෙහිව ගෝල 6-5ක තියුණු ජයක් වාර්තා කළ ඩී.එස්.සේනානායක විදුහල් පිල අන්තර් පාසල් අවුරුදු 19න් පහළ නියෝ හෑන්ඩ්බෝල් බාලක ශූරතාව අත්කර ගැනීමට සමත්විය. තෙවැනි ස්ථානය දිනාගනු ලැබුවේ වාසලකෝට්ටේ සාන්ත අන්තෝනි විදුහල් පිල විසිනි.ශ්‍රී ලංකා පාසල් හෑන්ඩ්බෝල් සංගමයේ මෙහෙයවීමෙන් පානදුර සාන්ත ‍ජෝන් විදුහල් ක්‍රීඩාපිටියේ දී පසුගියදා පැවැති මේ තරගාවලියේ බාලිකා ශූරතාව හිමිවූයේ ගෝල 7-4ක් ලෙස වාසලකෝට්ටේ සාන්ත අන්තෝනි විදුහල් පිල පරාජය කළ ගලේවෙල මැදබැද්ද විදුහල් පිලටය. තෙවැනි ස්ථානය කොළඹ බෞද්ධ කාන්තා විදුහල් 'ඒ' පිලට හිමිවිය.බාලක කණ්ඩායම් 22ක් සහ බාලිකා කණ්ඩායම් 12ක සහභාගිත්වයෙන් කුසලාන, පළඟ සහ බඳුන වශයෙන් කොටස් තුනකින් පැවැති මේ තරගාවලියේ ත්‍යග ප්‍රදානෝත්සවයට පාසල් හෑන්ඩ්බෝල් සංගමයේ සභාපති ඩී.එස්‍.සේනානායක විදුහල්පති ඩී.එම්.ඩී.දිසානායක, උප සභාපති කර්නල් රාජා ගුණසේකර, ලේකම් කපිල ප්‍රදීප් මහත්වරු සමග තරගාවලි‍යට අනුග්‍රාහකත්වය ලබාදුන් නියෝ හෝම්ස් පෞද්ගලික සමාගමේ සාමාන්‍යධිකාරී නීල් සුරවීර මහතා සහභාගි විය.තරග ප්‍රතිඵල මෙසේයබාලක - කුසලාන ශූරතාව – ඩී.එස්.සේනානායක විදුහල, අනුශූරතාව – වේල්ස් කුමර විදුහල, තෙවැනි ස්ථානය – වාසල කෝට්ටේ සාන්ත අන්තෝනි විදුහලපළඟ ශූරතාව – නාලන්දා විදුහල් 'බී' පිල, අනුශූරතාව - වේල්ස් කුමර විදුහල් 'බී' පිල, තෙවැනි ස්ථානය - ඉසිපතන විදුහල් 'ඒ' පිලබඳුන ශූරතාව - නාලන්දා විදුහල් 'ඒ'පිල, අනුශූරතාව – ගල්කිස්ස විද්‍යා විද්‍යාලය, තෙවැනි ස්ථානය – පානදුර රාජකීය විදුහලබාලිකා - කුසලාන ශූරතාව - ගලේවෙල මැදබැද්ද විදුහල, අනුශූරතාව - වාසලකෝට්ටේ සාන්ත අන්තෝනි විදුහල, තෙවැනි ස්ථානය - කොළඹ බෞද්ධ කාන්තා විදුහල් 'ඒ' පිලපළඟ ශූරතාව – කොළඹ බෞද්ධ කාන්තා විදුහල් 'බී' පිල, අනුශූරතාව – කොළඹ දේවි බාලිකා විදුහල් 'බී' පිල, තෙවැනි ස්ථානය – ගල්කිස්ස උසස් බාලිකා විදුහලබඳුන ශූරතාව – යහපත් එ‍‍ඬේරාගේ කන්‍යාරාම 'බී' පිල, අනුශූරතාව - කොළඹ දේවි බාලිකා විදුහල් 'ඒ' පිල, තෙවැනි ස්ථානය - ගෝතමී බාලිකා විදුහල.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=f1211121</link>
    <topic>අගවිනිසුරු ධුරය සුදු නෙළුමක්</topic>
    <author/>
    <content>අගවිනිසුරුවරියට එරෙහිව එල්ල වී ඇති දෝෂාභියෝග චෝදනාවල බරපතළ බව දක්වන උදය ගම්මන්පිල පළාත් සභා ඇමැතිවරයා, එය නොපමාව විභාග කළ යුතු බව සඳහන් කරයි. එවැනි චෝදනා විමර්ශනයට ලෝකයේ පිළිගත් ක්‍රමය වන පාර්ලිමේන්තු තේරීම් කාරක සභාව වෙනුවට වෙනත් විකල්පයක් තිබේ දැයි හේ මෙසේ විමසා සිටියි.දෝෂාභියෝගයට පක්ෂ නායකයන් නොවන අනෙකුත් මන්ත්‍රීවරුන් අත්සන් කළ යුතු බවට ආණ්ඩුව ප්‍රතිපත්තිමය තීන්දුවක් ගත්තා. ඒ අනුව අපේ නියෝජිතයා හැටියට අත්සන් කිරීමට නියමිතව සිටියේ අතුරලියේ රතන හිමියන්. විදේශගතව සිටි උන්වහන්සේට අයහපත් කාලගුණික තත්ත්වය නිසා ගුවන් යානය අනපේක්ෂිත ලෙස ප්‍රමාද වීමෙන් අත්සන් කිරීමට නොහැකි වුණා.නිශ්චිත සුබ මොහොතකින් දෝෂභියෝගය භාරදීමට නියමිතව සිටි නිසා රතන හිමියන්ගේ අත්සන නොමැතිව කථානායකවරයාට යෝජනාව භාර දුන්නා.අනිවාර්යයෙන්ම ජාතික හෙළ උරුමය එකඟයි කියන්නේ චම්පික රණවකවත්, ගම්මන්පිලවත් එකඟයි යන්න නෙමෙයි. පක්ෂයක් හැටියට මධ්‍යම කාරක සභාව එකඟයි කියන එකයි.නෙවිල් සමරකෝන් අගවිනිසුරුවරයාට දෝෂාභියෝගයක් එල්ල වූයේ ආණ්ඩුව විවේචනය කරන කතාවක් පැවැත්වීම මතයි. අද කාලේ නම් එහෙම දෙයක් ගැන කවුරුවත් හිතන්නෙවත් නැහැ.සරත් එන්. සිල්වා අගවිනිසුරුවරයාට චෝදනා එල්ල වූයේ ඔහුට නොමනා චරිතයක් ඇත්තේය යන පදනම මතයි. වත්මන් අගවිනිසුරුවරියට තිබෙන පළමු චෝදනාව වන්නේ ඇයට බැඳීමක් තිබෙන අයගේ නඩු විමසමින් පක්‍ෂග්‍රාහී තීන්දු ලබා දුන් බවයි.හැබෑ වත්කම් හෙළි නොකිරීම ඇයට තිබෙන දෙවැනි චෝදනාවයි. උපයාගත් ආකාරය හෙළි කළ නොහැකි වත්කම් තිබෙන බවටත්, අධිකරණ සේවා කොමිෂමේ සභාපති ධුරයේ බලය අනිසි ලෙස භාවිත කළ බවටත් චෝදනාවක් තිබෙනවා. චේතනාන්විතව ව්‍යවස්ථාව උල්ලංඝනය කළ බව ඇයට විරුද්ධව ඇති තවත් චෝදනාවක්. මෙවැනි බරපතළ චෝදනා වෙනත් කිසිදු විනිසුරුවරයෙකුට විරුද්ධව නැගී නැහැ.ගමේ මදාවියාගෙන් බලාපොරොත්තු නොවන ශීලයක් පන්සලේ හාමුදුරුවන්ගෙන් ගම්මු බලාපොරොත්තු වෙනවා.ඇමැතිවරු දූෂිත නම් අධිකරණයට පැමිණිලි කරන්න පුළුවන්. අධිකරණය දූෂිත නම් අගවිනිසුරුට පැමිණිලි කළ හැකියි. අගවිනිසුරු දූෂිත වූ විට මහජනතාවට යන්න තැනක් නැහැ. මෙය භයානක තත්ත්වයක්.විනිශ්චයකාරවරු පක්ෂග්‍රාහීව කටයුතු කරනවා කියලා මිනිස්සුන්ට ඒත්තු ගියොත් නැතිවෙන්නේ නීතිය ගැන විශ්වාසයයි. අන්න ඒ නිසා ඇමැතිවරයෙක් දූෂිතවීමට වඩා අගවිනිසුරු දූෂිත වීම භයානකයි. ජාතියේ සුදු නෙළුම වන අගවිනිසුරු ධුරය මඩ බිඳක් නැතිව පවිත්‍රව තිබිය යුතුයි.විධායකය වන ජනාධිපති වැරැද්දක් කළොත්, ඔහුව ජනාධිපතිවරණයකදී ඉවත් කරන්න පුළුවන්. නඩු තීන්දු හරහා විධායකයේ තීන්දු අහෝසි කරන්න පුළුවන්. දෝෂාභියෝගයකින් අවශ්‍යනම් ජනාධිපතිවරයා ඉවත් කළ හැකියි.මන්ත්‍රීවරු වැරැද්දක් කරනවා නම් ඊළඟ මැතිවරණයේදී ජනතාවට ඔවුන්ට දඬුවම් කළ හැකියි. එතෙක් කල් නොදිය යුතුය කියලා විධායකය හිතනවා නම් පාර්ලිමේන්තුව විසුරුවා හැර ඔවුන් ජනතාව ඉදිරියට පමුණුවන්න පුළුවන්. පාර්ලිමේන්තුව සම්මත කරන අණ පනත් වල ව්‍යවස්ථානුකූලභාවය පරීක්ෂා කරන්න අධිකරණයට බලය තිබෙනවා.අධිකරණයේ ඉන්නේ යන්ත්‍ර නෙවෙයි. පෘථග්ජන මිනිස්සු. ඔවුන් අතින් වන වැරැදි පරීක්ෂා කරන්න ව්‍යවස්ථාවෙන් භාරදී තිබෙන්නේ අනිත් ආයතන දෙකටයි. රටවල් දෙකක හැරෙන්න ලෝකයේ අනෙක් රටවල පවතින්නේත් මේ ක්‍රමයයි. ඉන්දියාව අධිකරණයේ දුෂණ සොයන්න භාවිත කරන්නේ විනිසුරුවරු තුන් දෙනෙක් ඉන්න කමිටුවක්. එය හොරාගේ අම්මගෙන් පේන අහනව වගේ වැඩක්. එහි පසුගිය අවුරුදු 55 ට සිය ගණනක් වූ චෝදනා අතරින් දෝෂාභියෝගයකින් ඉවත් කර තිබෙන්නේ එක්කෙනෙක් පමණයි. පාර්ලිමේන්තු කමිටුවක් නැති අනිත් රටවන මැලේසියාවේ විනිසුරුවරුන්ට එල්ල වන දූෂණ චෝදනා විමර්ශනය කරන්න කමිටුවක් පත් කරන්නේ එහි රජුයි. ඔහුට විනිසුරු තියාගන්න ඉවත් කරන්න අවශ්‍ය ආකාරයට කමිටුව පත් කරනවා කියලා චෝදනා තිබෙනවා. පාර්ලිමේන්තු තේරීම් කාරක සභාවකට මේ කාරණය භාරදීම තරම් සුදුසු විකල්පයක් වෙනත් කිසිම රටක් සොයාගෙන නැහැ. බහුතරයක් රටවල් භාවිතා කරන ප්‍රශස්තම ක්‍රමවේදය මේකයි.ජ්‍යෙෂ්ඨ විනිසුරුවරුන් සම්බන්ධයෙන් දෝෂාභියෝග විනය ක්‍රියාමාර්ගය අමෙරිකාව ඔස්ට්‍රේලියාව වැනි රටවල් මෑතකදීත් පාවිච්චි කළා. අපේ ව්‍යවස්ථාවේ තිබෙන ප්‍රතිපාදනයක් භාවිතා කිරීම අන් රටකට ගැටලුවක් විය නොහැකියි. ඔවුන්ගේ රටේ දෝෂාභියෝග ගෙන එන්න හොඳ නම් ශ්‍රී ලංකාවේ එය වැරැද්දක් වන්නේ කොහොමද යන්න ඔවුන් පැහැදිලි කළ යුතුයි.ශ්‍රේෂ්ඨාධිකරණය පනත් පිටුපස හඹාගොස් තීන්දු දෙන්නේ නැහැ. ඔවුන් තීන්දු දෙන්නේ කවුරුන්ගෙන් හෝ යම් කාරණයක් අභියෝගයට ලක් කර, එය ශ්‍රේෂ්ඨාධිකරණය වෙත යොමු කළහොත් පමණයි.වාසනාවකට ප්‍රායෝගික හේතුමත ශ්‍රේෂ්ඨාධිකරණය එම කරුණ පිළිගත්තේ නැහැ. බැරි වෙලාවත් එම මතය පිළිගත්තා නම් උතුරු පළාත් සභාව පිහිටුවන තුරු පාර්ලිමේන්තුව අකර්මන්‍යය වෙනවා. 5 % ජනතාව නියෝජනය කරන උතුරු පළාත් සභාව පිහිටුවන තෙක් උතුරද ඇතුළුව 100 % ක් ජනතාව නියෝජනය කරන පාර්ලිමේන්තුව අකර්මන්‍යය කිරීම නකුට විසින් බල්ලා මෙහෙයවීමක් වගේ වැඩක්. මේ භයානකකම දැක්ක නිසයි අපි පළාත් සභාවන්ට විරුද්ධව හඬක් මතු කළේ. එහෙම නැතිව සමහරු කියන විදිහට ජනතා අවධානය වෙනත් පැත්තකට යොමු කරන්න නෙවෙයි.චෝදනා නොදැන හිස් කොළවලට අත්සන් කළැයි කියන කතාව කියන්නේ දෝෂාභියෝගයට අස්සන් නොකළ විපක්ෂයයි. අස්සන් කළ 117 දෙනාගෙන් කවුරුවත් තමන් හිස් කොළවලට අස්සන් කළ බවක් කියා නැහැ.නැහැ. එහෙම තීරණයක ආණ්ඩුව නැහැ. ආණ්ඩුවේ මන්ත්‍රීවරු පිරිසක් ඇයට විරුද්ධව දෝෂාභියෝග යෝජනාවක් ගෙන ආවේ දිවි නැඟුම පනත සම්බන්ධයෙන් ලබාදුන් තීන්දුව අනුව නෙවෙයි.ඇයට එරෙහිව නිශ්චිත බරපතළ චෝදනා ගණනාවක් සමාජයෙන් මතුව තිබෙනවා. ඒ කාරණා ඒත්තු ගිය මන්ත්‍රීවරුන් පිරිසක් විභාග කිරීම සඳහා කථානායකවරයාට භාර දුන්නා. විමර්ශනය කිරීමට තරම් ප්‍රමාණවත් චෝදනා බවට ඔහු සෑහීමකට පත්ව සිටිනවා. ඇයව එම ධුරයෙන් ඉවත් කිරීමට පාර්ලිමේන්තු යෝජනාවක් ගෙන එනු ලබන්නේ විමර්ශනයෙන් ඇය වැරැදිකරු වුවහොත් පමණයි. ඒ නිසා ආණ්ඩුව හෝ වෙනත් කවුරු හෝ ඇයට එරෙහිව නැගි ඇති බරපතළ චෝදනා විමර්ශනය කළ යුතුය යන්න මිස, ඇය ගෙදර යැවිය යුතුය කියා මතයක නැහැ.දෝෂාභියෝග චෝදනා ප්‍රසිද්ධ කිරීමට පෙර එය නොදැක්ක හැමෝම එවැනි මතයක් ප්‍රකාශ කළත්, මතුවී ඇති චෝදනාවල බරපතළ බව දුටු විට විභාග කළ යුතුය යන ස්ථාවරය ආවා. ගරුතර මහනායක හිමිවරුන් මෙම මතය ප්‍රකාශ කළේ චෝදනා ප්‍රකාශ කිරීමට පෙරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>12</day>
    </date>
    <link>http://www.dinamina.lk/2012/11/12/_art.asp?fn=f1211122</link>
    <topic>අද ඉන්න හුඟක් දරුවො අම්මටවත් සලකන්නෙ නෑ</topic>
    <author/>
    <content>මෙලොව ඉපදෙන සෑම මනුෂ්‍යයෙකුටම උරුම වගකීම් හා යුතුකම් සමූදායක් පවතී. එම වගකීම් හා යුතුකම් පිළිබඳ බුද්ධ දේශනාවේ පුළුල්ව විග්‍රහ කෙරෙන්නේ “සදිසා නමස්කාරයෙනි” අද අප ප්‍රංශයේ ප්‍රධාන අධිකරණ සංඝනායක ජේතවන විහාරාධිපති මුරුංගාගස්යායේ ඤාණිස්සර නාහිමියන් සමඟ සාකච්ඡා කරන්නේ සදිසා නමස්කාරය සහ එහි එන මවුපිය දූදරු යුතුකම් පිළිබඳවයි.“සදිසා නමස්කාරය” යන්න ගොඩනැගුනේ සිඟාල සිටු පුත්‍රයා තම පියාගේ වචනයට ගරු කිරීමක් වශයෙන් පෙරදිග, දකුණු දිග, උතුරුදිග, යට දිසාව සහ උඩ දිසාව යන සදිසාවන්ට නමස්කාර කිරීම මුල්කරගෙනයි. සිඟාල සිටු පුත්‍රයාගේ සදිසා නමස්කාරය හුදෙක් වන්දනාවක් වු නමුත් බුදුරජාණන් වහන්සේ ඒ ඇසුරින් සමාජ විවරණයක් හා වගකීම් සමුදායක් දේශනා කළා.මේ දේශනාව මඟින් ජීවිතය ධාර්මික අයුරින් පවත්වාගෙන යාමට අවශ්‍ය උපදෙස් සහ සෑම මනුෂ්‍යයෙකු විසින්ම ඉටුකළ යුතු යුතුකම් මාලාවක් පෙන්වා දී තිබෙනවා. ඒ අනුව පෙරදිගට වැඳීම මවුපිය දූදරු යුතුකම් ඉටුකිරීම ලෙසත්, දකුණ ගුරු සිසු යුතුකම් ලෙසත්, බටහිර අඹුසැමි යුතුකම් ලෙසත්, උතුරුදිග මිත්‍ර මිත්‍රාදීන්ගේ යුතුකම් ලෙසත්, යට දිසාව සේව්‍ය සේවක යුතුකම් ලෙසත්, උඩ දිසාව ගිහිපැවිදි යුතුකම් ලෙසත් සලකා ඔවුනොවුන්ට ඉටුකළ යුතු යුතුකම් හා වගකීම් මාලාවක් පෙන්වා දී තිබෙනවා. මෙම යුතුකම් හා වගකීම් මැනවින් ඉටුකරන කල්හි එකිනෙකා අතර සුහදතාවය වර්ධනය වී ගුණ යහපත් සමාජයක් නිර්මාණය වෙනවා. ඒ වගේම සදිසා නමස්කාරයේ එන යුතුකම් මැනවින් ඉටුකිරීමෙන් මිනිසාට මෙලොව මෙන්ම පරලොව ජීවිතයට ද යහපත් කරගන්න පුළුවන්.මෙහිදී බුදුරජාණන් වහන්සේ මවුපියන්ගෙන් දූ දරුවන්ට විය යුතු යුතුකම් පිළිබඳව වෙන වෙනම දක්වා තිබෙනවා. ප්‍රථමයෙන් මවුපියන්ගෙන් දූදරුවන්ට විය යුතු යුතුකම් පිළිබඳ විමසා බැලුවහොත්, දරුවන් පාප ක්‍රියාවලින් වළකා යහපතෙහි යෙදවීම, ශිල්ප ශාස්ත්‍ර ඉගැන්වීම, සුදුසු කල ආවාහ විවාහ සිදුකරදීම හා සුදුසු අවස්ථාවල දේපළ පවරාදීම ආදිය ඒ අතරට ඇතුළත් වෙනවා.ඒවගේම දුදරුවන්ගෙන් මවුපියන්ට විය යුතු යුතුකම් ගතහොත් මවුපියන්ට ආහාරපාන ආදියෙන් සංග්‍රහ කිරීම, මවුපියන්ගේ වැඩ කටයුතු ඉටුකරදීම, ඔවුන් විසින් රැකගෙන ආ කුල සිරිත් පිළිපැදීම, මවුපියන් සතුව ඇති වස්තුව රැක ගැනීම, ඔවුන් මිය පරලොව ගිය පසු පිං අනුමෝදනා කිරීම ආදිය දූදරුවන් මවුපියන් වෙනුවෙන් ඉටුකළ යුතු බව බුදුරජාණන් වහන්සේ දේශනා කර තිබෙනවා.ශ්‍රී ලාංකිකයන් ලෙස අපිට අනන්‍ය වූ සංස්කෘතියක් තිබෙනවා. ඒ සංස්කෘතියට අනුව අතීතයේ පටන් අපේ පවුල්වල මවුපියන් හා දූදරුවන් අතර විශාල බැඳීමක් තිබුණා. නමුත් අද ඇතැම් පවුල්වල එවැනි බැඳීමක් දකින්නට නැහැ. දරුවන් මොනවද කරන්නේ, කොහේද යන්නේ, ආශ්‍රය කරන්නේ කවුද කියලා මවුපියන් දන්නේ නැහැ. තරගකාරී සමාජයේ හැල්මේ දුවනවා මිසක් මවුපියන්ට දරුවන් ගැන හොයන්න වෙලාවක් නැහැ. ඒ නිසා දරුවන් මවුපියන්ගෙන් ඈත්වෙලා. අද දරුවන්ට මවුපියන්ගේ ආදරය, සෙනෙහස ලැබෙන්නේ නැහැ.එදා පවුල්වල අම්මලා රැකියාවන්වලට ගියේ හරිම අඩුවෙන්. ඒ නිසා දිවා කාලයේ තාත්තා ළඟ නැති වුණත් දරුවන්ට අම්මගේ රැකවරණය සෙනෙහස ලැබුණා. දරුවන් තාත්තාටත් වඩා අම්මාට සමීප වුණා. අම්මගේ ආදරය සෙනෙහස නිසා එදා දරුවන් අයහපතට යොමු වුණේ නැහැ. ඒ වගේම දරුවන් තුළත් මවුපියන් පිළිබඳ ගෞරවයක්, බියක් තිබුණා. නමුත් අද ඒ තත්ත්වය හාත්පසින් වෙනස් වෙලා. මවුපියන්ට දරුවන්ට අවවාදයක් දෙන්න බැරි තත්ත්වයක් අද තිබෙන්නේ. මවුපියන් ආදර්ශසම්පන්න විය යුතුයි. දරුවන් ආදර්ශයට ගන්නේ මවුපියන්ව. මවුපියන් නිවැරැදි නොවූ විට දරුවන් යහපතේ යොදවන්න බැහැ.එදා මවුපියන් මහලු වූ විට බලාගන්න වැඩිහිටි නිවාස අවශ්‍ය වුණේ නැහැ. මවුපියන් හා දරුවන් අතර තිබූ ශක්තිමත් බැඳීම හේතුවෙන් දරුවන් මේ මගේ පියා, මේ මගේ මව, ඒ අයට අපි සැලකිය යුතුයි යන හැඟීමෙන් දෙමාපියන්ට උපස්ථාන කළා. නමුත් අද බැලුවහොත් ලංකාව පුරා වැඩිහිටි නිවාස කොයිතරම් තිබෙනවාද? ඊට හේතුවෙලා තිබෙන්නේ දරුවන් මවුපියන්ට නොසැලකීමයි. තමන් මේ ලෝකෙට බිහිකරපු හදාවඩාගත් මවුපියන් මහලු වූ විට වැඩිහිටි නිවාසයකට භාරදෙන්න තරම් අද දරුවන් නපුරු වෙලා.ගුණ නුවණින් හෙබි යහපත් දූ දරු පිරිසක් නිර්මාණය කරන්න නම් මවුපියන් තමන්ට පැවරුණු වගකීම් නිසිපරිදි ඉටුකළ යුතුයි. දරුවන්ගේ මුල් ගුරුවරුන් වන්නේ මවුපියන්. කුඩා අවදියේ පටන් දරුවා තම ජීවිතය ගොඩනඟා ගන්නේ මවුපියන්ගේ මඟපෙන්වීම යටතේයි. ඒ නිසා දරුවා සිදුකරන සුළු වැරදිවලින් මුදාගැනීමේ හැකියාව හා වගකීම තිබෙන්නේ මවුපියන්ට. කුඩා කල දරුවන් සිදුකරන වැරදි සුළු වැරදි ලෙස නොසලකා හැරීම වැරදිවලට අනුබලදීමක්. ඒ නිසා කුඩා කල පටන් දරුවා වැරදිවලින් වළක්වාගෙන නිවැරැදි මාර්ගය පෙන්වාදීම මවුපියන්ගේ වගකීමක්. ඒ වගේම දරුවන්ට යහපත් ගති සිරිත් පුරුදු පුහුණු කළ යුතුයි. දරුවාට දැනුම පමණක් ලබාදීම ප්‍රමාණවත් නැහැ. මවුපියන් සහ වැඩිහිටියන්ට ගරු කළ යුතු ආකාරය, කළගුණ සැලකීම, පස්පවින් වැළකීම ආදිය පිළිබඳ දරුවාට නිවැරැදි මඟපෙන්වීම ලබාදිය හැක්කේ මවුපියන්ටයි. කුඩා කල පටන් දරුවාට යහපත් පුද්ගලයන් ඇසුරු කරන්න සලස්වන්න. දූ දරුවන් අයහපතට නතුවනතුරු බලා නොසිට යහපත් ඵලදායි ක්‍රියාවල යෙදවීම මවුපියන්ගේ යුතුකමක්.ඒ වගේම දරුවන්ට මනා අධ්‍යාපනයක් ලබාදීමත් මවුපියන්ගේ වගකීමක්. දරුවන්ට ශිල්ප ශාස්ත්‍ර ලබාදිය යුත්තේ ඔවුනට සමාජය පිළිබඳ මනා දැනුමක් ලබාදීමටත්, ජීවිතයේ අවශ්‍යතාවන් ඉටුකර ගැනීමටත්, බුද්ධිය වර්ධනයට ඉවහල් වන පරිදියි, ජීවිතයක් සාර්ථක කර ගැනීමට දැනුම වගේම බුද්ධියත් අවශ්‍යයි. ඒ බුද්ධිත්කම නොමැති වුවහොත් දරුවාට ජීවිතයේ නිවැරැදි තීන්දු තීරණ ගැනීම අපහසු වෙන්න පුළුවන්.මවුපියන් ගෙදර බුදුන් ලෙස සිතා සැලකීම දරුවන්ගේ යුතුකමක්. මවුපියන් තමන්ට හැකි උපරිම අයුරින් දරුවන් පෝෂණයට කැප වෙනවා. ඒ වගේම දරුවන්ගේ අනාගත අභිවෘද්ධිය වෙනුවෙන් ඔවුන් බොහෝ දේ කැප කරනවා. එම නිසා මවුපියන් අබල දුබල වු විට කෑම් බීම් ආදියෙන් සංග්‍රහ කරමින් ඔවුන් රැකබලා ගැනීම දරුවන්ගේ වගකීමක්. අද ඇතැම් මවුපියන් මහ මඟ හෝ වැඩිහිටි නිවාසවල හුදකලා වන්නේ දරුවන් මේ යුතුකම පැහැර හැරීම නිසයි. එවැනි යුතුකම් පැහැර හරින දූ දරුවෝ ඕනෑ තරම් අපේ සමාජයේ ඉන්නවා.මවුපියන්ගේ පිහිටෙන් අධ්‍යාපනය ලබා රැකියාවල් ලබාගෙන අවාහ විවාහ කර ගැනීමෙන් පසු දෙමාපියන් අමතක කරනවා. එවැනි කළගුණ නොදත් පුද්ගලයන්ට අත්වන්නේත් ඒ ඉරණමමයි. ඔවුන්ගේ දරුවනුත් ඔවුන් අනුගමනය කරනවා. ඒ නිසා දරුවන්ට ආදර්ශවත් වන ආකාරයට තම මවුපියන්ට සැලකීමට ඔවුන් වගබලා ගත යුතුයි.ඒ වගේම මවුපියන්ගේ නමට කැළලක් අගෞරවයක් නොවන පරිදි ජීවත් වීමත් දරුවන්ගේ වගකීමක්. අද ඇතැම් දරුවන් මවුපියන්ට, පවුලට නොගැළපෙන අවාහ විවාහ සිදුකරගන්නා අවස්ථාත් අපි දකිනවා. ඒ නිසා විවාහය පෞද්ගලික කාරණාවක් වූවත් එය තමන්ට සුදුසු විවාහයක් දැයි සිතා බැලිය යුතුයි. මවුපියන්ගේ දේපළ ඔවුන්ගේ දරුවන්ට උරුම වෙනවා. ඒ දේපළ ආරක්ෂා කරගෙන දැහැමින් සෙමින් ජීවිකාව ගෙනයාමට දරුවන් කටයුතු කරන්නේ නම් එය මවුපියන් වෙනුවෙන් සිදුකරන තවත් යුතුකමක්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n1211131</link>
    <topic>අගවිනිසුරු ශිරානී බණ්ඩාරනායකසදාචාරයට යටත් වෙයි</topic>
    <author/>
    <content>මෙරට අධිකරණ ක්‍රියාවලිය තුළ මුල්‍ය වංචා සහ විසම පැවැත්ම හේතුවෙන් දෝෂාභියෝග චෝදනාවට ලක් වූ අගවිනිසුරු ආචාර්ය ශිරානී බණ්ඩාරනායක මහත්මිය, ශ්‍රේෂ්ඨාධිකර‍ණයේ සමහර නඩු විභාග කිරීමෙන් ඊයේ ඉවත් වූවාය. අගවිනිසුරුවරියට ‍එරෙහිව එල්ලවී ඇති චෝදනාවලට අනුව එබදු තීන්දුවක් ගන්නට ඇතැයි නීතිවේදීහු පෙන්වා දෙති.රටක නීතිය හා සදාචාරය අතර ගැඹුරු සම්බන්ධතාවක් ඇතැ’යි පැහැදිලි කරන නීති විශාරදයෝ දෝෂාභියෝග /චෝදනා එල්ලවී තිබියදීත් විනිශ්චය ආසනයක සිට රටට සම්බන්ධ තීරණාත්මක නඩු විභාග කිරීම අතිශය සදාචාර විරෝධී යැයි පෙන්වා දෙති. මේ සම්බන්ධයෙන් අගවිනිසුරුතුමියට එරෙහිව ප්‍රබල මහජන මතයක් ද ගොඩනැගී තිබිණි.මූල්‍ය වංචා සහ විෂම පැවැත්ම ඇතුළු චෝදනා මත දෝෂාභියෝගයට ලක්ව සිටියදී නඩු විභාග කිරීම සදාචාර විරෝධී බවට මත පළවීමත් සමඟ ගෝල්ඩන් කී ක්‍රෙඩිට් කාඩ් නඩුව ඇතුළු නඩු කිහිපයක් විභාග කිරීමෙන් අගවිනිසුරු ආචාර්ය ශිරාණී බණ්ඩාරනායක මහත්මිය ඊයේ (12) ඉවත් විය.දෝෂාභියෝග චෝදනාවලට ඇතුළත්ව තිබෙන F/R191/09 දරන ගේල්ඩන් කී නඩුවද මෙම නඩු කිහිපය අතරට අයත් වේ.දෝෂාභියෝග චෝදනා එල්ලවී එය විභාග කිරීමට තේරීම් කාරක සභාවක් පත් කර තිබියදීත් තනතුරෙහි රැඳී සිටිමින් දිගින් දිගටම නඩු විභාගයට ගැනීම සදාචාරාත්මක නොවන බවට විද්වතුන් මත පළ කර තිබූ අතර සමාජයේද දැඩි කථා බහකටද ලක්ව තිබිණි.ඒ සම්බන්ධව මාධ්‍ය මගින්ද වාර්තා ඉදිරිපත් විය.ඒ අනුව තීන්දුවක් ප්‍රකාශ කිරීම දින නියමයක් නොමැතිව කල්තබා තිබූ ගෝල්ඩන් කී නඩුව F/R191/09සහ සෙලින්කෝ ශ්‍රී රාම් නඩු 3 ක් F/R262/09, F/R263/09 F/R265/09 ඊයේ (12) කැඳවන ලෙස අගවිනිසුරුවරිය ඉකුත් 08 වැනිදා ශ්‍රේෂ්ඨාධිකරණ නිලධාරීන්ට නියම කර තිබුණාය.එම පෙත්සම් අගවිනිසුරු ආචාර්ය ශිරාණී බණ්ඩාරනායක, නිමල් ගාමිණී අමරතුංග, කේ.ශ්‍රී පවන් යන ශ්‍රේෂ්ඨාධිකරණ, විනිසුරු මඩුල්ල ඉදිරියෙහි ඊයේ (12) කැඳවන ලදී.ඒ අවස්ථාවේ විශේෂ ප්‍රකාශයක් කළ අගවිනිසුරුවරිය තමා මෙම පෙත්සම් විභාගයෙන් ඉවත්වන බව සඳහන් කළාය.ඒ අනුව මෙම පෙත්සම් නිමල් ගාමිණී අමරතුංග, කේ.ශ්‍රී පවන්, සත්‍යා හෙට්ටිගේ යන විනිසුරු මඩුල්ල ඉදිරියෙහි දෙසැම්බර් මස 04 වැනිදා කැඳවීමට නියම විය.05.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n1211132</link>
    <topic>ජනවර්ගවල සහජීවනයටආලෝකය පතුරුවනවා</topic>
    <author/>
    <content>සියලු ජන කොටස් අතර වඩා පුළුල් දැනුමක් ඇති කිරීමේ අවස්ථාව සහ ජනවර්ගයන් අතර සහජීවනය වර්ධනය කිරීමට මෙන්ම දිගු කලක් පුරා ජනවර්ගයන් දුරස් කළ විෂමතා දුරලීම සඳහා දීපාවලි උළෙලින් ආලෝකයක් පතුරුවන බව ජනාධිපති මහින්ද රාජපක්ෂ මහතා පෙන්වා දෙයි.මේ ශ්‍රේෂ්ඨ උළෙල සැමරීම සඳහා ලොව පුරා වෙසෙන බැතිමතුන් සමඟ ශ්‍රී ලාංකීය හින්දු ජනතාව එක්වන බව පවසන ජනාධිපතිවරයා දීපාවලි උළෙල වෙනුවෙන් සුබපැතුම් පණිවුඩයක් නිකුත් කරමින් මෙසේ ද සඳහන් කරයි.හින්දු සම්ප්‍රදායේ අධ්‍යාත්මික සාරවත්භාවය පිළිබඳ ප්‍රකාශනයක් ලෙස ආලෝකයේ උළෙල ලෙස හැඳින්වෙන දීපාවලිය විශේෂ වැදගත්කමක් උසුලයි. එය නපුර පරදා යහපත විජයග්‍රහණය කිරීම හා මානව වර්ගයාගේ සදාතනික ගවේෂණයක් වූ මෝහයේ අඳුර පරයා දැනුමේ ආලෝකය උදාවීම සංකේතවත් කරයි. හින්දු ධර්මයේ සම්ප්‍රදායන්ට හා ශ්‍රේෂ්ඨ ධාර්මික හරයන්ට අනුකූලව වඩා හොඳ ජීවිතයක් වෙනුවෙන් වූ මිනිසුන්ගේ නිරන්තර අරගලයේ දී ළඟා කරගත් දියුණුව ද ඉන් පෙන්නුම් කෙරේ.ආලෝකයේ දීප්තියෙන් පිරි දීපවාලි සැමරුම හින්දු ඉගැන්වීම් රැක ගන්නා හින්දු බැතිමතුන් අතර ප්‍රමෝදයේ පණිවුඩය පතුරුවනු ඇත. එමෙන්ම එය බෙදා හදා ගැනීමේ ජීව ගුණය තුළින් සාමයේ හා සන්සුන්භාවයේ බලාපොරොත්තු ජනිත කරයි.සියලු හින්දු භක්තිකයන්ට සතුට හා සාමයෙන් පිරි දීපාවලී උළෙලක් පතමි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n1211133</link>
    <topic>අසත්‍ය දුරලා සත්‍ය දල්වාලමු</topic>
    <author/>
    <content>දීපාවලි දිනයෙහි සැබෑ අරුත වන්නේ අසත්‍යය දුරැලා සත්‍යය දල්වාලීම යැයි එක්සත් ජාතික පක්ෂ නායක සහ විපක්ෂ නායක රනිල් වික්‍රමසිංහ මහතා අදට (13) යෙදෙන දීපාවලී උත්සවය නිමිත්තෙන් සුබ පැතුම් පණිවිඩයක් නිකුත් කරමින් කියා සිටියි.එම සුබ පැතුම් පණිවිඩයේ මෙසේද දක්වා තිබේ.අධර්මිෂ්ඨ අන්ධකාරයෙන් මිදී ප්‍රඥාලෝකය දල්වාලීම නිමිතිකොට ගෙන පහන් මාලාවක් දල්වමින් දීපවාලී දිනය සැමරීම හින්දු බැතිමතුන්ගේ හා ජෛන බැතිමතුන්ගේ සිරිතකි. දීපාවලී දිනයෙහි සැබෑ අරුත වන්නේ අසත්‍යය දුරැලා සත්‍යය දල්වාලීමයි. ක්‍රෝදය දුරැලා සෙනෙහස දල්වාලීමයී. පරාධීනත්වය දුරැලා ස්වාධීනත්වය දල්වාලීමයි. නපුර දුරැලා යහපත දල්වාලීමයි.සකළ සිත් සැනසෙන, මනුෂ්‍යත්වය රජවන, යහපාලනය සුරැකෙන පරිසරයක් ලොව පුරා උදා කළ හැක්කේ එවිටය‍.ඒ අරමුණ හදැතිව අද දින දීපවාලී සමරන සැමටම මාගේ සුබ පැතුම් පිරිනමන්නෙමි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n1211134</link>
    <topic>ජනපති ජන්ම දිනය සමරාරටපුරා පිරිත් සජ්ඣායනා</topic>
    <author/>
    <content>මේ මස 19 වෙනිදාට යෙදෙන ජනාධිපති මහින්ද රාජපක්ෂ මහතාගේ ජනපති පදවිප්‍රාප්ති සැමරුම හා එතුමන්ගේ ජන්ම දිනය නිමිත්තෙන් මෙන්ම රජයට, රටට, ජනතාවට හා ආරක්ෂක අංශවලට සෙත් පතා සති පිරිත් සජ්ඣායනා පින්කම් මාලාවක් පැවැත්වීමට කටයුතු යොදා තිබේ.උතුරු - නැඟෙනහිර පළාත් ද ඇතුළත්ව දිවයිනේ දිස්ත්‍රික්ක 25 ම ආවරණය වන පරිද්දෙන් මේ විශේෂ සති පිරිත් සජ්ඣායනා පින්කම් මාලාව පැවැත්වේ. ඒ අනුව සියලුම දිස්ත්‍රික්කයන්හි තෝරාගත් වෙහෙර විහාරස්ථානයන්හි මේ සති පිරිත් සජ්ඣායනා පින්කම් මාලාව පවත්වනු ලබයි.අනුරාධපුර ශ්‍රී මහා බෝධීන් වහන්සේ අබියස මෙන්ම කඩුවෙල බෝමිරිය ගනේවත්ත රජමහා විහාරය, ගම්පහ බණ්ඩාරවත්ත විද්‍යාවංශ මහ පිරිවෙන, අලුත්ගම කන්දෙ විහාරය, හුංගම හානාගල ශ්‍රී සුමංගල විද්‍යායතන පිරිවෙන, නාගදීප විහාරය, වවුනියාව, මඩුකන්ද ශ්‍රී ධම්මරතන විද්‍යායතන පිරිවෙන, අම්පාර විද්‍යානන්ද මහ පිරිවෙන, ගෝමරන්කඩවල රතනජෝති මහ පිරිවෙන, නාරම්මල දම්පැලැස්ස විද්‍යාර්ථලංකාර මහපිරිවෙන,ආනමඩුව මඩත්ත ශ්‍රී සරණංකර පිරිවෙන, දිඹුලාගල ආරණ්‍ය සේනාසනය, කතරගම කිරිවෙහෙර රජමහා විහාරය, රත්නපුර මහ සමන් දේවාල පරිශ්‍රය හා දැදිගම කොටවෙහෙර රජමහා විහාරය යන ස්ථානයන්හී ලබන 12 වෙනිදා සිට 18 වෙනිදා දින දක්වා සති පිරිත් සජ්ඣායනයක් සිදු කෙරෙන අතර 19 වෙනිදා මහා සංඝගත දක්ෂිණාවක් ද පැවැත්වේ.මෙන්ම මහනුවර - ශ්‍රී දළදා මාලිගාව, මාතලේ අලු විහාරය, හඟුරන්කෙත මාදන්වල ශ්‍රී ධර්මෝදය මහ පිරිවෙන, උණවටුන යටගල හෙට්ටාවල පිරිවෙන, මාතර වෙහෙරහේන රජමහා විහාරය, තලෙයිමන්නාරම ශ්‍රී වාලුකාරාම විහාරය, මුලතිව් වට්ටුවක්කාල් ශ්‍රී සමුද්‍රගිරි රජමහා විහාරය හා කිළිනොච්චිය ලුම්බිණි විහාරය යන විහාරයන්හි පැවැත්වෙන්නේ තිස් පෑ පිරිත් සජ්ඣායනයකි.මඩකලපුව මංගලාරාමය කේන්ද්‍ර කර ගනිමින් විශේෂ බෝධි පූජාමය පින්කමක් හා ධර්මානුශාසනාවක් ද පැවැත්වෙන අතර, නුවරඑළිය හා මාතර දිස්ත්‍රික්කයන්හි සෑම ප්‍රාදේශීය ලේකම් කොට්ඨාසයකම තිස් පෑ පිරිත් සජ්ඣායනයක්ද පැවැත්වේ.දිවයින පුරා සංවිධානය කර ඇති පින්කම් මාලාවට සමගාමීව ජනාධිපති මන්දිරයේදී මේ මස 18 වෙනිදා සර්ව රාත්‍රික පරිත්‍රාණ ධර්ම දේශනාවක් පැවැත්වෙන අතර, පසුදා මහා සංඝගත දක්ෂිණාවක් ද පැවැත්වෙන්නේ ජනාධිපති මහින්ද රාජපක්ෂ මහතාගේ හා ශිරන්ති වික්‍රමසිංහ රාජපක්ෂ මැතිනියගේ සංවිධායකත්වයෙනි.තිස් වසරක කුරිරු ත්‍රස්තවාදය සම්පූර්ණයෙන්ම නිමාකර ශ්‍රී ලංකාව නිදහස් නිවහල් දේශයක් බවට පත්ව ඇති මේ මොහොතේ රටම ආවරණය වන පරිද්දෙන් ක්‍රියාත්මක කර ඇති දැවැන්ත සංවර්ධන වැඩපිළිවෙළට ආශිර්වාද ලබා ගැනීමත් මේ පින්කම් මාලාවේ තවත් එක් අරමුණකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n1211135</link>
    <topic>වතුපිටිවල හැටදෙහැවිරිදි කතකකපා කොටා මරා දමලා</topic>
    <author>කොටදෙනියාව සමූහ එම්.පී. කුමාර</author>
    <content>වතුපිටිවල උනගහදෙණියේ නිවෙසක විසූ යුවළක් ඊයේ(12) දහවල් කිසියම් පිරිසක් විසින් කපාකොටා දැමීමෙන් බිරිය එතැනම මියගොස් සිටි බවත් බරපතළ තත්ත්වයේ පසුවූ සැමියා වතුපිටිවල රෝහලට ඇතුළත් කිරීමෙන් පසු කොළඹ ජාතික රෝහලට මාරු කර යැවූ බවත් නිට්ටඹුව පොලිසිය කියයි.සිද්ධියෙන් මියගොස් ඇත්තේ ඩබ්ලියු.ආර්. ස්වර්ණාවතී (62) මහත්මිය බවට හඳුනාගෙන ඇති අතර බරපතළ තුවාල ලබා රෝහල්ගත කර ඇත්තේ සෞඛ්‍ය දෙපාර්තමේන්තුවේ විශ්‍රාමිකයකු වූ එච්.එම්. වික්‍රමරත්න (65) මහතා ය.පුතා හා ලේලිය රැකියාවට යාමෙන් පසුව මේ යුවළ වයස අවුරුදු එක හමාරක දරුවා සමග නි‍වෙසේ ගත කරන බවත් ඊයේ දහවල් 2.30 ට පමණ මේ දරුවා ලේ පෙරාගෙන හඩා වැටෙමින් පාර දෙසට ගමන් කරනු දැකීමෙන් පසු අසල්වාසීන් කළ සොයා බැලීමේදී ස්වර්ණාවතී මහත්මිය මුහුනේ කැපුම් තුවාල සහිතව කුස්සියේ වැටී මියගොස් සිටිනු දැක ඇත. වික්‍රමරත්න මහතා කුස්සිය අසල කෙසෙල් ගසක් යට වැටී සිට ඇති අතර හිසේ කැපුම් තුවාල සහිතව සිටි ඔහු ප්‍රදේශවාසීන් විසින් වහාම වතුපිටිවල රෝහලට ඇතුළත් කර ඇත.ඔහු වතුපිටිවල රෝහලින් කොළඹ ජාතික රෝහලට මාරු කර යවා ඇති අතර ඔහුගේ ජීවිතය දැඩි අවදානම් තතත්වයක පවත්නා බව මේ පිළිබඳව කළ විමසීමේදී ජාතික රෝහලේ ප්‍රකාශකයකු කීය. මේ නි‍වෙසේ තිබූ අල්මාරි හයක් කඩා ඇති බව පොලිස් පරීක්ෂණයේදී හෙලිවූ අතර ඒවායේ තිබූ වටිනා දේපළ සොරා ගෙන ගොස් ඇතැයි පොලිසිය සැක කරයි.අපරාධකරුවකු හෝ දෙදෙනකු මේ සදහා එක්ව ඇතැයි සැක කෙරෙන අතර නිවැසියන් අපරාධකරුවන් හඳුනාගැනීම නිසා මෙසේ ඝාතනය කරන්නට ඇතැයි පොලිසිය සැක කරයි. සිද්ධිය වන අවස්ථාවේ දරුවා නිදා සිටින්නට ඇතැයිද පසුව ඇහැරුනු දරුවා ආච්චි හා සීයා ගේ ඇගේ දැවටීමෙන් ලේ තැවරෙන්නට ඇතැයිද පොලිසිය සැකකරයි. මියගිය ඩබ්ලියු.ආර්. ස්වර්ණාවතී මහත්මියගේ මරණය පිළිබඳ මහේස්ත්‍රාත් පරීක්ෂණය හා පශ්චාත් මරණ පරීක්ෂණය පැවැත්වීමට පොලිසිය කටයුතු යොදා තිබිණි.මේ අපරාධයට සම්බන්ධ වූවන් පිළිබඳව කිසිදු තොරතුරක් ඊයේ(12) සවස් වනවිටත් ලැබී තොතිබුණු අතර අත්තනගල්ල සහකාර පොලිස් අධිකාරි ජයන්ත පුෂ්පකුමාර මහතාගේ උපදෙස් හා නිට්ටඹුව මූලස්ථාන පොලිස් පරීක්ෂක විලෙට් බණ්ඩාර මහතාගේ මෙහෙයවීම මත අපරාධ මර්දන අංශයේ ස්ථානාධිපති පොලිස් පරීක්ෂක කුමාරසිරි මහතා ඇතුළු නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n1211136</link>
    <topic>තෙවැනි අභිමංසලට රුපියල් කෝටි 25ක්</topic>
    <author>භක්ති ධර්මප්‍රිය මෙන්ඩිස් සහ නුවන් කොඩිකාර</author>
    <content>පූර්ණ ආබාධිත රණවිරුවන් වෙනුවෙන් කුරුණෑගල පාන්ගොල්ල ප්‍රදේශයේ ඉදිකිරීමට සැලසුම් කර ඇති ‘අභිමංසල’ තෙවන අදියර සඳහා රුපියල් කෝටි 25කට ආසන්න මුදලක් වැය වනු ඇතැයි යුද හමුදාපති ලුතිනන් ජනරාල් ජගත් ජයසූරිය මහතා ‘දිනමිණ’ ට පැවසීය.මේ ඉදි කිරීම් සඳහා ආයතනික වශයෙන් හෝ පෞද්ගලිකව යුද හමුදාව වෙත ආධාර ලබා දිය හැකි බවත් ඒ සඳහා යුද හමුදාපතිවරයා දානපතියන්ගෙන් ඉල්ලීමක් ද කරයි.ලබන වසරේ ජනවාරි මාසයේ දී මේ ඉදි කිරීම් ආරම්භ කරන බවත් මේ වන විටත් මේ සඳහා ආධාර මුදල් ආයතන කිහිපයක් විසින් ලබාදී ඇති බවත් යුද හමුදාපතිවරයා පවසයි.අභිමංසල ප්‍රථම ව්‍යාපෘතිය අනුරාධපුරදී ආරම්භ කෙරුණු අතර දෙවැනි අදියර මාතර විල්පිටවත්ත ප්‍රදේශයේදී ජනාධිපති මහින්ද රාජපක්ෂ මහතා විසින් ඉකුත් සතියේ විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n1211137</link>
    <topic>ගෝල්ඩන් කී අවුල ලිහන්නඇමැති බැසිල් මැදිහත් වෙයි</topic>
    <author>රෝෂන් තුෂාර</author>
    <content>වසර හතරක් තිස්සේ සිය වත්කම් පිළිබඳව බලාපොරොත්තු අතහැර දමා තිබූ ගෝල්ඩන් කී තැන්පත්කරුවෝ තම මුදල් ආණ්ඩුවේ මැදිහත් වීම මත ලැබෙනු ඇතැයි ද එය අගය කරන බවද සඳහන් කරමින් ශ්‍රේෂ්ඨාධිකරණ භූමියෙන් ඊයේ (12) පිටව ගියහ.ගෝල්ඩන් කී තැන්පත්කරුවන්ගේ සංගමයේ සභාපති වසන්ත ගුණතිලක මහතා මාධ්‍යයට අදහස් දක්වමින් සඳහන් කළේ ආසියාවේ විශාලම මුදල් වංචාවෙන් පීඩා විඳින තැන්පත්කරුවන්ගේ බලාපොරොත්තු මුදුන් පැමිණවීමට රජය හා ආණ්ඩුව දරන ප්‍රයත්නය අගය කරන බවත්, ආණ්ඩුව විශ්වාස කරන බවත්ය.වසර හතරක් තිස්සේ ගෝල්ඩන් කී තැන්පත්කරුවන් දුක් විඳි බවත්, වසර තුනකට වැඩි කාලයක් ශ්‍රේෂ්ඨාධිකරණයට කරුණු ඉදිරිපත් කළ බවත් තැන්පත්කරුවෝ පැවසූහ.රුපියල් බිලියන 26 බේරා ගැනීමට අධිකරණය ඉදිරියට පැමිණි තමන්ට ආණ්ඩුව මගින් යම් සහනයක් සලසන්නේ නම් ඊට කෘතඥතාව පළ කරන බවද අධිකරණ තීන්දුවලට ගරුකරන බවද ඔවුහු පැවැසූහ.යුක්තිය පසිඳලීමේ ක්‍රියාවලියට අගතියක් නොවන පරිදි ගෝල්ඩන් කී තැන්පත්කරුවන්ගේ ප්‍රශ්නය විසඳීමට ආණ්ඩුව මැදිහත් වන බවට පාර්ලිමේන්තු මන්ත්‍රී තිලංග සුමතිපාල මහතා කළ දැනුම් දීමෙන් පසුව මේ අදහස් පළ කෙරිණි.ආර්ථික සංවර්ධන ඇමැති බැසිල් රාජපක්ෂ මහතා ගෝල්ඩන් කී තැන්පත්කරුවන්ගේ ප්‍රශ්නය විසඳීමට මැදිහත් වී ඇතැයි තිලංග සුමතිපාල මහතා ඊයේ (12) හෙළි කෙළේය.උද්ගත ගැටලු නිරාකරණය කර තැන්පත් මුදල් ආපසු ගෙවීම පිළිබඳ සාකච්ඡා කිරීමට කොතලාවල පාර්ශ්වයට ආරාධනා කර ඇති බව පෙන්වා දුන් තිලංග සුමතිපාල මහතා මේ පෙත්සම් දෙසැම්බර් 4 දින ශ්‍රේෂ්ඨාධිකරණයේ කැඳවන බැවින් නීත්‍යානුකූල තත්ත්වය අවබෝධ කරගනිමින් ඊට අගතියක් නොවන පරිදි ක්‍රියාත්මක වන බවද පැවසීය.තිලංග සුමතිපාල මහතා මෙසේද පැවැසීය.ශ්‍රේෂ්ඨාධිකරණය පිළිබඳ අපේ විශ්වාසයක් තිබුණා. උසාවියෙන් සාධාරණයක් තැන්පත්කරුවන්ට ඉටුවේ යැයි බලා හිටියා. නමුත් වසර 4ක කාලයක් ගතවෙලත් විසඳුම් නෑ. වටවල කමිටුවේ තිදෙනකුට මසකට රුපියල් ලක්ෂ 6ක් ගෙවනවා. මේ තැන්පත්කරුවන්ගේ මුදල්. අගවිනිසුරුවරිය අද පෙත්සම් විභාගයෙන් ඉල්ලා අස්වුණා. එම ඉල්ලා අස්වීමට කරුණු යෙදිලා තිබුණා.මේ තැන්පත්කරුවෝ මුදල් තැන්පත් කරලා තියෙන්නේ සක්විති ලඟවත්, දඬුවම් මුදලාලි ළඟවත් නෙවෙයි. මහ බැංකුවේ ලියාපදිංචි මූල්‍ය ආයතනයක.මෙය අධ්‍යයනය කරලා ආණ්ඩුව මගින් රජයට කරුණු දෙකක් යටතේ මේ ඉල්ලීම කිරීමට බලාපොරොත්තු වෙනවා.ගෝල්ඩන් කී වත්කම් රජයට පවරාගෙන එම ගොඩනැගිලි විකුණලා තැන්පත්කරුවන්ට මුදල් ලබාදීමට හා පාර්ලිමේන්තුවට මේ ප්‍රශ්නය ඉදිරිපත් කිරීම මගින් සහන ලබාදෙන්න සැලසුම් සකසනවා. ආණ්ඩුව මගින් එම සැලසුම් සකස්කර සහන සලසන වැඩපිළිවෙළට සියලු දෙනා එකඟවිය යුතු බවද සහයෝගය ලබාදිය යුතු බවද සුමතිපාල මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n1211138</link>
    <topic>ඩෙංගු සුව කිරීමටදේශීය ඖෂධයක්</topic>
    <author>ගාල්ල උතුර සමූහ දික්වැල්ලේ තිලකරත්න</author>
    <content>මාරාන්තික ඩෙංගු රෝගය සුවකළ හැකි ඔසුවක් නාවින්න ආයුර්වේද වෛද්‍ය විද්‍යාලයේ උපාධිධාරිනියක් විසින් සොයාගෙන ඇත.තරංගා කුමාරි වික්‍රමසූරිය මෙනෙවිය විසින් සොයාගෙන ඇති මේ ඔසුව මගින් ඩෙංගු රෝගයේ අවස්ථා හතරම ඖෂධ මගින් සුවකළ හැකි බවද රජයේ වෛද්‍යවරුන් ඩෙංගු රෝගය බවට සනාථ කර ඇති දිවයිනේ විවිධ ප්‍රදේශවල රෝගීන් 42 දෙනෙකු මේ වනවිට සුවපත් කර ඇති බවද ඇය පැවැසුවාය.මේ ඖෂධය ලබාදී දින දෙකක් තුළ ඩෙංගු රෝගීන් සුවපත් කළ හැකි බවද ඇය පවසයි. සොයාගත් මෙම ඖෂධය සඳහා දැනට පේටන්ට් බලපත්‍රය ලබා ගැනීමටද ඉල්ලුම් කර ඇති අතර මේ ඖෂධය වෙළෙඳ පොළට නිකුත් කිරීමට නොහැකිව ඇත්තේ වෛද්‍ය සභාව මගින් මෙයට අවශ්‍ය අනුමැතිය තවමත් නොලැබීම නිසා බවද ඇය කීවාය.අම්බලන්ගොඩ අලුත්වල මහා විද්‍යාලයෙන් මූලික අධ්‍යාපනය ලබා ඇති ඇය ගාල්ල සංඝමිත්තා විද්‍යාලයෙන් ද්විතීයීක අධ්‍යාපනය ලබා තිබේ. උසස් අධ්‍යාපනය ලබා ඇත්තේ නාවින්න ආයුර්වේද වෛද්‍ය විද්‍යාලයෙනි.විශ්‍රාමලත් විදුහල්පති සර්ප විෂ වෛද්‍ය ලාල් වික්‍රමසූරිය මහතාගේ දියණියක් වන තරංගා වික්‍රමසූරිය මහත්මිය අම්බලන්ගොඩ අලුත්වල පෙරුමානගොඩ පදිංචි වෛද්‍යවරියකි.රුසියන් වෛද්‍යවරයකු රුපියල් මිලියන පහකට මෙම ඖෂධයේ අයිතිය ලබා ගැනීමට තමා සමඟ කතා කළද තමා එම ඉල්ලීම ප්‍රතික්ෂේප කළ බවද ඇය කීවාය.දකුණු පළාත් ප්‍රධාන අමාත්‍ය ෂාන් විජයලාල් ද සිල්වා මහතාගේ ප්‍රවෘත්ති ලේකම් රුවන් කෝට්ටගේ මහතා සංවිධානය කළ ප්‍රවෘත්ති සාකච්ඡාවකදී මේ කරුණු අනාවරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n1211139</link>
    <topic>මේ වසරේ අවසන් සූර්යග්‍රහණය හෙට</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>මේ වසරේ ඇතිවීමට නියමිත අවසන් සුර්යග්‍රහනය හෙට (14) සිදුවේ. මෙය ශ්‍රී ලංකා වේලාවෙන් පෙරවරු1.08ට ඔස්ට්‍රේලියාව දෙසින් අර්ධ සූර්යග්‍රහණයක් සේ ඇරඹෙන මේ සූර්යග්‍රහණයේ අවසානය සිදුවනුයේ ශ්‍රී ලංකා වේලාවෙන් පෙරවරු 6.16ට දකුණු අමෙරිකාවේ පහළ කොටසිනි.පුර්ණ සුර්යග්‍රහනයක් වන මෙය ඔස්ට්‍රේලියාවට හා දකුණු පැසිපික් සාගරයට දිස් වුවද ශ්‍රී ලංකාවට දිස් නොවේ. පූර්ණ සුර්යග්‍රහනයේ උපරිම අවස්ථාව දකුණු පැසිපික් සාගර ප්‍රදේශයේ දී ශ්‍රී ලංකා වේලාවෙන් පෙරවරු 3.42ට ඇතිවන අතර එවිට සූර්යා විනාඩි 4යි තත්පර 2ක කාලයක් චන්ද්‍රයාගෙන් සම්පූර්ණයෙන් වැසී අදුරුව පවතින බව කොළඹ විශ්වවිද්‍යාලයේ භෞතික විද්‍යා අංශයේ මහාචාර්ය තාරකා විද්‍යාඥ චන්දන ජයරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n12111310</link>
    <topic>තේරීම් කාරක සභාව හෙට සිට වැඩ</topic>
    <author>ස්වර්ණා විජේකොන්, චමීර ඇල්ලදෙණිය සහ සුභාෂිණි සේනානායක</author>
    <content>අගවිනිසුරුවරියට එරෙහි දෝෂාභියෝග යෝජනාව විභාග කිරීම සඳහා පත් කළ තේරීම් කාරක සභාව සිය කටයුතු හෙට (14) ආරම්භ කරන බව නියෝජ්‍ය කතානායක චන්දිම වීරක්කොඩි මහතා පැවසීය.එදිනම තේරීම් කාරක සභාව සඳහා සභාපතිවරයකු කතානායකවරයා විසින් පත් කරන බව කී නියෝජ්‍ය කතානායකවරයා දෝෂාභියෝග යෝජනාව විභාග කිරීම සඳහා පත් කළ තේරීම් කාරක සභාවේ සියලූ නම් මේ වනවිට පාර්ලිමේන්තු මහලේකම්වරයා වෙත ලැබී ඇති බවද කිවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n12111311</link>
    <topic>දෝෂාභියෝගය සාකච්ඡාවටවිපක්ෂ සමාජිකයන් නම් කරයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සභාෂිණි සේනානායක</author>
    <content>අගවිනිසුරු ශිරානි බණ්ඩාරනායක මහත්මියට එරෙහිව ඉදිරිපත් කර ඇති දෝෂාභියෝග යෝජනාව සාකච්ඡා කිරීමට පත් කරන තේරීම් කාරක සභාවට විපක්ෂය පත්කරන සමාජිකයන් 4 ඊයේ(12) නම් කර ඇත.එක්සත් ජාතික පක්ෂයෙන් විපක්ෂයේ ප්‍රධාන සංවිධායක ජෝන් අමරතුංග, ලක්ෂ්මන් කිරිඇල්ල, දෙමළ ජාතික සංධානයේ ආර්. සම්බන්ධන්, ප්‍රජාතන්ත්‍රවාදී ජාතික සංධානයේ විජිත හේරත් යන මන්ත්‍රීවරු මේ තේරීම් කාරක සභාවට නම් කර ඇත.මේ සාමාජිකයන්ගේ නම් විපක්ෂ නායක රනිල් වික්‍රමසිංහ මහතා විසින් පාර්ලිමේන්තු මහලේකම්වරයාට ඊයේ (12) දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n12111312</link>
    <topic>උගන්ඩා ජනාධිපති නිල සංචාරයක් සඳහා ශ්‍රී ලංකාවට පැමිණේ</topic>
    <author/>
    <content>සිව්දින නිල සංචාරයක් සඳහා උගන්ඩා ජනාධිපති යොවේරි කගුටා මුසවේනි මහතා සහ එම මහත්මිය ඊයේ (12) රාත්‍රී ශ්‍රී ලංකාවට පැමිණි අතර උගන්ඩා ජනාධිපතිවරයා අමුත්තන්ගේ පොතේ අස්සන් කළ අයුරු. ඔහු පිළිගැනීමට පැමිණි විදේශ කටයුතු අමාත්‍ය මහාචාර්ය ජී. එල්. පීරිස් හා ගුවන්තොටුපොළ හා ගුවන් සේවා සමාගමේ සභාපති ප්‍රසන්න වික්‍රමසූරිය යන මහත්වරු මෙහි වෙති. ඡායාරූපය - ගුවන්තොටුපොළ සමූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n12111313</link>
    <topic>ජයලත් බලන්න ජනාධිපති ජයවර්ධනපුර රෝහලට යයි</topic>
    <author>ඡායාරූපය -නලින් හේවාපතිරණ</author>
    <content>ජයවර්ධනපුර රෝහලේ නේවාසිකව ප්‍රතිකාර ලබන එජාප පාර්ලිමේන්තු මන්ත්‍රී දොස්තර ජයලත් ජයවර්ධන මහතාගේ සුවදුක් බැලීමට ජනාධිපති මහින්ද රාජපක්ෂ මහතා ඊයේ (12) පස්වරුවේදී පැමිණියේය. එහිදී ජනාධිපතිවරයා ජයලත් ජයවර්ධන මහතාගේ සුවදුක් විමසන අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=n12111314</link>
    <topic>ලයන් එයාර් ගුවන් යානයේසුන්බුන් ගොඩගැනීමඅද ආරම්භ වෙයි</topic>
    <author>භක්ති ධර්මප්‍රිය මෙන්ඩිස් සහ නුවන් කොඩිකාර</author>
    <content>ත්‍රස්තවාදී ප්‍රහාරයකින් මන්නාරම් මුහුදු තීරයේදී මුහුදුබත් වූ ලයන් එයාර් ගුවන් යානයේ සුන්බුන් ගොඩගැනීම හෙට (14) ආරම්භ කෙරේ.1998 සැප්තැම්බර් මස 29 වන දින ත්‍රස්තවාදී ප්‍රහාරයකින් මේ ගුවන් යානය මුහුදුබත් වී ඇත.මෙම ගුවන් යානයේ සුන්බුන් ගොඩගැනීමට නාවික හමුදාව විසින් ඉකුත් මාසයේ සැලසුම් කර තිබුණද සති ගණනාවක් තිස්සේ අයහපත් කාලගුණ තත්ත්වය පැවැති නිසා ගොඩ දැමීම කල් දැමීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=r1211131</link>
    <topic>බහු විවාහ චෝදනාවටබිරියට අත්හිටවූ සිරදඬුවම්</topic>
    <author>මංජුල හිරිපිටිය - හෝමාගම සංචාරක</author>
    <content>බහු විවාහයක් සිදු කර ගත් කාන්තාවකට බරපතළ වැඩ සහිත වසරක සිරදඬුවම වසර දහයකට අත්හිටුවා, රුපියල් එක්දහස් පන්සීයක දඩ මුදලක් ගෙවීමටත්, සැමියාට රුපියල් විසිපන්දහසක වන්දි මුදලක් ගෙවීමටත් හෝමාගම හිටපු අතිරේක දිසා විනිසුරු හා මහේස්ත්‍රාත් වත්මන් කළුතර දිසා විනිසුරු සුමිත් පෙරේරා මහතා නියෝග කළේය.වසර දහයක අත්හිටවූ සිරදඬුවම්, වන්දි හා දඩ මුදල් ගෙවීමට නියම වූයේ පාදුක්ක බෝපේ කන්දෙවත්ත ප්‍රදේශයේ පදිංචි නමැති කාන්තාවකටය.2008 වසරේදී සැමියා විසින් අධිකරණය හමුවේ නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=r1211132</link>
    <topic>නාන තොටේ එබිකම් පෑ‘නිංජා’ ගැටයාට යස පාඩමක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>සෑමදාම කාන්තාවන් දිය නාන හැටි එබිකම් කරමින් බැලූ තරුණයකුට තරුණියක් විසින් අමතක නොවන පාඩමක් ඉගැන්වූ සිද්ධියක් කෑගල්ලට නුදුරු ගමකින් වාර්තා වෙයි.ගොවිතැන් බත් කරමින් පවුල් ජීවිකාව කරගෙන ගිය පවුලක සිටි එකම පුතාට උසස් අධ්‍යාපනයක් ලබා දීමට මවුපියන් බලවත් උත්සාහයක යෙදුණු නමුත් එය සිතූ තරම් සාර්ථක වී නැත.පාසලෙන් අධ්‍යාපනය ලබා නිමවීමෙන් පසු ස්වයං රැකියාවක් සඳහා යොමුකිරීමට කෑගල්ල කාර්මික විද්‍යාලයකට යැවූ නමුත් මාස කීපයක් එහි ගොස් එය අතරමඟ නවතා දමා ඇත.තරුණ වියට පා තබා ඇති මේ තරුණයා කඩපිල්වල රස්තියාදු වෙමින් තරුණයන් සමඟ කල දවස ගතකිරීමට පටන්ගෙන තිබේ.මේ බව කණට වැටුණු මවුපියන් තම පුතාට විවාහ වීමේ කළ දවස උදා වී ඇති නිසා කපු මහතකුට කතාකොට හොඳ තැනකින් පවුලට ගැළපෙන පරිදි තරුණියක් සොයා දෙන ලෙසට දැන්වීය.එවෙලේම කපුවා තම කෝට් සාක්කුවේ තිබූ පොත එළියට ඇද පෙරළා බලා කීවේ “ඕක මහ වැඩක් යෑ. හොඳ තැනක් තියෙනවා, සතියක් ඇතුළත මනාලිය බලන්න යෑමට අවශ්‍ය කටයුතු සූදානම් කරගන්න” කියාය.ඒ අනුව ඉතාමත් රූමත් තරුණියක් කරකාර බැන්ඳීමට යෝජනා වුණත් එය ද අසාර්ථක වූයේ තරුණයාගේ අකමැත්ත නිසාවෙනි.මේ අතරතුර මේ තරුණයා විනෝදාංශයක් වශයෙන් ගමේ කැළෑ රොදක් අසල ඇති දිය පීල්ලකින් දිය නෑම කරන කාන්තාවන් දෙස බලා සිටීම පුරුද්දක් ලෙසට කරගෙන යන බව කව්රුවත්ම දැන සිටියේ නැත.එහෙත් මේ අන්දමින් කැළෑ රොදට වී කාන්තාවන් නාන හැටි බලා සිටින බව වැඩි දිනක් ගතවීමට පෙර දිය නෑම කළ කාන්තාවන්ට දැනගැනීමට ලැබිණි.මෙම ස්ථානයේ දිය නාන දඟකාර තරුණියක් තරුණයාට අමතක නොවන යස පාඩමක් උගන්වන්න ඕනෑ යයි සිතා දිනක් බාල්දියකට නිල්කුඩු දියකර මොහු වාඩිවී සැඟවී සිටින තැනට ඉතාමත් සූක්ෂ්ම අන්දමින් රහසේම ගමන් කර ඔලුවේ සිට ජල බාල්දිය වත්කර ඇත.වහාම එතැනින් නැඟී සිටි තරුණයා ඇඟ පුරා වැටී තිබූ නිල් කුඩුත් සමඟම දිය පීල්ලට නෑම සඳහා පැමිණ සිටි කාන්තාවන්ගේ හූ හඬ මධ්‍යයේ එතැනින් පලා ගොස් තිබේ.මේ වන විට තරුණයා බලවත් ලජ්ජාවට පත් වී නෑදෑ නිවෙසක සිටින බව දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=r1211133</link>
    <topic>ගල්කිස්සේ ටැක්සි මහත්තුරුවිධිමත්ව ගාස්තු අයකරන්නේ නැතිලු</topic>
    <author>කොළඹ දකුණ සමූහ – ගාමිණී රූපානන්ද</author>
    <content>දෙහිවල – ගල්කිස්ස මහ නගර සභා බල ප්‍රදේශය තුළ ධාවනය කරන ත්‍රිරෝද රථ විධිමත් ලෙස ගාස්තු අය නොකරන නිසා ජනතාවට ඉමහත් දුෂ්කරතාවකට මුහුණපෑමට සිදු වී ඇති බව නාගරික මන්ත්‍රී රුවන් ලියනගුණවර්ධන මහතා පුරපතිවරයා වෙත පැමිණිලි කර සිටියි.මේ වන විට බලප්‍රදේශය පුරා ත්‍රිරෝද රථ හා ගාල්කරන ස්ථාන විශාල සංඛ්‍යාවක් පැවැතිය ද ඇතැම් ත්‍රිරෝද රථවල මීටර් සවිකර ඇති නමුත් ඒවායෙහි නිශ්චිත මිලක් සටහන් කර නොතිබීම ගැටලුවකි. මේවායේ අයකරන ගාස්තු එකිනෙකට වෙනස් අතර එකම ගමනාන්තයකට ත්‍රිරෝද රථ හිමියන් එකිනෙකා රු. 28 – 40 දක්වා එකිනෙකට වෙනස් මිල ගණන් අයකරනු ලබති.‍ෙම් අතර මීටර් සවිකර නොමැති ත්‍රිරෝද රථ සඳහා නියමිත ගාස්තුවක් නැති බැවින් අඩි 50 ක් දුර ගියද රුපියල් 50 ක් අයකිරීම පිළිබඳව මීට වඩා සොයා බැලිය යුතු බවත් නාගරික මන්ත්‍රීවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=r1211134</link>
    <topic>අලි කරදර හැමදාමත්නැතිද නිමක් කවදාවත්</topic>
    <author>කලාවැව සමූහ කේ. ජී. සමරකෝන්</author>
    <content>උතුරු මැද හා වයඹ පළාත් ඇතුළු දිවයිනේ විවිධ පළාත් කිහිපයක මේ දිනවල බෙහෙවින් කථාබහට ලක් වී ඇත්තේ අලි-මිනිස් ගැටුම් පිළිබඳවයි.පසුගියදා කරන ලද අලි ඇතුන් සංගණනයේදී එම වල් අලි සංඛ්‍යාව හය දහසක් පමණ වන බව හෙළිදරව් වේ.ජන ගහනය වැඩිවෙත්ම කැලෑව එළි පෙහෙළිකර ගොවි බිම සකසයි. සැලසුමකින් හා ඉවක් බවක් නැතිව සිදු කරනු ලබන එම ක්‍රියාවලියෙන් වනය විනාශ වී යයි. ආහාර ජලය හා ඉඩ පහසුකම් අඩුවීම නිසා අලින් මෙන්ම අනෙකුත් වන සතුන් ගම් වදිති.වනජීවි සංරක්ෂණ හා වන සංරක්ෂණ දෙපාර්මේන්තු මගින් අලි-මිනිස් ගැටුම අවම මට්ටමකට ගෙන ඒමේ ක්‍රියා මාර්ග ගණනාවක්ම ගෙන තිබීම ඉතාමත් ප්‍රසංශා කළ යුතුය. එහෙත් එම දෙපාර්තමේන්තුවේ නිලධාරීන්ගේ ඇසට වැලි ගසමින් ඇතැම් පිරිස් සිය බඩ ගෝස්තරය උදෙසා එම ක්‍රියා මාර්ගයන්ට අවනත නොවී කටයුතු කරති.ඔවුන් අලින් මෙන්ම වෙනත් වන සතුන්ද නිර්දය ලෙස දඩයම් කරනු ලබන අතර වට අඩි 4ක් පමණ වූ ගස් පවා දැව හෝ දර පිණිස කපා දමති. දැව ජාවාරම් කරුවන් මෙසේ මහ පරිමාණ ලෙස වනය වනසද්දී අවට ගම්වල පදිංචි ජන කොටස්ද හේන් කරමින් එම පරිමාණයෙන්ම වනය වැනසීමේ කාර්යට පිවිස ඇත. ඊට අමතරව අවට ගම් වැසියන් සිය නිවෙස් සෑදීමේ දී හා නිවෙස්වලට අවශ්‍ය ගෘහ භාණ්ඩ සෑදීමටද මහා පරිමාණයෙන් වනය විනාශ කරති.වනඅලි නිරතුරුවම ආහාර ඌනතාවලින් පෙලෙති. මෙයට හේතුවද මිනිසාගේ යම් යම් නොමනා ක්‍රියාකාරකම්ය. දර අවශ්‍යතා උදෙසා ගස්වල පහත අතු කපා ගත් විට අලීන්ට සිය ආහාර අවශ්‍යතා සපරා ගත නොහැක.මේ නිසා ආහාර හිඟ වීමෙන් ගමට එන අලින් හේන් ගොවිතැන් පාළු කිරීම අරුමයක් නොවේ.අලි මිනිස් ගැටුමේ වර්තමාන තත්ත්වය ගැන ගොවිජන සේවා හා වනජීවි නියෝජ්‍ය ඇමැති එස්. එම්. චන්ද්‍රසේන මහතා මෙසේ කීය.අලි-මිනිස් ගැටුම අවම කරන්න ජනාධිපතිතුමා සහ ආර්ථික සංවර්ධන ඇමැතිවරයාගේ උපදෙස් හා මඟ පෙන්වීම අනුව විශේෂ ව්‍යාපෘතියක් ආරම්භ කර තිබෙනවා.අලි සංරක්‍ෂණ උද්‍යාන හතරක් ඉදිකිරීමටත් නියමිතය. හෙක්ටයාර් දොළොස් දහසක භූ®මියක් මේ සඳහා සූදානම් කරමින් තිබෙනවා.මිනිස් ක්‍රියාකාරකම් නිසා සියයට හතළිස් හයක් වූ වනපෙත සියයට විසි එක දක්වා අඩුවෙලා අලින්ට පමණක් නොව සියලු සතා සීපාවට අද ජීවත්වීම අභියෝගයක් වෙලා ගල්ගමුව , හම්බන්තොට, මාදුරුඔය හොරොව්පතානේ අලි සංරක්‍ෂණ මධ්‍යස්ථාන මෙම වන සතුන් ජීවත් කිරීමේ භූමි බවට පත් කර සතුන්ට අවශ්‍ය කෑම වනාන්තරය තුළින්ම සපයා දීමටත් බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=r1211135</link>
    <topic>හිත ඇත්නම්පත කුඩාද? ...</topic>
    <author>ඡායාරූපය සහ සටහන පොලොන්නරුව දිසා සමූහ ඇම්. පී. සරත්</author>
    <content>නියගය දවස්වල වගාවට වතුර නැහැ කියලා උද්ඝෝෂණ, පෙළපාලි, උපවාස කළා ගොවීන්ට අද ඇති වෙන්න වතුර තියනවා. ඉතින් වගා කටයුතු අරඹන්න පුළුවන් යැයි මැදිරිගිරිය පිනාමංකඩ ගොවි ගම්මානයේ බී.ඒ. ඇම්. පුංචිබංඩා ගොවි මහතා කීය.ස්වභාවික විපත්වලට කවුරුවත් පලි නැහැ. පසුගිය නියඟය කාලේත් මගේ කුඹුර සරුවට අස්වැද්දුවා.ජලය නැතිව වී වගාව මැරෙන්න මම ඉඩ දුන්නේ නැහැ. ළිදෙන් ඇදලා වගාවට වතුර දැම්මා. උද්ඝෝෂණ , පෙළපාලි උපවාස කළා නම් මට වතුර ඇදල වගාව බේරා ගන්න බැරි වෙනවා.ඔය නියඟයට කලින් ලොකු ගංවතුරක් ඇවිත් මේ පාලම් පාරවල් කුඹුරු කඩාගෙන ගියා.ඒ දුක්ගැටලු මැද තමයි පසුගිය නියඟයටත් මම මුහුණ දුන්නේ. මේ පාර ලොකු වැසි අපිට ලැබුණා. කුඩා වැව් පිරිලා. ඒ අවට අයට පුළුවන් වී වගා කටයුතු කරන්න. මේ බලන්න මේ කුඩා වැවත් පිරිලා. අපි කවුරුත් එක්ක එක්වෙලා වගා කරමු. ජලය අරපිරිමැස්මෙන් උපරිම ප්‍රයෝජනයට ගනිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=s1211131</link>
    <topic>ජාතික මලල ක්‍රීඩා ශූරතාවලියේ ශ්‍රී ලංකා වාර්තා 2යි : නව තරග වාර්තා 5යි</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේදී පෙරේදා නිමාව දුටු 90 වැනි ජාතික මලල ක්‍රීඩා ශූරතාවලියේදී නව ශ්‍රී ලංකා වාර්තා 2ක් හා නව තරග වාර්තා 5ක් සටහන් වුණි.මෙවර මලල ක්‍රීඩා ශූරතාවලියේ අතිශූර ක්‍රීඩකයාට පිරිනමණු ලැබූ විල්ටන් බාට්ලීට් කුසලානය ශ්‍රී ලංකා යුද හමුදාවේ එරංග දිනේෂ් ප්‍රනාන්දු හිමිකරගත් අතර අතිශූර ක්‍රීඩිකාවට පිරිනැමෙන කොළඹ සුබසාධක කමිටු කුසලානය ශ්‍රී ලංකා යුද හමුදාවේ චම්පිකා දිල්රුක්ෂිට හා ගුවන් හමුදාවේ එරංගා දුලක්ෂිට හිමිවිය.එරංග දිනේෂ් තුන් පිම්ම ඉසව්ව මීටර් 16.37කින් නිමකර නව ශ්‍රී ලංකා වාර්තාවක් බිහිකළ අතර එරංගා දුලක්ෂි මීටර් 3000 බාධක දිවීමේ ඉසව්වේ නව ශ්‍රී ලංකා වාර්තාවක් හා චමිපිකා දිල්රුක්ෂි මීටර් 800 ඉසව්වේ නව තරග වාර්තාවක් බිහි කිරීම හේතුවෙන් සම්මානයට පාත්‍ර වූහ‍.ජාතික මලල ක්‍රීඩා ශූරතාවලියේ වේගවත්ම ක්‍රීඩකයා ලෙස කළුතර විද්‍යාලයේ 18හැවිරිදි හිමාෂ හේෂාන් (තත්.10.50) හා වේගවත්ම ක්‍රීඩිකාව ලෙස නාවික හමුදාවේ ජානි චතුරංගනී ද සිල්වා (තත්.11.85) කැපී පෙනෙන දස්කම් දැක්වූහ. හිමාෂ හේෂාන් ජාතික මලල ක්‍රීඩා ශූරතාවලියට එක්වු පළමු අවස්ථාවේදීම මෙලෙස ඉදිරියට පැමිණීම විශේෂත්වයකි.මේ අතර මීටර් 400 ඉසව්වේදී මෙතෙක් ඉදිරියෙන් සිටි ප්‍රසන්න අමරසේකර මේ තරගාවලියේදී පසු බැසීමට ලක්විය. ඔහු අවසන් පූර්ව තරගයේදී තත්.49.13කින් සිවුවැනි ස්ථානයට පත්වීම නිසා අවසන් ක්‍රීඩකයන් ‍අටදෙනා අතරට සුදුසුකම් නොලැබූහ.මේ හේතුවෙන් වසර 2001 සිට ජාතික මලල ක්‍රීඩා සුපිරි සංචිතයේ සිටි ප්‍රසන්න සම්පත්ට එම සංචිතයේ රැදී සිටීමේ අවස්ථාව අහිමිවීමට සිදුවේ. ඔහු ආසියානු මට්ටමේ ජයග්‍රහණ රැසක් ශ්‍රී ලංකාවට හිමිකර දුන් දක්ෂ ක්‍රීඩකයෙකි. මීටර් 400 පිරිමි ඉසව්වේ ජය ජී.ඒ.එම්.ගුණරත්න (තත්.47.26) හා කාන්තා ඉසව්වේ ජය චන්ද්‍රිකා සුභාෂිනී (තත්.54.63) දිනා ගත්හ.ජාතික මලල ක්‍රීඩා ශූරතාවලිය පැවැති දින තුනේදී වරින් වර වර්ෂාව පතිත වීමෙන් බාධා සිදුවුණ ද දක්ෂතා යහපත් මට්ටමක පැවැති බව ශ්‍රී ලංකා මලල ක්‍රීඩා සංගමයේ සටහන්කරු සමන් කුමාර මහතා 'දිනමිණ'ට පැවැසීය.මීටර් 100 පිරිමි අවසන් තරගයේ ක්‍රීඩකයන් අට දෙනාම තත්පර11ට අඩු කාලයකදී තරගය අවසන් කිරීම ඉතිහාසයේ පළමුවරට සිදුවුවක් බව ඔහු පෙන්වා දෙයි.එය අනාගත කෙටිදුර ක්‍රීඩාවේ සුබ පෙරනිමිති පහළ කිරීමක් බවද හෙතෙම පැවැසීය. මේ තරගාවලියේ දක්ෂතා පදනම් කරගෙන ලබන වසරේ දකුණු ආසියානු ක්‍රීඩා උලෙළේදී මලල ක්‍රීඩා සංචිතය නම් කිරීමටද බලාපොරොත්තු වේ.උස පැනීම ශූරතාව- මංජුල කුමාර (මී.2.21)-විසිකිරිමේශූරතාව-ලක්ෂාන් දයාරත්න (හෙල්ල විසිකිරීම මී.73.27)‍පැනීමේ ඉසව් සඳහා කුසලානය-එරංග දිනේෂ් ප්‍රනාන්දු(තුන් පිම්ම මී.16.37 නව ශ්‍රී ලංකා වාර්තාව)මැදි සහ දුර ඉසව් ශූරතාව- ආර්.එම්.ඒ.පුෂ්පකුමාර(මී.3000 වි.8:56.75)කඩුලු ඉසව් ශූරතාව- කේ.ඒ.එම්.ජේ.ගුණතිලක(මී.400 තත්.51.66)කෙට් දුර ඉසව් ශූරතාව- කේ.ඒ.එම්.ජේ.ගුණතිලක(මී.400 තත්.51.66)විසිකිරිම් ඉසව් ශූරතාව- දිල්හානි ලේකම්ගේ(හෙල්ල විසිකිරීම වි.55.76 නව තරග වාර්තාව)පැණිමේ ඉසව් ශූරතාව- ප්‍රියංගිකා මධුමන්ති(උස පැනීම මී.1.81නව තරග වාර්තාව)දුර දිවිමේ ඉසව් ශූරතාව- එරංගා දුලක්ෂි(මී. 3000 බාධක යි10:11‍.72 නව ශ්‍රී ලංකා වාර්තාව)මැද දුර ඉසව් ශූරතාව- චමිපිකා දිල්රුක්ෂි(මී.800 වි.2:04.97 නව තරග වාර්තාව)කඩුලු පැනීම කාන්තා ශූරතාව- අමාලි විජේසිංහ(මී.100 කඩුලු තත්.14.26)කෙටිදුර කාන්තා ශූරතාව- සුජානි බුද්ධිකා(මී.200 තත්.33.92)කාන්තා ඉසව් අතිශූර ක්‍රීඩිකාව- චමිපිකා දිල්රුක්ෂි සහඑරංගා දුලක්ෂි (මී.800 හ මී.300 බාධක දිවිම)පිරිමි ඉසව් අතිශූර ක්‍රීඩකයා- එරංග දිනේෂ් ප්‍රනාන්දු(තුන් පිම්ම මී.16.37)ජාතික මලල ක්‍රීඩා/දක්ෂතම ක්‍රීඩකයා ශූරතාව- එරංග දිනේෂ් ප්‍රනාන්දු (තුන් පිම්ම මී.16.37/ නව ශ්‍රී ලංකා වාර්තාව).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=s1211132</link>
    <topic>රන් මාලය උකසට තබා රිදී පදක්කමක් දිනූඅනුරපුරේ දිරිය ක්‍රීඩිකාව</topic>
    <author>චිත්‍රාරත්න කළුආරච්චිහි‍ඳෝගම සමූහ</author>
    <content>කරේ තිබූ රන් මාලය උකස් කර 17 වැනි ආසියාතික ප්‍රවීණ මලල ක්‍රීඩා උලෙළට සහභාගි වූ අනුරාධපුර නොච්චාදුව ප්‍රාදේශීය ලේකම් කොට්ඨාසයේ පාවත්කුලම ආර්.එස්.එම්.රාජපක්ෂ ක්‍රීඩිකාව ශ්‍රී ලංකාවට රිදී පදක්කමක් දිනා දීමට සමත්ව සිටින්නීය.මේ ක්‍රීඩා උලෙළේ උස පැනීමේ ඉසව්වෙන් ඇය දෙවැනි ස්ථානය ලබා රිදී පදක්කම දිනා ගත් අතර මීටර 400 සහාය දිවීම ඉසව්වේදී තෙවැනි ස්ථානය ලබා ගනිමින් ලෝකඩ පදක්කම ද දිනා ගෙන තිබේ.ඇය ශ්‍රී ලංකා යුද හමුදාවේ කෝප්‍රල්වරියකි. පසුගිය 2 වැනිදා සිට 7 වැනිදා දක්වා චීනයේ තායිපේ හි මේ තරගාවලිය පැවැත්විණි. ආසියානු රටවල් 18ක් සහභාගි වූ තරගාවලියේ උස පැනීමේ ඉසව්වේ ප්‍රථම ස්ථානය තායිපේ ට හිමි වූ අතර දෙවැනි ස්ථානය ශ්‍රී ලංකාවටත්, තෙවැනි ස්ථානය ඉන්දියාවටත් හිමි විණි.තමන් දිනා ගත් පදක්කම් දෙකත් සමග පෙරළා ශ්‍රී ලංකාවට පැමිණීමෙන් පසුව ආර්.එස්.එම්.රාජපක්ෂ ‘දිනමිණ’ට මෙසේ පැවසුවාය.“ශ්‍රී ලංකාවට පදක්කම් දෙකක් ගෙන ඒමට හැකිවීම පිළිබඳව මා ආඩම්බර වෙනවා. මම බොහොම දුෂ්කරතා මධ්‍යයේ තමයි මේ ජයග්‍රහණ ලැබුවේ.”“යුද හමුදාව මට රුපියල් 36,000ක් ලබා දුන්නා. ඉතිරි මුදල සොයා ගැනීමට මා මගේ කරේ තිබූ රන් මාලය උගස් කළා. මම මේ ගමන ගියේ එහෙමයි. උස පැනීම තරගයේදී මා මීටර් 1යි සෙන්ටි මීටර් 44ක් උස පැනලයි දෙවැනි ස්ථානය හිමිකර ගත්තේ.”“ඉදිරියේ පැවැත්වෙන ලෝක ප්‍රවීණ මලල ක්‍රීඩා තරගාවලියට සහභාගි වෙන්න මා සුදුසුකම් ලබා සිටිනවා. ඒ තරගාවලියෙනුත් ශ්‍රී ලංකාවට වටිනා පදක්කමක් ලබා දී මගේ මව්බිමට ගෞරවයක් ගෙන දීම මගේ ඉලක්කයයි. මේ සඳහා මට කවුරු හරි ආයතනයක් උදව් කරනවා නම් මම එය ඉතා අගය කරනවා” මේ දිරිය ක්‍රීඩිකාව වැඩි දුරටත් කියා සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=s1211133</link>
    <topic>සිංගප්පූරු නෙට්බෝල් තරගාවලියටශ්‍රී ලංකා පිල නම් කරයි</topic>
    <author>ප්‍රින්ස් ගුණසේකර</author>
    <content>රටවල් හයක සහභාගිත්වයෙන් යුතුව සිංගප්පූරුවේදී පැවැත්වීමට නියමිත ‘සික්ස් නේෂන්’ නෙට්බෝල් තරගාවලියට යන ශ්‍රී ලංකා පිලට ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතිය ඊයේ ලැබිණි.ශ්‍රී ලංකා නෙට්බෝල් පිලේ නායකත්වයට කණ්ඩායමේ ජ්‍යෙෂ්ටතම ක්‍රීඩිකාවන් දෙදෙනකු වන තර්ජනී සිවලිංගම් හා ගයාත්‍රි ලංකාතිලක නම් කොට ඇත. ශ්‍රී ලංකාවේදී නිමාවූ ආසියානු නෙට්බෝල් තරගාවලියේ අනු ශූරතාව මේ දෙදෙනාගේ සම නායකත්වයෙන් යුත් ශ්‍රී ලංකා පිලට හිමි විය.ආසියානු නෙට්බෝල් තරගාවලියට ක්‍රීඩා කළ ක්‍රීඩිකාවන් සිවු දෙනෙකු මෙවර ශ්‍රී ලංකා පිලට ඇතුලත්ව නැත. ‘සෙන්ටර්’ ක්‍රීඩිකා දීපිකා දර්ශනී ට අවස්ථාව අහිමි වී ඇති අතර එම ස්ථානයට ගුවන් හමුදාවේ සුරේකා කුමාරි කැඳවා තිබේ. ඇයට අමතරව ගාල්ල රිපන් බාලිකා විදුහලට ක්‍රීඩා කළ සෙව්වන්දි තාරකා, ගුවන් හමුදාවේ දුලානි එරන්දිකා හා නාවික හමුදාවේ හසිතා මෙන්ඩිස් ශ්‍රී ලංකා නෙට්බෝල් පිලට කැඳවා තිබේ.ආසියානු තරගාවලියට එක් වූ ශෂිකා සමරසිංහ, චතුරාංගනී ජයසූරිය හා ධම්මිකා මල්කාන්ති තේරීම් තරගවලට සහභාගී නොවීම හේතුවෙන් ශ්‍රී ලංකා නෙට්බෝල් පිලට නම් කොට නොමැත.සිංගප්පූරු ‘සික්ස් නේෂන්’ නෙට්බෝල් තරගාවලියට ශ්‍රී ලංකාව, මැලේසියාව, නැමීබියාව, අයර්ලන්තය, ටැන්සානියාව හා සිංගප්පූරුව සහභාගී වෙති. ලෝක නෙට්බෝල් වර්ගීකරණය අනුව ශ්‍රී ලංකාව 23 වැනි ස්ථානයේ සිටින අතර සිංගප්පූරුව 18 වැනි හා ටැන්සානියාව 19 වැනි ස්ථානවල සිටිති. අනෙක් රටවල් තුන ලෝක නෙට්බෝල් කණ්ඩායම් වර්ගීකරණය අනුව ශ්‍රී ලංකාවට පහළින් පසුවෙති.ශ්‍රී ලංකාව අවසන් වරට සහභාගි වූ ආසියානු කුසලාන නෙට්බෝල් තරගාවලියේදී සිංගප්පූරුව වෙතින් ලකුණු 1ක සියුම් පරාජයක් ලැබූ අතර එම පරාජය ක්‍රීඩා ක්ෂේත්‍රයේ ආන්දෝලනයට ලක්විය.එම අවසන් තරගයට පළපුරුදු ක්‍රීඩිකාවන් සහභාගි නොකිරීම ඇතුලු කරුණු ගණනාවක් පිළිබඳ මතු වූ චෝදනා විමර්ශනයට ත්‍රි පුද්ගල කමිටුවක් ක්‍රීඩා ඇමැතිවරයා පත් කළ අතර එම වාර්තාව තවමත් නිම වී නොමැත.සිංගප්පූරු ‘සික්ස් නේෂන්’ තරගාවලිය ලබන 2 වැනිදා සිට 8 වැනිදා දක්වා ටෝයෝ පායෝ ගෘහස්ථ ක්‍රීඩාංගණයේදී පැවැත්වේ.තර්ජනී සිවලිංගම් (නායිකා), ගයාත්‍රි ලංකාතිලක (නායිකා), මරීෂා ප්‍රනාන්දු, සමන්ති නිලුක්ෂිකා, සෙමිණි අල්විස්, විශාකා ජයසූරිය, ගයනි දිසානායක, තිශාලා අල්ගම, සෙව්වන්දි තාරකා, දුලානි එරන්දිකා, හසිතා මෙන්ඩිස්, සුරේකා කුමාරි.අතිරේක: ජී.අශ්විනී, දීපිකා අබේකෝන්, විස්නා කේ.ප්‍රනාන්දු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=s1211135</link>
    <topic>යෞවන ක්‍රීඩා පා පැදි ශූරතා නුවන්ට සහ මනෝමිට</topic>
    <author>ප්‍රියාන් ද සිල්වා සහ මාතර දිසා විශේෂ</author>
    <content>ජාතික තරුණ සේවා සභාව සංවිධානය කළ යෞවන ක්‍රීඩා උලෙළේ පා පැදි තරග ජය නුවන් දුලන්ත සහ මනෝමී කුමාරි සමත් වූහ.කිලෝමීටර් 42.195ක් වු පිරිමි තරගය මාතර සනත් ජයසුරිය පිටියෙන් ආරම්භ වී ගාලු පාරේ මිදිගම දක්වා ගමන් කොට නැවත ජයසුරිය පිටියටද, කාන්තා තරගය කඹුරුපිටිය දක්වා ගොස් නැවත ජයසුරිය පිටියෙන්ද අවසන් විය. පිරිමි තරගය සඳහා තරගකරුවන් 148ක් සහභාගී වු අතර කාන්තා තරගයට තරගකාරියන් 45 දෙනෙක් ඉදිරිපත් වී සිටියහ.පා පැදි තරග - පිරිමි-1.නුවන් දුලන්ත (කොළඹ), 2.ප්‍රියන්ත ජයලාල් (හම්බන්තොට), 3.රංගජීව පෙරේරා (කොළඹ) කාන්තා-1.ජී.ජී.මනෝමි කුමාරි (අම්පාර), 2.ඉශාර නිල්මිණි (අනුරාධපුර), 3.දිනේශ් දිල්රුක්ෂි (පුත්තලම)ඇවිදීමේ තරග - පිරිමි (අවු.20 පහළ) 1.චතුරංග මංගමුරගේ (මාතර) 2.ප්‍රදීප් මධුෂංක (හම්බන්තොට), 3.බී.ඇල්.එම්.කුමාර (මොනණරාගල) පිරිමි (අවු.20 ඉහළ)-1.ඇම්.ඩී.සම්පත් (මාතර), 2.දනුෂ්ක සම්පත් (ගාල්ල), 3.කේ.ජී.එස්.කේ.අබේරත්න (කුරුණෑගල) කාන්තා (අවු 20 පහළ)-1.ජී.බී.ගායනා (මාතර), 2.අවන්ති ජයරත්න (කුරුණෑගල), 3.ජේ.කේ.එම්.එම්.දමයන්ති (මොණරාගල) කාන්තා (අවු 20 ඉහළ)- 1.ටී.එච්.දිනුශා (ගාල්ල), 2.මල්කාන්ති දේශප්‍රිය (හම්බන්තොට), 3.ඉන්දිරා ප්‍රියදර්ශනි (මොණරාගල)මැරතන් තරග - පිරිමි-1.ඩී.එස්.මධුෂංක (කළුතර), 2.වසන්ත කුමාර (ගාල්ල), 3.ඉරංග රත්නායක (බදුල්ල) කාන්තා-1.රුවනි නිසංසලා (පුත්තලම), 2.එම්.මධුෂානි (කුරුණෑගල), 3.ඒ.එම්.දිස්නා (පුත්තලම).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=s1211136</link>
    <topic>ධර්මපාල විදුහල දෙවැනි වටයට</topic>
    <author/>
    <content>පන්නිපිටිය ධර්මපාල විද්‍යාලයීය අවුරුදු 13න් පහළ 'ඒ' කණ්ඩායම අන්තර් පාසල් ක්‍රිකට් තරගාවලියේ තරග 4න් 3ක් ප්‍රථම ඉනි‍මේ ජය ලබමින් දෙවැනි වටයට සුදුසුකම් ලබාගැනීමට සමත්විය. ඉතිරි තරග 2ක් ජය පරාජයෙන් තොරව අවසන් විය.කැලණිය ගුරුකුල විදුහල, පිළියන්දල මධ්‍ය මහා විදුහල සහ මීගමුව හරිස්චන්ද්‍ර විද්‍යාලය පරාජය කිරීමට ධර්මපාල විදුහල් පිල සමත්වූ අතර කොළඹ අශෝක විද්‍යාලය සමග පැවැති තරගය ජය පරාජයෙන් තොරව අවසන් විය.ධර්මපාල විදුහල වෙනුවෙන් ඒ.ඩයනක තරග 4කදී අර්ධ ශතක දෙකක් සමගින් ලකුණු 192ක් රැස් කරමින් ද, වමතින් පාදඟ පන්දු යවන කවිඳු ඩිල්ෂාන් කඩුලු 21ක් සහ දකුණත් පාදඟ පන්දු යවන හෂාන්ත විශ්වජිත් කඩුලු 17ක් බිඳ හෙලමින් ද දක්ෂතා දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=s1211137</link>
    <topic>අවසන් එක්දින තරගය ජයපරාජයක් නෑ</topic>
    <author/>
    <content>විශිෂ්ට පිතිහරඹයක නිරත වූ ශ්‍රී ලංකා පිලේ ආරම්භක පිතිකරු උපුල් තරංගගේ අර්ධ ශතකයේ වටිනාකම ‍‍සෝදා හරිමින් ඊයේ හම්බන්තොට මහින්ද රාජපක්ෂ අන්තර් ජාතික ක්‍රිකට් ක්‍රීඩාංගණයට පතිත වූ ධාරානිපාත වර්ෂාව හේතුවෙන් නවසීලන්තයට එරෙහිව පැවැති පස්වැනි සහ අවසන් එක්දින තරගය ජයපරාජයෙන් තොරව නිමාවට පත්විය.කාසියේ වාසිය දිනූ නවසීලන්ත පිලේ නායක රෝස් ‍ටේලර්ගේ ඇරැයුමෙන් ශ්‍රී ලංකා පිල පන්දුවට පහරදෙමින් සිටියදී පස්වරු 4.40ට පිටියට ඇද හැලුණු වර්ෂාව රාත්‍රී 8.25 වනවිටත් එක්දිගටම පැවැතිණි. ඒ වනවිට ශ්‍රී ලංකාව කඩුලු 8ක් දැවී ලකුණු 123ක් රැස්කර තිබූ අතර ශ්‍රී ලංකා ඉනිමේ ඕවර 28.3ක් අවසන් වී තිබිණි.ඒ අනුව පැය තුනකුත් මිනිත්තු 40කට පසුව තරගය ජයපරාජයෙන් තොරව නිමාවට පත්කිරීමට තරග විනිසුරුවරුන් තීරණය කළහ.සාර්ථක පිතිහරඹයක නිරත වූ උපුල් තරංග පන්දු 94කට මුහුණ දී හතරේ පහර 8ක් සමග ලකුණු 60ක් ලබාගත්තේය. උපනායක ඇන්ජෙලෝ මැතිව්ස් සහ දිනේෂ් චන්දිමාල් ලකුණු ‍නොලබාම දැවී ගිය අතර නායක මහේල ජයවර්ධන ලකුණු 24ක් සහ ළහිරු තිරිමාන්න ලකුණු 17ක් රැස් කළහ.තරග 5කින් සමන්විත ශ්‍රී ලංකා - නවසීලන්ත එක්දින තරගාවලියේ පළමු තරගය ද වර්ෂාව හේතුවෙන් අතහැර දැමීමට සිදුවී තිබූ අතර දෙවැනි, තෙවැනි සහ සිවුවැනි තරගවල ජය හිමිවූයේ ශ්‍රී ලංකා පිලටය. ඒ අනුව තරග 3 -0ක් ලෙස එක්දින තරගාවලිය ශ්‍රී ලංකාව ජය ගත්තේය. තරගාවලි‍යේ වීරයා සම්මානය නවසීලන්ත පිලේ බී.ජේ.වොට්ලින්ට හිමිවිය.ශ්‍රී ලංකාව – 123/8 (ඕවර 28.3) උපුල් තරංග 60, මහේල ජයවර්ධන 24, ළහිරු තිරිමාන්න 17 ( ටිම් සවුති 18/3, ඇන්ඩෲ එලිස් 22/2).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=s1211138</link>
    <topic>මාලදිවයිනට පොලිස් ප්‍රහාරයක්</topic>
    <author>ප්‍රින්ස් ගුණසේකර</author>
    <content>මාලදිවයිනේ රෙඩ්ලයින්ස් පිල පරදා ලකුණු 75 -59ක විශිෂ්ට ජයක් පොලිස් ක්‍රීඩකයෝ හිමිකර ගත්හ. කොළඹ හෙන්රි පේද්‍රිස් ක්‍රීඩාංගණයේ ඊයේ පැවැති මේ තරගයේ පළමු භාගයේ දී දෙපිලම ලකුණු 32 -32ක් ලෙස සම තත්ත්වයක පසුවූහ‍. එහෙත් දෙවැනි භාග‍යේදී ආක්‍රමණශීලී ක්‍රීඩා රටාවකට අවතීර්ණ වූ පොලිස් ක්‍රීඩකයෝ ජයග්‍රහණය හිමිකර ගත්හ.පොලිස් ක්‍රීඩා සමාජයේ ඉන්දික සහ සුජිත් ලකුණු 18බැගින් රැස් කළ අතර මාලදිවයිනේ රෙඩ් ලයින්ස් පිලේ එන්.රුෂ්ඩි ලකුණු 12ක් ලබා ගත්තේය.ඔටර්ස් පිලට ලකුණු 4ක ජයක්ඔටර්ස් ක්‍රීඩා සමාජය හා ඕල්ඩ් බෙන්ස් ක්‍රීඩා සමාජය අතර පැවැති තරගයෙන් ඔටර්ස් පිලට ලකුණු 4ක තියුණු ජයක් හිමිවිය.මේ තරගයේ පළමු භාගයේ දී ලකුණු 32 -33ක් ලෙස ඔටර්ස් පිල ඉදිරියෙන් සිටි අතර තරගය අවසන් වූයේ ලකුණු 75 -71ක් ලෙසින් ඔටර්ස් පිලට ජය හිමිකර දෙමිනි.ඔටර්ස් ජය මාවතට ගෙනා ගයාන් මීදෙණිය ලකුණු 28ක් ලැබූ අතර ඕල්ඩ් බෙන්ස් පිලේ නුෂාන් එරන්ද ලකුණු 25ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=s1211139</link>
    <topic>බොක්සිං ශූරයා සිරගෙට</topic>
    <author>පැරගුවේ (ඒ.එෆ්.පී)</author>
    <content>ස්ත්‍රී දූෂණ චෝදනාවකට වරදකරු වූ චෙක් රාජ්‍යයේ හිටපු බොක්සිං ශූර ලුඩෝවිට් ප්ලැචෙට්කෝට වසර 8ක සිර දඬුවමක් නියම කළ බව එරට නීති බලධාරීහූ ප්‍රකාශ කළහ.පසුගිය වසරේ ජූලි මාසයේ දී සිය පෙම්වතියගේ 20 හැවිරිදි සොයුරිය දූෂණය කිරීම ඔහුට එරෙහිව නගා තිබූ ‍චෝදනාව විය. 41 හැවිරිදි ප්ලැචෙට්කෝ‍ට මීට පෙර ද අපරාධ ‍චෝදනා රැසක් එල්ලවී තිබිණි. 1998 වසරේ දී එවකට සිටි පෙම්වතියගේ මව ඝාතනය කිරීමත්, පෙම්වතිය ඝාතනය කිරීමට තැත් කිරීමත් හේතුවෙන් ප්ලැචෙට්කෝට වසර 13ක සිර දඬුවමක් පනවා තිබිණි. නමුත් වසර 9ක සිර දඬුවමකින් පසු ඔහු නිදහස් කෙරිණි.පළමු වරට සිරගත වීම‍ට පෙර චෙක් රාජ්‍යයේ ජාතික බොක්සිං මිඩ්ල්වේට් ශූරතා 3ක් දිනාගත් ප්ලැචෙට්කෝ 1996 ඔලිම්පික් ක්‍රීඩා උලෙළ නියෝජනය කිරීමේ අවස්ථාව ද උදාකරගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=f1211131</link>
    <topic>මෙවර අයවැය විපක්ෂයට මරු පහරක්</topic>
    <author>සාකච්ඡා කළේ රෝෂන් තුෂාර</author>
    <content>සරලව කිව්වොත්, දුගී දුප්පත්කම නැති කිරීමට ජනතාවගේ ආර්ථික තත්ත්වය ඉහළ නැංවීමට සැකසූ අයවැයක්. සෑම ක්ෂේත්‍රයක් කෙරෙහිම අවධානය යොමු කරමින් දේශීය ආර්ථිකයට ගැළපෙන අයුරින් මේ අයවැය සකසා තිබෙනවා. හැම ජන කොටසක්ම සෑම කර්මාන්තයක්ම නඟාසිටුවන පරිදි ගෙවිලියගේ සිට ජාත්‍යන්තර ගනුදෙනුකරුවා දක්වා සහ ඔවුන්ගේ ශක්තිය රටේ ආර්ථික සංවර්ධනයට දායක කර ගැනීමට සැකසූ අයවැයක්.ජනාධිපතිතුමා රටේ නායකයා ලෙසත්, මුදල් ඇමැතිවරයා ලෙසත් සෑම ක්ෂේත්‍රයකම නිලධාරින් බලධාරින් සමඟ සාකච්ඡා කරලා ඉදිරි දැක්මකින් යුතුව ඉදිරිපත් කළ ප්‍රතිපත්තිමාලාවක්.රටේ ආර්ථික වර්ධන වේගය සියයට 8 දක්වා ඉහළ දැමීමට සන්ධාන රජයට හැකිවුනේ ඒ වරප්‍රසාද ජනතාවට ලබාදුන්න හින්දයි. යුද්ධය නිසා විශාල සම්පත් ප්‍රමාණයක් රටට අහිමිවුණා. මහින්ද චින්තනය යටතේ සන්ධාන රජයේ පස් අවුරුදු සැලසුම් මඟින් 2010 වනවිට ඒ සංවර්ධනය පෙන්වන්න ජනාධිපතිතුමාට හැකිවුණා. එදා ආර්ථික වර්ධන වේගය සියයට 5යි. ඒකපුද්ගල ආදායම ඩොලර් 1062 සිට ඩොලර් 2800 දක්වා ඉහළ ගියා. උද්ධමනය සියයට 7 දක්වා අඩු කළා. විරැකියාව සියයට 5 දක්වා අඩු කළා. සංඛ්‍යා දත්ත වලින් ගණනය කළ නොහැකි සාමයක් සංහිඳියාවක් මෙරට ස්ථාපිත කිරීමට මහින්ද චින්තනයට හැකිවුණා.අද රටේ පොදු මහජනතාව මූලික නිදහස භුක්ති විඳිනවා. පාරවල් කාපට් වෙනවා. අධිවේගී මාර්ග , වරාය, ගුවන් තොටුපළ ඉදිවෙනවා. මේවා යළි යළිත් අවධාරණය කළ යුතු නෑ. සෑම අතින්ම ආයෝජනය වැඩිවෙලා.ආයෝජන ප්‍රවර්ධනය පිළිබඳව ජනාධිපතිතුමා තම අයවැය කතාවේදී සංඛ්‍යා දත්ත සමඟ කරුණු ඉදිරිපත් කළා.විකල්පයක් ඉදිරිපත් නොකර විපක්ෂය කියන මේ කතා ඔවුන්ගේ දේශපාලන බංකොළොත්භාවය සනාථ කරනවා. ඔවුන්ට ප්‍රතිපත්තියක් නෑ. එජාපය ජනතා අධිකරණය ඉදිරියේ ප්‍රතික්ෂේප වූ පක්ෂයක්. දේශපාලන බලයක් නෑ. ජනතා විමුක්ති පෙරමුණට බලයක් ලබා ගැනීමට හැකියාවක් නෑ, දිගින් දිගටම ජනතා අධිකරණය බලයට පත්කළේ මහින්ද චින්තනය, සන්ධාන ආණ්ඩුව. ඒ රජයේ හරයාත්මක දේවල් ජනතාව ඉදිරියේ හෑල්ලුවට ලක්කිරීමට දරන බොළඳ ප්‍රයත්නවලට බුද්ධිමත් ජනතාවගෙන් සහනයක් ලැබෙන්නේ නෑ. උතුරේ ජනතාව වෙනුවෙන් කිඹුල් කඳුළු හෙළන ටී.එන්.ඒ. මන්ත්‍රීවරුන් කොළඹ ගතකරන්නේ සුඛෝපභෝගී ජීවිතයක්. නිවාඩුවට විතරක් උතුරට යන ඔවුන් ජනතා සංවර්ධනයක් බලාපොරොත්තු වෙන්නේ් නෑ. ඒ නිසා ඔවුන් වෙලේ නියරේ ඇවිදල සමාජ යථාර්ථය දැකලා ආර්ථික දැක්මක් ඇතුව සංවර්ධනය තුළින් ජාතික සංහිඳියාවක් ගොඩනඟන ජනාධිපතිතුමා ගෙනා, එතුමාගේ රජයේ අයවැයට බයයි.ඉදිරි අයවැය මුල්‍ය ප්‍රතිපත්තිය තුළ සාර්ව ආර්ථිකයක් ගොඩනැඟීමේ අඩිතාලම දමා තියෙනවා. එජාපයට බැරිවුණා ඔවුන්ගේ පාලන සමයේ එක රස්සාවක් දෙන්න. ජනාධිපතිතුමා වැඩ කරන ජනතාවට සහන රැසක් දුන්නා.උපාධිධාරීන්ට රැකියා දුන්නා. අයවැය පරතරය නැතහොත් හිඟය අවම මට්ටමක පවත්වාගමින් එය සියයට 6 දක්වා අඩු කිරීමට රජයට හැකිවුණා. ලබන වසර වනවිට එය සියයට 5.8 දක්වා අඩු කිරීමට සැලසුම් මේ අයවැයේ අන්තර්ගතයි.ජාතික ආදායමේ සියයට සීයය ඉක්ම වූ ණය සියයට අසූව දක්වා අඩුකළේ කවුද? එය සියයට හැත්තෑපහ දක්වා අඩුකිරීමේ ආර්ථික දැක්මක් අප සතුයි. ඒ තුළ 2015 වනවිට මෙරට අයවැය හිඟය 4.5 දක්වා අඩු කිරීමට අපට හැකිවෙනවා.සන්ධාන රජයේ මූලික අභිප්‍රායත් ඒකමයි. දේශීය ගොවියා රැක ගැනීම., අද වනවිට අප සහලින් ස්වයංපෝෂිතයි. මහින්ද චින්තන ආර්ථික ප්‍රතිපත්තිය තුළ සහල් ආනයනය කරන්නේ නැහැ. රටට අවශ්‍ය බඩ ඉරිඟු අප නිෂ්පාදනය කරනවා. පසුගිය කාලයේ අප රජය නියඟයෙන් ගොඩආවේ මේ ආර්ථික දැක්ම තුළයි. නියඟයෙන් පීඩා විඳි ජනතාව අතරට ගිය ජනාධිපතිතුමා සහන රැසක් ඔවුන්ට දුන්නා.ලබන වසරේදී සියලු ගොවීන් වගා රක්ෂණ ක්‍රමයකට දායක කර ගන්නවා. ජාතික රක්ෂණ භාරකාර අරමුදල මඟින් මෙය ඉටුකරනවා.සුළු හා මධ්‍ය පරිමාණ ව්‍යවසාය අංශය දිරිමත් කිරීමට බදු සහන ලබා දී තියෙනවා. එකතු කළ අගය මත බදු පනතේ 10 වන වගන්තිය හා ජාතිය ගොඩනැඟීමේ බදු පනතේ 3 වගන්තිය සංශෝධනය කිරීමට අයවැයෙන් යෝජනා කළා.පොහොර සහනාධාරය, වී වලට සහතික මිලක් නියම කිරීම, දේශීය කිරි ගොවියා ආරක්ෂා කිරීමට තීරුබදු පැනවීම, ධීවර වරාය, නැංගුරම් මධ්‍යස්ථාන ඒවාට අමතරව විශේෂයෙන් ධීවරයාට රුපියල් මිලියන 2000ක් වෙන්කළා.ආර්ථික සංවර්ධන අමාත්‍යාංශය හරහා ඇමැති බැසිල් රාජපක්ෂ මහතා ක්‍රියාත්මක කරණ දිවි නැඟුමට අයවැයෙන් විශාල ශක්තියක් ලබාදී තියෙනවා. ගෘහ ආර්ථිකය නඟාසිටුවීමේ එම දූරදර්ශී පිළිවෙත දිරි ගැන්වීම සැබැවින් රටට අවශ්‍ය කාලෝචිත දෙයක්.පොදු මහජනතාවට මින් අත්වන සෙතක් නොමැති බව පෙන්වන්නැයි ඔවුන් අදහස් කරන්නේ. අපේ ගමේ උදවිය රේස් කාර් පදින්නේ නෑ. ඒක ඇත්ත නමුත් රටක් සංවර්ධනය කිරීමේදී සෑම අංශයක්ම දියුණුවිය යුතුයි. මෙමඟින් රටේ පොදුජන ආර්ථිකය නඟාසිටුවීම නොවෙතැයි කාටවත් කියන්න බෑ. අද මේ රටේ සංචාරක කර්මාන්තය දියුණුයි. ලක්ෂ 10ක් විදේශ සංචාරකයින් එන රටේ එමඟින් ඩොලර් බිලියනයක ආදායමක් ලබන අපි ඊට අවශ්‍ය යටිතල පහසුකම් සැපයිය යුතුයි. එම ආයෝජකයින් දිරිමත් කළ යුතුයි. එය රටට හොඳයි. වරාය, අධිවේගී මාර්ග ගමේ වැවට සී ප්ලේන් ගොඩබහින රටේ රේස් කාර් අවශ්‍යයි. සී ප්ලේන්වල ගමේ අය ගියේ නෑ. ඒක රටට ආදායම් මර්ගයක්. මේ උසිගැන්වීම් වලට රැවටෙන්න තරම් ජනතාව අනුවණ නෑ.මෙවර අයවැයේ අධ්‍යාපනය සඳහා වන ආයෝජනය පැහැදිළිව සඳහන් වෙනවා. එය සමස්ත වියදමින් සියයට නවයක් පමණ වෙනවා. නැතහොත් රුපියල් බිලියන 306ක් ජාතික ආදායමෙන් සියයට හතරකට වැඩි ප්‍රමාණයක්, අපේ රටේ නිදහස් අධ්‍යාපනය තුළ පළමු ශ්‍රේණියේ සිට විශ්වවිද්‍යාල අධ්‍යාපනය දක්වා ඊට අදාළ ගුරු පුහුණු යටිතල පහසුකම් සංවර්ධනය සියල්ල සමඟ ගත්විට ආසියාවේ ඉහළ ස්ථානයක අප සිටිනවා.ජනාධිපතිතුමාගේ සංකල්පයක් අනුව ක්‍රියාත්මක දුෂ්කර පාසල් සිසු දරු දැරියන්ට පාසල් නිල ඇඳුම් ලබාදීම, සපත්තු යුගලක් පිරිනැමීම අගය කළ යුතුයි.අපේ රටේ පවුල, ආගම හා සංස්කෘතිය අතර සබැඳියක් තියෙනවා. ඒ සබැඳියාවක් තුළ ප්‍රජා සංහිඳියාවක් සහජීවනයක් පවත්වා ගැනීමේ මධ්‍යස්ථානය වුනේ ගමේ පන්සල, කෝවිල, පල්ලිය. එබැවින් ආගමික ස්ථානවල මූලිකත්වයෙන් ප්‍රජාව සම්බන්ධ කරගෙන ක්‍රියාත්මක වැඩසටහන් වෙනුවෙන් රජය රුපියල් මිලියන 200ක් වෙන්කළා.ජනතාවගේ ගුණධර්ම වැඩි කරන්න මුදල් අවශ්‍ය ද? ගෙදර ගෘහ මූලිකයා මත්ද්‍රව්‍යවලින් ඈත් කරන්න ප්‍රතිපාදන වෙන්කරලා පුළුවන් ද? අවශ්‍ය පහසුකම් දුන්නම ගමේ පන්සලේ හාමුදුරුවෝ ඒ ටික කරනවා. මෙය ගණිතමය තර්කයකින්, මුදලකින් කරන්න බෑ.අපේ රටේ වෛද්‍යවරුන්, තාක්ෂණ ශිල්පීන් මේ අවුරුද්දේ ජාත්‍යන්තර නව නිර්මාණ බිහිකළා. ලබන වසරට රුපියල් බිලියන නවයක් වෙන් කරලා තියෙනවා. ජාතික පර්යේෂණ සභාවට රුපියල් මිලියන 250ක් ලබාදී තියෙනවා. පසුගිය ආණ්ඩු මෙතරම් ආයෝජනයක් කරලා නෑ. නව නිර්මාණකරුවෝ බිහිකරලා නෑ.තෙල් ආනයනය මත රඳා නොසිට පුනර්ජනනීය බල ශක්තියට යොමුවීම තිරසාර සංවර්ධනයට පාර කපන මහින්ද චින්තනයේ දැවැන්ත ක්‍රියාදාමයක් ලෙස මා දකිනවා.ධීවරයා, ගොවියා, කම්කරුවා, රජයේ සේවකයා, වෘත්තීයවේදියා අමතක නොකළ මේ අයවැය මඟින් විශ්‍රාමික ජනතාව මෙන්ම ජූලි වර්ජකයාද අමතක කර නෑ. ජූලි වර්ජනයට හසුවූ ශ්‍රමිකයින් අමතක නොකිරීම විශේෂ කරුණක් ලෙස මා දකිනවා. එම නිසා මේ අයවැය පොදු ජන අයවැයක් හා විපක්ෂයට මරු පහරක් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=f1211132</link>
    <topic>කෘතහස්ත කලාකරු හෙන්රි ජයසේන</topic>
    <author>මහව සමූහ එස්.එම්.සිරිවර්ධන</author>
    <content>කලා කෘතියක් යනු කුමක්ද යන්නට මහගමසේකර විද්වතාණන් සපයා ඇති නිර්වචනය වන්නේ තමා ලද කිසියම් අත්දැකීමක් හෝ වින්දනයක් සඳහා ඉන්ද්‍රීය ගෝචර හැඩයක් එනම් ආකෘතියක් ලබාදී එය ප්‍රතිනිර්මාණය කිරීමක් යනුවෙනි.මෙම කාර්යය සංගීතඥයකු විසින් ස්වර, නාද නිර්මිත, ලය, තාල ආදිය ඇසුරු කරමින්, ප්‍රතිනිර්මාණය කරයි. එසේම චිත්‍ර ශිල්පියෙකු වර්ණ, රේඛා, හැඩතල සහ අවකාශය භාවිතා කරමින්, චිත්‍රයක් ලෙස ප්‍රතිනිර්මාණය කරයි. ගීතය, කවිය, නවකතාව, කෙටිකතාව,නාට්‍ය සහ චිත්‍රපටය ආදී ප්‍රසාංගික නිර්මාණ ද භාෂාව සහ සිවු අභිනය ආදිය උපයෝගී කර ගනිමින් ප්‍රතිනිර්මාණය කරයි. ප්‍රසාංගික නිර්මාණ වලදී ඊටම අදාළ අනන්‍ය සහ අවියෝජනීය අගය හා ආකෘතිමය විශේෂතා පවතී. මේ සියලු නිර්මාණ සඳහා ප්‍රතිභානය, ව්‍යුප්පතිය, පරිකල්පනය, සතථාභ්‍යාසය, රසඤතාව සහ ප්‍රතිනිර්මාණ හැකියාව අවශ්‍ය වේ.සම්භාව්‍ය නිර්මාණශ්‍රී ලංකාවේ නාට්‍ය ක්ෂේත්‍රයේ යුග පුරුෂයන් ගැන සඳහන් කිරීමේදී මහාචාර්ය එදිරිවීර සරච්චන්ද්‍ර, සුගතපාල ද සිල්වා,සයිමන් නවගත්තේගම සහ දයානන්ද ගුණවර්ධන වැනි ස්වර්ණමය නාමයන් අතර, ආචාර්ය හෙන්රි ජයසේනයන්ට හිමි වන්නේ අද්විතීය ස්ථානයකි. ආචාර්ය හෙන්රි ජයසේන තුළ පැවති කෘතහස්ත සහ සම්භාව්‍ය නිර්මාණ කෞශල්‍ය සිංහල නාට්‍ය ඇතුළු කලා ක්ෂේත්‍රය ගුණාත්මක බවින් පෝෂණය කිරීම සඳහා සිදු වූ සුවිශාල දායකත්වය අඩසියවසක් පුරා පැවතුණි.ශ්‍රී ලංකාවේ සිංහල නාට්‍ය සම්ප්‍රදායන් හා ශෛලීන් නව මගකට හා නවතම පුස්තක හා හෙන්රි ජයසේනයන්ගෙන් විවිධ තේමාවන්ද ඔස්සේද විෂම සන්දර්භයන් හා විශේෂ ප්‍රවණතා රැසක් දැක්වූ නාට්‍ය නිර්මාණ ශිල්පීන් අතරින්, ආචාර්ය හෙන්රි ජයසේනයන්ට හිමිවන්නේ අද්විතීය ස්ථානයකි. අඩ සියවසකට අධික කාලයක් ශ්‍රී ලාංකික කලා කෙත පෝෂණය කිරීමෙහිලා මෙන්ම කලා ක්ෂේත්‍රයේ නවතම උන්නතීන් සඳහා ද ආචාර්ය හෙන්රි ජයසේන සිදු කළ මෙහෙවර සහ දායකත්වය අමරණීය වේ. 1950 දශකයේ අග භාගයේදී ශ්‍රී ලංකාවේ නිර්මාණය වූ ගම් පෙරළිය නව කතාව, මනමේ නාට්‍ය සහ රේඛාව චිත්‍රපටය මෙරට ප්‍රසාංගික ක්ෂේත්‍රයේ සිදු වූ විශේෂ ප්‍රවණතාවක් දක්වන කඩඉම් සහ සන්ධිස්ථානයක් සටහන් කළ සුවිශේෂී නිර්මාණ තුනකි. එම නිර්මාණ එකල සමාජයේ සිදු වූ පුනරාලෝකයේ ගතික ස්වරූපය පෙන්වයි. එය ප්‍රගතිශීලී ප්‍රවණතාවක හා ජාතික පුනර්ජීවය පෙන්නුම් කළ කැඩපත් බඳු විය.සිංහල නාට්‍යනාට්‍ය රචකයෙකු. නාට්‍ය අධ්‍යක්ෂවරයෙකු, නළුවෙකු, ගීත රචකයෙකු, නවකතාකරුවෙකු, ප්‍රබන්ධ රචකයෙකු, විචාරකයෙකු පමණක් නොව රසිකයෙකු ලෙස ප්‍රතිභා සම්පන්න වූ ආචර්ය හෙන්රි ජයසේන තම නිර්මාණවලදී ස්වතන්ත්‍ර බවත් පෙන්නුම් කළේ ය. සිංහල නාට්‍ය ක්ෂ්ත්‍රයේ පුරෝගාමීව පෙර ගමන්කරුවෙකු වූ ආචාර්ය හෙන්රි ජයසේන ද මහාචාර්ය එදිරිවීර සරච්චන්ද්‍රයන් සිංහල නාට්‍ය ක්ෂේත්‍රයට සිදු කළ අනුපමේය සේවයට සමාන කාර්ය භාරයක් සිදු කර ඇත.විචාරක කලාව1931 ජූලි මස 06 වෙනි දින ගම්පහ බැන්ඩියමුල්ල ගමේදී ජන්ම ලාභය ලද මෙතුමාගේ පියතුමන් වූයේ බස්තියන් කෝරලගේ ඇල්බට් රුද්‍රිගෝ ජයසේන මහතාය. මව වූයේ නවගමුවේ සිසිලියා පෙරේරා මහත්මියයි.තම නිවසේදීම මූලික අධ්‍යාපන කටයුතු ආරම්භ කළ අතර, එතුමාගේ මුල්ම නම වූයේ චන්ද්‍රසෝමයි. සිරි අයියා හෙවත් යූ.ඒ.එස්.පෙරේරා මහතාගේ ළමා පිටිය වැඩසටහනින් ළමා ගායකයෙක් ලෙස කලා ලොවට පිය නගමින් එහි අත්පොත් තැබූ ආචාර්ය හෙන්රි ජයසේන පසුව ගම්පහ බැන්ඩියමුල්ල රෝමානු කතෝලික ප්‍රාථමික පාසලෙන් හා කොළඹ ලෝරන්ස් විද්‍යාලයෙන් සහ කොළඹ නාලන්දා විද්‍යාලයෙන් අධ්‍යාපනය ලබා ඇත.කොළඹ නාලන්දා විද්‍යාලයේ ආචාර්යවරයෙකුව සිටි සිරි අයියා හෙවත් යූ.ඒ.එස්. පෙරේරා මහතා විසින් 1947 දී පමණ නිෂ්පාදනය කරන ලද හරිස්චන්ද්‍ර නාට්‍යයෙන් නාට්‍ය ක්ෂේත්‍රයට පිවිසියේය.1949 වසරේදී ලිපිකරු තනතුරට පත්වෙන අප කතානායකයන් ඉංග්‍රීසි ගුරුවරයෙකු ලෙසද ජාතික තරුණ සේවා සභාවේ නියෝජ්‍ය අධ්‍යක්ෂ, ශ්‍රී ලංකා රූපවාහිනී සංස්ථාවේ නියෝජ්‍ය අධ්‍යක්ෂ (වැඩසටහන්) ලෙසින්ද කටයුතු කර ඇත. ආචාර්ය හෙන්රි ජයසේනයන් 1962 වර්ෂයේදී “කරලියේ පිපි මානෙල් මල” ලෙස විරුදාවලිය ලද මානෙල් ජයසේන මහත්මිය සමඟ විවාහ දිවියට පිවිසීය.1978 සැප්තැම්බර් 15 වෙනි දින ටවර්හෝල් රඟහල යළි විවෘත කිරීමේ අවස්ථාව සඳහා නීතිඥ ජෝන් ද සිල්වා මහතාගේ සිරිසඟබෝ නෘත්‍ය පිටපත යළි නිෂ්පාදනය කිරීමත් 1983 පෙබරවාරි 4 වෙනි දින නිදහස් උළෙල සඳහා නිර්මාණය කරන ලද ජයතු ලංකා නිර්මාණයත්, ආචාර්ය හෙන්රි ජයසේනයන්ගේ කෘතහස්ත නිර්මාණ හැකියාව පෙන්නුම් කළේය. ඔහුටම ආවේනික හා අනන්‍ය ලක්ෂණයන් ඔහුගේ නිර්මාණයන් සම්භාව්‍ය තත්ත්වයට ගෙනඒමට සමත් විය.1967 වර්ෂයේදී පරිවර්තනයක් ලෙස නිර්මාණය කරන ලද හුණුවටය නාට්‍ය ව්‍යක්ත සහ විචාරක විද්වතුන්ගේ මෙන්ම විශ්වවිද්‍යාල, සහ පාසල් ආදී විද්‍යාර්ථයන්ගේද අධ්‍යාපන හා උසස් අධ්‍යාපන ක්ෂේත්‍රවලද සම්භාවනාවට හා ජනප්‍රියතාවට සහ විෂයය නිර්දේශයන්ට ඇතුළත් විය. මෙහි මුල් නිර්මාණය ජර්මන් ජාතික මහා නාට්‍යකරුවෙකු වන බර්ටෝල්ට්බ්‍රෙස්ට් ගේ ද කොකේසියන් චෝක් සර්කල් නම් නාට්‍යයි. 1972 වර්ෂයේදී දිරිය මව සහ ඇගේ දරුවෝ නම් වූ නාට්‍ය නිෂ්පාදනයේ දී හෙන්රි ජයසේන පාදක කරගන්නේ බර්ටෝල් බ්‍රෙස්ට්ගේ නාට්‍යයකි.ආචාර්ය හෙන්රි ජයසේන විසින් රචිත මුද්‍රිත පොත්පත් හා ශාස්ත්‍රීය ලිපි ලේඛන අතර, 1981 නාට්‍ය නිෂ්පාදනය, 1991 දෙව්ලොව ගිය ශිෂ්‍ය භටයෝ, 1997 පුංචි පලිගුරෑන සහ 1972 ළමා සාහිත්‍ය ලෙස රචිත හිතට හිතෙන කවි සුවිශේෂී නිර්මාණයන්ය. 1965 වර්ෂයේ මිනිසුන් වූ දරුවෝ සහ 2005 ලියූ නිළියකගේ කතාවක් යන නව කතා දෙකත් හුණුවටය කතාව, ජනේලය, කුවේණී, තවත් උදෑසනක්, ආදී ශාස්ත්‍රීය ග්‍රන්ථයන්ය. ඔහු විසින් රචිත චරිතාපදාන අතර, කරලිය කතාවක්, නිම් නැති කතාවක් ආදිය සඳහන් කළ හැකිය.1959 ලංකා කලා මණ්ඩලයේ නාට්‍ය රචනා තරගයෙන් ප්‍රථමස්ථානයද 1963 දී ශෛලීගත අංශයේ හොඳම නාට්‍ය රචනයටද ශෛලීගත හොඳම නාට්‍ය අධ්‍යක්ෂණයටද සම්මාන ලැබීය.1988 වර්ෂයේදී ශ්‍රී ලංකා ජනරජයෙන් පිරිනමන ලද කලාශූරී සම්මානයත් 1998 වර්ෂයේදී ජපන් පදනම මගින් පිරිනමන ලද බුන්කා සම්මානයත් එතුමාට හිමි විය. 2004 වර්ෂයේදී කලා කීර්ති සම්මානය හිමි කරගත් අතර, 2006 වර්ෂයේදී ශ්‍රී ජයවර්ධනපුර විශ්වවිද්‍යාලය මගින් ආචාර්ය හෙන්රි ජයසේනට සම්මාන ආචාර්ය උපාධිය පිරිනමන ලදී.ප්‍රතිභාපූර්ණආචාර්ය හෙන්රි ජයසේනයන්ගෙන් සිංහල සිනමාවට හා චිත්‍රපටයට සිදු වූ මෙහෙය සහ දායකත්වය අතිවිශාලය.1959 ශ්‍රී 296, 1959 දී ගැහැනු ගැට, 1963 මේ දෑස කුමටද, 1964 දී ගම්පෙරළිය, 1977 මරුවා සමඟ වාසේ, 1979 පළගැටියෝ සහ හඳයා, 1980 ගඟ අද්දර සහ හංසවිලක්, 1981 බැද්දේගම සහ සොල්දාදු උන්නැහේ ආදී චිත්‍රපට හෙන්රි ජයසේනයන්ගේ ප්‍රතිභාපූර්ණ රංගන දායකත්වයට කදිම නිදසුන් වේ.ඔහු සතුව පැවති ප්‍රතිභාපූර්ණ රංගන කුසලතාව, ගම්පෙරළිය කතාවේ පියල්ගේ චරිතය සහ දූදරුවෝ ටෙලි නාට්‍යයේ සුදුසීයාගේ චරිතයත් ප්‍රමාණවත් නිදසුන් ය.නාට්‍ය ශිල්පියෙකු, නළුවෙකු, නාට්‍ය අධ්‍යක්ෂවරයෙකු, ගීත රචකයෙකු, නවකතාකරුවෙකු, විචාරකයෙකු, ප්‍රබන්ධ රචකයෙකු පමණක් නොව සහෘද රසිකයෙකු ලෙසද ශ්‍රී ලංකාවේ නාට්‍ය ඇතුළු කලා ක්ෂේත්‍රය පෝෂණයෙහිලා අනුපමේය මෙහෙයක් හා සදා අනුස්මරණීය දායකත්වයක් දක්වමින් කෘතහස්ත කලාකරුවෙකු ලෙස යුග පුරුෂයකු වූ ආචාර්ය හෙන්රි ජයසේනයන් 2009.11.11 දින දැයෙන් සමුගත්තේය..</content>
  </post></root>