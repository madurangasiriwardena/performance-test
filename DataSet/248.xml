<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060312</link>
    <topic>අපිට තරගයක් නැහැ</topic>
    <author>ටානියා මෝසස්</author>
    <content>අපිට තරගයක් නැහැඒ.බී.සී. මාධ්‍ය ජාලයේ කළමනාකාර අධ්‍යක්ෂරේනෝ සිල්වාඇනලොග් තාක්‍ෂණ යුගය අවසන් කරමින් ඩිජිටල් තාක්‍ෂණ යුගය වෙත පිය නඟන පළමු රූපවාහිනි නාළිකාව ලෙස ශ්‍රී ලාංකේය ඉතිහාසයට එක් වන ‘හිරු ටී.වී’ විකාශ කටයුතු පසුගියදා ආරම්භ කෙරිණි. මෙය මෙරට 24 වැනි රූපවාහිනි නාළිකාව ද වෙයි. ඒ නිමිත්තෙන් ඒ.බී.සී. මාධ්‍ය ජාලයේකළමනාකාර අධ්‍යක්‍ෂ රේනෝ සිල්වා සමඟ කළ විශේෂ සාකච්ඡාවක මේ.ලංකාව වැනි කුඩා රටකට රූපවාහිනි නාළිකා 24 ක් වැඩියි කියලා ඔබ හිතන්නේ නැද්ද?රූපවාහිනි නාළිකා විශාල ප්‍රමාණයක් තිබුණත් ප්‍රේක්‍ෂකයන්ට බැලිය හැකි නාළිකා ඉතාමත් අතළොස්සයි. ඒ අතළොස්සෙන් පවා සිදු කෙරුණේ එම නාළිකාවේ ප්‍රධානියාගේ හෝ යම් කිසි පාර්ශවයකගේ උවමනා එපාකම් ප්‍රේක්‍ෂකයාට බලහත්කාරයෙන් ඉදිරිපත් කිරීමකුයි. සැබෑ ජනතාවාදී රූපවාහිනි නාළිකාවක් ලෙස හිරු ටී.වි. ආරම්භ වන්නේ බොහෝ කලක පටන් පවතින මේ ගැටලුව හඳුනාගෙනයි.’හිරු ටී.වී.’ ඇරඹීමේ අරමුණ කුමක් ද?මෙය ජනතාවගේ සිතුම් පැතුම් අනුව ක්‍රියා කරන රූපවාහිනි නාළිකාවක් ලෙසයි ආරම්භ වන්නේ. ලංකාවේ ගුවන් විදුලි නාළිකා දෙස බැලුවොත් සිංහල, දෙමළ සහ ඉංගී‍්‍රසි යන භාෂා ත්‍රිත්වයෙන් ම මුල් තැන හිමිව තිබෙන්නේ ඒ.බී.සී. මාධ්‍ය ජාලයෙන් විකාශය වන ‘හිරු’, ‘සූර්යන්’ හා ‘ගෝල්ඩ්’ යන ගුවන් විදුලි නාළිකාවලටයි. ඒවාත් ජනතා සිතුම් පැතුම් අනුවයි අප පවත්වගෙන යන්නේ. ‘හිරු ටී.වී’ අරමුණ වන්නේත් එයමයි.’ඩිජිටල් තාක්‍ෂණය’ අපේ බස් වහරට නොපුරුදුයි. මෙහි වෙනස පැහැදිලි කළොත්?ධම්මික තෙන්නකෝන් ප්‍රධාන විධායකමෙය ඊළඟ පරම්පරාවේ තාක්‍ෂණයයි. ප්‍රේක්ෂකයන්ට මෙය අත් දකින්න හැකිවන්නේ ඔවුන්ගේ රූපවාහිනි තිරය මත දිස්වන ඉතාමත් පැහැදිලි රූප රාමු ඔස්සේයි. මෙරට රූපවාහිනි ඉතිහාසයේ මෙතෙක් නොදුටු රූප රාමුවල උසස් ගුණාත්මක භාවයක් හිරු ටී.වී. නරඹන ප්‍රේක්‍ෂකයාට දැක ගත හැකි වෙනවා. සැබවින්ම වීදුරුවක් තරමටම මෙහි දිස් වන රූප රාමු ඉතා පැහැදිලියි. ශබ්ද ගැන කතා කළත් එසේමයි.‘ස්ටාර් වර්ල්ඩ්’ වැනි ලොව ප්‍රසිද්ධ ආයතන පවා යොදාගෙන තිබෙන්නේ මේ තාක්‍ෂණ ක්‍රමවේදය. එම කණ්ඩායමම තමයි, ‘හිරු රූපවාහිනි නාළිකාවේ තාක්‍ෂණික මෙහෙයුම් සඳහා අප සම්බන්ධ කර ගත්තේ.ටෙලිනාට්‍ය සඳහා ‘හිරු ටී.වී.’ ප්‍රමුඛත්වයක් දී තිබෙන බව පේනවා.ප්‍රේක්‍ෂකයන් හා වෙළෙඳ පොළ තුළ ගුණාත්මක හා රසවත් ටෙලිනාට්‍යවලට ලොකු ඉඩක් තිබෙනවා.අද විකාශය වන ටෙලි නාට්‍යවල රසවින්දනය සහ ගුණාත්මකභාවය බිංදුවට බැස තිබීමයි එයට ප්‍රධානතම හේතුව. අනෙක් ප්‍රධාන සාධකය වන්නේ ටෙලිනාට්‍යයක විකාශන කාලය අතරතුරදි ඉවක් බවක් නැතුව වෙළෙඳ දැන්වීම් ඉදිරිපත් කිරීමයි. මෙය ප්‍රේක්‍ෂකයාගේ රසවින්දනය ගැන නොසිතා තම වාණිජමය අරමුණු ඉටු කර ගැනීම සඳහා ක්‍රියාත්මක වන දෙයක්.ජනතාවාදී රූපවාහිනි නාළිකාවක් ලෙස හිරු ටී.වී. මෙතෙක් කිසිම රූපවාහිනි නාළිකාවකින් සිදු නොවුණු විදියට ටෙලි නාට්‍යයක විකාශ කාලය අප විනාඩි 21 දක්වා දීර්ඝ කර තිබෙනවා. එය හිරු ටී.වී. සිදු කෙරුණු විශාලතම වෙනසයි.’විසුල අහස යට’, ‘සිහිනයකි ජීවිතේ’ සහ ටෙලි නාට්‍යයක් සඳහා මෙතෙක් රංගනයෙන් වැඩිම පිරිසක් සහභාගී වුණු ‘යකඩ පහන් තිර’ මෙන්ම 80 දශකයේ සිනමාවේ ඉතාමත්ම ජනපි‍්‍රය වුණ ‘එක්ටැම් ගේ’ චිත්‍රපටය පළමු වතාවට ටෙලි නාට්‍යයක් වශයෙන් හිරු ටී.වී. ඔස්සේ ප්‍රේක්‍ෂකයාගේ රසවින්දනය උදෙසා තිළිණ කර තිබෙනවා.විරාජ් වැලිවත්ත අධ්‍යක්‍ෂ නිෂ්පාදනඉතා ළාබාල, අඩු වියදමින් යුතු සහ ප්‍රේක්‍ෂකයාට ඕනෑම දෙයක් දිය හැකිය යන මෙතෙක් ගොඩනැගී තිබුණු පදනමින් බැහැරව ඒ වෙනුවට ගුණාත්මක හා උසස් රස වින්දනයකින් යුතු නිර්මාණ ප්‍රේක්‍ෂකයාට ලබා දීම අපගේ ප්‍රධානම අරමුණයි.හිරු රූපවාහිනි නාළිකාවත් මෙගා රැල්ලට හසු වේවිද?දැනට විකාශනය වන සෑම ටෙලි නාට්‍යයක්ම කොටස් 100 හෝ ඊට වැඩිය ප්‍රමාණයකින් සමන්විතයි. නමුත් එය ‘මෙගා’ විය යුතුද නැද්ද යන්න තීරණය කළ යුත්තේ ප්‍රේක්‍ෂකයා විසිනුයි.කෙසේ වෙතත් ප්‍රේක්‍ෂකයාට එකවර නැරඹිය හැක්කේ එක නාළිකාවක් පමණයි. එහිදී යම් තරගකාරීත්වයකට මුහුණ දීමට සිදුවේද?තරගකාරීත්වයක් ඇති වෙන එකක් නැහැ. අද බොහෝමයක් මාධ්‍ය ආයතන ප්‍රේක්‍ෂකයන් වටහා ගැනීම අඩුයි. ඒ නිසා අපට ඉතා පහසුවෙන් ඒ සියල්ල අබිබවා යා හැකියි.රියැලිටි වැඩසටහන් රැල්ලට ඔබේ නාළිකාවේ අවකාශයක් තිබේවිද?වෙනස්ම ආරයේ රියැලිටි වැඩසටහන් ඉදිරියේදී දැක ගත හැකි වේවි.අභියෝගාත්මක අරමුණක් කරා යෑමට තරම් හිරු ටී.වී. කණ්ඩායම ශක්තිමත් ද?හිරු රූපවාහිනි නාළිකාවට එක්වෙලා ඉන්නේ මාධ්‍ය ක්ෂේත්‍රයේ හොඳම පළපුරුදු ප්‍රවීණයන් පිරිසක්.ඒ අතර හිරු නාළිකාවේ ප්‍රධාන විධායක නිලධාරියා ලෙස ධම්මික තෙන්නකෝන්, වැඩසටහන් අධ්‍යක්‍ෂ නිමල් ලක්‍ෂපතිආරච්චි, නිෂ්පාදන අධ්‍යක්‍ෂ විරාජ් වැලිවත්ත, නිෂ්පාදන කළමනාකරු ජීවන්ත දේවපි‍්‍රය, අරුණ ජයවර්ධන සහ චාමර ජයසේකර වැනි ප්‍රවීණ පිරිසකගේ එකතුවෙන් තමයි හිරු ටී.වී. ආරම්භ වී තිබෙන්නේ.ටානියා මෝසස්ඡායාරූප- ටෙනිසන් එදිරිසිංහවැඩ සටහන් ඉදිරිපත් කරන නිවේදක නිවේදිකාවන් පිරිසහිරු ටී.වී. කාර්ය මණ්ඩලයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060313</link>
    <topic>රිංගිං ටෝන්ස්වලින් මට සතයක්වත් නැහැ</topic>
    <author>ජෝජ් රොබ්සන් ද සිල්වා</author>
    <content>රිංගිං ටෝන්ස්වලින් මට සතයක්වත් නැහැරවි සිරිවර්ධනඔබෙ නීල නෙත් නිම්නයේ මගෙ ආදරේ සඳ නැඟේ හසරැල් නැඟේ - සංසාර ගත පේ‍්‍රමයේ...!ගැයුම - දයාන් විතාරණසුභාවිත ගීතයට පෙම් බැඳි ගීතලෝලීන්ගේ සිත්ගත් “ඔබෙ නීල නෙත් නිම්නයේ” ගීතය වැනි රසබර ගී සංකල්පනා ගණනාවක හිමිකරු රවී සිරිවර්ධන ය. පසුගිය කාල වකවානුවේ ඕස්ට්‍රේලියාවේ වෘත්තීය කටයුතුවල නියුතුව සිටි රවී ලංකාවට පැමිණි ඇසිල්ලේම අප හමුවන්නට ඒමට අමතක නොකළේ ය. එහෙයින් මෙවර “ස්වර වර්ණ” අපි රවී සමඟ වර්ණ ගන්වමු.“පහසුකම් සහ මුදල් අතින් ගත්තාම විදේශ ගත ජීවිතය හොඳයි. ඒත් අපි වගේ රසික සමාජය සමඟ එක්ව වැඩ කරලා තෘප්තියක් ලබන අයට ඒ ජීවිතය තරමක් දුරට මානසික පීඩනයක්. මට වැඩි තෘප්තියක් ලැබෙන නිර්මාණ ජීවිතය තියෙන්නේ මේ රටේ. ඒ තෘප්තිය ඩොලර් හෝ යූරෝ වලින් ලැබෙන්නේ නැහැ.”ඔබ නිරත වන කලා ක්ෂේත්‍රයේ තවමත් වෘත්තීය තත්ත්වයක් නැහැ නේද?වෘත්තීය තත්ත්වයක් නැත්තේ ඊට නිශ්චිත ක්‍රමවේදයක් නැති නිසයි. මා උන්නු ඕස්ට්‍රේලියාවේ කාටවත් අනුන්ගේ බුද්ධිමය දේපළ මංකොල්ල කන්න බැහැ. ඒ නිසා ඒ අයගේ වෘත්තීය තත්ත්වයන් කලාව තුළ සුරක්ෂිතයි. ගීතයක් ලිව්වම එම ගීතය වාණිජමය ලෙස ගැයෙන, අලෙවි වන සෑම අවස්ථාවකම කර්තෘ භාගය එහි ගීත රචකයාටත්, සංගීත නිර්මාණකරුටත් ලැබෙනවා. ලංකාවේ තවම එවැනි සංස්කෘතියක් බිහිවෙලා නැති නිසා මේ ක්ෂේත්‍රයේ වෘත්තීය තත්ත්වයක් නැහැ.හැබැයි Ringing tones වලින් දැන් මේ ක්ෂේත්‍රයේ නිර්මාණකරුවන්ට බොහෝ ආර්ථික වාසි ලැබෙන බව ආරංචියි.ඔව්. මගේ ගීත කිහිපයක් ද දැනට දුරකථන සමාගම් කිහිපයකින් Ringing tones සඳහා යොදා ගෙන තිබෙන බව දැනගන්න ලැබිලා තිබෙනවා. ඒවා කවුරුන් විසින් දුන්න ද කියලා දන්නේ නැහැ. මේ වනතුරු එයින් මට එක සතයක්වත් ලැබිලා නැහැ. මෙතැනදී වෙලා තියෙන්නේ මංකොල්ලයක්. මේ සමාජයේ වටිනාකම බිඳ වැටිලා. උදේ පිරිත් අහගෙන අවදි වෙන රෑටත් පිරිත් අහගෙන නින්දට යන අපේ මේ සමාජයේම තමයි මේ වටිනාකම් හෑල්ලුවට ලක්වෙලා තියෙන්නේ. හැම හන්දියක් ගාණෙම බුදු පිළිම තිබුණත් එදාට වඩා අද අපි ආධ්‍යාත්මිකව ලොකු අවුලකට පත්වෙලා.”බුද්ධිමය දේපළ නීතියෙන් වත් නිර්මාණකරුවන්ට සාධාරණයක් සිදු නොවන්නේ ද?නීති තිබුණාටම මදි. එම නීති අවබෝධයෙන් යුතුව ක්‍රියාවට නැගෙන්නත් ඕනේ. බුද්ධිමය දේපළක් කියන්නේ යම් පුද්ගලයකු තමන්ගේ පරිකල්පනය මෙහෙයවලා කරන නිර්මාණයකටයි. ගීතයේදී ගීත පද රචකයා සහ සංගීතඥයා තමන්ගේ පරිකල්පනය එක් කරමින් පද මාලාව සහ ස්වර රචනය (තනුව) නිර්මාණය කිරීම බුද්ධිමය දේපළයි. එම නිසා ගීතයේ නෛතික අයිතිය ලෝකයේ සෑම රටකම හිමිවෙලා තියෙන්නේ ගී පද රචකයාට සහ සංගීතඥයාට තමයි. එය ජාත්‍යන්තරව පිළිගෙන තිබෙනවා.”එම නිසා ගායන ශිල්පීන්ට අසාධාරණයක් සිදුවන බව ඔවුන් පවසනවා.නැහැ, ගායන ශිල්පී පාර්ශ්වයට අසාධාරණයක් සිදු වී නැහැ. මන්ද, හඬ කියන්නේ පරිකල්පන ශක්තියේ නිෂ්පාදනයක් නොවන හින්දා. බුද්ධිමය දේපළ නීතියෙන් සුරක්ෂිත කරන්න දේපළක් ඔවුන් සතුව නැහැ. ගායනය යනු ශිල්පීය කුසලතාවයක්. ඒ නිසයි අපි ඔවුන්ට ශිල්පීන් කියා හඳුන්වන්නේ. ගායන ශිල්පියෙකු හෝ ශිල්පිනියක ගයන්නේ ගී පද රචකයා නිර්මාණය කළ පද සහ සංගීතඥයා නිර්මාණය කළ ස්වර රචනයයි. බුද්ධිමය දේපළ වන්නේ නිර්මාණශීලි දායකත්වයයි.ගීතයක් සමාජ ගත කෙරෙන්නේ ගායන ශිල්පියාගේ හෝ ශිල්පිනියගේ හඬින් නිසා වැඩි අයිතියක් ඔවුන් සතු බවට ඇතැම් ගායක ගායිකාවන් කරන ප්‍රකාශ පිළිබඳ ඔබ හිතන්නේ කෙලෙස ද?එය බොළඳ ප්‍රකාශයක්. මේ උදාහරණය සලකා බලන්න. අපි ලෙස්ටර් ජේම්ස් පීරිස්ගේ සිනමා කෘතියක් කවදාවත් එහි රඟ පෑ ප්‍රධාන නළුවා හෝ නිළියගේ චිත්‍රපටයක් ලෙස හඳුන්වා ඔවුන්ට අයිතිය දෙන්න යනවා ද? හැබැයි චිත්‍රපට අධ්‍යක්ෂවරයාගේ නිර්මාණය පේ‍්‍රක්ෂකයා වෙත ගෙනයන්නේ නළු නිළියන් තමයි. ඒත් නළුවන්ට චිත්‍රපටයේ නෛතික අයිතියක් හිමි වන්නේ නැහැ වගේම ගීතයකත් ගායක ගායිකාවන්ට නෛතික අයිතියක් හිමි වන්නේ නැහැ. එහෙම අයිතියක් නැති වුණා කියා ගායන ශිල්පියා හෝ ශිල්පිනිය නොවැදගත් කොට සලකන්න කාටවත් බැහැ. ඔවුන්ට සදාචාරාත්මක අයිතියක් තිබෙනවා.එම සදාචාරාත්මක අයිතිය වර්තමානයේදී සංගීත ක්ෂේත්‍රයේ තහවුරුව තිබෙනවා ද?ඇත්තෙන්ම අද ඇතැම් පුද්ගලයින්ගේ ක්‍රියාකාරකම් නිසා අර්බුදකාරී තත්ත්වයන් මතුවෙලා තිබෙනවා. අතීතයේදී ගීතයක් ප්‍රචාරය කරන විටදී මාධ්‍ය මඟින් එම ගීතයේ පද රචකයාගේ, සංගීතඥයාගේ සහ ගායකයා හෝ ගායිකාවගේ නම් සඳහන් කළා. පසුව මාධ්‍ය ගායක ගායිකාවන්ගේ නම් පමණක් සඳහන් කරමින් සිට දැන් ඔවුන්ගේ නම්වත් සඳහන් නොකරන තැනට පත්වෙලා. මුළු සමාජ පද්ධතියේම සිදු වී ඇති ආධ්‍යාත්මික පිරිහීම තමයි මෙම සදාචාර සෝදාපාළුවට හේතුව වී ඇත්තේ. කෙසේ වුවත් සංගීත ක්ෂේත්‍රයේ ආධ්‍යාත්මිකව කටයුතු කරන නිර්මාණකරුවන් හා ශිල්පීන් අතර තවදුරටත් සදාචාරාත්මක අයිතීන් තහවුරුව ඇති බව තමයි මගේ නම් වැටහීම.රාජ්‍ය සම්මානයට පවා පාත්‍ර වී අගැයුම් ලැබු ඔබේ ගී පද රචනා තවමත් හරියාකාරව සමාජගත වී නැහැ නේද?මේ රටේ පැවැත්වූ ප්‍රථම රාජ්‍ය සම්මාන උලෙළේ දී ප්‍රශස්තතම සංයුක්ත තැටියට හිමි කුසලතා සම්මානය හිමි වුණේ මගේ ගී පද රචනා ඇතුළත් වූ ‘මිලේනියම් පෙම්වතුන්’ ගීත ඇල්බමයටයි. ගායක ගායිකාවන් රැසක් සමඟ එක්ව මා නිර්මාණය කළ ගීත විස්සක් ඒ ගීත ඇල්බමයට ඇතුළත් වුණත් මේ ගී කිසිම නාළිකාවක ප්‍රචාරය වෙන්නේ නැහැ. ඉතින් කොහොමද මේ ගීත සමාජ ගත වෙන්නේ? මේ ගීත වලට අන්තර්ජාලය තුළ හොඳ රසික ප්‍රතිචාරයක් ලැබෙනවා. ඒත් අපේ විද්‍යුත් මාධ්‍ය ජාලයට කොන්දක් නැහැ. මේ ගීත ප්‍රචාරය කිරීමේ අභියෝගය බාර ගන්න. තවදුරටත් මේ රටේ විද්‍යුත් මාධ්‍යයන්ට මා අභියෝග කරනවා පුළුවන් නම් මේ ගීතවලින් එක ගීතයක් හරි සතියක් දෙකක් ප්‍රචාරය කරලා පෙන්වන්න කියලා.ඔබේ ඉදිරි නිර්මාණ කටයුතු මොනවා ද?නිර්මාණ කටයුතු කිහිපයක්ම ඉලක්ක කරගෙන සිටිනවා. ‘ශ්‍රී ලාංකේය සංගීතයේ රෝහණ ලකුණ’ කෘතියේ දෙවන කාණ්ඩයේ සම්පාදන කටයුතුවල නියුතු වෙනවා. දෙවනුව මට 2010 වසරේදී රාජ්‍ය සාහිත්‍ය සම්මානය ලැබුණු ‘වසත් කාලය මනරම්’ ගීත පද රචනා කෘතියේ දෙවැනි මුද්‍රණයටත් සූදානම් වෙනවා. ඒ වගේම මගේ තුන්වැනි ගීත ඇල්බමයේ ගී නිර්මාණ කටයුතුත් කරගෙන යනවා. විශේෂයෙන්ම ගී පද රචකයෙකු ලෙස චිත්‍රපට සහ රූපවාහිනී නාට්‍ය කිහිපයකටම දායක වීමටත් සිදු වේවි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060314</link>
    <topic>හිනා කතා</topic>
    <author/>
    <content>හිනා කතා’උඹ අහලා තියෙනවද සූවස් ඇළ ගැන? ඒ ඇළ කැපුවේ කවුද දන්නවද?’අපෙ තාත්තා’ ලකී කීවේ විදේශයක සේවය කරන තම පියා පිළිබඳව උජාරු වඩමිනි.’ඒක මොකක්ද බං. උඹ අහල තියෙනවද මළ මුහුද ගැන?’අසෝක ඇසුවේ ලකීගේ පුරාජේරුව නොතකා හරිමිනි.’ඔව්!’ ලකී අසෝකගේ ප්‍රතිචාරය නොඉවසමින් ඇස් ලොකු කොට, තොල් පෙරළා කීවේය.’අපේ තාත්තා තමයි ඒ මළ මුහුද මැරුවේ.’ අසෝක කීවේ හිස වනමිනි.’මං ඔහේලගෙන් ලොකු ගණනක් ගෙවලා ගිය සතියෙ අරගෙන ගිය ගිරවා කතා කරන කොට ගොත ගහනවනෙ. මොකද ඒ?’ අඹතලේ සුරතල් සතුන් විකුණන ස්ථානය අසලින් යන්නට ආ රොෂාන් කඩයට ගොඩනැඟී එහි අයිතිකරු වන චමිල ගෙන් ඇසුවේ තරමක නොමනාපයෙනි.’ඒ...ක....ට ම.... මං මො... න...වා... ක.. රන්...න...ද?චමිල පිළිතුරු දුන්නේය.’මේ විත්තිකාරිය පොලිස් නිලධාරියා කීප වරක්ම අත වනද්දීත් ඒක ගණනකට නොගෙන අධික වේගයෙන් රිය පදවාගෙන ගිහින් තියෙනවා, ස්වාමීනි.’පැමිණිල්ල වෙනුවෙන් පෙනී සිටි පොලිස් නිලධාරියා විත්ති කූඩුවේ සිටි විත්තිකාරිය දෙස බලා කීවේය.’පොලිස් අණ නොතකා අධික වේගයෙන් රිය පැදවීමේ වරදට තමා වැරැදිකාරියද, නිවැරැදිකාරියද?’ විනිශ්චයකරු කාන්තාව දෙස තියුණු බැල්මක් හෙළමින් ඇසීය.’නිවැරැදිකාරිය ස්වාමීනි. පොලිස්කාරයා කීප සැරයක් ම අත වැනුව බව ඇත්ත. ඒ වුණාට මං ඒ ජාතියේ ගෑනියෙක් නොවන හින්දා මං ඒක නොතකා දිගටම ගියා ස්වාමීනි.’ විත්තිකාරිය කීවාය.’අනේ අම්මාපල්ල! දැන් හැදෙන ළමයි වැඩිහිටියකුට කිසිම ගරුසරුවක් නැහැනෙ.’ බෝල ගසමින් සිටි තම මුණුපුරා ලවා හන්දියේ කඩයෙන් බුලත්විටක් ගෙන්වා ගැනීමට නොහැකි වීමෙන් සියදෝරිස් තමාටම කියා ගත්තේ කෝපයෙනි.’මෙහෙවර කොලුවෝ, තෝ දන්නවද බොල වැඩිහිටියා කියන එකේ තේරුම?’ සියදෝරිස් කොලුවාට තරවටු කරමින් ඇසීය.’හිටියා වැඩියි කියන එකනෙ.’ කොලුවා බෝලය පසුපස දුවමින් කීවේය.’උඹ දන්නවද මැදි වයස කියන්නෙ මොකක්ද කියල.’ සුජිත් තමා හට තේ හැදීමට උදව් වෙමින් සිටි නිශ්ශංක ගෙන් ඇසුවේ නාට්‍යයේ පුහුණුවීම් අතරතුරදීය.’කරදරවලට මැදි වෙන වයස කියන එකනෙ.’ නිශ්ශංක පිළිතුරු දුන්නේය.’ඇයි උඹ එහෙම කිව්වේ?’ සුජිත් ඇසුවේ තමා අසලින් යන්නට ආ ගීති දෙස බලා ඉඟිමරමිනි.’ඇයි බං අපෙ අක්කලා දෙන්නම පැනලා ගිහින් එකා දෙන්නා වෙලා ආපහු ගෙදර ආවේ අපෙ අම්මලගෙ මැදි වයසෙදිනෙ.’ නිශ්ශංක කීවේය.’මොකද බං ලොකු හිතේ අමාරුවකින් වගෙ?’ සමාජ ශාලාවේ ඉදිරි දොරටුවෙන් ඇතුළු වූ උපාලි මත්පැන් වීදුරුවක් අතින් දරාගෙන, මූණත් කළුකර ගෙන ලොකු කල්පනාවක නිමග්නව වාඩි වී සිටි තම මිතුරු වෛද්‍ය වීරසේකර ගෙන් ඇසීය.’දැන් හය මාසෙක විතර ඉඳලා සතියකට සැරයක් මගෙන් බෙහෙත් ගත්ත කෝටිපති මුදලාලි කෙනෙක් හිටියා. අද පොඩි අත්වැරදීමකින් මම එයාට වැරදි බේතක් දුන්නා.’ වීරසේකර දොස්තර මහතා කීවේ බිඳුණු හඬකිනි.’ඉතින් ඒ බේතෙන් මිනිහා මැරෙයිද?’ උපාලි ඇසුවේ කිසිවකුට නෑසෙන රහස් හඬකිනි.’නෑ බං. ඒ බේතෙන් මිනිහට නිට්ටාවටම සනීප වෙයි.’ වීරසේකර ලොකු පසුතැවීමකින් පිළිතුරු දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060315</link>
    <topic>කාල්ටන් සුපර් සෙවන්ස් අවසන් සටන</topic>
    <author>ඉඳුනිල් වීරරත්න</author>
    <content>කාල්ටන් සුපර් සෙවන්ස් අවසන් සටනශ්‍රී ලාංකේය ක්‍රීඩා ලෝලීනට නවමු අත්දැකීම් රැසක් සමඟින් ඇරැඹි කාල්ටන් සුපර් සෙවන්ස් පළමු අදියර පසුගිය සෙනසුරාදා සහ ඉරිදා මහනුවර බෝගම්බර පිටිය උණුසුම් කරමින් නිමාව දුටුවා. මෙහිදී 41 - 7 ලෙසින් විශිෂ්ට ජයක් හිමිකර ගත් නෝර්ත් වෙස්ටන් බ්ලැක් කණ්ඩායම පළමු අදියරේ ශූරයන් බවට පත්වුණා.‘තාරුණ්‍යයට හෙටක්’ සංවිධානය සහ ශ්‍රී ලංකා රගර් සංගමය එක්ව මෙහෙයවනු ලබන මෙම කාල්ටන් සුපර් සෙවන්ස් රග්බි තරගාවලිය සඳහා අන්තර්ජාතික සත් සාමාජික රගර් බිමේ විශිෂ්ටතම ක්‍රීඩකයන් සමඟ මෙරට ජාතික මට්ටමේ ක්‍රීඩකයන් තරග වදින අතර ඊයේ (02) සහ අද (03) පැවැත්වෙන දෙවැනි අදියරේදී ජයගන්නා කණ්ඩායමට ලක්ෂ 30 කට අධික වටිනාකමකින් යුත් කාල්ටන් කුසලානය හිමි වනු ඇත.මෙහිදී පළාත් නවය නියෝජනය කරමින් කණ්ඩායම් 9 ක් සහ යාපනය නගරය නියෝජනය කරමින් කණ්ඩායමක් ද ලෙසින් කණ්ඩායම් 10 ක් සහභාගි වෙයි.ඒවා මෙසේ යි.ඊස්ටන් ඊගල්ස්මෙරට රගර් පිටියේ විශිෂ්ටතම ක්‍රීඩකයන් වන සමන්ත ලක්ෂාන්, තුසිත සමරතිලක, නිරෝෂන් ප්‍රනාන්දු, චාමර විතානගේ, අම්ජාඩ් බක්ස්, සඳුන් හේරත් සහ අනුරුද්ධ විල්වර ඇතුළු ක්‍රීඩකයන් සමඟ මෙවර තරගාවලියේ වැඩිම මිලකට ලංසු තබන ලද සුදර්ශන මුතුතන්ත්‍රිගේ ක්‍රීඩා කරති.නවසීලන්තයෙන් ටොම් ලොසේෆෝ සහ ක්‍රිස් බ්‍රයිට්වෙල් ද, මහා බ්‍රිතාන්‍යයේ සෑම් එඩ්ගර්ලි සමඟ එංගලන්තයෙන් සයිමන් හන්ට් ද ඇතුළත් වෙති.නෝර්ත් වෙස්ටර්න්බ්ලැක්ස්දේශීය සත් සාමාජික තරග බිමේ විශිෂ්ට ක්‍රීඩක චානක චන්දිමාල්ගේ නායකත්වයෙන් යුතුව තරග වදින අතර දිලිප් සෙල්වම්, ප්‍රදීප් කුරුකුලසූරිය, ප්‍රසාද් දේවින්ද, රිෂාන් පේ‍්‍රමගීත්, පියුම් ජයසිංහ, සයුරු අන්තෝනි සමඟ රදික හෙට්ටිආරච්චි කණ්ඩායමේ සෙසු සාමාජිකයෝ වෙති.නවසීලන්තයේ ප්‍රබල ක්‍රීඩක ෆ්‍රෑන්ක් හලායි සමඟ ශේන් ක්‍රිස්ටි, ජෝ වෙබර් සහ චර්වික් ලැහ්මට් ද පිල නියෝජනය කරති.ඌව වයිපර්ස්රීසා මුබාරක්, ලසිත ද කොස්තා, ලී කීගල්, මොහොමඩ් ෂාසන්, දුමින්ද නායකරත්න, අෂේන් ද කොස්තා, රන්ජන සෙනෙවිරත්න, චිලංක සුධාරක වැනි ප්‍රබල ක්‍රීඩකයන් සමඟ නවසීලන්ත පිලේ නායක ඩී. ජේ. ෆෝබස් සහ ටොමාසි කැමා, ටීම් මික්ල්සන් සහ චාල්ස් පිටෝ ඇතුළත් වෙති.පසුගිය වසරේ තරගාවලියේ 3 වැනි ස්ථානය හිමිකර ගත් කණ්ඩායමයි.සෙන්ට්‍රල් කිංග්ස්පසුගිය වසරේ ශූරයෝ් වෙති. මොහොමඩ් ශෙරීෆ්ගේ නායකත්වයෙන් තරග වදියි. චූලා සුසන්ත, නිරෝෂන් කරුණානායක, පුබුදු කෝදාගොඩ, රජිත සන්සෝනි, නයිගෙල් රත්වත්තේ, මලිත ජයරුවන් සහ ඩිල්ෂාන් කැලණියාගොඩ ක්‍රීඩා කරති. නවසීලන්තයේ ප්‍රබල ක්‍රීඩක සාර් ලෝරන්ස්, එංගලන්තයේ ඩෑන් නෝර්ටන් සහ මැට් ටර්නර් සමඟ ඇමෙරිකානු සත් සාමාජික රගර් පිලේ නායක සැගරි ටෙස්ට් විදේශීය ක්‍රීඩකයන් ලෙස එක්වෙති.ජැෆ්නා චැලෙන්ජර්ස්යෝෂිත රාජපක්ෂගේ නායකත්වයෙන් යුතුව තරග වදිති. මර්ක්ස් සිල්වා, එරන්ද වීරක්කොඩි, නිරංජන් වික්‍රමරත්න, රොහාන් වීරකෝන්, තිළිණ වීරසිංහ, දුලිප් මෙත්රුවන් සහ තුවන් ෂැම්රොක් ඇතුළත් වෙති.ෆීජී කණ්ඩායමේ නායක ස්ටෙෆානෝ කකානිවාලු සමඟ ඔසියා කොලින්සොව්, නසෝනි රොකෝ සහ තනීලා රවාකා විදේශීය ක්‍රීඩකයෝ් ලෙස ක්‍රීඩා කරති.සදර්න් ෂාක්ස්පසුගිය වසරේ අනු ශූරතාව දිනූ සදර්න් ෂාක්ස් කණ්ඩායමට දිනුෂ චතුරංග, ශ්‍රීනාත් සූරිය බණ්ඩාර, දුෂාන් ලෙව්කේ, ශානක කුමාර, මෙකලංක ප්‍රමෝධ, ශබීර් මොහොමඩ්, කෝසල තිසේරා සහ අශේන් කර්තේලිස් ක්‍රීඩා කරන අතර විදේශීය ක්‍රීඩකයන් ලෙස නවසීලන්තයේ නැලූ ටුයිගමලාකි ෆෙකිටාවෝ, එඩ්වින් කොකර් ෆීජී ක්‍රීඩක ෆියෝ ටුවායි එක්වී සිටිති.වෙස්ටර්න් වොරියර්ස්ඩිලාන් සොයිසා, විශ්ව මිත්‍ර ජයසිංහ, ශෙනාල් ඩයස්, සසංක ආරියරත්න, රජිත අබේකෝන්, කාංචන රාමනායක, මධුෂාන් ඉද්දමල්ගොඩ, ජීවන් අමරදාස මෙවර වෙස්ටර්න් වොරියර්ස් කණ්ඩායමට ක්‍රීඩා කරති.නවසීලන්තයේ ලොතේ රයිකබුලා වයිසාකේ නහෝලෝ, සැමෝවා හි රුපේනි ලෙවාසි සහ ෆලේමිකා සෙලිසෙලි විදේශීය ක්‍රීඩකයෝ් ලෙස එක් වී සිටිති.සබරගමුව ස්ටැලියොන්ස්සජිත් සාරංග, චරිත් සෙනෙවිරත්න, ඇන්ඩෘ බෙන්සන්, උදය හෙට්ටිආරච්චි, ගයාන් උදාර ලියනගේ, හේෂාන් ගුණරත්න, දිනේෂ් ලියනගේ ඇතුළත් වන අතර සාලිය හඳපාන්ගොඩ නායකයා ලෙස කටයුතු කරයි.විදේශීය ක්‍රීඩකයන් ලෙස නවසීලන්තයේ විශිෂ්ට ක්‍රීඩක මාක් ජැක්මන් සහ ජොනතන් මාලෝ. බ්‍රයිස් හීම්, ජැක් විල්සන් ඇතුළත් වෙති.නොදන් ග්ලැඩියේටර්ස්දිනේෂ් කුමාරගේ නායකත්වයෙන් යුතුව තරග වදින මෙම කණ්ඩායමට ගයාන් රත්නගේ, ලකල පෙරේරා, ශේන් දිසානායක, ඉන්දික උදය කුමාර, මිතුන් හපුගොඩගේ, මොහොමඩ් රිස්වාන් සහ පැතුම් චතුරංග ක්‍රීඩා කරති.දකුණු අපි‍්‍රකාවෙන් එම්. ජේ. මෙන්ට්ස්, රැන්ෆෙ‍්‍රඩ් ඩේසල් සහ ඩියන් හෙල්බර්ග්, නවසීලන්තයෙන් ස්ලෙයිමසබීර් ද විදේශීය ක්‍රීඩකයන් ලෙස එක්වී සිටිති.නෝර්ත් සෙන්ට්‍රල්ටයිපූන්ස්සජිත් සුහේඩ්, චාමර දාබරේ, සුරංග පුෂ්පකුමාර, රුචිර රත්නගේ, ගයාන් රත්නායක, මුෂින් ෆලීල්, වොෂාන් මහවත්ත සහ අෂාන් ගාල්ලගේ මෙවර නෝර්ත් සෙන්ට්‍රල් ටයිපූන්ස් කණ්ඩායමට ක්‍රීඩා කරති.ඇමෙරිකා එක්සත් ජනපදයෙන් ෂැලොම් සුනියුලා සමඟ ෆීජී රාජ්‍යයෙන් මෙටුසෙලා තලෙබුලා, ජොයෙලි ලුටොමෙයිලගි සහ ටිමෝකි වැකේඩ්‍රානු විදේශීය ක්‍රීඩකයන් ලෙස එක් වී සිටිති.පළමු අදියරේ ‘ඒ’ කාණ්ඩය යටතේ සෙන්ට්‍රල් කිංග්ස්, සදර්න් ෂාක්ස්, නෝර්ත් වෙස්ටර්න් බ්ලැක්ස්, ඌව වයිපර්ස් සහ නදර්න් ග්ලැඩියේටර්ස් ද ‘බී’ කාණ්ඩය යටතේ ජැෆ්නා චැලෙන්ජර්ස්, වෙස්ටර්න් වොරියර්ස්, ඊස්ටර්න් ඊගල්ස්, සබරගමුව ස්ටැලියොන්ස්, සහ නෝර්ත් සෙන්ට්‍රල් ටයිපූන්ස් කණ්ඩායම් තරග වැදුණි.ප්‍රථම ස්ථානය සඳහා සදර්න් ෂාක්ස් පිල සමඟ නෝර්ත් වෙස්ටර්න් බ්ලැක්ස් කණ්ඩායම අතර උණුසුම් තරගයක් පැවැති අතර පියුමි ජයසිංහ, රදික හෙට්ටිආරච්චි, නවසීලන්ත ක්‍රීඩකයන් වන ජෝ වෙබර්, ෆ‍්‍රෑන්ක් හලායි සහ ෂේන් ක්‍රිස්ටිගේ සුපිරි ක්‍රීඩා කෞෂල්‍යය හේතුවෙන් පළමු අදියරේ ශූරතාව නෝර්ත් වෙස්ටර්න් බ්ලැක්ස් පිලට හිමි විය. මෙහිදී ලකුණු 41 - 7 ලෙස විශිෂ්ට ජයක් වාර්තා කිරීමට නෝර්ත් වෙස්ටන් බ්ලැක් ක්‍රීඩකයෝ සමත් වූහ.ජනාධිපති ආර්යා ශිරන්ති රාජපක්ෂ මැතිනිය, අභ්‍යන්තර වෙළෙඳ හා පාරිභෝගික කටයුතු ඇමැති ජොන්ස්ටන් ප්‍රනාන්දු, අධිකරණ ඇමැති රවුෆ් හකීම් හා පාර්ලිමේන්තු මන්ත්‍රී නාමල් රාජපක්ෂ යන ආරාධිත අමුත්තන්ගේ සහභාගිත්වයෙන් පැවැති මෙම අවස්ථාව බොලිවුඩ් සිනමාවේ ජනපි‍්‍රය නළු නිළි දෙපළක් වන විවේක් ඔබ්රෝයි සහ පී‍්‍රටි සින්ටා ආලෝකයක් එක් කළහ.අවසන් දිනයේ (අද) පැවැත්වෙන ෂංකර් ඊසාන් ලෝයි සංගීත ප්‍රසංගයේදී බිපාෂා බාසු සමග සමීරා රෙඩ්ඩි නර්තනයෙන් සහභාගි වෙති.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060316</link>
    <topic>පුංචි කාලෙදිම තාත්තා වගේ ගායකයෙක් වෙන්න ඇත්නම් කියා හිතුණා</topic>
    <author>තුෂාරි</author>
    <content>පුංචි කාලෙදිම තාත්තා වගේ ගායකයෙක් වෙන්න ඇත්නම් කියා හිතුණාමයිකල් පීරිස්‘සංසාරේ භවේ දුකා...ශ්‍රී සෑසී දෙසූ මෙසේ...’යනුවෙන් ගී ගැයූ ඔහු ප්‍රවීණ ගායන ශිල්පියෙකි. කේ. මයිකල් පීරිස් යන නමින් කලා ලොව දිග් විජය කළ හෙතෙම මේ වනවිට කැසට්පට, සී.ඩී. තැටි කිහිපයක් ම සංගීත ලොවට තිළිණ කොට ඇත. ඔහුගේ නවතම සීඩී පටය ‘සංසාරේ භවේ දුකා - 2’ ‘සංසාර සාගරේ’ පසුගියදා එළිදුටුවේ ය. මේ ලිපිය ඒ නිමිත්තෙනි.“මම කලා ලොවට පිවිසුණේ මගේ තාත්තා නිසා. එතුමා තමයි මගේ සංගීත ගුරුවරයා. එතුමාගේ ආභාසයෙන් තමයි. අද මම ගායකයෙක් ලෙස කලා ක්ෂේත්‍රයේ නමක් දිනා සිටින්නේ. තාත්තාගේ නම කේ. සෙබස්තියන් පීරිස්. එතුමා ටවර් හෝල් යුගයට අයත් වේදිකා නාට්‍ය ශිල්පියෙක්. ඒ වගේ ම ගායකයෙක්, සංගීතඥයෙක් ලෙසත් කටයුතු කළා. මට මතකයි, එකල සිටි අගමැති, මැති ඇමැතිවරුන්ගේ ප්‍රසාදයට පවා එතුමා පත් වුණා. විශේෂයෙන් ම එස්.ඩබ්ලිව්.ආර්.ඩී. බණ්ඩාරනායක සර් ජෝන් කොතලාවල, ඩඩ්ලි සේනානායක.ඒ අතර විශේෂයි. ඒ කාලෙ අපේ තාත්තා ශ්‍රී ලංකා නාට්‍ය සභාව පිහිටුවාගෙන එමගින් නාට්‍ය විශාල ප්‍රමාණයක් නිෂ්පාදනය කළා. මමත් ඒ නාට්‍යවලට රංගනයෙන් දායක වුණා. තාත්තා තමයි ඒ නාට්‍යවල ගීත බොහොමයක් ගායනා කළේ. මට මතකයි මම පුංචි කාලේ අපේ ගෙදරට නිතරම එඩී ජයමාන්න, රුක්මණී දේවි, රොම්ලස් සිල්වා වගේ කලාකරුවන් රැසක් පැමිණෙනවා.මේ පිරිස අපේ ගෙදර එකතු වුණා ම පැදුරු පාටියක් දානවා. තාත්තා සර්පිනාව වාදනය කරනවා. ඒ වගේ ම තබ්ලාව ගහනවා. ඉතින් මේ දේවල් බලා ඉන්න පුංචි මටත් පුංචි කාලෙදීම තාත්තා වගේ ගායකයෙක් වෙන්න ඇත්නම් කියා හිතුණා. එනිසාම පසු කලෙක මම මගේ පියාගෙන් ම ගායනය හා වාදනය ප්‍රගුණ කළා. මම පාසල් කාලයේ දී කලා වැඩකටයුතු වලට හුඟාක් සම්බන්ධ වුණා. පසු කලෙක සංගීත ප්‍රසංග සංවිධානය කරමින් අපිම ඒවා හි ගීත ගායනා කළා. අද විල්බට් ඇන්තනී වගේ ප්‍රවීණයන් එදා අපිත් සමඟ ගීත ගායනා කළ අයයි.ඉන්පසුව 1978 දී මම ශ්‍රී ලංකා ගුවන් විදුලි සංස්ථාවේ සරල ගී පරීක්ෂණයට සහභාගි වුණා. එච්.ඩබ්. රූපසිංහ මාස්ටර්, ආචාර්ය පණ්ඩිත් ඩබ්ලිව්.ඩී. අමරදේව, සුනිල් සාන්ත යන ප්‍රවීණ සංගීතවේදීන් තමයි පරීක්ෂණ මණ්ඩලයේ හිටියේ. ඒ අනුව මමත් ‘ඒ’ ශ්‍රේණියේ සරල ගී ගායකයෙක් විදිහට සමත් වුණා.ඒ අනුව මගේ ප්‍රථම සරල ගී වැඩසටහනට ධර්මසිරි ගමගේ ‘මල් පිනි සෙවණේ - අරලිය දෙවැටේ’ ගීතය ගායනා කිරීමට පද රචනා සකසා දුන්නා. එය ජනප්‍රිය වුණා. දෙවන සරල ගී වැඩසටහනට ‘සංසාරේ භවේ දුකා...’ ගීතය ගායනා කළා. මෙය මගේ පියා නිෂ්පාදනය කළ ‘මනමාලී’ වේදිකා නාට්‍යයට ඔහු විසින් ම ලියන ලද ගීත දහ තුනෙන් එකක්. මේ ගීතය මම ගායනා කළාට පසු විශාල වශයෙන් රසික ප්‍රතිචාර ලැබුණා.එවකට හිටපු ජනාධිපති රණසිංහ ප්‍රේමදාස මහත්මයත් සමඟ ඉතාම ළඟ මිත්‍රත්වයක් ගොඩනඟා ගැනීමට අවස්ථාව මට හිමිවුණේ මේ ගීතය නිසා බවයි මගේ හැඟීම. ඒ අනුව එතුමාගේ ආරාධනාවන් මත ගම් උදා උත්සව සඳහා පුරා අවුරුදු 20 ක් මම සෑම උත්සවයක දීම ගීත ගායනා කළා. මේ වනවිට කැසට් පට කිහිපයක් ම නිකුත් කර තිබෙනවා. ‘සංසාරේ භවේ දුකා’, ‘ගුණ ගී වරුසා’, ‘වන්දනා’, ‘යස ඉසුරු’ යනාදී වශයෙන් මේවා නම් කොට තිබෙනවා.මගේ නවතම සීඩී පටය ‘සංසාර සාගරේ’ ජාඇල රත්නසිරි රෙකෝඩ් බාර් වෙතින් තමයි එළිදැක්වූවේ. එහි අධිපති ඇතුළු කාර්ය මණ්ඩලයට මගේ ස්තුතිය පුද දෙනවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060317</link>
    <topic>දහඅට වංගුවේ ෂූටිං කතා</topic>
    <author/>
    <content>දහඅට වංගුවේ ෂූටිං කතාලොව සියලු දේ වෙනස් වෙයි. සොබාදහම පවා වෙනස් වෙයි. එසේ නම් මහාමාර්ග ගැන කවර කතාද? මහනුවර – මහියංගණ පාරේ පිහිටි සුප්‍රකට දහඅට වංගුව ද මෑතකදී අලුත් විය. එය කවදා හෝ සිදුවිය යුතුව තිබුණු දෙයකි.පැරණි දේ වෙනස් වන විට සිතට දුකක් ද නැඟෙයි. ඒ, එය නැවත එලෙසින්ම දැකගත නොහැකි බැවිනි. එහෙත් පැරණි දෙය මතකයෙහි පමණක් නොමැකී නොවෙනස්ව පවතී. මතකය තරම් වටිනා, සජීවී කෞතුකාගාරයක් ලොව කොතැනකවත් නැත.දහඅට වංගුව පිළිබඳ කයිකතන්දර බොහෝය. එහි ඇත්තේ වංගු 17 ක් මිස 18 ක් නොවන බව ද අපි අසා ඇත්තෙමු. 18 වැනි වංගුවට කුමක් සිදුවීදැයි කියන්නට පැරැන්ණෝ ද හරිහැටි නොදනිති.දුටුගැමුණු මහ රජ්ජුරුවන්ටත් සොරෙන් සොරබොර වැව (හර – බර- වාපිය) කරන කාලේ බුලතා යෝධයාට බත බුලත ගෙන යන්නට ඔහුගේ ඇඹේණිය කළා යැයි සැලකෙන, ගල්පඩි දහස් ගණනකින් යුත් “කොට පාරේ” මඟ සලකුණු නම් තවමත් තැන තැන ඉතිරිව තිබේ.කිරිපට්ටිය ගමේ උපන් බුලතාට ඒ නම වැටුණේ දවසකට හතර වතාවක් රජ්ජුරුවන්ට බුලත් ඇල්ලීමේ රාජකාරිය බාරව සිටි නිසාය. මේ යෝධ ගැමියා තනිපංගලමේ කළ මහ වැව දුටු ගැමුණු රජු විස්මයටත් ප්‍රීතියටත් පත්ව ඔහු තම සේනාවට බඳවාගෙන යුද පුහුණුවක් ද ලබාදුන් අතර යෝධ භාර්යාව, විහාර මහා දේවියගේ ආරක්ෂක නිලධාරිණියක වශයෙන් පත් කරන ලද බවත් ජනප්‍රවාදයෙහි එයි.”එකහිත නැති නුඹේ සිතත් දහඅට වංගගුව වාගේ” යනු මෑතකදී ජනප්‍රියත්වයට පත් ගුවන්විදුලි ගීතයකි. දහඅට වංගුව නවීකරණය වුවත් වංගු වෙනස් නොවූ නිසා එම ගීතය කටුගෙට නොයා බේරුණි.මීට වසර හත අටකට පෙර මහියංගණ රජමහා විහාරයේ භාරකාර අස්ගිරි පාර්ශ්වීය උරුලෑවත්තේ ධම්මරක්ඛිත හිමියන්ගේ ඇරැයුමින් ‘මියුගුණු වරුණ’ නමින් වාර්තාපටයක් නිර්මාණය කිරීමට මට අවස්ථාව සැලසුණි. එහි ආරම්භය සඳහා දහඅට වංගුවේ සිට ඈත පෙනෙන සුන්දර දර්ශනයක් රූපගත කිරීමට අපට අවශ්‍ය විය. කැමරා ශිල්පියා රුවන් කොස්තාය.”අපි එක වංගුවක ඉඳලා අනිත් වංගුවට එනකල් ට්‍රැවලින් ෂොට් එකක් ගමු”රුවන් යෝජනා කළේය. කැමරාව කරපින්නා ගත් ඔහු වෑන් රථයේ ඉදිරිපස අසුනට ගොඩවූයේය.”මම කියන කල් වෑන් එක නවත්තන්න එපා”ඔහු රියැදුරුට පැවසුවේය.රූපගත කිරීම ඇරැඹුණි. රථය නොගැස්සෙන සේ මඳ වේගයෙන් පහළට ගමන් කරයි. වංගුව මැද හරියට ගියා පමණි පසුපසින් ආ කොළඹ – මහියංගණ බස් රථයක් එකදිගට නළාව හඬවන්නට පටන් ගත්තේය. එහෙත් අප රියැදුරු මඳ වේගයෙන්ම ධාවනයේ යෙදෙයි. බස් රියැදුරා ද එකදිගට නළා නද දෙයි.අපගේ රූපගත කිරීම අතරමඟ නැවතුවේ නම් යළි මුල සිටම කළ යුතුය. ඈත දර්ශනය වඩා හොඳින් පෙනෙන්නේ ද මේ වංගුවේ පමණි. දහඅට වංගුවේ වාහන හැරවීම ද ලේසිපාසු නොවේ.වංගුව අවසානයේ රථය නැවතුණි. බස් රියැදුරා ද බසය නවතා කෝපයෙන් රතුවූ මුහුණින් අප දෙස බැලුවේය. මඟීහු ද එබෙති. කැමරාව දුටු රියැදුරා මඳක් නිවුණේය. යළි බසය පිටත්වුණි.”මම බැණුම් අහන්න ලෑස්ති වෙලයි හිටියෙ. මේක මගෙ රස්සාව. ඒක එයාගෙ රස්සාව.”රුවන් කැමරාව පසෙකින් තබමින් සිනාසුණේය.ඊට මඳ කලකට පසු අප වස්ගමුවට ගියේ “අවසන් කුංච නාදය” නමින් අලි-මිනිස් ගැටුම පිළිබඳ අර්ධ වාර්තා පටයක් නිපදවීමටය. පරිසර අමාත්‍යාංශය වෙනුවෙන් සැලසිනේ ආයතනය මඟින් නිපදවූ එහි සම්බන්ධීකාරකයා වූයේ නළුවකු වන සිරිල් ධර්මවර්ධනය. එකල දකුණු පළාත් සභාවේ සභාපතිවරයා වූ සිරිල් පරිසර ඇමැතිව සිටි මහින්ද විජේසේකරගේ මාධ්‍ය උපදේශකවරයෙකු වශයෙන් ද කටයුතු කළේය.වස්ගමුවේ දින කීපයක් ගත කළ අපි එක් සවසක ආපසු එන්නට පිටත්වීමු. කැමරා ශිල්පි බන්දුල කුරේ, රංගන ශිල්පීන් වන රාජා සුමනපාල හා නලීන් ප්‍රදීප් උඩවෙල ද අප සමඟ ගමන් ගත්හ.රූපගත කිරීමක් නිමවීමෙන් පසු සිදුවන මෙවැනි ගමනකදී අතරමඟ පිහිටි ප්‍රාදේශීය අවන්හල් පිළිබඳ ‘තත්ත්ව සමීක්ෂණ වාර්තාවක්’ සම්පාදනය කිරීම ද අප නඩයේ සම්ප්‍රදායක් බැවින් දහඅට වංගුවට ළඟා වන විට මහ රැයත් පසුවී තිබුණි.දෙපස වනපෙත මැදින් යාන්තම් සඳඑළිය වැටී තිබුණි. දහඅට වංගුවම පාළුය.”මට මේ වංගුවක ටිකක් නිදාගන්න ඕනෙ. අද තමයි ඒකට හොඳම දවස.”රථය නතර විය. ඉන් බැස ගත් සිරිල්, වංගුවක් අසල බිම වැතිරුණේය. එකදිගටම ගී ගයමින් සිටි රජා ද, සිරිල් අසලට ගොස්, දිගා වුණේය. ඉන්පසු පිළිවෙළින් බන්දු හා නලීන් මෙන්ම අවසානයේ මම ද දහඅට වංගුවක වැතිර ගත්තෙමු. ඒ මොහොතේ තාර පාරේ වූ උණුසුම මට තවමත් දැනේ. අලුත් දහඅටවංගුව විවෘත කරන දා සිරිල්, ඔස්ට්‍රේලියාවේය. එහෙයින් මම නලින් ප්‍රදීප්ට දුරකථන ඇමතුමක් දී “වංගු මතකය” සිහිපත් කළෙමි.”දහඅට වංගුව මෙහෙම වෙනස් වෙනව කියල දන්නව නං, එදා තව ටිකක් නිදාගන්නවා.” නලීන් සිනාසෙමින් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060318</link>
    <topic>කලා දිවියේ 30 වසර සමරන ප්‍රේමලාල් වීරසිංහ</topic>
    <author>ඉනෝකා පෙරේරා බණ්ඩාර</author>
    <content>කලා දිවියේ 30 වසර සමරන ප්‍රේමලාල් වීරසිංහප්‍රේමලාල් වීරසිංහ කලාකරුවා මේ පසුකරන්නේ ඔහුගේ කලා දිවියේ 33 වැනි වසරයි.1979 වසරේ ඇරැඹි ඔහුගේ කලා දිවිය, අද වන විට වේදිකාව - ටෙලිනාට්‍ය මතු නොව සිනමාව දක්වා ද විහිද තිබෙන්නකි.මේ දිනවල තිරගත වන ‘දරුවනේ’ චිත්‍රපටයෙන් ද ඔබ හමුවට එන ප්‍රේමලාල්, වේදිකා නාට්‍ය පුහුණුවීම් වලද යෙදී සිටියි.මාතර වැලිගම උපන් ඔහු, සිය අධ්‍යාපන කටයුතු ඇරැඹියේ, වැලිගම අග්‍රබෝධි විහාරාධිපති පාතේගම නන්දාරාම ස්ථවිරගෙන් අකුරු කියවා, කූඩලුමුල්ල වානිගසිරි ප්‍රාථමික විදුහලිනි.”මගේ කලා ජීවිතයට අත්වැලක් ලැබෙන්නෙ බොරැල්ලේ සුසමයවර්ධන මහා විදුහලේදී. මට අවස්ථාව ලැබුණා පාසල් වේදිකාවේ රඟපාන්න. ඊළඟට මං රාජ්‍ය පරිපාලන අමාත්‍යාංශයේ රැකියාව කළා. ඒ කාලෙ තමයි ගුවන් විදුලියේ බාහිර ශිල්පියකු ලෙස කටයුතු කළේ. ධම්මික පී. රත්නායකගේ ‘සොඳුරු සෙවණ’ වැඩසටහනට කවි, ගී, ලිපි, රචනා කරමින් ඇරැඹි මගේ ගුවන් විදුලි ජීවිතයෙදි තමයි මා අතින් ගීත රචනා බොහොමයක් බිහිවුණේ.නිහාල් නෙල්සන්, ටී. ෂෙල්ටන් පෙරේරා, ධර්මදාස වල්පොල, ධම්මිකා වල්පොල, කේ.ඒ. සිරිසේන, රෝහණ බෝගොඩ වැනි ශිල්පීන් බොහෝ දෙනකුට සරල ගී රචනා කරන්න ලැබුණේ ඒ කාලෙ. 1977 වසරේ ‘තුරුම්පුව‘ වේදිකා නාට්‍යයෙන් පටන් ගෙන ‘යකඩ සපත්තු’, ‘ලේ’, ‘තරු’, ‘අනවසර’, ‘කප්රුක’, ‘පුංචි මිනිස්සු’, ‘ජෙනරාල්’, ‘ස්වයංවරය’, ‘චෙරියෝ සාජන්ට්’, ‘මහායාන’, ‘සත්සර රංගන’, ‘අන්දර වැට’, ‘කෙම්මුර’, ‘සසර ඉවුරු’, ‘මොනරවිල’, ‘අහස් පව්ව‘, ‘මිරිඟුවෙන් එහා’, ‘ඉයස් සර්’ වැනි නාට්‍ය හා ටෙලි නිර්මාණ 35 කට වැඩි ප්‍රමාණයක දායක වෙන්න මට අවස්ථාව ලැබුණා. ‘රන් කෙවිට’ චිත්‍රපටයේ ඇදුරාගේ චරිතයෙන් මං ළමයි අතරට ගියා.ඒ වගේ ම, ‘මහත්තුරු’, ‘ඇවිදින ගෙවල්’, ‘පුංචි මිනිස්සු’ කියන වේදිකා නාට්‍යවළ වේදිකා පරිපාලනයත් මගේ. ‘සහෝදරයා’, ‘හිරගේ’, ‘ලෝකාන්තය’, ‘රතු එළිය’, ‘සු සහ ගුරු’, ‘වෙළෙඳ කලාපේ’, ‘රථ’ සහ ‘දේශ ද්‍රෝහියෝ’ කියන වේදිකා නාට්‍යවල රඟපාන්න ලැබීමත් මගේ ජීවිතේ අමතක නොවන අත්දැකීම්.මගේ පුතා පියුමි ලක්මාල්, අංග රචනා ශිල්පියකු ලෙස කලා ක්‍ෂේත්‍රයේ නිරත වෙලා. ලක්මි විදුශිකා මගේ දූ කැලණි විශ්වවිද්‍යාලයේ නාට්‍ය හා රංග කලාව හදාරන සිසුවියක්.මාලනි ෆොන්සේකා, ලකී ඩයස්, ධම්මික පී. රත්නායක, අනුර වරාගොඩ, සතිස්චÁද්‍ර එදිරිසිංහ, රින්ස්ලි වීරරත්න, අජිත් දර්ශන ජයවීර, සුනන්ද සිල්වා, රංජිත් ද සිල්වා, සේනානායක වේරලියැද්ද, අනුර ජයසේකර, ශාන්ත සොයිසා හා චන්දික විජේසිංහ මේ ආගමනෙ මට දුන් අත්වැල කවදාවත් අමතක වෙන්නෑ....” ඔහු පැවසුවේ කෘතවේදීව.ඉනෝකා පෙරේරා බණ්ඩාරඡායාරූපය - ලලිත් සී ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060319</link>
    <topic>රාවණාගේ අශෝක උයන</topic>
    <author>සටහන හා ඡායාරූප</author>
    <content>රාවණාගේ අශෝක උයනරාමා, සීතා, රාවණා සහ හනුමාන් සොයා ඉතිහාසයට ගිය ගමනක් - 4රාවණා රජගේ ඖෂධ උද්‍යානය, මල් උද්‍යානය මෙන්ම වනෝද්‍යානය ද මෙරට පැවතිනැයි ද, මෙරට විවිධ ප්‍රදේශවලින් ඒ පිළිබඳ තොරතුරු ලැබෙතැයි ද ජනප්‍රවාදයේ පවතී. ඇත්තෙන්ම මේ උයන් පැවති ස්ථානය ස්ථිර වශයෙන්ම දන්නා කිසිවෙකුත් නැත. මේ පිළිබඳ පවතින මත සියල්ලම මනඞකල්පිතය. එසේනම් මෙරට කුමන ස්ථානයක මේවා පවතින්නට ඇද්ද?අශෝක ගස්නුවරඑළිය, හග්ගල මල්වත්ත හෙවත් හග්ගල උද්භිද උද්‍යානය බවට පත්වූයේ රාවණාගේ ඖෂධ උද්‍යානය බවට පළවෙන මත අනන්තය. රජ කෙනෙකුගේ ඖෂධ උද්‍යානය හග්ගල මල්වත්ත තරම් කුඩා එකක් වන්නට බැරිය. හග්ගල මල්වත්ත යනු පැය තුන-හතරක් ඇතුළත සංචාරය කොට නරඹා අවසන් කළ හැකි තැනකි. එහෙත් දුරාතීතයේ දී හග්ගල මල්වත්ත සතුව පැවති භූමිභාගය අති විශාල විණැයි ද, වර්තමානයේ දී ඉන් විශාල ප්‍රමාණයක් ජනාවාස බවට පත්වී ඇතැයි ද කියනු ලැබේ. හග්ගල මල්වත්ත වටේටම පවතින ජනාවාස හේතුවෙන් මෙම ප්‍රකාශයේ සත්‍යයක් ඇතැයි සිතිය හැකිය.රාවණා රජුගේ මල් උද්‍යානය සමන්විතව තිබී ඇත්තේ අශෝක වර්ගයේ මල් ගස්වලිනි. රාවණාගේ අශෝක මල් උයන යයි කියන්නේ එබැවිනි. අශෝක මල් මහරත්මල් නමින් ද හඳුන්වනු ලැබේ. මාතලේ, මහනුවර හා නුවරඑළිය ඇතුළත් මධ්‍යම පළාතේ පුෂ්පය වූයේ ද මහරත්මලයි. එය එසේ වූයේ මහරත්මල මධ්‍යම පළාතේ අනන්‍යතාව පළකරන නිසා වන්නට බැරිද? මෙම රචනයේ දී මහරත්මල වෙනුවට අශෝකමල යන නාමය භාවිත කිරීමට කැමැත්තෙමි.දුරාතීතයේ එනම් ක්‍රිස්තු පූර්ව යුගයටත් එහා යුගයේ මෙරට අශෝක මල් උයනක් පැවතියා නම් එහි නටබුන් වර්තමානයේ දී වුවද නොපවතින්නට හේතුවක් නැත. රාවණා රජු ඇතුළු යක්ෂ ගෝත්‍රික රජවරුන් මෙරට පාලනය කළ අවධිය තෙත්‍රා යුගය නමින් හඳුන්වනු ලැබේ. රාවණා බදුල්ල අගනගරය කරගෙන රට පාලනය කළ බව ද, ඔහුගේ දුර්ගම නගරය නුවරඑළිය වී යයි ද ප්‍රකටව ඇති තවත් මතයකි. එසේ නම් රාවණා සතු වන, ඔසු, මල් උයන් ආදිය ඒ ආශ්‍රිත ප්‍රදේශයේම පැවතියා වන්නට නොහැකිද?අශෝක හෙවත් මහරත්මල් වර්තමානයේ දී ද දක්නට ලැබේ. විසිතුරු මලින් පිරි රුක් විශේෂයකි. මධ්‍යම කඳුකරයේ ද මුදුන්ම ස්ථානවල, විශේෂයෙන්ම මුහුදු මට්ටමේ සිට අඩි 5000ට ඉහළින් පිහිටි භූමිවල දැනට ද තැනින් තැන අශෝක ගස් පවතිනු දැකිය හැකිය. නුවරඑළිය, සීතාඑළිය, හාවාඑළිය, සඳතැන්න, හග්ගල, කඳපොල, මීපිළිමාන, අඹේවෙල, පට්ටිපොළ, හෝර්ටන්තැන්න යනාදී ප්‍රදේශවල අශෝක ගස් පවතිනු දැකිය හැකිය. එසේනම් මේ සුවිශාල ප්‍රදේශය රාවණාගේ අශෝක උයන පිහිටි ප්‍රදේශයම යයි නිගමනයකට එළඹිය නොහැකිද?දුම්රියෙන් යද්දී නාවලපිටිය – බදුල්ල අතර දී මඟ දෙපස අශෝක ගස් තිබෙනු දර්ශනය වේ. රම්බොඩ හරහා නුවරඑළිය පාරේ ගමන් ගන්නා විට ද අශෝක ගස් තිබෙනු පෙනේ. ගැවසි කඳු බෑවුම්වල ඇති පතන බිම්හි හෝපලු වැනි මල් ඇති ගස් විශේෂයක් ඇති බවද, මේවා බොහෝ සෙයින් වැවෙන්නේ නුවරඑළිය, බණ්ඩාරවෙල හා බදුල්ල යන නගරවලට ඇතුළත් වූ ත්‍රිකෝණාකාර බිම් කොටසේ බවද 1948 දී රචිත ‘ද පීපල් ඔෆ් සිලෝන්’ නමැති ග්‍රන්ථයේ සඳහන්ව ඇත. මෙහි හෝපලු නමින් හැඳින්වෙන්නේ අශෝක මල්ම විය නොහැකිද?1818 ඌව - වෙල්ලස්ස කැරැල්ල හේතුවෙන් මෙරට සිදුව තිබූ ව්‍යසන ගැන සොයා බලමින් දේශ සංචාරයක යෙදුණ දොස්තර ජෝන් ඩේවි රචනා කළ “ලංකාවේ අභ්‍යන්තරය එහි ජනතාව හා ඒ දිවයිනේ චාරිකා” (ඩේවි දුටු ලංකාව) නමැති ග්‍රන්ථයේ ලා අශෝක මල් පිළිබඳ ප්‍රමාණවත් විස්තරයක් සඳහන්ව ඇත. ඔහු නුවරඑළිය ප්‍රදේශයේ ස්වභාව සෞන්දර්යය වින්දනය කරමින් අශෝක ගස් ගැන මෙසේ සඳහන් කොට ඇත.”අශෝක වැනි මල් සහිත ගස් විශේෂයක් ඇති මිටි ලඳු කැලයෙන් ගැවසුණ අති විෂම භූමි භාගයක් මත ගමන් කළෙමු.... කිකිළියාමාන නම් එළිමහන් භූමියකට පෙරවරු 10ට පැමිණියෙමු. ...අශෝක ගණයට අයත් ගස් ප්‍රධාන වශයෙන් ඇති වනයෙන් වටවී තිබුණි. මේ වර්ගයට අයත් හුදකලා ගස්ද අතන - මෙතන දක්නට ලැබුණේය ... අපි විශාල අනාවරණ ප්‍රදේශයකට පැමිණියෙමු. මෙහි දර්ශනය සිත්ගන්නා තරමටම අලුත් ද විය. මඟපෙන්වන්නෝ එය නුවරඑළිය පතන යයි හැඳින්වූහ. ... තනි ගස් ගොන්නවල් වශයෙන් සිට අතන, මෙතන පිහිටි විශාල හුදකලා අශෝක ගස් හා එක්වී අතිදර්ශනීය පෙනුමක් පහළ කොට චිත්තකාන්ත භූමි දර්ශනයක් නිපදවීමට සහාය වේ.”අශෝක මලක්ඉංග්‍රීසීන් රචිත ග්‍රන්ථවල නුවරඑළිය හා ඒ අවට උස් බිම්වල තිබූ අශෝක ගස් ගැන විග්‍රහ කර ඇත්නම්, අදත් මේ ප්‍රදේශවල අතන-මෙතන හුදකලා අශෝක ගස් දක්නට ඇත්නම් රාවණාගේ අශෝක වනය පැවතියේ නුවරඑළිය හා ඒ ආශ්‍රිත ප්‍රදේශයේ බව සනාථ කරන්නට තවත් සාක්ෂි අවශ්‍ය වේද? මෙරට පහත් බිම් ප්‍රදේශ කිසිවකින් අශෝක ගස් වාර්තා නොවේ.රාවණා දඹදිව සිට පැහැරගෙන ආ සීතා සඟවා තැබුවේ අශෝක මල් උයනේ බව ද, සීතා සොයා පැමිණි හනුමාන් සහිත පිරිස දිවයිනේ සතර දිග් භාගයේම සොයා බලා නුදුටු තැන, සීතා සොයා අශෝක මල් උයනට පිවිසි බවද ‘රාමායනය’ විස්තර කොට ඇත.රාමායණය විග්‍රහ කරන අශෝක වනය නුවරඑළිය ආශ්‍රිතව පිහිටි අශෝක වනයම නම් එකල ගසින් ගස එකට ගැටී රුක්ගොමුව මලින් පිරී පැවති අශෝක වනය අද අතන-මෙතන කලාතුරකින් පමණක් දක්නට ලැබෙන අශෝක ගසින් හිඟ ප්‍රදේශයක් බවට පත්ව ඇත්තේ මන්දැයි කුකුසක් උපදිනු ඇත. ’රාමායනය’ ම කියන පරිදි හනුමාන් අශෝක වනයෙහි සීතා දෙස බලමින්ම මධ්‍යම රාත්‍රිය ගත කළ අතර හනුමාන් උයනේ වූ ගස් පෙරළා බිම දමා උයන විනාශ කළේය. අශෝක වනය විනාශ කරන්නට වූ හනුමාන් අල්වා රාවණා රජු උගේ වලිගයට ගිනි තබන ලදී.” යන ප්‍රකාශවලින් ඇඟවෙන්නේ හනුමාන් විසින්ම අශෝක වනය විනාශ කර දමන ලද බවයි. එම විනාශය නිසා අශෝක ගස් වඳවී ඒවා යළි බෝවීම වැළකුණා වන්නට බැරිද?අශෝක යනු අපගේ අත්දැකීමේ හැටියට ඉතා ඉක්මනින් ලියලා වැඩෙන ගස් වර්ගයක් නොවේ. එහි වර්ධනය ඉතා සෙමින්ය. ගස අඟල් හතරක් පහක් උස යන්නට අවුරුදු දහය – පහළොව අතර කාලයක් වත් ගතවෙයි. දැනට අශෝක පැළ යායක් පවතිනුයේ හෝටන්තැන්නේ පමණි. ඒවා තවමත් කුඩා පැළෑටිය. දුරාතීතයේ විනාශයට පත් අශෝක වනය කාලයාගේ ඇවෑමෙන් ලියලා වැඩෙන ආකාරයක් මින් පළ නොකරන්නේද?මලින් පිරි අශෝක ගස්ඒ ඇරත් අශෝක යනු ප්‍රබල ඖෂධයකි. ආදායම් උපයා ගැනීමේ මඟක් ලෙසින් අශෝක ගස් කපා පොතු අලෙවි කර ගත්තා ද විය හැකිය. දැනට මෙම ගස කැපීම, ප්‍රවාහණය ආදිය දඬුවම් ලැබිය හැකි වරදක් ලෙස නීතිගත කොට තිබේ.රාවණා විසින් සීතාට කන්නට දෙන ලද කිරිබත්, කෝපත්ව සිටි ඇය දසත විසි කළ බව ද, ඒවා පාෂාණිභූත වූ බව ද, ඒවා කැට වශයෙන් දැනට ද පොළව කොටන විට හමුවන අතර මෙම ‘සීතා ගුලි’, ‘සීතා කැට’ හෝ ‘සීතා අග්ගලා’ ගලගා බොන්නට දීමෙන් බඩේ රුදා සුවපත් වන බවට විශ්වාසයක් පවතින බවද, මෙය අත්දුටු අය ද නුවරඑළිය පෙදෙසේ වසති. අශෝක වනයේ අඳුරු ගල්ගුහා තුළ සඟවා තැබීමේ හේතුවෙන් සීතාට ඇස් රෝගයක් වැලඳුණ අතර එය සුවපත් කරන්නට හිරුඑළිය ස්පර්ශ කරවීම සඳහා ඇය රැගෙන ආ එළිමහන පසු කල සීතාඑළිය නමින් ප්‍රකට වූ බවද, එම ස්ථානයේ වර්තමානයේ දී සීතා කෝවිල ඉදිවී ඇතැයි ද ජනප්‍රවාදයේ පවතී.මීට අවුරුදු කීපයකට පෙර සීතාඑළිය ප්‍රදේශයේ ළිඳක් කැණීමේ දී එහි ඉවුරක හනුමාන්ගේ සුවිශාල රූපයක් මතු වූ බව ද, එය සියැසින්ම දුටුවෝ ද සිටිති. ප්‍රශ්න ගණනාවක් හේතුවෙන් එම ළිඳ වසා දැමුණු අතර ඉන්පසුව එහි පදිංචිකරුවන්ට එහි විසිය නොහැකි තත්ත්වයක් උද්ගත වූ බවද කියනු ලැබේ. රාවණාගේ මළසිරුර නරක් නොවන පරිදි බෙහෙත් ගල්වා වලපනේ මහකුඩුගල පර්වතයේ ගල්ගුහාවක තැන්පත් කර ඇතැයි ද මතයක් පවතී. මහකුඩුගල ඇත්තේ ද නුවරඑළියට නුදුරු පෙදෙසකය.නිරාහාරව විසීමේ හේතුවෙන් සීතාට බඩේ රුදාවක් වැලඳුණ අතර එය සුවපත් කරන්නට හනුමාන් දඹදිව සිට ගෙන ආ ඖෂධ ගලේ ඉතිරි කැබෙල්ල ලියලා වැඩී වලපනේ නීල ගරුඬ ගල තැනුණ බවට මතයක් පවතී. එය ද විවිධ රෝගාබාධ රැසකට ප්‍රත්‍යක්ෂ ඖෂධයකි.1999 වසරේ ජනවාරි මස 06 දින ඇතුළුව තවත් කීප දිනක්ම මුළු ලොව වසන හින්දු බැතිමතුන් විශාල පිරිසක් සීතාඑළියට රැස්ව එහිදී රාම පූජා පැවැත්වූ අතර ඔවුන් හග්ගල, සීතාඑළිය, හග්ගල කඳුවැටිය ආදියට වැඳ නමස්කාර කළේ අප්‍රමාණ භක්තියකින් යුක්තවය. අශෝක ගස ද ඔවුන්ගේ වන්දනාමානයට ලක් විය. රාම පූජා සීතාඑළියේ දී පැවැත්වූයේ රාවණා පැහැරගෙන ආ සීතා සිය පතිවෘතා ධර්මය ආරක්ෂා කර ගත් සීතාඑළිය ශුද්ධ භූමියක් සේ හින්දුන් සලකන බැවිනි.සිය පතිවෘතා බල මහිමය විදහා පෑමට සීතා ගිනි ජාලාවකට පැන්න අතර, ඇගේ සුපිරිසුදු භාවය නිසා ඇය ගින්නෙන් පිළිස්සුණේ නැත. මෙසේ සීතා සුපිරිසුදු බව සනාථ කළ ස්ථානයේ දිව්රුම්වෙල පුරාණ රජ මහා විහාරස්ථානය ඉදිවී ඇත. එය ඇත්තේ ද නුවරඑළියට නුදුරු ප්‍රදේශයකය. හග්ගල කන්දේ ආශ්චර්යවත්, අද්භූත දේ පවතින බව සියැසින් දුටුවෝ සිටිති. ගල්ගුහා, ගල්පඩි පෙළවල්, ගල් ආසන එහි පවතින්නේ යයිද, ඉතා දුර්ලභ ගණයේ ඖෂධ වර්ග එහි පවතින්නේ යයි ද, එහි ඇති ගස්වල උස අඩි 4 – 5 නොඉක්මවන අතර එම ගස් සුවිශාල කඳන් සහිත බවද, ගස් කඳන් ඇඹරුණ ස්වරූපයක් පළකරන්නේ යයි ද දුටුවෝ කියති.එසේනම් අශෝක වනය පිහිටියේ නුවරඑළිය ආශ්‍රිත ප්‍රදේශයේම බව සනාථ කරන්නට තවත් සාක්ෂි අවශ්‍ය නොවනු ඇත.තව කොටසක් ලබන සතියේසටහන හා ඡායාරූපසිරිසේන දේවපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060320</link>
    <topic>සියල්ල අවතක්සේරු වන විට ඇති වන්නේ විශාල කලකිරීමක්</topic>
    <author>වසන්ත ජයසිංහ ආරච්චිගේ</author>
    <content>සියල්ල අවතක්සේරු වන විට ඇති වන්නේ විශාල කලකිරීමක්අනුරුද්ධ ජයසිංහටෙලිනාට්‍ය කලාවේ වෙනසක් සොයා යන සම්මානනීය අධ්‍යක්ෂවරයකු ලෙස අනුරුද්ධ ජයසිංහ සිය ටෙලිනාට්‍ය ගමන් මඟට එක්කළ නවතම ටෙලි සිතුවමයි ‘යකඩ පහන් තිර’. පසුගිය 26 දා සිට හිරු ටී වී නාළිකාවේ සෙනසුරාදා හා ඉරිදා රාත්‍රී 7.30 ට විකාශය වන ‘යකඩ පහන්තිර’ වෙතින් අනුරුද්ධ වෙනස්ම මානයක් සොයා යන්නට උත්සාහ දරයි. ‘ධවල කන්‍යා’, ‘මීදුම’, ‘මායා රංග‘, ‘මායාරූ’ වැනි නිර්මාණ කළ අනුරුද්ධ පසුගිය දවසක ‘යකඩ පහන් තිර’ පිළිබඳ කතාබහ කළා.ඔබේ නවතම ටෙලි සිතුවම ‘යකඩ පහන් තිර’ පිළිබඳ අපි කතා කරමු.ඔව් ඇත්තටම ටෙලි නාට්‍යයකින් හැම විටම මම බලාපොරොත්තු වෙන්නේ වෙනසක් කරන්න. ඒ වෙනස ‘යකඩ පහන් තිර’ ටෙලි නාට්‍යයෙන් දකින්න ලැබෙයි කියලා මම විශ්වාස කරනවා. හේතුව මේ හරහා මම කතාවට බඳුන් කරන තේමාව වෙනත් ටෙලි නාට්‍යවලින් කතා කළ දේට වඩා වෙනස්. මත්ද්‍රව්‍ය මාෆියාවට එරෙහිව කටයුතු කරන මාධ්‍යවේදිනියක් හා ඇගේ යෙහෙළියන් තිදෙනෙක් වටා මේ ටෙලි නාට්‍යයේ කතාව විකාශනය වෙන්නේ.හොඳයි මේ හරහා ඔබ මොකක්ද සමාජයට කියන්න උත්සාහ කරන්නෙ.මෙහෙමයි මම කළ ටෙලි නාට්‍ය අරගෙන බැලුවොත් එහි වස්තු විෂය එකිනෙකට වෙනස්. ඒ වගේම කැමරා කෝණ භාවිත පවා වෙනස්. මෙතැනදි මට ඕන වුණේ මත්ද්‍රව්‍ය නිසා රටේ තරුණ පරම්පරාව මුහුණ දෙන ඛේදවාචකය පිළිබඳ හෙළිදරව්වක් කරන්න.හැම ටෙලි නාට්‍යයකම ඔබ ඔබේ අනන්‍යතාව ගොඩනඟන නිර්මාණකරුවෙක්. ‘යකඩ පහන් තිර’ ටෙලි නාට්‍යයෙන් ඒ අනන්‍යතාව ඔබ ගොඩනැඟුවේ කොහොම ද?මෙහෙමයි මගේ ටෙලි නාට්‍ය ජීවිතයේ අනන්‍යතාව දිහා බැලුවොත් මම පේ‍්‍රමය ගැන කතා කරලා තියෙනවා හරි අඩුයි. නමුත් මා භාවිත කළ කැමරා කෝණ, වර්ණ භාවිතය වගේම රංගන භාවිතයේ පැහැදිලි වෙනසක් කරන්න හැම විටම මම උත්සාහ කළා. ‘යකඩ පහන් තිර’ තුළ මම උත්සාහ කරනවා යම් අත්හදා බැලීමක් කරන්න. මෙතැනදි කැමරාවක් තියලා නළුවට රඟපාන්න අවස්ථාව සැලසීම කියන නියමයෙන් බැහැර වෙලා කැමරාව රංගන ශිල්පියා පසුපස ගොස් රූගත කරන්න ඔහුගේ ක්‍රියාකාරිත්වයන් හසුකරගන්න මම උත්සාහ කළා. ඒ වගේම චිත්‍රපට කැමරා කාච භාවිත කළ පළමු ටෙලි නාට්‍ය විදිහටත් මෙය පේ‍්‍රක්ෂකයින්ට අලුත් අත්දැකීමක් වේවි.මේ ටෙලි නාට්‍යය රූගත කර ඔබට කාලයක් බලා ඉන්න සිදුවුණා නේද?අවුරුදු එකහමාරක් තිස්සේ මම බලාගෙන හිටියා මෙය විකාශය කරගන්න. ලොකු ඕනකමක් තිබුණා ජාතික තලයේ නාළිකාවක විකාශය කරගන්න. නමුත් මේ සම්බන්ධයෙන් තියෙන උදාසීනත්වය වගේම ඒ නාළිකාවල මේ සම්බන්ධයෙන් තියෙන මිල පිළිබඳ ගැටලුවක් තිබුණා.‘යකඩ පහන් තිර’ඇත්තටම මේ ටෙලි නාට්‍ය සඳහා විශාල මුදලක් යොදවන්න නිෂ්පාදක ජයලත් පීරිස් හා බතීෂ ද සිල්වාට සිදුවුණා. මෙහි නළු නිළියන් 750 ක් රංගනයේ යෙදෙනවා වගේම දර්ශන තල 85 ක දින 60 ක රූගත කිරීම් සිදුවුණා. මෙය අතිශය දුෂ්කර කාර්යයක්. එහෙම කැප කිරීමක් කරලා මම මේ ටෙලි නාට්‍යය විකාශය කරගන්න ලොකු දුෂ්කර ක්‍රියාවක නියැළුණේ. ඇත්තටම විශාල කලකිරීමක් මට ඇතිවුණේ. මොකද මම සම්මාන ගත්ත නිර්මාණ කරුවෙක්. නමුත් ඒ සියල්ල අවතක්සේරුවට ලක් කරනවා කියලා දැනෙනවා ඒ ඒ නාළිකා කටයුතු කරන විදිහ දැක්කම.නමුත් අද වෙනකොට හිරු ටී. වී. නාළිකාවේ ‘යකඩ පහන් තිර’ විකාශය වෙන්න පටන් අරන්.පැහැදිලිවම හිරු ටී. වී. නාළිකාවෙන් මට ආරාධනා ලැබුණා මෙම ටෙලි නාට්‍යය සඳහා. ඒ ගැන මම හිරු නාළිකා ප්‍රධානි රේනෝ සිල්වා, වගේම නිමල් ලක්ෂපතිආරච්චි, විරාජ් වැලිවත්ත, ධම්මික තෙන්නකෝන් යන අයට ස්තුතිවන්ත විය යුතුයි. ඔවුන් මේ නිර්මාණය වටිනාකම තේරුම් අරන් සෙනසුරාදා හා ඉරිදා 7.30 ට විකාශය කරන්න අවස්ථාව සලසා දුන්නා.මාධ්‍යවේදිනියකගේ චරිතය මූලික කරගෙනයි ඔබ මේ කතාව ගොඩනඟන්න උත්සාහ කරන්නෙ.ඔව් අංජලි මුතුකුමාරණ නම් එෆ් බී සී රූපවාහිනි මාධ්‍ය ආයතනයේ දේශපාලන හා කාලීන වැඩ සටහන් අංශයේ නිවේදිකාවක් වටා මේ කතාව ගෙතෙන්නේ. ඇයගේ එකම සහෝදරයා මත්ද්‍රව්‍ය උවදුරින් අකාලයේ මියයෑම නිසාම ඇය මත්ද්‍රව්‍යවලට එරෙහිව සටන් කරන්න පටන් ගත්තා. ඉන් අනතුරුව ඇතිවන ගැටුම් ගණනාවක් ඔස්සෙයි ‘යකඩ පහන්තිර’ පෝෂණය වෙන්නෙ. යොලන්ඩා වීරසිංහගේ කතා සංකල්පය ඉන්දික ෆර්ඩිනැන්ඩු රූපවාහිනියට රචනා කළා.හොඳයි අවසන් වශයෙන් හෙට දවසේ ඔබේ බලාපොරොත්තුව ගැන කතා කළොත්.ඔව් ‘බෝම්බ සහ රෝස’ මගේ චිත්‍රපටය තිරගත කරන බලාපොරොත්තුවෙන් මම ඉන්නේ. ඒ වගේම නැවත සිනමාපටයක් කරන්න විශාල වුවමනාවක් තියෙනවා. ආචාර්ය තිස්ස අබේසේකර දුන් කතා සංකල්පයක් මගේ ළඟ තියෙනවා. එහි නම ‘ශත’. දැන් මම සූදානම් වෙන්නේ එය සිනමා පටයක් විදිහට යථාර්ථයක් කරගන්න.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060321</link>
    <topic>වෙන් වී දැන් යන්න ඉතින් වෙන් වී යන්නම ඕනේ නම්</topic>
    <author>ජෝජ් රොබ්සන් ද සිල්වා</author>
    <content>වෙන් වී දැන් යන්න ඉතින් වෙන් වී යන්නම ඕනේ නම්වෙන් වී දැන් යන්න ඉතින් - වෙන් වී යන්නම ඕනේ නම් කීරි ගැහී හඬන සුසුම් – ඉවසුම් නෑනේ පපුවට දැන් මා වෙනුවෙන් මැව්ව සෙනේ – රහසේම කාට ද පුදා වෙන් වී දැන් යන්න ඉතින් - වෙන් වී යන්නම ඕනේ නම්මගෙ සිහිනේ ඉඩ ඉල්ලා පෙරදා ඔබමයි පියමැන්නේ පෙම් පහසේ වෙලී ඉඳලා කෙලෙසද අද මා හැර යන්නේ සෙනෙහසින් පෙර එදා මගෙ වෙලා උන් ඔයා අද මෙසේ වෙන් වෙලා මා දමා යයි ඔයාපෙම් සිහිනේ දුක රන්දා ගියාට කම් නෑ සතුට සොයා මගෙ සෙනෙහේ සිහි වේ නම් කවදා හෝ යළි එන්න සොයා සෙනෙහසින් පෙර එදා මගෙ වෙලා උන් ඔයා අද මෙසේ වෙන් වෙලා මා දමා යයි ඔයාපද රචනය – ඩිලාන් ගමගේසංගීතය – රදීෂ් වැන්දබෝනාගායනය – චාමික සිරිමාන්නගීතලෝලී සිත් ගත් ගී අතර මේ දිනවල නිතර ඇහෙන ගීත වැඩි ගණනාවක පද රචනා නව පරපුරේ ගී පද රචකයින්ගේය. ඔවුන් අතර සිටින ඩිලාන් ගමගේ ගී සංකල්පනා කිහිපයකම හිමිකරුය. මෙවර ගී මිහිර ගෙනෙන්නට අපි ඩිලාන්ට ආරාධනා කරමු.”මම ලියපු සින්දු කීපයක්ම එකවර මේ දවස්වල රසිකයින් අතර ජනප්‍රිය වෙලා තියෙනවා. ‘දුන්නු වේදනා මේ නෙතින් උතුරලා’ (නිරෝෂා විරාජිනී) – ‘ඔබ තරම් පෙම් කළ කිසිවෙක්’ (තීක්ෂණ අනුරාධ) –‘මේ ඇස් දිහා බලන්’ (ශිරාන් මිහිරංග) සහ ‘වෙන් වී දැන් යන්න ඉතින්’ (චාමික සිරිමාන්න) වැනි සින්දුවලට රසිකයින්ගෙන් මට හොඳ ප්‍රතිචාර ලැබෙනවා.එහෙනම් අපි ‘වෙන් වී දැන්’ ගීතය ගැන කතාකරමු.”බොහෝ දෙනෙක් මගෙන් විමසනවා ‘වෙන් වී දැන්’ ගීතය ලිව්වේ මගේ අත්දැකීමකින් ද කියලා. නැහැ. මේ ගීතය නිර්මාණය කළේ මගේ මිතුරෙකුගේ අත්දැකීමක් ඇසුරෙනුයි. ඔහු විවාහකයෙක්. ඔහුගේ බිරිඳ ඔහුට ලැබුණේ යෝජිත විවාහයකින් වුවත් ඔහු ඇයට ගොඩාක් ආදරේ කළා. ටික කාලයක් දෙදෙනා ප්‍රේමයෙන් වෙලී ජීවත් වුණා. මගේ මිතුරාගේ පපුවට දුක් සුසුම් එකතු වුණේ ඉන්පසුවයි. මිතුරාගෙ බිරිඳ විවාහ වීමට පෙර අනිකෙකු සමඟ පේ‍්‍රම සම්බන්ධයක් තිබිලා. ඇයට නැවත ඒ මුල් පෙම්වතා හමුවීම නිසා තමයි මගේ මිතුරාට දුක හිමි වුණේ.””ඔවුන් දෙදෙනාගේ නැවත හමුවීම ආදරයක් දක්වා විහිදී යාම නිසා මගේ මිතුරාට විඳදරාගන්න බැරි තරම් වේදනා උරුම වුණා. මගේ මිතුරාගේ බිරිඳ ඇගේ පැරණි පෙම්වතා නිතර මුණගැහිලා ඔවුන් දෙදෙනා ගොඩාක් ආදරයෙන් ළංවුණා. ඒත් ඇගේ හිත රිදවන්න බැරි හින්දාම මගේ මිතුරා ඇගෙන් කිසිදු විමසුමක් නොකර තනියම හිතේ දුක සඟවා ගෙන උන්නා. ඔහු දැනගෙන උන්නා ඇයට තමාගෙන් වෙන්වී ඇගේ පැරණි පෙම්වතා සමඟ යාමට ඕනෑ බව. ඇයට රහසේම සියල්ල උහුලාගෙන මගේ මිතුරා විඳපු දුක මට දැනුණු දවසක තමයි මේ ගී සංකල්පනාව මගේ අතින් ලියැවුණේ. වර්තමානයේ මේ හා සමාන අත්දැකීම් ලබන පෙම්වතුන් බොහෝ දෙනෙකු ඉන්නවා. ඔවුන්ගේ ආදරයත් මේ ගීතයට හිමි වී තිබෙන බව මම විශ්වාස කරනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060322</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාශාරුක්ටඋසාවි යන්න වෙලාමේ දිනවල බොලිවුඩ්පුරයේ සුපිරු තරු කතා කරන්නෙ අයි.පී.එල්. ගැනයි. එහෙමත් නැත්නම් ඉන්ඩියන් ප්‍රිමියර් ලීග් ක්‍රිකට් තරගාවලිය ගැනයි. ඔවුන් අවධානයෙන් ඉන්නේ. අයි.පී.එල්. එක්ක මේ දිනවල සිහියට එන කෙනෙක් තමයි ‘කිං ඛාන්’ හෙවත් ශාරුක් ඛාන්. ශාරුක් ගේ ද අයිතියක් ඇති කොල්කටා නයිට් රයිඩර්ස් පිල ක්‍රීඩා කළ මොහොතේදී වෙන්කෙඩේ ක්‍රීඩාංගණයේ දී සිදුවූ කලබැගෑනිය දැන් රහසක් නොවෙයි. එහිදී ශාරුක් ගේ හැසිරීම් නිසා ඔහුට ඒ ක්‍රීඩාංගණයට ඇතුල්වීම අවුරුදු 5කට තහනම් වුණා.ඔය අතරේ තවත් අලකලංචියක් සිදුවෙලා. ශාරුක්ට තවත් චෝදනාවක් එල්ල වෙලා. අයි.පී.එල්. තරගාවලියක් වෙනුවෙන් පැවැත්වුණු ක්‍රිකට් තරගයකදී මේ සුපිරි තරුව ප්‍රසිද්ධියේ දුම්පානය කළ බවටයි මේ චෝදනාව. ශාරුක්ගේ කොල්කටා නයිට් රයිඩර්ස් පිල සහ රාජස්ථාන් රෝයල්ස් පිල අතර ක්‍රිකට් තරගය ජායිපූර්හි සාවායි මාන්සිං ක්‍රීඩාංගණයේ දී පැවැත්වෙද්දීයි ශාරුක් දුම්පානය කර ඇත්තේ. මේ චෝදනාව එල්ල කර ඇත්තේ රාජස්ථාන පොලිසියයි. පොලිසිය මේ ගැන පැමිණිල්ලක් අධිකරණය වෙත ඉදිරිපත් කර තිබෙනවා. ඒ අනුව අධිකරණයෙන් නියෝගයක් නිකුත්වී ඇත්තේ ශාරුක්ට වහාම අධිකරණය ඉදිරියෙහි පෙනී සිටින ලෙසයි.මේ පිළිබඳ නියෝගය රාජස්ථාන් පොලිසියේ කොස්තාපල්වරයකු වන චිටාර් මාල් විසින් ශාරුක්ට භාර දීමට ඔහුගේ නිවෙසට ගියත් ඒ වන විට ශාරුක් පූන් නගරයට පිටත්ව ගොස් තිබුණා. ඒ, අයි.පී.එල්. තරගාවලිය වෙනුවෙන් කොල්කටා නයිට් රයිඩර්ස් සහ දිල්ලි ඩෙයාර් ඩෙවිල්ස් අතර පැවැත්වුණු ක්‍රිකට් තරගය නරඹන්නටයි. මේ නිසා කොස්තාපල්වරයා එම අධිකරණ නියෝගය ඇතුළත් ලිපිය ශාරුක්ගේ පවුලේ අයෙකුට භාර දී ඇතැයි පැවසෙනවා.රාජස්ථාන් පොලිසිය ශාරුක්ට එරෙහිව මෙම පැමිණිල්ල ඉදිරිපත් කර ඇත්තේ ප්‍රසිද්ධ ස්ථානවල දුම්පානය කිරීම තහනම් කළ 2000 වසරේදී පැනවූ පනතට අනුවයි. ඒ අනුව ජායිපූර්හි නාගරික මහේස්ත්‍රාත් වරයා ශාරුක්ට නියෝග කර තිබුණේ මැයි 26 දා අධිකරණය ඉදිරියෙහි පෙනී සිටින ලෙසයි.පොලිසිය ශාරුක්ට අධිකරණ නියෝගයක් භාර දෙන්නට පැමිණෙන බව ආරංචි වූ රසික ජනතාව ඔහුගේ නිවෙස අසල රොද බැඳ සිටි බවත් ආරංචියි. ඔවුන් එලෙස රැඳී සිටියේ ශාරුක් නිවෙසින් පිටතට පැමිණියහොත් ඔහුව යාන්තමින් හෝ දැක බලා ගන්නටයි. අති විශාල පිරිසක් එලෙස රැඳී සිටි නිසා ශාරුක්ගේ නිවෙස අසල මාර්ගයෙහි දැඩි වාහන තදබදයක් ද පැවති බව පොලිස් නිලධාරීන් පැවසුවා.ශිල්පාපුතාට නමක් සොයයිආකාර්ෂණීය රූ සපුවෙන් සහ කුසලතා පිරිපුන් රංගනයෙන් බොලිවුඩ් සිනමාව ප්‍රභාමත් කළ ශිල්පා ශෙට්ටි දැන් මව් පදවිය ලබා සිටිනවා. මැයි 21 දා උදෑසන හින්දුජා ශල්‍ය රෝහලේ දි ඇයට පුතකු ලැබුණා. ශිල්පා, රාජ්කුන්ද්‍රා සමඟ විවාහ වුණේ මීට අවුරුදු 3කට කලින්. මේ ඔවුන් දෙදෙනාගේ කුලුදුල් දරුවායි. ව්‍යාපාරිකයෙකු වන රාජ් කුන්ද්‍රා තම බිරිඳට පුතෙකු ලැබීමෙන් ඉමහත් සතුටට පත්වී සිටිනවා.ශිල්පා මව් පදවිය ලද පුවත සැළවූ වහාම ප්‍රතිචාර දක්වා තිබුණේ බොලිවුඩ් සිනමාවේ මිතුරු මිතුරියන්. ශිල්පාටත් බිලිඳු පුතාටත් ආශිර්වාදාත්මක සුබ පැතුම් එවූ ඒ අය අතරින් විශේෂ සුබ පතන්නෙකු ද සිටියා. ඔහු තමයි, ආක්ෂේ කුමාර්. ශිල්පා සහ ආක්ෂේ අතර මීට කලකට ඉහත දී පෙම් සබඳකමක් පැවති බව රහසක් නොවෙයි. ඒ සබඳකම පැවතුණේ ශිල්පාට රාජ් හමුවන්නට බොහෝ කලකට පෙරයි. කොහොම වෙතත් අතීත මතක අමතක කර දැමූ ආක්ෂේ, ශිල්පාට ට්විටර් පිටුව ඔස්සේ සුබ පැතුම් එවා තිබුණේ මෙන්න මෙහෙමයි... ‘ඒක හරිම ප්‍රීතිමත් පුවතක්. තුන්දෙනාම නිරෝගීව සතුටින් ජීවිතය ගත කරයි කියා මම බලාපොරොත්තු වෙනවා’.මේ අතර ශිල්පා තම පුතුට තබන නම ගැනත් බොහෝ දෙනා විපරම් කළා. ඒ සියලු දෙනාට ශිල්පා පැවසුවේ තවත් දින කිහිපයකට පසුව නමක් තබන බවයි. ඒ වනතුරු ‘බේබි කේ’ යන නමින් පුතාව හඳුන්වන බවයි ශිල්පා කියා සිටියේ. ‘කේ’ අකුර යොදාගත්තේ ශිල්පාගේ සැමියාගේ පෙළපත් නාමය (කුන්ද්‍රා) සංකේතවත් කරන්න වෙන්න ඇති.ශිල්පාත් ඇයගේ සැමියාත් බලාපොරොත්තුව සිටින්නේ ශිල්පාගේ මව (සුනන්දා ශෙට්ටි මහත්මිය) බිලිඳු පුතුට සුදුසු නමක් යෝජනා කරාවිය කියලයි. “ශිල්පාගේ අම්මාට මම කිව්වා පුතාට හොඳ නමක් කියන්න කියලා. මොකද, අම්මා ඡ්‍යොතිෂය ගැනත් හොඳට දන්නා නිසා සමහර විට පුතාට ගැළපෙන නමකට මුල් අකුරු හොයලා දේවි. එතකොට සුදුසු අකුරක් තෝරාගෙන පුතාට නමක් දාන්න අපිට පුළුවන් වේවි.ඒ කොහොම වුණත් ශිල්පා සහ රාජ්ගේ මිතුරු මිතුරියන් මේ බිලිඳාව නම් කිහිපයකින් හඳුන්වන්නට පටන්ගෙන තිබෙනවා. සමහරු ‘ලිට්ල් රාජ්’ යන නම පවසනවා. තවත් සමහරු ශිල්පා - රාජ් පුත්‍රයාට කියන්නේ ‘බේබි කේ’ කියන නමයි. මේ හිතවත් පිරිස රාජ්ගෙන් ඇසුවේ පුතෙකු ලැබුණු සතුට වෙනුවෙන් සාදයක් පවත්වන්නේ නැද්ද කියලයි. එවැනි වාද පවත්වන්නට නම් තමන් තුළ බලාපොරොත්තුවක් නැති බවයි ඒ අයට රාජ් කියා සිටියේ.මැයි 25 දා සවස් වරුවේදී ශිල්පාත් බිළිඳු පුතාත් හින්දුජා රෝහලෙන් පිටත්ව ගිය බව රාජ්කුන්ද්‍රා ඉන්දීය මාධ්‍ය වෙත ප්‍රකාශ කළා. රෝහලින් පිටත්ව ජූහූ ප්‍රදේශයේ පිහිටි ශිල්පා-රාජ් කැදැල්ලට ඔවුන් ළඟා වෙද්දී දෙදෙනාගේම මව්පියන් සහ ඥාතීන් ‘බේබි කේ’ව පිළිගත්තේ සතුටු කඳුළු වගුරවමින්.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=am1206031</link>
    <topic>එළුකිරිවලින් ඇදුම රෝගීන්ට විශේෂ හොඳක් නෑ</topic>
    <author/>
    <content>එළුකිරිවලින් ඇදුම රෝගීන්ට විශේෂ හොඳක් නෑසාගරිකා දිසානායක ජයසිංහස්වසන රෝග පිළිබඳ විශේෂඥ වෛද්‍යඅමිත ප්‍රනාන්දුලෝක ස්වසන රෝග වැළැක්වීමේ මාසය ලෙස ලෝක සෞඛ්‍ය සංවිධානය විසින් නම් කරන ලද්දේ මැයි මාසයයි. ලෝක දුම්වැටි විරෝධී දිනය මැයි මස තිස්එක් වැනිදාට යෙදී තිබිණි. ස්වසන රෝග හා දුම් ඉරීම අතර පැහැදිලි සෘජු සම්බන්ධයක් තිබේ. එහෙයින් ස්වසන රෝග හා දුම් ඉරීමේ අනිසි ඵල පිළිබඳ කරුණු මේ ලිපියෙන් සාකච්ඡා කරමු.ශ්‍රී ලංකාවේ ඇදුම රෝගීන් ලක්ෂයකට වැඩි පිරිසක් සිටිති. ළමයින්ගෙන් 25% ක්ද වැඩිහිටියන්ගෙන් 10% ක්ද ඇදුම රෝගයෙන් පීඩා විඳිති. පසුගිය වසර දහය තුළ ඇදුම රෝගය 50% කින් වර්ධනය වී ඇතැයි සංඛ්‍යා ලේඛනවලින් සනාථ වී තිබේ.අප හුස්ම ගන්නා විට අප අවට පරිසරයේ ඇති වාතය සියුම් නාළ පද්ධතියක් මඟින් පෙණහලු තුළට ගෙන එනු ලැබේ. නිරෝගී පුද්ගලයකුගේ එම නාළ ඇතුළත කුහරය අවහිරයකින් තොරව, හොඳින් වාතය ගමන් කළ හැකි පරිදි විවෘතව පවතී.ඇදුම රෝගීන්ගේ එම නාළ පද්ධතිය පරිසරයේ ඇති විවිධ සාධකවලට අධි සංවේදී බවක් දක්වයි. ඒ හේතුවෙන් එම නාළවල බිත්ති ඉදිමී සෙම (ශ්ලේශ්මල) නිපදවීම සිදු වේ. එවිට එම නාළවල ඇතුළත කුහරය පටු වේ. පටු බිත්ති සහිත නාළ තුළින් වායු හුවමාරුව අපහසු වේ. එවිට හුස්ම ගැනීමට හා පිට කිරීම ආයාසයෙන් කළ යුතු වෙයි. එසේ ඇතිවන රෝග තත්ත්වය ‘ඇදුම’ ලෙස හැඳින් වේ.ඇදුම රෝගයේ ලක්ෂණ වන්නේ හුස්ම ගැනීමේ අපහසුතාව, පපුවේ තද ගතිය, සෙම සහිත හෝ වියළි කැස්ස, හුස්ම ගැනීමේදී “රූං රූං” ශබ්දයක් ඬකුත් වීම හා ශාරීරික ක්‍රියාකාරකම් අඩු වීමය. දවසේ උදෑසන හා රාත්‍රී කාලයේදී එම රෝග ලක්ෂණ වැඩි වශයෙන් දැකිය හැකිය.එම රෝග ලක්ෂණ වැඩි කරන්නට දුම් ඉරීම, හෘද රෝග සහ පරිසරික බලපෑම් නිසා ඇතිවන ආසාධන ද හේතු වේ. සාමාන්‍යයෙන් ඇදුම වරක් හටගත් රෝගියකුට නිට්ටාවට සුව වනතුරු බෙහෙත් නොකළහොත් යළි යළිත් රෝගය මතුවීමට ඉඩ ඇති හෙයින් ඒ පිළිබඳ අවබෝධයෙන් සිටීමෙන් රෝගය පාලනය කරගැනීමට හැකි වේ. ඇදුම රෝගය ඇතිවීමට බලපාන ප්‍රධාන සාධකයක් වන්නේ ජාන සම්බන්ධතාය. පරම්පරාවේ පියාට මවට හෝ සමීප ඥාතීනට ඇදුම රෝගය තිබේ නම් ඒ පවුලේ දරුවන්ට ඇදුම රෝගය හට ගැනීමට ඉඩ තිබේ.ඉන් අමතරව පාරිසරික සාධක ද බොහෝ විට බලපායි. තමා වෙසෙන නිවසේ පිරිසුදු වාතාශ්‍රයක් නැතිවීම, දුම් ඉරීම හෝ දුම් උරන්නන් ආශ්‍රයෙහි නිතර ගැවසීම, මදුරු කොයිල්, මදුරුවන් සඳහා ඉසිනු ලබන කෘත්‍රිම තෙල් වර්ග, මැස්සන් කැරපොත්තන් කූඹින් මර්දනය කිරීම සඳහා විදිනු ලබන කෘමිනාශක, නිවසේ දූවිලි රැඳී තිබීම, (නිදන කාමරයේ මදුරු දැල් මෙන්ම විදුලි පංකා මත ඇති දූවිලි) සුරතල් සතුන් ගේ ලෝම හෝ උන්ගේ සිරුරුවල සිටින මැක්කන් වැනි ක්ෂුද්‍ර ජීවීන්, කුඩා ළමයින් භාවිත කරන පුළුන් හෝ ලොම්වලින් තැනූ සෙල්ලම් බඩු, තණකොළ බූව මෙන්ම වාතයේ ඇති වාහනවලින් නිකුත් වන දුම් ඇතුළු අපිරිසිදු දුම් වර්ග වෙත නිරන්තරයෙන් නිරාවරණය වීමෙන් ඇදුම රෝගය හට ගැනීමටත් රෝගය ඇති අයට රෝග ලක්ෂණ උත්සන්න වීමටත් හේතු වේ.ඇදුම රෝගීන් සිය වෛද්‍යවරයාට තමා සතු රෝග ලක්ෂණ මෙන්ම රෝග ලක්ෂණ වැඩි කරන සාධක පිළිබඳව පැහැදිලිව කියා සිටීම ප්‍රතිකාර ලබා දීමේදී උපකාරී වේ.ඇදුම රෝගය කොටස් දෙකකි. ළමා කාලයේදී ඇතිවන ඇදුම රෝගී තත්ත්වය හා වැඩිහිටි කාලයේදී ඇතිවන ඇදුම රෝගී තත්ත්වය වශයෙනි.ළමා කාලයේදී ඇතිවන ඇදුම රෝගී තත්ත්වය සඳහා පාරම්පරික හේතු බලපායි. මවට පියාට හෝ ඇදුම තිබීම හෝ ඒ හා සම්බන්ධ ආසාත්මිකතා වන පීනස, හෝ දද ඇත්නම් දරුවාට ඇදුම සැදීමේ අවධානමක් තිබේ. ඉන් අමතරව ගර්භණී සමයේ දී හා ළදරු කාලයේ දී දරුවා වැඩෙන පරිසරයේ ඇති විවිධ සාධක ද රෝගී තත්ත්වය ඇතිවීම කෙරෙහි බලපායි. සිගරට් දුම් උරන පියවරුන් සිටින හෝ නිතර සිගරට් දුම් සහිත පරිසරයක වෙසෙන දරුවනට ඇදුම හට ගැනීමේ ඉඩකඩ වැඩිය.වැඩිහිටි වියේදී ඇතිවන ඇදුම තත්ත්වය කිසිදු පූර්ව ඉතිහාසයක් නැතිව වුවද ජීවිතයේ ඕනෑම වයසකදී ඇති විය හැකිය. ඇතැම් විට රැකියාව කරන ස්ථානයේ ඇති පාරිසරික සාධක එනම් රසායන ද්‍රව්‍ය, දූවිලි හෝ දුම් වැනි සාධක ;හ්තුවෙන් ද ඇදුම ඇතිවීමට මෙන්ම රෝග ලක්ෂණ වැඩි වීමට ද ඉඩ තිබේ.ඇදුම මාරාන්තික රෝගයක් නොවේ. එහෙත් දෛනික කටයුතුවලට බාධා ගෙන දෙන පීඩාකාරී රෝගයකි. වර්තමානයෙහි රෝගය සඳහා ලබා දෙන උසස් තත්ත්වයේ ඖෂධ හා ප්‍රතිකාර මඟින් ඇදුම රෝගය මනාව පාලනය කෙරේ. ඇදුම රෝගයෙන් මැරෙන සංඛ්‍යාව අඩුය. එහෙත් ඇදුම උත්සන්න වීමෙන් ජීවිතයට තර්ජනයක් ඇතිවිය හැකිය. රෝගීන් ඒ පිළිබඳ අවබෝධයෙන් පසුවීම වැදගත්ය.ඇදුම රෝගය වැඩි කරන සාධක විසර්ජන සාධක සහ විසර්ජන නොවන යනුවෙන් බෙදා දැක්වේ.විසර්ජන සාධක (Allergens)මේ ගණයට අයත් වන්නේ දූවිලි, ඒවායේ ජීවත්වන කුඩා කෘමි විශේෂයක් වන දූවිලි මැක්කන්, කැරපොත්තන් වැනි කෘමීන්. මල්වල පරාග, තෙතමනය සහිත ස්ථානවල වැඩෙන දිලීර (පුස්) බළලුන්, බල්ලන්ගේ ලොම් සහ කෙළ, කුකුළන්, ලව්බර්ඩ්ස් වැනි කුරුල්ලන්, ඇතැම් ආහාර කල් තබා ගන්නා ද්‍රව්‍ය, රස කාරක හා වර්ණක.ඇතැම් ඇදුම රෝගීන් ඉස්සන් දැල්ලන්, කකුළුවන් හා රටකජු සඳහා ද සංවේදී වේ.විසර්ජන නොවන සාධක (Non Allergens)මේ ගණයට අයත් වන්නේ දේශගුණයේ වෙනස්කම්, සැර ගන්ධයන් මෙන්ම සුවඳ වර්ග, සිගරට් දුම්, මදුරු දඟර හා දර ළිප්වලින් නිකුත් කෙරෙන දුම්ය.මේවාට අමතරව මානසික ආවේග ද ඇදුම ඇතිවීමට මෙන්ම වැඩි වීමට ද බලපායි. රැකියා ස්ථානයේ පරිසරය ද ඊට හේතු වේ.ඇතැම් කිරිපිටි වර්ගවලින් සෙම ඇවිස්සෙන බව බොහෝ දෙනා සිතති. මේ සඳහා විද්‍යාත්මක පදනමක් නැත. කිරි පිටිවල ඇති උකු ගතිය නිසා ඒවා උගුරේ බැඳුණු විට ඒ සෙම බැඳීමක් ලෙස ඇතැම්හු සිතති.කිරිපිටි වර්ග මාරු කිරීමෙන් හෝ එළු කිරි පානය කිරීමෙන් ඇදුම රෝගීන්ට අත්වෙන විශේෂ වාසියක් නැත.මවුකිරි දීමෙන් දරුවා ඇදුම රෝගයෙන් ආරක්ෂා වේ.හතිය හෝ මහන්සියත් නිතරම සෙම පැවතීමත් ඇදුම රෝගය යැයි ඇතැම්හු සිතති. මෙම රෝග තත්ත්ව වෙනත් රෝග නිසා ද ඇතිවිය හැකිය. රෝගියා පවසන රෝග ලක්ෂණ අනුව වෛද්‍යවරයා රෝගය කුමක්දැයි නිවැරැදිව තීරණය කරනු ඇත.ළමා කාලයේදී ඇතිවන ඇදුම රෝගය වයස අවුරුදු 12 - 14 වන විට පහව යයි. නමුත් මෙය සිදුවන්නේ ළමයින්ගෙන් 50% කට පමණය. මවට ඇදුම හෝ ඒ සමාන අසාත්මිකතා ලක්ෂණ වන පීනස, දද, සම කැසීම හෝ පළු මතු සම තත්ත්වයක් නැතිනම් හා දරුවා පිරිමි දරුවකු වේ නම් ඇදුම තත්ත්වය පහව යෑමට ඇති අවස්ථාව වැඩිය.ඇදුම රෝග තත්ත්වය ද අධි රුධිර පීඩනය, දියවැඩියාව වැනි කල් පවතින රෝග තත්ත්වයකි. ඒවා හොඳින් පාලනය කරනු මිස නිට්ටාවට සුව කළ නොහැකිය. වෛද්‍ය උපදෙස් අනුව දිගු කාලයක් තුළ හෝ ඇතැම් රෝගීන්ට ජීවිත කාලය තුළම නිසි ප්‍රතිකාර කළහොත් රෝග ලක්ෂණ පාලනය වී සාමාන්‍ය ජීවිතයක් ගත කිරීමට හැකි වේ.(ඇදුම රෝගය පිළිබඳ ඇතැම් මිත්‍යාවන් හා පිළිපැදිය යුතු ක්‍රියා මාර්ග පිළිබඳව ඉදිරි ලිපියකින් සාකච්ඡා කරමු.)සෞඛ්‍ය අධ්‍යාපන කාර්යාංශයේ පැවැති දේශනයක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=am1206032</link>
    <topic>ළමයින්ගේ දියවැඩියාවට වගකිවයුත්තේ අම්මලා</topic>
    <author>බුද්ධිකා බ්‍රාහ්මණගේ</author>
    <content>ළමයින්ගේ දියවැඩියාවට වගකිවයුත්තේ අම්මලාජාතික දියවැඩියා සංගමයේ ලේකම් වෛද්‍යමහේන් විජේසූරියබබාගේ බර සටහන ක්‍රමානුකූලව ඉහළ යනව නම් වද වෙන්න එපා. අඩු බරකින් උපදින ළමයි ඉක්මනින් බර වැඩිකරන්න හිතාගන කෑම ගොඩවල් කවන එක වැරදියි. ළමයින්ගේ බර වැඩිකරන්න ඕන ක්‍රමානුකූලව. එහෙම නොවුණොත් ළමයින්ට දියවැඩියාව වගේ දරුණු බෝ නොවන රෝග හැදෙන්න පුළුවන්.බො හෝ මවුවරුන්ට ඇති ප්‍රධානම ගැටලුවක් වන්නේ තම දරුවන්ට ආහාර කැවීමයි. එහෙත් අප රටේ අවුරුදු 5 ත් 20 ත් අතර ළමයින් 16 කින් එක් අයෙක් දියවැඩියා රෝගියෙක් බව ඔබ දන්නවාද?මේ පිළිබඳව වෘත්තීයමය වශයෙන් දිගුකාලීන අත්දැකීම් ලබා ඇති ජාතික දියවැඩියා සංගමයේ ලේකම් වෛද්‍ය මහේන් විජේසූරිය පැහැදිලි කරන්නේ මෙසේයි.දියවැඩියාව බෝනොවන රෝග අතරින් අප සමාජයට වැඩිම බලපෑමක් කරන ප්‍රධානම රෝගයයි. මේක තමයි මහ ලෙඩේ කියලත් කියන්න පුළුවන්.මේ රෝගය මුලින්ම හැඳින්වූයේ වැඩිහිටි වියේදී ඇතිවන රෝගයක් ලෙසයි. නමුත් දැන් ඊට නිශ්චිත වයසක් නෑ. දියවැඩියාව වළක්වා ගැනීමට අපි වහාම කටයුතු කර යුතු වන්නේ ඒ.ඩ්.ස් රෝගයටත් වඩා භයානක ලෙස මෙය සමාජයට බලපෑම් කිරීමට පටන්ගෙන ඇති නිසයි.1985 දී කළ පර්යේෂණයෙන් හෙළි වූයේ ලෝක ජනගහයනයෙන් මිලියන 50 කට දියවැඩියාව ඇති බවයි. 2005 දී එය මිලියන 150 ක් බවට පත්වී තිබුණා. 2012 වන විට ලෝක ජනගහනෙයන් මිලියන 366 කටම දියවැඩියාව ඇති බවට තහවුරු වෙනවා.ඒ පිළිබඳව ශ්‍රී ලංකා දියවැඩියා සංගමය මුල්වී පර්යේෂණ කීපයක් සිදු කළා. අපගේ එක් සමීක්‍ෂණයකට පුද්ගලයන් 22,507 ක් භාජනය වුණා. ඒ අය වයස අවුරුදු 10 ක් 40 ත් අතර පුද්ගලයින්. ඒ අය අතරින් 5140 ක්ම දියවැඩියා රෝගීන්. මේ අය අතරින් 29% ක්ම අවුරුදු 10 ත් 19 ත් අතර අය.මේ තත්වයට මූලිකම හේතුව වී ඇත්තේ අපගේ ජීවන රටාවේ ඇති වැරදි පුරුදුයි. දියවැඩියාව ඇතිවීමට මූලිකම හේතුව ආහාරයි. අධික තෙල් සහ සීනි සහිත ආහාර ගැනීමත් නිසි පරිදි ව්‍යායාම නැති කමත් මේ රෝගය ඇතිවීමට ප්‍රධානතම හේතුවයි.ළමා පරපුර දියවැඩියාවෙන් වළක්වා ගැනීමට ප්‍රධානතම වගකිව යුත්තා වන්නේ ‘අම්මා.’ අපේ අම්මලා මේ පිළිබඳව දැනුවත් විය යුතුයි.මවුකුසේ වර්ධනය වන දරුවන් වර්ධනයට අවශ්‍ය පෝෂණය නිසි පරිදි නොලැබෙන විට ලැබෙන සියලු පෝෂණය මොළයේ වර්ධනය සඳහාම ලබා ගන්නවා. එසේ කරන්නේ ස්වභාවයෙන් ම ජීවිතය ආරක්‍ෂා කර ගැනීම සඳහා ඇති ආරක්‍ෂණ පද්ධතිය ක්‍රියාත්මක වීමක් ලෙස. එහිදී ජීවිතය රැකුණත් ශරීරයේ අනෙකුත් කොටස් නිසි පරිදි වැඩෙන්නේ නෑ. අක්මාව, පෙනහලු, අත්පා ආදිය වැඩීම බාල වෙනවා. එවැනි දරුවන් උපදින්නේ අඩු බර දරුවන් හැටියටයි.එසේ අඩුබර දරුවන් ලෙස මෙලොව බිහිවන දරුවන්ගේ බර ඉතා ශීඝ්‍රයෙන් වර්ධනය කර ගැනීමට මවුවරු උත්සාහ ගන්නවා. මේක වැරැදියි. එසේ කිරීමෙන් විශාල අසමබරතාවක් ඇතිවෙනවා. මේ නිසා බිලිිඳු වියේ දීම දියවැඩියා අවදානමක් ඇතිවීමට ඉඩකඩ තිබෙනවා.අනෙක් කාරණය වන්නේ පාසල් යාමත් සමඟ දරුවන්ගේ ආහාර රටාව මුළුමනින් ම බිඳ වැටීමයි. බොහෝ දරුවන් උදෑසනින් පාසල් යන්නේ නිරාහාරව. රාත්‍රි කෑමෙන් පසුව පැය 16 ක් පමණ නිරාහාරව සිට දරුවන් ඉන් අනතුරුව ආහාරයට ගන්නේ පාන්, බනිස් වැනි වඩා ඉක්මනින් ම සීනි බවට පත්වන ආහාරයක්.ඒ විතරක් නොවේ පාසල නිමා වීමෙන් පසු පැය ගණනක් පාසල් වෑන් රථවල මග රස්තියාදු වන දරුවෝ නැවතත් නිවෙස්වලට පැමිණෙන්නේ සවස්වෙලා. බොහෝ විට බත් වේලක් කෑමට ලැබෙන්නේ සවස 3, 4 වනවිට මේ තත්ත්වය ඉතාමත් වැරදියි.මීට අමතරව දරුවන් උපකාරක පන්ති වෙත යොමු කිරීමෙන් ඔවුන්ගේ ආහාර ගැනීමේ රටාව මුළුමනින් ම වෙනස් වී තිබෙනවා.අධ්‍යාපන තරගය නිසා දරුවන්ට සෙල්ලම් කිරීමට තිබෙන කාලය නැති වෙලා. මේ විදිහට අධ්‍යාපනය තරගයක් බවට පත්වීමෙන් අපි බිහි කරන්නට උත්සාහ ගන්නේ රෝගී අනාගත පරපුරක්.දියවැඩියා සායනවලට අවුරුදු 7, 8, 9 ළමයි අරගන එනවා. ඒ අය දියවැඩියා රෝගීව බවට පත්වෙලා. ඒ ළමයින්ට මුළු ජීවිත කාලයම මේ රෝගයත් සමඟයි ජීවත්වීමට සිදුවී තිබෙන්නේ.අපගේ උපදෙස් දිනකට ආහාර වේල් 4 ක් ගැනීම වඩා සුදුසු බවයි.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=ay1206031</link>
    <topic>ආදිවාසින්ගේ දුක සැප සොයන අයට පොල්ලේබැද්ද මතක් වෙන්නේ නැද්ද</topic>
    <author>සාගරිකා දිසානායක ජයසිංහ</author>
    <content>අවුරුද්දෙ වැඩි කාලයක් නියං සායට හසු වෙන දිගාමඩුලු බින්තැන්නට බක්මහ අකුණුත් එක්කම වැහි සමය එළැඹිලා. එතෙක් කල් අව්වට හේබා ගිය තුරුලතා නව පණක් ලබලා. අලුතෙන් දලු දාපු ගහකොළ මලින් පලින් බර වෙලා.අම්පාර දිස්ත්‍රික්කයේ මහඔය ප්‍රාදේශීය ලේකම් කොට්ඨාසයට අයත් දුෂ්කර ගම්මානයක් වන පොල්ලෙබැද්ද සොයාගෙන අප එහි ගියේ පොල්ලෙබැද්දෙ ආදිවාසි නායක තලාබණ්ඩාරලාගේ ගෝඹා ඇත්තන්නෙ වැඩිමල් පුතා තලාබණ්ඩාරලාගේ ගුණවර්ධනගේ ඇරියුම අනුවයි.මහඔය ඉඳලා පොල්ලෙබැද්ද දක්වා දිවෙන හැතැප්ම හය හතක දුර ගෙවා ගන්න අපට තරමක වේලාවක් ගත වුණේ අබලන් වූ දුෂ්කර මාර්ගය වැසි ජලයෙන් මඩ ගොහොරුවක් බවට පත්වෙලා තිබු නිසයි. පොල්ලෙබැද්ද ගම්මානයෙන් හරි අඩක් පමණ හෙට අනිද්දාට අලුතෙන් ඉදි කැරෙන රඹකැන් ඔය ජලාශයට යට වෙනවා.බක්මහ කියන්නේ රටටම සරුසාර කාලයක් වුණත් පොල්ලෙබැද්දේ වෙසෙන අහිංසක දිළිඳු ආදිවාසීන්ට නම් ඒකෙ ඒ හැටි විශේෂත්වයක් දකින්ට තිබුණේ නෑ. කාසිපොජ්ජ ඇති ඇත්තන්ට හැමදාම අවුරුදු වුණාට අතමිට හිඟ හරිහමන් රැකියාවක් නැති එදා වේල හොයාගන්න මහ පොළොවත් එක්ක හැප්පෙන මේ අහිංසක ආදිවාසීන්ට අවුරුදු කාලෙ කියලා කිසිම විශේෂයක් නැති වීම ඇත්තටම කනගාටුවට කරුණක්.අපේ රටේ ආදිවාසීන්ට අද එදාට වඩා ලොකු පිළිගැනීමක් තිබෙනවා. රට තුළ වගේම විදේශයන්ගෙත් අවධානය ඔවුන් වෙත යොමු වෙලා තිබෙනවා. ඒත් ආදිවාසීන් කීවාම වැඩි දෙනකුගේ අවධානය යොමු වෙන්නේ “දඹානට” නැත්නම් ‘රතුගල’ට. එහෙම නැත්නම් හෙනානිගලට. රතුගලට තරමක් නුදුරින් පිහිටි පොල්ලෙබැද්දට ඒ හැටි අවධානයක් යොමු වෙන්නේ නෑ.ලංකාවේ ආදිවාසී ඉතිහාසයේ සැබෑ උරුමක්කාරයින් වන පොල්ලෙබැද්දෙ ආදිවාසීන් ගැන කාගෙවත් අවධානය ප්‍රමාණවත් තරම් යොමු නොවන බවයි එහි වත්මන් ආදිවාසී නායක ගෝඹා ඇත්තන් පවසන්නේ. මේ වන විට අසූ විය ඉක්මවා සිටින ගෝඹා ඇත්තන් ගේ දෑස් සම්පූර්ණයෙන්ම අන්ධ භාවයට පත්වෙලා. කියන්නට නොතේරෙන දහසකුත් එකක් වේදනාවන් ගෙන් ඔහුගේ ගත ආතුර වෙලා. සිය දියණියගේත් බෑනාගේත් රැකවරණය යටතේ ජීවත්වෙන ගෝඹා ඇත්තන්ට අපට කියන්නට ලොකු කතාවක් තිබුණා. නොපෙනෙන දෑස් මාවත වෙතට යොමු කරගෙන මහත් වූ බලාපොරොත්තු දල්වාගෙන සිනා පිරි මුවින් යුතුව දෑතට දෑත තබා ඔහු අප උණුසුම්ව පිළිගත්තා. ගතින් වියපත්ව දුර්වලව සිටියත් සිතින් තවමත් එඩිතර ගෝඹා ඇත්තන්ට සිය අතීතය පිළිබඳ ඇත්තේ නැවුම් මතකයක්.අනාදිමත් කාලෙක පටන් බැද්දෙ ජීවත්වුණු ආදිවාසින් ගම්වල පදිංචියට ආවේ ඔවුන්ගේ වුවමනාවට නොවෙයි.එක්දහස් නවසිය තිහේදි පමණ බින්තැන්නේ බිංගොඩ කන්දේ ගල්රුප්පාවල පදිංචි වෙලා හිටපු ආදිවාසීන් ජීවිකාව කරගත්තේ දඩයමින්. මීපැණි දඩමස් අල මුල් වර්ග ආහාරයට ගත් ඔවුන් අව් වැහිවලින් බේරෙන්නට දළ රෙදිකඩකින් විළි වහ ගත්තා. වනන්තරය එළිපෙහෙළි කරමින් ජනපද ව්‍යාපාර ඇරැඹීමත් සමඟම ආදිවාසීන්ගේ වාසභූමි සීමා වන්නට පටන් ගත්තා. ඔවුන්ගේ වාසභූමි සීමා වීමෙන් වනය තුළටම ඇදී ගිය ආදිවාසීන් වන සතුන්ගේ පීඩාවට ගොදුරු වුණා.නියං සායෙන් පීඬා විඳි ඔවුන් වරින් වර මැලේරියාව, පරංගි රෝගය, උදරාබාධවලට, ගොදුරු වෙන්නට පටන් ගත්තා. සොයාගන්නට බැරි වසංගත රෝගවලට ගොදුරු වූ ආදිවාසීන් පවුල් පිටින් මිය යන්නට පටන් ගත්තා.එසේ වැදි ජනතාව බෙහෙත් හා ප්‍රතිකාර නැතිව වනන්තරයේම මිය ඇදෙන බව එකල ලංකාවේ විසූ සුප්‍රකට වෛද්‍යවරයකු වූ ආර්. එල්. ස්පිට්ල් මහතාගේ කන වැකුණේ ආදිවාසීන්ගේම වාසනාවට. ඒ වන විට ආදිවාසීන් ජිවත් වූ බිංගොඩ, නුවරගල, දානිගල, හීතල වන්නිය හා රතුගල ආදි වනගත භූමි සොයාගෙන ස්පිට්ල් දොස්තර මහත්තයා අසු පිටින් ගමන් කළේ රෝගී වූ ජනතාව සුවපත් කරන්න බේත් හේත් අහුරාපු ලොකු පෙට්ටියකුත් පටවාගෙන.“සුදු හුරා” යන ආදර නමින් ස්පිට්ල් දොස්තර මහත්තයා අදත් සිහි කරන ගෝබා ඇත්තන් ඔහුට පින් දෙන්නේ එතුමා නැත්නම් අද බිංගොඩ ආදිවාසී පරපුර ලංකා ඉතිහාසයෙන් මැකිලා ගිහින් බොහෝ කාලයක් විය හැකි බව පවසමින්.මධුභාෂිණීනොපෙනෙන දෑසගින් මතු වුණු උණුසුම් කඳුළක් උරයේ වැටුණු සාළු පොටින් පිස දමමින් ඔහු මතකය අවදි කළා. “අපේ ඇත්තො එකා පිට එකා මියැදී වැටෙන කොට අපි හිටපු ගල් ගුහාවෙම මිනිය බාවලා වෙන ගල් ගුහාවකට ගියා. පුංචි කැකුලො කැකුලියො පවා හාමතේ බඩ සායෙන් උණ විකාරෙන් දොඩවලා කෑගහලා දුක් විඳලා මියැදෙන හැටි බලන්ට දුකයි. සුදු හූරා බෙහෙත් පෙට්ටියත් ඇන්න ආවතේව කාරයෙක් දෙන්නෙක් එක්ක අපේ ලෙඩ බලන්ට එනවා. පෙති දෙනවා. තුවාල සුද්ධ කරනවා. බොන බේත් දෙනවා. ගිහින් සතියකින් දෙකකින් ආපහු එනවා. ඒත් ලෙඩ්ඩු මැරෙනවා. සමහර දාට සුදු හුරාගේ දුවත් ඒ එක්ක එනවා. මෙහෙට දෙතුන් පාරක් ඇවිත් අපට කරුණු කියා දෙනවා.මේ කැලෑවට නිතර යන්ට එන්ට ඒ උත්තමයාට බැරුවා. ගම්මානෙකට ගොහිං ඇරලවන්නං. පදිංචි වෙන්ට යන්ට කැමතිද ඇහුවා. මුලදි අපි අපේ අපුච්චා එහෙම කැමති වුණේ නැතුවා. පස්සෙන් පහු සුදු හුරාගේ කීමට එකඟ වුණා.”1941 දී බිංගොඩ ගල් ගෙවල්වල හිටි අපේ පවුල් දහයක් පොල්ලෙබැද්දෙ ගමට ගෙනත් පදිංචි කරව්වා. ඒ කාලෙ මේ ගමට කීවේ පොල්ගහබැද්ද කියලයි. මගේ මුත්තාගේ නම මුන්දා. තාත්තා හීන්දෙනා. බාප්පා හඳුනා. පොරමොලා මාමා. පොල්ලෙබැද්දෙ අපි පවුල් දහයක් එක්ක ඇවිත් ඒ කාලේ ගමේ හිටපු ගමරාල ආර්. ඩී. බණ්ඩා ගමරාලගේ හේනේ පදිංචි කරව්වා. අපිට ගොවිතැන් බත් කරන්ට කියා දෙන්ට ගමරාලට බාර කළා.කැළෑ එළි කරන්ට කැති උදලු පිහියා වගේම උයා පිහාගෙන කන්ට ඇතිළි වළං පිගං පවා අපට සුදු හුරා ගෙනත් දුන්නා.” ගෝඹා කියයි. අපට කන්ට කරවල හාල්, පොල්, ලුණු ටික පවා සුදු හුරා ගෙනත් දුන්නා. අපේ ඇත්තියන්ට උයා පිහාගන්ට ගංගොඩේ ගෙවල්වල ඇත්තො කියා දුන්නා. අපි එනකොට අපේ බල්ලොත් ඇන්න ආවා. අපිට පුරුදු විදිහට දඩමස් හොයාගන්ට මීයක් කඩාගන්ට ගංජා ගහක් දෙකක් වවා ගන්ට අපට අවසර ලැබුණා. එකතු කරගත් දඩ මසක් බිං කොහොඹ, වෙනිවැල් ඖෂධ ගංජා ටිකක් සිදාදියෙන් ආපු මුස්ලිම් වෙළෙන්ඳාට දීලා ලුණු, කරවල, චීත්ත කම්බා වගේ බඩු මුට්ටු හුවමාරු කරගත්තා.ඒ කාලේ බඩු මුට්ටු ගන්ට බිංගොඩ මුල්ලෙගමට නැත්තං බිබිලටම මංගච්චන්ට දවස් තුනක්වත් යනවා.ආදිවාසී නායක ගෝඹාසුදු හුරා දවසක් හීං කයිරාත් ගෝඹිරාත් මමත් රැස්කරලා කීවා ගංගොඩේ ඇත්තං සමඟ සමගියෙන් ඉන්ට කියලා. ගෝනෙක් මුවෙක් තලගොයෙක් මරාගෙන කෑවට බොටකදා (අලියා) මරන්ට එපා කීවා. සුදු හුරා ඇඟලාපු කෝට් බෑයේ සාක්කුවට අත දාලා කොළ තුනක් අරන් අපි තුන් දෙනාට දුන්නා. අපේ ළමයින්ට ලොසින්ජර මල්ලක්ම දුන්නා. අනෙක් දෙන්නා නම් සුදු හුරා කී දේ කරාවි. ගෝඹා මට විශ්වාස නැතැයි කීවා” ඔහු හඬ නගා හිනැහෙනවා.කොහොමින් කොහොම හරි අපි ගම්මානෙට හුරු වුණා. එදා දඩයම් වගේ ම ගොයිතැංබත් තිබුණා. ගං ගොඩේ සිංහල මිනිස්සුන්නෙ හේනෙ කුඹුරෙ වැඩවළට උදව් වුණා. එදා අපි පවුල් දහයක් පදිංචි කළේ අක්කර එක හමාරක දෙකක හේන් කෑල්ලක. අද අපේ පවුල් 161 ක් ඉන්නවා. ජනගහනය දාහට වැඩියි. අපිට අයිති බිං කෑලි සීමිතයි. කැලෑව එළි පෙහෙළි වෙලා. සතා සීපාවා හිඟයි. මීයක් කඩාගන්ට වනන්තරේට යන්ට බෑ. වනන්තරේ අයිතිය අපට නෑ.බිං කොහොඹ, වෙනිවැල් බෙහෙත් ඖෂධ හොයන්ට බෑ. ආණ්ඩුවෙන් තහංචි දාලා. අද අපිට ජීවත් වෙන්ට විදිහක් නෑ. අපේ ඇත්තො ජීවත් වෙන්නේ ගම්මුන්ට කුලී වැඩ කරලා. දෙහි ගහක් දෙකක් වවාගෙන තල කුරහං ටිකක් බඩ ඉරිඟු ටිකක් වවාගෙන ජීවත් වෙන්නේ. අලි ගම් වැදිලා අස්වැන්න පාළු කරනවා.නියං සායට හේන් කුඹුරු පාළු වෙලා යනවා. බොන්ට වතුර නෑ. නාගන්ට නෑ. රඹකැන් ඔය ජලාශෙට අපේ ඉඩම් යට වෙනවා. ඉන්ට හරිහමන් ගෙයක් දොරක් නෑ. ළමයින්ට ඉස්කෝලයක් තිබුණාට ගුරුවරුන් නෑ. ලෙඩකට දුකකට ළඟපාත ඉස්පිරිතාලයක් නෑ,,අද වෙනකොට අපේ ගමට හරියට යන්ට එන්ට පාරක් තොටක් නෑ. පාරට බස් එකක් නෑ. අතීතයේ නිව් හැනැහිල්ලේ ගොවිතැනක් බතක් කරගෙන පාඩුවේ ජීවත් වුණු අපි අද අන්ත අසරණ බවට පත්වෙලා. මේ රටේ ආදි වාසීන් ගැන දැන් ජනාධිපතිතුමාගේ පටන් ලොකු අවධානයක් යොමු වෙලා තියෙනවා. ඒත් ඒ අවධානය පොල්ලෙබැද්දෙ අසරණ දුප්පත් ආදි වාසීන් වෙත යොමු වෙලා නෑ. ආදි වාසීන් ඉන්නේ රටේ ප්‍රදේශ කිහිපයක විතරයි. දඹාන, රතුගල, පොල්ලෙබැද්ද හෙනානිගල, දලුකාන සහ වාකරේ යන ප්‍රදේශවල. මේ හැම දෙනාම ආදි වාසීන් ලෙස එකම කණ්ඩායමකට අයිතියි කියනවා.ආදි වාසී සැමැරුම් උත්සවවලට අපේ ගමෙනුත් සෙනඟ පටවා ගෙන යනවා. උත්සවේ ඉවර වෙලා හිස් අතින් ම ගිය වාහනේම පටවලා පොල්ලෙබැද්දට අප ගෙනත් ඇරලවනවා. හැමදාම අපිට සිද්ධ වෙන්නේ පොල්ලෙබැද්දෙ ආදිවාසීන් නියෝජනය කරලා හිස් අතින් ගමට ඇවිත් අහසට දත නියෝගෙන ඉන්ටයි.” වියපත් ගෝඹා ඇත්තන්ගේ හදවතින් නැගෙන වේදනාව ඔහු වදන්වලට පෙරළුවේ එහෙමයි.ගෝඹා ඇත්තන්ගේ ඇවෑමෙන් රැහේ නායකත්වය හිමි වන්නේ ඔහුගේ දෙටු පුත් ගුණවර්ධනට. පනස් පස් හැවිරිදි ඔහු ජීවත් වෙන්නෙත් ගම්මුන්ට අත් උදව් දීලා. දෙහි ගහක් ඉරිඟු ගහක් කුරහං ටිකක් වවා හදාගෙන. ඔහුට දරුවන් දෙදෙනයි. ඔහුගේ වැඩිමල් දියණිය දහසය හැවිරිදි මධුභාෂිනී, සුන්දර යුවතියක්. අ.පො.ස. සාමාන්‍ය පෙළ පන්තියේ ඉගෙනුම ලබන මධුභාෂිනීට දුලබ වර්ගයේ පිළිකාවක් හටගෙන පාදයක් දණහිසට ඉහළින් කපා ඉවත් කර තිබෙනවා.පරපුර තුනක ආදිවාසීන්... ලේලිය, පුතා ගුණවර්ධන, ගෝඹා,මිනිපිරිය සහ මුනුපුරාශල්‍යකර්මය සිදු කළ විශේෂඥ ශල්‍යවෛද්‍ය එස් එස් ජයරත්න මහතාට පින් සිදු වන්නට මෑතක් වනතුරු ඈ එතුමා විසින් ලබා දෙන ලද කෘතිම පාදයේ ආධාරයෙන් පය තබා ඇවිද්දා. එහෙත් දැරිය වයසින් මෙන්ම සිරුරින් වැඩෙන්නා සේම කෘත්‍රිම පාදය වැඩෙන්නේ නෑ. දැන් එම කෘත්‍රිම පාදය පලඳින්නට ප්‍රමාණවත් නොවන හෙයින් කොහෙන්දෝ ලබාගත් කිහිලිකරුවක ආධාරයෙන් ඈ නොන්ඩි ගසමින් තනිකකුලෙන් ඇවිද යනවා.තනි කකුලෙන් ඇවිද ගියත් ජීවිතයේ බොහෝ කම්කටොලු මධ්‍යයේ නිරන්තර සිනා රැල්ලකින් මුව සරසා ගන්නට දෛවය ඇයට හුරු පුරුදු කරලා. ”මම ඉහළට ඉගෙන ගෙන රස්සාවක් කරන්ට ආසයි. මල්ලිටත් උගන්නලා අම්මා තාත්තාටත් උදව් කරන්ට එතකොට පුළුවන් නේ.’ අවිහිංසක යුවතියගේ ජීවිතයේ පරම පැතුම එයයි. ඒ පැතුම ඉටු කරගන්නට ඇය හමුවේ ඇති ලොකුම අභියෝගය දිළිඳුකමයි.”දඹානට වගේ අපිව බලන්ට ලොකු ලොකු ඇත්තො නිතර මෙහාට එන්නේ නෑ. ආවත් අපට උදව්වක් කරන්ට ඒ හැටි ඒ අයටත් පුළුවන්කමක් නෑ. මගේ කොල්ලා ඉගෙන ගන්ට දස්සයි.” දාහතර හැවිරිදි සිය පුත් අජිත් කුමාර පෙන්වමින් ගුණවර්ධන පවසයි.මගේ කෙල්ලට ආයෙත් ඒ කරුම ලෙඩේ හැදෙන එකක් නෑ කියලා දොස්තර මහත්තුරු කියනවා. ඈට අලුත් කකුලක් ගන්ට ලක්‍ෂයක් විතර ඕනෑ කරනවා. අපිට උදව් කරපු ජයරත්න දොස්තර මහත්තයාට ආයෙමත් කරදර කරන්ට මගේ හිත් දෙන්නේ නෑ.පිං කැමති කෙනෙක් මගේ කෙල්ලට පොළොවේ පය ගහලා යන්ට අලුත් කකුලක් අරන් දෙනවා නම් ලොකු දෙයක්. අපි නැති දවසක කෙල්ල අනාථ වෙයි කියලා මට බයයි නෝනා මහත්තයෝ. ඈට අපි නැති දවසක කාලා ඇඳලා ජීවත් වෙන්ට ක්‍රමයක් සලසලා දෙන්ට පුළුවන් නම්...” ගුණවර්ධන ගෙ පපුතුරේ සැඟවුණු මහා බර සුසුමක් අප ඉදිරියේ වා තලයට මුසු වී ගියා.ඔහුගේ ඉල්ලීම අනුව අපට කළ හැක්කේ පිං කැමති ඔබගේ කාරුණික අවධානය ඔවුන් වෙත යොමු කරන මෙන් ඉල්ලා සිටීමයි. තලා බණ්ඩාරලාගේ ගුණවර්ධන බාරේ ඔහුගේ දියණිය ටී.බී. මධුභාෂිනී නමින් මහජන බැංකුවේ ගිණුමක් අරඹා තිබෙනවා. මහ ඔය ශාඛාවේ අංක “209 – 404326 – 4” යන ගිණුමට ඔබට හැකි තරමින් ආධාරයක් කරන්නැයි ඒ අහිංසක යුවතිය වෙනුවෙන් අප ඔබෙන් ඉල්ලා සිටිනවා.සාගරිකා දිසානායක ජයසිංහඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=ay1206032</link>
    <topic>හිරිමල් හිරු</topic>
    <author/>
    <content>ඉතින් ... හිරිමල් තාරුණ්‍යයට පියාසලා එන්න. සිපගන්න උණුසුම් මිටියාවතේදී. මේ මල් පිපෙන වසන්තය නම් නොවේ. මල් පිලිස්සෙන ගිම්හානය ද නොවේ. එහෙත් මේ ජීවිතයයි. අපි ආලෝකයට වශී නොවෙමු. අඳුරට ශාප නොකරමු. එහෙත් ජීවිතය මේ තමයි. ළංවෙන්න තව ටිකක්. ඔබෙ දෙතොල් දුර වැඩියි. අපේ පිටුවට.තනි ජනකයාගේ ගැටලුවස්වකීය නිවහනෙන් ඇතිවන මේ ප්‍රශ්නය 1950 සිට දිගින් දිගටම වර්ධනය වූ ව්‍යසනයකි. අද වන විට දරුවන් මිලියන 28 කට සිටින්නේ එක්කෝ මව පමණි. නැතිනම් පියා පමණි. මවුපිය දෙදෙනාම සිටින නිවෙසක පවා දරුවකු වැඩීමට අපහසු ආර්ථික රටාවක තනි පුද්ගලයකු දරුවකු හදා වඩා ගන්නේ කෙසේ ද? මවුපිය සෙනෙහසට උරුමකම් නැතිවීමෙන් නව යොවුන් වියේ පසුවන දරුවන් ඉච්ඡා භංගත්වයට පැමිණිමත්, මත්ද්‍රව්‍ය හා මත්පැන්වලට හුරුවීම සහ අන්තරාදායක ලිංගික හැසිරීම්වලට යොමු වීම මෙන්ම අපයෝජකයන්ට පහසුවෙන් ලක්වීමත් ගැබ් ගැනීමත් මෙහි ප්‍රතිඵල වී ඇත. අපේ රටෙත් එහෙම ද?මත්පැන් මත්ද්‍රව්‍ය හාදුම්වැටි අපයෝජනයසිනමා තරුවලට සිගරැට්ටුවක් නැතිව ඡායාරූපයට පෙනී සිටිය නොහැකි තරම් කාලයක් තිබිණි. එහෙත් දුම්වැටිවලින් වන හානිය පිළිබඳ දැනුම්වත් වන විට ඒ ප්‍රතිරූපය බිඳ වැටෙන්නට විය. මත්පැන්වලට ද සිදුවූයේ එම සංසිද්ධියමයි. ලෝකයේ ඉහළ ශ්‍රේණිවල පාසල් දරුවන්ගෙන් සියයට 21 ක් පමණ දුම්වැටිවලට ඇබ්බැහි වී ඇති අතර සියයට 41 ක් මත්පැන්වලට අබ්බැහි වී සිටිති. එයට ඔවුන් අවටින් ලැබෙන ආභාසය ද හේතු වී තිබේ. මේ නිසා යෞවනයන් අතර ප්‍රචණ්ඩත්වයට නැඹුරුවක් ද පෙනෙන්නට ඇත. අපේ රටේත් එහෙම ද?අකලට වැඩීමළමයි ඉන්න ඕනෑ ළමයි හැටියටයි. ඒත් අද ළමා කාලයේදීම ළමයින් වැඩිහිටියන්ගේ කටයුතු කරන්න පටන්ගෙන තිබේ. මත්පැන් දුම්වැටි මෙන්ම ලිංගික කටයුතුවලට ද බොහෝ ප්‍රසිද්ධියක් ළමයින් අතර ඇත. චිත්‍රපට, රූපවාහිනී වැඩසටහන් අන්තර්ජාලය අනිවාර්යයෙන්ම දරුවකු මේ ලිංගික කාර්යයන්ට යොමු කරවනසුලුය.උදාහරණයක් නම් ඇමෙරිකාවේ විවිධ රියැලිටි ෂෝ අතර නව යෞවනයකු හා තරුණ මවකගේ රහස් ජිවිතය පිළිබඳ වැඩසටහන් රූපවාහිනියේ පෙන්වයි. සංගීතය ද ඊටම ගැළපේ. මේ නිසා වයස අවුරුදු 10 පමණ සිට දරුවන් ලිංගික ක්‍රියාවන්ට යොමුවීමත් නව යොවුන් ගැබ් ගැනීමත් වැඩි වී ඇත. අපේ රටේත් එහෙම ද?පාසල් ප්‍රචණ්ඩත්වයඅධ්‍යාපනය අනාගත වැඩිහිටි පුරවැසියන්ගේ පදනමයි. පාසල් එහි ප්‍රධාන කාර්යභාරය ඉටු කරයි. එනිසා අධ්‍යාපන ස්ථාන එහි ඉගෙන ගන්නන්ට සුරක්ෂිත පරිසරයක් විය යුතුය. එහෙත් ඒ ස්වභාවය අද ලෝකයේ ඇතැම් පාසල්වල දක්නට නැත. අඩු ආදායම් ලාභී, නාගරික, පාසල් ඇතැම් විට යුද පිටි වැනිය. සුළු විහිළු තහළු නොවන දරුණු ප්‍රචණ්ඩ ක්‍රියා නිසා පසුගිය දශකයේ ළමයින් 284 ක් ලොව වටා ජීවිතක්ෂයට පත්ව තිබේ. අපේ රටේත් එහෙම ද?ද්‍රව්‍යවාදී වීමඅප ජීවත් වන්නේ ද්‍රව්‍යවාදය පිරුණු ලෝකයකය. එනිසා මවුපියන්ගෙන් දරුවන්ටත් ඒ ආභාසය ලැබේ. අද බොහෝ දෙනා විශේෂයෙන් තරුණ පිරිස් සාර්ථකත්වය හා සතුට මනින්නේ තමන් සතු භෞතික සම්පත් ප්‍රමාණය අනුවය. හම්බ කිරීම යනු අපට ලැබෙන දෙය හෝ අනවශ්‍ය දේ නොගෙන සිටීම යන සංකල්පයන් බැහැර වෙමින් පවතී. අපේ රටේත් එහෙම ද?ස්ථුලතාවතරුණ තරුණියන් මෙන්ම ළමයින් ද එන්න එන්නම ස්ථුලතාවයට පත්වෙති. මෙය මහත් වීම නොව ස්ථුල වීමයි. වීඩියෝ සෙල්ලම්, රූපවාහිනිය, අන්තර්ජාලය සහ ක්ෂණික කෑම මෙයට වගකිව යුතුය. බොහෝ අය අද වටපිට ඇවිදීමට සෙල්ලමට යනවාට වඩා තිරයක් ඉදිරියේ ඉඳගෙන සිටීමට පුරුදුව සිටිති. එනිසා ඇතිවන ස්ථුලතාවය ආත්ම විශ්වාසය මද බවට, විශාදියට පවා හේතු විය හැකිය. එසේම අධි රුධිර පීඩනය, දියවැඩියාව වැනි රෝගවලට කරන ආරාධනයක් මෙනි. අපේ රටේත් එහෙම ද?අධ්‍යාපනයේ විසමතාවසාර්ථක ජීවිතයකට හොඳ අධ්‍යාපනයක් හා ඉන් ලබාගන්නා රැකියාවක් අවශ්‍යය. පාසල්වල ප්‍රමිතිය කෙසේ වෙතත් ආර්ථික මට්ටම හා වෙනත් විවිධ හේතු නිසා අඩු පහසුකම් යටතේ අධ්‍යාපනය ලැබීමට සිදුවීමෙන් රැකියා තරගයේදී පරාජිතයන් වීමට සිදුවන පිරිසක් සිටිති. මේ නිසා බොහෝ තරුණ පිරිස් අසහනයට පත් වේ. අපේ රටේත් එහෙම ද?ආර්ථිකයේ වෙනස්වීමකාර්මිකරණයත් තාක්ෂණයේ දියුණුවත් සමඟ බොහෝ විට මිනිස් ශ්‍රමය වෙනුවට යන්ත්‍ර සූත්‍ර භාවිතය ඇරැඹිණි. සේවා සැපයුම් වෙනුවට නිෂ්පාදන මඟින් ආර්ථිකය වර්ධනය කරගන්නට රටවල් යොමු විය. එදා සාමාන්‍ය කර්මාන්ත ශාලාවක සාමාන්‍ය රැකියාවක් කළ පුද්ගලයකු සැපවත් ජීවිතයක් ගත කළ ද අද උපාධිධරයකු ලෙස හෝ අඩු ආදායම් සහිත රැකියාවකට පවා යාමට දැඩි තරගයකට මුහුණ දීමට සිදුව තිබේ. කෙතරම් උසස් අධ්‍යාපනයක් ලැබුව ද ඊට සරිලන වැටුප් සහිත රැකියාවන් සොයා ගැනීම අපහසු වී ඇත. ඒ නිසාම තිරසර වැදගත් දිවි පෙවෙතක් ගත කිරීම අපහසු වී ඇත. අපේ රටේත් එහෙම ද?- මලීතමන්ගේ පරම්පරාව ගැන හැමෝටම තිබෙන්නේ ආඩම්බරයක්. ඒත් හරියටම ඒ සතුට භුක්ති විඳින්න තමන්ගේ පරපුරේ ගති ලක්ෂණ දැනගෙන ඉඳීම වැදගත්. අපි කතා කරන්නේ කුල පරම්පරා ගැන නෙවෙයි. පරම්පරා පරතරය ගැන කියන වයස් පරම්පරා ගැනයි. බලන්න ඔබ අයිති වෙන්නේ මින් කුමන පරපුරට ද කියා? 1936 ට පෙර උපන් පරපුර අවපාතිත පරපුර. 1946 ට පෙර උපන් පරපුර නිශ්ශබ්ද, බලවත් පරපුර. 1946 සහ 1964 අතර උපන් පරපුර ළදරු උපත් වැඩි කාලේ පරපුර. 1965 සහ 1979 අතර උපන් පරපුර එක්ස් පරපුර හෙවත් කිපෙනසුලු කලබලකාරී පරපුර 1980 හා 2012 අතර උපන් පරපුර y පරපුර. මේ අන්තිම පරපුරට y කියන්නේ y නිසාම නෙමෙයි why නිසායි. ඒ කියන්නේ ඔවුන් හැම විටම අහන්නේ, ඇයි (why) මම රැකියාවක් කරන්නෙ? ඇයි මම ගෙයක් හදන්නේ? ඇයි මම මගේ කාමරය අස් කරන්නේ.? ඇයි මම රෙදි සෝදා ගන්නේ? ඇයි මම කෑම හොයන්නේ? කියලා බවයි සමාජ විද්‍යාඥයන් පවසන්නේ. ඉතින් මම අයත් පරපුර හොයා ගන්න දැන් ඔබට පුළුවන්. හැබැයි මේ ප්‍රශ්නෙට උත්තර දුන්නොත් අපට ඔබ අයත් පරපුර මොකද්ද කියන්නත් පුළුවන්. ඒ මොකක්ද දන්නව ද? කැසට් පටයකුයි පෑනකුයි අතර ඇති සම්බන්ධය කුමක් ද?-චතුරිකාඑන්න...! හිරු ඇවිත් අන්ධකාරය ගිහින් පින්න වැටෙනවා මුතු පබළු සේ වැටි වැටී දිලෙනවා සිහිනයක් නොවේ මැයි ඇත්තමයි හිරු ඇවිත් අප බලන්න... ඔබව මට නොපෙනුණත් ජීවිතය පෙනෙනවා-කසුරිලොව පාලන දෙවියන්ට තිබුණෙම නැද්ද වෙන පාටක් මොනරගෙ දේදුනු පාට, තිසර පිවිතුරු පාට දුන්නෙ ඇයි මටම කැතම කැත කළු පාට කළු කැත කපුටෙක් අවුස්සන කුණු ගොඩවල් දකින දකින වර මිනිසුන් කීවා කට ඇද කර කපුටෙක් වුණත් කළු පාට ඌටත් තියෙනවා නම්බුවක් නැති වුණාට සමහරක් මනසින් උසස් නුඹලට අපි ළඟ නෑනෙ කැත වැඩ පාට කළු වුණාට ටිකක් හිතුවොත් දුරට තේරේවි... අපි ද කළු නැත්නම්... නුඹලා ද ?තිළිණි අනුරුද්ධිකාටයිටැනික් නැව ගිලෙන්නට ඔන්න මෙන්න විය. සියල්ලෝ හඬති වැලපෙති දෙවියන් යදිති. ජයා ද මේ අතරට එක්ව සිටියේය. පිරිස අතරින් එකකු ජයා වෙත ළං වී ඇසුවේ මේ පිරිස මෙතරම් හඬන්නේ වැළපෙන්නේ වෙන කරන්නට කිසිම දෙයක් මතක් නොවේ ද? කියා ය. “මොන වගේ දෙයක් ද?” ජයා විමසීය. “ඇයි මේ අයගෙන් කාටවත්ම පීනන්න බැරි ද?” “පුළුවන් අයත් ඇති.” ජයා පිළිතුරු දුන්නේය. “බිමක් දකින්න කොයිතරම් දුරක් පීනන්න වෙයි කියල ද හිතන්නේ” පුද්ගලයා යළි විමසීය. “හැතැප්ම දෙකක් විතර” ජයා පිළිතුරු දුන්නේය. “හයියෝ ඕකත් කජ්ජක් ද. මේ මෝඩ මිනිස්සු අඬ අඬ ඉන්නැතිව එහෙම දෙයක් හිතුවේ නැත්තේ ඇයි?” කියු පුද්ගලයා වහා මුහුදට පැන්නේය. ජයා ඒ දෙස පුදුමයෙන් බලා සිටියේය. හදිසියේ ජලයෙන් මතු වූ පුද්ගලයා ජයා දෙස බලා “යාළුවා මට අමතක වුණානේ මම පීනන්න ඕන කොයි පැත්තට ද අහගන්න.” යැයි කීවේය. වහා ඔහුට පිළිතුරු දුන් ජයා “පහළට” කීවේය.- වජිර පෙරේරාසංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=ay1206033</link>
    <topic>නව නීති නිසා වෙළෙඳ පොළ පහළට</topic>
    <author>තාරක වික්‍රමසේකර</author>
    <content>කොටස් වෙළෙඳ පොළට නව නීති පැමිණීමත් සමඟම මිල පහළ යාම ඇරැඹිණි. පසුගිය අඟහරුවාදා වෙළෙඳ පොළ මිල පහළ යාම් අතුරින් කැපී පෙනුණේ නෙස්ලේ සමාගමය. පෙර දින රුපියල් 1130කට අලෙවි වූ සමාගමේ කොටසක මිල එදින රුපියල් 1001/- දක්වා රුපියල් 129 කින් අඩු විය. සෙලින්කෝ කොටසක මිල පෙර දිනට සාපේක්ෂව රුපියල් 92.00කින් අලෙවි විය.පෙර දින රුපියල් 1199කට අලෙවි වූ කොටසක මිල 1107ක් දක්වා රුපියල් 92කින් පහළ ගියේය.මිල ඉහළ යාම අතුරින් කැපී පෙනුණේ නුවරඑළිය හොටෙල් වූ අතර පෙර දින රුපියල් 1000ක් වූ කොටසක මිල එදින 1199.90ක් දක්වා රුපියල් 119.90කින් ඉහළ ගියේය.කෙසේ වුවත් බොහෝ සමාගම්හි මිල පහළ යාම් දක්නට තිබුණා. එහෙත් ගනුදෙනු සමස්ත ඉහළ යාමක් දක්නට තිබුණි. පෙරදින 5462ක් වූ ගණුදෙනු සංඛ්‍යාව එදින 9113ක් දක්වා ඉහළ ගියා.අමානා ටකාෆුල් කොටස් 2043255ක් ද බ්ලූඩයමන්ඩ් (ඡන්ද බලය රහිත) කොටස් 2363241 ක් ද අලෙවි විය. දිනයේ වැඩිම කොටස් අලෙවි වූයේ පෑන් ඒෂියන් පවර් සමාගමේය.අලෙවි වූ කොටස් ගණන 5908842කි. දිනයේ මිලියනය ඉක්මවා කොටස් අලෙවි වූ සමාගම් රැසක් තිබුණි.පසුදින එනම් 30 වැනිදා බදාදා ගනුදෙනු සංඛ්‍යාවේ අඩුවීමක් යළි දිස්විණ. නෙස්ලේ සමාගමේ කොටසක් රුපියල් 1001.00 සිට 1100ක් දක්වා රුපියල් 99කින් ඉහළ ගියේය. මිල පහළ යාම් අතරින් නුවරඑළියට මුල් තැන තිබුණි. ඒ පෙර දින 1199.90ක් වූ කොටසක මිල රුපියල් 1000ක් දක්වා 199.90කින් පහළ යමිනි.ඇතැම් සමාගම්හි කොටස් මිල සැලකිය යුතු මට්ටමකින් ඉහළ ගිය අතර සමාගම් විශාල ප්‍රමාණයක මිල පහළ ගියේය.පෙර දින ගණුදෙනු 9113 මෙදින 6167ක් දක්වා අඩු විය. යූනියන් බැන්ක් ඔෆ් සිලෝන් කොටසකට සත 15ක් ද, වැලිබල් ෆිනෑන්ස් කොටසකට රුපියලක් ද හොටෙල් සීගිරිය රුපියල් 2.50ක් ද ඩොල්පින් හොටෙල් 1.50ක් ද සන්ෂයින් හෝල්ඩින්ග් සත 30ක් ද ලාභාංශ ලෙස නම් කර තිබුණි.මීට අමතරව මර්චන්ට් බෑන්ක් ඔෆ් ශ්‍රී ලංකා රුපියල් 1.25ක් ද හේමාස් හෝල්ඩින්ග්ස් සත 25ක් ද සෙන්ට්‍රල් ඉන්ඩස්ට්‍රි පී එල් සී රුපියල් 3.00ක් ද කොටසකට ගෙවනු ලබන බව නිවේදනය කර තිබුණි.සඳුදා සවස කොටස් මිල දර්ශකය ඒකක 493501ක් වූ අතර අඟහරුවාදා එය ඒකක 4813.26ක් දක්වා පහළ ගියේය. බදාදා එය ඒකක 4865.12ක් ලෙස ඉහළ ගියේය. මිලංකා මිල දර්ශකය සඳුදා ඒකක 4441.56ක් ද අඟහරුවාදා 4342.63ක් ලෙස ද දැක්වුණි. බදාදා එම දර්ශකය දැක්වුණේ ඒකක 4327-97ක් ලෙසිනි.වෙළෙඳ පොළට නවනීති රීති එක් කිරීම සුදුසු වුවත් එය සමස්ත වෙළෙඳ පොළට බලපානු ලබන්නේ මිල පහළ යාමට නම් ඒ ගැන යළිත් වරක් සිතා බැලිය යුත්තක් බව වෙළෙඳ පොළ තැරැව්කාර සමාගම් පවසයි.කෙසේ වෙතත් මේ වසරේ වෙළෙඳ පොළ ඉහළ යාම් වාර්තා වූයේ සුළු වශයෙනි. එමනිසා වෙළෙඳ පොළ වර්ධනය සඳහා කඩිනම් පියවර ගත යුතුය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj1206031</link>
    <topic>නුගය-මනුසත්මඬල එළිමහන් රඟහලට සී අයි සී කෘෂි ව්‍යාපාරයේ අනුග්‍රහය</topic>
    <author/>
    <content>නුගය-මනුසත්මඬල එළිමහන් රඟහලට සී අයි සී කෘෂි ව්‍යාපාරයේ අනුග්‍රහයආරක්ෂක අමාත්‍යාංශයේ ලේකම්, ගෝඨාභය රාජපක්ෂ මහතා සමරු ඵලකය විවෘත කරමින්.ශ්‍රී ලංකා පදනම පරිශ්‍රයෙහි පිහිටි නුග ගස යට සකස් කරන ලද එළිමහන් රංග වේදිකාව, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම්, ගෝඨාභය රාජපක්ෂ මහතා අතින් පසුගියදා විවෘත කෙරිණි.මෙම එළිමහන් රඟමඬල සඳහා සී. අයි. සී. කෘෂි ව්‍යාපාරයේ මනුස්සකම ව්‍යාපෘති වැඩසටහන යටතේ මූල්‍ය අනුග්‍රහය ලද අතර, ශ්‍රී ලංකා පදනම සහ සී. අයි. සී. කෘෂි ව්‍යාපාර ආයතනය අතර අවබෝධතා ගිවිසුම අත්සන් කිරීම ද එදින සිදු කෙරිණි.ශ්‍රී ලංකා පදනමෙහි සභාපති මහාචාර්ය රංජිත් බණ්ඩාර මහතා සහ සී. අයි. සී, සී. කෘෂි ව්‍යාපාරයෙහි පාලන අධ්‍යක්ෂ / ප්‍රධාන විධායක නිලධාරී කීර්ති බී. කොටගම මහතා මෙම අවබෝධතා ගිවිසුම සඳහා අත්සන් කළ අතර මහින්ද චින්තනයෙන් එළි දැක්වුණු දිවි නැඟුම වැඩසටහන හා සමගාමීව යන නාගරික කෘෂිකාර්මික සංවර්ධන වැඩසටහනෙහි ගෘහස්ථ මට්ටමේ පුහුණු අවශ්‍යතාව සඳහා පහසුකම් සැලසීම මෙහි මූලික අරමුණ වනු ඇත.සංස්කෘතික ප්‍රසංග සහ සංගීත වේදිකා දර්ශන, නාට්‍ය හා විවිධ උත්සවයන් හෝ ග්‍රන්ථ එළි දැක්වීම, වාර්ෂික රැස්වීම්, වැඩමුළු, සම්මන්ත්‍රණ සහ වාර්ෂික සම්මේලන වැනි අනෙකුත් උත්සව අවස්ථාවන් සඳහා වර්ග අඩි 1000 ඛ්න් සමන්විත වේදිකාවක් සහිත එළිමහන් රඟමඬල යොදා ගත හැකිය. එමෙන්ම එළිමහන් ක්‍රියාකාරකම් සඳහා කැමැත්ත දක්වන අය සඳහා ඉතාම ප්‍රසන්න වාතාවරණයක් ඇති, 1000 කට අධික සංඛ්‍යාවකට ඉඩකඩ ඇති, අලංකාරවත්, මනාව නඩත්තු කර ඇති උද්‍යානය යොදා ගත හැකිය.ආයතනමය සංවර්ධනය, කළමනාකරණය, අලෙවිකරණය සහ කෘෂිකර්මය සඳහා වූ ප්‍රවීණයන්ගේ එකතුව නිසා මෙම සහයෝගීතාවය මඟින් කෘෂි අධ්‍යයනය, ගොවිතැන සහ කෘෂි සංචාරක ව්‍යාපාරය වැඩිදියුණු කරලීමේ තෝතැන්නක් වනු ඇතැයි මහාචාර්ය රංජිත් බණ්ඩාර මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj1206032</link>
    <topic>ටාටා එල් පී කේ ටිපර් 30 ක්</topic>
    <author/>
    <content>ටාටා එල් පී කේ ටිපර් 30 ක්උතුරු නැඟෙනහිර පළාත් සංවර්ධන ව්‍යාපෘති සඳහා නවතම ටාටා එල්. පී. කේ. ටිපර් රථ තිහක් ඇක්සස් ඉංජිනේරු ආයතනය විසින් ඩීසල් සහ මෝටර් ඉංජිනේරු ආයතනය (ඩීමෝ) වෙතින් මෑතකදී මිලදී ගන්නා ලදී.ඉබ්බන්වල හන්දියේ හයිඩ්පාර්ක් කෝනර් හිදී මෙම වාහන භාරදීමේ උත්සවය පැවැත්වූයේ රෝහණ ප්‍රනාන්දු (ප්‍රධාන මෙහෙයුම් නිලධාරී - ඇක්සස් ඉංජිනේරු ආයතනය) ගහනාත් පණ්ඩිතගේ (ප්‍රධාන විධායක නිලධාරී - ඩීමෝ), විජිත බණ්ඩාර (සාමාන්‍යාධිකාරී - ටාටා වෙළෙඳ වාහන), අරුප් බරුආ මහතා (දේශීය කළමනාකරු - ටාටා මෝටර්ස්), වී. කේ. මනතුංග (ජ්‍යෙෂ්ඨ සාමාන්‍යාධිකාරී - ඇක්සස් ඉංජිනේරු ආයතනය), ඒ. ඒ. ප්‍රනාන්දු (සහකාර සාමාන්‍යාධිකාරී - ඇක්සස් ඉංජිනේරු ආයතනය), නාලින්ද කුරුකුලසූරිය (කළමනාකරු - ටාටා වෙළෙඳ වාහන විකුණුම් - කොළඹ) සහ රසික බෝධිපල (වැඩමුළු කළමනාකරු - ඇක්සස් ඉංජිනේරු ආයතනය) යන මහත්වරුන්ගේ සහභාගිත්වයෙනි.මේ අවස්ථාවේදී ඇක්සස් රියදුරන් සඳහා විශේෂ රියදුරු පුහුණුවක් ද ලබා දෙන ලදි. ටාටා මෝටර්ස් ඉන්දියාවෙහි විශාලතම නිෂ්පාදකයා වන අතර ලොව හොඳම බර වාහන සහ මධ්‍යම ප්‍රමාණයේ වාහන නිෂ්පාදකයන් පස් දෙනා අතර ද රැඳෙන ආයතනයක් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj1206033</link>
    <topic>ස්ව්‍යංක්‍රීයව පාරිභෝගික සේවා සපයන මෘදුකාංගයක්</topic>
    <author/>
    <content>ස්ව්‍යංක්‍රීයව පාරිභෝගික සේවා සපයන මෘදුකාංගයක්SLIIT සහ Exetel ආයතනවල එකමුතුවෙන් හඳුන්වා දෙන Calliope  නම් නවතම මෘදුකාංගය, කෘත්‍රිම ඥානය පාදක කරගෙන නිර්මාණය කළ ස්ව්‍යංක්‍රීය පාරිභෝගික සේවා පද්ධතියක් වේ. ඔස්ට්‍රේලියාවේ අන්තර්ජාල සේවා සැපයුම්කරුවකු වන Exetel සමාගමේ අදහසක් හා අවශ්‍යතාව මත එම නවතම මෘදුකාංගය නිර්මාණය කර තිබේ.ආයතන දෙක අතර මීට වසර දෙකකට පෙර අත්සන් තැබු ගිවිසුමකට අනුව එම මෘදුකාංග පද්ධතිය නිර්මාණය කෙරිණි. Exetel ආයතනය විසින් අලෙවි කරන විවිධ බ්‍රෝඩ්බැන්ඩ් සේවා සිට දුරකථන, කෙටි පණිවුඩ ආදි විශාල පරාසයක සේවා සහ නිෂ්පාදන මිලදී ගන්නා පාරිභෝගිකයන් බහුලව අසන ප්‍රශ්න තේරුම් ගත හැකි කෘත්‍රීම ඥානය ඇසුරෙන් මෙම මෘදුකාංග පද්ධතිය සකස් කර තිබීම විශේෂත්වයකි.Exetel සමාගමේ අවශ්‍යතා අනුව මහාචාර්ය සිසිල් කුමාරවඩු මහතා (ව්‍යාපෘතියේ ප්‍රධාන පර්යේෂක) සහ SLIIT පර්යේෂණ කණ්ඩායම විසින් නිර්මාණය කෙරුණු අති නවීන ඛ්චතතඪධනඥ පද්ධතිය ඔස්ට්‍රේලියාවට හඳුන්වා දෙයි.SLIIT ආයතනයේ සභාපති මහාචාර්ය එස්. කරුණාරත්න මහතා ප්‍රකාශ කළේ දේශීය කර්මාන්ත භාවිතය සඳහා ස්ව්‍යංක්‍රිය සේවා පද්ධතිවලට ඇති ඉල්ලුම සපුරාලීමට තම ආයතනයට හැකි වී ඇති බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj1206034</link>
    <topic>හොඳම අඩු වැය ගුවන් සේවයට හිමි මොනිටර් සම්මානය මිහින් ලංකා දිනයි</topic>
    <author/>
    <content>හොඳම අඩු වැය ගුවන් සේවයට හිමි මොනිටර් සම්මානය මිහින් ලංකා දිනයි‘මිහින් ලංකා’ ගුවන් සේවය 2011 වසරේ හොඳම අඩු වැය ගුවන් සේවයට හිමි මොනිටර් සම්මානය දිනා ගනී. ඒ පිළිබඳව දැනුම් දීමේ මාධ්‍ය හමුවකදී සිවිල් ගුවන් සේවා අමාත්‍ය පියංකර ජයරත්න මහතා සඳහන් කළේ බංගලාදේශයේ පළවන ගුවන් සේවා ක්ෂේත්‍රයේ ප්‍රකට මොනිටර් සඟරාව වසරක් පාසා ගුවන් ගමන් ක්ෂේත්‍රයේ විවිධ අංශ සඳහා විශිෂ්ටයන් තේරීමේ තරගයකදී මෙම සම්මානය ‘මිහින් ලංකා’ ගුවන් සේවය වෙත පිරිනමන ලද බවයි.එම තරගයට එයාර් ඇරබියා සහ ප්ලයි ඩුබායි සහභාගි වූ අතර ඒ සියල්ල අබිබවා මිහින් ලංකා සම්මානනියත්වයට පත්ව ඇත.මේ වන විට මැද පෙරදිග ගමනාන්ත මෙන් ම දඹදිව ගමනාන්තයන් ද සියයට 80 ඉක්මවන ආසන පරිහරණයක් මිහින් ලංකා ක්‍රියාත්මක කරයි. ගුවන් සේවා අමාත්‍ය පියංකර ජයරත්න මහතාගේ නායකත්වය හා අධීක්ෂණය යටතේ මිහින් ලංකාහි ගමනාන්ත සංඛ්‍යාව ද මේ වන විට වැඩි කර ඇත. බංගලාදේශය, ඉන්දුනීසියාව, මාලදිවයින හා සාජාවලට නව සේවාව ආරම්භ කර තිබෙන අතර බුද්ධගයා හා බරණැසට ගමන් වාර 4 දක්වා ද, කුවේට්වලට ගමන් වාර 5 දක්වා ද, ඩුබායිවලට ගමන් වාර 7 දක්වා ද වැඩිකර ඇත.මැද පෙරදිග ගමනාන්තයන් වන අබුඩාබි / මස්කට් සහ ආසියාතික ගමනාන්තයන් වන සිංගප්පූරුව / බැංකොක් වෙතත් හවුල් ආසන පරිහරණයට මිහින් ලංකා හා ශ්‍රී ලන්කන් එක් වී ඇත.ගුවන් සේවා අමාත්‍යතුමාගේ උපදෙස් පරිදි ඉදිරියේදී පිලිපීනය දක්වා නව ගමනාන්ත ආරම්භ කිරීමට සූදානම් අතර බහරේන්, මධුරා, අහමද්බාද්, කත්මන්ඩු හා මියෙන්මාර් දක්වා ද නව ගමන් වාර ආරම්භ කෙරෙයි. ඉදිරියේදී තුන්වන ගුවන් යානය එක්කර ගැනීමට ද මිහින් ලංකා ගුවන් සේවය බලාපොරොත්තු වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj1206035</link>
    <topic>අනවසර මෘදුකාංග භාවිතයේ අඩුවීමක්</topic>
    <author/>
    <content>අනවසර මෘදුකාංග භාවිතයේ අඩුවීමක්Business Software Alliance සමාගමට අනුව 2011 වසරේදී ශ්‍රී ලංකාවේ අනවසර මෘදුකාංග භාවිතයේ 2% ක අඩුවීමක් දැකිය හැකි අතර මෙම අඩුවීම 2010 වසරේ 86% සිට 84% දක්වා අඩුවීමකි.එය බුද්ධිමය දේපළ අයිතිවාසිකම් හා අනවසර මෘදුකාංග භාවිතය පිළිබඳ සමාගම ක්‍රියාත්මක කර ඇති ජනතාව හා ව්‍යාපාර දැනුවත් කිරීමේ වැඩ සටහනේ සෘජු ප්‍රතිඵලයකි. ශ්‍රී ලංකාව දැන් නියම මාවතට පැමිණ ඇති බවත්, තොරතුරු තාක්ෂණයේ නව මංපෙත් විවර කරමින් මේ යන ගමනේදී, විදේශික තොරතුරු තාක්ෂණ සමාගම් සඳහා ශ්‍රී ලංකාවේ ආයෝජනය සඳහා තෝතැන්නක් සකස් කරමින් පවතින බව සමාගමේ උපදේශිකා ශලිනි රත්වත්ත මහත්මිය ප්‍රකාශ කළාය.ලෝක සමීක්ෂණවලට අනුව අනවසර මෘදුකාංග භාවිතය සංවර්ධිත රටවලට වඩා දියුණු වෙමින් නැඟී එන රටවල වැඩි වශයෙන් දැකිය හැකි බව තහවුරු වී ඇත. දැනට කෙරෙන අනවසර මෘදුකාංග භාවිතයේ මිල වටිනාකම ඩොලර් බිලියන 63.4 ක් පමණ වන බව ඇස්තමේන්තු කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj1206036</link>
    <topic>බ්‍රැන්ඩික්ස් කොළඹ සරසවිය සමඟ අවබෝධතා ගිවිසුමක</topic>
    <author/>
    <content>බ්‍රැන්ඩික්ස් කොළඹ සරසවිය සමඟ අවබෝධතා ගිවිසුමකකොළඹ විශ්ව විද්‍යාලයේ උපකුලපතිනිය, මහාචාර්ය ශානිකා හිරිඹුරේගම සමඟ බ්‍රැන්ඩික්ස් සමූහයේ ප්‍රධාන මානව සම්පත් නිලධාරී ඉෂාන් දන්තනාරායන මහතා ගිවිසුමේ පිටපත් හුවමාරු කර ගනිමින්. කළමනාකරණ සහ මූල්‍ය පීඨයේ පීඨාධිපති මහාචාර්ය එච්. ඩී. කරුණාරත්න, බ්‍රැන්ඩික්ස් හි මානව සම්පත් අංශයේ මෙහෙයුම් ප්‍රධානී අෂාන්ති ප්‍රනාන්දු, විශ්ව විද්‍යාලයේ වැඩ බලන ලේඛකාධිකාරී ටී. එල්. ආර්. සිල්වා, කොළඹ විශ්ව විද්‍යාලයේ මානව සම්පත් කළමනාකරණ අංශයේ ප්‍රධානී ආචාර්ය පවිත්‍රා කයිලාසපති යන මහත්ම මහත්මීහු ද මෙහි වෙති.බ්‍රැන්ඩික්ස් සමූහය කොළඹ විශ්ව විද්‍යාලය සමඟ අවබෝධතා ගිවිසුමකට පසුගියදා එළැඹිණි.එම ගිවිසුම මඟින් ශ්‍රී ලංකාවේ විශාලතම ඇඟලුම් අපනයනකරුගේ සහාය ඇතිව විශ්ව විද්‍යාලයේ කළමනාකරණ සහ මූල්‍ය පීඨයේ මානව සම්පත් කළමනාකරණ අංශයේ විද්‍යාර්ථයින්ට තම වෘත්තීය ජීවිතයේ අනාගත අභිවෘද්ධිය සඳහා අවශ්‍ය මාර්ගෝපදේශනය ලබා දෙමින් ඔවුන්ගේ කුසලතා සහ දැනුම වර්ධනය කරගැනීමටත් එමඟින් ඇඟලුම් ක්ෂේත්‍රයට ප්‍රතිලාභයක් ලබා දීමටත් හැකි වනු ඇත.අධ්‍යාපනික විශිෂ්ටත්වය ප්‍රවර්ධනය කිරීම උදෙසා ශාස්ත්‍රාලීය සහ ආයතනික විශේෂඥයන්ගේ සහසම්බන්ධතාව තවත් ඉදිරියට ගෙන යමින් බ්‍රැන්ඩික්ස් දේශීය විශ්ව විද්‍යාලයක් සමඟින් ගිවිසුම්ගත වූ සිවුවන අවස්ථාව මෙය විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj1206037</link>
    <topic>දන්ත සෞඛ්‍ය දියුණු කිරීමේ සිග්නල් වැඩසටහන් පුළුල් වෙයි</topic>
    <author/>
    <content>දන්ත සෞඛ්‍ය දියුණු කිරීමේ සිග්නල් වැඩසටහන් පුළුල් වෙයිදශක 5 ක් පුරා දන්ත සෞඛ්‍ය පුරුදු වෙනස් කරමින් සුපිරිසුදු සහ නිරෝගිමත් දත් දෙපළක් ඇති කිරීමට පුරෝගාමි වූ සිග්නල්, ඒ වෙනුවෙන් තවදුරටත් කැපවෙමින් තේමා 3 ක් යටතේ වැඩසටහන් රැසක් ඉදිරි මාස 6 පුරා ක්‍රියාත්මක කිරීමට පියවර ගෙන තිබේ.දන්ත සෞඛ්‍ය පුරුදු වර්ධනය කිරීමමුළු සෞඛ්‍ය නංවාලීමේ අධ්‍යාපන වැඩසටහන් දිවයින පුරා සංවිධානය කිරීමවිද්‍යාත්මක පර්යේෂණවලින් තහවුරු කෙරුණු ජාත්‍යන්තර තත්ත්වයේ උසස් දන්තාලේපයක් ජනතාවට ලබාදීම මෙම තේමා 3 වේ.දිනකට දෙවරක් උදේ හා රාත්‍රියට ෆ්ලෝරයිඩ් සහිත දන්තාලේපයකින් දත් මැදීම වැදගත් වන අතර ඒ අනුව සිග්නල් විසින් දින 21 ක් පුරා “බ්‍රෂ් ඇන්ඩ් ඩාන්ස් චැලෙන්ජ්” නමින් රාත්‍රී කාලයේ දත් මැදීමේ පුරුද්ද ළමයින් හා දෙමවුපියන් තුළ වර්ධනය කිරීමේ වැඩසටහන මේ වන විට ආරම්භ කර ඇත. සිග්නල් ආරම්භ කළ “සිනා බෝ වේවා” වැඩසටහන ද නගරයෙන් නගරයට ගමන් කරමින් නිරෝගිමත් දත් දෙපළක් ඇති කිරීම පිළිබඳව ජනතාව දැනුවත් කිරීමට නියමිතයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj1206038</link>
    <topic>ෆ්ලෝගාඩ් නිපදවීමේ අයිතිය ෆීනික්ස් සමාගමට</topic>
    <author/>
    <content>ෆ්ලෝගාඩ් නිපදවීමේ අයිතිය ෆීනික්ස් සමාගමටෆ්ලෝගාඩ් පානීය ජලය බෙදා හැරීමේ පද්ධති ශ්‍රී ලංකාව තුළ නිපදවීමේ එකම අයිතිය ෆීනික්ස් ඉන්ඩස්ට්‍රීස් සමාගම හිමිකර ගනී.ඇමෙරිකාවේ ලුබ්‍රිසෝල් සමාගම මඟින් නිපදවන ෆ්ලෝගාඩ් පයිප්ප සහ උපාංග ජාත්‍යන්තර වෙළෙඳපොළේ නියමුවා වන අතර මෙම නිෂ්පාදන ආරම්භ කරන ලද්දේ 1959 වසරේදීය.මෙම නිෂ්පාදන ශ්‍රී ලංකාව තුළ හඳුන්වා දීමේ අවස්ථාවට ලුබ්‍රිසෝල් ඇඩ්වාන්ස් මැටීරියල් (ඉන්දියා) සමාගමේ දකුණු ආසියාව භාර කළමනාකරණ අධ්‍යක්ෂ තිමොති අර්ල් මචේන් සහ ටෙම්පරයිට් ඉංජිනියරින් පොලිමර් සමාගමේ ප්‍රධානී මනෝජ් ධාර් මහත්වරු සහභාගි වූහ.“ලුබ්‍රිසෝල් යනු ගෘහස්ථ වෙළෙඳ නාමයක් පමණක් නොවන අතර ලුබ්‍රිසෝල් නාමය ඔබේ නිවසේ, කාර්යාලයේ, වැඩ බිමේ සහ ඔබ යන එන සෑම තැනකම ඔබට හමු වනු ඇත. සමාගමක් ලෙස අප ව්‍යවහාරික විද්‍යාවෙන් සහ වටිනාකම් ප්‍රදර්ශනය කිරීමෙන් දැඩි ලෙස උත්සාහ කරන්නේ හවුල්කාරිත්වය තුළින් අපගේ පාරිභෝගිකයන්ගේ ජයග්‍රහණයේ අත්‍යවශ්‍ය අංගයක් බවට පත්වීමයි” යැයි මඩේන් මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj1206039</link>
    <topic>පළිබෝධ නාශකවලින් තොර වේයන් මර්දන විසැඳුමක්</topic>
    <author/>
    <content>පළිබෝධ නාශකවලින් තොර වේයන් මර්දන විසැඳුමක්ගොඩනැගිලි වේයන්ගෙන් ආරක්ෂා කර ගැනීමේ ගැටලුව සඳහා පරිසර හිතකාමී දිගුකාලීන විසඳුමක් හඳුන්වා දීමට හේලීස් සමූහය පියවර ගෙන ඇත.‘නොවිතෝර්’ ලෙස නම් කර ඇති මෙම විශේෂ නිෂ්පාදනය ශ්‍රී ලංකාවේ වෙළෙඳපොළට ප්‍රථම වරට හඳුන්වා දුන් පළිබෝධ නාශක අන්තර්ගත නොවන වේ උවදුරෙන් ආරක්ෂාව සලසන භෞතික බාධක ක්‍රමවේදයකි. මෙම නිෂ්පාදනය මඟින් පාංශු වේයන් ගොඩනැගිලි තුළට ඇතුළුවන සියලු ගමන් මාර්ගයන් අවහිර කරන අතර, එම බාධකය කළුගල් ස්ථරයක් තරම් දැඩි වන බැවින් පාංශු වේයන්ට ඒ තුළින් ගමන් කළ නොහැකිය.නොවිතෝර් මඟින් වසර 50 ක පමණ කාල සීමාවක් සඳහා වේයන්ගෙන් ගොඩනැගිලි සඳහා ආරක්ෂාව ලබා දෙයි. ශ්‍රී ලංකාව තුළ මෙතෙක් පැවැති රසායනික වේ මර්දන බාධක වසර 5 ක පමණ කාලයකදී පස තුළින් ඉවත් වන බැවින් ඉන් ලැබෙන ආරක්ෂාව කෙටි කාලයක් සඳහා පමණක් සීමා වෙයි. එබැවින් මෙම නොවිතෝර් භෞතික බාධක ක්‍රමවේදය ඒ සඳහා සාර්ථක විකල්පයක් ලෙස භාවිත කළ හැකි යැයි හේලිස් ඇගි‍්‍රකල්චර් කළමනාකාර අධ්‍යක්ෂ රිස්වි සහීඩ් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj12060310</link>
    <topic>මල්ටි ෆිනෑන්ස් රත්නපුර ශාඛාව</topic>
    <author/>
    <content>මල්ටි ෆිනෑන්ස් රත්නපුර ශාඛාවමල්ටි ෆිනෑන්ස් සමාගමේ නවතම ශාඛාව රත්නපුරයේදී රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඩී.ජේ. සෙනෙවිරත්න මහතාගේ ප්‍රධානත්වයෙන් විවෘත වූ අවස්ථාව.සමාගමේ සභාපති ඉසිර ගුණසේකර, සබරගමු පළාත් සභා අමාත්‍ය කරුණාපාල යන මහත්වරු මෙහි වෙති.සිටිසන්ස් ඩිවලොප්මන්ට් බිස්නස් ෆිනෑන්ස් පීඑල්සී ආයතනය (CDB) නොබෝදා සිය ශාඛා හා සේවා මධ්‍යස්ථාන ජාලය ඇහැලියගොඩ, කඳාන, මාරවිල සහ රාගම නගර කරා ව්‍යාප්ත කරමින් මහජනතාවගෙන් වැඩි පිරිසකට එහි සේවා ලබා ගැනීමට අවස්ථාව ලබා දෙමින් දීපව්‍යාප්තව එහි ශාඛා හා සේවා මධ්‍යස්ථාන ජාලය තවත් පුළුල් කළේ ය.ඛ්ච්ඕ කළමනාකාර අධ්‍යක්ෂ/ ප්‍රධාන විධායක නිලධාරි මහේෂ් නානායක්කාර සහ CDB හි විධායක අධ්‍යක්ෂ/ ප්‍රධාන ණය නිලධාරි සසීන්ද්‍ර මුණසිංහ මහත්වරුන් කඳාන ශාඛාව විවෘත කරන අයුරු.වාද්දුවේ මොල්ලිගොඩ ‘මිතුරෝ වෙමු අපි’ සංවිධානය මැදිහත් වී දිළිදු ළමයින් 25 දෙනෙකු සඳහා රුපියල් දෙලක්ෂ පනස් දහසක මුදලක් අධ්‍යාපන කටයුතු සඳහා පසුගියදා බෙදා දෙන ලදි. මොල්ලිගොඩ ප්‍රවචනෝදය පිරිවෙන් ශාලාවේදී එහි ප්‍රධාන සංවිධායක එච්. ආර්. ජී. පෙරේරා මහතා විසින් දරුවකු හට මුදල් ත්‍යාග ලබාදුන් අයුරු. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj12060311</link>
    <topic>වායු පිරිපහදු එළිමහන් දැන්වීම් පුවරුවක්</topic>
    <author/>
    <content>වායු පිරිපහදු එළිමහන් දැන්වීම් පුවරුවක්BBDO Lanka ආයතනය, පාරිසරික සංරක්ෂණයේ විප්ලවීය වෙනසකට ඉඩහසර විවර කරමින් සුවිශේෂී සංකල්පයක් හඳුන්වා දෙයි. ආසියාවේ ප්‍රථම යාන්ත්‍රික වායු පිරිපහදු එළිමහන් දැන්වීම් පුවරුව මගින් අප අවට වාතයේ ඇති නොයෙකුත් වායුමය අපද්‍රව්‍ය සාර්ථකව පිරිපහදු කරමින් නැවතත් පරිසරයට පිරිසුදු වාතය මුදාහරී.මෙම සංකල්පය සාර්ථකත්වය කරා මෙහෙයවමින් තැබූ පියවර පිළිබඳ අදහස් දැක්වූ BBDO Lanka ආයතනයේ කළමනාකාර අධ්‍යක්ෂ සන්තෝෂ් මෙනන් මහතා මෙසේ පැවසීය. “අපට අවශ්‍ය වූයේ පරිසරය ආරක්ෂා කරගැනීමට දායකත්වය ලබාදීමටයි.ඒ සඳහා මූලික පියවරක් වශයෙන් දකුණු ආසියාවේ  Carbon Neutral තත්ත්වය ලබාගත් ප්‍රථම දැන්වීම් ප්‍රචාරක ආයතනය බවට අප පත් වුණා. එතනින් නොනැවතී මෙම අදහස තවත් ඉදිරියට ගෙන යාමට අපට ඇති වූ උවමනාව මත මෙම සුවිසල් නිර්මාණශීලී සංකල්පය එළිදැක්වූවා. මෙය වායු පිරිපහදු එළිමහන් දැන්වීම් පුවරුවක්. ඇත්තටම විශිෂ්ට අදහසක්. ඉංජිනේරුවන්ට, විවිධ සමාගම් වලට. දැන්වීම් නිර්මාණ කරුවන්ට හා සාමාන්‍ය ජනතාවට අපි ආරාධනා කරනවා මෙම අදහස තවත් වර්ධන කරමින් සාර්ථකව වායු දූෂණය අවම කිරීමට සාධනීය පියවරක් තැබීමට අප හා එක්වන ලෙසට.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aj12060312</link>
    <topic>එක්ස්පෝලංකා සමාජ සත්කාරයෙන් 50,000 වැනි රෝගියාටත් ප්‍රතිකාර</topic>
    <author/>
    <content>එක්ස්පෝලංකා සමාජ සත්කාරයෙන් 50,000 වැනි රෝගියාටත් ප්‍රතිකාරඑක්ස්පෝලංකා හෝල්ඩිංග්ස් ආයතනික සමාජ වගකීම් ව්‍යාපෘති අතුරින් ප්‍රමුඛතම වැඩසටහනක් වන එක්ස්පෝ මෙඩික්ස් මඟින් වාර්තාගත 50,000 වැනි රෝගියාට ප්‍රතිකාර ලබා දීම පසුගිය දා සිදු කෙරිණි. ලාභ අරමුණු කර නොගත් ව්‍යාපෘතියක් වන එමඟින් වෛද්‍ය ප්‍රතිකාර අවශ්‍ය පුද්ගලයන් වෙත ;නාමිලයේ වෛද්‍ය උපදේශන සේවා ලබාදීම සහ ප්‍රතිකාර සඳහා අවශ්‍ය ඖෂධ සහනදායී මිලකට ලබාදීම සිදු කෙරේ.එක්ස්පෝ මෙඩික්ස් වෛද්‍ය සායන මට්ටක්කුලිය, කොම්පඤ්ඤවීදිය, ග්‍රෑන්ඩ්පාස්, වත්තල සහ කළුතර ප්‍රදේශ කේන්ද්‍ර කරගනිමින් පැවැත්වේ. සාමාන්‍යයෙන් සතිපතා එම සායනයකට 200 කට අධික පිරිසක් සහභාගි වන බව වාර්තා වී තිබේ.එක්ස්පෝලංකා හෝල්ඩිංග්ස් අලෙවිකරණ, ආයතනික සන්නිවේදන හා ආයතනික සමාජ සත්කාරක වැඩසටහන් අංශ ප්‍රධානී පැඩී වීරසේකර මහතා මෙසේ කියා සිටියේය. පළමුවෙන්ම මට්ටක්කුලිය ප්‍රදේශයේ දී වෛද්‍ය සායනයයක් ඉතා සරල මට්ටමෙන් ක්‍රියාත්මක කිරීම හරමා තමයි මේ වැඩසටහන ආරම්භ කරන ලද්දේ. අද වන විට එය, සුදුසුකම්ලත් වෛද්‍යවරුන්ගේ සහ හෙදියන්ගේ දායකත්වය ඇතිව ක්‍රියාත්මක වන ප්‍රධාන පෙළේ වැඩසටහනක් බවට පත්ව තිබෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa1206101</link>
    <topic>කෝටි හතරක මුදල් අතුරුදන්</topic>
    <author>කේ.සී.ජේ. රත්නායක</author>
    <content>මානුෂීය මෙහෙයුමට එරෙහි වූ මාධ්‍ය සංවිධානයට ලැබුණුකේ.සී.ජේ. රත්නායකනිදහස් මාධ්‍ය ව්‍යාපාරය යනුවෙන් පවත්වා ගෙන යන රාජ්‍ය නොවන සංවිධානයට විදේශ රටකින් ලැබුණු රුපියල් කෝටි හතරකට (40000000) අධික මුදලක් අතුරුදන්ව ඇතැයි අනාවරණය වෙයි.නෝර්වේ රාජ්‍යයේ නොරාඩ් නම් සංවිධානය විසින් 2008 - 2009 වසර සඳහා ලබාදී ඇති මේ මුදල් වියදම් කළ ආකාරය පිළිබඳව වගකිව යුත්තන් සතුව මූල්‍ය වාර්තා නැති බවත් එකී මුදල පිළිබඳව මින් ඉදිරියට සාකච්ඡාවට නොගත යුතු බවටත් නිදහස් මාධ්‍ය ව්‍යාපාරයේ අභ්‍යන්තර සාකච්ඡාවකදී රහසිගත තීරණයක් ගෙන ඇති බවත් හෙළි වෙයි.2008 - 2009 යන කාලයේදී මේ රාජ්‍ය නොවන සංවිධානය සහ තවත් මාධ්‍ය සංවිධාන හතරක් ඒකාබද්ධව මානුෂීය මෙහෙයුමට එරෙහිව විවිධ උද්ඝෝෂණ හා ප්‍රචාරක ව්‍යාපාර ක්‍රියාත්මක කළ අතර ඒ කාලයේදීත් නිදහස් මාධ්‍ය ව්‍යාපාරයේ මුදල් අනිසි ලෙස පෞද්ගලික පරිහරණයට ගෙන ඇති බවට චෝදනා එල්ල විය.මෙකී චෝදනා එල්ල වීමත් සමඟම මූල්‍ය වංචා සම්බන්ධයෙන් චෝදනා ලැබූ පුද්ගලයන් කිහිප දෙනෙකු තමන්ට ජීවිත තර්ජන ඇති බව පවසමින් 16 වැනි පිටුවටවිදේශ රටවලට ගොස් දේශපාලන රැකවරණ ලබා ගත් බවටත් තොරතුරු ඇත. නිදහස් මාධ්‍ය ව්‍යාපාරය සමඟ සමීපව ක්‍රියා කළ පුද්ගලයකු ‘සිළුමිණ’ ට තොරතුරු අනාවරණය කරමින් තවදුරටත් ප්‍රකාශ කැර සිටියේ මෙය මහා පරිමාණ මූල්‍ය වංචාවක් බවත් මේ පිළිබඳව රටේ පිළිගත් නීතිය ප්‍රකාරව කටයුතු කළ යුතුව තිබෙන බවත් ය.නිදහස් මාධ්‍ය ව්‍යාපාරයට සමීපව ක්‍රියා කළ ඇතැම් මාධ්‍යවේදීන් එල්.ටී.ටී.ඊ. යේ ටී.ආර්.ඕ. නම් සංවිධානයේ ප්‍රධානීන් සමඟ රහසිගත සබඳතා පැවැත්වූ බවටත් චෝදනා නැඟී ඇති අතර ඔවුන් අතර මෙතෙක් අනාවරණය නොවූ රහසිගත ගනු දෙනු තිබී ඇති බවටත් තොරතුරු ප්‍රකාශයට පත් වෙමින් තිබේ.මේ මූල්‍ය වංචාවට සම්බන්ධ ‘මාධ්‍යවේදීන්’ ගෙන් වැඩි දෙනෙක් මේ වනවිට ශ්‍රී ලංකාවෙන් පළා ගොස් විදේශ රටවල් ගණනාවක දේශපාලන රැකවරණ ලබා ඇති අතර සිද්ධියට වගකිව යුතු තවත් පුද්ගලයකු 2010 ජනාධිපතිවරණයේ අවසන් ප්‍රතිඵලය නිකුත් වීමත් සමඟම විදේශ රටකට ගොස් මාස හයක කාලයක් එහි රැඳී සිට නැවත ශ්‍රී ලංකාවට පැමිණ ඇත්තේ මෙකී මූල්‍ය වංචාව යටපත් කිරීමේ අරමුණින් බවටත් චෝදනා නැඟී ඇත.නිදහස් මාධ්‍ය ව්‍යාපාරයට නම් රාජ්‍ය නොවන සංවිධානය සමඟ ඒකාබද්ධව කටයුතු කළ මාධ්‍ය සංවිධාන කිහිපයක ක්‍රියාකාරීන් අතර ශ්‍රී ලංකාව සමඟ විදේශ රටවලට කේළාම් කීම හා අසත්‍ය තොරතුරු සැපයූ පුද්ගලයන් සිටි බවටත් මේ වනවිට තොරතුරු අනාවරණය වෙමින් පවතී. විකිලීක්ස් නම් වෙබ් අඩවිය මඟින් ද මේ සම්බන්ධයෙන් තොරතුරු ප්‍රකාශයට පත්ව තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa1206102</link>
    <topic>ජනපතිතුමා පාප් වහන්සේ බැහැදකී</topic>
    <author>සුනිල් දයා අල්විස්</author>
    <content>සුනිල් දයා අල්විස්ලන්ඩන් සංචාරයෙන් පසු රෝමයේ සංචාරයකට සහභාගි වන මහින්ද රාජපක්ෂ ජනාධිපතිතුමා 16 වැනි බෙනඩික් ශුද්ධෝත්තම පාප් වහන්සේ රෝමයේ වතිකානුවේදී මුණ ගැසුණේය.මේ හමුවේදී ජනාධිපතිතුමා සහ පාප් වහන්සේ අතර සාකච්ඡාවක් ද පැවැත්විණි. මේ හමුව සිදුවූයේ ඉකුත් සිකුරාදාය.රෝමයේ ශ්‍රී ලංකා තානාපති කාර්යාලය මඟින් සංවිධානය කර තිබුණ ලෝක ආහාර හා කෘෂිකර්ම සංවිධාන මූලස්ථානයේ පැවැති වෙසක් උත්සවයට විශේෂ ආරාධිත අමුත්තා වශයෙන් සහභාගි වූයේ ද ජනාධිපතිතුමාය. රෝමයේ පදිංචිව සිටින ශ්‍රී ලාංකික බෞද්ධයන් විසින් ජනාධිපතිතුමා මෙහිදී මහත් හරසරින් පිළිගන්නා ලදී.වෙසක් උත්සවය රෝමයේ පැවැත්වූ දිනය ජනාධිපතිතුමා පාර්ලිමේන්තුවට තේරී පත්වී වසර 42 පිරීමේ සංවත්සරය ද 7 වැනිදාට යෙදී තිබීම ද විශේෂත්වයක් ලෙස සඳහන් කරමින් අනුශාසනාවක් පැවැත්වූයේ රෝමයේ බෞද්ධ විහාරාධිපති මොල්ලිගොඩ ධීරානන්ද හිමිපාණන්ය. ඉතාලියේ වෙසෙන බෞද්ධ භික්ෂුන් වහන්සේලා ආහාර හා කෘෂිකර්ම සංවිධානයේ අධ්‍යක්ෂ ජෙනරාල් ජෝස් ග්‍රේෂියානෝ ද සිල්වා මහතා සහ රාජ්‍ය තාන්ත්‍රික ප්‍රජාව ද මේ අවස්ථාවට සහභාගි වූහ.රෝම සංචාරයේදී ජනාධිපතිතුමාට ගයිනො රියල් බිෂොප්තුමා විසින් රාත්‍රී භෝජන සංග්‍රහයක් ද 7 වැනි දින පැවැත්වීය. එම අවස්ථාවට සහභාගි වූ අති උතුම් මැල්කම් කාදිනල් හිමිපාණෝ සඳහන් කළේ ශ්‍රී ලංකා වාසීන්ට නිදහසේ හුස්ම ගැනීමට ත්‍රස්තවාදය පරදා රටට උදාකර දුන් නිදහසට එතුමාට කාගේත් ස්තුතිය පිරිනමන බවය. ශ්‍රී ලංකාවේ වත්මන් දේශපාලන තත්ත්වය මෙන්ම ආර්ථික තත්ත්වය පිළිබඳව ද ජනාධිපතිතුමා රට වෙනුවෙන් කරන ලද සේවය හා රටට උදාකර දුන් සාමය ගැනත් කාදිනල් තුමා මෙහිදී කරුණු සිහිපත් කර සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa1206103</link>
    <topic>T.N.A. – U.N.P. රහස මොකක්ද?</topic>
    <author>අරුණි මුතුමලී</author>
    <content>අරුණි මුතුමලීරජය දෙමළ ජාතික සන්ධානය සමඟ එකඟතාවකට එනතුරු එක්සත් ජාතික පක්ෂයේ නියෝජිතයකු පාර්ලිමේන්තු තේරීම් කාරක සභාවට පත් නොකරන්නේ කුමන හේතුවක් නිසා දැයි ඒෂියන් ට්‍රිබියුන් වෙබ් අඩවිය ප්‍රශ්න කරයි.එම වෙඩ් අඩවිය පෙන්වා දෙන්නේ මෙවැනි තීරණයකට එ.ජා.ප.ය පැමිණෙන්නේ දෙමළ ජාතික සන්ධානය සමඟ ඇතිකරගත් රහස් ගිවිසුමක් නිසාද යන්න සැක සහිත බවය. එසේ නැතහොත් පසුගියදා මඩකලපුවේ දී දෙමළ ජාතික සන්ධානයේ නායක ආර්.සම්බන්දන් මහතා ප්‍රකාශයට පත් කළ ප්‍රතිපත්ති සමඟ එ.ජා.ප.ය එකඟ වීම නිසා මෙවැනි තීරණයකට එළැඹියේ ද? එසේ නම් සම්බන්දන් මහතාගේ නිවේදනයේ අඩංගු කරුණු රජය විසින් පිළිගෙන එය ක්‍රියාවට නංවන තුරු එ.ජා.ප.ය බලා සිටින්නේ දැයි? ඒෂියන් ට්‍රිබියුන් තවදුරටත් ප්‍රශ්න කැර සිටී.සම්බන්දන් මහතාගේ ප්‍රතිපත්ති අතරින් සුවිශේෂ වන්නේ ඔවුන් පවසන පරිදි උතුරු හා නැඟෙනහිර පළාත්වල දෙමළ ජනතාව නියෝජනය කරන එකම පක්ෂය ලෙස පෙනී සිටීමත් ඔවුන්ගේ අවසන් අරමුණ වන්නේ රට පුරා වෙසෙන සිංහල ජාතියෙන් වෙන්වූ වෙනම පිරිසක් ලෙස පිළිගැනීමයි. සම්බන්දන් මහතාට පෙර සිටි නායකයන් ද පැවසුයේ මෙවැනිම කරුණක් බැවින් එ.ජා.ප.යේ මතය වන්නේ රජය එම අදහසට එකඟව කටයුතු කළ යුතු බව ද එම මාධ්‍ය විමසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa1206104</link>
    <topic>ද. අපි‍්‍රකාව, ඩුබායි සහ කෙන්යාව ශ්‍රී ලංකා බතට රසවැටෙයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහදේශීය සහල්වලට දැන් අන්තර්ජාතික සහල් වෙළෙඳ පොළේ ඉහළම මට්ටමේ ඉල්ලුමක් පවතින බව සමූපකාර හා අභ්‍යන්තර වෙළෙඳ කටයුතු අමාත්‍යාංශය පවසයි. මේ මඟින් රුපියල් කෝටි 500 ක මුදලක් අපේක්ෂා කෙරේ.ඒ අනුව දැනටමත් දකුණු අපි‍්‍රකාව, කෙන්යාව, ඩුබායි වැනි රටවලින් හාල් මෙට්‍රික් ටොන් ලක්ෂයකට අධික ඇණවුමක් ලැබි ඇති බවත් සමූපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශයේ ලේකම් සුනිල් එස්. සිරිසේන මහතා පවසයි.පොහොර සහනාධාරය, උතුරු නැඟෙනහිර පුරන් කුඹුරු අස්වැද්දීම ආදිය නිසා අපේ රටේ වී අස්වැන්න ස්වයංපෝෂිත මට්ටමට වඩා වැඩිවීම හේතුවෙන් මෙලෙස පිටරටවලට වී අපනයනය කිරීමට හැකි වූ බව ද ලේකම්වරයා කීය.මහා භාණ්ඩාගාරයේ සහාය ඇතිව සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාගේ මෙහෙයවීම මත කටයුතු සිදු කෙරේ.මේ වන විට දකුණු අපි‍්‍රකාවට සහල් මෙට්‍රික් ටොන් හයදහසක් යවා ඇති අතර ඩුබායි රටට සහල් මෙට්‍රික් ටොන් 3000 ක් යවා තිබේ. අපේ රටින් සෑම සතියකම දකුණු අපි‍්‍රකාවට සහල් කන්ටේනර් 15 ක් ඩුබායි රටට සහල් කන්ටේනර් 25 ක් සෝමාලියාවට හා ඉතියෝපියාවට සහල් කන්ටේනර් 15 ක් අපනයනය කෙරෙන බව ද සිරිසේන මහතා පවසයි.රටේ පාරිභෝගිකයාටත් අපහසුතාවක් නොවන පරිදි තිබෙන වී අතිරික්තය ඉහළ ප්‍රමිතියට අනුව සහල් කර ආනයනය කරන බව ද ලේකම්වරයා අවධාරණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa1206105</link>
    <topic>උතුරු දුම්රිය කඩිනම් කරන්න පොල්ගහවෙල - මහව ද්විත්ව දුම්රිය මඟක්</topic>
    <author>තාරක වික්‍රමසේකර</author>
    <content>තාරක වික්‍රමසේකරඋතුරු දුම්රිය මාර්ගය කඩිනමින් ඉදිකෙරෙමින් පවතින නිසා එම මාර්ගයේ දුම්රිය ධාවනය කාර්යක්ෂම කිරීමට පොල්ගහවෙල සිට මහව හන්දිය දක්වා ද්විත්ව දුම්රිය මාර්ගයක් ඉදිකිරීමට සැලසුම් කර ඇත.උතුරු හා නැඟෙනහිර මාර්ග දෙකෙහිම දුම්රිය මහව සන්ධිය දක්වා ධාවනය වන හෙයින් පොල්ගහවෙල සහ මහව අතර නිතරම දුම්රිය ප්‍රමාද සිදුවන බව දුම්රිය සාමාන්‍යාධිකාරී බී. ඒ. පී. ආරියරත්න මහතා පවසයි. කිලෝමීටර් 70 ක් පමණ වන මෙම දුර ප්‍රමාණය අතර දුම්රිය දෙකක් හුවමාරු විය හැකි දුම්රිය ස්ථාන ඇත්තේ 5 ක් පමණි.මෙම මාර්ගය ඉදිකිරීම සම්බන්ධව මේ වන විට දුම්රිය දෙපාර්තමේන්තුව විසින් ශක්‍යතා අධ්‍යයනයක් සිදු කිරීමට කටයුතු යොදා ඇතැයි ද සමස්ත වියදම පිළිබඳව එහිදී සලකා බලනු ඇතැයි ද දුම්රිය සාමාන්‍යාධිකාරිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa1206106</link>
    <topic>නිලධාරීන්ගේ නොසැලකිලිමත්කම නිසා පෞද්ගලික ආයතන රැසක් ඊ.පී.එෆ්-ඊ.ටී.එෆ්. ගෙවා නෑ</topic>
    <author>සුභාෂිණී ජයරත්න</author>
    <content>සුභාෂිණී ජයරත්නසේවා අර්ථසාධක අරමුදල් හා සේවා භාරකාර අරමුදල් නිසියාකාරව නොගෙවන පෞද්ගලික සමාගම් හා ආයතන රැසක් පිළිබඳ තොරතුරු රජයට ලැබී ඇතැයි වාර්තා වෙයි.විශේෂයෙන්ම පෞද්ගලික අංශයේ ආයතනවලින් බහුතර සංඛ්‍යාවක් මෙම අරමුදල් දෙකම නිසියාකාරව නොගෙවීමෙන් සේවකයෝ රැසක් පීඩාවට පත්ව සිටිති.සේවක අර්ථසාධක හා සේවක භාරකාර අරමුදල් ගෙවීම පිළිබඳව සොයා බැලීම කම්කරු දෙපාර්තමේන්තුවේ වගකීම වුවත් කම්කරු දෙපාර්තමේන්තුවේ ඇතැම් නිලධාරීන්ගේ නොසැලකිලිමත්කම නිසා එකී කටයුතු නිසි පරිදි සිදු නොවන බවක් දැනගන්නට ඇත.මෙම අරමුදල් නොගෙවීමෙන් හා කල්ගොස් ලැබීමෙන් සේවක සේවිකාවන්ට ලැබිය යුතු පොලිය ද නොලැබී යාමෙන් ඔවුන් තවදුරටත් අසාධාරණයට ලක්වෙයි. මේ නිසා සේවා අර්ථසාධක හා සේවා භාරකාර අරමුදල් ලබන සාමාජිකයන් තමන්ට ලැබිය යුතු ප්‍රතිලාභ නිතර විමසිල්ලෙන් පසු විය යුතු අතර කම්කරු දෙපාර්තමේන්තුවෙන් ඒ පිළිබඳව විමසා බැලිය යුතු බවද තතු දත් ආරංචි මාර්ග පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa1206107</link>
    <topic>ට්‍රෝලර් යාත්‍රා 13 කින් පුද්ගලයන් 668 ක් ඕස්ට්‍රේලියාවට රිංගලා</topic>
    <author/>
    <content>ජාවාරම්කරුවන් ගැන පොලිස් පරීක්ෂණ දැඩි වෙයිසංවිධානාත්මක පිරිස් කිහිපයක් විසින් ශ්‍රී ලංකාව ජාත්‍යන්තරය හමුවේ අපකීර්තියට පත්කරමින් සිදුකරගෙන යන මුහුදු සීමාව හරහා නීති විරෝධි ලෙස පුද්ගලයන් පිටරට යැවීමේ ජාවාරම පිළිබඳව වංචා විමර්ශන ඒකකයට මේ වන විටත් තොරතුරු අනාවරණය වෙමින් පවතී. වංචා විමර්ශන අංශයේ අධ්‍යක්ෂ පොලිස් අධිකාරි ජේ. ඒ. කේ. මාර්ක් මහතා පවසන පරිදි; මේ වසරේ පසුගිය මාස කිහිපයේදී පමණක් ඔස්ට්‍රේලියාවට ට්‍රෝලර් යාත්‍රා 13 ක් මඟින් පුද්ගලයන් 668 දෙනකු නීති විරෝධී ලෙස ප්‍රවාහනය කර ඇති අතර අදාළ රටේ විමර්ශන කටයුතු කිරීමෙන් අනතුරුව ඒ පිරිස ශ්‍රී ලංකාවට නැවත හරවා එවීමට කටයුතු කෙරෙමින් පවතී.පසුගියදා උඩුප්පුව, හලාවත හා මීගමුව යන ප්‍රදේශවලින් රුපියල් ලක්ෂ 360 ක් අත්තිකාරම් වශයෙන් ගෙවා ඔස්ට්‍රේලියාවට යෑමට උත්සාහ කළ පුද්ගලයන් 119 දෙනා උසාවියට ඉදිරිපත් කර ඇත.මේ නීති විරෝධී ජාවාරමට සම්බන්ධ එම සංවිධායකවරුන් අතර පෞද්ගලික පාසල් හිමිකරුවන් හා ව්‍යාපාරිකයන් සිටින බව ද අනාවරණය වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa1206108</link>
    <topic>සොඳුරු දියඇලි මරඟන වෙස් ගෙන ජීවිත 800 ක් බිලි ගනී</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහගතවූ වසර 15 ක කාලයේදී දියඇලි ආශි‍්‍රතව ජීවිත අනතුරු 800 කට අධික සංඛ්‍යාවක් සිදුවී ඇති අතර දියඇලි ආශි‍්‍රත මරණ සංඛ්‍යාවේ ඉහළ යෑමක් දක්නට ලැබෙන බව රත්නපුර දිස්ත්‍රික් දියඇලි යොවුන් මිතුරු සංවිධානය පවසයි.පොලිස් වාර්තාවලට අනුව 1993 වසරේ සිට මේ දක්වා කුරුවිට බෝපත් ඇල්ලේ ජීවිත හානි 70 ක් ද පැල්මඩුල්ලේ ගොක්සින් ඇල්ලේ ජීවිත හානි 13 ක් ද රාවණා සහ බමරකිරි ඇල්ලේ 19 ක් ද රත්නපුර දිස්ත්‍රික්කයේ දියඇලි 22 ක තවත් මාරක අනතුරු සිදුවන බව ද එම සංවිධානයේ සභාපති පර්යේෂණ නිලධාරී අසිත ඉන්දික වීරවර්ධන මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa1206109</link>
    <topic>දවස ගානේ ලක්ෂ 5 බැගින් ‘මාටියා’ ගහලා ශ්‍රී ලංගමට වසරකට කෝටි 18 ක් අහිමි වෙලා</topic>
    <author>සුමේධා නවරත්න</author>
    <content>සුමේධා නවරත්නශ්‍රී ලංකා ගමනා ගමන මණ්ඩලයේ වාර්ෂික ආදායමෙන් රුපියල් කෝටි දහ අටක මුදලක්, ලංගම ඇතැම් කොන්දොස්තර මහත්වරුන් විසින් වංචා කරනු ලබන බව එහි උප සභාපති එල්.ඒ. විමලරත්න මහතා පැවසුවේ ය.ලං.ග.ම. යේ බස් රථවලින් දිනකට ලැබෙන ආදායම ලක්ෂ පණහකි. එම මුදලෙන් සීයට දහයක් එනම් දිනකට ලක්ෂ පහක මුදලක් මෙලෙස වංචා කරන බව ද ඔහු පෙන්වා දුන්නේ ය. මේ සම්බන්ධයෙන් අදහස් දැක්වූ ප්‍රවාහන නියෝජ්‍ය ඇමැති රෝහණ දිසානායක මහතා පවසා සිටියේ මේ වංචා මැඬීමට අවශ්‍ය පරීක්ෂක කණ්ඩායම් වැඩි කිරීමට ඉදිරියේ දී පියවර ගන්නා බව ය. මේ වනවිටත් එවැනි පරීක්ෂක කණ්ඩායම් පුහුණු කරන බවත් ඒ සඳහා අවශ්‍ය වුවහොත් නව බඳවා ගැනීම් සිදු කරන බවත් නියෝජ්‍ය ඇමැතිවරයා වැඩිදුරටත් ප්‍රකාශ කෙළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa12061010</link>
    <topic>ශ්‍රී ලංකා ඉංජිනේරු සංස්ථාවට අන්තර්ජාතික රන් තරුවක්</topic>
    <author/>
    <content>ඉදිකිරීම්වල ප්‍රමිතිය උදෙසා පිරිනමන ‘අන්තර්ජාතික තරුව‘ රන් සම්මානය ශ්‍රී ලංකා රාජ්‍ය ඉංජිනේරු සංස්ථාවට හිමි වී ඇත. 2011 වර්ෂයේ ශ්‍රී ලංකා රාජ්‍ය ඉංජිනේරු සංස්ථාව විසින් ඉදිකරන ලද ඉදිකිරීම් සැලකිල්ලට ගෙන මේ සම්මානය පිරිනමන Business Initiative Direction ආයතනය පවසයි.16 වැනි තත්ත්ව සහතික සඳහා පිරිනැමෙන අන්තර්ජාතික තරුව හෙවත් තත්ත්වයේ උසස් සේවාවක් ලබාදීමේ නියමුවන්ට හිමි ලෝක සමුළුව ප්‍රංසයේ පැරිස් නුවරදී මේ මස 24 සහ 25 යන දින වල පැවැත්වෙන අතර මෙම සම්මානය එහිදී පිරිනැමීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa12061011</link>
    <topic>‘ඉනේ ටයර්’ රන් වටී</topic>
    <author/>
    <content>උදරය දෙපස මාංශ පේශීන් නෙරා ඒම ප්‍රතිශක්තිකරණ ක්‍රියාවලියේදී වැදගත් කාර්යයක් ඉටු කරන බව සොයාගෙන ඇත. ඉවත් කිරීමට අපහසු මෙම මාංශපේශීන් මඟින් යම් තුවාල වීමකදී හානි වූ පටක ප්‍රතිජනනයට උදව් ලැබෙන බවද පරීක්ෂණ මඟින් සොයාගෙන තිබේ.ශරීරයකට කිසිදු වැදගත්කමක් නැතැයි සිතූ මේ මාංශ කොටස ඉන්ද්‍රිය බද්ධ කිරීම්වලදී මෙන්ම දද සහ වයසට යෑමේදී ඇතිවන රෝගවලදී ස්වයං ප්‍රතිශක්තිකරණ ක්‍රමයක් ලෙස ක්‍රියාත්මක වන බව චිකාගෝහි ලයෝලා විශ්වවිද්‍යාලයේ වෛද්‍ය අංශයේ විද්‍යාඥයන් සොයාගෙන තිබේ.උදර කුහරය වසා පැතිරෙන මේ මාංශ කොටස උදරය ආශ්‍රිත ඉන්ද්‍රියයන්ට ආරක්ෂාව සපයන අතර මේද පටක තැන්පත් කරගෙන සිටියි. මෙය මඟින් පෙනහලු සෛල සහ අස්ථි සෛල වෙන්කරන බවද පර්යේෂණවලින් හෙළි වී තිබේ.පටක සුවකිරීමේ හා සෛල ප්‍රතිජනනය කිරීමේ දී මෙහි අඩංගු මේද හා තෙල් ස්ථරය ක්‍රියාත්මක වන අතර මේ මාංශ කොටස සෛලවල ප්‍රතිශක්තිකරණ ක්‍රමවේදයට ප්‍රතිචාර දැක්වීමටත් ආසාධන හෝ බෝවන රෝග හෝ වැළැක්වීමේ නියෝජිතයකු ලෙස කටයුතු කරන බව ද සොයාගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa12061015</link>
    <topic>අපේ රටේ ඉපැරැණි හරිත ආර්ථිකය ගැන යළි අවධානය යොමු කරමු</topic>
    <author/>
    <content>මෙවර පරිසර දිනයේ තේමාව හරිත ආර්ථිකය පිළිබඳ වුවත් ලොව බටහිර ජාතීන් අපට දෙන්නට උත්සාහ කරන ඒ හරිත ආර්ථිකයට වඩා අපේ රටේ පැරණි හරිත ආර්ථිකය සහ අරපිරිමැස්ම පිළිබඳ ක්‍රමවේද නැවත වැඩි අවධානයක් යොමු කිරීමට කාලය පැමිණ ඇතැයි පරිසර ඇමැති අනුර ප්‍රියදර්ශන යාපා මහතා පවසයි.ඒ මහතා මෙසේද පවසයි.”හරිත ආර්ථිකයක් අද බටහිර ජාතීන් අපට දෙන්න උත්සාහ දරනවා. හැබැයි ඒ ආර්ථිකය හොඳින්ම පැවතුණේ අපේ රටේ සංස්කෘතිය තුළයි. අපේ රටේ අනුරාධපුර යුගය හා ඒ ආර්ථික ක්‍රමවේදය වසර දහස් ගණනක් පැවතුණා. එදා රටවැසියා තම වත්තේ පුංචි ගොවිපළක්, වගාවක්, අතුරු බෝගයක්, පලතුරක් මේ සියල්ල පවත්වාගෙන ගියා. මේ ක්‍රමවේදය අවුරුදු දහස් ගණනක් පැවතුණා.ජගත් පරිසර දිනය සැමරීම වෙනුවෙන් බිංගිරිය ප්‍රාදේශීය ලේකම් කොට්ඨාසය තුළ සංවිධාන කර තිබූ විශේෂ පාරිසරික සංවර්ධන වැඩසටහන් මාලාවේ ප්‍රධාන උත්සවයට එක්වෙමින් පරිසර අමාත්‍ය අනුර ප්‍රියදර්ශන යාපා මහතා මේ අදහස් පළ කළේය. උත්සවය බිංගිරිය ශ්‍රීී සරණංකර ජාතික පාසලේ දී පැවැත්විණ.බිංගිරිය දේවගිරි රජමහා විහාරස්ථානයේ අටවිසි බෝධි රෝපණය සිදු කිරීමෙන් අනතුරුව අමාත්‍යවරයා ප්‍රධාන උත්සව අවස්ථාවට සහභාගී විය. 2012 ජගත් පරිසර දිනය සැමරීමේ ප්‍රධාන උත්සවය කොළඹ රාජකීය විද්‍යාලයේ දී ජූනි 05 වැනි දින පැවැත්වුණු අතර, පරිසර අමාත්‍යාංශය සහ ඊට අනුබද්ධ ආයතන මඟින් බිංගිරිය ප්‍රාදේශීය ලේකම් කොට්ඨාසය තුළ ක්‍රියාත්මක කළ සංවර්ධන ව්‍යාපෘති රැසක් විවෘත කිරීම පසුගියදා සිදුකෙරිණ. බිංගිරිය ජාතික පාසල සහ ප්‍රදේශයේ තවත් පාසල් දහයක් සඳහා ත්‍යාග, සහතික පත්‍ර, පරිගණක හා කෘෂි උපකරණ ඇතුළු ප්‍රදානයන් රැසක් සිදු කෙරුණු අතර, පරිසර අමාත්‍යතුමාගේ ප්‍රධානත්වයෙන් බිංගිරිය ජාතික පාසලේ ඔසු උයනේ රුක්රෝපණය ද සිදු කෙරිණ. පරිසර නියමුවන් 500 දෙනකු සඳහා පදක්කම් පැලඳවීම ද සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa12061016</link>
    <topic>කතරගම පෙරහරට කප් සිටුවයි</topic>
    <author>ඊ. එච්. සෝමපාල කතරගම විශේෂ</author>
    <content>රන්වන් බෝපත් හටගනීඊ. එච්. සෝමපාල කතරගම විශේෂරුහුණු කතරගම මහා දේවාලයේ වාර්ෂික ඇසළ මහා පෙරහර සඳහා කප් සිටුවීම ජුනි මස 05 දින සුබ නැකැත් අනුව මහා දේවාලයේ කපු මහත්වරුන් දේවාලයේ මිණිබැදි මණ්ඩපයේ පෞරාණික චාරිත්‍රානුකූලව පුද සිරිත් පවත්වා සිදුකරන ලදී.මෙම අවස්ථාවට ඌව පළාත් ප්‍රධාන අමාත්‍ය රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා ද සහභාගි විය. මේ වර්ෂයේ රුහුණු කතරගම මහා දේවාලයේ ඇසළ මහා පෙරහර ජුලි මස 19 දින ඇරැඹෙයි. අවසාන මහ පෙරහර අගෝස්තු මස 01 දින පැවැත්වෙන අතර අගෝස්තු මස 02 දින මැණික් ගඟේ දිය කැපීමෙන් පෙරහර කටයුතු අවසන් වෙයි.කතරගම මහා දේවාලයේ ඇසළ මහා පෙරහර සඳහා කප් සිටුවන දිනවලදී කතරගම මහා දේවාලය සමීපයේ ඇති අෂ්ඨඵල බෝධීන් වහන්සේගේ එක් ස්ථානයක රන්වන් බෝපත් හට ගැනීම සිදුවෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aa12061012</link>
    <topic>පිහිටවන්න</topic>
    <author/>
    <content>1.මාතර, ගන්දර, තලල්ල, පරණ පාර, ‘ශාන්ති’ ලිපිනයෙහි පදිංචි කේ.එච්.පී. විමලරත්න මහතා හදවත් රෝගයකින් පසුවන අතර ඉක්මනින් ඔහුට හදවත් සැත්කමක් සිදු කළ යුතු බවට වෛද්‍යවරුන් විසින් නිර්දේශ කර ඇත. මෙම සැත්කම සඳහා මුදල් පරිත්‍යාග කිරීමට කැමැති පරිත්‍යාගශීලියෙකු ඇතොත් මහජන බැංකුවේ ගන්දර ශාඛාවේ 307200270003498 ගිණුම් අංකයට යොමු කරන්නේ නම් මහඟු පිංකමකි.2.උඩකරවිල හොරංගල පහළවත්ත ලිපිනයේ පදිංචි නිශාන්ත අජිත් සිරිවර්ධන මහතා ලියුකේමියා රෝගයෙන් පෙළෙන බව විශේෂඥ වෛද්‍යවරු පවසති. උපකාර කිරීමට කැමැති අයෙක් වෙතොත් නිවිතිගල ලංකා බැංකුවේ ගිණුම් අංක 8218430 ට බැර කරන ලෙස ඥාතීහු ඉල්ලා සිටිති.3.47 වියැති මහත්මයකුට වකුගඩුවක් බද්ධ කළ යුතු බවට විශේෂඥ වෛද්‍යවරයෙක් නිර්දේශ කර ඇත. ඕ පොසිටිව් හෝ ඕ නෙගෙටිව් රුධිර කාණ්ඩයට අයත් උතුම් පරිත්‍යාගශීලී අයෙකුගේ පිහිට පතමි. 0772995044 - 0718149041 මගින් වැඩි විස්තර ලබාගත හැකි ය.4.අම්පාර, කොක්නහර, 30/ඒ/216 නිවසේ ස්ථිර පදිංචි ශ්‍රී ලංකා නාවික හමුදාවේ සේවයේ නියුතු තිස්හත් හැවිරිදි එක්දරු පියෙකු වන යූ.එම්.ජී.එම්.පත්මසිරි මහතාගේ වකුගඩු දෙකම අක්‍රිය වී ඇති බවත්, ඔහුගේ ජීවිතය බේරා ගැනීමට හැකි ඉක්මනින් ර්‍ණ + ලේ වර්ගයේ එක් වකුගඩුවක් හෝ බද්ධ කළ යුතු බව විශේෂඥ ශල්‍ය වෛද්‍යවරු නිර්දේශ කර ඇත. වැඩි විස්තර 0718027361 මඟින් දැනගත හැකිය.5.ඉතා අසාධ්‍ය වයස අවුරුදු 47ක් වියැති මහත්මයෙකුට ඕ+ (පොසිටිව්) හෝ ර්‍ණ + (පොසිටිව්) වර්ගයේ වකුගඩුවක් අවශ්‍යව ඇත. පරිත්‍යාගශීලී අයකු වෙතොත් 0771749112, 0332291129 දුරකතන අංකවලට අමතන්න. මෙම පරිත්‍යාගයට කෘත උපකාරයක් කිරීමට ද පවුලේ අය කැමැත්තෙන් සිටී.6.පිළියන්දල, මාම්පේ, පන්සල් පොකුණ පාරේ අංක 296/1 ඊ නිවසේ පදිංචි සමන් කුමාර අබේකෝන් (40) මහතා දරුණු පිළිකා රෝගයකට ගොදුරුව මහරගම පිළිකා රෝහලේ ප්‍රතිකාර ලබයි.ඔහුට කළ යුතු ප්‍රතිකාර සඳහා මහජන ආධාර පතයි. ආධාර පිළියන්දල මහජන බැංකු ශාඛාවේ 103 2 001 0 0010655 දරන පොල්වත්තේ ගෙදර ගීතා දමයන්ති (රෝගියාගේ බිරිය) නමට ඇති ගිණුමට බැර කළ හැකිය.7.ගණේමුල්ල සුමේධ මාවතේ අංක 349 හි පදිංචි 13 හැවිරිදි සඳලි අමන්දා දැරිය කොදු ඇට පෙළ ආශි‍්‍රතව දරුණු රෝගයකින් පෙළෙන අතර ඊට කළ යුතු ප්‍රතිකර්ම සඳහා මහජන ආධාර පතයි. ආධාර ගණේමුල්ල මහජන බැංකුවේ ‘සඳලි අමන්දා පදනම’ ගිණුමට (ගිණුම් අංක 332 - 2001 - 500 - 45791 බැර කරන ලෙස ඉල්ලා සිටී. ආධාර සඳහා විස්තර 0334905353 හෝ 0723563502 න් ලබා ගන්න.8.වකුගඩු රෝගයකින් පෙළෙන අංක 220/3, සමඟි මාවත කොටිකාවත්ත, අංගොඩ යන ලිපිනයෙහි පදිංචි ඩී. එල් .ආනන්ද ජයසේකර මහතාට ඕ+ වර්ගයේ වකුගඩුවක් බද්ධ කළ යුතුව ඇති බව වෛද්‍යවරුන් නිර්දේශ කර ඇත. පරිත්‍යාගශීලී පුද්ගලයකු සිටී නම් 0770270123 හෝ 0112568716 වෙත දැනුම් දෙන ලෙස කාරුණිකව ඉල්ලා සිටිමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=ab1206101</link>
    <topic>මේ ආණ්ඩුවට මුහුණ දීමට සිදුවී තිබෙන්නේ ජාත්‍යන්තර විපක්ෂයකට</topic>
    <author>සංවාද සටහන</author>
    <content>ජාතික නිදහස් පෙරමුණේ නායක,ඉදිකිරීම් ඉංජිනේරු සේවා, නිවාස හා පොදු පහසුකම් අමාත්‍යවිමල් වීරවංශසෑම පක්ෂයකම පොදු එකඟත්වයකින් යුතු තේරීම් කාරක සභාවකින් ජාතික ප්‍රශ්නයට පිළිතුරු ලබාගත යුතු ය යන්න ආණ්ඩු පක්ෂයේත් විපක්ෂයේත් පොදු මතය බවට පත්වී ඇත. ඊට පෙර උගත් පාඩම් කොමිසමෙහි නිර්දේශ ක්‍රියාත්මක කළ යුතුව ඇතැයි විපක්ෂය මෙන්ම බොහෝ විදෙස් බලවේගයන් ද පුල පුලා පවසයි.ආණ්ඩුව පවසන්නේ දැනටමත් එම නිර්දේශ ක්‍රියාවට නැංවීම අරඹා ඇති බවකි. කෙසේ වෙතත් දෙමළ ජාතික සන්ධානයේ නායක ආර්. සම්බන්දන් මහතා රජය වෙත කොන්දේසි 52 ක් ඉදිරිපත් කර යෝජනා කර සිටින්නේ වැඩි බලතල සහිත පරිපාලන ව්‍යුහයක් පිළිබඳවය. ආණ්ඩු පක්ෂයේ නියෝජිතයන් අතරින් මේ පිළිබඳව සුවිශේෂී දැක්මකින් කරුණු ඉදිරිපත් කරන ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා සමඟ කළ සංවාදයකි මේ.ආර්. සම්බන්දන් මහතා ආණ්ඩුව වෙත ඉදිරිපත් කර ඇති කොන්දේසි අතර උතුරේ හමුදා කඳවුරු සීමා කිරීම පිළිබඳව සඳහන් වෙනවා. මේ කරුණ උගත් පාඩම් කොමිසමේ එන නිර්දේශයක් බව දෙස් විදෙස් බලවේග හුවා දක්වනවා.මේ රටේ හමුදා කඳවුරු තිබෙන්නේ උතුරේ පමණක් ද? හමුදා කඳවුරු රට පුරාම තිබෙනවා. නමුත් රටේ වෙනත් කිසිම ප්‍රදේශයකින් කඳවුරු ඉවත් කරන්න යැයි යෝජනා වී නෑ. එසේනම් උතුරේ හමුදා කඳවුරු ඉවත් කිරීමට කාට හෝ විශේෂ වුවමනාවක් ඇතිවී තිබෙනවා. මෙසේ වුවමනා වී තිබෙන්නේ කුමක් නිසා ද? නැවත වරක් සන්නද්ධවීමේ අවශ්‍යතාව මේ අයට තිබෙනවා.දෙමළ ජනතාව අද මුහුණ දෙන ලොකුම ගැටලුව තමයි ඒ ජාතිය මෙහෙයවීමට සුදුසු නායකත්වයක් නැතිකම. ආර්. සම්බන්දන් වගේ මහත්වරු මමනම් දකින්නේ කල් ඉකුත් වූ භාණ්ඩ ලෙසයි. වෙනසකට ඇත්තේ එක්ස්පයර් දිනය දාලා නැති එක විතරයි. දෙමළ ජාතික සන්ධානයේ වගේ ම අනෙකුත් දෙමළ නායකයින් සියල්ලම වාගේ කිසියම් ආකාරයකින් එල් ටී ටී ඊ බෙදුම්වාදී අරමුණට සහාය දුන් අය. එසේ නොවන යම් කෙනෙක් සිටියත් ඒ අයත් ආයුධ බලයක් ගොඩනඟා ගත් ඒ බලය විශ්වාස කරන අය. දෙමළ ජාතියේ හෙට දවස යහපත් කරවන අන්දමේ යෝජනා මේ අය වෙතින් ඉදිරිපත් නොවන්නේ මේ නිසයි.පසුගියදා පැවැති රණවිරු සැමරුම් උත්සවයේදී ජනාධිපතිතුමා පැහැදිලිවම කිව්වා හමුදා කඳවුරු ඉවත් කිරීමක් සිදු නොවන බව. මේ රටේ හමුදා කඳවුරු තිබෙන තැන් නැති තැන් තීරණය කෙරෙන්නේ රටේ ආරක්ෂාව පිළිබඳ නිර්නායකයනට අනුවයි. අපි යන්නේ නෑනේ බ්‍රිතාන්‍යයේ හමුදා කඳවුරු තියෙන්න ඕන තැන් නැති තැන් තීරණය කරන්න. කාටවත් ඕනැ විදිහට මේ රටේ ආරක්ෂාව ගැන තීරණ ගන්න බැහැ. කොතරම් බලපෑම් ඇතිවුණත් මේ සම්බන්ධයෙන් ජනාධිපතිතුමා හොඳ ස්ථාවරයක පසුවෙනවා. අපි දන්නවා යුද්ධය නතර කරන්න මොනතරම් බටහිර බලපෑම් ආව ද කියලා.ප්‍රංස විදේශ ඇමැති, බ්‍රිතාන්‍ය විදේශ ඇමැති දෙන්න ආවේ ඩබල් දාලා. යුද්ධය නවත්වන්න බලපෑම් කරන්න. ඒත් ජනාධිපතිතුමා එතුමාගේ ස්ථාවරය වෙනස් කළේ නෑ. එදා මේ ජනාධිපතිතුමා වෙනුවට චන්ද්‍රිකා නෝනා වැනි කෙනෙක් බලයේ හිටියානම් ලංකාවට එන්න ඕන නෑ කෝල් එකක් දුන්නත් ඇති යුද්ධය නතර කරන්න. හිටියේ ජේ. ආර්. වගේ නායකයෙක් නම් කෝල් නෙමෙයි හලෝ කීවත් ඇති.හමුදා කඳවුරු ඉවත් කිරීම පිළිබඳ යෝජනා ගෙන එන අය සඳහන් කරන්නේ කඳවුරු නිසා සාමාන්‍ය ජනජීවිතයට බාධා ඇතිවන බවයි.සාමාන්‍ය ජනජීවිතය බිඳ වැටුණේ යුද්ධය තියෙන කාලෙ. ඒ කාලේ පරීක්ෂා කිරීම් සිදුවුණා. මඟ දිගට හැඳුනුම්පත් ඉල්ලුවා. ප්‍රශ්න කිරීම් කෙරුණා. අත්අඩංගුවට ගැනීම් සිදුවුණා. දැන් ඒ කිසි දෙයක් නෑ. කොහොමද සාමාන්‍ය ජනයාට බලපෑමක් සිදුවෙනවා කියල කියන්නෙ?ඉතිහාසය පුරාම දෙමළ නායකයින් විවිධ සිංහල නායකයින් සමඟ එක්වී ගිවිසුම්වලට එළඹියා. විවිධ එකඟතා ඇතිකර ගත්තා. දෙමළ ජනයාගේ ඡන්ද බලය නායකයින් කිහිප දෙනකුගේ වුවමනාවන් මත පාවිච්චි කෙරුණා. ඔබ කියන්නේ තවමත් සිදු වන්නේ ඒ ක්‍රියා පිළිවෙතම බව ද?දෙමළ ජනයා අද මුහුණ දෙන අභාග්‍යසම්පන්නම ඉරණම එයයි. බෙදුම්වාදී අදහස් නිසා ඒ අයට අත්වූ දෙයට වඩා නැතිවූ දේ වැඩියි. තවදුරටත් පිටරට ජීවත්වන දෙමළ ඩයස්පෝරාවේ අවශ්‍යතාව පොදු දෙමළ ජනයාගේ අවශ්‍යතාව ලෙස හැඳින්වීම වැරැදියි. ආර්. සම්බන්දන් වැනි නායකයින් ඉටුකිරීමට උත්සාහ දරන්නේ දෙමළ ඩයස්පෝරාවේ අරමුණු මිසක් සාමාන්‍ය වැසියාගේ වුවමනාවන් නෙමෙයි.පක්ෂ නායකයකු හැටියට මේ ජාතික ගැටලුවට ඔබ යෝජනා කරන විසඳුම කුමක් ද?පොදුවේ සිංහල, දෙමළ, මුස්ලිම් සෑම ජන කොටසකටම ආර්ථිකයේ ප්‍රතිලාභ සමානව ගලා යාමේ ක්‍රමවේදයක් සකස් කළ යුතුයි. ඒ සමඟම පුළුල් සංස්කෘතික සංහිඳියාවක් ගොඩනැඟිය යුතුයි. දෙමළ, මුස්ලිම්, සිංහල ජනයා අතර අන්‍යෝන්‍ය අවබෝධය වර්ධනය විය යුතුයි. උදාහරණයක් විදිහට දෙමළ බසින් ලියවෙන සාහිත්‍ය සිංහලට පරිවර්තනය වීම වැදගත්. සිංහල සාහිත්‍ය කෘති දෙමළ බසට පරිවර්තනය විය යුතුයි. මෙවැනි දිගුකාලීන වැඩපිළිවෙළක් අත්‍යවශ්‍ය වෙනවා. එහෙම නැතුව පළාත් සභා මට්ටමේ හෝ ඊට එහා යන ආකාරයේ බලය බෙදීමකින් මේ ගැටලුව කිසිසේත්ම විසඳිය නොහැකි බවයි අපගේ අදහස. එසේ වුවහොත් ඒ මට්ටමේ බලතල වැල්ලවත්ත, මස්කෙළිය වැනි ප්‍රදේශවලටත් ලබා දෙන්න වෙයි.ඔබ ඉදිරිපත් කරන මේ දිගුකාලීන විසඳුම පිළිබඳව කාලයක් තිස්සේම අපේ සමාජයේ සංවාදයක් පවතිනවා. මේ පිළිබඳව වන විදෙස් බලපෑම් හමුවේ එවැනි විසඳුමකින් පමණක් සෑහීමකට පත්විය හැකි වෙයි ද?යුද්ධය පැවැති සමයේදී මෙන්ම අදටත් අප වෙත එල්ල වන විදෙස් බලපෑම් කිසිසේත්ම අඩු වී නෑ. ඇත්තටම අද මේ ආණ්ඩුවට මුහුණ දීමට සිදුවී තිබෙන්නේ දේශීය විපක්ෂයට නෙමෙයි ජාත්‍යන්තර විපක්ෂයකට. කුමන ආකාරයේ බලපෑම් සිදුවුවත් අපගේ ගැටලුවට ගැළපෙන අන්දමේ විසඳුමක් සොයාගත යුතු වන්නේ අපිමයි.පසුගියදා බ්‍රිතාන්‍යයේ රඳවාගෙන සිටි දෙමළ සරණාගතයින් පිරිසක් මෙරටට නැවත පිටුවහල් කරනු ලැබුවා. ඒ මඟින් ඔවුන් පිළිගෙන තිබෙනවා ශ්‍රී ලංකාවේ ජීවත්වීමට බැරි බව කියමින් එරටට පළා ගිය අයට දැන් මෙරට ජීවත්වීමට සුදුසු වාතාවරණයක් පවතින බව.එරට ආගමන විගමන නීතියට අනුව මෙසේ සරණාගතයන් ඉවත් කළ ද මේ රටවල් සිය දෙබිඩි පිළිවෙත නිසා මෙරට දැන් පවතින සාමකාමී තත්ත්වය පිළිබඳව කතා කරන්නේ නෑ. ඔවුන් තවදුරටත් ක්‍රියාත්මක කරන්නේ අධිරාජ්‍යවාදී න්‍යාය පත්‍රයකට. ඔවුන්ට ඕනෑ ආකාරයට කටයුතු කරන ඔවුන්ගේ අල්ලේ නැටවිය හැකි පාලනයක් බිහිකර ගැනීම එකම අභිප්‍රායයි. මේ විතරක් නෙමෙයි මෙරට තානාපති කාර්යාල රාජ්‍ය නොවන සංවිධාන වෙත මිලියන ගණනින් මුදල් දෙමින් මේ අධිරාජ්‍යවාදී අරමුණු ඉටුකර ගැනීමට උත්සාහ ගන්නවා.ඔවුන්ගේ මීළඟ ප්‍රයත්නය බවට පත්වී ඇත්තේ ආර්ථික වශයෙන් අස්ථාවර කර ඔවුන්ට පහසුවෙන් මෙහෙයවිය හැකි පිරිසක් අතට බලය ලබාදීමටයි. දැන් මේ රටේ විපක්ෂ නායක තුමාගේ කාර්යාලය පිහිටා තිබෙන්නේ එතුමාගේ නිල කාර්යාලයේ නොවෙයි. ඇමෙරිකානු තානාපති කාර්යාලයේයි.සංවාද සටහනබුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=ab1206102</link>
    <topic>දිගටම දන්සල්</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ල2006 වසරයි. මා එවකට නියෝජ්‍ය මුදල් හා ක්‍රම සම්පාදන සහ නියෝජ්‍ය උසස් අධ්‍යාපන අමාත්‍ය ධුර දැරුවෙමි.“තිස්සමහාරාම පෙරහැර දිගටම මම කරගෙන ආ පෙරහැර මේ සැරේ සිට ඒක කරන්න අපේ නායක හාමුදුරුවන්ට උදව් කරන්න රංජිත්”ඒ ජනාධිපතිතුමාගේ පැවරුමකි. නැතහොත් දයාබර අණකි.ලංකා බැංකුව ඇතුළු මූල්‍ය ආයතනත්, ස්වාධීන රූපවාහිනියත් එකතු කරගෙන තිස්සමහාරාම විහාරාධිපති ආචාර්ය දේවාලේගම ධම්මසේන විහාරාධිපති නායක ස්වාමීන් වහන්සේ ප්‍රධානත්වයෙන් ඇරැඹු වැඩ පිළිවෙළ වර්තමානයේ ද කතානායක චමල් රාජපක්ෂ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහත්වරු ඇතුළු පිරිසගේ සුවිශේෂී දායකත්වය යටතේ මහා පෙරහැර මංගල්‍යයක් සේ වසරින් වසර ඉදිරියට යාම සතුටකි.තිස්ස විහාරයේ පෙරහැර ඉතිහාසය බොහෝ ඈත අතීතයට යන්නකි.අනුරාධපුර රාජධානියෙහි ක්‍රි. පූ. දෙවැනි සියවසේ රාජ්‍ය විචාරණ ලද දෙවනපෑතිස් මහ නිරිඳුගේ දෙවන සොයුරු වන මහානාග යුව රජුගෙන් ප්‍රභවය වූ මාගම් රාජධානිය යටාලතිස්ස, ගෝඨාභය යන රජවරුන්ගෙන් ආර්ථික වශයෙන් පෝෂණය විය. ඉන් අනතුරුව මෙම රාජධානියේ දූරදර්ශී පාලකයකු වන කාවන්තිස්ස මහ නිරිඳුගේ කාලය රෝහණ රාජධානියේ ස්වර්ණමය යුගය බවට පත් විය.“වැවයි දාගැබයි කහ සිවුරයි නිල් ගොයමයි”යන සංකල්පයෙන් පෝෂිත වූ මෙම රාජධානියේ මහා විහාරය ලෙස සලකන රෝහණ මහ වෙහෙර හෙවත් තිස්සමහාරාම මහා සෑය ඉදිවූයේ මේ යුගයේය.අනුරාධපුර මහා විහාරයෙන් ජාතික නායකයින් පාලකයින් බිහි කළා මෙන්ම මේ යුගය වන විට මුළු ලංකාවම එක්සේසත් කරගත් රාජ්‍ය පාලකයින් බිහි කෙළේ මේ රෝහණ මහා විහාරය මඟිනි. කාවන්තිස්ස මහ රජතුමන් විසින් මහා විහාරයේ වැඩ වාසය කළ භික්ෂුන් වහන්සේගේ උපදෙස් අනුශාසනා පරිදි (ක්‍රි. පූ. 186 - 161 දී) දකුණු සිරිලක ඉදි කරනු ලැබූ විශාලතම ස්ථූපය තිස්ස මහ වෙහෙරයි. මෙය ඉදි කරනු ලැබුවේ බුදු රජාණන් වහන්සේගේ තුන්වැනි ලංකා ගමනේදී උන් වහන්සේගේ පාදස්පර්ශයෙන් පවිත්‍ර වූ පුණ්‍ය භූමිය සිහි වනු වස්ය, අනතුරුව රාජ්‍ය පාලකයින් රජරටට සංක්‍රමණය වීමත් සමඟ මේ ඓතිහාසික ශුද්ධ භූමිය ජරා ජීර්ණතාවයට පත් විය. 18 වන සියවසේදී වන්දනාවේ පැමිණි වේපතඉර සුමන සාමණේරයන් වහන්සේ මෙම ස්ථූපය සොයා ගෙන ප්‍රතිසංස්කරණය කොට 1900 දී කොත පැලඳවීම සිදු කරන ලදී. එදින සිට පන්දම් පෙරහරෙන් ඇරැඹුණු රුහුණු මහ පෙරහැර අද අත්‍යාලංකාරයෙන් සිදු කරනු ලබයි.වර්ෂ 1900 පොසොන් පොහෝ දින චෛත්‍ය රාජාණන් වහන්සේගේ කොත් පැලඳවීමේ මංගල්‍යය නිමිති කොට ගෙන වාර්ෂික පොසොන් මහා පුණ්‍යෙීත්සවය හා රුහුණු පොසොන් මහ පෙරහැර පවත්වනු ලබයි. රුහුණේ අති විශාල ජන සහභාගිත්වයෙන් පැවැත්වෙන මෙම පිංකම් මාලාවට ලාංකීය බෞද්ධ ජනයාගේ නොමඳ ගෞරවයට පාත්‍ර වෙමින් වත්මන් අභිවෘද්ධිය පසක් කර ගෙන ඇත. පෙරහැර වංශ කථාවේ ඓතිහාසික වැදගත් කමක් උසුලන තිස්සමහාරාම මහ පෙරහැර 1900 සිට පෙරහැර චාරිත්‍රයේ ප්‍රථමයෙන් ම ඇති වූ පෙරහරවලින් එකක් ලෙස සනිටුහන් කළ හැකිය.රට භෞතික වශයෙන් දියුණුව කරා ගෙන යාමේදී ඊට වඩා වැඩි වේගයකින් ආධ්‍යාත්මික ගුණ දහම් වර්ධනය කළ යුතු බව මහින්ද චින්තනයේ ඉලක්කයි. සමහරුන් කියන්නේ එය එසේ සිදු නොවන බවයි. නමුත් ජනතාවගේ ආගම දහම පිළිබඳව ඇතිවී තිබෙන උනන්දුව තුළ පැහැදිලිව ගමන සමගාමී වී ඇතැයි මට සිතේ. රජ ගෙදර කුමන කාරණාවක් තිබුණත් එය දෙවැනි කොට පුන් පොහෝය දා පැවැත්වෙන ධර්ම දේශනාවට පළමු කොට දෙන ආදර්ශයත් සමඟ මහා උනන්දුවක් උවමනාවත් යහපත් කටයුතු කෙරෙහි මිනිසුන්ගේ ඇති වී තිබේ. පොසොන් පෝ දා තිස්සමහාරාම පෙරහැරට එන ගමන මා ඇරැඹුවේ හිමිදිරි පාන්දර තන්තිරිමලේ පුද බිමේ තිබූ සුවිශේෂී උත්සවයකට ද සහභාගි වෙමිනි. අනුරාධපුරයේ සිට තිස්සමහාරාමය දක්වා වූ ගමනේදී, අඩුම වශයෙන් විවිධාකාරයේ දන්සල් 350 ත් 400 අතර ප්‍රමාණයක් අපි පසු කළෙමු. ගම් පිටින් එකතු වී ආදරයෙන් කරුණාවෙන් පෙරැත්තෙන් ආගන්තුකයින්ට ඥාති හිත මිතුරන් සේ සංග්‍රහ සත්කාර කරමින් සිටියහ.පැරණි රජ දවස මාගම් පුරයෙන් වහලට නැඟෙන කුකුළකුට අනුරාධපුරය දක්වාම වහල දිගේ යාමට තරම් රටේ ජනාවාස වී තිබුණු බව කියවේ. අද බැලුවහොත් සංවර්ධනයට අමතරව අනුරාධපුරයේ සිට මාගමට දවසට දන්සල් එක බැගින් කමින් ගියහොත් ඊළඟ පොසොන් පොහෝය දක්වා යා හැකි බව මා සමඟ ගිය මිතුරකු විහිළුවට කීවත් එහි මහා බරක් ඇතැයි මට සිතේ.අපි මේවා ගැන එතරම් කථා කරන්නේ නැත. එහතේ කහවත්තේ සිද්ධිය ගැන හෝ වෙනත් එවැනි සිද්ධීන් එය අපි කොතරම් කථා කරමු ද? එසේ පුන පුනා කියමින් ඒ කාලේ වගේ නෙමෙයි දැන් ආගම දහම ඇත්තේම නැතැයි කම්පා වෙයි. ඒ කථා කරන වැරැදිත් අපි නිවැරැදි කළ යුතුය. එහෙත් යහපත් කටයුතු පිළිබඳව ටිකක් වැඩියෙන් කථා කරමින් තව දුරටත් ඒවා ආදර්ශයට ගැනීමට පණිවිඩයක් දිය යුතුය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=ab1206103</link>
    <topic>පේ‍්‍රමා මං තමුසෙ එනකං හිටියෙ...</topic>
    <author>මහින්ද අබේසුන්දර</author>
    <content>කවි වැනි මිනිස්සුඇන්. ඇම්. රෝහල් ගත විය. අප මේ කියන්නට යන්නේ ඔහු මරණාසන්න වීමට පෙර කතාවයි. ඔහුගේ අසනීපයට හේතුව අක්මාව දුර්වල වීමය. මොනතරම් අසනීප තත්ත්වයක් ඇති වුවද ඔහුගේ කෑම බීම පිළියෙල කර දුන්නේ වැඩට සිටි අම්මාය. අම්මා කීවේ ඇන්. ඇම්. ගේ අම්මා නොවේ. එහෙත් ගෙදර කෑම හදන ගෑනු මනුස්සයා ඇන්. ඇම්. ඇමතුවේ “අම්මා” කියාය. මහත්තයාට මොන මොන අසනීප තිබුණ ද අම්මා පිළියෙල කර දුන්නේ මහත්තයා කන්නට ආසා දේය. කන්නට ඉල්ලා සිටි දේය. ඒ කෑම එකේ තෙල් දැමු වම්බොටු සහ අච්චාරු අනිවාර්ය විය.කොළඹ මහ රෝහලේ මර්චන්ට් වාට්ටුවේ ඇන්. ඇම්. ප්‍රතිකාර ලබයි. ඔහුට වෙන්වූ සාත්තුකාරයන් සිටියේ නැත. උදේ කාලය මා වාට්ටුවේ සිටියේ ඔහු සමඟ කතාබහ කරන්නටය. උදේ නම් ඔහු සමඟ අව්ව තපින්නටය. නැත්නම් අව්ව රශ්මිය විඳිමින් රෝහල් පරිශ්‍රයේ ඇවිදින්නටය.වාට්ටුවෙන් එළියට බැස අව්වේ ඇවිදිද්දී ඇස් අදහා ගත නොහැකි සිද්ධියක් මගේ ඇස ගැටුණි. ශ්‍රී ලංකා දේශපාලන ක්ෂේත්‍රය තුළ මහා පෙරළියක් කළ චරිතයක් ලෙස සර් ජෝන් කොතලාවල හඳුනා ගත හැකිය. 1956 මහ මැතිවරණයෙන් පරාජයට පත්වූ සර් ජෝන් බ්‍රිතාන්‍යයේ නරි දඩයමේ ගිය බව ද කියති. එළියේ පුටුවක් මත වාඩි වී අව්ව තපිමින් සිටියේ මහා බලසම්පන්න දේශපාලන චරිතයක් වන සර් ජෝන් කොතලාවල යයි කීවොත් ඔබ පිළිනොගන්නවා ඇත. එහෙත් ඔහු සර් ජෝන් ය.ඔහුගේ කකුල් දෙකේත් අත් දෙකේත් ඇඟිලි පුරුක් ළඟින් හැලිලාය. ඔහු මෙසේ කොළඹ පින් ඉස්පිරිතාලේ අව්ව තපිමින් සිටින්නේ ඇයි දැයි සොයන්නට අපට අවශ්‍යවූයේ නැත. සමකාලීන දේශපාලනඥයන් දෙදෙනකු එකම කාලසීමාවේ රෝහල් ගතවීම විශේෂ සිද්ධියකි. ඇන්. ඇම්.ට අලුත් ආරංචියක් දෙන්නට ලැබීම මට ලොකු සතුටකි.“සර් අන්න සර් ජෝන්” මම කීවෙමි. සර් ජෝන් දිහා බැලු ඇන්. ඇම්. චෑඃ චෑඃ කියා අහක බලාගෙන යන්නට ගියේය. සර් ජෝන්ගේ දුක සැප බැලුවේවත් ඔහු සමඟ කතා කළේවත් නැත. ඒ තරමටම සර් ජෝන් දේශපාලන වශයෙන් පිරිහුණ කෙනෙකි. සර් ජෝන් ගැන පසුව කතා කරමු.මැයි දින පෙළපාලිය හයිඩ් පිටියට ළඟා වෙද්දී ඇන්. ඇම්. රෝහලේය. ඇන්. ඇම්. නැති පෙළපාලියක් තිබුණේම නැත. එහෙත් මෙදා පෙළපාලියට පමණක් නොව මැයි දින වේදිකාවට යාම ද වෛද්‍යවරුන් ඇන්. ඇම්. ට තහනම් කර තිබුණි.“ඇඳෙන් බහින්න එපා. Bed Rest අවශ්‍යම වෙලාව. ජීවිතය සමඟ සෙල්ලම් කරන්න එපා” වෛද්‍යවරු කියා සිටියහ.වේලාව සවස 6 ට පමණ ඇත. දැන් පෙළපාලිය හයිඩ් පිටියේය. ජනතාව ඇමතීමට නායකයන් සූදානම්ය. වේදිකාව පිටුපසින් ඇන්. ඇම්. ගේ වාහනය නතර කෙරුණි. වාහනයෙන් බැස්ස ඇන්. ඇම්. වේදිකාවට ගොඩ වැදුණේය. සියල්ලෝ පුදුමයට පත් වූහ. කාගේවත් ඇරියුමක් නැතිව ඇන්. ඇම්. මයික්‍රෆෝනය ඉදිරිපිට සිට ගත්තේය. රතු කමීසය නැත. සුදු පාට කමීසයකින් සැරසී සිටියේය. ඒ මැයි දින ඉතිහාසයේ ප්‍රථම වතාවටය.“සහෝදරවරුනි!” කීවා පමණි.“සහෝදරයා දැන් ඇති. යන්න යන්න” මිනිස්සු එක හඬින් කෑ ගැසූහ. වේදිකාවේ සිටි සියලු දෙනා ඇන්. ඇම්. කාර් එකට දැම්මෝය. යළි ඔහු රෝහලට ඇඳට වැටුණි.දවසක් උදේ ඇන්. ඇම්.ගේ සුවදුක් බලන්නට රටේ රාජ්‍ය නායකයාත් අග්‍රාමාත්‍යවරයාත් ඇන්. ඇම්.ගේ වාට්ටුවට පැමිණියහ. රාජ්‍ය නායකයා ජේ. ආර්. ජයවර්ධනය. අග්‍රාමාත්‍යවරයා රණසිංහ පේ‍්‍රමදාසය. පළාත් පාලන අමාත්‍යවරයාත් පේ‍්‍රමදාසය.දෙදෙනාම දුටු ඇන්. ඇම්. හයියෙන් සිනාසුණේය.“පේ‍්‍රමා මං තමුසෙ එනකං හිටියෙ අල්ලගන්න.” ඇන්. ඇම්. රටේ අගමැතිවරයාට කතා කළේ එහෙමය.“ඇයි සර්? මොකක්ද ප්‍රශ්නෙ. මට කෝල් එකක් දුන්න නම් මං එනවානේ සර්” පේ‍්‍රමදාස ඉතා යටහත් පහත්ව කීය.“අර බලනවකො අර වාට්ටුවල වතුර පයිප්ප උතුරනවා. හරියට දිය ඇලි වගෙයි. කොච්චර කිව්වත් හදන්නේ නෑ. අපරාදේ වතුර අපතේ. එච්චර විතරක්යැ. වාට්ටු ඇතුළේ වතුර ඇත්තෙම නෑ” ඇන්. ඇම්. කියාගෙන ගියේය.රෝහල් අධ්‍යක්ෂ මුලින් කැඳෙව්වේය. බලධාරීන්ට එවේලේම දුරකථන පණිවුඩ දුන්නේය.පැයක් ඇතුළත මුළු රෝහලේම වතුර පයිප්ප යථා තත්ත්වයට පත් කිරීමට දැවැන්ත මෙහෙයුමක් ක්‍රියාත්මක කළේය.එතෙර ප්‍රතිකාර සඳහා යන්නට වෛද්‍යවරු ඇන්. ඇම්.ට උපදෙස් දුන්නෝය. රට යන්නට තබා මේ රටේ ගෙවන වාට්ටුවකට වත් යන්නට ඇන්. ඇම්. ළඟ සල්ලි නැත. ටිකට් එක ඇන්. ඇම්.ගේ ඥාති සොහොයුරකු වූ එන්. එස්. සී. දුන්නේය. තවත් කවුදෝ දුන් මුදලක් ද ඇන්. ඇම්. ළඟ තිබු සොච්චමක් ද රැගෙන ඇන්. ඇම්. වෛද්‍ය ප්‍රතිකාර පිණිස රට ගියේය.දින කීපයකින් ආපසු ආවේය. සනීප වෙලා යයි අපි සිතුවෙමු. “සල්ලි ඉවර වෙලා” ඇන්. ඇම්. කීය. යළි කොළඹ රෝහලට ඇතුළත් විය. දින කීපයක් ජීවිතය සමඟ සටන් කළ ඇන්. ඇම්. මිය යද්දී රෝහල වට කරගෙන විශාල පිරිසක් සිටියහ. එහෙත් මාරයා ජයගත්තේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=ab1206104</link>
    <topic>පොදු ජනතාවගේ හිතවතා දයා ටී පැස්කුවල්</topic>
    <author>ජයන්ත විජේවික්‍රම</author>
    <content>මතුගම හිටපු පාර්ලිමේන්තු මන්ත්‍රී දයා ටී.පැස්කුවල් මහතාට අදට (ජූනි 10) සිය වසක් පිරීම නිමිත්තෙනි.කුඩා කල සිටම පරාර්ථකාමී හැසිරීම් රටාවක් ප්‍රකට කළ මේ තරුණයාට ශ්‍රේෂ්ඨ පඬිවරයකු ඇසුරු කිරීමේ වාසනාව හිමිවිය. ඒ ආචාර්ය ඊ.ඩබ්ලිව්.අදිකාරම් දාර්ශනිකයාය. කෝට්ටේ ආනන්ද ශාස්ත්‍රාලයේ අධ්‍යාපනය හදාරා එහිම ගුරු පත්වීමක් ගෙන එම විදුහල් ශාඛාවක් මතුගම ආරම්භ කරමින් අධ්‍යාපන ක්ෂේත්‍රයට පියමන් කළේය. තම මවු පාර්ශ්වයෙන් ඥාතිවරයකු වූ ආචාර්ය සී.ඩබ්ලිව්.ඩබ්ලිව්.කන්නන්ගර මහතා සමඟ නිදහස් අධ්‍යාපනය රටට දායාද කිරීමට ද හවුල් විය. තම පාරම්පරික ඉඩමේ මතුගම නගරයක් ද නිර්මාණය කරමින් පාර්ලිමේන්තුවට තේරී පත්වූ මතුගම හිටපු පාර්ලිමේන්තු මන්ත්‍රී දයා ටී.පැස්කුවල් (1956 – 1977) මහතාට අදට (10) අවුරුදු 100ක් සපිරේ.එතුමා මන්ත්‍රීකම් පසුපස ගියේ නැත. එතුමා පසු පස මන්ත්‍රීකම් ආවේය. පැස්කුවල් මන්ත්‍රීතුමා කිසිවිටෙක ප්‍රභූත්වයක් බලාපොරොත්තු වුයේ නැත. සාමාන්‍ය බලය, ධනය නැති රටවැසියකු ලෙස ජීවත් වූයේය. එයින් සාමාන්‍ය මිනිහාට කොපමණ හිරිහැර වන්නේ ද යන්න එතුමා තේරුම් ගත්තේය. එම දුක එතුමා ද වින්දේය. පාර්ලිමේන්තුවට ගියේ බසයෙනි. කොන්දොස්තරට ඇඟට ගොඩවෙන්නට දී මන්ත්‍රීතුමා නිහඬව සිටී. පසුව බසයේ යන ඡන්දදායකයන් මෙය දැක “ඔය අපේ මන්ත්‍රීතුමා පාර්ලිමේන්තු ගිහිල්ලා එන ගමන්” යැයි කොන්දොස්තරට කියයි. කොන්දොස්තර බය වී සමාව ඉල්ලයි. එවිට මන්ත්‍රීතුමා ‘මිනිස්සු තෝරා බේරා සලකන්න එපා. තමුසේ කෑගැහැව්වේ මගේ ඇඳුමටනේ’ යැයි පහදා දෙයි. බසයෙන් බැස මන්ත්‍රීතුමා පිටුපස ඇති දොරෙන් පාර්ලිමේන්තුවට පිවිසීමට යයි. පොලිස් රාළහාමි යන්නට නොදෙයි. මෙය දකින තවත් මන්ත්‍රීවරයෙක් “මොකද රාළහාමි අපේ මන්ත්‍රීතුමාට අරියාදුවක්ද?” යැයි විමසයි. එවිට තමයි මන්ත්‍රීකෙනෙක් කියා රාළහාමි දැනගන්නේ.දවසක් එතුමා මතුගම ගියේ නෑ රෑබෝවෙලා හින්දා. එදා ශ්‍රාවස්තියේ නැවතුණා. රෑ කාමර පිරුණා. නිදාගැනීමට සිටි ශාලාවේ කොට්ට, මෙට්ට සේවකයන් මන්ත්‍රීවරුන්ට දෙනවා. පසු දින ශ්‍රාවස්ති හෝල් එකේ නිදා සිටි මන්ත්‍රීවරුන්ට බිල්පත් නිකුත් කළා. ඒ බිල්පත මන්ත්‍රී වැටුපෙන් අඩු කිරීමට. පැස්කුවල් මන්ත්‍රීතුමාට බිල්පතක් නිකුත් කළේ නෑ. එතුමා ඒ ගැන සේවකයෙක්ගෙන් ඇසුවා. ඒ සේවකයා පැස්කුවල් මහතාගෙන් ඇසුවේ “ඔහෙත් මන්ත්‍රී කෙනෙක්ද?” ඒ මතුගම හිටපු පාර්ලිමේන්තු මන්ත්‍රී කුඩා මිනිහෙක් හින්දා. පාර්ලිමේන්තු මන්ත්‍රීවරයකුගේ හැසිරීමක් එතුමාගෙන් නොපෙනෙන හින්ද.මෙවැනි රසවත් කතා එතුමාගේ ජීවිතයේ බොහෝ ඇත. එතුමා ඒ ගැන මතකය අවදිකරමින් මෙසේ කියයි. “මගේ හැම තිස්සේම අතේ කුඩේ තියෙනවානේ. කුඩේ තියන හින්දා සමූපකාර සේවකයන් හිතන්නේ කොහේවත් නොගිහින් ළඟපාත ඇති කියලා. මතුගම මිනිස්සු කියන්නේ සමුපකාරය පාලනය කළේ මන්ත්‍රීතුමාගේ කුඩය කියලා. මම පාර්ලිමේන්තු යන්නෙත් කාටවත් නොකියා කුඩය සමූපකාර සංගම් කාර්යාලයේ එල්ලලා.” මේ තවත් එවැනි කතාවක්. “එක් අවස්ථාවක මා වැඩබලන ඇමැතිවරයකු ලෙස කටයුතු කළ කාලෙ රැස්වීමක වාර්තාවක් පුවත්පතක තිබුණා. ඒකේ “දයා ටී.පස්කු කියා එක් පේළියකත් “වල් වැඩ බලන ඇමති” කියලා තව පේළියකත් සඳහන්ව තිබුණා.”පාර්ලිමේන්තු දිවියේත් ඉන් පසුත් හාස්‍යජනක සිද්ධීන් ඔස්සේ අපට කියා දෙන්නේ මිනිස්කමය. එතුමා දේශපාලනයෙන් සමුගන්නා විට අවුරුදු හැට පහකි. ඉන්පසු ගෙවුණු අවුරුදු තිස්පහ තුළත් මිනිසුන්ගේ දුක සැප සොයා බැලුවේය.අදිකාරම්තුමාගේ ඇසුර ශිෂ්‍ය අවදියේ සිට පැස්කුවල් මහතාට තදින් බලපෑවේය. එතුමාගේ දර්ශනය අනුව ජීවිතය ගෙන ගියේය. මිනිස්සු ගැන හිතන්න පුරුදු කළේ අදිකාරම්තුමා බැව් අදත් පැස්කුවල් මහතා කියයි. දේශපාලනය කියන වචනයටත් එතුමා අකමැතිය. එතුමාට ගැළපෙන මිත්‍රයකු පාර්ලිමේන්තුවේ දී හමුවිය. ඒ මහින්ද රාජපක්ෂ ජනාධිපතිතුමාගේ පියාය. ඩී.ඒ.රාජපක්ෂ මහතා එතුමාට සැලකුවේ සහෝදරයකු ලෙසිනි. කොළඹ පැමිණි විට ඩී.ඒ.ගමන් බිමන් ගියේ පැස්කුවල් මහතා සමඟය. ජනාධිපතිතුමා එතුමාට ඉතා ගෞරවයක් හා ආදරයක් දක්වයි. පැස්කුවල් මන්ත්‍රීතුමා ජීවතුන් අතර සිටින පැරැණිම පාර්ලිමේන්තු මන්ත්‍රීවරයාය. එතුමාගේ පියාගේත් හොඳ හිතවතාය.ඩී.ඒ. රාජපක්ෂ පමණක් නොව ජෝර්ජ් රාජපක්ෂ ද එතුමාගේ මිතුරෙකි. රාජපක්ෂ පරපුර ගැන පැස්කුවල් මන්ත්‍රීතුමා ගැන ඉතා පැහැදීමක් ඇත. ඒ ගැන ඇත්තේ බලවත් සතුටකි. පැස්කුවල් මහතා බණ්ඩාරනායක චින්තනයට ඇලුම් කළේය. බණ්ඩාරනායක මහතාට කෙනෙකුගේ අභ්‍යන්තරය දැකීමේ හැකියාව තිබුණේය. ඒ අනුව 1956 දී පැස්කුවල් මහතා වැඩි ඡන්ද ප්‍රමාණයක් බණ්ඩාරනායක මහතාට ද නොදැනීම රැගෙන පාර්ලිමේන්තු ගියේය. 1977 දක්වා පාර්ලිමේන්තු මන්ත්‍රී, උප ඇමතිකම් දරුවේය. 1977 පරාජය වූ පසු එක්සත් ජාතික පාක්ෂිකයන් එතුමා සොයා ගෙන ආවේය. “ආ ඕගොල්ලෝ දිනුම් අපි පරාදයි”. “අපි යමු” කියා ඔවුන් පැමිණි ලොරියේ නැඟී පැස්කුවල් පරාජිත මන්ත්‍රීවරයා අවුරුදු 21 ක් මතුගම මන්ත්‍රීකම් දරා මතුගම ජයගත් මිනිසුන් සමඟ ගියේ මිනිසුන්ට වැඩ කරන්න භේද අවශ්‍ය නැති බැව් පෙන්වා දෙමිනි.ජයන්ත විජේවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=ab1206105</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශපි‍්‍රය</author>
    <content>“මේ ආණ්ඩුව නිෂ්පාදකයෝ ඉවර කරලා තියෙන්නේ අම්පාරේ වී විකුණන්න බැරිව ගිනි තැබුවා, දඹුල්ලේ එළවළු පාරේ හැලුවා. නුවරඑළියේ කිරි බවුසර් ගෙනත් නෑවා. ඇඹිලිපිටියේ කෙසෙල් ගොවියෝ කෙසෙල් පාරේ හැලුවා. ආණ්ඩුව දේශීය නිෂ්පාදකයෝ රකින්නේ මෙහෙමද?”ටිල්වින්රිවිරජූනි මස 5 වැනි අඟහරුවාදා“මම ටිල්වින් මහත්තයාගෙන් අහන්න කැමැතියි ඒ මහත්තයා මේ කතා කරන්නේ රෙදි ඇඳගෙන ද එහෙම නැත්නම් සරමක් ඇඳගෙන ඔලුවෙන් හිටගෙන ද කියලා. දේශීය ගොවි ජනතාව මේ තරම් ආරක්ෂා කළ ආණ්ඩුවක් තවත් තියෙනවද? වී ගොවියාට පොහොර තුන්සිය පනහට දෙන්නේ ආණ්ඩුව රුපියල් හය දහට පොහොර පැකට් එක මිලට අරගෙනයි.දේශීය කෘෂිකර්මය ආරක්ෂා කිරීමට එළවළු, තේ ගොවියාට පොහොර ලබා දුන්නා. ලෝක වෙළෙඳ පොළේ තේ මිල පහත වැටිලා තේ ගොවියා අර්බුදයට පත් වුණ වෙලාවේ ජනාධිපතිතුමා මැදිහත් වෙලා ඒ ගැටලුවට තේ ගොවියාට විසඳුම් ලබාදුන්නා. අපි වවමු රට නඟමු වැඩසටහන යටතේ ලංකාව පුරා ම ගොවීන්ට බීජ ලබාදීමේ වැඩපිළිවෙළක් ක්‍රියාත්මක කරනවා. රජය දියර කිරි මිලදී ගැනීමට දිවයින පුරා දියර කිරි ව්‍යාප්ත කිරීමේ වැඩපිළිවෙළක් ක්‍රියාත්මක කරමින් සිටිනවා.ටිල්වින් සිල්වා මහත්තයාලා හැමදාමත් දේශපාලනමය වශයෙන් පරාද වෙන්නේ මේ වැනි තේරුමක් නැති වචන ටිකක් පාවිච්චි කිරීමෙන් බව හිතට ගන්න ඕන.ඩිලාන්දිවයින පුරා පිහිටි අධ්‍යාපන විද්‍යා පීඨ දහසක ගුරු පුහුණුව ලැබූ ශිෂ්‍ය ශිෂ්‍යාවන් තුන් දහස් පන්සියයකට නියමිත ගුරුපත්වීම් පිරිනැමීම අධ්‍යාපන අමාත්‍යාංශය විසින් පැහැර හරිමින් සිටින බවත් අධ්‍යාපන අමාත්‍යාංශයේ වගකීමෙන් තොර ක්‍රියා කලාපය නිසා බරපතළ අර්බුදයක් නිර්මාණය වෙමින් පවතින බවත් පවසයි.සජිත්ලක්බිමජූනි 5 වැනි අඟහරුවාදා“සජිත් මහත්තයාට මතක නැති වුණාට මේ තරම් රාජ්‍ය සේවයේ පත්වීම් ලබාදුන්න ආණ්ඩුවක් තවත් නැහැ. රනිල් වික්‍රමසිංහ මහත්තයා අගමැති වුණු 2001 - 2003 යූ.එන්.පී. ආණ්ඩුව කාලේ චක්‍රලේඛයක් නිකුත් කළා රාජ්‍ය සේවයට කොන්ත්‍රාත් පදනමින් හෝ කිසිදු සේවකයෙක් බඳවා ගන්නේ නැහැ කියලා.විශ්‍රාම වැටුපත් නවත්වන්න පනත් ගෙනාවේ කවුද? ඒ කාලේ රජයේ සේවකයන්ට සැලකුවේ කොයි ආකාරයට ද මගෙ මවත් ගුරුවරියක්. 80 වසරේ වර්ජනයට සම්බන්ධ වුණා කියලා රැකියාව අහිමි වුණා.තමුන්නාන්සේට මතකද සමෘද්ධි නිලධාරීන් හම ගහන්න ඕන කියලා මුලින් ම කිව්වෙ කවුද කියලා. ඔබතුමාලා කෑගැහුවේ මර්වින් සිල්වා මහත්තයාට සමෘද්ධි නිලධාරියකුට හිරිහැර කළා කියලා.මර්වින් මහත්තයාගේ බාපොච්චා ඔබතුමා.අප්පොච්චිගේ ආණ්ඩුව කාලේ කරපු කියපු දේවල් ඔබතුමාට දැන් මතක නැහැ. ඔබතුමා හෙලුවෙන් ඉඳගෙන අනිත් අයගේ නිරුවත පෙන්නන්න හදන්න එපා.ඩිලාන්ආණ්ඩුව පස්ස දොරෙන් ගිහිල්ලා හිලරිට යෝජනා බාර දෙනවා.අනුර කුමාරරිවිරජූනි 03 වැනි ඉරිදා“අපි කාගෙවත් අණ විධාන පිළිගන්න ආණ්ඩුවක් නෙමෙයි. ඇමෙරිකාව ගහන පදයට නටන්නේ නැහැ. ජිනීවා සාකච්ඡාවලට කලින් අපෙන් පිටපතක් ඉල්ලුවා. ඒත් අපි ඒ වෙලාවේ ඇමෙරිකාව ගහන පදයට නැටුවේ නැහැ.ඇමෙරිකාව ගහන ගහන පදයට නටන රනිල් වික්‍රමසිංහ මහත්තයත් එක්ක පසුගිය මැතිවරණ වෙලාවේ බාල් නැටුවේ පෙරටුගාමී පක්ෂය කියලා පක්ෂයක් හදාගෙන ඔබතුමාලා බව මතක නැද්ද?”ඩිලාන්අද රටේ ජනතාව බොරුවට මුසාවට රැවටී එක්සත් ජනතා නිදහස් සන්ධාන රජයට පිට පිට ජනවරම් ලබාදී 2012 වනවිට පවුල් පහළොස් ලක්ෂයකට නිවාස නොමැති තත්ත්වයක් උදාකර දී ඇති බව පෙන්වා දෙයි.සජිත්මව්බිමජූනි 06 වැනි අඟහරුවාදාමැතිවරණ විසි එකක් එක පිට ජයග්‍රහණය කරවමින් මේ සන්ධාන රජය බලයට පත් කරන්න තරම් මේ රටේ ජනතාව බොරුවට මුසාවට රැවටෙන්නේ නැහැ.නිවාස දස ලක්ෂයේ ව්‍යාපෘතිය යටතේ නිවාසයක් නොමැති සෑම කෙනකුට ම නිවෙසක් ලබාදීමට මේ රජය ඇප කැප වී වැඩ කරන බව සජිත් මහත්තයා දන්නේ නැතුව ඇති.සජිත් මහත්තයාගේ තාත්තා ගේ රජය කාලයේ විනාශ වූ මේ රටේ ජනතාවගේ ජන ජීවිතය යථා තත්ත්වයට පත් කරන්නයි අපි ඇප කැප වෙලා ඉන්නේ”“පක්ෂයේ ප්‍රධාන කාර්යාලය කියන්නේ දේවාලය වගේ තැනක්. එ.ජා.ප ප්‍රධාන කාර්යාලය වන සිරිකොතට ගල් ගැහුවේ කවුද? බුදු පිළිමේ විනාශ කළේ කවුද? පක්ෂ ඇතුළේ විනය පරීක්ෂණවලට ලක්වූ මිනිස්සු කොහොමද මේ රටේ ජනතාව ගැන කතා කරන්නේ.මේ රජය අහිංසක කොල්ලෝ මහ පාරේ මැරුවේ නැහැ. ඒක මතක තියාගත්තොත් හොඳයි.ඩිලාන්සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=ab1206106</link>
    <topic>කොටි තර්ජන නොතකා ජනපති ලන්ඩනයේ ශ්‍රී ලාංකිකයන් අතරට යයි</topic>
    <author>චන්දන බණ්ඩාර</author>
    <content>ගිය සතියේදී පාර්ලිමේන්තු මන්ත්‍රී නාමල් රාජපක්ෂගේ සහභාගිත්වයෙන් මහනුවර ප්‍රදේශයේ සංවර්ධන ව්‍යාපෘති කීපයක් විවෘත කිරීම සිදුවිය. එම ව්‍යාපෘති සිදුකොට තිබුණේ පාර්ලිමේන්තු මන්ත්‍රී එරික් වීරවර්ධනගේ ප්‍රධානත්වයෙනි. ඒ අනුව මහනුවර අංකුඹුර ප්‍රදේශයේ රුපියල් මිලියන 83 ක වියදමින් සංවර්ධනය කෙරුණු මාර්ගයක් සහ වටගොඩ ප්‍රදේශයේ රුපියල් මිලියන 41 වියදමින් සංවර්ධනය කෙරුණු මාර්ගයක් සහ තවත් මාර්ග කීපයක් විවෘත කෙරිණි.එම සංවර්ධන ව්‍යාපෘති විවෘත කිරීමෙන් අනතුරුව වටගොඩ ප්‍රදේශයේදී එරික් වීරවර්ධන මන්ත්‍රීවරයා කියා සිටියේ නාමල් මන්ත්‍රීතුමනි මේ ගඟෙන් එහා පැත්තේ තමයි ඊළඟට යන්න තියෙන්නේ. ඒත් වාහනයේ යනවා නම් කිලෝමීටර් 15 ක් විතර යන්ඩ වෙනවා. ඕනෑනම් ගඟෙන් බැහැලා යන්ඩත් පුළුවන්.” එරික් වීරවර්ධන මන්ත්‍රීවරයා කියා සිටියේය. “එහෙමනම් ගඟෙන් බැහැලා යමු. මොකද අපිත් ගමේ ගොඩේ ඇවිදින උදවියනේ.” නාමල් මන්ත්‍රීතුමා එසේ කියමින් ගඟට බැස ගඟෙන් එහා පැත්තේ වූ සංවර්ධන ව්‍යාපෘති විවෘත කිරීමට සහභාගි වීය.“තාරුණ්‍යයට හෙටක්” සංවිධානය සහ මයික්‍රොසොෆ්ට් ශ්‍රී ලංකා සමඟ එක්ව කිලිනොච්චිය සහ මුලතිව් ප්‍රදේශයේ පාසල් සිසුන් 200 කගේ සහභාගිත්වයෙන් ගිය සතියේදී නායකත්ව පුහුණු වැඩමුළුවක් සංවිධානය කැර තිබිණි. එම වැඩමුළුව පැවැතියේ ජාතික තරුණ සේවා සභාව මූලික කොටගෙනයි. නායකත්ව පුහුණු වැඩමුළු සියල්ලම ජාතික තරුණ සේවා සභාවේ සභාපති නීතිඥ ලලිත් පියුම් පෙරේරා විසින් සංවිධානය කොට තිබිණි.නායකත්ව පුහුණු වැඩමුළුවට සහභාගි වූ පාසල් ශිෂ්‍ය ශිෂ්‍යාවෝ ගිය බ්‍රහස්පතින්දා රාත්‍රියේ “තාරුණ්‍යයට හෙටක්” සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ සමඟ රාත්‍රී භෝජන සංග්‍රහයකට ද එක්වූහ.රාත්‍රී භෝජන සංග්‍රහයට පසුව පාසල් ශිෂ්‍ය ශිෂ්‍යාවන්ට විනෝද වීමට දෙමළ සංස්කෘතික අංග රැසක් ද සහිතව විශේෂ වැඩසටහනක් සංවිධානය කැර තිබිණි. පාසල් ශිෂ්‍ය ශිෂ්‍යාවෝ ගී ගයමින් නටමින් විනෝද වූහ. ඒ අතරතුර පාසල් ශිෂ්‍ය ශිෂ්‍යාවන් මන්ත්‍රී නාමල් රාජපක්ෂට ද ඇරැයුම් කළේ තමන් සමඟ එක්ව විනෝද වීමටය. මන්ත්‍රී නාමල් ද පාසල් ශිෂ්‍ය ශිෂ්‍යාවන්ගේ ඉල්ලීම ඉටු කරමින් ඔවුන් සමඟ විනෝද විය.පසුගිය සති අන්තයේදී කාල්ටන් සත් සමාජික රගර් තරගාවලිය පැවැත්විණි. ඊට ලෝ ප්‍රකට රග්බි ක්‍රීඩකයෝ රැසක් සහභාගි වී සිටියහ.ගිය ඉරිදා දිනයේ ජනාධිපතිතුමා එංගලන්තය බලා පිටත්ව ගියේ ය. ඒ බ්‍රිතාන්‍ය එලිසබත් මහ රැජනගේ දියමන්ති ජුබිලි උත්සවයට සහභාගි වීම සඳහා ය. ජනාධිපතිතුමා එංගලන්තයේ නවාතැන්ගෙන සිටියේ ලන්ඩනයේ හිල්ටන් හෝටලයේ ය. මේ අතරතුර ලන්ඩනයේ වෙසෙන කොටි හිතවාදීන් පිරිසක් හිල්ටන් හෝටල් පරිශ්‍රයේ විරෝධතාවක් සංවිධානය කළහ.එම හෝටල් පරිශ්‍රයේ එක් පසෙක ජනාධිපතිතුමාට එරෙහිව විරෝධතාවක් පැවැත්වෙද්දී අනෙක් පැත්තේ ජනාධිපතිතුමාට සහාය පළ කරමින් පිරිසක් රැස්ව සිටියහ. තත්ත්වය එලෙස පවතිද්දී ජනාධිපතිතුමා මෝටර් රථයක නැඟී තමන්ට සහ ශ්‍රී ලංකා රජයට පක්ෂපාතිත්වය දක්වමින් සිටි පිරිස වෙත ගියේ ය.ස්කොට්ලන්ඩ්යාඩ් පොලිසිය එවැනි ක්‍රියාවක ඇති අවදානම පිළිබඳව ජනාධිපතිතුමා දැනුම්වත් කර තිබුණ ද ජනාධිපතිතුමා ඒවා නොතකමින් තමන්ට සහාය පළ කරමින් හඬ නැඟූ පිරිස් වෙත ගොස් කතා බහ කළේ ය.එංගලන්තයේ සංචාරයෙන් අනතුරුව ජනාධිපතිතුමා ඉකුත් සිකුරාදා වනවිට ඉතාලියේ සංචාරයක නිරතව සිටියේ ය. ඉන් පසුව එතුමා කියුබාවේ සහ බ්‍රසීලයේ සංචාරය කිරීමට නියමිත ය.ගිය සිකුරාදා එ.ජා.ප නායක රනිල් වික්‍රමසිංහ නවසීලන්තයේ වෙලින්ටන් නුවර පැවැති ප්‍රජාතන්ත්‍රිකයන්ගේ සංගමයේ සමුළුවට සහභාගි විය. එම සමාප්ති උත්සවයට නවසීලන්තයේ අගමැතිවරයා ද එක්ව සිටියේ ය. ඉන් අනතුරුව එ.ජා.ප නායකයා නවසීලන්ත අගමැතිවරයා සමඟ පෞද්ගලික හමුවකට ද එක්වූයේ ය.නවසීලන්ත සංචාරය නිමා කොට එ.ජා.ප නායකයා ගිය ඉරිදා සිංගප්පූරුවට පැමිණියේ ය. ඒ වනවිට එ.ජා.ප නායකයාගේ කාර්යාලයෙන් එ.ජා.ප නායකයාට දැනුම්වත් කොට තිබුණේ අගමැතිතුමා සිංගප්පූරුවේ රෝහලක ප්‍රතිකාර ලබන බව ය.ඒ අනුව එ.ජා.ප නායකයා අගමැතිතුමා ප්‍රතිකාර ලබන සිංගප්පූරු රෝහලට ගොස් අගමැතිතුමාගේ සුවඳුක් විමසා බැලුවේ ය. අනතුරුව එ.ජා.ප නායකයා එදින අගමැතිතුමාගේ පවුලේ උදවිය සමඟ උදේ ආහාරය ද ගත්තේ ය.“අගමැතිතුමනි මෙය ශ්‍රී ලංකා අගමැතිතුමා සහ විපක්ෂ නායක හමුවීමක් පමණක් නෙමෙයි. ඔබතුමාට ඉක්මන් සුවය ප්‍රාර්ථනා කරන්නයි මං මෙතැනට ආවේ” එ.ජා.ප නායකයා අගමැතිතුමාට කියා සිටියේ ය.අනික අගමැතිතුමනි මං මුල්වරට පාර්ලිමේන්තුවට ආවේ 1977 දී ඒත් අපි එකිනෙකාට විරුද්ධ දේශපාලන මත දැරුවත් අපි එකිනෙකාට දේශපාලනයේදී ගරු කරනවා” එ.ජා.ප නායකයා කියා සිටියේ ය.මේ අතරතුර එ.ජා.ප නායකයා ලංකාවට පැමිණීමට පෙර යළිත් වරක් අගමැතිතුමාගේ සුවදුක් සොයා බැලීමට අමතක නොකළේ ය.පොසොන් පොහොය නිමිති කර ගෙන කරු පවුලේ සෙසු සාමාජිකයන් සමඟ වන්දනා ගමනක් යාමට ඉකුත් සතියේ සැලසුම් කර ගෙන සිටියේය. පවුලේ සාමාජිකයන් ඉකුත් 1 දා පාන්දරම පිටත්ව ගියත් කරුට ඔවුන් සමඟම යාමට නොහැකි වූයේ තමන්ගේ සමීපතමයකුගේ ආයතනයක් විවෘත කිරීමේ කටයුත්තකට එදින පෙරවරුවේ සහභාගි වීමට සිදුව තිබූ බැවිනි. ඒ අනුව තම බිරිය වසන්තා ජයසූරිය ද කැටුව කරු කොළඹින් පිටත් වූයේ තරමක් පමා වෙලාය. කරුගේ මෝටර් රථය හම්බන්තොට මිරිජ්ජවිලට ළඟා වන විට එදින පස්වරු 3.00 පමණ වූයේය.එහෙත් නොසිතූ ආකාරයකට කරු ගමන් ගත් රිය මිරිජ්ජවිල දී අනතුරට ලක් වූයේය. පිටුපසින් පැමිණි වාහනයක් කරුගේ වාහනයේ ගැටි තිබුණු අතර, එහි ප්‍රතිඵලය වූයේ කරු ගමන් ගත් රිය, අසල පිහිටි ගැඹුරු වළකට පෙරළී යාමයි. කරුගේ පෞද්ගලික ආරක්ෂකයා අතින් පහර දී වාහනයේ දොරක් ඇර ගැනීමට සමත් වී තිබුණු අතර, අවට නිවෙස් කිහිපයක අය ද වහා සහාය වී කරු හා වෛද්‍ය වසන්තා ජයසූරිය මහත්මිය වාහනයෙන් පිටතට ගැනීමට සමත් වී තිබුණි.මේ අනතුරින් කරුට හා ජයසූරිය මහත්මියට සුළු තුවාල සිදු වී තිබිණි. අසල නිවෙසක වූවෝ ඔවුන් තම නිවෙසට රැගෙන ගියහ. එම නිවෙසට තවත් නිවෙස් ගණනාවක අය එක් වී කරු රෝහලට රැගෙන යාමට අවැසි කටයුතු සූදානම් කළහ. ඒ අතරවාරයේ එක් නිවැසියෙක් වේලාවේ හැටියට කරු සමඟ සිටි සෙසු අයට උණුසුම් තේ හා කැවිලි පෙවිලි ආදිය පිළිගැන්වූහ.හම්බන්තොට රෝහලේ වෛද්‍ය හා හෙද කාර්ය මණ්ඩලයත්, සෙසු සේවක මණ්ඩලත් කරු ජයසූරිය යුවළට වහ වහා ප්‍රතිකාර කළහ. වෛද්‍ය නිර්දේශ ලබා ගනිමින් කරු හා වෛද්‍ය වසන්තා ජයසූරිය මහත්මිය එදින රාත්‍රියේම කොළඹ බලා යළි පිටත් වූයේ වෙනත් වාහනයකිනි. ඔවුහු රාත්‍රී 11.00 පමණ වන විට අමරසේකර මාවතේ නිවෙසට පැමිණියහ.කොළඹ පැමිණි විගසම මහාචාර්ය මොහාන් ද සිල්වා කරු හා ජයසූරිය මහත්මිය පරීක්ෂා කර බලා අවශ්‍ය ප්‍රතිකාර නියම කළේය. කරු අනතුරට ලක් වූ පුවත ඇසු ජනාධිපති මහින්ද රාජපක්ෂ, විපක්ෂ නායක රනිල් වික්‍රමසිංහ මහත්වරුන් ඇතුළුව මැති ඇමැතිවරු රැසක් කරුගෙන් සුවදුක් විචාළහ. එසේම, එජාප පාක්ෂිකයන්, විවිධ මට්ටමේ දේශපාලන ක්‍රියාකාරීන් මෙන්ම කරුට ආදරය කරන විශාල පිරිසක් කරුගේ සුවදුක් බැලීමට අමරසේකර මාවතේ නිවෙසට පැමිණියහ. කරු ඔවුන්ට කීවේ මා ආණ්ඩු බලයේ සිටින අවස්ථාවක නම් ඔබතුමලා දේශපාලන බලය වෙනුවෙන් වෙනත් වරප්‍රසාදයක් ලබා ගැනීම වෙනුවෙන් මාව බලන්නට ආවා යැයි කෙනකුට කියන්නට පුළුවන්. ඒත් විපක්ෂයේ ඉන්න මාව බලන්න තමුන්නාන්සේලා ආවේ ඊට වඩා උතුම් පරමාර්ථයකිනි. සැබෑ මිනිසුන් සැබෑ හිතවතුන් අපට හඳුනා ගන්න පුළුවන් මේ වගේ වේලාවකයි” කරු මේ අයට ස්තුති කරද්දී පොදුවේ සඳහන් කළේය.ඉරිදා (03) පස්වරුවේ වාද්දුවේ සමුද්‍රාරාමාධිපති බෝපිටියේ ධම්මිස්සර හිමියන් කරුගේ අමරසේකර මාවතේ නිවෙසට වැඩම කළේ තවත් භික්ෂුන් වහන්සේ 14 නමක් සමඟිනි. ඒ සෙත් පිරිත් සජ්ඣායනය කර කරුට සෙත් පැතීමටය. බෝපිටියේ ධම්මිස්සර හිමියන් සමඟ පැමිණ සිටි භික්ෂුන් වහන්සේ අතර එදින පැවිදි දිවියට ඇතුළු වූ සාමණේර භික්ෂුන් වහන්සේ කිහිප නමක් ද වූහ.උන්වහන්සේ පැවිදි දිවියට ඇතුළත් වෙලා පළමු කොටම වැඩියේ ඔබතුමාට සෙත් පතන්නට යැයි ධම්මිස්සර හිමියෝ කරුට මෙහි දී පැවසූහ.කරු අනතුරට ලක් වූ දාට පසු දා උදයෙන්ම මාදුළුවාවේ සෝභිත හිමි, බෙල්ලන්විල විමලරතන අනුනාහිමි, කරුට පෞද්ගලිකවම දුරකථන මඟින් කථා කර සුව දුක් විචාරා තමන් වහන්සේ පැමිණිමට සූදානමින් සිටින වග පැවසූහ. කරු “මට දැන් සුවයි. මා වෙනුවෙන් කාලය මිඩංගු කරන්න එපා යයි උන්වහන්සේලාට ගෞරව පෙරදැරිව පැවසීය.ඉත්තෑපාන ධම්මාලංකාර අනුනාහිමි, බානගල උපතිස්ස නාහිමි, තිනියාවල පාලිත හා උලපනේ සුමංගල යන හිමිවරුන් ඇතුළුව භික්ෂුන් වහන්සේ කරු බැලීමට වැඩම කළහ. මෙයට අමතරව තවත් භික්ෂුන් වහන්සේ, අන්‍යාගමික පූජක තුමන්ලා බොහෝ ගණනක් කරු බැලීමට පැමිණියහ.කරු පොසොන් පොහෝ දා සවස අලුත්ගම කන්දේ විහාරයේ පැවැති බෝධි පූජාවකට හා විෂ්ණු මහා දේවාලයේ මුරුතාන් පූජාවට ද සහභාගි විය. මෙහි දී විහාරාධිපති හිමියන් වහන්සේ කරුට විශේෂ සෙත් පැතීමක් කළහ.මහින්ද රාජපක්ෂ ජනාධිපතිතුමාගේ අනපේක්ෂිත සම්ප්‍රාප්තියක් වුව ගමකට පළාතකට සෙත සාදන්නකි. මෙයට වසර දෙක තුනකට පෙර ජනාධිපති තුමා රක්වාන ප්‍රදේශයට පැමිණියේ විහාරස්ථානයක ආගමික උත්සවයකට සහභාගිවීම සඳහාය.ඊට සහභාගි වීම සඳහා පැමිණි එතුමා රැගත් ගුවන්යානය රක්වාන අස්ලාම් මුස්ලිම් විද්‍යාලයේ පිටියට ගොඩබෑමෙන් අනතුරුව එතුමා විද්‍යාලයට ද ගොඩ විය.පාසලේ තොරතුරු විමසන අතරතුරේ ජනාධිපතිතුමාගේ හදිසි සම්ප්‍රාප්තිය කන වැකුණු අසල්වාසීහු ද එතුමා දැකගැනීමට හතර දෙසින් පාසල් බිමට දුව ආහ.රක්වාන පන්සල්ගොඩැල්ල පාලම සියවසක් පැරණි යැයි සඳහන් කළ ගම්මු එය ප්‍රතිසංස්කරණය කර දෙන මෙන් ජනාධිපතිතුමාගෙන් ඉල්ලීමක් ද කළෝය.එහි සිටම සබරගමුව මහ ඇමැති මහීපාල හේරත් ඇමතූ ජනාධිපතිතුමා පන්සල්ගොඩැල්ල පාලම පිළිබඳ ජනතාවගේ දුක්ගැනවිල්ලටත් රක්වාන අස්ලාම් මුස්ලිම් විද්‍යාලයේ අවශ්‍යතා සොයා බලා ඉටු කිරීමටත් මැදිහත් වන්නැයි මහ ඇමැතිවරයා අමතමින් පැවසීය.ඒ අනුව ක්‍රියාත්මක වූ සබරගමුව මහ ඇමැතිවරයා ඉතා කෙටි කලක් ඇතුළත රක්වාන පන්සල්ගොඩැල්ල පැරණි පාලම වෙනුවට අලුතින්ම පාලමක් ඉදිකළ අතර අස්ලාම් මුස්ලිම් විද්‍යාලයේ දරු දැරියන්ගේ ප්‍රයෝජනය පිණිස ලක්ෂ 150 ක් වටිනා තෙමහල් පන්ති කාමර ගොඩනැඟිල්ලක ඉදිකිරීම් කටයුතුª ද ආරම්භ කළේය.පසුගිය 05 වැනිදා මහ ඇමැති මහීපාල හේරත් රක්වාන මැතිවරණ කොට්ඨාසයේ පාසල් කීපයක ඉදිකළ නව ගොඩනැඟිලි විවෘත කරමින් අස්ලාම් විද්‍යාලයට ගොඩ වූයේ එහි තෙමහල් ගොඩනැඟිල්ල සිසු අයිතියට පවරා දීමටය.2011 වසරේ දෙවන බස සිංහල තරගාවලියේ 6 වැනි ශ්‍රේණියේ තරගයෙන් දිවයිනේම ප්‍රථම ස්ථානය දිනාගනු ලැබුවේ ද එහි ඉගෙනුම ලබන ෆාතිමා අසියා දවුස් නැමැති ශිෂ්‍යාවය. ඇගේ කුසලතා අගයමින් මහ ඇමැතිවරයා ඇයටත් ඒ සඳහා ඈ මෙහෙයවූ ඩී.එම්.පී.එම්.විජේරත්න ගුරු මාතාවටත් තිලිණ ප්‍රදානය කළේය.දෙමුවාවත විද්‍යාලයේ 5 වසර ඉගෙනුම ලබන දැරියක් මහ ඇමැතිවරයා වෙත පැමිණ තමන් විසින් නිර්මාණය කරන ලද මහීපාල හේරත් මහ ඇමැතිවරයාගේ උඩු කය ඡායාරූපයක් ඔහු අතට පත් කළාය. පැන්සල්වලින් පමණක් නිර්මාණය කර තිබූ එම චිත්‍රය අගය කළ මහීපාල හේරත්, දුවට ඕනි පාට පෙට්ටි පාට පැන්සල් ගන්න මේ පුංචි තෑග්ග තියාගන්නැයි රුපියල් දෙදහසක් ඇගේ සිඟිති අතට මෙලවූයේ කිසිවකුට නොපෙනෙන ලෙසිනි.දෙමුවාවත සහ රක්වාන ශාන්ත අන්තෝනි යන දෙවිදුහල්වල පැවැති සෙසු උත්සවවලටත් සහභාගී වෙමින් රත්නපුර දිස්ත්‍රික් පාර්ලිමේන්තු මන්ත්‍රී රක්වාන ශ්‍රී.ල.නි.ප. ප්‍රධාන සංවිධායක රංජිත් ද සොයිසා සඳහන් කළේ සබරගමුව මහ ඇමැති පුටුව සඳහා සුදුසුම පුද්ගලයා මහීපාල හේරත් බවය.මෙවර මහ ඇමැති ධූරය රත්නපුර දිස්ත්‍රික්කයට හිමිවිය යුතු යැයි තැන තැන කෙඳිරියක් ඇසෙන බව කී රංජිත් සොයිසා රත්නපුර දිස්ත්‍රික්කයේ පමණක් නොව මුළු සබරගමුව පළාතේම මහ ඇමැති ධූරය සඳහා මහීපාල හේරත්ට සම කළ හැකි වෙනත් දේශපාලන චරිතයක් නැතැයි කීය. “ඔබතුමා වැඩ කරන්නේ යන්ත්‍රයක් වගේ. මීට ඉස්සර හිටි මහ ඇමැතිවරුන් අපි දැකලා තියනවා. ඔබතුමාට කාටවත් චෝදනාවක් කරන්න බැහැ. ඔබතුමා මනා චරිතයකින් යුත් පරමාදර්ශී පුද්ගලයෙක්. එවැනි පදවිවලට පත්වෙන්න ඕනි ඒ වගේ චෝදනා රහිත පිරිසුදු පුද්ගලයෝ. මෙදා ඡන්දෙට මම රක්වානෙ කොල්ලෝ ටිකත් අරගෙන කෑගල්ලේ මැතිවරණ ව්‍යාපාරයට සහභාගි වෙනවා. රංජිත් සොයිසා වැඩිදුරටත් කීය.පසුගිය දිනක කෑගල්ල දිස්ත්‍රික්කයේ සියලුම පළාත් පාලන ආයතන ප්‍රධානීන් මහ ඇමැති මහීපාල හේරත්ගේ කාර්යාලයට ගොඩවූයේ විශේෂ කටයුත්තකටය.කොහොමද මහ ඇමැතිතුමා ඡන්ද සූදානම ඒ අතුරින් එක් ප්‍රාදේශීය සභා සභාපතිවරයෙක් විමසීය.මම හැමදාමත් සූදානමින්. සමහර පුද්ගලයින්ට වගේ මැතිවරණ කාලය මැතිවරණ වාරකන් කාලය යැයි වාර අවාරයක් මගේ දේශපාලන න්‍යාය පත්‍රයේ නැහැ. මම හැමදාමත් ජනතාව එක්ක ඉන්න මිනිහෙක්. ඒ හින්දා මට අලුතින් මැතිවරණයට සූදානම් වෙන්න ඕන නැහැ.මම හැමදාමත් සූදානමින් මහීපාල හේරත් කීය. කෙසේ වුවද එදා කෑගල්ල නගරාධිපති ජී.කේ.සමරසිංහ ඇතුළු පිරිස එම හමුව අවසන් කළේ ඉදිරි පළාත් සභා මැතිවරණය සඳහා මහීපාල හේරත් මහ ඇමැතිවරයා වශයෙන් යළි නම් කළ යුතු යැයි යෝජනාව ඒකමතිකව සම්මත කරමිනි.”මමත් මෙදා පළාත් සභා තරගයට ඉදිරිපත් වෙනවා. හැබැයි මම මගේ ජයග්‍රහණයටත් වඩා ඔබතුමාගේ විජයග්‍රහණය සඳහා කැපවී කටයුතු කරනවා. වරකාපොළ සභාපති කීර්ති ශ්‍රී විජේතුංග කීය.කෑගල්ල නගරාධිපති ජී.කේ. සමරසිංහ, බුලත්කොහුපිටිය සභාපති රුවන් සංජීව, මාවනැල්ල සභාපති ඉඳුනිල් ගුණසේන, ගලිගමුව සභාපති කැලුම් පතිරණ, දෙහිඕවිට සභාපති අමිල රුවන්, දැරණියගල සභාපති එච්.ජී.සී.විජේසිංහ සහ යටියන්තොට සභාපති යූ.ටී.වසන්ත යන මහත්වරු සඳහන් කළේ පසුගිය පළාත් සභා මැතිවරණයේදී මහ ඇමැති මහීපාල හේරත් මහතාගේ ජයග්‍රහණය සඳහා තමන්ට පුළුල් සහයෝගයක් ලබාදීමට නොහැකි වුවද ඉදිරි පළාත් සභා මැතිවරණයේ දී මහීපාල හේරත් මහතාගේ විජයග්‍රහණය සඳහා තම මුළු කාලය ශ්‍රමය සහ ධනය යොදවන බවය. කෑගල්ල සහ රුවන්වැල්ල සභාපතිවරුන් වන උපාලි දසනායකත් සුදත් මංජුලත් සඳහන් කළේ 1994 පටන් මහීපාල හේරත්ගේ දේශපාලනයට දායක වූ තමන් මෙදත් අඛණ්ඩව එම කටයුතු එපරිද්දෙන්ම සිදු කරන බවය.”අපි ශ්‍රී ලංකා කාරයෝ හැටියට අද කෑගල්ල දිස්ත්‍රික්කයේ කොන්ද කෙළින් තියාගෙන ඉන්නේ ඔබතුමාට පින්සිද්ධ වෙන්න. කෑගල්ල කියන්නේ එදා තනිකර යූ.එන්’පී. බළකොටුවක්.””ඒගොල්ලන්ගේ දේශපාලන හයියයි ඇඟේ පතේ හයියයි ආයතනික හයියයි මේ සියල්ල උඩු යටිකුරු කරලා කෑගල්ල දිස්ත්‍රික්කයේ නිල් කොඩිය එසෙව්වේ මහීපාල හේරත්. කලගුණ මතකයේ සිටින මොනම ශ්‍රී ලංකා කාරයෙකුටවත් මහීපාල හේරත් අමතක කරන්න බැහැ.” යටියන්තොට සභාපති යූ.ඩී.වසන්ත සඳහන් කළේ හැඟුම්බරවය.ජාතික නිදහස් පෙරමුණේ නායක ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ පසුගිය සතියේ පුත්තලම, නාත්තන්ඩිය, මාරවිල බලා ගියේ එහි ඉදි කළ තිසරපුර : ප්‍රෝටස් තිසේරා ජනසෙවණ ගම්මානයේ විවෘත කිරීමේ උත්සවය සඳහාය.මේ ජනසෙවණ ගම්මානය නව නිවාස 29 කින් සමන්විත වූ අතර 2009 දී දරුණුතම මුහුදුකෑමට ලක්ව නිවාස අහිමි වූ මූදුකටුව ප්‍රදේශයේ පවුල් 29 ක් වෙත ඒ නිවාස හිමිවිය.නිවාස ගම්මානය විවෘත කිරීමේ උත්සවයට ප්‍රධාන ආරාධිතයා ලෙස එක් වූ විමල් වීරවංශ අමාත්‍යවරයා එහිදී සිය කතාවෙන් අනතුරුව වේදිකාවේ අසුන් ගත්තේ ඉන්පසුව පැවැත්වීමට නියමිතව තිබූ සංස්කෘතික ප්‍රසංගය නැරැඹීම සඳහාය.වේදිකාව ඉදිරිපස නිවෙසක සිට රෙද්ද හැට්ටයෙන් සැරැසී හිසේ මල් ගසා ගත් වැඩිහිටි අම්මලා කිහිප දෙනකු වේදිකාව දෙස නිතරම විමසිල්ලෙන් සිටිනු වේදිකාවේ සිටි විමල් වීරවංශ අමාත්‍යවරයාට මෙන්ම රාජ්‍ය සම්පත් කළමනාකරණ හා ව්‍යවසාය සංවර්ධන අමාත්‍ය දයාශ්‍රිත තිසේරාට දැක ගැනීමට ලැබිණි.එක් ප්‍රාසාංගික අංගයකින් අනතුරුව පෙර කී නිවෙසේ සිට වැඩිහිටි අම්මලා පිරිස පේළි සැදී වේදිකාව ඉදිරියට පැමිණෙන තෙක් ඔවුන් පැමිණියේ කුමකට දැයි අමාත්‍යවරු දෙපොළ ඇතුළු විශේෂ ආරාධිතයන් දැන සිටියේ නැත.ලතා වල්පොල මහත්මියගේ ගීතයක් පසුබිමින් ගැයෙද්දී මේ වැඩිහිටි මවුවරුන් පිරිස අපූරු නර්තනයක් ඉදිරිපත් කළේ රැස්ව සිටි සියලු දෙනා සතුටට පත් කරමිනි. තරුණියන් පරදවන අපූරු නර්තනයක් එසේ ඉදිරිපත් කර තිබුණේ ලංසිගම ශාන්ත ආනා වැඩිහිටි සමිතියේ සාමාජිකාවන් පිරිසක් විසිනි.අමාත්‍ය විමල් වීරවංශට පසුගිය සතියේ දිනකදී පාන්දරින්ම දුරකථන ඇමතුමක් ලැබිණි. දුරකථන ඇමතුම ලබා දී තිබුණේ ශ්‍රී ලංකා රාජ්‍ය ඉංජිනේරු සංස්ථාවේ සභාපති ජගත් කුමාර පෙරේරා ය.”ඇමැතිතුමා සතුටුදායක ආරංචියක් කියන්න තියෙනවා.” ජගත් කුමාර පෙරේරා පැවසුවේය.”ඔව්! කියන්න ජගත්” ඇැමතිවරයා ද එසේ පැවසුවේ කුතුහලෙන් මෙනි.”ශ්‍රී ලංකා රාජ්‍ය ඉංජිනේරු සංස්ථාවට අන්තර්ජාතික රන් සම්මානයක් හිමි වී තිබෙනවා. ඕභඵඪදඥඵඵ ධ්දඪබඪචබඪමඥ ච්ඪපඥජබඪධද ආයතනය මඟින් රටවල් 74ක පිහිටි මහා පරිමාණ ඉදිකිරීම් ආයතන 100කට අධික ප්‍රමාණයක කටයුතු ඇගැයීමට ලක් කොට තිබුණා. පසුගිය වසරේ අපේ ආයතනයේ ඉදිකිරීම්වල ප්‍රමිතිය ද ඔවුන් නිරීක්ෂණයට භාජන කොට තිබුණා. අපේ ඉදිකිරීම්වල ඉහළ ප්‍රමිතිය සැලකිල්ලට ගෙන එම ආයතනය ‘අන්තර්ජාතික තරුව‘ යන ශීර්ෂය යටතේ පිදෙන ‘රන් සම්මානය’ මේ වසරේදී ශ්‍රී ලංකාවේ රාජ්‍ය ඉංජිනේරු සංස්ථාවට ලබා දීමට තීරණය කොට තිබෙනවා.””පුදුම වෙන්න දෙයක් නැහැ. ජගත්. මට මේ වෙලාවේ සිහියට එන්නේ ආචාර්ය කුලසිංහයන්. එතුමා ලෝකයේ ඉදිකිරීම් ක්‍ෂේත්‍රයට නවමු දේ එක්කළා. එතුමන් තමා රාජ්‍ය ඉංජිනේරු සංස්ථාවේ පුරෝගාමී සභාපතිවරයා. එවැනි ශ්‍රේෂ්ඨ ඉංජිනේරුවන්ගේ පහස ලැබූ මේ ආයතනය අදත් රටේ සංවර්ධනය වෙනුවෙන් යෝධ මෙහෙවරක් ඉටු කරනවා. පසුගිය වසර පුරා මේ ආයතනයේ ඉහළම ඉංජිනේරුවාගේ පටන් කම්කරුවා දක්වා සියලුම සේවකයන්, ඒ මානව සම්පත තම හැකියාවන්ගෙන් ලොවම මවිත කළා. අපට මතකයි ලෝක කුසලාන තරගාවලිය සඳහා අන්තර්ජාතික ක්‍රීඩාංගණවල සිදුකළ ඉදිකිරීම්. සියලු සේවකයන්ගේ ලේ, දහඩිය, කඳුළුවලට නිසි ඇගයීමක් ලැබිලා තිබෙනවා. මට මේ වෙලාවේ ශ්‍රී ලාංකිකයකු හැටියටත් විෂය භාර ඇමැතිවරයා හැටියටත් නිහතමානී ආඩම්බරයක් ඇතිවෙනවා.” විමල් වීරවංශ අමාත්‍යවරයා පවසා සිටියේ ඉතා හැඟීම්බරවය.”ලෝකයේ දැනට පිළිගෙන ඇති ඉහළම ඉදිකිරීම් ආයතන 500 අතුරින් තමයි මේ සම්මානය සඳහා සුදුස්සා තෝරාගනු ලබන්නේ. ඒ අනුව අප ආයතනයට ලෝකයේ තිබෙන ඉහළ පිළිගැනීම ද එමඟින් තහවුරු වෙනවා.සම්මාන ප්‍රදානෝත්සවය ජූනි 24 – 25 දෙදින ප්‍රංසයේ පැරිස් නුවර දී පැවැත්වීමට නියමිතව තිබෙනවා.” සංස්ථා සභාපතිවරයා සිය අමාත්‍යවරයා වැඩිදුරටත් දැනුම්වත් කරමින් එහිදී පැවසීය.ගිය සතියේදී එජාප පාර්ලිමේන්තු කණ්ඩායම රැස්විණි. ඒ ගිය බදාදාය. එහිදී එජාප මන්ත්‍රී කණ්ඩායම සාකච්ඡා කළේ පාර්ලිමේන්තුවේ පැවැත්වීමට නියමිත විවාදවලදී මතු කළ යුතු කරුණු කාරණා පිළිබඳවය.මේ අතරතුර සරත් ෆොන්සේකා වෙනුවෙන් විශේෂ පනතක් පාර්ලිමේන්තුවට ගෙන ඒමට එජාපයේ සූදානමක් තිබිණි. එහෙත් සරත් ෆොන්සේකා එජාප මන්ත්‍රීවරුන් වන ලක්ෂ්මන් කිරිඇල්ල සහ ජෝන් අමරතුංගට කතා කොට කියා තිබුණේ එම පනත ගෙන ඒමෙන් වළකින ලෙසටය.“එහිදී එජාප නායකයා කියා සිටියේ සරත් ෆොන්සේකා අකැමැතිනම් එවැනි පනතක් ගෙන ඒමෙන් වැළකී සිටිය හැකි බවය.“එහෙමනම් මේ ගැන ප්‍රවෘත්ති සාකච්ඡාවක් තියලා රටට දැනුම් දෙමු.” මන්ත්‍රී ජෝන් අමරතුංග කියා සිටියේය. “ඒක මහා ලොකු සිදුවීමක් නෙමෙයිනේ. ඒ නිසා ප්‍රවෘත්ති සාකච්ඡා තියන්න අවශ්‍ය නැහැ.” එජාප මන්ත්‍රී රංගේ බණ්ඩාර ඇතුළු පිරිස කියා සිටියහ.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=af1206101</link>
    <topic>කහවත්ත ඝාතන හඹා ගිය රත්නපුරේ ශීබා</topic>
    <author>ඉනෝකා සමරවික්‍රම</author>
    <content>“බල්ලට ඇති වැඩකුත් නැහැ සෙමෙන් ගමනකුත් නැහැ” මේ කියමන හැම සුනඛයකුටම වලංගු නැතැයි සිතෙන්නේ ශීබා ගැන සිතන විට ය. ශීබා බලා සිටින්නේ ‘ඩියුටියක්’ පැවරෙන තුරු ය. එවිට ශීබා ගමනේ යයි. ඒ ගමන වැඩකට නැති ගමනක් නොව එය අපරාධකරුවන් සොයා යන, රාජකාරි ගමනකි. මේ කෙටිකාලයට ශීබා එවැනි ගමන් බොහෝ ගොස් ඇත.කහවත්ත යළිත් භීතියෙන් ඇලලී ගියේ, කම්පා වූයේ එකම පවුලේ අක්කා නඟෝ මරා පුලුස්සා දමා තිබූ සිද්ධියත් සමඟ ය.කවුද මේ අපරාදය කළේ?කොහොමද වෙන්න ඇත්තේ? ආදී වශයෙන් එම සිදුවීම සම්බන්ධව විවිධ ප්‍රශ්න මතුවන්නට විය. ඉකුත් සති අන්තය වනවිට දැනගන්නට ලැබුණේ එම සිදුවීමට සම්බන්ධ යැයි සිතිය හැකි සැකකරුවකු අත්අඩංගුවට ගත් බව ය.ඒ සමඟම තවත් හපනියක පිළිබඳව කතා බහ කරන්නට තොරතුරු සොයන්නට ජනතාව උනන්දු විය.මේ අපරාධයට වගකිවයුතු තැනැත්තා පිළිබඳ හෝඩුවාව ලබාදුන් ‘ඇය’ කවුද?ඇයට කෑම බීම ගැන වගක් නැත. දුවන්නන් වාලේ දුවන්නේ ද නැත. වැටුප් ඉල්ලා කෑගසන්නේ ද නැත. උසස්වීම්, නිලතල ඉල්ලන්නේ ද නැත. එහෙත් පැවරුණ රාජකාරිය අකුරට ඉටුකරන්නට නම් හපනියකි. කහවත්ත ප්‍රදේශයේ ඉකුත්දා සිදුවූ ද්විත්ව ඝාතනය සමඟම කතාබහට ලක්වූ ඇය ශීබා ය.අපරාධ රහස් තොරතුරු හෙළි කිරීමට නම් දැරූ ජර්මන් ෂෙපර්ඩ් වර්ගයට අයත් ශීබා තද කළු පැහැයෙන් යුක්තය. අහිංසක පෙනුමක් පළ කරන ඇය විටෙක රුදුරු පෙනුමක් ආරූඪ කර ගනී. ඒ රාජකාරි කටයුතු සඳහා පමණි. ශීබා ගැන කතා කරන විට ඇගේ පුහුණුකරු ලෙස කටයුතු කරන රත්නපුර පොලිසියේ පොලිස් කොස්තාපල් සමන්ත වනසූරිය (36923) ගැන ද කතා නොකරාම බැරිය.ඔහු පොලිස් සේවයට බැඳුණේ 1998 වර්ෂයේ දී ය. පසුව දෙදාහ වසරේ දී නිල සුනඛ කොට්ඨාසයේ පාඨමාලාව හැදෑරූ පොලිස් කොස්තාපල් සමන්ත එතැන් සිට එම අංශයේ රාජකාරිය කරන්නට පටන්ගත්තේ ය.මම මුලින් ම හිටියේ මාතර කොට්ඨාසයේ. මුලින් ම මං පුහුණු කළේ ‘සෑම්’. ‘සෑම්’ පුපුරන ද්‍රව්‍ය සොයා ගැනීම පිළිබඳව පුහුණුව ලැබූ සුනඛයෙක්. අපි සුනඛයන්ව පුහුණු කරන්නේ පොලිස් නිල සුනඛ කොට්ඨාසයේ අධ්‍යක්ෂ මහින්ද ඒකනායක, පොලිස් අධිකාරි වීරකෝන්, මූලස්ථාන පොලිස් පරීක්ෂක විජේසිංහ යන මහත්වරුන්ගේ අධීක්ෂණය යටතේ. මං සෑම් පුහුණු කළා. ඒ වගේ ම එයාගෙන් අපට හොඳ සහයෝගයක් ලැබුණා. නමුත් ‘සෑම්’ ට පිළිකාවක් හැදිලා මැරුණා. එතකොට සෑම්ට අවුරුදු හතරක් විතර ඇති.සමන්ත පවසන්නේ දුක්බර හඬිනි. රත්නපුර ප්‍රදේශයේ අපරාධ වැඩිවීමත් සමඟම සමන්තට රත්නපුර කොට්ඨාසයට මාරුවක් ලැබිණි. ඔහු රත්නපුර කොට්ඨාසයට පැමිණියේ 2002 වසරේදී ය. එහිදී ඔහුගේ භාරයට පත්වූයේ ‘ජෙනි’ ය. ඇය වසර හයක් පමණ සිට හදිසියේ රෝගාතුරව මිය ගියා ය. ජෙනිගෙන් පසුව සමන්තට පුහුණු කිරීම සඳහා ලැබුණේ ශීබා ය.පුහුණුකරු සමන්ත වනසූරියශීබා පොලිසියට තෑගි වශයෙන් ලැබුණු බැල්ලක්. ශීබාගේ වයස දැන් අවුරුදු හතරක්. ඇය අපරාධ මිනීමැරුම් සම්බන්ධව සොයන්නට සුවිශේෂී දස්කමක් දක්වනවා.සෑම අපරාධයක්ම සුනඛයන් යොදවා සොයන්නට බැහැ. ඒ සඳහා නිවැරැදි හෝඩුවාවක් තිබිය යුතුයි. යම් අපරාධයක් වුණාට පස්සේ පරීක්ෂණ කණ්ඩායම් වලට හෝඩුවාවක් ලැබෙනවා. ඒ වෙලාවට ඒ පරීක්ෂක කණ්ඩායම් මට කතා කරලා අහනවා තොරතුරු තියෙනවා මෙය කරන්න පුළුවන් ද කියලා. ඒ තොරතුරු එක්ක අපට තීරණයකට එන්න පුළුවන්. මෙහි තියෙන විශේෂත්වය තමයි ‘ඉව‘ ඔස්සේ තමයි මේ කාර්යය කරන්නේ.සමන්ත හා ශීබා අතර ඇති බැඳීම පුදුමාකාර ය. ශීබා කටයුතු කරන්නේ සමන්තට ඕනෑ විදිහට ය. මේ නිසා ශීබාට සමන්ත නැතුවම බැරි ය. සමන්ත නිවාඩු ගිය විට ශීබාට කෑම දීම ආදී කටයුතු කරන්නේ වෙනත් කිසිවකු විසිනි. එය එසේ වුව ද සමන්ත නැතිව ‘ශීබා’ අපරාධ සොයන්නට යන්නේ නැත. ඊට හේතුව ශීබාගේ ඉඟි බිඟි සමන්ත මිස අන් අය නොදන්නා බැවිනි.“රාජකාරි වලට ශීබාට මම ඉන්නම ඕනෑ. සාමාන්‍යයෙන් දෙයක් හොයා ගත්තම ශීබා හැසිරෙන විදිහක් තියෙනවා. ඒක දන්නේ මම විතරයි. මම ඒ වෙලාවට නිහඬව ඉන්නවා. මම ඒක එතැනදී කියන්නේ නැහැ. මොකද අද යම් සිද්ධියක් වුණහම ඒ සම්බන්ධව සොයන අවස්ථාවට ගම්වල අය එකතු වෙනවා. මිනිස්සු සමහර වෙලාවට ප්‍රකෝපකාරී විදිහට හැසිරෙනවා. ඒ නිසා ශීබා හොයා ගන්න අපරාධකරු පිළිබඳව අපි එවෙලේ අගවන්නේ නැහැ.”සමන්ත ශීබාගේ එක් වික්‍රමයක් අපට කීවේ ය.“මේ සිද්ධිය වුණේ නිවිතිගල. ආච්චි ළඟ නිදියගන හිටපු අවුරුදු 14 ගෑනු ළමයව පිරිමියෙක් ජනේලෙන් පැනලා උස්සගෙන ගියා. ඒ යන ගමනෙදි ළමයා කෑගැහුවා. මිනිහා ළමයගෙ කට මිරිකුවා. ළමයා ආයෙත් කෑගැහුවා. මිනිහා ළමයා දමලා ගියා. මමයි ‘ශීබයි’ ඒ ගෙදරට ගියා. ශීබා ඉව දිගේ ගියා. මිනිස්සු වටවෙලා බලාගෙන ඉන්නවා. ශීබා ඇතුළටත් ගියා. ඒ ගෙයි හිටපු මිනිහෙක් ජනේලයෙන් එළියට පැන්නා. එතකොටම කෑගහනවා ඇහුණා. එළියේ හිටපු මිනිස්සු අර මනුස්සයට ගහලා. මිනිහා මැරුණා. මේ වගේ සිද්ධි නිසා යම් අපරාධයක සැකකරුවන් පිළිබඳව දැනුම් දෙන්නේ නැහැ. මම ශීබාට අණ දෙනවා. එකක් තමයි මම එයාට කියනවා හොයන්න කියලා. ඒ වෙලාවට එයා මට ඒක හොයලා දෙනවා. අනිත් එක තමයි පෙන්නන්න කියලා. ඒ වෙලාවට පෙන්නලා සද්ද නැතිව ඉන්නවා.‘ශීබා’ ට ඕන මගෙ ආදරේ දිනාගන්න. ශීබා හිතනවා මම කියන දේ කළාම තමයි මම සතුටු වෙන්නේ කියලා. ශීබා හරි කැමැතියි එයාගේ බෙල්ල අතගානවට. මම ගෙදර ගියත් දවස් දෙක තුනකට පස්සේ ආවත් මං පහළ බස් එකේ එනකොට එයා දන්නවා මං දැන් පොලිසිය කිට්ටුව ඉන්නේ කියලා.”සමන්ත ද නිවාඩු අවසන්ව යළි රාජකාරියට පැමිණි ගමන් යන්නේ ශීබා බැලීමටය. එවිට ශීබාගේ හුරතලය වැඩි ය. ඇය ඔහුගේ දෙපා ලෙවකයි. ආදරය පෙන්වයි. දවසකට දෙකකට පස්සේ මා දැක්කොත් ඇඟට පැනලා එයාගේ ආදරේ පෙන්වනවා. ඒ වෙලාවට මම එයත් එක්ක කතා කරලා ඉන්න ඕන අනිත් වැඩ පටන් ගන්නට කලින්.”ශීබා පමණක් නොව පොලිස් නිල සුනඛයෝ කොයි කවුරුත් ආවට ගියාට කෑම කන්නේ නැහැ. එම සතුන්ට කෑම දෙන නියමිත වෙලාවක් ඇත. ශීබාට උදේට කිරි පාන් හා විටමින් දෙනු ලබන අතර හවස හතර හමාරට පමණ බත් සමඟ මස් දෙනු ලැබේ.දවසටම කෑම වේල් දෙක ද දෙන්නේ අපි ඇසුවෙමු.“අපි තුන් වේලක් කන නිසානේ දන්නේ දවසට තුන් පාරක් කන්න ඕන කියලා. මෙයාලා ඒවා දන්නේ නැහැ. අපි මොකක් හරි ඩියුටියකට ගියාම කොයිවෙලේ එන්න වේද දන්නේ නැහැ. ඒ නිසා මෙයාලා ඊට ගැළපෙන විදිහට සූදානම් කරලා තියෙන්නේ. ආවට ගියාට කෑම දෙන්නේ නැහැ. හවස හතරාමාරට කන්න දෙන්න බැරි වුණොත් නැවත දෙන්නේ රෑ දහයමාරට. එහෙම අවේලාවේ දුන්න කියලා හුරු නැති නිසා කන්නෙත් නැහැ. අපි මේ පුහුණු කරන සුනඛයෝ දන්නේ දවසට එක පාරයි කන්නේ කියලා. එයාලා බාහිර ලෝකේ ගැන දන්නේ නැහැ. සාමාන්‍ය බල්ලන්ට තියෙන හැසිරීම් රටා ;මයාලට නැහැ” සමන්ත පවසන්නේ ය.ශීබා සිටින්නේ තනිවම නොවේ. පුපුරන ද්‍රව්‍ය පිළිබඳ විශේෂ පුහුණුව ලද ටීනා සමඟ ය.ටීනාගේ පුහුණුකරු පොලිස් කොස්තාපල් නිමල් කරුණාරත්නය.දෛනිකව සමන්ත සමඟ ක්‍රීඩා පිටියට යන ශීබා පැය කිහිපයක් ම ක්‍රියාකාරකම්වල යෙදේ. යළිත් සුපුරුදු නිවහනට පැමිණ ශීබා බලා සිටින්නේ තමාට රාජකාරියක් පැවරෙන තුරු ය. රාජකාරියකට යාමට සූදානම් වූ විට ඒ ගමන යනතුරු ශීබාට ඉවසිල්ලක් නැත.“මම යුනිෆෝම් ඇඳලා කූඩුව ළඟට ගියාම ශීබා දන්නවා කොහෙ හරි යන්න කියලා. ඒ දාන ආම්පන්න ටික කරට දැම්මට පස්සේ එක තැනක ඉන්න කැමැති නැහැ. ශීබා හොඳට මං කියන දේ අහනවා. බෙහෙත් ගන්න ගිහිල්ලා වෛද්‍යවරයාට පෙන්නන්න ඉන්න කිව්වම ළඟ වාඩිවෙලා සද්ද බද්ද නැතිව ඉන්නවා. ශීබාට ඉන්න විශ්වාසවන්තම කෙනා මම. අනිත් නිලධාරීන් යම් සිද්ධියකදී ගිනි අවි අරගෙන යද්දී මම යන්නේ ශීබා සමඟයි. මං දන්නවා ශීබා මට හොඳ ආරක්ෂකයෙක් කියලා.”විශේෂ ස්තුතියපොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ, රත්නපුර මූලස්ථාන ප්‍රධාන පොලිස් පරීක්ෂක ඩී.එස්.ඩී. වීරසිංහ යන මහත්වරුන්ට.ඉනෝකා සමරවික්‍රමඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=af1206102</link>
    <topic>‘ඉන්ටර්සිටි’ කෝච්චිය බිම්ගෙය ඇතුළේ කළුවරේ</topic>
    <author>තාරක වික්‍රමසේකර</author>
    <content>‘මිහින්තලාවයි - දහම් අමාවයිශාන්ත අනුබුදු නාමයයි...’දසතින්ම පොසොන් සිරිය පැතිර යද්දී අපේ ඇත්තෝ අනුරාධපුර - මිහින්තලේ වන්දනාවේ ගියා. තවත් පිරිසක් දන්සල් දුන්නා. ලැබුණු විවේකයෙන් දූ දරුවනුත් එක්ක මහනුවර වන්දනාවෙ යන්න තවත් අය පියවර ගත්තා.නුවර යද්දි ලස්සන පරිසරය බිම් ගෙවල් අඩි සිය ගණනක් පහළින් ලස්සනට පෙනෙන කුඹුරු ටික, බතලේගල, උතුවම් කන්ද වගේ උස් කඳු හොඳින් දකින්න පුළුවන් වෙන්නෙ කෝච්චියෙන් ගියොත් විතරයි.ගමනත් ඉක්මනට පහසුවෙන් යන්න කොළඹත් මහනුවරත් අතර දවසකට නගරාන්තර ශීඝ්‍රගාමී දුම්රිය 4 ක් ධාවනය කෙරෙනවා. ගමනත් හරිම ඉක්මන්. උදේ 7.00 ට කොළඹින් කෝච්චියට නැගල උදේට කාල බීල වටපිට පොඩ්ඩක් බලල හැරෙන කොට නුවරට ගිහින් පැය 2 1/2 න් ආරක්ෂිතව නුවරට යන්න පුළුවන් නගරාන්තර කෝච්චියෙන් විතරයි.ඒ නිසාම මේ දවස්වල නගරාන්තර දුම්රියයන්ට තියෙන්නෙ පුදුම ඉල්ලුමක්.නගරාන්තර දුම්රියෙන් නුවර යන්නත් රුපියල් 220 ක් ගෙවන්න ඕන. අවුරුදු තුනට වැඩි පොඩි දරුවකුට වුණත් මේ ගාස්තුව සම්පූර්ණයෙන්ම ගෙවන්න ඕන. සීට් එකකින් භාගයක් දෙන්න බැරි නිසා සම්පූර්ණ ගාණම දෙන්න ඕන. නුවර ඉඳන් කොළඹට සාමාන්‍ය ගාස්තුව රුපියල් 105 යි. ඒ වගේ දෙගුණයක් ගෙවල සැප පහසු ආසනයක නුවර යන්න පහුගිය ඉරිදා උදේ කෝච්චියට නඟින්න ඇත්තේ කොයිතරං සතුටින් ද? කොළඹින් උදේ 7.00 ට පිටත්වෙච්ච කෝච්චියට එදා වැඩිපුර මැදිරියකුත් අමුණලා තිබුණා. වැඩි මැදිරි ගණනක් කන්දේ ඇදගෙන යන්න ඕන නිසා වෙනදා යන දුම්රිය එන්ජිම වෙනුවට බලසම්පන්න එන්ජිමකුත් දාලයි තිබුණේ.ඒත් ඒ බලසම්පන්න එන්ජිම වේයන්ගොඩ ඉඳලම ලෙඩ දෙන්න පටන් අරගෙන. අඹේපුස්සෙ වගේම පොල්ගහවෙලදිත් එන්ජිම අසනීප වෙලා. එහි උග්‍රම තත්ත්වය බලන කඳු තරණයේදී සිද්ධ වුණා. ආයිත් නැගිටින්න බැරි වෙන්නම එන්ජිම හිටියා. ඒ විතරක් නම් මදැ. එන්ජිමේ බලය නැතිවුණා විතරයි. එන්ජිමේ විදුලි උත්පාදන යන්ත්‍රත් (ජෙනරේටර්) එහෙමම නතර වුණා. සම්පූර්ණ දුම්රියම එළිය කරන්නෙ එන්ජිමෙන් දෙන විදුලිය බලයෙන්. එහෙව් එකේ එන්ජිම ඒ විදිහට නතර වුණහම මොකද වෙන්නෙ. එන්ජිම නතර වුණේ සාමාන්‍ය තැනක නෙමෙයි. බලන උමඟ නැත්නම් බිම්ගෙය ඇතුළේ. සම්පූර්ණ දුම්රියම බිම්ගෙය මැද දෙපැත්තම පේන්නෙ නැහැ. කට්ට කරුවලයි. කෑලි කපන්න පුළුවන් කළුවර. පුළු පුළුවන් අය තමන්ගේ ජංගම දුරකථනයෙ විදුලිය මඟින් ආලෝකය දෙන්න හැදුවා කලා මැදිරියො කීප දෙනෙක් ඉගිලෙනව වගේ. ඊට එහා එළියක් එයින් විහිදුණේ නැහැ. බිම් ගෙවල් ඇතුළෙන් කෝච්චිය යනකොට පුංචි දරුවො ‘හූ’ කියනව ඒ දෝංකාරයට ඇති කැමැත්තට වගේම බිම් ගෙය ඇතුළෙන් යද්දි දැනෙන වෙනස අත්විඳින්න. ඒත් එදා ‘හූ’ කියන්න තියා කට ඇරගන්න බැරි තරමට දරුවො නිහඬ වෙලා. ටික වේලාවක් හිටියත් හරියන පාටක් නැහැ. ‘මදැයි වැඩි ගාණක් ගෙවල ඉන්ටර්සිටියෙ යන්න ගියා.’මහනුවර නගරාන්තර දුම්රිය නතර වූ බලන මොරගොල්ල බිම්ගෙය (අංක 9 .බිම්ගෙය) දිගින් අඩි 1049 ක්. එය පිහිටියේ සැතපුම් 62 දම්වැල් 67 ස්ථානයේය. මැදිරි 8 ක දුම්රියේ දිග අඩි 430 කි. (අඩි 55 මැදිරි 7 අඩි 45 මැදිරි 1 යි) දුම්රිය එන්ජිමේ දිග අඩි 76.8 ක්. ඒ අනුව සමස්ත දුම්රිය දිගින් අඩි 506.8 ක්. දුම්රියේ දිග මෙන් දෙගුණයකටත් අධික දුරක් බිම්ගෙය තිබ්බා.සම්පූර්ණ දුම්රියම බිම්ගෙය ඇතුළෙ නිසා මඟීන්ට හුස්ම ගන්නත් අමාරු වුණා. පුළු පුළුවන් අය දුම්රියෙන් බැහැල හෙමිහිට හෙමිහිට බිම්ගෙයින් එළියට ඇදුණා. දරුවන් වඩාගත් මව්වරුන්ට දුම්රියෙන් බැසීම අතුරේ යන්නාක් බඳුය. දුම්රිය තුළ වාතාශ්‍රය අඩු වී ඇති නිසා දුම්රියේ සිටීමට ද නොහැකිය. වැටි වැටී දුම්රියෙන් බැසගත් පිරිස් දුම්රියෙන් බැස බිම්ගෙයින් එළියට යන්නට වන්හ. ඒ අතර විදේශිකයෝ ද වූහ. රුපියල් 375 ක් ගෙවා නැරැඹුම් මැදිරියේ ගමන් කළ අය ද මේ අතර සිටියා. තවත් පිරිසක් දුම්රියේම නැවතී සිටියේ බඩුබාහිරාදිය දමා යාමට නොහැකි නිසයි. මේ කළුවරේ ජරමරය පැය දෙකක පමණ කාලයක් තිබුණා.මහනුවරින් හා ප්‍රධාන මාර්ගයේ ධාවනය වූ තවත් එන්ජිමක් බැගින් දුම්රියට දෙපසින් එන්ජින් දෙකක් සවිකර එය යළි යථා තත්ත්වයට ගන්නට පැය 2 ක් පමණ ගත වුණා. එතෙක් දුම්රිය බිම්ගෙය ඇතුළේ.කාගේ වරදක් හෝ වේවා බැට කෑවේ මඟීන්. මෙම දුම්රියේ ගමන් ගත් ඇතැම් මඟීන් එදින සවස දුම්රියේම ආපසු කොළඹ එන්නට සිටි අයයි.පසුගිය සති අන්තයේ සිදුවූ මේ කළුවරේ ජරමරයට අමතරව දුම්රිය හා ඇස ගැටුණු තවත් ප්‍රබල සිද්ධීන් දෙකක් ද වාර්තා වුණා. ඉන් පළමුවැන්න වාර්තා වූයේ නුගේගොඩින් ය.නුගේගොඩ දුම්රිය ස්ථානය අසලදීම පීල්ලෙන් ඉවතට ගිය දුම්රියක් නුගේගොඩ හන්දියේ මහ පාර පුරාම ගියේය. නුගේගොඩ නගරය මැද මාර්ගය මුළුමනින්ම අවහිර විය. එහිදී දුම්රිය මඟීන් පමණක් නොව මහාමාර්ගය භාවිත කළ සියලු දෙනාම අපහසුවට පත් විය.එසේම දුම්රිය එන්ජිමක ඇක්සලයක් කඩා වැටීම නිසා මහව සිට මඩකළපු (නැගෙනහිර) මාර්ගයේ දුම්රිය ද 2 වැනිදා සෙනසුරාදා අඩපණ විය. දීර්ඝ නිවාඩුවක් හිමි පොසොන් පෝය සහිත සති අන්තයක මඟීන් පත් වූයේ සුළු පටු අපහසුවකට නොවෙයි.මේවා අහම්බෙන් වූ සිද්ධි වන්නට පුළුවන. එහෙත් දෛනිකවම මඟීන් මුහුණපාන ගැටලු සඳහාවත් විසඳුමක් ලබාදීමට දුම්රිය බලධාරීන් විමසිලිමත් නොවීම හා ඔවුන්ගේ නොසැලකිල්ල ඉතාම කනගාටුවට කරුණක්.විශේෂයෙන්ම මෙරට දීර්ඝතම දුරක් ධාවනය වන වවුනියාව - මාතර දුම්රිය දිනපතාම ප්‍රමාද වීම දැන් සාමාන්‍ය දෙයක් බවට පත් වෙලා. මැදිරි 13 කින් ගමන් කළ දුම්රිය අද මැදිරි 9 කට සීමා වෙලා. දෙවැනි පන්තිය මැදිරියක් මෙන්ම දුම්රිය භෝජනාගාරය ද දුම්රියෙන් ඉවත්ව ගිහින්.උදෑසන 10.15 ට මාතරින් ගමන් අරඹන මේ දුම්රිය අනුරාධපුරයට යන්නේ රාත්‍රී 7.00 ට විතර. වවුනියාවට යනකොට රෑ 9.00 ට කිට්ටු වෙනවා. භෝජනාගාරය නැතිව මඟියෙක් දවල්ට කෑම කන්නෙ කොහොමද කියල බලධාරීන්ට පෙනිල නැහැ. මේ කෝච්චියේ විතරක් නෙමෙයි මඩකළපුවට යන උදේ දේවියෙත් කැන්ටිම නැහැ. චීනෙන් දුම්රිය මැදිරි ගේද්දි භෝජනාගාර 7 ක් ගෙනාව. එයින් 6 ක්ම අද කැලේට වෙලා. යාල්දේවිට විතරයි චීනෙන් ගෙනා කැන්ටිමක් තියෙන්නෙ. මේව ගැන හොයන්න ඉන්න නිලධාරීන් කොහේද ඉන්නෙ. මඟී දුක දැනෙන්නෙ නැද්ද? පේන්නෙ නැද්ද? එහෙමත් නැත්තං හොයන්න ඕන නැද්ද? දුම්රිය බලධාරීන් බොහෝ විට වැඩ කරන්නෙ මඟී සංගම් යැයි කියා ගන්නා පිරිසක් එක්ක එකතු වෙලා. එයාලා කියන දේ හරි හෝ වැරැදි හෝ ඒක තමයි මඟී ඉල්ලීම. ඉල්ලීම් දිහා බලන්න ඕන. ඒ වුණත් දුම්රිය බලධාරීන්ට ඊට වඩා කරන්න වැඩක් තියෙනවා. ඒ දුම්රිය මඟී ගමන් වාර්තා පරීක්ෂා කරන එක කෑගහන අයගෙ ඉල්ලීම් විතරක් ඉටුවෙනව. නිවැරැදි මඟී ඉල්ලීම පැත්තක. පහුගිය කාලෙ ලොකුම පෙරළියක් වෙලා කැලණියෙ කෝච්චි නවත්තන ක්‍රියාමාර්ගයක් ගත්තා. බොහෝ දෙනා හිතුවෙ මේක දේශපාලන බලවතකුගෙ වැඩක් කියල.ඒත් දැන් මඟීන් දන්නව මේක පිටිපස්සෙ ඉන්නෙ එක පුද්ගලයෙක් කියලා. එයාට ජනපි‍්‍රය වෙන්න දුම්රිය කැලණියෙ නවත්තගන්න හදනව. උදේ 9.00 ට මහව හන්දිය බලා යන කෝච්චියට විනාඩි 5 කට ඉස්සෙල්ල (8.55 ට) රඹුක්කන මන්දගාමී දුම්රිය යනව. ඒත් මහව දුම්රියත් මේ ළඟදී ඉඳල කැලණියෙ නවත්තන්න පියවර අරන්. පොල්ගහවෙලින් එහාට මාසෙකටම කැලණියෙන් යන්නෙ මඟීන් 90 ක් විතර. ඒ කියන්නෙ දවසකට තුන් දෙනෙක් විතර. ඒ තුන්දෙනාත් මේ කෝච්චියෙම යන අය නෙවෙයිනෙ. එතකොට මහව වගේ දුර යන කෝච්චියක් තවත් විනාඩි 3 - 4 ක් පරක්කු කරන එක හොඳ ද?මේ එක උදාහරණයක් විතරයි. ඉස්සරහට තව මොනව වෙයි ද දන්නෙ නැහැ. දුම්රිය මඟීන් ඇපයට තියල ජනපි‍්‍රය වීමත් තම රාජකාරිය නොසලකා හැරීමත් දුම්රිය නිලධාරීන්ගේ වගකීම නෙමෙයි. ඒක මහ අශෝබන වැඩක්.ඒත් දුම්රියේ වෙන දේවල් දිහා බලද්දි කතා නොකර ඉන්න එක හොඳයි වගේ. පහුගිය දවසක රෑ මරදානේදී දුම්රිය රියැදුරකුයි උප නියාමකවරයකුයි ගහගෙන. මේ ගුටිකෙළියෙන් පස්සෙ එස් - 8 බලවේග ධාවනාගාරයෙන් යන කෝච්චි දිව්වෙ නැහැ. මඟීන් දහස් ගාණක් අමාරුවේ වැටුණා.තම තමන් ගහගෙනත් කෝච්චි දුවන්නෙ නැතුව මඟීන්ගෙන් පලි ගන්න එයාලට ලැජ්ජ නැද්ද මන්ද? ඒත් වගකීමෙන් එකක් කියන්න ඕන. බහුතරයක් දුම්රිය රියැදුරන් වගේම නියාමකවරුන් මේ සිද්ධිය ගැන කතා කළේ හරිම පිළිකුළෙන්. ඒක නිසාම එයාල කිසිම වර්ජනයකට ගියේ නැහැ. ‘ගහගත්තු උන් ඕන එකක් කරගත්තාවෙ‘ කියල එයාල වැඩ කරා. ‘අපිටත් ලැජ්ජයි මේ යක්කු හින්ද?’ බොහෝ රියැදුරන් වගේම නියාමකවරුන් එහෙම කිව්වා.මොන දේ වුණත් මඟීන් අමාරුවේ දාන්න හොඳ නෑ කියන එක දුම්රිය නිලධාරීන් සියලු දෙනාම දැනගන්න ඕන. අතරමඟ නවතින කෝච්චි පාරට නොදා ඉන්නත් දැනගන්න ඕන. ඒ වගේම සැබෑ මඟී අවශ්‍යතාව අඳුනගෙන පිළියම් යොදන්න කියලත් අපි කියනව.මේ සිද්ධි ගැන දුම්රිය සාමාන්‍යාධිකාරී බී. ඒ. පී. ආරියරත්න මහතාගෙන් ඇහුවම ආරියරත්න මහතා කිව්වෙ දුම්රිය පීලි පැනීම් මේ අවුරුද්දෙ ඉතාම අඩු බවයි.පසුගිය වසරේ මුල් මාස දෙක තුන ඇතුළත පීලි පැනීම් 16 ක් වාර්තා වූ නමුත් මේ වසරේ එම කාලයේ වාර්තා වූයේ පීලි පැනීම් දෙකක් පමණක් බවත් ඔහු පවසනවා.කොළඹ මහනුවර නගරාන්තර දුම්රිය බලන බිම්ගෙය ඇතුළේ සිරවීම සම්බන්ධව අදහස් දැක්වූ ඔහු පවසා සිටියේ ධාවනය වන දුම්රිය එන්ජිමක් ක්‍රියා විරහිත වීම සිදුවිය හැකි බවයි. එසේම මහා මාර්ගයක ධාවනය වන වාහන මෙන් නොව ආරක්ෂාකාරී බව අතින් ඉතා ඉහළ මට්ටමක් දුම්රිය සතුව පවතින බව ද ඔහු පෙන්වා දෙයි. කඩිනම් ගමනාගමන සේවාවක් සැපයීමට දෙපාර්තමේන්තුව සැම විටම කටයුතු කරන බව ඔහු පෙන්වා දෙයි. බලනදී අක්‍රීය වූ දුම්රිය එන්ජිම එම් - 9 පන්තියට අයත් ප්‍රංශයෙන් 2000 වසරේ ආනයනය කළ එන්ජිමක් බවත් ඔහු කීවේය. දුම්රිය දෙපාර්තමේන්තුව විසින් නොව ඉහළම රාජ්‍ය බලයක මැදිහත් වීමකින් එවක මෙම එන්ජින් ලබා ගැනීමට බලපෑම් එල්ල වී ඇත.එම එන්ජිමක ක්‍රියාකාරිත්වය පරිගණක 9 ක් හරහා සිදු කෙරෙන බව ආරියරත්න මහතා පවසයි. 2000 වසර නිම වන විටම එන්ජින් 2 ක් හැර සෙසු එන්ජින් අක්‍රීය වූ බවත් මේ වන විට එන්ජින් 6 ක් ධාවනයට යොදා ඇති බවත් එදින අක්‍රීය වූ එන්ජිම අතරමඟ දුම්රිය ස්ථානවල නැවතුණ ද රියැදුරා එය පණ ගන්වාගෙන ගොස් ඇත්තේ එන්ජිමෙහි ක්‍රියාකාරිත්වය දුබල බවක් නොපෙන්වූ නිසා විය හැකි බව යැයි ඔහු පවසයි. දුම්රිය එන්ජිමක් ධාවනය ඇණහිටිය විට යළි එය පණ ගන්වා ධාවනය කිරීම සාමාන්‍යයෙන් සිදුවන්නක් බව ද ඔහු කීය. එසේ නොමැතිව යන්තම් දෝෂයක් හටගත් විට ධාවනයෙන් වැළකීමට රියැදුරන් කටයුතු කළහොත් දුම්රිය සේවාව පවත්වාගෙන යාමට නොහැකි බව ද ඔහු කීවේය. මඟීන්ට මෙහිදී වැඩි අපහසුවක් සිදුව ඇත්තේ එය බිම්ගෙය තුළ නතර වූ නිසා බවත් ඔහු පෙන්වා දෙයි. එමෙන්ම මැදිරි 8 කින් යුක්ත දුම්රියක් සහ අධික බර එන්ජිමක් සහිත දුම්රිය කඳු තරණයට වෙනත් එක් එන්ජිමක් යෙදවීම ප්‍රමාණවත් නොවීම නිසා මහනුවරින් හා ප්‍රධාන මාර්ගයේ ධාවනය වූ දුම්රිය ඇන්ජින් දෙකක් යොදා දුම්රිය ඉදිරිපසින් ඇදගෙන යාමට හා පසුපසින් තල්ලු කිරීමට කටයුතු කළ බව ඔහු කීවේය. ඒ සඳහා පැය දෙකක් පමණ ගත වූ බව ද ඔහු කීය.නුගේගොඩ දුම්රිය පීලි පැනීම බොහෝ දෙනාට තදින්ම දැනුණේ එය ජනාකීර්ණම ස්ථානයක සිදු වූ නිසා බව ද ආරියරත්න මහතා කීය. දුම්රිය මඟීන්ට උපරීම පහසුව සැලසීම දුම්රිය දෙපාර්තමේන්තුවේ අරමුණ බවත් විනය කඩ කරන මෙන්ම සේවය පැහැර හරින නිලධාරීන්ට විරුද්ධව නීතිය තදින් ක්‍රියා කරන බවත් ආරියරත්න මහතා කීය.කරුණු කාරණා කෙසේ වුවද මඟියා - මඟමය. දුම්රියේ තිබෙන අඩුපාඩු බොහොමයක් සකස් කර ගත හැකි ඒවාය. ඒ ගැන අවධානයක් නැත. මඟියා අමාරුවේ වැටෙන්නේ ඒ නිසා ය. දුම්රිය බලධාරීන් සැම විටම ක්‍රියා කළ යුත්තේ මඟීන්ගේ යහපත ගැන සිතා මිස නිලධාරීන්ගේ හෝ වෘත්තිය සමිතිකරුවන්ගේ අනිසි වාසි ගැන සොයා බලා නොවේ.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=af1206103</link>
    <topic>වාහන වැඩිවෙලා අනතුරු වැඩිවෙලා දඬුවම් වැඩි කළා</topic>
    <author>සාකච්ඡා කොට සකස් කෙළේ</author>
    <content>පොලිස් රථවාහන පාලන හා ආරක්ෂණ අධ්‍යක්ෂජ්‍යෙෂ්ඨ පොලිස් අධිකාරී කේ. අර්සරත්නම්ශ්‍රී ලංකාවේ රිය අනතුරු වැඩිවෙන වේගය වේගවත් රියක වේග මාපකය ලෙසින්ම ඉහළ යනවා යැයි කීවොත් නිවැරැදිය.බස් වෑන් ගැටුම් මෝටර් සයිකල් රිය ගැටුම්, ත්‍රිරෝද රිය ගැටුම් මේ සියලු ගැටුම්වලින් මියයන්නේ ශ්‍රී ලංකාවේ මිනිස් සම්පතය. විශේෂයෙන්ම කුඩා ළමයින්, මල් වැනි පාසල් දරු දැරියන්, රිය අනතුරුවලින් මියයාම ඉවසිය හැකි ද? පසුගිය සතියේ නවතා තිබු ලොරියක වෑන් රියක් ගැටීමෙන් අපවත් වූයේ ඒ ලොරිය පිටුපස සිටි සාමණේර හිමිනමකි. ඉවසුම් නැති ත්‍රීරෝද රථ රියැදුරෙකු වූ පියා දුම්රිය එනු දැක දැකම දුම්රිය මඟ හරහා සිය ත්‍රීරෝද රථය දැමීමට ගොස් තමන්ගේත් තම බිරිඳගේත් දියණියගේත් ජීවිත මරු තුරුළට යවා ගත්තේය. දෙමාපියන් නැති බාල දියණිය අනාථ එකියක් වූවාය.මේ පිළිබඳව අපි ශ්‍රී ලංකා පොලීසියේ රථවාහන පාලන හා මාර්ග ආරක්ෂණ අධ්‍යක්ෂ ජ්‍යෙෂ්ඨ පොලිස් අධිකාරී කේ. අර්සරත්නම් සමඟ කළ සම්මුඛ සාකච්ඡාවකි මේ.හදිසි අනතුරු සියල්ලට මුල කුමක් ද? ඉවසීම නැති කම ද?අද ශ්‍රී ලංකාව වේගයෙන් සංවර්ධනය කරා යොමු වෙමින් තිබෙනවා. මාර්ග පද්ධතීන් වඩා දියුණුයි. සාමාන්‍යයෙන් ශ්‍රී ලංකාව ඇතුළත අද දවසකට රිය අනතුරු 110 ක් විතර සිදු වෙනවා. ඒවායින් සියයට හතළිස් පහක් පමණ බරපතළ ඒවා. පැය හතරකට වරක් සිදුවන මාරක රිය අනතුරු වලින් දවසකට 6 දෙනෙක් 7 දෙනෙක් විතර මිය යනවා. ඒ වගේම සිදුවන රිය අනතුරු වැඩි හරියක් මෝටර් සයිකල් වලින් වන අනතුරු.මේ අනතුරු වැඩිවීමට ප්‍රධානම හේතුව වන්නේ ඉක්මන්කමයි. තමන්ගේ ගමන ඉක්මනින් යාමට මිසක් මාර්ග නීති පිළිපදින්න බොහෝ දෙනා උත්සාහ කරන්නේ නැහැ.ඉක්මන් කමත් බීමත් කමත් නිදිමත ගතිය අනතුරුවලට ප්‍රධාන හේතු නේද?මෝටර් සයිකල් හා ත්‍රීරෝද අනතුරු වැඩිවීමට නම් ප්‍රධානම හේතුව ඉක්මන් වීමයි. කොතන හරි පොඩි ඉඩක් තිබුණොත් එතැනින් රිංගා යාමටයි ඔවුන් බලන්නේ. මෝටර් සයිකල් නම් දෙන්නා යන සයිකලයේ තුන් දෙනාත් යන අවස්ථාත් තියෙනවා. තමන්ට යා යුතු පැත්තේ නොවෙයි සමහර විට යන්නේ.හෙල්මට් එක පැලඳගෙන යන්නෙ නැහැ. එයින් ජීවිත අවදානම වැඩියි. සමහරවිට ඒ හෙල්මට් එක වුණත් නියම ප්‍රමිතියට නැහැ. එක්කෝ එය නියම ලෙසට පැලඳගෙන යන්නේ නැහැ. සමහර හෙල්මට් ඔළුවට ගැළපෙන්නේ නැහැ. මේ වගේ නොසැලකිලිමත්කම් නිසා අනතුරකදී මරණය පිළිබඳ අවදානම වැඩියි.අනිත් හේතුව බීමත්කම. බීමත් නම් රථයට නගින්න එපා. අප දෙන අවවාදය ඒකයි. ඒ අවවාදය කොච්චර කළත් වැඩක් නැහැ.ඒ වගේම තමයි මාර්ග නීති පිළි නොපැදීම. හැම දේකටම නීතියක් රීතියක් තියෙනවා. නිදිමතත් වාහන අනතුරුවලට තවත් හේතුවක් වෙනවා.අද මෝටර් රථ දෙපාර්තමේන්තුවේ ලියාපදිංචි වී ඇති ලක්ෂ හතළිස් පහක් පමණ වන රථවාහන අතරින් හරි අඩක්ම යතුරුපැදි.ඒ වගේම මේ යතුරුපැදි පදවන බොහෝ දෙනා තරුණ අය. ඔවුන්ගෙන් වැඩි දෙනා මාර්ග නීති දන්නෙ නැහැ. දැනගත්තත් ඒවාට ගරු කිරීමක් නැහැ. ඔවුන්ගේ ඉක්මන්කම වැඩියි.ඉතින් අනතුරු සිදුවීමේ ප්‍රවණතාවය වැඩියි.අනිත් රියැදුරන් මගීයන් හරියට පාරේ ගියත් වැඩක් නැහැ. නීතියට ගරු නොකරන අය නිසා අනතුරු වැඩි වෙනවා. සමහරු ඉස්සර කරන්නේ වැරැදි පැත්තෙන්, ඒ වගේම අධික වේගය, අධික වේගය මරු කැඳවයි කියල කියනවනේ. සමහරු මත්පැන් බීල ඊට පස්සේ අධික වේගයෙන් රථය පදවනවා.වළක්වා ගත් අනතුරු තිබේ ද?සිදුවී ඇති රිය අනතුරු විශ්ලේෂණය කරනකොට බොහෝ අනතුරු වළක්වාගත හැකිව තිබුණු ඒවා. ඉක්මන්කම අඩුකර ගත්තානම්, මත්පැන් නොබිව්වානම් අධික වේගයෙන් නොගියානම් බොහෝ අනතුරු සිදුවන්නේ නෑ.රටේ සංවර්ධනයත් සමඟ වාහන වැඩි වෙනවා. එතකොට මාර්ග නීති හරියට පිළිපදිමින් රිය පදවනවානම් මාර්ග අනතුරු සියයට සියයක්ම වුණත් අඩුකර ගන්නට පුළුවන් නේද?ඇත්තටම ඇයි රටේ මිනිසුන්ට මෙතරම් හදිසියක්. සමහරවිට දුම්වැටියක් ගෙන එන්නට අඩි දෙක තුන පයින් යා හැකි දුරක් පවා අධික වේගයෙන් යතුරු පැදියක සමහරු යන අවස්ථා තියෙනවා.තවත් සමහරවිට ත්‍රීරෝද රියක පාසල් ළමුන් දහය දොළහ පටවාගෙන යනවා. බස්රථ එකිනෙකා තරගයට ගාණ සොයාගන්නට යන අවස්ථා සුළබයි. මේ නැති හදිසියක් නිසා ජීවිත කීයක් අනිවාරතේ නැති වෙනවා දැ කියා හිතා බලන්න යැයි මං ජනතාවගෙන් ඉල්ලා සිටිනවා.මේ රිය අනතුරු අඩු කරන්නට හදිසි කාරයන්, බීමත් රියැදුරන් පිළිබඳව පොලීසිය ගන්නා පියවර කුමක් ද?මේ බීමත් රියැදුරන් හා හදිසි කාරයන් අල්ලා ගන්නට පොලීසිය පැය 24 පුරා සුපරීක්ෂාකාරීව ඉන්නවා. නිලධාරීන් වැරැදි කරන රියැදුරන් ගැන අධීක්ෂණය කොට ඔවුන් අල්ලා ගන්නවා. අල්ලා ඔවුන්ට එරෙහිව උසාවියේ නඩු පවරනවා. ඒ වගේම තවත් ප්‍රදේශ තියෙනවා අනතුරු බහුල වන. අප ඒ ප්‍රදේශවල එසේ වන්නේ ඇයිදැයි විමසිලිමත් වෙනවා. ඒවාට හේතුව කුමක් ද? අලෝකය මදි ද පාර අඳුරු ද ලිස්සන සුලු ද ඒවා ගැන සොයලා විසඳුමක් දෙනවා.මේ නොයෙක් ක්‍රම මඟින් රිය අනතුරු අඩුකර ගැනීමට පොලීසිය ක්‍රියාත්මක වෙනවා. අනතුරු වැඩි වෙන්නේ වාහන වැඩි වන නිසා අප ඒ ගැනත් සැලකිලිමත් විය යුතුයි. වැඩිවන රථවාහන වලට ගමන් කිරීමට මාර්ග නිසි පරිදි සකස් විය යුතුයි. දැන් රජය මාර්ග සංවර්ධනය වේගවත් කරන්නෙ ඒ නිසායි.පොලීසිය විසින් ඛ්ඛ්ඊඍ කැමරා නගරයේ තැනින් තැන සවි කළා. ඒවායින් ලැබෙන ප්‍රතිඵල කොහොම ද?එය සාර්ථකයි. ඛ්ඛ්ඊඍ කැමරාවලින් ලබාගන්නා දර්ශන මඟින් අපට අනතුරක් ඒ අදාළ ස්ථානයන්හි සිදුවූ සැණින් තොරතුරු ලබාගන්න පුළුවන්. වරදකරුවන් හඳුනා ගන්නත් පුළුවන්. අපි ඒ මඟින් ලත් තොරතුරු මත නඩු පවරා උසාවිය මඟින් දඬුවම් දී තිබෙනවා. ඒ වගේම කැමරා සහිත රථ තුනක් විවිධ ස්ථානවලට යැවීමට පොලිස්පතිතුමා සැලසුම් කළා. දැන් එයින් එක් රථයක් ක්‍රියාත්මකයි.මහජනතාවගේ බලාපොරොත්තුව බීමත් රියැදුරන්ව හා වේගයෙන් රිය පදවන රියැදුරන් හට නිසි දඬුවම් ලබා දීමයි. ඒවා නිසි පරිදි සිදු කෙරෙන අයුරුත් ඒවාට උසාවියෙන් රියැදුරන්ට ප්‍රමාණවත් දඬුවමක් ලැබේ ද?බීමත් රියැදුරන්ව අප මුලින්ම උසාවියට ඉදිරිපත් කරනවා.සාමාන්‍ය මෝටර් රථ රියැදුරකු බීමත්ව රිය පැදවුවහොත් ඔවුන්ට රුපියල් 3500 සිට 7500 දක්වා දඩයක් උසාවියෙන් නියම කළ හැකියි. ඒ මුල් වරට. අනතුරුව වසරක කාලයකට රියැදුරු බලපත්‍රය අහෝසි කිරීම, මාස 6 දක්වා සිර දඬුවමකට යටත් කළ හැකියි. ඒ වගේම බස් රියැදුරන්ට, මගීන් ප්‍රවාහනය කරනු ලබන බස් රථවල රියැදුරන්ට දඩ මුදල වැඩියි.ඔවුන්ටත් රුපියල් 4000 සිට 7500 දක්වා දඩ මුදලක් දෙවැනි වරට රුපියල් 7000 සිට 15000 දක්වා දඩ මුදලක් නියම කර හැකියි.බීමත්ව රිය පදවා හෝ නොසැලකිලිමත් ලෙස රිය පදවා මාරක රිය අනතුරක් සිදුකළහොත් පස් අවුරුදු සිර දඬුවමක් හෝ රු. 7000 සිට 15000 දක්වා දඩ මුදලක් හෝ දඩ මුදල් නොගෙවුවහොත් තවත් සිර දඬුවම් ලැබෙනවා. සමහර විට වරදේ බරපතළකම අනුව මුළු ජීවිතේටම රියැදුරු බලපත්‍රය අහෝසි කළ හැකියි.මේ වගේ දඬුවම් මඟින් අද බොහෝ රියැදුරන් වැරැදි කරන ප්‍රමාණය අඩුවෙලා. බීමත්ව රිය පැදවීමත් මීට වසර දෙක තුනකට සාපේක්ෂව අඩුයි.අපිට කියන්න තියෙන්නෙ මේකයි “බොනවානම් වාහන එලවන්න එපා. වාහන එලවනවානම් බොන්න එපා” කියලයි.මෙසේ අනතුරු අවම කර ගැනීමට මහජනතාවගේ ද සහයෝගය අවශ්‍ය වෙයි. මහජනයාගේ සහයෝගය කෙබඳු විය යුතු ද?මහජනයා කියන්නේ සියලු දෙනාම. කහ ඉරේ යන මඟීයාත් මෝටර් රථය එළවන රියැදුරාත් මහජනතාව තමයි. ඔවුන් සියලු දෙනාම එකිනෙකාට සහයෝගය දක්වනවානම් ප්‍රශ්න ඇතිවන්නේ නැහැ. මගියෙක් කහ ඉර මතට ආවාම ඔහුට පාර මාරුවීමට ඉඩ දීම රියැදුරාගේ යුතුකමයි. මගීන් ද දඩබ්බර විදිහට පාර පනින්නේ නැතිව කහ ඉරෙන් මාරු වෙනවානම් හොඳයි. අපි දැන් මහජනයා වැඩියෙන් ගැවසෙන වේලාවන්හි කහ ඉර පිළිබඳ නීතිය අනුගමනය නොකරන මගීන් දැනුම්වත් කිරීමේ පියවර හා පසුව නඩු පැවරීමේ නීතිය අනුගමනය කරනවා. මේ නිසා කොළඹ නගරයේ කහ ඉරෙන් ම පාර මාරු වීමට පෙලඹී සිටින පදිකයන් වැඩි වෙලා.පිළියන්දල කොහුවල වැනි නගර කීපයක පාර මැද තිබු වට රවුම් ඉවත්කර ඇති බව අපට දැකගන්නට ලැබුණා. ඒවා ඉවත් කළේ ඇයි?එය අපේ අලුත් නිර්මාණාත්මක වැඩක්. පිළියන්දල කොහුවල විතරක් නොවෙයි බොහෝ නගරවල මේ වට රවුම් නිසා වාහන තදබදය වැඩි වෙලා. අපි එයට පිළියමක් වශයෙනුයි ඔය වට රවුම් අයින් කළේ.දැන් ඒ මාර්ගවල වාහන පාලනය වන්නේ සංඥා මඟින්. ඒ ක්‍රමය සාර්ථක බව අපට මේ ටික දවසට පෙනී ගොස් තිබෙනවා. ඒ එක්කම මහනුවර බොරැල්ල වැනි ප්‍රදේශවල තිබෙන උමං මාර්ග පාවිච්චිය පිළිබඳව පදිකයන් වැඩි සැලකිල්ලක් දැක්විය යුතුයි.ශ්‍රී ලංකාවේ අනතුරු බහුල ප්‍රදේශ වශයෙන් හඳුන්වන්නට පුළුවන් කුමන ප්‍රදේශ ද?අනිත් ප්‍රදේශවලට සාපේක්ෂව කැලණිය, ගම්පහ, නුගේගොඩ, අනුරාධපුර, රත්නපුර, කුරුණෑගල අනතුරු බහුල ප්‍රදේශයි. කොළඹ නාගරික ප්‍රදේශයට වඩා ඒ ප්‍රදේශවල අනතුරු වැඩියි. අප ඒවා පාලනය කරන්නට නිලධාරීන් යොදවා තිබෙනවා.පොලිස් අධිකාරි තුමනි, මත්පැන් බී රථයක් ධාවනය කළ අයෙක් තමා අතින් අනතුරක් වූ සැණින් පැන යන්නට පුළුවන්. ඔහු පසුව ඇවිත් පොලීසියට බාර වුණොත් කොහොමද ඔහු මත්පැන් බී රිය ධාවනය කළ බව ඔප්පු කරන්නෙ?නෑ එහෙම වෙන්නෙ නැහැ. මත්පැන් බී අනතුරක් කළ අයෙකුට එහෙම පැන යන්නට බැහැ. පැන යන්නේ මත්පැන් නොබි අනතුරක් කළ අයයි. මත්පැන් බී ධාවනය කළ අය පැන යන ප්‍රවණතාවය අඩුයි.සාකච්ඡා කොට සකස් කෙළේදයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=af1206104</link>
    <topic>බෝම්බ චෝදනාවකට ධර්මසේකර හිරේ</topic>
    <author>දයා ඩී. ෆොන්සේකා</author>
    <content>ගස් සෙවණේ විප්ලවයඅනගාරික ධර්මසේකර 13ධර්මසේකරගේ ජීවිතය සෑමදාම විවිධ හැලහැප්පිලි හා තාඩන පීඩන වලින් සමන්විත විය. විශ්ව විද්‍යාල ජීවිතය අවසන් කළ දා සිටම ස්ථිර රැකියාවක් නොකළ ඔහු තම දෛවය විසින් දේශපාලනය හා අනුන් වෙනුවෙන් දුක් ගන්නට කැපකොට තිබේ. ඔහු නිතරම සටන් කළේ ගුටි කෑවේ තමන්ගේ බඩ වඩාගන්නට නොවේ. බැණුම් ඇසුවේ නින්දා අපහාස වින්දේ අනුන් උදෙසාය. පොදු මහජනතාවට සේවයක් කිරීමට ඉල්ලීම් දිනා ගැනීමට ඔහු කළ සටන්වලින් ඔහුට පලක් නොවීය.ධර්මසේකරගේ ජීවිත කතාව අසාගෙන සිටියදී මම ඔහුගෙන් පැනයක් ඇහුවෙමි.“ඔබතුමා කර්මය පිළිබඳව විශ්වාස කරනව ද?”“ඔව්”“එහෙනම් මොන කරුමයක් කරලද ඔයතරම් පොලීසිවලින් මිනිස්සුන්ගෙන් ගුටි කන්නෙ?”ඔහුගේ මුහුණ ප්‍රාණවත් විය. දුකක් පිළිබඳව යමක් මුහුණෙන් නොකියැවිණි.“අනේ මන්ද මහත්තයෝ. මං මේ ආත්මෙනම් කුරා කූඹියෙක්වත් මරල නැහැ. මං හිතන්නෙ මං සංසාරෙ කාටහරි වද දෙන්න ඇති ඒකයි. දැන් මං ඒ සේරම සිද්ධ වුණේ හොඳටයි කියල හිතාගෙන මේ ජීවිතේ ගෙනියනව.1980 ජූලි වැඩ වර්ජනය ඔහුගේ ජීවිතයේ තවත් මර්මස්ථානයක් විය. අසූවේ ජූලි වර්ජනය ශ්‍රී ලංකාවේ කම්කරු ගුරුවරු ආදි රජයේ සේවකයන් විශාල පිරිසක් එකවර සහභාගි වූ වැඩ වර්ජනයයි.එකවර හතළිස්දෙදාහක් දෙනා ජීවන වියදමට සරිලන වැටුපක් ඉල්ලා වර්ජනය කළහ. එහෙත් එවකට තිබු ජේ. ආර්. ගේ රජය කිසිදු ඉල්ලීමක් නොදුන්නා මෙන්ම ඒ ගැන සාකච්ඡා කිරීමටවත් සූදානම් නොවී වැඩ වර්ජනයට සහභාගි වූ සියලු දෙනා සේවයෙන් නෙරපා දැමීය.මේ මහා අරගලයට උර දුන් වැඩ වර්ජකයෝ සමහර දෙනා තවමත් නොවිඳිනා දුක් විඳිමින් ජීවත් වෙති.දොට්ට දැමු වැඩ වර්ජකයන් වෙනුවෙන් මහා සත්‍යග්‍රහයක් පැවැත්වීමට වාමාංශික ශ්‍රී ලංකා නිදහස් පක්ෂ වෘත්තීය සමිති නායකයන් තීරණය කළේ මේ අතරේදීය.ිනය වූයේ අගෝස්තු 8 දායි. එදින විශේෂත්වයක් ඇති බව පෙන්නා දුන්නේ ද ධර්මසේකරය. එනම් එදින පුරන්අප්පු වීරයා වෙඩි තබා මරා දැමු දිනය වීමය.හතළිස් දෙදහසක් වූ වැඩ වර්ජකයන් පිරිසෙන් බොහෝ දෙනකු හා වෘත්තීය සමිති නායකයෝ කොටුව දුම්රිය පොළ ඉදිරිපිටට රැස් වූහ.එහිදී ඔවුන් තවත් තීරණයක් ගත්තේ එවක තිබු මර්දනකාරී රජයට එරෙහිව සිය හඬ දැඩි ලෙස අවදි කරන්නටය.ඒ සියලු දෙනාම එවකට ජේ. ආර්. ජනාධිපතිවරයා සිටි කොටුවේ ජනාධිපති මන්දිරය වෙත පෙළපාලියකින් යාමටයි.පෙළපාලිය ඉදිරියෙන්ම ගියේ ධර්මසේකරයි. ඒ වන විට ඔහු මුහුණ පුරා රැවුල වවා තිබිණ. උසට උසේ සිටි ඔහු බොහෝ දෙනාගේ කැපී පෙනෙන දර්ශනයක් විය.“අපි පෙළපාලියෙන් රැජන වීදිය දිහාවට ගියා. ඉදිරියෙන්ම මාත් සමඟ වාසුදේව නානායක්කාර, අලවි මව්ලානා, වික්‍රමබාහු කරුණාරත්න, ජේ. ඩී. සිල්වා වගේ වාමාංශික නායකයන් හිටියා. හැබැයි මේකට ජනතා විමුක්ති පෙරමුණ සහභාගි වුණේ නැහැ.අපි පෙළපාලිය යනකොට ඉදිරියෙන් පොලිස් ට්‍රක් රථ, ජීප් රථ දමා පාර අවහිර කළා. ජේ. ආර්. ගේ නියෝගයෙන් විශාල පොලිස් කැරළි මර්ධන හමුදාවක් අපට ප්‍රහාර එල්ල කරන්නට ඉදිරියේ සිට අපේ ගමනට බාධා කළා.“ඉස්සරහට එන්න එපා. ආවොත් වෙඩි තියනවා” පොලීසියෙන් කීවා. ඒත් අපි ඉදිරියටම ගියා.පොලීසියේ ජීප් රථ මඟ අවහිර කළාම අප ඒවාට ගල් ගහලා කඩා බිඳ දැම්මා. මේ අතරේ මා අසලින්ම බෝම්බයක් පුපුරා ගියා. කාටවත් හානියක් නැහැ. සද්දෙ විතරයි. ඒ කාලේ දැන් වාගේ මහා පරිමාණ බෝම්බ තිබුණේ නැහැ. බෝතල් මූඩි වලින් හදන පුස් බෝම්බ ඒවා. කොහොම හරි බෝම්බය පුපුරා යාමෙන් පසු විශාල කලබලයක් ඇතිවුණා. පොලීසියෙන් දිගටම බැටන් ප්‍රහාර හා කඳුළු ගෑස් ප්‍රහාර එල්ල වුණා. පිරිස හිස් ලුලූ අත දිව ගියා. මං ඒත් දිව්වෙ නෑ.”එතකොටම පොලීසියේ හතර දෙනෙක් ඇවිත් මාව වට කළා. මං දුවන්න හදනකොට මාව අල්ලල පාර දිගේ ඇදගෙන ගියා. මට හැරෙන්නවත් බැහැ. ඊළඟට හතර දෙනෙක් මාව අත්දෙකෙනුයි කකුල් දෙකෙනුයි අල්ලලා පොලිස් ජීප් රථයක් ඇතුළට වීසි කළා. මගේ ඇඟ හොඳටම හීරිලා.ටික වේලාවකින් මගේ ඇඟ උඩට වැටුණේ වාසුදේව නානායක්කාර. එවකටඔහු පාර්ලිමේන්තු මන්ත්‍රීවරයෙක්. හොඳ වේලාවට ඒ කාලෙ වාසු කෙට්ටුයි. නැත්නම් ඒ විසි කරපු පාරට මාව තැලිල මැරෙනව. ඊට පස්සෙ වික්‍රමබාහු කරුණාරත්න, ඊළඟට ලිපිකරු සේවා සංගමයේ ගුණසේන මහතාව, අලවි මව්ලානා, ජේ. ජී. පෙරේරා, ජයන්ත ගම්මන්පිල, මේ වගේ වෲත්තීය සමිති ක්‍රියාකාරීන් දොළොස් දෙනෙක් එදා අත්අඩංගුවට ගත්තා. අපිව කෙළින්ම අරගෙන ගියේ වරාය පොලීසියට. එතැන ලොක්කා හිටියෙ රොනී ගුණසිංහ කියන පොලිස් නිලධාරියා. මිනිහගෙ බැල්ම හරි දරුණුයි. කතාවත් එහෙමයි. මතක ඇතිනෙ පේ‍්‍රමදාස මහත්තයත් එක්කම කොටි බෝම්බයට අහුවෙලා මියගියා. හැබැයි එයා අපට කාටවත් පහර දුන්නෙ නැහැ.මේ අතරෙ මහා පුදුම වැඩක් වුණා. එදා බෝම්බයක් නොදැකපු, අතින් බෝම්බයක් නොඅල්ලපු මාව අහුවුණා බෝම්බ ගැහැව්ව කියල. මං රොනී ගුණසිංහට දිවුරල කීවා මං බෝම්බයක් දැක්කෙත් නැහැ කියල.ඒත් එතැන පෙළපාලිය ළඟම හිටපු එක්තරා දෙමළ ජාතික පොලිස් භටයෙක් දිව්රල කීව මං බෝම්බය විසි කරනව දැක්කයි කියල. මට ඉතින් කට උත්තර නැහැ. මට සිද්ධ වුණේ චෝදනාවට මං නිවැරැදිකරු වුණත් නිහඬව ඉන්නයි.පසුවදා සියලු දෙනාවම උසාවියට ඉදිරිපත් කරල මැගසින් බන්ධනාගාරයට යැව්වා.ජේ. ආර්. ගේ රජයෙන් අපට සමාවක් නැහැ. දින හතළිහක් අපි සේරම බන්ධනාගාරයෙ හිටිය. ඉන්පසු නඩුව ඇහුවා.චෝදනාව රජයේ දේපොළවලට හානි කිරීම. නීති විරෝධි ජන සහභාගිත්වය ආදි ඒවා. එහිදී මටයි ජේ. ඩී. සිල්වටයි හැර අනිත් සියලු දෙනාටම ඇප දුන්නා. ජේ. ඩී. සිල්වා අහුවුණේ අතේ බෝම්බයක් තිබියදී. ඒ නිසා ඔහුටත් ඇප නැහැ.අර පොලිස් කොස්තාපල්ගේ සාක්කිය අනුව බෝම්බයක් අතින්වත් නොඅල්ලපු මට චෝදනාව තිබුණේ බෝම්බ ගැහුව කියල. මටයි බරපතළම චෝදනාව. ඒක වුණේ මං නේ ඉස්සරහින්ම ගියේ මං රැවුල මූණ පුරා වවල උසට උසේ හිටපු නිසා මාව හොඳට කැපිල පෙනුණා.මාස තුනකින් පස්සෙ ජේ. ඩී. සිල්වටත් ඇප ලැබුණා.අන්තිමේ දී මා වෙනුවෙන් නොමිලේ පෙනී හිටියේ බණ්ඩාරනායක මැතිනියගෙ නීතිඥයා එච්. එල්. ද සිල්වා. එතුමා මා වෙනුවෙන් නොයෙක් තර්ක ඉදිරිපත් කළා. අන්තිමේදී අවුරුදු දෙකකට පසුවයි මට ඇප දුන්නේ. පුදුම විදිහට. ඒක පුදුම ඇප දීමක්. ඒ කියන්නෙ මං සතියේ දවස් හතම පොලීසිය ඉදිරියේ පෙනී හිටින්න ඕන.උසාවියට ගෙනා තර්කය මොකක්ද දන්නව ද. මොහු 1971 දී වසර ;දකක්ම පොලීසියේ ඇස්වලට වැලි ගසමින් හැංගිලා හිටියා. දැන් මොහුට නිකම් ඇප දී නිදහස් කළොත් ආයෙත් හැංගෙයි කියන එකයි.මං සතියේ අඟහරුවාදායි සිකුරාදායි කොටුවේ පොලීසියට පෙනී හිටින්න ඕන. අනික් දින පහ අලුත්ගම පොලීසියේ අස්සන් කරන්න ඕන.මේක අවුරුදු පහක්ම මට කරන්න සිද්ධ වුණා. මීටත් වඩා දඬුවමක් තවත් කොයින් ද? මාව හෙම්බත් වුණා ඒ වැඩෙන්.මේ අතරේ 1982 වසර ජනාධිපතිවරණයක් ආවා. මැතිනිගෙ ප්‍රජා අයිතිය අහෝසි කරලනෙ. එතුමියට ඡන්දෙ ඉල්ලන්න බැහැනෙ.1982 නොවැම්බරයේ ජනාධිපතිවරණයට ශ්‍රී ලංකා නිදහස් පක්ෂයෙන් සිරිමාවෝ බණ්ඩාරනායක මැතිනියට ඡන්දයට ඉදිරිපත් විය නොහැකි වූයෙන් නිදහස් පක්ෂ අපේක්ෂකයා වූයේ හෙක්ටර් කොබ්බෑකඩුවයි. යූ ඇන් පීයෙන් ජේ. ආර්. ජයවර්ධන ද ජනතා විමුක්ති පෙරමුණෙන් රෝහණ විජේවීර ද සම සමාජ පක්ෂයෙන් කොල්වින් ආර්. ද සිල්වා ද නව සම සමාජ පක්ෂයෙන් වාසුදේව නානායක්කාර ද ඉදිරිපත් වුණා.“ඒ ජනාධිපතිවරණ මැතිවරණය ශ්‍රී ලංකාවට අලුත් අත්දැකීමක් වුණා. වාමාංශික පක්ෂ බෙදී ඡන්දයට ඉදිරිපත් වුණේ. ජනතා විමුක්ති පෙරමුණ තරග කළා. ඔවුන් යූ ඇන් පී යට වඩා පහර ගැහුවේ ශ්‍රී ලංකා නිදහස් පක්ෂ අපේක්ෂකයාටයි. මගේ මතයේ හැටියට ශ්‍රී ලංකා ජනතාවට වැඩිම හානිය කළේ ජේවීපියයි.මෙහිදී ශ්‍රී ලංකා නිදහස් පක්ෂයෙන් ඉදිරිපත් වූ හෙක්ටර් කොබ්බෑකඩුව මහත්මයාට මාත් මගේ පක්ෂයත් සහයෝගය දුන්නා.කොබ්බෑකඩුවගේ වේදිකාවේ ප්‍රධානම කථිකයන් වුණේ මාත් විජය කුමාරතුංගත්, දිනේෂ් ගුණවර්ධනත් යන අපි තුන්දෙනායි.මගේ දේශනය අහන්න බොහෝ දෙනා පුල පුලා බලා සිටියා. විජය කුමාරතුංගත් දිනේෂ් ගුණවර්ධනත් ඉතා ඉහළින් ජනතා සම්මානයට පාත්‍ර වී සිටියා.මගේත් කොබ්බෑකඩුව මහතා ගැන විශාල ගෞරවයක් තිබුණා.මං රැස්වීම්වලදී ප්‍රකාශ කළේ යූ ඇන් පී රජය ජාතික චින්තනය හිර කරලා කියලා.මා මැතිවරණ ව්‍යාපාරයට සහභාගි වුණත් අර පස් අවුරුදු පොලිස් පොතේ අස්සන් කිරීමත් සමඟමයි. මං හිටියෙ බේරුවල. උදෙන්ම මට කොබ්බෑකඩුව මහතා ජීප් එකක් ගෙදරට එවනවා. මා ඒකෙන්ම උදේ 9 ට අලුත්ගම පොලීසියට හෝ වරාය පොලීසියට ගොස් පොතේ අස්සන් කරනවා. ඊළඟට මුළු දවස පුරාම මැතිවරණ වේදිකාවේ.ඒක හරිම පුදුම කාලයක්. මාව හැම අතින්ම හිර වෙලා. ඒත් මට බණ්ඩාරනායක මැතිනිය හරියට උදව් කළා.මං දේශපේ‍්‍රමි ජනතා හිතෛෂි මතවාදය රටපුරා ගෙන ගියා. විදේශීය අතපෙවීම් පිළිබඳ ප්‍රශ්න. මගේ අත්දැකීම් මං මගේ කතාවලදී ප්‍රකාශ කළා.සුද්දන්ගේ කාලේ හිර ගෙදර දී මියගිය කොබ්බෑකඩුව හිමියන් පිළිබඳ තොරතුරු හා උන්වහන්සේගේ පරපුරෙන් පැවත එන කොබ්බෑකඩුව මහතා ගැන මා ප්‍රකාශ කළ කරුණු ජනතාවගේ සිත් ගත්තා. අප කොච්චර මහන්සි ගත්තත් ඡන්දෙන් ජේ. ආර්. දිනුවා. ජේ. ආර්. ඡන්ද ලක්ෂ 34 ක් ලබද්දී කොබ්බෑකඩුවට ලැබුණේ ඡන්ද ලක්ෂ 25 ගාණයි. අපි ලක්ෂ 10 කින් පැරදුණා. විජේවීර ලැබුවේ 2,73000 යි. ඒත් ඔහුගේ කතාවලින් වාමාංශික ඡන්ද බොහෝමයක් අපට අහිමි වුණා. කොල්වින්ට 57000 ක් වාසුට 17000 යි.මෙහෙම බෙදී ගිය වම පැරදුණා. අධිරාජ්‍යවාදය ජය ගත්තා. ඒකේ අහිතකර ප්‍රතිඵල තාමත් රටට බලපානවා. ජනතා විමුක්ති පෙරමුණේ ක්‍රියා කලාපය බොහෝ දුරට මේ ඡන්දයේදී අපේ පරාජයට බලපෑවා. එහිදී විජේවීර ස්ථිරව කීව මෙය තමයි ශ්‍රී ලංකා නිදහස් පක්ෂයේ ගමනක අවසානය කියලා. අපි එය එසේ නොවන්නට උදව් දුන්නා.මං ඊට පස්සේ දේශපාලනයට වඩා උනන්දු වුණේ අනගාරික ධර්මපාල තුමාගේ මාර්ගයට ජනතාව හරවා ගැනීමටයි.විජේවීර තමන්ගේ විප්ලවීය මතවාද එලෙසම ගෙන යද්දී මා මගේ ධර්මපාල චින්තනයේ මතවාද පතුරුවන්නට උත්සාහ කළා.අප අතරේ නිරන්තර ගැටුම් ඇතිවුණා. අප අතරේ කිව්වාට මගේ ගැටුම්කාරි අදහස් තිබුණේ නැහැ.ඒත් ජනතා විමුක්ති පෙරමුණේ විප්ලවකාරී ගැටුම්කාරි මතවාද රටේ සාමයට බාධාවක්ව පැවතියා.ධර්මසේකර තම ගමන්මගේ ඊළඟ ගැටුම්කාරී වාතාවරණය සටහන් කරන්නේ 1989 භීෂණ සමයේදීය. මේ වන විට ඔහු ආණ්ඩුවත් සමඟ ගැටෙන මතවාද බොහෝ දුරට දුරලා බුදුදහමින් පෝෂණය වී ජනතාව යහමඟටත් අවිහිංසාවාදී මාවතටත් යොමු කරවීමේ කටයුතුවල යෙදෙන්නට පටන් ගත්තේය. එහෙත් ඔහුට එසේ සාමයෙන් සිටින්නට නොයෙක් බලවේග ඉඩ දුන්නේ නැහැ.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=af1206105</link>
    <topic>රේඛා</topic>
    <author>රූපාන්ති බුලත්සිංහල</author>
    <content>දානමාන කිරීමට ආගමේ ප්‍රශ්නයක් මොකට ද? හොඳ හිතින් කරන දේ මොන ආගමෙන් වුණහම මොකද. හැම දෙයකින්ම කවුරු කවුරුත් බලාපොරොත්තු වෙන්නේ සාමය සහජීවනය. මේක ලබාගන්න එක ඒතරම්ම ලේසි වෙන්නෙ නැහැ. ඒත් අපි ඒ දෙය පහසු වෙන ආකාරයට කටයුතු කරන්න ඕනෙ. ක්‍රියාකලාපය හොඳනම් අත්වෙන්නෙ හොඳ ප්‍රතිඵලයක්මයි. නත්තල, වෙසක් පෝය, පොසොන් පෝය මේ හැම දෙයක්ම දානමය කාර්යයන් කරන්න සුදුසු වටාපිටාව හදලා දෙනවා. අපි මේ කියන්න ලෑස්ති වෙන්නේ පොසොන් පෝය දවසේ බොදු - කිතුණු සහභාගිත්වයෙන් තිබුණ දන්සැලක් ගැන.බොදු ජනතාවගේ සුවිශේෂ උත්සවයක් වුණත්, පොසොන් දානමය කටයුත්තට කිතු ජනතාව ද එකතු වුණා. සාමාන්‍ය ජනතාව විතරක් නෙවෙයි පූජකවරු ද මීට සහභාගි වුණා. කැලණියේ ජනතාව හැමදෙනාට දුන්නේ ආදර්ශයක්. අර කතාවක් තියෙනවනේ අවවාදයට වඩා ආදර්ශය උතුම් කියලා. කැලණියේ ජනතාව ඒ කරුණ සනාථ කළා. කොච්චර අවවාද දුන්නත් ඒකෙ තේරුමක් නැහැ. ඒ හැම දෙයක්ම ක්‍රියාවෙන් ඔප්පු කරලා පෙන්වන්න ඕනේ. පන්සල මොකද පල්ලිය මොකද? දෙකෙන්ම සිද්ධ වෙන්නෙ යහපත් ගුණ දහම් වගාව නම් දෙපාර්ශ්වයම එකතු වෙලා හොඳ ක්‍රියාවන් කිරීමේ වරදක් නැහැ.සමහර මිනිස්සු හරි වැරැද්ද තෝරාගන්න ගියාම ඒවායේ හුඟක් පටලැවිලි ඇති වෙනවා හරි දේ හරි විදිහට තෝරාගත්තම කිසිම පටලැවිල්ලක් වෙන්නෙ නැහැ. බොදු - කිතුණු වැඩසටහන් නිරන්තර කිරීමට කැලණිය ජනතාවට ශක්තිය ධෛර්යය ලැබේවා.අම්මගේ ආදරය මහා සාගරය වගේ. අම්මා කෙනෙක් වගේම අම්මා කෙනෙක් වෙන්න ඉන්න කෙනෙකුත් ඒ වගේමයි. ඉස්සර වගේ නෙවෙයි තව තවත් හොඳ ගතිගුණ පුරුදු පුහුණු කරන්න ඕනෙ. වැඩිහිටියන්ගේ හැමෝගෙම අවවාද කෙළවරක් නැහැ. මේ නිසා දරුවෙක් ලැබෙන්න ඉන්නකොට අම්මා කෙනෙක් හුඟක් පරිස්සම් වෙනව. ඒ කොහොම වුණත් සමහර අම්මලාට මේවා අමතක වෙනවා. හොඳ නරක තියා තමන්ගේ කුසේ ඉන්න දරුවා ගැනවත් සමහර අම්මලාට මතකයක් නැහැ. මේ කතාව කියන්න හිතුණේ ගල්කිස්සේදී අත්අඩංගුවට ගත් ගැබිනි මාතාව ගැන හිතලයි. දරු ගැබක් දරාගෙන මේ අම්මා කරලා තියෙන්නෙ හෙරොයින් මිලිග්‍රෑම් 2000 ක් ළඟ තබා ගැනීම. මේ ගැන හෙළිවීමත් සමඟ ඇය අත්අඩංගුවට පත්වුණා. ගැබිනිකම ගැන අනුකම්පා කරන්න විදිහක් කොහොමවත් තිබුණෙ නැහැ. මේ නිසා මේ ප්‍රශ්නෙදි ඇය උසාවියට ඉදිරිපත් කරන්න සිද්ධ වුණා. පුදුමෙක මහත ඇය උසාවියට ඉදිරිපත් කරනකොට දරු ප්‍රසූතියට සූදානම් වෙමින් සිටියා. මේ නිසා ඇය රෝහලකට ඉදිරිපත් කරන්න සිද්ධ වුණා.ඇය මොහොතක්වත් සිතුවානම් මේ මත්ද්‍රව්‍ය විකුණලා පෝෂණය කරන්න යන්නෙ කිරි දරුවෙක් කියලා ඇයට මේ වගේ අවනඩුවකට වග උත්තරකාරියෙක් වෙන්න සිද්ධ වෙන්නෙ නැහැ.අම්මා කෙනෙක් විතරක් නෙවෙයි අම්මා කෙනෙක් වෙන්න ඉන්න කෙනකුගෙ වුණත් ඇවතුම් පැවැතුම් හොඳ වෙන්න ඕනෙ. මේ නිසා හැම විටම ආරක්ෂා වෙන්න මතක තියා ගැනීම හොඳයි.රෝද පුටුවෙන් එහා මෙහා ගිහිල්ලා තමන්ගේ දෛනික කටයුතු කිරීමට ඔහු පුරුදු වුණා. ආබාධිතකම ඒතරම් ප්‍රශ්නයක් වුණේ නැහැ. කාටත් කරදරයක් නැතිව ජීවත්වෙන්න ඉගෙන ගැනීම කොච්චර හොඳ ද? බයක් හැකක් නැතිව යන එන එක ඒ හැටි ප්‍රශ්නයක් වුණේ නැහැ. කොහොම වුණත් මේක දිගටම කරගෙන යන්න බැරි වුණා. මහමඟට මොකක්හරි හෙනහුරෙක් ඉන්නව. ආබාධ වුණයි කියලා සලකන රටක් ද ආයිබොවන් මේක, මේ තරුණයාගේ රන් මාලය කිසිම හිතක් පපුවක් නැතුව කඩාගත්තා. කොච්චර බණ දහම් ඇහුවත් මේ තරම් මිනිස්සු පිරිහෙන කරුමය මොකද්ද කියලා තවමත් හිතාගන්න බැහැ. මිනිස්සුන්ට හොඳ නරක කියලා අවබෝධ කර දෙන්න බැහැ. නැත්නම් ආබාධිත මනුස්සයෙක්ගෙ මාලයක් කඩා ගනී ද?ඒ මිනිස්සුන්ගේ ආබාධිතකම ඇතිවුණේ ශාරීරිකව විතරයි. ඒත් ආබාධිතයකුගේ මාලයක් කඩාගන්න ඇතිවෙන ආබාධිතකම කොහොම එකක් ද කියලා හිතාගන්නවත් බෑ. ආබාධිත නිසා ආබාධ කරන මිනිස්සුන්ට වඩා ආබාධ නැතිව ආබාධ කරන මිනිස්සු දැන් වැඩි වෙලා. ගුණ ධර්ම වචනයට පමණක් සීමා වෙලා වැඩක් නැහැ. ඒවා ක්‍රියාවටත් නංවන්න ඕනෙ. නැත්නම් වෙන්නෙ මහා විනාසයක්.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=af1206106</link>
    <topic>මගී පාලම</topic>
    <author/>
    <content>සාමාන්‍ය ජනතාවට අද ඇතැම් මැති ඇමැති වරුන් හමුවෙන්න හරිම අපහසු යැයි ජනතාවගේ පැත්තෙන් මැසිවිලි නැඟෙනවා. මහජන දිනය ලෙස බදාදා දිනය බොහෝ අමාත්‍යාංශ මඟින් වෙන්කර තිබුණත් එදාටත් මැති ඇමැතිවරු වගේම නිලධාරීන් හමුවෙන්න දැඩි වෙහෙසක් ගන්න වෙනවා. එහෙම අමාරුවෙන් හමුවුණත් ගැටලුවලට විසඳුමක් ලබාගන්න ලැබෙන්නේ කීයෙන් කී දෙනාට ද? මෙය හරිම කනගාටුදායක තත්ත්වයක්. අපි මේ නිසාමයි මගී පාලම හරහා ඔබේ ගැටලුව අදාළ මැති ඇමැතිවරුන්ට, ප්‍රදේ ශයේ බලධාරීන්ට යොමු කරන්නට හිතුවේ. අපේ උත්සාහය සාර්ථකයි. ඒ ඔබේ යහපත් ප්‍රතිචාර අනුව. ඔබ එවන සෑම ගැටලුවක්ම අපි අදාළ බල ධාරීන්ට සෘජුවම යොමු කරනවා. මඩේ නොබැස මගී පාලමට එගොඩ වී කඩේ යන්න අපිත් එක්ක එකතු වෙන්න. ඔබේ ගැටලු, ඡායාරූප අප වෙත එවන්න. ‘සංස්කාරක’, මගී පාලම, සිළුමිණ, ලේක්හවුස්, කොළඹ 10අපේ ෆැක්ස් අංකය 0112429260.යටියන්තොට මැතිවරණ බල ප්‍රදේශයේ ජනතාව සබරගමු පළාත් සභා ඡන්දය ආසන්න වෙනකම් බලා ඉන්නේ මහජන නියෝජිතයෙක් පත් කරගන්නට නම් නෙමෙයි.යටියන්තොට මැතිවරණ බල ප්‍රදේශයේ මල්වත්ත සිට මැද්දවත්ත සහ අවට ගම් රාශියක් ආවරණය වන පරිදි ඉදිකැර ඇති විදුලි බල ව්‍යාපෘතියේ වැඩ අවසන් කර දැනට මාස 2 ක්ද ඉක්ම ගොස් ඇතත් ජනතාවට දැනගන්නට ලැබී ඇත්තේ සබරගමු පළාත් සභා ඡන්දය ආසන්න වන තෙක් එය ජනතා අයිතියට පත් නොවන බවයි. එම නිසා හැකි ඉක්මනින් ඡන්දය පවත්වන දිනය ප්‍රකාශයට පත් කරන්නේ නම් විදුලිය පමණක් නොව යෝජිත වැල්ගාලේ පාලමට 5 වැනි වතාවටත් මුල්ගල තබන්නට හැකි වනු ඇතැයි ජනතාව පවසනවා.යටියන්තොට, ජේ. අල්විස්දුම්රිය සංඥා ගැටලුවක් වැනි ප්‍රාථමික ගැටලුවක් හෝ ඉවසීමෙන් විසඳාගත නොහැකි වූ දුම්රිය රියැදුරකු හා උප නියාමකවරයකු මරදාන දුම්රිය පළේ දී ගුටිබැට හුවමාරු කර ගත්තේ ඔවුන්ගේ රාජකාරි විනය ගැන හෝ තැකීමක් නොකරය. මේ ගුටිබැට හුවමාරුව නිසා දෙදෙනාටම රෝහලේ ලගින්නට සිදු වී ඇතැයි කියන අතර මඟීන්ට සිදුවූයේ මහ මඟ ලගින්නටය. එසේත් නැතිනම් දිවි පරදුවට තබා බුරුතු පිටින්, ධාවනයේ යෙදෙන එක් දුම්රියක පාපුවරුවේ එල්ලී රැකියාවට යාමටය. සේවකයන් දෙදෙනා වැඩ තහනමට ලක් වූ අතර මඟීන්ගේ නිවාඩු ප්‍රමාණයෙන් වරුවක් ඔවුන්ට අහිමි විය. එසේත් නැතිනම් ඒ වෙනුවට වැටුපෙන් යම් මුදලක් කැපී ගියේ ප්‍රමාද වී වැඩට පැමිණීම හේතුවෙනි. අනෙක් අතට වැඩ පැය දහස් ගණනක් ආයතනවලට අහිමි විය.තම සහෝදර රියැදුරකුට තම දෙපාර්තමේන්තුවේ උප නියාමකවරයකු පහර දුන් හේතුවෙන් ඉ - 8 වර්ගයේ බලවේග කට්ටල දුම්රිය ධාවනය කිරීමෙන් වැළකුණේ මාළිගාවත්ත බලවේග ධාවනාගාරයේ රියැදුරන්ය. අඩුම තරමේ මඟියකු හෝ පහර දුන්නේ නම් මේ රියැදුරන් මෙලෙස මඟී ජනතාවගෙන් පළි ගත්තාට කමක් නැත. (එහෙත් එය ද සාධාරණ නීතිය නොවේ) ඔවුනොවුන්ගේ වැරැදි හේතුවෙන් මඟීන් ඇපයට තබා මඟීන්ට මෙලෙස කරනු ලබන හිංසන කිසිසේත් සාධාරණ නොවේ.වෙන්නප්පුව එස්. පෙරේරාලංගම බස් රථ එදත් අදත් කාගේත් පිහිටට හේතු වූ ධාවන සේවාවකි. ඒත් ලංගමට ගිය කලක් යැයි කවුරුත් විස්සෝප වුණත් තවමත් ලංගම බස් රථයක ගමනක් යන්නට බොහෝ දෙනා කැමැතිය. මේ සියල්ලටම හේතුව වී ඇත්තේ බස් රථ හිඟයයි. කළුතර දිසාවේ ඩිපෝවල ලංගම බස් රථ දිනපතාම ඩිපෝවලින් ධාවනය අරඹන බව ධාවන පත්‍රයන්හි සඳහන් වුවත් සටහන් තබන සංඛ්‍යාවට සමාන බස් රථ ප්‍රමාණයක් ධාවනය නොවීමයි ප්‍රශ්නය. ඩිපෝ අධිකාරීන් මෙසේ ව්‍යාජ සටහන් යොදන්නේ උසස් නිලධාරීන් සතුටු කරන්නට ද? ධාවනය සඳහා යොදවන බස් රථ වැඩි සංඛ්‍යාවක් කාර්මික දෝෂවලට ලක්වී මහමඟය. මේ ප්‍රශ්නය ගැන අවධානය යොමු කර ලංගමය නඟා සිටුවීමට කටයුතු යෙදුවොත් හොඳයි නේද?පාණදුර සමූහ කපිල සෝමරත්නහතරලියැද්ද නගරයට පොදු ජල කරාමයක අවශ්‍යතාව ඉටුකර දෙන්නට තුම්පනේ ප්‍රාදේශීය සභාව අසමත් වෙලා. දිනපතා පන්දහසකට වැඩි පිරිසක් නගරයට පැමිණියත් පානීය ජල පොදක් ලබා ගන්නට තැනක් නොමැත. පානීය ජලය ලබා දෙන කරාමයක් සවිකර දෙන්නැයි අදාළ ප්‍රාදේශීය සභාවෙන් ජනතාව ඉල්ලනවා.මහනුවර දිසා සමූහකේ. චන්ද්‍රරත්නදරුවෝ කියන්නේ මල් වගේ. හැම මවුපියෙක්ම උත්සාහ කරන්නේ දරුවන්ට හොඳට උගන්වන්න, හොඳ අධ්‍යාපනයක් ලබා දෙන්න. ගුණ නැණින් යුත් දරු පිරිසක් නිර්මාණය වන්නේ හොඳ අධ්‍යාපනයක් වගේම හොඳ ගතිගුණත් දරුවකුට ලබා දුන්නොත් පමණයි. දරුවකුට මේ අවශ්‍යතා දෙකම තිබුණට මදි. දරුවා සෞඛ්‍ය සම්පන්න ද විය යුතුයි. මේ නිසා තමයි පාසල්වල වගේ ම ගෙදරදීත් දරුවාට ක්‍රීඩාව අවශ්‍ය බව අධ්‍යාපන මනෝ විද්‍යාඥයින් පවා පවසන්නේ. අපි බලාපොරොත්තු වෙන්නේ අපේ දරුවා, ගුණ නැණින් යුතු නිරෝගී දරුවෙක් වෙනවා දකින්නයි. ඒත් කියන්න කනගාටුයි. අධ්‍යාපනය ගැන මහත් පුරසාරම් දොඩවන අධ්‍යාපන බලධාරීන් හිතන්නේ මේ සියලු දේ පාසල් අධ්‍යාපනය තුළින් ලබා දෙන බවයි. එය ඇත්තක් වන්න පුළුවන්. නමුත් ඒ අය නොදකින පැත්තක් තියෙනවා. දරුවන් පාසල ඇරිලා ගෙදර ආ ගමන් කෑම කාලා ඇඟ සෝදගෙන මහන්සි ඇරගන්නට වේලාවක් නැත. මිදුලට පැන සෙල්ලම් කරන්නට කාලයක් නැත. රාත්‍රී ආහාරය ගන්නකම් දරුවාට අසීමිත ගෙදර වැඩය. ගුරුවරු මේ ගැන සිතන්නේ නැත්තේ ඇයි ද යන්න මවුපියන් වන අපිට ප්‍රශ්නයකි. මෙතරම් ගෙදර වැඩ දෙන්නේ පාසල් කාලය තුළ විෂයන් ආවරණය කරගන්නට බැරි නිසා ද? මෙසේ කරන්නේ තම ඉලක්ක කරා ගොස් විදුහල්පතිගෙන් ප්‍රශංසා ලබන්නට ද? මුල් පන්තිවල සිට මේ ආකාරයෙන් කටයුතු කිරීමේ අවසන් ප්‍රතිඵලය දරුවන්ට අධ්‍යාපන කටයුතු කෙරෙහි කලකිරීමත් ඇතිවීම නේද? අවධානය සියලුම විදුහල්පතිවරුන්ට.ගල්කිස්ස කාන්ති මංගලිකාජ්‍යෙෂ්ඨ පුරවැසියන් ලෙසයි රජය විශ්‍රාමිකයන් හඳුන්වා දෙන්නේ. කුමන නම්වලින් විශ්‍රාමිකයා හැඳින්වුවත් ඇත්තෙන්ම විශ්‍රාමිකයාට සාධාරණයක් ඉටුවී තිබේද?විශ්‍රාමිකයන්ට ලබාදිය යුතු පොරොන්දු කීයක් ඉටුවී ඇත්ද?රජයේ සේවකයන්ගේ විශ්‍රාම වැටුප් වැඩි කිරිම, විශ්‍රාම වැටුප් විෂමතා ඉවත් කිරීම, ඇස් කන්නාඩි නොමිලයේ ලබාදීම, රජයේ ප්‍රවාහන සේවයේ සියයට 50ක බස් ගාස්තු අඩු කිරීම, සෞඛ්‍ය රක්ෂණ හඳුන්වාදීම් ආදිය ගැන කතා කළත් ඒ ඉල්ලීම් කිසිවක් අපහට ලැබී නැත. විශ්‍රාමිකයන්ගේ මෙම ගැටලු විසඳීමට දැන්වත් බලධාරීන් උනන්දු වුවහොත් එය කාගේත් සහනයට හේතුවක් වේවි.විශ්‍රාමික විදුහල්පතියටවත්තේ විජයරත්න බණ්ඩාරකාපට්, කොන්ක්‍රීට් ඇතිරූ හොඳ තත්ත්වයේ මාර්ග ඉදිවෙතත් ගමන් බිමන් වලදී මාර්ගවල අඩුලුහුඬුකම් ගැනත් වාර්තා වෙනවා.අලුත් දිවුල්වැව සිට ගැටලාව හරහා හුරුළුනිකවැව හන්දිය දක්වා මාර්ගයේ ඉදිකිරීම් හරියාකාරව සිදු නොකරන බව ඒ ප්‍රදේශයේ ජනතාව පවසනවා. මේ මාර්ගය ප්‍රතිසංස්කරණය කිරීමේදී ගංවතුර නිසා සේදීගිය ස්ථාන ප්‍රතිසංස්කරණය නොකර ඊට උඩින් ගල් අතුරා ඇති බව ප්‍රදේශවාසීන් චෝදනා නඟනවා. මේ මාර්ගවල බෝක්කු දැමීමක් සිදු කර නොමැති නිසා ජලය බැස නොගොස් එකතැන පල්වෙමින් තියෙනවා. වහා බලධාරීන්ගේ අවධානය යොමු විය යුතු බවයි ජනතාව කියා සිටින්නේ.ගලෙන්බිඳුණුවැව සමූහ ජයන්ත වාසුලසේනමේ පැමිණිල්ල රථවාහන බහුල ලෙස ගමන් ගන්නා මාර්ගයක ඇති ආවාට ගැනයි. ආවාට යන වචනය සඳ සමඟ සම්බන්ධ වුණත් මේ වළවල් ආවාටවලට දෙවැනි නැහැ. මේ පාරේ ඇති ආවාට බඳු වළවල් බේරාගෙන කිසිසේත් වාහන ධාවනය කළ නොහැකි බව රියදුරන්ගේ මැසිවිල්ලයි.වත්තල ලයිසියම් ජාත්‍යන්තර පාසල පසුකර දිවෙන ඒ.එස්.පී.ලියනගේ මාවතේ මේ වළවල් දක්නට ලැබෙන්නේ එකී පාසල පේන නොපෙනෙන දුරක වීම තමයි ප්‍රශ්නය.එක වළක් බේරන්නට උත්සාහ කරන විට තවත් වළකට ඇද වැටෙන බව කියන රියදුරන්, වළ ගැටි කියත් දැති මෙන් තියුණු නිසා ටයර් වලට සිදුවන හානිය ද විශාල බව කියන්නේ කනගාටුවෙන්.එම පාසලට ශිෂ්‍ය ශිෂ්‍යාවන් රැගෙන පැමිණෙන වාහන වළවල්වල වටෙමින් නැවත ගොඩඑමින් ගමන් කිරීමට සිදුවීම නිසා මාර්ග තදබදයක් ද ඇතිවෙනවා.වත්තල ප්‍රාදේශීය සභා බල ප්‍රදේශයේ පිහිටි මේ මාර්ගයේ රියදුරන්ට දුක් දෙන මේ වළවල් ටික වසා දමන ලෙස ප්‍රාදේශීය සභාවේ අවධානය යොමු කිරීමේ වගකීම එම පාසලේ බලධාරීන්ටත් තිබෙන බව මේ මාර්ගය භාවිත කරන අය කියනවා.කොහොම හරි කමක් නැහැ අපේ දුක්ගැනවිල්ල ගැන අදාළ අංශවල අවධානය ’මගී පාලමෙන්’ හරි යොමු වෙලා පාර හැදුණොත් ඒ ඇති.නිමල් විදානගේ – වත්තලඩෙංගු මදුරුවාට අණක් ගුණක් නැත; ලොකු පොඩි භේදයක් නැත; වයස් සීමාවක් ද නැත. අද පින්තූරයේ කතාවෙන් ගෙනහැර දක්වන්නේ අකාරුණික ඩෙංගු මදුරුවා ගැනයි.අදාළ බලධාරීන්ට ඩෙංගු මදුරුවා මතක් වන්නේ වර්ෂා කාලයටය. පායන කාලවලට ඩෙංගු මදුරුවා අමතකය. තමන්ගේ කුණු අසල වත්තට දමා තම ගේ තුළ හා වටපිටාව අපූරුවට පිරිසුදු කරගන්නා නිවැසියන් හිතන්නේ තමන් ඉතා සුරක්ෂිත බවය. ඩෙංගු මදුරු ව්‍යාප්තිය අපූර්ව ආකාරයට වෙනස් වී ඇති බව කවුරුත් දන්නා දෙයකි. එහාට මෙහාට බෝල පාස් කිරීමෙන් වාසි සැලසෙන්නේ ඩෙංගු මදුරුවාටමය. ඩෙංගු මදුරු කීටයන් මර්දනයට බැක්ටීරියාවක් හඳුන්වා දෙන බවට සෞඛ්‍ය අමාත්‍යාංශය ප්‍රචාරයක් ගෙන ගියත් එවැනි දෙයක් සිදුවූයේ නැත. ඩෙංගු රෝගය වසංගතයක් බවට පත්ව කිහිපදෙනෙක් මියගිය විට නින්දෙන් අවදි වූවා සේ සෞඛ්‍ය අංශ කලබල වී මදුරු මර්දනයට දුම් ගැසීම්, මදුරු ව්‍යාප්තියට ඉවහල් වන ලෙස කටයුතුª කරන අයට නඩු පැවරීමට සූදානම් වෙයි. දුම්ගැසීම ඉතාමත් අසාර්ථක, තාවකාලික ප්‍රතිකර්මයකි. මෙමඟින් පරිසරය දූෂණය වනවා මිස මදුරු කීටයන් විනාශ නොවේ. මදුරු දඟර ද මේ හා සමානය.මීට වසර 30කට පමණ පෙර මදුරුවන් හා කීටයන් විනාශ කිරීමේක්‍රම තිබුණි. එදා නගරයේ සැම තැනකම වෙළෙඳසලකින් පහසුවෙන් ලබාගත හැකි මදුරු නාශක තෙල් තිබුණි. තෙල් ඉසින යන්ත්‍ර සුළු කර්මාන්තකරුවන් විසින් සාදන ලදුව පහසුවෙන් මිලදී ගත හැකිව තිබුණි. මදුරු තෙල් ඉසීමෙන් මදුරු කීටයන් හා මදුරුවන් විනාශ කළ හැකියි.සෞඛ්‍ය බලධාරීන් මදුරු මර්දනයට විවිධ ක්‍රම සොයනවාට වඩා මේ ක්‍රමය යළිත් පටන් ගතහොත් හොඳ බවයි අපගේ අදහස. මෙම මදුරු නාශක තෙල් ඛනිජ තෙල් සංස්ථාවෙන් හෝ පෞද්ගලික ව්‍යාපාරිකයින් හරහා නිෂ්පාදනය කර වෙළෙඳපොළට නිකුත් කළොත් මදුරු මර්දනයට පිටුවහලක් වනු ඇත.සෞඛ්‍ය බලධාරීනි ලෙඩේට ප්‍රතිකාර සොයනවාට වඩා ලෙඩේ හේතුවට පිළියම් යෙදීම වඩාත් කාලෝචිතය.පාගොඩ, සිරිසේන ගමගේවැස්ස කාලයට ඇළ මාර්ග බවට පත්වන මාර්ග ගැනයි මේ කතාව. තෙල්දෙනිය කරල්ලියැද්ද නව නගරයේ සිට එළගොල්ල හරහා ගලබොඩවත්ත, නාගොල්ල දක්වා දිවෙන මාර්ගය වැහි කාලයට වතුර පිරී ඇළ මාර්ගයක ස්වරූපය ගන්නා බවයි ගැමියන් චෝදනා කරන්නේ. මේ මාර්ගයේ එළගොල්ල හන්දියේ සිට ගලබොඩවත්ත දක්වා කිලෝමීටර 08 මාර්ගය මෙලෙස දැඩි ලෙස අබලන්ව පැවැතීම බස් රථ ධාවනයටත් බාධාවක්. මේ මඟ තාර දමා හෝ ප්‍රතිසංස්කරණය කළොත් විශාල සේවයක්.කරල්ලියැද්ද සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=af1206107</link>
    <topic>සුන්දර ගති ඇති දියඇලි පෙන්වයි මාරයාගේ සෙවණැලි</topic>
    <author>අමල් යශෝමන් ජයසිංහ</author>
    <content>සොබා සොඳුරු බවේ අපූර්වතම දායාදය උසකින් පහළට කඩා හැලෙනා දිය ඇල්ලක දසුන යැයි කිවහොත් ඔබ ද එකඟවනු ඇත. එය වරෙක ලලනාවකගේ කියඹුවැලට ද තවත් වරෙක කවියන්ගේ රසාලිප්ත වර්ණනාවට ද උපමාවෙයි. සැබැවින් එය එතරම් සුන්දර ය. එහෙත් මේ සොඳුරු දිය ඇලිවල සුන්දරත්වය තුළ සැඟවී ඇති අති බිහිසුණු බව සැබෑවට ම ඔබ දන්නේ ද? මේ ලියැවෙන්නේ එවන් සුන්දර දිය ඇලිවල සැඟවී ඇති විශ්මය දනවන ඛේදනීය කතාවකි.වැසි සමය උදාවීමත් සමඟ රත්නපුර ප්‍රධාන සෙසු පළාත්වල දිය ඇලි ධාරා ප්‍රචණ්ඩත්වයෙන් බිහිසුණු වී තිබේ. ඉදිරි නිරිත දිග මෝසම් සමය තුළ දී ද මෙම බිහිසුණු බව වඩාත් තීව්‍ර විය හැක.දිය ඇලි ආශ්‍රිත ජීවිත අනතුරු අසා ඇති මුත් ඊයේ පෙරේදා පොසොන් සමයේ දී අසන්නට ලැබුණේ ද ඇබඩීන් දිය ඇල්ලට බිළිවූ තුරුණු පාසල් සිසුන් දෙදෙනකුට අත් වූ හද පාරවන ඛේදවාචකයකි. මෙලෙස වන්නේ ඇයි? යනුවෙන් විමසන්නට යෙදුණේ දියඇලි පර්යේෂක රත්නපුරයේ අසිත ඉන්දික වීරවර්ධන මහතා ගෙනි. හෙතෙම පුරා වසර 20 කට අධික කාලයක් මුළුල්ලේ දිය ඇලි හා වන ආශ්‍රිත විවිධ පර්යේෂණයන්හි නිරතව පසුවන රත්නපුර දිය ඇලි යොවුන් මිතුරු සංවිධානයේ සභාපතිවරයා ය.අසිත ඉන්දික වීරවර්ධන මහතා පවසන පරිදි ශ්‍රී ලංකාවේ ප්‍රකාශයට පත් කරන ලද දියඇලි සංඛ්‍යාව හැටපහකි. ඉහළ සිට පහළට කඩා හැළෙනා දිය දහරාවක් මීටර් පහකට වඩා උසකින් යුතුවේද එය දිය ඇල්ලක් බවට නම් කැරේ. පෙර කී දියඇලි හැටපහෙන් වැඩිම සංඛ්‍යාවක් පිහිටා ඇත්තේ රත්නපුර දිස්ත්‍රික්කයේ ය. දැනට සොයා ගෙන ඇති දිය ඇලි ගණන 272 ක ද ඉක්මවා යයි. මහ වන අරණේ නිහැඬියාව බිඳ හරිමින් ඇද හැළෙනා දිය ඇල්ලේ රමණීය බව කතා බහට ලක්වුව ද එහි පවත්නා ජීවිත අවදානම පිළිබඳව එතරම් කතා බහට ලක් වී නොමැත. දැනුම්වත් වී නොමැත. නෙත පිනවන සුන්දර බව පරයා යන තරමට ගත වූ වසර 15 ඇතුළතදී දිය ඇලි ආශ්‍රිතව සිදුවූ මරණ සංඛ්‍යාව අටසියය ඉක්මවා ගොස් ඇති බව ඔබ දන්නේ ද?ප්‍රකාශයට පත් කරන ලද දිය ඇලි අතුරින් කුරුවිට බෝපත් ඇල්ල අතිශයින් අනතුරු සහගත ය. මෑත වසර කිහිපය තුළ දී බෝපත් ඇල්ලේ සිදුවූ ජීවිත අනතුරු සංඛ්‍යාව 70 කි. අනාරක්ෂිතව දිය නෑමට යාම, ඉහළට නැඟීම, ඉහළ දියසෙවෙල, දිය ආවාට හේතුවෙන් ජීවිත හානි සිදුවී ඇතිවා මෙන් ම ඇතැම් සිරුරු සොයා ගැනීමට ද නොහැකි වී තිබේ. එහි අනතුරුදායක බව හෝ ඒ පිළිබඳ දැනුම්වත් කැරෙන පුවරුවක් හෝ නොමැති වීම අදාළ ආයතන බලධාරීන්ගේ නොසැලකිලිමත් බව ද වීරවර්ධන මහතා පෙන්වා දෙයි. එය හැරුණු විට බමරකිරිඇල්ල (මාතලේ රත්තොට) තුඩුගල ඇල්ල (කළුතර දොඩංගොඩ) බේකර්ස් ඇල්ල (නුවරඑළිය) අසුපිනිඇල්ල (කෑගල්ල) දුන්හිඳ ඇල්ල (බදුල්ල) රත්න ඇල්ල (හසලක) දූවිලි ඇල්ල (කල්තොට) මාකලී (බලංගොඩ) මිහිදුම් හෙවත් කොල්ලු දොළ ඇල්ල (දෙනියාය) පහන්තුඩ (බෙලිහුල්ඔය) ආදී දිය ඇලි වඩාත් බිහිසුණු බව කියැවේ. ජීවිත හානි නිරන්තරයෙන් අසන්නට ලැබේ.දිය ඇළි 65 න් 32 ක ජීවිත හානි රත්නපුරයෙන් වාර්තාවේ. දෙදෙනකු බැගින් ගත වූ කාලය තුළදී ජීවිත හානි සිදුවී ඇත්තේ කටුගස්ඇල්ල, දහයියා ඇල්ල, වරනගල ඇල්ල ආදියෙනි. අඩි සියයකට වඩා උසැති ඇබඩින් ඇල්ල ද ජීවිත හානි පිළිබඳ ප්‍රකට වුව ද සෙසු ඒවා තරමට අනතුරු සහගත නොවන බව ද ඒ මහතා පවසයි.පාතකඩ පුළුන් ඇල්ල, රත්නපුර දුම්පුස්ඇල්ල ද මිනිස් ජීවිත විටින් විට බිලිගෙන තිබේ. කිවයුත්තක් ඇත. රත්නපුර ආශ්‍රිතව පවත්නා දිය ඇලිවල නෑමට, දිය ක්‍රීඩාවට, වීර ක්‍රියාවනට ගිය අයවලුන් ගේ මරණ සංඛ්‍යාව ද ඉහළ යමින් පවතී. රත්නපුර දිස්ත්‍රික්කයේ දිය ඇලි වඩාත් බිහිසුණු බව ද ඊට ප්‍රධාන හේතූන් වනුයේ ශ්‍රී පාද අඩවිය ඇසුරු කොට ජල මූලාශ්‍ර 200 කට අධික සංඛ්‍යාවක් තිබීම ය. එහිදී හැලෙන ජල ස්කන්ධය වැඩිය. වැසි කලට තවත් බිහිසුණු ය. වඩාත් භයංකාර වනුයේ පහළ බිම් ප්‍රදේශ වියළි කාලගුණයකින් පවතිද්දී ඉහළ වන ආශ්‍රිත ප්‍රදේශවලට පමණක් වැසි වැටීම ය. එවිට කිසිවකු නොසිතූ පරිද්දෙන් ඉහළින් පහළට ඇද වැටෙන ජල කඳ ප්‍රබල ය. දැනුම්වත් වී නොමැති දෙස් විදෙස් සංචාරකයාට මෙය බිහිසුණු අත්දැකීමකි. එම ජලකඳ ප්‍රචණ්ඩත්වය බහුල වීම හේතුවෙනි. විශේෂයෙන් රත්නපුර දිස්ත්‍රික්කයේ පිහිටි දියඇලි කරා පැමිණෙන්නවුන් වඩාත් කල්පනාකාරී විය යුතුම බව ද රත්නපුර දිය ඇලි යොවුන් මිතුරු සංවිධානයේ සභාපති අසිත ඉන්දික වීරවර්ධන මහතා අවධාරණය කරයි. දිය ඇලි නැරඹීමේ දී එහි ඉහළට නැඟීමට බොහෝ දෙනෙකු ගේ ප්‍රියතම ක්‍රියාවකි. දියඇලි ඉස්මත්තේ පිහිටි පහසුවෙන් නොපෙනෙන දිය ආවාට, දියසෙවෙල, ගැඹුරැති වළවල් වහා මරු කැඳවන මර්මස්ථාන වේ.“දිය ඇලි ස්වාභාවික ව වෙනස්කම්වලට නිරතුරුව ම බඳුන් වෙනවා. බොහෝ විට මේ දිය ඇලි නිර්මාණයට උපයෝගී වන සාධක තියෙනවා. සානුවක පැහැදිලිව කැපී පෙනෙන තියුණු ගැටයක දිය ඇලි ඇතිවෙනවා. විභේදයන් හේතු කොට ගෙනත් ඇතැම් දියඇලි බිහිවෙනවා. ග්ලැසියර් (සීත මිදීම) ආශ්‍රිතව ද දිය ඇලි හැදෙනවා. දළ දඹයක් මුදුනින් ගංගාවක් මුහුදට කඩා හැළෙන ස්ථානයකදීත් දිය ඇල්ලක් ඇතිවෙනවා. විශාල දිය කඳක් ඉහළින් පහළට කඩා වැටීම සාමාන්‍ය සම්ප්‍රදාය වුවත් පෙර කී සාධක ද හේතුවෙනවා” සිය පර්යේෂණ ඔස්සේ සොයාගත් දියඇලි පිහිටීමේ ස්වභාවය පිළිබඳව ද වීරවර්ධන මහතා පැවසුයේ එසේ ය.ආවාටයක් මෙන් ගැඹුරු වළක් ඇතත් උසින් අඩි 100 ඉක්මවූව ද අනතුරු බවට ඇබඩීන් දියඇල්ල නම් කොට නැතත් එහි සාමාන්‍ය අනතුරු සිදුවුව ද ඒ ආශ්‍රිතව ඇති ලක්ෂපාන, ඩෙවෝන් දිය ඇලි වඩාත් බිහිසුණු ය. මසකට ජීවිත හානි 4 ක් වත් අසන්නට සිදුවේ. එකවර ජීවිත හානි 5 ක් සිදුවූයේ දෙනියායේ කොල්ලු දිය ඇල්ලේ දී ය. මිය ගිය පස් දෙනා ද්‍රවිඩයෝ වූ අතර අනාරක්ෂිත වීමට හේතුව වශයෙන් අනාවරණය වූයේ බීමත්ව දියට බැසීම ය. දුන්හිඳ රාවනා දියලුම ඇලි මරණ සංඛ්‍යාව ද ඉහළ නැඟ ඇත. දෝතලු ඇල්ල අඩි 100 කට වැඩි උසැති ය. ඇලපාත නිරිඇල්ල කිරිඇල්ලේ මනම් ඇල්ල මෙන් ම හෝටන්තැන්නේ බේකර්ස් ඇල්ල ද ජීවිත කිහිපයක් බිළි ගත්හ. බොහෝ දියඇලි අතර බිහිසුණු සුළි පිිහිටා තිබේ. ගල් ආවාට ද පිහිටා තිබේ. ගැඹුරැති වළවල් ද ගහණය.ගතවූ වසර කිහිපය තුළ දී දිය ඇලි නැරඹීමට පැමිණ දැනුම්වත් වීමකින් තොරව දියට පැනීම්, අනාරක්ෂිත ස්ථානවල දිය නෑම හේතුවෙන් ද විනෝදය පතා ගල් පෙරළීම්, ඉහළ නැඟීම්, කෙණ්ඩා පෙරලීම් ආදී හේතූන් මත ද සියයට පනහකට වැඩි මරණ සංඛ්‍යාවක් සිදුවී ඇති බව ද ක්‍රම ක්‍රමයෙන් මෙවැනි ජීවිත අනතුරු වල ප්‍රවණතාවක් දක්නට ලැබෙන බව ද පැවසූ ඒ මහතා මෙය මහත් ඛේදජනක තත්ත්වයක් බව ද කීවේ ය.සමාජගත පරිසරයේ සිදුවන රිය අනතුරු හදිසි අනතුරු, මිනී මැරුම්, ආදිය මෙන් ම දිය ඇළි ආශි‍්‍රතව සිදුවන අබිරහස් මිනිස් ඝාතන ද සුළු කොට තැකිය නොහේ. ඇතැම් විට දී ඒවා මහ වනවදුලේ හෝ දිය ආවාට තුළ සදාකාලයටම නිදන්ව පවතී.සෑම වසරකදීම සියයට දොළහකට වැඩි වශයෙන් වාර්තා වන ප්‍රධාන කරුණක් නම් කාන්තාවන් ගේ සිය දිවි නසා ගැනීම් ය. ඉහළ සිට පහළට පැන සිය දිවි තොර කරගත් කාන්තාවන් බොහෝ විට තෝරාගනු ලැබ ඇත්තේ ඩෙවෝන් දියඇල්ල ය.බෝතල් සංස්කෘතිය හේතුවෙන් ද මෙහිදී සිදුවන මරණ අනතුරු සංඛ්‍යාව ද අතිමහත් ය. දියඇලි ආශි‍්‍රිතව දිය නෑමේ දී ආරක්ෂාකාරී පිළිවෙත පුවරුවකින් දක්වා නොවී නම් වහා ගම්මුන්ගේ සහාය ලබාගත යුතුවේ. ටිකට් පතක් මිලදී ගෙන පැමිණෙන දෙස් විදෙස් සංචාරකයාගේ ආරක්ෂාව සඳහා අදාළ ප්‍රාදේශීය සභා, පළාත් පාලන ආයතන මගින් ජාතික ආරක්ෂිත වැඩපිළිවෙළක් සකස් විය යුතු වුව ද කිසිවකු ඒ පිළිබඳව නිසි අවධානයක් නොමැතිවීම කනගාටුවක් බව ද හෙතෙම අවධාරණය කළේ ය. දිනෙන් දින දියඇලි ආශ්‍රිතව සිදුවන මරණවල දී විශ්වවිද්‍යාල හා පාසල් සිසුන් බහුලවේ. සංචාරකයන්ගේ ආරක්ෂාව මෙන් ම පහසුකම් ද අදාළ ආයතන ඇස්හැර නොබැලීම ද නොකටයුත්තකි. ජීවිතවල වගකීමක් නොදැරීම අකටයුත්තකි. විශේෂයෙන් අතිශය දරුණු දියඇලි වෙනුවෙන් ජීවිත ආරක්ෂාව පතා ජාතික වැඩපිළිවෙළක් වහ වහා අවශ්‍යව ඇත.කිවයුත්තක් තිබේ. සංචාරය කරන්නෝ සැදෑකළ මෙහි නෑම අනතුරුදායක ය. විශේෂයෙන් රත්නපුර දිස්ත්‍රික්කය තුළ දිය ඇලි ආශ්‍රිතව සවස් යාමයේ නෑම, දියට බැසීම නුසුදුසු ය. අවදානම වැඩි ය. දියනෑම වළවල් ආශ්‍රිතව සුදුසු නැත. දියඇල්ලේ ජලය එන සමහර දොළ පාරවල් මීටර් 300 ඉක්මවයි. ඔබ එහි දිය නාන්නේ නම් හදිසි ආපදාවකදී වහා ඉවත්වී යා හැකි ස්ථානයක රැඳී දිය නෑම සුදුසු ය. අධික සීත බව ද අනතුරට හේතුවේ.දිය සුළි බහුල වීම ද අහිතකර ය. වැසි කල දී ප්‍රවේශම් විය යුතු ය. ප්‍රදේශවාසීන් හරහා දැනුම්වත් වීම වඩාත් සුදුසුවේ. මේ වනවිට බෝපත් ඇල්ලේ ඉහළට නැගයාම ප්‍රාදේශීය සභාව විසින් තහනම් කොට ඇතත් සෙසු ස්ථානවලට අදාළ ආයතනවල අවධානය යොමු වී නැත. තවදුරටත් අප එම සංවිධානයේ සභාපතිවරයා විමසුවෙමු.“දිය ඇලි ආශ්‍රිතව සිදුවන මරණ ප්‍රවණතාව වැඩි අප රටේයි. මන්ද ඒ ඒ ආයතනවල අවධානය නොමැතිකමයි. ජනතාව දැනුම්වත් කිරීම, ඔවුනට පහසුකම් හා ආරක්ෂාව මුල්කොට සලකා සිටිය යුතුයි. විදෙස් රටවල දිය ඇලි අනුව අපේ රටේ දියඇලි අතිශය රමණීයයි. ප්‍රාදේශීය පාලන ආයතන වල නිද්‍රාශීලී භාවය නිසාම ඒ ගැන අතිගරු ජනාධිපතිතුමා වෙත සංදේශයකින් සියලු කරුණු දැනුම්වත් කරවන්න අපේ සංවිධානය කටයුතු කරමින් සිටිනවා. මේවා ගැන සෙවීමට කෙනෙක් නැහැ. නිරපරාදේ ජීවිත විනාශ වෙනවා.මේ ඛේදවාචකය අවම කරවීමට අපි මේ වෙහෙසවන්නේ” යැයි අසිත් ඉන්දික වීරවර්ධන සභාපතිවරයා වැඩිදුරටත් එසේ පැවසීය.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=af1206108</link>
    <topic>ශ්‍රී ලං.ග.ම. අතරමඟ</topic>
    <author>සුමේධා නවරත්න</author>
    <content>ලං.ග.ම.ට බස් හිඟයක් ඇත. ආදායමත් අඩුය. ඒ නිසා වැටුප් ගෙවන්නට ද ප්‍රමාණවත් මුදල් නැත. මේ කාලයක් තිස්සේ ලං.ග.ම. ගැන කියන කතාය. මෙහෙම වුණේ ඇයි? එහෙම නොවෙන්නට නම්කළ යුත්තේ කුමක්ද?ලං.ග.ම. පාඩුයි! මේ කතන්දරය ඇසෙන්නට පටන් ගත්තේ අද ඊයෙක නොවේ. එය කාලයක් තිස්සේ ඇසෙන කතාවකි. මසකින් දෙකකින් වැටුප් නොලැබුණු සේවකයන්ගේ උද්ඝෝෂණ හා වර්ජන මඟින් එය සෘජුවම පෙනෙන්නට ද වූ බව සත්‍යයකි. පඩිනඩි මෙන්ම ණය ගෙවන්නට ද සල්ලි නැත. සල්ලි හොයන්නට බස් ද නැත. මේ ශ්‍රී ලංකා ගමනාගමන මණ්ඩලය ගැන කියවෙන සරල, කෙටි කතාවයි.මේ කෙටි කතාව නිර්මාණය වීමට හේතු සැපයූ දීර්ඝ ඉතිහාසයක් ද ඇත. ඒ ඉතිහාසය ආරම්භ වන්නේ 1977 වසරේ සිටය. ඊට පෙර ප්‍රවාහනයේ අධිපතිකම් දැරුවේ රාජ්‍ය අංශයයි. පෞද්ගලික අංශයෙන් රාජ්‍ය අංශයටත් රාජ්‍ය අංශයෙන් පෞද්ගලික අංශයටත් යනාදී වශයෙන් යුගයෙන් යුගයට රටේ ප්‍රවාහනයේ අයිතිය හුවමාරු විය.එස්.ඩබ්.ආර්.ඩී.බණ්ඩාරනායක මහතා සඟ, වෙද, ගුරු, ගොවි, කම්කරු බලවේගයන් සමඟ වාමාංශික ආණ්ඩුවකට පිඹුරුපත් සකසන විට,දුන් පොරොන්දු අතරින්, ප්‍රවාහනය ජනසතු කරන බවට දුන් පොරොන්දුව ප්‍රමුඛස්ථානයක් ගත් එකකි.1956 දී සඟ, වෙද, ගුරු, ගොවි, කම්කරු ආණ්ඩුව බිහිවිය. අවුරුද්දකුත් මාස කීපයක් ගත විය. බස් ජනසතු වූයේ නැත. මේ ගැන මහා බරක් කරට ගෙන කටයුතු කරන්නට වූ පිලිප් ගුණවර්ධනයන්ට මේ ප්‍රමාදය ඉවසුම් නොදෙන්නක් විය.”තව ටික දවසක් ප්‍රමාද වුණොත් අපට පවරා ගන්න වෙන්නෙ බස් නෙමේ හුඹස්” යැයි තරමක කේන්තියකින් ඔහු පැවසුවේ එබැවිනි. ඒ අනුව ඒ වන විට තිබූ සියලු බස් සමාගම්වල දත්තයන් රැස්කොට ගත් 1956 ආණ්ඩුව සිය රජයේ සැලසුම අනුව බස් ජනසතු කළේය.එකල ද ඇතැම් බස් හිමියෙක් පාර්ලිමේන්තු නියෝජිතයෙක් ලෙස තේරී පත්ව සිටියේය. ඔවුන් පෙනී සිටියේ ජනසතුව නොකෙරෙනවා නම් වඩා හොඳය යන අදහස වෙනුවෙනි. එවකට පාර්ලිමේන්තු මන්ත්‍රීවරයකු ද බස්රථ හිමියකු ද වූ ඇස්.ඒ.පීරිස් මහතා කළ ප්‍රකාශයක් ‘දිනමිණ’ පුවත්පතේ පළවී තිබුණි. ඒ මෙලෙසය.” පළමු කොට කළ යුත්තේ විදේශිකයන් මඟින් පිටරටවල් කරා ඇදී යන වස්තුව රඳවා ගැනීම් වස් ඔවුන් සතු දේපළ රජය සතු කිරීමයි. බස් ව්‍යාපාරයෙන් සීයට අනූපහකට වැඩි කොටසක් අයත් ලාංකිකයන්ටය. එබැවින් රජය කළ යුත්තේ “කුහුඹුවන් යන මං ඇහිරීමට ප්‍රථම අලි යන මං ඇහිරීමය.”පීරිස් මහතාගේ ප්‍රකාශය මෙබඳු වුවද එක් අතකට සත්‍ය යැයි හැඟෙන මේ තර්කවලට ආණ්ඩුවෙන් පිළිතුරු සැපයිනි. ලංකා සමසමාජ පක්ෂයේ මන්ත්‍රී, ජේ.ඩී.ටී.කොතලාවල මහතා කළ ප්‍රකාශයකින් කොටසක් මෙසේය.”බස් හිමියන් අවුරුදු පතා විශාල මුදලක් ලාබ ලබන නමුත් බස් සේවයේ අඩුපාඩු සකස් කර එය යථා තත්ත්වයට පත්කරලීම සඳහා එයින් මුදලක් යොදවන බවක් නොපෙනේ. බස් සේවා වැටුප් නිවාඩු ආදිය පිළිබඳව ක්‍රමවත් සකස්වීමක් ඇතිවිය යුතුය. .... අත්තනෝමතික පාලනයෙන් තොරව බස් සේවකයා ආරක්ෂා වූ විට ඔව්හු තෘප්තියට පත්වෙති. හොඳ සේවයක් බලාපොරොත්තු විය හැකිය.”1958 ජනවාරි පළමුවැනිදා බස් සේවය ජනසතු කරනු ලැබුවේ ඉහත කී අරමුණුවලට ප්‍රමුඛස්ථානය දෙමිනි. සතෙන් සතේ රුපියලෙන් රුපියල එකතු වනවා මෙන් ලං.ග.ම. ද සිය සම්පත් හා සේවා වැඩිදියුණු කරමින් මහා වෘක්ෂයක් ව නැඟෙන්නට විය.මේ කාලය ඇතුළත එනම් 1958 සිට 1977 දක්වා කාලය ඇතුළත ලං.ග.ම. ස්වර්ණමය යුගයක් ද විය. ඒ අනිල් මුණසිංහ සභාපති ධුරය දැරූ කාලයයි.”මට මතකයි ඒ කාලේ කුරුණෑගල දකුණ ඩිපෝව එක් වරක් ඉහළම ආදායම් වාර්තා කළා. අනිල් මුණසිංහ සභාපතිතුමා එහි ගියේ සේවකයන් දිරි ගන්වන්න. ඔහු ඩිපෝවේ හැම සේවකයකුටම රුපියල් සියය ගාණේ දුන්නා. ඒ මුදල දුන්නෙත් බුලත් කොළයකට මැදි කරලා. සභාපතිතුමා වැඩ කරන ජනතාව ඇගැයීමකට ලක් කළේ එහෙමයි.”ඒ යුගයේ ලං.ග.ම.යේ තරුණ සේවකයකු ලෙස සේවය කළ විශ්‍රාමික නිලධාරියකු අප හා එලෙස පැවසුවේ දෑසේ කඳුළු පුරවාගෙනය. ඔහු තවමත් ලං.ග.ම.ට ඇති සෙනෙහස අඩු කරගෙන නැත.ඒ එකලය. වැටුප් ගෙවන්නට මුදල් නොමැති ව ඩිපෝ සේවකයන් අරගල කරන්නේ මෙකලය. ඊට හේතු කිම?”ඒ කාලේ මුළු ප්‍රවාහන බලයම තිබුණෙ ලං.ග.ම.ට. ඉතින් එහෙම ලාබ ලැබීමට එයත් ප්‍රධාන හේතුවක්.”මෙලෙස පවසන දෙදෙනෙකි. ඒ ප්‍රවාහන නියෝජ්‍ය ඇමැති රෝහණ දිසානායක හා ලං.ග.ම. උප සභාපති එල්.ඒ.විමලරත්න මහත්වරුය. එහෙත් ලං.ග.ම. ස්වර්ණමය යුගය බිහිකිරීම උදෙසා අනිල් මුණසිංහ මහතාගේ කැපවීම ද හේතුවක් වූ බව ඔවුන් කිසිදු තර්කයක් නොකර පිළිගන්නා කරුණකි. එසේ නම් ඒ යුගය ආදර්ශයට ගැනීමට මෙකල පරිපාලනය අපොහොසත් ඇයි? ඊට උප සභාපතිවරයා දුන් පිළිතුරු මෙලෙසය.”ලං.ග.ම.ට අද වැඩ කිරීමට සිදුව ඇත්තේ පෞද්ගලික බස්රථවල මැර බලය සමඟය. කොටුවේ සිට බොරැල්ලට අලුතෙන් බස් රථයක් දාන්න ලං.ග.ම.ට හැකියාවක් නැහැ. එහෙම කළොත් මේ පෞද්ගලික බස් රථවල පිරිස් පහර දෙනවා. අලුත් බස් රථයක් ධාවනයට එක් කළාම බස්රථයේ ආරක්ෂාවට වෙනම පිරිසක් ගෙන යා යුතුයි.”අනිල් මුණසිංහලා සමඟ ලං.ග.ම. ගොඩගන්න එකම පෙරමුණක සිටිමින් වැඩ කළ ජ්‍යෙෂ්ඨ දේශපාලනඥයකු අදටත් මේ ඇමැති මණ්ඩලය නියෝජනය කරයි. හේ නමින් වාසුදේව නානායක්කාරය. අපි මේ ගැන ඒ මහතාගෙන් කළ විමසීමකට ඔහු දුන් පිළිතුර මෙසේය.”පෞද්ගලික බස් හිමියො ආණ්ඩුවේ බස්වලට ගහනවා නම් ආණ්ඩුවේ ඉන්නවා ඊට වැඩිය හොඳට ගහන්න හැකි අය. ඒ තමයි පොලිසිය. පොලීසිය දම්මලා මේ මැර බලය මර්දනය කරන්න ඕනෙ”ලං.ග.ම.ය පාඩු නොලබන තත්ත්වයට පත්කරගන්න කළ යුත්තේ කුමක්ද? අපි නැවත ඔහු විමසුවෙමු. වාසුදේව නානායක්කාර මහතා පවසන්නේ 1977 සිට ක්‍රමයෙන් විනාශයට ගිය ලං.ග.ම.යට තනිව නැඟී සිටිය නොහැකි බවය.එ.ජා.ප.ය සහමුලින්ම ලං.ග.ම.ය විනාශ මුඛයට ඇදගෙන ගිය අතර එය නැවත නඟාසිටුවීමේ දී අවශ්‍ය කරන මූලික ප්‍රාග්ධනය ආණ්ඩුව විසින් වෙන් කළ යුතු බවට ද ඔහු පවසන්නේය. ලං.ග.ම. විනාශය හා නැවත ගොඩනැඟීම ගැන ඔහු දක්වන තවත් අදහස් මෙබඳුය.ලං.ග.ම. ගොඩගන්න නම් තරගකාරී කළමනාකරිත්වයක් අවශ්‍ය කරනවා. ඒ වගේම දැනට සියයට හැටක් වූ පෞද්ගලික බස් අධිකාරිය ආණ්ඩුව දෙසට විතැන් විය යුතුයි. පෞද්ගලික අංශයට සියයට හතළිහක ප්‍රවාහන අයිතියක් ලැබුණම ඇති.යම් විදියකින් මූලික ප්‍රාග්ධනය ලැබුණහොත් ඉන්පසු අවශ්‍ය නඩත්තු සඳහා යම් මුදලක් ඉතිරි කර ගැනීමට ඩිපෝ සියල්ල කටයුතුª කළ යුතුයි. ඒ වගේම හොඳම මාර්ග පෞද්ගලික අංශයට දීල ‘හප’ මාර්ග ලං.ග.ම.ට දීමත් නතර කළ යුතුයි.”වාසුදේව නානායක්කාර මහතා පවසන ආකාරයට මෙරට රාජ්‍ය ප්‍රවාහනය හෙවත් ශ්‍රී ලං.ග.ම.ය විනාශ කරනු ලැබුවේ එක්සත් ජාතික පක්ෂයයි. ඇතැම් පැරැණි සේවකයකු අදත් ඒ විනාශයන් සිදුවූ ආකාරය පැහැදිලි කරන්නේ කඳුළු පිරි දෙනෙතිනි.”වේරහැර කියන්නේ රාජ්‍යයක්. 1977 වෙනවිට එන්ජින් මොඩලයක් නිර්මාණය කිරීමට අත්හදා බැලීම් කරමින් සිටියේ. ඒත් මහ මැතිවරණයෙන් පසුව ඒ සියල්ලම විනාශ වුණා.”ලං.ග.ම. විශ්‍රාමික තාක්ෂණික නිලධාරියකු ලං.ග.ම. අතීත ශ්‍රී විභූතිය ගැන කතා කළේ එලෙසය.කෙසේ වුවත් එ.ජා.ප. දාහත් වසර ගැන දෙස් දෙවොල් තැබීමෙන් පමණක් ලං.ග.ම. නැවත ගොඩ ගත නොහැකිය. ඒ සඳහා ගත යුතු ක්‍රියා මාර්ග රැසකි.වංචාව හා දූෂණය! බොහෝ රාජ්‍ය ආයතන ගැන ඇති ප්‍රධාන චෝදනාවකි.කොන්දොස්තරලා හොරකම් කරනවා. ඩිපෝවෙ සිටින කම්කරුවාගේ පටන් සියලු නිලතලවල නිලධාරින්ගෙන් කොටසක් මේ වංචා හා සොරකම්වල යෙදෙනවා. ඒ බව පවසන්නේ ලංගමයේ ම නිලධාරීන් ය.කොන්දොස්තරවරු හා පහළ සේවකයන් පරිපාලනයට චෝදනා එල්ල කරන විට පරිපාලනයේ ඇඟිල්ල දිගුවන්නේ තමන් වෙත චෝදනා එල්ල කරන අය වෙත ය. ඔවුනොවුන් එකිනෙකාට චෝදනා කරමින් සිටී.“ලංගම ආදායම දවසකට රුපියල් ලක්ෂ පනහක්. ඒ ආදායමෙන් සීයට දහයක් කොන්දොස්තරවරු සොරකම් කරනවා.”එලෙස පවසන්නේ ලංගම උප සභාපතිවරයා ය. දිනක ආදායමෙන් සියයට දහයක් යනු දිනකට රුපියල් ලක්ෂ පහකි. එය මසකට නම් රුපියල් ලක්ෂ 150 කි. (එක්කෝටි පනස් ලක්ෂයකි) වසරකට එය කෝටි 18 කි. වැටුප් ගෙවන්නේ නැතැයි ඔවුහු උද්ඝෝෂණය කරති. ඒ කොන්දොස්තරලාගේ හොරකම්වල දළ එකතුවකි. අනෙක් නිලතල වල වෙසෙන්නන් විසින් කරනු ලබන සොරකම් ද මේ සොරකමට එකතු කළහොත් එය කෝටි කීයක් වේ දැයි ගණන් සෑදිය හැක්කේ සොරකම් කරන ප්‍රමාණ නිසි අයුරින් දන්නා ලංගමයේ නිලධාරීන්ටම පමණි.අනිල් මුණසිංහ සභාපති ධූරය දැරූ ස්වර්ණමය යුගයෙහි ද කොන්දොස්තරවරු ‘මාටියා’ ගැසූහ. ඔවුන් පමණක් නොව නිලධාරීන් ද ඇතැම් වංචාවල යෙදුණි. එහෙත් ලංගමය කඩා වැටුණේ නැත. මන්දයත් ප්‍රවාහන අමාත්‍යාංශය, ලංගම භාරකරුවන් සිය වගකීම් ඉටු කරන්නට උපරිම අන්දමින් දිවා රෑ නොබලා වෙහෙස වුණ නිසා ය.කොට කලිසමකින් හා රතු ටී ෂර්ටයකින් සැරසුණ එකල සභාපතිවරයා හිමිදිරියේ ද මධ්‍යහ්නයේ ද රාත්‍රියේ ද ලංකාව වටා සැරි සරමින් තමන් වෙත ලැබී ඇති පෙත්සම්, පැමිණිලි වල සත්‍ය අසත්‍යභාවය සොයා බැලුවේ ය. මෙහිදී මා සිහියට නැඟෙනුයේ ‘ලංගමට වසර පනහයි’ නැමැති කෘතියට (ලංගමයේ හිටපු සේවකයකු ද වූ) එහි ලේඛක බන්ධුල ආර්. ගුලවත්ත මහතා අනිල් මුණසිංහ මහතා ගැන තබා තිබූ සටහනකි.එකල කොටුවේ සිට නාරාහේන්පිට දක්වා පාන්දර ධාවනය වූ ලංගම රථයකි. මෙහි කොන්දොස්තරවරයා සහ රියැදුරා මගීන් බහුල තැන්වලදී ඔවුන් බසයට නංවා නොගෙන බසය ධාවනය කරන බවටත් බොහෝ විට හිස් බසය නාරාහේන්පිටට ධාවනය කරන බවටත් පැමිණිලි ලැබිණි. ඒ අනුව ක්‍රියාත්මක වූ සභාපතිවරයා දිනක් පාන්දර හතර හමාරට තිඹිරිගස්යාය බස් නැවතුම් පළක රැඳී බසයට අත දිගු කළේ නාරාහේන්පිට යාමටයි. එහෙත් බසය නොනවත්වා ධාවනය විය.සභාපතිගේ සඟවා තිබූ රිය ඔහු ද රැගෙන බසය පසු පස හඹා ගිය අතර නාරාහේන්පිට එහි ගමනාන්තය විය. එහි සිටි වේලාව සටහන් බාර නිලධාරි ළඟ සටහනක් තැබූ සභාපතිවරයා වෙනත් රාජකාරියක් සඳහා පිටව ගියේ ය.“සේවා නිමාවෙන් පසු අද නාරාහේන්පිට ධාවන කළමනාකාර තුමා හමුවන්න - සභාපති” යනුවෙන් එහි සටහන් ව තිබිණි.සටහන පරිදි සේවක දෙපළ කළමනාකාර තැන හමු විය. සභාපතිවරයා ද එහි විය.“චෝදනාව කියන්නට අවශ්‍ය නැහැනෙ. කඩදාසි හෙට උදේ ඩිපෝවට එයි. ඔය මහත්වරු දෙන්නට දඬුවමක් නොකොළොත් අපේ වාසුදේව නානායක්කාර සහෝදරයා සෙන්ට්‍රල් කොමිටියේ දී මට දොස් කියනවා. අපි ඔක්කොම එකතුවෙලා ලංගමය රැක ගන්න ඕනෙ.”කැස්බෑව ඩිපෝ නියෝජනය කළ මේ සේවකයන් දෙදෙනාගෙන් රියැදුරු තැනට දඬුවම් මාරුව ලැබුණේ මුතූර් ඩිපෝවටයි. කොන්දොස්තර නුවරඑළියට මාරු කර තැබිණි.ඒ එකල සභාපතිවරුන්ගේ හැටි ය. ඔහු වාසුදේව නානායක්කාර දඬුවම නියම කළ අවස්ථාව ඈඳා ගැනීමට හේතුවක් විය. මන්දයත් මේ සේවකයන් දෙදෙනා ම නානායක්කාර මහතාගේ ප්‍රබල සාමාජිකයන් දෙදෙනෙකි. පසුව ඔවුන් දෙදෙනා ද අනුගමනය කළේ සභාපතිගේ ලංගම ප්‍රතිපත්තිම වීම දඬුවමේ සුබවාදී ප්‍රතිඵලයයි.එකල ප්‍රතිපත්ති ගැන මොකද හිතෙන්නෙ? අපි නැවත කරුණු විමසුවේ වාසුදේව නානායක්කාර මහතාගෙනි.“ඕනෑම ආයතනයක යමෙක් වැරැදි කරනවා නම් ඒ ‘අපේ එකාය’ කියලා රකින්න හොඳ නැහැ. මේ වැරැදි සංකල්පය මාරාන්තික රෝගයක් වගේ ආයතන වනසනවා” ඔහු පවසන්නේ එවැන්නකි.ආයතනවල කොමිස් ගැහිලි සම්බන්ධයෙන් ඇසෙන කතා එමට ය. අනිල් මුණසිංහ සභාපතිව සිටි යුගයේ කොමිස් වලට සිදු වූ යමක් ගැන අප හා පැවසුවේ ලංගමයේ සිටි පැරැණි සේවක මහතෙකි.“එක් වතාවක් ලංගමට ඉතාලියෙන් බස් රථ වගයක් ගෙනාවා. ඒකට විශාල කොමිස් මුදලක් දෙන්නට අදාළ සමාගම කටයුතු කළා. ඒත් සභාපති තුමා කළේ ඒ කොමිස් මුදලට ෆියට් මෝටර් රථ කීපයක් රැගෙන, ඒවා ලංගම නිලධාරීන්ගේ ප්‍රයෝජනයට යෙදීමයි. එකල ලංගම දියුණු කරන්න එතුමා කැප වුණේ ලංගම නිසා තමන්ට ලැබෙන ප්‍රතිලාභ නැවත ලංගමටම පරිත්‍යාග කරමින්.”කෙසේ වෙතත් ලංගමට බස් හා මුදල් දෙකම නැතිවීමේ යථාර්ථය කුමක්ද යන්න ගැන අප විමසා සිටියේ ලංගම උප සභාපතිවරයාගෙනි.“ඔය කතාව අමූලික බොරුවක්. ලංකාවේ සියලු මාර්ගවල බස් රථ 5200 ක් ධාවනය වෙනවා. අපට අවශ්‍ය මුදල් භාණ්ඩාගාරයෙන් ලබා දෙනවා. සේවක වැටුප් ගෙවිය යුත්තේ ඒ මුදල් හා ලංගම උපයන මුදල්වලින්. උපයන මුදල් ප්‍රමාණවත් නොවුණම වැටුප් ලබාදීමේ සුළු ප්‍රමාදයක් වෙනවා.උප සභාපතිවරයා සිය ආයතනය ගැන වගකියන්නේ එසේ ය.මේ සම්බන්ධයෙන් අදහස් දක්වන ප්‍රවාහන නියෝජ්‍ය ඇමැති රෝහණ දිසානායක මහතා පවසන්නේ වැඩි වූ වැටුප් හා සේවකයන්ට පාරිතෝෂික මුදල් ගෙවීමට සිදුවූ බැවින් වර්තමාන ලංගම මුදල් අර්බුදය ඇති වූ බව ය. මේ තත්ත්වය ඉදිරියේ දී විසඳෙන බවත් ලංගම ගොඩනැඟීම අඛණ්ඩව සිදු කිරීම අමාත්‍යාංශය මෙන් ම ආණ්ඩුව ද කැප වී කටයුතු කරන බවත් ඔහු පැවසීය.ආයතනයේ සිදුවෙන වංචා, දූෂණ මැඩලීමට ගන්නා පියවර කුමක්ද? මේ ගැන ද උප සභාපතිවරයා ගෙන් ද විමසීම් කිරීමට අප අමතක නොකෙළෙමු.“2005 සිට 2009 දක්වා කාලය ඇතුළත ලැබුණ වංචා දූෂණ ලිපි ගොනු 350 න් සිය දෙනකු සම්බන්ධයෙන් අප කටයුතු කැර තිබෙනවා. ඉදිරියේදී එවැන්නන් පිළිබඳව දිගින් දිගටම කටයුතු කරනවා.”උප සභාපතිවරයා පවසන්නේ එවැන්නකි.1977 ජේ.ආර්. රජය ලංගම විනාශ කළ බව සැබෑවකි.එහෙත් එයම කියමින් අප තව කෙතරම් කාලයක් බලා සිටිමු ද? ලංගම ගොඩ නැගිය යුතු ය.ඒ යුතුකම ජාතික අවශ්‍යතාවකි.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=af1206109</link>
    <topic>වසර 700 ක් සපුරන අස්ගිරි මහා විහාරය</topic>
    <author>සාකච්ඡා කෙළේ</author>
    <content>ජනමාධ්‍ය හා ප්‍රවෘත්ති අමාත්‍යආචාර්ය කෙහෙළිය රඹුක්වැල්ලමහා විහාර වංශික ශ්‍යාමෝපාලී මහා නිකායේ අස්ගිරි පාර්ශ්වයේ සංඝ මූලස්ථානය වන අස්ගිරි මහා විහාරය ආරම්භ කොට වසර 700 ක් පිරීම නිමිති කොටගෙන පවත්වන රාජ්‍ය උත්සවය ජුනි මස 12 වන දින මහින්ද රාජපක්ෂ ජනාධිපතිතුමාගේ ප්‍රධානත්වයෙන් අස්ගිරි මහා විහාරයේදී පැවැත්වේ.අවිච්ඡින්න ඉතිහාසයකට උරුමකම් කියන භික්ෂු ශාසනයක් පවතින ලෝකයේ එකම රට ලෙස ශ්‍රී ලංකාව අභිසෙස් ලබා ඇත. සියවස් ගණනාවක් පුරා නොකැඩී නොබිඳී පවත්වාගෙන එන බෞද්ධ ශාසන සම්ප්‍රදාය නිසාම නිර්මල බුදු දහම සුරකින ධර්මද්වීපය ලෙසින් ලක් දිවයින ලෝක පූජිත වී තිබේ.ක්‍රි. පූ. 03 වන සියවසේ මිහිඳු මහ රහතන් වහන්සේ විසින් ලක්බිමේ පිහිටුවන ලද අනුරාධපුර මහා විහාරීය භික්ෂු සම්ප්‍රදාය වත්මන් සංඝ පරපුරේ මූලාරම්භයයි. එදා ඇරැඹි මහා විහාරීය භික්ෂු පරපුරට අඛණ්ඩව උරුමකම් කියන සඝ පරපුර මහ විහාර වංශික ශ්‍යාමෝපාලී මහා නිකායේ අස්ගිරි පාර්ශ්වය බව ඉතිහාස කරුණු තුළින් දැක්විය හැකිය. ක්‍රි. ව. 1312 දී සතර වන පණ්ඩිත පරාක්‍රමබාහු රාජ සමයේදී වෙසක් පොහෝ දින අස්ගිරිය මහා විහාරය ආරම්භ කර සඟ සතු කොට පූජා කළ බව අස්ගිරි තල්පත නමැති ලේඛනයේ සඳහන්ය. ඒ අනුව වසර 700 ක අඛණ්ඩ අස්ගිරි උරුමයට ගෞරව පුද කරනු වස් මෙම රාජ්‍ය සැමරුම් උත්සවය පවත්වනු ලබයි.විදෙස් ආක්‍රමණයන්ට නතු වූ ශ්‍රී ලංකාව වැනි කුඩා රටක් තුළ බුදු සසුන අඛණ්ඩව පවත්වාගෙන ඒමේ සියලු ගෞරවය හිමිවිය යුත්තේ අපේ මහා සංඝ රත්නයටම ය. බුදු සසුන ආරක්ෂා කිරීම තම පැවිදි දිවියේ පරමාර්ථය කොටගත් අතීතයේ විසූ සංඝ පීතෘවරුන් සමඟ පෙරමුණ ගත් බුදු දහමට ලැදි රජවරුන්ගේ අභීත ක්‍රියාකලාපයන් නිසා ලොව කිසිම රටකට නොදෙවෙනි අනගි ශිෂ්ටාචාරවත් ඉතිහාසයක් වර්තමානයට දායාද වී තිබේ. මේ මහා විහාරීය සංඝ සසුන වර්තමානය දක්වාම අඛණ්ඩව රැගෙන ආ ඉතිහාස පුවත අපේ සංස්කෘතියේ ගති ස්වභාව කියා පාන්නකි. එදා අනුරාධපුරයේදී ආරම්භ වූ මහා විහාරීය භික්ෂු පරපුර රාජධානී මාරුවීමත් සමඟ අනුරාධපුරයෙන් පොළොන්නරුවට වැඩම කළහ. රජරට සංස්කෘතියේ පරිහානියට දැඩි බලපෑමක් කළ මාඝ ආක්‍රමණය නිසා පොළොන්නරුවේ වැඩ වාසය කළ මේ සංඝ සමූහයා කුරිරු ආක්‍රමණිකයාගේ පීඩාකාරී ක්‍රියාවන්ගෙන් බේරී විසීමට දිවයිනේ නිරිත දිගට වැඩම කළහ. අනතුරුව මේ බුදු පුතුහු යාපහු නුවර අච්චගිරි සෙනසුන ස්වකීය වාසස්ථානය කරගත්හ.එකළ පැවැති සතුරු වියවුල්වලින් බුදු සසුන ආරක්ෂා කරගැනීමට සුදුසුම ස්ථානයක් වූ රට අභ්‍යන්තරයේ ගිරි දුර්ග මැද පිහිටි සෙංකඩගල පෙදෙසේ 4 වන පරාක්‍රමබාහු රජතුමා සිරිවර්ධන සේනාධිකාරීන් ලවා සෙංකඩගල සිරිවර්ධන පුරයේ (වත්මන් මහනුවර) ඉදිකළ විහාරයට යාපහුවේ අච්චගිරි සෙනසුනේ වැඩ සිටි සංඝයා වහන්සේලා වැඩමවා අස්ගිරිය මහා විහාරය ආරම්භ කළ බව සමන්ත පාසාදිකාවේ දැක්වේ. අච්චගිරියෙන් වැඩම වූ සංඝ පරපුර නිසා අස්ගිරි නාමය මෙම විහාරයට ලැබී ඇති බව සැලැකේ. ඒ අනුව සලකන කළ මහනුවර නගරය හා අස්ගිරිය මහා විහාරය ද ආරම්භ වී වසර 700 ක ඉතිහාසයකින් පරිපූර්ණ වී තිබේ.මේ අස්ගිරිය විහාරීය සංඝ පරපුරේ විචිත්‍රවත් ඉතිහාස කතාව මඟින් පිළිබිඹු වන්නේ තම දිවි දෙවැනි කොට බුදු සසුන ආරක්ෂා කිරීමට පෙරමුණ ගන්නා වීර්යවන්ත භික්ෂු පරපුරක් යුගයෙන් යුගයට අප රට තුළ වැඩ විසූ බවයි. එය වර්තමානය දක්වාම පැවැතී තිබීම ශ්‍රී ලාංකීය සමාජයේ වාසනාවකි.පෘතුගීසී ලන්දේසී හා ඉංගී‍්‍රසි පාලන කාලයන්හිදී බුදු සසුනත් බොදු සංස්කෘතියත් විනාශ වීමට නොදී රැකගැනීමට පෙරමුණ ගත්තේ අපේ මහා සංඝ රත්නයයි. ඉංගී‍්‍රසි කතිර කොඩිය බිමට ඇද දමා සිංහ කොඩිය ඉහළට නංවමින් සිංහලයාගේ අභිමානය පෙන්වූ අස්ගිරිය මැද පන්සලේ වාරියපොළ ශ්‍රී සුමංගල නාහිමියන් වැනි වීර හිමිවරුන්ගේ දේශානුරාගය ලක් ඉතිහාසය තුළ විශිෂ්ටත්වයට පත්ව තිබේ.එසේම මෙම නාහිමියන් සිවුරු වාටියේ රුවාගෙන වන වැදී දළදාව රැකගත් ජාතිමාමක කතා මඟින් අපේ ඉතිහාසය විචිත්‍රවත් වී ඇත. එසේම කීර්ති ශ්‍රී රාජසිංහ යුගයේ පැවති ලන්දේසි යුද්ධයේදී දළදා වහන්සේ කෙවුල්ගම ගල් ලෙනකට වැඩමවා ආරක්ෂා කර ඇත්තේ ද අස්ගිරි පාර්ශ්වයේ රඹුක්වැල්ලේ රතනජෝති හිමියන් බව ඉතිහාසයේ දැක්වේ.1815 ට ප්‍රථම මහ නාහිමිවරුන් පත්කළේ උඩරට රජු විසින්ය. ඉන් පසුව එම කාර්යය ඉටු කළේ ඉංගී‍්‍රසි ආණ්ඩුව විසිනි. 1853 ශ්‍රී දළදාව මල්වතු, අස්ගිරි මා නාහිමිවරුන්ට හා දියවඩන නිලමේගේ භාරකාරත්වයට පත්වීමෙන් අනතුරුව මහා නාහිමිවරුන් පත්කිරීමට භික්ෂුන් වහන්සේලාට පැවරූහ. එසේ පත්කරගන්නා ලද මහා නාහිමිවරුන්ගේ අක්තපත්‍ර ප්‍රදානය රජය විසින් සිදු කළේය. ඉන් ප්‍රකාශ වන්නේ රජය එම පත්වීම් පිළිගන්නා බවයි. වර්තමානයේ පවතින්නේද මෙම චාරිත්‍රයයි. අතීතයේ සිටම බුදු සසුන සුරකීමට රාජ්‍ය අනුග්‍රහය ලැබිණි. ලක්දිව බුදු සසුනේ අඛණ්ඩ පැවැත්මට උපකාරී වූයේ රාජ්‍ය යුතුකම් මැනවින් ඉටුවීම නිසාය.ජනරජ ව්‍යවස්ථාවට අනුව බුද්ධ ශාසනය සුරක්ෂිත කොට පෝෂණය කිරීම රජයේ වගකීමක් ලෙස පැවරී ඇත්තේය. මෙම තත්ත්වය බුදු සසුන චිරාත් කාලයක් පවතිනු ඇත.රාජ්‍ය අනුග්‍රහයෙන් අස්ගිරිය මහා විහාරයේ නව සංවර්ධන කටයුතු රැසක් නිමකර ඇත. මහින්ද රාජපක්ෂ ජනාධිපතිතුමා මසකට වරක් හෝ මහනුවරට පැමිණ මල්වතු අස්ගිරි මහා නාහිමිවරුන් බැහැ දැක අවශ්‍ය උපකාර අනුග්‍රහ ඉටු කරනු ලබයි. එවැනි රාජ්‍ය නායකයෙකුගේ ක්‍රියා කලාපය බුදු සසුනේ ප්‍රබෝධයටම හේතු වන්නකි. රජයත් බුදු දහමත් අතර පවතින ගෞරව සම්ප්‍රයුක්ත බැඳීම අතීතයේ සිට පැවැති සම්ප්‍රදාය නොකඩවා ආරක්ෂා කිරීමකි. අභිමානවත් ඉතිහාසයක උරුමය සමස්ත ලෝකයාටම කියාපාන මේ ඓතිහාසික පුරවරය සංස්කෘතික අගය මදකුදු නොවෙනස් වන පරිදි අනාගතයට ආරක්ෂා කරන්නට කඳුරට උදානය වැඩ පිළිවෙළ යටතේ කටයුතු ආරම්භ කර ඇත.වසර 700 ක අස්ගිරිය විහාරස්ථානයේ ඉතිහාස කතාව තවත් සියවස් ගණනාවක් පුරා නොවෙනස්ව පවත්වාගෙන යාම රජයේත් මහ ජනතාවගේත් යුතුකමකි.සමස්ත ලංකා ශාසනාරක්ෂක මණ්ඩලයේ කෘත්‍යාධිකාරී මණ්ඩල අනුශාසක,අස්ගිරි මහා විහාරීය කාරකසංඝ සභික ශාස්ත්‍රපති,මැදගම ධම්මානන්ද හිමිඅනුබුදු මිහිඳු හිමියන් මෙරටට බුදු දහම හඳුන්වාදීමත් සමඟ ඒ කෙරෙහි පැහැදුණු දේවානම්පියතිස්ස රජු අරිට්ඨ කුමරු ප්‍රධාන කුලදරුවන් සසුන්ගත කරවා සම්බුද්ධ ශාසනයේ අභිවෘද්ධිය ඇති කළේය. එතැන් පටන් දිවයිනේ නන් දෙසින් ආරම්භ වූ වෙහෙර විහාරස්ථාන හා භික්‍ෂූන් වහන්සේ ගේ මෙන් ම ශාසනය සම්බන්ධ සියලු කාර්යයන් හි මූලස්ථානය බවට පත්වූයේ අනුරාධපුර මහා විහාරයයි. පසුකාලීනව රටේ ඇති වූ ජාතික ආගමික, අධ්‍යාපනික හා සංස්කෘතික යන සෑම අංශයකම අභිවෘද්ධිය උදෙසා මෙකී මහාවිහාරීය භික්‍ෂූන්වහන්සේගෙන් සිදු වූයේ අති මහත් සේවාවකි.මෙසේ මිහිඳු මාහිමියන්ගෙන් ඇරඹුණු මහා විහාරීය සංඝ පරම්පරාව වර්තමානය දක්වා විහිදීමේ දී පැරණිම ආයතන හැටියට පවතින්නේ මල්වතු හා අස්ගිරි මහා විහාර දෙකයි.වළගම්බා රජ සමයේ මාතලේ අළු විහාරයේ දී ත්‍රිපිටකය ග්‍රන්ථාරූඪ කිරීමේ ශාසනික මෙහෙවරෙහි මූලිකත්වය ගත්තේ ද මෙකී මහා විහාර වාසි කුන්තගත්තතිස්ස මහරහතන් වහන්සේ ය. ඉන්පසුව උන්වහන්සේ දිඹුලාගල ආරණ්‍ය සේනාසනයට වැඩම කළහ. උන්වහන්සේගෙන් ඇරඹි මහා විහාරවාසී සඟ පෙළපතින් පොළොන්නරු යුගයේ දී ද සිදු වූ ශාසනික මෙහෙවර සුවිශාලය. එහි දී දිඹුලාගල සාරිපුත්ත, දිඹුලාගල මහා කාශ්‍යප වැනි සංඝ පීතෲන් වහන්සේගෙන් සිදු වූ සේවය සුවිශේෂීය. කාලිංග මාඝ ආක්‍රමණයත් සමඟ මෙම මහා විහාර සඟ පරපුර වයඹ දෙසට සංක්‍රමණය විය. එසේ සංක්‍රමණය වූ භික්‍ෂූන් වහන්සේ යාපහුවේ වලස්ගල අච්ඡපබ්බත නම් ලෙනෙහි වැඩ සිටි බව ඉතිහාසයේ සඳහන් වේ.මේ අතර 6 වැනි පරාක්‍රමබාහු රජු ගේ (කුරුණෑගල) බෑණනුවන් වූ සිරිවර්ධන කුමරු සෙංකඩගල නගරයක් නිර්මාණය කිරීමට සැලසුම් කළේය. එසේ සෙංකඩගල ඉදි කැරෙන සේනාසනයට භික්‍ෂූන් වහන්සේ ලබා දෙන ලෙස යාපහුවේ වැඩ සිටි මහා විහාරයීය භික්‍ෂූන් වහන්සේගෙන් ඉල්ලීමක් කෙළේ ය. ඒ අනුව 1312 වර්ෂයේ දී භික්‍ෂූන් වහන්සේ පිරිසක් යාපහුව වලස්ගල සිට සෙංකඩගල පුරවරයේ ඉදිකළ ආරණ්‍ය සේනාසනයට වැඩම කළහ. උන්වහන්සේ මුල සිටම පැවති මහා විහාරයීය භික්‍ෂු පරම්පරාවට සම්බන්ධ භික්‍ෂූන් වහන්සේ වූහ. මේ ආරණ්‍ය සේනාසනය ඉදි කෙරුණේ සෙංකඩගල රාජධානිය හෙවත් සිරිවර්ධනපුර ආරම්භයේ දී ම ය. යාපහුව වලස්ගල නම් වූ ස්ථානයේ සිට භික්‍ෂූන් වහන්සේ එහි වැඩම කළ නිසා එම විහාරය පාලි බසින් ‘අච්ඡගිර විහාර’ නම් විය. එහි තේරුම ‘වලස්ගල’ යන්නයි. එය සිංහලයට ‘අස්ගිරි’ නමින් බිඳී පවතී.කීර්ති ශ්‍රී රාජසිංහ රජ සමයේ ශ්‍යාමෝපසම්පදාව පිහිටු වීමෙන් පසු සියම් රටෙන් වැඩි උපාලි තෙරුන් ප්‍රමුඛ දසවර්ගික මහා සංඝයා වහන්සේ උදෙසා රජු ගේ මල්වත්තේ කුටි සාදා පූජා කළ බව ඓතිහාසික පුරාවෘත්තවල සඳහන් වේ. එම කුටි සහිත ආරණ්‍ය සේනාසන පසුව මල්වතු මහා විහාරය නමින් ප්‍රකට විය. සඟසසුන නැවත චිරස්ථායී කළ කීර්ති ශ්‍රී රාජසිංහ රජතුමා ඒ වෙනුවෙන් පුරෝගාමී වූ වැලිවිට සරණංකර හිමියන් සංඝරාජ පදවියට පත් කළේ ය. අස්ගිරි මල්වතු උභය විහාරයට උපසඟරාජ තනතුරු හෙවත් මහා නායක පදවි පිරිනමා ඇත. අනතුරුව එවකට ලක්දිව පැවති විහාරස්ථාන සමලෙස දෙකට බෙදා අස්ගිරි මල්වතු විහාරවල පාලනය පවරා දී ඇත.මන්දාරම් පුවතේ සඳහන් වන පරිදි මහවැලි ගඟට උතුරින් පිහිටි විහාරස්ථාන 2400 ක් අස්ගිරි මහා විහාරයට අයත් වේ. එමෙන් ම ලක්දිව ඉපැරණි සිද්ධස්ථාන වන මුතියංගණය, මහියංගණය, රංගිරිදඹුල්ල වැනි විහාරස්ථාන අස්ගිරි මහා විහාරයට අයත්ය.ඉංගී‍්‍රසි ආණ්ඩුව විසින් 1853 වසරේ දී දළදා වහන්සේ පිළිබඳ සියලු පුද පූජා කටයුතු අස්ගිරි මල්වතු විහාරවලට පවරා දෙනු ලැබීය. එසේ වුවද අතීතයේ පටන් ශ්‍රී දළදා වහන්සේ පිළිබඳ පූජා කටයුතු මෙන් ම ආරක්‍ෂාව සිදු කළේ අස්ගිරි මහා විහාරීය භික්‍ෂූන් වහන්සේ ය.ඉංගී‍්‍රසීන් උඩරට ගිවිසුම අස්සන් තබන මොහොතේ සිංහ ධජය එසවූ වාරියපොළ ශ්‍රී සුමංගල නාහිමියන් අස්ගිරි මහා විහාරයේ අනුනායක හිමි නමකි. උන්වහන්සේ ඉංගී‍්‍රසින්ගෙන් සිදුවන උවදුරු වළක්වා ගැනීමට රහසිගතව දළදා වහන්සේ රැගෙන දඹුලු කැලෑවේ සැඟවී සිටීමේ පුවත කවුරුත් දන්නා කරුණකි.පළමු වැනි විමලධර්මසූරිය රජ දවස දෙල්ගමු විහාරයේ සිට කන්ද උඩරටට දළදා වහන්සේ වැඩම කිරීමේ දී පුරෝගාමී අනුශාසකත්වය දැරුවේ අස්ගිරි විහාරවාසී ඇහැළේපොළ මංගල නම් තෙරනමකි. ඓතිහාසික තොරතුරුවලට අනුව දළදා වහන්සේ වත්මන් දළදා මන්දිරයෙහි වඩා හිඳුවන තෙක් අස්ගිරි මහා විහාර ගෙඩිගේ විහාරයේ තැන්පත් කොට දළදා ආරක්ෂාවෙහි යෙදවූයේ මංගල තෙරුන් වහන්සේය. ඉන්පසු 1853 දී ශ්‍රී දළදා වහන්සේ අස්ගිරි මල්වතු උභය මහා විහාරයේ මහානායක හිමිවරුන්ට සහ දියවඩන නිලමේවරයාට භාර කරන තෙක් දළදා වහන්සේ උදෙසා සිදු කළ තේවාව සහ දළදා රක්ෂණය සිදු කරනු ලැබූවේ අස්ගිරි මහා විහාරයීය භික්ෂුන් වහන්සේ විසිනි.අස්ගිරි මහා විහාරයේ පාලන කටයුතු සිදු කැරෙන්නේ භික්ෂුන් වහන්සේ 29 ගෙන් සමන්විත කාරක මහා සංඝ සභාවක් මඟිනි. විහාරය හා සම්බන්ධ සියලු පරිපාලන කටයුතු හා භික්ෂුන් වහන්සේ ගේ විනය කටයුතු ආදිය සිදු කැරෙන්නේ මහා විහාරයීය සංඝ මූලස්ථානයේ කාරක සංඝ සභාව මඟිනි. එහි ප්‍රධානියා ලෙස කටයුතු කරන්නේ මහනායක මාහිමිපාණන් වහන්සේ ය.වර්තමානයේ අස්ගිරි මහා විහාරයේ වැඩ සිටින්නේ උඩුගම ශ්‍රී බුද්ධරක්ඛිත මහනායක හිමියන් ය. උන්වහන්සේ ඉතාමත් කාරුණික මහනාහිමිනමක් ලෙස ශාසනික කටයුතුවලට නිරන්තරයෙන් සහභාගි වන යතිවරයාණන් වහන්සේ නමකි. විවිධ ශාසනික අර්බුද පවතින වර්තමානයේ විශේෂයෙන් භික්ෂුන් වහන්සේ ගේ චර්යා රටාවන් පිළිබඳව ද නොයෙක් ගැටලු පවතී. මේ පිළිබඳව ද රජයේ අවධානය යොමු කොට අවශ්‍ය ක්‍රියා මාර්ග ගැනීම ද අස්ගිරි මහා විහාරය මහනායක හිමියන් ගේ මූලිකත්වයෙන් සිදු කෙරේ.සියම් මහා නිකායේ අස්ගිරි පාර්ශ්වයට අයිති භික්ෂුන් වහන්සේ සහ පන්සල් සම්බන්ධ සියලු පාලන කටයුතු සහ විනයානුකූල කටයුතු සිදු කැරෙන්නේ අස්ගිරි මහා විහාරයේ සංඝ මූලස්ථානය මඟිනි. ඒ අනුව අස්ගිරි පාර්ශ්වයට අයත් භික්ෂුන් වහන්සේ උපසම්පදා විනය කර්මයේ පිහිටුවීම හා අර්බුද හා ගැටලු මතුවන අවස්ථාවන් හි දී ඒවා නිරාකරණය කොට විසඳුම් ලබා දීම ද අස්ගිරි මහා විහාරය මඟින් සිදු කෙරේ.ශ්‍රී දළදා වහන්සේ සම්බන්ධයෙන් භාරකාරත්වය ඉසිලීම අස්ගිරි මහා විහාරයේ ශාසනික වශයෙන් සුවිශේෂී කාර්යභාරයකි. දළදා වහන්සේ ගේ සියලු සේවා, පුද පූජා කටයුතු වාර්ෂික වශයෙන් අස්ගිරි මල්වතු මහා විහාර දෙපාර්ශ්වය මඟින් සිදු කැරෙන අතර වසරකට වරක් අස්ගිරි මහා විහාරයේ මහ නායක මාහිමිපාණන් වහන්සේට එම වගකීම පැවරේ. එමෙන් ම ශාසනික හා ජාතික වශයෙන් රජයට අනුශාසනා කිරීම, සම්බුද්ධ ශාසනයේ චිර පැවැත්ම සඳහා අවශ්‍ය කටයුතු රජය මඟින් සිදුකරවාලීම ද අස්ගිරි මහා විහාරය මඟින් සිදු කැරෙන කාර්යයකි.දැනට මහා විහාර සංඝ පරම්පරාවට අයත් විදර්ශනා භාවනා අත්පොත අස්ගිරි මහා විහාරය සතු වූවකි. ‘විමුක්ති මග්ග‘ නමින් එය මුද්‍රණයෙන් එළි දක්වා ඇත. 1752 වර්ෂයේ දී සියම් දේශයෙන් වැඩම කළ භික්ෂුන් වහන්සේ ගේ අනුශාසනා පරිදි එම විදර්ශනා භාවනා ක්‍රමය අස්ගිරි මහා විහාරයේ භික්ෂුන් වහන්සේ විසින් තවදුරටත් ක්‍රමානුකූලව සකස් කරගෙන ඇත. ඓතිහාසිකව ඒ පිළිබඳ තොරතුරු හමු වේ. මේ දක්වා බෞද්ධ ආයතනයක් ලෙස අස්ගිරි මහා විහාරයේ භික්ෂුන් වහන්සේ සහ ප්‍රාදේශීය භික්ෂුන් වහන්සේ විවිධ ශාස්ත්‍රීය කටයුතුවල නියැළෙන අතර භාෂා ශාස්ත්‍රීය ග්‍රන්ථ රැසක් එළිදක්වා ඇත. එමෙන් ම සමාජයේ විවිධ කටයුතුවලදී අස්ගිරි මහා විහාරය මුල්තැන ගන්නා බව දක්නට ලැබෙන කරුණකි.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=as1206101</link>
    <topic>බුදු පුදට ගෙනෙන නෙළුමේ කතාව</topic>
    <author>ඉනෝකා සමරවික්‍රම</author>
    <content>බුදු පුදට ගෙනෙන නෙළුමේ කතාවඅඳුර විනිවිඳ එන විදුලි ආලෝකයෙන් මඟ දෙපස එළිය වැටී ඇත... ඒ මද එළියේ මලින් පිරුණු ඇහැල ගස්වල අපූරුව බලමින් අපි ජයසිරි මහා බෝමළුව වෙත පියමන් කළෙමු.“එන්න මල් ගන්න... එන්න මල් ගන්න”මළුවට යන අතරමඟ මල් කඩ පේළිය සුදු නෙළුම්, රතු නෙළුම් මානෙල් මලින් හැඩ වී ඇත. වතු සුද්ද, ඉද්ද, සමන් පිච්ච මල් අතරින් ඇස සොරා ගත්තේ රතු සුදු පාටින් හැඩ වූ නෙළුම්මල් පිරි වට්ටිය.“කොහෙන්ද මේ මල් ගේන්නේ”“අපි යනවා මල් කඩන්න. දුර වැව් වලට ගිහිල්ලා මල් කඩාගෙන එනවා”රහිම්“අපිත් එන්නද මල් කඩන්න යන්න”“අපෝ එන්න. හැබැයි අපි උදෙන් ම යනවා”රාත්‍රිය ගෙවී ගියේත් අලුත් දවසකට එළිය වුණෙත් අලුත් බලාපොරොත්තුවක් සමඟ ය. හිමිදිරි උදයේම මල් කැඩීමට අවශ්‍ය ආම්පන්න ද රැගෙන ලකලෑස්ති වී සිටි දිනූෂ, විමලසේන, ආරියචන්ද්‍ර සමඟ අපිද ගමනට එක්වූයෙමු.අනුරාධපුරයේ සිට මිහින්තලාවට යන පාරේ ගොස් අපි දොරමඩලාව ගම ද පසුකර රඹාව වැවට ගියෙමු. අරුණැල්ලේ පිපුණ සුදු නෙළුම් මල් වලින් රඹාව වැව එකම මල් යායක් වී ඇති අපූරුව. එය සිත නිවී සනසන දසුනකි.අප සමඟ ගිය තිදෙනා හුළං පුරවන ලද ටියුබ්වල නැඟී ඒ මල් අතරට යන්නට සූදානම් ය.ගෙනා ටියුබ් දියට දමා ඒ මත වාඩි වුණ දිනූෂ, ආරියචන්ද්‍ර හා විමලසේන මුලින් ම වැවට වැඳ නමස්කාර කළහ. ඉන්පසු ඔවුහු දෑතින් දිය මෑත් කරමින් වාරු ගනිමින් වැව මැදට යන්නට වූහ. ඒ අතර මඟ දෙපසදි හමුවන හොඳින් මේරූ නෙළුම් පොහොට්ටු එකිනෙක කඩමින් තම ඔඩොක්කුවේ ඇති පෝර උරයට දමති.ඔවුහු ක්‍රමයෙන් අපේ දෑස් මානයෙන් ඈතින් ඈතට යති. ඔවුන්ගෙන් ඇසීමට ඇති ප්‍රශ්න බොහෝ ය. අපි ඔවුන් එනතුරු පැය ගණනක් වැව් බැම්මේ එහෙට මෙහෙට වෙමින් සිටියෙමු. හෝරා කිහිපයකට පසුව දිනූෂ, ආරියචන්ද්‍ර හා විමලසේන ගොඩට ආවේ නෙළුම් මල් පිරුණ පෝර උර තුනක් සමඟිනි.ඔවුන්ට උදව් කරන්නට කෙනෙක් නැත. එක් අතක මල් උරය. අනෙක් අතේ ටියුබය.චාන්දනි“ටියුබයෙන් වැවට බැස්සට පස්සේ අපේ ජීවිත බාර ටියුබයට. අද අපි වැව මැදට ම ගියේ තුන් දෙනෙක් හිටපු නිසා. එක්කෙනෙක් විතරක් ආවොත් වැව මැදටම යන්නේ නැහැ. සමහර තැන්වල පායන කාලෙට ළිං හාරපුවා තියෙනවා. මේ ටියුබ් එකක හුළං ගිහිල්ලා පසුගිය අවුරුද්දේ එක්කෙනෙක් වැවේ ගිලිලා මැරුණා. අපි හැමදාම වැවට බහින්න කලින් ජයසිරි මා බෝ හාමුදුරුවෝ සිහිකරලා වඳිනවා. අපිට හැමදාම ඒ පිහිට තියෙනවා. මේ ගෙනාව මල් උර ජය සිරි මා බෝධිය ළඟ තියෙන මල් කඩේට අරගෙන යන්නේ මෝටර් සයිකල්වල. මේ උරේක මල් පන්සියයක් හාරසියයක් විතර තියෙනවා. අපි මල් ටිකක් අරගෙන අනිත් මල් කඩවලට දානවා. හැමදාම වගේ අපෙන් මල් ගන්න අය ඉන්නවා. කොහොමත් අපි දවසක් ඇර දවසක් මල් කඩන්න යනවා. මමයි මගෙ බිරියයි දරුවයි ජීවත් වෙන්නේ මේ රස්සාවෙන් තමයි.අපිව මල් කඩන්න යන ගමනට එකතු කරගත් දිනූෂ ඉඳුනිල් කුමාර පවසන්නේ ය.අපත් සමඟ ගමනට එක්වූ අනෙක් සඟයා විමලසේන ය. ඔහු වසර තිස් තුනක් තිස්සේ වැව්වලින් මල් කඩා ගෙනවිත් වෙළෙදාම් කරන්නෙකි. අපි ඔහුට විමලසේන කිව්වත් බොහෝ දෙනෙකු ඔහු හඳුන්වන්නේ මල් රාල යන නමිනි.“ඔව් ඒ නමින් ඇහුවම ඕන කෙනෙක් මාව දන්නවා. මට දරුවෝ හතර දෙනෙක් ඉන්නවා. අපෙත් මල් කඩයක් තියෙනවා. ඉස්සර නම් අපිට වෙනමම මල් කඩ තිබුණේ නැහැ. මඟ දෙපස ඉඳගෙන තමයි විකුණුවේ. හැමදාම වගේ උඩමළුව වඳින්න මිනිස්සු එනවා. ඒ නිසා අපට මුදලක් ලැබෙනවමයි. ඒත් සමහර දවස් තියෙනවා වෙළෙඳාමත් වෙන්නෙම නැති. මල් කඩන අයට ලාභයක් ගන්න පුළුවන් උදෙන්ම මල් කඩාගෙන ගියාමයි. දවල් වෙන්න වෙන්න මල් දෙන්න පුළුවන් වෙන්නේ රුපියලකට විතර. අද උදේ නිසා මලක් රුපියල් දෙකට, එකයි පනහට විතර දෙන්න පුළුවන්.ජීවිතය පරදුවට තබා ජීවිත රැසක් රැක ගැනීමේ අරමුණින් ඔවුහු වැව් දියට බසින්නාහ. එසේ ගොස් ගෙනෙන මල්වලින් බොහෝ විට ලාභ ලබන්නේ වෙනකෙකි. ඔවුන් කොළඹට මල් එවන්නේ නැත.“පසුගිය දවස්වල කියල තිබුණ මල් මැද්දේ තියලා කොළඹට මත්ද්‍රව්‍ය ගෙනියනවා කියලා. ඒ වගේ දේවල් අපෙන් නම් වෙන්නේ නැහැ. ඒත් ඉදලා ඉදලා ඔය වගේ එක සිද්ධියක් වුණහම හැමෝම ඒකට ඈදා ගන්නවා. මමත් අවුරුදු විසි ගාණකට වැඩියි මල් වෙළෙඳාම කරන්න පටන් අරගෙන.” අපේ අනිත් සඟයා ආරිය චන්ද්‍ර පවසන්නේ ය.හිරු රස්මිය කෙමෙන් දැඩිවෙමින් එයි. මාස ගණනාවකින් වැසි නොලද බිම වියළිය. ඒ වියළි බව මතින් හමා එන්නේ වියළි සුළඟ ය. අනෙක් වැවට යෑමට පළමු අපි කඩයකට ගොඩ වූයෙමු. එතරම් දියුණු නැති ඒ කඩමණ්ඩියේ සරුසාර කෑම කඩ නැත.“අපිට නම් මාළු පිණි මුකුත් එපා. “තිදෙන එක හඬින් පැවැසූහ.“ඇයි ඒ?”“අපි කවදාවත් වැවට බහිනකොට මාළු මස් ජාති කන්නේ නැහැ. අපි මේ රස්සාව කරන්නේ හිතේ භක්තියෙන්.”ලුණු මිරිස් සමඟ පාන් කා තේ බී අපි රතු නෙළුම් වැවකට යෑමට පිටත් වීමු.උකුලන්කුලම වැව ඈතට දිස්වන්නේ තද රෝස පැහැ රෙද්දක් එළුවා සේ ය. ගණන් කළ නොහැකි තරමට පිපුණු රතු නෙළුම් මල් යාය දෙස බැලූවිට සිත සැනසෙයි.ඔවුහු ටියුබ්වල නැඟී දියට බැස්සහ. අපි මල් දෙස බලා සිටියෙමු. ඒ හැරෙන්නට ඔවුන් එනතුරු කාලය ගෙවා දමන්නට ක්‍රමයක් නැත.“ආ මේවා කන්න” ගමනේ සියලු කටයුතු සූදානම් කළ ධම්මි දෙපළු කළ රටකජු ඇට යැයි සිතිය හැකි ඇට අහුරක් අපේ අත්වලට දුන්නා ය.“ඔය තමයි නෙළුම් බට්ටෝ... ඕවා හොඳ ඖෂධයක්. මමත් මේ ගංවල වැව්වල බැහැලා හැදුන කෙනෙක්.” අපේ රියදුරු ආනන්ද පවසයි. අපි සූදානම් වන විටත් ඔහු නෙළුම් බට්ටන්ගෙන් ඇට වෙන්කර ගෙන පොතු ගලවා කා අවසන් ය. නෙළුම් බට්ටන් කිරි රසය. කාලය ගෙවා දමන්නට එය ද හොඳ කෑමකි.දියේ ඈතින් ඈතට ගිය තිදෙන යළිත් ගොඩට ඒමට හැරී ඇත්තාහ. ඔවුන් අත යාන්තමින් පිපුණ නෙළුම් මල් පොකුරකි. ඔවුන් ගොඩට එනතුරු බලා සිටිය අපට වැව් බැම්මේදී හමු වූයේ සුභද්‍රා ය. ඇය දරුවන් තිදෙනෙකුගේ මවකි.“අපේ එක්කෙනත් කරන්නේ මල් කඩන එක තමයි. එයා අද මල් අරගෙන ගියා. අවුරුද්ද පුරාම වගේ මල් තියෙනවා. ඒත් සමහර කාලවලට මල් අඩුයි. එහෙම කාලෙට නම් මල් ගණන් යනවා. අපේ එක්කෙනා මල් අරගෙන යන්නේ රුවන්වැලි මහා සෑය ළඟට.”සුභද්‍රා අතේ සිටින පුංචි දැරිවිය අතරැදි නෙළුම් මලක පෙති එකින් එක ගලවා දමයි. ඈ එයත් සමඟ සෙල්ලම් කරයි.“මෙයාලට නෙළුම්මල්වල අගය තේරෙන්නේ නැහැ”පුංචි දරුවන්ට මල්වල අගය නොතේරුණ ද නෙළුම් මල් නිසා ජීවිතය රැක ගන්න දරුවන්ගේ සියලු කටයුතු කරන වැඩිහිටියෝ නම් එහි අගය මැනවින් දනිති. එනිසා ම ඔවුහු මල් ඉතා ආදරයෙන් ආරක්ෂා කරති. දිනූෂ මල් උර දෙක ගෙන කඩයට ගොඩ වූයේ ය. එහි උඩින් ම තිබුණේ බාගෙට පිපුණ මල් ය.නෙළුම් මල් කඩා ගොඩ එද්දී“මේ මල් අද වට්ටිවලට හදනවා. ඒවා තියා ගන්න බැහැ. නැට්ට නැතිව කඩලා තියෙන මල් ගන්නෙත් වට්ටිවලට. නැට්ට දිගට තියෙන මල් වතුර බේසන් වල අහුරනවා. කොහොම හරි මේ මල් හෙට හවස වෙනකොට විකුණලා ඉවර කරන්න ඕන. අනිද්දා වෙනතුරු තියන්න බැහැ. පෙති හැලෙනවා.”මල් උරයෙන් මල් ගනිමින් සිටිය දී බිමට වැටුණ මලක් ආනන්ද වට්ටියට දැමුවේ ය.“ඕවා දාන්න එපා” දිනූෂගේ බිරිය චාන්දනි කීවේය.“අපි බිම වැටුණ මල් අයින් කරනවා මිස ඒවා පූජා කරන්න කාටවත් දෙන්නේ නැහැ. සමහර දවස්වලට මල් ඉතිරි වෙනවා. පෙති හැලෙනවා. ඒවගේ මල් අපි දෙනවා රේණු එකතු කරන අයට රේණු ගන්න. ඒවා දෙන්නේ සල්ලිවලට නෙමෙයි.”දිනූෂ මල් පොඩි වන නිසා මල් තට්ටුවෙන් තට්ටුව අසුරා තිබුණේ නෙළුම් කොළ මත ය. ඔවුහු ඒ තරමටම මල් ආරක්ෂා කරගන්න වෙර දරති.අද වනවිට ජයසිරි මා බෝධියට යන මඟ මල් කඩ විසි තුනක් ඇත්තේ ය. ඒ හැම කඩයකම නෙළුම් මල් ඇත්තේ ය. නෙළුම් කඩාගෙන පැමිණි අපි ඊළඟට ජය සිරිමා බෝ සමිඳු වඳින්නට යන අයට මල් විකුණූ පැරැණිම කෙනා කවුදැයි සෙව්වෙමු.“ආ ඕකට නම් හරි යන්නේ උඩමළුවේ රහිම්”රහීම් මුස්ලිම් ජාතිකයෙකි.“මගෙ නම එන්.පී.ඒ. රහීම්. මගෙ දැන් වයස අවුරුදු පනස් හතරයි. මම අවුරුදු හතළිස් හයක් ම මල් විකුණලා තියෙනවා. මල් විකුණන්න පටන් ගත්තේ අවුරුදු දහයෙදි. අපේ පවුලේ ඔක්කොම අට දෙනයි. මගෙ තාත්තා ටේලර් කෙනෙක්... ඉස්කෝලේ ගියේ නවයේ පන්තියට විතරයි. මුලින් ම විකිණුවේ වන මල්. සල් මල්, අරලිය මල්, පිච්ච මල් කඩාගෙන ඇවිත් හබරල ගොටුවට හදලා විකුණුවා. ඉස්කෝලේ යන්න කලින් උදේම ඇවිත් මල් විකුණනවා. ආයෙම හවසට එනවා. ඒ කාලේ දෙන්නයි තුන්දෙනයි මල් විකුණන අය හිටියේ. මට මතකයි ඒ කාලේ මල් ගොට්ටක් සත විසි පහයි. පස්සේ කාලේ තමයි මල් කඩ හැදුවේ. මට මෙතන කඩයක් ගන්න උදව් කළේ පල්ලේගම රේවත නායක හාමුදුරුවෝ. උන්වහන්සේ මට කතා කරලා සීයේ කොළ දහයක් දුන්නා කඩේට මූලික මුදල ගෙවන්න. උන්වහන්සේ බුදුන් දැක නිවන් දකින්න ඕනෑ මට කළ උදව්වට.”ඔහු තොරතුරු කියන අතරතුරම දෑත් එක්කර වඳියි.“නෙළුම් මල් ඉතා උතුම් වස්තුවක් කියලයි මම හිතන්නේ. මේ ලංකාවේ නෙළුම් මල් නැතිවෙච්ච දවසට බුද්ධ ශාසනෙන් ඉවරවේවා. මං මගෙ දරුවන්ට ඉගැන්නුවේ ගෙවල් දොරවල් හදාගත්තේ මල් විකුණලා. කොටින් ම කිව්වොත් මම මුස්ලිම් වුණාට මං ජීවත්වෙන්නේ බෞද්ධයෝ නිසා.”රහිම් එසේ පවසන අතරේ ඔහුගේ දෑසේ කඳුළු බිංදු නලියයි. ඒ මන්දැයි අපි ඇසුවෙමු.“මට ඉන්නේ දරුවෝ තුන් දෙනයි. මගේ එක දුවෙක් මැරිලා අදට දවස් දහ තුනයි. එයා හරිම මහතයි. අසනීප වෙලා බෙහෙත් ගෙනැල්ලා හිටියේ. දූ මරුණා. දූ හිතුවේ එයා තමයි ලෝකේ ඉන්න මහතම එක්කෙනා කියලා. මට තේරෙන්නේ නැහැ මං මොනවා කරන්නද කොහොම හිත හදාගන්නද කියලා. බුදු දහම කියනවනේ හැමදේම අනිත්‍යයි කියලා.”රහිම් දියණිය වෙනුවෙන් දෑසේ නැඟි කඳුළු බිඳු පිසින අතරේ පවසයි.බුදුන් වඳීන්නට කාලයක් වේලාවක් නැත. ඈත දුර බැහැර සිට පැමිණෙන වන්දනා කරුවෝ මල් මිලදී ගනිති. රතු නෙළුම් පූජා කළ විට දියණියන් ලැබෙන බව ද සුදු නෙළුම් පූජා කළ විට පුතුන් ලැබෙන බව ද ඔවුන් අතර පවතින මතයකි. සිත් පහදා ගෙන බුදුන් පාමුල නෙළුම් මල් පූජා කරන ඔබ අප ඒ මල් ගැන නොදන්නා බොහෝ දේ ඇත.නෙළුම් මල් වර්ග කිහිපයකි.දහස් මල් යනු පෙති ගොඩක් ඇති මල් ය. තනි කොපු මල් යනු පෙති අඩු මල් ය. ඒ අතර බෝල මල් ද ඇත්තේ ය. ඒ පිරුණ රවුම් මල් ය. මල් කඩන්නන් මේ මල් හඳුන්වන්නේ එසේ ය. ඔවුන් පවසන්නේ වැවකින් වැවකට පිපෙන මල්වල වෙනසක් ඇති බව ය. ඒ නිසා ම ඔවුහු ඒ මල් මිහින්තලා මල්, රඹාව මල් ආදී වශයෙන් ද හඳුන්වති.දිනූෂ, උඩමළුවේ මල් රාල, ආරියචන්ද්‍ර පමණක් නොව බොහෝ අය මල් කැඩීමට යති. වැව් හිඳී ගිය විට අනුරාධපුරය, මිහින්තලාව අවට වැව්වල මල් පිපෙන්නේ නැත. එවිට ඔවුහු කහටගස්දිගිලිය, පුත්තලම ආදී ප්‍රදේශවල වැව් සොයා යන්නේ ය. කොහෙන් හෝ මල් සොයාගෙන එති. ඇතැම් වැව්වල හොඳින් නෙළුම් මල් පිපුණ ද මල් කන කුරුල්ලන් නිසා ඔවුන්ට මල් නෙළා ගැනීමට නොහැකි වේ. එසේ ම ඇතැම් කාලවල මල් වලට රෝග හටගනී. නෙළුම් මල් පිරුණු හැම වැවකින් ම ඔවුන්ට මල් කඩන්නට ද ඉඩ නොලැබේ. ඒ ඇතැම් වැව් යම් යම් පිරිස් බදු අරගෙන ඇති බැවිනි. එය වෙනමම කතාන්දරයකි. කොළඹට මල් එන්නේ එවැනි හවුල් තුළිනි.(විශේෂ ස්තුතිය - ධම්මි අනුරපුර මහත්මියට)ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=as1206102</link>
    <topic>“එගොඩ-මෙගොඩ කැලණිය එදා යා වුණේ පාරු පාලමකින්”</topic>
    <author>උපාලි සමරසිංහ</author>
    <content>“එගොඩ-මෙගොඩ කැලණිය එදා යා වුණේ පාරු පාලමකින්”ආචාර්ය එන්.එම්. පෙරේරා මහතා බදු ගත් ගිරිදර මෝල ළඟ සවස් කාලයට නිතර එතුමාගේ පර්ජෝ රථය ද නවතා තිබෙනු බොහෝ විට සිය නෑ වැසියෝ දුටහ. නුංගමුගොඩ ගමේ පිහිටි කොක්කු පන්සල පසුකැර අපි ඓතිහාසික කැලණි විහාරයේ පුවත් ද අසමින් ඉදිරියට ගමන් කළෙමු.එදා එගොඩ කැලණිය හා මෙගොඩ කැලණිය හරහා පාරු පාලමක් හදලා තිබුණලු. ඒ ස්ථිර පාලමක් නොතිබුණ නිසා... මම අතීත මතකයක් සතිස්ට කීවෙමි.“ඔව් මට මතකයි. කැලණිය වන්දනාවේ එන බැතිමතුන්ට විශේෂයෙන් දුරුතු මාසයට, වෙසක්, පොසොන් මාසවලට පොහොය දිනයේ මේ පාරු පාලම හදනවා. ගඟේ වැලි ගොඩ දාන මිනිස්සු එගොඩ මෙගොඩ කරන පාරු සියල්ල ම එක පෙළකට තියලයි මේ පාරු පාලම හදන්නේ. කැලණිමුල්ල, ගොතටුව, සේදවත්ත, අංගොඩ, හිඹුටාන, වැල්ලම්පිටිය පැත්තෙන් උවැසි උවැසියෝ කැලණි විහාරයට ආවේ මේ පාරු පාලමෙන්. එක වතාවක් හරිම රසවත් සිද්ධියක් වුණා.“පාරු කාරයො වරක් පෙරහර කාලෙ මේ පාරු පාලම හදන්නෙ නැතිව විරෝධතාවක් පවත්වන්නට සූදානම් වුණා. පන්සලේ නායක හාමුදුරුවො හැටියට එදා හිටියෙ මාපිටිගම බුද්ධරක්ඛිත හාමුදුරුවො. උන් වහන්සේ පාරු කාරයො සියලු දෙනා කැඳවලා එක පේළියට හිටෙව්වා. මා හිතන්නෙ වර්ෂය 1952. උන්වහන්සේ පේලියට හිටවපු පාරුකාරයො අතරින් වරක් දෙවරක් එහාට - මෙහාට ගියා. මාත් පොඩි එකා. පන්සලේ පුලින තලාවෙ බෝ මළුවෙ ඇවිදින ගමන් මාත් මේවා කරපොවා බලනවා.මට පැහැදිලිව කියාපල්ලා. උඹලා මේ සැරේ පාරු පාලම ගහන්නෙ නැත්ද? පාරු පාලම ගහන්නෙ නැත්නම් මාත් මගේ ගෝලයොයි ගමේ මිනිස්සුයි එකතුවෙලා පාලමක් ගහනවා” නායක හිමියෝ කීහ.පාරුකාරයෝ නිරුත්තරව සිටියහ. ඒ වතාවෙත් පාරු පාලම සකස් විය. පසුකාලීනව එස්.ඩබ්ලිව්. ආර්. ඩී. බණ්ඩාරනායක අගමැති තුමාගේ ඝාතනයට ප්‍රධාන සැකකරුවකු වූයේ ද ඒ හාමුදුරුවන් ය. කැලණි පන්සලට ආ ගිය ශිලෝපේත ගුණෝපේත ජනතාව පන්සලෙන් ඈත් විය. විහාරය කාලයකට පාළුවට ගියේ ය. අනතුරුව ලංකාවේ පිරිත් රජ්ජුරුවෝ ලෙස විරුදාවලි ලත් වත්තල සීලරතන හිමියන් අනුපමේය අප්‍රතිහත ධෛර්යෙන් කටයුතු කර කැලණි විහාරය රැක බලා ගැනිණ. කැලණියේ දියුණුව නැවත සැලසුණේ ලංකාවේ පළමුවැනි විද්‍යාවේදී උපාධියක් ලත් තලේවෙල විජිත ධම්මරක්ඛිත නාහිමියන් විහාරාධිපති ධූරයට පත්වීමෙනි.කැලණි පන්සල ගැන නොයෙක් ප්‍රවාද අසමින් අපි ශ්‍රී බෝධිරුක්ඛාරාමයට ද ගොස් රත්කරව්වේ ප්‍රේමානන්ද විහාරාධිකාරී හිමියන් ද හමුවීමු.“මෙහි බෝධිරාජයාණන් කැලණියේ බෝධියටත් වඩා පැරණි ය. අදත් කැලණි පෙරහර අරඹන්නට පෙර දේවදූත පෙරහර මුල්ම ආශිර්වාදය ලබන්නේ මෙතැනින්. මහා විෂ්ණු දෙවියන්ගේ ඇල්ම බැල්ම තිබෙන ස්ථානයක් හැටියට මේ ස්ථානය ප්‍රකටයි. එදා මෙය ශ්‍රී මහා බෝධි උපෝසථාරාමය නමින් හැඳින්වුණා. පැරැණි පොහොය ගෙයක් මෙහි තිබෙනවා. උපෝසථාරාමය කිව්වේ ඒකයි. දොරකඩ අස්න දේවාල තල්පත, දේවදූත පෙරහර අරඹන්නෙ මෙහි සිටයි. අෂ්ටඵල දෙතිස්ඵල රුක බෝධිවලට නම් නොවුණත් මෙහි වැඩ සිටින බෝධීන් වහන්සේත් ශ්‍රී මහා බෝධියට නෑකම් කියනවා.“ශ්‍රී මහා බෝධියට කොටි ප්‍රහාරය එල්ල වූ වෙලාවෙ බෝධියෙ සිලි සිලි නඟන බෝපත් මැළැවිලා බෝධිය අපවත් වෙන්න වගේ ගියා. මං කලබල වෙලා පේරාදෙණිය විශ්ව විද්‍යාලයයේ උද්භිද විද්‍යා අධ්‍යයන අංශයේ භාතිය සුමිත්‍රාරච්චි මහත්මයා ගෙන්වලා බෝධිය පරීක්ෂා කෙරෙව්වා.එතුමා නිර්ණය කළා අවුරුදු 1500 ක් පමණ පැරැණි බව. ගැලවුණු පොතු පවා මේ පරීක්ෂණවලට ගත්තා. බෝධි මුල හාරා බලද්දී ගල් වැටවල් 4 ක් තිබුණා. අප පැරැණි ඒ ගල් වැටවලට අත තිබ්බේ නෑ. දිවයිනේ සතර දිසාවකින් පස් සාම්පල් හතරක් පරීක්ෂණවලට ගත්තත් බෝධිය මුලට පස පිණිස ගැළපුණේ ජේතවන කැණීම්වලින් මතු වූ පස් විශේෂය පමණයි.ඒකෙන් ම මෙහි පැරැණිකම ශ්‍රී මහා බෝධිය පෙදෙසට ඇති නෑකම පෙනෙනවා. බොහොම අමාරුවෙන් අවසර පත අරන් ජේතවන කැණීම්වල පස් ලොරි 3 ක් මෙහි ගෙනාවා. ඒ පස් යොදලා නැවත සකස් කළාම බෝධිය නැවත පණ ගැන්වුණා.ඒ වගේ ම මේ බෝධිය මහත් හාස්කම් දෙන ග්‍රහ අපල දුරු කරවන බෝධියක් බව කැලණියේ ජනතාව දන්නවා.”කැලණි විශ්ව විද්‍යාලයයේ කලක් කථිකාචාර්ය ධූරයක් දැරූ රත්කරව්වේ ප්‍රේමානන්ද හිමියෝ එසේ කීහ.රන්කරව්වේ ප්‍රේමානන්ද හිමි හාස්කම් බෝධිය ඉදිරිපිටසතිස්ගේ සහෝදරිය වූ ප්‍රදේශයේ කීර්තිමත් විදුහල් මාතාවක් වන ටෙක්ලා සඳශීලී එදිරිසිංහ මැතිනිය අපට මෙගම් පුරාණය ගැන කියන විට අමතක නොකළ හැකි නමෙකි. අද 83 වැනි වියේ පසුවන එම විශ්‍රාමික විදුහල්පතිනිය දැන් මා අබිමුව සිටී.සතිස් මගෙ මල්ලී. පොඩි කාලෙ ඉඳන් අපේකමට, කලාවට ලැදියි. සුනිලුත් එහෙමයි. අම්මා එලිසබෙත් පෙරේරාත් අපෙ ආච්චිත් අපට සුන්දර වස්තු... පියා ජ්‍යෙෂ්ඨ පරිපාලකයෙක් වගේ ම සර් ඩී.බී. ජයතිලකයන්ගේ ලේකම් හැටියටත් වැඩ කළා. නිවැරැදි දේ කරන්න. නිවැරැදි මඟ යන්න අප ;මහෙයවූයේ ඔහු. අපේ ගමේ නොයෙක් සුන්දර චරිත තිබුණා. සතිස් මල්ලි මුල් කාලෙ අපෙ ඉස්කෝලෙටත් ගියා. ඒ කාලෙ පවුලෙ ගැහැනු දරුවන් වෙච්චි අප ගැන අම්මා පුදුමාකාර සෙවිල්ලකින් හිටියෙ. ගේ ඉදිරිපිට තිබුණා ෆාම්ස් පඳුරක්. පහරක් දෙකක් වදින විට කැඩී යන ගුණයක් තිබුණු මේ කෝටුවෙන් තමයි අම්මා වැරැද්දට තළන්නේ.දවසක් ටිබෙටයේ ඉඳන් ආපු හාමුදුරුවන් කීප නමක් එක්ක පාසල් පිට්ටනියෙ හරි හරියට ටෙනිස් ගහලා ගෙදර එනකොට අම්මා හිටියෙ ෆාම්ස් පඳුර ළඟ. මල්ලිට හැර ගැහැනු හැමෝටම ෆාම්ස් කෝටුවලින් පහර වැදුණා. අම්මට ආරංචිය ලැබිලා. හාමුදුරුවරුන් එක්ක ටෙනිස් ගහනවද ගැහැනු ළමයි. මේවා ශාසනික විරෝධී වැඩ. එදා අම්මා කීවා. අම්මගෙ නීතිය, සදාචාරය, සිරිත, විරිත, අහලා අපේ එදා හිටපු විදුහල්පතිනියත් ඒ විදියෙ ක්‍රියා තහනම් කළා.අපේ ගේ පිටුපස්සෙ එදා හිටියා ජොලී නෝනා කියලා ගැහැනියක්. උදේ පාන්දර කොළඹට රාජකාරියට එන අයට මේ මනුස්සයා නොසෑහෙන කුණුහබ්බයෙන් බනිනවා. මොනවාට බනිනවාද දන්නේ නෑ. අපේ අම්මා නීර්භීතයි. දවසක් මෙහෙම බනින එක ඉවසන්නම බැරිව අම්මා අර ජොලිනෝනට තරවටුවක් කළා. එදා ඉඳන් ගෑනි කාටවත් බැන්නේ නෑ. ඒත් රපෝර්තුව ගියා ගමේ සෙබස්තියන් රාළහාමිට. ඒත් රාළහාමි කවරදාවත් කාටවත් අපරාධ රපෝර්තුවක් කළේ නෑ.ඒ කාලෙත් සතිස් මල්ලි නැන්දලාගේ ගෙදර ස්ටේජ් එකක් ගහගෙන ‘මද්දුම බණ්ඩාර’ රඟපානවා. සත 3 යි ටිකට් එකක්. හැබැයි ටිකට් කඩලා පෙන්නුවාට අවසානයේ සීනි තේ කොළ රසකැවිලි ගෙනැල්ලා අපිත් එක්කම තමයි සංග්‍රහ භුක්ති වින්දේ. අපේ ගමේ එදා චණ්ඩිත් හිටියා. අස්ස ජෝන් හා නයි ආරොන් කියලා. ඒ අය ගැන වෙනම පොතක් වුණත් ලියන්ඩ පුළුවන්.ටෙක්ලා සඳසීලි විදුහල්පතිනියඑදා අපි ගිය ඉස්කෝලෙ බතින්ගහමුල ගැහැනු ඉස්කෝලෙ. මේකට එක නමක් නෑ. නියම නමක් දාන්ඩ ඕනෑ කියලා මට හිතුණා. මං එතකොට ඒකෙම විදුහල්පතිනිය. හෙලේනා විජයවර්ධන බාලිකාව නමින් ඒක නම් කරන්න මට ඕනෑ වුණා. මං ගුරුවරුන්ගෙත් සහයෝගය අරන් මේ නම දාගත්තෙ බොහොම කරදර විඳලා. අද ඒක සියනෑ කෝරළයේ කීර්තිමත් බාලිකාවක්.දීප්තිමත් සිසු පරපුරක් මං හදාගත්තා. හැම අංශයකින් ම පාසල දියුණු කළා. පාසල් සොයා ගෙන පිට පළාත්වල ගිය ගැහැනු ළමයි මේ විදුහලට ඇතුළු වෙන්ඩ උත්සාහ කළා. ක්‍රීඩා අංශයෙන් නිතරම ජයග්‍රහණ පෙන්වන ළමයෙක් හිටියා. හිටි ගමන් මේ ළමයා පාසලෙන් අස්වෙන්ඩ මා ළඟට ආවාම මා ඇහුවා ඇයි? කියලා. ළමයා කීවෙ මිස් මං අරංගල ඉඳලා එන්නෙ. එන්ඩ බස් වියදම් නෑ. ඒකයි නවතින්නෙ.... කියලා. අති දක්ෂ ක්‍රීඩකයෙක්. මං කීවා ඒ සල්ලි මං දෙන්නම් ඉස්කෝලෙන් අස්වෙන්ඩ එපා ඛ්යලා. මාසෙටම රුපියල් තිස් පහයි යන්ට එන්ට එදා ගියෙ. මං ඒ සල්ලි දුන්නා. මං විශ්‍රාම යනකොට ආයිත් අර ළමයා පාසලෙන් අස්වෙන්ඩ ගියා. ඉස්කෝලෙ එන්ඩ බස් වියදම නැතිව. ඒ වතාවෙන ඇතුළත් මුදලි ගුරු මහත්මිය ඒ සල්ලි දෙන්ඩ බාර ගත්තා.එදා ගමේ හිටපු හැම ගුරුවරයෙක් ම දරුවන්ට මවක්. පියෙක්. කැලණි පන්සල ළඟ මල් විකුණන අම්මා කෙනෙක් තමන්ගෙ දුව පාසලට දාගන්ඩ මා ළඟට ආවා. සමහර දවස්වලට හිඟා කනවා දරුවාගේ කටයුතු කරගන්ඩ. මේක කැලණියම දන්නවා. ඒත් මේ දරුවා ලංකාවේ ජාතිකත්වය ගැන ලොකුවට ගීයක් ලියපු හොඳ පඬිවරයකුගේ පාදඩ සහෝදරයකුගේ දුවක් බව දන්නෙ මං විතරයි. ඒ නරුම සහෝදරයා දරුවා මේ විදියට හැදුවාට පස්සෙ සොයා බැලුවෙ නෑ. මේ ළමයව පාසලට ගන්නවාට ඇතැම් ගුරුවරුන් මාපියන් පවා අකමැති වුණා. ඒත් මං ඒ ළමයව පාසලට ගත්තා. සමහර විට පාසලේ වැසිකිලි සෝදවන්ට. බලු බෙට්ටක් තිබුණොත් අයින් කරවන්ඩ මේ ළමයා යොදා ගැනීමේ වැඩපිළිවෙළක් පවා ඉස්කෝලෙ ඇති වුණා. මං ඒවා දැඩිව ඉඳලා නැවැත්තුවා. ඒත් මං ඉස්කෝලෙන් විශ්‍රාම ගියාට පස්සෙ අර අහිංසක ළමයා මොකක්දෝ හේතුවක් මතු කරලා පාසලෙන් නෙරපා තිබුණා.ඒ අම්මයි දුවයි ළඟ තිබුණ මහරු බෝසත් ගුණධර්ම. මං අදත් වඳීන්නේ ඒ අය මා සොයා ගෙන ඇවිත් පිරිනමපු බුදු පිළිමෙට. මගේ අම්මා මිය ගිය වෙලාවෙත් ඒ අම්මයි දුවයි ඇවිත් අම්මගෙ මිනිය බදාගෙන කීවෙ මේ වගේ දුවක් බිහි කළ අම්මට බුදු බව ලැබෙන්ඩ කියලයි.කැලණිය කාලයක් මිනී මරු කැලණිය කියලා හැඳින්වූවත් මේ පින් බිම බුදු ශ්‍රී පතුලින් පිරිසුදු වූ භූමියක්. හොඳ මිනිස්සු වගේ ම නරක අයත් හිටියා. අද අර අම්මයි දුවයි ඉතාම සතුටුදායක දිවියක් ගත කරනවා. ඒ පින් බිමේ ජීවත්වීමට මල් විකුණුවත් ඒ පින ඔවුනට පල දුන්නා.සතිස් සමඟ ‘උපන් දා සිට කරපු පව් නැත වරක් වැන්දොත් කැලණියේ’ කියන ඒ උතුම් පූජ්‍යස්ථානයට පැමිණ පරෙවියන්ට ආහාර දීම අපේ ඊළඟ කාර්යය වීය. ඉහළ පළවන්නේ ඒ ඡායාරූපයයි. පරෙවියන් අතර කපුටන් ද මෙහි රැස්වී සිටිනු පෙනෙයි.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=as1206103</link>
    <topic>කුණු ලෝබයාගේ පැණි කැවුම් කතාව</topic>
    <author>රමණී සුබසිංහ</author>
    <content>කුණු ලෝබයාගේ පැණි කැවුම් කතාවආචාර්ය කඩවත්ගම පියරතන හිමිපෙර දඹදිව කෝසිය නම් මසුරු සිටාණ කෙනෙක් විසීය. හේ අශ්ව කෙන්දකින් හත්වරක් ගසා දැමු තෙල් බිඳුවක්වත් කිසිවකුට නොදෙන්නේ ය. මේ නිසා කෝසිය සිටු ‘මජ්ජරිය කෝසිය’ නමින් ප්‍රකට විය. මසුරුකම නිසා නිරතුරුවම සිය ආසාවන් යටපත් කරගෙන දිවි ගෙවූ සිටුවරයාට දිනක් පැණි කැවුම් කෑමට සිත් විය. ඒ ගැනම සිතමින් දැඩි අපහසුතාවයෙන් කල් ගෙවු සිටුවරයා අවසානයේ සිය බිරියට අමතා‘සොඳුර, මා හට පැණි කැවුම් කෑමේ දැඩි ආශාවක් උපන්නේ ය’ යි, කී ය. එවිට,“ඇයි හිමියනි. මේ සා ධනස්කන්ධයක් ඇති අප හට කැවුම් කෑමත් මහ දෙයක් ද? සිටු මැදුරේ සියලු දෙනාටම ඇවැසි තරමට මා කැවුම් පිසවන්නම්” කී සිටු දේවිය ඒ සඳහා යුහුසුලු වූවාය. එයින් කලබල වූ සිටුවරයා“නෑ, නෑ එසේ කළ යුතු නොවේ. එවිට අප ගේ ධනය විනාශ වී යනු ඇත. සිටු මැදුරේ සියලු දෙනාට නොව කැවුම් කෑමේ ආශාව උපන්නේ මට ය” යි කීවේය.“එසේනම් ඔබත්, මමත්, අප ගේ දූ පුතුන් හා එක්ව කැවුම් පිසගෙන කමු” යි දේවිය කීවාය. එයින් ද කලබලයට පත් කෝසිය සිටුවරයා,“පැණි කැවුම් කන්නට මා ධනය විනාශ කරනවා දැක අප ගේ දරුවන් ද ධනය විනාශ කරනු ඇතැ”යි කීවේ ය.“එසේනම්, හිමියනි අප දෙදෙනාට පමණක් සෑහෙන පරිදි කැවුම් පිසවමි” දේවිය නැඟී සිටියාය. එයින් කෝපයට පත් මජ්ජරිය කෝසිය “කැවුම් කෑමේ ආසා ඇතිවූයේ මට ය. ඔබට කුමකට ද” යි තරහින් කීවේය.සිටුවරයා ගේ අදහස මනාව වටහා ගත් සිටු දේවිය කැවුම් පිසීමට සියලු දේ ගෙන මහල් ගණනාවකින් යුතු සිටු මැදුරේ උඩු මහලට ගියා ය. තමාම කැවුම් පිසීමට වන්නිය. සිටුවරයා ද ඇය අසලටම වී සිටියේ ය. මජ්ජරිය කෝසිය සිටුවරයා ගේ දැඩි මසුරුකම දිවැසින් දුටු බුදුරජාණන් වහන්සේ ඔහු ගේ මසුරුකම දුරලනු පිණිස මුගලන් මහ රහතන් වහන්සේවහන්සේ ඒ සඳහා යොමු කළහ.දැන් සිටු දේවිය කැවුම් පිසින්නීය. ජනෙල් කවුළුවෙන් ඒ දෙස බලා සිටි මුගලන් මහරහතන් වහන්සෙ දුටු සිටුවරයා‘මේ තරම් රහසින් කැවුම් පිස කෑමට යද්දීත් මේ මහණ කෙසේ මෙතනට පැමිණියේ ද? දැන් මොහුටත් කැවුම් දෙන්නට සිදුවේ’ යි කෝපයට පත්වූයේය. ‘ඔබ ඔතන බලා සිටියාට කම් නැත. අහසේ ඇවිද්දා වුවද කැවුම් නොදෙමි’ යි කීවේය. මුගලන් රහතන් වහන්සේ අහසෙහි ඇවිදින්නට වූහ.‘අහසේ ඇවිද්දා නොව එහි පලක් බැඳ සිටියා වුවද කැවුම් නොදෙමියි’ සිටුවරයා කෝපයෙන් ගුගුලේය. මුගලන් රහතන් වහන්සේ පලක් බැඳ වැඩ සිටියහ. මේ නම් මහත් කරදරයකැයි සිතූ මජ්ජරිය කෝසිය ‘අහසේ පලක් බැඳ සිටියා නොව, සිරුරෙන් දුම් පිට කළ ද කැවුම් නම් නොදෙමි’ යි කීවේය. මුගලන් මහරහතන් වහන්සේ ද සිරුරෙන් දුම් පිට කළ සේක. මාලිගය පුරා දුම විසිරී ගියේය. මැදුර ගිනි ගෙන දැවේ යැයි බිය වූ සිටු තෙමේ ‘මේ මහණාගෙන් නම් ගැලවුමක් නැත’යි සිතා ‘පිටි හැන්දෙන් බිඳක් දමා කුඩා කැවුමක් පිස දෙන්න’ යි දේවියට කීවේ ය. සිටු දේවිය ද උපදෙස් පරිදි කටයුතු කළාය. ඒ පිටි බිඳෙන් විශාල කැවුමක් පිසුණේය.එවිට සිටුවරයා ඒ පිටි බිඳටත් වඩා අඩුවෙන් පෙනෙන නොපෙනෙන තරමට පිටි බිඳකින් වෙනත් කැවුමක් පිසින්න යැයි දේවියට උපදෙස් දුන්නේය. ඒ කැවුම පෙර කැවුමටත් වඩා විශාල විය. ඒ දුටු සිටු තෙමේ ‘පෙර පිසින ලද කැවුමක් මොහුට දෙමි’ යි සිතා කැවුම් ගොඩෙන් එක් කැවුමක් ගන්නට තැත් කළේය. සියලු කැවුම් එක පොදියට ඇලුණේය. දේවියත් සමඟින් එක්ව එකට ඇලුණු කැවුම් ගොඩ වෙන් කිරීමට දෙපැත්තට ඇද්දත්, ඔවුන් වෙහෙසට පත්වූවා මිස කැවුම් නම් වෙන් නොවූයේය.‘මේ නම් එසේ මෙසේ මහණ කෙනෙක් නොවේ’ යැයි සිතූ සිටුවරයා මුගලන් මහ රහතන් වහන්සේට සිටු මැදුරට වැඩම කොට කැවුම් වළඳන්නැයි ආරාධනා කළේය.හොඳින් සිතන්න. ජාතක පොතේ එන මේ සිටුවරයා ගේ මසුරු බව විශ්වාස කළ නොහැකි තරමට වුවත් අප අතර ද මෙවැන්නන් දුලබ නොවේ. හරිහම්බ කළ දේ තමන්ගේ හෝ අනුන්ගේ ප්‍රයෝජනයට නොගෙන ගතිනුත් සිතිනුත් දුක් විඳ ධනය එසේම තිබියදී මෙලොව හැර යන අය කොතෙකුත් සිටී.බුදුරජාණන් වහන්සේ දේශනා කොට වදාළේතමන් ඉපැයූ ධනය සමාන කොටස් හතරකට බෙදා වෙන් කර එක් කොටසක් එදිනෙදා පරිභෝජනයටත්, කොටස් දෙකක් ආයෝජනයටත් යොදවා ඉතිරිය හදිසි අවස්ථාවක දී ප්‍රයෝජනයට ගැනීමට ආරක්ෂා කර ගන්නා ලෙසටය. අය වැය සමව පවත්වා ගැනීම යන්නෙන් ධර්මයේ සඳහන් වන්නේ එයයි. මේ සමාජයේ බොහෝ පිරිස් මසුරු වී ඇත්තේ, දැඩි ලෝභී සිත් ඇත්තන් වී ඇත්තේ ධර්මයෙන් දුරස් වීම නිසා ය.යන්ත්‍රයක් සේ උදෑසන සිට මහ රාත්‍රීය වන තුරුත් හරිහම්බ කරනවාම විනා තම අඹු දරුවන්ට කළ යුතු යුතුකම් සොයා බැලීමට පවා කාලයක් වෙන් කරන්නේ නැත. අඩුම තරමින් රාත්‍රී ආහාර වේලවත් පවුලේ අය හා එක්ව එකම මේසයක ගැනීමට තරම් අද බොහෝ අයට ඉස්පාසුවක් නැත. අපේ සමාජයේ වැඩිහිටියන් මවුපියන්, බොහෝ පිරිසක් අනාථව අසරණව සිටින්නේත්, දරුවන් යා යුතු නිවැරැදි මඟ නොයා අතරමං වී සිටින්නේත් එසේ එකිනෙකා ගේ යුතුකම් හා වගකීම් නිසියාකාරව ඉටු නොවීම නිසාය. තමා සතු ධනය ආරක්ෂා කර ගැනීම ඉතා යහපත්ය. එහෙත් එයින් කොටසක් අනිවාර්යයෙන්ම දන් පින් සඳහා යෙදවිය යුතුය. අද අප ජීවත්වන සමාජයේ හදිසි විපතක දී පවා පිහිටට ඉදිරිපත් නොවන අය බොහෝය.‘ඔය මනුස්සයා හරි ලෝබයා, කුණා... උදව් කළාට වැඩක් නෑ’ ආදි වශයෙන් පවසමින් අවස්ථාවෙන් මඟ හරිති.දැඩි මසුරුකමින් ජීවත් වූ වහුට ගරහති. මේ තත්ත්වයෙන් මිදීමට නම්, සමාජයේ නින්දාව නොව ප්‍රශංසාව හිමි වීමට නම් අප මසුරු බවින් ඈත්විය යුතුමය.තමන් සතු ධනය තමන්ගේත් අනුන්ගේත් සුබ සිද්ධිය වෙනුවෙන් වැය කළ යුතුය. ධනය රඳා පවතින්නේ එවිටය. ‘ලෝබයා ගේ දේ කූඹි කනවා’ යැයි අපේ පැරැන්නෝ කියති. ජන වහර එන මෙවැනි කියුම් අසත්‍ය නොවේ. මේවා කට කහනවාට කියූ වදන් ද නොවේ.අප මසුරු බවින් දුරු වී කටයුතු කළ යුතු වන්නේ අප ගේ එදිනෙදා කාර්යයන් සාර්ථක කරගැනීමට පමණක් නොවේ. මේ සංසාර ගමනේ කෙළවරක් දැකීමට නම් ලෝබය දුරු කළ යුතු නිසා ය. තෙරක් නොමැති අවසානයක් නොමැති දුක් සහිත වූ මේ සසර අවසන් කරන තුරු සැනසීමක් නම් නොමැති බව අප සිතට ගත යුතු ය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=as1206104</link>
    <topic>පොම්පෙ යන ගමන්</topic>
    <author>ජැක්සන් ඇන්තනී</author>
    <content>පොම්පෙ යන ගමන්“Les Miserables” (ලේ මිසරාබ්ලේ) කෘතිය ‘මනුතාපය’ නමින් සිංහලයට පරිවර්තනය කළ අයි.ඇම්.ආර්.ඒ.ඊරියගොල්ල මැතිඳුන්ගේ භාර්යාව වූ රානි ඊරියගොල්ල මැණිකේ ලේඛිකාව ”Last days of Pompeii” නම් ජනප්‍රිය ඉංග්‍රීසි කෘතිය ‘දේවතාපය’ නමින් සිංහලයට පරිවර්තනය කළා ය. අපේ ප්‍රාථමික අධ්‍යාපනයේ කියවීමේ පොතට එහි පරිච්ඡේදයක් ඇතුළත් කොට තිබුණේ “පොම්පේ නගරයේ විනාශය” යන සිරසින් යුතුව බව මට යන්තම් මතක තිබේ. ඊට අමතරව පොම්පෙ නගරයේ සිදු වූ ලාවා විදාරණිත විනාශය පිළිබඳ නිර්මාණය වූ චිත්‍රපටයක් ද මා නරඹා තිබුණි. එහෙත් 1993 වර්ෂයේ දී ඓතිහාසික පොම්පේ නගරය දෑසින් දකින විට මා තුළ ඇතිවූ අපූර්වතම විශ්මය එය ඊට පසු තවත් දෙ වතාවක් ම නරඹා ද මගේ සිතින් පහව ගොස් නැත.තුන්වැනි වතාවටත් පොම්පේ නැරැඹීමට යෑම සඳහා 2012 අප්‍රේල් 08 වැනි දින මම උතුරු ඉතාලියේ ලෙක්කෝහි දී අලුයමින් ම අවදි වීමි. මේ අලුයමයේ ඇඟ හීවුඩු පිපෙන සීතලට අමතරව පෙර දා රාත්‍රියේ මගේ මිත්‍ර පිරිස සමඟ ලෙක්කෝහි ලාගෝ ඉවුරේ පැවැත්වූ දුලබ සාදයේ මතක තෝන්තුවක් ද තවමත් මා මතින් වහනය වෙයි.ඊයේ ඉතාලියට ගොම්මන් වැටෙද්දී අප ස්විට්සර්ලන්තයේ ලුගානෝ නුවර සිට ඉතාලියට ඇතුළු වූයේ වරේසෙ දේශසීමාවෙන්මයි. අපි හදිසියේ ස්විස් යෑමෙන් ප්‍රමුදිතව සිටියෙමු. එහෙත් අප ස්විස් රාත්‍රී භෝජනයක් රැගෙන නො ඒම පිළිබඳව මේ ගමනේ සැලසුම් කරුවා වූ සුනිල් ෆොන්සේකාගේ සිත එතරම් සතුටු නැත. මේ වන විට බ්‍රන්සිනා මාළුවෙකු සමඟ රාත්‍රි භෝජනයක් ශාන්ත මරියා ඔහේ ගමේ අප වෙනුවෙන් සූදානම් ව පැවතුණ ද ලාගෝ ඉවුරේ අවන්හලකින් ආහාරයක් සොයා ගනිමු යැයි ජයන්ත ජයලත් යෝජනා කළේය.කුරුවිට තවමත් බෙල්ලො හැදෙනවාමේ වන විට බොහෝ වෙහෙස වී සිටි නිසාවෙන් තවත් කඳුකරයට රිංගා විඩාපත් නොවී ලෙක්කෝවෙන් කමු යැයි මහාචාර්ය සුනිල් ආරියරත්නයන් ද යෝජනා කළේ ය. මගේ සිත නම් කඳුකරයට ම ලොබ බැඳ සිටියේ එහි වෙසෙනා මොහාන්ගේ බිරිය වූ ශිරන්ති පෙර දා පිස තිබූ ඔරාටා මාළුවා වෙනුවට මෙවර පිසීමට සැරසෙන බ්‍රන්සිනා මාළුවා බුක්ති විඳීමේ දොළ මා වෙතින් තවමත් පහව ගොස් නැති නිසා ය.එහෙත් අප ලාගෝ ඉවුරේ සුන්දර අවන්හලකට රිංගා ගත්තෙමු. සියල්ලන් ම තම තමන්ට රිසි ආහාර සම්පාදනය කොට ගත් අතර මා ඇනවුම් කළ බෙල්ලන් බන්දේසිය දුටු මහාචාර්ය තුමා කීවේ මා බලංගොඩ මානවයාගෙන් පැවතෙන්නෙකු විය යුතුම බවයි. මට ද එය සිතී ගිය වාර අනන්තය. අපේ අතීත මානවයා වැඩිපුර ම කා දමා තිබුණේ ගොඩබිම බෙල්ලන් ය. අද චීනයේ, පිලිපීනයේ මිනිසුන් ගොලුබෙල්ලන්, ගස් බෙල්ලන් ආහාරයට ගත්ත ද අපට එය මහා පිළිකුලට කාරණාවකි. එහෙත් වරක් මා චීනයේ ගරු කටයුතු භෝජන උත්සවයකදී ආහාරයට ගත් මස් වැදැල්ලක් ඔවුන් හඳුන්වා තිබුණේ ‘ගොඩබිම දැල්ලා’ යන අරුත ඇති චීන නමකින් ය.කුරුවිට බටදොඹ ලෙනේ දී මෙතැන් සිට වසර 40,000කට ඉහත දී බලංගොඩ මානවයා කා ඉතිරි කළ බෙලිකටු මම දැක තිබුණෙමි. එහෙත් අරිප්පුව, පොම්පරිප්පුව, මුල්ලික්කුලම, කුදිරමලේ තුඩුව ආදී මූදු ආසන්නයේ අද මතුව තිබෙන මහා බෙලිකටු ඉල්ලම්වලින් කියැවෙන්නේ ආදිතමයා වැඩිපුර ම කා ඇත්තේ මූදු බෙල්ලන් බවයි. මම ද මූදු බෙල්ලන් ආහාරයට ගැනීමට ප්‍රිය ය. ලෝකයේ බොහෝ රටවල්වලදී මෙන් ම ලංකාවේදී ද මම මූදු බෙල්ලන් ආහාරයට ගෙන ඇත්තෙමි.හපුගොඩ ඉස්තෝලෙ නිවාඩු දවස්වලට උස්වැටකෙයියාවට බයිසිකල්වල ගොසින් මට්ටි කඩන එක ඒ දවස්වල අපේ රසවත් පුරුද්දකි. වෙරළාසන්න ගල්වල පොකුරු පිටින් වැවෙන මූදු බෙල්ලන් ලංකාවේදී හඳුන්වන්නේ මට්ටි කියා ය. දකුණු දිග වෙරළේ බොහෝ තැන්වලදී ද මට්ටි කඩා විකුණනු මා දැක තිබේ. වයඹදිග වෙරළාසන්නව මහා පරිමාණයෙන් පවත්වන බෙල්ලන් වගාව වනාහී ඊට වඩා පොහොසත් ධනෝපායන මාර්ගයකි. එහි වැවෙන බෙල්ලන්ගේ කටුව කඩා මදය ගෙන ඒවා සුරක්ෂිතව ටින්කර පිටරට පටවන්නේ සුඛෝපභෝගී ආහාරයක් වශයෙන් ය.යුරෝපයේ දී බෙල්ලන් සුඛෝපභෝගී ආහාරයකි. ඉතාලියේ දී ෆෘත්තො දිමාරේ (මූදු පලතුරු) ලෙස හඳුන්වන විවිධ බෙල්ලන් වර්ග වෙරළාසන්නයේ ඉතා ජනප්‍රිය ය. සමහර බෙල්ලන් වර්ග අමුවෙන් ම ආහාරයට ගනී. සමහරක් ඒවා යාන්තමට හුමාලයෙන් තම්බා ගන්නා අතර සෙසු ඒවා හොඳින් තම්බා භෝජන මේසයට එවන්නේ විචිත්‍ර ලෙස සරන ලද බන්දේසිවල ය.බටදොඹලෙනේ බෙල්ලොමා මිලෙන් අධික ම බෙල්ලන් විශේෂය ආහාරයට ගත්තේ ඩුබාටි නුවරදී ය. වසරක් පාසා පවත්වන Dubai Festival නම් ජාත්‍යන්තර චිත්‍රපට උලෙළට වරක් ලංකාවෙන් තේරුණේ ජයන්ත චන්ද්‍රසිරිගේ ‘ගරිල්ලා මාකටිං’ නම් චිත්‍රපටයයි. ඒ සඳහා ඩුබායි රාජ්‍යයෙන් ආරාධනා ලද මා එහි ගියේ දකුණු අප්‍රිකාවේ සිට ය. ඉතා විචිත්‍ර සහ මනා පොහොසත් කමකින් යුතු මේ චිත්‍රපට උලෙළේ ආහාර පානාදිය අදහාගත නො හැකි තරම් ම අධි සුඛෝපභෝගී ඒවාය. එහිදී අප වෙත පැවැත්වූ උත්තුංග භෝජන සංග්‍රහවල මේ මිල අධික බෙල්ලන් වර්ගය තිබී මට හමුවිය. ධනවතුන් වාජීකරණ ඖෂධයක් සේ දුර්ලභව ආහාරයට ගන්නා මේ බෙල්ලන් විශේෂය වරක් මම වතිකානු නුවරදී ද ආහාරයට ගෙන ඇත්තෙමි.1993 නාපෝලි නගරයේදී අමුවෙන් ආහාරයට ගන්නා බෙල්ලෙක් සම්බන්ධයෙන් මට අපූරු සිද්ධියක් සිදුවුණි. ඒ සිද්ධිය පොම්පේ යන මඟ හමුවන නාපෝලියේ දී ම මිතුරන්ට කියන්න හිතාගෙන මම කරු රැගෙන ආ වෑන් රථයට ගොඩවුණෙමි. මේ වෑන් රථය අපේ දුර ගමන වෙනුවෙන් ම සුදත් කුලියට ගෙන තිබූ දුර ගමන් යා හැකි සුඛෝපභෝගී වාහනයකි. එය කුලියට ගෙන තිබුණේ ද මිලානෝ නුවර වාහන කුලියට දෙන ශ්‍රී ලාංකිකයෙකුගෙන් වීම මට වැදගත්ය.උතුරුතම ඉතාලියේ ලෙක්කෝවල සිට අප ගමන් කළ යුතුව තිබුණේ දකුණුදිග ඉතාලියේ පොම්පේ නගරය දක්වා යි. එය කිලෝ මීටර් 839ක් වූ ඉතාම දීර්ඝ සංචාරයකි. එහෙයින් අපි අලුයමින් ම පිටත් වීමු. ලෙක්කෝ සිට මිලානෝ දෙසට ධාවනය කර වියාලෙසාරාවලින් සුපර්ස්ත්‍රාදා හෙවත් අධිවේග මාර්ගයට අවතීර්ණ වූ අපි පැයට කිලෝ මීටර් 140ක වේගයෙන් දකුණ බලා පිටත් වීමු.මෙය ඉතා ම ප්‍රසන්න වූ සංචාරයකි. මිලානෝ හී ප්‍රචලිත ශ්‍රී ලාංකිකයකු වූ පී.කරුණාසේන හෙවත් කරු සුක්කානම දරා සිටී. එය ඉතා ම සුපරීක්ෂාකාරී කටයුත්තකි. අධිවේගී මාර්ග සංස්කෘතිය ඔවුන් හොඳින් හඳුනයි. කරුට වෙහෙස වුවහොත් රියදුරු අසුනට මාරු වීමට බලාගෙන ඉදිරි අසුනේ සිටින්නේ මොහාන් ය. වෙනදාට මේ ගමන් මා එන්නේ සුදත් සමඟ ය. එහෙත් ඔහු ලෙඩ නිවාඩු පිට ගෙදර සිටින නිසා ඔහුට මෙවර සුපුරුදු පරිදි අපේ ගමනට සහභාගි විය නොහැක!සමහර විට ඔබ පුදුමයට පත් වී ඇත. ලෙඩ නිවාඩු ගෙන තිබුණේ නම් සුදත්ට ලෙහෙසියෙන් ම මේ විනෝද චාරිකාවට එක් වෙන්න තිබුණා නො වේදැයි ඔබ සිතාවි. ලංකාවේ නම් රැකියා කරන්නන් ගෙදරින් බැහැර යෑම සඳහා ගන්නේ ම ලෙඩ නිවාඩුය. එහෙත් මේ රටවල වෘත්තීය රෙගුලාසි අකුරට ම ක්‍රියාත්මක වන්නේ ය.සුදත්ගේ බාහුවේ ආබාධයක් නිසා සිදු කළ සැත්කමක හේතුවෙන් ඔහුට තම රැකියා ස්ථානයෙන් ලෙඩ නිවාඩු ලැබී තිබේ. දෙවියන්ගේ පිහිටෙන් දැන් ඔහුගේ අසනිපය සුව වී තිබුණත් මේ වෘත්තීය අයිතිවාසිකම ඔහු තවදුරටත් භුක්ති විඳිය යුතුම ය. ලෙඩ නිවාඩු ගත් වෘත්තිකයකු පරීක්ෂා කිරීම සඳහා කාර්යාලීය වෛද්‍යවරයා නිවසට පැමිණෙන්නේය. වෛද්‍යවරයා නිවසට එන යන වෙලාවන් ද වෙන් කොට දී තිබේ. එහෙයින් වෘත්තිකයාට ඒ වෙලාවන්වල නිවසින් බැහැර වී සිටිය නොහැක.මේගොල්ලො බෙල්ලො කෑවෙ නෑඒ නැතත් මිලානෝ නුවර ‘සළිතය’ කලා සංවිධානයේ ප්‍රබල සාමාජිකත්වයක් හොබවන පී.කරුණාසේන සතු නෛසර්ගික ගුණාංග බොහොමයක හේතුවෙන් මේ ගමන අපව ගෙන යා හැකි හොඳ ම රියදුරා ඔහු ම විය යුතුය. මොහාන් වෙනදා පුරුද්දට ඉතාලි සංගීත නිර්මාණ බොහොමයක සංයුක්ත තැටි කිහිපයක් ම ගෙනැවිත් තිබුණේ මා ඒ ගීතාංග රසවිඳින්නට කැමැත්තෙන් සිටින වග ඔහු දන්නා නිසා ය. එහෙත් මෙවර ගමනේ අපට සංගීතය අසමින් නිහඬව යන්නට ඉස්පාසුවක් නැත. කරු සහ මොහාන් ඉදිරිපෙළ සිටියදී පසුපෙළ ඉඩ හසර වෙන් වී තිබුණේ අප සිව් දෙනා සඳහාය. අප ඉතා ම විනෝදකාමී තොරතුරු සන්නිවේදනයක සිටියෙමු. මේ සංවාදයේ මෙහෙයුම් කරු වන්නේ ජයන්ත ජයලත් ය. සමාවෙන්න! ඒ සංවාදය නම් මට ඔබට පිටපත් කළ නොහැක.මේ ගමනේ දී අපි මිලානෝ සිට ගිනිකොන දෙසට ප්ලාසෙන්සා, පාර්මා, මෝදනා පසුකර බොලොඤ්ඤෝ දක්වා ගමන් කරමු. බොලොඤ්ඤෝවලින් දකුණු දෙසට නො හැරී කෙළින් ම ගියහොත් අප ගමන් කරන්නේ ඉතාලියේ නැඟෙනහිර වෙරළේ ඇති මනරම් ඉසව්වක් වන රිමිණි දක්වා ය. රිමිණි වනාහී උතුරු ඉතාලී කඳුකර වැසියන් උෂ්ණ සෘතුවට (සමර් එකට) විනෝද වීම සඳහා සංචාරය කරන වෙරළ උද්‍යානයයි. මට තවමත් එහි යෑමට බැරි වී ඇත්තේ අප යුරෝපයට එන ශීත සෘතුවේ රිමිණි සංචාරය යෙදී නැති නිසා ය. එහෙත් මගේ සහෝදරයින් වසරක් පාසා දරු පවුල් පිටින් ගොස් දින දෙක තුන නතර වී සිට විනෝද සුව විඳින මේ වෙරළ උද්‍යානය ඉතා ඉක්මනින් ම සංචාරය කළ යුතු යැයි මම තරයේ සිතාගෙන සිටිමි.අරුමයකි! මා මේ සටහන ලියමින් සිටින මැයි 29 වැනි දින, මේ මොහොතේ, මගේ දුරකථනයට කෙටි පණිවුඩයක් එවූ සුනිල් දන්වා ඇත්තේ මේ වන විට උතුරු ඉතාලියේ කඳුකර ඉසව්වට භූමි කම්පාවක් පැමිණ ඇති බවයි. ලියවිල්ල නවතාලූ මම හැරෙන තැපෑලෙන් සුදත් ඇමතුවෙමි. කාරණාව සත්‍යය. මා මීට ටික මොහොතකට පෙර මේ ලිපියේ සඳහන් කළ මෝදනා පළාතේ භූමි කම්පාවක් සිදු වී මේ වන විට 8 දෙනකු මිය ගොස් ඇතැයි ඔහු මට වාර්තා කළේ ය. භූමිකම්පාවේ ඝර්ෂණය දකුණින් නාපෝලි ආසන්නයට ම දැනී ඇතැයි වාර්තා වේලු.අපි මෝදනා පසු කරගෙන බොලොඤ්ඤෝ දක්වා ඉතා වේගයෙන් ධාවනය කොට තිබේ. බොලොඤ්ඤෝවෙන් දකුණට හැරීමට පෙර අපේ දිවා ආහාර වෙලාව පැමිණ තිබේ. අප මේ අව්තොස්ත්‍රාදා එකෙන් (පිටවීමේ මධ්‍යස්ථානයෙන්) දිවා භෝජනය ගත්තෙමු. රෙස්තූරන්තේවල තරම් අව්තොස්ත්‍රාදා අවන්හලවල ආහාර රස නැතැයි මට සිතේ. මේ පිටවීමේ මධ්‍යස්ථාන සතු අවන්හල්වල බොහෝ විට ඇත්තේ ක්ෂණික කෑම වර්ග යි. කෘත්‍රිම රස කාරක නො යොදා උදුනේ පිස දෙන රෙස්තූරන්තවල ආහාර මීට වඩා කුසගිනි අවුලවනු සුළු ය.එදින වැසි සහිත දිනයක් වූ බැවින් ඉතාලියට අයහපත් කාලගුණයකි. කාලයක් යන තුරු ශ්‍රී ලංකා ගුවන් විදුලි සංස්ථාව ද වැසි සහිත දිනවලට කීවේ ‘අයහපත් කාලගුණයක්’ කියාය. වැහි වලාවට ‘වස්සවලාහක දෙවියන්’ යැයි කියමින් කලට වැසි ඉල්ලා සිටි රටකට වරුෂාව ‘අයහපත් කාලගුණයක්’ වූවේ අප යුරෝපීය බස සෘජු ලෙස පරිවර්තනය කර ගත් නිසාය. යුරෝපීය ගුවන්විදුලි සේවා වැසි සහිත දින වාර්තා කළේ ”BadWeather” කියාය. යුරෝපයට නම් වැස්ස බෑඩ් වෙදර් එකකි. එහෙත් අප එය ‘අයහපත් කාලගුණය’ කියා පදානුපදිකව පරිවර්තනය කර ගැනීම අනුචිත බව අපේ ගුවන්විදුලිය තේරුම් ගත්තේ 80 ගණන්වලදී ය.මම යුරෝපීය ‘බෑඩ් වෙදර්’ එකේ මේ ගමන් කරන්නේ බොලොඤ්ඤෝ නුවර හරහා ය. මාකෝනි උපන්නේ බොලොඤ්ඤෝ නුවර දී ය. ලෝකයට රේඩියෝ සූත්‍රය සොයා දුන්නේ ගුග්ලිමෝ මාකෝනි(GuglielmoMarconi) බව මට මතක් විය. බෑඩ් වෙදර් එක සම්බන්ධයෙන් අපේ රේඩියෝ සිලෝන් එකට වූ වැරැද්ද ගැන අපි රේඩියෝවේ පියා වූ මාකෝනි ගෙන් සමාව ඉල්ලා ‘බෑඩ් වෙදර්’ එකේ ම බොලොඤ්ඤෝ නගරය පසු කෙරුවෙමු.ඒත් කරුගේ මුහුණු හොඳ නැත. ඔහු වාහනයේ යාන්ත්‍රණය පිළිබඳ කිසියම් අපහසුතාවකින් පෙළෙන්නේ ය. ඊළඟ අවුතොස්ත්‍රාදාවේ වාහනය නැවැත්වූ කරු සහ මොහාන් වාහනය පරීක්ෂා කර බලා දුරකථනය ගෙන කාටදෝ ඒ පිළිබඳ පැමිණිලි කළෝ ය.එක එකාට මඩ ගසා ගන්නා අපේ සිනමා ඕපාදූපය මඳකට නැවැත්වූ අපි සිදුවී ඇති අනතුර කුමක්දැයි විපරම් කර බැලුවෙමු. වාහනයේ යාන්ත්‍රික දෝෂයක් ඇති වග දැනෙන්නේ යැයි කරූ අප දැනුවත් කළේය. අයහපත් කාලගුණය ද නො තකා අපි ද එළියට බැස බැලුවෙමු. මට සහ මහාචාර්ය තුමන්ට වාහනවල අභ්‍යන්තරය පිළිබඳ අවබෝධයක් නැති වුවද සුනිල් ෆොන්සේකා සහ ජයන්ත ජයලත් වාහන අමතර කොටස් පිළිබඳ හසල දැනුවන්තයින් ය. ඔවුන්ට ඒ පිළිබඳ බලාගන්නට හැර මාත් මහාචාර්ය තුමාත් වෙනත් කථාවක පැටළුණෙමු.කුමක් හෝ සිදුවිය. අපි යළිත් ගමනට ප්‍රවිෂ්ට වී සිටිමු. ඒ වන විට මගේ කැමරාවේ බැටරි අවපත්ව තිබුණේය. නැත්නම් හොඳ ෆොටෝ එකක් ගන්න තිබුණි යැයි ජයලත් කීවේ ය. ලංකාවේ ‘කැන්ගරු කැබ්’ අයිතිකාරයා ඉතාලියේ ශ්‍රී ලාංකිකයෙකුගේ කැබ් එකක අනාථ වූ නියාව මව් රටට පෙන්විය යුතුව තිබුණේ යැයි ජයලත් සුනිල්ට මඩ ගැසුවේ ය.අපි තවම ගමන පටන් ගත්තා පමණි. පොම්පේ නගරයට තව බොහෝ දුර ඇත.ලබන සතියේ - ගැරිබාල්දිගේ කොටුවජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=as1206105</link>
    <topic>ගුරු සේවයේ රසකතා</topic>
    <author>විශ්‍රාමික විදුහල්පති</author>
    <content>ගුරු සේවයේ රසකතාමීට අවුරුදු 50කට 60කට පමණ පෙර ගුරු පුහුණුව සඳහා අභ්‍යාස විද්‍යාලවලට ගුරුවරුන් බඳවා ගැනීමට ප්‍රවේශ විභාගයක් අධ්‍යාපන දෙපාර්තමේන්තුව මඟින් පැවැත්වීය. එම විභාගයෙන් හා සම්මුඛ පරීක්ෂණයෙන් ද සමත්වන ගුරුවරුන් පමණක් ගුරු පුහුණුව සඳහා තෝරාගනු ලැබිණ.කරුණාරත්න ගුරු මහතා ද මේ අභ්‍යාස විද්‍යාලයීය ප්‍රවේශ විභාගයෙන් හා සම්මුඛ පරීක්ෂණයෙන් ද සමත්ව උඩරට ප්‍රදේශයේම පිහිටි ගුරු විදුහලකට පුහුණුව සඳහා ඇතුළත් වූයේය. ඔහු අභ්‍යාස විද්‍යාලයයට යනවිට ගුරු විදුහලෙන් නියමකර තිබූ ඇදුම් පැලඳුම්වලට හා උපකරණවලට අමතරව ගෙන ගියේ අභ්‍යාස පොත් දෙකතුනක් පමණි. මුලදී දේශනවලට සම්බන්ධ වී මඳ දුරකට සටහන් ගත්තත් පසුව සටහන් ගැනීම ද නොකෙළේය. පළමු වසරේ දේශනවලට සම්බන්ධ වුණත් දෙවැනි වසරේ නම් කිසිම දේශනයකට සම්බන්ධ වූවා දැයි සැකසහිතය. මොහු දේශනවලට නොගොසින් නිවාසයේ සිය ඇඳෙහි නිදාගෙන සිටිනු දුටු නිවාස පාලක මහතා ඔහු නිවාසයෙන් දේශන ශාලාවට යැව්වේය. එයට පසු කාටවත් අසු නොවී නිදාගැනීමට සුදසු තැනක් සොයමින් සිටින විට නිදිමත කරුණා යනුවෙන් දෙවසරේම ගුරු ශිෂ්‍යයෝ ඔහු අමතන්නට වූහ.හොඳ බුද්ධියක් හා ධාරණ ශක්තියක් ද ඔහුට තිබුණේය. දවල් නිදාගැනීමට සුදුසු තැනක් සොයමින් සිටි ඔහුට හොඳ නුවණක් පහළ විය. අභ්‍යාස විද්‍යාලයේ වැසිකිළි පද්ධතියට යාබදව නාන කාමරය තිබුණේය. නාන කාමරයේ පැත්තක තරමක ප්‍රමාණයේ වේදිකාවක් තිබුණේය. එය ශිෂ්‍ය ගුරුවරුන්ගේ ඇඳුම් හා සබන් පෙට්ටි ආදිය තබාගැනීම සඳහාය. නිදිමත කරුණා ශිෂ්‍ය ගුරුවරයෙකුට අයත් පරණ ඉරීගිය මෙට්ටයක් ගෙන ගොස් ඉහත කී වේදිකාවේ තබා නිදාගැනීමට සුදුසු ආකාරයට සකස් කර ගත්තේය. ඔහු ඉන්පසු දේශනවලට නොගොස් ඉහත ස්ථානයේ නිදාගැනීමට පුරුදු වූයේය. වාර විභාග පැමිණි කල පාඩම් කරන වෙනත් ශිෂ්‍ය ගුරුවරයකු ළඟට ගොස් ‘යකෝ මටත් ඇහෙන්නට ඔය පාඩම කියාපන්කෝ” කියා අර ගුරු ශිෂ්‍යයා කියන පාඩම අසාගෙන සිටීමට ඔහු පුරුදු වූයේය. හොඳ ධාරණ ශක්තියක් විචක්ෂණ බුද්ධියක් ද තිබූ කරුණා මේ ආකාරයට ඉගෙනගෙන සියලුම වාර විභාගවලින් ද සමත් විය. මේ නිසා ආචාර්ය මණ්ඩලය ද කරුණා දේශනවලට නොපැමිණෙන බව දැනගත්තත් ඒ ගැන තැකීමක් නොකළෝය.මේ අතර දිනක් එක් දේශනයක් අතරදී ගුරුවරයා “නිදිමත කරුණා ;කී” කියා අනෙක් ගුරු ශිෂ්‍යයන්ගෙන් ඇසුවේය. සියල්ලෝම නිශ්ශබ්දව සිටියහ. “හොඳයි අපි නිදිමත කරුණා සිටින තැනට යමු” කියා අනෙක් ගුරු ශිෂ්‍යයන් සමඟ එහි ගොස් ඔහුගේ ඇඳේ ඔහු නැති බව දැක “කරුණා කොහිදැ”යි නැවතත් ඇසුවේය. මේ අතර අනෙක් ගුරු ශිෂ්‍යයන්ගේ කසු කුසුවෙන් ආචාර්යතුමාට ඔහු නිදාගන්නා තැන දැනගන්නට ලැබුණේය.ආචාර්යතුමා අනෙක් ශිෂ්‍ය ගුරුවරුන් ද කැඳවාගෙන නිදිමත කරුණා නිදා සිටි තැනට ගියේය. එතුමා යනවිටත් කරුණා ගොරව ගොරවා නිදාසිටි ආකාරය දැක එතුමාට ද සිනා පහළ විය. එයට පසු ආචාර්යතුමා මුණින් අතට හැරී නිදාගෙන සිටි කරුණාගේ පිටට තට්ටු කර “කරුණාරත්න පාඩම කොහොමදැයි” කියා ඇසුවේය. අන්දමන්දව නැඟිට ඇස් දෙක පිස දමමින් බලන විට මේ ආචාර්යතුමා බව දැනගත් වහාම නැඟිට ඔහුගේ නිදියහනෙන් බැස්සේය.විශ්‍රාමික විදුහල්පතියටවත්තේ විජයරත්න බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=as1206106</link>
    <topic>මිනිත්තුවක කතාවක්</topic>
    <author>නන්දසිරි හෙට්ටිගම</author>
    <content>මිනිත්තුවක කතාවක්රාජනීතිය අකුරටම ක්‍රියාත්මක කිරිම පිළිබඳව ප්‍රසිද්ධියක් ඉසිලූ රජතුමකු දිනක් ඉතාම විශ්වාසදායක සේවකයින් දෙදෙනකු ද සමඟ ජල ක්‍රීඩාවේ යෙදීම සඳහා අසල පිහිටි ගඟ වෙත ගිය අතර සේවකයෝ දෙදෙනා ගංඉවුරෙහි රැකවලෙහි නිරතව සිටියා.ජල ක්‍රීඩාවේ යෙදී සිටින රජතුමා හිටිහැටියේම අනපේක්ෂිතව පැමිණි විශාල ජල කඳකට අසුවී ගසාගෙන ගියේය. සේවකයින් දෙදෙනාගෙන් එක් අයකු වහාම ගඟට පැන ජල රකුසා සමඟ පොරබදමින් ජීවිතයත් මරණයත් අතර සටනක යෙදී සිටින රජතුමා ඉතාමත් වෙහෙසක් දරා ගොඩට ගෙන ආවේය. ඒ සමඟම ඔහුගේ සිතට ආයේ, ජීවිතය බේරාගැනීම පිළිබඳව ප්‍රීතියට පත් රජතුමා තමා වෙත ලබාදෙන තැගි බෝග හා තාන්න මාන්න පිළිබඳවයි.අනිත් සේවකයා ගැහෙමින් මේ දෙස බලා සිටියා පමණි. කිසිදු කතාබහකින් තොරව ආපසු මාලිගයට ගිය රජු එම සේවකයින් දෙදෙනාටම මරණීය දණ්ඩනය නියම කළේය. ඒ සමඟම එසේ දඬුවම් දීමට හේතුව ද ප්‍රකාශයට පත්කළේය.”පූර්ණ අවසරයකින් තොරව රාජකීය ශරීරය ස්පර්ශ කිරීමෙන් එක් සේවකයකුªද, තම රජතුමා විපතකට පත්වී ඇති බව දැක දැකත් කිසිදු ක්‍රියාමාර්ගයක් නොගැනීම මඟින් අනික් සේවකයා ද, රාජනීතියට පටහැනිව කටයුතු කිරීම”නන්දසිරි හෙට්ටිගමමාගම්මන, දෙහිඕවිට.පාසලෙන් දෙන ගෙදර වැඩ අතපසු කරමින් නිතර රූපවාහිනියේ පෙන්වන කාටූන් වැඩසටහන් නැරඹිමට පුරුදු වී සිටි තම සිඟිති පුතාට දොස් පවරමින් එක්තරා පියෙක් මෙසේ තරවටු කළේය.”...ඔයා දන්නවද .. ඔයාගේ වයසේ දී ඒබ්‍රහම් ලින්කන් කරපු වැඩ ගැන ... එයා, ඔහොම කාලය බිඳක්වත් අපතේ ඇරියේ නෑ...””...නෑ... මං ... දන්නෙ නෑ..”පුතා ඒ වන විටත් කාටූන් වැඩසටහනක් නරඹමින් සිටි අතර, නොසැලකිලිමත් ලෙස පිළිතුරු දෙන්නට ද විය.”....ඒ වුණාට මම අහල තියෙනවා - එයා තාත්තගෙ වයසෙදි - ඇමෙරිකාවේ ජනාධිපති කියල....”(‘රීඩර්ස් ඩයිජස්ට්’ ඇසුරෙනි)මාකොළ - ගාමිණී චන්ද්‍රසේනරටේ විරැකියා පැනයට පිළිතුරු සැපයීම සම්බන්ධයෙන් එක්තරා සරසවි මහාචාර්ය වරයෙක් දේශනයක් කරගෙන යද්දී සිසුන්ගෙන් මෙවැනි ප්‍රශ්නයක් ඇසුවේය.”මගේ දේශනයේ කරුණු අනුව - කාටහරි කියන්න පුළුවනිද – විරැකියාව සම්පූර්ණයෙන්ම නැති කළ හැකි ක්‍රමයක්...?”ඒ අසා සිසුන් අතරින් නැඟී සිටි එක් සිසුවෙක් මෙසේ පිළිතුරු දෙන්නට විය.”පුළුවනි සර් ...! රටේ සියලුම පිරිමින් එක දූපතකටත් සියලුම ගැහැනුන් ඈත තවත් දූපතකටත් පිටත්කර හරිනවා...!”මේ ඇසූ මහාචාර්යවරයා විමතියට පත්ව එය පැහැදිලි කරන ලෙස සිසුවාගෙන් ඉල්ලා සිටියේය.”එතකොට මේ දෙපාර්ශ්වයේම සම්පූර්ණ ශ්‍රමය යොදවන්නේ - බෝට්ටු නිෂ්පාදනයට.!”(‘රීඩර්ස් ඩයිජස්ට්’ ඇසුරෙන්)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=as1206107</link>
    <topic>නෙළුම් විල</topic>
    <author/>
    <content>නෙළුම් විලමම කොළඹ ජාතික රෝහලේ හෘද රෝග අංශයෙන් බෙහෙත් ලබාගෙන, ආපසු නිවසට යාම සඳහා බදුලු දුම්රිය බලාපොරොත්තුවෙන් දහවල් දොළහට පමණ කොටුව දුම්රිය ස්ථානයට පැමිණියෙමි. වෙනදා නොමැති තරම් විශාල පිරිසක් දුම්රිය බලාපොරොත්තුව සිටින බව මට පෙනුණි.මෙවිටම වේයන්ගොඩ දක්වා ගමන් කරන දුම්රිය එදින අවලංගු කර ඇති බව නිවේදනය කෙරුණි. ප.ව.12.30ට පමණ හැටන් දුම්රිය පැමිණෙන විට විශාල මඟීහු පිරිසක්, පොරකමින් දුම්රියට නැඟගත්හ. පිරිමි අනෙකුත් අය අබිබවා දුම්රියට නැඟගත්හ. මම ද ඉතා අපහසුවෙන් දුම්රියට නැඟගතිමි. පළමු ආසන අසලින් ඔබ්බට යාගත නොහැකිව සිටගෙන සිටියෙමි.ප.ව.12.45ට පමණ පොල්ගහවෙල දක්වා ධාවනය වන බලවේග දුම්රියක්, අනෙක් වේදිකාවකට පැමිණෙන බව නිවේදනය කෙරුණත් ඒ සමඟම වාගේ බදුලු දුම්රිය ධාවනය ඇරඹුණි. ‘බලවේග දුම්රිය පළමුව වේදිකාවට ගෙන්වූයේ නම්, හැටන් දුම්රියේ ඉතා අපහසුවෙන් පොල්ගහවෙල දක්වා යන මඟීන්ට යා හැකිව තිබුණා නොවේදැ’යි මම මා අසල සිටගෙන සිටි කාන්තාවක සමඟ පැවසුවෙමි. මේ වන විට දුම්රිය මැදිරිය තුළ, සාමාන්‍ය ප්‍රමාණය මෙන් දෙගුණයක පමණ මඟීන් පිරිසක් ද පාපුවරුවේ දුම්රියෙන් පිටත පොකුරක් මෙන් මඟීන් පිරිසක් ද ගමන් කරමින් සිටියහ.මේ කතාවේ පළමු වීරයා මා දුටුවේ මෙවිටය. වයස අවු. 25ට වඩා අඩු බව පෙනුණු ඔහු, බෑගයක් ද පිටේ එල්ලාගෙන එක් අතකින් දුම්රියේ, දොරටුවේ එල්ලී, අනෙක් අතින් ජංගම දුරකථනයකින් කථා කරනු දුටු මම නැවතත් පළමු කාන්තාව සමඟ ඒ පිළිබඳව කේන්තියෙන් හා කම්පාවෙන් කථා කළෙමි. කේන්ති ගත්තේ මේ වීරයාගේ නොසැලකිලිමත් කමටය. කම්පාව ඇතිවූයේ ඔහුගේ මෑණියන් පිළිබඳවය. ඒ අතරම පාපුවරුවේ යන ළමයිනට අනතුරක් සිදුවී ඇති බැවින් ඔවුන් ඇතුළට ගන්නා ලෙසත් මඟීනට කෑගෑවෙමි. මෙවිට මඟීහු කුතුහලයෙන් පිටතට එබී බලන්නට වූහ.පළමු වීරයා තවමත් පාපුවරුවේ පිටත පොකුෙර්ය. ඊළග නැවතුම ආසන්න වන විට ඔහු දුම්රිය තුළ සිටගෙන සිටින අයට කතාකර, රාක්කයේ ඇති රතු පැහැති බෑගයක් ඉල්ලා සිටියේය. ඊළඟ නැවතුමේ දී ඔහු දුම්රියෙන් බැස යනු ඇතැයි සිතා මම සැනසුම් සුසුමක් හෙළුවෙමි. එහෙත් සිදුවූයේ ඔහු අර බෑගය ඉල්ලාගෙන වෙනත් අයෙකුට ලබාදීමය.ඊළග නැවතුමේදී පාසල් සිසුහු පිරිසක් ද දුම්රියට නැඟීමට උත්සාහ කළහ. ඔවුන් වයස අවුරුදු 15 තරමේ අය බව පෙනුණි. දුම්රිය පිටත්වීමට නළාව පිඹින විට ද මේ පිරිසට දුම්රිය පාපුවරුවටවත් නැඟ ගැනීමට නොහැකිව සිටිනු දුටු මගේ හදවත කම්පා විය. වීරයා අනෙක් අයට ඉහළට නැඟීමට විධාන දෙමින්, යන්තමින් ජනෙල් කවුළුවේ තනි අතින් එල්ලුණි. ඔහු ජනෙල් ලෑලිපටියේ එල්ලුණේ ද ඇඟිලි තුඩුවලිනි. මම ඔවුන්ගේ ආරක්ෂාව වෙනුවෙන් සිතින් දෙවියන්ට කන්නලව් කරන්නට වීමි.මේ වන විට මා සිටියේ වාඩි වී සිටි මගීන් අතර ජනේලය අසලම සිටගෙනය. යන්තම් එල්ලී සිටින වීරයා සිනාසෙමින් අනෙක් අයට දෙන උපදෙස් ද මට ඇසිණි. “මල්ලිලා හයියෙන් අල්ලගන්න”, “බැරි නම් මගේ අතේ එල්ලෙන්න”, “අත නම් අතඅරින්න එපා” වැනි වැකි කීපයක් මට මතකය.තවත් සෑහෙන දුරක් මෙසේ ගමන් කරමින් සිටි වීරයාගේ මුහුණේ පෙර තිබූ විනෝද ස්වරූපය වෙනස් වී ඇති බවත්, පාපුවරුවේ සිටින පිරිස අතර කිසියම් දෙයක් සිදුවී ඇති බවත් මට පෙනුණි. “හයියෙන් අල්ලා ගන්න”, “ගොඩක් ලේ එනවද”, “කලන්තෙ වගේද?” “ඇතුළට යන්න ඉඩ තියෙනවා. යන්නෙ නෑනෙ” වැනි වදන් ද වීරයා කියනු ඇසිණි. ඔහු දුම්රිය තුළට එබෙමින්, ‘ඇතුළෙ ඉඩ තියෙනවා යන්නෙ නෑනේ”යි කීය.මට තව දුරටත් නිහඬව නොසිටිය හැකි විය. මම දෙවැනි අසුන් අසල සිටගෙන සිටින අයට කෑගසා, අසුන් අතරින් ජනේලය අසලට පැමිණ, පාපුවරුවේ යන දරුවන් ඇතුළට ගන්නට සහය වන ලෙස ඉල්ලුවෙමි.දෙවැනි වීරයා කතාවට සම්බන්ධ වූයේ මෙවිටය. ඔහු ද වයස අවුරුදු 25ට අඩු තරමේ පෙම්වතෙකි. පෙම්වතිය ද එපමණ ම වන්නට ඇත. වාඩි වී සිටි ඔහු නැඟිට ජනේලයෙන් පිටත බලා, ජනේලය මත වාඩිවී හිස සහ කඳ පිටතට දමා, එක් අතකින් ජනේලය අල්ලාගෙන, ඉදිරියට නැමී අනෙක් අතින් පාපුවරුවේ සිටි අය අල්ලාගෙන සිටින බව මට දැනුණි. මට දැන් කිසිවක් පෙනෙන්නේ නැත.පෙම්වතිය ඔහුගේ කකුලකින් තදකර අල්ලා ගත්තාය. මම ද ඔහුගේ බාහුවෙන් තදකර අල්ලා ගතිමි. මෙවිට ජනේලය අසල අනෙක් පස අසුනේ වාඩිවී සිටි හැඩි දැඩි, වැඩිහිටි පිරිමියෙක් “තමුසෙ මොනවද කරන්නෙ? තමුසෙ වාඩිවෙලා ඉන්නවා! ඊළඟ කෝච්චිය එනවා කියද්දිනෙ නැග්ගෙ“යි කෑගැසුවේය.මගේ කටහඬ නැවත අවදිවිය. “ඔව්, ළමයි වැරදියි තමයි. ඒත් දැන් මේ ළමයින්ට වැටෙන්ඩ දෙන්ඩ පුළුවන්ද? මෙහෙම අපි ඔක්කොම එකිනෙකා අල්ලා ගත්තොත් ළමයින්ට වැටෙන්ඩ නොදී අල්ලගන්න පුළුවන්” කියූ විට ඔහු ද දෙවැනි වීරයාගේ කලිසමේ ඉනෙන් පටියද සමඟ අල්ලා ගත්තේය.මම නැවතත් කෑගසමින් දොරටු දෙක අතර කොරිඩෝරයේ සිටින මගීන්ට ඇතුළට පැමිණ දරුවන් ඇතුළට ගන්නා ලෙස ඉල්ලා සිටියෙමි. මේ වන විට මගීන්ට යන්තම් හැඟීමක් ඇතිවී, වතුර බෝතල් පාපුවරුව දෙසට අතින් අත යවනු දක්නට ලැබිණ. මම නැවතත් “වතුර බෝතල් පාපුවරුවට යවන්න එපා! දරුවන් ඇතුළට ගන්න”යි කෑගැසීමි. තවත් අයෙක් දුම්රියේ දම්වැල ඇද නැවැත්වීමට උත්සාහ කළ ද, එය අක්‍රිය බව පෙනුණි.මම නැවතත් කෑගසා අනෙක් පස දම්වැල ද, දිගටම ඉදිරි දම්වැල් ද අදින ලෙස පණිවුඩ යවන මෙන් පැවසීමි. එහෙත් දුම්රිය නැවතුණේ නැත. මම තවදුරටත් මගීන්ට කෑගසමින් “මේ දරුවො තමන්ගෙ දරුවො වගේ දැනෙන්නෙ නැද්ද? වෙසක් එකට දන්සල් දුන්නට වැඩක් නෑ. මේ තරම් ආත්මාර්ථකාමී වෙන්න එපා, අර දරුවන් ඇතුළට ගන්න”යි කෑගෑමි. කෙමෙන් පාපුවරුවේ සිටි සියලු දෙනා ඇතුළට ගැනීමට මම සමත්වීමි. මුලින් දුම්රිය තුළ නොතිබූ ඉඩ දැන් ලැබී තිබුණි. කතාවේ දෙවැනි වීරයා ද ජනේලයෙන් මෑත් වී අසුනේ වාඩි විය. දැන් දුම්රිය කොරිඩෝරයේ සිදුවන දේ මට නොපෙනේ. නොඇසේ.තවත් විනාඩි ගණනකට පසු දුම්රිය ඊළග දුම්රිය ස්ථානයේ නැවැත්වීය. මෙවිට කොරිඩෝව දෙසින් කිසිවකු ‘ලෙඩෙක් ගන්න ඉඩ දෙන්න’යි කෑගසනු ඇසුණි. ඒ පළමු වීරයා බව මට අවබෝධ විය. නැවතුමෙන් මගීහු බොහෝ දෙනෙක් බැස ගියහ. මට ද වාඩිවීමට ඉඩ ලැබුණි. කතාවේ පළමු වීරයා සමඟ පාපුවරුවේ සිටි සියලු දෙනාම බැස ගොසිනි. මම මා ඉදිරියේ වාඩිවී සිටි දෙවැනි වීරයා දෙස බලා “මොකක්ද වෙලා තිබුණේ? මට ඕනැවුණේ ළමයි ටික ඇතුළට ගන්න”යි කීමි.එක් පාසල් දරුවකුගේ කකුල වේදිකාවක වැදී දරුණු තුවාලයක් සෑදී අධික රුධිර වහනයක් ද වෙමින් තිබී ඇත. අනතුර විශාල එකක් බව දෙවැනි වීරයාගෙන් දැනගැනීමට ලැබුණි. එය ඉතා හොඳින් දුටුවේ දුම්රියෙන් පිටතට ශරීරයෙන් භාගයක්ම දමාගෙන දරුවා අල්ලාගෙන සිටි ඔහුය.මා මේ කතාව ලියන්නේ වගකිව යුතු පාර්ශ්ව කිහිපයක අවධානය යොමු කරවනු පිණිසය.පළමුව, දුම්රිය බලධාරීන්ය. ඔවුන් කළ වරද නම්, පළමුව වේයන්ගොඩ දුම්රිය අවලංගු කිරීමය. ඊළඟට බදුලු දුම්රියට පෙර පොල්ගහවෙල බලවේග දුම්රිය වේදිකාවට නොගෙනීමය. එසේ වූවා නම් හැටන් දුම්රියට සියලුම මඟීන් නැඟගන්නේ නැත. බදුලු දුම්රියේ කිසිම හදිසි අනතුරු දම්වැලක් ක්‍රියාත්මක වූයේ නැත. දුම්රියෙන් බැස යාමේදී මම ඒ පිළිබඳව දුම්රිය රියැදුරු හා ඉදිරිපස සිටි නියාමක මහතා ද දැනුවත් කළෙමි.දෙවනුව, පාපුවරුවේ ගමන්ගත් සියලු දෙනා වැරදිය. දුම්රිය තුළට ගමන් කිරීමට ඉඩ නොමැති නම්, ඊළඟ දුම්රිය කීයට හෝ පැමිණෙන තෙක් සිටියත්, තමන්ගේ ජීවිත අකාලයේ විනාශ නොවනු ඇත. දරුවන්ට තමන්ගේ ජීවිතවල බරපතළකම නොවැටහේ. එහෙත් වැඩිහිටියන්ට දැනිය යුතුය.තෙවනුව, දුම්රිය මඟීන් සියලු දෙනා වැරදිය. දුම්රිය තුළට කෙසේ හෝ ගමන්කර, පාපුවරුවේ යන අයට ද ඇතුළට ගමන් කිරීමට ඉඩ නොදීම නිසාය. මේ සියලු දෙනා තමන්ගේ දරුවන්, සොහොයුරන් ලෙස සිතා සියලු දෙනාගේ ආරක්ෂාව ගැන සලකන්නේ නම් ලෝකය කෙතරම් ලස්සන වනු ඇතිද? සියල්ලන්ටම පළමුව ගොඩ වී අසුන් ගන්නේ පිරිමින්ය. කාන්තාවන් හා වයසක අය සිටගෙන යද්දී, කිසිම හිරිකිතයක් නැතිව මේ පිරිමි වාඩිවී යති.සිව්වනුව, මා ද වැරදිය. හෘද රෝගියෙකු ලෙස ප්‍රතිකාර ලබා ගැනීමට යන මා, මට සුදුසු ලෙස නගරාන්තර සැප බස් රියකට ගොඩවන්නේ නම්, අනුන්ගේ දුක වෙනුවෙන්, කිසිදු කම්පාවක් නොවී, කිසිදු හද රිදීමකින් තොරව මගේ කාර්යය ඉටු කරගත හැකිය. එසේ නම් මෙවැනි ලිපියක් මඟින් ඔබට ද කම්පනයක් ඇති කිරීමට සිදු නොවනු ඇත.අවසාන වශයෙන් මේ කතාවේ වීරයින් දෙදෙනාට ද ඔවුන් වැදූ හැදූ මව්වරුනට ද අනතුරට පත් දරුවන් බේරා ගැනීමේ පින අත්වනු ඇත.  ඉඹුල්ගස්දෙණියේ ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av1206103</link>
    <topic>යාත්‍රා</topic>
    <author>තුෂාරි</author>
    <content>යාත්‍රාපසුගිය දිනෙක අපට ඇරියුමක් ලද ලිපියක් ලැබී තිබුණා. ඒ අපි හැමදාමත් ආදරය කළ සහ හැමදාමත් ආදරය කරන සොඳුරු හඬක් හිමි ප්‍රවීණ කලාකරුවෙකු ගෙන්. ඔහු අන් කවරෙකුවත් නොව සංගීතවේදී ආචාර්ය වික්ටර් රත්නායක. එම ඇරියුම් පත කියැවීමෙන් ඔහුගේ සහෘද රසිකයන් වන අපට දැනුණේ මහත් දුකක්.වික්ටර් රත්නායකයන් වසර 39 ක් පුරාවට දෙස් විදෙස් හි පැවැත්වූ ‘ස’ ප්‍රසංගය නිමා කිරීම පිළිබඳවයි එහි දැක්වුණේ. ඒ වෙනුවෙන් ලබන ජූලි මස 18, 19, 20 යන තෙදින පුරා ‘ස’ ප්‍රසංග තුනක් පවත්වා මෙම ප්‍රසංග මාලාව නිම කිරීමට ඔහු සැලසුම් කර තිබෙනවා.වික්ටර් රත්නායකයන් ගේ සංගීත දිවියට අඩසිය වසක් සපිරෙන මොහොතක ඔහු රැගෙන ගිය සංගීත චාරිකාව මේ ආකාරයට නිමාවට පත් කිරීමට කටයුතු කිරීම ඔහුගේ හඬට මෙන් ම ඔහුට ද ඇලුම් කරන රසිකයන්ට ශෝචනීය පුවතක් වන බව නම් සහතිකයි.මාධ්‍යවේදී අනුර හොරේෂස් විසින් රචනා කරන ලදුව අතිශය ජනප්‍රිය වූ ‘ගිනි අවි සහ ගිනි කෙළි’ කතා පෙළ ඇසුරින් සිනමාවට නැඟුණු ‘ගිනි අවි සහ ගිනි කෙළි’ චිත්‍රපටය ටෙලිනාට්‍යයකට නැඟීමට මේ දිනවල ලහි ලහියේ කටයුතු සූදානම් වෙමින් පවතිනවා. මෙය පුංචි තිරය වෙනුවෙන් නිර්මාණය කරන්නේ සාරංග මෙන්ඩිස් නම් නව පරපුරේ අධ්‍යක්ෂකවරයායි.මෙහි ප්‍රධාන චරිතය වූ ‘තුම්මුල්ලේ පද්මෙ’ ගේ චරිතය සිනමා පටයේ අපූර්ව ලෙස රඟ දැක්වූවේ ප්‍රවීණ රංග වේදී ජැක්සන් ඇන්තනී බව ඔබට මතක ඇති. පුංචි තිරය සඳහා නිර්මාණය වන ටෙලිනාට්‍යයේ ‘තුම්මුල්ලේ පද්මේ’ ලෙස රඟපාන්නේ ‘ගිනි අවි සහ ගිනි කෙළි’ චිත්‍රපටයේ ලෝකයාගේ ගේ චරිතය රඟපෑ ශ්‍රියන්ත මෙන්ඩිස් බව අපිට දැනගන්නට ලැබුණා. මේ ගැන ශ්‍රියන්ත ගෙන් ම අපි අහලා බැලුවා.“පසුගිය කාලයේ තිරගත වූ චිත්‍රපට වර්තමානයේ ටෙලිනාට්‍ය බවට පත් වෙමින් තිබෙනවා.මට මේ ආරාධනය ලැබුණහම මම එහි අධ්‍යක්ෂවරයාට කිව්වේ චිත්‍රපටයේ රඟපාපු නළු නිළියන්ම මෙයට දායක කරගන්න කියලයි. එහිදී මම හිතන විදිහට ‘තුම්මුල්ලේ පද්මේ’ චරිතය රඟපාපු ජැක්සන් ඇන්තනීට ඔවුන් ආරාධනය කරන්නට ඇති.නමුත් ඔහුට තිබෙන අවිවේකීභාවය හා වැඩ කටයුතු අධික බව නිසා යළිත් කැරකිලා මේ චරිතය මගේ අතටම දුන්නා. නිර්මාණයේ යම් ප්‍රචණ්ඩකාරී හැඩයක් තිබෙනවා. මේ චිත්‍රපටයේ තිබෙන චරිතවල වටිනාකම ඒ අයුරින්ම තියන්නට ඕනෙ.ඒ බරසාරකම ටෙලිනාට්‍යයේදීත් නොකැඩී පවත්වා ගන්න ඕනෙ. ඒ නිසා තමයි මට මේ චරිතයට එහි අධ්‍යක්ෂවරයා ආරාධනා කරන්නට ඇත්තේ. ඒ නිසා ඔහුගෙන් මට ලැබුණු අදහස මම බැහැර කළේ නැහැ. මම ඒ විශ්වාසය රකින්න උපරිම උත්සාහය දරනවා.කමල් අද්දරආරච්චි කියන්නේ ප්‍රතිභා සම්පන්න රංගන ශිල්පියෙක්. රංගන ශිල්පියෙක් වුණත් පසුගිය දවස්වල ඔහු වැඩිමනත් අප නෙත ගැටුණේ රියැලිටි වැඩසටහන් හරහායි. සිනමා නිර්මාණයකට ඔහු දායක නොවුණු තරම්.ඒත් කමල් වසර කිහිපයකට පසුව නවතම චිත්‍රපට දෙකකට රංගනයෙන් එක්වීමට සූදානම් වන බව අපිට දැනගන්නට ලැබුණා. ඒ වී. සිවදාසන් අධ්‍යක්ෂණය කරන ‘දෝණි’ චිත්‍රපටයේ සහ නිලේන්ද්‍ර දේශප්‍රිය අධ්‍යක්ෂණය කරන ‘තණ්හා, රතී, රඟා’ චිත්‍රපට ද්විත්වයේයි. මේ පිළිබඳ අපි කමල් ගෙන් ම විමසා බැලුවා.“අවුරුදු අටකට නමයකට පස්සේ තමයි මමයි, සංගීතයි එකට චිත්‍රපටයක ප්‍රධාන චරිත රඟපාන්නේ. ‘දෝණි’ චිත්‍රපටයේ ප්‍රධාන චරිතයක් තමයි මම නිරූපණය කරන්නේ. මෙහි රූගත කිරීමේ වැඩකටයුතු පසුගිය සතියේ ආරම්භ වුණා. වසර කිහිපයකට පසු චිත්‍රපට දෙක තුනකටම දායක වෙන්නට මට අවස්ථාව උදාවෙලා තිබෙනවා. ඒ ගැන ඇත්තටම සතුටුයි.”නෙහාරා පීරිස් ජනප්‍රිය නිළියක්. ඇය රඟපෑ සහ රංගනයෙන් දායකවන ටෙලිනාට්‍ය බොහොමයක් මේ දිනවල විවිධ නාළිකාවල විකාශය වෙනවා.පසුගිය දා පැවැති රයිගම් ටෙලි සම්මාන උලෙළේදී නෙහාරා ජනප්‍රිය නිළිය ලෙස අභිෂේක ලැබුවා. ජනප්‍රිය නිළිය සම්මානය ලබාගත්ත ද ඇයට ජනප්‍රිය නළුවා වූ සාරංග දිසාසේකර සමඟ ඡායාරූපයකට පෙනී සිටින්නට හැකියාවක් ලැබුණේ නැහැ.මේ නිසා මේ පිළිබඳ විවිධ අදහස් මාධ්‍යවල පළ වුණා. මෙයට ඇත්තටම හේතු වුණේ මොකක්ද යන්න අපි නෙහාරා ගෙන් ම විමසා බැලුවා.“එදා සම්මාන උලෙළ දා මගේ ඥාති සහෝදරයකු ගේ විවාහ මංගල උත්සවය පැවැත්වුණා. එයට මම සහභාගි විය යුතුවම තිබුණා. මොකද මම කවදත් මගේ පවුලේ දේවල්වලට මුල් තැන දෙන කෙනෙක්. ඉතින් සම්මාන උලෙළට සහභාගි වෙලා සම්මානය ලබා ගෙනත් මම යුතුකමක් ලෙස සම්මාන උලෙළ නිම වෙනතුරා ම හිටියා. ඉඳලා තමයි මංගල උත්සවයට ගියේ.එතකොටත් මම හුඟක් ප්‍රමාද වෙලා. ඒ නිසා මට ඡායාරූපවලට පෙනී ඉන්න බැරි වුණා. නැතිව සාරංග ජනප්‍රිය නළුවා වුණු එකටවත් ඔහු සමඟ අමනාපයකින් තරහකින්වත් නෙමෙයි. මගේ පෞද්ගලික වුවමනාවක් වෙනුවෙනුයි මට පිටව යන්න සිදුවුණේ.අනෙක ඡායාරූප ඕනම වෙලාවක ගන්න පුළුවන්. නමුත් මංගල උත්සවයක් යළි ගන්න බැහැනෙ.”තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av1206104</link>
    <topic>සිහිනය සැබෑ කර ගන්න විශාල කැපකිරීමක් කළා</topic>
    <author>වසන්ත ජයසිංහ ආරච්චිගේ</author>
    <content>සිහිනය සැබෑ කර ගන්න විශාල කැපකිරීමක් කළාවාසනා කොහොමද මේ දවස්වල ජීවිතේ?ඇත්තටම පසුගිය ටිකේම කාර්ය බහුල වෙලා හිටියේ. මිසිස් ශ්‍රී ලංකා ටුවරිසම් කුමරිය හා මිසිස් ශ්‍රී ලංකා ආසියානු ජාත්‍යන්තර තරගය සඳහා සුදුසුකම් ලැබීමේ තරග පසුගිය අට වනදා ගලදාරි හෝටලයේ පැවැත්වුණා. ඉතිං මෙහි ජයග්‍රහණය ලබපු ජයග්‍රාහකයන් දෙදෙනාත් සමඟ මම මැලේසියාව ක්වාලම්පූර් බලා මේ 20 දා පිටත්වෙන්න සූදානමින් ඉන්නේ. විශේෂයෙන් මම කියන්න ඕන ප්‍රථම වරට ‘මිසිස් ශ්‍රී ලංකා’ හා ‘මිසිස් ක්ලැසික්’ කියන කාණ්ඩ දෙකක් යටතේ තරග පැවැත්වෙන්නේ. ඒ සඳහා අවුරුදු 30 - 50 හා අවුරුදු 50 - 60 වයස් කාණ්ඩ යටතේ මේ සහභාගිත්වය සිදුවෙන්නේ.හොඳයි මෙවැනි තරග සංවිධානය කිරීමෙන් මොකක්ද ඔබ බලාපොරොත්තු වෙන්නෙ.මෙහෙමයි මෙය මගේ පළමු අත්දැකීම නෙමෙයි. ලංකාවේ කලාකරුවන් වෙනුවෙන් 2007 ඉඳලම මම මගේ දායකත්වය ලබා දුන්නා. එතැනදි මමඅ &amp; ඍ ආයතනය හරහා කලාකරුවන් දායක කරගෙන දෝහා කටාර් රාජ්‍යයේ ‘රිද්ම යාත්‍රා’ ප්‍රසංගයක් කළා. ඒ තමයි ආරම්භය. ඊට පසුව මට හිතුණා ලංකාවේ නිරූපණ කලාවට එන තරුණ පරම්පරාව වෙනුවෙන් යමක් සිදුවිය යුතුයි කියලා. ඊට පසුවයි මම ඍ ඇකඩමිය ආරම්භ කරමින් 2008 වසරෙත් 2009 වසරෙත් ‘මොඩ්ල් ඔෆ් ද පියුචර්’ තරග සංවිධානය කළේ. ඒ හරහා නලින් ද සම්පත් හා පියුමි සුදේශිකා දෙපල අ &amp; ඍ අප ආයතනයේ පූර්ණ අනුග්‍රාහකත්වයෙන් බල්ගේරියාවේ පැවැත්වුණු ‘මොඩ්ල් ඔෆ් ද වර්ල්ඩ්’ තරගාවලි සඳහා සහභාගි කළේ. ඇත්තටම මට අවශ්‍ය වුණේ ලාංකේය නම ජාත්‍යන්තරයට රැගෙන යන්න.ඔබ කලාවට අවතීර්ණ වෙන්නේ නිරූපිකාවක් විදිහට.ඒක මම කුඩා කාලයේ ඉඳලම දැකපු සිහිනයක්. ඒ සිහිනය සැබෑ කරගන්න විශාල කැපකිරීමක් මම කළා. ඇත්තටම පවුලේ උදවිය මට උදව් කළා. මගේ අම්මා තාත්තා, අයියා, මල්ලි නිතරම මා සමඟ හිටියා. ඒ නිසාම දේශීය තරගාවලි රැසක් වගේම ජාත්‍යන්තර තරග රැසක් නියෝජනය කරමින් මම ජයග්‍රහණ හිමිකර ගත්තා. අද ඒ ලබපු අත්දැකීම් වර්තමාන පරපුරට ලබා දෙන්නයි මට ඕන.හැබැයි මේ ක්ෂේත්‍රය ගැන බොහෝ දෙනෙක් බලන්නේ වපරැසින් නේද?ඔය තත්ත්වය මේ ක්ෂේත්‍රය පිළිබඳ හරිහැටි වැටහීමක් නැතිව ආව අය වගේම නොදන්නාකම නිසා ඇතිවෙලා තියෙන දෙයක් කියලයි මම දකින්නේ. අපි මුල් කාලේ මේ ක්ෂේත්‍රයට එනකොට විශාල පිළිගැනීමක් තිබුණා. අදටත් එහෙමයි.නමුත් අපි නිවැරැදිව අපි අපේ ගමන නිර්මාණය කර ගත්තොත් වරදින්න විදිහක් නෑ. අද වෙනකොට නිරූපණ ක්ෂේත්‍රයේ ලොකු වර්ධනයක් වගේම විශාල පිළිගැනීමක් තියෙනවා. ඒ වගේම ජාත්‍යන්තරයේ අද අපේ රට ගැන පිළිගැනීමක් ඇති කරන්න හැකි වෙලා තියෙනවා.සිනමා හා ටෙලි නාට්‍ය රංගනයෙන් ඔබ දැන් දුරස් වෙලා ද?ප්‍රධානම හේතුව ඒ සඳහා අවශ්‍ය කාලය හොයා ගැනීම. ඇත්තටම මම සිනමාවේ ‘රෑ දැනියෙල් දවල් මිගෙල් 2’, ‘වන්ෂොට් වන්’ චිත්‍රපට වගේම ‘ඉංගම්මාරුව‘, ‘දාමිණි’, ‘මුවන්පැලැස්ස’, ‘ෆැන්ටසි ඇවනිව්’ වැනි ටෙලි නාට්‍යවල රංගනයෙන් දායක වුණා. ඔය අතරතුර රූපවාහිනි නිවේදිකාවක් ලෙසත් කටයුතු කළා. නමුත් අද මම අම්මා කෙනෙක්. ඉතිං දුවගේ වැඩ කටයුතු සිදුවෙන්නෙත් මගේ අතින්. ඒ වගේම මගේ සැමියා රසික මෙල්රෝයිගේ ව්‍යාපාර කටයුතු වලටත් මම හැකි විදිහට උදව් කරනවා. මේ සියල්ලත් එක්ක මම නිරූපණ ක්ෂේත්‍රය වෙනුවෙන් විශාල මෙහෙයක් කරනවා. ඉතිං රංගනය වෙනුවෙන් ලොකු කාලයක් වෙන් කරන්න දැන් මට අමාරුයි. නමුත් කලාවෙන් මම දුරස් වෙලා නම් නැහැ.හොඳයි අද අපට ජාත්‍යන්තරයේ තියෙන්නේ මොන වගේ පිළිගැනීමක් ද?පසුගිය කාලයේ අපිට ජාත්‍යන්තර ජයග්‍රහණ රැසක් හිමිකර ගන්න පුළුවන් වුණා. ඇත්තම කිව්වොත් අපි බල්ගේරියාවේ තරගාවලියට ගිය පසු ඔවුන් ලංකාව ගැන දන්නෙත් නැහැ. ඒ අය හිතාගෙන හිටියේ ලංකාව කියන්නේ ඉන්දියාවේ කොටසක් කියලා. අපි සමඟ නලින්ද හා පියුමි නියෝජනය කරමින් රටවල් 68 ක් සහභාගි වුණා. නමුත් අපි අපේ ඉතිහාසය පෙන්නුම් කරන අයුරින් අංග ඉදිරිපත් කළේ.එතැනදි අපි ලබපු ජයග්‍රහණ සමඟ අපේ රට අපේ ජාතික ධජය මාධ්‍ය ඔස්සේ ප්‍රචාරයට පත්වෙමින් කතාබහ කරන්න ගත්තා. මේ එක් නිදසුනක් පමණයි. එවැනි විශාල පිළිගැනීමක් අපේ රටට ලබා ගන්න අද අපට පුළුවන් වෙලා තියෙනවා.හෙට දවසේ මොකක්ද ඔබේ බලාපොරොත්තුව.විශේෂයෙන් මේ 20 දා මැලේසියාවේ පැවැත්වෙන ආසියානු ජාත්‍යන්තර තරගයට දායක වී අපේ රටට ජයග්‍රහණයක් ලබා ගැනීම. ඒ වගේම ඉන් පසුව ලංකාව තුළ ‘බෙස්ට් මොඩ්ල් ඔෆ් ද වර්ල්ඩ්’ ශ්‍රී ලංකා 2012 තරගය සංවිධානය කිරීමත් ඒ හරහා ටර්කිවල පැවැත්වෙන ජාත්‍යන්තර තරගාවලිය නියෝජනය කරමින් රටට කීර්තියක් ගේන්නයි බලාපොරොත්තුව.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av1206105</link>
    <topic>සිනා කතා</topic>
    <author/>
    <content>සිනා කතා“මචං උඹ දන්නවද අර යන්නෙ අපේ ටීචර්ගෙ මහත්තයා” තමන්ට ඉදිරියෙන් යමින් සිටි අයකු පෙන්වා රොෂාන් චමිල හට කීවේය.“වෙන්ඩ බෑ...” මම නං හිතන්නෙ එයත් අපි වගේ ම ටීචර් ගෙන් ඉගෙන ගත්ත කෙනෙක්” චමිල කීවේය.“ඇයි උඹ එහෙම කියන්නෙ? රොෂාන් ඇසුවේ විමතියෙනි.“මං අහගෙන දවසක්දා ටීචර් එයාටත් බනිනවා, ‘තමුසෙ මහ බූරුවෙක්’ කියල” චමිල කීවේය.අපිත් වෙසක් පෝදා රාත්‍රියේ තොරණ බලන්නට ගියේ තම බිරිය සහ දරු දෙදෙනා සමඟය. තොරණ කීපයක් නැරඹීමෙන් පසු ගාලු මුවදොර පිටියට ඔවුන් පිවිසෙත්ම ඔහුගේ පුතා ‘තාත්තෙ මට...’ කියනවාත් සමඟම තම පුතුගේ ස්වභාවය දත් අපිත් අසල සිටි කඩල වෙළෙන්දාගෙන් කඩල ගොටු දෙකක් ගෙන පුතාටත් දුවටත් දුන්නේ ය.පිට්ටනියේ ටික දුරක් යද්දී පුතා “තාත්තේ මට” යයි කීවේ අන්නාසි වෙළෙන්දෙක් ඔවුන් පසු කරද්දී ය. අපිත් වහා අන්නාසි කැබලි දෙකක් ගෙන දුවටත් පුතාටත් දුන්නේ ය.ඉන්පසු ඔවුන් අයිස් ක්‍රීම් වෑන් එකක් අසලින් යද්දී පුතා නැවතත් “තාත්තෙ මට...” යයි කීවේය.“හරි... හරි... අයිස්ක්‍රීම් ඕනෙ කියලනෙ ඔය කියන්නෙ...” අජිත් පුතා දෙස බලමින් කීවේය.“නෑ තාත්තෙ මට වමනෙ යන්ඩ එනවා” කියූ පොඩි එකා අජිත් ගේ කලිසම පුරා වමනය දැම්මේ ය.“ඔය ළමයා හොඳට මතක තියා ගන්ඩ ඕනෙ. මීට පස්සෙ ඉස්කෝලෙ එනකොට මූණ හෝදන්ඩ කලින් උදේට බොහොම සැලකිල්ලෙන් දත් මදින්ඩ ඕනැයි කියන එක උදේට වගේ ම රෑ කෑමෙන් පස්සෙ නිදාගන්ඩ කලිනුත් දත් මදින්ඩ මේ ළමයි පුරුදු වෙන්ඩ ඕනෙ” කහට බැඳුණු දත් දෙපළකින් යුත් සිසුවා හට අවධාරණය කළ ගුරුවරයා ඔහුගෙන් මෙසේ ඇසීය.“මොකද්ද ඔය ළමයගෙ නම?”“සුදත්” කොලුවා කහට බැඳුණු දත් පෙන්නා පිළිතුරු දුන්නේ ය.ලාබ බෙදීමතාත්තෙ නියම බිස්නස් එකක් තියෙනවා කරන්ඩ. මට පුළුවන් එක සතියෙන් ඒ බිස්නස් එකෙන් පනස්දාහක් ලාභ ගන්ඩ. ඒකෙන් තාත්තට විසිපන් දාහයි. මට විසිපන් දාහයි. තාත්තා ඒ බිස්නස් එක පටන්ගන්ඩ මට රුපියල් ලක්ෂයක් දෙනවා නේද?” රන්ජිත් කෝටිපති ව්‍යාපාරිකයකු වන තම පියා වෙත ගොස් කීවේ තමා ඇරඹීමට අදහස් කරන ව්‍යාපාරය පිළිබඳව විචිත්‍ර චිත්‍රයක් මවා පාමිනි.මොහොතක් තම නාස්තිකාර පුතා දෙස බලා සිටි පියා සේප්පුව ඇර එයින් නෝට්ටු මිටියක් ගෙන ගණන්කර බලා එය රන්ජිත් අත තබා මෙසේ කීය.ඒ බිස්නස් එක පටන් ගත්තා කියලා හිතාගනින් කො. මෙතන රුපියල් විසිපන් දාහක් තියෙනවා. මෙන්න උඹේ ලාබ කොටස. උඹට විසි පන්දාහක් ලාබයි. මම හැත්තෑපන්දාහක් ලාබයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av1206106</link>
    <topic>සියලු දෙනාටම රසවිඳිය හැකි නිර්මාණ කිරීම මගේ අරමුණයි</topic>
    <author>හේමාලි විජේරත්න</author>
    <content>සියලු දෙනාටම රසවිඳිය හැකි නිර්මාණ කිරීම මගේ අරමුණයි‘වීර්යා’ අධ්‍යක්ෂ සුනිල් අරුණ වීරසිරිජීවිතේට උදාවන සතුටු දායක දේවල් සේම අසතුටු දායක දේවලුත් සම සිතින් අපට ඉවසගන්න සිද්ධ වෙනවා. අපි කවුරුත් කැමැති හැමදාමත් සතුටින් පිරුණු ජීවිතයකට. එහෙත් ලෝක ධර්මතාවලට අනුව ඒ සතුªට එක විදියට හැමදාමත් අපිට පවත්වගන්න බෑ.ඔබට මතක ඇති සුවහසක් ප්‍රේක්ෂක හිතවතුන් සිය ආදරණීය හඬින්, ආදරණීය රංගනයෙන් පිනවපු ජනපි‍්‍රය නළු ඇන්ටන් ජූඩ් හදිසියේම අප කවුරුත් නොසිතූ මොහොතක අපෙන් වෙන්ව ගිය ආකාරය. කෙනෙක් උපන්නොත් කොයි මොහොතක හෝ මරණයත් උදාවන බව සදාකාලික සත්‍යයක්.ජූඩ් අපිව අතහැරලා ගියාට ඔහුගේ ආදරණීය බව අප කාටත් අමතක කළ නොහැකිය. මේ වෙන්ව යාම ඉතාම තදින් දැනුණු කලාකරුවෙක් අපි අතර ඉන්නවා. ඒ චිත්‍රපට නිෂ්පාදක අධ්‍යක්ෂ සුනිල් අරුණ වීරසිරි. ජූඩ් මියයන විටත් ඔහුගේ චිත්‍රපටයේ රඟපාමිනුයි හිටියේ.අපි සුනිල් අරුණ මුණ ගැසුණේ ඔහුගේ අලුත්ම චිත්‍රපටය වන ‘වීර්යා’ චිත්‍රපටයේ ඉදිරි වැඩ කටයුතු කෙසේද කියන කතාබහකට. එහෙත් ජූඩ්ගේ වියෝවෙන් තොර ‘වීර්යා’ චිත්‍රපටයක් ගැන කතා බහකට අපිට එක්වෙන්නට පුළුවන්කමක් නෑ. ඒ තරමට මේ සිදුවීම අධ්‍යක්ෂවරයාගේ සිට සියලු නළු නිළියන්, කාර්මික ශිල්පීන් ගේ සිත් සසල කළා.දැන් ඒ සියල්ල අතීතයට එක් වූ මතක සැමරුම්. ජූඩ් ගේ වියෝව නෙතට කඳුළක් එක් කළත් අපි නැවතත් ‘වීර්යා’ චිත්‍රපටයට යා යුතුයි. මේ වන විට’ වීර්යයා’ සියලු රූගත කිරීම් නිමකර තිබෙනවා.” ‘වීර්යා’ කියන නමට මගේ පුංචි කැමැත්තක් තිබුණා. මේ චිත්‍රපටයෙන් කියැවෙන්නේ වීර ක්‍රියාවක් කරන පුද්ගලයෙක් පිළිබඳව. ඒ නිසාමයි චිත්‍රපටයට ‘වීර්යා’ කියන නම තිබ්බේ. මේ චිත්‍රපටය හැම දෙනාටම විඳින්න පුළුවන්, ආදර කතාවකුත් එක්ක ගෙතෙන චිත්‍රපටයක්. ආදරය කිවුවොත් සමහර වෙලාවට එක්තරා කොටසකට විතරක් සීමා වෙනවා. ඒත් මේ චිත්‍රපටය එහෙම නෑ. පොදුවේ කාටත් රසවිඳින්න පුළුවන් නිර්මාණයක්.”සුනිල් අරුණ වීරසිරි කාලයක් පුරා අපේ සිනමාවට සම්බන්ධකම් දැක්වූ අයෙක්. ඔහු ඉස්ඉස්සරලම සිනමාවට පැමිණෙන්නේ චිත්‍රපට නිෂ්පාදකවරයෙක් වශයෙන්. මුදල් හදල් තිබූ පමණින්ම කෙනෙකුට චිත්‍රපට නිෂ්පාදකවරයෙකු විය නොහැකියි. මේ විෂය සම්බන්ධයෙන් කෙනෙකුගේ හිතේ ඇතිවන ආදරණීය බව, කැමැත්ත, ආසාව මේ හැම දෙයක්ම ඒ සඳහා අඩු වැඩි වශයෙන් බලපානවා. අද ‘වීර්යා’ අධ්‍යක්ෂණය කරන ඔහුටත් එදා සිනමාව ගැන තිබුණේ ලොකු ආදරයක්, කැක්කුමක්. ඒ ඇතිවුණු සුවිශේෂි හැඟීම තමයි අද ඔහු චිත්‍රපට නිෂ්පාදනයෙන්, අධ්‍යක්ෂණය කරා රැගෙන එන්න ප්‍රබල හේතුකාරණාවක් වෙන්නේ.”ඇත්තටම පුංචි කාලේ ඉඳන්ම සිනමාව කෙරෙහි මගේ දැඩි ළබැඳියාවක් තිබුණා. ඒ ළබැඳියාව තමයි ව්‍යාපාරිකයෙකු වශයෙන් ජීවිතේ අරඹපු මගේ ගමන්මඟ වෙනසකට ලක් කරමින් මාව චිත්‍රපට නිෂ්පාදකවරයෙකු කළේ. නිෂ්පාදන කාර්යය දුර දිග ගිහින් ඊළඟට මම චිත්‍රපට අධ්‍යක්ෂවරයෙකු වුණා. ඒ; දැනට අවුරුද්දකට විතර කලින් කරපු ‘ටිකිරි සුවඳ’ චිත්‍රපටය නිසා.මගේ පළමු අධ්‍යක්ෂණය ‘ටිකිරි සුවඳ’ සාර්ථක වීමත් සමඟ ම තමයි මට හිතුණේ එතැනින් නතර වීම සුදුසු නෑ කියලා. අනික් පැත්තෙන් එදා ඉඳලම මගේ අරමුණ තිබුණේ සියලු දෙනාට ම රසවිඳිය හැකි නිර්මාණ කිරීමයි. ඒ අරමුණ ඇතුව තමයි දෙවන චිත්‍රපටයටත් අත ගැහුවේ.”සිනමාව මායාවක් විදියට අපි හිතුවට ඒ මායාවෙන් ඔබ්බට ගිහින් හරවත් යමක්, සමාජයට ආදර්ශවත් යමක් දෙන්නට හැමදාමත් ඔහුට අවශ්‍ය කළා. මේ උවමනාව නිකම්ම නිකම් ඔහු තුළ පහළ වූවක් නොවේ. කුඩා කල පටන් ම තමන් නරඹපු සිනමා පට නළු නිළියන්ගේ විවිධ රංගන ශෛලීන් ආදිය නැරඹීමෙන් උපන් යහපත් රුචිකත්වය මත ගොඩනැඟුණක්. ඔහු එදා ගාමිණී, මාලිනීගේ රංගන දෙස ආදරයෙන් බලන් උන්නා. විජය – මාලනී තිරයට එත්දී ගාමිණීට වඩා විජයගේ ඇති සුවිශේෂතා හා ගාමිණීගේ සුවිශේෂීතා ගැනත් සංසන්දනාත්මකව හිතන්න ගත්තා. මේ දෙන්නම අපේ සිනමාවේ සිහින කුමාරවරු. ඒත් පෙනුමෙන් රංගනයෙන් දෙන්නට දෙන්නා වෙනස්.මේ ආකාරයට ඔහු තමන්ට උරුම විචාර කලාවක් ගොඩ නඟාගෙන ඒ ඔස්සේ හිතන්නට පටන් ගත්තා. අද ඔහු අපට ‘වීර්යා’ තිළිණ කරන්නේ ඔහුගේ සිතේ උපන් ඒ රුචිකත්වයට අනුවය.’වීර්යා’ නුදුරු අනාගතයේදී අපේ ප්‍රේක්ෂකයින් සොයා එනවා. විනෝදාත්මක බවත්, ආදරයත්, රැඟුම් ගැයුම් හා සටන්වලිනුත් පිරිපුන් මේ චිත්‍රපටයට ජනපි‍්‍රය ප්‍රවීණ නළු නිළියන් රැසක් සම්බන්ධ වෙනවා.මේ චිත්‍රපටය කොළඹ, නුවර, නුවරඑළිය අවට ප්‍රදේශ වලදි තමයි රූගත කළේ. ‘වීර්යා’ හි ඇන්ටන් ජූඩ් රඟපෑවේ ‘ගනේෂ්’ කියන නිවෙසක වැඩට උදව්වෙන කෙනෙකුගේ චරිතයක්. කොළඹ තිබුණු රූගත කිරීම් නිම කරලා නුවර යන්න සූදානම් වෙත්දි තමයි ජූඩ් නැතිවුණේ. ඒ වෙනකොට ඔහුගේ චරිතයෙන් 80% ක්ම වගේ රූගත කිරීම් නිමකර තිබුණේ. ජූඩ් ව මගේ චිත්‍රපටයකට ගන්න මට ලොකු ආසාවක් තිබුණේ.‘ටිකිරි සුවඳ’ටත් ඔහුව ගන්න බලද්දි දින ප්‍රශ්නයක් නිසා බැරුව ගියා. එහෙම ආදරෙන්, ආසාවෙන් ගත්ත කෙනෙක් මගේ චිත්‍රපටයේ රඟපෑමේදී නැතිවුණා කියන එක මට ලොකු කම්පනයක්. ජූඩ් ගේ නැතිවීම මට විතරක් නොවෙයි සමස්ත කලාවටම ලොකු පාඩුවක්. මගේ ‘වීර්යා’ චිත්‍රපටයේ ජූඩ් ගේ රූපය තිබුණට ඔහුගේ කට හඬ මට ලබාගන්න බැරි වුණා.පි‍්‍රයයන්ගෙන් වෙන්වීම දුකක් තමයි. එහෙත් අප සියලු දෙනාම ලෝක ධර්මතාවට එකඟ විය යුතුයි. ‘වීර්යා’ අධ්‍යක්ෂ සුනිල් ද ජූඩ්ගේ වියෝව දරාගෙන සිය නිර්මාණයේ වැඩ කටයුතු අවසන් කරමින් සිටියි. ලබන වසරේ මුල් භාගය වන විට ‘වීර්යා’ ශ්‍රී ලාංකේය ප්‍රේක්ෂකයන්ට දැක ගත හැකි වනු ඇත.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av1206107</link>
    <topic>ඔය කටකතාවලට මං සැලෙන්නෙ නැහැ</topic>
    <author>තුෂාරි වික්‍රමසිංහ</author>
    <content>ඔය කටකතාවලට මං සැලෙන්නෙ නැහැසුරාජ් මාපාතමාට ලැබෙන කුමන චරිතයක් වුවද විවිධත්වයෙන් යුතුව රඟදක්වන්නට ඔහු සතු හැකියාව දක්ෂතාව, කැපවීම සිත්බඳනා සුලුය. තමා රඟන කුමන චරිතයකට වුවද ප්‍රේක්ෂක ආදරය දිනාගැනීමට ඔහු සමත්ය.මෙනිසාම ඔහු දක්ෂ රංගන ශිල්පියකු ලෙස කලා ක්‍ෂේත්‍රයේ ස්ථාවරත්වයක් ගොඩනඟාගෙන සිටී. සුරාජ් මාපා නම් වූ නව පරපුරේ රංගන ශිල්පියා මේ දිනවල කලා ක්‍ෂේත්‍රයේ කාර්යබහුලම නළුවකු බවට පත්ව ඇත. ඒ මේ දිනවල විකාශය වන ටෙලිනාට්‍ය රැසක විවිධ චරිත නිරූපණය කරමිනි.ඔබ රඟපාන ටෙලිනාට්‍ය බොහෝ ප්‍රමාණයක් මේ දිනවල විකාශය වෙනවා.”ඔව්. මේ දවස්වල ටෙලිනාට්‍ය තුනක වැඩ කෙරෙනවා. ටෙලිනාට්‍ය කීපයක්ම විකාශය වී අවසන් වුණා.සේපාලිකා, රිදී සිත්තම් ඇතුළු තවත් ටෙලිනාට්‍ය කිහිපයක්ම මේ දවස්වල විකාශය වෙනවා.”ඔබ බොහෝවිට අප නෙත ගැටෙන්නේ පුංචි තිරයේ අහිංසක පෙම්වතාගේ චරිතයෙන්. මේ තුළ යම් කොටුවීමක් ඔබට දැනෙන්නේ නැද්ද?”මම හුඟාක් වෙලාවට අධ්‍යක්ෂකවරයාට අවශ්‍ය දේ තමයි ලබා දෙන්නේ. ඒ තුළ කොටුවීමක් මම දකින්නේ නැහැ. මගෙන් අවශ්‍ය ෂූටීන් රිදම් එක මම අධ්‍යක්ෂවරයාට ලබාදෙනවා. ඒ නිසා මටවත් චරිතයටවත් හානියක් සිදුවන්නේ නැහැ.”වර්තමානයේ දී දීර්ඝ ටෙලිනාට්‍ය වැඩි වශයෙන් හැදෙනවා. මේ ගැන ඔබේ අදහස් මොනවගේද?”මම වැඩ කරන හැම ටෙලිනාට්‍යයකටම ස්ක්‍රිප්ට් එකක් තිබෙනවා. සමහර නාට්‍ය තියෙනවා ඔහේ ගලාගෙන යනවා ඉවර වෙන දවසක් දන්නේ නැති. මම එවැනි නාට්‍යවල රඟපාන්නේ නැහැ. ඉවරයක් අවසානයක් නැති නාට්‍යවල රඟපාන්න මගේ කිසිම ආසාවක් නැහැ.”ඔබේ ජනප්‍රියත්වය ගැන ඔබට මොකද හිතෙන්නේ?”ඇත්තටම, මම මෙතෙක් රඟපෑ ටෙලිනාට්‍ය හැම එකක්ම වාගේ හුඟාක් ජනප්‍රිය වුණා. එයට හේතුව විදිහට මම දකින්නේ ඒ චරිතය වෙනුවෙන් මම දක්වන කැපවීම. මම චරිතයක් රඟපාද්දි මගේ පැත්තෙන් කරන්න ඕන උපරිම දේ ඒ චරිතය වෙනුවෙන් කරනවා. ඒ වගේම මම හැමවිටම එහි අධ්‍යක්ෂවරයාට, නිෂ්පාදකවරයාට මාත් සමඟ රඟපාන සෙසු නළු නිළියන්ට, කාර්ය මණ්ඩලයට උපරිම සහයෝගය දක්වනවා. ඔවුන් නිරන්තරයෙන් උනන්දු කරවනවා. මේ නිසා මම පමණක් නෙවෙයි මුළු නාට්‍යයම හුඟාක් ජනප්‍රියත්වයට පත්වෙනවා. ඒ ගැන මට හරිම සතුටුයි.”ඔබට ප්‍රේක්ෂකයින්ගෙන් ලැබෙන ප්‍රතිචාර ඉහළ මට්ටමක ඇති?”ජනතාවගේ ප්‍රතිචාර ඉතාම ඉහළයි. ෆේස් බුක් එකට ලැබෙන ප්‍රතිචාර, පාරේ මඟතොටේ දී ලැබෙන ප්‍රතිචාර, ඊමේල් හරහා ලැබෙන ප්‍රතිචාර ඉතාම ඉහළයි.වැඩිපුරම ප්‍රතිචාර ලැබෙන්නේ ප්‍රේක්ෂකයින්ගෙන් ද? ප්‍රේක්ෂිකාවන්ගෙන්ද?”මට එහෙම විශේෂත්වයක් නැහැ. හැම පැත්තෙන්ම ප්‍රතිචාර එක වගේ ලැබෙනවා. විශේෂයෙන්ම පුංචි ළමයින්ගෙන් හුඟාක් ලොකු ප්‍රතිචාරයක් ලැබෙනවා.සම්මාන උලෙළ ගැන ඔබට මොකද හිතෙන්නේ?”මම රඟපාන චරිතවලට සම්මාන ලැබේවි කියලා ලොකු බලාපොරොත්තු තියාගෙන නැහැ. ලෝකෙ මොන සම්මාන උලෙළක් ගත්තත් ඒවා තුළ විවිධ ප්‍රශ්න තිබෙනවා. නැත්තේ නැහැ. මම මීට පෙර ජනප්‍රිය සම්මාන, ප්‍රේක්ෂක සම්මාන ලබල තියෙනවා. සම්මානයක් ලබන්න ආසයි. ඒ ආසාව හිත තුළ නැත්තේ නැහැ.”ඔබ නර්තනයටත් දක්ෂයි. නර්තනය ඔබෙන් දුරස් වෙලාද?”අනේ නැහැ. නර්තනයට මම හුඟාක් කැමැතියි. මේ අවුරුද්ද මම හූගාක් දුරට කැපකරන්නේ ටෙලිනාට්‍ය නිර්මාණ වෙනුවෙන්. ලබන අවුරුද්දේ නර්තන ප්‍රසංග දෙක තුනක්ම පවත්වන්න බලාපොරොත්තු වෙනවා. විශේෂයෙන්ම ලබන වසර නර්තනය හා චිත්‍රපට වෙනුවෙන් වෙන් කරන්න තමයි හිතාගෙන ඉන්නේ.”ඔබ තවමත් පදිංචිය නුවර ද?”නුවර ඉන්නේ අම්මයි තාත්තයි. මගේ කලා කටයුතුවලට පහසු නිසා කොළඹ තමයි ඉන්නේ. නමුත් මාසෙකට සැරයක් අම්මයි තාත්තයි බලන්න නුවර යනවා.”දැන් කල වයසත් හරි. විවාහයක් කරගන්න කියලා අම්මයි තාත්තයි කියන්නේ නැද්ද?”ඇත්තටම විවාහ වෙන්න කියලා තමයි නිතරම ගෙදරින් කියන්නේ. මගේ හිතේත් අදහසක් තියෙනවා විවාහ වෙන්න ඕන කියලා. ඒ ගැන ගෙදරින් හොයනවා. බොහෝ දුරට මට ගැළපෙන කෙනෙක් එක්ක විවාහය සිදුවේවි.ඔබ සොයන ඇය සතුව මොන වගේ ගති පැවතුම් ද තියෙන්න ඕන?”ඇයට සමාජය ගැන හොඳ වැටහීමක් තේරුමක් තියෙන්න ඕන. ඒ වගේම අනාගතය ගැනත් පැහැදිලි අවබෝධයක් තියෙන්න ඕන.”ක්‍ෂේත්‍රයේ පැතිරෙන කටකතා ගැන ඔබ දරන්නේ මොන වගේ අදහසක් ද?”කටකතා කියන දේවල් කොහොමත් හැදෙනවා. ඒවා නවත්වන්න බැහැ. මට නම් මොනතරම් කටකතා හැදුවත් මම ඒ කිසිදේකින් සැලෙන කෙනෙක් නෙමෙයි. මම ඒ මොනවත්ම ගණන් ගන්නේ නැහැ. මම මගේ වැඩ කටයුතු කරගෙන යනවා.ඔබේ ලිපිනය?“නො.39, ගාලවත්ත, කටුගස්තොට.”තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av1206109</link>
    <topic>ක්ලැරන්ස් හැදූ ගී ප්‍රියාටත් තහනම් ?</topic>
    <author>ජෝජ් රොබ්සන් ද සිල්වා</author>
    <content>ක්ලැරන්ස් හැදූ ගී ප්‍රියාටත් තහනම් ?පැතුම් පිරීලා උතුරා යනවාඇය අද එනවා හමුවේදෝසිතත් පිරීලා උතුරා යනවාඇගෙ රුව දැකලාඇගෙ සිත අසලා සැනසේදෝ...!  (පද – ක්ලැරන්ස් විජේවර්ධන)අප අතරින් වියෝ වූ සංගීතඥ, ගී පද රචක, ගායන ශිල්පි ක්ලැරන්ස් විජේවර්ධන වෙනත් ගායන ශිල්පීන් සහ ශිල්පිනියන් හට නිර්මාණය කර දුන් ගීත ලෝලී සිත්ගත් ගී සිය ගණනකි. එම ගීත අතර ජනප්‍රිය ගායන ශිල්පී ප්‍රියා සූරියසේන ගායනා කරන ‘පැතුම් පිරීලා’, ‘රටකින් එහා ඉගිලී’, ‘ඈත රන් විමන්’ සහ ‘හිරු ද මුවා වී’ වැනි ගීත අදත් ගීතලෝලීන්ගේ සිත් වසඟ කරගන්නා රසබර ගීතය. එහෙත් අපට මේ වන විට ලැබී ඇති කරුණු අනුව පෙනී යන්නේ ළඟදීම එම ගීත ගායනය කිරීම පි‍්‍රයාට තහනම් විය හැකි බව ය.මුලින්ම අප මේ පිළිබඳ දැනගත්තේ ක්ලැරන්ස් විජේවර්ධන ගී නිර්මාණ ඇටෝර්නි බලකරු සිරි හෙට්ටිආරච්චි වෙතින්ය. ඒ අනුව ක්ලැරන්ස් නිර්මාණ දායකත්වය ලබා දුන් ගීත අනවසරයෙන් සංගීතය විකෘති කරමින් නැවත පටිගත කර ක්ලැරන්ස්ගේ නිර්මාණ අයිතිය ද සඳහන් නොකර ගීත තැටි නිකුත් කිරීම සම්බන්ධයෙන් පි‍්‍රයාටත්, ඔහුගේ පුතා වන ලක්ෂිතටත්, ගී තැටි නිෂ්පාදකයින්ටත් එරෙහිව පසුගියදා නීතිමය ක්‍රියාමාර්ග ගනු ලැබ තිබේ.මේ සම්බන්ධයෙන් ප්‍රියා සූරියසේනගේ අදහස් විමසූ විට ඔහු පැවසුවේ ‘නීතිඥ උපදෙස් නිසා මේ කාරණය ගැන වැඩිදුරට මගේ අදහස් ප්‍රකාශ කරන්න බැහැ’ යනුවෙන්ය.ඔබට ක්ලැරන්ස් නිර්මාණය කර දුන් ගීත ගායනය කිරීම ඉදිරියේ දී තහනම් වෙයි ද?”නැහැ, මං හිතන්නේ නැහැ එහෙම වෙයි කියා. ක්ලැරන්ස් මට ගායනය කරන්න නිර්මාණය කර දුන්න ගී මගේ ගීත හින්දා එහෙම කරන එකක් නැහැ. මම ක්ලැරන්ස් ගායනා කරපු ගීත ගායනා කර නැහැ. ඔහු මට නිර්මාණය කරලා දුන්න ගීතයි මම ගයන්නේ. මේ රටේ හැම ගීත රසිකයෙක්ම රසිකාවියක්ම දන්නවා මේවා මගේ ගීත බව.”  ඈත රන්විමන් තුළින්පාට සේලයෙන් සැදීමුදු සීත හිම මුදුන් අතරින්එබී බලනවා...!  (පද – ක්ලැරන්ස් විජේවර්ධන)ක්ලැරන්ස්ගේ නිර්මාණ අයිතිය පිළිබඳ ගීත තැටි කවරවල සඳහන් නොකිරීම සහ නැවත පටිගත කිරීමේදී සංගීතය විකෘති කිරීම වැනි චෝදනා ගැන ඔබට පවසන්න යමක් තිබේද?”නැවතත් පැහැදිලිවම කියන්නේ මේ කාරණයට සම්බන්ධව කිසිවක් මේ අවස්ථාවේ පවසන්න මං කැමැති නැහැ.මම නීතිඥ උපදෙස් පිළිපදිනවා. (‘ඉඩ ලැබුණාම මං ‘රසඳුන’ට ඕන දෙයක් කියන්නම්’ යයි කියමින් ද) ඒ වෙනුවට මගේ රසික රසිකාවියන්ට කියමු මගේ අලුත්ම ගීත එකතුව ගැන.”ඔබේ අලුත් ගීත එකතුව එළිදක්වන්නේ කවදාද?”මේ අවුරුද්දේ අවසානයට පෙර එය එළිදක්වනවා. දැනට ගීත කිහිපයක්ම පටිගත කර අවසානයි.වසර ගණනකට ඉහත මා ගැයූ හැබැයි කැසට් හෝ ගී තැටියකට ඇතුළත් නොවූ ගුවන්විදුලියෙන් ප්‍රචාරය වී නෑසී ගිය ගීත කිහිපයකුත් මේ ගීත එකතුවට ඇතුළත් වෙනවා. පෙම්වතිය අනිකෙකු හා විවාහ වී යන දවසේ සුරාසලක තනිවී ළතැවෙන මිතුරෙකු වෙනුවෙන් මා ගායනා කළ ‘මංගල රියකින් ඈ යන මොහොතේ’ ගීතය ද එවැනි එක ගීතයක්.”  මංගල රියකින් ඈ යන මොහොතේසබඳ කිමද මේ සුරා සැලක තනි වීඅහිමි පෙමක නටබුන් අතරේබිඳුණු පෙමට තව ළතැවෙන්නේ...!ක්ලැරන්ස් නිර්මාණය කරන ලද සෑම ගීතයකම අයිතිවාසිකම් මේ වන විට උරුමව ඇත්තේ ඔහුගේ බිරිඳ ශීලා සහ දුව අමිලා විජේවර්ධනටය.ඔවුන් පදිංචි ඕස්ට්‍රේලියාවේ ය. එහෙයින් අපි මේ දිනවල ලංකාවට පැමිණ සිටින ඔහුගේ බිරිඳ ශීලාගෙන් ද ප්‍රියා ගයන ක්ලැරන්ස් නිර්මාණය කළ ගීත පිළිබඳ මතුවී ඇති ගැටලුව ගැන විමසීමු.මෙම ගීත ක්ලැරන්ස් නිර්මාණය කළේ තමාට ගයන්න බව ප්‍රියා පවසනවා.”ඔව්, ප්‍රියාට ගයන්න තමයි ක්ලැරන්ස් මේ ගීත නිර්මාණය කරලා දුන්නේ. හැබැයි ගයන්න දුන්නා මිස නිර්මාණවල බුද්ධිමය දේපළ අයිතිය හෝ මෙම නිර්මාණවල සංගීතය විකෘති කරන්න හෝ දුන්නේ නැහැ. අපේ අවසර නැතුව නැවත පටිගත කිරීමේදී ගීතවල සංගීතය විකෘති කර තිබෙනවා. ඒ මදිවාට ගී තැටි කවරවල ක්ලැරන්ස්ගේ නිර්මාණ අයිතියවත් සඳහන් කරලා නැහැ.”සිදුකර ඇති හානි වෙනුවෙන් සෑහෙන වන්දි මුදලක් ඉල්ලා සිටිනවා නේද?”ක්ලැරන්ස්ගේ නිර්මාණ අනවසරයෙන් ගායනා කර සහ සංගීතය විකෘති කර පටිගත කර එම ගී තැටි වෙළෙඳ පොළට යවා තිබෙනවා. අපි රුපියල් ලක්ෂ තිහ සහ ලක්ෂ හැට වශයෙන් වන්දි මුදල් අපේක්ෂා කරනවා. එක් ගී තැටි නිෂ්පාදකවරයෙකු අපේ ඇටෝර්නි බලකරු සිරි හෙට්ටිආරච්චි හමුවී එකඟතාවකට කතාබහ කර ඇතත් තවමත් ඒ පිළිබඳව ස්ථිර තීරණයකට එළැඹී නැහැ. කෙසේ වුවත් අප එන්තරවාසි මඟින් ප්‍රියාටත්, ඔහුගේ පුතා ලක්ෂිතටත්, ගී තැටි නිෂ්පාදකයින්ටත් දැනුම් දී ඇති පරිදි කටයුතු කරගෙන යනවා. යුක්ති සහගත විසඳුමකට ඔවුන් පැමිණියේ නැත්නම් ඉදිරියේ දී අධිකරණ ක්‍රියාමාර්ගයෙන් නඩු පවරනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061010</link>
    <topic>ජය–පරාජය සමඟ ඉදිරියට?</topic>
    <author>ඉඳුනිල් වීරරත්න</author>
    <content>ජය–පරාජය සමඟ ඉදිරියට?දින 5 ක් පුරා පැවැත්වෙන ටෙස්ට් ක්‍රිකට් තරගයක හෝ වේවා ඕවර 50 එක්දින ජාත්‍යන්තර තරගයක වේවා ක්‍රිකට් ක්‍රීඩාවට අලුතින් ම එක්වුණු ඕවර 20 යි 20 තරගයක හෝ වේවා ජය පරාජය තීරණය වන්නේ පිතිකරුවන් ක්‍රීඩා කරන දිගු ඉනිම් හා පිතිකරුවන් අතර ගොඩනැඟෙනා සබඳතා මත මෙන්ම ප්‍රතිවාදී පිතිකරුවන් ලබාදෙන උඩ පන්දු රැක ගැනීම මත බව පැවසීම සත්‍යයකි.පසුගිය ඉරිදා නිමාවුණු තරග 2 කින් සමන්විත ශ්‍රී ලංකා පාකිස්ථාන ඕවර 20 යි 20 තරග මාලාවේ දී මේ බව වඩාත් තහවුරු විය.මෙහිදී ශ්‍රී ලංකා කණ්ඩායමේ ක්‍රීඩකයන්ගේ ඇදහිය නොහැකි අන්දමේ අති විශිෂ්ට උඩපන්දු රැක ගැනීම් හමුවේ පාකිස්තාන් කණ්ඩායම පළමු තරගයෙන් ලකුණු 37 කින් පරාජය වූ අතර, දෙවැනි තරගයේ දී ශ්‍රී ලංකා ක්‍රීඩකයන්ගේ දුර්වල පිති හරඹය හේතුවෙන් ලකුණු 23 කින් ජය ගන්නට පාකිස්තානුවෝ සමත් වූහ.තව මාස කිහිපයකින් එළඹෙන 20 යි 20 ලෝක කුසලාන තරග මාලාවට පෙර තරග වැදුණු මෙම තරග දෙක ශ්‍රී ලංකා ක්‍රීඩකයින්ට අතිශයින් ම වැදගත් වෙයි. ඒ ලෝක කුසලාන තරගමාලාවේ දකුණු අපි‍්‍රකාව සමඟ තරගය පැවැත්වීමට නියමිතව ඇත්තේ හම්බන්තොට සූරියවැව ක්‍රීඩාංගණයේ වීමත්, ලෝක කුසලාන තරගාවලියට පෙර මුහුණ දුන් අවසන් තරග කිහිපය වීමත් නිසා.කෙසේ වෙතත් පළමු තරගයේදී ශ්‍රී ලංකා පිතිකරුවන් දැඩි අසාර්ථකත්වයට පත්වූ නමුත් තිසර පෙරේරා හා කෞෂල් ලොකු ආරච්චි දර්ශනීය අයුරින් රැකගත් උඩපන්දු තරගයේ ජයග්‍රහණය ශ්‍රී ලංකාව දෙසට හැරවීමට සමත් විය.පන්දු යැවීමේදී නුවන් කුලසේකර, ලසිත් මාලිංග, ඇන්ජලෝ මැතිව්ස් හා සචිත්‍ර සේනානායක කඩුලු දෙක බැගින් දවා ගනිමින් ඔවුන්ගේ කාර්ය භාරය මැනවින් ඉටු කරමින් පාකිස්තාන් ඉනිම විනාස කර දැමූ අතර, කලකට අමතක නොවන සුපිරි ගණයේ උඩපන්දු 2 ක් රැක ගැනීමක් ප්‍රදර්ශනය කිරීමට අමතරව විස්සයි 20 තරගයකට අවශ්‍ය වේගවත් පිති හරඹයක නිරත වෙමින් පන්දු 16 කදී හතරේ පහර 2 ක් හා දැවැන්ත හයේ පහර 2 ක් සමඟින් නොදැවී ලකුණු 32 ක් ලබාගත් තිසර පෙරේරා තරගය ජය මාවතට ගෙන යමින් තරගයේ වීරයා සම්මානයෙන් පිදුම් ලැබීය.තරගයේ 10 වැනි ඕවරයේ මැතිව්ස්ගේ පන්දුවකට ෂොයිබ් මලික් එල්ල කළ වේගවත් පහරින් දුන් උඩපන්දුව හතරේ සීමාව අසල තර්ඩ් මෑන් කලාපයේ සිට දුව ආ තිසර පෙරේරා දකුණු පසට පියාසර කරමින් එය රැක ගැනීම නිසා තරගය ශ්‍රී ලංකා පිලට වාසිදායක විය.කාසියේ වාසිය දිනා මුලින්ම පන්දුවට පහර දුන් ශ්‍රී ලංකා කණ්ඩායම කඩුලු 7 කට ලකුණු 132 ක් ලබාගත් අතර නායක මහේල ලකුණු 2, තිලකරත්න ඩිල්ෂාන් ලකුණු 5, සංගක්කාර 19, දිනේෂ් චන්දිමාල් 10, මැතිව්ස් 8, ලොකු ආරච්චි 11, කුලසේකර 6 ලෙස ඉතා අඩු ලකුණු වලට දැවී ගියහ.තරගයේ දී තිසර පෙරේරා ගේ ලකුණු 32 ඉනිමට අමතරව සාර්ථක වූ එකම පිතිකරුවා වූයේ ළහිරු තිරිමාන්නයි. ඔහු ලකුණු 30 ක් රැස් කළේය.පිළිතුරු ඉනිම ක්‍රීඩා කිරීමට පිටියට ආ පාකිස්තානුවන් ඕවර 17.4 කදී ලකුණු 95 කට සියලු ම දෙනා දවාගත් ශ්‍රී ලංකා ක්‍රීඩකයෝ ලකුණු 37 ක ජයක් ලබා ගත්හ.පසුගිය ඉරිදා පැවැත්වුණු දෙවැනි තරගයේදී ශ්‍රී ලංකා කණ්ඩායම මෙහෙයවීමේ වගකීම උපනායක ඇන්ජලෝ මැතිව්ස්ට පැවරී තිබුණු අතර සුපිරි වේගපන්දු යවන ක්‍රීඩක ලසිත් මාලිංග ද විවේක ගන්වා මේ දෙදෙනා වෙනුවට චාමර කපුගෙදර සහ ඉසුරු උදාන කණ්ඩායමට එක් කර තිබිණි.මෙම තරගයේදී කාසියේ වාසිය දිනා ගත් පාකිස්තානු කණ්ඩායම පළමුව පන්දුවට පහර දීමට තීරණය කළ ද ශ්‍රී ලංකා පන්දු යවන්නෝ ඉතා හොඳින් පන්දු යවා ඔවුන්ගේ කාර්ය භාරය මැනැවින් ඉටුකරමින් පාකිස්තානු ඉනිම ලකුණු 122 කට සීමා කිරීමට සමත් වූහ.මෙහිදී ෂොයිබ් මලික් හා සහීඩ් අෆ්රීඩි 5 වැනි කඩුල්ල වෙනුවෙන් පන්දු 50 කට මුහුණ දී ගොඩනැඟූ ලකුණු 68 ක සබඳතාව නිසාවෙන් ලකුණු 122 ක් දක්වා යාමට පාකිස්ථානුවෝ සමත් වූහ.මෙහිදී ජාත්‍යන්තර 20 යි 20 තරග 50 කට සහභාගි වූ ලොව ප්‍රථම ක්‍රීඩකයා බවට පත්වෙමින් අෆ්රීඩි පන්දු 33 කට මුහුණ දෙමින් නොදැවී ලකුණු 52 ක් ලබාගත් අතර, හතරේ පහර 5 ක් හා එක් හයේ පහරක් එල්ල කරමින් තරගයේ වීරයා සම්මානය ද හිමිකර ගත්තේ ය.මෙහිදී අෆ්රීඩි ලකුණු 41 ක් ලබා සිටියදී තිසර පෙරේරා ගේ පන්දුවකට ලබා දුන් උඩ පන්දුව රැක ගැනීමට ඩීප් මිඩ් විකට් හි පන්දු රකිමින් සිටි ඩිල්ෂාන් අසමත් වීමත්, පන්දු 34 කදී හතරේ පහර 3 ක් සමඟ ලකුණු 24 ක් රැස් කළ නායක මොහොමඩ් හෆීස් ලකුණු 19 දී ඉසුරු උදානගේ පන්දුවකට දුන් උඩ පන්දුව තිසර පෙරේරා අතින් ගිලිහී යාමත් තරගයේ පරාජයට බලපෑවේය.ලකුණු 123 ක ජයග්‍රාහී ඉලක්කයක් හඹා යාමට ශ්‍රී ලංකා ඉනිම ආරම්භ කළේ කුමාර් සංගක්කාර සමඟ තිලකරත්න ඩිල්ෂාන් ය. එහෙත් මෙම පළමු කඩුලු දෙකම මුළු ලකුණු 19 ක් වන විට බිඳ වැටී ගියේ ශ්‍රී ලංකා ඉනිමේ බලාපොරොත්තු සුන් කරමින්. මෙම ලකුණු ප්‍රමාණය පිළිබඳව අනවශ්‍ය පීඩනයක් ගත් නිසාවෙන් පිතිකරු ලැයිස්තුවේ වෙනසක් සිදු කරමින් නුවන් කුලසේකර අංක 3 ස්ථානයට උසස් කර එවු නමුත් අනවශ්‍ය වේලාවක අනවශ්‍ය අයුරින් වේගයෙන් ලකුණු රැස් කිරීමට ගිය කුලසේකර ලකුණු නොලබාම දැවී යාමෙන් පසු ශ්‍රී ලංකා පිලට සැබැවින්ම පීඩනය එල්ල විය.සහීඩ් අෆ්රීඩි, සොහේබ් මලික්, සොහොල් තන්වීර්, අන්සාර් හොඳින් පන්දු යවමින් ශ්‍රී ලංකා පිතිකරුවන්ට සාර්ථක වීමට ඉඩක් නොදී ඉනිම ලකුණු 99 කට සීමා කරමින් ලකුණු 23 කින් ජය ගැනීමට සමත් වූහ.තරගාවලිය 1 – 1 ලෙසින් සම වුණු අතර අෆ්රීඩි තරගයේ - වීරයා සම්මානයත්, සොහෙල් ටන්වීර් තරගාවලියේ වීරයා සම්මානයත් හිමි කර ගත්තේය.ක්‍රීඩාවේ ජය පරාජය එක ලෙස විඳ ගත යුතු නමුත්, ජය පෙනි පෙනී පරාජය වීමට හේතු සොයා බලා යළි එවැන්නක් නොවීමට කටයුතු කළ යුතු වෙයි. දෙපිල අතර තරග පහකින් සමන්විත එක්දින ජාත්‍යන්තර කරග මාලාව 7 වැනිදා පල්ලෙකැලේ ජාත්‍යන්තර ක්‍රීඩාංගණයෙන් ආරම්භ වුණු අතර මෙම තරගාවලිය ජය ගැනීම ඉදිරියේදී ඇති ඉන්දියානු තරගාවලියට මෙන් ම 20 යි 20 ලෝක කුසලාන තරගාවලියට ද ආශීර්වාදයක්ම වනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061011</link>
    <topic>ඇවිදින දිනපොත</topic>
    <author>කපිල කුමාර කාලිංග</author>
    <content>ඇවිදින දිනපොතවිදි නාට්‍ය දර්ශනයකදී දේශපාලන මැරයින්ගේ පොලු පහරට ලක්ව මියගිය සෆ්දාර් හස්මි අනුස්මරණය පිණිස පිහිටවා ඇති ‘සෆ්දාර් ස්ටුඩියෝ’ හි කුඩා රංග ශාලාව පසුගිය 31 දා සවස ප්‍රේක්ෂකයින්ගෙන් පිරී ඉතිරී ගියේ අතුල් පෙතේ (Atul Pethe) ගේ අලුත්ම නාට්‍යය – ‘සත්‍යශෝධක්’ – එහි රඟගත වූ බැවිනි. සෆායි කරම්චාරිස් යුනියන් නමින් හැඳින්වෙන පූනේ නතර සභා කම්කරු සංගමයේ ඉදිරිපත් කිරීමක් වූ ‘සත්‍යශෝධක්’ හි විශේෂත්වය වූයේ එහි රඟපෑ නළු නිළියන් 24 දෙනාගෙන් පස්දෙනෙකු හැර අන් සියල්ලන්ම නගර සභාවේ පවිත්‍රතා අංශයේ කම්කරුවන් වීමය.වැසිකිළි නළ අලුත්වැඩියා කරන්නෙකු වූ, 59 හැවිරිදි නාග්නාත් ජීවිතයේ කිසිදිනෙක නාට්‍යයක් නරඹා තිබුණේ නැත. එසේම තෝරාගත් අනෙක් කම්කරුවෝ ද කිසිවිටෙකත් වේදිකාවකට පා තබා තිබුණු අය නොවූහ. අතුල් පෙතේ ප්‍රකට නාට්‍යකරුවෙකි. අත්දැකීම් සහිත නළු නිළි යුවළක් සහ රංග කලා ශිෂ්‍යයින් තිදෙනකු ප්‍රධාන චරිත සඳහා තෝරාගැනුණි. ‘කම්කරු නළුවන්’ සඳහා මාස හයක වැඩමුළුවක් පැවැත්වුණි.’සත්‍යශෝධක්’ මංගල දර්ශනය පැවැත්වුණේ ජන. 8 දා පූනේහි භරත් නාට්‍ය මන්දිරයෙහිදී ය. කම්කරු නළුවෝ ද, ප්‍රවීණයින් සමඟ කරට කර රඟපෑහ. නගර සභා කුණු අදින්නන් නිසා වේදිකාව ‘අපවිත්‍ර’ නොවුණි. සභා තොමෝ සතුටින් විසිර ගියහ.! තවත් දර්ශන වාර 23 ක්ම වෙන් කෙරුණි.’සත්‍යශෝධක්’ නාට්‍යයේ රචකයා ජී.පී.දේශ්පාණ්ඩේය. ඔහුගේ ප්‍රධන චරිත වන්නේ, 1827 හි උපත ලැබූ, ඉන්දියානු සමාජ සේවකයකු වන ජ්‍යෝතිබා පූලේ සහ ඔහු බිරිය සාවිත්‍රීබායි ය.ජ්‍යෝතිබාගේ යුගයේ, ස්ත්‍රීන්ට හා කුලහීනයින්ට අකුරු උගැන්ම තහනම් විය. ජ්‍යෝතිබා ද කුල පීඩනයට ලක්වූවෙකි. ඔහු වයස 11 දී අනවසරයෙන් බ්‍රාහ්මණ මඟුල් ගෙයකට පිවිසීම නිසා ඔවුන්ගෙන් ගුටි කෑවේය.උත්සාහයෙන් උගන්නා ජ්‍යෝතිබා, තම බිරිය සාවිත්‍රියට ද අකුරු උගන්වයි. පසුව දෙදෙනාම එක්ව සමාජ සම්මානයට එරෙහිව යමින් කුලහීන ජනයාගේ දරුවන් සඳහා පාසලක් අරඹයි. එහි උගැන්වීමට යන සාවිත්‍රියට, බමුණන්ගෙන් ගල් සහ ගොම ප්‍රහාරයක් එල්ල වෙයි. ජ්‍යෝතිබාට පහර දීමට එන මැරයින් අවසානයේ දී ඔහුගේ පැත්තට එක්වෙයි.සත්‍ය සිදුවීම් ඇසුරු කරගත් මෙම නාට්‍යයෙහි එක් ජවනිකාවක ගෝනියක් ඔසවාගත් මැදිවියේ පුද්ගලයෙක් ජ්‍යෝතිබාගේ පාසලට පැමිණෙයි. ගෝනිය ලිහූ කල ඉන් පිටතට එන්නේ සුරතල් පෙනුමින් යුත් කුඩා ගැහැනු ළමයෙකි. ඇය බියපත් දෙනෙතින් යුතුව ජ්‍යෝතිබා හා සාවිත්‍රිය දෙස බලයි. බ්‍රාහ්මණයින්ට හොරෙන් තවත් එක් ශිෂ්‍යාවක් ජ්‍යෝතිබා පාසලට ඇතුළුවන්නේ එසේය.මහත්මා ජ්‍යෝතිබා පූලේ ගේ දර්ශනයට අනුව අධ්‍යාපනය නැතිවූ කල මනසද නැතිවෙයි. මනස නැතිවූ කල නිවැරැදි චින්තනයක් නැතිවෙයි. චින්තනයෙන් තොරව ප්‍රගතියක් නැත. ප්‍රගතියෙන් තොරව අයිතීන් දිනා ගත නොහැකිය. එසේ නම් වඩාත්ම වැදගත් දේ අධ්‍යාපනය ලබා ගැනීමයි.ඉන්දියානු කුලහීනයන්ට ප්‍රධාන චරිත ලබාදෙමින් ඔවුන් ලෝක සාහිත්‍යයට හඳුන්වාදීමේ ගෞරවය හිමිවිය යුත්තේ, ඉන්දු – ඉංග්‍රීසි නවකතාවෙහි පුරෝගාමියා වන මුල්ක් රාජ් ආනන්ද්ටය. 1935 දී ඔහු ලියූ ‘අන්ටචබල්’ හා 1936 දී පළ වූ ‘කූලී’ නවකතා දෙකම, ඒ දයානන්ද ද සිල්වා විසින් ‘බාකා’ හා ‘කුලීකාරයා’ නමින් සිංහලයට පරිවර්තනය කරන ලදී.ඉන්දියානු කසළ ශෝධකයින් ගැන කියැවූ ඉංග්‍රීසි පාඨකයින්ගේ මුහුණු රතු වූ බව ද වාර්තා වූ නමුත් බොහෝ විචාරකයෝ මුල්ක් රාජ්ගේ කතා කලාව හා මානව දයාව අගය කළහ.මුල්ක් රාජ් ඉංග්‍රිසියෙන් ලිවිමට පෙලඹුණේ ද, ඔහු ලියූ තේමා ඉංග්‍රීසි ග්‍රන්ථ ප්‍රකාශකයින්ට ප්‍රශ්න ඇති නොකළ නිසා යැයි පසුකලෙක විචාරකයෝ පැවසූහ. 1930 වැනි ඈතක කුලවාදයට විරුද්ධව ලිවීම නොව වචනයක් කතාකිරීම පවා සමාජයෙන් දඬුවම් ලැබිය හැකි වරදක් විය. මුස්ලිම් කාන්තාවක හා එකට හිඳ ආහාර ගැනීමේ වරදට කුලවන්ත සමාජයෙන් කොන්කරනු ලැබූ සිය ඥාතිවරියක දිවිනසාගැනීම මුල්ක් රාජ් මහත් සේ සසල කළ සිද්ධියක් විය. ඔහුගේ පළමු නිර්මාණය බිහිවන්නේ ඒ තුළිනි.ඉන්දීය නිදහස් සටනට පමණක් නොව ස්පාඤ්ඤයේ සමූහාණ්ඩුවාදීන්ගේ යුද්ධයට ද සිය දායකත්වය ලබාදුන් මුල්ක් රාජ් ආනන්ද්, සමානාත්මතාව පුදසුනක් සේ සැලකීය. ඔහුගේ පන්හිඳෙන් ගලා ගියේ ද එම පුදසුනෙහි පිදිය හැකි මිනිසා පිළිබඳ භක්ත්‍යාදරයයි.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061012</link>
    <topic>මම හදපු මුල් චිත්‍රපට හතරම පාඩු වුණා ඒත් කර්මාන්තය අතහැරියේ නෑ</topic>
    <author>ඡායාරූපය-ටෙනිසන් එදිරිසිංහ</author>
    <content>මම හදපු මුල් චිත්‍රපට හතරම පාඩු වුණා ඒත් කර්මාන්තය අතහැරියේ නෑසුනිල් ටී. ප්‍රනාන්දුඔහු ‘සිනමාව‘ නම් වූ අසිරිමත් මාධ්‍යයට ආදරය කරන්නට පටන්ගත්තේ පාසල් යන ශිෂ්‍යයකුව සිටියදීය. ඒ ආදරය අද බොහෝ දුර දිග ගොස් දැවැන්ත වෘක්ෂයක්ව ලියලා වැඩුණු එකක් බවට පත් වී හමාරය. එදා පුංචි කොලු ගැටයකු ලෙසින් සිනමා කර්මාන්තයට එක් වූ ඔහු අද සිනමාවේ සිටින ජනපි‍්‍රයතම නිෂ්පාදකවරයාය. දශක තුනකට ආසන්න සිය සිනමා දිවියේ චිත්‍රපට පනස් හතරක් නිපදවීමේ අපූරු වාර්තාව ඔහු සතු වෙයි. ඔහු සුනිල් ටී. ප්‍රනාන්දු ය. තම දායකත්වය යටතේ චිත්‍රපට දෙකක් නිෂ්පාදනය වෙමින් තිබියදී, ඔහු පසුගියදා සිය පනස් හතරවැනි චිත්‍රපටයේ ආරම්භය සනිටුහන් කළේය.ඒ සමඟම ඉදිරි මාස දෙක ඇතුළත මේ වන විට නිෂ්පාදන කටයුතු හමාර කර ඇති ඔහුගේ ‘දරුවනේ’ චිත්‍රපටය මුදාහරින්නට ද ලහි ලහියේ සූදානම් වෙයි. මේ සියලු කාරණා මූලික කර ගනිමින් පසුගියදා සුනිල් ටී. සමඟ පැවැත්වූ කතාබහකි මේ.චිත්‍රපට නිෂ්පාදනයෙන් අර්ධ ශතකයක් පසු කරමින් අද ඔබ මේ ක්ෂේත්‍රයේ ගමන් කරනවා. අපි අතීතයට ගියොත් එදා ඔබ පළමු නිෂ්පාදනය කරත්දි චිත්‍රපට නිෂ්පාදනයෙන් මේ තරම් දුර ගමනක් පැමිණේවි යැයි සිතුණා ද?නෑ. කවදාවත්ම හිතුණේ නෑ. මගේ පළමුවැනි චිත්‍රපට නිෂ්පාදනය කරන්න එක්වෙනකොට මම පාසල් යන ශිෂ්‍යයෙක්. ඒ කාලේ කවදාවත් මට හිතුණේ නෑ මේ කර්මාන්තයේ මේ තරම් දුර දිග යයි කියලා. මේ තරම් ජනපි‍්‍රය පුද්ගලයෙක් වෙයි කියලා මට හිතුණෙත් නෑ. මගේ චිත්‍රපට නිෂ්පාදනයේ අතීතය මතක් කරන්න මම ආසයි. මේ අතීතය තුළ කිව හැකි, කිව නොහැකි සුන්දර කතා ගොඩාක් තිබෙනවා. ඒ කාලේ මා නිෂ්පාදනය කළ චිත්‍රපට ගැන අද හිතනකොට එදා මම මොනවද කළේ කියලා දැන් හිතෙනවා. වර්තමානයේ මේ මාස තුන හතර ඇතුළත බැලුවොත්, දැන් නිෂ්පාදනයේ පවතින උදයකාන්ත වර්ණසූරියගේ ‘කොස්තාපල් පුඤ්ඤසෝම, නිලේන්ද්‍ර දේශපි‍්‍රයගේ ‘තණ්හා රති රඟා’ තව නොබෝ දිනකින් තිරගත වීමට සූදානම් වන ‘දරුවනේ’ ජනවාරි මාසයේ තිරගත වීමට නියමිත සුදේශ් වසන්ත පීරිස් ගේ ‘ජීවිතේ ලස්සනයි’ වැනි චිත්‍රපට ගත්තම මට හිතෙනවා මගේ නිෂ්පාදන ජීවිතේ හොඳම කාලය, සතුටුම කාලය තමයි මේ එළඹිලා තිබෙන්නේ කියලා.එදා ඔබ චිත්‍රපට නිෂ්පාදනයට එක්වෙත්දි මුහුණ දුන් දුෂ්කරතා, අසීරුතා මොනව ද?1981 දී තමයි ඉස් ඉස්සරම මම චිත්‍රපට නිෂ්පාදනයට යොමු වුණේ. ඒ කාලේ මම උසස් පෙළ හදාරන සිසුවෙක්. පුරා අවුරුදු 30 ට ආසන්න කාලයක් තුළ මේ ක්ෂේත්‍රයේ බොහොම දරුණු දේවල්වලටත් සුන්දර දේවල්වලටත් මම මුහුණ දුන්නා. 1983 දී පළමුවරට මම ‘චණ්ඩි පැටව්’ චිත්‍රපටය නිෂ්පාදනය කළා. ඊට පස්සෙ ‘මද්දුම බණ්ඩාර’, ‘පුතුනි මට සමාවෙන්න’, ‘කෝ හතුරෝ’ වැනි චිත්‍රපට කළා. මේ චිත්‍රපට හතරම මට පාඩුයි. වෙන කෙනෙක් නම් මේ කර්මාන්තය අතහැරලා දාන්නේ ඒ කාලේදීමයි. නමුත් එදා මම හිතුවා ළිඳේ වැටිච්ච මිනිහා ළිං කටින්ම ගොඩ ආ යුතුයි කියලා. ඊට පස්සේ මම සෝනියා දිසා එක්ක එකතු වෙලා ‘ජය අපටයි’ හැදුවා. ඊට පස්සේ තවදුරටත් මේ කර්මාන්තයේම රැඳී ඉන්නවා කියන චේතනාව මට තිබුණා. එහෙම හිතපු නිසා තමයි අද එතනින් මට ගොඩවෙන්න පුළුවන් වුණේ.චිත්‍රපට කර්මාන්තය තුළ මේ තරම් දුර ගමනක් එන්න හේතු වුණේ කුමක් ද?හේතුව මගේ සුන්දර හිත. සිනමාව තුළ මම බොහෝ සොඳුරු දේ දැක්කා. සිනමාව හින්දා අපූරු රසාස්වාදයක් වින්දනයක් මම ලැබුවා. නිෂ්පාදනය කරන ගමන්ම මේ කර්මාන්තය නිසා මම සතුටු වුණා. චිත්‍රපට 54 ක් කරත්දි කොයිතරම් නළු නිළියෝ ප්‍රමාණයක් මම හඳුනගන්න ඇත්ද? ඒ විතරක් නොවෙයි සිනමාව නිසා අතිගරු ජනාධිපතිතුමාගේ සිට විවිධ තරාතිරම්වල විවිධ පුද්ගලයින් මට හඳුනා ගැනීමට හැකි වුණා. අනිත් විශේෂ කාරණාව තමයි මගේ චිත්‍රපට කරපු හැමදෙනාත් එක්කම මම සුහදව වැඩ කරපු ආකාරය. ඒ කිසිම කෙනෙකුට මම බොරු කරලා නෑ. ගාණක් ගෙවන්න පොරොන්දු වුණානම් ඒ හැම දේම වෙලාවට කරලා ඇති. කාටවත් පොලු තියලා නෑ. සමහර චිත්‍රපට මට පාඩු වුණත් මම ගෙවීම් හරියට කළා. එදා මහා නළු ගාමිණී ෆොන්සේකාගේ සිට අද ඊයේ ක්ෂේත්‍රයට පැමිණි නළු නිළියොත් මාත් එක්ක සුහදව වැඩ කරලා තිබෙනවා. මේ දියුණුවට, ආශිර්වාදයට හේතුව ඒක කියලයි මම හිතන්නේ.අර්ධ ශතකයකටත් එහා ගිය ඔබේ නිෂ්පාදන ලැයිස්තුවේ චිත්‍රපට අතරින් සම්භාවනීයත්වයට, සම්මානයට පාත්‍ර වූ නිර්මාණ ඇත්තේ අල්පයයි. එවන් නිර්මාණ කරන්නට ඔබ උනන්දු නොවුණේ ඇයි?මේකට මම හොඳ උදාහරණයක් කියන්නම්. අපේ රටේ විතරක් නොවෙයි විදේශීයව පවා සම්මානයට පාත්‍ර වුණු ‘කලියුගය’, ‘යුගාන්තය’ වැනි චිත්‍රපට නිෂ්පාදනය කළ විජය රාමනායක ගැන ඔබ දන්නවා ඇති. ඔහු ‘තරංගා’ ලේබලය යටතේ කැසට් පට නිෂ්පාදනය කළ විශාල මුදල් සම්භාරයක් තිබුණු පුද්ගලයෙක්. නමුත් අද ඔහු කිසිදු ආකාරයකින් ඇගැයීමකට ලක්වෙනවා මමනම් දැකලා නෑ. ඒ තියා සිනමාවට සම්බන්ධ කිසිදු උත්සවයකටවත් ආරාධනා ලැබ පැමිණ සිටිනවා මා දැක නැහැ. ඔහු මේ හොඳ නිර්මාණ කරන්න ගිහින් මුදලුත් කාලයත් ව්‍යාපාරත් පාඩු කර ගත්තා. ඉතින් මම හිතුවා එවැනි මුදල් පාඩු මම කරගත යුතු නැහැයි කියා. මගේ ව්‍යාපාරවල මූලික අරමුණ විය යුත්තේ මුදල් හම්බ කිරීම. මුදල් තිබුණොත් තමයි මේ හැම දෙයක්ම කරන්න පුළුවන් වෙන්නේ. ඒ හින්දම තමයි මම ඒ කාලේ ජනපි‍්‍රයම චිත්‍රපට අධ්‍යක්ෂවරයා වූ සුනිල් සෝම පීරිස් මගේ නිර්මාණ සඳහා යොදා ගත්තේ.ඔබ නිෂ්පාදනය කළ චිත්‍රපට 54න් 38 ක්ම සුනිල් සෝම පීරිස් අධ්‍යක්ෂණය කළේ ඒ නිසා ද?ඔව්. ඒ කාලේ ඔහු මට අවශ්‍ය දේ නියම ආකාරයෙන් කරලා දුන්නා. ඒවා බොහොමයක් මුදල්මය පැත්තෙන් සාර්ථකයි.මෙවර ඔබ ඔහුගේ පුතා සුදේශ් වසන්ත පීරිස් තෝරා ගත්තේ ඇයි?මේ චිත්‍රපටයත් සුනිල් සෝමට තමයි කරන්න දීලා තිබුණේ. ඒත් එක දවසක මට හිතුණා මේක ඔහුගේ පුතාට දීලා බලන්න. ඊට පස්සේ මම සුනිල් සෝමට කතා කරලා ඔහුගේ පුතාට මේක දෙමු කියලා යෝජනා කළා. සුනිල් සෝම බොහොම බැති සිතින් ඒකට එකඟ වුණා. අඩු තරමින් ඔහු තමාට අයිති මුදලවත් ගත්තේ නෑ. ඒ වෙලාවේ සුනිල් සෝම ගැන මට හරියට ආඩම්බර හිතුණා. ඔහු කොයිතරම් ආදරණීය තාත්තා කෙනෙක් ද කියලා.තමන්ගේ ආදරණිය පුතා වෙනුවෙන් ඔහු තමාට ලැබුණු අවස්ථාව කිසිම ලෝබ කමක් නැතුව පරිත්‍යාග කළා. එතෙන්දි නම් මට සුනිල් සෝම ගැන ඇතිවුණේ කියන්න බැරි තරම් පැහැදීමක්.ඔහු එදා වගේම අදත් මාත් සමඟ සුහදව කටයුතු කරනවා. ‘ජීවිතේ ලස්සනයි’ සුනිල් සෝමගේ පුතු සුදේශ් මට අවශ්‍ය ආකාරයට ඉතාම ලස්සනට කරලා දුන්නා.චිත්‍රපට නිෂ්පාදනය ඔබ දීර්ඝව කරගෙන ආවේ වෙනත් ව්‍යාපාර කටයුතුත් සමඟයි. සිනමාව පමණක් ඔබේ ව්‍යාපාරය කරගත්තා නම් ආර්ථික වශයෙන් මෙවැනි තැනක ඉන්නට හැකියාවක් නෑ නේද?සිනමාව විතරක් කළා නම් කවදාවත් මට ආර්ථික වශයෙන් මේ තැන ඉන්න බෑ. සිනමාවෙන් මම ලාබ ලැබුවේ නෑ කියන්නේ නෑ. සමහර චිත්‍රපටවලින් පාඩුත් වුණා. නමුත් චිත්‍රපට 54 ත් එක්ක ගණන් හදාගෙන එනකොට මගේ අනිත් ව්‍යාපාරවලින් ලබපු ලාභත් මම මේවට යොදාගෙන තිබෙනවා.අද ඔබ වැඩිම චිත්‍රපට ප්‍රමාණයක් තැනූ නිෂ්පාදකවරයා වී හමාරයි. මේ කර්මාන්තයට අලුතින් එන නිෂ්පාදකවරුන්ට ඔබදෙන උපදෙස කුමක් ද?අලුතින් චිත්‍රපට නිෂ්පාදනයට එන අය ගැන මට හරි කනගාටුවක්, දුකක් ඇති වෙනවා. මම හරිම කැමැතියි අලුත් නිෂ්පාදකවරුන් මේ ක්ෂේත්‍රයට එනවට. ඒ එනවා වගේම ඔවුන් ක්ෂේත්‍රයේ දීර්ඝව රැඳී සිටිනවා දකින්නත් ආසයි. මේ ගැන කතා කරන්නත් වැඩිය මම ආස නෑ. කොහොම වුණත් මට කියන්න තිබෙන්නේ දැනගෙන කතරගම යනවා විනා මාතරින් බැහැල කතරගම කියන්න බෑ කියන එකයි.මේ දීර්ඝ නිෂ්පාදන චාරිකාවේදී ඔබේ සමහර චිත්‍රපට වෙනුවෙන් අපට මතකයි නොයෙක් චෝදනා, විවේචන එල්ල වුණු ආකාරය. මේ සියල්ල විඳ දරා ගත්තේ කොහොම ද?මට චෝදනා, විවේචන බොහොමයක් එල්ල වුණේ මම කරපු සිංහල චිත්‍රපටවලට නොවෙයි. මම චිත්‍රපට නිෂ්පාදකවරයෙක් වගේම චිත්‍රපට ආනයනකරුවෙක්. මගේ සිනමා ශාලා සඳහා දෙමළ, හින්දි, ඉංගි‍්‍රසි චිත්‍රපට මම ආනයනය කළා. මේ ප්‍රශ්නෙදි ඒ ඒ යුගවල තිබුණු ආණ්ඩුවල විවිධ ප්‍රතිපත්ති නිසාත් මම හුඟාක් දුරට අපහසුතාවන්ට පත් වුණා. මේ තත්ත්වය නිසා කලක් මම කලකිරීමෙන් හිටියා. නමුත් ඒ කාලේ ප්‍රසිද්ධ රැඟුම් පාලක මණ්ඩලයේ හිටපු සභාපතිවරයා වූ මහාචාර්ය සෝමරත්න බාලසූරිය මේ මොහොතේ ගෞරවයෙන් සිහිපත් කළ යුතුයි. එතුමා ලිබරල් ප්‍රතිපත්තියක් අනුගමනය කළ උගත් බුද්ධිමතෙක්. එතුමා මගේ චිත්‍රපට තහනම් කළා. ඊට පස්සේ යම් යම් කොන්දේසි පනවලා ඒවා තිරගත කිරීමටත් අවසර දුන්නා.ළඟදීම තිරගත වීමට නියමිත ඔබේ ‘දරුවනේ’ චිත්‍රපටය ගැන කිවුවොත්?‘දරුවනේ’ චිත්‍රපටය මම නිර්මාණය කළේ අපේ රටේ පුංචි දරුවන් වෙනුවෙන්. මගේ පළවැනි චිත්‍රපටය වුණු ‘චණ්ඩි පැටවු’ චිත්‍රපටයට පස්සේ දරුවන් වෙනුවෙන් කරපු නිර්මාණය තමයි මේ. මේ චිත්‍රපටයට බොහෝ විට අන්තර්ගත වුණේ මගේ නැති වුණු පුතා ‘රිකී’ ගේ ක්‍රියාකාරකම් හා ඔහුගේ කෙටි කාලීන ජීවිතය ඇසුරින් ලබපු දේ. ‘දරුවනේ’ චිත්‍රපටය පාසල් දර්ශන සඳහාත් අනුමැතිය ලබා දීලා තිබෙනවා. මට හිතෙනවා මේ චිත්‍රපටය මගේ සිනමා ජීවිතේ එක්තරා කඩඉමක් කියලා.ඔබේ පුතු ‘රිකී’ ගේ වියෝවෙන් පස්සේ ඔබේ පෞද්ගලික ජීවිතේ හා සිනමා ජීවිතේ කිසියම් වෙනස් වීමක් සිදු වුණා ද?ඔව්. රිකී ගේ වෙන්ව යාම මට දැඩි ලෙස බලපෑවා. මේ චිත්‍රපටය දරුවන් වෙනුවෙන් කළේ ‘රිකී’ වෙනුවෙන්මයි. පුතා නැතිවුණාට පස්සේ මම කරපු පළමුවැනි නිර්මාණයත් මේකයි.පසුගිය කාලයේ පේ‍්‍රක්ෂක අවධානය දැඩි ලෙසම දිනාගත් ‘කුස පබා’ චිත්‍රපටයේත් ඔබ එක් නිෂ්පාදකවරයකු නේද?ඔව්. මගේ ‘දරුවනේ’ චිත්‍රපටය තිරගත වෙන්න තිබුණේ ඒ කාලයේයි. ‘කුස පබා’ චිත්‍රපටය නිෂ්පාදනය කළේ සාමූහිකව. නිෂ්පාදකවරුන් රැසක් සමඟ. නමුත් ‘දරුවනේ’ මගේ තනි නිෂ්පාදනයක්. ඒ නිසා ඒ අවස්ථාව මම ‘කුස පබා’ වෙනුවෙන් ලබා දුන්නා.ඡායාරූපය-ටෙනිසන් එදිරිසිංහහේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061013</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමනෙළුම් පොකුණ තියෙන්නේ ස්ටේජ් ඩ්‍රාමා පෙන්නන්න ද කියන ප්‍රශ්නෙ විජේ මල්ලි අහන්නෙ නෑ. මොකද දන්නවද, පොකුණුවල කොහොමද ඩ්‍රාමාස් පෙන්නන්නෙ කියල කවුරුහරි බුවෙක් විජේ මල්ලිගෙන් ඇහුවොත් දෙන්න උත්තර නැති හින්දා. ඒ වුණාට නෙළුම් පොකුණට ගිහින් ඇදගෙන නාන්න පුළුවන්ද කියල ඇහුවොත් නම් අනිවාර්යෙන්ම ‘යර්ස්’ කියනවා විජේ මල්ලි. වික්ටර් ලොක්කගෙ ‘ස’ මියුසිකල් ෂෝ එක ගැන නෙවි මේ කියන්නෙ, තව ඔය මියුසිකල් ෂෝස් කියල ලේබල් ගහගෙන ‘රෑ එළිවෙනකල් පෙන්නපු ෂෝස් ගොඩාක් තිබුණලු නේ. ඉතින් ඒ කට්ටිය ඔක්කොමල වගේ නෙළුම් පොකුණේ ඇදගෙන නාමින් ජල ක්‍රීඩා කළා කියලා තමයි විජේ මල්ලිගෙ ඉන්ටෙලිජන්ස් සර්විස් එකට රිපෝට් වෙන්නෙ.මොකක්ද මේ කට්ටියට හැදිල තියෙන මේනියාව? රථ ගාය, ෆෝන් ගාය වගේ නෙළුම් පොකුණ මේනියාවක්? නෙළුම් පොකුණ ගායක්? මෙච්චර කාලයක් සින්දු කිව්වෙ නෙළුම් පොකුණෙ ද?විජේ මල්ලි කෙළින්ම සබ්ජෙක්ට් එකට එන්නම්කො. වීක්එන්ඩ් පේපර්ස් එක්ක නොමිලෙ දෙන ටැබ්ලොයිඩ් දෙකක පහුගිය දවස්වල ෆුල් සිරා ටෝක්ස් දෙකක් දීල තිබුණා අපේ රටේ ඉන්න ඇක්ටර්ස් ඩබලක්. එක්කෙනෙක් නම් ඇක්ටර් විතරක් නෙවි සීනියර්ම පොරක්. ඇක්ටර්, ෆිල්ම් ඩිරෙක්ටර්, ටෙලි, ස්ටේජ්, සිනමා ඇක්ටර්, ටීවී ප්‍රසන්ටර්, කැම්පේන් මැනේජර් වගේ තව කෝටියක් කොලිෆිකේෂන්ස්. ඒ ඕනම ෆීල්ඩ් එකක මෑන්ස්ගෙ ටැලන්ට් එක නියමෙට පේනවා. අපිට දැනෙනවා. ඒ වුණාට සමහර වෙලාවට මෑන්ස් කිව්ව කියන අප්සෙට් කතා නිසා මෑන්ගෙ ටැලන්ට් එකට තියෙන රෙස්පෙක්ට් එකත් අපට නැතුව යනවා.ඔයාල දැන් දන්නවනේ විජේ මල්ලි කා ගැනද මේ කියන්නෙ කියලා. දෙවැනි එක්කෙනා පළවැනිය තරම් සීනියර් නෑ. ඒ වගේ මල්ටි ටැලන්ටඩ් නෑ. ඒත් පහුගිය කාලෙ මෑන්ස් ස්ටේජ් සීන් එකේදි ඇක්ටින්වලින්, ඩිරෙක්ටින්වලින් ටැලන්ට්ස් පෙන්නන මේ කාලෙ ‘අපිට හෝප්ස් තියාගන්න පුළුවන් මැන්ස් කෙනෙක්’. නම්බර් වන් එක්කෙනා ජැක්සන් ඇන්තනි වෙනකොට නම්බර් ටූ කැරැක්ටර් එක සංජීව උපේන්ද්‍ර.සංජීව උපේන්ද්‍රගෙ කතාව මේකයි. මෑන්ස් කියනවා මේ දවස්වල නළුකම බල්ලට ගිහින් කියල. ෆුල් සිරා කියමනක්. නළුවො බල්ලො වෙලා කියන එක නෙවි වෙන්නැති සංජීව ළමය කියන්න ඇත්තෙ. ඒ තරම් බලු සයිස් එකට නළුකම වැටිලද? නළුවො බල්ලො වෙනව නම් බල්ලො කොහේ ගිහින්ද කියලත් අහන්න වෙනවා. ඒත් සංජීව ළමයට කියන්න ඕන වෙන්න ඇත්තෙ අපේ රටේ නළුකම බලුසයිස් එකට වැටිල කියන එක වෙන්න ඕන. ඒකෙ නම් ඇත්තක් තියෙනව කියල මේ දවස්වලයි, පහුගිය කාලෙයි ස්ටේජ් ඩ්‍රාමා ෆීල්ඩ් එකේ ටෙලි ෆීල්ඩ් එකේ සිද්ධ වෙන දේවල්වලින් ඔප්පු වෙනවා තමයි.සංජීව කියන කතාවෙ ඇත්තක් තියෙනවා කියල විජේ මල්ලිට පස්සෙ කල්පනා වුණේ ජැක්සන් ලොක්කා වීකේ එන්ඩ් එකක අපේ රටේ ඇක්ටර්ස්ල, ඇක්ටින් ගැන ‘රසඳුන’ට කියපු කතාව දැක්කට පස්සෙ. මෑන්ස් කියන්නෙ අපේ රටේ මොකුත් දන්නෙ නැති අයගෙ හොඳම රස්සාව තමයි රඟපෑම කියලා. නියමයි ලොක්කා. විජේ මල්ලිට යුරේකා යුරේකා කියාගෙන දුවන්න හිතුණා. ඒත් මේ ශ්‍රී ලංකාවෙ නිසා එහෙම දුවන්නත් බෑනේ. ජැක්සන් ළමයගෙ කතාව ඇක්ටින්වලට විතරක් නෙවි, ෆිල්ම්ස් හැදිල්ලට, ඩිරෙක්ෂන්වලට, සින්දු ලිවිල්ලට, සින්දු කිවිල්ලට, ඔය අපේ රටේ ආර්ට් ෆීල්ඩ් එකේ ඕනම කැටගරි එකකට නියමෙට ගැළපෙනවා. අපේ රටේ ඉන්නෙ ඕවර්නයිට් ඇක්ටර්ස්ලා - ඇක්ට්‍රසස්ලා. ඇක්ට්‍රසස්ලට නම් නිළියො නෙවි ප්‍රොඩියුසර්ස් ලා වුණත් වෙන්න පුළුවන් මොකුත්ම දැන නොගත්තට. එහෙමත් නැත්නම්, මොකුත්ම දන්නෙ නැති ගාණට ආකාසෙ දිහා බලාගෙන හිටියම වුණත්. අපේ රටේ මොකුත්ම නොදන්න කීදෙනෙකුගෙ ලේසිම රස්සාව ද ඇක්ටින්? ඇක්ටින් කියන්නෙ මොකක්ද කියල දැනගෙන ෆීල්ඩ් එකට ආපු ටෝනිල වගේම ජැක්සන්ලවත් අපේ රටේ ෆෑන්ස්ලට අමතක වෙන්නෙ නෑ. ටෝනිලගෙ, ගාමිණීලගෙ, ජී.ඩබ්ලිව්.සුරේන්ද්‍රලගෙ, ධම්ම ජාගොඩලගෙ පැත්ත පළාතක තියන්න පුළුවන් ඇක්ටර්ස්ල කීයෙන් කී දෙනාද අද අපිට ඉන්නෙ?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061014</link>
    <topic>එකමුතුකමෙන් ප්‍රගතිය කරා යන ස්වීඩන් ශ්‍රී ලංකා සංගමය</topic>
    <author>මංජුලා මල්කාන්ති</author>
    <content>එකමුතුකමෙන් ප්‍රගතිය කරා යන ස්වීඩන් ශ්‍රී ලංකා සංගමයස්වීඩන් ශ්‍රී ලංකා සංගමයේ සභාපති සහ ස්වීඩනයේ ශ්‍රී ලංකා තානාපති පොල්තෙල් පහන දැල්වූ අයුරු.අපේ රට ගැන අපේකම ගැන මහත් වූ අභිමානයක් ඔවුන් තුළ ඇත. තම මව්බිමෙන් දුරස්ව ඈත එපිට දුරු රටක ජීවත්වුවත් අපේ උරුමය දෙවැනි තැන්හිලා සලකන්නට තරම් අපේ ඇත්තන් වල්මත් වූයේ ද නැත. ඔවුහු එකට එකතු වූහ. එකමුතුකම ඔවුන්ට සවියක් විය. ස්වීඩන් ශ්‍රී ලංකා සංගමය ඇරැඹුණේ එතැනිනි. මෙම සංගමය පිහිටුවා තිබෙන්නේ ස්වීඩන් හි පදිංචි වී සිටින ශ්‍රී ලාංකිකයින්ගේ එකමුතුවෙනි.1993 දී පිහිටුවාගත් මෙම සංගමයේ සාමාජික සාමාජිකාවෝ 300 කට ආසන්න පිරිසක් සිටිති. මෙහි වර්තමාන සභාපති රංජිත් රත්නපාල මහතායි. රෙබෙකා වෙන්බර්ග් මහත්මිය මෙහි මහජන සම්බන්ධතා නිලධාරිනිය ලෙස කටයුතු කරන්නීය. සැබැවින් ම අපේ ශ්‍රී ලාංකිකයන්ගේ එකමුතුවෙන් ස්වීඩන් වැනි විදේශ රටක ගොඩනගාගත් මෙම සංගමය අපේ ම අයට මහත් වූ ශක්තියකි. දිරියකි. එමෙන් ම ආඩම්බරයකි. හේතුව විදෙස් රටක ජීවත් වූවත් අපේකම අපේ දේ රැකගන්නටත් අපේ රට, ජාතිය අපේ උරුමය එවන් රටක අගැයුමට පිළිගැන්මට ලක් කරන්නට ඔවුන් දරන වෑයමයි. මෙම සංගමයේ සභාපති රංජිත් රත්නපාල මහතා ස්වීඩන් ශ්‍රී ලංකා සංගමය පිළිබඳව තම අදහස් දැක්වූයේ මේ අයුරිනි.“අප සංගමයේ තේමාව එකමුතුකම තුළින් ප්‍රගතියයි. අපේ ශ්‍රී ලාංකිකයින් බොහෝ දෙනෙක් ස්වීඩනයේ පදිංචි වී සිටිනවා. අප විදෙස් රටක පදිංචි වී සිටියත් අපට උරුම වූ අපේ සංස්කෘතියක් තිබෙනවා. මෙහිදි අප අපේ රට ජාතිය ආගම අමතක කරලා වෙනත් රටක සංස්කෘතියක් වැලඳ ගන්න ඕනෑ නෑ. විශේෂයෙන් ම අපේ දූ දරුවන් තුළ පවා අපේ කම අපේ දේ පිළිබඳව වැටහීමක් ඇති කරවිය යුතුයි. එසේ නොමැති වුවහොත් තම රට ජාතිය ගැන ඔවුන් තුළ හැඟීමක් නොමැති වන්නට පුළුවන්. අප ශ්‍රී ලාංකිකයින්ගේ එකමුතුවෙන් මෙවන් සංගමයක් ගොඩනඟා ගන්නට හැකිවීම හොඳ අඩිතාලමක් වන්නේ එම නිසයි. සිංහල ජාතියක් වශයෙන් අප මොන රටක සිටියත් අපේකම අමතක කර කටයුතු නොකළ යුතුයි.මෙම සංගමය නඟා සිටුවන්න සාර්ථකව පවත්වාගෙන යන්න මෙහි සාමාජික සාමාජිකාවන් ලබාදෙන සහයෝගය කැපවීම ඉතාමත් අගය කළ යුතු යි. එම සහයෝගිතාවය නිසා මෙම සංගමය ශක්තිමත් කරගන්නට මට හැකි වී තිබෙනවා. ජාතියක් වශයෙන් අපේ ශක්තිමත් බව පෙන්වන්නට මෙය හොඳ රුකුලක්.මෙම සංගමය මගින් අප අරමුදලක් පිහිටුවා තිබෙනවා. සංගමය හරහා අප නොයෙකුත් උත්සව සංවිධානය කරනවා. ඉන් ලැබෙන ආදායම අපේ රටේ ආධාර අවශ්‍ය තැන්වලට අවශ්‍ය අයට අප ලබාදෙනවා. එය අපට ලොකු ආඩම්බරයක්. අවස්ථා කීපයකදීම අප එය ක්‍රියාත්මක කළා. අපේ රට ජාතිය උදෙසා කැපවූ අපේ රණවිරුවන් අතර ආබාධිත තත්ත්වයෙන් පසුවන රණවිරුවන්ට අප කෘත්‍රිම පාද පරිත්‍යාග කළා. ඉදිරියේදීත් එවන් ආධාර ලබාදෙන්නට අප සූදානමින් සිටිනවා.ශ්‍රී ලංකා ස්වීඩන් තානාපති ආර්.පී. ජයසූරිය මහතා මෙම සංගමය පිළිබඳ අදහස් දැක්වූයේ මෙලෙසින්.මේ වනවිට මෙම සංගමය තුළින් අප බොහෝ ප්‍රයෝජනවත් දේ සිදුකර තිබෙනවා. විශේෂයෙන් ම ස්වීඩනයේ පදිංචි වී සිටින සිංහල පවුල්වල දූ දරුවන් අපේ සංස්කෘතියට අනුව හැඩ ගස්සවා ගන්නට ඔවුන්ට ඒ සඳහා මඟපෙන්වීමක් කළ යුතුයි. අපේ ජාතික උත්සව අපේ සිරිත් විරිත් ගැන හැඟීමක් දැනුවත් බවක් අපේ දූ දරුවන් තුළ ඇති කරවිය යුතුයි.විශේෂයෙන් ම අපේ ජාතික උත්සව අප අමතක කර නැහැ. සෑම වසරකම පාහේ සිංහල අලුත් අවුරුදු උත්සව, වෙසක්, පොසොන් උත්සව, නත්තල් උත්සව ඉතාමත් උත්කර්ෂවත් ලෙස මෙම සංගමය තුළින් සංවිධානය කෙරෙනවා. බටහිර පන්නය කරට ගෙන සිංහල සිරිත් විරිත් වැදගැම්මකට නැතැයි පවසන අපේ ම ඇත්තන්ගේ පිරිස වැඩි වෙද්දී ස්වීඩනය වැනි රටක වෙසෙන ලාංකිකයින් අපේ දේ අපේකම රැක ගන්නට දරන උත්සාහය සැබැවින් ම පැසසුමට ලක්විය යුත්තකි.මංජුලා මල්කාන්තිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061015</link>
    <topic>පාරම්පරික උරුමය සුරකින ශ්‍රී ජයනා සංස්කෘතික පුස්තකාලය</topic>
    <author>ඉඳුනිල් වීරරත්න</author>
    <content>පාරම්පරික උරුමය සුරකින ශ්‍රී ජයනා සංස්කෘතික පුස්තකාලයදවංගත කලාශූරී ශ්‍රී ජයනා ශූරීන් අපේ පැරැන්නන් ආදියේ සිට අඛණ්ඩව පවත්වාගෙන ආ ශ්‍රී ලාංකේය උඩරට පහතරට හා සබරගමු යනාදී ත්‍රිවිධාකාර නර්තන කලා සම්ප්‍රදායන් රැකගනිමින් පොහොනිපත් කරමින් දශක ගණනාවක් පුරා අනූපමේය සේවයක් කළ නර්තන ශිල්පියෙකි.1928 දී කලා ජීවිතය ආරම්භ කළ ඔහු 1943 උඩරට නැටුම් ගැයුම් ශිල්පීන් රැස්කොට මණ්ඩලයක් ආරම්භ කළ අතර එය මධ්‍යම ලංකා නෘත්‍ය මණ්ඩලය ලෙස නම් කෙරිණි. එසේම උඩරට නැටුම් ගැයුම් වේදිකාවක් මත රඟ දැක්වීමට කටයුතු කළ අතර එම පිබිදීමෙන් 1944 දී ගාන්ධර්ව සභාව නමින් මණ්ඩලයක් ද පිහිටුවීය.1944 දී වැඩිදුර අධ්‍යාපනය සඳහා ඉන්දියාවට යන ශ්‍රී ජයනා ශිල්පියා 1945 දී ජවහර් ලාල් නේරු තුමන්ගේ ජීවිතය අලළා ‘ඩිස්කවරි ඔෆ් ඉන්ඩියා’ නම් මුද්‍රා නාට්‍යය වේදිකා ගත කළ අතර ජවහර් ලාල් නේරු තුමා විසින් ඔහු ශ්‍රී නාමයෙන් පුදනු ලැබීය.ඔහු සිදුකළ සේවාවන් අතර 1948 වසරේදී සෝල්බරි සාමිවරයා අතින් විවෘත කෙරුණු මධ්‍යම ලංකා නෘත්‍ය මණ්ඩලය පිහිටුවීම, 1949 පළමුවරට උඩරට සම්ප්‍රදාය අනුව ‘දුමින්දාගමනය’ නමින් මුද්‍රා නාට්‍යයක් වේදිකා ගත කිරීම මෙන්ම කාන්තාවන්ට වේදිකාව මත තම හැකියාව පෙන්වීමට අවස්ථාව ලබා දීම කැපී පෙනෙයි.1983 ප්‍රංශයේ ඩිජොන් නගරයේ පැවැත්වූ මහා කලා තරගයේදී රටවල් 66 කින් සහභාගි වූ ශිල්පීන් 3700 දෙනකු පරදවා පළමු තැන දිනාගන්නට තම පිරිස මෙහෙයමින් ‘ලෝක රන්දාමය’ ශ්‍රී ලංකා මාතාවගේ නමින් ලබාගන්නට සමත් වූ ශ්‍රී ජයනා ශ්‍රී ලාංකේය නර්තන ක්ෂේත්‍රයේ අභිවෘද්ධිය වෙනුවෙන් අතිවිශාල කාර්ය භාරයක් ඉටුකර සදහටම සමුගත්තේය.ඔහුගේ බාල පුතු පාලිත රාජපක්ෂ පියාගේ ජීවිතයේ සිහිනයක්ව පැවැති කාර්යයක් ආරම්භ කරමින් අපේ රටේ දේශීය නර්තන අංග ඇතුළු සංස්කෘතික දායාද මතු පරපුරේ ප්‍රයෝජනය වෙනුවෙන් සංරක්ෂණය කිරීමේ භාරදූර කාර්යයකට මුල පුරා තිබේ. ඒ ශ්‍රී ජයනා අන්තර්ජාතික සංස්කෘතික පුස්තකාලය ආරම්භ කර එය පවත්වාගෙන යමින්.මේ ඒ පිළිබඳව ඔහු සමඟ කළ සම්මුඛ සාකච්ඡාවයි.මොකක්ද මේ ශ්‍රී ජයනා අන්තර්ජාතික සංස්කෘතික පුස්තකාලය.මගේ පියාණන් වන කලාශූරී කලාකීර්ති අමුණුගම ශ්‍රී ජයනා රාජපක්ෂ මහතා ඇදුරුතුමා මෙරට නර්තන කලාව ජාත්‍යන්තරයට ගෙන ගියා. ඒ වගේම නර්තන කලාව රැක ගැනීමට විශාල වැඩ කොටසක් ඉටුකළා. ශ්‍රී ජයනා අන්තර්ජාතික සංස්කෘතික ආයතනය බිහි කිරීමට පුරෝගාමී වුණා. ඒ වගේම එතුමාගේ සංකල්පයක් තිබුණා මතු පරපුරට අපේ රටේ සාම්ප්‍රදායික නර්තන අංග මෙන්ම ඒ පිළිබඳ තොරතුරු දැන ගැනීම සඳහා පුස්තකාලයක් ආරම්භ කිරීමට. අවාසනාවකට ඊට පෙර එතුමා අප අතරින් වියෝ වුණා.එතුමාගේ එම සංකල්පය යථාර්ථයක් බවට පත් කිරීමට, එම සේවය අපේ මතු පරපුරට ලබා දීමට ආරම්භ කළ ආයතනය තමයි මේ පුස්තකාලය.මෙය පිහිටුවීමේ අරමුණ පැහැදිලි කළොත්.මෙහි මූලික අරමුණ වන්නේ උඩරට, පහතරට, සබරගමු, ඌව සහ නුවර කලාවිය වශයෙන් පවතින සම්ප්‍රදායි නර්තන, භේරිවාදන, ගායනා යනාදිය සුරක්ෂිත කොට තැබීමයි. එහිදී මෙම සම්ප්‍රදායන් තුළ අන්තර්ගත අභාවයට යමින් පවතින හා භාවිතයේ නොයෙදෙන ශාන්ති කර්මවල නර්තන භේරිවාදන ගායනවල කොටස් සහ ශාස්ත්‍රීය කොටස් එක්රැස් කොට දත්ත සුරක්ෂිත කොට තබා මතු පරපුරට දායාද කර දීම මෙයින් සිදු කෙරෙන ප්‍රධාන කාර්යයි. මීට අමතරව පාරම්පරික ශිල්පීය ක්‍රමවලට අනුව සකස් කළ බෙර, දවුල්, තම්මැට්ටම්, පහතරට බෙර, උඩැක්කි, බුම්මැඩි, ගෙවුල, රබාන්, වෙස් මුහුණු කෝලම් මුහුණු වැනි සියලුම සංස්කෘතික භාණ්ඩ ලබාදීමයි.ඒ සමඟම ජන ගී, ගොයම් කවි, පතල් කවි, සීපද ප්‍රශස්ත ගීත ඇතුළු අපේ පාරම්පරික සංස්කෘතික අංගවලට අදාළ සියලුම ගීත ගායනා, කවි, ශ්ලෝක මෙන්ම සංස්කෘතික සංදර්ශනවල සංගත තැටි මෙහි සුරක්ෂිතව තිබෙනවා.මෙය පිහිටා තිබෙන ස්ථානය?කලාකරුවනට හුරු පුරුදු ස්ථානයක් වන ගල්කිස්සෙ ටෙම්ප්ලර්ස් පාරේ, කලාපුරයේ අංක 144 ස්ථානයේ තමයි පිහිටා තිබෙන්නෙ.මෙය පරිහරණය කරන්නෙ කොහොම ද?නර්තන කලාව හා සම්බන්ධ ක්ෂේත්‍රයන්හි ළැදියාවක් දක්වන සියලුම දෙනාට මෙහි සාමාජිකත්වය ලබාගත හැකියි. ඒ වගේම පාසල් සිසු සිසුවියනට සාමාජිකත්ව මුදලකින් තොරව පුස්තකාලය පරිහරණය කළ හැකියි. විශ්ව විද්‍යාල සිසු සිසුවියන් හා ආචාර්යවරුන් මෙහි නිත්‍ය සාමාජිකත්වය ලබා ගත යුතුයි. දිනපතා පෙරවරු 8.00 සිට පස්වරු 5.00 වනතුරු පුස්තකාලය විවෘතව පවතිනවා.මේ සඳහා විද්වතුන්ගෙන් ලැබෙන්නේ මොන වගේ සහායක් ද?මෙය විවෘත කෙරුණේ දිවංගත කලාශූරී අරීසෙන් අහුබුදු ශූරීන් අතින් 2010 මාර්තු 20 වැනිදා. මහාචාර්ය සුනන්ද මහේන්ද්‍ර, සෞන්දර්ය කලා විශ්ව විද්‍යාලයේ ආචාර්ය වෛද්‍යවතී රාජපක්ෂ, කොළඹ විශ්ව විද්‍යාලයේ මහාචාර්ය අජන්තා හපුආරච්චි, කලාශූරී පියාසර ශිල්පාධිපති වැනි විද්වතුන් මෙහි ප්‍රධාන උපදේශක වරුන් ලෙස කටයුතු කරනවා. ශ්‍රී ජයනා සංස්කෘතික ආයතනයේ ප්‍රධානී නර්තනාචාරිනී රත්නා රාජපක්ෂ අමරසේකර මගේ සොයුරිය මෙහි අධ්‍යක්ෂිකාව ලෙස කටයුතු කරනවා.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061016</link>
    <topic>‘මාතාහාරි’ට පණ දුන් සරාගී සිල්වියාට දැන් 60 යි</topic>
    <author>තිලක් පුෂ්පකුමාර සේනානායක</author>
    <content>‘මාතාහාරි’ට පණ දුන් සරාගී සිල්වියාට දැන් 60 යිලේඩි චැටර්ලිස් ලවර්ස්’ හි සරාගී චරිතයට පණදුන් සිල්වියා ක්‍රිස්ටල් ඔබට මතකද?සිල්වියා දැනට පදිංචිව සිටින්නේ ප්‍රංශයේය. දැනට 60 වැනි වියේ පසුවන සිල්වියා C/O Agence A 34, Rue Vivienne. 75002, Paris France යන ලිපිනයේ පදිංචිව සිටී.ඇය තවමත් ප්‍රංශයේ ජනප්‍රිය තරුවකි. ස්නිග්ධ දේහ විලාසයෙන් ද අනවරතයෙන් දිවෙන ශෘංගාරයට ආරාධනා කරන තියුණු කාන්තිමත් නේත්‍ර යුග්මයෙන් ද තවමත් ඇය සන්නද්ධය.සිල්වියා ලොව පුරා ප්‍රේක්ෂකයන් ඉදිරියට ආවේ 1974 දී ‘එම්මැනුවෙල්’ චිත්‍රපටයෙනි.සිල්වියා රඟපෑ චිත්‍රපට අතර ‘මාතාහාරි’ චිත්‍රපටයට වෙසෙස් තැනක් හිමිවෙයි. දෙවන ලෝක යුද්ධයේ දී යුද රහස් දැනගැනීමට සරාගී ඔත්තුකාරියක වූ මාතාහාරියේ සත්‍ය කතාව වටා මෙම චිත්‍රපටය ගෙතී ඇත. හමුදාවේ උසස් නිලධාරීන් සමඟ බැඳෙමින් ඇය ඔවුන්ගෙන් යුද රහස් උකහා ගනී. අන්තිමේදී ඇය ඔත්තුකාරියක බවට හෙළිදරව් වී ඇයට මරණ දඬුවම හිමිවෙයි. සරාගී ජවනිකාවලදී අතිශය සරාගී රංගනයක් ඉදිරිපත් කළ සිල්වියා මෙහිදී ප්‍රේක්ෂක අවධානය නොමඳව දිනාගත්තාය. ‘ලේඩි චැටර්ලිස් ලවර්’ හි සිල්වියා නොමැකෙන රංගනයක් ඉදිරිපත් කර ඇත.1981 දී ‘ප්‍රයිවට් ලෙසන්’ හි රඟපෑමෙන් සිල්වියා වඩාත් ප්‍රේක්ෂක අවධානය දිනාගත්තාය. 1980 දී ‘ද නිවුඩ් බොම්බ්’ හි රඟපෑමෙන් ඇය තරම් සරාගී චරිතවලට පණදිය හැකි තවත් නිළියක් නොවන තරමටම ප්‍රේක්ෂක ආදරයට පාත්‍ර වූවාය.සිල්වියාගේ ප්‍රථම ප්‍රේම සම්බන්ධය බෙල්ජියම් ගත්කතුවරයකු වූ Hugo Claus සමඟ ය. මේ දෙදෙනාට 1975 දී ආතර් නමැති පුත්‍රයා ලැබිණි. ඇගේ අනෙක් සම්බන්ධය වූයේ Ian Macshane සමඟය. අවුරුදු 05ක සම්බන්ධයෙන් පසු ඔවුහු වෙන්වූහ. එහෙත් ඔවුහු දෙවරක් විවාහ වී දෙවරක් දික්කසාද වූහ. ඇය තවත් ආදරවන්තයින් කීපදෙනකු සමඟම සබඳතා පැවැත්වුව ද ඒ සබඳතා අතරමඟදී බිඳ වැටුණි.සිල්වියා අධික ලෙස දූම පානය කිරීම හේතුවෙන් ඇයට උගුරේ පිළිකාවක් වැලඳුණි. එම පිළිකාව ඇගේ පෙණහලු දක්වා පැතිර ගිය අතර ඇය ශල්‍යකර්මයකට මුහුණ දී අවසන සුවය ලැබුවාය.සිල්වියාගේ ජීවිත කතාව 2006 දී ප්‍රංශයේ දී මුද්‍රණ ද්වාරයෙන් එළිදුටු අතර එය උණු කැවුම් මෙන් විකිණී ගියේය. එය ඉංගිරිසි බසට නැඟුණේ Undressing Emmanuell නමිනි.සිල්වියා පුරුෂ පක්ෂය සමඟ පැවැත්වූ සබඳතා ලෝකයාට රහසක් නොවුණත් ඇය තම සමීපතම මිතුරියක සමඟ වූ සබඳතාව තවමත් ලෝකයාට අභිරහසක්ව පවතී.ඇය තවමත් චිත්‍රපට ලෝකයෙන් වෙන්වී නැත. ඇය රූපවාහිනී නාට්‍ය කීපයකට ද පණදුන්නාය. 2010 වසරේදී Two Sunny days සහ රූපවාහිනී ටෙලි වෘත්තාන්තයක් වූ The Swing Girls නිර්මාණයට ද ඇය තම දායකත්වය ලබා දුන්නාය.විටෙක ව්‍යාපාරික කටයුතුවලදී ඇය ගත් තීරණ ඉතා දුර්වල ඒවා වූ අතර ඒ නිසාවෙන් ඇයට ලැබෙන්නට තිබූ විශාල මුදලක් අහිමිව ගිය අවස්ථා ඇගේ ජීවිතය තුළ එමට තිබිණ.තිලක් පුෂ්පකුමාර සේනානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061017</link>
    <topic>සඳගල නුවර එන්න</topic>
    <author>ජෝජ් රොබ්සන් ද සිල්වා</author>
    <content>සඳගල නුවර එන්නසඳගල නුවර එන්නඅවසර වරම් දෙන්නරෑ සඳ වෙලා ඉන්නනුඹ එනවද කියන්නකින්නරාවියේ සඳ දිය ඉවුරු ඉඹිනගඟබඩ තුරු සෙවණේහිත උණුසුම් කරන්නහදවත ළඟින් ඉන්නනුඹ එනවද කියන්නකින්නරාවියේ අත්වැල් බැඳන් එකටපියවර මැන යන්නටකින්නර දා වත යළිනුඹෙ නාමෙන් ලියන්නනුඹ එනවද කියන්නකින්නරාවියේ පද රචනය – අනුරාධ ජයසේනසංගීතය – කරුණාරත්න විජේවර්ධනගායනය - සුනිල් එදිරිසිංහංහල ගීත සාහිත්‍යයට එක් වූ තවත් නවක ගී පද රචකයෙකුගේ සංකල්පනාවක් ‘ලක්හඬ’ ගුවන් විදුලියේ ‘හැඟුම් වරුසාවේ’ ගීත එකතුවට ප්‍රවීණ ගායන ශිල්පී සුනිල් එදිරිසිංහයන්ගේ හ¼ඩින් ගායනා කෙරුණි. විශ්වවිද්‍යාලයේ දී හමු වූ ජ්‍යෙෂ්ඨ සිසුවියක් පිළිබඳ සිතේ උපන් හැඟීමක් ඇසුරින් අනුරාධ ජයසේන නම් නවක ගී පද රචකයා විසින් රචිත ’සඳගල නුවර එන්න’ මෙවර ‘ගී මිහිර’ ගෙනෙන්නට එක්කර ගනිමු.”මෙම ගීතය මට සුවිශේෂ වන කාරණා අතර පළමුවැන්න මෙය මා පද රචනය කළ මුල්ම ගීතය වීමයි. නවක ගී පද රචකයින්ගේ පනස් දහසකට අධික ප්‍රමාණයක් වූ ගී පද රචනා අතරින් ජයග්‍රාහී නිර්මාණ විස්ස අතරට මගේ ‘සඳගල නුවර එන්න’ නිර්මාණයත් තෝරා ගැනුණා. මෙය ‘හැඟුම් වරුසාවේ’ ගීත ඇල්බමයට එකතු වූවේ ඉන්පසුවයි. එය මගේ ගී පද රචනා දිවියේ මා ලද විශේෂ වරප්‍රසාදයක්. එම ගීත ඇල්බමය සහ ‘ලක්හඬ’ ගුවන් විදුලිය හරහා මේ ගීතය ශ්‍රාවකයින් අතරට ගියා.”මගේම අත්දැකීමක් ඇසුරෙන් තමයි මේ ගී සංකල්පනාවේ පද රචනය කෙරුණේ. එමෙන්ම අනන්ත අප්‍රමාණ ස්නෙහෙ පාර්ශ්ව විවරණය කෙරෙන පුරාතන සාහිත්‍යයේ එන චන්දකින්නර ජාතකයත්, සිංහල සාහිත්‍යයේදී හමුවන මේ කවියත් මගේ හිතේ ඇඳිලා තිබුණා මේ ගී පද රචනය මා අතින් නිර්මාණය කෙරෙද්දී.”කිඳුරා ලගින්නේ ඕබඩ සැඳැල්ලේකිඳුරී ලගින්නේ කිඳුරාගේ තුරුල්ලේදෙදරා විද්ද විදමන රත් කිහිල්ලේකිඳුරා ගිහින් වැටුණයි පුර මඩුල්ලේ”මගේ අත්දැකීමට පාදක වූ ඇය මට මුණගැසුණේ විශ්වවිද්‍යාලයේදීයි. ඇය ජ්‍යෙෂ්ඨ ශිෂ්‍යාවක්. ඇය පිළිබඳ මගේ හිතේ පහළ වුණු හැඟීම සමඟ ඉහත කවියත්, චන්දකින්නර ජාතකයත් ඇසුරින් උපන් හැඟීම් සියල්ලත් සුසංයෝගයෙන් මටත් නොදැනීම ගීතය නිර්මාණය වුණා. ඇගේ ගම සඳලංකාව. ඒ ‘සඳලංකාව‘ තමයි මම ‘සඳගල නුවර’ බවට පත්කර ගත්තේ. මගේ හිතේ ඇඳුණු ප්‍රේමය පිළිබඳ සංවේදී වූ බලාපොරොත්තුව තමයි වචනයට නැඟුණේ.”2009 වසරේදී “තරු ලකුණු අහිමිව“ නමින් කාව්‍ය සංග්‍රහයක් පළ කළ අනුරාධ ජයසේන විසින් රචිත ‘පහන් තරුවක්’ (අමිල විජේරත්න) – ‘එදා නුඹ මා දෑත් පටලා’ (ලසන්ත රත්නායක) “ ‘මහා මෙරක් හිස දෙවුර දරාගෙන’ (රුවිනි සකුන්තලා) වැනි ගීත ද ඔබට දැන් විද්‍යුත් මාධ්‍ය මඟින් රසවිඳින්න හැකි ය. අපේ ගීත සාහිත්‍යයේ මතු බලාපොරොත්තු තැබිය හැකි අංකුර ගී පද රචකයෙකු වන අනුරාධ උපාධි අපේක්ෂක විශ්වවිද්‍යාල සිසුවෙකි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061018</link>
    <topic>දරුවත් උස්සගෙන මහ රෑ ජීවිතේ බේරගන්න පැනලා ගියා</topic>
    <author>ඉනෝකා පෙරේරා බණ්ඩාර</author>
    <content>දරුවත් උස්සගෙන මහ රෑ ජීවිතේ බේරගන්න පැනලා ගියාඅනුර හොරේෂස්පාතාල ලෝකයේ කියුම් - කෙරුම් සහ මැර දේශපාලනයේ සැඟවුණු පැතිකඩක් විවර කරමින් අනුර හොරේෂස් විසින් රචිත ‘ගිනි අවි සහ ගිනි කෙළි’ කතා මාලාව පුවත්පතක පළ වූයේ මීට වසර කිහිපයකට පෙරය.කතා මාලාව ග්‍රන්ථයක් විය. ග්‍රන්ථය කොටස් තුනක් දක්වා විහිද ගියේය. එතෙකින් නොනැවතී සිනමාවට ද නැඟිණි. දැන් ටෙලි නාට්‍යයක් සඳහා ද පිඹුරුපත් සකස් වෙමින් පවතී.අනුර හොරේෂස් ප්‍රවීණ මාධ්‍යවේදියා සමඟ මේ කතාබහ ඉහත කී සියලු කාරණා හේතු කොටගෙනය.‘ගිනි අවි සහ ගිනි කෙළි’ ඇයි මේ වගේ තේමාවකට ඔබ ඇලුම් කළේ...මං කොහොමටත් ත්‍රාසයට, භීතියට කැමැති කෙනෙක්. පාතාල ලෝකයේ චරිත සොයා යමින් ඔවුන්ගේ චණ්ඩිකම්, මැරකම් විතරක් නොවෙයි, සාමාන්‍ය මනුෂ්‍යයන් ලෙස ඔවුන්ගේ අඹු දරුවන් මුහුණ දෙන අනේකවිධ දුක්ඛ දෝමනස්සයන් පවා සියුම් ලෙස ග්‍රහණය කරගන්න මට පුළුවන් වුණා. ග්‍රන්ථයක් ලෙසත් චිත්‍රපටයක් ලෙසත් ‘ගිනි අවි සහ ගිනි කෙළි’ මෙතරම් ජනතා ප්‍රතිචාර ලැබුවෙ ඒ නිසයි.ඒත් ඔබ බොහෝ කලක් හිටියේ රටින් පිටවෙලා. ඇයි රට හැර ගියේ...ඇත්තටම කිව්වොත් ජීවිතයට තිබුණු තර්ජන නිසා. ඒක පාතාලයෙන් විතරක් නෙවෙයි දේශපාලනයෙනුත් බලපෑම් ආ මහා දුෂ්කර කාල පරිච්ඡේදයක්. ‘ගිනි අවි සහ ගිනි කෙළි’ සඳහා පාදක වුණේ තුන්මුල්ලේ පද්මේ සහ ඔහු වටා හිටි මැර කල්ලියේ දාමරික ක්‍රියා. ඒවාට එවකට හිටි දේශපාලන චරිත ගණනාවක් සම්බන්ධ වුණා. මේ හෙළිදරව්ව නිසා පාතාලයේ යම් කැළැඹීමක් ඇති වුණා. විශේෂයෙන් සාමාන්‍ය ජනතාව අතරට මේ තොරතුරු ගිය නිසා.පිටරට ගිහින් මොකද කළේ...2003 වසරේ මං ගියේ ඕස්ට්‍රේලියාවේ සිඩ්නි නුවරට. 2012 ජනවාරි වෙනකල් මං හිටියෙ එහේ. ඒ මුළු කාලයම කළේ සංචාරක ව්‍යාපාරයකට සම්බන්ධ රැකියාවක්. සිංහල පත්තරේක මාධ්‍යවේදියකු ලෙස කොයි තරම් නමක් ගොඩනඟාගෙන හිටියත් එහෙ භාෂාව, දේශය, දීපය, භූමිය, ඉංගී‍්‍රසි පිළිබඳ ශාස්ත්‍රීය දැනුම කියන කාරණාවලදී කොයි සිංහල පත්තරකාරයා වුණත් පහු බසිනවා. ඒත් එහෙ ගිහින් මගේ පත්තර කලාව නැවතුණාට මං නිකම් හිටියෙ නැහැ.ලොව වටා සිටින සියලුම සංක්‍රමණික ශ්‍රී ලාංකිකයන් වෙනුවෙන්, ජාත්‍යන්තරව සිය අත්දැකීම් බෙදා ගත හැකි වන ආකාරයේ වෙබ් අඩවියක් ආරම්භ කළා. ඹඹඹ.පචඵචඬචබඩච.ජධථ.චභ කියන ඒ වෙබ් සඟරාව අදත් ඉතාම හොඳින් ක්‍රියාකාරියි. මේ වෙනකොට එක් ලක්ෂ විසිදහසකට වැඩි පාඨක පිරිසක් මේ ‘රස කතා’ වෙබ් සඟරාව වටා ඉන්නවා. විනෝදාස්වාදයක් ලෙසත් අහිමි වී ගිය ලේඛන කලාවට විකල්ප මාධ්‍යයක් ලෙසත් ඇරැඹු මේ වෙබ් සඟරාව, මේ තරම් ජනපි‍්‍රය වේ යැයි මා නිකමටවත් සිතුවේ නැහැ.‘ගිනි අවි සහ ගිනි කෙළි’ කෘතියක් ලෙස, කොපමණ පිටපත් ප්‍රමාණයක් අලෙවි වුණාද...මුද්‍රණ වාර 7 ක්. පොත් 30,000 ක්. නමුත් ඊට වඩා විශාල ප්‍රමාණයක් පොත් හොරට මුද්‍රණය කළා. ඒ ගැන මට කනගාටුවක් නැහැ. මොකද එයිනුත් සිදු වුණේ මගේ පාඨක සංඛ්‍යාව විශාල වීමක් නිසා.චිත්‍රපටයක් වශයෙන් එය සාර්ථක වුණා යැයි ඔබ සිතනවා ද...‘ගිනි අවි සහ ගිනි කෙළි’ ප්‍රදර්ශනය වුණේ සිංහල සිනමාවට වසර 50 ක් සම්පූර්ණ වූ කාල වකවානුවක. ඒ වෙනකොට සිංහල සිනමාවේ යම් කඩා වැටීමක් තිබූ යුගයක්. නමුත් කියන්න සතුටුයි සියලුම වාර්තා බිඳ හෙළමින්, ‘බොක්ස් ඔෆිස්’ වාර්තා තබමින් මේ චිත්‍රපටය විශාල ආදායමක් තැබුවා. ඒ වගේම අදත් මැතිවරණ කාලවලදී අලුත් නාළිකා ආරම්භයේදී මේ චිත්‍රපටය නොවැරැදීම රූපවාහිනියේ ප්‍රදර්ශනය කරනවා. උදයකාන්ත වර්ණසූරිය අධ්‍යක්ෂවරයා විදියට ඊට හොඳ සාධාරණයක් ඉටු කළ නිසාත් එය ජනතාවට සමීප වූ නිසාත් තමයි මේ තරමට ජනපි‍්‍රය වුණේ. ඉතින් එය සාර්ථක චිත්‍රපටයක් නෙවෙයි ද.චිත්‍රපටයක් ටෙලි නාට්‍යයක් බවට පත් කිරිම කොයි තරම් දුරට සාර්ථක ද...මේ ග්‍රන්ථ ත්‍රිත්වයෙන් පාතාල ලෝකය ගැන කියැවුණු, මහා විශාල කතාවකින් අංශුමාත්‍රයක් පමණයි, චිත්‍රපටයට පාදක වුණේ. ‘තුන්මුල්ලේ පද්මේ’ එහි එක් චරිතයක් පමණයි.ටෙලි නාට්‍යය දිග හැරෙන්නේ පද්මෙගෙ චරිතය සහ ඔහු වටා සිටි පාතාල සාමාජිකයන්, ඊට සම්බන්ධ දේශපාලකයින්, පාතාල ලෝකයක සිටියත් ඔවුන්ගේ අහිංසක ගෑනු දරුවන්ගේ සිතිවිලි... ප්‍රාර්ථනා කියන බොහෝ සියුම් කාරණා පවා පාදක කොටගෙනයි.මේ අඹු දරුවෝ ගෙවන්නෙත් බොහෝම දුක්ඛ දෝමනස්සයන් පිරි ජීවිතයක්. සාරංග මෙන්ඩිස් කියන තරුණ දක්ෂ නිර්මාණකරුවා තමයි මෙහි තිර රචක සහ අධ්‍යක්ෂවරයා. නිෂ්පාදනය අයිවන් මහේන්ද්‍ර ද සිල්වා සහ ශාමිකා මෙන්ඩිස් ගේ.අද තර්ජන කිසිත් නැතිව ඔබ නිදහසේ ජීවත්වන හැඩයි...ටෙලි නාට්‍යයකින් ආපහු මේ කතාව එළි දකිනවා කියල දැනගත්තම එහෙම අවදානමක් එන්න බැරි නැහැ. හැබැයි ඒ කාලේ මගේ අවුරුදු දෙකේ දරුවත් උස්සාගෙන මහ රෑ මැදියමේ වෙල් උඩින් පැනල දිවූ කාලයක් තිබුණා, ජීවිතේ බේරගන්න.හැම වෙලාවෙම අපි තුන්දෙනාගේ ඇඳුම් බෑග් තිබුණේ සූදානමින්. දරුවගේ කිරි බෝතල් පවා ලෑස්ති පිට. එක පැත්තකින් විතරක් නෙවෙයි, පාතාල සහ දේශපාලන කියන දෙපාර්ශවයෙන්ම අපිට තිබුණු තර්ජනයක් ඒක.දැන් ඉතින් පත්තරේ ගියාට පස්සෙ තමයි ප්‍රතිචාර දැනගන්න වෙන්නෙ. අනික අද මං ලක්බිම වෙබ් කර්තෘ විදියට විශාල රාජකාරියක නිරත වෙලා. කොයි දේට වුණත් සූදානම් පිට ඉන්න වෙනවා.ඉතින් ඇයි මේ තරම් අවදානමක් ගන්නෙ...ඒ තමයි මගේ තෘප්තිය. ජනතාව දැනුම්වත් කරන ගමන් ත්‍රාසය - භීතිය රචනා කිරීමෙන් මං විශාල තෘප්තියක් ලබනවා. නිල රාජකාරියට බාධා නොවන සේ තවත් අලුත් ත්‍රාසජනක නිර්මාණකරණයක නියැලෙන්න ඉදිරියේදී මං සූදානම් වෙනවා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061019</link>
    <topic>ගුවන් යානයක ආකෘතියක් සීතා එළියෙන් හමුවෙයි</topic>
    <author>සටහන හා ඡායාරූප</author>
    <content>ගුවන් යානයක ආකෘතියක් සීතා එළියෙන් හමුවෙයිරාමා, සීතා, රාවණා සහ හනුමාන් සොයා ඉතිහාසයට ගිය ගමනක් - 5රාවණා රජුගේ ඔසු උයන පිහිටියේ දැනට හග්ගල උද්භිද උද්‍යානය පවතින තැන බැව් කියනු ලැබේ. එය පිහිටියේ ද සීතාඑළියට නුදුරිනි. සීතාඑළිය සහ හග්ගල පසුබිම් කරගත් හග්ගල කන්ද රාම – රාවණා සහ සීතා ප්‍රවාදය පිළිබඳ රහස් ගොන්නක් සඟවාගෙන නිසොල්මනේ සිටී. හග්ගල දැඩි ස්වභාව රක්ෂිතයක් වන්නට පෙර එම කඳු මුදුනට නැඟි ගැමියෝ සිටිති. ඔවුන්ගේ අත්දැකීම් අසන විට මවිතය උපදවයි.හග්ගල කන්ද පුරා ගල්ගුහා පවතී. ගලින් කළ පඩි පෙළවල් පවතී. මුදුනේ ගල් තලාවක දිය පොකුණක් පවතී. ගල් ආසන, ගල් තලාව දිගේ විහිදුණු කරත්ත පාරක සලකුණු ආදිය පවතී. හග්ගල කන්ද මුදුනේ වූ තුරුලතාවල ද දකින්නට ලැබෙන්නේ අමුතුම වෙනසකි. වෙනත් කිසිදු ප්‍රදේශයකදී දක්නට නොලැබෙන තුරුලතා හග්ගල කඳු මුදුනේ දී දැකගත හැකිය.එහි පවතින ගස්වල ප්‍රධාන ස්වභාවය නම් ඒවා කුරු ස්වභාවයක් ඉසිලීමයි. අවුරුදු දෙතුන් සියය පැරණි ගස් පවා උසින් අඩි 3-4 නො ඉක්මවයි. වනාන්තරය මැද සිටගත් විට තුරුලතා උස්වන්නේ මිනිසුන්ගේ ඉඟ පෙදෙසට පමණි. එහෙත් ඒවායේ කඳන් සුවිශාලය. ගස්වල විශාල අතු ප්‍රමාණයක් පවතී. ඒවා ද කෙළින් නොවැවී ඇඹරුණු ස්වරූපයකින් පවතී. ගසක ස්වරූපය දිගහැරි කුඩයක් සේ වෙයි. මේ අතර නමින් හඳුනා ගත නොහැකි ගස් වර්ග ගණන සුවිශාලය.වැඩිපුරම ඇත්තේ අශෝක ගස්ය. සීතා පේර නමින් හඳුන්වන රසැති පලතුරු ගස් වර්ගයක් පවතී. ඒවා ද වැවෙන්නේ පඳුරු සහිතවය. මංමුලාවැල් නමින් වැල් වර්ගයක් ද එහි තිබේ. ඒවා පෑගුණු විට මඟ වරදී. පාර සොයාගත නොහැකිව මංමුලා වේ. සැඟවූ සීතා සොයා එන රාමගේ හමුදාව අතරමං කරවනු පිණිස රාවණා විසින් මංමුලාවැල් වවන ලද බවට මතයක් පවතී.එහි පලතුරු වත්තක් පවතින අතර ඇතිතාක් පලතුරු අනුභව කළ හැකිය. එහෙත් ආපසු යනවිට ගෙන යා නොහැකිය. ගෙන යන්නට උත්සාහ කරන්නන්ට විපත් එළඹේ. හග්ගල කන්ද මුදුනේ ඇති එක් මුදුනකට නම් කිසිසේත්ම නැඟීමට නොහැකිය. එහි නැඟීමට උත්සාහ කරන්නෝ ද ලෙඩ වෙති. හග්ගල කන්ද තරණය කරන්නට ගිය බොහෝ පිරිස් ආපසු පැමිණ ඇත්තේ දින කීපයකට පසුවය. ඔවුන්ගේ සිරුරු ඉදිමී තිබුණි. විකාරයෙන් දොඩවමින් සිහි කල්පනාව නැතිව හැසිරෙති. ඔවුන් යථා තත්ත්වයට පත්කොට ගෙන ඇත්තේ යන්ත්‍ර - මන්ත්‍ර, ගුරුකම් කිරීමෙන් අනතුරුවය. හග්ගල කන්ද මුදුනට නැඟි විට ඔවුන් සිහි කල්පනාව නැතිව ඉබාගාතේ යන පිරිසක් බවට පත්වන්නේ මවිතය දනවන පරිද්දෙනි.මේ අසිරිමත් සීතාඑළිය සහ එය ඉම කොට ගත් හග්ගල කන්ද පිළිබඳ තොරතුරු ස්වල්පයක් පමණි. දැනට ජීවතුන් අතර නැති සීතාඑළියේ රංජිත් මහතා පෙර විටෙක හග්ගල කන්දේ අද්භූත දේ පිළිබඳ බොහෝ විස්තර මා හා පවසා ඇත.”එතකොට මං පුංචි කොල්ල කාලෙ. ඉන්දියාවෙ හින්දු පූජකවරු කීපදෙනෙක් ආව සීතාඑළියට. මගෙන් ඇහුව හග්ගල කන්දට නඟින්ඩ පාර පෙන්නන්ඩ පුළුවන්ද කියල. මං පාර පෙන්නුව. ටික දුරක් නඟිද්දි එක පූජකයෙක් ගහක කොළ වගයක් කඩල අතේම පොඩි කරල ඉස්ම ටික ගත්ත. ඒකට දැම්ම තඹ සතේ කාසියක්. ඒ කාසිය දියවුණා. ඊට පස්සෙ තවත් ගහකින් කැඩුව කොළ කීපයක්. ඒක කඩල මිරිකලා ඉස්ම අරන් කාසිය දියවුණු වතුරට දැම්ම. ඒ පාර කාසිය ආයෙමත් තිබුණ වගේම අපූරුවට හැදුණ. ඒ ගොල්ල හග්ගල කන්දෙ ගහ කොළට හරියට ගරු සත්කාර කළා. වැඳ නමස්කාර කළා. රංජිත් මහතා හග්ගල කන්ද පිළිබඳ එලෙසින් මා හා කියා තිබේ.පුරාණයේ එක්තරා දිනෙක සීතාඑළියේ පිරිසක් එකතුව නිධානයක් ගැනීමට කළ තැතත් පිළිබඳ මතකය රංජිත් මහතා මවෙත අනාවරණය කළේ මෙලෙසිනි.”සීතාඑළියෙ තිබුණ අංජනම් එළි බලල සාස්තර කියන තැනක් - ගෙදර වත්තෙ දේවාලයක් හෙම හදල ජයටම මේ වැඩේ කළා. හැබැයි කරපු කියපු හැම දෙයක්ම සත්ත වුණා. දෙවියන්ගෙන් ඉල්ලා සිටින කාරණා ඉෂ්ට කරල දෙන්නෙ හනුමන් දෙවියො.දවසක් දා අඳුන බලන ගුරුන්නාන්සෙ දේවාලෙ පූජාවක් ලැහැස්ති කළා. ඒකට සහභාගි කර ගත්තෙ විශ්වාසවන්තම දෙතුන් දෙනෙක් විතරයි. අපි එතකොට අවුරුදු දොළහෙ – පහළොවෙ කොල්ලො. පූජාවට වුවමනා අඩුම- කුඩුම හෙව්වෙ අපි. හැන්දැවෙ ගුරුන්නාන්සෙ පූජාව පටන් ගත්ත. හොඳට පේවෙලා හෙම මැතිරුව.පූජාවට තිබ්බ එක බිත්තරේකට වෙනමම මතුරපු ගුරුන්නාන්සෙ ඒක මගෙ අතට දුන්න. පුළුවන් විදිහකින් ඔය බිත්තරය බිඳින්න කියල කිව්ව. අපි උත්සාහ කළා. ඒත් බැරිවුණා. බිත්තරේ හරියට ගල් ගෙඩියක් වාගෙ තදයි. ටික වෙලාවකට පස්සෙ ගුරුන්නාන්සෙ ආවේශ වුණා. ආවේශ වෙලා කිව්ව තමන් හනුමන් කියන දෙවියො කියල. වැඩ වාසය කරන්නෙ සීතාඑළියෙ කෝවිලේ කියලත් කිව්ව. ආවේශ වුණාට පස්සෙ ගුරුන්නාන්සෙ වානරයෙක් නැත්නම් වඳුරෙක් වාගෙම තමයි. පෙනුම මනුස්සයෙකුගෙ වුණාට හැසිරුණේ වඳුරෙක් වාගෙ. විරිත්තනව, පැන පැන යනව, ඇඟ කසන්නෙ හෙම වඳුරෙක් කසනව වාගෙ.වත්තෙ එක තැනක් පෙන්නල ගුරුන්නාන්සෙ කිව්ව මෙතන වටිනා නිධානයක් තැන්පත් කරල තියෙනව. එතන හාරන්ඩ කියල. අපි උදලු, යකඩ අරන් ඒ රෑම වළ හාරන්ඩ පටන් ගත්ත. ගල් - මුල් හම්බ වුණා. ඒත් නිධානයක් නම් ලැබුණෙ නෑ. අපට තව යටට හාරන්ඩ කිව්ව. යටට හාරද්දි රත්තරන් පොදියක්ම හම්බ වුණා. ගුරුන්නාන්සෙ රත්තරන් පොදිය අරන් දේවාලෙන් තැන්පත් කරල තිබ්බ.එදා රෑ අපිට කෑම ලැහැස්ති කරල තිබුණ. ගුරුන්නාන්සෙට කෑමට ලැහැස්ති කරල තිබුණෙ පලතුරු වට්ටියක්. ගුරුන්නාන්සෙ ඒ පලතුරු එක එක දෑතින්ම අරගෙන කෑවෙ හරියට වඳුරෙක් කනව වාගෙමයි.පුරාණෙදි සීතාඑළියෙ තවත් කෙනෙකුට රත්තරනින් හදපු ගුවන් යානයක ආකෘතියක් ලැබිල තියෙනව. නිදන් වළක තිබිල. ඒක රාවණා රජ්ජුරුවන්ගෙ දඬුමොනර යන්තරේ ආකෘතියක් කියල තමයි කියන්නෙ. ඒ අය ඒක විකුණගෙන බොහොම පොහොසත් වුණා.ඒ කාලෙ සීතාඑළියෙ හිටපු සමහර උදවිය බලා හිටිද්දි හිතන්ඩ බැරි තරම් පෝසත් වුණා. ඒ පෝසත් වුණේ නිදන් ලැබිච්චි අය කියලයි කියන්නෙ. බොහොම දෙනකුට වටිනා මැණික් හෙමත් ලැබුණලු.සීතාඑළියයි, හග්ගලයි අතරෙ මහපාරෙ එක වංගුවකට කියන්නෙ මැණික් වංගුව කියල. එහෙම කියන්නෙ එතැන මැණික් හම්බවෙන තැනක් නිසාලු. රෑට රෑ වුණාට පස්සෙ කිසිම කෙනෙක් ඒ හරියෙන් තට්ට තනියම නම් ගියෙ නෑ. හොල්මන් අවතාර ඇවිත් බයකරන නිසා. ඒ මණ්ඩියෙ තිබුණෙ වටිනා, පිරිසුදු, අලුත්ම අලුත් මැණික්ලු. හොරෙන් ගෙනියන්ඩ බැරිතරම් විශාල මැණික් හෙමත් තිබුණලු.ඒ දවස්වල සමහර වතුවල කළු ගල් කැඩුවෙ බැකෝ යන්ත්‍රවලින්. ගෙවල් හදන්ඩ ගල් කඩනවයි කිව්වට කෙරුවෙ වෙන දෙයක්. නිදන් තමයි හාරල ගත්තෙ” රංජිත් මහතා මෙවන් තොරතුරු බොහොමයක්ම මා හා පවසා ඇත.තව කොටසක් ලබන සතියේසටහන හා ඡායාරූපසිරිසේන දේවප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061020</link>
    <topic>කවදාවත් මට කිසිම කෙල්ලක්ව කසාද බඳින්න හිතුණෙ නෑ</topic>
    <author/>
    <content>කවදාවත් මට කිසිම කෙල්ලක්ව කසාද බඳින්න හිතුණෙ නෑමෙතෙක් කතාව..කොරිඩෝවේ නොසන්සුන්ව ඒ මේ අත බලන ධනුක වෙත, තවත් විමසුම් දෙනෙතක් යොමු වී ඇති බව ඔහු නොදත්තේය. මැදි වියේ පසුවූ අවිවාහක තැනැත්තියක් වූ පාලිකාව ඔහුගේ හැසිරීම් පිළිබඳව හොඳ නිරීක්ෂණයක් කළා පමණක් නොවේ ඈ තුළ නැඟ එන ඊර්ෂ්‍යා සහගත හැඟීම් පාලනය කර ගැනීමට ද වෙර දැරුවාය.“මොකද මිස්ටර් ධනුක නාලිකා කියන්නෙ?” අසාගෙනම ඕ ධනුකට මුහුණ ලා වාඩි වූවාය. ඔහුගේ මුහුණෙහි ඇඳුණ අපහසුතාව දුටුවද ඇය පිළිතුරු අපේක්ෂාවෙන් ඔහු දෙසම බලා සිටියාය.“නෑ නාලිකාට මොනවද බඩු වගයක් ගන්න ඕනැ කිව්වට ආවේ...”“හැබෑ ද?”පාලිකාව නැගිට්ටේ නාලිකා ඒ ගැන තමාට නොකීම ගැන දැනුණ සියුම් කෝපයත් සමඟය.“මුන්ට ලීලෙ පෙන්නුව වැඩියි. පෙරකදෝරු මහත්තයා හදන්නෙ මාවත් තම්බන්න... ඒවට එයාගෙ ලුණු ගොරක මදි?”තොල් මතුරමින් ඕ උඩු මහලට නැංගේ අනවශ්‍ය කරදර දමා ගැනීම ගැන තමාටම දොස් පවරා ගනිමින්ය.“කොහේ යන්ඩද නෝනල දෙන්නා?” ඇගේ කට හඬෙහි කිසිදු තෙතමනයක් නොවීය.“කොහෙවත් නෑ මැඩම්.”නාලිකා නිල්මිණි දෙස ද බැලුවේ තමා නිවැරැදි බව තහවුරු කිරීමටය.“කොහෙවත් නෑ? එහෙනම් ධනුක මහත්තය කියන්නෙ නාලිකා මොනවද ගන්ඩ ඕනැ කිව්වය කියලා?”“ඉතින් මගෙන් අහලද ඔය ගමන් බිමන් යන්න සූදානම් වුණේ? නාලිකා මං මේ කාටත් එක්කයි කියන්නෙ. ඕන ඕන විදිහට වැඩ කරන්න බෑ මෙතන... ඒවා තම තමන්ගෙ ගම්වලදි... තේරුණා ද?”අවසාන වචන කිහිපය සිතා මතාම නිල්මිණි වෙත දමා ගැසීමට හැකිවීම ගැන පාලිකාව සෑහීමකට පත්වූවාය. නිල්මිණි පැමිණි දින සිට අනවශ්‍ය ගැටලුවකට මුහුණ දෙන්නට සිදුවීම ගැන ඇය සිටියේ කරදරකාරී හැඟීමකිනි. නාලිකා නිල්මිණි දෙස බැලුවේ ශෝකයෙනි. ඒ ඇනුම් පදය සිතා මතාම නිල්මිණි වෙත දමා ගැසු බව රහසක් නොවූයේ ඇයට පමණක් නොවේ.“අනේ! සොරි නිල්මි... මට ඔය ගෑනි පේන්න බෑ.”“ගමේ කතාව කිව්වේ මට... ඒත් නාලි, මම මොකද්ද කරපු වැරැද්ද?”“ඔය ගෑනිට වැරැද්දක් ඕන නැහැ නිල්මි... ඔය කතාව ඔයා ගණං ගන්න එපා. අපි ආවෙත් ගම්වලින් තමයි.” කියමින් එරංගා ඔවුන් වෙත ආවේ තවත් කිහිප දෙනෙක් සමඟය.“අන්න මැඩම් කිව්වා නාලිකාට පල්ලෙහාට එන්න කියලා... ඔයාගෙ මාව බලා ඉන්නව කියලා”ඒ සමඟම කුඩා සොහොයුරියක් පැමිණ පණිවිඩය දී ආපසු දිව ගියාය. ඔවුනොවුන් ගේ මුහුණ බැලුව ද නාලිකා මඳක් කලබලයෙන් සූදානම් වූවාය.“මමත් එන්න ඕනද?”“එපා...” නාලිකා සැර වූවාය.“අහක යන නයි දාගන්න ද හදන්නෙ?”“මම එහෙම කරගන්නෑ නාලි” නාලිකා සමඟ නිල්මිණි ඒවි යැයි ධනුක කිසිසේත් බලාපොරොත්තු වූයේ නැත.“අපි එළියට යමු නාලිකා...”නිල්මිණි කතා බහින් තොරව පිටුපස අසුනට බර දුන්නාය. වැවට සමීප කුඩා සුන්දර නිවාඩු නිකේතනයකට ගොඩ වැදුණ තිදෙනා තේ පානය කළහ. නිල්මිණි මේ සියල්ල කළේ කලින් පෙරහුරුවක් කළ ලෙසිනි.“මොකද නාලිකා ඔයාගේ යාළුවට කට නැද්ද?” ධනුක නිහඬතාව බිඳ දැමුවේය. නාලිකා ඔරවාගෙනම සිටියා විනා වචනයකුදු දෙඩුවේ නැත.“මට නිල්මිණි එක්ක ටිකක් කතා කරන්න ඕනෑ...”නාලිකා නැගිට වැව අසලට ගොස් ඔවුන්ට පිටුපා සිටගෙන වැව දෙස බලා සිටියාය. ඇයට නිල්මිණි කෙරෙහි ද කෝපයක් නැග එයි. මේ තරම් තේරුම් කළ ද නිල්මිණි ආවේ කැමැත්තෙනි.“මං එයාට හොඳ පාඩමක් උගන්වනවා...” නිල්මිණි කී කතාව ඇයට සිහිපත් වෙයි. නිල්මිණි වැනි අහිංසක දැරියක් ධනුක මාමාට කෙසේ නම් පාඩම් උගන්වන්න ද?“මොකද ළමයො බයවෙලා... මං යකෙක් නෙවේ...” නිල්මිණි... සිනාවෙන්නට තැත් කළාය.නිල්මිණි ආපසු හැරී නාලිකා දෙස බැලුවේ තමා කරන දේ ගැන වැටහීමක් ලබා ගන්නට මෙනි. සිය මිතුරිය දැඩි පීඩනයකට හසුවී හමාරය.තමාට කළ හැකි දෙයක් තිබියදී නාලිකාට එසේ පසුතැවෙන්නට ඉඩ හරින්නට නිල්මිණිට සිත් නුදුන්නේය.“නාලිකාගෙන් ප්‍රශ්නයක් නෑ...” ඒ හඬට නිල්මිණි ධනුක දෙස බලා මඳහසක් පෑවාය.“නිල්මිණි ඒ ලෙවල් කරන තුරු මගෙන් කිසිම බලපෑමක් නෑ... මම විහිළුවක් කරනව කියල හිතන්න එපා... මට ඔයාව මැරි කරන්න ඕනැ...”තිගැස්සී බිය වුවද, නිල්මිණි නොසැලී සවන් දුන්නාය.“කතා නොකර සිටීමෙන් තේරුමක් හරි ප්‍රයෝජනයක් හරි ඇතිවෙන්නෑ... ඔයා මට කැමැති ද නැද්ද කියල කියන්න...”ධනුක ඇගේ සිරුර ගෑවෙන තරමට සමීප විය. නිල්මිණිට සිහිපත් වූයේ නේවාසිකාගාරයේ සිදුවූ සිදුවීමය.“මං ආදරෙයි ළමයො... කවදාවත් මට කිසිම කෙල්ලෙක්ව කසාද බඳින්න හිතුණෙ නෑ.”සුරංග පිළිබඳව කියන්නට කිහිප වරක් සිත් වුවද නිල්මිණි ඉවසීමෙන් එය යටපත් කරගත්තාය.“ඔයා කතා නොකර ඉන්නේ මට අකැමැත්තෙන් ද? කැමැත්තෙන් ද?”ඔහු සෙමින් ඇගේ සුරත ඩැහැ ගත්තේය. “එහෙමනම් නිල්මිණි මට කැමැතියිනේ?” ධෛර්යසම්පන්නව ආව ද සියලු හැඟීම් බිඳී සුපුරුදු ස්වරූපය මතුවීමෙන් නිල්මිණි දැඩි අපහසුවකට පත්වූවාය.“මට යන්න ඕනේ”ඕ සුරත මුදා ගන්නට වෑයම් කළාය. කැපවීම කෙසේ වෙතත් ඉවසිය නොහැකි වේදනාවක් සමඟ පිළිකුලක් සිරුර පුරා දිව ගියේය.“කමක් නෑ... ඒත් අපි ආයෙත් ඉක්මනටම හමු වෙනවා. හැබැයි... නාලිකා අවශ්‍ය නෑ තේරුණා ද?”ආපසු එන ගමනේදි ගොළුවන් බිහිරන් සේ තිදෙනාම නිහඬව සිටියහ.“මොකද වුණේ?”නේවාසිකාගාරයට ආ විගසම නාලිකා විමසුවේ කෝපයෙන් හා පසුතැවීමෙන් අඳුරුව ගිය මුහුණින්ය.“මුකුත් නෑ”නිල්මිණි නාලිකාගේ ප්‍රශ්නය ඒ තරම් බරපතළව ගණන් නොගත්තාය.“නිල්මි... ඔය සෙල්ලම නවත්තන්න. මං කැමැතිම නෑ. ඕක ඇස් රතුවෙන ප්‍රශ්නයක් වෙයි.”“නාලි මං හින්ද ඔයාලට ගෙදරින් යන්න වුණොත්? මට බැහැ නාලි මෙච්චර සලකපු ඔයාට...”“ඉතින්? මට නම් ඕනකමක් නෑ බලෙන් ඉන්න. අපේ අම්මට නම් ටිකක් අමාරු ඇති. නමුත් මම විරුද්ධයි ඔයා මේ දුර දිග හිතන්නේ නැතිව කරන වැඩවලට.”“නාලිකා මට මුකුත් වෙන්නේ නෑ. මම ෂේප් එකේ ඔයාට ගේ ලියවනවා විතරයි.”“එපා... එපා ඔයාට ඒක කවදාවත් කරන්න බැහැ නිල්මි. ඔයා අපේ මාමව අඳුරන්නෑ... එයා හදන්නේ ඔයාව බිල්ලට ගන්න...”නිල්මිණිට මිතුරිය ගැන දැනෙන වේදනාව නිමක් නැත. තමා හමු නොවුණ නම් ධනුක පෙර සේම ඔවුන් හා ප්‍රශ්නයකින් තොරව ජීවත්වන බව පැහැදිලිය.“නාලි... ඔයාගෙ මාමා මට පේන්න බෑ. ඒත් මම ඔයාට ආදරෙයි නාලිකා. මං හොස්ටල් එකට ආව මුල් දවසෙ ඔයා මට කොච්චර උදව් කළා ද? ඔයා... ඔයා මගෙ හොඳම යාළුව නේද?”කඳුළු කැට දෙකක් කඩා වැටෙන්නට ඔන්න මෙන්න තිබු දෙනෙත් නිල්මිණි දෙසට හරවමින් නාලිකා සුසුම් ලෑවාය.“නිල්මි, අපේ මාම ඔයාව විනාශ කරනවා. එයාට කෙල්ලෙක්ගෙ ජීවිතයෙ කිසිම වටිනාකමක් නෑ. ඒකයි මම කියන්නෙ. එයා ඔයාව කොහේ හරි අරන් ගිහින් ඔයාගෙයි සුරංගගෙයි බලාපොරොත්තු නැති කරල දානවා...”සීතල සුළං රැලි දෙදෙනාගේම හිස කෙස් අවුල් කරගෙන හමා යයි. සුරංග ඇස පිය නොහෙළා නිල්මිණි දෙස බලා සිටියේ කිව නොහැකි තරම් සෙනෙහසකින්ය.නුවර ගියාට පසුව ඇය තවත් පැහැපත් වී සිරුර හොඳින් පිරිපුන්ව ඇත. නිබඳව දකින්නට ලැබෙන නිදිබර ගතියක් පැවතුණ දෙනෙත් තුළ බොහෝ දේ ලියැවී ඇති බව සුරංග වටහා ගත්තේය.හුන් තැනින් නැගිට නිල්මිණි සමීපයට පැමිණ ඔහු ඇගේ බැල්ම වෙනස් කරන්නට මෙන් අතැඟිලි පටලවා ගත්තේය. නිල්මිණිගේ ගෙලේ දිදුලන සිහින් දම්වැල සුරතින් කරකවමින් මුවඟට නැඟුණ සිනහව ඇගෙන් සඟවා ගන්නට සුරංග වෑයම් කළේය.“ඔයාගේ උපන් දිනේට මං ඔයාට ලස්සන මාල පෙත්තක් අරන් දෙන්ඩ ද?”තිගැස්සුණු ඇයට එකවරම සිහිපත් වූයේ පෙර දිනක වැවට වීසි කර දැමු රන් පැන්ඩනයයි.“ඉතින් අදනෙ මගෙ උපන් දිනේ?”  මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061021</link>
    <topic>සිනහවේ මෙන්ම කඳුළේ ද සංවේදී බව කියාදුන් ‘අප්පච්චි’</topic>
    <author/>
    <content>සිනහවේ මෙන්ම කඳුළේ ද සංවේදී බව කියාදුන් ‘අප්පච්චි’අද සිටින මම යනු අතීත සුවහසක් මිනිසුන්ගේ වෙහෙසකර මෙහෙයුමක වෑයමක ප්‍රතිඵලයක් බැව් මම දැන් දනිමි.....මේගනා බණ්ඩාරනායක සිය නවකතාවේ මෙසේ සටහනක් තැබුවාය. දැනට එංගලන්තයේ අධ්‍යාපනය ලබමින් සිටින මේගනා සිය ජීවිතයේ තමන් මුහුණදුන් සුව සොම්නස්, දුක් දොම්නස් අතීත මතක අතර සැරිසරමින් මේ ලියවිල්ල අරඹන්නීය. කතාව පුරා වැඩිපුරම ඇත්තේ සිය ජීවිතයේ ඉවතහල නොහැකි ආදරණීයම බැඳීම වන ‘අප්පච්චි’ ගැනය.මේ මේගනා බණ්ඩාරනායක අපේ සමීප හිතවතියක් වන්නේ පසුගිය 02 වැනිදා සිට ස්වර්ණවාහිනියෙන් රාත්‍රි 8.30ට විකාශය ඇරඹුණු ‘අප්පච්චි’ ටෙලිනාට්‍යය ඔස්සේය.තරුණ වයසේදීම තමා බෙහෙවින් ආලය කළ සිය බිරියගේ වියෝවෙන් හුදකලා වන තරුණ පියකු වන ධම්ම බණ්ඩාරනායක මේගනා ඇතුළු සහෝදරියන් තිදෙනාගේ ආදරණීය අප්පච්චීය.සිය බිරිඳත් දරුවනුත් සමඟ ගෙවන්නට තිබූ අනාගත සිහින සිය බිරියගේ හදිසි වියෝවෙන් බිඳ වැටුණත්, ඔවුන් දෙදෙනාගේ පේ‍්‍රමයේ එකම දෘශ්‍යමාන සාක්ෂි වූ සිය කුඩා දූවරුන් සතර දෙනා කෙසේ හෝ හදා වඩා ගැනීම ධම්මගේ එකම අරමුණ වේ.කුඩා වැවකට මායිම් වූ අක්කර කිහිපයක භූමිභාගයක තමන්ම තනාගත් දැවමය නිවෙස හා ගොවිපළ තුළ සිය දියණියන් සිවුදෙනා ද සමඟ ධම්ම ජීවිත සටන අරඹයි.මව අහිමි වූ දැරියන්ට පියාගේ භූ®මිකාවට අමතරව මවකගේ ආදරය ද නොඅඩුව ලබා දෙමින් ඔවුන් හදා වඩා ගැනීමට දුෂ්කර ප්‍රයත්නයක යෙදෙයි.ඔහු සිය දරුවන් නිදහසේ සිතන, අනෙකකු මත නොපවතින මිනිසුන් කිරීමට උත්සාහ දරයි. අනෙකාගේ සිනහවේදී සේම, කඳුළේ දී ද සංවේදී වීමටත් අත්හැර නොයාමටත් ධම්ම සිය දරුවන්ට උගන්වයි.සිනහව හා කඳුළ ජීවිත්වීමේ අනිවාර්ය කොන්දේසියක් බවත්, ඉන් නොසැලී උපේක්ෂා සහගත වීමටත් දුක සැප සියල්ල නොසැලී දරන්නටත් උගන්වයි.අප්‍රතිහත ධෛර්යයත්, විශ්වාසයත් ඇත්තේ නම් මිනිසුන් හා සමාජය පවතිනවාට වඩා යහපත් තැනකට වෙනස් කළ හැකි බව උගන්වයි.අශිෂ්ටත්වය, අසාධාරණය ඉදිරියේ හිස නොනමන්නටත්, සිය සටන්කාමී ජීව ගුණය කෙරේ විශ්වාසය තැබීමටත් උගන්වයි. අප ලැබූ ජීවිතය සොබාදහමේ සහ අවට මිනිසුන් ගේ ආදරය මත ලැබූ ප්‍රදානයක් ලෙස සිතන්නටත්, මේ කෙටි ජීවිත කාලයේ දී ඒ ණය ගෙවා දැමිය යුතු බවත් උගන්වයි. යහපත් ජීවිතය යනු සිය හෘද සාක්ෂියට එකඟවීම බැව් උගන්වයි.සිය ආදරණීය අප්පච්චිගේ ආදරය, උණුසුම රැකවරණය මැද උස් මහත්වන මේ දැරියන් ඔවුන්ටම වෙන් වූ විවෘත ලෝකයේ දී තම පියා කියා දුන් හෘදසාක්ෂිය පිළිබඳ විශ්වාසය තහවුරු කිරීම ‘අප්පච්චි’ ටෙලි නාට්‍යයෙන් ඔබට දැකගත හැකිය.’අප්පච්චි’ සමස්ත කතාන්දරයටම පදනම් වන්නේ ඔබට, මට සේම මෙලොව ජීවත්වන සෑම සමාජයීය මිනිසකුටම පොදු යථාර්ථයක් වූ මේ සත්‍යයයි.ආනන්ද අබේනායකගේ අධ්‍යක්ෂණයෙන් නාමල් ජයසිංහගේ තිර රචනයෙන් එළි දකින ‘අප්පච්චි’ සඳහා ජැක්සන් ඇන්තනි, චාන්දනී සෙනවිරත්න, ලූෂන් බුලත්සිංහල, ප්‍රියා රණසිංහ, පද්මිණී දිවිතුරුගම, අතුල පතිරණ, ශ්‍යාම් ප්‍රනාන්දු, උමාලි තිලකරත්න, නාමල් ජයසිංහ, විශ්වජිත් ගුණසේකර ඇතුළු නළු නිළියෝ රැසක් රංගනයෙන් එක්වෙති.  හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061022</link>
    <topic>සාර්ක් සිනමා උලෙළ - 2012</topic>
    <author/>
    <content>සාර්ක් සිනමා උලෙළ - 2012සාර්ක් (SAARC) යන කෙටි නාමයෙන් හඳුන්වනු ලබන්නේ කලාපීය සහයෝගීතාව පිළිබඳ දකුණු ආසියාතික සමුළුව (South Asian Association For Regional Cooperation) ය. එය ඇෆ්ගනිස්ථානය, බංග්ලාදේශය, භූ®තානය, ඉන්දියාව, මාලදිවයින, නේපාලය, පාකිස්ථානය හා ශ්‍රී ලංකාව යන රටවල් අටෙන් සමන්විත වේ.ශ්‍රී ලංකාවේ පළමුවන සාර්ක් සිනමා උලෙළ පවත්වන ලද්දේ 1999 දීය. මෙම ලියුම්කරු එහි සම්බන්ධීකාරක විය. මෙරට පැවැත්වූ දෙවන සාර්ක් සිනමා උලෙළ 2011 වර්ෂයේ පවත්වන ලද්දේ කොළඹ ස්ථාපිත කළ සාර්ක් සංස්කෘතික මධ්‍යස්ථානය මඟිනි. එය සාර්ක් රටවල සංස්කෘතික වර්ධනය වෙනුවෙන් පිහිටුවන ලද ස්ථාවර මධ්‍යස්ථානයකි.එම මධ්‍යස්ථානය විසින් සංවිධානය කරන ලද 2012 වර්ෂයේ සාර්ක් සිනමා උලෙළ පසුගිය මැයි මස 16 – 20 දක්වා ජාතික චිත්‍රපට සංස්ථා සිනමා හලේ දී පැවැත්විණි. මෙම උලෙළේ විශේෂත්වය වන්නේ එය අන්තර්ජාතික ජූරියකින් සමන්විත වෘත්තාන්ත හා වාර්තා චිත්‍රපට සඳහා තරගකාරී උලෙළක් වීමයි. සාර්ක් රටවල් අතරින් අති විශාල චිත්‍රපට සංඛ්‍යාවක් වාර්ෂිකව නිපදවන රට වන්නේ ඉන්දියාවය. එය අනෙකුත් සාමාජික රටවල් වාර්ෂිකව නිෂ්පාදනය කරන මුළු චිත්‍රපට සංඛ්‍යාව මෙන් පස් ගුණය ද ඉක්මවයි.කොළඹ පිහිටුවා ඇති සාර්ක් සංස්කෘතික මධ්‍යස්ථානය මුහුණ පා සිටින ප්‍රධානතම ගැටලුව වන්නේ සාර්ක් සිනමා උලෙළට චිත්‍රපට තෝරා ගැනීමේ ස්වතන්ත්‍ර හැකියාවක් ඔවුන්ට නොමැතිවීමයි. ඒ නිසාම සාර්ක් රටවල් නිල වශයෙන් ඉදිරිපත් කළ චිත්‍රපට සාර්ක් සිනමා උලෙළේ දී තිරගත කිරීමට ඔවුන්ට සිදු වේ. එම නිලධාරිවාදී යාන්ත්‍රණය මඟහරවා ගෙන චිත්‍රපට තෝරා ගැනීමේ ස්වතන්ත්‍ර හා අදීන හැකියාවක් ඔවුන්ට ලැබෙන තාක් මෙම සිනමා උලෙළ සාර්ථක එකක් බවට පත්කර ගැනීමට හැකියාවක් නොලැබෙනවා ඇත.2012 චිත්‍රපට උලෙළ විමසා බැලීමේදී මෙම කාරණය ඉතා මැනවින් පැහැදිලි වේ. බංග්ලාදේශය ඉදිරිපත් කළ චිත්‍රපට දෙකම අධ්‍යක්ෂණය කර තිබුණේ මොර්ෂෙදුල් ඉස්ලාම්ය. එනම් Khelaghar සහ Priotomeshu ය. ඒවා නිෂ්පාදනය කර තිබුණේ පිළිවෙළින් 2006 දී හා 2009 දීය. ඔහු ඊට පසු 2011 වර්ෂයේ My Friend Rasheed  නමින් චිත්‍රපටයක් නිමකර තිබුණි.ශ්‍රී ලංකාවෙන් චිත්‍රපට දෙකක් ඉදිරිපත් කර තිබුණි. ප්‍රසන්න විතානගේ අධ්‍යක්ෂණය කළ ‘ආකාස කුසුම්’ (2008) සහ අශෝක හඳගම ගේ ‘විදු (2010)ය. ‘ආකාස කුසුම්’ විශිෂ්ට සිනමා කෘතියකි. ඒ පිළිබඳ විවාදයක් නැත. එහෙත් එය නිෂ්පාදනය කර වසර හතරක් ගෙවී හමාරය. ශ්‍රී ලංකාව නියෝජනය කළ යුතු යෝග්‍යතම චිත්‍රපට දෙක විය යුතුව තිබුණේ අරුණ ජයවර්ධනගේ ‘නිකිණි වැස්ස’ හා අශෝක හඳගමගේ ‘ඉනි-අවන්’ ය. චිත්‍රපට දෙකම මෙතෙක් මෙහි තිරගත කර නැත. එහෙත් ‘නිකිනි වැස්ස’ 2012 වර්ෂයේ ප්‍රංශයේ වෙසුල් අන්තර්ජාතික ආසියාතික සිනමා උලෙළේ දී විශිෂ්ටතම චිත්‍රපටයට හිමි සම්මානයත් නෙට්පැක් සම්මානයත් දිනා ගත්තේය. 2011 දෙසැම්බර් මස පැවැති ඩුබායි අන්තර්ජාතික සිනමා උලෙළේ දී එහි ප්‍රධාන චරිතය රඟපෑ චාන්දනී සෙනෙවිරත්න ජූරියේ විශේෂ ගෞරවයට පාත්‍ර වූවාය.අශෝක හඳගම ගේ දෙමළ භාෂීය චිත්‍රපටය වන “ඉනි – අවන්” 2012 ප්‍රංශයේ සුප්‍රකට කාන් සිනමා උලෙළේ ACID යන විශේෂිත වැඩ සටහන යටතේ තිරගත විය. සිනමා උත්සව අද ජගත් සිනමා සංස්කෘතියේ සුවිශේෂ අංගයක් බවට පත්ව ඇත.හැම සිනමා උත්සවයක්ම ප්‍රයත්න දරන්නේ අලුත්ම චිත්‍රපට සිය උලෙළට ඇතුළත් කිරීමටයි. 2006 වර්ෂයේ නිෂ්පාදිත චිත්‍රපටයක් 2012 වර්ෂයේ තරගකාරී සිනමා උලෙළකට ඇතුළත් කරන ලෝකයේ එකම සිනමා උලෙළ සාර්ක් සිනමා උලෙළ විය යුතුය. සාර්ක් සිනමා උලෙළ තරගකාරී නොවන්නේ නම් හෝ එය විශේෂිත තේමාවක් යටතේ පවත්වනු ලබන්නේ නම් එය සාධාරණය. නමුත් මෙය ජාත්‍යන්තර ජූරියකින් සමන්විත තරගකාරී උලෙළකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=av12061023</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාරානා ඩාන්ගුබට්, දකුණු ඉන්දියාවෙන් බොලිවුඩයට එක්වූ තරුවක්. ඔහු, ‘දම් මරෝ දම්’ නම් වූ බොලිවුඩ් චිත්‍රපටයේ බිපාෂා බාසු සමඟ රඟපෑවා. ඒ, පසුගිය වසරේදීයි.චිත්‍රපටය රූපගත කිරීම ආරම්භ කළ දා පටන් රානා සහ බිපාෂා සම්බන්ධ කර කටකතා ගින්නක් ඇවිළුණා. ‘බිපාෂාගෙ අලුත්ම ආදරවන්තයා තමයි රානා!’ සිනමා ලොව ගිනිගත්තේ මේ කටකතාවෙන්. මේ කතාව දිගට හරහට ඇවිලී ගියත් ඒ දිනවල බිපාෂාවත් රානාවත් කිසිම දෙයක් කීවේ නැහැ. නිහඬවම කාලය ගතකළා.නිශ්ශබ්දව සිටියා ඇති කියා සිතුණ නිසාදෝ රානා ගිය සතියේ තම මුව විවර කළා.. “මම තාම සිනමා ලෝකයට අලුත් කෙනෙක්. බිපාෂා එක්කත් චිත්‍රපටයක රඟපෑවා තමයි. ඒත් ඔය කියන විදිහේ සම්බන්ධයක් මට නැහැ.බිපාෂා කවදාවත් මගේ පෙම්වතිය වෙලා හිටියෙ නෑ. සාමාන්‍යයෙන් මිනිස්සු හිතනවා මම කවුරුහරි නිළියක් එක්ක කතා බහ කළොත් එයා මගේ පෙම්වතිය කියලා. මේ හැමෝම මගේ යාළුවෝ විතරයි. බිපාෂාත් යෙහෙළියක්. එයා කිසිම දවසකවත් මගේ පෙම්වතිය වෙන එකක් නැහැ. මට සුදුසු කෙනා මගේ මව්පියෝ මට හොයලා දේවි. එහෙම නැත්නම්, මට දකුණු ඉන්දියාවෙ ගෑනු ළමයෙක්ට ආදරය කරන්න පුළුවන්.”තවමත් 27 වැනි වියෙහි පසුවන රානා පැවසුවා.ජනප්‍රිය චිත්‍රපට අධ්‍යක්ෂ කරන් ජොහාර් ගේ හතළිස් වැනි උපන් දිනය පසුගිය මැයි 25 දා මහ ඉහළින් පැවැත්වුණා. සුපිරි හෝටලයක පැවැත්වුණු මේ සාදය සඳහා බොලිවුඩ් සිනමාවේ සුපිරි තරු රැසක්ම සහභාගි වී සිටියා. මේ උපන් දින සාදය පැවැත්වෙන්නට සති දෙකකට පමණ කලින් එක්තරා කටකතාවක් පැතිරී ගියා.එයින් කියැවුණේ කරන් ජොහාර්ගේ උපන් දින සාදයට ජන්‍රපිය නිළි ප්‍රියංකා චොප්රාට ඇරියුම් නොලැබේවිය කියලයි. ඊට හේතුව බොහෝ දෙනෙකුට රහසක් වුණේ නැහැ. ශාරුක් සහ ප්‍රියංකා අතර පවතින සමීප සම්බන්ධය මෙයට මුල්වූ බවයි කරුණු දන්නා අය පවසන්නේ. කරන් ජොහාර්, ශාරුක් ගේත් ගෞරීගේත් හොඳම මිතුරායි.ඔහුගේ ජීවිතයේ වැදගත් අවස්ථාවලට ශාරුක් තම බිරිය ගෞරී සමඟ සහභාගි නොවී සිටින්නේ නැහැ. මේ නිසා කරන්ගේ උපන් දින සාදයට කාට ඇරියුම් කළත් ප්‍රියංකාට ඇරියුම් නොකරන ලෙස ගෞරී කරන් වෙත ඉල්ලීම් කළ බවයි ආරංචි. ඇයගේ බලපෑම මත ප්‍රියංකා, උපන් දින සාදයෙන් කැපී ගිය බවක් පැවසුණා.ඒත් කවුරුත් පුදුමයට පත් කරවමින්, ප්‍රියංකා මේ උපන් දින සාදයට පැමිණියේ විදේශයක පැවති චිත්‍රපට රූපගත කිරීමකට සහභාගිවීමෙන් පසුවයි. ඇය ගුවන් තොටුපළට පැමිණ කෙළින්ම කරන්ගේ උපන් දින සාදයට පැමිණියේ මධ්‍යම රාත්‍රියේදීයි. ඇය ඒ රාත්‍රි සාදයට ගැළපෙන ලෙස අළු සහ කළු පැහැ මිශ්‍ර ගවුමක් හැඳ සිටියා. ප්‍රියංකා එද්දී ශාරුක් සහ ගෞරී මේසයක් අසල වාඩිවී සිටියත් ඇය දෙස බැලුවේ නැහැ. ප්‍රියංකා වාඩි වුණේ ශාරුක් - ගෞරි යුවළ සිටි තැනට මඳක් ඈතින්.කවුරුත් කමින් බොමින් සිනහ නංවමින් කතාබහ කරද්දී ශාලාව සිසාරා මියුරු සංගීත රාවයකුත් පැතිරුණා. සංගීතය විසිර වූයේ ඩී.ජේ.කෙනෙක්. ප්‍රියංකා පැමිණි පසුව ඔහු එතෙක් වාදනය වෙමින් පැවති ගීතය නවතා අලුත් ගීතයක් වාදනය කළා. ඒ, ප්‍රියංකා සහ ශාරුක් ‘ඩොන්’ චිත්‍රපටයේ රඟමින් ගායනා කළ ‘අජ්කිරාත්’ නම් වූ ගීතයයි.කවුරුත් ශාරුක් සහ ප්‍රියංකා දෙස වරින් වර බැලුවේ සිනහ නංවමින්. දෙදෙනා මේ ගීතයට අනුව රංගනයක් ඉදිරිපත් කරනු ඇතැයි හැමෝම සිතුවා. නමුත් එවැන්නක් සිදුවුණේ නැහැ. දෙදෙනා සිටියේ දෙපැත්තක. ගීතය නිමවුණේ කාගේත් අවධානය ඛාන් යුවළගෙන් සහ ප්‍රියංකා වෙතින් ඈත්වෙමින්.තවත් විනාඩි කිහිපයක් ගතවුණා. හිටි හැටියේම තම අසුනින් නැඟී සිටි ශාරුක්, තම බිරිඳට එතැන හිඳින්නට ඉඩ හැර තනිවම කොහේට දෝ ගමන් කළා. ඒ මොහොතේදී ගෞරී සිටියේ තවත් අයෙකු සමඟ පුංචි කතාබහක නියැළෙමින්.ශාලාවෙන් මඳක් ඈත්වූ ශාරුක් සෙනඟ නොගැවසෙන තැනකට සේන්දු වුණා. එතැන රැඳී සිටියේ කවුරුන්ද? එහි සිටියේ ප්‍රියංකායි. ශාරුක් විනාඩි කිහිපයක් ප්‍රියංකා සමඟ කතාකරන අයුරු සාදයේ සිටි කිහිප දෙනෙකුට දැකගන්න ලැබුණා. දෙදෙනා කතාකළේ චිත්‍රපටයක් ගැනද? වෙනත් දෙයක් ගැනද? ඒ ගැන නම් තවම දැනගන්න නැහැ.90 දශකයේ දිදුලන තරුවක් වූ රවීනා තැන්ඩන් බොලිවුඩ්පුරයෙන් මඳ කලකට ඈත්ව සිටියේ විවාහ වී දරුවන් ලැබූ නිසයි. ව්‍යාපාරික අනිල් ථදානි සමඟ 2004 පෙබරවාරි මාසයේ දී විවාහ වූ රවීනා දැන් දුවෙකු ගේ සහ පුතෙකුගේ ආදරණීය මවක්. පසුගිය වසරේ තිරගත වූ ‘බුද්ධා හෝ ගයා තේරා බාප්’ චිත්‍රපටයේ ආරාධිත රංගනයකට එක්වීමෙන් ඇය නැවතත් බොලිවුඩ් සිනමාවට පැමිණියා.රවීනාට බොලිවුඩය අමතක කර දමන්නට බැරි පාටයි. ඒ නිසයි මේ රුවැත්තිය තවත් අලුත් චිත්‍රපටයක ප්‍රධාන චරිතයක් රඟපාන්න සැරසෙන්නේ. චිත්‍රපටයේ නම, ‘ගින් ලියා ආස්මාන්’. අධ්‍යක්ෂණය කරන්නේ රිශී දේශ්පාන්ඩේ. මෙහි ප්‍රධාන චරිතයක් රඟන අතරේ තවත් කටයුත්තකටත් රවීනාට අවධානය යොමු කරන්න සිදුවෙලා. ඇයට එහි ගීතයක් ගායනා කරන්නටත් ඇරියුමක් ලැබිලා. මේ තමයි ඇය චිත්‍රපටයක් වෙනුවෙන් ගීයක් ගයන මුල්ම අවස්ථාව. ඇය ගායිකාවක් නොවන බව කවුරුත් දන්නවා. නමුත් මේ අභියෝගාත්මක කාර්යය තමන් ඉතාම කැමැත්තෙන් භාරගත් බවයි රවීනා පවසන්නේ.”ඒක හරිම ලස්සන සින්දුවක්. ගායනා කරන්න අමාරුවක් නැහැ. රවීනා ඒක ලස්සනට ගායනා කරාවි කියල හිතනවා. එයා ගොඩක් උත්සාහ කරනවා මේ සින්දුව හොඳින් ගායනා කරන්න. ළඟදීම ඒක පටිගත වේවි” චිත්‍රපටයේ අධ්‍යක්ෂ විශ්වජිත් ගයික්වාඩ් එලෙස කියා සිටියා.රවීනා මේ චිත්‍රපටයේ සය හැවිරිදි දරුවෙකුගේ මවක ලෙස රඟපානවා. මෙය, හින්දි සහ මරාති භාෂාවලින් දෙබස් ඇතුළත් වන චිත්‍රපටයක්. මේ නිසා රවීනාට මරාති භාෂාවෙන් දෙබස් පවසන ආකාරයත් පුහුණු වන්නට සිදුවී තිබෙනවා. ’ගින් ලියා ආස්මාන්’ චිත්‍රපටය ගෙතී ඇත්තේ නාවික නිලධාරියකු වූ තම පියා ගුවන් අනතුරකින් මියගිය පසුව ඔහු අහසෙහි වෙසෙන බව සිතමින් කල්ගෙවන අසරණ පුංචි දරුවකු වටායි. රවීනා, මේ දරුවාගේ මව ලෙසයි රඟපාන්නේ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=am1206101</link>
    <topic>ඇදුම වළක්වන ඖෂධ සහනය සලසන ඖෂධ මේ දෙවර්ගයේ වෙනස හඳුනාගන්න</topic>
    <author>සාගරිකා දිසානායක ජයසිංහ</author>
    <content>ඇදුම වළක්වන ඖෂධ සහනය සලසන ඖෂධ මේ දෙවර්ගයේ වෙනස හඳුනාගන්නස්වසන රෝග පිළිබඳ විශේෂඥ වෛද්‍යඅමිත ප්‍රනාන්දුඇදුම රෝගය පිළිබඳ විවිධ මත සහ මිථ්‍යා සමාජයේ පවතී. එම මිථ්‍යා දැඩිව විශ්වාස කිරීම ද ඇදුම වැනි රෝගයක් සුවපත් කිරීමට බාධා ඇති කරවයි. මේ ලිපිය එවැනි ඇතැම් මිථ්‍යා මත සහ ඒවා පිළිබඳ සැබෑ තත්ත්වය හෙළි කරයි.ඇතැම් ආහාර ගැනීමෙන් ඇදුම රෝගය වැඩි වන බව ඇතැමුන් තුළ පවතින සැකයකි. ආහාර නිසා රෝග ලක්ෂණ මතු වෙන්නේ ඇදුම රෝගීන් ගෙන් 2% ක් පමණ ඉතා සුළු ප්‍රමාණයකටය. එහෙත් ඇදුම රෝගීහු වැඩි දෙනෙක් ආහාර වර්ග හේතුකොටගෙන ඇදුම වැඩි වේය යන මිථ්‍යාව විශ්වාස කරති. එය වැරැදිය.ආහාර නිසා ආසාත්මිකතා ඇති වන්නේ ආහාර ජීරණ පද්ධතිය සහ සම ආශි‍්‍රතවය. යම් ආහාරයක් නිසා ඇදුම රෝග ලක්ෂණ මතු වෙනවා නම් එම ආහාරය ගෙන පැය කීපයක් තුළ එම තත්ත්වය ඇතිවිය යුතුය. ආහාර කල්තබා ගැනීම සඳහා භාවිත කරන රසායන ද්‍රව්‍ය (ක්ෂණික ආහාරවල මේවා බහුලය) හා වර්ණක වැනි දේවල්වලින් ඇදුම රෝග ලක්ෂණ මතු වන බව සොයා ගෙන තිබේ.ප්‍රායෝගිකව බලන කල මුලින් කළ යුත්තේ නියමිත මාත්‍රාවෙන් ඖෂධ ලබා ගැනීමෙන් ඇදුම තත්ත්වය හොඳින් පාලනය කර ගැනීමය. ඇදුම පාලනය වී ඇති විට යම් ආහාරයක් ගෙන පැය කිහිපයකින් ඇදුම රෝග ලක්ෂණ පහළ වේ නම් එම ආහාර ගැනීමෙන් වැළැකී සිටිය යුතුය.නෑම ඇදුම රෝගීන්ට අගුණ බව සිතීම.ඇඟ උණුසුම් වී දහදිය දමා ඇති අවස්ථාවල ස්නානය කිරීමේදී සීතල ජලය ක්ෂණිකව ඇඟ ගැටීමෙන් ඇදුම රෝග ලක්ෂණ මතු විය හැකිය. ස්නානය කිරීමෙන් පසු ඇඟ සහ හිස හොඳින් වියළා ගැනීම වැදගත් වේ. ඔබ භාවිත කරන ෂැම්පු වැනි දෙයින් ද ඇතැම් විට රෝග ලක්ෂණ මතු විය හැකිය.විදුලි පංකා භාවිතය නුසුදුසු ද?විදුලි පංකා භාවිතයේදී කාමරයේ ගෘහ භාණ්ඩවල හා මදුරු දැල්වල ඇති සියුම් දූවිලි ඇවිස්සේ. එම දූවිල්ලට ඇදුම රෝගීන් සංවේදී විය හැකිය. විදුලි පංකා භාවිත කිරීම වරදක් නැත. එහෙත් විදුලි පංකා මෙන්ම කාමර ද දූවිල්ලෙන් තොරව හැකිතාක් පිරිසුදුව තැබිය යුතුය.ශාරීරික ව්‍යායාම අගුණ ද?ශාරීරිකව වෙහෙසීමේදී ඇදුම රෝග ලක්ෂණ මතු විය හැකිය. නමුත් මේ හේතුවෙන් කිසි විටෙක ශාරීරික ව්‍යායාම නතර කිරීම හෝ සීමා කිරීම නොකළ යුතුය.නිසි පරිදි නිවාරණ ඖෂධ හා අවශ්‍ය පරිදි සහනදායී ඖෂධ ගැනීමෙන් මෙම තත්ත්වය වළක්වා ගත හැකිය. ව්‍යායාම කිරීමට පෙර ඇඟ උණුසුම් කිරීමේ ව්‍යායාම කළ යුතුය. අවශ්‍ය නම් ව්‍යායාම කිරීමට පෙර සහනදායී ඖෂධ භාවිත කළ හැකිය. පිහිනීම ඇදුම රෝගීනට ඉතාම සුදුසු ව්‍යායාමයකි.ඇදුම රෝගය හා සම්බන්ධ වෙනත් රෝග වන්නේ පීනස (Allergic Rhinitis)  දද (Eczema) සහ (Gastritis) බඩ පපුව දැවිල්ලය. ඇදුම රෝගීනට එම රෝග හට ගැනීමේ වැඩි ප්‍රවණතාවක් තිබේ. ඇදුම රෝගීනට ඇතිවන පීනස් තත්ත්වයේ දී කිවිසුම් යාම, ඇස්, උගුර කැසීම, උගුරේ සෙම පැටලීම වැනි රෝග ලක්ෂණ මතු වේ. මේ තත්ත්වය ඖෂධ මඟින් හොඳින් පාලනය කළ හැකිය.පීනස සඳහා ප්‍රතිකාර ගතහොත් පීනස යටපත් වී ඇදුම රෝගය මතු වේ යන මතයේ සත්‍යයක් නැත.ඇදුම රෝගියකු ජිවිත කාලය තුළම ප්‍රතිකාර ගත යුතු ද?වැඩිහිටි කාලයේදී ඇදුම හැදුණොත් දිගු කාලීනව ප්‍රතිකාර ගත යුතුය. එම කාල සීමාව රෝගියාගෙන් රෝගියාට වෙනස් වේ. ඔබ දිනපතාම නිවාරණ ගණයේ ඖෂධ ගන්නා රෝගියකු වේ නම් මෙම කාල සීමාව වසර ගණනක් විය හැකිය.බෙහෙත් ගත යුතු කාලය තීරණය වන්නේ ඔබගේ රෝග තත්ත්වයේ තීව්‍රතාව හා නියම කර ඇති ඖෂධවලින් ඔබගේ රෝග තත්ත්වය පාලනය වී ඇති ආකාරය අනුවය. ඇතැම් ඇදුම රෝගීන්ට ජීවිත කාලය පුරාම ප්‍රතිකාර ගැනීමට සිදුවේ.ඇදුමට දෙන ප්‍රතිකාර පෙති මඟින් දිය නොහැකි ද?ඇදුම රෝග තත්ත්වය ඇත්තේ අප හුස්ම ගන්නා නාළවලය. එහෙයින් එම නාළවලට ඖෂධ ලබාදිය හැකි අතුරු ආබාධ අඩු පහසුම ක්‍රමය වන්නේ ඉන්හේලර් මඟින් ගන්නා ඖෂධීය වාෂ්පයක් හෝ කරල් වර්ගයක් මඟින් ඖෂධ ලබා දීමය. පෙති මඟින් ඖෂධ දෙන විට වැඩි ඖෂධ මාත්‍රාවක් දිය යුතු අතර, මේ හේතුවෙන් අතුරු ආබාධ වැඩිපුර සිදුවේ.නිසි උපදෙස් පරිදි ඖෂධ ගැනීමෙන් ඇදුම රෝගීනට ඇතිවන වාසි.රෝග ලක්ෂණ පාලනය වීමෙන් දෛනික කටයුතු, පාසල් යාම හා රැකියාව බාධාවකින් තොරව කළ හැකි වේ.රෝගය නිසියාකාරව පාලනය නොකිරීමෙන් ජීවිතයට එල්ල විය හැකි තර්ජන, හදිසි ප්‍රතිකාර සඳහා රෝහල් ගත විය යුතු අවස්ථා අවම වේ.රෝගය මනාව පාලනය වූ විට රෝහල්වල බාහිර රෝගී අංශ හා පෞද්ගලික අංශයේ ප්‍රතිකාර සඳහා වැය වන මුදල් ඉතිරි කර ගත හැකිය.රෝගය පාලනය වී ඇතිවිට ශාරීරික ක්‍රියාකාරකම් කිරීමේ ඇති හැකියාව නිසා ජිවිතය වඩාත් ඵලදායිකව හා තෘප්තිමත්ව ගත කළ හැකිය.රෝගය පාලනයක් ඇති විට ඔබ ගන්නා ආහාර, ස්නානය කිරීම වැනි දෑ කෙරෙහි ඇති සීමාවක් බොහෝ දුරට අඩු කර ගත හැකිය.ඇදුමට ගන්නා ඖෂධමෙම ඖෂධ ප්‍රතිකාර වර්ග රෝගියාගෙන් රෝග ලක්ෂණ අනුව වෛද්‍යවරයා විසින් නියම කරනු ඇත.ඇදුම වළක්වන ඖෂධ (නිවාරණ ඖෂධ)මේ වර්ගයේ ඖෂධ මඟින් හුස්ම ගන්නා නාළවල ඇති ඉදිමුම හා අධි සංවේදීතාව අඩු කරයි.මේවා ඇදුම රෝග ලක්ෂණ පාලනය කරන අතර ජීවිතයට ඇදුම උත්සන්න වීම නිසා ඇතිවන අවදානම අඩු කරයි.එම ඖෂධ ස්ටීරොයිඩ් ඖෂධ කාණ්ඩයට අයත් වන අතර ඒවා ඔබේ පෙණහලුවලට ඇතුළු කිරීමට හොඳම ක්‍රමය ඉන්හේලරයයි. ඉන්හේලරයට දමන කරල් පාට අනුව වෙන් කර ඇත. තවද එම ඖෂධ දුමක් නැතහොත් වාෂ්පයක් ලෙස ද ඉන්හේලරයක් මඟින් ලබා දිය හැකිය.ඇදුම රෝග ලක්ෂණ නැති වුවද නිවාරණ වර්ගයේ ඖෂධ නිතිපතා ලබා ගත යුතුය. මෙයට හේතුව රෝග ලක්ෂණ හොඳින් පාලනය වී තිබුණ ද ඔබේ හුස්ම ගැනීමේ නාළවල ඇති අධි සංවේදී බව තවත්කාලයක් එසේ පැවතීමයි. මේ හේතුවෙන් තාවකාලිකව රෝග ලක්ෂණ පාලනය වී තිබුණ ද, නාළවල අධි සංවේදී බව නිසා, බාහිර සාධක හේතුකොටගෙන නැවත රෝග ලක්ෂණ මතු විය හැකිය.ඇදුම වැළැක්වීමේ ඖෂධ මඟින් ක්ෂණික සහනයක් නොලැබෙන අතර එකවර වැඩිවන ඇදුම ලක්ෂණවලදී ප්‍රතිඵලයක් නැත. මේ අවස්ථාවේදී ඔබට ලබා දී ඇති නිල් පැහැති සහනදායී ඖෂධ ලබා ගත යුතුය.නිවාරණ ගණයේ ඉන්හේලර වර්ග මඟින් රෝග ලක්ෂණ පාලනය වීම සඳහා සතියක් දෙකක් අතර කාලයක් ගත වෙනවා ඇත. එම නිසා බෙහෙත්වලින් ගුණයක් නැතැයි අධෛර්යවත් විය යුතු නොවේ.සහනය සලසන ඖෂධමේ වර්ගයේ ඖෂධ ඔබට ඇදුම රෝග ලක්ෂණ පහළ වූ විට ස්වසන මාර්ගයේ ඇති වූ පටුවීම නිවැරැදි කර ඔබට හුස්ම ගැනීම පහසු කරවයි.ඔබට මෙම ඖෂධ පෙති, සිරප් හෝ ඉන්හේලර් මඟින් ලබා ගත හැකිය. ඉන්හේලර් මඟින් ඖෂධ ලබා ගත් විට විනාඩි දෙක තුනක් තුළ රෝග ලක්ෂණ අඩු විය හැකිය. පෙති ලබා දෙන විට අතුරු ආබාධ ලෙස වෙව්ලන ගතිය ඇතිවිය හැකිය.මේ ඖෂධ ඇදුම රෝග ලක්ෂණ පැය කීපයක් පාලනය කිරීමට සමත් වේ. ඖෂධ ගත් පසුවත් රෝග ලක්ෂණ පවතී නම් වෛද්‍ය උපදෙස් ලබා ගත යුතුය.ඇදුම රෝග ලක්ෂණ පාලනය සඳහා සහනදායි ඖෂධ ගැනීම ඔබට අත්‍යවශ්‍ය නම් එයින් හැඟෙනුයේ ඔබට ලබා දෙන වැළැක්වීමේ (නිවාරණ) ඖෂධ මාත්‍රාව ප්‍රමාණවත් නැති බවය.බොහෝ රෝගීහු ඇදුම ලක්ෂණවලින් ක්ෂණික ප්‍රතිඵල ලබා ගැනීම සඳහා සහනදායී ඖෂධ පමණක් ගැනීමට පෙලඹෙති. නමුත් රෝග වැළැක්වීමේ ක්‍රියා සඳහා එම සහනදායී ඖෂධවලින් ප්‍රතිඵලයක් නැති අතර දිකුකාලීනව ගැනීම හානිදායක විය හැකිය.ඔබට වඩාත් සුදුසු ඉන්හේලර් උපකරණය කුමක්දැයි වෛද්‍යවරයා තීරණය කරනු ඇත.ඔබේ වෛද්‍යවරයාගෙන් ඔබට නියම කර ඇති නිවාරණ හා සහනදායී ඖෂධ මොනවාදැයි විමසා ඒ පිළිබඳව දැනුම්වත් වීම වැදගත්ය.වෛද්‍යවරයා හමුවීමට යන විට ඉන්හේලර් උපකරණ සහ කරල් රැගෙන යන්න. වෛද්‍යවරයා හෝ සහායකයන් ගෙන් ඔබ ඉන්හේලර් ගන්නා ක්‍රමය නිවැරැදි දැයි පරීක්ෂා කරන්න.නිවාරණ ගණයේ ඉන්හේලර් ගැනීමෙන් පසුව, ඔබේ රෝග ලක්ෂණ පාලනය වී ඇතත් මෙම ඖෂධ ගැනීමට වෛද්‍ය වරයා උපදෙස් දෙන්නේ ඇයි?රෝග ලක්ෂණ පහව ඇතත්, හුස්ම ගන්නා නාළවල ඇති අධි සංවේදී බව තව දුරටත් පවතී. මේ හේතුවෙන් ඇදුම රෝගය උත්සන්න කරන සාධකවලට ගොදුරු වූ විට නැවත රෝගය ඇති වීමේ අවදානමක් පවතී. මෙම තත්ත්වය අවම කිරීම සඳහා රෝග ලක්ෂණ නැති වුවද දිගු කාලීනව වෛද්‍ය උපදෙස් පරිදි නිවාරණ ගණයේ ඖෂධ ලබා ගත යුතුය.තව ද මුලින් ගන්නා ලද මාත්‍රාවෙන් දිගින් දිගට ප්‍රතිකාර ගැනීමේ අවශ්‍යතාවක් නැත. රෝගී තත්ත්වය පාලනය වූ විට මාස 03 සිට 06 වැනි කාල සීමාව තුළදී බෙහෙත් මාත්‍රාව අඩු කිරීම වෛද්‍යවරයා තීරණය කරනු ඇත. එසේ රෝග ලක්ෂණවලින් තොරව, රෝගය පාලනය කළ හැකි අවම බෙහෙත් මාත්‍රාව, කාලයක් ගැනීම සඳහා වෛද්‍යවරයා ඔබට උපදෙස් දෙනු ඇත.රෝග ලක්ෂණ නැති විට නිවාරණ ගණයේ ඖෂධ නොගෙන සිටීම හෝ ගන්නා වාර ගණන අඩු කිරීම වරදක් ද?ඔව්. ඔබට අවශ්‍ය නිවාරණ ගණයේ ඖෂධ මාත්‍රාව සහ ගත යුතු වාර ගණන ඔබේ වෛද්‍යවරයා තීරණය කර ඇත්තේ ඔබේ රෝග ලක්ෂණවල තීව්‍රතාව අනුවය. එහෙයින් අක්‍රමවත්ව නිවාරණ ඖෂධ ගැනීමෙන් රෝග ලක්ෂණ පාලනය කර ගැනීමට යන කාලය වැඩි වන අතර, ඖෂධ සඳහා වැයවන මුදල ද වැඩි වේ. එම නිසා නිසි මාත්‍රාවෙන් සඳහන් කරන ලද වාර ගණනට නිවාරණ ඖෂධ ගැනීම රෝග පාලනය කර ගැනීම මෙන්ම, බෙහෙත් සඳහා වැය වන මුදල් ඉතිරි කරගැනීම අතින් ද වාසිදායක වේ.ඔබේ ඇදුම තත්ත්වය පාලනය වී ඇත්දැයි දැනගන්නේ කෙසේ ද?ඔබ වෛද්‍ය උපදෙස් ඒ අයුරින්ම පිළිපදිමින් ඖෂධ ලබා ගන්නේ නම්, ඔබ පහත සඳහන් තත්ත්වයෙන් සිටිය යුතුය.උදෑසන අවදි වන විට ඇදුම රෝග ලක්ෂණ වන හතිය, මහන්සිය, කැස්ස, පපුවේ තද ගතියෙන් තොරව සිටිය යුතුය.රාත්‍රී කාලයේ හෝ උදෑසන නින්දට ඇදුම රෝග ලක්ෂණ නිසා බාධා නොවිය යුතුය.එදිනෙදා කටයුතු, රැකියාව බාධාවකින් තොරව කරගත හැකි විය යුතුය.සහනදායී ඖෂධ සතියකට දෙවතාවකට වඩා අඩුවෙන් අවශ්‍ය විය යුතුය.හදිසි ප්‍රතිකාර සඳහා වෛද්‍යවරුන් හමු වී රෝහල්ගත වීම සිදු නොවිය යුතුය.මෙම තත්ත්වයේ ඔබ සිටිය ද නිවාරණ ගණයේ ඖෂධ තවදුරටත් ලබා ගත යුතුය.ඇදුම ජීවිතයට තර්ජනයක් විය හැකි අවස්ථාඇදුම උත්සන්න වූ විට සහනදායී ඖෂධ ලබා ගත් විට රෝග ලක්ෂණ පැය කිහිපයකින් වත් පාලනය වී තිබිය යුතුය. එසේ නොවී පැය කිහිපයකට වරක් වත් සහනදායී ඖෂධ ගත යුතු නම් ඒ අවදානම්ය.කතා කිරීමේ අපහසුතාව, වචන උච්ඡාරණය හා වාක්‍ය සම්පූර්ණ කරගත නොහැකි විට. රාත්‍රී නින්දට හා උදෑසන නින්දට ඇදුම රෝග ලක්ෂණ නිසා බාධා වන විට. මෙම රෝග ලක්ෂණ ඇත්නම් වහාම වෛද්‍ය උපදෙස් ලබා ගත යුතුය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=am1206102</link>
    <topic>ගෙදර ප්‍රශ්න ගැන හිත හිත ඉඳලා ඉස්සර දේවල් අතහරින්න එපා</topic>
    <author/>
    <content>ගෙදර ප්‍රශ්න ගැන හිත හිත ඉඳලා ඉස්සර දේවල් අතහරින්න එපාමහනුවර මහ රෝහලේ හදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිවිවාහය ගැන හිතෙන කොට මට දැනෙන්නේ බයක්. ඒ ගැන මට පෙම්වතියට කියන්න පුළුවන් කමකුත් නැහැ.” එලෙස පැවසුවේ මට හමුවූ එක් තරුණයෙකි.ඔහු කුඩා කල සිටම සමලිංගික චර්යාවට පුරුදු වූ අයෙකි. ඔහුට සම ලිංගිකයන් මිස විරුද්ධ ලිංගිකයන් කෙරෙහි එතරම් ආකර්ෂණයක් ඇති නොවන බව ඔහු පවසයි. ඒ නිසා තම ඉදිරි විවාහ ජීවිතය අසාර්ථක වේදැයි ඔහු තුළ බියක් පැවතිණි. ඔහුට අවශ්‍ය වූයේ මෝහන ප්‍රතිකාර මඟින් තම වැරැදි පුරුදු අතහැර පෞරුෂය වර්ධනය කර ගැනීමටයි.‘ලිංගිකත්වය’ යන වචනය විවිධ අයගේ හිතට විවිධ අදහස්, මතිමතාන්තර ඇතිකරවන මාතෘකාවකි. එය වැදගත් දෙයක් වුවත්, බොහෝ දෙනෙක්, බොහෝ විට ඒවා පිළිබඳව විවෘතව හා අවංක ලෙස කතා නොකරති. ඒවා ඕනෑම තැනක ඕනෑම ආකාරයකින් කතා කළ හැකි දේවල් ද නොවේ. අනෙක් අතට ලිංගික ගැටලුවලට නිවැරැදි උපදෙසක් හෝ අධ්‍යාපනයක් ලබා ගැනීමට ඇති අවස්ථා ද විරලය.කුඩා කාලයේදී පිරිමි සහ ගැහැනු ළමයින් අතර හැඟීම්වල විශාල වශයෙන් වෙනස්කමක් නැත. ඔවුනට නියම වශයෙන් ලිංගික හැඟීම් ඇතිවන්නේ වැඩිවියට පත්වීමට ආසන්න වීමත් සමඟය. එයට බලපාන්නේ ඒ කාලයේදී ඔවුන්ගේ ශරීරයේ වැඩි වශයෙන් ස්‍රාවය වන ලිංගික හෝමෝනවල ක්‍රියාකාරිත්වයයි.පිරිමින්ගේ ශරීරවල ස්‍රාවය වන්නේ අන්ඩ්‍රෝජන් නමැති හෝමෝන වර්ගයයි. කාන්තාවන්ගේ නම් ඊස්ට්‍රජන් නමැති හෝමෝන වර්ගය ස්‍රාවය වෙයි. එම හෝමෝන දෙකම ලිංගික හෝමෝන වුවත් ඒවායේ ක්‍රියාකාරිත්වය තරමක් වෙනස්ය. ඒ නිසා පිරිමි සහ ගැහැනු අතර ලිංගික හැඟීම ඇතිවන ආකාරයේ වෙනස්කම් ද තිබේ.සිතෙහි කනස්සලු ස්වභාවයෙන් යුතුව රෝහලට පැමිණි තරුණයෙක් විය. ඔහුගේ ගැටලුව වූයේ තම ලිංගික අවයව ප්‍රමාණයෙන් කුඩා වීමය. නමුත් ඒවායේ ක්‍රියාකාරීත්වය සාමාන්‍ය විය. නමුත් එය ඔහුගේ සිතට වද දෙන කරුණක් විය. ඔහුගේ ගැටලුව තිබුණේ ශරීරයේ නොව ඔහුගේම සිතේ ය. එබැවින් අනෙකුත් ඕනෑම වැදගත් කාර්යයකට මෙන්ම ලිංගික කටයුතු සඳහා ද ඉතාමත් වැදගත් අවයවය වන්නේ මොළය මුල් කරගත් සිත බව ඔහු නොදැන සිටියේය.පුද්ගලයාගෙන් පුද්ගලයාට ඔහුගේ හෝ ඇයගේ ලිංගික රුචිකත්වය වෙනස් වෙයි. එයට හේතුව වයස, පරිසරය, ශාරීරික, මානසික නිරෝගීතාව වැනි දේවල් දැක්විය හැකිය. සමස්තයක් වශයෙන් ගත් කල පිරිමින් සහ ගැහැනුන් ලිංගිකත්වය පිළිබඳව දක්වන ආකල්ප සහ ආශාවන්හි වෙනසක් තිබේ. මෙම කාරණාව පැහැදිලිව තේරුම් ගත යුත්තකි.ඉතා ඉක්මනින් ලිංගික හැඟීම් ඇති වන්නේ ද, ඒ පිළිබඳව ප්‍රමුඛත්වය දෙන්නේ ද, ඒවා පසුපස හඹා යාමට පෙලඹෙන්නේ ද පිරිමින් මිස ගැහැනු නොවෙති. නමුත් කාන්තාවන්ට ලිංගික හැඟීම් ඇතිවන්නේ සෙමෙනි.ඔවුන් වඩා වැඩි උනන්දුවක් දක්වන්නේ තම බාහිර අලංකාරය, රූප ස්වභාවය පවත්වා ගැනීම, අවධානය, ආරක්ෂාව, ආදරය ලබාගැනීම වැනි දේවල්වලටය. කාන්තාවන් රුචිකත්වයක් දක්වන්නේ තමාගේ සිත දිනාගන්නට සමත් ආකර්ෂණීය පෞරුෂයක් ඇති පිරිමින්ටය.එමෙන්ම ඔවුන්ගේ ලිංගික හැඟීම් ඇතිවන්නේ ද එහි අවසාන ප්‍රතිඵලයක් හැටියටය. පිරිමින් ආදරය කරති. බැඳීම් ඇතිකර ගනිති. නමුත් ලිංගිකත්වය පිළිබඳව ඔවුහු වැඩි ඉක්මනක්, රුචිකත්වයක් දක්වති. අනෙක් කාරණය නම් ඔවුන්ගේ එම හැඟීම් වයසත් සමඟ ඉක්මනින් නැතිවී යන්නේ ද නැත. වයස්ගත පිරිමියෙකුට වුවත් තම වර්ගයා බෝ කිරීමේ හැකියාව පවතියි. නමුත් ආර්ථව චක්‍රය නැවතීමත් සමඟම කාන්තාව ස්වාභාවිකවම කායික, මානසික වයෝවෘද්ධ භාවයට පත්වෙයි.ඉහත දැක්වූ ජීව විද්‍යාත්මක පැහැදිලි කිරීම සත්ත්ව ලෝකය තුළ ද දැකිය හැකිය. පිරිමි සත්ත්වයෝ විවිධ උපක්‍රම, වෙහෙස මහන්සි වීම් සිදුකර ගැහැනු සතුන් පොලඹවා ගැනීම සිදු කරති. ඒ සඳහා පිරිමි සතුන් අතර හැල හැප්පීම් ද ඇති කර ගනිති. මිනිසා ද සත්ත්වයෙකි. ඒ නිසා සොබාදහමේ නීතියට මිනිසා ද යටත්ය. නමුත් මිනිසා අනෙක් සත්ත්වයන්ට වඩා බුද්ධියෙන් වැඩිය. ඒ නිසා තමාගේ සිතට නැඟෙන සියලු දෙයට ප්‍රතිචාර දැක්වීමට ඔහුට නොහැකිය. ඒ නිසා මිනිසා තුළ විවිධ ගැටලු රැසක් නිර්මාණය වීම ස්වාභාවිකය.ඇතැම් පිරිමින්ට තමා පිරිමියෙකුට නොව කාන්තාවකට සමාන යැයි සිතෙන අවස්ථා ඇත. ඔවුන් වැඩියෙන් පි‍්‍රය කරන්නේ කාන්තාවක ලෙස කතා කිරීම, ඇඳුම් ඇඳීම හා හැසිරීමටය. එසේම එක් තරුණියක මට පැවසූයේ ඇයට තමා කාන්තාවක ලෙස නොව පිරිමියෙකු ලෙස හැඟෙන බවයි. එබැවින් පිරිමින් මෙන් කලිසම්, කමිස ඇඳීමටත්, කාන්තාවන් පිළිබඳව රුචිකත්වයක් දැක්වීමටත් අවශ්‍ය බව ඇය කීවාය.ළමා කාලය සහ තරුණ කාලය අතර නව යොවුන් විය නමැති කාලයක් තිබේ. ළමයින් ශාරීරික මෙන්ම, මානසික වශයෙන් විශාල පරිවර්තනයක් සිදුවන්නේ ඒ කාලය තුළදීය. ලිංගික හැඟීම් ඇතිවීම ආරම්භ වන්නේ ද එම කාලය තුළදීය. නමුත් මේ කාලයේදී ඔවුන්ගේ ශරීරය වර්ධනය වන තරම් වේගයෙන් මනස වර්ධනය වන්නේ නැත.වෙනත් ආකාරයකට කිවහොත්, මේ කාලයේදී ළමයින් ‘මොළයෙන්’ නොව ‘සිරුරෙන්’ වැඩ කරන කාලයකි. එබැවින් මේ කාලයේදී ළමයින් විවිධ විසමාචාරවලට පෙලඹීමට ඇති අවස්ථා බහුලය. ඇතැම් අය ඉක්මනින්ම ලිංගික සතුට ලබා ගැනීමටත් ඒවා අත්හදා බැලීමටත් පෙලඹෙති.එයින් සිදුවන්නේ අවැඩකි. ඒ නිසා නව යොවුන් වියේ දරුවන් සිටින මවුපියන් බෙහෙවින් කල්පනාකාරී විය යුතුය.එක්තරා ගුරු මහතෙකු තම යොවුන් පාසල් සිසුන්ට අවවාද කර කියා සිටියේ “පස්සේ කරන්න තියෙන දේවල් දැන්මම කළොත්, පස්සේ කරන්න දෙයක් නැතිවන බවයි. මෙය සිසුන් සඳහා හොඳ උපදෙසක් බව මතක් කළ යුතුය. ලිංගික අධ්‍යාපනයේ ඇති වැදගත්කම එයයි. නිවැරැදි මඟ පෙන්වීමක් තිබීම අත්‍යවශ්‍ය කරුණකි.සමාජයක යහපැවැත්ම සඳහා එහි ජීවත්වන අඹු - සැමියන්ගේ පවුල් ජීවිත සාර්ථක විය යුතුය. ඕනෑම පවුල් ජීවිතයක සාර්ථකත්වය සඳහා ලිංගික සතුට ඉතාම වැදගත් දෙයකි. එය දෙපාර්ශ්වය විසින්ම අවබෝධ කරගත යුතු දෙයකි. සමාජයේ බොහොමයක් අනියම් සම්බන්ධතා ඇතිවීමට හේතුව ඉහත සඳහන් ‘සතුට’ සහ ‘අවබෝධය’ ඔවුන්ගේ පවුල් ජීවිත තුළින් පලා ගොස් තිබීමයි. සතුටක් නැති තැන සිට සතුටක් ඇති තැනට යාමට පෙලඹීම මිනිස් සිතේ ස්වභාවයයි.ඇතැම් පිරිමන් තම බිරියට හොඳින් සලකන්නේ නැත. ඔවුන්ගේ උවමනා එපාකම් සොයා බලන්නේ නැත. ආදරය, සෙනෙහස ලබා දෙන්නට දන්නේ නැත. ඇතැමුන් මත්පැන් පානය කර නිවසට පැමිණෙති. එම නිසා බිරියට සැමියා එපා වෙයි. කාන්තාවන් ද නොසිතන දේවල් තිබේ.ඇතැම් කාන්තාවන් දරුවන් ලැබී කල්ගත වත්ම තම පවුලේ ප්‍රශ්න ගැන සිතනවා විනා ලිංගික කටයුතු පිළිබඳව උනන්දුවක් නොදක්වති. එසේම එය අනවශ්‍ය දෙයක් ලෙස සිතති. කල් ගත වන විට කාන්තාවන් තම රූප ස්වභාවය, ආකර්ෂණීය බව පිළිබඳව අවධානය යොමු නොකරති. නමුත් පිරිමින් ඒවා තවදුරටත් බලාපොරොත්තු වන බව බිරිය නොසිතයි.මිනිසුන්ට හොඳ විනයක් සහ හැඟීම්වල පාලනයක් තිබිය යුතු බවට වාදයක් නැත. නමුත් එම පාලනය කිරීම්වලට ද සීමාවක් තිබේ. අසීමිත ලෙස හැඟීම් පාලනය කිරීමට යාම අසාර්ථක දෙයකි. ඒ නිසා පිරිමි සහ ගැහැනු යන දෙපාර්ශ්වයටම ඔවුනොවුන් බලාපොරොත්තු වන දෙය පිළිබඳව හොඳ අවබෝධයක් සහ තැකීමක් තිබිය යුතුය. එසේම පවුල් ජීවිතයක එකිනෙකා කෙරෙහි ඇති ආකර්ෂණය ජීවිත කාලය පුරාවටම පවත්වා ගැනීම සඳහා බුද්ධිමත්ව කටයුතු කළ යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=ay1206101</link>
    <topic>විභාග පාස් වෙන්න පොතේම එල්ලිලා පාඩම් කරන්න ඕනෑ නෑ</topic>
    <author>සාගරිකා දිසානායක ජයසිංහ</author>
    <content>විශේෂඥ වෛද්‍ය ශාන්ති පතිරගේ ගුණවර්ධනඅද අප හමු වන ඇය ප්‍රජා වෛද්‍ය විද්‍යාව පිළිබඳ විශේෂඥ වෛද්‍ය ශාන්ති පතිරගේ ගුණවර්ධන. සෞඛ්‍ය අමාත්‍යාංශයේ පෝෂණ සම්බන්ධීකරණ අංශයේ අධ්‍යක්ෂිකාව ඇයයි. කොළඹ බෞද්ධ කාන්තා විද්‍යාලයේ සහ බොරැල්ල දේවි බාලිකා විද්‍යාලයේ දීප්තිමත් ආදි ශිෂ්‍යාවක වන ඈ කොළඹ වෛද්‍ය විද්‍යාලයෙන් වෛද්‍ය උපාධියත් කොළඹ වෛද්‍ය විද්‍යා පශ්චාද් උපාධි ආයතනයෙන් මහජන සෞඛ්‍ය පිළිබඳ විද්‍යාපති උපාධියත් ලබා ගත්තා ය.එංගලන්තයේ ලන්ඩන් ස්කූ®ල් ඔෆ් හයිජින් ඇන්ඩ් ට්‍රොපිකල් මෙඩිසින් සහ ළමා සෞඛ්‍ය ආයතනවලින් වෛද්‍ය විශාරද උපාධිය ලබා මෙරටට පැමිණි ඇය මහජන සෞඛ්‍ය පිළිබඳ විශේෂඥවරියක ලෙස විවිධ පළාත්වල සෞඛ්‍ය වෛද්‍ය නිලධාරිනියක ලෙසත්, වෛද්‍ය පර්යේෂණ ආයතනය, ත්‍රිපෝෂ වැඩසටහන මෙන් ම පෝෂණ සම්බන්ධීකරණ අංශයේත් දිගු කාලයක පටන් මෙහෙවරෙහි නියැළෙමින් සිටින්නී ය.නාරාහේන්පිට පිහිටි සෞඛ්‍ය අමාත්‍යාංශයේ පෝෂණ සම්බන්ධීකරණ අංශයට අප යන විට ඈ සිය සුපුරුදු රාජකාරියේ යුහුසුළුව යෙදී සිටියා. චාම් සුන්දර සාරියකින් සැරසී සිටි ඇය නිර්ව්‍යාජ සිනා රැල්ලකින් මුව සරසාගෙන අප ළෙංගතුව පිළිගත්තා. දහසකුත් එකක් රාජකාරි කටයුතු මැද වුණත් සිළුමිණ පාඨකයන් වෙනුවෙන් ඇගේ තොරතුරු පවසන්නට ඈ කරුණික වුණා.ඔබේ පෞද්ගලික තොරතුරුවලින්ම කතාව පටන් ගමු නේද? මා ඇයට ඇරයුම් කළා.හොඳයි. මම ශාන්ති රේණුකා හේමමාලි පතිරගේ ගුණවර්ධන.හරිම දිග නමක් නේ?ඔව්. විවාහයෙන් පස්සේ නම තවත් දික් වුණා. මම වැඩිපුර භාවිතා කරන්නේ ශාන්ති ගුණවර්ධන කියන නම.ඔබේ උපන් දිනය?1961 මාර්තු මාසේ දහ නව වැනිදා.බණ්ඩාරගමදී.අම්මා කරුණාවතී සූරියආරච්චි. ඈ ගුරුවරියක්. විශ්‍රාම ලබන විට කොළඹ නාලන්දා විද්‍යාලයේ සේවය කළා. තාත්තා දිනපාල පතිරගේ. ඔහු පොලිස් පරීක්ෂකවරයෙක්.සහෝදර සහෝදරියන්?මම පවුලේ වැඩිමලා. මට මල්ලිලා තුන්දෙනයි නංගියි ඉන්නවා.පුංචි කාලේ මතකය අවදි කරමු ද?පුංචි ම කාලෙ අපි හිටියේ අම්මාගේ මහ ගෙදර. බණ්ඩාරගම කොළමැදිරිය කියන ගමේ. සරු සාර කුඹුරු යායවල් පොල්වතු තිබුණු ආතලා ආච්චිලා මාමලා පුංචි අම්මලා එක්ක ඒ ගමේ ගත කළ කාලය හරිම සුන්දරයි.ඔබ මුලින් ම ගිය පාසල?ළදරු පන්තියේ පටන් ම කොළඹ බෞද්ධ කාන්තා විද්‍යාලයට. දහ වැනි ශ්‍රේණියෙන් පස්සේ උසස් පෙළ කරන්න බොරැල්ලේ දේවි බාලිකා විද්‍යාලයට ගියා.ඔබ කුඩා කාලෙ කෙබඳු දැරියක් ද?සමාජශීලි ප්‍රියමනාප දැරියක්.මල්ලිලා නංගිලා සමඟ ගත කළ කාලය මතකද?අපොයි ඔව්. ලොකු අක්කා විදිහට ඒ අයටත් ආදර්ශවත් ව ඉන්න උත්සාහ කළා.එහෙම හිතන්න හේතුව?අම්මාගේ පූර්වා දර්ශය. ඈ හරිම අධිෂ්ඨානශීලී, ක්‍රියාශීලී කාන්තාවක්. අම්මා ඇගේ පවුලේ වැඩිමල් දරුවා. ඈට බාල සහෝදර සහෝදරියො හැමෝම ‘ලොකු අක්කා’ කියලා ඈට ලොකු ගෞරවයකින් සැලකුවා. මමත් ඒ වගේ ඉන්න ඕනෑ කියලා පුංචි කාලෙ ම හිතට ගත්තා.ඔබ පාසල් වැඩට හපනියක් වෙන්න ඇති?ඔව්. හැමදාම පන්තියේ පළමුවැනියා. අපි එන්.සී. ජී. ඊ. නම් වූ නව විභාගයට මුලින් ම පෙනී සිටි කණ්ඩායම. මම කවදාවත් අමතර පන්තියකට ගිහින් නෑ. මට ඒ විභාගෙන් විශිෂ්ට සම්මාන නවයක් ලැබුණා.නිතරම පාඩම් කළා ද?නෑ. ක්‍රීඩා කළා. දුර පැන්නා. යගුලිය කවපෙත්ත විසි කළා. දිව්වා. ගායනා තරගවලට සහභාගි වුණා. කථික තරග දැනුම මිනුම තරගවලට සහභාගි වුණා. කවි කතා නිසඳැස් ලිව්වා. ගුවන් විදුලි දැනුම මිනුම තරගවලට සහභාගි වුණා. ගුවන් විදුලියේ ළමා වැඩසටහන් විද්‍යා වැඩසටහන්වලට නිර්මාණ ඉදිරිපත් කළා. පාසලේ සාහිත්‍ය සංගම්වල සභාපති සහ ලේකම් ලෙස කටයුතු කළා. අම්මාට උයන්න පිහන්න උදව් කළා.මේ සියල්ල සඳහා ඔබ වෙලාව සොයා ගත්තේ කොහොමද?උදේ පාන්දර අවදි වුණා. ඒ ඒ දවසට පාසලේ කළ දේ හරියට කළා. ටියුෂන් ගියේ නැති නිසා අනෙක් වැඩ කරගන්න ඕනෑ තරම් කාලය තිබුණා.අම්මා තාත්තා ගෙන් ලැබුණු සහාය?අප්‍රමාණයි. අපිට කවදාවත් අරක කරන්න එපා. මේක කරන්න එපා කියලා අම්මලා බල කළේ නෑ. පාඩම් කරන්න කියලා බල කළේ නෑ. අපි අතර ලොකු සමගියක් තිබුණා. අම්මයි තාත්තයි හරිම සහයෝගයෙන් වැඩ කළේ. ළමයින් හරියට හදා ගන්න නම් අම්මයි තාත්තයි දෙන්නාම හරියට එකට කටයුතු කළ යුතුය යන මතය ඔවුන් තුළ තිබුණා. ඒ ආදර්ශය අපි හැමෝටම ලැබුණා.ඔබේ මල්ලිලාත් නංගිත් ඉගෙනීමෙන් ජය ගත්තා?ඔව්. මගේ මල්ලිලා දෙන්නෙක් ම විශේෂඥ වෛද්‍යවරුන්.ශල්‍ය වෛද්‍ය විශේෂඥ පද්මලාල් පතිරගේ සහ ළමා රෝග පිළිබඳ විශේෂඥ වෛද්‍ය හැරිස් පතිරගේ. අනෙක් මල්ලි නිසල් නාලන්දා ක්‍රිකට් කණ්ඩායමේ නායකත්වය දැරුවා.නංගිත් උසස් අධ්‍යාපනය ලබා කොමර්ෂල් බැංකුවේ සේවය කරනවා.අධ්‍යාපන කටයුතු අතරේම ගෙදර වැඩටත් උදව් වුණා කීවා?ඔව්.අම්මාගේ බල කිරීමක් නැතිවම මම අම්මාට උයන්න උදව් කරනවා. අම්මා පාන්දර පහට නැගිටලා උයනවා. මට හතරට නැගිටලා පැයක් පාඩම් කරලා පහේ පටන් අම්මාට උයන්න උදව් වුණා. අම්මා ගිහින් පාඩම් කරගන්න කිව්වත් මා ඇයට උදව් කළා.පුංචි කාලේ පැතුවෙ කවුරු වෙන්නද?වෛද්‍යවරියක් වෙන්න. කවුරු වුණත් හොඳ බිරියක්, හොඳ ගෘහිනියක් හා මවක් විය යුතු ය යන අදහස මුල ඉඳලාම ඔලුවේ තිබුණා.ඔබ උසස් පෙළ සඳහා දේවි බාලිකාවට ගියේ?1976 වසරේදී.එහිදී ඔබ ජයග්‍රහණ රැසක් ලැබූ බව කියනවා.ඔව්. මා එහි ගියේ පොත පතේ වැඩ සඳහා වැඩි කාලයක් යොමු කරන අදහසින්. ඒත් ඉබේම මා ක්‍රීඩාවලට පාසලේ බාහිර වැඩට යොමු වුණා. ඒ වගේ ම 1976 - 78 වසරවල පාසලේ උපනායිකා තනතුරට මා තේරුණා. 1977, 78, 79 වසර තුනේ ම මා නායකත්වය දැරූ දැනුම මිනුම කණ්ඩායම ශ්‍රී ලංකා විද්‍යාභිවර්ධන සංගමය මගින් පැවැත්වූ සමස්ත ලංකා පාසල් විද්‍යා දැනුම මිනුම තරගාවලියෙන් පිට පිටම ප්‍රථම ස්ථානය දිනා ගත්තා.ඔබ උසස් පෙළ සමත් වුණේ.1979 දී.වෛද්‍ය විද්‍යාලයට ඇතුළු වුණේ?1981 පෙබරවාරි. විශ්ව විද්‍යාල තුළ ප්‍රශ්න තිබූ නිසා අපිට අවුරුදු දෙකක් විතර ගෙදර ඉන්න වුණා.විශ්ව විද්‍යාල ජීවිතේ කොහොමද?බාහිර වැඩ ටිකක් පැත්තකට දාලා අධ්‍යාපනයට යොමු වුණා. අවසාන අවුරුද්දේ විභාගෙ තියෙද්දීත් මම ගියේ නාරාහේන්පිට නිවසේ ඉඳලායි. ඒත් උදේ නැගිටලා පාඩම් කරලා අම්මාට උයන්න උදව් කරලායි. අධ්‍යාපනය කියලා පොතේ ම ඔලුව ගහගෙන පාඩම් කළ යුතුයි කියන අදහසට මම එකඟ නෑ.සීමාවාසික වෛද්‍ය පුහුණුව ලැබුවේ ද?1986 දී කළුබෝවිල මහා රෝහලෙන්. ඒ කාලෙ විශ්ව විද්‍යාලවල අර්බුද නිසා වසර තුනක් ම එහි පුහුණුව ලැබුවා. ඒකෙන් අපිට ලොකු වාසියකුත් වුණා.ඒ මොකක්ද?ළමා රෝග, ප්‍රසව හා නාරිවේදය, ශල්‍ය වෛද්‍ය විද්‍යාව හා කායික වෛද්‍ය විද්‍යාව යන අංශ හතර පිළිබඳවම හොඳ දැනුමක් සහ පළපුරුද්දක් ලැබුණා.පළමු පත්වීම ලැබුණේ?1989 දී දෙහිවල සෞඛ්‍ය වෛද්‍ය නිලධාරිනිය ලෙස. පුහුණුවෙන් පස්සේ හොරණ සෞඛ්‍ය වෛද්‍ය නිලධාරිනිය ලෙස පත්ව ගියා.විවාහය සිදු වුණේ1990 දී. හොරණ වැඩ කරන කාලයේ.එය යෝජිත විවාහයක්ද?ඔව්ඔහු කවුද?කළුතර ලලිත කුමාර ගුණවර්ධන.විවාහ වන විට ඔහු සේවය කළේ?ආහාර දෙපාර්තමේන්තුවේ.දැන්?සෞඛ්‍ය අමාත්‍යාංශයේ ජ්‍යෙෂ්ඨ සහකාර ලේකම්වරයා ලෙස කටයුතු කරනවා.ඔහු කෙබඳු සහකරුවෙක්ද?හරිම සංවේදීයි. පවුල් ජීවිතය ගැන හොඳ අවධානයෙන් යුතුයි. තනි තීරණ නොගන්නා හොඳ සහයෝගයකින් කටයුතු කරන හොඳ සහකරුවෙක්. මගේ දරුවන්ට සමීප ආදරණීය පියෙක්.ඔබේ දරුවන් ගැනත් කියන්න.ලොකු දුව මහීකා. 1991 දී උපන් ඈ දේවි බාලිකාවෙන් උසස් පෙළ සමත් වෙලා විශ්ව විද්‍යාලෙට ඇතුළත් වෙන්න බලාපොරොත්තුවෙන් ඉන්නවා. පොඩි දුව හංසිකා. දේවි බාලිකා විද්‍යාලෙ දහ වැනි ශ්‍රේණියේ ඉගෙනුම ලබනවා.ඔබ යුවළ කාර්ය බහුල මවුපියන්. දරුවන් ගේ කටයුතුවලට ඔබෙන් ප්‍රමාණවත් සහයෝගයක් ලැබෙනවා ද?ඔව්. අපි කොයි තරම් කාර්ය බහුල වුණත් දරුවන් ගේ වැඩට මුල් තැන දෙනවා. අපේ රාජකාරි වැඩවලට අප දෙදෙනාටම නිවසින් බැහැර යන්නට සිදු වෙනවා. ඒත් හැම විටම දරුවන් සමඟ අප දෙදෙනාගෙන් කෙනෙකු රැඳී සිටිය හැකි පරිදි අපි අපේ කටයුතු සකස් කර ගන්නවා. දුවලාගේ පාසල් වැඩ ගැන අපි දෙදෙනාම හොයා බලනවා. හැමදාම හවස තේ මේසෙදි අපි හැමෝම එකට හමුවෙලා එදිනෙදා කටයුතු ගැන කතා බහ කරනවා. අපි හතර දෙනා හරිම සමීපයි. ඇඳුමක් පැලඳුමක් ගන්න ගියත් අපි හතර දෙනාම එකට යන්නයි කැමැති.ඔබේ දියණිවරුන් ගේ යුගය වෙනස්? ඔබ ඒ අය හසුරුවන්නේ කොහොමද?යුගය වෙනස් වුණත්; දරුවො හැදෙන්නෙ බොහෝ විට මවුපියන් ආදර්ශයට අරගෙන. මමත් අපේ අම්මා වගේ ම ඔවුන්ට නීති දාන්නේ නෑ. සමාජය ඇසුරින් හරි වැරැද්ද පෙන්නා දෙනවා. ඉගෙනීම වගේ ම හැදියාවේ වැදගත්කමත් කියා දෙනවා. කුමන තරාතිරමක හිටියත් ගැහැනු දැරියක් අවසානයේ බිරියකගේ, මවකගේ භූමිකාවට පිවිසිය යුතුයි. සාර්ථක බිරියක් මවක් වගේ ම රටට වැඩදායක කාන්තාවන් දෙදෙනකු සමාජයට දායාද කර දෙන්නටයි අපි දෙදෙනාගේ ම පැතුම.ඔබ විලාසිතා ප්‍රිය කරනවාද?විලාසිතාවලට ප්‍රියයි. තමන්ට ගැළපෙන සංවර ඇඳුම්වලට කැමැතියි. සාරියට තමයි වඩා කැමැති. කෘත්‍රිම ආටෝප සාටෝපවලට නම් වැඩි කැමැත්තක් නෑ. මගේ දූලා දෙන්නාත් ඒ විදිහමයි. ඔවුන් තමාට ගැළපෙන නොගැළපෙන දේ හරියට තෝරා ගන්න දන්නවා. ඒ ගැන මට සතුටුයි.පෝෂණ සම්බන්ධීකරණ අංශයේ අධ්‍යක්ෂකවරිය වශයෙන් ඔබට මේ රටේ අනාගත පරපුරෙහි පෝෂණය හා සුවය පිළිබඳ විශාල වගකීමක් පැවරී තිබෙනවා. ඒ වගකීම ඉටු කරන්නට ඔබට හැකි වූවා යැයි ඔබ තෘප්තිමත් ද?බොහෝ දුරට. මා මේ තනතුරට පත් වුණේ 2009 වසරේදී. අපේ රටේ අනාගත සෞභාග්‍ය රැඳී තියෙන්නේ නිරෝගී ජනතාවක් බිහි කිරීම මතයි. ඒ සඳහා ළදරු අවධියේ, සෞඛ්‍යයේදී මෙන් ම මාතෘ සමයේදී පෝෂණය පිළිබඳ විශේෂ අවධානයක් යොමු කළ යුතුයි. එය හුදු සෞඛ්‍යය අමාත්‍යාංශයේ වගකීමක් පමණක් නොවෙයි.කෘෂිකර්ම, අධ්‍යාපන, සමාජ සේවා, සමෘද්ධි, ක්‍රම සම්පාදන ඇතුළු අමාත්‍යාංශ ගණනාවක් සමඟ ඒකාබද්ධව ඉටු කළ යුතු කාර්යභාරය ඒ සඳහා ජනාධිපතිතුමාගේ සභාපතිත්වයෙන් සහ සෞඛ්‍ය ඇමැතිතුමාගේ උපදෙස් මත ජාතික පෝෂණ කවුන්සලයක් සකස් කරන්නට අප සමත් වුණා. එමගින් රටේ සමස්ත පෝෂණ තත්ත්වය නැංවීම සඳහා බහු අංශ සහභාගිත්වයෙන් විශේෂ සැලැස්මක් සකස් කරගෙන යනවා. නියාමන ව්‍යාපෘති වශයෙන් රටේ මන්ද පෝෂණය අධික නුවරඑළිය සහ මොනරාගල දිස්ත්‍රික්කවල අඩු බර දරු උපත් සහ මාතෘ මන්ද පෝෂණය අවම කිරීමේ දැවැන්ත වැඩසටහනක් අනෙකුත් අමාත්‍යාංශ සමඟ එක්ව අප ක්‍රියාවට නංවා තිබෙනවා.”අපට නොදැනීම කාලය ඉක්ම ගිහින්. කතා බහ කරන්න බොහෝ දේ තිබුණත් ඒ සියල්ල සඳහා මේ අවස්ථාව නොවෙයි. රටේ අනාගත පරම්පරාවට යහපත් පෝෂණ තත්ත්වයක් අත්පත් කර දෙන්නේ කොහොමද කියලා ඇගෙන් අසා ගැනීමේ මතු බලාපොරොත්තුවත් හිතේ තියාගෙන අපි ඇගෙන් සමු ගත්තා.සාගරිකා දිසානායක ජයසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=ay1206103</link>
    <topic>වෙළෙඳ පොළ ඉහළ නංවන සැලසුම් කඩිනම් විය යුතුයි</topic>
    <author/>
    <content>පොසොන් පෝය සඳුදා දින යෙදී තිබු නිසා මේ සතියේ වෙළෙඳ පොළ ආරම්භ වූයේ අඟහරුවාදායි. පෙර සතිය අවසානයේ පැවැති ගනුදෙනු සංඛ්‍යාව ඉහළ ගිය ද සමස්ත කොටස් මිල දර්ශකය හා මිලංකා මිල දර්ශක පහළ ගියේය. සතිය ආරම්භක අඟහරුවාදා වැඩිම කොටස් අලෙවි වූයේ කොමර්ෂල් ලීසිං සහ ෆිනෑන්ස් සමාගමේය. අලෙවි වූ කොටස් ගණන 3751940 කි. මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ්, එන්වි රිසෝසස්, එස් එම් බී ලීසිං සමාගම් විය.මිල ඉහළ යාම් එතරම් පෙන්නුම් නොකළ අතර මිල පහළ ගිය සමාගම් අතර ඉන්දු මැලේ සමාගම කැපී පෙනුණි. පෙර දින රුපියල් 1489 කට අලෙවි වූ කොටසක මිල එදින රුපියල් 1421.00 ක් දක්වා රුපියල් 68 කින් අඩු විය.නෙස්ලේ කොටසක මිල පෙර දිනට සාපේක්ෂව රුපියල් 47.30 කින් අඩු විය. කළම්ඹු ෆාමසි රුපියල් 38.20 කින් ද එලායන්ස් රුපියල් 39 කින් ද මිල පහළ ගියේය.බදාදා වෙළෙඳ පොළ ද ගනුදෙනු සංඛ්‍යාව ඉහළ ගිය නමුත් මිලංකා මිල දර්ශකය හා සමස්ත කොටස් මිල දර්ශකය පහළ ගියේය. දිනයේ වැඩිම කොටස් සංඛ්‍යාවක් අලෙවි වූයේ පෑන් ඒෂියන් පවර් සමාගමේය. අලෙවි වූ කොටස් ගණන 2940970 කි. දිනයේ මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ් (ඡන්ද බලය රහිත) ෆී‍්‍ර ලංකා සමාගම් විය.සණස සංවර්ධන බැංකුවේ කොටසක් පෙර දිනට සාපේක්ෂව රුපියල් 175.00 කින් ඉහළ ගිය ද අලෙවි වූයේ කොටස් 5 ක් පමණි. මිල පහළ ගිය සමාගම් අතර කැපී පෙනුණේ ඩිමෝ සමාගමයි. පෙර දින කොටසක් 585.40 කට අලෙවි වූ සමාගමේ කොටසක මිල එදින රුපියල් 562.90 ක් දක්වා පහළ ගියේය. ඒ රුපියල් 22.50 ක මිල පහළ යාමකි. එසේ වුවත් එදින රුපියල් 590.00 ක් දක්වා ද කොටසක මිල ඉහළ ගොස් තිබුණි. සිංගර් ෆිනෑන්ස් (ලංකා) පී එල් සී කොටසකට සත 0.08 ක් බැගින් වසරාවසාන ලාභාංශ ගෙවනු ලබන බවට නිවේදනය කර තිබු අතර මල්වත්ත ප්ලාන්ටේෂන් කොටසකට සත 5 ක් බැගින් ලාභාංශ ගෙවනු ලබන බවට නිවේදනය කර තිබුණි. එසේම අග්ස්ටාර් ෆර්ටිලයසර්ස් පී එල් සී කොටසකට සත 5 ක් ලාභාංශ ගෙවනු ලබන බවට නිවේදනය කර තිබුණි.සින්ගර් ෆිනෑන්ස් කොටස් 20 ක් ඇති අයකුට කොටස් 11 ක් ලබා දෙනු ලබන බවට ද නිවේදනය කර තිබුණි.පෙර සතිය අවසානයේ දැක්වුණු ගනුදෙනු සංඛ්‍යාව 4670 ක් වූ අතර සතිය ආරම්භයේදී (අඟහරුවාදා) එම සංඛ්‍යාව 4758 ක් දක්වා ඉහළ ගිය අතර බදාදා ගනුදෙනු 5450 ක් දක්වා ඉහළ ගියේය.පෙර සතිය අවසානයේ සමස්ත කොටස් මිල දර්ශකය ඒකක 4885.18 ක් වූ අතර අඟහරුවාදා එය ඒකක 4748.50 ක් විය. බදාදා එය දැක්වුණේ ඒකක 4737.75 ක් ලෙසිනි.මිලංකා මිල දර්ශකය පෙර සතිය අවසානයේ ඒකක 4343.48 ක් වූ අතර සතිය ආරම්භක අඟහරුවාදා එම අගය ඒකක 4207.80 ක් බව දැක්වුණි. බදාදා එම අගය දැක්වුණේ 4198.26 ක් ලෙසිනි.වෙළෙඳ පොළට නව නීති සම්පාදනය කිරීම නිසා කොටස් වෙළෙඳ පොළ පහළ යාම වැඩි වී ඇතැයි තැරැව්කාර සමාගම් පැවසුව ද එම නීති පැනවීම වෙළෙඳ පොළ ආරක්ෂාවට සිදුකළ බව ශ්‍රී ලංකා සුරැකුම්පත් හා විනිමය කොමිෂන් සභාව පවසයි.කෙසේ වුවත් වෙළෙඳ පොළ ඉහළ නංවන මඟක් කඩිනමින් ක්‍රියාවට නැංවිය යුතු බව ආයෝජකයෝ පවසති.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj1206101</link>
    <topic>Little Asia Emporium කෙළින් වීදියේ දී විවෘත කෙරේ</topic>
    <author/>
    <content>Little Asia Emporium කෙළින් වීදියේ දී විවෘත කෙරේශිරන්ති රාජපක්ෂ ජනාධිපති ආර්යාව, Little Asia Emporiumශාඛාව විවෘත කරමින්. ධීවර සහ ජලජ සම්පත් අමාත්‍ය රාජිත සේනාරත්න, Little Asia Emporium හි සභාපති ආර්.රාජමානික්කම් මහත්වරු ද මෙහි වෙති.Little Asia Emporium සිය නවතම රෙදිපිළි ප්‍රදර්ශනාගාරය කොළඹ 11, කෙළින් වීදියේ, විවෘත කෙරිණි. ඒ අවස්ථාවට ප්‍රමුඛ පෙළේ දේශීය සහ ඉන්දියානු කලාකරුවෝ ද සහභාගි වූහ.මහල් පහකින් යුත් ප්‍රදර්ශනාගාරය සියලු වයස් ආගම් සහ සංස්කෘතීන්ට උචිත අයුරින් සකස් වී ඇති පුළුල් පරාසයකින් යුත් ආකර්ෂණීය නිෂ්පාදිතයන්ගෙන් සමන්විත ය. මෙහිදී පාරිභෝගිකයින්ට විවිධ මාදිළියේ වර්ණවත් තෝරාගැනීම් සිදු කිරීමේ අවස්ථාව උදා වේ. Little Asia හි ඇති නෙත් වශී කරවන රෙදිපිළි අතර සාරි, සල්වාර්, මනාළියන්ගේ ඇඳුම්, ළමා ඇඳුම්, මනාලයන්ට සුදුසු නවතම මෝස්තරයේ ඇඳුම් ඇතුළත් පිරිමි ඇඳුම් සහ බටහිර සහ පෙරදිග පන්නයේ ඇඳුම් ආදී විවිධ අවස්ථාවන්ට උචිත තෝරාගැනීම් පවතී. පාවහන්, ආයිත්තම්, රූපලාවණ්‍ය ද්‍රව්‍ය ආදී වෙනත් නිෂ්පාදිතයන් ද මෙහි ඇතුළත් ව ඇත. මෙහි පවතින සියලු නිෂ්පාදනයන් ඉන්දියාව, චීනය, බැංකොක් සහ ඉන්දුනීසියාවේ නිෂ්පාදකයින් වෙතින් සෘජුවම ආනයනය කරනා අතර මෙහි වඩාත් අපූර්ව ප්‍රදර්ශනාගාරයක් නිර්මාණය කිරීම සඳහා කීර්තිමත් නිර්මාණකරුවන්ගේ දැනුම භාවිතා කොට ඇතැයි එහි සභාපති ආර්.රාජමානික්කම් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj1206102</link>
    <topic>ශ්‍රී ලංකා රග්බි කණ්ඩායමේ නිල අනුග්‍රාහකයා ඩයලොග්</topic>
    <author/>
    <content>ශ්‍රී ලංකා රග්බි කණ්ඩායමේ නිල අනුග්‍රාහකයා ඩයලොග්ශ්‍රී ලංකා ජාතික රග්බි කණ්ඩායමට හා ඉදිරියේදී පැවැත්වීමට නියමිත “ඒ” කාණ්ඩයේ ක්‍රීඩා සමාජ රග්බි ලීග් තරගාවලියට මෙන්ම ක්ලිෆර්ඩ් කුසලාන රග්බි තරගාවලියට සම්පූර්ණ අනුග්‍රාහකත්වය දැක්වීමට ඩයලොග් ආසිආටා සමාගම ශ්‍රී ලංකා රග්බි පාපන්දු සම්මේලනය සමඟ පස් අවුරුදු ගිවිසුමකට එළඹෙයි.ගිවිසුමට අනුව ඩයලොග් ආසිආටා සමාගමට අදාළ රග්බි තරග පැවැත්වෙන ස්ථානවල සිය වෙළෙඳ නාමය ප්‍රවර්ධනය කිරීමට හා රග්බි කණ්ඩායම්වල ඇඳුමේ සිය වෙළෙඳ නාමය සඳහන් කිරීමේ අවස්ථාව ලැබෙන අතර ක්‍රීඩා සමාජ රග්බි ලීග් තරගාවලිය “ඩයලොග් රග්බි ලීග්ඒ ඩිවිෂන්” සහ ක්ලිෆර්ඩ් කුසලාන තරගාවලිය “ඩයලොග් ක්ලිෆර්ඩ් කප් නොකවුට් ටූනමන්ට්ස්” ලෙස නම් කෙරෙනු ඇත.තරගාවලි සඳහා අනුග්‍රාහකත්වය දැක්වීම පිළිබඳව අදහස් දක්වමින් ඩයලොග් ආසිආටා සමාගමේ සමූහ ප්‍රධාන අලෙවි නිලධාරී, අමලි නානායක්කාර මහත්මිය මෙසේ සඳහන් කළාය. “ශ්‍රී ලංකා රග්බි පාපන්දු සම්මේලනය සමඟ ගොඩනැඟෙන මෙම නව බැඳීම නිසා ශ්‍රී ලංකාවේ ප්‍රධාන පෙළේ රග්බි තරග සමඟ ජයග්‍රාහී සම්බන්ධතාවයක් ගොඩනඟා ගැනීමට අපිට හැකි වනවා. ජාත්‍යන්තර තලයේදී මෙරට ක්‍රීඩාවේ තිබෙන තරගකාරිත්වය වැඩි කිරීමේ ඩයලොග් සමාගමේ දිගුකාලීන කැපවීම මෙම අනුග්‍රාහකත්වයත් සමඟ තවත් ශක්තිමත් වුණා.” ඩයලොග් ආසිආටා සමාගම මෙරට පාසල් ක්‍රිකට්, මලල ක්‍රීඩා, පාපන්දු, රග්බි, දැල් පන්දු, රෝවින්ග් හා ආබාධිත තැනැත්තන්ගේ ක්‍රීඩා කටයුතු සංවර්ධනය කිරීම සඳහා කැපවී කටයුතු කර තිබෙන අතර ඔලිම්පික්, පැරාඔලිම්පික්, පොදු රාජ්‍ය මණ්ඩලීය, ආසියානු, තරගවලදී මෙරට ක්‍රීඩාවට අනුග්‍රහය සපයා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj1206103</link>
    <topic>මහජන බැංකුවේ සුළු හා මධ්‍ය පරිමාණ</topic>
    <author/>
    <content>මහජන බැංකුවේ සුළු හා මධ්‍ය පරිමාණ සරත් ඒකනායක මහතා විසින් පීත්ත පටිය කපා නව ව්‍යාපාර මධ්‍යස්ථානය විවෘත කළ සුබ මොහොත. මහජන බැංකුවේ සභාපති ඩබ්ලිව්. කරුණාජීව, මධ්‍යම පළාත් සභාවේ ප්‍රධාන ලේකම් එච්. කේ. ගුණදාස, මහනුවර මහ දිසාපති ගාමිණි සෙනෙවිරත්න යන මහත්වරු ද මෙහි වෙති.මහජන බැංකුවේ සුළු හා මධ්‍ය පරිමාණ ව්‍යාපාර මධ්‍යස්ථානයක් මහනුවර කටුගස්තොට පාරේ අංක 130 දරන ස්ථානයේදී මධ්‍යම පළාත් ප්‍රධාන අමාත්‍ය සරත් ඒකනායක මහතා අතින් ඉකුත්දා විවෘත කෙරිණි.මහින්ද චින්තන ඉදිරි දැක්ම අනුව යමින් 2012 අයවැය යෝජනා යටතේ සුළු හා මධ්‍ය පරිමාණ ව්‍යාපාර නඟා සිටුවීම අරමුණු කරගනිමින් ඇරැඹෙන එම මධ්‍යස්ථානය මඟින් කෘෂි ආශි‍්‍රත නිෂ්පාදන, පශු සම්පත්, ඇඟලුම්, ධීවර, සංචාරක, ඉදිකිරීම් ඇතුළු අංශ ගණනාවක ව්‍යාපාර කටයුතු සඳහා ණය පහසුකම් සැලසීමට මහජන බැංකුව කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj1206104</link>
    <topic>අලුත් රේඩියර් ටයරය සියැට් මයිලේස්</topic>
    <author/>
    <content>අලුත් රේඩියර් ටයරය සියැට් මයිලේස්සියැට් තම වෙළෙඳපොළ ස්ථානය තවදුරටත් තහවුරු කර ගනිමින් ඉහළ කාර්යසාධනයක් සහ නව ගුණාංග සහිත නව රේඩියල් ටයර් නිෂ්පාදනයක් ප්‍රමාණ තුනකින් වෙළෙඳපොළට ඉදිරිපත් කර ඇත.‘මයිලේස්’ අනු සන්නාමය සමඟ ඉදිරිපත් කෙරෙන මේ නිෂ්පාදනයන් සමඟ කාර් රථ කාණ්ඩය සඳහා සියැට් විසින් රේඩියල් ටයර් ප්‍රමාණ 8ක් මේ වන විට දේශීය වෙළෙඳපොළට හඳුන්වා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj1206105</link>
    <topic>සීඅයිසී වෙල්ලන්කුලමේ ගැමියන්ගේ ඇස් පාදයි</topic>
    <author/>
    <content>සීඅයිසී වෙල්ලන්කුලමේ ගැමියන්ගේ ඇස් පාදයිමන්නාරම් දිස්ත්‍රික්කයේ, වෙල්ලන්කුලමේ පිහිටි සී.අයි.සී. බීජ සහ උද්‍යාන බෝග ගොවිපළ ආශ්‍රිත ප්‍රදේශයේ 500ක් පමණ ග්‍රාමීය ජනතාවගේ සුබසිද්ධිය උදෙසා නොමිලේ ඇස් පරීක්ෂාව සහ ඇස් කන්නාඩි සැපයීමේ සමාජ සත්කාරක වැඩසටහනක් වෙල්ලන්කුලම විද්‍යාලයේ දී පවත්වන ලදී. මේ කටයුත්ත සී.අයි.සී. සමූහ ව්‍යාපාර කළමනාකාර අධ්‍යක්ෂ / ප්‍රධාන විධායක නිලධාරි සමන්ත රණතුංග මහතාගේ මුල පිරීම හා අනුග්‍රහකත්වය සමඟ සී.අයි.සී. කෘෂි ව්‍යාපාරයේ කළමනාකාර අධ්‍යක්ෂ/ ප්‍රධාන විධායක නිලධාරි කීර්ති කොටගම මහතාගේ මඟපෙන්වීම යටතේ සී.අයි.සී. මනුස්සකම ව්‍යාපෘතියක් ලෙස සිදුකරන ලදී.ඒ සඳහා තාක්ෂණික හා විශේෂඥ සේවාව නොපිරිහෙලා ඉටුකිරීමට So Others May See Inc.  සංවිධානය ඉදිරිපත් විය.ශ්‍රී ලංකා යුද හමුදාවේ පාබල සේනාංකයේ 651 බලසේනාධිපතිතුමා ඇතුළු එම සේනාංකයේ නිලධාරීහු ද ඉලුප්පුකඩවාල් පොලිස් ස්ථානයේ නිලධාරීහු ද, විදුහල්පති ඇතුළු ගුරු මණ්ඩලය ද එම කාර්යය සාර්ථක කරගැනීමට සහයෝගය ලබාදුන්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj1206106</link>
    <topic>බ්‍රිතාන්‍ය සංචාරක වෙළෙඳපළේ ශ්‍රී ලංකාව මුල් තැනක</topic>
    <author/>
    <content>බ්‍රිතාන්‍ය සංචාරක වෙළෙඳපළේ ශ්‍රී ලංකාව මුල් තැනකඑක්සත් රාජධානියේ සංචාරකයන් සඳහා ශ්‍රී ලංකාව වැදගත් සංචාරක ගමනාන්තයක් බව එමිරේට්ස් ගුවන් සේවය නැවත වරක් අවධාරණය කර ඇත. එක්සත් රාජධානියේ සංචාරක වෙළෙඳ පොළ සඳහා එමිරේට්ස් විසින් නිර්මාණය කර ඇති 2012 වසරේ සුඛෝපභෝගී නිවාඩු ගත කිරීමට හොඳම ජාත්‍යන්තර ගමනාන්ත 14 ක් දැක්වෙන ප්‍රකාශනයක ශ්‍රී ලංකාව සඳහා පිටු 12 ක් වෙන් කර ඇත.එක්සත් රාජධානියේ එමිරේට්ස් සංචාර සංවිධානය කරන අංශය විසින් ප්‍රකාශයට පත් කර ඇති මෙම ග්‍රන්ථය ‘2012 එක්සෙප්ෂනල්’ ලෙස නම් කර තිබෙන අතර එය ලංකාව හඳුන්වා දී තිබෙන්නේ ‘වර්ණයෙන්, ශක්තියෙන් සහ ඉතිහාසයෙන් පිරුණු බිමක්’ ලෙස ය.මෙම ප්‍රකාශනයෙහි ශ්‍රී ලංකාව සඳහා වන කොටසෙහි රටේ බොහොමයක් සංචාරක ආකර්ෂණීය ස්ථාන, ඓතිහාසික ස්ථාන, සංස්කෘතික උරුමයන්, වනජීවීන් , උඩරට සහ වෙරළ පිළිබඳව කරුණු ඉදිරිපත් කර ඇත. සංස්කෘතික ත්‍රිකෝණය සහ බටහිර, දකුණු වෙරළ තීරයේ මෙන් ම උඩරට පිහිටි සංචාරක හෝටල් 12 ක් පිළිබඳ තොරතුරු ද එහි සඳහන් ය.එමිරේට්ස් හි ශ්‍රී ලංකාව සහ මාලදිවයින සඳහා කලාපීය කළමනාකාර චන්දන ද සිල්වා මහතා පැවසුවේ එම ප්‍රකාශනය ධනවත් සංචාරකයින් ඉලක්ක කරගෙන ප්‍රකාශයට පත් කෙරෙන අතර එමිරේට්ස් හොලිඩේස් අංශය විසින් වාර්ෂිකව නිකුත් කෙරෙන වර්ල්ඩ් ඔෆ් චොයිස්’ ප්‍රකාශනයේ ද ලංකාව පිළිබඳව විස්තර ඇතුළත් වන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj1206107</link>
    <topic>මනිග්‍රෑම් හි දකුණු ආසියාවේ වඩාත්</topic>
    <author/>
    <content>මනිග්‍රෑම් හි දකුණු ආසියාවේ වඩාත් කොමර්ෂල් බැංකුවේ ඊ - බෑන්කින් හි ප්‍රධාන කළමනාකාර ප්‍රදීප් බන්දුවංස මහතා මනිග්‍රෑම් ඉන්ට(ර්) නැෂනල් හි රුසියාව/ සී.අයි.එස්/ පිබිදෙන යුරෝපය සහ අයි.එස්.ආර්. සඳහා උප සභාපති පීටර් නැටියුක් මහතා අතින් සම්මානය ලබා ගනිමින්. මනිග්‍රෑම් හි දකුණු ආසියාව සඳහා ජ්‍යෙෂ්ඨ කලාපීය අධ්‍යක්ෂ හාෂ් ලැම්බා මහතා ද මෙහි සිටී.ජාත්‍යන්තර මනිග්‍රෑම් අරමුදල් හුවමාරු සමාගම විසින් 2011 වසරේ දකුණු ආසියාවෙහි වඩාත් ඵලදායි ජාලය ලෙස කොමර්ෂල් බැංකුව නම් කර ඇත.මීට අදාළ සම්මානය පසුගියදා ඉන්දියාවේ ගෝවා හි පැවති මනිග්‍රෑම් කලාපීය සම්මේලනයේදී ප්‍රදානය කෙරිණ.“ශ්‍රී ලංකාව පුරාම ස්ථාපිත කොමර්ෂල් බැංකු ශාඛා සහ සේවා මධ්‍යස්ථානයන්හි සේවය කරමින් ගනුදෙනුකරුවන්ට ඉහළ සේවාවක් සැපයූ අපගේ සහෘද කොමර්ෂල් බැංකු කණ්ඩායමේ දැඩි කැපවීම මෙම සම්මානය හරහා ඇගයීමට ලක් වූ බව මගේ හැඟීමයි” යනුවෙන් කොමර්ෂල් බැංකුවේ ප්‍රධාන මෙහෙයුම් නිලධාරි ජෙගන් දුෙරෙයිරත්නම් මහතා පැවසීය. “මෙම ජයග්‍රහණය විශේෂයෙන් සැලකිය යුතු වන්නේ දකුණු ආසියානු කලාපයේ අනෙකුත් රටවල් සමඟ සැසඳීමේදී අපේ රට එතරම් විශාල නොවන නිසයි’ ඒ මහතා කීය.මනිග්‍රෑම් සේවාව හරහා මුදල් ගෙන්වා ගැනීම් සඳහා කොමර්ෂල් බැංකුවේ ශාඛා සහ සේවා මධ්‍යස්ථාන 217 න් වැඩි ප්‍රතිශතයක් දායක වූ බැවින් මුදල් ලබා ගැනීම සඳහා ජනප්‍රියතම ජාලය බවට පත්වීමට බැංකුවට හැකි වූ බව ඔහු අවධාරණය කළේ ය.මනිග්‍රෑම් හරහා මුදල් ගෙන්වා ගැනීමේදී සම්පූර්ණ මුදලම ප්‍රතිලාභියාට හිමි වන අතර කොමර්ෂල් බැංකු ශාඛාවන්ගෙන් මුදල් ලබා ගැනීමේදී මේ සඳහා කිසිදු ගාස්තුවක් අය නොකෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj1206108</link>
    <topic>GT සම්මාන රාත්‍රිය 2012 ඩුබායිහි දී</topic>
    <author/>
    <content>GT සම්මාන රාත්‍රිය 2012 ඩුබායිහි දීචීනයේ GITI ටයර් සමාගමෙහි විධායක සහකාර සාමාන්‍යාධිකාරි වයි.සී.චොන්ග් වසරෙහි GT ගනුදෙනුකරු - රිදී සම්මානලාභී යූ.පී.ඩබ්ලිව්. පෙරේරා,DSL සමූහයේ සභාපති/ කළමනාකාර අධ්‍යක්ෂ සරෝජ් පෙරේරා, වසරෙහි GT ගනුදෙනුකරු -ලෝකඩ සම්මානලාභී එම්.පී.ඩබ්ලිව්.එන්.සී.ජී.පීරිස් වසරෙහි GT ගනුදෙනුකරු - රන් සම්මානලාභී කොළඹ, ගැමුණු ගුණවර්ධන, ඩුබායිහි ශ්‍රී ලංකා තානාපති සරත් විජේසිංහ, වසරෙහි GT (චීන) ගනුදෙනුකරු - රන් සම්මානලාභී ඒ.වර්ණකුමාර, වසරෙහි GT (චීන) ගනුදෙනුකරු - රිදී සම්මානලාභී වී.ඒ.ප්‍රේමරත්න, වසරෙහි GT(චීන) ගනුදෙනුකරු - ලෝකඩ සම්මානලාභී චානක පුස්සේවල, ඉන්දුනීසියා PT. Gajah Tunggal Tbk  අපනයන සාමාන්‍යාධිකාර විලියම් ගොසාලි සහ DSL විධායක අධ්‍යක්ෂ බැසිල් දසනායක මහත්වරු.සීමාසහිත ඩග්ලස් සහ පුත්‍රයෝ පුද්ගලික සමාගම (DSL) සිය ටයර් ගනුදෙනුකරුවන් වෙනුවෙන් පැවැත්වූ ”GT සම්මාන රාත්‍රිය 2012” පසුගියදා ඩුබායි නගරයේ පැවැත්වුණි.ප්‍රධාන ආරාධිතයා ලෙසින් ඩුබායිහි ශ්‍රී ලංකා තානාපති සරත් විජේසිංහ මහතා ද කවුන්සල් ජනරාල් අබ්දුල් රහීම් මහතා ද සහභාගි වූහ.සභාපති සරෝජ පෙරේරා මහතා අදහස් දක්වමින් DSL/GT පවුලක් ලෙසින් එක්ව නොකඩවා පසුගිය වසර 16 පුරාවට ට්ඊටයර ශ්‍රී ලාංකේය ආනයනිත ටයර් අතර ප්‍රමුඛයා බවට පත් කර ඇති බවත්, GT කෙරෙහි අලෙවි නියෝජිතයින් තුළ ඇති පක්ෂපාතීත්වය සහ කැපවීම නිරන්තරයෙන් අගයන අතරම DSL විකුණුම් කණ්ඩායමෙහි වසර ගණනාවක නිරන්තර සහයෝගය ද ඔවුන් හඳුනාගෙන ඇති අයුරු පැහැදිලි කළේය.අලෙවි නියෝජිතයින් 250ක් පමණ සිය පවුල් ද සමඟින් ඩුබායි වෙත පියාසර කෙරූ අතර දින හතරක සංචාරයක් වූ මෙහි සියලුම වියදම් සමාගම ෂසින් දරනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj1206109</link>
    <topic>HP නෝට්බුක් පිළිබඳ නව අත්දැකීමකට IT GALAXY</topic>
    <author/>
    <content>HP නෝට්බුක් පිළිබඳ නව අත්දැකීමකට IT GALAXYනවතම HP කාණ්ඩයේ නෝට්බුක් සහ උපාංග, බම්බලපිටිය යුනිටි ප්ලාසාහි ඇති නව IT Galaxy සංකේත වෙළෙඳසලේ දී පාරිභෝගිකයින්ට බලාගත හැකිය.මෙමඟින් පාරිභෝගිකයින්ට සුවිශේෂී තොරතුරු තාක්ෂණ කුටියකදී නවීන තාක්ෂණයේ විස්කම් අත්විඳිය හැකියි. මෙහි ප්‍රදර්ශනයට තබා ඇති භාණ්ඩ හා සේවා පාරිභෝගිකයින්ට අත්හදා බැලිය හැකි අතර එමඟින් ඔවුන්ට HP නෝට්බුක් මිලදී ගැනීමේ දී නිවැරදි තීරණ ගැනීමට හැකියාව ලබාදෙයි. ”පාරිභෝගිකයින් IT Galaxy වෙතින් සේවාව ලබාගැනීමේ දී ඔවුන්ට නියම HP වගකීම සහිත නවීනතම තාක්ෂණයෙන් පිරිපුන් ඩ්ර්‍ථ නෝට්බුක් ලබාගත හැකි බව මම වගකීමෙන් කියනවා” IT Galaxy හි කළමනාකාර අධ්‍යක්ෂ ෆහ්මි ඉස්මයිල් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj12061010</link>
    <topic>ආසියා-පැසිපික් බාලදක්ෂයන්ට ජනශක්ති රැකවරණය</topic>
    <author/>
    <content>ආසියා-පැසිපික් බාලදක්ෂයන්ට ජනශක්ති රැකවරණයජනශක්ති ඉන්ෂුවරන්ස් පසුගියදා ශ්‍රී ලංකාවේ පැවැති ආසියානු - පැසිපික් කලාපීය බාලදක්ෂ ජම්බෝරියට හා ශ්‍රී ලංකාවේ සියවස් ජම්බෝරියට සහභාගි වූ 7100 වූ බාලදක්ෂයින්ට පූර්ණ රැකවරණය සැපයුවේය. ඓතිහාසික දඹුල්ල නගරයේදී පැවැති මෙම ජම්බෝරිය සඳහා ශ්‍රී ලංකාව ඇතුළු රටවල් 22 කින් බාලදක්ෂයෝ සහභාගි වූහ.ශ්‍රී ලංකා බාලදක්ෂ සංගමය සහ ලෝක බාලදක්ෂ ව්‍යාපාරයට අනුබද්ධ පිලිපීනයේ පිහිටා ඇති ආසියානු - පැසිපික් කලාපීය බාලදක්ෂ සංගමය ඒකාබද්ධව සංවිධානය කළ මෙම ජම්බෝරියට දිවයිනේ විවිධ ප්‍රදේශ නියෝජනය කරමින් 6500 ක් බාලදක්ෂයෝ සහ විදේශීය බාලදක්ෂයෝ 600 ක් සහභාගි වූහ. ඒ සියලු දෙනාට ජනශක්ති සමාගම විසින් ජම්බෝරිය අතරතුර සිදුවිය හැකි හදිසි අනතුරු රැකවරණයන් හා රෝහල් ගත කිරීම් සඳහා රැකවරණයන් සැපයීය. ජනශක්ති සමාගමේ අලෙවි හා විකුණුම් පිළිබඳ සාමාන්‍යාධිකාරී ෂෙහාරා ද සිල්වා මහත්මිය ප්‍රකාශ කළේ “ශ්‍රී ලංකාවේ බාලදක්ෂ ව්‍යාපාරයේ සංධිස්ථානයක් වන මේ වැඩසටහනට පූර්ණ අනුග්‍රාහකයන් ලෙස සම්බන්ධ වීමට ලැබීම විශාල ගෞරවයක්” බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj12061011</link>
    <topic>යොවුන් තොරතුරු තාක්ෂණවේදීන්ට ජාත්‍යන්තරය ජයගැනීමට අගනා අවස්ථාවක්</topic>
    <author/>
    <content>යොවුන් තොරතුරු තාක්ෂණවේදීන්ට ජාත්‍යන්තරය ජයගැනීමට අගනා අවස්ථාවක්එක්සත් ජාතීන්ගේ සංවිධානයේ තොරතුරු තාක්ෂණ සංවිධානය වන ජාත්‍යන්තර විදුලි සංදේශ සංගමය විසින් පවත්වන්නට යෙදෙන ජාත්‍යන්තර තරගය සඳහා සහභාගි වීමට වයස අවුරුදු 18 - 25 ත් අතර තරුණ තොරතුරු තාක්ෂණවේදීන් හට ශ්‍රී ලංකා නව නිපැයුම්කරුවන්ගේ කොමිසම ආරාධනා කරයි.ජාත්‍යන්තර විදුලි සංදේශ සංගමය විසින් පැවැත්වෙන “යොවුන් නව්‍යකරුවන්ගේ තරගය” නවීන තොරතුරු තාක්ෂණ විසඳුම් සොයා ගැනීමේ හැකියාව ඇති ලොව පුරා ඕනෑම කෙනෙක්ට විවෘත වන අතර අවසන් වටයට තේරී පත් වන 12 දෙනෙක් හට ITU Telecom World 2012 සහභාගි වීම සඳහා ගුවන් ටිකට්පත්, නවාතැන් ආදි සියලු පහසුකම් හිමි වනු ඇත.තරගය සඳහා අයදුම් කිරීම අන්තර්ජාලය ඔස්සේ කළ හැකි අතර ජූලි 1 වැනි දින රාත්‍රී 12 ට අයදුම් කිරීමේ කාලසීමාව අවසන් වේ. මේ පිළිබඳව වැඩිදුර තොරතුරු හා අයදුම් පත් ලබාගැනීම සඳහා උපදෙස් ශ්‍රී ලංකා නව ඬපැයුම්කරුවන්ගේ කොමිසමේ www.slic.gov.lk වෙබ් අඩවියේ සඳහන් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj12061012</link>
    <topic>සෙලාන් ‘තෑගි පිට තෑගි’ සිවුවෙනි දශලක්ෂපතිනිය මතුගමින්</topic>
    <author/>
    <content>සෙලාන් ‘තෑගි පිට තෑගි’ සිවුවෙනි දශලක්ෂපතිනිය මතුගමින්‘තෑගි පිට තෑගි’ දිනුම් ඇදීමේ ජයග්‍රාහකයින් සෙලාන් බැංකුවේ සාමාන්‍යාධිකාරී/ ප්‍රධාන විධායක නිලධාරී කපිල ආරියරත්න. ජ්‍යෙෂ්ඨ නියෝජ්‍ය සාමාන්‍යාධිකාරි මානව සම්පත් එස්.ජේ. ජෙබරත්නම්, නියෝජ්‍ය සාමාන්‍යාධිකාරි - කලාප II ආචාර්ය පී. නිරංජන්, නියෝජ්‍ය සාමාන්‍යාධිකාරි කලාප I ඩෙල්වින් පෙරෙයිරා සහ විධායක අධ්‍යක්ෂ ආර්. නඩරාජා මහත්වරුන් සමඟසෙලාන් බැංකුවේ ‘තෑගි පිට තෑගි’ දිනුම් ඇදීමෙන් රු. මිලියනයක ජයග්‍රාහිකාවක වීමට, මතුගම ප්‍රදේශයේ පදිංචි ඊ.ඒ. දයාවතී මහත්මිය සමත් වූවා ය.පසුගිය පෙබරවාරි මාසයට අදාළව සිදුකරනු ලැබූ මෙම දිනුම් ඇදීමත් සමඟ ම මේ දක්වා රු. මිලියනය බැගින් ජයග්‍රහණය කළ වාසනාවන්තයන් 4 දෙනෙකු බිහි කිරීමට, සෙලාන් බැංකුව සමත් වී සිටී.සෙලාන් බැංකුවේ ගනුදෙනුකාරියක ලෙස, පසුගිය වසර දහය පුරාවට ම තම ඉතිරි කිරීමේ ගිණුම හා ස්ථාවර තැන්පතු ගිණුම සෙලාන් බැංකුවේ පවත්වා ගෙන යන බව ඇය මෙහිදී කියා සිටියා ය. “සෙලාන් බැංකුව ගැන මට ඇත්තේ ලොකු විශ්වාසයක්. මා ජයග්‍රහණය කළ මෙම මුදල ස්ථාවර තැන්පතුවක් ලෙස සෙලාන් බැංකුවේම තැන්පත් කරනවා. එසේම සෙලාන් බැංකුවේ මතුගම ශාඛාවේ කාර්ය මණ්ඩලය විසින් දක්වන ලද විශිෂ්ට සහයෝගයට මා මේ අවස්ථාවේ මාගේ ස්තුතිය පුද කර සිටිනවා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>10</day>
    </date>
    <link>http://www.silumina.lk/2012/06/10/_art.asp?fn=aj12061013</link>
    <topic>ඒසියන් පේන්ට්ස් වෛද්‍ය සායනය මොරටුවේ දී</topic>
    <author/>
    <content>ඒසියන් පේන්ට්ස් වෛද්‍ය සායනය මොරටුවේ දී වෛද්‍ය සායනය සඳහා සහභාගි වූ ඒෂියන් පේන්ට්ස් හි අධ්‍යක්ෂ / සාමාන්‍යාධිකාරි ජෝෂප් එල්. පුලිකොට්ටිල් මහතා විසින් ඇස් කන්නාඩි ප්‍රදානය කළ අයුරු.මොරටු පුරවරයේ වෙසෙන්නන්ගේ සුබසාධනය වෙනුවෙන් අක්ෂි, දන්ත ඇතුළු සෞඛ්‍ය පරීක්ෂාවක් නොමිලේ ලබා දුන් වෛද්‍ය සායනයක් සංවිධානය කිරීමට ඒෂියන් පේන්ට්ස් සමාගම පසුගියදා කටයුතු කළේය.ඒ සඳහා දිස්ත්‍රික් 306 ඒ 1 සිංහ සමාජයේ සහයෝගීතාව හිමි වූ අතර වෛද්‍ය සායනයට අමතරව ලේ දන් දීමේ වැඩසටහනක් ද ප්‍රදේශයේ දෘෂ්‍යාබාධිත වූවන් සඳහා නොමිලේ ඇස් කන්නාඩි ප්‍රදානයක් සහ අවශ්‍යතා සහිත පාසල් දරුවන් වෙනුවෙන් පාසල් උපකරණ බෙදා දීමක් ද සිදු කෙරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa1206171</link>
    <topic>ඩෙංගු අධි වසංගතයක් වුණේ ආයතන කඹ ඇදීම නිසයි</topic>
    <author>සුමේධා නවරත්න</author>
    <content>සුමේධා නවරත්නකසළ ප්‍රතිචක්‍රීයකරණය සම්බන්ධ ආයතන අතර පවතින කඹ ඇදිල්ල නිසා ඩෙංගු උවදුර අධි වසංගත තත්ත්වයක් බවට පත්ව ඇතැයි සෞඛ්‍ය අමාත්‍යාංශයේ උසස් නිලධාරියෙක් සිළුමිණට පැවසීය.කුණු කසළ නිසි ලෙස බැහැර නොකිරීම ඩෙංගු මදුරුවන් බෝවීමට ප්‍රධාන හේතුව ලෙස සැලැකේ.ජාතික ඩෙංගු මර්දන ඒකකයේ අධ්‍යක්ෂ වෛද්‍ය රංජිත් බටුවන්තුඩාව මහතා කියා සිටියේ; ප්ලාස්ටික්, පොලිතීන් වැනි ඝන අපද්‍රව්‍ය විධිමත් හා අඛණ්ඩ ප්‍රතිචක්‍රීයකරණයට ලක් නොකිරීම ඩෙංගු මදුරු වර්ධනයට ප්‍රධාන හේතුවක් වී ඇති බවය. ඩෙංගු මදුරු මර්දනයට කසළ ප්‍රතිචක්‍රීයකරණය අත්‍යවශ්‍ය සාධකයක් බව ද හෙතෙම පැවැසීය.කසල ප්‍රතිචක්‍රීයකරණය පිළිබඳ පළාත් පාලන නියෝජ්‍ය ඇමැති ඉන්දික බණ්ඩාරනායක මහතාගෙන් අප කළ විමසීමකදී ඔහු කියා සිටියේ පළාත් පාලන ආයතන ප්‍රධාන ලෙස වගකිවයුතු බවය. එහෙත් මේ ගැන විශාල වගකීමක් ඇත්තේ මධ්‍යම පරිසර අධිකාරියට බව ද ඔහු ප්‍රකාශ කෙළේය.ඒ සම්බන්ධයෙන් මධ්‍යම පරිසර අධිකාරියේ සභාපති චරිත හේරත් මහතා පැවසුවේ; කසළ ප්‍රතිචක්‍රීයකරණය පිළිබඳ සිය අධිකාරියට කිසිදු වගකීමක් නැති බවය. ඒ වගකීම පළාත් පාලන ආයතන සතු බව ද ඔහු කීය. එමෙන්ම කසල ප්‍රතිචක්‍රීයකරණ කටයුතුවලට අවශ්‍ය මුදල් හා තාක්ෂණය පළාත් පාලන ආයතනවලට තම අධිකාරිය මඟින් ලබා දෙන බව ද ඔහු පැවසීය.පළාත් පාලන ආයතන කසළ බැහැර කිරීම සම්බන්ධයෙන් විධිමත් ලෙස කටයුතු කරන්නේද යන්න ගැන අධීක්ෂණයක් කෙරෙන්නේදැයි ඉන්දික බණ්ඩාරනායක මහතාගෙන් සිළුමිණ විමසීමක් කෙළේය. එහිදී ඔහු කියා සිටියේ අවශ්‍ය උපදෙස් ලබා දීම මිස බරපතළ ලෙස එම ආයතන අධීක්ෂණය කිරීමට අමාත්‍යාංශයට හැකියාවක් නැති බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa1206172</link>
    <topic>ජනපති විදෙස් සංචාරයක</topic>
    <author/>
    <content>මහින්ද රාජපක්ෂ ජනාධිපතිතුමා දැනට සිදුකරන කියුබානු සංචාරයෙන් පසු බ්‍රසීලයේ රියෝ ඩි ජෙනයිරෝහි පැවැත්වෙන රියෝ + 20 පරිසර සමුළුවට සහභාගිවීමට නියමිතය.කියුබාවේ සංචාරයක් සඳහා ඉකුත් දින (14) ශ්‍රී ලංකාවෙන් පිටත්ව ගිය ජනාධිපතිතුමා එහි ‘රෙවලුෂන්’ මාළිගයේ ග්‍රෑන්ඩ් ශාලාවේදී නිල වශයෙන් කියුබානු නායකයන් හමුවී ද්විපාර්ශවීය සාකච්ඡා පැවැත්වීමට නියමිතය.එක්සත් ජාතීන්ගේ තිරසාර සංවර්ධනය පිළිබඳව බ්‍රසීලයේ රියෝ ඩි ජෙනෙයිරෝ හි පැවැත්වෙන රියෝ +20 සම්මේලනයට සහභාගිවීමට නියමිත ජනාධිපතිතුමා මෙම සමුළුවට සහභාගි වන සෙසු රටවල රාජ්‍ය නායකයන් සමඟ ද ද්වි පාර්ශවීය සාකච්ඡා සිදු කිරීමට නියමිත බවද වාර්තා වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa1206173</link>
    <topic>ශ්‍රී ලංකා රජය විදේශගත කොටි රූකඩ ගණන් ගන්නේ නෑ</topic>
    <author/>
    <content>විදේශගත එල්.ටී.ටී.ඊ. ක්‍රියාකාරීන් ගේ කුපිත කිරීම් සහ ප්‍රචණ්ඩ ක්‍රියා මඟින් ජනාධිපතිතුමාගේ හෝ ශ්‍රී ලංකා රජයේ හෝ ප්‍රතිපත්ති ක්‍රියාමාර්ග වෙනස් කළ නොහැකි බවත්, ශ්‍රී ලංකා රජය එම කඩාකප්පල්කාරී ක්‍රියාවන්ට බිය නොවන බවත් රජයේ ඉහළ පෙළේ ප්‍රකාශකයකු සිළුමිණට පැවැසීය.මහ රැජනගේ දියමන්ති ජුබිලිය සඳහා රාජකීය ආරාධිතයකු ලෙස මහින්ද රාජපක්ෂ ජනාධිපතිතුමා එංගලන්තයට ගිය අවස්ථාවේදී එතුමාට බාධා වන අයුරින් ක්‍රියාකළ කොටි ක්‍රියාකාරීන් සම්බන්ධයෙන් එංගලන්ත අගමැති ඩේවිඩ් කැමරන් මහතා අවස්ථා කිහිපයකදී ශ්‍රී ලංකා ජනාධිපතිතුමාට පෞද්ගලිකවම කනගාටුව පළ කළ බැව් පෙන්වා දුන් එම ප්‍රකාශකයා තවදුරටත් අවධාරණය කළේ, විදේශගත කොටි ක්‍රියාකාරීන් ශ්‍රී ලංකාවට නොව අද ඔවුන් ජීවත්වන රටවලට මහත් හිසරදයක් වී ඇති බවයි.ජනාධිපතිතුමා එංගලන්තයේ දී රාජ්‍ය තාන්ත්‍රික කටයුතු රැසක් ඉතා සාර්ථකව නිම කළ අතර කොටි ක්‍රියාකාරීන්ගේ බාධා කිරීම් නිසා අතහැර දැමීමට සිදුවූයේ එක් අවස්ථාවක් පමණි.එහෙත් එයද එංගලන්තයේ අභ්‍යන්තර ප්‍රශ්නයක් මිස ශ්‍රී ලංකා රජය විසින් බාරගත යුතු තත්ත්වයක් නොවන බවද හෙතෙම සඳහන් කෙළේය.ජනාධිපතිතුමා සහ ශ්‍රී ලංකා රජය තම ප්‍රතිපත්ති මත තිරසාරව පිහිටා සිටිමින් ජාතික සමඟිය හා සංවර්ධනය සම්බන්ධයෙන් ක්‍රියාත්මක වන අතර විදේශගත කොටි ගැති බලවේගයන්ට එම වැඩ පිළිවෙළ කිසි ලෙසකින් වත් වෙනස්කළ නොහැකි බවත් එම ප්‍රකාශකයා අවධාරණය කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa1206174</link>
    <topic>උතුරු මැදට වයඹට ‘එල්නිනෝ’</topic>
    <author>නිහාල් පී. අබේසිංහ</author>
    <content>දකුණට-බස්නාහිරට ‘ටොනේඩෝ’නිහාල් පී. අබේසිංහශ්‍රී ලංකාවේ බස්නාහිර නිරිත දිග දකුණු දිග ප්‍රදේශවලට ‘ටොනේඩෝ’ තර්ජන ඇති වෙමින් පවතින බවත් රජරට හා වයඹ ප්‍රදේශවලට එල්නිනෝ තර්ජන ඇති වෙමින් පවතින බවත් කාලගුණ විද්‍යාඥයෝ පවසති.පසුගිය දිනවල මාතර හම්බන්තොට මීරිගම යන ප්‍රදේශවලට ටොනේඩෝ තත්ත්ව ඇති වී තිබේ. නිවාස 115 ක් පමණ අලාභ හානි වී තිබිණි. තවත් ප්‍රදේශ කීපයක තද සුළං ඇති වී තිබිණි. ඉදිරි සති 2 – 3 ඇතුළතත් නිරිත දිග සබරගමුව, දකුණ, මධ්‍යම යන ප්‍රදේශවලට තරමක වැසි සමඟ තද සුළං ද ඇතිවීමට ඉඩ ඇතැයි කාලගුණ විද්‍යා අධ්‍යක්ෂ ජනරාල් එස්.එච්. කාරියවසම් මහතා පවසයි. මීට අමතරව ඉදිරියේදී ටොනේඩෝ ඇති වීමටද සමහරවිට ඉඩකඩ ඇත.ටොනේඩෝවක් යනු විනාඩි 5 – 15 අතර කාලයකදි වැඩි සුළං වේගයක් සහිතව කරකැවෙන විශාල විනාශ සිදුකරන වාත ධාරාවක් ගමන් ගන්නා ආපදා තත්ත්වයකි. ඉදිරි සතිවලදී මේවා ඇතිවිය හැකි බවත්, මෙයින් වහල ගැලවී යාම, ගස් ඉදිරීම හා සමහරවිට ජලාශවල මුහුදේ ඇති ජලය ඉහළට නැග මාළු වැසි ඇතිවීමද සිදුවීමට හැකි බවත් කාලගුණ විද්‍යාඥ කේ.ආර්. අභයසිංහ මහතා පවසයි.මේ අතර රජරට ප්‍රදේශවලට හා වයඹ ප්‍රදේශවලට ඉදිරි මාස 3 – 5 ඇතුළත ‘එල්නීනෝ’ කාලගුණ තත්ත්වයක් ඇතිවීමට ඉඩ ඇතැයි ජ්‍යෙෂ්ඨ කාලගුණ විද්‍යාඥ හා හිටපු කාලගුණ විද්‍යා අධ්‍යක්ෂ කේ.ආර්. අභයසිංහ මහතා පවසයි. එල්නිනෝ යනු දැඩි නියං තත්ත්වයකි. උෂ්ණත්වය අධික කාලගුණ රටාවකි.එල්නිනෝ අවස්ථාවලදි ශ්‍රී ලංකාවට සිදුවන බලපෑම විපරම් කිරීමේදි දක්නට ලැබී ඇති විශේෂ කාලගුණ තත්ත්වයන් වන්නේ එල්නිනෝ ආරම්භයට පෙර දෙවන අන්තර් මෝසම් ඍතුවේ ඔක්තෝබර් - නොවැම්බර් කාලයේ සාමාන්‍යයෙන් ඉක්මවන වර්ෂාව ඇද හැලෙන තත්ත්වයන් හා එල්නිනෝ වසරේ නිරිතදිග මෝසම් සමය වැසි සාමාන්‍යයට ඉතා පහළ වන නියං තත්ත්වයක් උද්ගත වීම බවද කේ.ආර්. අභයසිංහ මහතා පවසයි. පසුගිය ඔක්තෝබර් - නොවැම්බර් කාලයේදී අපේ රටට අධික වර්ෂාවක් ලැබුණු අතර මෙවර නිරිතදිග මෝසම් සමයේ වැස්ස සාමාන්‍යයට වඩා අඩු වෙමින් පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa1206175</link>
    <topic>ළමා අපයෝජන 90% ක් දන්නා හඳුනන අය අතින්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නළමා අපයෝජන සිද්ධි පිළිබඳ අලුත්ම වාර්තා අනුව සියයට 90ක් ම ඊට ගොදුරු වී තිබෙන්නේ එම බාලවයස්කරුවන් ඉතා හොඳින් දන්නා හඳුනන විශ්වාසය ගොඩනැඟී ඇති සමීප පුද්ගලයන් අතින් බැව් අනාවරණය වෙයි.පවුලේ සමීප ඥාතීන්, අසල්වැසියන්, හිතමිතුරන් සහ ගුරුවරුන් යනාදී පුද්ගලයන් අතින් එම බාලවයස්කරුවන් අපයෝජනයට ලක්වීමේ ප්‍රවණතාව බෙහෙවින් ඉහළ ගොස් ඇතැයි නීතිපති දෙපාර්තමේන්තුවේ නියෝජ්‍ය සොලිසිටර් ජෙනරාල් සරත් ජයමාන්න මහතා පවසයි.විශේෂයෙන්ම ළමා අපයෝජන සිද්ධි වැඩි වශයෙන් වාර්තා වන්නේ ග්‍රාමීය ප්‍රදේශවලින් බවත් අනාවරණය වෙයි.එම ළමා අපයෝජන සිද්ධිවලින් සියයට 90ක් සම්බන්ධයෙන් චෝදනා නැඟී තිබෙන්නේ එම විපතට පත් ළමයින්ගේ පවුලේ සමීප පුද්ගලයන්ට එරෙහිව බවත් ඒ මහතා තවදුරටත් පෙන්වා දෙයි. ළමා අපයෝජන සිද්ධි සම්බන්ධයෙන් වූ සංඛ්‍යාලේඛන අනුව, 2010 දී අපයෝජන සිද්ධි 3421 ක් ද, 2011 දී 2490 ක් ද, 2012 ජනවාරි සිට අප්‍රේල් මාසය දක්වා වූ කාලයේ දී අපයෝජන සිද්ධි 744 ක්ද සම්බන්ධයෙන් අධිකරණ ක්‍රියාමාර්ග ගෙන ඇත.නියෝජ්‍ය සොලිසිටර් ජෙනරාල්වරයා පවසන පරිදි ළමා අපයෝජන සිද්ධි පිළිබඳ නඩු විභාග කොට තීන්දුව ප්‍රකාශයට පත්කිරීමේ ක්‍රියාවලිය වසර දහයකට වැඩි කාලයක් ගතවන ප්‍රමාදවීමේ තත්ත්වයකට පත්ව ඇත්තේ මහාධිකරණවල නඩු දහස් ගණනින් ගොඩගැසී තිබීම නිසාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa1206176</link>
    <topic>කාර්ය සාධන හදිසි රැස්වීමක් හෙට</topic>
    <author>සුනිල් දයා අල්විස්</author>
    <content>ඩෙංගු අධි වසංගතය මඩින්නසුනිල් දයා අල්විස්ඩෙංගු රෝගය අධි වසංගත තත්ත්වයට පත්වී තිබීම නිසා මේ උවදුර මැඬලීමට හා පාලනය කිරීමට පත් කර ඇති ජනාධිපති කාර්ය සාධක බළකායේ හදිසි රැස්වීමක් හෙට (18) පැවැත්වේ.සෞඛ්‍ය ඇමැති මෛත්‍රීපාල සිරිසේන මහතා විසින් මේ රැස්වීම කැඳවා තිබෙන අතර නාරාහේන්පිට ජාතික ලේ බැංකු ශ්‍රවණාගාරයේදී උදේ 10 පැවැත්වෙන මෙම රැස්වීමට ඩෙංගු මර්දන කාර්ය සාධන බළකායට අයත් සියලුම අංශවල නිලධාරීහු හා නියෝජිතයෝ සහභාගි වෙති.රජයේ ප්‍රධාන රෝහල් ඇතුළු රෝහල් රාශියක්ම පාහේ ඩෙංගු රෝගීන්ගෙන් මේ වනවිට පිරී පවතී. ඩෙංගු රෝගීන්ගේ සංඛ්‍යාව මෙලෙස වැඩිවීම නිසා විශාල තදබදයක් ඩෙංගු රෝගීන් සිටින වාට්ටුවල පවතින බවද වාර්තාවේ.ඩෙංගු වැලඳී මිය යන රෝගීන්ගෙන් සියයට විසිහතරක් පමණ සංඛ්‍යාවක්ම වයස අවුරුදු 4 – 5 ආදි වයස් කාණ්ඩයේ සිට අවුරුදු 15 දක්වා දරුවන්ය. ඩෙංගු රෝගීන්ට ප්‍රතිකාර සැලසීමට සියලු රෝහල්වලට අවශ්‍ය පහසුකම් සලසා තිබෙන අතර මේවා අතර දැඩි සත්කාර ඒකක සහ අධි සත්කාර ඒකක රාශියක් ද පිහිටුවා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa1206177</link>
    <topic>කටකතා කල්ලියක් කේන්දර බලයි</topic>
    <author/>
    <content>ජනප්‍රියත්වයට පත් ප්‍රවීණ ඡ්‍යොතිෂවේදීන්ගේ නම් – ගම් යොදා ගනිමින් මහජනතාව නොමඟ යැවීම සඳහා සංවිධානාත්මක කටකතා කල්ලියක් ක්‍රියාත්මක වන බැව් අනාවරණය වෙයි.රාජ්‍ය නායකයන් සහ දේශපාලනඥයින්, ජනප්‍රිය පුද්ගලයින් ගේ අතිශය රහසිගත පෞද්ගලික ජීවිත පිළිබඳ අනාවැකි පළ කරන බව කියමින් පතුරුවා හරින කටකතා පෙරළා  මඩ වෙබ් අඩවි කිහිපයකින් නැවත ප්‍රචාරය කරවීම මඟින් ඒ තොරතුරු සත්‍ය බව ඒත්තු ගැන්වීමට මේ කටකතා කල්ලිය ක්‍රියාත්මක වන බවත් දැන ගන්නට ඇත.මෙරට ප්‍රකට ඡ්‍යොතිෂවේදියකු කී අනාවැකියක් බව හුවා දක්වමින් පසුගියදා එක්තරා ප්‍රවෘත්තියක් වෙබ් අඩවියක පළ කැර තිබූ අතර අදාළ ඡ්‍යොතිෂවේදියා සිළුමිණට ප්‍රකාශ කැර සිටියේ මෙය තම නම යොදා ගනිමින් කළ අසත්‍ය ප්‍රචාරයක් බවත් තමන් කිසි විටෙක එවැනි අනාවැකියක් ප්‍රකාශ කර නැති බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa1206178</link>
    <topic>කොටස්  වෙළෙඳපොළ නඟී</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ කොටස් වෙළෙඳපොළ කඩා වැටී ඇතැයි ඇතැමුන් කළ ප්‍රකාශ අසත්‍ය බව පෙන්වමින් වෙළෙඳපොළ පිබිදීමක් ඇති කරමින් පසුගිය සිකුරාදා (15) මිලංකා මිල දර්ශකය ඒකක 68.41 න් ද සමස්ත කොටස් මිල දර්ශකය ඒකක 68.19 න් ද ඉහළ ගියේය.ඒ අනුව සමස්ත කොටස් මිල දර්ශකය ඒකක 4991.11 ක් ලෙස ද මිලංකා මිල දර්ශකය ඒකක 4449.98 ක් ලෙස ද වාර්තා විය. එක් අවස්ථාවක දී සමස්ත කොටස මිල දර්ශකය ඒකක 5000 ද ඉක්මවා ගියේය. පෙර දින මිලියන 41.1 ක් වූ ගනුදෙනු සංඛ්‍යාව සිකුරාදා දිනයේ දී මිලියන 64.4 ක් දක්වා වැඩි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa1206179</link>
    <topic>රට පනින්නවුන් අල්ලන්න නාවික දැලක්</topic>
    <author>චන්ද්‍රිකා පෙරේරා</author>
    <content>චන්ද්‍රිකා පෙරේරාශ්‍රී ලංකා මුහුදු සීමාව ඇතුළේ සිදු කැරෙන නීති විරෝධී විදේශ සංක්‍රමණ, සහ වෙනත් ජාවාරම් මැඬලීම සඳහා වෙරළාරක්ෂක දෙපාර්තමේන්තුව මඟින් විශේෂ වැටලීම් ඒකකයක් පිහිටුවා තිබේ.මේ සඳහා බෝට්ටු සහ විශේෂ පුහුණුවකින් සමන්විත නිලධාරීන් කණ්ඩායමක් පත්කර ඇත. මේ කණ්ඩායම විසින් නීති විරෝධී සංක්‍රමිකයන් හා ශ්‍රී ලංකා මුහුදු කලාපයට හොරෙන් ඇතුළු වන ඉන්දීය ධීවර යාත්‍රා ද අත්අඩංගුවට ගනු ලැබේ.උතුරු නැඟෙනහිර මුහුදු කලාපය පිළිබඳ මෙහිදී විශේෂ අවධානය යොමුකර ඇත. එහි කටයුතු නිසි පරිදි මෙහෙයවීමට කන්කසන්තුරේ හා ත්‍රිකුණාමලයේ වෙරළ ආරක්ෂක අනු කඳවුරු දෙකක් ස්ථාපිත කර තිබෙන බව වෙරළ ආරක්ෂක දෙපාර්තමේන්තුවේ මාධ්‍ය ප්‍රකාශක ලුතිනන් කමාන්ඩර් චන්දන බුලේගොඩආරච්චි මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa12061710</link>
    <topic>තරුණ ද මහත ද හදවත කොහොම ද?</topic>
    <author>සාගරිකා දිසානායක</author>
    <content>සාගරිකා දිසානායකස්ථුලතාවයෙන් යුතු නව යොවුන් වියේ පසුවන්නන්ට ඔවුන් නොදැනුවත්වම හෘදයාබාධ පවතින්නට ඇති ඉඩකඩ ඉතා වැඩි යැයි සොයා ගෙන තිබේ.පසුගියදා අමරිකාවේ පැවැති හෘදයාබාධ පිළිබඳ සමුළුවේදී ඉදිරිපත් වූ කරුණුවලින් හෙළි වී ඇත්තේ ස්ථුලතාවයෙන් යුතු තරුණ පිරිසට කිසිදු රෝග ලක්‍ෂණයකින් තොරවම හෘදයාබාධයක් ඇති වීමට ඇති ඉඩකඩ බෙහෙවින් වැඩි බවයි. එමෙන්ම එවැන්නන්ගේ හදවත නොදැනුවත්වම හානියට පත්ව තිබිය හැකි බව ද හෘද රෝග විශේෂඥයෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa12061711</link>
    <topic>ඩීසල් දුමත් පිළිකා කාරකයක්</topic>
    <author>අරුණි මුතුමලී</author>
    <content>අරුණි මුතුමලීඩීසල් එන්ජින්වලින් පිටකරන දුම පිළිකා කාරකයක් බවට සොයාගෙන ඇතැයි ලෝක සෞඛ්‍ය සංවිධානය ප්‍රකාශ කරයි. ඇස්බැස්ටෝස්, ආසනික් හා දුඹුරු කහ පැහැ දුම හා සමාන මට්ටමේ පිළිකා කාරක ද්‍රව්‍යයක් ලෙස මේ ඩීසල් එන්ජින්වලින් පිටකරන දුම හා අනෙක් ද්‍රව්‍ය වර්ගීකරණය කර තිබේ.ලෝක සෞඛ්‍ය සංවිධානයේ ම කොටසක් ලෙස ප්‍රංශය මූලිකව ඇති අන්තර්ජාතික පිළිකා පර්යේෂණ නියෝජිත ආයතනය මඟින් මෙම සොයාගැනීම කර ඇත්තේ ස්වාධීන විශේෂඥ පිරිසකගේ පර්යේෂණවලට අනුකූලවය.මේ නව සොයාගැනීමට අනුව ඩීසල් දහනයෙන් එන දුම හා අනෙක් ද්‍රව්‍ය අනිවාර්ය පිළිකාකාරක කාණ්ඩයට අයත් පිළිකා හා සම්බන්ධ ද්‍රව්‍ය ගණයට එක්කර තිබේ. එනිසා දිනපතා ඩීසල් දුමාරයට නිරාවරණය වීම අක්‍රීය දුම්පානය හා සමාන බව විශේෂඥයෝ පෙන්වා දෙති.ලෝක සෞඛ්‍ය සංවිධානය ලොව පුරා සියලු රාජ්‍යයන්ගෙන් ඉල්ලා සිටින්නේ අබලි වාහනවල ඩීසල් එන්ජින් පිරිසුදු කිරීමට අවධානය යොමු කරන ලෙසත් සෑම පුද්ගලයකුම හැකිතාක් මේ දුමාරයට හසුවීමෙන් වැළකී සිටීමට උත්සාහ කරන ලෙසත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa12061712</link>
    <topic>බිහිසුණු ගංගා පොළව යට</topic>
    <author>අමල් යශෝමන් ජයසිංහ</author>
    <content>රත්නපුරයෙන් 10 ක් හමුවෙයිඅමල් යශෝමන් ජයසිංහශ්‍රී ලංකාවේ පළාත් කිහිපයක් ඔස්සේ පොළොව යටින් ගලා යන උමං ගංගා විශාල ගණනක් පවතින බැව් අනාවරණය වෙයි. රත්නපුර දිස්ත්‍රික්කයේ පමණක් එවැනි උමං ගංගා දහයක් පමණ පවතින බවට පැහැදිලි සාධක හමුවී ඇති බවත් පර්යේෂකයෝ පවසති.කොළඹ, සබරගමුව විශ්වවිද්‍යාලවල පර්යේෂකයන් ඒකාබද්ධව උමං ගංගා පිළිබඳව විධිමත් පර්යේෂණ පැවැත්වීමට සූදානමින් සිටින අතර එහි ප්‍රථම අදියර යටතේ ශ්‍රීපාද අඩවිය ආශ්‍රිත ඉඳුරු ගඟේ මල්වල උමං ගංගාව අධ්‍යයනයට යොමු කෙරේ.මහිදී පේරාදෙණිය විශ්වවිද්‍යාලයේ භූවිද්‍යා අංශය ද එක්ව ප්‍රධාන උමං ගඟේ ඝනත්වය, වේගය, ගැඹුර, ආවාට, පාෂාණ හා ජලය පිළිබඳව පරික්ෂණ ඇරඹී ඇති අතර උමං ගඟ ආශ්‍රිතව පවත්වන අතිබිහිසුණු අවදානම හේතුකොට එය මෙතෙක් ප්‍රසිද්ධියට පත් නොවූ බවද රත්නපුර දිස්ත්‍රික් දියඇලි සංවිධානයේ සභාපති අසිත වීරවර්ධන මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa12061713</link>
    <topic>ගම්පහ ගංවතුර තර්ජනය අවම කරමින් දියවර ගුවන් යානා අංගනය විවෘත වෙයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහශ්‍රී ලංකන් ගුවන් සේවය මඟින් දේශීය ගමනාන්ත 14 කට කෙටි කලකින් ළඟාවිය හැකි දියවර ගුවන් යානා ක්‍රියාත්මක කරන දියවර ගුවන් යානා අංගනයක් පසුගියදා ආර්ථික සංවර්ධන ඇමැති බැසිල් රාජපක්ෂ මහතා අතින් සීදුව දඩුගං ඔයදී විවෘත විය.මේ විවෘත කිරීම මඟින් ගම්පහ ගංවතුර තර්ජනයට විසඳුමක් ලැබෙන බවත් ජාඇල සීදුව අවට ජනතාවගේ යටිතල පහසුකම් සංවර්ධනය වෙන බවත් ආර්ථික සංවර්ධන ඇමැති බැසිල් රාජපක්ෂ මහතා පැවැසීය.සංචාරක කර්මාන්තයේ නැංවීමේ තවත් ඉදිරි පියවරක් තබමින් සහ ගම්පහ ගංවතුර තර්ජනයට විකල්ප විසඳුමක් ලබා දෙමින් ජාඇල දඩුගං ඔය ගුවන් යානා ගොඩබැස්සවීමේ අංගනය සහ පිවිසුම් මාර්ගය ඉදිකළ බව ද ආර්ථික සංවර්ධන අමාත්‍ය බැසිල් රාජපක්ෂ මහතා කීය.මේ අනුව මහින්ද චින්තන ඉදිරි දැක්ම ප්‍රතිපත්ති ප්‍රකාශය අනුව සංචාරක කර්මාන්තයට නව පෙරවදනක් එක්කරමින් ශ්‍රී ලංකන් එයාර්ලයින්ස්හි එයාර් ටැක්සි සේවාව ද මෙතැන් සිට සීදුවේ දඩුගං ඔයේ පිහිටි මෙම රමණීය පරිසරයේ සිට ක්‍රියාත්මක වන බව ද අමාත්‍යතුමා පෙන්වා දුන්නේය.ආර්ථික සංවර්ධන අමාත්‍ය බැසිල් රාජපක්ෂ මහතා මෙම අදහස් පළ කළේ දඩුගං ඔය දියවර ගුවන් යානා ගොඩබැස්ස වීමේ අංගනය සහ පිවිසුම් මාර්ගය විවෘත කිරීමෙන් අනතුරුව එහි පැවැති උත්සව සභාවේදීය. සමාජ සේවා අමාත්‍ය ෆිලික්ස් පෙරේරා සහ ගම්පහ දිස්ත්‍රික් පාර්ලිමේන්තු මන්ත්‍රි සුදර්ශනී ප්‍රනාන්දුපුල්ලේ යන මහත්ම මහත්මීන්ගේ සහභාගිත්වයෙන් පැවැති මෙම උත්සවයට පැමිණි බැසිල් රාජපක්ෂ අමාත්‍යතුමා ඇතුළු ආරාධිතයන් මෙහිදී පිළිගනු ලැබුවේ දියවර ගුවන්යානා අංගනයට එරෙහිව මීගමුව නගරයේදී පැවැති දැවැන්ත විරෝධතා ව්‍යාපාරය සංවිධානය කළ මීගමු කළපු කළමනාකරණ කමිටුවේ සභාපති රංජිත් ප්‍රනාන්දු සහ එහි ලේකම් නිමල් ටියානි රොඩිගු යන මහත්වරුන් ඇතුළු ධීවර නියෝජිතයින් වීම විශේෂ සිදුවීමකි. ඔවුන් විසින් දියවර ගුවන් අංගනය නව ස්ථානයේ ඉදිකිරීමට සතුට පළ කරමින් ජනාධිපතිතුමා වෙත භාර දීම සඳහා තිළිණයක් ද මෙහිදී බැසිල් රාජපක්ෂ අමාත්‍යතුමා වෙත භාර දෙන ලදී.දඩුගං ඔය දියවර ගුවන් යානා ගොඩබැස්සවීමේ අංගනයෙන් සංචාරක කර්මාන්තයේ අභිවෘද්ධිය උදෙසා රජය දරන ප්‍රයත්නයට දායක වන අතර රටේ සමාජීය ආර්ථික ව්‍යුහයට විශාල පිටිවහලක් වනු ඇතැයි ද රාජපක්ෂ අමාත්‍යතුමා මෙහිදී විශ්වාසය පළ කළේය.දඩුගං ඔය ගුවන් යානා පිවිසුම් අංගනය මඟින් ශ්‍රී ලංකන් ගුවන් සේවය මඟින් දේශීය ගමනාන්ත 14 කට කෙටි කලකින් ළඟාවිය හැකි දියවර ගුවන් යානා ක්‍රියාත්මක වනු ඇත. එමඟින් ජාත්‍යන්තර සහ දේශීය මගීන්ට ඉමහත් සේවාවක් සිදුවන අතර එම ප්‍රදේශයේ ජනතාවගේ සියලු අවශ්‍යතාවයන් සපුරාලීම සඳහා කුඩා සහ මධ්‍යම පරිමාණ ව්‍යාපාර ආරම්භ කළ හැකි මධ්‍යස්ථානයක් බවට ඉදිරියේදී පත්වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=aa12061714</link>
    <topic>ජගත් කාන්තාරකරණය වැළැක්වීමේ දිනය අදයි</topic>
    <author/>
    <content>එක්සත් ජාතීන්ගේ කාන්තාරකරණය වැළැක්වීමේ හා නියඟයේ ආදිනව පිටු දැකීමේ ජාත්‍යන්තර දිනය අදට (ජූනි 17) යෙදී ඇත. මෙවර ජගත් කාන්තාරකරණය වැළැක්වීමේ දින ජාතික උත්සවය වලපනේ ප්‍රාදේශීය ලේකම් කොට්ඨාසයේ පන්නල මහා විද්‍යාලයේදී පැවැත්වීමට කටයුතු සූදානම් කර ඇති අතර එම උත්සවයට සමගාමීව පරිසර අමාත්‍යතුමාගේ මග පෙන්වීම යටතේ එම ප්‍රදේශයේ භූමි හායනය අධික ලෙස දක්නට ලැබෙන ඉඩම් වලින් යුත් භූමි ප්‍රදේශයක් පුනරුත්ථාපනය කෙරෙන ව්‍යාපෘතියක් ආරම්භ කිරීමට ද බලාපොරොත්තු වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=ab1206171</link>
    <topic>ඡන්දය දමන්න ඡන්ද ලේඛනයේ නම තිබෙන්නම ඕනෑ</topic>
    <author>සකස් කෙළේ -සුනිල් දයා අල්විස්</author>
    <content>මැතිවරණ කොමසාරිස් මහින්ද දේශප්‍රියමැතිවරණ දෙපාර්තමේන්තුව ඡන්ද පැවැත්වෙන කාලයට විශේෂයෙන් කතාබහට ලක්වෙයි. ඡන්ද පැවැත්වීමේ සියලුම විධිවිධාන හා පහසුකම් සලසමින් ඒ සඳහා මූලික කටයුතු කරට ගෙන කටයුතු කරන්නේ මැතිවරණ දෙපාර්තමේන්තුවයි.මැතිවරණයක් පවත්වා ඡන්ද උණුසුම නිවී යාමත් සමඟම මේ දෙපාර්තමේන්තුව ගැන යම් පුවතක් පළවන්නේ ද ඉඳහිටය.යළිත් මැතිවරණ දෙපාර්තමේන්තුව ගැන කතා කරන්නට ඡන්දදායකයන්ට අවස්ථාවක් උදාවී ඇත.ඔබටත් මටත් ඡන්දදායකයකු වශයෙන් හිමි ඡන්ද බලය ලබාගැනීමට වසරක් පාසා අනිවාර්යයෙන්ම ලියාපදිංචි විය යුතු ඡන්ද හිමි නාමලේඛන ප්‍රතිශෝධන අවස්ථාව දැන් එළැඹී ඇත.කෙනකුට ඡන්දය පාවිච්චි කිරීමට මූලිකව අවශ්‍ය වන්නේ වසරක් පාසා සිදු කරන මේ ඡන්ද හිමි නාම ලේඛන ප්‍රතිශෝධනයට නම් ඇතුළත් කර ඡන්ද හිමි නාම ලේඛනයේ සුදුස්සකු බවට පත්වීමය. ඡන්ද බලය රඳා පවතින්නේ ද වාර්ෂිකව සිදු කරනු ලබන ප්‍ර‍්‍රතිශෝධනයේ දී නම් ගණන් ගතහොත් පමණක්ය.2012 වර්ෂය සඳහා ඡන්ද හිමි නාම ලේඛන ප්‍රතිශෝධනය කිරීම උදෙසා සෑම නිවෙසකටම මැතිවරණ දෙපාර්තමේන්තුව මඟින් පිළියෙල කරන ලද අදාල බී.සී.ආකෘති පත්‍රය බෙදා හැරීම ජූනි 1 වැනිදා සිට ආරම්භ කර ඇත. එය ලබන ජූලි 15 දක්වා සිදුවෙයි.කුලී නිවැසියන්ට මෙන්ම පදිංචිව සිටින නිවෙසේ නීතිමය අයිතිවාසිකම් නොමැති අයට පවා බීසී ආකෘති පත්‍රය ලබා ගෙන නම් ඇතුළු අවශ්‍ය තොරතුරු සපයා ඡන්ද හිමි නාම ලේඛනයට නම් ඇතුළත් කිරීමේ අයිතිවාසිකම තහවුරු කර ගත හැකිය.ඡන්ද හිමි නාම ලේඛන ප්‍රතිශෝධනයට 2012 වසර වෙනුවෙන් නිකුත් කරන බීසී ආකෘති පත්‍රයේ 2011 වසර ඡන්ද හිමි නාම ලේඛනයේ ප්‍රතිශෝධනය ලැයිස්තුවේ නිවසේ සිටි අදාළ ඡන්ද හිමියන්ගේ විස්තර ඇතුළත් ලේඛනයක් ද මෙවර අලවා බාරදිමට ද කටයුතුª කරඇත.ඡන්දදායකයන් වෙත ලබාදුන් මෙම ආකෘති පත්‍ර යළි බාරගැනීම 2012 සැප්තැම්බර් 9 වැනිදායින් අවසන් කිරීමට ද ඉලක්ක කරගෙන තිබේ.ජූනි 1 වැනිදා සිට ජූලි 15 දක්වා සෑම නිවෙසකටම බෙදා දෙන බීසී ආකෘති පත්‍රය ලැබී නැතිනම් වසමේ ග්‍රාම නිලධාරි හෝ දිස්ත්‍රික් මැතිවරණ කාර්යාලයට ඒ බව දැනුම් දිය යුතුය.යූඊ නමින් ද ඡන්ද හිමි නාම ලේඛන ප්‍රතිශෝධන ආකෘති පත්‍රයක් මැතිවරණ දෙපාර්තමේන්තු සකස් කර ඇත. ඒ මඟින් ඡන්ද හිමි නාම ලේඛනයට ඇතුළත් වීමට අදාළ විස්තර පුරවා එවීමට වලංගු කාලය ලෙස සටහන් කර ඇත්තේ 2012.07.15 සිට 2012.09.30 දක්වා ය.මේ ආකෘති පත්‍රය ග්‍රාම නිලධාරි දිස්ත්‍රික්ක මැතිවරණ කාර්යාලවලින් හෝ මැතිවරණ දෙපාර්තමේන්තුවේ වෙබ් අඩවියෙන් ද ලබාගෙන අදාළ විස්තර දිස්ත්‍රික් මැතිවරණ කාර්යාලයට යොමු කළ හැකිය.බීසී ආකෘති පත්‍රය ග්‍රාම නිලධාරි හා විශේෂ ගණන් ගන්නා නිලධාරීන් විසින් නිවෙස්වලට බෙදාදීමත් එම ආකෘති පත්‍ර පුරවා නියමිත දිනට ඔවුන් විසින්ම නැවත පැමිණ එකතුකර ගැනීමත් සිදු කෙරේ. මෙහි කාල පරාසය 2012.06.25 දින සිට 2012.08.31 දක්වාය. උපරිම දිනය 2012.09.09 දිනය දක්වා ලබා දී තිබේ.මෙම ආකෘති පත්‍ර යම්කිසි හේතුවක් නිසා පුරවා ආපසු බාරදීමට නොහැකි වූ විට ප්‍රමාද වූ විට වහාම ග්‍රාම නිලධාරිවරයාගෙන් විමසා සිටීම හෝ දිස්ත්‍රික්ක මැතිවරණ කාර්යාලය දැනුවත් කිරීමට ද පියවර ගත යුතුය.ළමයි පාසල්වලට ඇතුළත් කරවා ගැනීමට නිවාස හා ඉඩකඩම්වල අයිතිවාසිකමක් සනාථ කරවා ගැනීමට හෝ වංක ලෙස කෙනකුගේ නමක් ඡන්ද ලැයිස්තුවට ඇතුළු කරවා ගැනිම සම්පූර්ණයෙන්ම තහනම්ය. බහු ලියාපදිංචිය ද නීතිවිරෝධී වේ.බීසී ආකෘති පත්‍රය ගණන් ගන්නා නිලධාරි විසින් නැවත එකතු කර ගෙන යාමට එන විට එය බාරගත් බවට ඔහුගේ අස්සන සහිත ලදුපත ලබාගෙන සුරක්ෂිතව ළඟ තබාගත යුතුය. කිසියම් විධියකින් පසුව ප්‍රශ්නයක් මතු වුවහොත් ඔබේ අයිතිවාසිකම් සනාථ කිරීමට මේ ලදුපත බෙහෙවින් ප්‍රයෝජනවත් වන නිසාය.ඡන්ද හිමිනාම ලේඛනයට නම් ඇතුළත් කිරීමට ප්‍රධාන වශයෙන් සුදුසුකම් කිහිපයක් තිබේ.ශ්‍රී ලංකාවේ පුරවැසියකු වීම, වයස අවුරුදු 18 ක් 2012 ජූනි 1 වැනිදා වන විට සම්පූර්ණ කර තිබීම. අදාළ ලිපිනයේ පදිංචි වී සිටීමය.ඡන්ද හිමි නාම ලේඛනයට නුසුදුසුකම් කිහිපයක් ද පවතී.අධිකරණයක් මඟින් සිහි විකල වූ බවට තීරණය කර තිබීම, වසර දෙකකට අඩු කාලයකට බන්ධනාගාරගත කිරීමෙන් පසු නියම කරන ලද හය මසකට නොඅඩු බන්ධනාගාරගත කිරීමේ දඬුවමක් විඳිමින් සිටීම හෝ වසර 7ක් තුළ එවැනි දඬුවමක් විඳ තිබීම, මැතිවරණවලට සම්බන්ධ වැරැදි, අල්ලස් පනත යටතේ වැරැදි සහ ප්‍රජා අශක්නුතාවකට ලක්වී ඇත්නම් ආදී මේ කරුණු ද ඡන්ද හිමි නාම ලේඛනයට ලියාපදිංචි වීමට අවකාශ නොලැබේ.ඡන්ද හිමි නාම ලේඛන ප්‍රතිශෝධන ක්‍රියාවලියට යොදා ගන්නේ ග්‍රාම නිලධාරීන්ය. එසේම විශේෂ ගණන් ගන්නා නිලධාරීන් පිරිසක් ද පුහුණු කර යොදනු ලබති. ජනගහනය වැඩි ප්‍රදේශවල ග්‍රාම නිලධාරීන් ගණන් ගැනීම ක්‍රියාවලිය සිදු කරන අත කොළඹ නගරය ත්‍රිකුණාමලය නගරය දෙහිවල හා මීගමුව නගර ආශ්‍රිත ප්‍රදේශ කිහිපයක ග්‍රාම නිලධාරීන්ට අමතරව රජයේ සේවයේ නියුතු විශේෂ ගණන් ගන්නා නිලධාරීන් පිරිසකගේ ද සේවා ලබා ගැනේ.ගණන් ගන්නා නිලධාරීන්ගේ කටයුතු නිරීක්ෂණ සඳහා පිළිගත් දේශපාලන පක්ෂවල පක්ෂ නියෝජිතයන් ග්‍රාම නිලධාරි වසම් මට්ටමින් පත් කිරීමට මැතිවරණ කොමසාරිස්වරයා විසින් සියලුම පක්ෂ ලේකම්වරුන්ට දන්වා සිටී. මේ අයට ගණන් ගන්නා නිලධාරීන් සමඟ බීසී ආකෘති පත්‍ර බාරදීමේ ක්‍රියාවලියට සහභාගිවීමට එම ආකෘති පත්‍ර සම්පූර්ණ කර වැඩ කටයුතු නිම කිරීමෙන් පසු ග්‍රාම නිලධාරි කාර්යාලවලදී ඒවා පරීක්ෂා කර බලා තම නිරීක්ෂණ දිස්ත්‍රික්ක සහකාර මැතිවරණ කොමසාරිස්වරයාට දැනුම් දීමට ද පහසුව සලසා ඇත.ඡන්දදායකයන් විශේෂයෙන්ම සැලකිලිමත් වීම හා මතක තබාගත යුතු කරුණු වන්නේ එක් වසරක් ඡන්ද හිමි නාම ලේඛනයට නම ඇතුළත් කිරීම අවශ්‍ය නොවනු ඇතැයි නොසිතා කටයුතු කිරීමය. සෑම වසරකම ජූනි මාසයේ සිට නිවෙස්වලට බෙදා හරින බීසී ආකෘති පත්‍රය සුපුරුදු පරිදි පුරවා බාරදීම අත්‍යවශ්‍යය. එසේ නොකළහොත් නව වර්ෂයට ඡන්ද හිමි නාම ලේඛනයෙන් ඔබේ නම් ඉවත් වනු ඇත.බීසී ආකෘති පත්‍ර නැවත බාරගෙන නිසි පරීක්ෂාවෙන් පසු ගණන් ගන්නා නිලධාරීන් විසින් මැතිවරණ කාර්යාලයේ දී ඡන්ද ප්‍රදේශ භාර නිලධාරීන් විසින් පරීක්ෂාවට ලක්කෙරේ. මෙහිදී ඉවත් කිරීමට යෝජිත නම් අලුතින් ඇතුළත් කළ යුතු නම් ආදිය ‘අ’ සහ ‘ආ’ ලැයිස්තු උපයෝගී කරගෙන පරීක්ෂාවට ලක්කරයි. ඉන්පසුව ඊළඟ වසරේ ඡන්ද හිමි නාම ලේඛනය සකස් කිරීම සිදු කරනු ලබයි. බහු ලියාපදිංචිය ද තියුණු ලෙසින් පරීක්ෂාවට ලක් කෙරෙන අතර එවැනි අය සොයා ගැනීමට නව තාක්ෂණික ක්‍රමවේද දෙපාර්තමේන්තුව සතුය. බහු ලියාපදිංචි ඇතොත් ඒ ගැන ඡන්ද හිමියන් දැනුම්වත් කර එක් ලිපිනයකින් නම ඉවත් කෙරේ.අලුතින් මෙසේ සකස් කරන ඡන්ද හිමි නාම ලේඛනයේ පිටපත් දිස්ත්‍රික් මැතිවරණ කාර්යාල සෑම ග්‍රාම නිලධාරි කාර්යාල සියලුම තැපැල් කාර්යාල ප්‍රාදේශීය ලේකම් කාර්යාල සහ පළාත් පාලන ආයතනවල මහජනතාවට පරීක්ෂා කර බැලීමට පහසුකම් සලසනු ඇත.මේ ප්‍රදර්ශන කාලය ඔක්තෝබර් මස හෝ නොවැම්බර් මස දින 28 ක් පුරා පවතී. මේ කාලය ඇතුළත දී අවශ්‍ය ඕනෑම අයකුට තම නම හෝ වෙනත් අයකුගේ නමක් ලියාපදිංචි වී ඇද්ද නැද්ද යන්න තහවුරු කොට පරීක්ෂා කර බලා අභියාචනයක් ඉදිරිපත් කිරීමට ඉඩ අවස්ථා ලබා දී තිබේ.මෙය අදාළ වර්ෂයේ ඡන්ද හිමි නාම ලේඛනයට නම ඇතුළත් කර ගැනීමට ඕනෑම පුද්ගලයකුට හිමිවන අවසාන අවස්ථාවකි.ඒ නිසා තම නම ඇතුළත් වී තිබේද නැද්ද යන්න පරීක්ෂා කර බලා නම් ඇතුළත් වී නොමැති නම් ඒ වෙනුවෙන් හිමිකම් ඉල්ලීමක් කිරීම සියලු ඡන්දදායකයන්ට පැවරෙන වගකීමක් ලෙස සලකන්න.ඡන්ද හිමි නාමලේඛන සහතික කිරීමෙන් පසුව නාම ලේඛන පරීක්ෂා කර නම නොමැති නම් කරන ඉල්ලීමකට කිසිදු අවකාශයක් හිමි නොවෙයි.එහෙත් මේ වෙනුවෙන් හිමිකම් ඉල්ලීමක් හෝ විරෝධතාවක් ඉදිරිපත් කරයි නම් ඉල්ලුම්කරුගේ හා ග්‍රාම නිලධාරිගෙන් විස්තර කැඳවනු ලබයි. මෙහිදී ලබාදී ඇති විස්තර නිවැරැදි නම් පරීක්ෂණයකට මුහුණ දීමකින් තොරව ඡන්ද හිමි නාම ලේඛනයට නම ඇතුළත් කර ගත හැකිය. එසේ නොමැති වුවහොත් පරීක්ෂණයට මුහුණ දී ලිඛිත හා වාචික සාක්ෂි මඟින් කරුණු ඔප්පු කිරීමට සිදුවේ.එම පරීක්ෂණයෙන් සුදුසුකම් ලබා ඇති බව තහවුරු වුවහොත් ඡන්ද හිමි නාම ලේඛනයට ඇතුළත් කර ගත් බව ලිඛිතවම දන්වා සිටිනු ඇත.කිසියම් පුද්ගලයකු සුදුසුකම් නොමැතිව ලියාපදිංචිව ඇති බවට පෙනී යන්නේ නම් ඒ සඳහා විරෝධතා ඉදිරිපත් කළ හැකිය. එය නිවැරැදි විස්තර සහිතව පිටපත් දෙකකින් ඉදිරිපත් කළ යුතු වෙයි. පරීක්ෂණය පැවැත්වීමේදී අදාළ පුද්ගලයන් සමඟ විරෝධතාකරුද පැමිණීම අවශ්‍යය. මෙහිදී ඉදිරිපත් කරනු ලබන කරුණු සනාථ කිරීමට ඔබ සමත් විය යුතුය.විරෝධතා දක්වන්න ඉදිරිපත් කරන කරුණු මත පරික්ෂණ නිලධාරියා විසින් කැඳවන අනෙක් පුද්ගලයාගෙන් කරුණු විමසීම හෝ නොකිරීම ඉදිරිපත් වන කරුණු අනුව තීරණය වනු ඇත.2012 ඡන්ද හිමි නාම ලේඛන සකස් කිරීමේ ක්‍රියාවලියේ දී මේ සියලු කරුණු පරීක්ෂාවට ලක්කර ලබා ගෙන සකස් කරන ඡන්ද හිමි නාම ලේඛනය 2012.12.31 දිනට සහතික කිරීම මැතිවරණ කොමසාරිස්වරයා විසින් සිදු කරනු ඇත. 2012 බලාත්මක වන ඡන්ද හිමි නාම ලේඛනය වන්නේ මෙසේ අනුමත කර ප්‍රසිද්ධියට පත් කරන ඡන්ද හිමි නාම ලේඛනයයි.මැතිවරණ කොමසාරිස් මහින්ද දේශප්‍රිය මහතා විසින් පවත්වනු ලැබූ පුවත්පත් සාකච්ඡා හමුවකදී පළ කරන ලද අදහස් ඇසුරින් සැකසිණි.සකස් කෙළේ -සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=ab1206172</link>
    <topic>විස්සයි විස්ස</topic>
    <author>සුභද්‍රා දේශපි‍්‍රය</author>
    <content>ආපදා කළමනාකරණ ඇමැතිමහින්ද අමරවීර“මහජන මුදල් විශාල ලෙස වැය කරමින් ආණ්ඩුවේ මැති ඇමැතිවරු ග්‍රහ අපල දුරුකර ගන්න ඥාතීන් පිරිවරාගෙන විදේශවල සංචාරය කරනවා. එක් ඇමැතිවරයෙක් ගෙවුණු මාස 6 ට රටවල් 15 ක ගිහින්.” තිස්ස අත්තනායක දිවයින ජූනි 13 බදාදාතිස්ස අත්තනායක මහත්තයාට අමතක වුණාට ලෝකේ වටේ වට වන්දනාවේ යන්නේ එතුමලාගේ නායකතුමා. එතුමා තනතුරක් මුකුත් නැතුව හැමදාම කොල්ලෝ පිරිවරාගෙන ඇමෙරිකාවේ යනවා. අපේ මැති ඇමැතිවරුන්ට නම් ග්‍රහ අපල නැහැ. ග්‍රහ අපල තියෙන්නේ එ.ජා.ප ට. මැතිවරණවලින් අන්ත පරාජයට පත් වුණේ එ.ජා.ප යයි. අපේ සන්ධාන ආණ්ඩුවේ කිසිම ඇමැති කෙනෙක් රජයේ මුදලින් පිට රට ගිහින් නැහැ. පෞද්ගලික වියදමින් ලෝකේ වටේම ගියත් ඒකට තිස්ස මහත්තයාට කලබල වෙන්න දෙයක් නැහැ. මහින්ද අමරවීරමහින්ද චින්තනයෙ මතට තිත යනුවෙන් සඳහන්ව ඇත්තේ මුද්‍රණ දෝෂයකින් විය හැකියි. ලීටර් මිලියන 120 ක් මත්පැන් බීපු රටක චින්තනය විය යුත්තේ ‘මතට තිත’ නොව ‘මතට හිතයි’. ගයන්ත මව්බිම ජූනි 12 අඟහරුවාදානිත්‍යානුකූල සංචාරක අමාත්‍යාංශය යටතේ පවතින බාර් සඳහා අවසර ලබාදුන්නට සංචාරක ව්‍යාපාරය දියුණුවත් සමඟ සංචාරකයින් භාවිත කරන මත්ද්‍රව්‍ය ප්‍රමාණයේ යම් කිසි වර්ධනයක් සිදුවී ඇතත් බාර් පර්මිට් සංස්කෘතිය සහමුලින් ම නවත්තලා තියෙන්නේ. ග්‍රාමීය මට්ටමේ සිට ඉහළ නාගරික මට්ටම දක්වා මත්පැන් භාවිතය අඩු කරන්න කටයුතු කර තිබෙනවා. කිසිම හැඳුනුම්කමකට බාර් සඳහා අවසර පත් ලැබෙන්නේ නැහැ. ග්‍රාමීය මට්ටමේ කසිප්පු පෙරන පුද්ගලයින්ට නිත්‍යානුකූලව පියවර අරගෙන තිබෙනවා. ග්‍රාමීය මට්ටමේ මත්පැන්වලට ඇබ්බැහි වූවන්ට විරුද්ධව අපි කටයුතු කර තිබෙනවා. මහින්ද අමරවීර“ශිෂ්‍ය ව්‍යාපාර හීලෑ කිරීමට දියත් කළ කුමන්ත්‍රණය පරාජය කළ බවත් ශිෂ්‍යයන් විප්ලවයේ ගිනි සිළුව බවත් සමාජවාදී ශිෂ්‍ය ව්‍යාපාරය හීලෑ කිරීමට දියත් කළ සියලු කුමන්ත්‍රණ පරාජය කළ බවත් පවසයි. ටිල්වින් දිවයින ජූනි 13 බදාදානවක වදය අනවශ්‍ය විදිහට විශ්ව විද්‍යාල තුළ ක්‍රියාත්මක වුණා. ශිෂ්‍යයන් මරණ තත්ත්වයට නවකවදය ඔඩු දිව්වා. මුළු රටෙන් ම ඔවුන්ගේ දේශපාලන මතවාද ප්‍රතික්ෂේප වෙනකොට විශ්ව විද්‍යාලය තුළ ඔවුන්ගේ මත වාද වපුරන්න උත්සාහ කළා. ඒ මතවාද වලින් මිදී වෙනත් දේශපාලන මතවාද වපුරවන්න උත්සාහ කළොත් ඒ ශිෂ්‍යයන්ගේ මරණ සංස්කෘතියක් විශ්ව විද්‍යාලය තුළ ගොඩ නැඟුවා. අද විශ්ව විද්‍යාලයක් තුළට ගියොත් එල්ලා තියෙන බෝඩ් කෑලි දිහා බැලුවොත් මරපියව්, ගහපියව්, දියව්, කරව් වගේ වචන ඒ දේශපාලනමය වශයෙන් අනාථ වුණ ජ.වි.පෙ. වචන අද ජනතා විමුක්ති පෙරමුණ වියරු වැටී ඉන්නේ. එස්.බී. දිසානායක ඇමැතිතුමා හොඳ අධ්‍යාපන ඇමැතිවරයෙක්. ජ.වි.පෙ මතවාද වපුරණ අය විශ්ව විද්‍යාලය තුළින් ක්‍රමානුකූලව විනාශ වෙලා යන නිසයි ජ.වි.පෙ වියරු වැටී ඉන්නේ. මහින්ද අමරවීරකප්පරක් පොරොන්දු දුන් ආණ්ඩුව ජනතා අපේක්ෂා පැහැර හැරලා. ගයන්ත රිවිර ජූනි 12 අඟහරුවාදාඑක්සත් ජාතික පක්ෂයේ ප්‍රතිපත්තිය පොරොන්දු දෙන එක. ඒත් ඒ පොරොන්දු වලට ජනතාව රැවටෙන්නේ නැති නිසා පිට පිට මැතිවරණ පරාජය වුණා. ඇට අට, හාල් පොත, තුනයි පනහට පාන් දෙනවා කියලා අපි බලයට ආවේ නැහැ. බලයට ඇවිත් පොරොන්දු කැඩුවෙත් නැහැ. පොහොර සහනාධාරය අදටත් 350 දෙනවා. ඒක නැති වෙලා නැහැ. රජය රුපියල් 6000 පොහොර පැකට් එකක මිල වැඩි වුණත් පොහොර 350 ට ගොවියාට දුන්නා. රාජ්‍ය දේපළ විකුණලා ජනතාවට යන එන මං නැති කළ මිනිස්සු රජය දුන් පොරොන්දු ගැන කතා කරනවා. මහින්ද චින්තනය එක අකුරක්වත් වෙනස් නොකර ක්‍රියාත්මක වෙනවා කියන දේ ගයන්ත මහත්තයට කියන්න කැමැතියි. මහින්ද අමරවීරඅධ්‍යාපන ක්ෂේත්‍රයේ මේ තරම් කඩා වැටීමට ප්‍රධාන හේතුව නුසුදුසු පුද්ගලයන් නුසුදුසු ස්ථානවලට පත් කිරීමයි. අධ්‍යාපන ක්ෂේත්‍රය මේ තරම් කඩා වැටීමට ප්‍රධාන හේතුව ආණ්ඩුවට දැක්මක් නැහැ. අකිල විරාජ් ඉරුදින ජූනි 10 ඉරිදාහැමදාම එ.ජා.ප ය කෑගහනවා අධ්‍යාපනය කඩා වැටිලා කියලා. අධ්‍යාපන ක්ෂේත්‍රයේ ප්‍රශ්න තිබුණේ අපි පාසල් යන කාලේ. දැන් ළමයින්ට නිදහසේ ඉගෙනගන්න පුළුවන් පරිසරයක් හැම පාසලකම විශ්ව විද්‍යාලයකම තියෙනවා. අධ්‍යාපන ක්ෂේත්‍රය කඩා බිඳ දමන්න යූ.එන්.පී ය උත්සාහ කරනවා. අපි පාසල් යන කාලයේ ධවල පත්‍රිකා ගෙනල්ලා, ගුරුවරුන්ට පහර දීලා ගුරුවරුන්ගේ වැඩ තහනම් කරලා අධ්‍යාපනය බිමට ම සමතලා කරන්න උත්සාහ කළා. ගුරුවරුන්ට අද විශ්ව විද්‍යාල ආචාර්යවරුන්ට සැලකිය යුතු වැටුපක් ලැබෙනවා. ළමයින්ට පාසල විශ්ව විද්‍යාලය තුළ පහසුකම් තිබෙනවා. අධ්‍යාපනය සඳහා රජය විශාල මුදලක් වැය කරනවා. අකිල මහත්තයලා බලාගෙන ඉන්නේ අධ්‍යාපන ක්ෂේත්‍රය කඩා වැටෙන තුරු. විශ්ව විද්‍යාල ළමයි උසි ගන්නනවා. නැති ප්‍රශ්න ඇති කරන්න හදනවා. අපිට හොඳ අධ්‍යාපන ඇමැතිවරයෙක් ඉන්නවා. එතුමා අධ්‍යාපන ක්ෂේත්‍රය පිළිබඳව හොඳින් දන්න ගුරුවරයෙක්. මහින්ද අමරවීරආණ්ඩුව බදු පනවනවා පමණයි ජනතාවට සහන දෙන්නේ නෑ. ටිල්වින් රිවිර ජූනි 11 සඳුදාඕක සරල කතාවක් ආර්ථික විද්‍යාව ගැන නොදන්නාකම නිසයි ටිල්වින් මහත්තයා එහෙම කියන්නේ. රජය බදු පනවන්නේ ඇමැතිවරුන්ගේ හෝ ජනාධිපතිතුමාගේ සාක්කුවට දාගන්න නෙමෙයි. මේ රටේ ජනතාවගේ සුබසාධන කටයුතුවලට බදු පැනවීම සිදුකරන්නේ. මේ රටේ අහිංසක මිනිස්සු රජයේ රෝහලෙන් බෙහෙත් ටික ලබාගන්නවා. නිදහස් අධ්‍යාපනය ලබාගන්නවා. අයකරන බදු නැවත ජනතාව අතරටමයි ගමන් කරන්නේ. බදු නැති ආණ්ඩුවක් ලෝකයේ කොහේවත් නැහැ. මහින්ද අමරවීරතෙල් දූෂණ හා නාස්තිය ගැන විවාදයකට එන්නේ නම් ඊට සූදානම්. අනුරකුමාර ලක්බිම ජූනි 13 බදාදාවිවාද නම් ඔය ඕන තරම් කරන්නේ අනුර කුමාර මහත්තයාලා විවාද කර කර ඉඳලා වැඩක් නැහැ. බලය දීලා තියෙන්නේ අපිටයි රටට වැඩක් කරන්න. තෙල් දූෂණ හා නාස්තිය ඇමැතිවරයා පිටින් දාලා වැඩක් නැහැ. යම් යම් දූෂණ සිදුවෙලා ඇති.ඇමැතිවරු ඒ පිළිබඳ සොයා බැලුවොත් ඇමැතිවරු අනවශ්‍ය ආකාරයට ඇඟිලි ගහනවා කියයි. නිලධාරියෝ අවංකව සේවය කළ යුතුයි. දූෂණ සිදුවුණා නම් නාස්තිය සිදුවුණා නම් නිලධාරින් වග කිවයුතුයි. විදුලිබල මණ්ඩලයට තෙල් සැපයීම නිසා විශාල ලෙස ඉන්ධන වැය වෙනවා. දූෂණ හා නාස්තියෙන් ම නෙමෙයි ඉන්ධන වැය වෙන්නේ. මහින්ද අමරවීරසුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=ab1206173</link>
    <topic>අවුරුදු 42ක  දේශපාලන අත්දැකීම් ඇති මට ඩයස්පෝරා උද්ඝෝෂණ ගාණක් නැහැ</topic>
    <author>චන්දන බණ්ඩාර</author>
    <content>ජනපති බ්‍රිතාන්‍ය අගමැතිට කියයිඅස්ගිරි මහා විහාරයට වසර 700 ක් පිරීම වෙනුවෙන් පසුගිය 12 වැනිදා එම විහාරස්ථානයේදී විශේෂ රාජ්‍ය උත්සවයක් සංවිධානය කොට තිබිණි.මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැති එම රාජ්‍ය උත්සවයට ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ, ක්‍රීඩා අමාත්‍ය මහින්දානන්ද අලුත්ගමගේ, මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් මහ ඇමැති සරත් ඒකනායක යන මහත්වරු ඇතුළු විශාල පිරිසක් එක්ව සිටියහ.අස්ගිරි පාර්ශ්වයේ මහනායක උඩුගම ශ්‍රී බුද්ධරක්ඛිත මහනාහිමියන් එහිදී කළ අනුශාසනාව කාගේත් දැඩි අවධානයට ලක් විය.“සමාජ සේවය කරන්න පාර්ලිමේන්තුවට යාම අවශ්‍ය නැහැ. ගමින් ගමට වැඩම කරලා අපට ඒ දෙය කරන්න පුළුවන්.” අස්ගිරි මහනාහිමියෝ ‘භික්ෂුවට දේශපාලනය අකැප ද?’ යන මේ දිනවල සංවාදයට බඳුන්ව ඇති කරුණ පිළිබඳව සිය ස්ථාවරය එහිදී එළි දක්වනු ලැබූහ.එදින ජනාධිපතිතුමා අතින් විවෘත වූ භික්ෂු නේවාසිකාගාරය පිළිබඳව සිහිපත් කරමින් මහනාහිමියෝ මෙසේ ද පැවසූහ.“අපේ විමල් වීරවංශ මහත්තයා දෙතුන් වරක් ඇවිල්ලා මේ ගොඩනැඟිලි ඉදිකිරීමේ කටයුතු සොයා බලා කටයුතු කළා. එතුමාගේ දර්ශනය අද ඉතාම හොඳ පැත්තකට යොදවා තියෙනවා. ජනාධිපතිතුමාගේ දකුණු අත වගේ ඉන්නේ විමල් වීරවංශ මැතිතුමා. අපට ඒකට බොහොම සන්තෝෂයි. එහෙම තමයි ඉන්න ඕනෙ. රටේ දියුණුවකට යම්කිසි පැත්තකට යනවානම් ඒ පැත්තට සහාය දෙන්න ඕනෙ. අපේ කරු ජයසූරියට මම දවසක් කීවා, ඔබතුමා මේ ආණ්ඩුවට එකතු වෙන්න; මේ අමාරු අවස්ථාවේ ජනාධිපතිතුමාට සහයෝගය දෙන්න කියලා. සහයෝගය දීලා එතුමා හිටපු පැත්තට ආපහු ගියා. එතුමාගේ යුතුකම හරි. අන්න ඒ විදිහට රටක් ගෙනියන කොට ඒ යන පැත්තට ආශිර්වාද කරන්න ඕනෙ. ආශිර්වාද කරලා දියුණුවට පත් කරන්න ඕනෙ.”“මම මේ මුළු ලංකාව පුරා ඇවිදින නිසා මට පේනවා, අද මේ රට අත්කර ගෙන තිබෙන දියුණුව. ඒ දියුණුව කරගෙන යන්න හැම දෙනාම එකතු වුණොත් තමයි මේ රට දියුණුකර ගන්න පුළුවන්.”ශ්‍රී ලංකා ඉංජිනේරු සංස්ථාවේ රත්මලාන යාන්ත්‍රික වැඩ පොළේ පෑස්සුම්කරුවකු ලෙස සේවය කළ එච්. ඩී. රුවන් කුමාර පසුගිය මාර්තු 16 වැනිදා හදිසි අනතුරකින් මිය ගියේය. බෙන්තොට, වරකාමුල්ල, මහ ඉඳුරුව පදිංචිව සිටි ඔහු දෙදරු පියෙකි. බිරිඳ පසුවන්නේ ද අසනීපයෙනි. රුවන් කුමාර මිය යාමෙන් එම පවුල අසරණ තත්ත්වයට පත්ව ඇති බව විමල් වීරවංශ අමාත්‍යවරයාට එක්තරා පුවත්පතක පළ වූ වාර්තාවකින් දැකගත හැකි විය. ඒ අනුව විමල් වීරවංශ පසුගිය 14 වැනිදා මේ පවුලේ උදවිය සිය අමාත්‍යාංශයට කැඳවූවේය.අවුරුදු හතක් වයසැති පුතා සහ පෙර පාසල් වියේ පසුවන දියණිය ද සමඟ රුවන් කුමාර මහතාගේ බිරිඳ අමාත්‍යාංශය වෙත පැමිණ සිටියේය. එසේම ඉංජිනේරු සංස්ථාවේ ඉහළ නිලධාරීන් මෙන්ම වෘත්තීය සමිති නියෝජිතයෝ ද මෙම අවස්ථාවට එක්ව සිටියහ.ඇමැතිවරයා එහිදී මේ පවුලට ස්වයං රැකියාවක් මඟින් දිවි ගමන සාර්ථක කර ගැනීමට දිරි දෙමින් අලුත්ම ත්‍රීරෝද රථයක් හා රුපියල් ලක්ෂයක මුදලක් පිරිනමනු ලැබුවේය. ඔවුන්ට ඉංජිනේරු සංස්ථා ජීවිත රක්ෂණ වන්දිය ලෙස මීට අමතරව යම් මුදලක් ද හිමිව තිබිණි.“කොහොම හරි අපි ඉදිරියටම යමු” කුඩා දරුවන් සිප වැලඳ ගනිමින් ඇමැතිවරයා පැවසුවේ කාගේත් දෑස්වලට කඳුළක් එක්කරමිනි.“ඔබතුමා ප්‍රශංසනීය කටයුත්තක් සිදු කළේ. මේ ආකාරයට තමයි කටයුතු සිදුවිය යුත්තේ” වෘත්තිය සමිති නියෝජිතයෝ පැවසූහ.“යන්ත්‍ර සූත්‍ර සමඟ වැඩ කළත් අපි කවුරුත් මිනිස්සුනේ.” විමල් වීරවංශ පිරිසගෙන් සමුගත්තේ එසේ හැඟීම්බර ලෙස පවසමිනි.ගිය සතියේ බදාදා දිනයේ ජනාධිපති ලේකම් කාර්යාලයේදී ජනාධිපති ලේකම් ලලිත් වීරතුංග මහතා සහ සියලුම රාජ්‍ය සහ පෞද්ගලික මාධ්‍ය ආයතනවල පුවත්පත් කර්තෘවරුන් සහ විද්‍යුත් මාධ්‍ය ආයතනයන්හි ප්‍රවෘත්ති අංශ ප්‍රධානීන් අතර හමුවක් පැවැත්විණි. මේ හමුව පැවැතියේ ජනාධිපතිතුමාගේ එංගලන්ත සංචාරයේ නියම තතු පැහැදිලි කිරීම සඳහාය.මාධ්‍ය ප්‍රධානීන් සමඟ පැවැති සාකච්ඡාවට ජනාධිපති ලේකම් ලලිත් වීරතුංග, පාර්ලිමේන්තු මන්ත්‍රී සජින් වාස් ගුණවර්ධන, විදේශ කටයුතු අමාත්‍යාංශයේ ලේකම් කරුණාතිලක අමුණුගම සහ බ්‍රිතාන්‍යයේ සිටින ශ්‍රී ලංකා රජයේ මහ කොමසාරිස් වෛද්‍ය ක්‍රිස් නෝනිස් සහ ජනාධිපති මාධ්‍ය අධ්‍යක්ෂ ජෙනරාල් බන්දුල ජයසේකර එක්ව සිටියහ.මාධ්‍ය ආයතන ප්‍රධානීන් සමඟ පැවැති සාකච්ඡාවේදී ජනාධිපති ලේකම් ලලිත් වීරතුංග සහ පාර්ලිමේන්තු මන්ත්‍රී සජින් වාස් ගුණවර්ධන මාධ්‍ය ආයතන ප්‍රධානීන්ගේ ප්‍රශ්නවලට දීර්ඝ ලෙස පිළිතුරු ලබා දුන්හ.එහිදී එක් මාධ්‍ය ආයතන ප්‍රධානියකුගේ ප්‍රශ්නයක් වූයේ ජනාධිපතිතුමාගේ මෙවර එංගලන්ත සංචාරයේදී කොටි ඩයස්පෝරාවේ තර්ජන පිළිබඳව ජනාධිපතිතුමා දැනුම්වත් කර තිබුණේ නැද්ද යන්න ගැනය.ඊට පිළිතුරු ලබා දුන්නේ ජනාධිපති ලේකම් ලලිත් වීරතුංග මහතාය. “ජනාධිපතිතුමාට ඒ ගැන ඉතා පුළුල් ලෙස දැනුම්වත් කර තිබුණා. ඊට පෙර ජනාධිපතිතුමාට එංගලන්තයේදී ලැබුණු අත්දැකීම් පිළිබඳව සමාලෝචනය කළා. නමුත් ඕනෑම දෙයකට මුහුණදීමට බලාගෙන තමයි ජනාධිපතිතුමා ඇතුළු පිරිස එරටට ගියේ.”ජනාධිපතිතුමාගේ එංගලන්ත සංචාරය සඳහා ඇරැයුම් කොට තිබුණේ එංගලන්තයේ මහ රැජන විසින්. රැජනගේ දියමන්ති ජුබිලිය වෙනුවෙන් පැවැති උත්සවයට අමතරව තවත් විශේෂ වැඩ සටහන් හතක් සඳහා ජනාධිපතිතුමා සහභාගි වුණා. එම වැඩසටහන් හතෙන් එකක් පමණයි අසාර්ථක වුණේ. ජනාධිපතිතුමා සහභාගි වීමට තිබු ව්‍යාපාරිකයන්ගේ සමුළුව පමණයි අවලංගු කළේ. එය පමණයි අසාර්ථක වුණේ.”නමුත් අප අවධාරණයෙන් යුතුව කියා සිටින්නේ ජනාධිපතිතුමාගේ එංගලන්ත සංචාරය අතිශයින්ම සාර්ථක එකක් බවටයි.” ජනාධිපති ලේකම්තුමා කීවේය. ඉන් අනතුරුව පාර්ලිමේන්තු මන්ත්‍රී සජින් වාස් ගුණවර්ධන ද සිය අදහස් දැක්වූයේය. රැජනගේ රිදි ජුබිලි සැමැරුම් උත්සවයට සහභාගි වූ රාජ්‍ය නායකයන් අතරින් වැඩිම ආරක්ෂාවක් ලබා දී තිබුණේ අපේ ජනාධිපතිතුමාටයි. අනෙකුත් රාජ්‍ය නායකයන් සියලු දෙනාම එකම බස් රථයක නංවාගෙන ගියේ. නමුත් අපේ ජනාධිපතිතුමා සහ මහ රැජන පමණයි වෙනම මෝටර් රථවල ගමන් ගත්තේ. ඒ වගේම මහ කොමසාරිස් නිල නිවෙසට බ්‍රිතාන්‍ය පාර්ලිමේන්තුවේ මන්ත්‍රීවරු විසි දෙනකු පමණ පැමිණ ජනාධිපතිතුමා සමඟ සාකච්ඡා පැවැත්වූවා. ඒ මන්ත්‍රීවරු ජනාධිපතිතුමා සමඟ සාකච්ඡා කිරීමට විශාල උනන්දුවක් දැක්වූවා.” මහ කොමසාරිස් වෛද්‍ය ක්‍රිස් නෝනිස් කියා සිටියේය.“ඒ විතරක් නෙමෙයි බොහෝ රාජ්‍ය නායකයෝ ජනාධිපතිතුමා සමඟ කතාබහ කිරීමට විශාල උනන්දුවක් දැක්වූවා. ජනාධිපතිතුමා සහභාගි වූ සෑම උත්සවයකදීම වාගේ ජනාධිපතිතුමා වෙනුවෙන් ඉදිරි පෙළ අසුනක් වෙන් කොට තිබුණා.” ජනාධිපති ලේකම් ලලිත් වීරතුංග කියා සිටියේය.ඉන් අනතුරුව පාර්ලිමේන්තු මන්ත්‍රී සජින් වාස් ගුණවර්ධන, මාධ්‍ය ප්‍රධානීන් හමුවේ කියා සිටියේ කොටි ඩයස්පෝරාව තර්ජනයක් වී ඇත්තේ ලංකාවට නොවන බවය. ඩයස්පෝරාව තර්ජනයක් වී ඇත්තේ එංගලන්ත රජයට බව ද මන්ත්‍රීවරයා අවධාරණය කළේය. ජනාධිපතිතුමා ඇමැතීමට සිටි ව්‍යාපාරික සමුළුව අවලංගු කිරීමට සිදුවීම ගැන බ්‍රිතාන්‍ය අගමැතිවරයා ජනාධිපතිතුමාට කීප වරක් සිය කනගාටුව පළ කළා. ඒ වගේම ජනාධිපතිතුමා බ්‍රිතාන්‍ය අගමැතිවරයාට කියා සිටියේ අවුරුදු 42 ක දේශපාලන අත්දැකීම් ඇති තමාට එය එතරම් ප්‍රශ්නයක් නොවන බවයි.” ජනාධිපති ලේකම්වරයා මාධ්‍ය ප්‍රධානීන් හට පැහැදිලි කළේය.ඉන් අනතුරුව පාර්ලිමේන්තු මන්ත්‍රී සජින් වාස් ගුණවර්ධන මාධ්‍ය ප්‍රධානීන් හමුවේ ප්‍රශ්නයක් මතු කළේය. එනම් වසර තිහක යුද්ධයක් නිම කළ රජය කොටි ඩයස්පෝරාවේ ක්‍රියාකාරකම් ඉදිරියේ රටේ ඉදිරි කටයුතු නවත්වනවා ද යන්න ගැනයි.ගිය සතියේදී එ.ජා.ප. නායකයා පාර්ලිමේන්තුවේ විපක්ෂ නායක කාර්යාලයට එ.ජා.ප. ප්‍රධානීන් කැඳවීය. ජෝන් අමරතුංග, ජෝශප් මයිකල් පෙරරේරා, ගාමිණී ජයවික්‍රම පෙරේරා, ලක්ෂ්මන් කිරිඇල්ල සහ කබීර් හෂීම් ඒ අතර වූහ.”මං චීන කොමියුනිස්ට් පක්ෂයේ ඇරැයුමකට අනුව හෙට චීනයට යනවා. ඒ නිසා පක්ෂයේ කටයුතු බලාගන්න” එ.ජා.ප. නායකයා එ.ජා.ප. මුල්පෙළේ නායකයන් හමුවේ අවධාරණය කළේය.මේ අතරතුර ගිය සෙනසුරාදා දිනයේ එ.ජා.ප. නායකයා ඔහුගේ බිරිය වන මෛත්‍රී වික්‍රමසිංහ සමඟ එ.ජා.ප. මහලේකම් තිස්ස අත්තනායකගේ නිවෙසට ගියේය. ඒ එ.ජා.ප. මහලේකම්වරයාගේ සුවදුක් විමසීමටය. ඒ වන විට එ.ජා.ප. මහලේකම්වරයාගේ නිවෙසට එ.ජා.ප. ජාතික සංවිධායක දයා ගමගේ පාර්ලිමේන්තුª මන්ත්‍රී ජයලත් ජයවර්ධන ද පැමිණ සිටියහ.”තිස්ස මාත් මෛත්‍රීත් රුවන් විජේවර්ධන සහ එරාන් වික්‍රමරත්නත් චීනයට යනවා. ඒ නිසා ඔබතුමා ගෙදර ඉඳලා පක්ෂයේ කටයුතු බලාගන්ඩ මේ සතියත් විවේක අරගෙන 18 වැනි සඳුදා ඉඳලා වැඩ පටන් ගන්න. පස්සේ පක්ෂයේ ඉදිරි කටයුතු ගැන සැලසුම් කරමු” එ.ජා.ප. නායකයා මහලේකම් තිස්ස අත්තනායකට කියා සිටියේය.ගිය සතියේ චීනයේ බීජිං නුවරට ළඟා වූ එ.ජා.ප. නායකයා ඇතුළු පිරිස ගිය සඳුදා උදේ වරුවේ පුවත්පත් සාකච්ඡාවක් පැවැත්වීය. “මගේ චීන සංචාරයේ අරමුණ එක්සත් ජාතික පක්ෂය සහ චීන කොමියුනිස්ට් පක්ෂය අතර සුහදතාව වර්ධනය කිරීමයි” එ.ජා.ප. නායකයා කියා සිටියේය.ඒ අනුව චීනයට ගිය එ.ජා.ප. නායකයා එහි දේශපාලන නායකයන් හමුවී ලංකාවට උදව් උපකාර කිරීම ගැන ස්තුති කළේය. “චීනය ලංකාවට විශාල වශයෙන් භාණ්ඩ අපනයනය කරනවා. ඒත් ලංකාවෙන් භාණ්ඩ චීනය ආනයනය කරන ප්‍රමාණය අඩුයි. ඒ නිසා අපි චීනයෙන් ඉල්ලා සිටින්නේ ලංකාවේ භාණ්ඩ වැඩි වශයෙන් ආනයනය කරන්න කියලයි. එ.ජා.ප. නායකයා චීන නායකයන් හමුවේ අවධාරණය කළේය.15 වැනි ආසියානු කනිෂ්ඨ ක්‍රීඩා උලෙළ පසුගියදා සුගතදාස ක්‍රිඩාංගණයේ දී නිමාවට පත්විය. එහිදී ශ්‍රී ලංකාවේ අනාගත මලල ක්‍රීඩාවේ සුබ පෙර නිමිති සටහන් කරමින් නවක ක්‍රීඩක ක්‍රීඩිකාවන් පිරිසක් මුළු රටටම හඳුනා ගත්හ. කෙතරම් කාර්ය බහුල වුවද මේ ක්‍රීඩා උලෙළ නැරැඹීමට ජනාධිපතිතුමා ද එහි ගොස් තිබිණි. කිසිදු පූර්ව දැනුම් දීමකින් තොරව එහි ගිය ජනාධිපතිතුමා පදක්කම් දිනූ ක්‍රීඩක ක්‍රීඩිකාවන්ට සහ ශ්‍රී ලංකාව නියෝජනය කළ ක්‍රීඩකයන්ට සුබ පැතීමට ද අමතක නොකළේය.හම්බන්තොට දිස්ත්‍රික් වෙළෙඳ බල මණ්ඩලය විසින් පසුගියදා විශේෂ වෙළෙඳ ප්‍රදර්ශනයක් සංවිධානය කැර තිබිණි. උත්සවයේ සමාරම්භක දිනයේ ආරාධිතයන් ලෙස සහභාගි වී සිටියේ දකුණු පළාත් ප්‍රධාන ඇමැති ශාන් විජයලාල් ද සිල්වා සහ පාර්ලිමේන්තු මන්ත්‍රී නාමල් රාජපක්ෂය. ප්‍රදර්ශනය විවෘත කොට පිටත්ව යාමට සැරසෙද්දී මහ ඇමැති ශාන් සහ මන්ත්‍රී නාමල් ඉදිරියට කාන්තාවන් පිරිසක් පැමිණියහ.එක් කාන්තාවක් මන්ත්‍රී නාමල්ට කියා සිටියේ තමන් දිස්ත්‍රික්කයේ කාන්තා සංවිධානයක් ගොඩ නැඟූ බවය. “ඔව් ඒක මම දන්නවා. ඒත් ඔක්කොම ඉන්නේ වයසක උදවියනේ” මන්ත්‍රී නාමල් සිනාසෙමින් කීවේය.”ඔව් සර්. අපි ටිකක් වයසයි තමයි. ඒත් දැන් ඉන්න තරුණ අයට වඩා ලස්සනයි. සර්ගේ උපන් දිනයට කාල්ටන් එකට කේක් අරන් ආපු එක සර්ට මතක ඇතිනේ. ඒකෙන්ම පේනවානේ අපේ වයස” කාන්තාව කියා සිටියාය.“මේ අතර සිටි තවත් කාන්තාවක් කියා සිටියේ මැතිවරණ අවස්ථාවකදී තංගල්ලේදී ගත් ශාන් විජයලාල්ගේ ඡායාරූපයක් සඳහා වේශ නිරූපණය කළේ තමන් බවය. ඒ සමඟම එය මහ ඇමැති ශාන්ගේ මතකයට ආවේය.“ආ හරි හරි මේකප් එක විතරක් නෙමෙයි මාව හිනැස්සුවෙත් ඔයානේ. මම තාමත් පාවිච්චි කරන්නේ ඒ ෆොටෝ එක” මහ ඇමැති ශාන් විජයලාල් කීවේය.අගමැති දි.මු. ජයරත්න මහතා සිංගප්පූරුවේ රෝහලක සිට ප්‍රතිකාර ලබා යළිත් ගිය සතියේ ලංකාවට පැමිණියේය. කොළඹට පැමිණි අගමැතිතුමා විවේකීව සිටියේ විසුම්පාය අගමැති නිල නිවෙසේය. අගමැතිතුමාගේ සුවදුක් විමසීමට ගිය සතියේ ජනාධිපතිතුමා එහි ගියේය. ජනාධිපතිතුමා සමඟ මැති ඇමැතිවරු පිරිසක් ද එහි ගොස් තිබිණි. “ඔබතුමාට දැන් කොහොමද” ජනාධිපතිතුමා අගමැතිතුමාගේ දෑත් අල්ලාගෙන විමසා සිටියේය.”ජනාධිපතිතුමනි මට ලොකු අසනීපයක් නැහැ. කණේ අමාරුවක් තිබුණා. දොස්තරවරු බැලුවා. මං ගණන් ගත්තේ නෑ. විෂ බීජයක් ගිහින් තියෙනවා. ඒක දැනගත්තේ සිංගප්පූරුවේදී. දැන්නම් හොඳ වේගෙන එන්නේ.” අගමැතිතුමා ජනාධිපතිතුමාට කීවේය.”හොඳටම හොඳ වුණාට පස්සේ වැඩ කරන්න.” ජනාධිපතිතුමා අගමැතිතුමාට කියා සිටියේ ඉතාමත් ළෙන්ගතුවය.”මට වැඩිය සිංගප්පූරුවේ ඉන්න හිතුණේ නැහැ. මේ රට මතක් වෙනවා. වෛද්‍යවරුන්ගෙ උපදෙස් අරගෙන ඉක්මනටම ලංකාවට ආවේ ඒ නිසායි.” අගමැතිතුමා කීවේය.රුසියානු තානාපති කාර්යාලය සංවිධානය කළ විශේෂ රාත්‍රී භෝජන සංග්‍රහයක් ගිය සතියේ ගාලු මුවදොර හෝටලයේදී පැවැත්විණි. ඊට ආණ්ඩු පක්ෂයේ සහ විපක්ෂයේ මැති ඇමැතිවරු ඇතුළු නිලධාරීහු සහභාගි වී සිටියහ. රජය නියෝජනය කරමින් ඇමැති සුසිල් ප්‍රේමජයන්ත, කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල සහ ආරක්ෂක ලේකම් ගෝඨාභය රාජපක්ෂ ඇතුළු පිරිසක් එක්ව සිටියහ. එහිදී මන්ත්‍රී තිලංග සුමතිපාල ඇමැති සුසිල් ප්‍රේමජයන්ත සහ ආරක්ෂක ලේකම්වරයා සාකච්ඡා කළේ එංගලන්තයේදී කොටි ඩයස්පෝරාවේ සාමාජිකයන් සිදු කළ උද්ඝෝෂණ පිළිබඳවය. “එංගලන්තය මාධ්‍ය නිදහස, කතා කිරීමේ නිදහස සහ ප්‍රජාතන්ත්‍රවාදය ගැන කතා කළත් ඒ හැම දෙයක් ම බොරුවක්. ඒක ජනාධිපතිතුමාගේ එංගලන්ත සංචාරයෙන් ඔප්පු වුණා.” මන්ත්‍රි තිලංග සුමතිපාල කියා සිටියේ එංගලන්තයට සහ එරට රජය පිළිබඳ අප්‍රසාදය පළ කරමිනි.එ.ජා.ප හිටපු නියෝජ්‍ය නායක කරූ ජයසූරිය ගිය සතියේදී රටවල් කීපයක තානාපතිවරුන් සහ රාජ්‍ය තාන්ත්‍රික නියෝජිතයන් කිහිපදෙනකු හමුවී සාකච්ඡා කළේය. ඒ කරු ජයසූරියගේ අමරසේකර මාවතේ පිහිටි නිවෙසේදීය. එහිදී එ.ජා.ප හිටපු නියෝජ්‍ය නායකයා සහ තානාපතිවරු සාකච්ඡා කළේ රටේ වත්මන් දේශපාලන තත්ත්වය පිළිබඳවය.ඉදිරියේදී සබරගමුව පළාත් සභා මැතිවරණය පිළිබඳ ඉඟි පළ වී තිබේ. මේ සමඟම සබරගමුව පළාතේ නව අපේක්ෂක අපේක්ෂිකාවන් ඡන්ද ව්‍යාපාරය ආරම්භ කොට තිබේ. ලංකා සම සමාජ පක්ෂයෙන් කෑගල්ල දිස්ත්‍රික්කයට අලුතෙන් තරග කිරීමට බලාපොරොත්තු වන අපේක්ෂකයන්ගේ ඉල්ලීම් පිළිබඳව මේ වන විට ලංකා සම සමාජ පක්ෂය තුළ දැඩි කතාබහට ලක්වී තිබේ. ඒ අතරින් කෑගල්ල දිස්ත්‍රික්කයේ හතර කෝරළයේ පළාත් සභා අපේක්ෂකත්වය එම පක්ෂයේ මධ්‍යම කාරක සභික කෑගල්ලේ සනත් පතිරණ හට ලබා දෙන ලෙස ඉල්ලීමක් ඉදිරිපත්ව තිබිණි.එම පක්ෂයේ කෑගල්ල දිස්ත්‍රික්කය නියෝජනය කරන ප්‍රාදේශීය සභා මන්ත්‍රීවරු එකොළොස් දෙනෙකු, මධ්‍යම කාරක සභිකයන් එකොළොස් දෙනෙකු සහ එම පක්ෂයේ දේශපාලන මණ්ඩල සභිකයකු සහ කෑගල්ල දිසාවේ හතර කෝරළයේ ජනතාව විසින් තම අස්සනින් යුතුව ලංකා සම සමාජ පක්ෂයේ නායකත්වයට ඉල්ලා තිබුණේ පළාත් සභා අපේක්ෂකත්වය සනත් පතිරණ හට ලබාදෙන ලෙසය. මීට අමතරව පසුගියදා රුවන්වැල්ල ප්‍රදේශයේදී ලංකා සම සමාජ පක්ෂයේ ජාතික සංවිධායක පාර්ලිමේන්තු මන්ත්‍රී වයි. ජී. පද්මසිරිගේ ප්‍රධානත්වයෙන් පැවැති රැස්වීමකදී ප්‍රාදේශීය සභා මන්ත්‍රීවරු සහ එම පක්ෂයේ ප්‍රාදේශීය බල මණ්ඩල ලේකම්වරුන් සහ නිලධාරීන් හතර කෝරළයේ පළාත් සභා අපේක්ෂකත්වය මධ්‍යම කාරක සභික සනත් පතිරණ හට ලබා දෙන ලෙස ඉල්ලා තිබුණේ එය යුක්ති සහගත සහ සාධාරණ ඉල්ලීමක් ලෙසටය.මීට අමතරව පසුගියදා කෑගල්ල වෑවලදෙණිය විහාරස්ථානයේදී සම සමාජ පාක්ෂිකයන් විශාල පිරිසකගේ සහභාගිත්වයෙන් එහි ජාතික සංවිධායක පාර්ලිමේන්තු මන්ත්‍රී වයි. ජී. පද්මසිරිගේ ප්‍රධානත්වයෙන් විශේෂ රැස්වීමක් පැවැත්විණි. එහිදී පාක්ෂිකයන් ඉල්ලා සිටියේ කෑගල්ල දිස්ත්‍රීක්කයේ හතර කෝරලයෙන් සනත් පතිරණ හට පළාත් සභා අපේක්ෂකත්වය ලබා දෙන ලෙසටය.එම රැස්වීමේදී ලංකා සම සමාජ පක්ෂයේ ජාතික සංවිධායක පාර්ලිමේන්තු මන්ත්‍රී වයි. ජී. පද්මසිරි සිය අදහස් දැක්වූයේය. “කෑගල්ල දිස්ත්‍රික්කයේ හතර කෝරළයේ පළාත් සභා අපේක්ෂකත්වය හතර දෙනෙකු අපේක්ෂා කරනවා. නමුත් තවම පක්ෂයේ මධ්‍යම කාරක සභාව හෝ දේශපාලන මණ්ඩලය අවසන් තීරණයක් ගෙන නැහැ. තුන් කෝරළයෙන් පළාත් සභාවට මගේ දියණිය වත්සලා ජනාදරි හටත් ඉදිරිපත් වෙන ලෙස ජනතාව ඉල්ලා තිබෙනවා. නමුත් තවම සියල්ල සාකච්ඡා මට්ටමේ තිබෙන්නේ. හතර කෝරළයේ විශාල පිරිසක් මෙතන සිටිනවා. ඔබේ අපේක්ෂාව මධ්‍යම කාරක සභික සනත් පතිරණ සහෝදරයාවයි. ඔබේ ඉල්ලීම මා පක්ෂයට වාර්තා කරනවා.” එම පක්ෂයේ ජාතික සංවිධායක පාර්ලිමේන්තු මන්ත්‍රී වයි. ජී. පද්මසිරි කියා සිටියේය.පොසොන් මාසය පුරා කෑගලු දිස්ත්‍රික්කයේ හතර කෝරළයේ මෙන්ම තුන් කෝරළයේ ද ප්‍රධාන නගරවල මිහිඳු පෙරහැර සංවිධානය කරනුයේ වසර ගණනාවක සිටය.කෑගල්ල, රඹුක්කන, දෙහිඕවිට, මාවනැල්ල සහ හෙම්මාතගම එසේ පොසොන් මාසය පුරා මිහිඳු පෙරහැර පවත්වන කෑගල්ල දිස්ත්‍රික්කයේ නගර සහ උප නගර වේ. මේ අතුරින් කෑගල්ල වෑවලදෙණිය විහාරස්ථ මිහිඳු පෙරහැර පසුගිය 09 වැනිදා රාත්‍රියේ වීදි සංචාරය කළේ 74 වන වරටය. පුරා වසර 40 ක කාලයක් තිස්සේ එම විහාරස්ථ දායක සභාවේ සහ පෙරහැර කමිටුවේ සභාපතිත්වය මහ ඇමැති මහීපාල හේරත් හොබවයි.පසුගිය 09 වැනිදා වෑවලදෙණිය විහාරස්ථානයට මහීපාල හේරත් මහ ඇමැතිවරයාට අමතරව රංජිත් සියඹලාපිටිය, ආචාර්ය ජගත් බාලසූරිය, පාර්ලිමේන්තු මන්ත්‍රී කනක හේරත්, නගරාධිපති ජී. කේ. සමරසිංහ, පළාත් සභා මන්ත්‍රීවරුන් වන හර්ෂ සියඹලාපිටිය, යූ. කේ. ආර්. අබේරත්න, ඉමිතියාස් කාදර් සහ කෑගලු මහ දිසාපති තුසිත පී. වනිගතුංග යන අය ද පැමිණ සිටියහ.සධාතුක කරඬුව විහාරස්ථානයෙන් දොරට වැඩම කිරීමේ නැකත යෙදී තිබුණේ එදින රාත්‍රී 7.56 ටය. විහාරාධිපති හෙම්මාතගම ශ්‍රී සිද්ධාර්ථ නාහිමිපාණෝ ඒ සඳහා දායක සභාවේ සභාපති මහීපාල හේරත්ට ඇරයුම් කළහ.පළමුව එම අවස්ථාව පාර්ලිමේන්තු මන්ත්‍රී කනක හේරත්ට ලබා දුන් මහ ඇමැතිවරයා අනතුරුව මංගල හස්තිරාජයා දක්වා සධාතුක කරඬුව හිස මත තබා වැඩම කිරීම ආචාර්ය ජගත් බාලසූරියටත් රංජිත් සියඹලාපිටියටත් ලබා දුන් අතර කරඬුව වෑවලදෙණිය විහාරස්ථායට අයත් රාජා හස්තියා මත තැන්පත් කිරීම රංජිත් සියඹලාපිටිය අතින් සිදු විය.වෑවලදෙණියේ රාජා හස්තියා මෙවර පෙරහැරට සහභාගි වූයේ අලුත්ම ඇඳුම් කට්ටලයකින් සැරසිලාය. මහ ඇමැතිවරයාගේ මැදිහත්වීමෙන් දානපතියකු ලබා දී තිබු එම ඇඳුම් කට්ටලයට රුපියල් දෙලක්ෂයකට ආසන්න මුදලක් වැයව තිබිණි. අපිම නොදුන්නොත් දැන් අලින්ට ඇඳුම් ආයිත්තනුත් නැහැ. අලුත් ඇඳුමින් විසිතුරුව සිටි වෑවලදෙණියේ රාජා දෙස බලමින් මහ ඇමැතිවරයා කළ ප්‍රකාශයට කොයි කවුරුත් සිනාසුණහ.පෙරහැර ආලෝකවත් කරන ගිනි පන්දම්කරුවන් සඳහා සුදු සරම බැගින් බෙදා දීම ද ඊට ස්වල්ප මොහොතකට පෙර සිදු විය. ඒ සඳහා ද පැමිණි සිටි මැති ඇමැතිවරුන්ට සමාන අවස්ථා ලබා දෙමින් මහීපාල හේරත් වචනයෙන් පමණක් නොව ක්‍රියාවෙන් ද විදහාලූයේ කාටත් සමාන අවස්ථා ලබා දිය යුතු ය යන පරිණත බවකි.පෙරහැර කෑගලු පුරවරයේ වීදි සංචාරය කර ආපසු විහාරස්ථානයට ගෙවදින විට එදින මධ්‍යම රාත්‍රිය ඉක්මවා පසු දිනට පහන් වෙමින් තිබිණි. මුළු පෙරහැර අවසන්වන තුරුම කනක හේරත් කෑගලු පුරවරයේ තරුණ පිරිස ද කැටුව මිහිඳු ප්‍රතිමාව රැගත් රථය පසුපස ගමන් ගත් අතර මහීපාල හේරත් ආරාධිත භික්ෂුන් වහන්සේ සහ සෙසු ගිහියන් සමඟ වේදිකාවේ සිට පෙරහැර නැරඹීය.කෑගල්ල ජ්‍යෙෂ්ඨ පොලිස් අධිකාරී පි‍්‍රයලාල් දිසානායක එදින පෙරහැර නැරැඹීම සඳහා කෑගලු පුරවරයට රොක්ව සිට ලක්ෂය ඉක්මවූ මහ ජනතාවගේ ආරක්ෂාව තර කරමින් පෞද්ගලිකවම ඒ කටයුතුවලට මැදිහත් වූ ආකාරය මහ ඇමැතිවරයා ඇතුළු පෙරහැර කමිටුවේ ප්‍රසාදයට හේතු විය.පසුගියදා අවසන් වූ 15 වැනි ආසියානු කනිටු ක්‍රීඩා තරගය නිමා වූයේ සබරගමුවේ දැරියන් දෙදෙනකු කෙළි පිටිය වර්ණවත් කරමිනි. කෑගල්ල ශාන්ත ජෝෂප් බාලිකා විද්‍යාලයේ ශිවන්ති කුමාරි රත්නායක මීටර 400 ප්‍රථම ස්ථානයට පත්ව රන් පදක්කම දිනූ අතර රත්නපුර සුමන බාලිකා විද්‍යාලයේ ඒ. සී. ජයමිනි මීටර 3000 බාධක දිවීමේ තරගයෙන් ලෝකඩ පදක්කම දිනුවාය.රන් පදක්කම දිනූ ශිවන්ති කුමාරි රත්නායක මහ ඇමැති මහීපාල හේරත් ජන්ම ලාභය ලැබූ රඹුක්කන හිරිවඩුන්නේ පදිංචිකාරියකි. ඈ මූලික අධ්‍යාපනය ලැබුවේ ද හිරිවඩුන්න පාසලේය. තරගය නිමා කරමින් ඒ මොහොතේ ශ්‍රී ලංකා රූපවාහිනී සංස්ථාවේ කමල් දේශපි‍්‍රයට පිළිතුරු දෙමින් ශිවන්ති කුමාරි රත්නායක තම සාර්ථකත්වයට අදාළව පුද්ගලයින් කීප දෙනකු ද සිහිපත් කළාය. ඈ ඇගේ දෙමවුපියන් ක්‍රීඩා උපදේශක උපදේශිකාවන් අකුරු කළ පාසල්වලට අමතරව මහීපාල හේරත් මහ ඇමැතිවරයාට ද සිය කෘතවේදීත්වය පළ කරන බව කීවාය. පෙර දින රෑ පුරා වෑවලදෙණියේ පෙරහැර සංවිධානය කරමින් මහත් තෙහෙට්ටුවට පත් මහීපාල හේරත් ඈ එම ප්‍රකාශය ශ්‍රී ලංකා රූපවාහිනියේ අයි නාළිකාව හරහා කරන අවස්ථාවේ සිය නිවෙසේ පසුවිය.අහම්බෙන් මෙන් ඇගේ ප්‍රකාශයට කන් දීමට ඒ නිසාම මහීපාල හේරත්ට අවස්ථාව උදා විය. ඇගේ ඒ ප්‍රකාශය මහ ඇමැතිවරයාගේ නෙත කඳුළින් පිරවීමට සමත් විය. මෑතක පටන් ක්‍රීඩා, අධ්‍යාපන, කලාව හා සාහිත්‍යයට අදාළව සෑම ක්ෂේත්‍රයකදීම සබරගමුවේ දරු දැරියෝ තෙවන දෙවන පළමු ස්ථාන වලට ම පැමිණෙති. රඹුක්කන පින්නවල ජාතික පාසලේ කසුන් උපමල් 2010 ජීව විද්‍යා උසස් පෙළ විෂය ධාරාවෙන් දිවයිනේම පළමුවැනියා වූ අතර කෑගල්ල ශාන්ත ජෝෂප් බාලිකා විද්‍යාලයේ සචින්තනි කෞෂල්‍යා සේනානායක 2011 උසස් පෙළ කලා විෂය ධාරාවෙන් දිවයිනේ පළමුවැනියා වීමට සමත් වූවාය.කසුන් උපමල් කලුගලට එවර මහ ඇමැතිවරයා මුදලින් රුපියල් ලක්ෂයක් ලබා දුන් අතර සචින්තනී කෞෂල්‍යා සේනානායකට මහ ඇමැතිවරයා ලබා දුන් මුදල රුපියල් එක්ලක්ෂ දස දහසකි.සබරගමුවේ හපනුන් සහ හපනියන්ගේ සුරු විරු කම් සිහිපත් කරමින් ඒ මොහොතේම පළාත් ප්‍රධාන ලේකම් හේරත් පී. කුලරත්න මහතා ඇමතූ මහීපාල හේරත් ශිවන්ති කුමාරි රත්නායකට රුපියල් පන් ලක්ෂයක් ද මේ තරගාවලියේ තෙවන ස්ථානයට පත් රත්නපුර ගොඩකුඹුරේ පදිංචි සුමන බාලිකා විද්‍යාලයේ ශිෂ්‍යාවක වූ චාමිකා ජයමිණිට රුපියල් දෙලක්ෂයක් ද පිරිනැමීමට සියලු කටයුතු සූදානම් කළ යුතු යැයි නියම කළේය.“අපි ආසියාවේ ආශ්චර්යය කරා යන බවට මේ තමයි පෙරමඟ ලකුණු කවුද මේ මවුබිමට රන් රිදී තිළිණ ගෙනෙන්නේ ඔක්කොම හද්දා පිටිසර ගම්වල දරු දැරියෝ මේ තමයි ජනාධිපතිතුමා මේ රටේ සිදු කළ හැබෑ ගම්පෙරළිය මහ ඇමැතිවරයා දුරකථනය විසන්ධි කිරීමට පෙර ප්‍රධාන ලේකම්වරයාට පැවසුවේ හැඟුම්බර හඬකිනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=ab1206174</link>
    <topic>ධර්මසේකර සිරිමාවෝ මැතිනිය සමඟ ඡන්ද සටනේ</topic>
    <author/>
    <content>මේවන විට ධර්මසේකරයන් ධර්ම යුද්ධය නම් පුවත්පත පළ කරමින් සිය මතය ජනතාව ඉදිරියට ගෙන යන්නට කටයුතු කරමින් සිටියේය.1983 කළු ජූලිය උදාවූයේ යුගයේ අඳුරු මතකයන් අනාගතයට ඉතිරිකර තබමිනි.යාපනයේදී හමුදා භටයන් 13 දෙනෙකු ප්‍රභාකරන් ඇතුළු පිරිසක් විසින් ඝාතනය කරනු ලැබ ඔවුන්ගේ මළසිරුරු කොළඹට ගෙන ආ දා කොළඹ කනත්ත ඇතුළු මුළු දකුණම යුද පිටියක් විය.එයින් පසුව රටපුරා ඇතිවූ ජාතිභේද කෝළාහල වලිිින් දකුණේ දෙමළ ජාතිකයන්ට තාඩන පීඩන ඇතිවිය. ඔවුන්ගේ ගෙවල් දොරවල් ගිනිබත් විය.ධර්මසේකරගේ අදහසේ හැටියට මෙය එවකට පැවැති ජේ. ආර්. ගේ එජාප රජයේ කුමන්ත්‍රණකාරී වැඩ පිළිවෙළකි.දකුණේ සමහර ප්‍රාදේශීය එජාප නායකයන් එක්ව අවුළුවාලු ජාතිවාදී කෝළාහල පටවා තිබුණේ රෝහණ විජේවීර හා ජනතා විමුක්ති පෙරමුණ වෙතය.“ජේ. ආර්. ගේ රජය මේ කෝළාහල මතින් අනාගතයේ තමන්ට තර්ජනයක් විය හැකි ජනතා විමුක්ති පෙරමුණ තහනම් කරන්නට කටයුතු කළා. ඒ අනුව 1983 ජූලි මාසයෙන් පසුව ජනතා විමුක්ති පෙරමුණ තහනම් සංවිධානයක් වුණා. ඇත්ත වශයෙන්ම 1983 කළු ජූලියට හා වර්ගවාදී කෝළාහලවලට ජනතා විමුක්ති පෙරමුණ සහභාගි වුණේ නැහැ. එහෙත් බලවත් ජේ. ආර්. රජයේ මර්දනකාරී පිළිවෙත් හමුවේ වාමාංශික පක්ෂවලටත් වෘත්තීය සමිති ව්‍යාපාරයටත් පසුබසින්නට සිදුවුණා. ජනතා විමුක්ති පෙරමුණ වනගත වුණා.මෑත ඉතිහාසයේ මේ අඳුරුම කාල පරිච්ඡේදය හා ඉන් ඇතිවූ දුර්විපාක සියල්ලමත් එවකට තිබු එක්සත් ජාතික පක්ෂ රජයේ නිර්මාණයන්.ඒ නිසා යාපනයේ දෙමළ ජනතාව හා දකුණේ සිංහල ජනතාව අතර ඇතිවූ විරසකය මකා දැමීමට අපට ක්‍රියා කරන්නට සිදුවුණා.මට ඕනැ කළේ සිංහලයන් ජාතිවාදීන් නොවන බව පෙන්වා දීමටයි. මා සමඟ විරුද්ධ මත දැරුවත් ඇත්ත කියන්න ඕන ජනතා විමුක්ති පෙරමුණට අවි ගැනීමට පාර කැපුවේ එකළ තිබූ ජේ. ආර්. රජයයි.මේ අතර ජේ. ආර්. කම්කරු මර්දනයට කොතරම් අසීමිත ලෙස කළා දැයි කිවහොත් 1984 මැයි දිනය තහනම් කළා. පූජ්‍ය අපි ඊට එරෙහිව නැඟී සිටියා. මුරුත්තෙට්ටුවේ ආනන්ද හිමියන් තම සෞඛ්‍ය සේවා සංගමය මේ මර්දනයට එරෙහිව මෙහෙයවූවා.බලෙන් ම මැයි දින රැළියක් පැවැත්වූවේ සෞඛ්‍ය සේවා සංගමයයි. එයට අලවි මවුලානා හා මාත් සහභාගි වුණා. නාරාහේන්පිට දී එම මැයි රැළියට පොලීසියෙන් වෙඩි තැබුවා. මේ වෙඩි තැබීමේ දී කිත්සිරිමෙවන් රණවක හා තවත් සහෝදරයෙක් මිය ගියා.මේ සියලු කම්කරු සටනකදීම ධර්මසේකර චරිතය කැපී පෙනෙන්නත් විය. ඔහු නිතරම සමාජවාදී පිලේ උග්‍ර සාමාජිකයෙකි.මර්දනකාරී ජේ. ආර්. පාලනයට එරෙහි සටන්වලදී පෙරමුණ ගත් ඔහු ඊළඟට පැවති 1988 ජනාධිපතිවරණයේදී පේ‍්‍රමදාස මහතාට එරෙහිව සිරිමාවෝ බණ්ඩාරනායක මැතිනියගේ වේදිකාවේ ප්‍රධානම කථිකයන් කීපදෙනා අතරින් කෙනෙකු විය.ඒ වන විට ජනතා විමුක්ති පෙරමුණ මැතිවරණවලට එරෙහිව දැඩි තීන්දුවක් ගෙන තිබුණේ “ඡන්දය දමන්නන්ට මරණය” ලබාදීමට රටපුරා උග්‍ර මතවාදයක් ගෙනයමිනි. ජේ. ආර්. විසින් තහනම් කරනු ලැබු ජනතා විමුක්ති පෙරමුණ කැලෑ වදිමින් කැලෑ නීතිය කරළියට ගෙන ආ බිහිසුණුම යුගය එයයි.බණ්ඩාරනායක මැතිනියගේ රැස්වීම් ගණනාවකට බෝම්බ එල්ල කරමින් මහා භීෂණයකට මුල පුරමින් තිබු අවධියයි. ධර්මසේකර මේවාට නොබියව මුහුණ දෙමින් බණ්ඩාරනායක මැතිනිය සමඟ එකම වේදිකාවේ සමාජවාදී පෙරමුණ ශක්තිමත් කරමින් සිටියේය.“ඒ යුගය හරිම භයානක යුගයක්” ධර්මසේකර 1988 - 1989 යුගය පිළිබඳ අදහස් දක්වමින් කියයි.“හැබැයි මට හිතෙන්නෙ එවක තිබු රජයත් ජනතා විමුක්ති පෙරමුණේ භීෂණයට තවත් ඉන්ධන සපයමින් ඔවුන්ගේ කටයුතුත් කරගත්තා කියලයි මට හිතෙන්නෙ’.යූ ඇන් පීයට අවාසි තැන්වල බණ්ඩාරනායක මැතිනියගේ වාසිය මකාලන්නට ඔවුන් ද භීෂණයක් මවා පාමින් කටයුතු කළ බවයි මට හැඟුණේ.හිඟුරක්ගොඩ දී බණ්ඩාරනායක මැතිනියගේ රැස්වීමට බෝම්බ ප්‍රහාරයක් එල්ල වුණා. එතුමියගේ පාදයකට තුවාල සිදුවී අනූනවයෙන් බේරුණේ. මාත් එතැන හිටියා.මේ අතරේ ගල්කිස්සේ මැතිනිය ගේ රැස්වීමේදී කුණු කූඩයක තිබී බෝම්බයක් අහුවුණා. එය වාසනාවට පුපුරා ගියේ නැහැ.මං එහිදී නැගිට ජනතාවට කථා කළා. ‘බයවෙන්න එපා ළඟට එන්න බෝම්බය තිබුණේ කුණු කඩේ’ කියලා. ඈත්ව සිටි ජනතාව රැස්වීම් භූමියට ළං වුණේ එවිටය. ජනතාව බණ්ඩාරනායක මැතිනියගේ රැස්වීම්වලට ඒමට බිය වුණේ ඒකයි.මෙහි දී ජනතා විමුක්ති පෙරමුණට අවශ්‍ය වූයේ ඡන්දය දීමෙන් ජනතාව වළක්වාලීමට වඩා මැතිනිය බලයට ඒම වැළැක්වීමය.මා සමඟ බේරුවල සිටි ජනතා විමුක්ති පෙරමුණේ නායකයාම එය කීවා.“සහෝදරයා මැතිනිය කියන්නේ දේශපාලන කරළියේ බලවත් චරිතයක්. ඇයට ජාත්‍යන්තර සහාය තියෙනවා. රට රටවලින් ආධාර ගත හැකියි. ඒත් පේ‍්‍රමදාසට එහෙම වාතාවරණයක් නැහැ. අපට ඕන දියාරු යූ ඇන් පී රජයක් හදාගන්නයි. අපට මාස තුනෙන් හතරෙන් බලය ගන්න එතකොට ලේසියි.”මං එවේලේ ඔහුට කීවා “සහෝදරය තමුන්නාන්සෙලාගේ තක්සේරුව වැරදියි. බලනවකො යූ ඇන් පිය ආවොත් වෙන දේ. මැතිනිය ආවොත් එතුමිය ඉන්දියන් හමුදාව යවාවි. සහෝදරයන්ගේ ප්‍රශ්නවලට පිළිතුරු ඇත්තේ මැතිනිය ගාව“ කියල.අන්තිමේ දී මං කීව දේ හරි ගියා. මොකද වුණේ ජනතා විමුක්ති පෙරමුණ නිසා ලක්ෂ දෙකකින් මැතිනිය පරාද වුණා. ජේවීපියේ තරුණ කොල්ලෝ හැට දාහක් පේ‍්‍රමදාස රජය විසින් මරා දැම්මා. අන්තිමේදී විජේවීරත් ඉවරයි. නායකයනුත් ඉවරයි. ඔන්න මැතිනියට කළ දෙයට ලැබුණු තෑග්ග“ධර්මසේකර කීවේ දිගු සුසුමක් හෙළමිනි. ඔහුගේ මුහුණෙහි දුක් දෝමනස්සයන් දහසක් සටහන්ව තිබිණ.ඔහු මැතිනියට එතරම්ම ආදෙර්ය. මැතිනිය යළිත් බලයට පත්වූවානම් 1989 භීෂණයක් ඇති නොවන බවත් ඉතිහාසය මීට වඩා වෙනස් වන බවත් ඔහුගේ මතයයි.එය ඒ යුගයේ සිදුවූයේ මහා ඛේදවාචකයක් බවත් අනගාරික ධර්මසේකර මහතා පවසන්නේ මහත් වේදනාවෙනි.මේ අතර ජනතා විමුක්ති පෙරමුණේ කැලෑ ආණ්ඩුව තුණ්ඩු කෑල්ලෙන් රට පාලනය කරන්නට ගත්තේ තැන තැන මළමිනී සෑයන් දැවෙන සංස්කෘතියකට උඩගෙඩි දෙමිනි.එදා මැතිනියගේ ඡන්ද ව්‍යාපාරය අවසන් කොට ජනාධිපතිවරණයට දින දෙකකට පෙර ධර්මසේකර බේරුවලට ආවේය.බේරුවල මාලේවන ඤාණිස්සර විදුහල ඡන්ද මධ්‍යස්ථානය අසලින් බසයෙන් බට ඔහුට හැම අතම පෙනුණේ ජවිපෙ පෝස්ටරය ‘ඡන්දය දෙන අයට මරණය’ ඒවායින් කියැවිණි.ඔහුගේ හොඳම හිතවතකු වන ගුරු භවතකුගේ ගෙදර ඉදිරිපිට බැනරයක් සවිකොට තිබිණ.“මා දේශපාලනයෙන් ඉවත් වුණා.මීට .....”එයින් කියැවිණ. උග්‍ර ශ්‍රී ලංකා නිදහස් පාක්ෂිකයකු වූ ඔහු ගැන පුදුම හිතුණු ධර්මසේකර ඔහුගේ ගෙදරට ගියේය.“ඇයි මේ?”“මොනව කරන්නද ධර්මසේකර මහත්තයා මං මුන්ට බයෙ නෙවෙයි මුං මට ලියුම් එව්වා මෙහෙම බැනරයක් නොගැහුවොත් මාව මරල මළකඳ හෙළුවෙන් ගේ ඉස්සරහ එල්ලනව කියල. ඉතින් මට ඉන්නේ දූවරු දෙන්නෙක්නේ. මැරිල වුණත් එහෙම ඉන්න මට ලැජ්ජයි මහත්තයො”ධර්මසේකර ගේ සිතට දැනුණේ දැඩි වේදනාවකි.“මං නං මැරෙන්න බය නැහැ. මහත්තයා මං අනිද්දට ඡන්දෙ දානව මැතිනියට”එසේ කී ඔහු එතැනින් ඉවත්ව යද්දි ගමේ හිතවත් බොහෝ දෙනා ඔහු දෙස බැලුවේ අමුතු බයකිනි.“ඇයි මේ හැමෝම බයවෙලා වගේ” ධර්මසේකර ඇසීය.“අනේ මන්ද අයිය දැක්ක ද මේ පෝස්ටර්වල තියෙන දේ?” අයෙක් කීය.“ඔය ගොල්ලො බයනෙ. ඒත් මං බය නැහැ. මං අනිද්දට ඡන්දෙ දානව. හැබැයි උඹල මල්ලියෙ එක යුතුකමක් මට කරන්න ඕන. මං ජීවිතේට උපන් දින උත්සවයක් වත් තියල නැහැ. මගේ ජීවිතේ කිසිම උත්සවයක් නැහැ. ඒත් මාව උන් මරාවි ඡන්දෙ දුන්නට පස්සෙ. එතකොට උඹල මගේ මරණේ ලස්සනට කවුරුත් එකතු වෙලා කරපල්ලා. මං ඡන්දෙ දෙනව මං මැරෙන්න බය නැහැ. ඡන්දෙ දුන්නට පස්සෙ මාව මැරුවට කමක් නැහැ.ධර්මසේකර ගේ ඒ වචන කීපය රැස්ව සිටි අයගේ හදවත් පසාරු කරගෙන ගියා වැනිය.ඒ අතරින් හත් දෙනෙක් ඔහු දෙසට ආවේය.“අපිත් එනව අයිය ඔයා එක්ක” ඔවුහු කීහ.ඔහු ඒ හත්දෙනා ද කැටුව ගම පුරා රවුමක් යමින් ඡන්දය දීමේ වටිනාකම කීය. එහෙත් මැතිනිට ඡන්දය දෙන්න යැයි විශේෂ ඉල්ලීමක් නොකළේය.රෑ 9 වන විට 200 ක් පමණ පිරිස ඔහුට එකතුව සිටියහ.හු හන්දියේ රැස්වීමක් තබා සියල්ලන්ටම “ඡන්දය දීමට නොබියව යන්න” යැයි කීය.ඒ අතර සිට ජවිපෙ සාමාජිකයෙක් ඉදිරියට ආවේය.“අයියා ඔයා දැන් ඡන්ද නීති කඩල නේද ඊයෙ රෑ 12 න් පස්සෙ ඡන්ද රැස්වීම් තියන්න බැහැනෙ”“මල්ලි නීතිය එකක් මං කාටවත් විශේෂයෙන් ඡන්දය දෙන්න කීවේ නැහැනෙ. මං කිව්වේ ඡන්දයට සහභාගි වෙන්න කියලනෙ. ඡන්දය අපේ අයිතියක්. ඇයි ඊට විරුද්ධ වෙන්නෙ” ධර්මසේකරගේ පිළිතුර විය.රැස්වීම අවසානයේ ඔහු ගෙදර ඇරලවන්නට 25 ක පමණ පිරිසක් එක්ව ඔහුත් සමඟ ආවෝය.“ඒ අතර ඉඳුරුවේ සිට ආ ඩැනියෙල් ද විය. ඩැනියෙල් ධර්මසේකරගේ ව්‍යාපාරයේ හිතවතෙකි. ඔහුට ද සිය ගමේ ජවිපෙ මැරයන් විසින් මරණ වරෙන්තුව දී තිබිණ. ඔහු ගමෙන් පැනවිත් ධර්මසේකරගේ ගෙදර සිටියේ එහෙයිනි.“ධර්මසේකර සහෝදරයා නිකම් මැරුම් නොකා ඔය වැඩේ නවත්තන්න සහෝදරයා” ඩැනියෙල් ඔහුගෙන් ඉල්ලා සිටියේය.ධර්මසේකර මුහුණකට සෝදාගෙන ගෙට ආවා පමණි. ඔහු ඇරලවන්නට ආ පිරිස ද ගෙවල්වලට ගොස් ඇත්තේ ජීවිත ආසාව නිසාය.මේ අතර අම්මා කුස්සියේ ඉඳගෙන කෑ ගසනවා ධර්මසේකරට ඇසුණි.“කවුද ඔය තුවක්කු අරගෙන ගේ වටේ හොල්මන් කරන්නෙ”එය ධර්මසේකරට අනතුරු ඇඟවීමකි.තවත් කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=ab1206175</link>
    <topic>භික්ෂූන් දේශපාලනය කිරීම අතීතයේ සිට සිදුවූ දෙයක්</topic>
    <author>සංවාද සටහන සුමේධා නවරත්න</author>
    <content>හෙළ උරුමයේ හිටපු පාර්ලිමේන්තු මන්ත්‍රී ඕමල්පේ සෝභිත හිමි*භික්ෂූන් වහන්සේලා දේශපාලනය නොකළ යුතු බවට පෞද්ගලික මන්ත්‍රී යෝජනාවක් ඉදිරිපත් වී තිබෙනවා. මොකද මේ ගැන ඔබවහන්සේ හිතන්නෙ?”භික්ෂූන් දේශපාලනය කිරීම ඉතිහාසයේ සිට සිදු වූ දෙයක්. දුටුගැමුණු රජුගේ සේනාවේ ඉදිරියෙන් ම ගමන් කළේ හාමුදුරුවො. දකුණු ඉන්දියානු ආක්‍රමණ නිසා පීඩනයට ලක්වූ වලගම්බා රජු සඟවාගෙන පිණ්ඩපාතික යමින් ඔහුට ආහාර සපයමින් සේනා සංවිධානය කළේ හාමුදුරුවරු.””මෑත ඉතිහාසයෙ කුඩාපොළ හාමුදුරුවො ඉංගී‍්‍රසින්ට විරුද්ධව සේනා සංවිධානය කරලා කැරලි පවා ගැසුවා. වාරියපොළ ශ්‍රී සුමංගල හාමුදුරුවො ඉංගි‍්‍රසි කොඩිය පාගා සිංහලයන්ගේ අභිමානය රැක්කා. අතීතයේ පටන් භික්ෂුව දේශපාලනය කළ බව පැහැදිලියිනෙ.”*භික්ෂුව දේශපාලනය කිරීම නිසා බුදුන් වහන්සේ භික්ෂුවට පැනවූ විනය නීති උල්ලංඝනය වන බවක් කියැවෙනවා?හාමුදුරුවරුන්ට පැනවූ ශික්ෂා පද 227 ක් තියෙනවා. ඉන් 4 ක් ප්‍රධානයි. ඒවායින් එකක් හෝ උල්ලංඝනය කළහොත් භික්ෂුභාවය සදහටම නැතිවෙනවා. සෙසු ඒවා කඩ වුණොත් නැවත පුනරුත්ථාපනය විය හැකියි.””අපි අහන්නේ දේශපාලනය කිරීම නිසා කඩවෙන්නෙ මේ ශික්ෂා පද වලින් කොයි පදයද කියලයි. ”*දේශපාලනයට ආ හාමුදුරුවරුන්ගේ ඇත්තේ සද්දෙ පමණක් බවත් වැඩ නැති බවත් මේ යෝජනා ගෙනා අයගේ අදහසයි.”එහෙම කියන්නෙ අංග විකලයො. අංගවිකලයන්ගෙ කතාවලට උත්තර බැඳලත් වැඩක් නෑ. මහජනතාව දන්නවා අපි මොනවද කළේ කියලා.”*හාමුදුරුවරුන් දේශපාලනයට ඒමෙන් සංඝ සමාජය අගෞරවයට පත් වුණාලු?”දේශපාලනයට පිවිසීම සංඝ සමාජයට ගෞරවයක් ඇති කළා. ත්‍රස්තවාදය පරාජය කිරීමට රාජ්‍ය බලය යෙදවීම, දුරාචාරය, මත්පැන්, මත්ද්‍රව්‍ය හා දුම්වැටි විරෝධී පණත් ගෙන ඒමට හා අන්‍යාගමිකරණය පිටුදැකීම කියන කරුණු වෙනුවෙන් තමයි අපි දේශපාලනයට පිවිසුණේ. මේ නිසා ජනතාවට සංඝ සභාව කෙරෙහි ඇතිවුණේ ගෞරවයක්.”*මෙවැනි යෝජනාවක් මතුවීම ගැන ඔබවහන්සේ සිතන්නේ කුමක් ද?”අපි පාර්ලිමේන්තුවට එද්දි අපට විරුද්ධව සතුරු කණ්ඩායම් හතරක් හැදුණා. ප්‍රභාකරන්ට හිතවාදී කොටි ඊළමට පක්ෂ වූ දෙස් විදෙස් කණ්ඩායම, දුම්කොළ, මත්පැන් සමාගම්, අන්‍යාගමිකකරණයට උනන්දු වූවන් හා සියලු ජාති ආගම් සමයි කියමින් සිටින කණ්ඩායම යනාදි වශයෙන් ඔවුන් හඳුන්වා දෙන්න පුළුවන්. මේ කණ්ඩායම් හතරම නියෝජනය කරන අය තමයි මේ යෝජනාව ගෙනවිත් තියෙන්නෙ.””අපිට හොඳම උදාහරණය තායිලන්තය. එරට රජය භික්ෂුවගේ ඡන්ද අයිතිය පවා තහනම් කර තිබෙනවා. හාමුදුරුවරු දේශපාලනයෙන් ඉවත් කර තිබෙනවා. ඒ නිසා තමයි බැංකොක් නගරය ගණිකා මඩමක් හා තැබෑරුමක් වෙලා තියෙන්නෙ.ප්‍රවාහන නියෝජ්‍ය ඇමැති රෝහණ දිසානායක*ශ්‍රී ලංගම පාඩු නොලබන තත්ත්වයට හෝ ගෙන ඒමට අමාත්‍යාංශය ගෙන ඇති පියවර කුමක් ද?ශ්‍රීලංගම පිළිබඳ මාධ්‍ය මෙවැනි සංවාදයක් ගොඩනැඟීම ඉතා ප්‍රශංසනීයයි. ඇත්තටම ශ්‍රීලංගම ස්ථාවර කර ගැනීමට මෙය විශාල පිටිවහලක්.මේ වන විට ශ්‍රීලංගම වසරකට රුපියල් මිලියන 3000 කට වඩා පාඩු ලබනවා. අනෙක් පැත්තෙන් භාණ්ඩාගාරය ශ්‍රීලංගමට මුදල් පොම්ප කරනවා. මේ පාඩුව කෙසේ වෙතත් ශ්‍රීලංගම මේ රටට කරන සේවය ඉහළ ගුණාත්මක බවකින් යුක්තයි.*ඔබ කියන කතාවේ ලොකු සත්‍යයක් තිබෙනවා. එහෙත් ශ්‍රීලංගමට දිගටම පාඩු ලැබුවහොත් මේ ගුණාත්මක සේවය අඛණ්ඩව සැපයිය නොහැකි වෙනවා?ශ්‍රීලංගම බස් රථ තියෙන්නෙ හයදාහයි. බසයකට සේවකයො හය දෙනා බැගින් සේවකයො 36000 ක් සිටිනවා. මම කියන්නේ සේවකයො 6 දෙනාම මේ රථය උපරීම ලාබ ලැබීම වෙනුවෙන් උපරීම ලෙස කැපවීම දිය යුතුයි. මුලින්ම සිදුවිය යුත්තේ සේවකයන්ට මේ සඳහා ආකල්පමය වෙනසක්. මේ වෙනස සේවකයන් කෙරෙහි ඇති කිරීමට අප උපරීම ලෙස වෙහෙසෙනවා. සියලු දෙනාගේ කැපවීම තිබුණොත් ලංගම ලාබය දෙගුණ තෙගුණ කරන්න අපට පුළුවන්.*මේ සඳහා ඇමැතිවරුන්ගේ හා නිලධරයන්ගේ ඇති කැපවීම කෙබඳු ද?වෙල්ගම ඇමැතිතුමත් මමත් නිරන්තරයෙන් ඒ සඳහා කැප වෙනවා. ඇතැම් ඩිපෝවල ආදායම මෙවැනි ගොඩනැඟීම් නිසා රුපියල් ලක්ෂ හතරේ සිට ලක්ෂ 8 දක්වා වැඩිකර ගැනීමට අපට හැකි වුණා.අනෙක් පැත්තෙන් ඩිපෝවල වගකිව යුත්තන් උසස් අමතර කොටස්වල බිලට බස්රථවලට සවි කරන්නේ බාල අමතර කොටස්. මේ තත්ත්වය වැළැක්වීමට විනිවිද භාවයෙන් යුතු වැඩපිළිවෙළක් අප දියත් කරනවා. එමෙන්ම බස් නඩත්තුව නිසි ලෙස කිරීම ඇතුළු ලංගමයේ ප්‍රගතිය වෙනුවෙන් බොහෝ වැඩ කොටස් කිරීමට අප කටයුතු කර තිබෙනවා.*ලංගම බස් රථවලට, පෞද්ගලික බස්රථ හිමියන්ගෙන් ඇති තර්ජන වළක්වා ගන්නේ කෙසේ ද?විධිමත් කාල සටහනක් ඇති කිරීම ඒ සඳහා කළ යුතු ප්‍රධාන කටයුත්තයි. දකුණු පළාතේ මේ කාල සටහන ක්‍රියාත්මක වෙනවා. එහෙත් අනෙක් පළාත්වල එය ක්‍රියාත්මක වන්නේ නැහැ.*කාල සටහන්වලට අනුව හොඳම වෙලාව පෞද්ගලික අංශයටත් සෙසු සාමාන්‍ය වෙලාවන් ලංගමටත් ලබා දුන්නොත් ඉන් ඇති පලක් නැහැ නේද?එය විනිවිද භාවයකින් කළ යුතුයි. එමෙන්ම මෙහි වැඩි අයිතිය ලංගමට ලැබීම යුක්ති සහගතයි. එහෙත් පෞද්ගලික බස් රථ හිමියාවත් ධෛර්යවත් කිරීම රජයේ වගකීමක්. කොහොම වුණත් යම් තරගකාරිත්වයක් ලංගම හා පෞද්ගලික බස්රථ අතර තිබිය යුතුයි.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af1206171_1</link>
    <topic>ඩෙංගු! ඩෙංගු!! ඩෙංගු !!!</topic>
    <author>සුමේධා නවරත්න</author>
    <content>ඩෙංගු මාරාන්තික යැයි අපි කියමු. එබැවින් මේ රෝගය වළක්වා ගත යුතු යැයි ද අපි කියමු. ඒ වෙනුවෙන් ගම් මට්ටමෙන් කමිටු ද ජාතික ඩෙංගු මර්දන ඒකක ද එතැනින් නොනැවතී ජනාධිපති කාර්ය සාධක බලකායන් ද පිහිට වූයෙමු. එහෙත් ඩෙංගු මදුරුවා ඒ කිසිවකින් මට්ටු වූයේ නැත. ඌ වඩා හොඳින් ව්‍යාප්ත වෙමින් පරිසරයට අනුව වෙනස් වෙමින් සිය පැවැත්ම තහවුරු කර ගනිමින් සිටින හැඩකි.ඩෙංගු මදුරුවා පරාජය කළ නොහැකි වූ තැන අපි එකිනෙකාට චෝදනා නඟා ගනිමින් සිටිමු. සියල්ලෝ එකිනෙකා මත වගකීම් බාර කරමින් සිටිති. ලොව දරුණු ම ත්‍රස්තවාදියා පරාජය කිරීමට අපට හැකි විය. එහෙත් ඩෙංගු මදුරුවා පරාජය කර ගැනීමට තවමත් අපට හැකියාවක් ලැබී නැත. කුමක් හෝ වරදක් සිදුවී තිබේ ද?සෞඛ්‍ය අමාත්‍යාංශය, පරිසර අමාත්‍යාංශය, පළාත් පාලන අමාත්‍යාංශය, ඩෙංගු මර්දන ඒකකය, ජනාධිපති කාර්ය සාධක බලකාය; ඩෙංගු මර්දනය සඳහා වගකීම පැවරෙන ආයතනයන්ය.එහෙත් ඇතැම් මහජන නියෝජිතයන් ඩෙංගු උවදුර මැඬලීමේ වගකීම ඍජුව හෝ වක්‍රව පවරන්නේ මහජනතාවටය. ආණ්ඩුව හා ජනතාව යනු ආයතන දෙකක් නොව එකක් යැයි කිව නොහැකිද?ඩෙංගු උවදුරට මේ තරම් මහජනයාට වින කරන සාහසික තත්ත්වයක් ලැබුණේ කෙසේ ද? මේ ගැටලුවට ප්‍රථමයෙන් පිළිතුරු දෙනු ලැබුවේ සෞඛ්‍ය නියෝජ්‍ය ඇමැති ලලිත් දිසානායක මහතාය. ඔහු පවසන්නේ තුන්වන ලෝකයේ රටක් හැටියට මේ වසංගතය අපට ක්ෂණිකව පිටු දැකිය නොහැකි බවය. එමෙන්ම වර්ෂාව සමයේදී ඩෙංගු මදුරුවාගේ ව්‍යාප්තිය වැඩිවන බව ද එබැවින් රෝගීන්ගේ ගණන ඉහළ යන බව ද හෙතෙම පවසයි. එහෙත් ඉහළ යන රෝගීන්ට සාපේක්ෂව මරණ සංඛ්‍යාව අඩු බව ද ඊට අවශ්‍ය ප්‍රතිකාර මැනවින් ලබා දීමට කටයුතු කරන බව ද නියෝජ්‍ය ඇමැතිවරයා පැවසුවේය.සංවර්ධනය වෙමින් පවතින රටක් ලෙස අපි යුද්ධය ජය ගතිමු. ඩෙංගු මදුරුවා යනු ප්‍රභාකරන්ට වඩා ලෙහෙසියෙන් පරාජය කළ හැකි සතුරෙකි. අනෙක් පැත්තෙන් මරණ සංඛ්‍යාව අවම කර ගැනීම හෝ ප්‍රතිකාර ඉහළ මට්ටමක පවත්වාගෙන යෑම හෝ මීට නිසි විසඳුම ද නොවන්නේය. වර්ෂාව අධික වූ විට මදුරුවන් වැඩිවීම ස්වාභාවික තත්ත්වයක නොවීමට වගබලා ගැනීම අත්‍යවශ්‍ය අනෙක් සාධකයයි.වර්ෂාව ඇති නැති කාල දෙකේදී ම ඩෙංගු මදුරුවා පරිසරයෙන් තුරන් කරලීමට අවශ්‍ය අඛණ්ඩ වැඩපිළිවෙළක් දියත් කිරීම අත්‍යවශ්‍ය කරුණක් නොවේද? මේ සියලු කාරණා නැවත අප නියෝජ්‍ය සෞඛ්‍ය ඇමැතිවරයා වෙත ඉදිරිපත් කළ ගැටලුය. ඔහු ඒ වෙනුවෙන් දුන් පිළිතුරුයි මේ.කියුබාව, සිංගප්පූරුව වැනි රටවල් ඩෙංගු ඉතා හොඳින් මර්දනය කළ රටවල්. ඒ ආදර්ශය අපට ගත නොහැකි ඇයි?ඒ රටවල් සම්පූර්ණ ලෙස සංවර්ධිත රටවල්. ඒ නිසා අතිසාර්ථක ඩෙංගු මර්දනයකට යෑමට ඔවුන්ට හැකි වී තිබෙනවා.එහෙත් අපි තවමත් පැල්පත් ගැටලුවට මුහුණ දෙනවා. නිසි නඩත්තුවකින් යුතු විධිමත් කාණු පද්ධතියක් හෝ අපට නැහැ.ඩෙංගු මර්දනය කිරීමේදී ඇති වන බාධක ජය ගැනීමේ හැකියාවක් නැති බවද ඔබ පවසන්නෙ?අපි මැලේරියාව ජය ගත්තා. ප්‍රතිශක්තිකරණයෙන් සියයට අනූ නවයක් අපි සාර්ථකයි. ඕනෑම ක්‍රියාවලියක අඩුපාඩු තිබෙනවා. ඩෙංගු මර්දනයෙත් යම් අඩුපාඩු තිබෙන්න පුළුවන්. ත්‍රස්තවාදීන්ගේ යුද්ධය වුවත් ජයගත්තෙ අවුරුදු තිහකට පස්සෙ. එය ජය ගැනීමත් පහසු වුණේ නැහැ.ඩෙංගු මර්දනයටත් පැහැදිලි වැඩ පිළිවෙළක් තිබෙනවා.ඩෙංගු මර්දනය වෙනුවෙන් පත් කළ කමිටු, ඒකක, බලකාය ආදියෙන් ප්‍රතිඵල ලැබෙන ක්‍රියාවලියක් දියත් වූ බව ඔබ සිතනවාද?පැහැදිලිව ම ඔව්. ඔවුන් ඒ සඳහා සක්‍රීයව දායක වී තිබෙනවා.එහෙම නම් ඩෙංගු ව්‍යාප්තිය හා ඊට සාපේක්ෂව රෝගීන් වැඩි වී ඇත්තේ ඇයි?ක්ෂණිකව විසඳුම් දිය හැකි ගැටලුවක් නොවෙයි මේ. වර්ෂා කාලයට ඩෙංගු මදුරුවන් වැඩි වෙනවා. රෝගීන් වැඩි වෙන්නෙ ඒ නිසයි. එහෙත් මරණ සංඛ්‍යාව අවම මට්ටමකට ගෙන ඒමට හැකි ප්‍රතිකාර දියුණුවක් අපට තිබෙනවා.වර්ෂා කාලයට ඩෙංගු ව්‍යාප්තිය වැඩි නොවීමට නොවේද වගබලා ගත යුත්තේ?ඒ වෙනුවෙන් කටයුතු ක්‍රියාත්මක වෙනවා. ඇතැමකු චෝදනා කරනවා වර්ෂා සමයට පමණයි ඩෙංගු මර්දන කටයුතු සිදුවෙන්නෙ කියලා. එහෙත් අපි අඛණ්ඩව මේ කටයුත්තෙ නියැළෙනවා.ඩෙංගු මර්දනය සඳහා වසරකට රුපියල් මිලියන 250 ක් පළාත් ආයතනවලට ලබා දෙන බවත්, එහෙත් ඒ ක්‍රියාවලිය නිසි ලෙස ක්‍රියාත්මක වෙනවාද යන්න අධීක්ෂණය කිරීමට අමාත්‍යාංශයට බලයක් නැති බවත්, පළාත් ආයතනවල ඇතැම් නියෝජිතයකු එම මුදල් සිය පෞද්ගලික කටයුතු සඳහා යොදවන බවත්, ඩෙංගු මර්දන ඒකකයේ නිලධාරියකු පවසා තිබිණි. මේ පිළිබඳව ද නියෝජ්‍ය ඇමැතිවරයාගෙන් ප්‍රශ්න කළ නමුත් ඔහු පවසා සිටියේ එය අසත්‍යයක් බවය. අමාත්‍යාංශය මේ පිළිබඳ නිසි අධීක්ෂණයක යෙදෙන බවත් පළාත් ආයතන ඩෙංගු මර්දන ක්‍රියාවලිය සිදු කරන බවත් ඔහුගේ පිළිතුර විය.පළාත් පාලන ආයතන අධික්ෂණය කිරීමට පළාත් පාලන අමාත්‍යාංශයට බලයක් නැතිද? ඩෙංගු මර්දනය සම්බන්ධයෙහිලා සෞඛ්‍ය අමාත්‍යාංශය හා සමාන බරක් ගත යුතු තවත් ප්‍රධන අමාත්‍යාංශ දෙකකි. පළාත් පාලන අමාත්‍යාංශය ඉන් එකකි. පළාත් පාලන ආයතන සෞඛ්‍ය අමාත්‍යාංශයෙන් දෙනු ලබන රුපියල් මිලියන 250 ඩෙංගු මර්දනය සඳහා විධිමත් ලෙස වැය කරනවාද? මේ තරම් මුදල් කන්දරාවක් වැය කරද්දීත් ඩෙංගු වඩා හොඳින් ව්‍යාප්ත වන්නේ ඒ විධිමත් බව නොමැති බැවින් ද? අප මේ සම්බන්ධයෙන් කරුණු විමසා සිටියේ පළාත් පාලන නියෝජ්‍ය ඇමැති ඉන්දික බණ්ඩාරනායක මහතාගෙනි. ඒ සම්බන්ධයෙන් ඔහු දුන් පිළිතුරු මෙලෙසය.”ඩෙංගු මර්දනය පිළිබඳ සෞඛ්‍ය අමාත්‍යාංශය අපට හා පළාත් පාලන ආයතනවලට උපදෙස් දී තිබෙනවා. ඒ අනුව අපිත් මේ ආයතන දැනුම්වත් කර තිබෙනවා. මේ ක්‍රියාවලියේදී සමහර ආයතනවල දුර්වලතා තිබෙන බව පෙනෙනවා. ඒත් ඊට මැදිහත් වෙන්න අපට අමාරුයි. අපි මෙතැනදි කරන්නේ උපදෙස් දීම හා සම්බන්ධීකරණ කටයුතුයි.එහෙත් මේ ආයතනවල ක්‍රියාකාරිත්වයේ වගකීම පැවරෙන්නේ විෂය භාර ඇමැතිවරුන් වෙතයි?අපිට පුළුවන් මේ ආයතනවලට අවශ්‍ය උපදෙස් ලබා දී ඔවුන් දැනුම්වත් කිරීමටයි. විශේෂයෙන් කැළි කසල බැහැර කිරීම පළාත් පාලන ආයතන සතු ප්‍රධාන කාර්යයක්. මෙවැනි කටයුතු විධිමත් කිරීමට අප ක්‍රියාත්මක වී තිබෙනවා.කැළි කසළ ඉවත් කිරීමේදී මෙන් ම විශේෂයෙන් ම ප්‍රතිචක්‍රීයකරණ කටයුත්තේදී නිශ්චිත වැඩපිළිවෙළක් පළාත් ආයතනවල නොමැති බවට ඩෙංගු මර්දන බලධාරින්ට නගන චෝදනාවක්?කැළි කසළ ප්‍රධාන ප්‍රශ්නයක් තමයි. ඒත් එය විසඳීමට ගෙන ඇති පියවරවල දියුණුවක් තිබෙනවා. මෙහිදී පරිසර අමාත්‍යාංශයටත් විශාල වගකීමක් තියෙනවා. විශේෂයෙන් ම කසළ ප්‍රතිචක්‍රීයකරණයේදී මධ්‍යම පරිසර අධිකාරියටත් විශාල වගකීමක් තියෙනවා. ප්‍රතිචක්‍රීයකරණය වැනි විශාල වියදම් යන ව්‍යාපෘතිවලට පළාත් පාලන ආයතන යොමු වී නැතත් කොම්පෝස්ට් පොහොර අංගන තැනීම වැනි ක්‍රියාවලියකට දායක වී තිබෙනවා.කසළ ප්‍රතිචකීයකරණය! ඩෙංගු මාරයා මර්දනය කිරීමෙහිලා අත්‍යවශ්‍ය ප්‍රබල සාධකයකි. දිනකට ප්ලාස්ටික්, පොලිතින් කෙතරම් නම් ප්‍රමාණයක් නම් කසළවලට එකතු වන්නේ ද? මේවා ප්‍රතිචක්‍රීයකරණය කිරීමට ගෙන ඇති විධිමත් පියවරක් තවමත් ක්‍රියාවේ යොදවා නැත.කසළ ප්‍රතිචක්‍රීයකරණය පිළිබඳ තම ආයතනයට ඇති වගකීම ගැන එහි සභාපති චරිත හේරත් මහතා දරන්නේ මෙවැනි අදහසකි.”කසළ ප්‍රතිචක්‍රීයකරණය කිරීමේ වගකීම තියෙන්නෙ පළාත් පාලන ආයතනවලට. අපි කරන්නෙ ඒ ආයතනවල විධිමත් ක්‍රියාකාරිත්වය උදෙසා නීති පැනවීම, මුදල් හා තාක්ෂණය ලබාදීමයි. එහෙම නැතිව කසළ එකතු කරන්න ගියොත් අපිව හිරේ දමන්නත් පුළුවන්. මොකද ඒක අපේ කාර්යයක් නොවේ.කසළ පිළිබඳ ගැටලුවේදී වගේම සමස්ත පරිසරය ගැන පුද්ගල ආකල්පවල වෙනසකුත් අවශ්‍ය බවයි මගේ හැඟීම.”සභාපතිවරයා කසළ ප්‍රතිචක්‍රීයකරණය ගැන දරන මතය එලෙසය.කෙසේ වුවද මේ වන විට රිජ්වේ ආර්යා ළමා රෝහලේ වාට්ටු හයක් වෙන්කර ඇත්තේ ඩෙංගු රෝගීන් සඳහාය. ඒ වාට්ටු හයටම දැඩි සත්කාර හයක් ද පිහිටුවීමට රෝහලට සිදුව තිබේ. ඩෙංගු ප්‍රතිකාර කාර්යක්ෂම කිරීම සඳහා විවිධ පියවර ගැනීමට ද රෝහලට සිදුව තිබේ. මේ සියල්ල අතර ළමා රෝහලේ පමණක් මේ වන විට සිදුවී ඇති මරණ සංඛ්‍යාව නවයකි. ඩෙංගු! මර්දනය කිරීම මේ තරම් අපහසු වී ඇත්තේ ඇයි? අප මේ ප්‍රශ්නය යොමු කළේ ජාතික ඩෙංගු මර්දන ඒකකයේ අධ්‍යක්ෂ වෛද්‍ය රංජිත් බටුවන්තුඩාවේමහතා වෙතය.”මේ සඳහා දායක විය යුතු සෑම අංශයකම උපරිම දායකත්වය නොලැබීමයි ඩෙංගු මර්දනය අඩපණ වීමට බලපා තිබෙන හේතුව වන්නේ. ඒ හැරුණාම තවත් ප්‍රායෝගික ගැටලු කිහිපයක් තිබෙනවා.ඩෙංගු මර්දන ජාතික වැඩපිළිවෙළකට යෑමේදී ඒ ගැන ඇති කීට විද්‍යා දත්ත ඉතා ප්‍රයෝජනවත්. ඒත් ඒ පරීක්ෂණ සඳහා අවශ්‍ය මානව සම්පත්වල හිඟයක් තියෙනවා. රජයේ ආයතනවල කීට විද්‍යාඥයන් සිටින්නේ හතර පස් දෙනයි. කීට විද්‍යා සහකාරවරුන් සිටින්නෙත් සුළු පිරිසක්. කොළඹ දිස්ත්‍රික්කයටම ඉන්නේ කීට විද්‍යා සහකාරවරු තුන්දෙනයි. මේ සඳහා දීර්ඝකාලීන වැඩපිළිවෙළකට යාමට මේ නිලධාරීන් අවශ්‍ය වෙනවා. මේ වසරේදී එවැනි නිලධාරීන් පනස් දෙනකු බඳවා ගැනීමට කටයුතු කර තිබෙනවා. වසර තුනක් ඇතුළත නිලධාරීන් 150 දෙනකු බඳවා ගැනීමයි අපේ ඉලක්කය. එවැනි පිරිසක් නැතිව මේ පරීක්ෂණ නිසි ලෙස කරන්න බැහැ.මෙවැනි ජාතික අර්බුදයක් පැවතෙන අවස්ථාවකදී මේ 150 දෙනා එකවර බඳවා ගත නොහැක්කේ ඇයි?ඊට අවශ්‍ය භෞතික සම්පත් මෙන්ම මානව සම්පත්වල හිඟකම නිසයි එලෙස නොහැකි වෙන්නෙ.ඩෙංගු මර්දනයට ඇති වෙනත් බාධා මොනවාද?කසළ ප්‍රතිචක්‍රීයකරණය විධිමත් ලෙස සිදු නොවීම ඩෙංගු මර්දනයෙහිලා, බලපාන ප්‍රධාන ගැටලුවක්. මහජනයා ඉවත දමන ප්ලාස්ටික්, පොලිතින් නැවත ප්‍රතිචක්‍රීයකරණය කිරීමෙහිලා ක්‍රියාත්මක වැඩසටහන් ගැන කිසිදු සෑහීමකට පත් වෙන්න බැහැ.කියුබාව, සිංගප්පූරුව වැනි රටවල් ඩෙංගු මර්දනය කිරීමට ගෙන ඇති පියවර අපට ආදර්ශයට ගත නොහැක්කේ ඇයි?සිංගප්පූරුව වැනි රටක් ඉතාම නීතිගරුකයි. උපරිම ලෙස නීතිගරුකවීමත් කාර්යක්ෂම වීමත් එහි ඩෙංගු මර්දනයට හේතුව වුණා. අපේ රටේ මේ දෙකම නැහැ. කාර්යක්ෂමතාවය සියයට පහක්වත් නැහැ. කියුබාව වැනි රටක නායකයා කිව්වොත් අසවල් පැයේදී සියලු දෙනා එළියට බැස පරිසරය ශුද්ධ පවිත්‍ර කළ යුතුයි කියලා මුළු රටම එහෙම කරනවා. ඒ රටේ පාලන ක්‍රමයයි ජනතාවගේ හැසිරීමයි තමයි ඩෙංගු මර්දනයට බලපා තියෙන්නෙ.පළාත් පාලන ආයතනවල ක්‍රියාකාරිත්වය අධීක්ෂණය කිරීමට ජාතික ඩෙංගු මර්දන ඒකකයටවත් බලයක් නැද්ද?යම් පළාත් ආයතනයක් ආරාධනා කළොත් ඔවුන්ගේ වැඩපිළිවෙළට මැදිහත් වෙන්න කියලා අන්න එවිට අපට පුළුවන් ඩෙංගු මර්දනය උදෙසා උපරිම දායකත්වය ලබා දෙන්න. එවැනි ඉල්ලීමක් නොකළොත් අධීක්ෂණය කිරීමට අපට බලයක් නැහැ. ආණ්ඩුක්‍රම ව්‍යවස්ථාවට බාහිරව කටයුතු කිරීමේ බලයක් අපට නැහැ.මේ වන විට වැඩි වශයෙන්ම ඩෙංගු පැතිරී ඇති පළාත් මොනවාද?විශේෂයෙන්ම බස්නාහිර පළාතේ කොළඹ හා ගම්පහ දිස්ත්‍රික්ක දෙක වැඩි අවදානමක් ගෙන තිබෙනවා. ඊළඟට සබරගමු පළාතේ කෑගල්ල හා රත්නපුර දිස්ත්‍රික්කත් මධ්‍යම පළාතේ ඇතැම් ප්‍රදේශවලත් වැඩි වශයෙන් ඩෙංගු රෝගය පැතිරී තිබෙනවා. ඒ වගේම සෙසු ප්‍රදේශත් ඩෙංගු රෝගයෙන් පීඩා විඳිනවා.ගම් මට්ටමින් පිහිටුවූ කමිටුවලින් සතුටුදායක ප්‍රතිඵලයක් තිබේද යන්නත් අපි ඔහුගෙන් විමසා සිටියෙමු. එහිදී ඔහු ප්‍රකාශ කර සිටියේ ඇතැම් කමිටුවක් සක්‍රීයව දායකවී ඇති බවය.ඩෙංගු! වැඩි වශයෙන්ම වැලඳෙන්නේ දරුවන්ටය. එබැවිනි එහි වගකීම වැඩි වශයෙන් දරන රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි හේවගේ මහතාගෙන් යම් අදහස් විමසීමක් සිදු කෙරුණේ.”ඩෙංගු මර්දනයෙහිලා අඛණ්ඩ වැඩපිළිවෙළක් නැතිවීමයි මීට ප්‍රධාන හේතුව වී තිබෙන්නෙ. උදාහරණයක් විදියට වාහනවල ආසන පටි පැලඳ ගැනීමේ නීතිය ක්‍රියාත්මක කිරීමට යන විට ඇතමකු ප්‍රශ්න කළේ, ලංකාවේ එවැන්නක් කෙසේ කරන්නද යනුවෙන්. ඒත් දැන් ලොරි රියැදුරා පවා ඒ නීතියට අවනතයි.මෙහිදී විශේෂයෙන්ම දරුවන් සිටින පවුල් වැඩිහිටියන් මේ ක්‍රියාවලියට වැඩිවශයෙන් දායක කර ගත යුතු වනවා වගේ එහි නායකත්වය ඔවුන්ට පැවරිය යුතු බව මගේ හැඟීමයි. මොකද දරුවන් ගැන ඇති බිය නිසාම ඔවුන් මේ ඩෙංගු මර්දන ක්‍රියාවලියට ඉතා සක්‍රීයව දායක වෙනවා. ග්‍රාමීය මට්ටමෙන් එය ඉතා හොඳ ක්‍රියාමාර්ගයක් වේවි.අනෙක ඩෙංගු මර්දනය කිරීමේදී අපට අතහැරිය යුතු ප්‍රදේශයක් නැහැ. නගරය මෙන්ම ගමත් ඩෙංගු මදුරුවා ග්‍රහණයට ගෙන හමාරයි. ඒ නිසා සියලුම තැන්හි ඩෙංගු මර්දනය අඛණ්ඩව සිදුවිය යුතුයි.ඩෙංගු රෝගයේදී විශේෂ අවධානය යොමු කළ ප්‍රධාන අවස්ථා මොනවාද?මෙහිදී ප්‍රධාන වශයෙන් රෝග ලක්ෂණ නවයක් ගැන අවධානයෙන් පසුවිය යුතුයි. මේ ලක්ෂණවලින් එකක් හෝ තිබේ නම් උණ වැලඳී දින තුනක් යාමට පෙර රෝහල් ගතකිරීමට කටයුතු කළ යුතුයි.අවධානය දැක්විය යුතු විශේෂ රෝග ලක්ෂණඑක් වරම උණ බැස යෑම හෝ ශරීරයට සනීපයක් හෝ ශක්තියක් නොදැනීම.වතුර බීමට ඇති අකැමැත්තආහාර අරුචියතද පිපාසයබඩ කැක්කුම හෝ වමනයඅතපය සීතලවීමවීදුරුමසෙන් ලේ ගැලීමපැය හයක් ඇතුළත මුත්‍රා නොකර සිටීමහැසිරීම් රටාවේ වෙනසක් (කලබල කිරීම්, දීර්ඝ ලෙස නින්දට යෑම් වැනි)යම් විදියකින් උණ රෝග තත්ත්වයක් ඇති වුවහොත් රෝහලෙන් හෝ පවුලේ වෛද්‍යවරයාගෙන් හෝ ප්‍රතිකාර ලබා ගත යුතුයි. එහිදී ඉක්මනින් උණ තත්ත්වය පහළ යන ඖෂධ වර්ග භාවිතයෙන් වැළකිය යුතුයි.මෙලෙස වෛද්‍ය ප්‍රතිකාර ලබාගැනීමෙන් දින තුනකට පසුවත් උණ රෝගය පවතින්නේ නම් හෝ ඒ දින තුන ඇතුළත ඉහත රෝග ලක්ෂණවලින් එකක් හෝ දක්නට ලැබෙන්නේ නම් හැකි ඉක්මනින් රෝහල් ගත කර යුතු වෙනවා.” වෛද්‍ය හේවගේ ඩෙංගු රෝගීන් හඳුනාගැනීම හා ඔවුන් වෙනුවෙන් ගත යුතු ක්‍රියාමාර්ග ගැන පවසන්නේ එවැන්නක්.ජාතික අර්බුදයකදී එකිනෙකා අඩු වැඩි වශයෙන් එකිනෙකාට ඇඟිල්ල දිගු කරගනිමින් සිය වගකීම්වලින් හැකිතාක් නිදහස් වීමට මාන බැලීම ලංකාවේ ස්වභාවයකි. යුද්ධය සම්බන්ධයෙනුත් එවැනිම ක්‍රියාවලියක සිටියා නම් අපට එය ජයගැනීමට නොහැකි වනු ඇත.එහෙත් අතළොස්සක් හැර මේ රටේ සියලුම පාර්ශ්වයන්, යුද්ධය මෙහෙයවූ නායකත්වය වටා ඒකරාශී වූයේ ඒ නායකත්වය නිවැරැදි හා විධිමත් වූ බැවිනි. කිසිදිනෙක අන්තර්ජාතික ප්‍රජාවේ බලපෑමෙන් මිදී යුද්ධය හමාර කිරීමට අපට නොහැකි යැයි කී නමුත් ඊට නායකත්වය දුන්නෝ එය කළහ. එසේ නම් ඩෙංගු මදුරුවා මර්දනය කිරීම ඉදිරියේ ඇති අභියෝග බාධා ජයගැනීමට ඇති නොහැකියාව කුමක්ද? ඇතැම් දේශපාලනඥයකු හෝ නිලධරයකු පවසන්නේ මේ වසංගතය අමාත්‍යාංශයකට හෝ අමාත්‍යාංශ කිහිපයකට පමණක් මර්දනය කළ නොහැකි බවය. ඊට ප්‍රජාවේ සහාය අවශ්‍ය බවය. අපි නැවත කියමු. ප්‍රජාවේ සහය අත්‍යවශ්‍ය බව සැබෑවකි. එහෙත් ඒ ප්‍රජාව නිසි ලෙස අඛණ්ඩ ලෙස මෙහෙයවන විධිමත් නායකත්වයක් ලැබෙන්නේ නම් කියුබාව, සිංගප්පූරුව මෙන් ඩෙංගු මර්දනය කිරීමේ හැකියාව ලංකාව ද සතු වන්නේය.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af12061711</link>
    <topic>ගෙවල් කඩන ගස් ගලවන කාලගුණ වෙනස ‘ටොනේඩෝ</topic>
    <author>සංවාදය නිහාල් පී. අබේසිංහ</author>
    <content>ජ්‍යෙෂ්ඨ කාලගුණ විද්‍යාඥ හිටපු කාලගුණ විද්‍යා අධ්‍යක්ෂ කේ. ආර්. අභයසිංහමේ දිනවල පවතින නිරිත දිග මෝසම් තත්ත්වය අනුව තෙත් කලාපයට ‘ටොනේඩෝ, අයිස් වැසි, දියගොබලාව වැනි අහිතකර කාලගුණ තත්ත්ව ඇතිවීමට ඉඩකඩ තිබේ. පසුගිය දිනවල රටේ ස්ථාන 3 - 4 ක ටොනේඩෝ තත්ත්ව ඇතිවිය. නිවාස 150 කට ආසන්න ගණනක් විනාශ විය. සුළි සුළඟටත් වඩා විශාල විනාශයක් කළ හැකි විනාඩි 5 - 10 ක ආයුෂක් ඇති මේ ටොනේඩෝ ආපදා තත්ත්වය ඉතා බිහිසුණු කාලගුණ වෙනසකි.වර්ග මීටර් 50 - 200 අතර විෂ්කම්භයක් ඇති ප්‍රදේශයක පැයට සැතපුම් 300 කට වඩා ප්‍රචණ්ඩ සුළං වේගයක් දරුණු ටොනේඩෝ නිසා ඇතිවීමට ඉඩ තිබේ. පරිසරයේ ඇති ගහකොළ, ගොඩනැඟිලි හා ධාවනය වන යාන වාහන ඉන් විනාශ කළ හැකිය. ඒවා උස්සාගෙන ගොස් තවත් තැනකට දැමිය හැකිය.ටොනේඩෝ පිළිබඳව ශ්‍රී ලංකාවේ 1907 දී කාලගුණ විද්‍යා දෙපාර්තමේන්තුවේ පරිපාලන වාර්තාවේ ද සඳහන් කර තිබේ.“1907 පෙබරවාරි 20 වැනිදා පෙරවරු 8.30 - 9.00 වේලාවේදී කොළඹ මාළු වරාය ප්‍රදේශය හරහා ගිය ටොනේඩෝවක් නිසා රික්ෂෝවක් ද විනාශ වූ බව ඉන් වාර්තා වී තිබේ.ටොනේඩෝ ශ්‍රී ලංකාවේ ඕනෑම තැනක ඇතිවීමට පුළුවන. ඊට අමතරව ටොනේඩෝව මහ මුහුදේදී ද විශාල ජලාශවල ද ඇතිවීමට ඉඩ ඇත. ජලයට සම්බන්ධව ඇතිවූ විට එය දියගොබවලාව ලෙස හඳුන්වනු ලැබේ.කාලගුණ විද්‍යාත්මකව ටොනේඩෝ යනුවෙන් හැඳින්වෙන්නේ කැටි වැහි නමින් හැඳින්වෙන ලබන වලාකුළක වර්ධනය වී පෘථිවි මට්ටම දක්වා පැතිර ගොස් ඉතා වේගයෙන් කරකැවෙන වායු කඳකින් සමන්විත කාලගුණ පද්ධතියකි. ශ්‍රී ලංකාව පිහිටා ඇති උතුරු අර්ධ ගෝලයේ සුළං සාමාන්‍යයෙන් වාමාවර්තව කැරකැවේ. ඒ අනුව මේ ටොනේඩෝවක සුළං ද වාමාවර්තව කැරකැවෙන බව පෙනේ.ටොනේඩෝවක් වර්ධනය වන ප්‍රදේශය ඇතුළත ඇති වැස්ස හා දූවිලි කොළ හා රොඩු නිසා මේ කාලගුණ කොටසේ බඳ ප්‍රදේශය ඈත සිට බලන විට අඳුරු පැහැයක් ගනී. සැදුණු මුල් අවධියේ ටොනේඩෝ කඳ වක් හැඩයක් හෝ ඇත් හොඩක් හෝ පුනිලයක හැඩය ගන්නා නමුදු අවසන් අවධියේදී දිගු වූ ද සිහින් වූ ද කදක් සේ ඈතට දිස්වෙනු ඇත. ටොනේඩෝවක් වර්ධන අවස්ථාවලදී විවිධ හැඩයන් ගැනීම ද සිදුවේ. අවසානයේදී මේ වර්ෂාව සහිත වායු කඳක් සේ හෝ මහා පරිමාණයේ ගින්නක් සේ ඈතට දිස්වන අවස්ථා බොහෝය.පුංචි සුළි සුළඟක් ලෙස හැඳින්විය හැකි ටොනේඩෝ පද්ධතියක් විෂ්කම්භයෙන් මීටර් 50 - 100 පමණ වුවද එහි මධ්‍යස්ථය වටා සැරිසරන සුළං ඉතා චණ්ඩ වන අතර කේන්ද්‍රයේ පීඩනය ඉතා පහත් අගයක් ගනී. මේ තත්ත්වය නිසා ලැබෙන අවසාන ප්‍රතිඵලය ඉතා අයහපත් වෙයි. මේ අනුව මීටර් 100 - 200 විෂ්කම්භය ඇති ටොනේඩෝවක් මඟින් එහි ඇති කරන සැඩ සුළං හා අඩු පීඩනය නිසා ඒ ප්‍රදේශයේ තිබෙන ගහකොළ, පියසි, ගොඩනැගිලි සහිත වාහන පවා ඈතට ඔසවාගෙන යාමට හේතු වෙයි.ටොනේඩෝ මෙන්ම අකුණු ද බිහිවන කැටි වැහි වලාකුළක ආයුෂ විනාඩි 30 ක් පමණ වේ. මේ නිසා ටොනේඩෝවක් ද වැඩිම වුවහොත් විනාඩි 15 ක් පමණ වේලාවක් පවතී. ආයුෂ කෙටි වුවත් අධිවේගි සුළං හා අඩු පීඩනය නිසා ටොනේඩෝ නිසා අනතුරු ඇතිවීම අධිකය. එමෙන්ම සුළි සුළඟක් පැය 48 කට පෙර පවා දැනුම් දීමට හැකි නමුත් ටොනේඩෝවක් පිළිබඳව දැනුම් දීමට හැක්කේ පැය කිහිපයකට පෙරය. නමුත් මේ තාක්ෂණය තවම ලංකාවේ නොමැත.ටොනේඩෝවක් හා සමාන භෞතික ලක්ෂණ සහිත කාලගුණ පද්ධතියක් ඉන්දියන් සාගරය වැනි විශාල ජලාශයක් පිහිටි පරිසරයේ ඇතිවූ විට ඉහළට වැඩි වශයෙන් ඇදි යන්නේ ජලාශයේ ජලයයි. එහි අභ්‍යන්තර කොටස්වලට ආලෝකය නොලැබීම නිසා එම ටොනේඩෝ අඳුරු බවක් උසුලයි. ජලය මත වැඩෙන මේ ටොනේඩෝ පද්ධති දියගොබවලාව ලෙස හඳුන්වයි. ඒ අනුව දියගොබවලාව ටොනේඩෝවල නිවුන් සහෝදරිය ලෙස හැඳින්විය හැකිය.මෙවැන්නක් ඉතා හොඳින් වර්ධනය වූ විට ජලාශයක මහ මුහුදක මතුපිට ප්‍රදේශවල සිටින මාළුන් පවා ඒ දියගොබවලාවේ කඳ දිගේ කැටි වැහි වලාකුළ ඇතුළට ගමන් කිරීම සිදුවිය හැකිය. පසුව මේ වලාකුළ වෙරළබඩ ප්‍රදේශවලට පැමිණි වැස්සක් ලෙස කඩා වැටෙන විට අර ඉහළට ගෙන ගිය අපේ මාළු වෙරළබඩ ප්‍රදේශවලට වැටේ. මාළු වැස්සක් ලෙස අප හඳුන්වන්නේ මේ වැසිවලටය.අප රට ඇතුළත වැඩිම ටොනේඩෝ ප්‍රමාණයක් ඇතිවන්නේ අපේ‍්‍රල් මාසයේය. ඊට අමතරව මැයි ජුනි මාසවල ද සැප්තැම්බර් ඔක්තෝබර් මාසවල ද ටොනේඩෝ වැඩිපුර ඇතිවේ. ජුලි ජනවාරි පෙබරවාරි මාසවල ටොනේඩෝ ඇතිවීම අඩුය. සවස තුනත් සවස හතත් ඇතුළත කාලයේදී ටොනේඩෝ බහුල බවට වාර්තා ඇත. ටොනේඩෝවල අමුතුම ශබ්දයක් තිබේ. බිම්ගෙයක් පසුකරගෙන යන දුම්රියකින් නැඟෙන හඬට සමාන හඬක් හෝ උස ප්‍රචණ්ඩ මුහුදු රැලිවලට ශබ්දයට සමාන ශබ්දයක් හෝ අහස්යානා කීපයක් යන ශබ්දයක් හෝ ටොනේඩෝවක් එන විට ඇසේ.ටොනේඩෝවක ආයු කාලය විනාඩි 5 - 10 ක් පමණ වන නිසා එහි ශබ්දය අනුව එය ඇතිවූ විගස ආපසු නැතිවීම නිසාත් එය අත්භූත පිටසක්වල යානයක් බවට ද සමහරු සිතීමට පුළුවන්. ගස්කොළන් නැති වූ පෙදෙසක මේ නිසා තෘණ වර්ග පඳුරු ඇඹරී තැලී පොඩිවී යාමට පුළුවන. එවන් පෙදෙසක රාත්‍රියේ ටොනේඩෝ ශබ්දය ඇසුණු පසු උදේ ඒ පෙදෙසක පරිසරය පරීක්ෂා කිරීමේදී ඉහත ලක්ෂණ අනුව පියාඹන පිරිසියක් වැනි අත්භූත යානාවක් පැමිණ ඇත්දැයි සැක පහළ වීමට ද ඉඩ තිබේ.ඉතා ප්‍රචණ්ඩ ටොනේඩෝවක මධ්‍යයේ සුළං වේගය තත්පරයට මීටර් 170 එනම් පැයට සැතපුම් 350 ඉක්මවන බව පර්යේෂණ මඟින් අනාවරණය වී තිබේ. මේ වේගය මැනීම අපහසුය. මේ තත්ත්ව නිසා සුළං නිරීක්ෂණය කිරීමට ඇති සුළංවල වේගය මනින අනිල මානය වැනි උපකරණ මේ සුළං මඟින් විනාශ වීමට ද පුළුවන. වර්ෂාව සහිතව හෝ රහිතව ටොනේඩෝ ඇතිවීමට පුළුවන. ටොනේඩෝ මෙන්ම දියගොබවලාව ද ඉතාම ආපදාකාරිය. දැඩි සුළං ධාරානිපාත වැසි හා අයිස් වැසි ටොනේඩෝවක් ඇතිවීමට පෙර ඇතිවෙන බවට ද කාලගුණ තොරතුරු අනුව පැවසීමට පුළුවන.සුළඟේ වේගය අනුව බිහිසුණු බව ප්‍රචණ්ඩකාරී බව අනුව ටොනේඩෝ වර්ග 7 ක් ඇතැයි ලොව පුරා කාලගුණ විද්‍යාඥයෝ පර්යේෂණ අනුව නම් කර තිබේ.චණ්ඩ ටොනේඩෝ ඒ අතර සරලම ටොනේඩෝවයි. එහි අභ්‍යන්තර සුළං වේගය තත්පරයට මීටර් 18 - 32 අතර වේ. ගස්වල අතු බිඳීම නාම පුවරු කැඩීයාම ඉන් සිදුවේ.මධ්‍යම ටොනේඩෝවල සුළං වේගය තත්පරයට මීටර් 33 - 50 අතරය. නිවාසවල වහල විනාශ කිරීම ගමනේ යෙදෙන මෝටර් රථ මාර්ගයෙන් ඉවතට යාම ආදිය මේ නිසා සිදුවේ.සැලකිය යුතු ටොනේඩෝ අනෙක් ටොනේඩෝ වර්ගයයි. එහි සුළං වේගය තත්පරයට මීටර් 51 - 70 අතර වේ. ගොඩනැගිලි වහලවල් රාමුවලින් ඉවත් කිරීම, ගස් උදුරා දැමීම මේ නිසා සිදුවිය හැකිය.දැඩි ටොනේඩෝවල සුළං වේගය තත්පරයට මීටර් 71 - 92 අතර වේ. ගොඩනැගිලිවල වහල - බිත්ති කඩා දැමීම. ගස් විශාල ප්‍රමාණයක් හා බස් ලොරි ආදිය පෙරළීම මින් සිදුවිය හැකිය.විනාශකාරී ටොනේඩෝ වර්ගයේ සුළං වේගය තත්පරයට මීටර් 93 - 116 අතර වේ. රථවාහන විසිවී යෑම, නිවාස සම්පූර්ණයෙන් විනාශ වීම් ආදිය මේ නිසා සිදුවීමට හැකිය.අති බලවත් ටොනේඩෝ ශ්‍රී ලංකාවේ විරලය. එහි සුළං වේගය තත්පරයට මීටර් 117 - 142 අතර වේ. කොන්ක්‍රීට් දැමු යකඩ කණු සහිත තද අත්තිවාරම්වලින් සැදු ගොඩනැගිලි පවා මේ නිසා විනාශ වීමට පුළුවන. රථවාහන මීටර් 100 කට දුරකට විසි කරයි. ගල් පෙරළී ඒවායේ පොතු පවා ගැලවීමට මේ නිසා සිදුවීමට ඉඩ ඇත.ලොව දැනට ඇති දරුණුම ටොනේඩෝ වර්ගය විශ්මිත ටෝනේඩෝවයි.එහි සුළං වේගය තත්පරයට මීටර් 143 - 170 අතර වේ. ඉතා විරල මේ ටොනේඩෝ නිසා රථවාහන, නිවාසවල වහල හා ගෘහ භාණ්ඩ ආදිය සුළඟේ පාවි ගොස් වෙනත් ආපදා පවා ඇති කරයි. ඉතා ශක්තිමත් ගොඩනැඟිලි සම්පූර්ණයෙන් විනාශ වී ඒ බිම පවා පලුදු වී කඩතොළු සෑදේ.මේ අනුව ටොනේඩෝ යනු බෝම්බ වලටත් වඩා දරුණු වන විශ්මිත කාලගුණ ආපදාවකි. විනාඩි 10 - 15 කදී මහා විනාශයක් කළ හැකි ටොනේඩෝ පිළිබඳව මේ යටතේ කවුරුත් අවධානය යොමුකළ යුතුය.සංවාදය නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af12061715</link>
    <topic>වැව්-කුඹුරු ඉරි තලන රජරට නියඟය</topic>
    <author>බුද්ධිකා බ්‍රාහ්මණගේ</author>
    <content>‘ඉදිරි මාසේවැසි නොලැබුණොත්යල වගාවම විනාශයි’රජරටට මේ දිනවල දරුණු ජල හිඟයකි. වසරේ මුල් මාසවල වැස්ස නොලැබීම නිසා ඒ ජල හිඟය ඇතිවී ඇත. කාලගුණ විද්‍යාඥයන් පවසන පරිදි ඉදිරි සැප්තැම්බර් වෙනතුරු රජරටට වයඹට වැස්ස අඩුය. රජරට දැඩි නියඟ තත්ත්වයක් පවතී.ගොවියාට පමණක් නොව වැව රටටම බත දෙන අම්මාය. මේ අම්මාවරුන් අතරින් කිරි අම්මාවරුන් වන අනුරපුරයේ කලාවැව, නුවර වැව, පොලොන්නරුවේ මහා පැරකුම් සමුදුර, ගිරිතලේ වැව, මින්නේරිය, කවුඩුල්ල ආදි වැව් සේම වයඹ පළාතේත් මාතලේ දිස්ත්‍රික්කයේත් මහ වැව් මෙන්ම කුඩා වැව් දහස් ගණනක් වර්ෂාව මදකමින් වියළී යමින් පවතී. ගොවිතැනට තබා වැවෙහි වෙසෙන මත්ස්‍යයින්ටවත් දිවි රැකගැනීමට නොහැකි තරමට මේ මහා වැව් සේම කුඩා වැව් සිඳී ඉරිතලා යමින් තිබේ.රජරට ප්‍රදේශයේ පමණක් ඇති මහ වැව්, යාය වැව්, ගම්මාන වැව්, ඉහළ වැව් ආදි කුළු වැව් සියල්ලේම එකතුව 3472 කි. මේවා අතරින් මහ වැව් බොහොමයකට ජලය ලැබෙන්නේ මහවැලි ව්‍යාපාරය යටතේය. වාරිමාර්ග හා ජල සම්පත් කළමනාකරණ අමාත්‍යාංශයේ ජල කළමනාකරණ අංශයේ දත්තයනට අනුව මහවැලි ජලාශවල ජල මට්ටම ඉතා අඩු මට්ටමක පවතී. ඒ අනුව  කොත්මලේ ජලාශය 30% කි.වික්ටෝරියා ජලාශය 20% කි.රන්දෙනිගල ජලාශය 42% කි.වාරිමාර්ග දෙපාර්තමේන්තුව යටතේ වන ජලාශවල ජල මට්ටම ද සැලකිය යුතු මට්ටමකින් අඩු වී තිබේ.  ගිරිතලේ 18% කි.මින්නේරිය ජලාශය 43% කි.කන්තලේ ජලාශය 40% කි.කවුඩුල්ල ජලාශය 34% කි.පරාක්‍රම සමුද්‍රය 41% කි.මාදුරුඔය 41% කි.මහවැලි දිය අඩුවීමෙන් මහවැලි යෝජනා ක්‍රමය යටතේ වන සියලු ගොවි බිම්වලට බලපෑමක් වී ඇත.මීට සමගාමීව මේ වර්ෂය මුල සිට මෙම ප්‍රදේශවලට ලැබිය යුතු වර්ෂාව නිසි පරිදි නොලැබීම නිසාත් යල කන්නයේ ජල අවශ්‍යතා සැපිරිය හැකි මට්ටමට වැව් පිරීමට අවස්ථාවක් නොවුණි.කාලගුණ විද්‍යා දෙපාර්තමේන්තුවේ කාලගුණ විද්‍යාඥ ජයසිංහ ආරච්චිගේ මහතා පවසන්නේ මැයි මාසයට අනුරාධපුර දිස්ත්‍රික්කයට ලැබිය යුතු වර්ෂාවේ ප්‍රමාණය මිලිමීටර් 84.2 ප්‍රමාණයක් වුවත් මෙතෙක් ලැබී ඇති වර්ෂාපතන ප්‍රමාණය 0.4 ක්, පොලොන්නරුව ප්‍රදේශයට මැයි මාසයේ ලැබී ඇත්තේ මිලිමීටර් 0.9 ක වර්ෂාපතනයකි. මධ්‍යම කඳුකරයට ද පසුගිය සමයේ ලැබිය යුතුව තිබු වර්ෂාව නිසි පරිදි ලැබී නැත. මේ හේතුව නිසා මහවැලි ආදි වූ සුවිසල් වාරි ක්‍රමයන්ගෙන් පෝෂණය වන වැව් සේම වැසි දියෙන් පෝෂණය වන ජලාශවල ද ජල මට්ටම පහත ගොස් ඇත.අනුරාධපුරය, පොලොන්නරුව, ඇළහැර, මාතලේ, කුරුණෑගල ආදි ප්‍රදේශවල වාරි කර්මාන්ත ක්ෂේත්‍රයේ නිලධාරීන් පවසන්නේ කන්න රැස්වීම්වලදී මේ දුෂ්කරතාව පිළිබඳව ගොවියා දැනුම්වත් කළ බවයි. ඒ අනුව වී වගාව කරන භූමි ප්‍රමාණය සියයට 20% ක් අඩු කිරීමට ඇතැම් ප්‍රදේශවලට උපදෙස් දී ඇති අතර ඇතැම් ප්‍රදේශවල සියයට 30 ක් දක්වා වැඩිකර ඇත.මේ පිළිබඳව අදහස් දක්වන ජ්‍යෙෂ්ඨ කාලගුණ විද්‍යාඥ කේ. ආර්. අභයසිංහ මහතා පවසන්නේ ඉදිරි දිනවලදී රජරට ප්‍රදේශවලට එල්නිනෝ තර්ජනයක් ඇතිවිය හැකි බවයි. පොළොව රත්වීම හේතුවෙන් ඉන්දියන් සාගරයේ ඇතිවන උණුසුම් තත්ත්වයන් නිසා මෙතෙක් කල් ක්‍රමානුකූලව පැවති වර්ෂා රටාවන් වෙනස් වී ඇති බවයි. සාගරයේ උණුසුම් වීම වායුගෝලයේ උණුසුම් බවට ද සෘජුවම බලපාන අතර වලාකුළු ඇතිවීම මෙන්ම සුළං රටාවනට ද බලපායි. ලෝකය පුරා ක්‍රමානුකූලව සිදුවූ සුළං හැමීම, වැසි ලැබීම, හිමපතනය ආදි බොහෝ සිදුවීම් මේ වන විට වෙනස් වෙමින් පවතින බව ඒ මහතා පවසයි.වැසි පල දෙන ලෙස කරන දේව කන්නලව් අතරට වැසි පිරිත් සජ්ජායනා කිරීම් ද සංවිධානය වී තිබේ. ගොවිජන සේවා හා වනජිවි ඇමැති එස්. එම්. චන්ද්‍රසේන මහතා පවසන්නේ අද (17) දින සිට රුවන්වැලිසෑය ඉදිරිපිට නෙළුම් මල් ලක්ෂයක් පූජා කර ප්‍රදේශයේ ගොවීන් හාරදහසකගේ පමණ සහභාගිත්වයෙන් සතියක් පුරා වැසි පිරිත සජ්ජායනා කරන බවයි.“මේ ප්‍රදේශවල ජනතාව වැස්ස නැතිකම නිසා මහා දුක් ගින්දරකට මැදිවෙලා. ඔවුන් අතේ මිටේ තිබෙන මුදල් සියල්ල වියදම් කරල ණය තුරස් වෙලා. ගොවිතැන් කළ කුඹුරු වගේ ගොඩ ගොවිතැන් රැකගන්න බැරිවේයයි බියකින් පසුවෙන්නේ.පසුගිය කාලයේ යුද්ධය පවතිද්දීත් අපි රුවන්වැලි සෑ මළුව ඉදිරිපිට දොළොස්මහේ පිරිතක් සංවිධානය කළා. ඒ පිරිත ආරම්භ කර මාස ඛ්ත අටක් ගතවීමටත් පෙර යුද්ධය නිමා වුණා. මෙවැනි දේ අතීතයේ පටන් අප කරගෙන ඇවිත් තියෙනවා. දෙවියන්ගේ පිහිටෙන් අපේ ජනතාවට වැස්ස ලැබේවි.” ඇමැතිවරයා වැඩිදුරටත් පැවැසීය.වාරි මාර්ග හා ජල කළමනාකරණ නියෝජ්‍ය ඇමැති ඩබ්ලිව්. බී. ඒකනායක මහතා පැවසුවේ අපගේ වාරි තාක්ෂණයේ පැරණි සිරිත් විරිත් පිළිබඳව නැවත වරක් සිතිය යුතු ඒවා භාවිතයට ගත යුතු කාලයක් උදා වී ඇති බවයි.“වැව්වල මේ අන්දමින් ජලය සිඳී යාමට වැව්වල ඇති රොන්මඩ විශාල වශයෙන් බලපා තිබෙනවා. කලා වැව, පරාක්‍රම සමුද්‍රය ආදි වැව්වල පවා දැන් සියයට 30 පමණ රොන්මඩ එකතු වී තිබෙන බවට හඳුනාගෙන තිබෙනවා. ඉස්සර අපේ ගම්වල වැව් සුද්ද කර ගන්න ක්‍රමවේදය තිබුණා. දැන් ඒ දේවල් ක්‍රියාත්මක වෙන්නේ නෑ. ඒ දේවල් නැවතත් සක්‍රීය කළ යුතුයි. බොහෝ වැව්වල රඳන ජල ප්‍රමාණය බෙහෙවින් අඩු වී තිබෙනවා.” ඇමැතිවරයා කීය.පවතින ජල හිඟය පිළිබඳව මැදිරිගිරිය මින්නේරිය පරාක්‍රම සමුද්‍රය ගිරිතලේ ඇළහැර ආදී ප්‍රදේශවල ගොවි නියෝජිතයින් හා නිලධාරී මහත්වරුන් දක්වන අදහස් මෙසේයි.කවුඩුළුවැව වාරිමාර්ග ඉංජිනේරු ටී. සී. වැලිවිට, “පෙර කන්න රැස්වීමේදී සියයට සියයක් වගා නොකොට 80% වී වගා කොට 20% ක් අතිරේක භෝග වගා කිරීමට තීරණය උණා. නමුත් ගත් තීරණවලට විරුද්ධව ගොවීන් සියයට සියයක්ම වගා කළා. රක්ෂිත ඉඩම්, ගොඩ ඉඩම්, අනවසර ඉඩම් දැනට වගා කොට තිබෙනවා. ඒවාට දැන් වතුර නෑ. වැව් ජලය අඩු නිසා අනවසරයෙන් කුඹුරුවලට ජලය ගන්නා සියලුම ක්‍රම දැන් අවහිර කර තිබෙනවා. හොරෙන් ජලය ගන්නා බට අත්අඩංගුවට ගෙන තිබෙනවා. පහත් වතුරින් වගා කරන අක්කර 800 ක් තිබෙනවා. ඒවාට වතුර නෑ. මේවාට විකල්පයක් නෑ.”කවුඩුළුවැව යාය දෙක බෙදුම් ඇළ ගොවි සංවිධානයේ සභාපති ඩබ්ලිව්. එම්. සෝමපාල, “වගාව ආරම්භයේදී මාසයක් වතුර දුන්නා. පසුව මුර වතුර ක්‍රමය අනුව දවස් හතරකට වරක් මුර වතුර දුන්නා. පසුව එය දවස් තුනක් කළා. පසුව දින පහක් කළා. කුඹුරුවල ආශාවකට වතුර දීමට දවස් හතක් යනවා. මේ තත්ත්වය යටතේ අද ගොයම් මැරී යාමට පටන්ගෙන තිබෙනවා. දැන් කුඹුරු යායවල්වල ජල අරගල පටන්ගෙන තිබෙනවා. එක මුරයකට අක්කර අඩි 1000 ක් ඕන. දැනට වැවේ තියෙන්නේ අක්කර අඩි 46000 යි. තව වතුර මුර අටක් විතර ඕන.”ගුරු ගොඩැල්ල ගොවි සංවිධාන ලේකම් ආරියපාල, “කහබිලියා ඔය පළල් කිරීම නිසා තිබුණ අමුණු සියල්ල විනාශ වුණා. මේ නිසා විශ්වාසයෙන් වගා කළ අක්කර 213 වගාවට ජලය නැතුව ගොයම මැරී යනවා. 1963 සිට අපි පහත් වතුරින් මේවා වැඩ කළා. අපේ තියෙන්නෙ අනවසර යායක්. අපිට ස්ථිර අමුණක් තිබෙනවානම් වගාව විනාශ වෙන්නේ නෑ. දැන් මුර වතුර දෙකක්ම ලැබුණේ නෑ.”මින්නේරිය ගොවි සංවිධානයේ සභාපති එච්. එම්. විජේසූරිය, “මේ වන විට පොලොන්නරුව දිස්ත්‍රික්කයේ වැව්වල උග්‍ර ජල හිඟයක් පවතිනවා. 70 දී පංච මහා ජලාශ බිහි වූයේ ජලාශවල වතුර නැති වෙන විට ගන්නයි. නමුත් අද විදුලිය නිෂ්පාදනයට පළමු තැන දීලා තිබෙනවා. 40% ක් ගොඩ භෝගවලට වතුර දෙනවා කීවාට දැන් දෙන්න වතුර නෑ. නමුත් අද වන විට වැව, වැව් තාවුල්ල, ජලය ගොවියාට නැතිවී තිබෙනවා.”පරාක්‍රම සමුද්‍රය ගොවි සංවිධානයේ සභාපති එච්. ආර්. අනුර බණ්ඩාර මහතා, “යළ වතුර දෙනකොට ගොවීන් රත්‍රන් බඩු, ට්‍රැක්ටර්, උපකරණ උකස් කරලයි වැඩ පටන් ගත්තේ. පරාක්‍රම සමුද්‍රය දැනට තිබෙන්නේ අක්කර අඩි 41000 යි. දවස් 40 ක් දෙන්න පුළුවන්. ගොයම් බංඩි වන විට වතුර ඉවර වෙනවා. අපේ වැව් වතුර ශීඝ්‍රයෙන් අඩුවීගෙන යනවා. අද වැව්වල ඉංජිනේරුවරුන් ගොවීන් අතර ගැටුම් උග්‍ර වෙලා.”කවුඩුල්ල ගොවි සංවිධානයේ සභාපති ධම්මික අරුණ ශාන්ත, “කවුඩුල්ල ව්‍යාපාරයේ ජලය තියෙන්නේ තව වතුර මුර තුන හතරයි. දැන් නියඟය ඇවිත් තිබෙන නිසා ඉතාම ඉවසීමෙන් සාධාරණව ගැටලු ඇති නොවන විදිහට උපක්‍රමශීලී ලෙස කටයුතු කිරීමට සිදු වෙනවා.”ඇළහැර ගොවි සංවිධානයේ සභාපති ආනන්ද එදිරිසූරිය, “පසුගිය දිනවල අපිට ගොඩ භෝගවලට ජලය දුන්නා. අපිට වැව් පද්ධතිය පිළිබඳව වසර විස්සක අත්දැකීම් තිබෙනවා. දඹුල්ල ප්‍රදේශයේ වැවක් හරහා පාරක් ගිහින් තිබෙනවා. අද නියං තත්ත්වය උග්‍රව පවතිනවා. ඇළහැරට වැව් නෑ. එන වතුර ටික මිරිකලා ගන්නවා. එන වතුර පැයයි දෙකයි දෙන්නේ. නැවත වහනවා. දිය බෙදුම හරහා කටුකැලියාවටත් වතුර නෑ.”මින්නේරිය ව්‍යාපාර අධිකාරී ඩී. එම්. කේ. දිසානායක, “මේ අවස්ථාවේදී වගාවන් රැක ගැනීමට ගොවීන් සියලු දෙනා සාමූහික හැඟීමෙන් කටයුතු කළ යුතුව තිබෙනවා.අනුරාධපුර කලාප වාරි මාර්ග අධ්‍යක්ෂ ලලිත් ද අල්විස්, “මහවැලි එච් කලාපයේ කලාවැව හැරුණු කොට අනුරාධපුර කලාපයේ කනදරාව, තිසා වැවේ ජල මට්ටම අඩුවීමේ අවදානමක් පවතී. අනෙකුත් මධ්‍ය පරිමාණ හා මහා පරිමාණ වැව්වල සියයට 40 ක තරමක ජලය තිබෙනවා. මෙවර යල කන්නයේ නාච්චදූව වැවෙහි සිදු කෙරෙන ප්‍රතිසංස්කරණ කටයුතු හේතුවෙන් කුඹුරු අක්කර හත්දහසක් (7000) පමණ වගා නොකර එක් ගොවි පවුලකට රජයෙන් මසකට රුපියල් පන්දහස (5000) බැගින් මාස පහක් ලබාදීමට කටයුතු කෙරෙනවා. වැව්වල පවතින ජලය ගොවින්ගේ වගා කටයුතු සඳහා සපයා ගැනීමට විධිමත්ව ජල පාලන කමිටු හරහා සිදු කෙරෙනවා.”නාච්චාදූව නගරයේ ඒකාබද්ධ ගොවි සංවිධානයේ ගොවි මහතෙකු වන ආර්. එම්. පුංචිරාළ, “අනුරාධපුර දිස්ත්‍රික්කයේ ගොවින්ගෙන් සියයට අසූවක් (80%) පමණ සිදු කරන්නේ වී වගාවයි. ගොවින් ලෙස අප අතිරේක භෝග වගා කර තිබෙනවා. පසුගිය වසරේ හොඳ වී අස්වැන්නක් තිබුණා. ඒ වගේම බඩඉරිඟු, මුං, සෝයා බෝංචි, උදු වැනි අතිරේක භෝග වගාවෙන් ගොවියාට හොඳ ප්‍රතිලාභයක් ලබා ගැනීමේ හැකියාව පවතිනවා.”හුරුළු වැව වාරිමාර්ග ඉංජිනේරු අතුල විජේවර්ධන, “මෙවර යල කන්නයේ හුරුළු වැව ආශි‍්‍රතව පමණක් අක්කර දහදාස් හාරසීයක (10400) පමණ වගා කරනවා. අක්කර පන්දහසක (5000) පමණ අතිරේක භෝග වගා කෙරෙනවා.”ගොවි මහතකු වන ගලෙන්බිඳුණුවැව ප්‍රදේශයේ පදිංචි නන්දසේන උඩවාගේ (68), “අපේ වගා කටයුතු සඳහා ජලය ලබා ගන්නේ හුරුළු වැවෙන්. මෙවර යල කන්නයේ වී ගොවිතැනට ජලය ප්‍රමාණවත් නොවීම නිසා ගොවින් වැඩි දෙනෙක් අතිරේක බෝග වගා කළා. කහටගස්දිගිලිය, දුටුවැව, ගලෙන්බිඳුණුවැව, උපුල්දෙනිය ආදි ගම්වල ජනතාව මෙන්ම අනුරාධපුර දිස්ත්‍රික්කයේ ග්‍රාමීය ප්‍රදේශවල ජනතාව දැඩි ලෙස ජල ගැටලුවකට මුහුණ දෙනවා.” යැයි ඔහු කීය.බුද්ධිකා බ්‍රාහ්මණගේඅමිල ප්‍රභාත් වනසිංහඅනුරාධපුර සමූහඅමරසූරිය ගලප්පත්තිපොලොන්නරුව සමූහ සේයාරූ - අමිල ප්‍රභාත් වනසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af1206172</link>
    <topic>ආයුධ ඉවර වුණත් සිතේ ධෛර්යය ඉතිරිව තිබුණා</topic>
    <author>සටහන ටිරෝනි වෑවලගේ</author>
    <content>කමාන්ඩර් ජනක පි‍්‍රයන්තඔහු ගීකියනගේ දොන් ජනක පි‍්‍රයන්ත වුවද මුළු නාවික හමුදාවම හඳුනන්නේ කමාන්ඩර් පි‍්‍රයන්ත යන නමිනි. එබැවින්ම මේ ලියවිල්ල පුරාම මම ද ඔහු එලෙසින් හඳුන්වමි. කමාන්ඩර් යනු නාවික හමුදාවේ ඔහු දරන වත්මන් නිලයයි. එහෙත් ඉදිරියේදී මෙහි සඳහන් වීමට නියමිත ඇතැම් සිදුවීම් සිදුවන අවදියේ ඔහු දරමින් සිටියේ එම නිලය නොවේ.එදා ඔහු ත්‍රස්තවාදීන්ට එරෙහිව මහ මුහුදේ දරුණු රළ අතර සිදු කළ අභීත මෙහෙයුම් අද ඔහු ශ්‍රී ලංකා නාවික හමුදාවේ ජ්‍යෙෂ්ඨ මාණ්ඩලික නිලධාරී (අවි) ධූරය දක්වා ඔසවා තබා ඇත්තේය. ඔහු ගැන තබන මේ සටහනේ වැඩි ඉඩක් වීරත්වය විසින් වෙන් කර ගනු ලබන බව පෙනේ.ඔහු ඊට සුදුසුකම් සපුරා ඇති බව පැහැදිලිව පෙනෙන බැවින් වීරත්වය වෙනුවෙන් වෙන්වන ඉඩ සීමා කිරීමට මම ද උත්සාහ නොදරමි. ඒ වෙනුවට මෙරටින් ත්‍රස්තවාදය තුරන් කිරීමට මෙරට යුද වීරයන් විසින් දරන ලද වෑයමේ ජනක පි‍්‍රයන්තගේ භූමිකාව පත්ඉරු මත සටහන් කිරීමට පන්හිඳට අවකාශ සලසමි.ඒ 2001 වසරේ සැප්තැම්බර් 16 වැනිදාය. ත්‍රිකුණාමලයේ සිට පේදුරු තුඩුවට හමුදා සෙබළුන් රැගෙන යාත්‍රා කරන “ප්‍රයිඩ් ඔෆ් සවුත්” නෞකාව පැයට නොට් පහක් වන තම මන්දගාමී ගමන් රටාවෙන් යාත්‍රා කරමින් සිටියාය. ඇයට ආරක්ෂාව සපයමින් ඩෝරා යාත්‍රා කිහිපයක් ද විය. එහෙත් වෙලාව බලා දියඹට බසින ත්‍රස්තවාදීන්ගේ මිනීමරු ඉලක්කය සෙබළුන් දහස් ගණනකගේ ජීවිත රැගත් නෞකාවම විය. අලුයම් හිරු රැස් උතුරු අහස අත්පත් කර ගනිද්දී පේදුරු තුඩුවට නාවික සැතපුම් තිහක් පමණ ඊසාන දිග මුහුදේදී ත්‍රස්තවාදී යාත්‍රා විස්සකට අධික සංඛ්‍යාවක් මඟින් “ප්‍රයිඩ් ඔෆ් සවුත්” නෞකාවට ප්‍රහාර එල්ල කැරිණි.අද මෙන් එදාත් නාවික හමුදාවේ ප්‍රබල ප්‍රහාරකයා වූ ඩෝරා යාත්‍රා සතුරා හමුවේ තම ශක්තිය උරගා බැලූහ. නැවත් සමඟ යාත්‍රා කරමින් වෙහෙසට පත්ව සිටි විරුවෝ උතුරෙන් මෙන්ම නැඟෙනහිර නාවික හමුදා බල ඇණිවලින් උපකාර පැතුවේ මුහුදු සටන්වල අවදානම මැනවින් ම වටහාගෙන සිටි නිසාය. ත්‍රිකුණාමලය නාවික හමුදා කඳවුර ද ඉල්ලීමට ක්ෂණික ප්‍රතිචාර දැක්වීය. අතිරේක භට පිරිස් රැගත් ඩෝරා යාත්‍රා හතරක් සටන පවතින ස්ථානයට වහ වහා ගමන් ඇරැඹීය. අප කතානායකයා එවකට ලුතිනන් නිලයේ සිටි ජනක පි‍්‍රයන්ත ඉන් එක් යාත්‍රාවක අංශ භාර නිලධාරියා වූයේය.“බෝට්ටුවේ කාර්ය මණ්ඩලය මාත් එක්ක දා හත් දෙනෙක් හිටියා. අණ ලැබුණු හැටියේම අපි ත්‍රිකුණාමලෙන් පිටත් වුණා. තේරීමක් කරන්න වෙලාවක් නෑ. මම හැමදාම රාජකාරි කරපු මගේ බෝට්ටුව, මගේ පුරුදු කාර්ය මණ්ඩලය එදා ලැබුණේ නෑ. අපි හුඟක් දෙනෙක් මෙහෙයුමට ඉදිරිපත් වුණේ ස්වේච්ඡාවෙන් වගේ. සිද්ධිය වෙන තැනට අපි යනකොටත් අපේ නාවිකයෝ දැඩි කැපවීමෙන් සටන ඉදිරියට ගෙන යමින් හිටියා. ඒත් පැවතුණේ ඔවුන්ට අවාසිදායක තත්ත්වයක්. අපි එකපාරටම සටනට අවතීර්ණ වුණා.”කමාන්ඩර් පි‍්‍රයන්ත උතුරු මුහුදේ නාවික සැතපුම් තිහක් ඈතින් සිදුවන බිහිසුණු සටනක් මා හමුවේ චිත්‍රණය කරයි. වචන පහසුය. සරලය. ඇතැම් අයට නම් කොතෙක් ගැඹුරු අර්ථ සහිත වචන වුවද හුදු වචනම පමණි. එහෙත් සැබෑ මුහුදු සටනක් එලෙස ලඝු කළ නොහේ. ත්‍රස්ත බෝට්ටු සමඟ සටනට එළඹුණු අතිරේක බෝට්ටු හතරෙන් එකකට යාන්ත්‍රික දෝෂයක් හේතුවෙන් මඟදීම නතර වීමට සිදුවිය. ඉතිරි බෝට්ටු තුන නැවේ මගීන්ගේ ජීවිත වෙනුවෙන් ත්‍රස්ත බෝට්ටු හමුවට වේගයෙන් යාත්‍රා කළේය.“ඩෝරා බෝට්ටුවක ප්‍රධානම අවිය තියෙන්නේ ඉස්සරහ. ඒ අවියෙන් පහර දීලා සතුරා දුරදීම විනාශ කරන්න පුළුවන්. ප්‍රහාරවල ප්‍රබලකම නිසාම සතුරා යාත්‍රාව ළඟට එන්නෙත් නැහැ. එදා අනික් බෝට්ටු දෙකත් එක්ක මම මගේ යාත්‍රාවත් සතුරු බෝට්ටු මැදට අරගෙන ගියා. ප්‍රහාර එල්ල කළ යුතු සීමාවේදී ප්‍රහාර එල්ල කරන්න ඩෝරාවේ දෙවැනි නිලධාරියාට අණ දුන්නා. ඒත් අවියෙන් වෙඩි පිටවුණේ නැහැ. මම හේතුව මොකක්ද කියලා දැනගන්න දෙවැනි අංශභාර නිලධාරියා දෙස බැලුවා. ඔහු කිසිවක් කරකියා ගන්න විදිහක් නැතිව ඉන්නවා. අපේ බෝට්ටුවේ ප්‍රධාන අවිය ක්‍රියා විරහිත වෙලා...”යාත්‍රා තුනක් තමා වෙතට පැමිණිය ද ප්‍රහාර එල්ල වන්නේ යාත්‍රා දෙකකින් පමණි. එක් යාත්‍රාවක කුමක් හෝ දෝෂයක් බව වටහා ගැනීමට වෙලා ගතවූයේ නැත. ප්‍රධාන අවියේ බලපෑම් සීමාව තුළට නිරුපද්‍රිතව කඩා වදින ඔවුහු ඩෝරාව ආසන්නයටම පැමිණ ප්‍රහාර එල්ල කරන්නට වූහ.“ප්‍රධාන අවිය වැඩ කරන්නේ නෑ කියලා දැනගත් ගමන් මම යාත්‍රාව හරවන්න අණ දුන්නා. ඒත් එතකොටත් ත්‍රස්තවාදීන් අපි ළඟටම ඇවිත් වෙඩි තියනවා. මම හිටියේ යාත්‍රාව ඇතුළෙ. මගේ දෙපැත්තේ නිලධාරීන් දෙන්නෙක් හිටියා. ඒ දෙන්නාගේම කිසිම සද්දයක් නෑ. බලනකොට යාත්‍රාවේ බඳ පසාරු කරගෙන ආ වෙඩි පහර වැදිලා ඒ දෙන්නම මිය ගිහින්. මට දැනුණා මගේ කකුලේ වළලු කරටත් වෙඩි උණ්ඩයක් වදිනවා. ඒත් එක්කම මම ඒ සටනේ ප්‍රබලතම අභියෝගයට මුහුණ දුන්නා.”මීටර් 23 ක් පමණ දිග ඩෝරා යාත්‍රාවක ඇන්ජින් දෙකක් ඇත. ඒ දෙකම පිහිටා ඇත්තේ යාත්‍රාවේ ඇතුළත කොටසේය. ඉන් එක් එන්ජිමක් හෝ අක්‍රිය වූයේ නම් යාත්‍රාව හැරවීම හෝ ධාවනය පහසු වන්නේ නැත. ඩෝරා යාත්‍රා බඳ කොතෙක් ශක්තිමත් වුවද එය පසාරු කරමින් පැමිණෙන වෙඩි පහරකට එන්ජිමක් අක්‍රිය කළ හැකිය. ජනක පි‍්‍රයන්තගේ ඩෝරා යාත්‍රාවට මුහුණ පෑමට සිදුවූයේ ද එවන් වූ අවාසනාවන්ත ඉරණමකටය. ත්‍රස්ත වෙඩි පහරක් යාත්‍රාවේ එක් එන්ජිමක් අක්‍රිය කර දැමීය.“බෝට්ටුවේ වේගය අඩුවුණා. මට දැනුණා කොටි බෝට්ටු අපිව වට කරගෙන වෙඩි තියනවා. ඒ වෙනකොටත් ඇතුළේ දෙන්නෙක් මිය ගිහින්. ඉක්මනින් ම බෝට්ටුවේ අනික් එන්ජිමත් අක්‍රිය වුණා. මම තීරණය කළා උඩට යන්න. කකුලත් ඇදගෙන බෝට්ටුවේ උඩ තට්ටුවට ගියා. උඩ අවිවල කට්ටිය ස්ථාන ගත වෙලා හිටියේ. ඒ වෙනකොටත් හැමෝටම වගේ තුවාලයි. කීප දෙනෙක් මිය ගිහින්. මාව දැක්කාම ඉතුරු වෙලා හිටපු අයගේ මූණුවල බලාපොරොත්තු මතු වුණා. ‘සර් අපි පනිමු.’ කව්දෝ කිව්වා. “නෑ. අපි ගහගන්නවා.” මම කිව්වා.තම යාත්‍රාව අක්‍රිය වෙද්දී කාර්ය මණ්ඩලය මියැදෙද්දී, තුවාල ලබද්දී එක් පාදයක් අඩපණව ගොස් සිටිය ද සතුරාට පරාජය නොවීමට හෝ සටන අත්හැර නොදැමීමට තරම් චිත්ත ධෛර්යයක්, සටන්කාමී මානසිකත්වයක් පි‍්‍රයන්ත සතු විය. ඔහු ඒ මොහොතේ ගත් තීරණය ශ්‍රී ලංකා නාවික හමුදාවේ වීරයන්ගේ, සැබෑ වීරයන්ගේ ලැයිස්තුවට තවත් නම් කිහිපයකින් දිගු කිරීමට සමත් විය.“ඒ වෙනකොට සියලුම ත්‍රස්ත බෝට්ටු අප වට කරගෙන. අපේ බෝට්ටුව මුහුද මැද්දේ අක්‍රිය වෙලා. අනෙක් ඩෝරා බෝට්ටු නැවට ආරක්ෂාව සපයමින් ඉදිරියට ගමන් කරමින් තිබුණා. ඒත් මම තනිවෙලා කියලා මට සිතුණේ නෑ. මම නාවික හමුදාවට බැඳුණේ ත්‍රස්තවාදීන් එක්ක සටන් කරන්න. ඉතින් මම සටන් කරනවා. මම හිතුවා. මගේ නාවිකයෝ කිහිප දෙනෙක්ම ඒ වෙනකොටත් මිය ගිහින්. ඉතිරි හැමෝම තුවාලයි. ඒත් මම වගේම සටන්කාමී මානසිකත්වයෙන් යුත් තව කීප දෙනෙක් බෝට්ටුවේ සිටියා. මට මතකයි නායක නැවි ඩී. කේ. ඩී. සී. සෙනෙවිරත්න. ඒ වෙනකොට ඔහුගේ එක ඇහැක් ගැලවිලා තිබුණේ. ඔහු ඇඳගෙන හිටපු ටී ෂර්ට් එක ගලවලා ඇහැ වැහෙන්න බැඳගෙන ෆයිව් සීරෝ අවියකින් දිගටම සතුරාට පහර දුන්නා. නම් වශයෙන් නොකිව්වත් ඉතිරි වෙලා හිටපු හැමෝම එක වගේ ධෛර්යයකින් සටන් කළා.”පි‍්‍රයන්ත අක්‍රිය යාත්‍රාවක මුහුද මැද හුදකලා සටනකය. ත්‍රස්ත බෝට්ටු එකොළහක් නොකඩවා ඔහුගේ යාත්‍රාවට පහර දේ. තුවාල ලබා සිටි නැවියෝ ද එකා බැගින් ජීවිත අත් හැර යති. යාත්‍රාවේ ආයුධ, වෙඩි උණ්ඩ සහ ග්‍රෙනේඩ් බෝම්බ ද ක්‍රමයෙන් ක්ෂය වේ. එහෙත් නොසිඳී පවතින එකම එක දෙයකි. ඒ නම් පි‍්‍රයන්ත සහ සෙසු සගයන්ගේ චිත්ත ධෛර්යයයි.“මේ විදිහට අපි පැය එකයි විනාඩි පනහක් තනියම සටන් කළා. හරියටම පැයයි විනාඩි විස්සකදී විතර ත්‍රස්ත බෝට්ටු එකොළහ අතරේ තිබුණු මරාගෙන මැරෙන බෝට්ටුව වේගයෙන් ඇවිත් මගේ යාත්‍රාවේ හැප්පුවා. ෆයිව් සීරෝ අවි දෙකෙන් පහර දෙමින් හිටපු දෙන්නා බිම දිගා වුණා. යාත්‍රාවේ පසුපසට වෙන්න හිටපු තවත් දෙන්නෙක් මුහුදට පැන්නා. මම හිටපු තැනට අඩි හතරක් පහක් දුරින් කොටි යාත්‍රාව අපේ යාත්‍රාවේ හැපුණා. ඒත් වාසනාව වෙන්න ඇති. ඒක පිපිරුවේ නෑ.”දෛවය මේ වීරයා ලක් පොළවට ඉතිරි කරන්නට තීරණය කළා විය හැකිය. වහාම ප්‍රති ප්‍රහාර එල්ල කළ පි‍්‍රයන්ත ඇතුළු කණ්ඩායම මරාගෙන මැරෙන යාත්‍රාව අඩපණ කර දැමූහ. මේ අතර ත්‍රිකුණාමලය නාවික හමුදා කඳවුරේ ත්‍රස්ත පණිවිඩ සේවාවන්ට සවන් දෙන්නන්ට නුහුරු පණිවිඩ කිහිපයක් ඇසෙමින් තිබුණි. ත්‍රස්ත නායකයන් බෝට්ටුව අත්පත් කර ගැනීමටත්, අවි ගලවා ගැනීමටත් අණ දෙති.ත්‍රස්ත යාත්‍රාවල පිරිස් පවසන්නේ බෝට්ටුවේ ප්‍රහාර සැර වැඩි බැවින් ආසන්නයට යා නොහැකි බවයි. මේ ‘බෝට්ටුව‘ කුමක් දැයි විමසා බැලෙන්නේ ඒ අනුවය. ‘ප්‍රයිඩ් ඔෆ් සවුත්’ නැව ආරක්ෂිතය. ඒ සමඟ සෙසු ඩෝරා ද යාත්‍රා කරයි. පි‍්‍රයන්ත ගේර්‍ථ 465 ඩෝරාව පැය දෙකකට පසුවත් අභීත සටනක නිරත බව තහවුරු වන්නේ ඒ අනුවය. යාත්‍රාව බේරා ගැනීමට අණ ලැබිණි. ඩෝරා යාත්‍රා කිහිපයක් පි‍්‍රයන්තගේ සහායට පැමිණියේය.“එදා මාත් එක්ක හිටපු හත් දෙනෙක් මිය ගියා. අනික් හැමෝටම තුවාලයි. මෙච්චර අභියෝගයකට මුහුණ දීලා බේරිලා ආපු එකම යාත්‍රාව අපි. මේ සිදුවීම නාවික හමුදාව අගය කළා. මට වීර වික්‍රම විභූෂණය සහ දේශ පුත්‍ර කියන පදක්කම් ලැබුණා. යාත්‍රාවේ සෙසු පිරිසටත් රණ වික්‍රම පදක්කම ලැබුණා. මාස කීපයක් වෛද්‍ය ප්‍රතිකාර අරගෙන ආයෙමත් මම මුහුදු සටන්වලට එකතු වුණා.”ඔහු පෙනුමෙන් බිහිසුණු අත්දැකීම් ලත් දැඩි සිත් ඇති රණකාමියකුගෙන් බොහෝ දුරස්ය. ඒ වෙනුවට ප්‍රසන්න සිනහවක් සහිත තරුණ පෙනුමක් ඔහු සතු විය. කතාබහ මමත්වයෙන් තොරය. තමා නියුක්ත වූ එමෙන්ම ජයගත් සෑම සටනක්ම සාමූහික ප්‍රයත්නයක ප්‍රතිඵල බව නිතර පවසයි.එහෙත් කමාන්ඩර් පි‍්‍රයන්ත යනු නාවික හමුදාව සතු විශිෂ්ට සටන්කාමියකු බව ඔහුගේ අතීත අත්දැකීම් සනාථ කරයි. 1969 හොරණ ප්‍රදේශයේ උපත ලබා හොරණ තක්ෂිලා විද්‍යාලයෙන් සහ හොරණ ශ්‍රීපාලි විද්‍යාලයෙන් අධ්‍යාපනය ලත් ජනක පි‍්‍රයන්ත පවුලේ මද්දුමයාය. එමෙන්ම පුතුන් අතරින් වැඩිමලාය. ගීකියනගේ කරුණාරත්න සහ එම්. ඩී. ලීලාවතී මවත් පියාත් වැඩිමල් පුතා ආරක්ෂක අංශවලට එක් වෙනවාට කැමැත්තක් දැක්වූයේ නැත. එහෙත් මේ හිතුවක්කාරයා විද්‍යා අංශයෙන් උසස් පෙළ ලියූ සැණින් නාවික හමුදාවට එක් වූයේය. ඒ 1991 වසරේදීය.“මම හැමදාම කැමැත්තෙන් හිටියේ සටන් කරන්න. ඒ කාලේ ඉඳලම නාවික හමුදාවේ තිබුණ හොඳම සටන් කණ්ඩායම තමයි ඩෝරා ඒකකය. මම මේ ඒකකයට ගියේ ඉතාම කැමැත්තෙන්. මම නිතරම උත්සාහ ගත්තා මගේ බෝට්ටුව පිරිසිදුකම, ක්‍රියාකාරීත්වය විතරක් නෙමෙයි සටන් අතින් උණත් ඉදිරියෙන්ම තියන්න. ගොඩබිම රාජකාරිවලදීත් මම මගේ උපරීමයෙන් සේවයට කැප වුණා. 98 වසරේදී කිලාලිවලදී දැවැන්ත ත්‍රස්තවාදී ප්‍රහාරයකට මුහුණ දෙන්න මටත් සෙසු නාවිකයන් පිරිසකටත් සිදුවුණා. ඒ සටන හේතුවෙන් මට රණ වික්‍රම පදක්කම ලැබුණා. මානුෂිය මෙහෙයුමේ අවසන් අදියරේදී මම ඩෝරා ඒකකයේ බලඝන නිලධාරියෙක් ලෙස ක්‍රියා කළා. ඉතා හොඳ සූදානමකින් මුහුදේ ආරක්ෂාව ගැන අපි වග බලා ගත්තා. ඒ නිසා තමයි අවසන් සටනේදී ත්‍රස්තවාදීන්ට මුහුදු සටන්වලින් කිසිම ජයග්‍රහණයක් ලැබුණේ නැත්තේ.”“ඩෝරා යාත්‍රා කණ්ඩායමේ නිලධාරීන්ගේ, සේවකයන්ගේ කාර්යභාරය හැමෝටම කරන්න බෑ. ඒ වෙනුවෙන් හොඳ විනයක්, කැපවීමක් තියෙන්න ඕනේ. එදා ඉඳන්ම අපේ ඩෝරා ඒකකයට ඒ ගුණාංග තිබුණා. අණදෙන නිලධාරීන් වගේම පුහුණු නිලධාරීනුත් ඒ තත්ත්වය ඇති කරන්න සෑහෙන කාර්යභාරයක් කළා. අවසන් සටනේදීත්, ඊට පෙර අවස්ථාවලදීත් අපට රට ජාතිය වෙනුවෙන් කැපී පෙනෙන මෙහෙයක් කරන්න ලැබුණේ ඒ නිසයි. ඒ වගේම අපේ උසස් නිලධාරීන්ගේ මඟ පෙන්වීම සහ උපදෙස් ගැන කියන්නම ඕනේ. විශේෂයෙන් නාවික හමුදාපති වයිස් අද්මිරාල් දිසානායක මානුෂිය මෙහෙයුම කාලයේදීත්, වර්තමානයේදීත් අපට ලබා දුන් සහාය විශිෂ්ටයි. රියර් අද්මිරාල් එස්. එම්. බී. වීරසේකර මහතාවත් ගෞරවයෙන් සිහිපත් කළ යුතුමයි. අවසාන වශයෙන් මම මහ මුහුදේ මාත් එක්ක සටන් කරපු, දිවි පුදපු සියලුම වීරයන් අගය කරන්න මේ අවස්ථාව යොදා ගන්නවා.”වසර විසි එකක් පුරා නාවික හමුදා නිලධාරියකු ලෙස ඔහු ලත් අත්දැකීම් සංක්ෂිප්තව සටහන් කිරීම අසීරුය. එහෙත් මම ඔහුගේ පෞද්ගලික ජීවිතය ගැන බිඳුවක් හෝ සටහන් කිරීමට ඉඩ ඉතිරි කරමි. ඔහු කලින්ම පැවසු එක් කරුණක් මට සිහිපත් වේ. ඒ මා පළමුවෙන්ම සඳහන් කළ බිහිසුණු මුහුදු සටනට ඔහු නායකත්වය දෙන විට ඔහුගේ බිළිඳු දියණියගේ වයස යාන්තම් මාස දෙකක් පමණක් බවයි.“මම විවාහ වුණේ 1995 දී. බිරිය චම්පා. මම පුතෙකු ගේ සහ දියණියකගේ පියෙක්. මේ වෙනකොට නාවික හමුදා මූලස්ථානයේ රාජකාරි කරන නිසා මට වැඩි වෙලාවක් ඔවුන් සමඟ රැඳෙන්න හැකි වෙලා තියෙනවා. ඒත් සටන් පැවති කාලයේ ඔවුන් මට දැක්වූ සහයෝගය ගැන සිහිපත් කරන්නම ඕනේ.”වීරයන් නිර්මාණය කිරීමට නොහැක. මුහුණ දෙන සිදුවීම සහ ඒ අවස්ථාවේ ගන්නා ක්ෂණික ක්‍රියාමාර්ග වීරයා කව්ද යන්න තීරණය කරන බැවිනි. කමාන්ඩර් ජනක පි‍්‍රයන්ත ගැන තබනා මේ සටහන අවසානය කරා එළඹ තිබේ. එහෙත් වීරත්වය වෙනුවෙන් ඉතිහාස පොතේ ඔහු ගැන තවත් සටහන් තැබෙනු ඇත.සටහන ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af12061712</link>
    <topic>මට විශ්වාසයි දරුවා ඉහළට ඉගෙනගනීවි</topic>
    <author>ඉනෝකා සමරවික්‍රම</author>
    <content>මේ ගෙවීයන්නේ ඔවුන්ගේ ජීවිතයේ සැඳෑ සමයයි. එසේ වුවත් හිතේ හැටියට පිනක් දහමක් කරගෙන සැනසිල්ලේ සිටීමට සීයාට හෝ ආච්චි අම්මාට නොහැක. ඔවුන් කෙසේ හෝ මුදල් හරි හම්බ කළ යුතුය. ගෙයක් දොරක් සෑදිය යුතුය. මුනුපුරාට ඉගැන්විය යුතුය. එය ඔවුන්ගේ යුතුකමකි. රජයේ රැකියාවක් එසේත් නැත්නම් ව්‍යාපාරයක් කරන්නේ නම් හෝ පෞද්ගලික අංශයේ රැකියාවක් කරන්නේ නම් හෝ අඩුම තරමේ විශ්‍රාම වැටුපක්වත් ලැබෙන්නේ නම් ඔවුන්ට මෙය බැරෑරුම් කාර්යයක් නොවේ. ජීවිතයේ අනේක විධ දුක්දොම්නස්වලට මුහුණ දුන් මේ සීයාත්, ආච්චි අම්මාත් මහමඟ සිඟමන් යදිමින් කීයක් හෝ සොයා යන්නේ තම මුනුපුරාගේ අධ්‍යාපන කටයුතු වෙනුවෙනි.අනුරාධපුර නගරයේ අවට සැරිසරමින් සිඟමන් යදින මේ යුවළගේ අතීත කතාව මෙන්ම වර්තමාන කතාව ද බෙහෙවින් දුක්බරය.“මගේ නම හේවාමාන්නගේ අබේරත්න. වයස අවුරුදු හැත්තෑනවයයි. මගෙ බිරිය මලවැන්න ගොඩගේ වයලට්. එයාටත් වයස අවුරුදු හැත්තෑ නවයයි. අපි අවුරුදු තිස්හතක් තිස්සේ පදිංචි වෙලා හිටියේ ත්‍රිකුණාමලයේ. මම අවුරුදු විසි එකක්ම ලංගම රියදුරෙක් හැටියට කටයුතු කළා. පස්සේ මම එතැනින් අස්වෙලා ලොරියක් අරගෙන වැඩ කළා. හමුදාවේ සේවයට ලොරිය යෙදෙව්වා. 1983 අවුරුද්දේ ඉඳලා මම විපතට පත්වන තුරු ඒ කියන්නේ 1986 වනතුරු හමුදාවත් එක්ක වැඩ කළා. මේ සිද්ධිය වුණේ 1986 ජනවාරි 8 වැනිදා. මම සේරුවිල සිට කන්තලේට හමුදාවේ කට්ටියක් අරගෙන ආවා. පළවැනි පාර ලොරියේ හමුදාවේ මහත්තුරු හැටක් ආවා. දෙවැනි වර දහතුන් දෙනෙක් අරගෙන ආවා. ඒ යුද්දේ පැවැති කාලේ. දෙවැනි වර එද්දි සිත්තාරුව පාසිබෝක්කුව හරියෙදි වාහනේ බිම් බෝම්බයකට අහුවුණා. මාව ඈතට වීසිවෙලා ගිහිල්ලා පලුගහකටයි ගලකටයි අතරින් වැටිලා තියෙනවා. ලොරියේ සිටි හමුදාවේ මහත්තුරු බොහෝදෙනෙක් මැරිලා හිටියලු. මාව කොළඹ ජාතික රෝහලට ගෙනැවිත් තිබුණා. මට සිහිය ආවේ ජනවාරි 11 රෑ. මං දන්නෙ නෑ මට මොනවා වුණාද කියලා. මම අවුරුද්දකුත් මාස අටක් කොළඹ ජාතික රෝහලේ ප්‍රතිකාර ලැබුවා. මම ගෙදර ගිය දවසේ කාන්දම්කුලම වැවේ නාන්න ගිහින් හිටපු කට්ටියක් කොටි මැරුවා. එදා මම ගෙදර ගිහිල්ලා විනාඩි විස්සක් විතර වෙන්න ඇති.ආරංචියක් ආවා කාන්දන් කුලමේ වැවේ මිනී තිස් නමයක් කියලා. දිය නාමින් හිටපු මගේ දුවලා හතර දෙනයි, බෑනයි, අයියයි, අයියගෙ පවුලයි එයාගේ දරුවොයි කොටි මැරුවා කියලා. ඔක්කොම මගෙ පවුලේ එකොළොස් දෙනෙක් කොටි මරලා තිබුණා. මගෙ ලොකු දුවට දරුවා ලැබිලා දවස් තුනයි. දරුපැටියා හිටියේ ගෙදර. මමයි බිරියයි දරුවත් ඔතාගෙන බැරි අමාරුවෙන් කැලේට ගියා. ... අපි ඊට පස්සේ හුඟක් දවස්වලට ජීවත් වුණේ කැලේ. ඊට පස්සේ ගමේම අය කඳවුරට ගියා. බිරියයි මමයි රෑට ඇහැරිලා පිටිකිරි දිදී දරුවා බලාගත්තා.මං ඇඳන් හිටපු සරමේ දරුවා ඔතාගෙන ආරක්ෂා කළේ. මට කඳවුරුවල හැමදාම ජීවත්වෙන්න බැහැ. ලෙඩ රෝග හැදෙනවා. දරුවා පරිස්සම් කරගන්න ඕන නිසා හමුදාවේ මහත්වරුන්ට කියලා උල්පත් මඩවල කියන ප්‍රදේශයට ගියා. ඒත් කන්ද උඩ ගෙවල් තිබුණ නිසා ඉන්න අමාරුයි. වතුර නැහැ. මං හම්බකරපු සල්ලිවලින් ලක්ෂ තුනහමාරක් බැංකුවේ දාලා තිබුණා. මම ඒක අනුරාධපුර බැංකු ශාඛාවකට හරව ගත්තා. ඊට පස්සේ ඒ සල්ලි යොදවලා ගල්කුලම හන්දියේ කඩයක් පටන් ගත්තා. කඩේ සරුසාරයි. එක්දහස් නවසිය අනූදෙක අවුරුද්දේ කොටි ගමට ගහලා අපි අනාථ වුණාට පස්සේ ආයෙත් අපි ඔළුව උස්සන්න ගත්තේ දෙදහස් හතර අවුරුද්දේ. ඔය අතර අපි ටික කාලයකට දරුවා හික්කඩුව පැත්තේ නෑදෑ ගෙදරක නතරකළා. කඩේ සරුවට කරනකොට ගමේම කෙනෙක් අපේ උදව්වට හිටියා. දරුවගේ ඉස්කෝලේ සහතිකේ ගන්න අපි දෙන්නා දරුවා එක්ක හික්කඩුවට ගියා. ඒ ගියේ 2001 පෙබරවාරි 16. ඒ ගිහිල්ලා දාහත රෑ ආවා. අර මනුස්සයව කඩේ නතරකරලා ගියේ. රෑ ඇවිත් අපි දොරට ගහලා කතාකළා. සද්දයක් නැහැ. බැරිම තැන අතේ තිබුණ අනෙක් යතුරෙන් ඇරලා බැලුවා. කඩේ හිස්. මුළු කඩේම සුද්ද කරලා. මං අවුරුදු හතක් නඩු කිව්වා. ඒත් වැඩක් වුණේ නැහැ. මගේ අතේ සතේ නැතිව ගියා. මට ඕනෑ වුණේ හිඟාකාලා හරි මගෙ කොලුපැටියට උගන්නගන්න. මං පාරට බැස්සා. කුලී ගෙදරක හිටියත් කුලිය ගෙවාගන්න වත්කමක් නැතිව ගියා. කරන්න කිසිම දෙයක් තිබුණේ නැහැ. මං දෙදහස්පහ අවුරුද්දේ මහවැලියට අයිති මේ ගෙදර බලෙන් පදිංචි වුණා.”එය සැබැවින්ම ගෙයක්ද යන්න බැලූ බැල්මට සිතේ. වහල කැඩීගොස්ය. බිත්ති ගරා වැටී ඇත. මහවැස්සක් වැටුණ විට ගේ දෝරේ ගලා යනු ඇත. රෙදිමලු ආදී බොහෝ දේ පුරවන ලද ඒ නිවෙසේ මිනිසුන්ට ජීවත් විය හැකි ද යන ප්‍රශ්නය මතුවේ. ආච්චි අම්මාත් සීයාත් පාරේ සිඟන ලද මුදල් අරපරෙස්සම් කරමින් තම මුනුපුරාට ඉගැන්නුවෝය. දරුවා ගැන සිහිපත් කරන විට සීයා කඳුළු පිසිමින් ආඩම්බරයෙන් හිනැහෙයි.”මට දුකක් නැහැ. මගෙ මහන්සිය වතුරෙ ගියේ නැහැ. මගෙ කොලු පැටියා සාමාන්‍ය පෙළ විභාගයෙන් ඒ නවයක් ගත්තා. දරුවා මගෙ ළඟට ඇවිල්ලා ඇහුවා සීයේ මං දැන් මොකද කරන්න ඕන කියලා. මං සීයා කියන එකක් කරන්නම් කියලා. මං කිව්වා පුතේ මං කොහොම හරි උඹට උගන්නනවා. උඹ ඉහළට ඉගෙනගනින් කියලා. මගෙ දරුවා ජීව විද්‍යා අංශයෙන් උසස් පෙළ විභාගයට ඉගෙන ගන්නවා. මට විශ්වාසයි මගෙ දරුවා ඉහළටම යාවි කියලා. දරුවට මාසෙකට රුපියල් හාරදාහක් යවන්න ඕන. දරුවා දැන් ඉගෙන ගන්න පාසලේ විදුහල්පතිතුමා දෙවිකෙනෙක් වගේ මට පිහිටවුණා. දරුවා දැන් ඉන්නේ එතුමාගේ භාරයේ.”මුනුපුරා ඉගෙනුම ලබන්නේ උසස් විද්‍යාලයකය. සීයාටත් ආච්චි අම්මාටත් එය ආඩම්බරයකි. එහෙත් හෙට අනිද්දා වන විට මහවැලි නිවාසයෙන් යන්නට සිදුවේ. ඒ එය එතරම්ම ගරා වැටී ඇති බැවිනි. එමෙන්ම එය අනවසර පදිංචි වීමකි. ඔවුන්ට එතැනින් යන්නට තැනක් තිබේ. ඒ ඔවුන් ලද මහවැලි අධිකාරිය ලබාදුන් ඉඩමටය. එහි අත්තිවාරම් දමා නිවසක් තැනීමට බිත්තිය යම් පමණකට ඉහළට නඟා ඇත.“දැයට කිරුළ උත්සවයට ජනාධිපතිතුමා අනුරාධපුරයට ආ වෙලාවේ මම එතුමා හමුවන්න උත්සාහ කළා. ඒත් මට හමුවෙන්න පුළුවන් වුණේ නාමල් මහත්තයා පමණයි. මං මගෙ දුක එතුමට කිව්වා. එතුමා මට ගල්වැලි, සිමෙන්ති ගන්න උදව් කළා. ඒ ටිකෙන් තමයි මේ ටික ගොඩනැඟුවේ. ඒ ලැබුණු මුදල්වලින් රුපියල් පනස්දාහක් පොතේ තියෙනවා. මට මේ ගේ ගොඩනඟා ගන්න කවුරු හරි උදව් කරනව නම් ලොකු පිනක්.” ඔහු පවසන්නේ බලාපොරොත්තු සහගතවය.උදෑසනින්ම අවදිවන මේ යුවළ තඹුත්තේගම සිට අනුරාධපුරය දක්වා යන්නාහ. කිහිලි කරු යුවළින් බැරි අමාරුවෙන් ඇවිදින සීයාගේ රෝද තුනේ සයිකලය ඇත්තේ අනුරධපුරයේය. එයට ගොඩනංවන සීයා සැතපුම් ගණන් මාවත්වල ඇවිදින්නේ ආච්චි අම්මාගේ ද උදව් ඇතිවය. එහෙත් කවි කියමින් ගෙන්ගෙට යමින් ඔවුන් දෙදෙනා හම්බකරන රුපියලෙන් දෙකෙන් හෙට දවසේ රටක් වටිනා පුද්ගලයකු ගොඩනඟන්නට වෙහෙසන බව කිසිවකු දන්නේ නැත. මේ වයසක යුවළ ඉතිරි කරන්නේ ත්‍රස්තවාදීන් විසින් තම දියණියන් සිව් දෙනාම අහිමිකර දැමූ විට ඒ දුක යම් පමණකට හෝ තුනීකර ගැනීමට තමන්ට ඉතිරි වූ දියණියගේ එකම දරුවා උගතකු කිරීමටය.අන් දුකේදී කවදත් පිහිටට එන ‘සිළුමිණ’ පාඨකයිනි. මේ වියපත් යුවළගේ කඳුළු පිස ඒ මුව මල් හසරැලි නැංවීමට, අනාගතයේ තවත් ජීවකයකු රටට බිහිකිරීමට ඔබට ද දායක විය හැකිය.ඉනෝකා සමරවික්‍රමසේයා රූ විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af12061714</link>
    <topic>මගී පාලම</topic>
    <author/>
    <content>අධ්‍යාපන ඇමැතිතුමනිමා මේ කියන්නට සැරසෙන්නේ මා ඇතුළු 1991 වසරේ විභාග සමත් වූ අධ්‍යාපන ක්ෂේත්‍රයේ වගකිවයුතු නිලතල ලෙස සැලකෙන විදුහල්පතිවරුන්ට සිදුවූ අසාධාරණයක් ගැනයි. 1991 වර්ෂයේ විදුහල්පති තනතුරු සඳහා විභාගයක් පැවැත්විය. 1991.06.01 දින සිට විභාගය සමත් වූවන්ට විදුහල්පති 1,2, 3 ශ්‍රේණි වශයෙන් පත්වීම් ක්‍රියාත්මක වුවත් පත්වීම් නම් ලැබුණේ නැත.1993 වසරේ විජේතුංග ජනාධිපති සමයේ වැඩ බැලූ විදුහල්පතිවරු, දින 90 ක් අඛණ්ඩව වැඩ බලා ඇත්නම් පුද්ගල සුදුසුකම් නොසොයා පත්වීම් ලබාදෙන ලදී. විභාග සමත් අය මේ නිසා වැටුණේ වළ පල්ලට ය. 1996 චන්ද්‍රිකා රජය දේශපාලන පළිගැනීම්’ යැයි සලකා හඳුනාගත් තවත් පිරිසකට විදුහල්පති තනතුරු හා පරිපාලන සේවා පත්වීම් ප්‍රදානය කළේ ය. එයින් වුණේ විභාග සමත් පිරිස හෑල්ලුවට ලක්වීමය.1998 දී ජ්‍යෙෂ්ඨත්වය හා කුසලතාව මත අයැදුම්පත් කැඳවා ඉහළ ශ්‍රේණි ප්‍රදානය කිරීම නිසා විදුහල්පති 2 ශ්‍රේණියේ අය පළමු ශ්‍රේණියට තල්ලු විය. චන්ද්‍රිකා රජය ඉතිහාසයේ පළමු වරට විදුහල්පති 1 ශ්‍රේණිධාරීන්ට තීරු බදු රහිත වාහන බලපත්‍ර ලබා දුන්නේ ය. එහෙත් අවාසනාවකට මෙන් 1991 විදුහල්පතිවරුන්ට ඒ අවස්ථාව ද අහිමි විය.2008, 2010 වර්ෂවලට අදාළව ජ්‍යෙෂ්ඨත්වය හා කුසලතාව මත විදුහල්පති 1 ශ්‍රේණිධාරීන්ට විභාග මත පරිපාලන සේවා තනතුරු ප්‍රදානය කරන්නට කටයුතු කැරිණි.එක් වර්ෂයකට ලකුණු 8 බැගින් උපරිම ලකුණු 100 ක් ද විභාගයෙන් ලකුණු 50 ක් ද ගතයුතු විය. අවාසනාවක මහත. විදුහල්පති 1 ශ්‍රේණියේ සිටි අයගේ වසර 3 ක පරිවාස කාලය කපා දමා තිබුණි. මේ ආකාරයෙන් 1996 සිට 2012 දක්වා පුරා වසර 16 එකම ශ්‍රේණියක තබා උසස් වීම් අහිමි කරමින් සේවයේ රඳවාගෙන සිටින අධ්‍යාපන සුදුසුකම්වලින් ඉහළ විදුහල්පති 1 ශ්‍රේණි ධාරීන්ට විශ්‍රාම යන්නට පෙර හෝ පත්ව ඇති පීඩනයෙන් නිදහස් කළ යුතු ය.එසේ නැතිව විදුහල්පතිවරුන්ගේ දරුවන්ට තම පියාගේ අවමංගල්‍ය දැන්වීම් ලියන විට එයට ඇතුළත් කරගන්නට නම් මේ පත්විම් අවශ්‍ය නැත. අධ්‍යාපන ඇමැතිතුමනි 1991 විදුහල්පතිවරුන්ගේ මේ දුක් ගැනවිල්ල ඔබේ අවධානයට ය.එස්.එම්.එස්. මුදියන්සේ, ගොඩකවෙල.ටියුෂන් කඩ අද හැම තැනම වැහි වැහැලා. ගමක් ගමක් පාසා, නගරයක් නගරයක් පාසා ඕනෑ තරම් ටියුෂන් කඩ දක්නට ලැබෙනවා. ටියුෂන් කඩවල ප්‍රචාරක බැනර් නගරයේ ගමේ සැම තැනකම ප්‍රදර්ශනය වීම අරුමයක් නොවුවත් මේ නගරයේ ඊට හාත් පසින් අශෝබන දෙයක් සිදුවේ. හොරණ නගරයේ ජනප්‍රිය පාසල් කිහිපයක් ඉදිරිපිටම ටියුෂන් පන්තිවල විශාල දැන්වීම් පුවරු කිහිපයක් ම සවිකර තිබීම අධ්‍යාපනය හෑල්ලු කරන ක්‍රියාවක් ලෙසයි බොහෝ අය ප්‍රකාශ කරන්නේ. මේ තත්ත්වය පාසල් දරුවන්ගේ මෙන් ම ගුරුවරුන්ගේ මානසිකත්වය බිඳ දමන්නකි. තවත් අඩුපාඩු රැසක් හොරණ නගරයේ දකින්නට ඇතැයි නගරවාසීන් මැසිවිලි නඟති. නගරයට පිවිසෙන අතුරු මාර්ග සියල්ලම මේ වනවිට අබලන්ව ඇතැයි ද, කොන්ක්‍රීට් මාර්ග දෙපස කැලෑව වැවී ඇතැයි ද තවත් චෝදනාවකි.නගරයේ පදික වේදිකාව පදික වෙළෙඳුන්, බදු ගෙන ඇත. කාණු පද්ධතිය මදුරු රජ දහනක් බවට පත්ව ඇත. හොරණ නගරවාසීන් ප්‍රකාශ කරන්නේ මේ අඩු පාඩු කෙරෙහි බලධාරීන්ගේ අවධානය යොමු විය යුතු බවයි.හඳපාන්ගොඩ, ප්‍රදීප් සමරසිංහටියුෂන් කඩ අද හැම තැනම වැහි වැහැලා. ගමක් ගමක් පාසා, නගරයක් නගරයක් පාසා ඕනෑ තරම් ටියුෂන් කඩ දක්නට ලැබෙනවා. ටියුෂන් කඩවල ප්‍රචාරක බැනර් නගරයේ ගමේ සැම තැනකම ප්‍රදර්ශනය වීම අරුමයක් නොවුවත් මේ නගරයේ ඊට හාත් පසින් අශෝබන දෙයක් සිදුවේ. හොරණ නගරයේ ජනප්‍රිය පාසල් කිහිපයක් ඉදිරිපිටම ටියුෂන් පන්තිවල විශාල දැන්වීම් පුවරු කිහිපයක් ම සවිකර තිබීම අධ්‍යාපනය හෑල්ලු කරන ක්‍රියාවක් ලෙසයි බොහෝ අය ප්‍රකාශ කරන්නේ. මේ තත්ත්වය පාසල් දරුවන්ගේ මෙන් ම ගුරුවරුන්ගේ මානසිකත්වය බිඳ දමන්නකි. තවත් අඩුපාඩු රැසක් හොරණ නගරයේ දකින්නට ඇතැයි නගරවාසීන් මැසිවිලි නඟති. නගරයට පිවිසෙන අතුරු මාර්ග සියල්ලම මේ වනවිට අබලන්ව ඇතැයි ද, කොන්ක්‍රීට් මාර්ග දෙපස කැලෑව වැවී ඇතැයි ද තවත් චෝදනාවකි.නගරයේ පදික වේදිකාව පදික වෙළෙඳුන්, බදු ගෙන ඇත. කාණු පද්ධතිය මදුරු රජ දහනක් බවට පත්ව ඇත. හොරණ නගරවාසීන් ප්‍රකාශ කරන්නේ මේ අඩු පාඩු කෙරෙහි බලධාරීන්ගේ අවධානය යොමු විය යුතු බවයි.හඳපාන්ගොඩ, ප්‍රදීප් සමරසිංහනෑගම්පහ වෙරුංකුලම ගම්මානය තවමත් රාත්‍රියට අඳුරේ. කළුවර මකා ගන්නේ දරුවන් පාසල් වැඩ කරගන්නේ, රාත්‍රි කෑමට බතක් මාළුවක් පිසගන්නේ කුප්පි ලාම්පුවේ ආලෝකයෙන්. නෑගම්පහ, වෙරුංකුලම ගමේ මීටර් 400 ක් තුළ ස්ථිර නිවාස 12 ක් තියෙනවා. මේ පවුල් 12 තමන්ට විදුලිය ලබා දෙන ලෙස අදාළ බලධාරීන්ගෙන් ඉල්ලා සිටියේ කලකට පෙර. තවමත් මූලික වැඩ කටයුතු අවසන්කර විදුලිය ලබා ගැනීමට ගම්මු බලා සිටිනවා. අදාළ බලධාරීන්ගේ අවධානයට යොමු වී ඔවුන්ට විදුලිය ලබා දෙන්න.ගල්නෑව සමූහ, බණ්ඩාර මැදලන්ද* II ශ්‍රේණියේ සහකාර රේගු අධිකාරිවරුන් සඳහා පැවැත්වෙන දෙවැනි කාර්යක්ෂමතා කඩඉම් විභාගය - 2012 (1)පැවැත්වෙන දිනය - 2012 ජුනි මස 20, 21* ශ්‍රී ලංකා කෘෂිකාර්මික සේවයේ ධ්ධ් පන්තියේධ්ධ් ශ්‍රේණියට බඳවා ගැනීමේ විවෘත / සීමිත තරග විභාගය - 2011 (2012) (දෙවැනි අදියර) - සීමිත තරග විභාගයේ අයැදුම්කරුවන්ට පමණි.අයැදුම්කරුවන් සංඛ්‍යාව - 1553පැවැත්වෙන දිනය - 2012 ජුනි මස 23සැ. යුතුය - විවෘත අයැදුම්කරුවන් සඳහා 201207. 07 දින විභාගය පැවැත්වීමට නියමිතය.* ශ්‍රී ලංකා විදුහල්පති සේවයේ 1, 2 - 1, 2 - 11 හා 3 වැනි පන්තිවල නිලධාරීන් සඳහා වන කාර්යක්ෂමතා කඩඉම් විභාගය - 2012පැවැත්වෙන දිනය - 2012 ජුනි මස 23, 24* ලංකා බැංකුවට අභ්‍යාසලාභී මාණ්ඩලික සහකරුවන් තෝරා ගැනීමේ තරග විභාගය - 2012අයැදුම්කරුවන් සංඛ්‍යාව - 54,000පැවැත්වෙන දිනය - 2012 ජුනි මස 24* ශ්‍රී ලංකා පරිපාලන සේවයේ ධ්ධ්ධ් පන්තියට බඳවා ගැනීම සඳහා වන විවෘත තරග විභාගය - 2011 (2012)අයැදුම්කරුවන් සංඛ්‍යාව - 13950පැවැත්වෙන දිනය - 2012 ජුනි මස 30 සහ ජුලි මස 01ප්‍රතිඵල නිකුත් කළ විභාග* ශ්‍රී ලංකා අධ්‍යාපන පරිපාලන සේවයේ ධ්ධ්ධ් වන පන්තියේ නිලධාරීන් සඳහා වන පළමුවන කාර්යක්ෂමතා කඩඉම් විභාගය - 2011ප්‍රතිඵල නිකුත්කළ දිනය - 2012. 06. 12අධ්‍යාපන අමාත්‍යාංශයට* ශ්‍රී ලංකා සත්ත්ව නිෂ්පාදන හා සෞඛ්‍ය සේවාවේ නිලධාරීන් සඳහා වන දෙවැනි කාර්යක්ෂමතා කඩඉම් විභාගය - 2010 (2011)ප්‍රතිඵල නිකුත් කළ දිනය - 2012. 06. 12පශු සම්පත් හා ග්‍රාමීය ප්‍රජා සංවර්ධන අමාත්‍යාංශයටඅධ්‍යයන පොදු සහතික පත්‍ර (සා. පෙළ) විභාගය සඳහා අයැදුම්පත් බාර ගන්නා අවසානය දිනය - 2012 ජුනි 30 දින වේ.පාසල් අයැදුම්කරුවන් සඳහා අයදුම්පත්රජයේ පාසල් හා අනුමත පිරිවෙන් සඳහා අදාළ අයැදුම්පත් මේ වන විට තැපැල් කර ඇත. අයැදුම්පත් ලැබී නොමැතිනම් නොපමාව විභාග දෙපාර්තමේන්තුවේ පාසල් විභාග සංවිධාන ශාඛාවට ඒ බව දැනුම් දෙන්න.විශේෂ අවශ්‍යතා ඇති සිසුන්ට සහන සැලසීමඅ.පො.ස. (උ. පෙළ), අ.පො.ස. (සා. පෙළ) සහ 5 ශ්‍රේණියේ සිසුන් සඳහා පැවැත්වෙන විභාගය සඳහා ඉදිරිපත් වන විශේෂ අවශ්‍යතා ඇති සිසුන්ට සහනදායි අවස්ථා සැලැසීමට විභාග දෙපාර්තමේන්තුව කටයුතු යොදා ඇත. ඒ සඳහා සම්පූර්ණ කරන ලද අයැදුම්පත “විභාග කොමසාරිස් ජනරාල්, පාසල් විභාග සංවිධානය ශාඛාව, තැ. පෙ. 1503, කොළඹ” යන ලිපිනයට ලියාපදිංචි තැපැලෙන් එවිය යුතුය.අ.පො.ස (උ. පෙළ) හා 5 ශ්‍රේණියේ විශේෂ අවශ්‍යතා ඇති සිසුන්අ.පො.ස. (උ. පෙළ) හා පහ ශ්‍රේණියේ සිසුන් සඳහා පැවැත්වෙන විභාගය සඳහා ඉදිරිපත් වන විශේෂ අවශ්‍යතා ඇති සිසුන්ට අදාළ අයැදුම්පත්‍ර මේ වන විට ප්‍රසිද්ධ කර ඇත. (දිනමිණ, තිනකරන්, ඩේලි නිවුස් 2012. 03. 12 දින)අ.පො.ස. (සා. පෙළ) විශේෂ අවශ්‍යතා ඇති සිසුන්අ.පො.ස. (සා. පෙළ) විශේෂ අවශ්‍යතා ඇති සිසුන්ට සහන සැලසීම සම්බන්ධ පුවත්පත් නිවේදනය 2012. 06. 15 දිනමිණ, ඩේලි නිවුස්, තිනකරන් යන පුවත්පත්වල පළ කර ඇත. ආදර්ශ ආකෘතියට අනුව සකස් කළ ඉල්ලුම් පත්‍ර 2012 ජුලි 10 වන දිනට පෙර ඉහත ලිපිනයට ලියාපදිංචි තැපෑලෙන් එවිය යුතුය.ඊරියගොල්ල ප්‍රදේශවාසීන් තම කනස්සල්ල ප්‍රකාශ කරන්නේ සිය පිපාසය සංසිඳවා ගැනීමට අවශ්‍ය පියවර නොගන්නා නිලධාරීන්ට එරෙහිව ය. නමුත් අත්තනගල්ල ප්‍රාදේශීය සභාවේ සභාපතිතුමාඅවංකම මේ ප්‍රශ්නය හමුවේ ක්‍රියා කරන බවයි ගැමියන් පවසන්නේ. තම අවශ්‍යතා සඳහා ජලය සපයා ගැනීමේ දුෂ්කරතාවයෙන් ඊරියගොල්ල ගමේ පවුල් 35 ක් පමණ පීඩා විඳිනවා. තරමක් උස් බිම් තීරයක් වූ මේ ප්‍රදේශයට නළ ජලය ලබාදීමේ ගැටලුවක් ඇති බවට ආරංචි පැතිර යමින් පවතින බව ගැමියන් පවසනවා. උත්සාහ ගන්නේ නම් කරන්න බැරි දෙයක් නැත. එසේ නම් මේ බාධකයන් ජය ගැනීම අසීරුවක් නොවෙයි. නමුත් බලධාරීන් මේ සඳහා කිසිම උත්සාහයක් ගෙන නොතිබීම ගැමියන් ගේ කනගාටුවට කරුණකි. අසරණ ගැමියන්ගේ ජල අවශ්‍යතාව සපුරා දෙන්නැයි කරනමේ ඉල්ලීම අදාළ බලධාරීන්ටයි.ඊරියගොල්ල ආර්.ටී. සෝමසිරි රාජපක්ෂ භයානක තරග එපා!සමහර ක්‍රීඩා තරග නිසාම පසුගිය කාලයේ තරුණයින් කිහිපදෙනෙක් අකාලයේ මියැදුණා. සමහර තරග වලට නිසි ප්‍රමිතියක් නැහැ. විශේෂයෙන් ම අවුරුදු කාලයට අවුරුදු උත්සව වල පවත්වන තරග අනාදිමත් කාලයක සිට පැවැත්වෙන ඒවා. අද වෙනස් වෙනස් මුහුණුවරකින් පැවැත්වුවත් මේ තරග නිසා එදා නම් අනතුරු වූ බවට ආරංචියක් නෑ. අවුරුදු කාලයට විවිධ තරග පැවැත්වූවාට වරදක් නැහැ. නමුත් ශරීර අනතුරකට ලක්විය යුතු තරග නැවැත්විය යුතුයි. බලධාරීන්ගේ අවධානය යොමු වන්නේ නම් මෙවන් අනතුරු වැලැක්විය හැකිවනු ඇත.කඩවත සුජාතා ගුණවර්ධනවැසී යාමේ තර්ජනයට ලක්ව ඇති පාසල් සංඛ්‍යාව ශිඝ්‍රයෙන් ඉහළ යමින් පවතී. නිදහස් අධ්‍යාපනය සැමට ලැබිය යුතු සම අයිතියක් වුව ද නිදහස් අධ්‍යාපනයේ ඵල උපරිම පරිදි භුක්ති විඳීමට වාසනාව නොලද තවත් දරු පිරිසක් අධ්‍යාපනය කඩාකප්පල්වීමේ අවස්ථාවකට මුහුණ පා සිටිති.පාසල් නොයන දරුවන් පාසල් ගත කිරීම ගැන අධ්‍යාපන බලධාරීන් නිතර කතා කළත් එහි අඩුවීමක් නම් පෙනෙන්නට නැත. ගම්බද ප්‍රදේශවල මේ තත්ත්වය කනගාටුදායකය.පොළොන්නරුව දිස්ත්‍රික්කයේ දුෂ්කර ගම්මානවලින් පාසල් නොයන දරු පිරිස දිනෙන් දින වැඩි වන හැටි දකින කොටයි අධ්‍යාපන බලධාරින්ගේ ඇහැ ඇරෙන්න පටන් ගත්තේ. මේ නිසා උතුරු මැද පළාත් අධ්‍යාපන අමාත්‍යාංශය මේ ප්‍රමාණය සමීක්ෂණයකට ලක් කරන්න සමීක්ෂණයක් කළත් ලෙඩේට බේතක් ලැබුණේ නැහැ. රෝගය දිනෙන් දින උග්‍ර වෙනවා.විශේෂයෙන් ම මේ පළාත්වල දැඩි දුෂ්කරතාවයත්, මවුපියන්ගේ ආර්ථික අහේනියක් ළමයින්ගේ අධ්‍යාපන ගමනට හරහට හිටලා තියෙනවා. පාසල් නොයන දරුවන් සාර්ථකව පාසල් ගත කරන්නට නිසි පිළියමක් අවශ්‍යයි.ගිරිතලේ සමූහ එම්.ඒ. රසීඩ්අවම බස් ගාස්තුව අය නොකෙරෙන බස් රථ සේවාවක් ගැනයි මේ චෝදනාව. මාරවිල - නාත්තණ්ඩිය මාර්ගයේ ගමන් ගන්නා මගීන්ගෙන් එක් අයෙකුගෙන් රු. 12 බැගින් අයකරන බව මගීන් චෝදනා කරති. මාරවිල සිට නාත්තණ්ඩිය දක්වා ඇති ඕනෑම බස් රථ නැවතුමක් දක්වා රු. 12 ක මුදලක් අය කරන බව යි පැවැසෙන්නේ. විශේෂයෙන් බස් නැවතුම් 2 ක් අතර දුරක් යාමටත් බස් හිමියන් මේ මුදල ඉල්ලද්දී තමන්ට හිමි අවම බස් ගාස්තුවවත් ක්‍රියාත්මක කරන ලෙස මේ බස් රථ හිමියන්ට දැනුම් දෙන්නැයි ජනතාව අදාළ බලධාරීන්ගෙන් ඉල්ලා සිටියි. ලංගම බස් වලත් මේ ගාස්තුව අය කිරීම ගැනයි මගීන්ට ප්‍රශ්නය.මහවැව ඩබ්.ඩබ්. චන්ද්‍රරත්න ද සිල්වාමධ්‍යම කඳුකරයේ පිහිටි දුම්බර මිටියාවතේ ගොවීන් තම වගා කටයුතු කරන්නේ හරිම දුක් මහන්සියෙන්. ඒ දුක සතුටට පෙරළෙන්නේ වගා වෙන් හොඳ අස්වැන්නක් ලැබුණොත් විතරයි. මේ ගොවීන්ට හොඳ අස්වැන්නක් කවදාවත් ම ලැබෙන්නේ නැත්තේ වගාවන්ට හානිකර වන සතුන් නිසයි.ප්‍රදේශයේ ගෙවතුවල වගාකර තිබෙන එළවළු වගාවන්ට පමණක් නොව, කිතුල්, පොල් හා අලිගැට පේර අඹ ආදී වගාවන්ටත් දැඩි ලෙස හානි කරන්නේ දඬු ලේන්නු, රිලව් වගේ සතුන්. මේ සතුන් පලවාහැර වගාව ආරක්ෂා කළ යුතුයි. ඒ සඳහා තෙල්දෙණිය, දඹවෙල, නාරන්පනාව හා වේරපිටිය ප්‍රදේශවල ගොවියෝ බලධාරින්ගෙන් ඉල්ලන්නේ සහන මිලකට වායු රයිෆල් ලබාදෙන ලෙසයි. ඒ සතුන්ට හිංසා කරන්නට නොව ඔවුන් බියවද්දා පළවා හැර තම වගා රැක ගන්න.කරල්ලියද්ද සමූහආර්.ජී. විජේසිරිපිංතූරයේ කතාවබෙහෙත් ෆාමසියෙන්ද?පිංතූරයේ කතාවෙන් අද කියන්නට සැරසෙන්නේ රජයේ රෝහල්වලින් බේත් හේත් ගන්නට යන අයට විඳින්නට සිදුවන කරදරයක් ගැනයි. කෙතරම් පෞද්ගලික රෝහල්, පෞද්ගලික සායන තිබුණත් රෝගී වුණාම රජයේ රෝහලකට යන්නේ නොමිලේ රෝග පරීක්ෂණ කරගෙන බේත් වේලක් ගන්න. එය ඕනෑම කෙනකුගේ අයිතියක්.නමුත් සෞඛ්‍ය ඇමැතිතුමනි, මාතලේ ප්‍රදේශයේ ජනතාවට මේ අයිතිය අහිමි වෙමින් යන බව පැවසෙනවා. ජනතාව චෝදනා කරන්නේ මාතලේ ප්‍රදේශයේ රෝහලකට සායන අංශයේ ලියාපදිංචි හදවත් රෝගීන් හත්සීයයකට ආසන්න පිරිසක් මාස් පතා සායන දිනට පැමිණෙන බවයි. කුසගින්නේ දහවල් එක, දෙක පමණ වන තෙක් පෝලිමේ සිට දොස්තර මහතා ළඟට ගිහින් බේත් ලියවා ගත් පසු බේත් ගන්න තවත් දිගු පෝලිමකට යන්න වෙනවා. බේත් ගන්න ගියහම එතන අය කියන්නේ බේත් නැහැ, ෆාමසියෙන් ගන්න කියලයි.සෞඛ්‍ය ඇමැතිතුමනි, දැන් මාස 7 ක කාලයක් තිස්සේ මේ රෝහලේ හදවත් රෝගීන්ට සහ කොලෙස්ටරෝල් අධික රෝගීන්ට ලබාදෙන කිසිම බෙහෙතක් නැහැ කියලා කියන්නේ හරිම කනගාටුවෙන්. අපි රෝහල් බලධාරීන්ගෙන් ඇසුවම ඔවුන් කියන්නේ වෙනම කතාවක්.සෞඛ්‍ය ඇමැතිතුමනි, මේ ගැන සොයා බලා රෝගීන්ට අවශ්‍ය බෙහෙත් ලබා දෙන්න.මාතලේ නන්දා ඒකනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af1206173</link>
    <topic>ඇස් නොපෙණුනත් කන් නෑසුණත් මේ දරුවොත් රටටම වැදගත්</topic>
    <author>රූපාන්ති බුලත්සිංහල සේයා රූ :- සුදම් ගුණසිංහ</author>
    <content>අහසේ තරු දිහා බලලා ලස්සනයි කියන්න බැරිවුණා. මල්පෙතිවල සිනිඳු බව ඇඟිලි තුඩට දැනුනට සිනිඳුයි කියන්න බැහැ. ලස්සන සිතුවිලි තිබුණට වචනවලට ගළපාගන්න හුඟක් කල්ගත වුණා. පුංචි කාලේදි අම්මා කියන කවි අහන්න, ඒවා නැවතත් ශබ්ද කරලා අම්මාට ඇහෙන්න කියන්න ඒ අයට බෑ. වීර කතා රජකතාවලට හූ මිටි තියන්න බැරිවුණා.ඒත් පුතේ, දුවේ, ඒගොල්ලොත් ඔයාලා වගේම දරුවෝ. පාට සරුංගල් බෝනික්කන්ට, පාට පෙට්ටිවලට, ඒ ගොල්ලොත් ගොඩක් ආදරය කළා. ඒ හැමදෙයක් ම හිතේ හිරවෙලා තිබුණේ මහා බරකින්. කවදා කොයි මොහොතේ අපිට තැනක් ලැබේවිද? කියලා හිතින් දහස්වර දුක් විඳින්නැති.ලස්සන දැක්කම මොකද ලස්සන ගැන කියාගන්න බැරි නම්, සිතින් දහස්වර මැරි මැරී උපදින්නැති, ඒ අය විතරක් නෙවෙයි අම්මා, තාත්තා සහෝදර සහෝදරියෝ හැමෝම දුක් වුණා. සමහර දරුවන්ට කුරුල්ලන්ගේ කිචිබිචිය ඇසුණට දැකගන්න බැහැ. අම්මේ, තාත්තේ කිව්වට ඒ අම්මා තාත්තාගේ මූණු දැකගන්න ලැබෙන්නෙ නැහැ.හැමදේම හඳුනගත්තේ හඬින් පමණයි. පාරේ සුදු සැරයැටියක් අරගෙන යන කොට හැමෝම දන්නව ඒ අයට ලෝකෙ පේන්නෙ නැහැ කියලා. ඒත් මේ අය ලෝකෙ හඳුන ගන්නෙ කොහොමද හැඩ ගැසෙන්නෙ කොහොමද කියන එක පෙනෙන දකින අපිට ගැටලුවක්. ඒත් ඒ දරුවන් උදෙසාම වෙන්වූ විශේෂිත පාසල් ලෝකයේ ආරම්භ වුණා. ඒ නිසා ඔවුන්ටත් සමාජගත වෙන්න හැකි වුණා. මේ සමාජ ගතවීමේ වතගොත ඔබට කියන්නට අපට අවසර.මේ අයගේ දක්‍ෂතාවන් පෙන්වන්න මේ අය හැමෝම එකා වගේ සූදානම් වෙනවා. පෙනෙන දකින, අහන අපට, නොදකින නො ඇසෙන, ලෝකය ගැන කියන්න ඔවුන් සූදානම්. දිනය ජුනි 17 වෙනිදා. ඔවුන් මේ වෙනුවෙන් ලකලෑස්තිවෙන කාර්යය බහුල මොහොතක රත්මලාන ශ්‍රවණාබාධිත විදුහලේ නියෝජ්‍ය විදුහල්පතිනිය පාලිකා පෙරේරා මහත්මිය අදහස් දක්වමින් අපට කරුණු බිඳක් කිව්වේ මේ අයුරින්.“සියවසක් තුළ සමාජීයව ආර්ථිකව පාසලෙන් ශ්‍රී ලංකාවේ ශ්‍රව්‍යාබාධිත ළමයින්ට විශාල සේවයක් ලැබුණා. සාමාන්‍ය ළමයින්ට වගේ මේ ළමයින්ට ඉක්මනින් යමක් උගන්වන්න බැහැ. අදාළ ඉගෙනුම් උපකරණ අවශ්‍යයි. ඒ හැමදෙයක් ගැනම ඉවසීමෙන් කියලා දෙන්න ඕනෙ. ඒ වගේම තවත් දෙයක් කියන්න ඕනෙ අධ්‍යාපනයට අමතරව අපි මේ අය පාසල් කාලයේදිම වෘත්තීය පුහුණුවට යොමු කරනවා. එයින් ළමයින්ට විශාල පිටිවහලක් ලැබෙනවා.අද බොහෝ පෞද්ගලික ආයතන මේ දරුවන්ව ඉල්ලනවා. අපේ මූලික වගකීම මේ අය සමාජගත වෙන්න අවශ්‍ය ආකාරයට සූදානම් කරන එක. අපි ගුරුවරු බඳවා ගැනීමේදීත් ගුරුවරුන්ගේ අධ්‍යාපන සුදුසුකම්වලට අමතරව මැහුම් ගෙතුම් දක්‍ෂතාවයන් පිළිබඳවත් සලකා බලනවා. නැත්නම් මේ දරුවන් සමාජගත කරන්න අමාරුයි. එදා මෙදාතුර ශ්‍රව්‍යාබාධිත ප්‍රජාව සමාජගත වීමේ ක්‍රමානුකූල බව වැඩිවී තිබේ. සාමාන්‍ය පුරවැසියන් සමඟ එක්ව වැඩ කිරීමේ ප්‍රවණතාව බහුලවීම වඩාත් ප්‍රතිඵලදායක බව පැහැදිලිය. අතීතයේ මොවුන්ට උරුම වූ තැන් වර්තමානයේදී සුබවාදීව වෙනස් වූයේ කෙසේද කියා අපට පැහැදිලි කළේ ශ්‍රවණාබාධිත විදුහලේ ජ්‍යෙෂ්ඨ නිවාස පාලක ජයලාල් ක්‍රිස්ටෝෆර් ඩෙල්මා මහතාය.”අතීතයේ මේ දරුවන් පවුල්වලට බරක්වෙලා තිබුණා. අද ඒ තත්ත්වය නැහැ. මේ දරුවන්ට කියලා ඉන්න තැනක් තියෙනවා. සමාජගත වෙන්න ක්‍රමයක් තියෙනවා. තම තමන්ගේ වැඩ අන් අයගේ උපකාරයක් නැතුව කරගන්න හුරුවීම මොන තරම් දෙයක් ද? මුලින් ම මේ කටයුත්තට අඩිතාලම දැම්මේ 1912 දී බ්‍රිතාන්‍යයෙන් පැමිණි මිෂනාරිවරු. එදා ජනශුන්‍ය පාළුවට ගිය රත්මලාන හන්දියේ ඔවුන් වෙනුවෙන් පුංචි පාසලක් ඉදිවුණා.ශ්‍රව්‍යාබාධිත දරුවන්ට අධ්‍යාපනය ලබාදීම සඳහා විශේෂඥ පුහුණුව ලද චැප්මන් මහත්මියගේ සහයෝගය ලැබුණා. අද සංඥා භාෂාව ජාත්‍යන්තරව පිළිගන්නවා. ඒ තත්ත්වය අද උදාවීම භාග්‍යයක්. චැප්මන් මහත්මිය එදා ගත් පියවර අද අපේ ශ්‍රව්‍ය ආබාධිත දරුවො භුක්ති විඳිනවා. 1917 දී ඊ.එම්. බෝසර් මැතිනිය රත්මලානට පැමිණියා. ඇය දෘශ්‍යාබාධිත දරුවන් සඳහා පුහුණු ගුරුවරියක් වුණා. බ්‍රිතාන්‍ය බ්‍රේල් භාෂාව පිළිබඳ විශේෂඥ පුහුණුව තිබුණ ඇය දරුවන්ට සිංහල බ්‍රේල් ක්‍රමය හඳුන්වා දුන්නා.රත්මලානේ මේ විශේෂිත පාසල සඳහා අක්කර පහක ඉඩම පරිත්‍යාග කළේ ඒ.ජේ.ආර්. ද සොයිසා මැතිඳුන්, නැඟෙනහිරින් බොරුපන පැත්තට වන්නට තිබූ අක්කර පහක ඉඩම දානපති අබ්දුල් කෆුර් මැතිතුමා පරිත්‍යාග කළා. මේ පාසල පාලනය වෙන්නේ ලංකා සභාවෙන්. මුල්කාලයේදී එංගලන්ත සභාවෙන් පාලනය වුණා. වර්තමාන ලංකා සභාවේ කොළඹ රදගුරු හිමිපාණෝ බ්ලෝරාජ් කණග සබේ හිමිගෙන් අපේ පාසලට ලැබෙන්නෙ විශාල සහයෝගයක්.ශ්‍රවණාබාධිත පාසලේ විදුහල්පති කීර්තිසිරි ප්‍රනාන්දු දේවගැතිතුමාගෙන් පාසලට ලැබෙන සහයෝගය කවදාවත් අමතක කරන්න බැහැ. ඒ උපදෙස් අනුශාසනා මත අපේ පාසල අද මේ තත්ත්වයට ළඟා වුණා. මේ සඳහා අතීතයේ බොහෝදෙනා කැපවීම් කළා. ඒ හැම දෙයක්ම හදපත්ලෙන් අගේ කරනවා. ක්‍රිස්තියානු සභාවෙන් පාලනය වුණාට මේ පාසලේ වැඩිපුර ඉන්නේ බෞද්ධ දරුවන්. ආගම්, ජාති, බේද මෙහේ නැහැ.සේවය කිරීම වඩාත් වටිනවා.” දරුවන් වෙනුවෙන් කැපවුණු එවන් ගුරුවරු තවත් බොහෝය. මේ සමාජගත වීම සිදුවෙන්නේ ඒ හැම දෙනාගේ ම උනන්දුවෙනි. දැනෙන ඇසෙන දේ වචනවලට පෙරළන්න ඔවුන්ට ලැබුණ සංඥා භාෂාව නිසා රවිහාරි, රංගි, ශාමික ගේ අදහස් දැනගන්න අපටත් අවස්ථාව ලැබුණා. සිතේ පැතුම් අනාගත බලාපොරොත්තු පිළිබඳ ඔවුන්ගේ සිතුවිලි අපේ හඳුනා ගැනීමට හරවා දුන්නේ ක්‍රිස්ටෝෆර් ගුරු මහතාය.”මගේ නම රවිහාරි, ගම බුලත්සිංහල, මං වඩාත්ම කැමැති විෂය නැටුම් 2007, 2009 දී මං සම්මාන ලැබුවා. අපිට මේ වගේ අවස්ථා ලැබෙන එක මට ගොඩක් සතුටුයි. මගේ හැකියාවෙන් ඉදිරියට යන්න බලාපොරොත්තු වෙනවා. 2012 ජාතික තරුණ සේවා සභාව පැවැත්වූ තරගවල ජයකෙහෙළි නැංවූ ඔහු ශ්‍රාමික උමේෂ් බණ්ඩාර, “මං වඩාත් කැමැති චිත්‍රවලට. ස්වභාව සෞන්දර්ය අපූරු බව දකින්න අඳින්න මං ආසයි. මේ ඒ වගේ චිත්‍රයක්. මේ විද්‍යාලයේ නේවාසිකව මං ඉගෙන ගන්නවා. 2006 දී තමයි මං මුලින්ම මෙහෙට ආවේ. කැකිරාව මගේ ගම, අලින්ගෙන් කරදර වැඩියි. තාත්තා මාව බලන්න ආවහම රෑ මෙහේ නැවතිලා ඉඳලා තමයි පහුවදාට යන්නෙ. බාධක නැතුව නෙවෙයි. ඒත් අපි මේ හැම දෙයක්ම උත්සහයෙන් දිනාගන්න ඕනෙ.”එරංගා ලක්මාලිත් ජුනි 17 වෙනිදා පැවැත්වෙන ප්‍රදර්ශනයට හරිහරියට වැඩ. ගුරුතුමියගෙන් ලද අවසරයෙන් ඇයගේ සිතුවිලි දැනගන්නත් අපට භාග්‍ය උදාවුණා. “මං ආස නැටුම්වලට. ඒ වගේම මේ ඉස්කෝලෙටත් ආසයි. අපි ඉන්නෙ හරිම සන්තෝෂයෙන්. දැනුම සතුට හැම දෙයක්ම අපිට ලැබෙනවා. මං කවදාහරි කැමැති පරිගණක ආශි‍්‍රත රැකියාවකට. අපිව මෙහිදී හැම දෙයකටම හැඩ ගස්සනවා. මේ පාර ශිෂ්‍යත්ව විභාගයටත් මං ලියනවා.රටට සේවයක් කරන්න මං ආසයි.” සිතේ තිබුණ සිතුවිලි වචන වලට ගළපා දෙන්න සංඥා භාෂාව උපකාරී වුණා. සාමාන්‍ය අයට වගේ ඒ අයටත් ලෝකය ගැන දැනෙනවා. රට ගැන හැඟීමක් තියෙනවා. යමක් කරන්න ආසයි. ශබ්දය පිට නොවුණත් හඬග් නඟන්න ඔවුන්ටත් හැකිවෙලා. ඒත් ගොළුමඩමේ හන්දියෙ නම නම් තාමත් එහෙම්මයි. එයත් වෙනස් විය යුතු කාලය දැන් එළඹිලා. මෙය ඉක්මනින් නිවරැදි කර දෙන්න අදාළ බලධාරින්ගේ අවධානය යොමුවිය යුතුයි. එය මේ දරුවන්ගේ ආත්ම අභිමානය වඩවන්න ලොකු හේතුවක් වේවි. මෙතෙක් ඔවුන් වෙනුවෙන් ඉටුවී ඇති සේවය ප්‍රශංසනීයයි. එහෙත් තවත් පුංචි අඩුපාඩුකම් ඇති බව ඔබට අවධාරණය කරනවා.ඒ සඳහා ඇසෙන පෙනෙන ඔබේ සහයෝගය අපට අවශ්‍යයි. එය ඔවුන් වෙනුවෙන් දීමට පමා නොවන්න. ගොළුමඩම තවතවත් ගොළු නොවන බව නම් සත්තමයි. එහෙත් ඔබ එය එසේ යැයි පිළිගන්නා තෙක් ඔවුන් ගොළුව සිටීම කුමන අපරාධයක් ද? බලධාරීනි ඔබේ මුනිවත නිසා ගොළුමඩම තවදුරටත් ගොළුමඩමක් වීම කෙතරම් සාධාරණීය ද? හැකියාව අබියස ඔවුන් ගොළු වී නැත. එහෙත් ඔබ තවමත් ගොළුවීම අපට ප්‍රශ්නයකි.සියක්වස සැමරුම වෙනුවෙන් සිළුමිණ පුවත්පත ඔවුන් සොයා ගියේ ලහි ලහියේ බව සැබෑවකි. කඩිනම සැබෑ තොරතුරු හෙළි කර ගැනීමට පිටිවහලකි. ඔවුන්ගේ අගය ලොවට කීමට ප්‍රමාද විය යුතුද? නැත. ඒ ඔවුන් අපි මෙන් ම සමාජගතවී සිටින බැවිනි. එහෙත් අවාසනාවක මහත. දෘශ්‍යාබාධිත දරුවන්ගේ විදුහල් පියසට අපි සපැමිණි කල එහි විදුහල්පතිනිය තොරතුරු දීමට කාලවේලාව නොමැති බව පැවැසීම මහත් කනගාටුවකි. අපි ගියේ ඔවුන්ට යහපතක් කිරීමටය. එහෙත් ඇගේ ප්‍රතික්ෂේපය මත මගේ හිතේ පුංචි හිස්තැනක් ඉතිරිවිය.අයහපත යහපත පෙරළා සිදුවූ සියල්ලට විරාමය තැබුවද ලොව දකින ඔබ ලොව නොදකින නොඇසෙන ඔවුන් ගැන සැලකිලිමත් වන්න. එය සිළුමිණ අපේ කාරුණික ඉල්ලීමයි.රූපාන්ති බුලත්සිංහල සේයා රූ :- සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af1206174</link>
    <topic>සැබෑ වීරයා කවුද?</topic>
    <author>රංජිත් සියඹලාපිටිය</author>
    <content>යුද්ධය ගැන දැන් කථා කරන්න එපා යැයි සමහරු කියති. ශ්‍රී ලාංකික අපගේ විජයග්‍රහණය ලඝු කරන්නට හදති. ඒ ගැන කථා කලා ඇතියි කියන අය ද සිටිති. ජයග්‍රහණයට උරදුන් මහා නායකත්වය ද බෙදන්නට හදති. දේශපාලන ඇසින් විවිධ දේ කියන්නට උත්සාහ කරති.මේ ගුණමකු කථාවලට හොඳ පිළිතුරක් කොටි හිතවාදීන්ට පසුගිය දා මහ රැජනගේ දියමන්ති ජුබිලි උත්සවය වකවානුවේදී රඟ දක්වා පැහැදිලිව පෙන්වා දී තිබුණි.පුවත්පත්වල වාර්තා වූ විදියට 3000 කට වැඩි දෙමළ ඩයස්පෝරාවේ හිතවාදීන් අනියම් ලෙස කිවහොත් එල්.ටී.ටී.ඊ. හිතවාදීන් එංගලන්තයට පැමිණ විවිධ තැන්වල හොල්මන් කරමින් ත්‍රස්තවාදය පරාජය කිරීම පිළිබඳ තමන්ගේ ඇති විරෝධතාව ලොවට කියා පෑහ.දිවයින තුළින් ත්‍රස්තවාදය සහමුලින්ම පරාජය කළත් ලෝකයේ විවිධ රටවලට වී ඔවුන් කරන බලපෑමේ තරම ශ්‍රී ලාංකිකයන් වශයෙන් රටට ආදරය කරන අයට කල්පනා කරන්නට හොඳ අවස්ථාවක් උදාවූයේ යයි මට සිතේ.හැම දෙයක්ම සිදුවන්නේ හොඳට නම් ත්‍රස්තවාදය පරාජය කළ යුතු යයි එක මතයක සිටි ශ්‍රී ලාංකිකයන් සියලු දෙනා එදා කල්පනා කළා මෙන්ම වගකීමෙන්ද බැරෑරුම්ව ද මේ ගැන සිතිය යුතුය. පටු දේශපාලන උවමනා එපාකම්, න්‍යාය පත්‍ර සියල්ලටම වඩා එය වැදගත්ය.මේ මහා විජයග්‍රහණයට දුන් නායකත්වය ද අපේ සමහරු අමතක කරන්නට හැදුවත් ඩයස්පෝරාව සැබෑ වීරයා හඳුනාගෙන ඇත. ඔවුන් ඩොලර් මිලියන ගණන් වියදම් කරමින් විරෝධතා දක්වන්නට ලොව පුරා සිටින සාමාජිකයන් එක්රැස් කරන්නේ මහින්ද රාජපක්ෂ ජනාධිපතිතුමා සහභාගිවන තැන්වලටය.ඒ අනභිභවනීයයි උදම් ඇනූ ත්‍රස්තවාදය පරාජය කිරීමට ඒ අසහාය නායකත්වය දුන්නේ කවුදැයි ඔවුන් හොඳ හැටි දන්නා නිසාය. සැබෑ වීරයන් පිළිබඳව විවිධ විකෘති කරන ලද මත ප්‍රකාශ කරන, ද්වේශයෙන් පෝස්ටර් ගසන සමහර අය ඒ පිළිබඳව නම් දෙමළ ඩයස්පෝරාවෙන් විමසා බලා හරි හැටි වීරයා හඳුනා ගත්තාට කමක් නැත. එය යුතුකමක් වන නිසාය.විරෝධතා කරුවන් හැකි උපරිම පීඩනය යොදද්දී එතුමාට සැබෑ විරයකු ලෙස හැසිරීමට අවශ්‍ය ධෛර්යය ලැබී තිබීම ශ්‍රී ලාංකික අපට ආඩම්බරයකි.ස්කොට්ලන්යාඩ් පොලීසිය ද මවිතයට පත් කරමින් දේශහිතෛෂී ශ්‍රී ලාංකිකයන්ගේ උද්ඝෝෂණය හමුවේ සිය රථය නවත්වා ඔවුන් අතරට යන්නට, කථාබස් කරන්නට ධෛර්යවත් කරන්නට ජනඅරගල, උද්ඝෝෂණ, පෙළපාලි, වීදි සටන් හොඳින් පළපුරුදු ජනාධිපතිතුමාට ශක්තියක් තිබුණි.දෙමළ ඩයස් පෝරාවට එකපසෙකින් ස්තුතිවන්ත විය යුතු යයි මට සිතේ. ඒ දේශපාලන හෝ වෙනත් පෞද්ගලික ඕනෑ එපාකම් නිසා දිනූ නිදහස ආරක්ෂා කර ගැනීමේ වගකීම නොතකා ජයග්‍රහණයට ගරහන සැබෑ නායකත්වය සොයන්නට අඳුරේ අතපත ගෑමට සූදානම් සමහරුන්ට වටහා ගන්නවා නම් වටහාගන්නට යථාර්ථය පැහැදිලි කරදීම වෙනුවෙනි.එහෙත් බීරි අලියාට වෙණ වැයීමෙන් පලක් නැතැයි පැරැණි කියමනක් තිබේ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af1206175</link>
    <topic>මසිත</topic>
    <author>කසුරි</author>
    <content>සුමින්ද මගේ අසල්වැසියෙක් වුණත් ඔහු අසනීපයෙන් සිටින බව මම දැනගත්තේ රාවය පත්තරෙන්. ඒ වෙලාවේ මසිත මට දොස් කිව්වා. කිසිම දෙයක් ගැන දන්නෙ නෑ කියලා. සුමින්ද කියන්නේ සුමින්ද සිරිසේන. සුමින්ද ඉන්නේ ගම්පහ ශි‍්‍රබෝධි පාරේ. මීට මාස කිහිපයකට ඉස්සෙල්ලා මම ඔය පාරේ යනකොට සුමින්ද එහා මෙහා ඇවිදිනවා මම දැක්කා. ඒ ව්‍යායාම් සඳහා. මම නැවතිලා මඳ සිනාවක් විතරක් ඔහුට දුන්නේ ඔහුගේ ව්‍යායාම් ගමනට බාධා නොකරන්න හිතාගෙන.ඒත් ඊට සුමාන දෙක තුනකට ඉස්සෙල්ලා ගම්පහ බණ්ඩාරවත්ත හන්දියේ බස් එකක් එනතුරු මම ඉන්නකොට සුමින්ද පත්තර ගන්න ඇවිල්ලා ආපහු යනව මට හම්බු වුණා. අපි බස් එකක් එනතුරු කතා කර කර සිටියා. ඒත් මම සුමින්දගේ අසනීපය ගැන ඇහුවේ නැහැ.සුමින්ද අසනීප වුණා කියන එක මම දැනගත්තේ හරිම හදිස්සියෙන්. යමක් හදිස්සියෙන් දැනගත්තහම සිත කම්පනයට පත්වෙන එක වළක්වන්න බැහැ. මසිතත් එදා මහා කම්පනයකට පත් වුණා. ඒ දවස මට මතකයි.ඒක මං පස්සෙ කියන්නම්. තව දවසක් මට මතකයි. ඒක මගේ උපන් දින දවසක්. අපේ ගෙදරට යාළුවෝ ඇවිත් හිටියා. හැන්දෑවේ පොඩි පැදුරු සාජ්ජයක් තිබුණා. සුමින්දත් ඇවිත් සින්දු කිව්වා. ඊට පස්සේ දවසක මොකක්හරි උවමනාවකට මම සුමින්දට ටෙලිෆෝන් එකෙන් කතා කළා.“මගේ අතට ස්ට්‍රෝක් එකක් ඇවිත් පොඩ්ඩක් පණ නැති ගතියක් වගේ දැනෙනවා.”සුමින්ද කිව්වේ බිඳුණු හඬකින්. මම ඊට වඩා අහන්න ගියේ නැහැ. ඊට වඩා විස්තර අහන්න එපා කියලා මසිත මට කිව්වා. ඊට පස්සේ වෙදකම් කරන්න රත්නපුරේ අයියලගේ ගෙදර යනවා කියලා සුමින්ද කිව්වා.රාවයේ ප්‍රවෘත්තිය දැක්ක වෙලාවේ මට මෙහෙම දෙයක් මතක් වුණා. හැබැයි ඊට පස්සේ මට සුමින්ද කිහිප සැරයක් හමුවුණා. නෙළුම් පොකුණ රඟහල විවෘත කළ දවසේ මට සුමින්ද හමුවුණා. ඒ වෙලාවේ කිසිම අසනීප ගතියක් පෙන්නුම් කළේ නැහැ. ඒ නිසා ඔහු පිළිබඳව විශේෂයෙන් කතා කරන්න හෝ සිතන්න අවශ්‍ය වුණෙත් නැහැ. රාවය පුවත්පතේ පළ වූ ආරංචිය දුටු විට මා කම්පනයට පත්වුණේ ඒ නිසාම නොවේ.කලාකරුවන්ට මෙවැනි ඛේදනීය ඉරණමක් අත්වූ විට අනෙක් කලාකරුවන් ප්‍රතික්‍රියා දක්වන ආකාරය කෙතරම් අනුවේදනීයදැයි සිතන විටය.අසනීප වූ හෝ අසරණ වූ කලාකරුවකුට පිළිසරණ වන්නට අවශේෂ කලාකරුවන්ට ඕනෑකමක් හෝ හදිසියක් නැති හැටි රාවයේ විමලනාත් අපූරුවට පැහැදිලි කොට තිබුණා. ඒ ඕනෑකම ඔහුට තිබීම පිළිබඳව ඔහුට ස්තුති වේවා.කලාවේ නාමයෙන් සහ කලාකරුවන්ගේ ශක්තියෙන් රජයේ බලධාරීන් වී සිටින කලාකරුවන්ගෙන් එක් දෙයක් ඉල්ලමි. ඔබේ ආත්මයෙහි සංවේදීකම අංශුවක් හෝ ඉතිරිව ඇත්නම් සුමින්ද සිරිසේන නම් වූ ප්‍රසන්න මිත්‍රයා වෙනුවෙන්, අතිදක්ෂ කලා ශිල්පියා වෙනුවෙන් සිතා සිටිනවාට වඩා වේගයෙන් ඉදිරියට පැමිණ, සිතා සිටිනවාට වඩා වැඩි යමක් කළ යුතු යැයි මම යෝජනා කරමි. ඉල්ලා සිටිමි. අපේක්ෂා කරමි.* * *අද මසිත තීරුව වෙන් කරන්නට සිතුවේ මගේ සුහද මිතුරකු වන ධම්මික ගංගානාත් දිසානායක මහාචාර්යතුමාණන් වෙනුවෙනි. මහාචාර්යතුමාණන් කියා කීවේ උපහාසයට නොව මිත්‍රකමටය. හමු වූ විට සාමාන්‍යයෙන් කියන්නේ මචං කියාය. පසුගිය දිනෙක ටෙලිෆෝනයෙන් කතා කළ ධම්මික “මචං කසුරි උඹ එනවා නේද” යැයි ඇසීය.“මොකටද”“මගෙ පැණි වළලු වලට”“මම දන්නෙ නෑ”“ඇයි ආරාධනාව හම්බු වුණේ නැත්ද?”“නෑ”“වෙන්ඩ බෑ. ආරාධනා එව්වා.”“කමක් නෑ මම එන්නම්”ධම්මිකගේ පැණි වළලු වෙනුවෙන් මසිත තීරුව වෙන් කරන්නට මම ඒ මොහොතේ සිතා ගතිමි. එහි මෙවැන්නක් ලිවිය යුතු යැයි ඉටා ගතිමි.“ධම්මික, දැන් මා පැණි වළලු කෑම අතහැර බොහෝ කල්ය. ඒ දොස්තර මහත්වරු සහ වෙද මහත්වරු කියන හින්දාය. මගේ ලේවල සීනි තිබෙනවා ය. ලේවල සීනි තිබෙන අයට පැණි වළලු හොඳ නැති ය. එහෙම වුණාට මිරිස් වළලු කියා දෙයක් තවමත් සමාජයේ නැති ය.”ළමා කාලයේ අධික ලෙස පැණි රස කෑම නිසා එහි විපාක විඳින්ට සිදුවෙලා තිබෙනවාය.ඒ නිසා 18 වැනිදාට ඔබේ පැණි වළලු සංදර්ශනයට පැමිණියාට පැණි වළලු එහෙම කන්නට බල කරන්ට එපාය. ඔබ වුණත් පැණි වළලු කෑම දැන් ටිකක් අඩු කළාට කමක් නැතිය.ඔබේ පූජියාමා ගිනි කන්ද නැඟීමේ විශේෂාංග ලිපිය ගැන මගේ මතකයේ තවත් තිබෙනවාය.හිතට එකඟව කියනවානම් ධම්මික ඒ විශේෂාංග ලිපිය නම් පැණි වළලුවලට වඩා රසවත්ය. ඒක පළවුණේ දිවයින ඉරිදා සංග්‍රහයේය. එතකොට ඔබ සිටියේ ජපානයේය. මා සිටියේ ඉරිදා දිවයිනේය.ජපානයේ සිට පැමිණි දවසක ඔබ මටත් දොඩමාටත් අපූරු තෑගි දෙකක් දුන්නේය. අත්බෝම්බ දෙකක්ය. මිනිසුන් මරණ ඒවා තමාය. ඒත් එකපාරට නෙමේය. ටික ටිකය. ලයිටර් දෙකක් ය. දැන් මාත් දොඩමාත් දෙදෙනාම සිගරට් බොන්නේ නැතිය. ලයිටර් දෙකත් නැතිය. දෙන්නාම පැණි රස කන්නෙත් නැතිය. දෙන්නාම මධු පානයත් නැතිය. එබැවින් පැණි වළලු සංදර්ශනය දවසේ ඔබ අපට මොනවා දෙන්නට බලාපොරොත්තුවෙන් සිටිනවාදැයි නොදන්නෙම්ය.ඒත් එදාට එනවාය බිෂොප් කොලීජියට.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af1206176</link>
    <topic>ප්‍රවේශම් විය යුතු බාඳුරා මල්</topic>
    <author>සැකසුම - සුමේධා නවරත්න</author>
    <content>පියදාස සිරිසේන නැවත කියවමු”තමාගේ දියණියත් නොසලකා තලතුනාකමත් නොසලකා ජුලිනෝනා කසාද බැඳ ගත්තේය. ඉතින් ජුලිනෝනා මෙහි ආ තෙක් පටන් අප්පුහාමි සුරාසොඬෙක් කොට ගෙන ඔහුගේ ස්ථානෝචිත ඥානයත්, ප්‍රතිපත්තියත් පිරිහෙලා අදට වුවමනා අන්දමට ඔහු ලවා ක්‍රියාකර ගත්තේය. සුරාපානයෙන් මුළාවට පැමිණ මේ මහා විපතට පැමිණියේ අප්පුහාමි පමණක් නොවේ. අප්පුහාමිගේ බෑනා වන මේ ඉස්කෝලේ මහත්මයාත් ජුලිනෝනාගේ වාලෙකි.රටක ගමක දරුවන්ට ධර්ම ශාස්ත්‍රය උගන්වමින් උතුම් ප්‍රතිපත්තියේ යෙදී උන් මේ ස්කෝලේ මහතා ජුලිනෝනාගේ බලවත් ප්‍රයෝගයෙන් සුරාපානය කරන්ට පුරුදු වී ඉක්බිති ඇගේ හිමිකමට ඔහු ද මැදහත් කර ගත්තේය. අවිවාහක කාලේවත් පර ස්ත්‍රීන් දෙස නොබැලූ මේ ගුණවත් ඉස්කෝලේ මහතා ස්ත්‍රී අංගයෙන් සම්පූර්ණ වූ ස්වකීය භාර්යාව සිටියදීම මේ දුෂ්ට ජුලිනෝනාගේ මායාවට අසුවී පරදාර පාපකර්මය කරගත්තේය. ඒ පාපකර්මයත් අනික් ස්ත්‍රියකු සමඟ නොව සියදෝරිස් අප්පුහාමි බලවත් මුළාවකට පත්ව කසාද බැඳගත් නමුත් දැන් සම්මත වශයෙන් තමාට මවුපදවියේ ඉන්නියකි....අප්පුහාමි වැනි ශික්ෂිත තලතුනා මිනිහෙකු රාග ගින්නෙන් රත්කොට මේසා විපතකට පැමිණවීමටත්, පංච මාතාවන්ගෙන් කෙනකු සමඟ මේ ඉස්කෝලෙ මහතා අසද්ධර්මයේ හැසිරීමට තරම් මුළාවක් ඇති කිරීමටත් සුරා පානයට පුළුවන් නම් ඒ සුරා පානය කරන මිනිස්සු කෙතරම් අපරාධ කරන අශික්ෂිත කාලකණ්ණිහුදැයි සැලකිය යුතුය.””විමලතිස්ස හාමුදුරුවන්ගේ මුදල් පෙට්ටිය” පියදාස සිරිසේන නවකතා එකතුව දෙවැනි කාණ්ඩය සම්පාදිකා ජයලතා මැදවත්ත – (ගොඩගේ ප්‍රකාශන)මිනිසෙකුගේ විනාශය ළඟා කරන ප්‍රධාන හේතු කීපයක් ගැන බුදුරජාණන් වහන්සේ ද දේශනා කළහ. ඒ ඇසුරින් පණ්ඩිතයෝ ද, ලේඛකයෝ ද විවිධ නිර්මාණ මඟින් සමාජයට ඒ ගැන පසක් කර දුන්හ. සුරාව සූදුව හා චාරයක් නැති කාන්තාව මිනිසකුගේ විනාශය ළඟා කරන බව ඔව්හු පුන පුනා කීහ. සිරිසේනයන් සිය නිර්මාණ මඟින් ද නිරන්තරයෙන් දුන් පණිවුඩයක් වූයේ එයයි. වසර 2500කට පෙර කී මේ සත්‍යය වසර සියයකට පෙර ද වලංගු විය. අදටත් එය එසේමය. මේ දුසිරිත්වලට වැටෙන්නා සිය පවුලටද පරම්පරාවට ද කරන්නේ අවමානයකි. සමාජයට ලබා දෙනුයේ ද වැරදි ආදර්ශයකි.සැකසුම - සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af1206177</link>
    <topic>සැන්දෑ කොමළිය ගඟට බසින්නේ</topic>
    <author>අරුණි මුතුමලී</author>
    <content>වතුර කරාමයක් හෝ ගාලා ඇරලා බාල්දිය උතුර උතුර යනවා. අහල පහල කිසිකෙනෙක්ට ඒක නතර කරන්න කිසිම උවමනාවක් නෑ වගේ ඔහේ ඉන්නේ. බස් එකේ නොවෙන්න මම ගිහින් ඒ කරාමෙ වහනවා. මගේ ළඟ හිටපු වයසක මනුස්සයාටත් ඒ අපරාදෙ දැනුණා.“අය්යෝ වතුර අපරාදේ” වයසක එක්කෙනා තනිවම කියා ගත්ත.මමත් ඒ දිහා බලලා යටිතොළ පෙරළලා උත්තර දුන්නේ කරන්න වෙන දෙයක් නැති නිසයි.“පාරෙ පයිප්ප ඔහොමමයි. වතුර නැතිව කී දෙනෙක් දුක් විදිනවද? දැන් ඉස්සර වගේ නෙවෙයි. රස්නෙට වතුර වැඩියෙනුත් ඕනෙ. ඔන්න ඔය දෙදාස් කීයෙද බොන්නත් වතුර නැතුව යනවලු නේද? ඇත්තක් වෙන්නැති දැන් ඉස්සර වගේ ගඟක ඇළකවත් බහින්න පුළුවන් කාලයක් යැ? දැක්කනේ අර ඇළ වේලි හිඳිලා කුඹුරු මැරිලා”මගේ ළඟ හිටපු මනුස්සයා තොරතෝංචියක් නැතිව කියාගෙන ගියෙ වේදනාවට. ඒ කතා නිසා මගේ හිත අතීතයට ගියා.නිවාඩු දවසට අපේ ගෙදරට පවුලේ අය වැඩිපුරම ආවේ බොල්ගොඩ ගඟේ නාන්න. ඒ නැතත් අම්මයි තාත්තයි එක්ක මල්ලියි මායි ටයර් එකකුත් අරගෙන ගඟේ පීනන්න පුරුදු වෙන්න යනවා.ගඟේ නෑවත් නොනෑවත් අහලපහල කොල්ලො කුරුට්ටො මාළු අල්ලන හැටි බලන්න අපි දෙන්නත් අනවසරෙන් හරි එතැන්ට දුවනවා.හැබැයි මොන සෙල්ලම කළත් ලොකු ළිඳට එහා පැත්තේ යායට වනලා තියෙන රෙදිවැල් පැත්තේ ගියොත් නම් ආයේ ගඟට එනවා බොරු. ඒත් රෙදි නැන්දා දවසක් අපිට කීවේ එයාලගේ ජීවිතත් ඒ වගේ ඔහේ කැකෑරෙනවා කියලයි.ගවුම කූඩයක් වගේ හදාගෙන පුංචි මාළු පැටව් ඇල්ලුවත් අපි කරන්නේ ආපහු අතාරින එක. දවසක් ඉස්සෝ දෙන්නෙක් අල්ලලා ජෑම් බෝතලේක දාගෙන ඇවිත් මල්ලියි මායි හොඳට මූඩියෙන් වහලා තිබ්බේ ඊළඟ දවසේ යනකොට ගඟට ගිහින් දාන්න කියලා. ඒත්... මූඩිය තද කළාම උන්ට හුස්ම ගන්න බෑ කියලා තේරුණේ. පහුවෙනිදා කෑම දාන්න ගිහින් බලන කොටයි. ඊට පස්සේ කවදාවත් ඒ වගේ වැඩ නොකරන්න අපි දෙන්නා දෙන්නට පොරොන්දු වුණා.අයිරාවෝ මාළු කාලා නැති නෑදෑයන්ටත් අපේ ගෙදර ඒම විශේෂ කාරණයක් වුණේ ඒක බොහොම රස ව්‍යංජනයක් නිසා. ගඟේ නාන්න යන දවසට තාත්තගේ කටේ ම තියෙන්නේ“කන්දෙන් ලන්දෙන් බැස දිව එන්නේමාදං බෝවිටියා රස දන්නේනින්දේ දුටු සිහිනය එළිවන්නේසැන්දෑ කොමළිය ගඟට බසින්නේ” සින්දුව.දවසක් අපි ඉස්කෝලේ ඇරිලා එනකොට කඩේ ළඟ සෙනඟ පිරිලා. මාළු ජා කොටු අයිතිකාරයෝ කඩේ ළඟ බිම ඇණ තියාන කල්පනා කරනවා. රෙදි නැන්දලෑ ගෙවල් පේළියෙම අය එතන.“ඇයි කවුරු හරි නැතිවෙලා ද?”“නෑ. අපි ඔක්කොම නැති වෙන්නයි යන්නේ” මුදලාලි කීවා.ඒ සති අන්තේ අපි ගඟට ගියේ නාන්න නෙවෙයි. ලන්ද කපද්දී නාය ගිය ගෙදර බලන්න. බෝවිටියා දං කජු මීවන පිරිච්ච යාය එකම පස් කන්දක්. ගඟේ ඉවුර ගොඩ කරලා පුංචි පුංචි ගෙවල් හදලා නන්නාඳුනන මිනිස්සු ඒවායේ පදිංචි වෙලා. හොරෙන් හොරෙන් කෙරිච්ච කසිප්පු ජාවාරම් එළිපිටම වෙනවා. කරාබු දාගෙන කොණ්ඩෙ වවා ගත්තු තරුණයෝ ස්කිනි ඇදගෙන එහෙ මෙහෙ යනවා. රෑට ගඟේ බකට් පත්තු කළා වගේ තිබුණු ජාකොටු ගලවලා විසි කරලා. ගං ඉවුරම ගඳයි වගේ. අපේ ළිංවලත් වතුර අඩු වුණා. අපි ආයේ ගඟේ නාන්න ගියේ නෑ.ඊට වඩා තදට බොල්ගොඩ ගඟ මිනී ගඳ ගැහුවේ අසූ අට නවය කාලේ. සමහර දාට ඉස්කෝලේ යද්දී තාත්තා අපි දෙන්නව කිහිලි දෙකට තද කරගත්තේ කිකිළි පැටව් රකිනවා වගේ. අත් දෙකෙන්ම අපේ ඇස් වහලා තාත්තා ඒ පව් තාත්තාගේ ඇස් දෙකට ගත්තා. ඊට පස්සෙ අපි අයිරාවෝ කෑවෙත් නෑ. ගඟ කිව්වම සමහර වෙලාවට ඔක්කාරෙටත් එන තරම්. ඒත් ඒ හැමදේම දරාගෙන ගඟ හැමදාමත් ගලාගෙන ගියා.ඒ දේවල් අමතක වෙලා අපි ලොකු මහත්වෙලා ඉද්දි සුනාමි ආවා. ගඟත් ගොඩ ගැලුවා. ගඟේ ලුණු කරිජ්ජ ගතිය වැඩි වුණා. ආසාවට ඔරුවක් පදිනවා බලන්නවත් ඊට පස්සේ හිතුණේ නෑ.ලී මෝල් කාරයෝ කුඩුදාලා ගොඩ කරගත්තා. බලපුළුවන් කාරයෝ පස් දාලා ගොඩ කර ගත්තා ඉවුරු වෙනස් වුණා. අහල පහල ළිංවල රස වෙනස් වුණා. කවුරුත් ඒ ගැන වැඩිය කතා කළෙත් නෑ ඉතිං.අපි ගෙවල් මාරු කළා. එතනත් දෙපාව ගලාගෙන ගියේ නිල් කැටේට වතුර අරගෙන කාලයක් යද්දී ඉඩං කට්ටි වැඩි වුණා. මිනිස්සු වැඩි වුණා. ගොවියෝ මූණ කට හෝදගෙන කාපු බීපු දෙපාව, කාණුව බවට පත් වුණා. බොල්ගොඩ ගඟ අයිරාවන්ට නැති වුණා වගෙත් ම දෙපාව තිත්තයන්ට තිත්ත වුණා. එහෙමයි කියලා අපට තව තැනකට යන්න බෑ. අපිත් ඔහේ එන විදිහකට පුරුදු වුණා. දෙපාවත් කාණුවක් වගේ ගලන්න පුරුදු වුණා.ඒ ගැන හිතලා ටීවි එකේ වතුර නැතිව කලගෙඩි ඔළුගෙඩියේ උඩට උඹට අට්ටි ගහගෙන වතුර අදින්න හැතැප්ම ගණන් යන මිනිස්සුන්ව ගෑනුන්ව ළමයින් දැක්කාම ඇඟ හිරි වැටිලා හීන් බීතියක් පිටකොන්ද දිගේ යනවා වගේ දැනෙනවා.අර විදිහට කරාමේ ඇරලා දාලා ගිය මනුස්සයට කවදා මේ ටික තේරෙයි ද? ඒ වගේ ම මිනිස්සුන්ට යමක අගය තේරෙන්නේ ඒ දේ නැතිවුණාමයි.පිරිසිදු වතුර නැති දවසක ජීවත්වෙන්න වුණොත් කියලා හිතුණාම මගේ තොලකට වේලුණා. මම බෑගයෙන් බෝතලය අරගෙන වතුර ටිකක් බිව්වා.”හන්දියෙ බහින අය ඉස්සරහට එන්න” ඊළඟ හෝල්ට් එකේ බහින බව මතක් වුණේ කොන්දොස්තර කෑගැහුවාමයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af1206178</link>
    <topic>උඹ බඳින්න... මම ගෙවන්න...</topic>
    <author>මහින්ද අබේසුන්දර</author>
    <content>”උඹට අන්න ලොක්කා කතා කරනවා” ජැක්සන් සේනාරත්න මට කීවේය.”මොකක්ද ජැකෝ ලෙඩක්ද” මම තරමක නොව ලොකු ගැස්මකින් කතා කළෙමි.”ගිහින් බලාගනින්! ලෙඩක්ද අසනීපයක් ද කියල එතකොට දැනගන්න පුළුවන්” ජැකා පෙරළා කීය.”මහින්ද තමුසෙ යනවා කඳවල වලව්වට. ඒකෙ ඉන්නේ හිටපු අගමැති සර් ජෝන් කොතලාවල! එයාගෙ තියෙනවා “Exservicemen Association”  කියලා හිටපු හමුදා නිලධාරීන්ගේ සමිතියක්. උදේ 10ට තියෙන්නේ. ගිහිල්ල ඒකෙ තොරතුරු හොයාගෙන එනවකො” ඩී.බී.ධනපාල මහතා කියාගෙන ගියේය.”වැඩක් භාර දුන්නාම ඒකට පැයක් දෙකක් කලින් යාම පත්තර වාර්තාකරුවකු ලෙස මාගේ පුරුද්දකි. ඒ අනුව මම උදේ 10ට තියෙන රැස්වීමට උදේ 8.30 වන විට රත්මලාන කඳවල වලව්වට ගියෙමි.බියෙන් නොව වලව්වට ගොඩවෙද්දී ඇතිවූයේ තිගැස්මකි. සේවකයකු සියලු විස්තර දැනගෙන ඇතුළට ගියේ මට වාඩිවෙන්නට කියලාය. ඒ ඉස්තෝප්පුවේ පුටුවකි. සර් ජෝන්ට අගමැති හැටියට වලව්වේ වෙනම කාර්යාලයක් තිබුණි. එම කාර්යාලයේ බිත්තිවල එල්ලා තිබුණේ සර් ජෝන්ට එරෙහිව පත්තරවල ඇඳුණු කාටුන්ය. කාටුන් ශිල්පීන් දෙතුන් දෙනකුගේ නම් මතකය. ඕපාත – ජී.එස්. ප්‍රනාන්දු අපට මතක ඇති නම්ය.ටික වේලාවකින් මහා තේජවන්ත පෙනුමක් ඇති පුද්ගලයා සර් ජෝන් මා ඉදිරියේ සිට ගෙන සිටිද්දී මා නැඟිට්ටා නොව නැඟිටුණාය.”උඹ මොකද? උදේට කෑවද? “ ඔහු ඇසුවේය.”ඔව් සර්” මම කීවෙමි.”බොරු කියන්න එපා මිනිහෝ! යමං බිත්තර ආප්පයක් කන්න. උඹ බොනවාද” සර් ජෝන් අසන විට මට කේන්ති ගියේ නැත. ඒ බය නිසාය. පත්තරකාරයකුට රටේ හිටපු අගමැතිවරයා උඹ බං බොලං කියා කතා කිරීම ගැන එදා වයස විසි එකක දෙකක ගැටයකු වූ මට කිසිම විරසකයක් ඇති නොවූයේ සමහරුන් ආදරයට ඒ වචන පාවිච්චි කරන නිසාය.උඹ බොනවාද යන ප්‍රශ්නයට මා නැතැයි කී විට සර් ජෝන් යස කතාවක් කීවේය.”මිනිහෝ පත්තරවල වැඩ කරන අය බොන්නේ නැහැයි කීම බොරුවක්නේ. බොන්නෙ නැත්නම් බොන්න පුරුදු වෙයන්” සර් ජෝන් අවවාද කළේය.”වරෙන්! වරෙන්” එසේ කියා මා පුංචි බාර් එකක් ළඟට කැඳවා ගෙන ගියේ බාර් එක බාරව සිටින පිත්තල බොත්තම් කාරයාට සියලු උපදෙස් දීලාය.”එහෙනම් දැන් මෙතැනින් මොනවා හරි බීලා බිත්තර ආප්පයක් හරි ඉඳිආප්ප හරි කාල වාඩිවෙලා හිටපන්. රැස්වීම පටන් ගන්නේ උදේ 10ට. තව වෙලා තියෙනවා” සර් ජෝන් තවදුරටත් උපදෙස් දී යන්නට ගියේය.එම සිද්ධියට පසු ‘විසිතුර’ පත්තරේ කර්තෘ ආතර් යූ.අමරසේන මට තවත් වැඩක් පැවරුවේය. ඒකත් කඳවලය.”රුක්මණී දේවි පොතක් ලියලා - ජීවිත විත්ති” කියල. ඒක සර් ජෝන්ටත් පිරිනමන්න ඕනලු. ඔයා යන්න රුක්මණී එක්ක. එඩී ජයමාන්නත් යනවනේ. පින්තූරයක් අරන් විස්තරේ ලියල දෙන්නකෝ” ආතර් මට නියම කළේය.අපි කට්ටියම කඳවලට ගියෙමු. පින්තූර ගන්න කැමරාකාරයාත් අප සමඟ ගියේය. කොහොම හරි පැයක් දෙකක් රස්තියාදු වී වැඩේ කරගෙන අපි එළියට ආවෙමු.සර් ජෝන් අගමැති කාලේ වූ තවත් සිද්ධියක් පාර්ලිමේන්තු සේවකයෙක් අපට විස්තර කළේය. ඔහු කසාද බඳින්නට දින නියම කරගත්තේය. යහළුවන්ට ආරාධනා කළේය. සාමාන්‍යයෙන් මඟුලට යන විට කන්තෝරුවේ අය ලැයිස්තුවක් දමති. එහි නම ලියා දෙන මුදල සටහන් කරති. ලැයිස්තුවේ අනිත් අය ලියන්නට කලින් යෝජනාවක් ආවේය.”උඹ ගිහින් මේ ලැයිස්තුව සර් ජෝන්ට දීපන්. එතකොට උඹට තෑගි දේවි” යහළුවෝ මනමාලයාට යෝජනා කළහ.”මම යන එක හරි නැහැනේ” මනමාලයා පසුබැස්සේය.”නෑ නෑ මේකට උඹමයි යන්න ඕන” යහළුවෝ බල කළහ.බයෙන් බයෙන් ලැයිස්තුව රැගෙන මනාල සේවකයා (ඔහු පාර්ලිමේන්තුවේ පියන් කෙනෙකි) සර් ජෝන් අගමැතිගේ පාර්ලිමේන්තු කාර්යාලයට ගියේය.”ආ මොකද? මොකක්ද ඔය පෙත්සම” සර් ජෝන් ගොරෝසු හඩින් ඇසීය.”සර් මම බඳින්න යනවා” සේවකයා කීය.”ඉතින් මට මොකද කියන්නේ” සර් ජෝන් ඇසුවේය.”මෙන්න මේ ලැයිස්තුවක්” සේවකයා කියත්ම ලැයිස්තුව ඉල්ලා බැලුවේය.”ආ එතකොට උඹ බඳින්නත්... මම සල්ලි ගෙවන්නත්” එසේ කියූ සර් ජෝන් ලැයිස්තුවට රුපියල් පනහක් සටහන් කළේය.1956 ජනතා බලවේගය සර් ජෝන්ට නොව එස්.ඩබ්ලිව්.ආර්.ඩී.බණ්ඩාරනායකටය. රට වටේ ගිය ඔහුට ජනතා විරෝධය එල්ල වුණි. ජනතා ප්‍රශ්න විසඳුවේ නැති නිසාය.සර් ජෝන් බෙලිඅත්තේ මහජන රැස්වීමක් අමතමින් සිටියේය. ඔහු ඇස් දෙක හොඳටෝම රතුවෙලාය. ඒ දවල් රෙස්ට් හවුස් එකේ සිටියදී සිදුවූවකි. ඔහු ජනතාව ඇමතුවේය. ජනතා සහභාගිත්වය අතිශයින් දුර්වල විය.එ.ජා.ප. අපේක්ෂකයා ඩී.පී.අතපත්තුය. සර් ජෝන් කතාව අවසන් කරන්නට ඔන්න මෙන්නය. ගමට ගමේ ජනතාවට වැදගත් කිසිවක් සර් ජෝන්ගේ කතාවේ නැත.”සර් මේ පැත්තේ ඉන්නේ පැඟිරි තෙල් කර්මාන්තෙ යෙදෙන කට්ටිය. ඒ අයටත් මොනවා හරි කරනවා කියන්න” අතපත්තු ඉල්ලා සිටියේය.”උන්ගේ පැඟිරි උන්ටම ගාගන්න කියාපන්කෝ” සර් ජෝන් කියද්දී එය මයික් එක ඔස්සේ ජනතාවට ඇසිණි. මිනිස්සු සිනාසෙමින් හූ කියමින් යන්නට ගියහ.එවර ඡන්දයෙන් එ.ජා.ප.ය අටට බැස්සේය. සර් ජෝන් එතෙර නරි දඩයමේ ගිය බවට රටේ කතාවක් පැවතුණි.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af1206179</link>
    <topic>තිබ්බේ අලියට වැදුණේ මිතුරට</topic>
    <author>අමල් යශෝමන් ජයසිංහ</author>
    <content>දේහය බදාගෙන මිතුරා විලාප නගයිසම්පත් උඹටත් දැන් බඩගිනි ඇති. මටත් බඩගිනියි. අපි දැන් කාලා හිටිමු” කුමාර තම අතිජාත කුලුපග මිතුරාගේ පිඟානට ලොකු බත් හැන්දක් බෙදුවේ ය. සම්පත් සිනා පිරි මුවින් මිතුරා කුමාර දෙස බලා සිටියේ ය. කුමාර හා සම්පත් අතර පැවැති මිතුරුදම් සොහොයුරු දම් හා සමාන ය.නැතහොත් ඊට වඩා වැඩි ය. දෙදෙනා එතරම් එකිනෙකාට අතිශයින් කුලුපගය. ළෙන්ගතු ය. සම්පත්ට වයසින් අඅවුරුදු 28 කි. කුමාරට 27 කි. මේ මිතුරන් දෙදෙනාගේ ළෙන්ගතුකම් පවුල්වල වැඩිහිටියන් ද දැන උන්හ.එකිනෙකාගේ සිත්හි දුක්ඛ දෝමනස්සයන් කියා පා සිත් සැහැල්ලු කරගන්නේ ද මේ දෙන්නා ම ය. එකෙකුගේ දුකකදී ඇස කඳුළු පිසලන අනෙකා තුළ පැවතියේ ද හොඳ හිතමය. දෙදෙනාට රහස් නැත. මේ වනවිට දෙදෙනාම බත් කා අහවර ය.සම්පත් කුමාර මිතුරාගේ නිවසට පැමිණියේ හිතේ බරක් කියාගන්නට ය. ඊට තම මිත්‍රයා තමන් අස්වසාලනු පමණක් නොව කිසියම් විසඳුමක් ද ලැබදෙනු ඒකාන්තය. අප දෙදෙනා ගේ හැටි එහෙම ය. ඒ බැව් සම්පත් හොඳින් දැන සිටියේ ය.පොළොන්නරුව දිස්ත්‍රික්කයේ මැදිරිගිරිය අඹගස්වැව ග්‍රාමයේ වල් අලි ද ගහණ උවදුරු තුන්තිස් පැයේ බියකරු අවදානම නිරන්තරයෙන් ගෙන දේ. මහ වනරොදින් නැඟෙන සතාසීපාවාගේ ගොරහැඬි හඬ ද ගම්මුනට අමුත්තක් නැත. මේවා ඔවුනට අලුත් ඒවා ද නොවේ. දුක් ගැහැට බොහෝ ය. ජීවිතය කටුක ය.එහෙත් ඔවුනගේ මුවෙහි සිනහවට වටිනාකමක් දී තිබේ. හිරු පිබිදුණු මොහොතේ පටන් රෑ කළුවර වැටෙනා තුරු ඔවුන් දකින්නේ මේ මහ වන රොදය. යන්නට එන්නට පහසු මං නැතිව ද ඔවුහු ඒ ගැහැට උසුලා සිටිති. අතිශය කටුක වුව ද ඔවුහු දිරියෙන් දිවි පෙවෙත රැක ගනිති.“මැදිරිගිරියේ ගොඩපොත්ත මහයායට අපේ පොලිසියෙ ඉඳන් කිලෝ මීටර් 35 ක් විතර තියෙනවා. අතිශය දුෂ්කරයි. කඳු පල්ලම් වළ ගොඩැලි ගමනට දුෂ්කරයි. වල් අලි තර්ජන එමටයි. ඒ මැද්දේ ඒ අහිංසක මිනිස්සු දහිරියෙන් ජීවත්වෙනවා” මැදිරිගිරිය පොලිසියේ ස්ථානාධිපති ප්‍රධාන පොලිස් පරීක්ෂක නිපුණ දෙහිගම මහතා කීයේ ය.මැදිරිගිරිය, ජයගම්පුර අඹගස්යාය ප්‍රදේශයේ ඩබ්ලිව්.ඒ. අමරසිරි හෙවත් සම්පත් තවමත් අවිවාහකයෙකි. දෑතේ සවියෙන් වෙහෙස වී අතමිට සරු කරගන්නා හේ කාගේත් හොඳ හිත දිනා සිටියේ ය. යමක් උපයන මුදලින් පවුලේ මවුපියනට ද සත්කාර කළේ ය. දිසානායක මුදියන්සේලාගේ සමන් කුමාර ද තවමත් අවිවාහකයෙකි.වී ගොවිතැන ඔහුගේ ප්‍රධාන ජීවනෝපාය වූයේ ය. ඔහුගේ එකම මිතුරා සම්පත් ය. ලැබෙන හැම විවේකයේ දී ම සම්පත් සොයා කුමාර ගියේ ය. නොඑසේ නම් කුමාර සොයා සම්පත් පැමිණියේ ය. ඔව්හු කළණ මිතුරෝ වූහ. මේ ලබැඳී මිත්‍රත්වය දෙදෙනාම අගය කළහ. එකිනෙකා පරයා නැඟී සිටි දවසක් නැත.ඇති තැන ගුණ කියා නැති තැන නුගුණ කියූ දවසක් නැත. එකිනෙකා බැණ අඬ ගසාගත් දවසක් ද නැත. එකකුගේ ඇසේ කඳුළක් වීද හොඳ සිතින් පිසලන්නට අනෙකා සැදී පැහැදී සිටියේ ය. කලණ මිතුරන් වනුයේ එබැවිනි. අතට හසුවන වැඩෙක යෙදී දවසේ ආදායම සරි කර ගන්නා සම්පත්ට දින කිහිපයක සිට වැඩක් ලැබුණේ නැත.නිතර කුලී වැඩෙක යෙදුණ ද එය නොලැබී ගිය තැන මාළු වෙළෙඳාමේ ගියේ ය. කුමක් හෝ කළේය. ලද දෙයින් තුටුව සිනාවෙන් පසු වූයේ ය. එහෙත් දැන් කිසිදු ආදායමක් නැතිවම දින කිහිපයක් ම ගත වී තිබේ. එය බලවත් අසීරුතාවකි... තම හිත හොඳ එකම මිතුරා සොයා සම්පත් පැමිණියේ ඒ දුක කියන්නට ය. සියල්ල අසා සිටි කුමාර මිතුරාගේ හිස අත ගෑවේ ය. “උඹ මගේ මිත්‍රයා. උඹ හිත හොඳ එකා. අපට වරදින්නෙ නෑ මචං.. අපි කාටවත් වරදක් කරන ඈයො නෙවෙයිනෙ.”“උඹේ හිත මං දන්න හින්දමයි මං මේ ආවෙ. මං දැන් මොකද්ද කරන්නෙ කියල උඹෙන් අහන්නයි මං මේ ආවෙ.” සම්පත් බිම බලාගත් වනම සුසුමක් හෙළූයේ ළය සැහැල්ලු කරගන්නට මෙනි.“උඹ එහෙ මෙහෙ තවත් දුවන්න එපා. මම උඹට ඉන්නවානේ. මගෙ කුඹුරක් මං උඹට දෙන්නම්. කිසිම ප්‍රශ්නයක් නෑ උඹ සන්තෝසෙන් වැඩ කරපන්. හෙට ඉඳන් ම වැඩ කරපන්. අපි දෙන්නගෙ පංගු පේරු වැඩ නෑනේ. උඹෙ මහන්සිය බාල්දු වෙන්නෙ නැහැ. මාත් උඹ එක්කම ඉන්නවා”සම්පත් තම මිතුරාගේ දෑත් අල්වා සිනාසුණේය. ඒ දුටු කුමාර “අන්න එහෙම හිනාවෙලා හිටපන්කෝ - මං උඹට ඉන්නවානෙ සම්පත්” යි මිතුරා සොලවමින් සිනාසී කීවේ ය. විහිළුවෙන් තවත් පෑ කීපයක් මිතුරන් දෙදෙනා සිටියහ. දිවා කාලයේ දී වෙහෙස නොබලා සම්පත් කුමාර දුන් කුඹුරේ වැඩ කරන්නේ ය. ඔහුගේ සහායට කුමාර ද හවුල් වන්නේ ය. වෙහෙස මඳක් නිවාගන්නට නියරෙහි හිඳ ගන්නා සම්පත් ගීයක් මුමුණන්නේ ය. ‘දැන් තමයි මචං මං සතුටින් ඉන්නේ.ඒ උඹ හින්දා? සම්පත් කුමාර දෙස බලා කියන්නේ ය. දෙදෙනාම සුපුරුදු විනෝදයෙන් වැඩෙහි යෙදෙති. දවස් ගතවිණි. මහත් වෙහෙස දරා පිළියෙළ වූ කුඹුර අස්වනු නෙළන තෙක් ඇසමෙන් රැක බලාගත යුතුවේ. වනයේ සතා සීපාවා හතුරුකම් කරන්නට බැරි නැත. වල් අලියා මේවා පාලු කර දමා යන්නට ද බැරි නැත. ඒ අසලම කුඩා පැලක ගොවිතැන් ආරක්ෂා කරන්නට සම්පත් රෑ නොනිදා සිටියදී මිතුරු කුමාර ද ඔහුගේ තනියට සිටියේ ය.දෙදෙනාම පැල්කොටේ නිදි නොලැබ දෙඩමලු වූහ. ඇසෙන මානයේ මහ වන රොද මිස කිසිවකු ද නැත. ඈත මෑත මේ මහ රාත්‍රියේ සිටියේ නම් සිටිනුයේ වල් අලියා ය. බියක් ද නැත. අවට මහ ඝනඳුර වසා පැතිර තිබුණ ද තම මිතුරා තමා අසලම ය. කුමාරට සිතිණි. එලෙසින් ම සම්පත්ට ද සිතෙන්නට ඇත. “මෙහෙම අපි ඉඳල හරියන්නෙ නෑ මචං... කීයක් හරි අපි ඉතුරු කරන් කසාදයක් ගැනත් හිතමු... මට දැන් 27 ක්.“ඇයි මට දැන් 28 ක්. බලමු.” සම්පත් කීයේ ය. ඒ ඉකුත් 11 වන සඳු දින මහ මැදියම ය. රෑ දෙකට ආසන්න වී තිබිණි. දෙදෙනා නින්දත් නොනින්දත් අතර ය. ගම් ප්‍රදේශය පුරා වසා පැතිර ගිය මහ ගස් හේතුවෙන් කල් ඇතිවම ගමට කළුවර ගලා එන්නා සේ මහයායට ද ආ කළුවරට යාන්තමට තරු එළිය තැවරී තිබුණේ ය. එහෙත් කිසිවක් හරි හැටි නොපෙනේ. මිතුරන් දෙදෙනාගේ ම සිත් කලබල වූවායේ ය. දෑස් මහත් විණ. පැලට නුදුරේ දරකෝටු බිඳෙන හඬක් ද ඇසිණි. කුමාර තම සමීපයේ තබා සිටි කොටන තුවක්කුව සුරතේ තදින් මිරිකා ගත්තේ ය.“වල් අලියා” සම්පත් කීයේ ය.“කෑගහන්න එපා මචං... ඌ මේ ළඟම වගේ... මා ගාව තුවක්කුව තියෙනවා...” කුමාර මිමිණුවේ ය.වල් අලියා මහ කළුවර මැද පැලට ආසන්නයේ යැයි කුමාර යළිත් කියද්දී තමන් සමීපයේ පසු වූ මිතුරා ගෙන් පිළිතුරක් නොවී ය. සම්පත් .... සම්පත් උඹ කොහෙද?” යැයි පහත් ස්වරයෙන් අඳුරේ විමසුව ද පිළිතුරක් නොවූයෙන් එකත් එකටම වල් අලියාට බියෙන් මිතුරා කොහේ හෝ සැඟව ගන්නට ඇත. කුමාර සිතුවේ ය. කෙසේ මුත් පැලට කෙමෙන් ළංවන බව සියුම් ශබ්දයෙන් කියාපාන වල් අලියා පළවා හැරිය යුතුය. වල් අලියා දෑසින් නොපෙනුණ ද ඌ පළවා හරිනු වෑයමින් කුමාර අතැති තුවක්කුවෙන් ගිනි බින්දේ ය. ගිනි හඬට බියේ දිව යන වල් අලියාගේ බියපත් හඬ වෙනුවට වනරොද අතරින් නැඟී ආවේ කුළුපඟ මිතුරු සම්පත් ගේ බිඳුණු සෝ හඬ ය.“මටයි වෙඩි වැදුණේ... මටයි වෙඩි වැදුණේ... ආහ්... කු... කු... කුමා... ර මගෙ කුමාර.... ම..චං මට වෙඩි වැදුණේ... අ...”හිස ගිනිගත්තකු වූ කුමාර ගිනි අවිය ඉවත දමා සම්පත් ගේ අඳෙීනා නැඟුණු තැනට දිව ආවේ ය. විදුලි පන්දම පෙන්වූයේ ලේ දහරා මත බිම වැටී වේදනාවෙන් කෑගසනා මිතුරා සම්පත් ය. “අනේ දෙයියනේ... මගෙ සම්පත්... අනේ... මේ මොකද උඹට වුණේ... අනේ අපි කොච්චර හොඳ යාළුවෝ ද? අනේ අත්දෙක එකතු කරල උඹට වඳින්නම් සම්පත්... අනේ සම්පත් මං හිතා මතා කළේ නෑ කියල ඔයා දන්නවා නේද? මගෙ කුඹුරත් ඔයාට දුන්නෙ ඔයාට දියුණු වෙන්ඩ නේද? අනේ නැඟිටල ඔව් කියන්න. ඔව් කියන්න... අලියාට බයේ පැලෙන් පිටවෙලා ඔයා මෙතන හැංගිල ඉන්නවයි කියල මං දැනන් උන්නෙ නෑ සම්පත්.... උඹ නැතිව මට යාළුවෙක් නෑ... මං දැන්ම පොලිසියට ගිහින් කියනවා සම්පත් මං ඔයාව මැරුවෙ නෑ... ඔයාට වෙඩි තිබ්බෙ නෑ කියලා.”මිහිකත බදා එසේ කියමින් විලාප නැඟූ කුමාර අතකින් කඳුළු ද පිස දමමින් ගිනි අවිය ද රැගෙන පොලිසියට ගොස් සියලු පවත් කියා බාර වූයේ ය. “ඇත්තෙන් ම මෙය හිතාමතා කරපු දෙයක් නොවන බව දැනට සනාථ කරගත් පරීක්ෂණවලින් පෙනී යනවා. ඒ දෙන්නා සමීපතම මිතුරන්. විරසකයක් නෑ වල් අලියා සිටි දෙසට තැබූ වෙඩිල්ල එහි සැඟවී සිටි මියගිය අයට වැදී තිබෙන්නේ. නමුත් අනවසර තුවක්කු පාවිච්චිය සපුරා තහනම්. මම ඒ ගැන පරීක්ෂණ කරනවා” මැදිරිගිරිය පොලිස් ස්ථානාධිපති ප්‍රධාන පොලිස් පරීක්ෂක නිපුණ දෙහිපිටිය මහතා ‘සිළුමිණ’ ට එසේ පැවැසීය.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af12061710</link>
    <topic>පොලිසියෙන් ආදර්ශවත් වැඩක්</topic>
    <author>රූපාන්ති බුලත්සිංහල</author>
    <content>දරුවෙක් කුසට ආවම එයා අම්මා කෙනෙක්. එදා ඉඳලා ඇවැතුම් පැවැතුම් වෙනස්. සමාජයේ අනිත් අයත් ගොඩක් සලකනවා. අම්මා... ආදර අම්මා. මවුගුණ මේ හැමදේම දෙපාවුන්ට විතරමක් ද? එතකොට සිවුපා සතෙක් ගැබ්බර වුණහම... ඒ අයට අයිතියක් නැද්ද තම පැටියවත් නිදහසේ බිහි කරන්න.ආදරයෙන් ඒ පැටියගේ මුහුණ සිපගන්න. මේ හැම දෙයක්ම දැන් දෙපාවන්ට අමතක වෙලා. ඒ ගොල්ලො ඕනෙවටත් වැඩිය ආත්මාර්ථකාමි වෙලා. තමන්... තමන්.... හැමදාමත් තමන් හැරුණ කොට කොහෙද ඉතින් අනුන් ගැන හොයන්න වෙලාවක් තියෙන්නෙ.ඒවා ඉතින් හැමදාමත් එහෙම තමයි. කොච්චර දේශනා තිබ්බත් වැඩක් නැහැ. හැමදේම ඉක්මනට අමතක වෙනව. මිනින්සු මිනිස්සුන්ට විතරක් ම සලකගෙන හරි යන්නෙ නැහැ ආයිබොවන්ඩ. මිනිස්සු සතුන්ටත් සලකන්න ඕනෙ.මේක ඉතින් මොහොතකට අමතක වෙනව. ඒ අමතක වුණ, නොසලකා හැරි මොහොතක මෙන්න මෙහෙම ඛේදවාචකයක් වුණා. මේ සේරම ගැබිනි දෙන්නු මසට ගෙනියන්න යන ගමනේදී ගාල්ල පොලිසියට කොටු වුණා. ඔබ මට කියාවි අපෝ ඕවාගේ දේවල් කොච්චරවත් සිද්ධ වෙනව කියලා.ඒත් මේකෙ අරුමයක් තියෙනව. දන්නවද? පොලිසියේ මහත්තුරු සංඝරත්නයට ආරාධනා කරලා මේ දෙන්නු වෙනුවෙන් පිරිත් කියලා. ඒත් අම්මලානෙ දෙයියනේ එතකොට කලබල වෙලා මරණ බව ඇති වුණ ඒ සිත් සන්සුන් වෙන්නැති. ඒ වගේ යහපත් දේ හැමෝටම කරන්න හිතෙන්නෙ නැහැ. එවන් දෙයකින් ආදර්ශවත් වූ ගාල්ල පොලිසියට අපේ ස්තුතිය.බීල... බීල... එළියත් නෑ!බීම තමන්ට හානිකරයි. එය ශරීර සෞඛ්‍යයෙන් පමණි. එහෙත් අනිත් අයට හානි වී සියල්ල ඇන හිටීමට තරම් බරපතළ වන අවස්ථා ද ඇත. බීම බීම ඉවරයක් නැති සුරා බීම ඔහුට විතරක් නෙවෙයි ගෙදර හැමෝටම හානි කළා. මේක ඉතින් හැමදාම වුණා. ඒත් එදා බෙන්තොට ප්‍රදේශයට මෙයාගෙන් සිද්ධ වුණේ හානියක්.ඔහු හොඳටම බීගෙන අධිබලැති විදුලි ට්‍රාන්ස්ෆෝමරයක් උඩ නැඟලා. මුළු ප්‍රදේශයේම විදුලිය ඇනහිටිලා. ප්‍රදේශය කලබල වෙලා. හැම දෙනාම බය බිරාන්ත වෙලා. මේක මහා පුදුම වැඩක් පුදුම කලබලයක්. නගරයේ වැඩ අවුල්වෙලා.එක්කෙනෙකුගේ නොමනා හැසිරීමට මුළු නගරයම අවුල් වෙලා. තමන් අවුල් වුණ කියලා මුළු ප්‍රදේශයම අවුල් කිරීම යුතු නැහැ. සුරාව තමා විතරක් නෙවෙයි මුළු ප්‍රදේශයක් ම රටක් අවුල් කරන්න පුළුවන් තරම් විනාශකාරී දෙයක් කියලා මිනිස්සු තාමත් තේරුම් අරගෙන නැහැ.ජීවිතයම අවුල් කරන සුරා මොකටද? සුරා නැතුවම ඔබට ඉන්න බැරිද? සුරාවලට දරන වියදම අපරාධයක් නේද? ඇයි මෙහෙම හිතන්න බැරි. මෙහෙම හිතුවොත් හැමෝම දිනුම් නේද?අලි නම් තැබීමඅලි පුදුමයක්, අලි වැඩක්. අලි පැටවුන්ට නම් දාන්න අලි සූදානමක් පින්නවල පසුගියදා තිබුණා. අලි අම්මලා අලි පැටවු එක්ක මෙන්න ඉතින් අලි පෝලිමක. දිනය බලලා වෙලාව බලලා අලි පැටවුන්ටත් උප්පැන්නයක් සුළු පටු දෙයක් නම් නෙවෙයි. මේක මහා උත්සවයක්. හැමෝම හරිම කලබලයි. ඒත් අලි පැටවු හරිම සන්සුන් අම්මලාත් එක්ක එකටමයි. කොච්චර වුණත් අලි පැටවුන්ට නම් මේක අලි මංගල්‍යයක්. හොඬවැල එහාට පද්දනවා. මෙහාට පද්දනවා. උඩට උස්සනවා. නිම් හිම් නැති සතුට හැමෝටම පෙන්නනවා.පින්නවල හැමෝ ම ළඟ තියෙන්නෙ පුදුම උනන්දුවක්. එක්කෙනෙක් දෙන්නෙක් නෙවෙයි. අලි පැටවු පහළොස් දෙනෙක් මේ නම් ලැබීමට පෝලිම හැදිලා හිටියා. මීට පස්සේ කතා කරන්නේ මේ දාපු නම්වලින්. නමක් තිබ්බම කොච්චර අගේ ද? මිනිස්සුන්ට විතරක් නෙවෙයි අලින්ටත් තමන් ගේ නම වටිනවා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=af12061713</link>
    <topic>දුරක ඉඳන් ඇවිල්ලා ඔළුත් නැතිව</topic>
    <author>ගිරා හඬ - අරුණි</author>
    <content>මහා උම්මග්ග ජාතකයේ මහෞෂධ පඬිතුමාගේ සහායට කටයුතු කරලා, කේවට්ටයාගේ කටටම වසුරු පිඬක් හෙළා යන්න තරම් වීරකමක් තිබුණු ගිරා පඬිතුමා අපේ මීමුත්තෙක් වෙනවා. එදා ඒ සතර කන් මන්ත්‍රණය සයකන්වැ, අටකන්වැ පසුව දස දහස් කන්වැ අහන්නට සැලැස්වූ නිසා මහ ව්‍යසනයක් නතර කරගන්න ගිරා පඬිතුමාට හැකි වුණා. ඇයි ගිරා සන්දේශය. ඒ වගේ පරම්පරාගත වටිනා ගති ලක්ෂණ අහක දාන්න හොඳ නැති නිසා තමයි සත්ත්වෝද්‍යානේ ගැන තැන තැන කෙරෙන සතරකන් මන්ත්‍රණ ගැන ටිකක් කල්පනාවෙන් ඉන්න හිතුවේ. සත්තු වත්තේ හැම ගහක් ගලක් ගානේම පියඹලා රට වටේමත් එක එක අය මේ ගැන කියන දේ අහගෙන ඉඳලා කීවට මොකද, මේ කියන කිසිම දෙයක් තම තමන්ගේ උවමනා එපාකම්වලට ගාවා ගන්නට හෙම නෙවෙයි ඕං.”ඈත හිමේ ගස් බෙනයකට වෙලා අපේ අඹුදරුවොත් එක්ක පාඩුවේ ඉද්දි දිවි දෙනක් මහා හයියෙන් විලාප දෙනවා ඇහුණා, දෙහිවල උන්නු තමන්ගේ නෑයෙක් මිය ගිහින් ය කියලා කවුද කියලා. ඒ ආරංචියට ඒ පැත්තේ දිවි සනුහරේම කලබල වෙලා අඳෙීනා දෙන්න පටන්ගත්තා. මොනවා වුණත් මේ රටේම ඉපදුණු කට්ටියකගෙ දුකක් කරදරයක් දැකලා අහක බලන් ඉන්න අපට පුරුද්දක් නෑනේ. ඒ නිසයි කතාවේ ඇත්ත නැත්ත හොයන්න මෙච්චර දුරක් පියෑඹුවේ.ඒ එන ගමන් දැනගන්න ලැබුණු හැටියට මේ දවස්වල හැම තැනම මොන මොනවා හරි අතුරුදන් වෙනවා. කොච්චරට ඒවා වෙනවද ඇහුවොත් මම ආවට මොකද අපේ කැලේ දිවියාම ද මැරුණේ කියලා හොයාගන්න විදිහක් නෑ. ඒ ඔළුවත් අතුරුදන් වෙලාලු. ටීවීවල පත්තරවල ලොකුවට කතාව ගිහින් තියෙන්නේ හිස් කබල් තුනක් අතුරුදන් කියලා. ඒත් ඇත්තටම අතුරුදන් වෙලා තියෙන්නේ හිස් කබල් නෙවෙයි සම්පූර්ණ ඔළු තුනක්.දෙන්නෙක් නම් පිටරට. එක්කෙනෙක් දකුණු ඇමෙරිකාවේ ඇමර්සන් වනාන්තරේ පැත්තෙන් ආපු ජගුවර් කෙනෙක්. අනෙක් කෙනා අපි‍්‍රකාවෙන් ආපු සිංහයෙක්. එයානම් පිරිමිලු. ඒත් අනේ කලින් මැරුණු ජගුවර් පිරිමි වුණාට ළඟදි එක්කෙනා ගෑනු සතෙක්ලු. අපේ දිවියා ගැනත් එක එක්කෙනා එක එක කතා කීවා. සමහරු කීවා ව්‍යාඝ්‍රයෙක් කියලා.තවත් අය කීවා දිවි දෙනක් කියලා. මොනවා වුණත් මේ තුන්දෙනාම ගිය අවුරුද්දෙ නොවැම්බර් ඉඳලා මේ අවුරුද්දේ මැයි මාසේ අතර මියැදුණු අයලු. ශීත කාමරේ දාලා තිබිලා තියෙන්නේ. එහෙන් මෙහෙන් හොයාගත්ත ආරංචිවලට අනුව පහුගිය මැයි මාසේ මේ ශීතාගාරය කැඩිලා. ඉතිං සත්තුන්ගේ මළසිරුරු තියාගන්න තැනක් නැති නිසා ඒවා අයින් කරන්න සත්ත්වෝද්‍යාන අධ්‍යක්ෂවරයාගේ අවසරයක් ඇතුව දත්ත ලේඛන සහිතව ගෙනයද්දී තමයි ඔළු තුනම නැති බව අහුවෙලා තියෙනවා කියන්නේ.ඒ කතාව ගැන එක එක්කෙනා තර්ක විතර්ක ගණනාවක් කියනවා මට ඇහුණා. එකක් තමයි මේ සත්තු ශීතාගාරයේ තිබුණේ ඔළු එක්කම ද? ඇත්තටම ඔළු තුනක් නැතිවුණා ද? සත්ත්වෝද්‍යාන රෝහල් පරිශ්‍රයේ තිබෙන ශීතාගාරය ආරක්ෂිත ද? ඔළු හොරකම් කළානම් ඒ ශීතාගාරය කඩල ද නැත්නම් සාමාන්‍ය විදිහට ඇරල ද? ශීතාගාරයක අයිස් වුණු කඳකින් ඔළුවක් මොහොතින් වෙන් කරන්න පුළුවන් ද? එහෙම නැත්නම් ශීතාගාරය කැඩුණු වෙලාවේ අයිස් දිය වුණු විට ලේසියෙන්ම ඔළු ඉවත් කළා ද? සිංහ දත් වගයක් ගැන කියන කතාව මොකක්ද?මේවා ගිරා පෝතයකුගේ ඔළුවකට විසඳන්න පුළුවන් ප්‍රශ්න නෙවෙයි. ඒ නිසා ඉගිලෙන්නවත් බැරි තරම් බරක් ඔළුවට දැනුණත් ටිකෙන් ටික මේවට අදාළව මොනවහරි තොරතුරක් ලැබුණොත් හිතේ බරවත් සැහැල්ලු වෙයිනේ කියලා හිතාගෙන සත්ත්වෝද්‍යාන අධ්‍යක්ෂ භාෂ්වර ගුණරත්න මහත්මයා මේ ගැන මොනවද කියන්නේ බලන්න ගියා. අධ්‍යක්ෂවරයාගේ කතාව මෙහෙමයි.“සත්ත්ව හිස් තුනක් නැතිවුණ බවට අපට මැයි 27 වැනිදා සේවකයකු මඟින් දැනගන්න ලැබුණා. ඒ පිළිබඳ සොයා බලන්න මූලික විමර්ශන කළා. අමාත්‍යාංශය හා අභ්‍යන්තර විගණන අංශය කළ පරීක්ෂණවලින් හිස් තුනක් නැතිවූ බව සනාථ කරගෙන තිබෙනවා. ඒ පිළිබඳව දෙහිවල පොලීසියට පැමිණිලි කළ පසු කරන ලද පරීක්ෂණවලට අනුව ජුනි මස 9 වැනිදා රෝහල් පරිශ්‍රයේ සේවකයකු අත්අඩංගුවට ගෙන ඒ තොරතුරු අනුව නිලධාරියකුත් අත්අඩංගුවට ගත්තා. ඔවුන් ඇප මත නිදහස් කර තිබෙනවා. අතුරුදන් වූ භාණ්ඩ සොයන්න සියලු පරීක්ෂණ කෙරීගෙන යනවා. යම් භාණ්ඩ වගයක් සොයා ගත් බව පොලීසිය කියනවා. ඒවා අදාළ භාණ්ඩම ද යන්න සනාථ කර ගැනීමට යොමුකර තිබෙනවා.”“නැතිවී තිබෙන්නේ සත්ත්ව රෝහලේ ශීතාගාරයේ තිබුණු භාණ්ඩ. ඒ ස්ථානය විශේෂ අගුලු දමා තිබෙන තැනක්. තවත් දොරක් තිබෙනවා ඉබි යතුරු දාලා. ඒවා භාරව ඉන්නේ රෝහල් නිලධාරිනියයි. භාණ්ඩ නැති වූ බව දැනගත් පසු අප ඒ ස්ථානය ඇර බලන විට අගුලු කැඩී තිබුණේ නැහැ.”මේ වෙලාවේ ගිරා පෝතක මගේ හිතට ආව ප්‍රශ්නේ මේ ශීතාගාරයේ තියෙන දේවල් පිළිවෙළට ලේඛනගත කරනව ද යන්නයි. ඒකටත් පිළිතුර අධ්‍යක්ෂවරයාගෙන් ලැබුණා.“අදාළ ලිපි ලේඛන ජ්‍යෙෂ්ඨ පශු වෛද්‍ය නිලධාරි සතුවයි තිබෙන්නේ. මෙවැනි භාණ්ඩ නැතිවීම් මීට පෙරත් වසර දහයක් පමණ තිස්සේ වරින්වර වාර්තා වෙලා තිබුණා. ඒත් මේ වර තමයි විධිමත් විගණන පරීක්ෂණයක් කරන්නට අදාළ ඉහළම ක්‍රියාමාර්ග අරගෙන තියෙන්නේ. සාමාන්‍යයෙන් ශීතාගාරයේ තබාගන්නේ සත්ත්වෝද්‍යාන කෞතුකාගාරයට ගන්නා තෙක් පමණයි. මේ හිස් තුන අතිවිශාලම සම්පතක් නෙවෙයි අප ගාව තිබෙන දේවල්වල හැටියට. ඒත් තවදුරටත් මෙවැනි අතුරුදන් වීම් වළක්වා ගැනීම සඳහායි මේ පියවර ගෙන තිබෙන්නේ.”එහෙම කියද්දි පෝතක මොළේට ප්‍රශ්න දෙකක් ආවා. එකක් තමයි මේ වගේ දේවල් වළක්වගන්න මොකක්හරි පනතක් වගන්තියක් එහෙම විශේෂයෙන් තියෙනව ද කියන එක. ඒකට අධ්‍යක්ෂතුමා කීවේ සත්ත්වෝද්‍යාන දෙපාර්තමේන්තුව පිහිටුවීමේ පනත අනුව දේවල් සංරක්ෂණයට බැඳී ඉන්නවා කියලයි.ඊළඟ ප්‍රශ්නේ මේ වගේ හොරකමකින් ඒවා ගන්න කෙනාට තියෙන ප්‍රයෝජනේ මොකද්ද කියන එක. ඒකෙදි ගිරවෙක් හැටියට මට මතක් වුණේ සමහරු අපි වගේ ගිරවුන්ට පණට පණ බන්දලා කාලි යක්ෂණියගේ වරමින් ගිරා බෙල්ල මිරිකද්දි අදාළ මනුස්සයාගේ උගුර හිර වෙනවා ය කියනවා වගේ බන්ධන හූනියම් වැඩවලට මේ ඔළු ගත්ත ද කියන එකයි. ඒත් අධ්‍යක්ෂවරයා දන්නා තරමින් නම් සත්ත්ව කොටස්වලට ආශා කරන අය ගෙවල්වල අලංකාරයට හරි දත් වගේ දේවලින් ආභරණ හදාගන්න හරි වගේ දේවල් ඇරුණම ජාන පරීක්ෂණවලටවත්, විදේශික කුමන්ත්‍රණවලටවත් මේ වගේ ඔළු වැදගත් වෙන්නේ නැහැ කියලයි කිව්වේ.ඒ ටිකට කන්දීගෙන හිටියම පොලිස් මාධ්‍ය ප්‍රකාශක අජිත් රෝහණ පොලිස් අධිකාරිවරයා මොකද්ද කියන්නේ කියලා අහගන්නකල් හිතේ බර ආයෙත් වැඩි වුණා. ඒ ගැන පොලිස් මාධ්‍ය ප්‍රකාශය වුණේ එහෙම අතුරුදන් වුණ කිසිම සත්ත්ව ඔළුවක් ගිය බදාදා හවස් වනතුරු සොයාගෙන නැහැ කියන එකයි.කොහොමහරි ශීතාගාරේ පැත්තට ඉගිල්ලිලා බැලුවාම ඒවාට ඉබි යතුරු දාල අගුලු දාල තිබුණා. සත්ත්වෝද්‍යානේ ඇතුළේ හැමෝම වගේ කීවේ ශීතාගාරේ තියෙන්නේ එහෙම තමයි කියලා. ඒත් පිටින් ආපු සමහර තොරතුරුවලින් පෝතකයාට කියන්න හැදුවේ කාලයක් ඉබි යතුරු වැඩ කළේ නෑ කියලා. ඒ වගේ තවත් කට්ටියක් අහනවා ඇහුණා ඔය ශීතාගාරේ දේවල් ලේඛනගත කරලා තියෙන්නේ කොහෙද කියලා? මරණ පරීක්ෂණ වාර්තා ටිකලු “ඉන්වෙන්ට්‍රිය” කියලත් පාවිච්චි කරන්නේ. අනික යතුරු භාරව ඉන්නේ එක්කෙනෙක් නෙවෙයිලු. පශු වෛද්‍යවරු ඔක්කොටම ඒ යතුරු අයිතියිලු. අර සිංහ දත් තිබිලා තියෙන්නෙත් එහෙම පොදු සේප්පුවක ය කියලයි වටේ පිටේ අය කියනව ඇහුණේ.සත්තු වත්ත ගැන අගමුල හොයන්න උනන්දු වෙන සමහරු මෙහෙමත් කියනවා පෝතකයාට ඇහුණා. ඔය ශීත කාමරේ ඉඳන් සතුන්ව පුළුස්සන්න ගෙනියන මීටර් තුන් හාරසියයක දුරේදී ඒවට මොනව වෙනව ද කියලා හොයන්න බලන්න කවුරුත් ඉන්නව ද කියලයි ඒ අය කතා වුණේ. අනික සත්තු වත්ත වටේ ඉන්නේ ඒකේ වැඩ කරන අයම නිසා සමහර දේවල් තාප්පෙන් එහා පැත්තට වීසි වුණත් හොයා බලන්න පුළුවන් ද කියලත් කට්ටියක් කතා වුණා. මොකද මේ වෙනකොට වෙනත් සත්ත්ව කොටස් වගයක් තැනකින් හම්බ වුණා කියලා ආරංචියකුත් ගියානේ. අනික නිතර නිතර එක එක සංවර්ධන කටයුතුවලට එන යන වාහන, මිනිස්සු ගැන හරියට කියන්න පුළුවන් කාට ද කියලත් පිට ඉඳන් ප්‍රශ්නේ දිහා බලන අයට හිතිලා තියෙනවා.අපි යද්දි ශීතාගාරයට අගුළු දාලයි තිබුණේමේ සිංහ, ජගුවර් සහ දිවි ඔළු තුනත් පුරවලා සත්ත්ව උද්‍යාන කෞතුකාගාරේ තියන්න හිතාගෙන හිටියා කියන ආරංචියට ඒ පැත්තෙත් ටිකක් කරක්ගාලා බලන්න හිතුණා. එහෙම පුරවලා හදපු සිංහ ධේනුවකගේ ඔළුවක් එක්ක තව සත්තු කීපදෙනෙක් පුරවලා හදලා තිබුණා. තල්මහෙක්ගේ වගේ ඇටකටු ගොඩකුයි තවත් සත්තුන්ගේ ඇටකටු වගේකුත් තිබුණා. හැබැයි ඒවායේත් විස්තර කොහේහරි ලේඛනගත වෙලා තියෙනව ද කියන්න නම් දන්නේ නෑ. මොකද ඒ කටුගේත් තාම හදන නිසා මොන මොන දේවල් වෙයි ද කවුද දන්නෙ?ගේට්ටුවෙන් පිට දී අහන්න ලැබෙන සමහර කටකතා ගේට්ටුවෙන් ඇතුළේදී තෝරගන්න හරි අමාරුයි. පිට අය ඔළු තුනේ කතාවට වෙන වෙන කරුණු ඇඳන්න හැදුවා. ඔය සමහර තනතුරුවල කාලේ දිගු කරන ඒවට විරුද්ධ වුණ නිලධාරින්ගේ කතා වගේම රේගුවෙන් අල්ලපු අපේ ගිරා රංචුවක් ගැන අයිතිවාසිකම් පිළිබඳ කතාත් ඒ අස්සේ ඇදුණා. යුතුකමක් හැටියට අපේ වංශේ අයගේ දුක සැප බලන්න හිතුණත් සත්තු වත්තේ වැඩිවෙලා රැඳෙන එක වගේම ගිරා කූඩුව ළඟ වැඩිපුර සරක්කාලං කරන්න ගිහින් එක්කෝ කූඩුවක ලගින්න නැත්නම් බෙල්ල පුරවලා කෞතුකාගාරේ සරසන්න වෙයි කියලා එකපාරටම පුංචි වුණත් ගිරා මොළේට වැටහුණා. අනෙක මේ ප්‍රශ්නේ විසඳන්න මහෞෂධ පඬිතුමාත් අපි ළඟ නෑනේ.කොහොම වුණත් ඈත රටක ඉඳන් හරි ඈත කැලේක ඉඳන් හරි සත්තු වත්තට ඇවිත් දස දහස් ගණන් අය සතුටු කරලා අන්තිමට ඔළුවත් නැතිව අවසන් ගමන් යන්න වුණානම් ඒක පෙර කළ පවක්ම තමයි.ඒත් සමහරු කියන තරම්ම යකා කළු ද කියලා බලන්න ඒවයේ තීරණ ගන්න ලබන 10 වෙනිදා වෙනතුරු කල් දානවා ඇරෙන්න ගිරවෙක්ට කරන්න පුළුවන් දෙයක් තියෙනව ද? තීරණ තීන්දු ලැබුණාට පස්සේ නිවැරැදිම පණිවිඩේ ගිහින් අර විලාප තියන දිවි සනහුරේට කියන්න හිතාගෙන අසුරු සැණින් නිල් අහසට නැංගා.ගිරා හඬ - අරුණිගිරා ඇස - විමල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=as1206171</link>
    <topic>තාත්තා</topic>
    <author/>
    <content>තාත්තා“අම්මා සඳකි මම ඒ ලොව හිරුය රිදී ඒ ඉරහඳෙන් ඔබෙ ලෝකය එළිය වුණී රැකුමට පුතුන් දිවියේ දුක් ගැහැට විඳී පිය සෙනෙහසට කව් ගී ලියැවුණා මදී”මේ ගීතය ඇහෙද්දී අපෙ තාත්තගේ මුවේ හීන් හිනාවක් මතුවෙනවා. අම්මයි අපියි තාත්තා ළඟට වෙලා ඒ ගීතය රසවිඳිනවා. අම්මා ගැන ඕන තරම් ගී ලියැවිලා තියෙනවා. ඒත් තාත්තා ගැන ගී ලියැවිලා තියෙන්නේ අඩුවෙන්. අපේ අම්මා අපිට සඳක්. තාත්තත් ඒ වගේමයි. කොටින්ම කිව්වොත් අම්මයි තාත්තයි අපේ ලෝකයට සඳ හිරු සේ සමානයි.අපේ තාත්තා කවදත් හොඳ පිළිවෙළට වැඩ කරන කෙනෙක්. කොළඹ ප්‍රසිද්ධ රජයේ ආයතනයක ප්‍රධාන ලිපිකරුවකු ලෙස සේවය කරන තාත්තා ගේ ඒ පිළිවෙළට වැඩ කිරීම නිසා අපේ පවුල මේ තත්ත්වයට හොඳින් ඉන්න බවයි මට නම් හිතෙන්නෙ. තාත්තා කන්තෝරු යන දවසට උදේ අවදි වෙන්නෙ පාන්දර හතර හමාරට. කන්තෝරු නොගියයි කියා මේ වෙලාව වෙනස් වෙන්නේ නෑ. ලෙඩක් දුකක් හැදිලා ඇඳෙන් බහින්නම බැරි වුණොත් ඇරෙන්න.හතර හමාරට අවදිවෙන තාත්තා උදෙන් ම කරන්නෙ අපටත් ඇහෙන්න පිරිත් දාන එකයි. අපිත් උදේට ඇඳෙන් නැඟිටින්නෙ පිරිත් අහගෙනමයි. අපේ ගෙදර තියෙනවා ඉරි තියෙන උස වතුර වීදුරුවක්. තාත්තා ඊළඟට කරන්නෙ මේ වතුර වීදුරුවෙන් එකක් පුරෝලා හිස් බඩම බොන එකයි. ඊට පස්සෙ තාත්තා කරන්නෙ උදේට ඇවිදින්න යන එකයි. වරුසාවක් ඇද වැටුණු දවසක හැර අනෙක් හැම දවසකම තාත්තා ඒ පුරුද්දත් ලෙහෙසියෙන් අත් හැරියෙ නෑ. තාත්තා උදේට ඇවිදලා ගෙදර එන්නෙ හොඳට දාඩිය දාලා. ඒ දාඩිය තිබෙනකම් අම්මා එක්ක කතා කරමින් ඉන්නත් තාත්තාට වෙලාව තියෙනවා. මේ දෙන්නා මේ විදිහට උදේට කතා කරන එකත් පුරුද්දක්. අපි ඉතින් අම්මටයි තාත්තටයි විහිළු කරනවා තාමත් කුරුලු ජෝඩුවක් වගෙයි කියලා.“ළමයිනේ, මං උදෙන් ම අවදිවෙලා ගෙදරින් පිටත් කරන්න අම්මා උයලා පිහලා ලෑස්ති කරනකම් මං එයාට තනි රකිනවා” තාත්තා එහෙම කියන්නේ අම්මාට පොඩියට උදව් පදව් කරමින්.මේ වෙනකොට අම්මා තාත්තාගේ කෝප්පයට කිරි තේ එකත් හදලා. තාත්තා තේ එක බීපු ගමන් යන්නෙ වොෂ් රූම් එකට. අපේ තාත්තා කොහොමත් පිරිසුදුවට ඉන්න කැමති කෙනෙක්. තාත්තා හැමදාම උදේට නානවා. අපිත් ඉස්කෝලෙ යන්න ලෑස්තිවෙන්න පටන් ගන්නෙ තාත්තා වොෂ් රූම් එකෙන් එළියට ආවාට පසුවයි. මොකද අපේ ගෙදර හැම දෙයකම අපි මුල් තැන දෙන්නේ අපේ තාත්තාට.තාත්තා එළියට එනකොට අම්මා තාත්තාගේ උදේ කෑම මේසෙට ඇරලා. අපේ තාත්තා නම් පාන් කන්න කැමතියි. ඒත් අම්මා උදේට කන්න හදන්නෙ ඇට වර්ගයක්. එක්කෝ හාල් පිටි ඉඳිආප්ප. ඒ වගේ දෙයක්. අම්මා මොනවා මේසෙට තිබ්බත් තාත්තා ඒවා කනවා. මොකද තාත්තා දන්නවා අම්මා හැමවෙලේම අපට දෙන්නේ හොඳම දේ බව.“ඔයාලගේ අම්මා රස්සාවකට නොයන හින්දයි මං මෙහෙම හොඳින් ඉන්නෙ. අම්මත් රස්සාවකට ගියා නම් අපටත් වෙන්නේ දුවන ගමන් මොනවා හරි කඩයප්පන් ටිකක් කන්නයි” තාත්තා ඔය කතාව නිතරම කියන එකක්.තාත්තා හැමදාම ඇඳුම් අඳින්න පෙර ගෙදර බුදු පහන තියනවා. උදේට යන්තම් එළිය වැටෙද්දී සුදු පීරිසිය පුරෝලා මල් කඩන්නෙත් තාත්තමයි. ඊට පස්සෙ තමයි තාත්තා ඇඳුම් අඳින්න යන්නේ.තාත්තා අඳින ඇඳුම සෝදලා මැදලා දෙන්නේ අම්මා. තාත්තාට සපත්තු කුට්ටම් දෙකක් තියෙනවා. එකක් මඟුල් ගෙදරක් වගේ විශේෂ අවස්ථාවකට. අනෙක හැමදාම කන්තෝරු යන්න දාන එක. සපත්තු පොලිෂ් කරගන්නෙ නම් තාත්තා. තාත්තා සපත්තුවේ ලේස් එක ගැට ගහන්නෙත් පිළිවෙළට. ඒ ගැට ගහන විදිහට ලේස් එක කවදාවත් ලිහෙන්නෙ නැහැ කියලයි මට හිතෙන්නෙ. ඇඳ පැලඳගෙන කාමරයෙන් එළියට එනකොට අම්මා තාත්තාගේ බත් මුල බැඳලා කන්තෝරු ගෙන යන බෑග් එක ළඟින් තියලා.දවසකට එක බැගින් ලේන්සුවක් ගෙනියන්නයි අපේ තාත්තාට ඕනෑ. අම්මා සෝදා මැදපු ලේන්සුවක් හැමදාම තාත්තාගේ ඇඳුම් එක්ක තියනවා. තාත්තා පිළිවෙළට වැඩ කරන නිසා හැමවිටම තාත්තාට වෙලාව ඉතුරුයි. ගොඩක් වෙලාවට කන්තෝරු යන්න පෙර පොත් රාක්කයෙන් පොතක් තෝරා ගන්න එකත් තාත්තාගේ පුරුද්දක්.“මේ පොත් රාක්කයෙන් ඇහැ පියාගෙන හරි ඕන පොත තෝරා ගන්න මට පුළුවන්” තාත්තා අපට මෙහෙම කියන්නෙ එයා පොත් රාක්කෙ පොත් අහුරලා තියෙන විදිහ අපට කියාදෙන ගමන්.ගෙදරින් පිට වෙන්න පෙර තාත්තාට වඳින එක අපට පුරුදු කළේ අම්මා. අපි උදේට ඉස්කෝලෙ යන්න කලබලේ ලෑස්ති වෙවී හිටියත් තාත්තා ගෙදරින් යන්නට පෙර තාත්තාට වඳීන එක කරනවාමයි. අපේ ගෙදර දොරකඩ ඉඳන් ගේට්ටුව ළඟට යනකම් කෙළින් ම පාර. තාත්තා ගේට්ටුව ළඟට ගිහින් හැරිලා බලන්නෙ ගෙයි දොරකඩ ඉන්න අම්මා දිහා. එතැන ඉඳන් තාත්තා ඇවිද ගෙන දුම්රිය පොළට යනවා. අම්මා ගෙදර වැඩවල යෙදෙන්න ආපහු හැරෙන්නෙ තාත්තා ගේට්ටුව ළඟට ගිහින් අම්මා දිහා හැරිලා බැලුවාට පස්සෙයි.“පුතේ, වෑන් එකේ යනකොට දඟ කරන්න එපා. මං අක්කට කියල තියෙන්නෙ පුතා දඟ කරනවද කියා බලන්න කියලා.” ගෙදරින් පිටවෙන්න පෙර තාත්තා එහෙම කිව්වෙ ඊයෙ මල්ලි වෑන් එකේ ළමයකු සමඟ රණ්ඩු වෙච්ච එක අක්ක ගෙදර ඇවිත් කියපු නිසයි.තාත්තාගෙ ගත වගේ ම හිතත් අපි පරිස්සම් කරනවා. දොස්තර මහත්තයා ගත පරිස්සම් කරන හැටි කියා දෙනවා. පන්සලේ හාමුදුරුවෝ හිත පරස්සම් කරන හැටි කියාදෙනවා.  තාත්තාගේ පොත් කියවන්නී“මම අද පොරොන්දුවක් වුණා”“කොහේ යන්න ද?”“ඕකතාසංට පොරොන්දු වුණා. එයත් එක්ක කෑමකට යන්න”මගේ සිතෙහි හටගත් වේදනාව සඟවා ගන්ට මම තැත් කෙළෙමි.එය ස්වාභාවික සිද්ධියක් ලෙස මා සැලකිය යුතුය.“අද හවස කොහේද යන්නෙ? ගෙදර යනව ද?” යි ඈ ඇසුවාය.“නෑ... ගෙදර ගිහිල්ල මොනව කරන්න ද? මං ඔහේ ඇවිදින්න යනවා. සයොනාරා” යි කියා මම ගියෙමි.“එදා සවස මා විඳි වේදනාව ඊර්ෂ්‍යාව වන්නට ඇතැයි මම සිතමි.”තාත්තා ගේ පොත් කාමරය අදිනවාට තාත්තා කැමැති නැත. එහෙත් මමතාත්තාගේ පොත් කියවන්නිය වෙමි. මම තාත්තාගේ පොත්වලට ආදරේ කරන්නිය වෙමි.“ඔය පොත හදිස්සියක් නැතුව කියවන්න. බලන්නකො මහාචාර්ය සරච්චන්ද්‍ර භාෂාව හසුරුවලා තියෙන අපූරුව. ‘මළගිය ඇත්තෝ’ කියන්නෙ නවකතාවක් නෙමේ. කවියක්. මං ඕක දහපාරක් විතර කියවල ඇති”තාත්තා මගේ හිස අතගෑවේය.නිවාඩු දවස ගෙවෙන හැටිගෙදර බුදුන් අම්මා යැයි අපේ පැරැණි කියමනක් තිබුණත් මට නම් හිතෙන්නේ අම්මා තාත්තා දෙන්නාම ගෙදර බුදුන් හා සමාන බවයි. ගෙදර ඉඳන් කවා පොවා අම්මා අප පෝෂණය කරනවා වගේම හොඳ නරක කියා දී අපට රැකවරණය ආරක්ෂාව දෙන්නේ තාත්තා. අපේ ශ්‍රී ලාංකික සමාජයේ අන් බොහෝ රටවලට වඩා තාත්තාට සලකන්නේ උතුම් විදිහට.අම්මා ගෙදර උයන බත ඉස්සෙල්ලාම බෙදන්නේ තාත්තාට. කෑම හැදෙන්නේ තාත්තාට ගැළපෙන විදිහට. තාත්තා ගේ රුචියට. අපි පුංචි කාලෙ අපේ වැඩීමට අවශ්‍ය කෑම හදලා අපට කැව්වා පෙව්වා වගේම අම්මා කියන්නේ අපි තාත්තා ගේ සෞඛ්‍යයත් රැකගන්න ඕනෑ කියලයි. ගෙදරක මුදුන් ලීය වගේම පවුලක ශක්තිය තාත්තායි.තාත්තා ගෙදර ඉන්න දවසටත් වෙනදා වගේම උදෙන්ම අවදි වෙනවා. සුපුරුදු විදිහට ඇවිදලා ඇවිත් එළිය වැටීගෙන එද්දීම තාත්තා යන්නෙ අපේ වත්ත පහළට. වත්ත පහළ කොටලා අම්මාට සිටුවන්න එළවුළු පාත්ති හදලා දුන්නෙ තාත්තා. ඒවායේ සිටුවන්න හොඳ ඇට වර්ග පැළ වර්ග කෘෂිකර්මෙන් ගෙනත් දුන්නෙ තාත්තා. තාත්තා ගහ කොළට කැමතියි. ගහකොළ අතපත ගාන්න, ඒවාට සාත්තු සප්පායම් කරන්න තාත්තා කැමතියි.උදේ පාන්දර ඔළුවෙ තොප්පියක් දාගෙන එළවුළු පාත්තිවලට සාත්තු කරන තාත්තා දැක්කම මට හිතෙන්නෙ මේ වෙනදා උදේට ජැන්ඩියට ඇඳගෙන බෑගයක් අතට අරන් කන්තෝරු යන තාත්ත ද කියලා. සෙනසුරාදා ඉරිදා දවස් දෙකේම උදේ වරුව තාත්තා ගත කරන්නෙ ගහ කොළ අතර. පුරුද්දක් විදිහට අම්මා ඉරිදා උදේට කොළ කැඳක් ගෙදර හදනවාමයි. කොළ කැඳට ඕනෑ කරන කොළ වර්ග අපේම වත්තෙන් කඩාගෙන දෙන්නේ තාත්තායි. ඒ විතරක් නෙවෙයි ගෙදර ඉන්න දවසෙ දවල්ට උයන්න එළවුළුවක් මලවන්න පළා වර්ගයක් අම්මත් එක්ක එකතුවෙලා අපේම පාත්තිවලින් කඩාගෙන එන්නත් තාත්තා හරිම කැමතියි.”පුතේ, ඔයාලත් පොත්පත්වල වැඩ නැතිවෙලාවට මේ එළවුළු පාත්ති බලාගන්න ඕනෑ. ගහක මලක් පිපෙන හැටි ඒ මලෙන් කරලක් ගෙඩියක් එන හැටි ඔයාලාට දකින්න ලැබෙන්නේ එතකොටයි. ගහක කොටස් එහෙම නම් කරන්න කියලා ඔයාලගේ පාඩම් පොත්වල තියෙනවා නේද? ඔයාලාම මේ ගස් කොළං දිහා බලලා ඒවා ඉගෙන ගන්න ඕනෑ” මෙහෙම කියන තාත්තා එක කාලයක් අපටත් පාත්ති හදලා වෙන්කර දුන්නේ පැළ සිටුවන්න.මට බණ්ඩක්කා පැළ 6 ක්, නංගිට වම්බටු පැළ 4 ක් මල්ලිට මිරිස් පැළ 8 ක්, තාත්තා හිටවලා දුන්නා. තාත්තා ඒවාට සාත්තු කරන හැටි අපට කියාදුන්නා විතරක් නෙවෙයි ඒවායේ මල් එන හැටි මල්වල පාට කොළයේ හැඩ පවා පාත්තිවල අපත් එක්ක වැඩ කරන ගමන් කියලා දුන්නා.ගෙදර ඉන්න දවසට තාත්තා ළඟට වෙලා ඉන්න අපි හරි ආසයි. තාත්තා වැඩක යෙදෙන්නෙ නැති වෙලාවට අඩු ගණනේ අපට ඉංග්‍රිසි වචනයක් කියලා ඒකෙ තේරුම හරි කියා දෙනවා. ලෝකෙ රටේ තොරතුරු කියනවා. ඉතිහාස කතා කියා දෙනවා. මට ඒ වෙලාවට හිතෙන්නෙ තාත්තා නොදන්නා දෙයක් නැහැ කියලයි.  තාත්තාතිබ්බටු තෙල්දාලාකන්න ආසයිතාත්තා තිබ්බටු කන්න හරි ආසයි. ඉතින් අම්මා සති දෙක තුනකට සැරයක් තිබ්බටු හදනවා.අපේ වත්ත පහළ තිබ්බටු ගස් දෙක තුනක් තියෙනවා. වත්තක වැටක් අයිනක හරි තිබ්බටු ගස් දෙක තුනක් හදා ගත්තාම හරිම ප්‍රයෝජනයි. වෙළෙඳ පොළෙත් තිබ්බටු හරි ගණන්. මේ තිබ්බටු ගස් වටේට පොල් ලෙලි දාලා දිරච්ච කොළ රොඩු ටිකක් ළං කරන්නෙත් තාත්තමයි.තාත්තා සති දෙක තුනකට සැරයක් වත්ත පහළට ගිහින් තිබ්බටු දෝත් දෙක තුනක් කඩාගෙන විත් අම්මට දෙනවා.තිබ්බටු හදන්නේ කොහොමද?තිබ්බටු මැල්ලුමට, මාළුවට හෝ තෙල් දාලා වගේ ක්‍රම කීපයකට හදන්න පුළුවන්. තිබ්බටු මාළුවට හදද්දී කොස් ඇට තලලා දාලා අනෙක් මාළු පිනිවලට මෙන් තුනපහ ලුනු මිරිස් ලූණු යොදා කිරි දමා ගන්න පුළුවන්. මැල්ලුමකදී තිබ්බටු තම්බා දියහැර පොඩි කර පොල් තලා දා මලවා ගත හැකියි.අපේ තාත්තා වඩා කැමැති තිබ්බටු තෙල් දැමීමටයි. අම්මා ඒ විදිහට තිබ්බටු හදන්නේ මෙහෙමයි. අම්මා ඉස්සෙල්ලාම කරන්නේ තිබ්බටු සෝදා ඒවා එකක් ගාණේ දෙකට පැලීමයි.තිබ්බටු තෙල් දැමීමඅවශ්‍ය ද්‍රව්‍යදෙකට පලාගත් තිබ්බටුබී ලූනු/ තක්කාලිඅමු මිරිස් හෝ කොච්චි මිරිස්ලූණු, රම්ප, කරපිංච, කහ කුඩු ස්වල්පයක්කෑලි මිරිස්වියළි හාල්මැස්සන් හෝ කූනිස්සන්පොල් තෙල්සාදා ගන්නා අන්දමකපා ගත් තිබ්බටුවලට බී ලූනු, තක්කාලි, ලූණු, රම්ප, කරපිංචා සහ කහ කුඩු ස්වල්පයක් දමා හොඳින් අතගාන්න. තෙල් ළිප තබා රත්වූ පසු පොල් තෙල් ළිප තබා එයට සෝදා වතුර බේරා ගත් වියළි හාල් මැස්සන් හෝ කූනිස්සන් දමා මද වේලාවක් බැදෙන්න හරින්න. ඉන්පසු එයට තිබ්බටු මිශ්‍රණය දමා කලවම් කර ගින්දර අඩුකර මද වේලාවක් වසා තබන්න. පසුව ගින්දර අඩු කර ටික වේලාවක් ළිපේම තියන්න හරින්න. එවිට තිබ්බටුවල කොළ පැහැය වෙනස් නොවී මෙළෙකට තැම්බී එයි. ඉන් පසු කලවම් කර බාන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=as1206172</link>
    <topic>“උඩවත්ත කැලේ දී ලද අත්දැකුම් මගෙ ජීවිතය එකලු කළා”</topic>
    <author>උපාලි සමරසිංහ</author>
    <content>“උඩවත්ත කැලේ දී ලද අත්දැකුම් මගෙ ජීවිතය එකලු කළා”කන්ද උඩරට දළදා මන්දිරයේ තේවා හඬ ඇසෙන මානයේ ඒ සුන්දර ගම පිහිටියේය. එක් පසෙකින් මහවැලි ගඟට මායිම්ව අනෙක් පසින් උඩවත්ත කැලේටත් මායිම් වන මේ මනරම් ගම්මානයේ තැනින් තැන යමින් මම ඒ ගම් පුවත් ඔබට කියමි.මා ඉදිරිපසින් සරමක් හා කමිසයකින් සැරසුණු ප්‍රභූ ගැමියෙක් ද, ගමන් කරයි. සතියේ දවස් කීපයක් කොළොම්තොට කල්‍යාණයේ දිවිගෙවන හෙතෙම සති අග ගත කරන්නේ මේ අරුප්පල නමැති ගමෙහිය. මේ අන් කවරෙකුවත් නොව කැලණිය විශ්වවිද්‍යාලයයේ ජනසන්නිවේදන අධ්‍යයන අංශ ප්‍රධානයා වන මහාචාර්ය රෝහණ ලක්ෂ්මන් පියදාසය. ගමක ඇළක දොළක සිරියාව කන්දක ලන්දක සෞන්දර්ය ද තම ඇඟිලිතුඩින් ගෙන එය අප තුළ චමත්කාරයෙන් මවා පෙන්වීමට අපූරු හැකියාවක් ඇති මේ ප්‍රබුද්ධ ගැමියාට කවිත්වයක් ද ඇති බව මට වැටහුණේ මේ ගමනේදීය. ඔහු තුළ කවදත් මිණිදැදිරිව විකසිත වන ජනසන්නිවේදනය මතු නොව සමාජ මානව විද්‍යාව ද ඉතිහාසගත දැනුම ද ප්‍රශස්තය.ඔහුගේ සියලු පර්යේෂණ කටයුතු සිදුවුණේ ද ගම් හරහාය. “මං හිතන්නෙ අපෙ ගම නම්වර ලැබුණු හැටි ගැන ඔබේ විමසුම හොඳයි. මා උපන් ගම අරුප්පල. සමහර ග්‍රාම නාම කාලයත් එක්ක වෙනස් වෙනවා. එදා කන්ද උඩරට රජ්ජුරුවන්ගේ රාජ සේවයට බැඳී සිටි ප්‍රභූ පිරිසගෙ ආදාහන කටයුතු වලදී ඒ අළු (භෂ්ම) තැන්පත් කළ ස්ථානය මේ ගම විදියටයි ජනශ්‍රැතිය කියන්නෙ. අළු ලූ පොළ පසු කාලයක කටවහරින් අරුප්පල වූ බව කියැවෙනවා. මහනුවර ගඟවත්කෝරළේ උඩසියපත්තුවේ පිහිටි මේ ගම ඉහළ කෙළවර එදා සිටි සුද්දෙකුගේ ලොකු බංගලාවක් තියෙනවා. මේකට අල්ලපු ගම වටපුළුව. ලේවැල්ල කියන ගමත් අපෙ ගමට කිට්ටුයි. ඓතිහාසික රණකාමී පිරිස් මේ ගම්වල ඉඳලා තියෙන්නෙ. ගන්නොරුව, ලේවැල්ල සටන් ආක්‍රමණිකයන්ට එරෙහිව සිදුවුණා. අනෙක මහනුවර රජ්ජුරුවන්ගෙ කවිකාර මඩුවෙ ඒ ඇත්තන්ගෙ පරම්පරාවෙ අයත් මේ ගම්වළල්ලෙ ජීවත්වුණා. අදත් ඒ පරම්පරාවල කට්ටිය ඉන්නවා.”ජෝන් ඩේවි බෝධිය සුදම්ගේ කැමරාවට ලක්වූ අයුරු...රෝහණ ලක්ෂ්මන් ඇදුරුතුමාගේ මතකය විශිෂ්ටය. උඩවත්ත කැලේ අද වන රක්ෂිතයකි. මේ මහා වන අරණ අද අරුප්පල රකින මහා දේවතාවකු වැන්න.”එදා අපේ ගමේ ගැහැනු මේ උඩවත්ත කැලේට ගිහින් දර කඩාගෙන එන දර්ශනය සුලබ දසුනක්. අද ඒවා තහනම් වෙලා..” අපට මේ ගමනේදී හමුවූ ගැමියෙක් කීවේය.අපේ කුඹුර, කමත, වැව, හේන, කැලය මෙ හැම දේම අපේ පැරැණි ගැමියාගේ ජන ජීවිතය ශක්තිමත් කළ පෝෂක සම්පත්ය. ඒවා නාගරිකත්වයේ බොල් සුළඟටත් වාණිජකරණයේ සෝදා පාළුවටත් ලක්ව අකාලයේ මිළින වන්නේ සැලසුම්වල ඇති හිස් බව නිසාමය.මට එසේ සිතුණේ ජාතික උරුමයන් හා බෞද්ධ උරුමයන් රැකීමට අමාත්‍යාංශ ඇති රටක ඓතිහාසික උරුමයක් දැක බලා ගැනීමට අපට ඉඩ ප්‍රස්ථා නොලැබීම හේතුවෙනි.”අපි මේ දැන් ගමන් කරන්නේ උඩරට පාලනය කළ අංක එකේ පරිපාලන නිලධාරි ජෝන් ඩේව් වෙනුවෙන් නම්වර ලැබූ පාෙර්ය. “ජෝන් ඩේව් දුටු ලංකාව“ යනුවෙන් අපේ සංස්කෘතික අතීත සමාජ විද්‍යාව හෙළිකරන කෘතියක් ද අපට තිබේ. ඒ එම නිලධාරියා ලියූ පොතකි.මාත් පියදාසයන් හා සුදම් ජෝන් ඩේවි රෝපණය කළ බෝධිය බලන්නට ගියෙමු. අද එම ඓතිහාසික උරුමය වටකැර අන්තර් ජාතික පාසලක් ගොඩනඟා තිබේ. ඓතිහාසික බෝධිය නරඹන්නට පැමිණියකුට ඒ පාසලේ ගේට්ටු විවර වන්නේ නැත. ඒ සඳහා කොළඹින් අවසර පත් ලබාගැනීමට සිදුවෙයි.අනේ! එනිසා ජෝන් ඩේවි රෝපණය කළ බෝධියේ දල්ලක් හෝ ඡායාරූපගත වන්නට සේයාරුවක් ගන්නැයි මම සුදම්ට කීවෙමි. මේ අපේ ජාතික උරුමය රැකගන්නා හැටිය.මේ පුරවරය සෙංකඩගලපුරේ නමින් හැඳින්වෙන්නට හේතුවූ පුරාවෘත්තයට උඩවත්ත කැලේ සම්බන්ධද? මම රෝහණයන් විමසමි.ඔව්. මේ උඩවත්ත කැලේ ඉහළට වන්නට සෙංකණ්ඩ නමැති බමුණා ජීවත් වූ ගල්ගුහාව තියෙනවා. ඔහු ඒ ගුහාවට ඇවිත් තිබෙන්නෙ විමලධර්මසූරිය කන්ද උඩරට රජවන්නටත් පෙර සිටයි. මං පුංචි සන්දියේ මේ කැලේ හැමතැනම රවුම් ගහලා මේකෙ ඓතිහාසික තැන් සොයා බැලුවා.එතුමා කීවේය.ඇත්තටම රෝහණයන් කොලු ගැටයා කාලේ උඩවත්ත කැලේ පුරා නිතරම රවුම් ගැසුවෙකි. සඳ පහන් රැයක මේ සෙවෙණි වූ වනාන්තරයේ රාත්‍රියක් ගත කිරීමට ඔහු තුළ තිබූ ආසාව හැමදා වැළැලී ගියේ අම්මා ගෙදරට ගෙනා නූල් කටින යන්ත්‍රයේ වැඩ බොහොමයක් ඔහුට පැවරුණු බැවිනි.අම්මා කටින නූල් මිටි කරේ තියන් ගියේ මමයි. ඒ නිසා මගෙ රවුම් ගැසීමට බාධක වැටුණා.... මහාචාර්යවරයකු වූ පසුද පර්යේෂණ සඳහා ගම ද දළදා මාලිගය ද යක්කුරේ ඓතිහාසික පැරැණි ගම් ද යොමු කරගත් එතුමා පැටි වියේ දී පර්යේෂණයට ලක් කළේ මේ උඩවත්ත කැලේ හා ගම්බද චරිතය.අවුරුදු 11 තරම් වයසේ දී පොත පත ගැඹුරු ලෙස කියවන්නට පුරුදු පුහුණු වූ මේ දරුවා තම ගමේ පුරාණය සෙව්වේය. ඒ ගම් වළල්ලේ ප්‍රභූ චරිත අධ්‍යයනය කළේය. පත්තර පිටුවල ඒ ප්‍රභූන් ගැන ලියැවෙන කියැවෙන දේ පිරික්සුමට ලක් කළේය.ලංකාවේ මතු නොව මුළු මහත් ලෝකයේම කීර්තියට පත් මහා චිත්‍ර ශිල්පී ජෝර්ජ් කීට් අඳින චිත්‍ර ගැන කියැවූ ලිපියකින් කොලුවාට ඒ ශිල්පියා දැකගැනීමේ නොතිත් ආශාවක් ඉපැදිණ. අම්මාගෙන් යම්බඳු විරාමයක් ලද මොහොතක අරුප්පල ගම කෙළවර මහවැලි ගඟ මායිමේ හෙල්ලෙන පාලම නමැති වැල්පාලමෙන් එහා සිරිමල්වත්තට ඔහු ගමන් කළේ කෝඩු සිතෙනි. ඔහු ජෝර්ජ් කීට් නමැති දැවැන්තයාගේ ගෙදරට ගොඩවූයේ කුරුබිලියෙන් ගෙට ඇතුළුවන සොරකු පරිද්දෙනි.හොරෙන් වත්තට ඇතුළු වුව දොරට හෙතෙම තට්ටු කළේ දැඩි සිතක් උපදවා ගනිමිනි. ජෝර්ජ් කීට් මහා චිත්‍ර ශිල්පියා දයාවෙන් මේ පුංචි කොලුවා පිළිගත්තේය. ඔහුගේ බිය, කුහුල, දැනුම් පිපාසය වටහා ගත් කීට් ඔහුගේ ගෙදර අස්සක් මුල්ලක් නෑර පිරී තිබූ නොනිමි චිත්‍ර, නිමි චිත්‍ර, ලෝකයේ විශිෂ්ට චිත්‍ර සියල්ලම පෙන්වා කරුණු පහදා දුන්නේය.තවත් දවසකදී පුංචි රෝහණ නිත්තවෙල ගමට උදෑසනම කුකුළාත් අතින් ගෙන පැමිණියේ තවත් රසවතකු සොයමිනි. ඒ නිත්තවෙල ගුණයා නමින් හැඳින්වෙන පරසිඳු නැටුම් ගුරුන්නාන්සේ හමුවන්නටය. කොලුවාගේ උනන්දුව තේරුම් ගත් නිත්තවෙල ගුණයා ගුරුනාන්නාන්සේ නොයෙක් වන්නම් කස්තිරම් පෙන්වා දරුවා සතුටු කළේය.ඒත් ලෝකයේ කොයිතරම් ප්‍රසිද්ධ වුණත්, කීර්තිමත් වුණත් ගුණයා ගුරුන්නාන්සේ හිටියෙ පුංචි ගෙයක ... මහාචාර්යතුමා අතීත මතක නැංවූයේ ශෝකයෙනි.කිරුළ මුතු ලිහී සර සර හඩින් වැගිරෙනා සුළු මැදුම් දෙතිත පැටැලී ගිගිරි වැලපෙනා නටනවා නොවෙයි තාලෙට දෙපා වෙවුලනා තන තන තාන තම්දෙනා තන තන තාන තම්දෙනාඅතපය දුබල ජීවත්වීමට නටන ඒත් නටන්නට බැරි තරම් වියපත් නැට්ටුවකුගේ අහිංසක රූපය මගේ හිතේ නැඟූ ජානක වික්‍රමසිංහගේ හඬ මේ මොහොතේත් මගේ සිතේ නළියන්නට විය.සුද්දන් එදා අරුප්පල ගමේ නැවතී සිටි බංගලාවක්අපේ කලාකරුවන්ට අද මෙන්ම එදත් උරුමව තිබුණේ තමුන් දුක විඳ අනුන් රසවත් කිරීම පමණක්දැයි මට සිතේ.ඓතිහාසික වටපුළුව නිත්තවෙල රජ මහා විහාරය හා එහි වූ ඓතිහාසික පොත් ගුල ගැන ඔහුගේ හෘදය සසල කළ අත්දැකීමකි.“මේක පරංගින්ගේ කාලෙ පාදම දක්වාම ගිනි තැබූ ස්ථානයක්. ඉතා වටිනා පුස්කොළ පොත් ඓතිහාසික ලේඛන, කන්ද උඩරට ඉතිහාසෙට අයත් බොහෝ දේ මේ සමඟ පිලිස්සුණා.” රෝහණයෝ කියති.ගම් වටපිටාව ගැන ළෙන්ගතුව සිටියත් අරුප්පල වැසියන් නිතර ගියේ දළදා සතර දේවාලටය. ලෙඩක දුකකදී බාර හාර වුණේ ද ඒ ඒ තැන්වලටය.වී ගොවිතැනින් ජීවත් වූ ගොවියන්ගෙන් එදා පිරුණු අරුප්පල අද සංක්‍රමණිකයන් පැමිණ මෙහි නවාතැන් ගත් පසු තරමක් වෙනස් වී ඇත. අද රජයේ රැකියා කරන්නන් බොහොමයක් මෙහි ඇත්තේ පිට පළාත්වලින් මෙහි පැමිණ පදිංචිවූවන් නිසාය.කෘෂි ආර්ථිකයක් තිබූ ඒ ගමේ ගොවියන් අතර එදා සිටි රජයේ රස්සා කළ නිලධාරීන් අතර රෝහණයන්ගේ මවත් පියාත් ප්‍රධාන වෙති. අම්මා ගුරුවරියක් වන අතර පියා වැඩ කළේ මහනුවර - බෝගම්බර බන්ධනාගාරයේය.කවිකාර මඩුවේ කවිකාරයන්ගේ මඩු, කොහොඹා කංකාරිය, සොකරි, කිඳුරු නාඩගම් නොනැටූ කමතක් කුඹුරක් එදා මේ ගමේ තිබුණේ නැත. කාලයත් සමඟ අද ගමෙන් මේවා ඈත් වී ගොසිනි. ඒත් ඒ ගමේකම රුවා ගත් ප්‍රභූවරයා එදා සිට ගම ගැන පර්යේෂණ කළේය. පත්තරවලට ලීවේය. දෙගල්දොරුවෙ නායක හිමියන් සමඟ බොහෝ දේ රැස් කළේය. ප්‍රධාන ඡායාරූපයේ පෙනෙන ඔහු සූට්කේසයේ රැගෙන එන්නේ ඔහු ලියූ ලිපි ලේඛන තොගයයි. මහැදුරුකමට වඩා ඔහුගේ නිහතමානය වැඩුණ බවට එද සාක්ෂියකි.අපි අප්ලන්ඩ්ස් බංගලාව ගැනත් කවිකාර මඩුවේ කිරි සීයා ගැනත් ලබන සතියේ කියවමු.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=as1206173</link>
    <topic>නියම ආදරවන්තයා සිය ආදරවන්තිය පස් පවින් මුදා ගන්නවා</topic>
    <author>රමණී සුබසිංහ</author>
    <content>නියම ආදරවන්තයා සිය ආදරවන්තිය පස් පවින් මුදා ගන්නවාඩිංගිරිබංඩාත්, සීලවතීත් ජීවත් වුණේ කුලී වැඩ කරමින්. උදේ ඉඳන් රෑ වෙනතුරුත් ගිනි කාෂ්ටක අව්වේ මහ පොළවත් එක්ක ඔට්ටු වුණේ තමන් ගේ එකම දරුවටත් ඒ දුක උරුම වෙනවා දකින්නට ඇති අකමැත්ත නිසයි. එහෙම හම්බ කරපු හැම සතයක්ම පොත්පත් වලට ඇඳුම් පැලඳුම්වලට අඩුවක් නැතිව වියදම් කෙළේ කවදා හරි දවසක දුව ලොකු නෝනා කෙනෙක් වෙනවා දකින බලාපොරොත්තුවෙන්. ඒත් මේ අම්මටයි තාත්තටයි වැරදුණු එක තැනක් තිබුණා. දරුවට කිසිම දේකින් අඩුවක් නොකරන්න, දවස් පතාම මහන්සිවෙලා රුපියල් සත සෙව්වත් ඇය යන එන තැන්, ඇසුරු කරන අය ගැන සොයන්න බලන්න මේ දෙන්නට ඉස්පාසුවක් තිබුණෙ නෑ. ඒ හිදැස පුරවන්න දුවට ළං වුණේ ඇය ගේ ම පාසලේ ඉගෙන ගන්න පිරිමි දරුවෙක්.වෙනදාට උනන්දුවෙන් කියවපු පොත් පිටු අතර ආදර හසුන් සැඟවුණා. වාර විභාගවලට ලැබෙන ලකුණු ටිකෙන් ටික අඩු වුණා. අම්මට තාත්තට නොපෙනුණු දූගේ වෙනස ගුරුවරුන්ට දැනුණා. අඳුරුවන අනාගතයක ලකුණු දුටුවා. තරවටු කළා. අවවාද අනුශාසනා දුන්නා. ඒත් ඒ අවවාද පිළිගන්න ඇයට ශක්තියක් තිබුණේ නෑ. තමන් ගේ පෙම්වතාට කතා කළා.“ඉදින් නම් කිසිම දාක අපට අපේ වෙන්න බෑ. දෙන්නම එකට මේ ගමන යමු.” දෙන්නම කතා වුණා.බදුලු කෝච්චියේ හූ හඬ ළඟ ළඟම ඇසුණා. ලස්සන ජීවිත දෙකක් තත්ත්පරයකින් සුන් බුන් ගොඩක් වුණා.‘අනේ මගේ දරුවා’අම්ම ගේ තාත්තගේ දුක්බර අඳෙීනාව පරිසරයම සසල කළා. පසු ගිය දවසක පුවත්පත්වල පළවුණ මේ පුවත අපගේ ද සිත් සසල කළා. අතීතයේ කලාතුරකින් අහන්නට දකින්නට ලැබුණත් මෙවැනි ශෝක ජනක සිදුවීම් අද අරුමයක් නොවන තරමට සුලබයි. පුංචි ප්‍රශ්නයකටත් මුහුණ දෙන්නට තරම් ආත්ම ශක්තියක් නැති අපේ තරුණ දරුවෝ ජීවිත විනාශ කර ගන්නේ කිසිම පැකිලීමක් නැතිව. ඒ තරමට ම ඔවුන්ට ජීවිතයක වටිනාකම ගැන අවබෝධයක් නෑ. බොහෝ තරුණ දරුවෝ බලාපොරොත්තු වන්නේ ඉතාම කෙටි කාලයකින් සැනසීම ළඟා කර ගන්නට යි.ශාස්ත්‍රපතිමැද මහනුවර ධම්මසිරි හිමිලැබීම්, නොලැබීම්, කීර්ති, ප්‍රශංසා නින්දා අපහාස ඉදිරියේ නොසැලී ඉන්නට ඔවුන්ට දැනුමක් අවබෝධයක් නෑ. හේතුව ධර්මයෙන් දුරස් වීමයි. ධර්මය නම් අපිට එදිනෙදා ජීවත්වීමට අවශ්‍ය අවබෝධයයි. අපි වයසට යනවා. ලෙඩ වෙනවා. මරණයට පත්වෙනවා.ඒ සියල්ල දුකක්. එහෙත් දරා ගත යුතුයි. ප්‍රියයන් හා එක්වීම සතුට ගෙන දුන්නත් ඔවුන්ගෙන් වෙන්වීම දුක ගෙන දෙනවා. ‘ප්‍රියේහි විප්පයෝගෝ දුක්ඛො’ බුදුරජාණන් වහන්සේ ඒ බව දේශනා කළා. අප්‍රියයන් හා එක්විම දුකක් වුණත් එවැනි අවස්ථාවන්ට මුහුණ දෙන්නට සිදු වෙනවා. ඒ මනුෂ්‍ය ජීවිතයේ ස්වභාවය.සැනසීම ලැබෙන්නේ ඒ දුක්කරදර මැදහත් සිතින් ඉවසන පුද්ගලයාටයි. මේ ගැන අවබෝධයක් නැති, ජීවිතය ගැන කළමනාකරණයක් නැති දරුවො තමන් කැමැති දේ නොලැබෙන තැන අසරණ වෙනවා. ප්‍රශ්නයකට එඩිතරව මුහුණ දෙන්නට තරම් පෞරුෂයක් ඔවුන් තුළ නිර්මාණය වී නෑ. අම්මේ තාත්තේ, එහි දෝෂයත් වගකීමත් ඔබටයි. බාල පරපුරට ඔබෙන් විය යුතු යුතුකම් හා වගකීම් යම් ප්‍රමාණයකට මඟ හැරිලා.දරුවන්ට ඉහළ අධ්‍යාපනයක් ලබාදී හොඳ රැකියාවක් හිමි කර ආර්ථිකය, ශක්තිමත් කළ පමණින් ඔවුන්ට ජීවිතය ගැන අවබෝධයක් ලැබෙන්නේ නෑ.අපේ සමහර විශ්ව විද්‍යාල ශිෂ්‍යයන් සියදිවි හානි කරගන්නවා. ඇතැම් උගත් අයත් අකාලයේ ජීවිත නැති කර ගන්නවා. අධ්‍යාපන මට්ටමෙන් ඉහළ ගියත් ජීවිතයේ ස්වභාවය තේරුම් ගන්නට ශක්තියක් ඔවුන්ට නෑ.මේ ගැටලුව කුමක්ද? බුදුරජාණන් වහන්සේ දේශනා කොට වදාළ බණ දහම් තේරුම් නොගැනීමයි.ජීවිතය ගැන අපූරු බණ කතා බෞද්ධ සාහිත්‍යයේ මොනතරම් තිබෙනවාද? ජීවිතය තේරුම් ගත හැකි සරල ධර්ම කරුණු කියැවෙන බෞද්ධ පොත පත මොනතරම් තිබෙනවා ද? ජීවිතයේ අර්ථය විමසන ධර්ම දේශනා මොනතරම් ජනමාධ්‍ය ඔස්සේ ප්‍රචාරය වනවා ද? වරද මේවා ග්‍රහණය කර ගන්නට හැකි පරිසරයක් දරුවන්ට නිර්මාණය කර නොදීමය.‘තණ්හාය ජායතී සෝකො තණ්හාය ජායතී භයං”තණ්හාව නිසා ශෝකය උපදින බවත්, බය උපදින බවත් බුදුරජාණන් වහන්සේ අපට පැහැදිලිව ම පෙන්වා දුන්නා’ ප්‍රේමය නිසා ආලය නිසා තෘෂ්ණාව ඇතිවෙනවා. ශෝකය බය ඇති වෙනවා. මෙය තේරුම් ගෙන කටයුතු කරනවා නම් කිසිම කෙනෙක් පර පණ නසන්නේවත් සිය දිවි නසා ගන්නේවත් නෑ. අපි උත්සාහ කළ යුතුවන්නේ අපේ දරු පරපුර ඒ තැනට ගෙන ඒමටයි.බුදු දහමේ ආලයට, ආදරයට වැට බැඳෙන්නේ නෑ. ඒත් බුදු හාමුදුරුවෝ දේශනා කළේ නියම ආදරවන්තයා සිය ආදරවන්තිය පස් පවින් මුදවා ගන්නා බවයි. නියම ආදරවන්තිය සිය ආදරවන්තයා පස්පවින් මුදවා ගන්නා බවයි.එසේ කටයුතු කරනා තැන දුකකදී, වෙන්වීමක දී ජීවිත හැර යන්නට තරම්, තවත් ජීවිතයක් උදුරා ගන්නට තරම් මේ දරුවන් ආවේගශීලි වන්නේ නෑ.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=as1206174</link>
    <topic>නෙළුම් විල</topic>
    <author/>
    <content>නෙළුම් විලම’පුතු ගේ එක ම සිහිනය වී තිබුණේ පිටරටක උසස් අධ්‍යාපනය ලැබීම ය.ඔහු මුදල් නාස්තිකරන දරුවකු නොවේ. කුඩා කල සිට සංයමයෙන් හැදුණු අයෙකි. පහේ ශිෂ්‍යත්ව සමත්ව දිවයිනේ ප්‍රකට විදුහලක ඉගෙන ගනිමින් සිටි අවධියේ පවා යම් යම් දේ අරන් දෙන්නැයි බල කළ අයෙකු නොවේ. සපත්තු දෙක ඉරී ඇති බව දැක දැකත් අප අලුත් සපත්තු ජෝඩුවක් අරන් දෙනතුරු ඉවසූ දරුවෙකි.දරුවාගේ උසස් අධ්‍යාපන සිහිනය මල්ඵල ගන්වන්නට විදේශයක සිටි අපගේ ඥාතියෙක් ඉදිරිපත් විය.එහෙත් ඔහු හිටිඅඩියේ ම අප ඒ සිහිනයේ තනිකර මඟහැරියේය.එහෙත් හදිසියේ ම පෙර පිනක් පල දුන්නේය. එබඳු ම තවත් ඥාතියෙක් අපේ රැකවරණයට ඉදිරිපත් වූයේ ය.දරුවා රට යැවීම සඳහා විශ්වාසවන්ත ඒජන්සිකරුවකු සොයා ගැනීම අපගේ ඊළඟ කාර්යය විය. ඔහු අපට හමුවිය. ඔහු ඒ වන විටත් අපගේ ඥාතීන් දෙදෙනකු අධ්‍යාපනය ලබනු පිණිස රට යවා තිබිණ.ඒජන්සිකරු පළමුව අපෙන් ඉල්ලා සිටියේ ලක්ෂ දෙකකි. ඒ, ලියකියවිලි හා ඉල්ලුම්පත් සකසනු පිණිස ය. එය ඒ ආකාරයෙන් සිදු විය.ඔහු එංගලන්තයේ උසස් අධ්‍යාපන ආයතන දෙකකටම ම’පුතුගේ අයැදුම්පත් ඉදිරිපත් කර තිබුණි. මපුතු පරිගණක පාඨමාලාවක් තෝරා ගත්තේය. පවුම් 4000ක් බැඳිය යුතු බව ඊළඟට දැක්විණ. අපි ඉඩමෙන් පර්චස් 10ක් විකුණා ලක්ෂ අටක් ඒජන්සියට බැන්දෙමු.දෙමසක් ගෙවී ගියේය. ඒජන්සිකරු වීසා අයදුම්කර නොතිබිණි. කාලය මාස හය ද පැන්නේය.ඒජන්සිකරු අප රවටා ඇති බව හෙළි වුයේ ඔහු ගේ ඒජන්සිය පොලිසියෙන් සීල් කර ඇති බව දුටුවිටය. මම ගිනි ගොඩක දැවෙන්නට වීමි.අවසානයේ මට ද සිදුවූයේ පොලිසියට යෑමටය.පළමුව හිඳ ගැනීමට අසුනක් පෑ පොලිස් පරීක්ෂකවරයා මට සාවධානව සවන් දුන්නේ ය.’මිස්, මේ නිලධාරි මහත්තයට කියල පැමිණිල්ල ලියව ගන්ඩ! සල්ලි බාරදුන් බවට තියන ලියවිලිත් දෙන්ඩ!’ යැයි මට කී ඔහු ‘මේ පැමිණිල්ල ලියාගන්ඩ’ යැයි ඒ නිලධාරියාට නියෝගයක් ද කළේ ය.’තමුසෙල ඔච්චර මෝඩද? ලංකාවෙ විශ්වවිද්‍යාල නැද්ද? වැරදුණාම එනව අපිට කරදර කරන්ඩ!’ මා බලාපොරොත්තු වූයේ එබඳු ප්‍රතිචාරයකි. එහෙත් සිත රිදෙන වදනක් හෝ නොවීය.’ඒජන්සිකාරයගෙ නම මොකක්ද?’ පැමිණිල්ල ලියන නිලධාරියා මගෙන් විමසුවේය.මම නම කීමි. ඔහු ගේ මුහුණ අමුතු විය.’මොනව? ආං ගිහිං බලන්ඩ අපි කූඩුවෙ දාල ඉන්නෙ මිනිහද කියල’ නිලධාරියා කීවේය.මම වහාම පොලිස් කූඩුව ඉදිරියට ගියෙමි.ඒජන්සිකරු එතුළ සිටියේය. මා දුටු ඔහු මුහුණ වසන් කර ගත්තේය. මට ඉවසුම් නැති විය.’ඇයි ඔයා අපි වාගෙ අහිංසක මිනිස්සුන්ට මෙහෙම කරන්නෙ?’ මට කෑගැසිණ.එවර ඔහු මා අසලට ආවේය.’අනේ මිස් මට විරුද්ධව පැමිණිලි කරන්ඩ එපා!’ ඔහු මට ආයාචනා කරන්ට වූයේය.’ඔයා අපිව විනාශ කරල දැන් කියනව පැමිණිලි කරන්ඩ එපා කියල!’ මම ආපසු නිලධාරියා ඉදිරියට ගොස් හිඳගතිමි.’ඒ ඉන්නෙ මිනිහ තමයි’ මම කීමි.’හොඳයි , අපි පැමිණිල්ල ලියමු’ නිලධාරියා කටයුත්ත පටන් ගත්තේය.පැමිණිල්ල ලියන අතර වෙනත් රාජකාරි වැඩ කරන්නට ද ඔහුට සිදු විය.’අද මෙතන කට්ටිය අඩුයි. ඒකයි ඔයාගෙ වැඩේ පමාවෙන්නෙ’අවසානයේ පැමිණිල්ල ලියැවිණි.උසාවි ගෙන යනු පිණිස කූඩුවෙන් එළියට ගැනුණු ඒජන්සිකරු ද අප සිටි තැනට ගෙන එනු ලැබිණි.ඒජන්සිකරු මවෙත ආයාචනාත්මක බැල්මක් හෙළුවේය. ‘මං ඔයාගෙ දරුවව එංගලන්තෙට යවනව. එහෙ කැම්පස් එකකට සල්ලි බැඳලත් ඉවරයි’මම තීරණාත්මක අවස්ථාවකට මුහුණ දී සිටියෙමි. දරුවා ස්ථිරවම යැවෙන්නේ නම් ප්‍රශ්නය ගොඩින් බේරෙයි. පැමිණිල්ල ලියූ පොලිස් නිලධාරියා දෙස මා බැලුවේ තැතිගැන්මෙනි. එහෙත් පුදුමයකි! ඔහු මගේ හිත හඳුනාගත්තේය.’හොඳයි එහෙනම් ඔයාගෙ කැමැත්තක්. අපි සේරම ලියවිලි ලෑස්ති කරන්නම්’ පොලිස් නිලධාරියා පැවසුවේ අලුත් වගකීමක් ද කරට ගනිමිනි.මම පුදුමවීමි. මේ වූ කලි බලාපොරොත්තු නොවිය හැකි තරම් ඉහළ මට්ටමේ සැබෑ නිලධාරියෙකි.’එහෙම නම්, දරුව රට නොයැව්වොත් විතරක් අපි නඩුව ෆයිල් කරමු. හොඳ වෙලාවට ඔයාල එනකොට මේ මිනිහ කූඩුවෙ හිටියෙ. මෙයා දරුවව රට ඇරියොත් ඇවිත් ඒ ගැන කියල පැමිණිල්ල අයින් කරගන්ඩ!’’හොඳමයි’ මම හිස සැලුවෙමි.මා ගෙදර ආවේ මහත් සැනසීමකිනි.බියට පත්ව සිටි ඒජන්සිකරු වහා ම අප නිවෙස සොයා ආවේය. දරුවා ගේ කටයුත්තට අදාළ ඉදිරි වැඩ ගැන ද අපට උපදෙස් දුන්නේය. මේ අතර පොලිස් නිලධාරියා ද දුරකථනයෙන් විටින් විට කරුණු විමසා සිටියේ ය.’දරුවගෙ වීස එක ආවහම මට විරුද්ධව දාල තියන පැමිණිල්ල ඉල්ලා අස්කරගන්ඩ!’ ඒජන්සිකරු යළි යළිත් ඇවිටිලි කළේය.’පුතා එංගලන්තයට ගියාට පස්සෙ ඒ ටික කරන්නං’ මම අවධාරණය කළෙමි.අපි වීසා ගාස්තුව ගෙවීමු. වීසා ලැබිණ. දරුවා ලන්ඩනය බලා පිටත්ව ගියේ ය.අපට සැනසීම ලැබිණ. මම දුරකථනයෙන් ඒජන්සිකරුට තුති පුදා සිදුවූ කරදර ගැන කනගාටුව පළ කළෙමි. ඔහු සුපුරුදු ඇවිටිල්ල යළි යළිත් කළේය.තමා අධ්‍යාපන ආයතනයකට ඇතුළු කර ගැනුණු බවත් ඊට මුදල් ගෙවනු ලැබ තිබෙන බවත් ම’පුතු දැන්වීය. පොලිස් ස්ථානයට ගිය මම කරුණු කියා පැමිණිල්ල ඉල්ලා අස්කර ගන්නට පැමිණි බව කීමි.’දරුව දැන් ඉගෙන ගන්නවද? එයාට කරදර නැත්නම් පැමිණිල්ල අස්කර ගත්තට අපිට කමක් නෑ’රාජකාරිය ඉටු විය. මම ඔවුනට තුති පිදීමි.මගේ ගැටලුව යළි අලුත් වූයේ මාස 9ක් ගිය තැනය.අධ්‍යාපන බලධාරීන් ම’පුතු අමතා පවුම් 1500ක හිඟ ගෙවීමක් ඇති බව කියා තිබිණි. ගාස්තු සම්පූර්ණයෙන් ම ගෙවා ඇති බවත්, ලංකාවේ ඒජන්සිකරු ලක්ෂ 10ක් වංචාකර ඇති බවත්, ඒ සම්බන්ධයෙන් පොලිසියට පැමිණිලි කර ඇති බවත් ම’පුතු පැහැදිලි කර තිබේ. පොලිස් පැමිණිල්ලේ පිටපතකුත් ඒජන්සිකරුට මුදල් ගෙවූ බවට ඇති ලියවිලිවල පිටපතුත් ඉදිරිපත් කරන ලෙස ඔවුන් ම’පුතුට උපදෙස් දී තිබිණි.රුපියල් ලක්ෂ අටක මුදලක් මා ඒජන්සිකරුට ගෙවා ඇත්තේ මගේ වැඩිහිටි ඥාතියකුගේ උපදෙස් ලබාගනිමිනි. එය හොඳ සාක්කියකි. පැමිණිලි පිටපත ලබා ගැනීම සඳහා මම යළිත් පොලිස් ප්‍රධානියා හමුවීමි. වංචාවකට අදාළ පැමිණිලි පිටපතක් ලබාගැනීමට නීතියෙන් ඉඩ නැති බව පොලිස් නිලධාරියා කීවේය. මම අසරණ වීමි. එහෙත් මගේ තත්ත්වය තේරුම්ගත් පොලිස් නිලධාරීහු වෙනත් විකල්පයක් කල්පනා කළහ.’පැමිණිලි පිටපතක් දෙන්න බැරි වුණත් පැමිණිල්ල සම්බන්ධ ලිපියක් දෙන්ඩ අපිට පුළුවන්නේ. ඒකෙන් ඒ අය තේරුම් ගනීවිනෙ. මෙතන වංචාවක් ඇතිවෙලා තියනව කියල’පොලිස් නිලධාරීන්ගේ ඒ කතිකාවට අනුව මට වංචාවට අදාළ ලිපියක් නිකුත්විණි. නීතියට ගරු කරමින් මිනිස්කම ද රැකගනිමින් කටයුතු කළ ඒ උතුම් පොලිස් නිලදරුවනට පින් දෙමින් මම ආපසු ආවෙමි.මගේ දරුවාගේ දැඩි අවශ්‍යතාව නිසාම මා රැවටිලිකාරයකුට අසුවී තිබිණ. එහෙත් අවසානයේ මම ජයගතිමි. ඒ ජයග්‍රහණයේ වැඩි කොටස අයත් විය යුත්තේ මිරිහාන පොලිසියටය.දැන් ම’පුතු එහි කෙටිකාලීන රැකියාවක් ද කරමින් අධ්‍යාපන කටයුතු කරගෙන යයි. අධ්‍යාපනය සම්බන්ධයෙන් තවත් විශාල බලාපොරොත්තු දැන් ඔහුට තිබේ. නුදුරේ දී ඔහු සිය ඉලක්කයට යනු ඇත.ඒජන්සිකරුට එදිරිව ශක්ති පමණින් හැප්පී ජයග්‍රහණය ලද්දේ අප පමණක් බව සිතමි. අන් අයට සිදුවී ඇත්තේ ගෙවූ මුදල් නීති මඟින් කොටස් වශයෙන් ලබාගැනීම පමණි.’වංචාකරුවනට අසු නොවෙමු!’ මා කාටත් හඬගා කියන්නේ එයයි.  අනන්‍යතාව සඟවා සිටීමට කැමති සිළුමිණ පාඨක මාතාවක විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=as1206175</link>
    <topic>ගැරිබාල්දිගේ කොටුව</topic>
    <author>ජැක්සන් ඇන්තනී</author>
    <content>ගැරිබාල්දිගේ කොටුවඅපේ අරමුණ වූයේ ලෙක්කෝ සිට පොම්පේ නගරය දක්වා ඇති කිලෝමීටර් 839 එක හුස්මට ගෙවා දැමීමයි. පැයට කිලෝමීටර් 100 බැගින් ධාවනය වුවද මේ ගමනට වැය වන්නේ පැය 8 මිනිත්තු 30ක කාලයකි. එහෙත් අප මඟ හමුවන අවුතෝස්ත්‍රාදාවලින් බසිමින්, විඳිමින්, හදාරමින්, විනෝද වෙමින් ගමන් කරන නිසා අඩුම තරමේ පැය 10 කින් වත් නාපෝලිවලට යා ගත හැකි වේ යැයි කරු විශ්වාස කරයි.අන්ධකාර වීමට පෙර නාපෝලි වෙත යා යුතු යැයි මම මගේ කණ්ඩායමට අවධාරණය කොට සිටියෙමි. නාපෝලි හෙවත් නේපල්ස් නගරයේ පසුබිමින් දර්ශනය වන යෝධ විසූවියස් ගිනි කන්දේ අරුමය දකින්න නම් අප ඉරගල වැටෙන්නට පෙර නාපෝලි වෙත යා යුතුය. එහෙත් වාහන ඇන්ජිම තුළ කිසියම් දෝෂයක් ඇතැයි දැනගත් තැන සිට කරුගේ 140 වේගය 100ට ම බැස තිබුණි.අපි දැන් බොලොඤ්ඤෝ සිට ෆිරෙන්සි නගරය දක්වා ගමන් කරමින් සිටිමු. වාහනය තුළ ඇති කටකමසරියාව ඉතා විනෝදජනකයි. මේ කතා සරිත් සාගරයට සහභාගි වූ අයගේ පෞද්ගලික සීමා පවා ක්‍රමයෙන් අහෝසි වී යනු පෙනේ. ඉදිරි අසුනේ සිටින මගේ සහෝදරයා සහ කරු අතුරින් පසුපෙළ කතන්දර කලාවට කොක් හඬලා සිනාසෙන්නේ මොහාන් පමණි. කරු ඊට ප්‍රතිචාර නො දක්වන්නේ වාහන ඇන්ජිමේ හිසරදයෙන් විය යුතු යැයි අපි සිතා සිටියෙමු. එහෙත් නිබඳවම ලෙක්කෝවල සිට අපේ සංචාරය මෙහෙයවන සුදත් මට දුරකථනයෙන් කතාකොට කීවේ කරු බිය වී ඇතැයි කියාය.මෙන්න නාපෝලි පැලැස්සියෝවපී.කරුණාසේන වනාහී දැන් බොහෝ කාලයක් පුරා ඉතාලියේ මිලානෝ නුවර වාසය කරන ශ්‍රී ලාංකීය හොඳ බෞද්ධයෙකි. මිලානෝ ශ්‍රී ලාංකිකයින් ඔහු හොඳින් හඳුනයි. තම සේවා කාලය හැරුණු විට සෙසු මුළු කාලයම ඔහු වැය කරන්නේ මිලාන් හී ලංකාරාම විහාරයේ ය. ඒ විහාරයේ ප්‍රධාන දායකයා ද ඔහු මය. මීට පෙර කිහිප වතාවකදී ම මා මිලාන් විහාරයට ගොස් තිබුණේ කරු සමඟයි.වරක් මා එහි ගියේ ඉතාලියට හොඳට ම හිම වහින ශීත කාලයකදී ය. මා පන්සලට ඇතුළු වන විට මුළු විහාර භූමියම සුදු හිමෙන් වැසී ගොස් තිබුණි. පුළුන් වලා බඳු හිම කිරම මැද බුදු හාමුදුරුවෝ සමාධි සුවයෙන් වැඩ හුන්හ. ඒ සංස්කෘතික රූපය අභව්‍ය යැයි මට නො සිතුණි. මට සිතුණේ යශෝධරාවතේ කවි දෙපදයක් පමණි.හිමේ ගොසින් මල් යහනක නිදනවද කොමල අනගි සිරිපා දෙක රිදෙනවදනිබඳව ම බුදු බණ ඇසෙන කං දෙකකට මේ ඇසෙන්නේ මොනවාදැයි සුදත් මගෙන් ප්‍රශ්න කරයි. පසුපෙළින් ඇසෙන සුනිල් ෆොන්සේකාගේ සහ ජයන්ත ජයලත් ගේ මිත්‍රෝත්තම වාග් ප්‍රහාරයට මහාචාර්ය සුනිල් ආරියරත්නයන්ගෙන් සොඳ සොඳ උත්තේජන ලැබෙන්නේ ය. මම මේ විනෝදාත්මක ඕපාදූප නමැති “ඇවිළෙන ගින්නට” හැකි තාක් පිදුරු දැම්මෙමි.දැන් අප ගමන් කරන්නේ ෆිරෙන්සි නගරය හරහා යැයි කරූ දැනුම් දෙන තුරු අපට ඒ පිළිබඳ වගක් තිබුණේ නැත. මන්දයත් මිලානෝ සිට නාපෝලි දක්වා ම අපට පෙනෙන්නේ විශාල මුඩු බිම් හෝ ඇසට හසුවන මානයේ පැතිරුණු මහා ගොවිබිම් හරහා ගමන් කරන එක ම ස්වරූපයේ අධිවේගී මාර්ගය පමණි. මේ මාර්ගය කිසිදු විටෙක නගරාශ්‍රිත ජනාවාස හරහා ගමන් නො කරයි. අප නගරයෙන් නගරයට ගමන් කරන්නේ නම් අපට ඒ ඒ නගර තතු සහ නගරාන්තර වෙනස්කම් දැකගැනීමට හැකි වන්නේ ය. එහෙත් උවමනාවෙන් ම නගර මඟහරවා අධිවේගී මාර්ග ඉදි කරන නිසා මේවාවල ගමන් කිරීමත් ගුවන් මගින් පියාසර කිරීමත් අතර ඇත්තේ සුළු වෙනස්කමකි.ගැරිබාල්දිගේ පිළිමයමම කිහිප වරක් ම මේ දුරු නගරාන්තර සංචාරය දුම්රිය මඟින් සිදු කොට තිබුණෙමි. 1993 දී පළමු වරට ඉතාලි පැමිණි මගේ නාට්‍යකාර නඩය වරක් මිලානෝ සිට නාපෝලියට දුම්රියේ ගමන් ගත්තේ ය. ඒ මැයි මාසයේ එක්තරා දිනයක ඉතාලි දුම්රිය ඉතිහාසයේ සිදු වූ විශේෂ සිදුවීමකට මුල් වූයේ මගේ නඩයයි.මේ දුම්රිය සේවාව නිවැරදි තත්පරයට ගමන් ආරම්භ කරයි. සමස්ත ඉතාලියානු දුම්රිය සේවාවම එක ම පරිගණක ජාලයකින් මෙහෙයවනු ලැබේ. එනිසා ඒවා තත්පරයකින් හෝ වෙනස් වන්නේ නැත. දුම්රිය කාලසටහනේ දුම්රිය වෙලාව සටහන් කොට ඇත්තේ ද තත්පර පවා ඇතුළත්ව ය. ඒ තරම් නිරවද්‍යතාවක් ඇති නිසා මේ දුම්රියෙන් සේවාව ලබන මගීහු ද තත්පරයට ම කාර්යක්ෂම වන්නාහ.එහෙත් 1993 මැයි මාසයේ දී ලෙක්කෝ සිට නාපෝලි යෑමට මිලාන් දුම්රිය ස්ථානයට පැමිණ ප්‍රවේශ පත්‍ර ගත් අප නාට්‍ය කරුවන් පස්දෙනා මේ තත්පර විශ්වාස කිරීමේ කාර්යක්ෂමතාව පුරුදු කළ අය නොවේ. අපේ රටේ ද දුම්රිය ස්ථානවල දුම්රිය කාලසටහන් ඇත. ඒවාවල ද තත්පර නැතත් මිනිත්තුවට කාලය දක්වා තිබේ. මා ගලහිටියාවේ ඉස්කෝලෙ යන කාලයේ ආපසු ගෙදර ආවේ 2.22 කෝච්චියේ ය. එහෙත් එය 2.30ට දුම්රිය ස්ථානයට එන්නේත් ඉඳලාමත් දවසක ය. රුහුණු කුමාරි, උඩරට මැණිකේ ආදී දුම්රිය නාමවලට අමතරව අප දුම්රිය නම් කොට ඇත්තේ එහි සම්මත වේලාවේ නමින් ය. ‘අටයි තිස්හතර’, ‘දෙකයි විසිදෙක’, ‘එකයි පහ’ යනු ඒ දුම්රියවල නම් ය. එහෙත් ඒවා එන්නේ ඊට බොහෝ වේලාවකට පසුය.මේ උපන් පුරුද්ද නිසා අපි දුම්රිය කාලසටහන එතරම් ගණන් නොගත්තෙන් දුම්රිය අද්දන්න විසිල් එක පිඹිද්දී කමල් අද්දරආරච්චි ආගිය අතක් නැත. නඩයක් ඔහු සොයා දුම්රිය ස්ථානයේ තොරම්බල් කඩමණ්ඩියට දුවද්දී අපේ ඉතාලි සගයින් ගොස් ගාඩ් තැනට කරුණු කියමින්, කෝලාහල කරමින්, පින්සෙන්ඩු වෙමින් දුම්රිය මිනිත්තු දෙකක් පසු කර ගත්තේ ය. අපේ හදිසිය පිළිබඳ කිසිදු වග විභාගයක් නොගත් කමල් නිහඬව පැමිණ දුම්රිය ආසනයක වාඩිවීත් හමාරය. ඊළඟ මිනිත්තු දෙක ගත වූයේ කමල් සෙවීමට ගිය ශ්‍රියන්ත සහ මා සොයා ගැනීමට යි. අවසානයේ අපි ගමනට පිළිපන්නෙමු. එහෙත් ගාඩ් තැන අපේ අයට පවසා තිබුණේ ඉතාලි රේල්ලු ඉතිහාසයේ නගරාන්තර ශීඝ්‍රගාමී දුම්රියක් මිනිත්තු හතරක් පමා වූ මුල් ම දවස එදා විය හැකි යැයි කියා ය.ෆිරෙන්සි නගරය අපේ දකුණු අත පැත්තෙන් පසුවන්නේ යැයි කරු දැනුම් දෙන විට නම් මගේ හිතට කනස්සල්ලක් දැනුණි. ෆිරෙන්සේ හෙවත් ෆ්ලොරන්ස් නගරය යනු මෙතෙක් මගේ ලෝක සංචාරවලින් මා දැක ඇති සුන්දරතම උද්‍යාන නගරයයි. ඒ වන විට දෙවතාවක් මම ෆිරෙන්සි සංචාරය කර ඇතත් තුන්වැනි වතාවට එහි පය තබන තුරු මට නම් ඉවසිල්ලක් නැත. එහෙත් සුදත් අපට තනා දුන් සංචාරක සැලැස්මේ අප ෆිරෙන්සේ වෙත පැමිණිය යුත්තේ ඊළග දින රාත්‍රියේ ය.අප දැන් ෆිරෙන්සි පසු කරමින් ඉතාලියේ දකුණු දිසාවට ගමන් කරමු. ඊළඟට අප පසු කරන්නේ එතිහාසික රෝම නගරයයි. එහෙත් ඒ අතරතුර අරෙස්සෝ, ඔර්වියාටෝ, මොන්ටිචෙලෝ සහ ටිවොලි යන නගර අප පසු කළ යුතුය. මා මීට පෙර ටිවෝලි නගරයේ ද සංචාරය කර ඇත්තෙමි. මට ටිවොලියේ දී සීගිරියේ කාශ්‍යප රජ්ජුරුවන් තැනූ ජල උද්‍යානය සිහිවිය. ටිවෝලි යනු ක්‍රි.ව. 500 ගණන්වලදී ඉතාලියානුවන් තනා ගත් මනරම් ජල උද්‍යානයකි. එහෙත් කාශ්‍යප රජු සීගිරි ජල උද්‍යානය තැනුවේ ක්‍රි.ව. 479 දී යැයි මහාවංශය සඳහන් කරයි. අද ටිවොලිය සහ සීගිරිය යුනෙස්කෝව විසින් එක සමාන ම වටිනාකමකින් යුතුව ලෝක උරුමයන් බවට නම් කර තිබේ.පුරන්අප්පුගේ රැඟූ පිළිමයදැන් මට දකුණු දිසාවෙන් රෝම පුරවරය පසුවෙයි. මම දැනට සිවු වතාවක් පමණ රෝමයේ සංචාරය කර ඇත්තෙමි. ඒත් මෙවර මට රෝමය හමු නොවන්නට නියමිත ය. එයට හේතුව සැපයූවේත් මේ ගමනට පාර කියූ සුනිල් ෆොන්සේකාම ය. ඔහුට රෝමය එපා වී ඇත. ඊට හේතුව ඔහු තම ආරම්භක අවධියේ රෝම ටර්මිනියේ හොඳින් ‘චාටර්’ කෑ තරුණයකු වූ නිසා ය.මා සුනිල් ෆොන්සේකා ගැන ලියනවා තරමට වැඩි යැයි ඔබට සිතෙනු ඇත. එහෙත් මා ඔහු ගැන ලියන්නේ ඉගෙන ගන්නවා නම් වර්තමාන තරුණයින්ට ඔහුගෙන් ඉගෙනගත හැකි දෑ අනන්තවත් ඇති නිසා ය. සුනිල් ෆොන්සේකා නමැති රැකියා වියුක්ත තරුණයා ව්‍යාපාරික ලෝකයේ එල්ලය බලා ඇවිද්දේ ය. වසර 20, 30ක කාලයක් තුළ රෝම ටර්මිනියේ සදාතනික චාටර් කන ඉබාගාත ශ්‍රී ලාංකිකයන් මට ඕනෑ තරම් හමු වී තිබේ. එහෙත් සුනිල් නම් තරුණයාගේ එල්ලය වූයේ තම මව් රටට වහා ම යෑම සඳහා අවශ්‍ය මූලික අඩිතාලම පමණක් ඉතාලියෙන් දමා ගැනීමයි. එල්ලය බලා පියෑඹීමට ඔහුට තටු දුන්නේ ඔහුගේ ම ධෛර්යය යි.මහාචාර්ය තුමා ලෙක්කෝවෙන් වාහනයට නැග්ගේ පොඩි නින්දක් එහෙම දමාගෙන මේ පැය 10 ගත කළ හැකි යැයි සිතාගෙන ය. කරුගේ තනියට මොහාන් ඉන්න බව දන්න නිසා මා ද මගේ කර පලඳන සංචාරක කොට්ටය ද දමාගෙන ආවේ කුකුල් නින්දකට “මයිනා මරා ගැන්මට” යි. (මයිනා මරනවා කියන්නේ වාහන ආසනයේ බෙල්ල කඩාගෙන නිදා ගන්නවාටයි)එහෙත් අප හය දෙනාට ම නින්දක උවමනාව එක තත්පරයකදීවත් නො ආවේය. විටෙක ඕපාදූපයෙන් ද, විටෙක මඩ ගසා ගැනීමෙන් ද, විටෙක කලා විචාරයෙන් ද, විටෙක සංචාර වාර්තාවෙන් ද අපේ වාහනය පිරී ඉතිරී තිබුණි.අපි රෝම නගරය ද පසු කළෙමු. කුඩා බඩගින්නක් තිබුණ ද අවුතෝග්‍රිල්ලාවෙන් බඩ පුරවා නොගෙන යන්තමට පත්තියන් කර ගත්තේ පොම්පේ රාත්‍රී ආහාරය පිළිබඳ මට සිහිනයක් තිබූ නිසා ය. අපේ බලාපොරොත්තු සඵල විය. අඳුරු වැටෙන්නට පෙර පී.කරුණාසේන සහ මොහාන් ඇන්තනී මාරුවෙන් මාරුවට රිය පදවමින් විසූවියස් පෙනෙන පස්වරුවේ නාපෝලි නගරය වෙත පැමිණියෙමු.නාපෝලි හෙවත් නේපල්ස් නගරයට යන ඕනෑම සංචාරකයකු පළමුවෙන් ම හමුවිය යුතු වීරයෙක් එහි සිටී. ඔහු නමින් ගුසෙප්පේ ගැරිබාල්දි (Giuseppe Garibaldi) ය. 20 වැනි සියවසේ මුල් කාර්තුවේ ඉතාලිය විශාල ජාත්‍යන්තර දේශපාලන වියැවුලක පැටළුණේ ය. ඉතාලියේ පැසිස්ට්වාදය බිහි කළ බෙනිටෝ මුසෝලිනී (1883 – 1945) ගේ දුර්දාන්ත පාලනයෙන් පසු දෙවන ලෝක සංග්‍රාමයේ අනිවාර්ය අන්තර්ජාතික අවාසි බොහොමයක් ඉතාලියට අත් විඳින්නට සිදු විය. මා වරක් සිසිලි දූපතේ සංචාරය කරද්දී මෙස්සිනාවේදී මුසොලිනිගේ උපන් ගම ද දැක ගත්තෙමි. 1945 දී මිලානෝ හි දී අන්ත පරාජයට පත්ව හිස ගැසුං කා මියගිය මුසොලීනි නිසා හිට්ලර්ව පරාද කළ යුරෝපා ලෝකය, ඉතාලිය ආක්‍රමණය කළේය. මේ අන්ත පීඩිත සමයේ ඉතාලියෙන් නැඟී සිටි දේශජ වීරයා ගුසෙප්පේ ගැරිබාල්දි ය.ගැරිබාල්දිගේ කතාන්දරයේත් අපේ රටේ වීර පුරන්අප්පුගේ කතන්දරයේත් බොහෝ සමානකම් ඇත. එහෙත් ලෙස්ටර් ජේම්ස් පීරිස් විසින් ‘වීර පුරන්අප්පු’ චිත්‍රපටය තනන තුරු අපේ රට පුරන්අප්පුලාව, ;ගාංගාලේ ගොඩබණ්ඩලාව දැනගෙන හිටියේ නැත.එහෙත් වර්තමාන ඉතාලිය ගැරිබාල්දි වීරයාට උපරිම ගෞරවය හිමි කර දෙයි. ඉතාලියේ බොහෝ නගරවල ගැරිබාල්දි වීරයාගේ වික්‍රමාන්විත මූර්ති පිහිටුවා තිබේ. එහෙත් අපේ පුරන්අප්පු වීරයා පිළිබඳ නෙලූ එකම සජීවී කැටයම නිර්මාණය කළේ මගේ පරම්පරාවේ ජ්‍යෙෂ්ඨතම රංගධරයා ය.ඔහු රවීන්ද්‍ර රන්දෙනිය යි. අදත් මං පුරන්අප්පු ගැන ඉතිහාසය කියවන විට මැවෙන්නේ රවීන්ද්‍ර රන්දෙනියගේ උත්තුංග තරුණ ශරීරයයි. පිළිම නෙළා නැති විරුවන් දහසක් පස්කඳු යට වැලී සිටිනා මගේ මව් බිමේ බිහි වූ එකම අධ්‍යාත්ම වීර පිළිමය නෙළුවේ රංගධරයකු යැයි කීම රංග කාර්යයට ගෞරව කරන මවැන්නකුට ආඩම්බරයකි.අපි නාපෝලියේදී පියත්සා ගැරිබාල්දි හෙවත් ගැරිබාල්දි චතුරශ්‍රය වෙත ගමන් කළෙමු. එහෙත් ඉතාලියේ වීර ගැරිබාල්දි වෙනුවෙන් නම් කළ නගරයේ අද ඉන්නේ වීරයින් නොව ගැටකපන්නන් ය.ජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=as1206176</link>
    <topic>කටක ලග්නයේ කුජ හතේ නම් මල් හතයි ජීවිතේ....</topic>
    <author>කේ.සී.ජේ.</author>
    <content>කටක ලග්නයේ කුජ හතේ නම් මල් හතයි ජීවිතේ....“කාශ්‍යප සෘෂින්ට ජාතකව මහී කාන්තා දේවියගේ ගර්භයෙන් ප්‍රසූතව නිකිණි මස පුර පසළොස්වක කුජ දින දෙනට නැකතින් වෘශ්වික ලග්නයෙන් උපන් යාම හෙවත් දකුණට අධිපති මයුර වාහනයට ආරූඪව ගමන් කරන්නා වූ අගස්ති නම් සෘෂිවරයා විසින් දෙන ලද දියමන්ති අංකුසයක් දරන්නා වූ රත් පැහැති බෝජන වළඳන්නා වූ හැට එක් යොදුනක් උස කොලොං විමානයේ වාසය කරන්නා වූ මධ්‍ය දේශයට අධිපති වන්නා වූ රත් පැහැති මැණික්වලටත්, සිත – මුවසිරස - දෙනට යන නැකැත්වලට අධිපති වන්නා වූ මේෂ – වෘශ්වික රාශි දෙකේ අධිපතියා වූ සත් වාර්ෂික මහා දසාවක් ඇති සත්ත්වයන්ට සියලු අභිවෘද්ධි මංගල්‍යයක් කරන්නා වූ මිනිපුත්, අංගාරක නම් දරන්නා වූ කුජ හෙවත් අඟහරු දිව්‍ය රාජෝත්තමයන් ගේ ගුණකථනය දැන් අපි කියමු.”ප්‍රවීණ ඡ්‍යොතිෂවේදී මීපේ ගණිතගේ චන්ද්‍රභාරතී මහතා මෙවර අදහස් පළ කරනුයේ කුජ හෙවත් අඟහරු ග්‍රහයා පිළිබඳවයි.”...මේෂ හා වෘෂ්වික යන ලග්න දෙකේ අධිපති හැටියට සැලකෙන්නේ කුජයි. සාමාන්‍ය ඡ්‍යොතිෂයේ අට අධිපතියා සැලකෙන්නේ පාපියෙක් හැටියටයි. එහෙත් අඟහරු සම්බන්ධයෙන් පැතිරිලා තියෙන මිථ්‍යා මතවලින් සාමාන්‍ය ජනයා නොමඟ නොයා යුතු බව මා අවධාරණය කරන්න කැමතියි..””කිසියම් ජන්ම පත්‍රයක කුජ අෂ්ඨමාධිපති වන අතර ලග්නාධිපතිභාවයත් දරන්නේ නම් අර කී අනිටු ලක්ෂණ හීනව යනවා. එහෙත් ඔහු සැරපරුෂ පියෙකු බවට නම් පත්වෙනවා. කුජ කටකයේ නීච වීම නරක තත්ත්වයක් නමුත් එය මරණය ගෙන දෙන තරම් භයානක වන්නේ නැහැ.”මඟුල් තුලාවකදී පොරොන්දම් බැලීමේදී බලගතුම ග්‍රහයා බවට පත් වන්නේත් අඟහරුයි. මේ කුජ මඟුල් කරවන්නත්, මගුල් කඩා දමන්නත් සූරයෙක්. කුජ ජන්ම පත්‍රයේ 1 – 2 – 4 – 7 – 8 – 12 කියන භාවයක පිහිටීම කුජ දෝෂය හැටියට සමහරුන් කියනවා. මෙය අංගාරක, භෞම දෝෂ කියාත් හඳුන්වනවා. මා අවධාරණයෙන් කියන්න කැමතියි අඟහරු නෛසර්ගික බලයෙන් හෝ ස්වක්‍ෂේත්‍ර බලයෙන් යුක්ත හෝ තත්ත්වයක පිහිටියොත් එම බලය හීන වන බව දැනගත යුතුයි. එහෙත් අඟහරු කටකයේ සිටියේ නම් එය නරක තත්ත්වයක් බව ඇත්ත. අඟහරු ශනි යෝග වුණොත් ඒ අවදානම් සහිත කාලයක් බව දැනගත යුතුයි!””...දැන් අපි බලමු කුජ ගේ සාමාන්‍ය ගති ලක්ෂණ මොනවාද කියලා. ග්‍රහ මණ්ඩලයේ යුද සේනාධිපති අඟහරු. ආත්ම ශක්තිය, ප්‍රෞඪත්වය, භූමිලාබ, තනතුරු ලාබ, යාන වාහන ලබා දෙන අඟහරු ශරීරයේ රුධිරයට අධිපති. සිකුරු ග්‍රහයා හැරෙන්නට ස්ත්‍රී සැප ලබා දෙන්නෙත් අඟහරු මුල්වීමෙන්. නමුත් මේ අඟහරු නරකට හිටියොත්, පවුල් කඩා බිඳ දැමීම්, අඬදබර, කලකෝලාහල, නඩු-හබ යනාදිය ඇති කරවනවා. ඒ වගේම මතක තබා ගත යුතුයි; ලේ සෙලවීම් සහ කුෂ්ඨ රෝග, රුධිරගත රෝග යනාදියත් ඇති කරවන්නේ අඟහරුයි. නමුත් කිසිම ග්‍රහයෙක් උත්පත්තිය නොබලා පාපියෙක් ලෙස ක්‍රියාත්මක වන සිතීම මිථ්‍යාවක්.”කටක ලග්න හිමියන්ගේ යෝග කාරකයා වන්නේ අඟහරු. සිංහ ලග්න හිමියන්ගේ හතරවැන්න හා නවවැන්නේ අධිපති වන්නේ ත් අඟහරුයි. ජන්ම සමයේදී අඟහරු උච්ඡ හෝ ස්වක්‍ෂේත්‍රව පිහිටියොත් එය රාජයෝග ග්‍රහකාරකයෙක් බවට පත්වෙනවා. නමුත් අඟහරු නීච වුණොත් අර කී සුබ ප්‍රතිඵල අහෝසි වී යනවා. යම් ජන්ම පත්‍රයක කුජ 1 – 4 -7-10 යන කවර ස්ථානයක හෝ උච්ඡ බලයෙන් පිහිටියොත් රුචක නම් සක්විති පංච මහා පුරුෂ යෝගවලින් එකක් යෙදෙනවා. රුචක යෝගයෙන් උපදින පුද්ගලයන් බොහෝවිට හමුදාමය අංශවලින් මුල් තැනට පැමිණ කීර්තිය දිනාගන්නවා. නමුත් තරයේ සිහිතබා ගන්න; මේ රුචක යෝගයට අසුබ දෘෂ්ටි වැටුණොත් ඔවුන් පාතාල ලෝකයේ මැරයන් බවට ප්‍රසිද්ධ වන්නත් පුළුවන්.කුජ හේතු කොට ගෙන ගජකේශරී යෝගය උදා වෙනවා. ජන්ම පත්‍රයේ 3 – 6 – 11 භාවයන්වල කුජ පිහිටන අතරේ එය වෘශ්වික මකර - මේෂ යන ස්ථානයකට අයත් වුණොත් රාජ සම්පත් දෙන ගජකේශරී යෝගය උදාවෙනවා. රාජ අනුග්‍රහය, භූමිලාබ, ධන ධාන්‍ය ලැබෙන වාසනාවන්ත යෝගයක්, මහා ව්‍යාපාරිකයන් බිහිවන්නේ මේ ගජකේශරී යෝගයෙනුයි. මේ සමඟම මතක තබා ගත යුතුයි, යම් ජන්ම පත්‍රයක 1 – 5 – 9 කුජ පිහිටන අතරේ නීච අංශකය කටකයේ වී කටක අංශකයේම පිහිටියොත් අතේ සියල්ල විනාශයට යන්න පුළුවන්. දෙමවුපියන්ගේ දේපළ පවා නැති නාස්ති වෙන අවස්ථා දකින්න ලැබෙනවා. කුජ - සඳු, කුජ- ශනි පාප සංයුක්තව පාපී දෘෂ්ටි ලබා පාපී ස්ථානයක පිහිටියොත් ඇතිවන්නේ විරල අවස්ථාවක්.නමුත් ජන්ම පත්‍රයක් අතට ගෙන බැලූ බැල්මට කුජ ගේ බලපෑම තීරණය කිරීම ශාස්ත්‍ර විරෝධීයි. සාමාන්‍ය ජනතාව බොහෝ නොමඟ යන්නේ මේ නොදැනුවත්කම නිසයි. ඒකයි මා කියන්නේ ඡ්‍යොතිෂය ඉතා ගැඹුරු - සංකීර්ණ විෂයයක්. ආවාට ගියාට ජන්ම පත්‍ර බලා පලාපල කථනය කිරීම නොකළ යුතුයි. නවාංශක ගණනය, ග්‍රහයන් ගේ දෘෂ්ටි වැටෙන ආකාරය, මනාව අධ්‍යයනය කළ යුතුව තියෙනවා. තවත් මතයක් තමා කුජ ලග්නයේත් ශනි හත්වැන්නේත් සිටියදී සප්තම දෘෂ්ටිය වැටෙන බව කියනවා. නමුත් මේක ඇත්තක් නෙවෙයි. මෙතැනදීත් නවාංශක ගණනය කළ යුතුයි. නවාංශක අධ්‍යයනය නොකර පලාපල කථනය කරන්න බැහැ.සාමාන්‍ය ඡ්‍යොතිෂවේදී කෲර සහ සෞම්‍ය යනුවෙන් ග්‍රහයන් කොටස් දෙකකට බෙදෙනවා. නමුත් මෙය ප්‍රාථමික බෙදීමක් බව මතක තබා ගන්න. රවි – කුජ - ශනි – රාහු - කේතු ගණන් ගැනෙන්නේ කෲර ග්‍රහයන් හැටිටයි. ගුරු - බුධ - සිකුරු සෞම්‍ය ග්‍රහයන්. නමුත් මේ යෙදීම ඒ හැටියටම ගැනීම වැරදියි. බලන්න කුජ ලග්නයට ආවොත් කෲර ගති අහෝසි වෙනවා. නමුත් සුබයෙක් බවට පත්වෙන්නේ නැහැ. ඒ වගේ කුජ (අඟහරු) පාපියෙක් හැටියට ගන්න බැහැ. උදාහරණයක් දෙන්නම්.කෙනෙකුගේ ලග්නය කටක, අඟහරු හතේ, දැන් කෙනෙක් බැලූ බැල්මට කියයි මෙතන කුජ දෝෂය කියලා. නමුත් බලන්න කටක ලග්න හිමියා ගේ හත්වැන්න කියන්නේ මකරය. මෙතැනදී කුජ උච්ඡයි. මෙය ඉතා වාසනාවන්ත ග්‍රහ යෙදුමක්. මේ ජන්ම හිමියා කාන්තාවක් නම් ඇයට ඉතා යහපත් ස්වාමි පුරුෂයෙක් හිමිවෙනවාමයි. හඳහනේ කුජ 7 කිය කියා තැවෙන්න දෙයක් නෑ. කුජ 7ට ගියත් කාලය හොඳයි.බැලූ බැල්මට ජන්ම පත්‍ර දුටු පමණින් පලාපල කථනය කරන්න එපා කියන්නේ මේ නිසයි. මීළඟට කුජ මහා දශා කාලය විමසමු.කේ.සී.ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av1206172</link>
    <topic>සනත් ඉන්දියාවේ ඩාන්සින් රියැලිටියක</topic>
    <author/>
    <content>සනත් ඉන්දියාවේ ඩාන්සින් රියැලිටියකසුපිරි ක්‍රිකට් ක්‍රීඩකයකු මෙන්ම වත්මන් මාතර දිස්ත්‍රික් පාර්ලිමේන්තු මන්ත්‍රීවරයකු වන සනත් ජයසූරිය මේ දිනවල ඉන්දියාවේ පැවැත්වෙන රියැලිටි වැඩසටහනකට එක්වී සිටිනවා.‘ජලක් දික්ලා ජා’ නමැති මෙම ඩාන්සින් රියැලිටි වැඩ සටහනේ 5 වැනි අදියර සඳහා තරගකරුවකු ලෙස ඉදිරිපත් වී සිටින සනත් සමඟ ඉන්දියාවේ සුපිරි තාරකාවන් වන රේඛා, මධුරි ඩික්සිත්, කරන් ජොහාර් සහ රොමොඩ් සොයුසා ද සහභාගි වනවා. මේ එම වැඩසටහනේ දී සනත් මධුරි ඩික්සිත් හා තවත් නිළියක් සමඟ රංගනයේ යෙදුණු අවස්ථාවක්.   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av1206173</link>
    <topic>දිය යට රූ ගැන්වූ ප්‍රථම සංගීත වීඩියෝව</topic>
    <author>ටානියා</author>
    <content>දිය යට රූ ගැන්වූ ප්‍රථම සංගීත වීඩියෝවසිඳු පතුලේ කිමිද සැඟවී නිල් දියඹ පීර පීරා සොයමි නුඹව මා// කිඳුරංගනාවියේනිදි යහනේ දී වුවත් තම පෙම්වතිය හා තුරුළුව සිටින්නට සිහින දකින මෙම පෙම්වතාගේ ශෘංගාරාත්මක සිහින ජවනිකාව මේ දිනවල අන්තර්ජාලය ඔස්සේ ‘සිඳු පතුළේ කිමද සැඟවී’ යන නමින් ඕනෑම අයෙකුට නැරඹීමට අවස්ථාව ලැබී ඇත. මුළුමනින්ම දිය යට රූගත කර ඇති මෙම සංගීත වීඩියෝව සම්මානනීය අධ්‍යක්ෂිකා ඉනෝකා සත්‍යාංගනීගේ දෙවැනි සිනමා නිර්මාණය වූ ‘සින්ඩ්‍රෙල්ලා’ චිත්‍රපටයේ ඇතුළත් ගීතමය දර්ශනයකි.චිත්‍රපටය සඳහා රොමාන්තික ස්වභාවය වඩාත් ඉස්මතු කර පෙන්වීමට අවශ්‍ය වූ නිසා මෙවැනි වෙනස්ම ආරයක උපක්‍රමයක් යොදා ගත් බව ඉනෝකාගේ අදහසයි. ශ්‍රී ලාංකේය චිත්‍රපටයක් සඳහා මෙවැනි සංගීත වීඩියෝවක් යොදා ගත් ප්‍රථම අවස්ථාව මෙය වන අතර මුළුමනින්ම දිය යට රූගත කරන ලද ප්‍රථම සංගීත වීඩියෝව ද වෙයි. මෙම චිත්‍රපටයේ පෙම්වතුන් ලෙස රංගනයෙන් එක්වන උපේක්ෂා ස්වර්ණමාලි සහ අකලංක ගනේගම දක්ෂ නර්තන ශිල්පීන් හා කිමිදීමට ඇති දක්ෂතාව නිසාත් ඔවුන්ගේ ඒ දක්ෂතාවයෙන් මේ සිනමා කෘතිය සඳහා උපරිම ඵල ප්‍රයෝජන ගැනීමට මේ අවස්ථාව යොදා ගෙන ඇති බව ඉනෝකා අප හා පැවසුවාය.ගීතමය ජවනිකාවක් රූගත කිරීමේ සාමාන්‍ය ක්‍රමවේදය නම් තෝරාගත් හෝ නිර්මාණය වූ ගීතයට අවශ්‍ය ලෙස රූගත කිරීම සිදු කිරීම වුවත් මෙම දර්ශනයේ ද පොදු ක්‍රමවේදය අබිබවා යමින් දින 06 පුරාවට පුහුණුවකින් පසු පැය 6 රූපගත කිරීමෙන් අනතුරුව ඒ දර්ශනයට ඔබින ගීතයක් නිර්මාණය කර පටිගත කර ඇත. මේ දර්ශන පෙළට ඉනෝකා කොතරම් ඇලුම් කළා ද යත් ඒ දර්ශනය වෙනුවෙන් පැයක් වැනි කෙටි කාලයක් තුළදී ඈ අතින් මේ ගීතයේ පද නිර්මාණයව ඇත.මෙම ගීතය ඉනෝකාගේ තෙවැනි ගී නිර්මාණය වන අතර මෙහි තනුව හා ගායනයෙන් නදීක ගුරුගේ සහ නවක ගායිකාවක වන දේවශ්‍රී ද සිල්වා එක් වෙති. සංගීතයෙන් නදීක ගුරුගේ රුවන් වීරසේකර, ලෙලුම් රත්නායක, නාලක ජයසිංහ හා ලසන්ත කාරියවසම් එක් වී ඇත. විනාඩි 04කට නිර්මාණය වූ මෙම ගීතමය දර්ශනය සඳහා විශේෂිත වූ, කැමරා ආලෝකය, තාක්ෂණ ක්‍රමවේද උපයෝගී කරගෙන ඇති අතර ඒ සඳහා චන්දන ජයසිංහ කැමරාකරණයෙන් එකතු වී ඇත. මෙම රූප දර්ශනය ‘දිය මුද්‍රා අංගයක්’ ලෙස නිර්මාණය කර ගැනීමට ඉනෝකාට අවශ්‍ය වී තිබුණ හෙයින් ඒ සඳහා නර්තන වින්‍යාසයෙන් උපදෙස් ලබාගෙන ඇත්තේ ගයාන් ශ්‍රීමාල් නමැති යොවුන් නර්තන ශිල්පියාගෙනි.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av1206174</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නකපුගොඩ මාළිඳ සරත් රණසිංහප්‍රශ්නය - විජය කුමාරතුංග මුලින් ම රඟපෑවේ ‘හන්තානේ කතාව‘ චිත්‍රපටයේ ද? නැත්නම් ‘රෝමියෝ ජුලියට් කතාවක්’ චිත්‍රපටයේ ද?පිළිතුර - ‘හන්තානේ කතාව‘. එහෙත් ජී.ඩී.එල්. පෙරේරා කියන ආකාරයට විජය සිනමා කැමරාවකට මුලින් ම මුහුණ දුන්නේ ඔහුගේ ‘රෝමියෝ ජුලියට් කතාවක්’ චිත්‍රපටයෙන්. කෙසේ වෙතත් විජය ඔය කාලේදීම වගේ ‘මනමාලයෝ’ චිත්‍රපටයෙත් සුළු චරිතයක් රඟපෑවා.  ඕවිටිගල සරත් චන්ද්‍රසේකරප්‍රශ්නය - ක්ලැරන්ස් විජේවර්ධන ගයන ‘සඳත් බැස ගියා අවර ගිරේ’’ ගීතයේ එක් තැනක තිබෙනවා. ‘නෙළුම් මල් පිපුණු දෙවැට දිගේ’ කියලා. ඉතිං නෙළුම් මල් කොහොමද දෙවැට දිගේ පිපෙන්නේ?පිළිතුර - නෙළුම් මල් නෙමෙයි හලෝ ඒ දෙලුම් මල්.  මාකොළ එම්. ටියුලින් පීරිස්ප්‍රශ්නය - “මොකද මැණිකේ හනික යන්නේ තාම නෑනේ රෑ වෙලා” ගීතයේ ගායනය, පද රචනය හා සංගීතය කාගෙද?පිළිතුර - ගායනය හා සංගීතය දේවානන්ද වෛද්‍යසේකර. පද රචනය කරුණාරත්න අබේසේකර.  ඉහළ තල්දූවේ ආනන්ද වික්‍රමආරච්චිප්‍රශ්නය - නව පරපුරේ නිළි දිනක්ෂි ප්‍රි‍්‍රයසාද්ගේ ලිපිනය සොයා දෙන්න?පිළිතුර - 47 ඒ, 1/1, චැපල් ලේන්, නුගේගොඩ.  මෝදර එම්.ආර්.සී. ඩයස්ප්‍රශ්නය - ප්‍රියා සූරියසේන ගේ ගීවලින් ඔබ කැමැති ගී මොනවාද?පිළිතුර - කීපයක් ම තියෙනවා. ‘ඈත රන් විමන්’, ‘ආදරණීය නේරංජනා’, ‘මගේ ළමැද සුවයහනක්’, ‘ඔය කඳුළේ උපතයි’, ‘මේ පාළු මාවතේ’, ‘සුදු වත කමලේ’ වගේ සින්දුවලට මම කැමැතියි. ඉන් බොහොමයකම ගී තනු ක්ලැරන්ස් විජයවර්ධනගේ යැයි මා සිතනවා.  බදුල්ලේ විජිත කන්නන්ගරප්‍රශ්නය - මෑතදී පැවැත්වූ සුජාතා අත්තනායක ගේ සංගීත ප්‍රසංගය ගැන ඔබේ අදහස් දක්වන්න?පිළිතුර - ප්‍රසංගය බලන්න මට ඔවුන් ආරාධනා පත්‍රයක් ඒවා තිබුණේ නැහැ. හුඟක් කලාකරුවන්ට ප්‍රචාරය ගන්න විතරයි පත්තර ඕනෑ. ආරාධනා පත්‍ර ලියද්දි අපිව මතක නැහැ.  හබරාදූවේ ගාමා ගාමිණී සුබසිංහප්‍රශ්නය - සංජීව පුෂ්පකුමාරගේ ‘ඉගිල්ලෙන මාළුවෝ’ චිත්‍රපටය ලංකාවේ තිරගත වෙනවාද? එය නරඹන්න අපට අවස්ථාවක් නැද්ද?පිළිතුර - අන්තර්ජාලයේ ‘යූ ටොරන්ට්’ වෙත යන්න. එතැනින් එය නරඹන්න පුළුවන් යැයි මා සිතනවා.  කෑගල්ලේ රණවීර ලියනගේප්‍රශ්නය - ‘ආදරය කිසිදා සමාවක් දිය නොහැකි සුන්දර වරදකි’. මේ කියමන පිළිබඳ ඔබේ අදහස් දක්වන්න?පිළිතුර - ඒ ගැන යමක් කීමට තරම් සංවේදී භාවයක් මගේ ළඟ නැහැ.  මාතලේ ධර්මා ඒකනායකප්‍රශ්නය - වික්ටර් රත්නායකයන් ගයන ‘අඩවන් දෑසින්’, ‘අඳුර විඳින්නට රැයක් දවාලූ’, ‘ගිගිරි ගීත රාවේ’ වැනි ගීත රැගත් චිත්‍රපට මොනවාද?පිළිතුර - පිළිවෙළින් ‘වෙස්ගත්තෝ’, ‘මාතර ආච්චි’ හා ‘දියමන්ති’.  රත්මලානේ පියදාස සේනානායකප්‍රශ්නය - කලකට ඉහත ‘සරසවිය’ පුවත්පතේ කතුවරයාව සිටි ග්‍රැන්විල් සිල්වා දැන් කෝ?පිළිතුර - ඔහු ඉන්නේ කැනඩාවේ.මේ සතියේ පහත නම් සඳහන් අයත් ප්‍රශ්න එවා තිබුණා. වාද්දුවේ නිමාෂා ප්‍රියංගි, පන්නිපිටියේ ඒ.ජී.ඒ. කුලසිරි, දිවුලපිටියේ වික්‍රමසුන්දර දයාරත්න, දිවුලංකඩවල සංජීවනී ක්‍රිශාන්ති, පේරාදෙණියේ ශීලා විජේසූරිය, මහරගම සිරිමා බොතේජු, බණ්ඩාරවෙල ප්‍රේමසිරි ලියනආරච්චි, වත්තල හේකිත්තේ ලක්ෂ්මන් රණසිංහ.ඔබේ ප්‍රශ්න පහත ලිපිනයට යොමු කරන්න.සු.මි.ගෙන් අහන්න.රසඳුන - සිළුමිණ, ලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av1206175</link>
    <topic>අපි හොඳින් ඉන්නවා ඔය කටකතා බොරු</topic>
    <author>තුෂාරි වික්‍රමසිංහ</author>
    <content>අපි හොඳින් ඉන්නවා ඔය කටකතා බොරුනයනා කුමාරිවෙබ් අඩවිවල පළවන පුවත්වලට පිළිතුරු දෙයිඉතින් නයනා මේ දවස්වල තරමක් කාර්යබහුලයි වගේ?මේ දවස්වල හුඟාක් මංගල උත්සව තිබෙනවා. විශේෂයෙන්ම මැයි, ජූනි, ජූලි මාස මංගල උලෙළ වැඩි වශයෙන් පැවැත්වෙන මාස. මේ නිසාම, මගේ සැලෝන් එකට හුඟාක් වෙඩින්ස් ලැබිලා තියෙනවා. මගේ සුරතින් මනාලියන් සෑහෙන පිරිසක් මේ දවස්වල මම හැඩ කරනවා. ඒ නිසා මාස දෙක තුනක් තිස්සේ ඉඳලම තරමක් කාර්ය බහුල ජීවිතයක් තමයි මම ගතකරන්නේ. සැලෝන් එකේ කටයුතුත් සමඟ තමයි වැඩිපුර කාලය ගතකරන්නේ.මේ දවස්වල වැඩිපුරම ඔබ ටෙලිනාට්‍යවල දකින්න නැත්තේ ඇයි?ගොඩාක්ම ටෙලිනාට්‍ය භාරගත්තේ නැහැ. නමුත් අලුත් ටෙලිනාට්‍ය තුනකටම රංගනයෙන් දායක වුණා. මම වැඩිපුරම පේන්න නැති වුණත් ඔය වෙබ් අඩවිවල මගේ චරිතය ඝාතනය කරමින් ඔය එක එක කතා යන්නේ.ඇත්තටම මොකක්ද ඔබට හැදී තිබෙන කටකතාව?ඔය කටකතා නවත්වන්න මට බැහැ. ඕව ඔහොම තමයි. මට කාලයක් තිස්සේම ඕවගේ පොඩි පොඩි කටකතා හද හදා තිබුණා. ඒත් ඒ දේවල්වලින් මමවත් මගේ සැමියාවත් පවුලේ කිසිම කෙනෙක් සැළුණේ නැහැ. මේ විදිහට මට මඩගහන එක මම දකින්නේ මගේ පවුල් ජීවිතය විනාශ කරන්න අටවපු උගුලක් විදිහටයි. මේ දේ කරන පහත් මිනිස්සු මීට පෙරත් මෙවැනි වැඩ කළා. නමුත් අද වෙන කොට ඒකෙ උග්‍රතම අවස්ථාවට තමයි මේ කටකතා ඇවිත් තිබෙන්නේ.මේ අසත්‍ය දේවල් වෙබ් අඩවිවල ප්‍රචාරය වන විට ඔබේ සැමියා මොනවගේ ප්‍රතිචාරයක් ද දක්වන්නේ?සුමිත් හැමවෙලාවෙම මාව අස්වසනවා. ඔහු හැමවිටම කියන්නේ මට ඔයා විශ්වාස නම් ඔයාට මාව විශ්වාස නම් ඒ ඇති කියලා. ඒත් මං ගැන නොදන්න සාමාන්‍ය රසිකයන් මේවා බලලා මං ගැන මොන වගේ ප්‍රතිරූපයක් හදාගන්නවද? ඒක තමයි මට තියෙන කනස්සල්ල. ඒ අය එක එක විදිහට තමයි මං ගැන හිතන්නේ. මොකද මම අද ඉන්න මේ තත්ත්වයට ආවේ ඉතාම දුක් මහන්සියෙන්. ඉතාම අහිංසක විදිහට. මට කටකතා මේ ක්‍ෂේත්‍රයේ ඇත්තටම හැදිල තිබ්බේ නැහැ. හැදුණෙත් නැහැ.මේ ලෝකෙ ගැහැනියක් අහන්න පුළුවන් දරුණුම කටකතා තමයි දැන් මම අහන්නේ. ඒ විතරක් නෙමෙයි මගේ චරිතය ඝාතනය කරලා අසත්‍ය ප්‍රචාර පළ කරපු වෙබ් අඩවි අද මගේ මහත්තය ගෙ නමත් මේවාට ඈඳගෙන තිබෙනවා. මේ නිසා ඔහුත් කලකිරීමෙන් ඉන්නේ. අපේ ජීවිත විනාශ කරන්න මොන දේ කළත් අපි සැලෙන්නේ නැහැ. මම කියන්නේ මේ දේවල් කරන මිනිස්සුන්ටත් මේ අසත්‍ය ප්‍රචාරවලටත් පැවැත්මක් නැහැ කියලයි.අපි ඉතාම හොඳින් සාමකාමීව ජීවත්වුණා. ඒ තුළ ප්‍රශ්න ඇති නොවුණා නෙමෙයි. අපි ඒ හැම දේම හදාගෙන බොහොම සරලව අපේ ජීවිත අදටත් ගත කරනවා. ඒත් අද අපිට එල්ල කරන චෝදනා ඇත්තටම දරා ගන්න බැරි දේවල්. අද අපිට මේ දෙන ගින්දර මේ දේවල් කරන, මේ අසත්‍ය ප්‍රචාර පතුරුවන මිනිසුන්ටත් බුදු දහමට අනුව ලැබෙන බව මම දන්නවා. අනිවාර්යයෙන්ම ඔවුනුත් මේ විදිහටම විඳවාවි.ඔබත් එක්තරා දේශපාලනඥයකුත් සම්බන්ධ කරගත් ඡායාරූපයක් එක් වෙබ් අඩවියක පළ වී තිබෙනවා නේද?ඒක අමූලික බොරුවක්. ඒ පින්තූරෙ හදපු එකක්. ඇත්තටම මේ වැඩ කරන්නේ තමන්ගේ වෙබ් අඩවි ජනප්‍රිය කරවගෙන ඒ මඟින් යැපෙන තිරිසන් මිනිස්සු.මෙවැනි කටකතා වර්තමානයේ බොහෝ නළු නිළියන්ට හැදෙනවා. ක්‍ෂේත්‍රයේ හිතමිතුරන් මේ ගැන දක්වන්නේ මොනවගේ ආකල්පයක්ද?ක්‍ෂේත්‍රයේ හුඟ දෙනෙක් මේ ගැන දන්නවද කියල මම දන්නෙ නැහැ. නමුත් මේ ක්‍ෂේත්‍රයේ කුණු හොයන පිරිසකුත් ඉන්නවා. මට මගේ මහත්තයා මව්පියො සහෝදර, සහෝදරියො, ළඟම යෙහෙළිය ගයාත්‍රි ඇත්තටම මේ දේවල් දරාගන්න මට ශක්තිය දෙනවා. ඔවුන් නිරතුරු මා අස්වසනවා.දැන් ඔබේ පුතා තරමක් ලොකු ඇති?ඔව්. ඔහු දෙවන ශ්‍රේණියේ ඉගෙනුම ලබනවා. දැන් පුතාට අවුරුදු හතකට ළඟයි. අපි සාමාන්‍ය විදිහට ඉතාම සරලව පොළොවෙ පය ගගහලා ජීවත්වෙන පවුලක්. මගේ සැලෝන් එකේ වැඩ කටයුතුවලට මගේ මහත්තයා හුඟාක් උදව් කරනවා. එයත් දියුණු මට්ටමකට ගෙන එන්නට අපි උත්සාහ කරනවා. ඒ ඇරෙන්න වෙන විශේෂ දේවල් අපේ ජීවිත තුළ නැහැ.තුෂාරි වික්‍රමසිංහඡායා - ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av1206176</link>
    <topic>යාත්‍රා</topic>
    <author>තුෂාරි</author>
    <content>යාත්‍රාලංකාවේ රූ රැජනක් වෙලා ජාත්‍යන්තර රූ රැජන තරගාවලීන් සඳහාත් සහභාගි වන්නට ලැබීම කෙනකු ලබන වාසනාවක්. එවන් වාසනාවක් ලද තැනැත්තියක් තමයි ගයේෂා පෙරේරා. ගයේෂා ලංකාවේ සුන්දර රූ රැජන ලෙස කිරුළ පැලැඳුවේ 2006 වසරේදී.එදා සිට අද දක්වාම ඇය රූ රැජන තරගාවලීන් නියෝජනය කිරීමට වාසනාව ලද්දියක්. ඒ විතරක් නෙවෙයි ඇය දක්ෂ යොවුන් නිළියක ලෙස ද කතාබහට ලක්වෙනවා. ගයේෂා පිළිබඳ අලුත් ම ආරංචියක් පසුගිය දා අපිට දැනගන්නට ලැබුණා. ඒ ගැන ගයේෂා ගෙන් ම අහලා දැනගත්තොත් හොඳයි කියලා අපිට හිතුණා.2012 වසරේ පවත්වනු ලබන ලෝක ආසියානු පැසිපික් රූ රැජන තරගාවලිය නියෝජනය කිරීමට මට අවස්ථාව උදා වුණා. ඇත්තටම ලංකාවේ රූ රැජන විදිහට 2006 වසරේදී තේරිලා නැවත වතාවක් ලංකාව නියෝජනය කරමින් මෙවැනි රූ රැජන තරගාවලියකට ඉදිරිපත් වීමට ලැබීම මට සතුටක්. මෙහි තරග කොරියාව සහ ජපානයේ පැවැත්වෙනවා. මෙයට රටවල් 64 ක තරගකාරියන් සහභාගි වෙනවා. මම හිතනවා මෙය මම ලැබූ ලොකු වාසනාවක් කියලා. උපරිම අයුරින් තරග වැදිලා මගේ මව් බිමට කීර්තියක් ලබාදීම තමයි මගේ අරමුණ.”දශක පහකට ආසන්න කාලයක් නිවේදකයකු ලෙස කටයුතු කරන්න ලැබීම වාර්තාවක් වෙන්නත් පුළුවන්. වාර්තා කෙසේ වෙතත් තමන් ප්‍රගුණ කළ දේ, ලැබූ අත්දැකීම් නොමසුරුව ලබාදීමට මේ ප්‍රවීණ නිවේදකයා මේ දිනවල සූදානමින් පසුවෙනවා.ඔහු ප්‍රවීණ නිවේදකයකු වන ධර්ම ශ්‍රී වික්‍රමසිංහයි. ධර්ම ශ්‍රී ඔහුගේ නවතම නිවේදන පාඨමාලාව තරුණ දුවා දරුවන් වෙනුවෙන් තිළිණ කරන්නට කටයුතු සැලසුම් කර තිබෙනවා. මෙය මගේ ‘ඩී ශ්‍රී’ ඇකඩමියෙන් තමයි සිදු කෙරෙන්නේ.නිවේදක පුහුණු පාඨමාලාවක් තමයි මෙයින් සිදුවන්නේ නිවේදක නිවේදිකාවන් විදිහට ඉදිරියට යන්න කැමැති දුවා දරුවන්ට ප්‍රායෝගික පුහුණුව සහිතව ඒ පිළිබඳ හදාරන්නට අවස්ථාවමෙහිදී උදා කොට තිබෙනවා. මෙය ආරම්භ කරන්නේ අදයි. මෙය මාස තුනක කාලයක් පැවැත්වීමට මම බලාපොරොත්තු වෙනවා.”චංචලා වර්ණසූරිය මේ දවස්වල කාගේත් කතා බහට ලක්වෙන නවක රංගන ශිල්පිනියක්. චංචලා දායක වුණු චිත්‍රපට කිහිපයක් ම මේ දවස්වල තිරගත වෙන්නට සූදානම්ලු. චන්ද්‍රරත්න මාපිටිගමගේ ගේ නවතම චිත්‍රපටය වන ‘සිහිනය දිගේ එන්න’ චිත්‍රපටය මේ 22 වනදා සිට ප්‍රදර්ශනය වීමට නියමිතයි.ඒ ගැන චංචලා අපිත් එක්ක කතා කළා.“මම මේ චිත්‍රපටයේ ‘ගංගා’ කියන චරිතය තමයි රඟපාන්නේ. එය මම මෙතෙක් රඟපෑ චරිතවලට වඩා වෙනස් චරිතයක්. එහි දී මම රඟපාන්නේ ප්‍රවීණ නළු සනත් ගුණතිලක සමඟ. ඒ වගේ ම ‘අපි මැරෙන්නෙ නෑ’, ‘සීතා මං ආවා’ යන චිත්‍රපවලත් විවිධත්වයෙන් යුතු චරිත නිරූපණය කරන්නට මට හැකි වුණා. ඒ වගේ ම තවත් චිත්‍රපට තුනකට මේ වනවිට ආරාධනා ලැබිලා තියෙනවා.‘විජය - කුවේණි’ චිත්‍රපටය තිරගත වීමට පටන්ගෙන මේ වනවිට මාසෙකුත් දවස් ගණනක් වෙනවා. මෑත ඉතිහාසයේ මාසයක් තුළ වැඩිම ප්‍රේක්ෂක පිරිසක් නරඹපු එකම චිත්‍රපටය බවට වාර්තාවක් තබන්නට ‘විජය කුවේණි’ චිත්‍රපටයට හැකිවෙලා කියලා අපිට ආරංචි වුණා. මේ ගැන එහි අධ්‍යක්ෂ සුගත් සමරකෝන් ගෙන් අපි විමසා බැලුවා.“විජය කුවේණි චිත්‍රපටය මේ ආකාරයට වාර්තාවක් තබා තිබෙන බව එළිවුණේ ජාතික චිත්‍රපට සංස්ථාවේ දත්ත වාර්තා අනුවයි. මේ චිත්‍රපටය සමහර ප්‍රේක්ෂකයන් එක් වරක් නරඹා එයින් නොනැවතී තව තවත් නරඹන්නට ඇලුම් කරන බව දැනගන්නට තිබෙනවා.ඒ වගේ ම මේ චිත්‍රපටය මේ වනවිට ප්‍රේක්ෂක උන්මාදයක් ඇති කරන්නටත් සමත් වී තිබෙනවා. ඉතාමත් ම සාර්ථකව චිත්‍රපටය මේ වනවිට තිරගත වෙනවා. විශේෂයෙන් ම සමාජයේ විවිධ ස්ථරවලින්, විචාරකයින් ගෙන් ඉතාම හොඳ ප්‍රතිචාරයක් ලැබී තිබෙනවා. ඒ නිසා ම මේ ලැබුණ ප්‍රතිචාරත් එක්ක මේ වසරේ අගවන විට නවතම චිත්‍රපට දෙකක් මම නිර්මාණය කරන්නට සැලසුම් කොට තිබෙනවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av1206177</link>
    <topic>සිනා කතා</topic>
    <author/>
    <content>සිනා කතාඑම වසරේ හොඳම නවකතාව සඳහා සාහිත්‍ය සම්මානයෙන් පිදුම් ලද ලේඛකයා සමඟ දීර්ඝ සාකච්ඡාවක යෙදුණු පුවත්පත් කලාවේදියා අනතුරුව ඔහුගේ බිරියගෙන් මෙසේ ඇසීය.“ඔබේ ස්වාමිපුරුෂයා දැන් රටේ නමගිය ලේඛකයෙක්. ඔහුගේ කුමන පොතට ද ඔබ වැඩියෙන් ම ඇලුම් කරන්නෙ?”“මම නං වැඩියෙන් ම කැමැති එයාගෙ චෙක් පොතට” බිරිය විළියෙන් මෙන් සිනාසී පිළිතුරු දුන්නා ය.කිසියම් පෞරාණික සිද්ධස්ථානයක් නැරඹීමේ අටියෙන් එක් සංචාරකයෙක් කුලී රියකින් තමා නවාතැන් ගත් හෝටලයේ සිට කොළඹින් දුර බැහැර ග්‍රාමීය ප්‍රදේශයක වූ පුරාවිද්‍යා ස්ථානයක් බලා යමින් සිටියේ ය. අබලන් පාරේ වළවල් උඩින් යද්දී පැද්දෙමින්, ඇල වෙමින් ගිය රථයේ ගමනින්, ගමනාන්තයට කිට්ටු වෙද්දී සංචාරකයා හෙම්බත් වී සිටියේ ය.ඒ අතර වර්ණවත් පියාපත්වලින් හා දිගු වල්ගයකින් යුතු ඉතා පියකරු කුරුල්ලකු පාර හරහා පියඹා ගියේ ය.“ඔය කුරුල්ලා මෙහේ තියෙන කුරුලු පාරාදීසේ එකෙක් සර්...” රියැදුරා කණ්ණාඩියෙන් පිටුපස බලමින් කීවේය.“මේ වළ ගොඩැලිවල හැටියට පාරාදීසේ ඇත්තෙ හුඟාක් දුරින් වෙන්ඩ ඇති නේද?” ගමනෙන් හෙම්බත් වී සිටි සංචාරකයා කීවේය.එය ඉතා ජනප්‍රිය ප්‍රශ්න විචාරාත්මක, රූපවාහිනි වැඩ සටහනකි. ලක්ෂ ගණනින් තෑගි ගෙනෙන එම තරගය සඳහා වරක් සුදර්ශන ඉදිරිපත් විය.“1952 වර්ෂයේ දී ලංකාවේ දේශපාලනයේ සුවිශේෂී පුද්ගලයකු අභාවප්‍රාප්ත වුණා... ඔහු කවුද?” ප්‍රශ්න විචාරකයා ගැඹුරු හඬකින් විමසීය.නිදහස් ලංකාවේ පළමුවැනි අගමැති මහාමාන්‍ය ඩී.එස්. සේනානායක” සුදර්ශන තරමක් උඩගු සිනාවක් පාමින් එක්වරම පිළිතුරු දුන්නේ ය.“ඔව්, ඔබ ඉතාමත් ම පහසුවෙන් රුපියල් පන්දහසක් දිනා ගන්නවා. දැන් ඊළඟ ප්‍රශ්නය 1956 ශ්‍රී ලංකා දේශපාලනයේ සුවිශේෂී වසරක්. ඒ මක් නිසාද?” ප්‍රශ්න විචාරකයා ඇසීය.මදක් කල්පනා කළ සුදර්ශන මෙසේ පිළිතුරු දුන්නේ ය.“ඩී.එස්. සේනානායක මැතිතුමාගේ අභාවයේ 4 වැනි වසර සැමරුවේ 1956 දී.“ඔය ළමයා මට කියන්න. අටට කලින් එන්නෙ මොකද්ද?” බුද්ධි පරීක්ෂණය සඳහා ළමයින් හුරු කරවීම උදෙසා වෙන්වූ කාලයේදී ගුරුතුමිය තම පන්තියේ සිසුවකු වූ ලකී ගෙන් විමසීය.“ටීචර් හතට තමයි අපේ ස්කූල් බස් එක එන්ඩ නියමිත. ඒත් කවදාවත් ඒක හතට නං එන්නෙ නැහැ. හැබැයි අටට කලින් එනවා. ඒ හින්දා අටට කලින් එන්නෙ අපේ ස්කූල් බස් එක තමා...”ලකී කීවේ දත් පෙන්නා සිනාසෙමිනි.“මේ දුලීකා, මම ඊයෙ රෑ මාර හීන ටිකක් දැක්කනෙ බං” තේ පානය සඳහා ටෙලිනාට්‍යයේ රූපගත කිරීම් අඩ හෝරාවකට නැවැත්වූ අවස්ථාවේදී අමිත්ත කීවේ තම සහෝදර නිළිය කෝප ගන්වා විනෝද වීමේ අදහසිනි.“ඉතින්...” දුලීකා සමච්චල් සිනාවක් පාමින් අමිත්ත ගෙන් ඇසුවා ය.“ඉතින් කියන්නෙ? එක හීනෙක ඔයා හිටියනෙ හිඟන්නියක් වගෙ. ඔයා මගෙ ළඟට ඇවිත්, ජීවත් වෙන්ඩ මොනවා හරි දෙන්ඩ කියල ඉල්ලුවනෙ.”“ඉතින් උඹ මොනවද දුන්නෙ?” දුලීකා ඇසුවේ ඔලොක්කුවට මෙනි.“දෙන්ඩ වෙන දෙයක් තිබුණෙ නැති හින්දා මගෙ පිරිසුදු හදවත මම ඔයාට දුන්නා...” අමිත්ත ගීතයක් ගයන්නාක් මෙන් කීවේ ප්‍රේමාන්විත බැල්මක් ඇය වෙත හෙළමිනි.“ඇයි උඹ ඊට පස්සෙ දැක්කෙ නැද්ද, මම මී හරක් මස් කන්නෙ නෑ කියල උඹෙ හදවත උඹටම ආපහු දෙනවා?” දුලීකා ඇසුවේ කට ඇද කරමිනි.දරුවකු බිහි කිරීමට තම මිණිබිරිය රෝහලට ඇතුළු කළ බේබිනෝනා, රෝහලේ දරු ප්‍රසූතිකාගාරයට බැහැරින් වූ බංකුවක වාඩි වී කල් මරමින් සිටියා ය. බුලත් විටක් හපමින් තව කොතෙක් වේලා මෙතැන කල්ගත කරන්නට වේදෝයි ඇය සිත සිතා සිටියදී හන්දියේ සිල්ලර කඩේ මුදලාලි රෝහලේ දොරටුවෙන් තම රථය ඇතුළු කොට, විළිරුදාවෙන් අසීරු තත්ත්වයක සිටි තම බිරිය රෝහලට ඇතුළත් කළේ ය.හෙදියක් තම සේවිකාවක ගේ උදව්වෙන් ඇය වහා ට්‍රොලියක තබා ගෙන දරු ප්‍රසූතිකාගාරයට ගෙන ගියා ය. පැය භාගයක් යන්නට මත්තෙන්, බේබිනෝනා අසලින් බංකුවේ වාඩි වී නොඉවසිල්ලෙන් ඒ මේ අත බලමින් සිටි මුදලාලි වෙත පැමිණි හෙදිය ඔහුට සිනහවකින් සංග්‍රහ කරමින් මෙසේ කීවා ය.“ආන්න... මුදලාලිට පුතෙක්...?”ඒ කතාව අසා සිටි බේබි නෝනාට යකා නැංගාය.“ඇයි මිසී, ඒක හරි කෙළියක් නෙ. අපේ කෙලීව වාට්ටුවට ඇතුළු කරලා දැන් වරුවක් ගත වුණා. මුදලාලිගෙ පවුල ගෙනැල්ලා පැය භාගයක් ගියෙ නැහැ. මෙතන වැඩ කෙරෙන්නෙ ආපු පිළිවෙළට නෙමෙයිද?”බේබිනෝනා පරල වෙමින් ඇසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av1206178</link>
    <topic>ගෙදර විසිත්ත කාමරේ මීහරක්</topic>
    <author>සේමාලි කැල්ලපත</author>
    <content>ගෙදර විසිත්ත කාමරේ මීහරක්සුරතලට සතුන් ඇති කරන බොහොමයකගෙ සුරතල් සතුන් වන්නේ බළලුන්, හාවුන්, බල්ලන්, පක්ෂීන්, වැනි සතුන්. තවත් දෙනෙක් (අප රටේ නොවේ) උරගයන් හා රට මීයන් සුරතලයට ඇති කරන බව අපි අසා ඇත්තෙමු.මේ කියන්න යන්නේ සුරතලයට මේ කියන වර්ගයට අයත් නොවන සතුන් දෙදෙනෙක් ඇති කරන යුවළක් ගැනයි. ඔවුන්ගේ සුරතලුන් වන්නේ මහා විශාල මීහරක් දෙන්නෙක්. මීහරක් කීවාට මේ මීහරක් අප රටේ මෙන් මඩේ ලගින මීහරකුන් නොවෙයි. බොහොම ජැන්ඩියට ඉන්න මීහරකුන් දෙදෙනෙක්.එසේ ජැන්ඩියට ඉන් නැතිව නම් මේ සතුන් දෙදෙනාට ඉහත කී යුවළගේ විසිත්ත කාමරයේ ලැඟුම් ගන්න බැරි වේවි. මේ යුවළ ජීවත් වන්නේ ඇමෙරිකාවේ ටෙක්සාස්හි යි. මේ මීහරකුන් දෙදෙනාගෙන් එකෙක් රාත්තල් 2400 ක් බරයිලු. උගේ නම ‘විල්කිංග්’. අනෙකා රාත්තල් 900 ක් බර බුලට්. මේ දෙදෙනාම තාම වැඩෙන සතුන්. හොඳින් වැඩුණු මේ වර්ගයේ සතකුගේ උස අඩි 11 ක් පමණ වෙනවාලු. මින් විල්කිංග් ගේ වයස අවුරුදු 7 ක්ලු.බොහෝ රටවල ඉන්න අමුතු දේ කරන පුද්ගලයන් අතර මේ යුවළත් අමුතු දේ කරන්න හරිම කැමැතියි. මීහරකුන්ගේ අයිතිකරු වෘත්තියෙන් ගොපල්ලෙක් සහ අශ්වයන් පුහුණු කරන්නෙක්. ඔහුගේ බිරියත් සැමියාට ම හරියන කෙනෙක්. ඇයත් මේ දැවැන්ත සුරතලුන්ට දක්වන්නේ පුදුම ආදරයක්. මේ යුවළ ගේ විවාහයෙන් පස් වැනි වසරේ දෙදෙනාගේ විවාහය අලුත් කිරීමේ උත්සවයේ ‘දෙවැනි මනාලයා’ ලෙස රැගෙන ඇත්තේ ‘විල්කිංග්’ වයි.මුළු ජීවිත කාලය පුරාම මීහරකුන් ඇසුරේ කටයුතු කර ඇති මේ ගොපල්ලා ඔහුගේ මීහරකුන් දෙදෙනාටත් අපූරු සෙල්ලම් කීපයක් ම උගන්වා තියෙනවා. සිය පිකප් රථයේ නැග ගමනක් යෑමට සැරසී ‘යමු’ කිවූ පමණින් පිකප් රථයේ පසුපසට ගොඩවෙන්න මේ සුරතලුන් හරිම දක්ෂයි.ගොපල්ලා ගේ බිරිය වන ෂෙරෝන් උපතින් රතු ඉන්දියානු සම්භවයක් සහිතයි. ඇය සත්ව කෙඳි උපයෝගි කරගෙන සම්ප්‍රදායානුකූල ඇඳුම් සහ හිස් පලඳනා තනන්න දක්ෂයි. “අපි මේ සතුන්ට හරිම ආදරෙයි. උන් දවසේ වැඩි කාලයක් ගත කරන්නේ අප ඇසුරෙයි. උන් අප සමඟ අපේ විසිත්ත කාමරයේ මුළුතැන්ගෙයි ඉන්නවා. මේ සතුන්ගෙන් එකකු හෝ මිය ගියොත් මගේ සැමියාත් ඒ සමඟම මිය යාවි. ඔහු ඒ තරමට ම මේ සතුන්ට ආදරෙයි” ෂැරොන් පවසනවා.ගොපල්ලා සිය ගෙවත්තේ කුමන වැඩක නිරත වුව ද ඔහුගේ තනි නොතනියට මේ සුරතල්ලු ද වෙති. මේ සතුන් අතරින් ගැහැනු සතකු වන බුලට් මේ යුවළ වෙත ලැබුණේ වසර කීපයකට පෙරයි. ඒ නිසා බුලට් තවමත් නිසි ලෙස නිසි තැන මළ පහ කිරීම ඉගෙන ගෙන නැතත් විල්කිංග් ඒ සඳහා නියමිත ස්ථානයකට යනවාලු.මීහරකුන් යනු ඇතැම් අවස්ථාවලදී ප්‍රචණ්ඩත්වයට පත්වන සතුන් ය. ඔවුන්ගේ දිගු වකුටු වූ අං යුවළ අඩි දෙකක් පමණ දිගය. එසේ ම උන්ට පැයට සැතැපුම් 40 ක පමණ වේගයකින් දිව යා හැකි ය.“මේ සතුන් තරමක් භයානක වුවත් මං නොසිතූ ලෙස උන් හීලෑ වුණා. මීහරකුන් පුහුණු කිරීම ගැන මගේ සිතේ තිබුණේ හීනයක්. එකෙක් වෙනුවට දෙදෙනෙක් හීලෑ කර මා ඒ සිහිනය සැබෑ කරගත්තා” යැයි ගොපල්ලා පවසනවා.මේ මීහරක් සුරතලුන් දෙදෙනා සැබවින් ම මේ යුවළගේ දරුවන් වැනි ය. දෙදෙනාගෙන් ‘බුලට්’ නිතරම ගොපල්ලා ළඟින් සිටීමට ප්‍රිය කරන අතර එවන් විට ඌට ආහාර ගැනීමටවත් ඕනෑකමක් නැති තරම් ය. මේ ගෙදරට පැමිණෙන නෑදෑ හිතමිතුරන් ට ද මේ සතුන් ඉතා හුරු ය. එහෙත්, කුමන වේලාවක හෝ මේ සතුන්ගෙන් ඇනුම් කා දෙදෙනාගෙන් කෙනෙකු මිය යාවි යැයි නොසිතන අය ද ඒ අතර නැත්තේ නොවේ.යුවළගේ වැඩුණු දරුවන් දෙදෙනා වන විල් (පුත්‍රයා) සහ ටේලර් (දියණිය) ද සිය පවුලේ සුරතලුන් ගැන ඉහළින් ම ආඩම්බර වෙති. ඔවුහු දෙදෙන මේ සතුන් සමඟ හිම මත ලිස්සා ගොස් ලෝක වාර්තා දෙකක් ද තබා ඇත්තාහ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av1206179</link>
    <topic>පුවත්</topic>
    <author/>
    <content>පුවත්ප්‍රවීණ නාට්‍යවේදියකු වූ ආචාර්ය සාලමන් ෆොන්සේකාගේ 72 වැනි ජන්ම දින සැමරුම් උලෙළ අද (17) පස්වරු 3.00ට මරදාන ටවර්හෝල් රඟහලේ දී පැවැත්වෙයි. මහාචාර්ය කාලෝ ෆොන්සේකා හා ජයන්ත චන්ද්‍රසිරි ප්‍රධාන දෙසුම් පවත්වනු ඇත. කමල් අද්දරආරච්චි, මහේන්ද්‍ර පෙරේරා හා පාලිත සිල්වා මෙහෙයවීම හා ප්‍රාසාංගික අංග ඉදිරිපත් කරති. උත්සව සංවිධානය ටවර් හෝල් රඟහල් පදනමෙනි.පූජ්‍ය හත්පෝරුවේ චන්දරතන හිමියන්ගේ ගී පද සංකල්පනා ඇතුළත් ‘සඳ මඬලක් සේ’ සංයුක්ත තැටිය දොරට වැඩීමේ ගී සරණිය මේ මස 23 වන දා සවස 6.30 ට කොළඹ ලුම්බිණි රඟහලේ දී පැවැත්වේ.ශාස්ත්‍රවේදී පූජ්‍ය මොලමුරේ නන්දාරාම හිමියන් ගේ ප්‍රධානත්වයෙන් පැවැත්වෙන මෙම උලෙළේ විශේෂ දේශනය රෝහණ බැද්දගේ ශූරීන් විසින් පවත්වනු ලබන අතර, රෝහණ බැද්දගේ, ජගත් වික්‍රමසිංහ, බන්දුල විජේවීර, සුනිල් එදිරිසිංහ, ටී.එම්. ජයරත්න, ජානක වික්‍රමසිංහ, සෝමසිරි මැදගෙදර වැනි ප්‍රවීණ ගායන ශිල්පී ශිල්පිනියෝ රැසක් මෙම අවස්ථාවට ගී ගැයීමෙන් දායක වෙති.විජය නන්දසිරි රඟන “දෙයියොත් දන්නෙ නෑ” වේදිකා නාට්‍යය මේ මස 19 වැනිදා පස්වරු 2.30ට සහ 6.30ට කටුනේරිය ප්‍රාථමික විදුහල් රංග ශාලාවේ දී ද මේ 22 වැනිදා පස්වරු 3.30ට සහ 6.30ට පාණදුර පුරහලේ දී ද වේදිකා ගත වෙයි.රවීන්ද්‍ර ආරියරත්න විසින් රචනය කොට අධ්‍යක්ෂණය කරන ලද “බල්ලොත් එක්ක බෑ” නාට්‍ය පුරා මාස 2ක් ඕස්ට්‍රේලියාවේ දර්ශන කීපයක් සඳහා පිටත්වීමට ප්‍රථම පවත්වනු ලබන අවසන් දර්ශනය ජූලි මස 24 වැනි ඉරිදා පස්වරු 3.30ට සහ 6.45ට කොළඹ 7, වායුසමනය කරන ලද නව නගර ශාලාවේ දී වේදිකා ගත වීමට නියමිතය.මහාචාර්ය තිස්ස කාරියවසම් විසින් සිංහල නාට්‍ය ඉතිහාසය (1867 සිට 1911 දක්වා) අළලා ලියන ලද ‘සිංහල නාට්‍යයේ විකාශනය’ නම් වූ ග්‍රන්ථයේ තෙවැනි මුද්‍රණය පසුගියදා එළිදුටුවේය. මහාචාර්ය කාරියවසම් සිංහල නාට්‍ය ඉතිහාසය අළලා මෙහි ඉතිරි කොටස් දෙක ද මීට ඉහත ලියා ඇත. ‘විසි වසරක නාට්‍ය හා රංග කලාව‘ (1911 – 1931), ‘විසිපස් වසරක නාට්‍ය හා රංග කලාව‘ (1932 – 1956) එම කෘති දෙකය. මේ සියලු ග්‍රන්ථ මරදානේ එස්.ගොඩගේ සහ සහෝදරයෝ ප්‍රකාශන වන්නේය.එඩ්වඩ් චන්ද්‍රසිරි ලියූ ‘සිනා සයුර’ සිනා සාර සංග්‍රහය දොරට වැඩුම මේ මස 28 වැනි බ්‍රහස්පතින්දා සවස 3.30 ට, කොළඹ 07 නිදහස් මාවතේ ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේදී පැවැත්වේ.මෙහි මුඛ්‍ය දේශනය පවත්වනු ලබන්නේ ජ්‍යෙෂ්ඨ මාධ්‍යවේදි තිලකරත්න කුරුවිට බණ්ඩාර විසිනි. එඩ්වඩ් වසර කිහිපයක් පුරා ‘රසඳුන’ අතිරේකයට ලියූ ‘සිනා කතා’ අතුරින් තෝරාගත් සුවිශේෂී සිනා කතා එකතුවක් මීට ඇතුළත් ය.නැවුම් සඟරාමය ආස්වාදයක් පාඨකයාට ලබා දෙනු පිණිස පළවන ‘භාග්‍යා’ මාසික සඟරාවේ අලුත්ම කලාපය දැන් නිකුත් වී ඇත. දක්ෂ ලේඛක ලේඛිකාවන් වන තරංගා දිසානායක (ප්‍රාර්ථනා සිහිනේ), ඇන්ටන් ප්‍රසාද් සමරනායක (කළු නැට්ටුක්කාරි), ජෝජ් රොබ්සන් ද සිල්වා (සමනළියක් තනිවෙලා), සංජීවනී අටුළුගම (සඳක් සේ පායා) ලියන රසබර නවකතා ‘භාග්‍යා’ සඟරාවට ඇතුළත් වෙයි.පැරණි සිංහල චිත්‍රපට ඇසුරෙන් ටෙලිනාට්‍ය නිර්මාණය කිරීම සම්බන්ධයෙන් පාඨක ඔබේ විචාරශීලී අදහස් අපට ලියා එවන්න. ලිපිනය ‘රසඳුන’ සංස්කාරක ‘සිළුමිණ’ කර්තෘ මණ්ඩලය ලේක්හවුස් කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061718</link>
    <topic>පරණ ඉස්කෝලෙට ආ අලුත් ටීචර්ගේ කතාව</topic>
    <author>ඉනෝකා පෙරේරා බණ්ඩාර</author>
    <content>පරණ ඉස්කෝලෙට ආ අලුත් ටීචර්ගේ කතාවතිස් වසරක් පුරා මාධ්‍ය මෙහෙවරක යෙදෙන ‘සැලසිනේ’ ආයතනය වෘත්තාන්ත ටෙලිනාට්‍ය නිෂ්පාදනයට අත ගසා ඇත. පරණ ඉස්කෝලෙට අලුත් ටීචර් කෙනෙක් - අකුරු තරහ නෑ ටෙලි සිත්තම, සෑම ඉරු දිනකම රාත්‍රි 7.00 ට ජාතික රූපවාහිනියේ දිග හැරෙන්නේ එහි ප්‍රතිඵලයක් ලෙස ය. එහි නිෂ්පාදන උපදේශක උපුල් පල්ලේගංගොඩ සහ අධ්‍යක්ෂ අනුරුද්ධ ජයසිංහ ගේ අදහස් මෙසේ පෙළ ගැසෙනුයේ, ටෙලි සිත්තමකින් ඔබ්බට ගිය සමාජ සද්කාරයක් පිළිබඳ විවරණ කිරීමට ය.“පැය දෙක තුනක විභාගයකින් ළමයකුගේ ජීවිතේ අනාගතය එහෙම පිටින් ම තීරණය කරන එක මහා අපරාධයක්. මේ ක්‍රමය හරිද කියල සමාජ කතිකාවක්. සමාජ මතයක් ගොඩනඟන්න දැන් කාලෙ ඇවිත්. එය ගුරුවර මව්පියන් වහා ක්‍රියාත්මක විය යුතු සමාජ අවශ්‍යතාවක්.මේ අධ්‍යාපන ක්‍රමයේ වෙනසක් කිරීමට රජයට බලපෑමක් කරන්න පුළුවන් අනෙක් පාර්ශවය තමයි අධ්‍යාපන බලධාරීන්. ඔවුන් සියල්ලන්ගේ ඇස් ඇරවීමට ගත් වෑයමක් තමයි, ‘අකුරු තරහ නෑ’ ටෙලි නිර්මාණය. මේ පිළිබඳ කලකට ඉහතදීත් කතා බහක් ගොඩ නැඟුණා. නමුත් ඒ අවස්ථාවේදී පළමු කොට අකමැත්ත පෑවෙ ගුරුවරු.මොකද ඒ නව ක්‍රමවේද හරහා ගුරුවරුන්ට අමතර කොළ පුරවන්න වෙනවා. ළමයි ගැන අවධානය යොමු කරන්න වෙනවා. ටියුෂන් ව්‍යාපාර නිසා ගෙදර දුවන්න බලන් ඉන්න ගුරුවරු මේ අමතර වැඩවලට කැමැති නැහැ. නමුත් ‘අකුරු තරහ නෑ’ ටෙලි සිත්තමේ ගුරුතුමිය, සමස්ත ගුරු ප්‍රජාවටම පූර්වාදර්ශ සපයනවා. සැලසිනේ අපි මේ කාර්යයට අත ගැහුවේ රාජ්‍ය ආයතනයක් විදියට අපෙන් විය යුතු මෙහෙවර තවත් පරාසයක් දක්වා පුළුල් කිරීමේ අරමුණින්.අපේ කාලෙ ඉස්කෝලවල ප්‍රාග්වෘත්තිය කියල විෂයක් තිබුණා. ‘ව්‍යාපෘති - සැලසුම්’ කියල තිබුණා. බතික් කලාව පවා අපි ඉගෙන ගත්තෙ පාසලෙන්. ඒ කිව්වෙ මගේ පාසල කොළඹ ආනන්ද කොලීජියෙන්. වතුර නොබසින කාණුවක් තිබුණත් ළමයි හැටියට අපි ව්‍යාපෘති සකසල ඒ ප්‍රශ්නය විසඳන්න ක්‍රම හොයන්න පැවරුණා. ප්‍රායෝගික ජීවිතේ ලයිට් - විදුලිය - වතුර - ජල නළ - කාර්මික මේ කොයි ආකාරයක ප්‍රශ්නයකදී වුණත් යම් පමණකට ක්‍රියාත්මක වෙන්න අපි පුරුදු පුහුණු වුණා. අද ළමයින්ට මේ මොකවත් පුළුවන් ද... ටියුෂන් - විභාග මිසක් වෙන ජීවිතයක් නැහැ. නමුත් මේ ටෙලි නාට්‍යයෙන් කියැවෙන්නේ ළමයින්ගෙ කුසලතා හැකියාවන් අනුව ඉදිරියට යා හැකි අධ්‍යාපන ක්‍රමවේදයක් අපිට නිර්මාණය කළ හැකියි කියන පණිවුඩය.කට පාඩම් කරපු ළමයා දිනුම්... වෙනත් කුසලතා - හැකියා තියෙන දරුවන්ට මොකද වෙන්නෙ... විභාග ෆේල් වෙන කිසි දරුවෙක් මෝඩයෙක් නෙවෙයි. ඔවුන්ගෙ කුසලතාව සොයා ගැනීමට උදව් කිරීමයි අප කළ යුතු. නව අධ්‍යාපන ක්‍රමවේදයක් අරභයා රටම අවදි කිරීමට සැලසිනේ අපි ගත් මේ උත්සාහය ඇත්තටම සතුටක්. ඉතිරි හරිය බාර මේ රටේ ගුරුවර මවුපියන්ට...”“අකුරු තරහ නෑ” ටෙලිනිර්මාණය වෙනුවෙන් සැලසිනේ ආයතනය හරහා නිෂ්පාදන උපදේශකත්වය සපයන උපුල් පල්ලෙගංගොඩ දැක්වූ ඒ අදහස් රටටම වැදගත් පණිවුඩයක් ගෙනෙයි. නිර්මාණයේ අධ්‍යක්ෂකවරයා වන අනුරුද්ධ ජයසිංහ ද මේ කර්තව්‍යයට අත ගැසුවේ එය සිය පෞද්ගලික වගකීමක් තරමට කරට ගෙන ය. ඒ පිළිබඳ ඔහු මෙසේ පවසයි.“අද රූපවාහිනියේ අතොරක් නැතිව විකාශය වෙන්නෙ පවුලේ තේමා - නිමක් නැති හැල හැප්පීම්. වංචාව - කපටිකම උලුප්පවා පෙන්වන ටෙලිනාට්‍ය. මේවා හරහා සමාජයට වන සෙතක් නැහැ. නමුත් ‘විෂයානුබද්ධ’ ලෙස නිර්මාණය වන ටෙලිනාට්‍යයකින් මිනිස් සිත අවදි කරන්නට පුළුවන්. පුබුදුවන්නට පුළුවන්.ලංකාවේ අධ්‍යාපන ක්‍රමය තුළ ගමේ අධ්‍යාපනය කියන්නෙ, මේ කොළඹ අපි දකින අධ්‍යාපනය හෝ පාසල් නෙවෙයි. හිතාගන්නවත් බැරි මහා අගාධයකයි අපේ ගම්බද පාසල් අධ්‍යාපනය දවසින් දවසම ගිලී යන්නේ. දුෂ්කර ගමකට ගුරුවරු එන්නෑ. ආවත් වැඩි කලක් ඉන්නෑ. පුළුවන් අය ගමෙන් පිටවෙලා කොහොම හරි නගරෙ පාසලකට යනවා. අති දුෂ්කර ගමේ ළමයි තවමත් ඉස්කෝලෙකට එන්නෙ ලියුමක් කියවගන්න තරමට අධ්‍යාපනයක් ලබාගන්න මිස ඉන් එහාට යන ජීවිතයක් ගැන හිතලා නෙවෙයි. අපේ රටේ තියෙන්නෙ පිරමිඩාකාර අධ්‍යාපනයක්. ලක්ෂ ගාණක් දරුවො පෙර පාසලින් එකේ පන්තියට යනවා. නමුත් විශ්ව විද්‍යාලයට යන්නෙ පිරමිඩෙ තුඩ වගේ දශම ගණනක් විතරයි. සාමාන්‍ය පෙළ සහ උසස් පෙළ කියන කඩඉම්වලදී හැලෙන දරුවන්ට මොකද වෙන්නෙ. ඒ අයට වෙච්චි දෙයක් නැහැ.මොකද අද දරුවො බ්‍රොයිලර් කුකුළො වගේ. කනව - බොනව. දේශන අහගෙන ඔහේ ඉඳගෙන ඉන්නවා. නැතිනම් පරිගණකය ඉස්සරහ. වත්තක පිටියක දුව පනින්න - කුඹුරක - නියරක ඇවිදින්න මේ ළමයින්ට වෙලාවක් නෑ. මේ වගේ අය ඉඳහිට ගමට ගියාම බොරු සෝබන ගොඩයි. මඩ ටිකක් ගෑවුණොත් කෑගහනවා. ගොම ටිකක් පෑගුණොත් අප්පිරියයි. මඩක බහින්න - ඇළක නාන්න, ගහකට නැඟල ගෙඩියක් කඩන්න අද ළමයි කම්මැලියි. කකුල් පණ නැති ගාණයි.ටියුෂන් කියන්නෙ ලංකාවට පිළිලයක්. අධ්‍යාත්මික ගුණ වගාව, පවුල් බැඳීම්, මේ මහ පොළොවෙ ගඳ සුවඳ... සියල්ල නොදැනෙන, හැඟීම්වලින් තොර ළමා පරපුරක් අද අපිට ඉන්නෙ. මවුපියෝ ඇයි මේ අපරාධය දරුවන්ට කරන්නෙ. කට පාඩම් කරපු කෙනා දිනන නිසා ඒ තරගෙට විතරයි දරුවො හුරු කරන්නෙ. මේ ක්‍රමය තුළ ඉගෙන ගන්න දක්ෂයි කියන්නෙ, මතක තබා ගන්න පුළුවන් ළමයි විතරයි... නමුත් මතකය ගබඩා කරගැනීම දරුවන්ගෙන් දරුවාට වෙනස්. අවුරුදු ගණනාවක් පාසලට ගිහින්, රජයේ මවුපියන්ගේ මුදල් වැය කරලා පැය දෙක තුනක විභාගයකින් මුළු ජීවිතේම තීරණය වෙනවා.මේ ක්‍රමය වෙනස් විය යුතුයි. අධ්‍යාපන අමාත්‍යාංශයත් විභාග දෙපාර්තමේන්තුවත් යෝජනා කොට තිබෙනවා SBS හෙවත් ශිෂ්‍ය කේන්ද්‍රීය අධ්‍යාපන ක්‍රමයක් ඔස්සේ දරුවන්ගේ බාහිර දක්ෂතා - කුසලතාවලට ලකුණු දීමේ ක්‍රමයක් මඟින් ඔවුන්ගේ ඒ දක්ෂතා එළියට ගන්න. මේ රටට අවශ්‍ය ප්‍රායෝගික දැනුම පිරුණු දරු පරපුරක්. මේ යෝජනාව තමයි ‘අකුරු තරහා නෑ’ ඔස්සේ එළියට එන්නෙ. නමුත් පෙර පරිදිම ගුරුවරු අකැමැත්ත ප්‍රකාශ නොකර මේ වැඩේ ක්‍රියාත්මක වෙනවා නම් දරුවන්ගේ අනාගතය බබළාවි.අම්මලගෙ උවමනාවට ඇදගෙන දුවන දරුවො සතුටින් ඉගෙන ගනීවි.... මේ මහ පොළොව බර නැති දරු පිරිසක් වේවි...”ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061721</link>
    <topic>අඳුරු වලාවක රන් රේඛා මැවූ ආසියානු කනිෂ්ඨ මලල ක්‍රීඩා උලෙළ</topic>
    <author>ඉඳුනිල් වීරරත්න</author>
    <content>අඳුරු වලාවක රන් රේඛා මැවූ ආසියානු කනිෂ්ඨ මලල ක්‍රීඩා උලෙළශ්‍රී ලංකා මලල ක්‍රීඩා ක්‍ෂේත්‍රය වසා සිටින අඳුරු කළු වලා අතරින් රන් හිරු රැස් කිරණක් පායා තිබේ. ඒ අපේ මලල ක්‍රීඩාවේ හෙට දවස පැහැබර කරනා සුබ පෙර නිමිති පහළ කරමින්.ශ්‍රී ලංකාව ප්‍රථම වතාවට සත්කාරකත්වය ලබාදෙන ආසියානු කනිෂ්ඨ මලල ක්‍රීඩා තරගාවලිය පසුගිය 09 වැනිදා සුගතදාස ගෘහස්ථ ක්‍රීඩාංගණයේ ආරම්භ වුණු අතර මේ වන විට ලක්මව රනින් සරසවා අපේ මලල ක්‍රීඩාවේ අනාගතය බබළවන්නට අංකුර ක්‍රීඩක ක්‍රීඩිකාවන් කිහිප දෙනකුම සමත්ව තිබේ.මෙම 15 වැනි ආසියානු කනිෂ්ඨ මලල ක්‍රීඩා උලෙළ ශ්‍රී ලාංකේය ක්‍රීඩා ඉතිහාසයේ සුවිශේෂී ලෙස සනිටුහන් කරමින් මීටර් 400 පිරිමි ඉසව්ව තත්පර 47.36කින් නිමා කළ දුලාජ් මධුශංක රන් පදක්කම දිනාගත් අතර, මීටර් 400 කාන්තා ඉසව්ව තත්පර 55.91කින් නිමා කළ ශිවන්තිකා කුමාරි රත්නායක රන් පදක්කම දිනා ගත්තාය.මෙම දෙදෙනා රන් පදක්කම් දිනාගැනීම වඩාත් සුවිශේෂී වන්නේ එදා මෙදා තුර ආසියානු කනිෂ්ඨ මලල ක්‍රීඩා ඉතිහාසයේ මෙලෙස රන් පදක්කම් දිනා දුන් දෙවැනි අවස්ථාව මෙය වීමයි. මුලින්ම මෙම ආසියානු කනිෂ්ඨ මලල ක්‍රීඩා උලෙළේ රන් පදක්කම දිනාගනු ලැබුවේ මීටර් 100 ඉසව්ව තත්පර 11.42 කින් නිම කළ දමයන්ති දර්ශා විසින්. ඒ 1994 සැප්තැම්බර් 18 වැනිදා ඉන්දුනීසියාවේ ජකාර්තා නුවර දී.ඉන්පසු එම තරගාවලියේදීම සැප්තැම්බර් 20 වැනිදා මීටර් 200 ඉසව්ව තත්පර 23.16කින් නිම කරමින් සුසන්තිකා ජයසිංහ රන් පදක්කම දිනාගත්තා. දමයන්ති දර්ශා පසුකලෙක ආසියානු කලාපයේ ජයග්‍රහණ රැසක් සමඟින් ඔලිම්පික් උලෙළ නියෝජනය කළ අතර, සුසන්තිකා ජයසිංහ ඔලිම්පික් පදක්කමකින් ලක් මව පුදන්නට සමත් වුවාය.අදින් වසර 18කට පෙර ආසියානු කනිෂ්ඨ මලල ක්‍රීඩා උලෙළකදී දර්ශා සහ සුසන්තිකා රන් පදක්කම් ලබාගත්තා සේ මෙවර දුලාජ් සහ ශිවන්තිකා මීටර් 400 ඉසව්වේ රන් පදක්කම් දිනාගැනීම කළු වලාවක ඇදී ගිය රිදී රේඛාවක් බඳු වන්නේ එහෙයිනි.දුලාජ් පස්යාල මහා විද්‍යාලයේ උසස් පෙළ හදාරන ශිෂ්‍යයකු වන අතර, ඔහුගේ පුහුණුකරු වන්නේ චන්දන අමරසිංහයි.ශිවන්තිකා කෑගල්ල ශාන්ත ජෝශප් බාලිකා විදුහලේ උසස් පෙළ හදාරන අතර විදුහලේ පුහුණුකාරිය වන නන්දාවතී මහත්මිය වෙතින් පුහුණුව ලබන්නීය.මෙහිදී දුලාජ් සහ ශිවන්තිකා දෙදෙනාම වාර්තා කර ඇත්තේ ඔවුන්ගේ පෞද්ගලික හොඳම කාලයයි.ශිවන්තිකා පසුගිය වසරේ එංගලන්තයේ පැවැති පොදු රාජ්‍ය මණ්ඩලීය යොවුන් ක්‍රීඩා උලෙළේ දී මීටර් 400 ඉසව්වෙන් රිදී පදක්කම දිනාගත් අතර, ශ්‍රී ලංකා ජාතික මලල ක්‍රීඩා උලෙළේ දී මීටර් 400 ඉසව්වෙන් නව තරග වාර්තාවක් පිහිටුවීය.15 වැනි ආසියානු කනිෂ්ඨ මලල ක්‍රීඩා තරගාවලියේ දී රන් පදක්කම් දෙකට අමතරව උස පැනීමේ කාන්තා ඉසව්වෙන් රිදී පදක්කම දිනා ගැනීමට නිමේෂා මධුවන්ති සමත් වූ අතර ඇය වාර්තා කළ උස මීටර් 1.79කි. ගලෙන්බිඳුණුවැව මහ විදුහලේ ශිෂ්‍යාවක් වන නිමේෂා පසුගියදා පැවැති ජාතික කනිෂ්ඨ මලල ක්‍රීඩා උලෙළේ දී උස පැනීමේ ඉසව්වෙන් නව තරග වාර්තාවක් තැබූ අතර එම දස්කම නිසාවෙන් ඇයට ජූලි මාසයේ ස්පාඤ්ඤයේ පැවැත්වෙන ජගත් කනිෂ්ඨ මලල ක්‍රීඩා උලෙළට ශ්‍රී ලංකාව නියෝජනය කිරීමේ වරම් ලැබී ඇත.ආසියානු කනිෂ්ඨ මලල ක්‍රීඩා උලෙළේ ඉතිහාසය දෙස බැලීමේ දී මෙය ආරම්භ වන්නේ 1986 වසරේ ඉන්දුනීසියාවේ ජකාර්තා නුවරිනි. මෙම තරගාවලිය පැවැත්වීම සඳහා සත්කාරකත්වය දැරීමේ අවස්ථාව මෙවර ශ්‍රී ලංකාවට හිමිවුණු අතර දකුණු ආසියානු රටවල් අතරින් මෙම අවස්ථාව මීට පෙර ලැබී ඇත්තේ ඉන්දියාවට පමණක් වීම ශ්‍රී ලංකාව පැත්තෙන් විශේෂත්වයකි.ඒ අනුව 1992 සහ 1996 වසරවල සිව්වැනි හා හයවැනි තරගාවලි ඉන්දියාවේ පවැත්වුණි.මීට පෙර පැවැති 14 වතාව තුළදී ඉන්දුනීසියාව තරගාවලි 3ක්, (1986, 1994, 2008) ජයගෙන ඇති අතර, තායිලන්තය – 2, සිංගප්පූරුව - 2ක් හා ඉන්දියාව 2ක් ලෙස තරගාවලි ජයගෙන තිබේ.මෙවර දකුණු ආසියාවේ ප්‍රබල රටක් වන පාකිස්ථානය සමඟ නේපාලය සහ ඇෆ්ගනිස්ථානය තරගාවලියට සහභාගි නොවන නමුත් මෙතෙක් පැවැති තරගාවලි සියල්ලටම වඩා වැඩි රටවල් ප්‍රමාණයක් (34ක්) සහභාගි වන අතර ඉසව් 42ක් සඳහා ක්‍රීඩක ක්‍රීඩිකාවෝ 555ක් සහභාගි වෙති.මෙතෙක් පැවැති තරගාවලි 14 තුළම ශ්‍රීී ලංකාව දිනා ඇත්තේ රන් –2, රිදී 6 සහ ලෝකඩ 3ක් සමඟ පදක්කම් 11ක් පමණි. එහෙත් සත්කාරක රටට එක් ඉසව්වක් සඳහා ක්‍රීඩක ක්‍රීඩිකාවන් තිදෙනකු සහභාගි කරවිය හැකි නිසා ශ්‍රී ලංකාවට වැඩි නියෝජනයක් තුළින් වැඩි පදක්කම් ප්‍රමාණයක් දිනාගත හැකිය යන විශ්වාසය තිබේ.මෙය ලියන මොහොත වන විට තරගයේ සිව්වැනි දිනයේ ශ්‍රී ලංකාව රන් 2 රිදී 1 ලෝකඩ 2 ක් සමඟින් පදක්කම් සටහනේ 5 වැනි ස්ථානයේ පසුවෙයි.ආසියාතික කනිෂ්ඨ මලල ක්‍රීඩා සංගමය වයස අවුරුදු 20න් පහළ ක්‍රීඩක ක්‍රීඩිකාවන්ගේ දස්කම් එළිදැක්වීම සඳහා වසර 2කට වරක් සංවිධානය කරන මෙම ක්‍රීඩා තරගාවලියෙන් අපේ දක්ෂයින්ට තම හැකියාව ඔස්සේ ඉදිරියට ඒමේ වැඩි අවස්ථාවක් හිමිව තිබේ. ඒ තමන්ගේ රටේ සුපුරුදු ක්‍රීඩා පිටියක නරඹන්නන්ගේ දිරිමත් කිරීමේ ඔල්වරසන් හඬ මැදින් උපරිමය කරා යාමට උත්සාහ කිරීමෙන්.මහින්දානන්ද අලුත්ගමගේ ක්‍රීඩා අමාත්‍යවරයා අපේ ක්‍රීඩක ක්‍රීඩිකාවන් දිරිමත් කිරීම සඳහා ද අපූරු වැඩපිළිවෙළක් දියත් කර තිබීමත් පැසසිය යුතුවේ.ශ්‍රී ලංකාවේ ක්‍රීඩක ක්‍රීඩිකාවන් අතරින් රන් පදක්කමක් ලබාගන්නා අයකුට රුපියල් ලක්ෂ 5ක්, රිදී පදක්කමක් සඳහා රුපියල් ලක්ෂ 3ක් සහ ලෝකඩ පදක්කමක් සඳහා ලක්ෂ 1 1/2ක් බැගින් ලබාදීමටත්, ජයග්‍රාහකයන්ට ලැබෙන මුදලින් 25%ක් ඔවුනගේ පුහුණුකරුවන්ට ලබාදීමටත් කටයුතු කර තිබේ.එසේම මෙම ක්‍රීඩා උලෙළේ ඉහළම දස්කම් දක්වන ක්‍රීඩක ක්‍රීඩිකාවන් දස දෙනා තෝරා ඔවුන් සුපිරි සංචිතයකට ඇතුළත් කොට ජාතික හා ජාත්‍යන්තර මට්ටමට ගෙනයාමට සියලු පහසුකම් ලබා දීමට ද තීරණය කර තිබේ.මෙවර ඔලිම්පික් උලෙළේ දී ශ්‍රී ලංකා ක්‍රීඩක ක්‍රීඩිකා නියෝජනය ඉතා පහළ අගයක් ගත් නමුත් මෙවැනි වැඩපිළිවෙළ නිසා අනාගතයේ හෝ අපට තවත් ඔලිම්පික් පදක්කම් හිමිවනු ඇත යන සුබ සිහිනය දැකිය හැකි වනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061722</link>
    <topic>පියානෝවේ දියණියෝ</topic>
    <author/>
    <content>පියානෝවේ දියණියෝ80 දශකයේ මුල් භාගයේ බොරැල්ලේ කෝට්ටේ පාරේ සිට ගුවන්විදුලියට හෝ සුදර්ශියට යන මම සවස ආපසු එන්නේ කනත්තට යාබද පාරේ පා ගමනිනි. එහි තාප්පයකින් ඔබ්බෙහි වූ පැරණි තාලයේ නිවෙසකින් මිහිරි පියානෝ වාදනයක් ඇසෙයි. මම ගමන් වේගය අඩු කොට ඊට සවන් දෙමි. දින කීපයක් ගත වෙද්දී මට ඒ වාදිකාව දැකගැනීමේ රිසියක් ඇති විණි. තාප්පයෙන් ද, ගේට්ටුවෙන් ද එබී බැලුවත් කිසිදිනෙක ඇය දැකගත නොහැකි විය.මෑතකදී ‘යූ ටියුබයකින්’ ආචාර්ය ටානියා ඒකනායක පියානෝ වාදනයක යෙදී සිටින අයුරු දුටු මට එදා බොරැල්ලේ සිටි වාදිකාව ද මෙබඳු රූසිරියෙන් යුත් නිහතමානී විනීත තරුණියක වෙන්නට ඇතැයි සිතුණි. ටානියා අපට සිටින ඉහළම පෙළේ පියානෝ වාදන ශිල්පිනියකි.පේරාදෙණිය විශ්වවිද්‍යාලයෙන් ඉංගි‍්‍රසි සාහිත්‍ය හා වාග් විද්‍යාව හදාරා පසුව එහිම ආචාර්යවරියක ලෙස කටයුතු කළ ටානියා ඒකනායක දැන් එඩින්බරෝ විශ්වවිද්‍යාලයේ සේවය කරන්නීය.ඇය පියානෝ වාදනය උගෙනුම පටන් ගත්තේ වයස අවුරුදු පහේදීය. 2010 ජූලි මාසයේ දී ඇමෙරිකාවේ ජෝන් එෆ්.කෙනඩි මධ්‍යස්ථානයේ පැවැති පියානිස්ට්ස් ඔෆ් ද වර්ල්ඩ් ප්‍රසංගයට සහභාගි වූ ටානියා, රැස්ව සිටි රසික ජනයාගේ මහත් ප්‍රශංසාවටත්, ගෞරවයටත් ලක්වූවාය. එහිදී ඇය සම්භාව්‍ය සංගීත අංග මෙන්ම ශ්‍රී ලාංකේය ජන ගී, වන්නම් ආශ්‍රිත ස්වීය නිර්මාණ තුනක් ද ඉදිරිපත් කළාය. ඉන් එක් අංගයක් නම් කර තිබුණේ “අදහස් - Wings of Roots යනුවෙනි.මාලිනී ජයසිංහ පීරිස් ද, ජාත්‍යන්තර තලයට ළඟා වූ ශ්‍රී ලාංකේය පියානෝ ශිල්පිනියකි. ජීවිතයේ වැඩි කලක් ඇමෙරිකාවේ ගත කර ඇති ඇය කැනඩාව, බ්‍රිතාන්‍ය, යුරෝපය, ඊශ්‍රායලය, රුසියාව, චීනය, ඔස්ට්‍රේලියාව හා ඉන්දියාව වැනි රටවල පියානෝ ප්‍රසංග පවත්වා ඇත්තීය. 1967 දී මියගිය, ලෝක ප්‍රකට සංගීතඥයකු වන හංගේරියානු ජාතික සොල්ටාන් කෝඩලයි (Zoltan Kodaly) ඉදිරියේ ඔහුගේ ම සංගීත රචනයක් වාදනය කිරීමේ භාග්‍යය මාලනියට හිමි වූවාය.ඊශ්‍රායලයේ තෙල්අවීව් නුවර පැවැති ප්‍රසංගයකදී මාලනී පියානෝව වයද්දී ඊශ්‍රායලයේ ශ්‍රේෂ්ඨ සංගීතඥයකු වූ පෝල් බෙන්හයිම් වේදිකාවේම පසෙක හිඳ එය රසවින්දේය. මෙවැනි වටිනා මියැසි මතක රැසක් මාලනී ජයසිංහ පීරිස් සංගීතවේදිනිය සතුය. මෑතකදී නිවාඩුවක් සඳහා ලංකාවට පැමිණි ඇය ජර්මන් සංස්කෘතික මධ්‍යස්ථානයේදී ප්‍රසංගයක් පවත්වා තම ශ්‍රී ලාංකේය රසිකයිනට සංග්‍රහ කළාය.ආචාර්ය ටානියා ඒකනායක හෝ මාලිනී ජයසිංහ පීරිස් පියානෝව ඉදිරියේ හිඳ ලෝකය ජය ගනිද්දී අපේ සිංහල සංගීතකරුවන් ශ්‍රාවකයන් හෝ මාධ්‍ය ඒ පිළිබඳ දැනගත්තේ නැත. ඉංග්‍රිසි පුවත්පත් පවා ඔවුන් ගැන ලියන්නේ ලංකාවට පැමිණි අවස්ථාවකට පමණි. ඊට හේතු කීපයක්ම ඇත. පියානෝව බටහිර සම්භාව්‍ය සංගීතයේ ‘ප්‍රකාශිකාව‘ වීම ද ඊට එක් හේතුවකි. බ්‍රිතාන්‍ය යුගයේ සිටම ශ්‍රී ලංකාවේදී පියානෝව සැලකුණේ ඉහළ පෙළැන්තියේ මන්දිරවල විසිත්ත කාමර සරසන මහන්තත්වයේ සංකේතයක් ලෙසිනි.පියානෝ තිබූ නිවෙස්වල බොහෝ දෙනෙකුට (විශේෂයෙන්ම ගැහැනු ළමයින්) එහි ස්වර පුවරුව හැසිරවිය හැකි වූයේ ජනප්‍රිය බටහිර ගීතයක් දෙකක් හෝ සී.ටී.ප්‍රනාන්දු, සුනිල් ශාන්ත ආදින්ගේ සිංහල ගීත කීපයක් වාදනය කිරීමට පමණි.බටහිර සංගීතයේ නෑයෙකුවීමත් අධික මිලකින් යුක්තවීමත් නිසා ‘පියානෝවට මෙරට දී පන්තිතලයක් ලැබුණි. බීතෝවන් හෝ මොසාට්ගේ සංගීත සංධ්වනි උපදින්නේ පියානෝවෙනි. එහෙත් ඒ සම්භාව්‍ය සංගීතය අපගෙන් බහුතරයට රසවිඳිය නොහැක්කේ පියානෝවේ වරදකින් නම් නොවේ. සංගීතයට පන්ති භේදයක් නැත.17 වැනි ශතවර්ෂය මුලදී ඉතාලියේ පාදුවා නුවර විසූ බාර්තලමියෝ ක්‍රිස්ටොෆෝරි විසින් නූතන පියානෝව නිර්මාණය කරනු ලැබුවේ මුළුමහත් ලෝක ජනතාවම වෙනුවෙනි. “ස්පයිඩර්ස් වෙබ්” අඩවිය සඳහා මාරියා ක්‍රිස්ටිනා ලියා තැබූ සටහනක මෙසේ කියැවේ.”පියානෝවේ ස්වර පුවරුව, කළු - සුදු පැහැයෙන් යුතු වුවද, ඉන් නැඟෙන නාදය, ඔබේ සිතේ සහසක් වර්ණ උපදවයි.”ටානියා ඒකනායක, කෙනඩි මධ්‍යස්ථානයේ දී පියානෝවට ‘ටිකිරි ටිකිරි ලියා” මුසු කළාය. ස්වාධීන රූපවාහිනියේ 25 සංවත්සරයේ දී හර්ෂ මාකලන්දයෝ, ජයන්ත දිසානායක හා රවිබන්දු විද්‍යාපති සමඟ එක්ව පියානෝවෙන් ‘උකුසා වන්ම’ට ගගන සරසන්නට ඉඩ හළහ.සංගීතයට ඉඩ දෙන්න. භාණ්ඩය සහායකයකු පමණි. Play the music, not the instrument’.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061723</link>
    <topic>නොවියැකුණු සුන්දරත්වයක 50 වැනි මතක සැමරුම</topic>
    <author>ටානියා මෝසස්</author>
    <content>නොවියැකුණු සුන්දරත්වයක 50 වැනි මතක සැමරුම“මම සතුටින් වගේ පේනවාද? ඔව්! මම සතුටින්. මගේ ළමා කාලය වගේ කාලයක් කිසිම කෙනෙකුට අවශ්‍ය නොවේවි. තනි දරුවෙක් සිහින මැව්වා... ඒ සිහිනය සැබෑ කරගත්තා. මම මැරිලින් මොන්රෝ... මෙන්න මගේ සින්ඩෙරෙල්ලා කතාව...වරක් True experience සඟරාව හරහා මුළු ලොවටම හඬ නඟා කියූ ඇගේ දුක්බර කතාව අදත් ලොවටම කියන්නට ඇය උත්සාහ දරන්නීය. එදා තම කතාවට සවන් නොදුන් දෙනෝ දහක් දෙනා කෙදිනක හෝ තමාට සවන් දේවි යැයි ඇය විශ්වාස කරන්නීය. ඇය මනු ලොව හැරදා ගොස් අඩ සිය වසකට ආසන්න ය. එහෙත් යළි යළිත් ඇය සිය හඬ අවදි කරන්නීය. ඇය වෙනුවෙන් අද මම ඇගේ කතාව අකුරු කරන්නෙමි.මින් වසර 86 කට පෙර ජූනි මස පළමු දින උපත ලැබූ ඇය නෝර්මා ජීන් මෝර්ටෙන්සන් නම් වූවා ය. උපතේ සිට මිය යන තෙක් ම ඇගේ ජීවිතය ද සිනමා කතාවක මෙන් ම සංවේගජනක ය.නෝර්මා ගේ මව ග්ලැඩිස් පර්ල් බේකර් ය. උප්පැන්න සහතිකයේ පියා ලෙස මාර්ටින් මෝර්ටෙන්සන් යනුවෙන් ලියවී තිබුණත් උප්පැන්නයටම පමණක් ඒ නම සීමා වූයේ නෝර්මා කිසි දිනෙක පියා දැක නොතිබුණු නිසාත් ඇය කිසි විටෙකත් ඔහු තම පියා බව නොපිළිගත් නිසාත් ය. පිය සෙනෙහස එසේ වූ විට මව් සෙනෙහස හෝ සිත පුරා විඳීමට ඇයට වරම් අහිමි වූයේ ඇගේ මව ද මානසික ව්‍යාකූලත්වයකින් පසු වීම හේතුවෙන් පසුකාලීනව දිවියෙන් වැඩි කොටසක් මානසික රෝහල්වල ගත කිරීමට සිදු වූ බැවිනි.නෝර්මා ගේ දිවියේ ප්‍රථම ඛේදවාචකය ඇරඹෙන්නේ එලෙසිනි. මේ නිසා ඇයට සිදුවූයේ පිටස්තර පවුල් අතර ඇති දැඩි වන්නට ය. ඇගේ ළමා කාලේ යම් හෝ අස්වැසිල්ලක් ලැබුණා නම් ඒ ඇයව කලක් ඇති දැඩි කළ ග්‍රේග් මැකී ගෙනි. අහිමි වූ මව්පිය සෙනෙහස නොමසුරුව ලබාදීමට ග්රේෂ් ඉදිරිපත් වූවා ය. නෝර්මා තුළ පළමු වරට තාරකාවක වීමේ බලාපොරොත්තු දල්වා ලනු ලබන්නේ ද ඇය විසිනි.නමුත් ඒ වනවිටත් ඇගේ ජීවිතයේ දරුණුම ඛේදවාචකය සිදු වී අවසන් ය. ඒ ඇයට වයස අවුරුදු 8 සපිරෙද්දීය. මැකී ගේ සෙවණට ප්‍රථම ඇය වාසය කළ නිවෙසක සිටි පුද්ගලයකු අතින් ඇය අතවරයට ලක් වූවා ය. එය කාටත් හොරෙන්, සඟවා ගෙන සිටියත් එනිසා හට ගත් කම්පනයෙන් පුංචි නෝර්මා නිවෙසින් පලා ගියා ය.ඇය තම ජීවිතයේ සුරක්ෂිතභාවයක් ලැබුවේ මැකීගේ සෙවණේ පමණි. මැකී ඇගේ භාරකාරිය වීමට ප්‍රථම නෝර්මා අනාථ නිවාසයකට භාර දීමට අධිකරණය තීන්දු කර ඇය අනාථ නිවාසයට භාරදුන් පසු නිතර පාහේ “මම අනාථයෙක් නෙමෙයි” යනුවෙන් විලාප නැඟූ බව පසු කලෙක දී මුළු ලොවටම පැවසුවේ දුක් මුසු ස්වරූපයෙනි. ග්‍රේස් මැකී හැරුණු විට ඇයගේ රුවල් බිඳුණු ජීවිත නෞකාවට සවියක් වූ අනෙක් කාන්තාව වූයේ ඇනා ඇන්ටි නම් ක්‍රිස්තියානි විද්‍යාඥවරියකි. ඇය එතෙක් අත්විඳ තිබූ ඛේදජනක සිදුවීම් සියල්ල නොසඟවා පැවසූ එකම කාන්තාව වූයේ ද ඇනා ය.ලා රන් පැහැති කැරලි ගැසුණු කොණ්ඩයක් ද, පිරිපුන් දෙකොපුල්, සහ සරාගී නෙත් සඟලක් හිමි නෝර්මා තාරුණ්‍යයට පා තැබූ පසු මනා රූ සපුවකට හිමිකම් කියන්නට වූවා ය. ඇගේ රූ සපුවේ තිබූ ආකර්ෂණීය බව දුටු මැකී “ඔබ කෙදිනක හෝ හොලිවුඩයේ සිහින තාරකාවක් වනු ඇති බවට නිතර නිතර පසක් කළා ය. නෝර්ම දකින වාරයක් පාසා ඇයට සිහි ගැන්වුණේ 20 දශකයේ සිනමාවේ සරාගිනියක් වූ ‘ජින් හාලෝ’ ගේ රූපයයි.තාරකාවක වීමේ පහන නෝර්මාගේ සිතේ දැල්වෙමින් තිබියදී තවත් ආලෝක ධාරාවක් තම විසිරුණු ජීවිතයට එළියක් වන්නට උත්සාහ දරන බව ඇයට වැටහෙන්නේ ඒ අතරතුරදී ය. ජේම්ස් ඩෝට් නමැති අසල්වැසි තරුණයකුගේ ඇල්ම බැල්ම නිරතුරුවම තමා වෙත යොමු වී ඇති බව වටහා ගන්නා නෝර්මා විසිරුණු තම ජීවිතයට හොඳ කඩඉමක් යැයි සිතා ඔහු සමඟ විවාහ වන්නේ ඇයට යන්තම් දහසය වැනි විය සපිරෙනවාත් සමඟ ය.විවාහයෙන් වසර දෙකකට පසු සැමියා සමඟ ඔහුගේ නිල නිවාසයෙහි පදිංචියට යෑමට නෝර්මාට සිදු වන්නේ ඔහුට ලැබූ නව පත්වීමත් සමඟ ය. වැඩි දිනක් ගත වීමට මත්තෙන් එහි සිටි සියලු තරුණ නාවිකයන්ගේ නෙත් සිත් නෝර්මා වෙත වශී වී තිබූ බැවින් ඇය ද ඔවුන් තව තවත් තම වසඟයට නතු කර ගන්නට අඟර දඟර පාන්නටත් තම සිරුරේ හැඩය මනාව ඉස්මතු වන සේ පෙනෙන නොයෙකුත් ඇඳුමින් සැරසෙන්නටත් පුරුදුව සිටියා ය.තම සිතෙහි යටපත් කර ගෙන තිබුණු තාරකාවක වීමේ ආශාව නැවතත් මෝදු වන්නට පටන් ගන්නේ ඒ අතරතුර දී ය. එහෙත් ඒ ආශාවට තම සැමියාගෙන් එල්ල වූ දැඩි විරෝධය මත නැවතත් සිය අරමුණ යටපත් කරගන්නට නෝර්මා උත්සාහ දැරුවත් වරක් හමුදා සේවයට අනුබද්ධිත ඡායාරූප ශිල්පියකු කැමරා කාචයට හසුවූ නෝර්මාගේ ඡායාරූප හමුදා සඟරා රාශියක පළවීම ඇයවත් නොසිතූ අවස්ථාවක ඇයව මෝස්තර නිරූපිකාවක් වීමේ මාවතට මඟපෙන්වීමක් විය.එතැන් සිට සෑම ප්‍රධාන සඟරාවක් ම ඇගේ රූ සපුවෙන් හා නාරි දේහයෙන් සැරසෙන්නේ නෝර්මා සැමවිටම ශිල්පියාට අවශ්‍ය ලෙස ඡායාරූපවලට පෙනී සිටීමේ ප්‍රසිද්ධිය ඉසුලූ නිසා ය. ඒ සමඟම ‘බ්ලූ බුක්’ විලාසිතා ඒජන්සියේ නිරූපිකාව ලෙස කටයුතු කරමින් ඉතාමත් කෙටි කාලයකදී එහි සාර්ථකම නිරූපිකාව බවටද පත් වන්නීය. වෘත්තීය මට්ටමින් ඇය සාර්ථක වී සිටියත් පෞද්ගලික ජීවිතයේ දී තමා දිනෙන් දින පතුලටම ඇද දමන බව ඇයට වැටහී ගොස් තිබිණි. එනිසා ම 1946 දී එතෙක් වසර 6 ගත වී තිබුණත් සිය පළමු විවාහයට සමු දෙන්නේ “මේ විවාහය මට සතුටක් හෝ දුකක් ද ගෙන දුන්නේ නැති බව පවසමිනි.”මෙසේ පෞද්ගලික ජීවිතයෙන් ඇය අසාර්ථක වෙද්දී වෘත්තීමය නිරූපිකාවක ලෙස නෝර්මා දිනෙන් දින සාර්ථක වූවා ය. ඇගේ මේ ප්‍රසිද්ධිය ලොව ප්‍රකට සමාගමක් වූ ටුවෙන්ටියත් සෙන්චරි ෆොක්ස් ආයතනයේ දොරගුළු විවෘත කිරීමට මං පෑදුවේ ය. නව මුහුණු සෙවීමේ නිරතව සිටි කාලයක ටුවෙන්ටියත් සෙන්චරි ෆොක්ස් ආයතනයේ විධායක බෙන් ලියෝන් හට නෝර්මාගේ රුව නෙත ගැටෙන්නේ ඇගේ ඡායාරූප කිහිපයක් දැකීමෙනි.නෝර්මාට එම ආයතනයේ තිර පරීක්ෂණය සඳහා කැඳවන්නේ ඔහු ය. තිර පරීක්ෂණයේදී සිරුර කැපී පෙනෙන පරිදි ඇඳුමකින් සැරසී දුම් වැටියක් උරමින් දර්ශන තලයේ එහා මෙහා ගමන් කරන නෝර්මාගේ දසුන කැමරා කාචයට හසු කරගත් විශිෂ්ට සිනමා ඡායාරූප ශිල්පියකු වූ ලියොන් ෂැම්රොයි ඔහු දුටු දසුනෙන් විස්මිත වූයේ ය. “ජින් හාලෝ නැවත ඇවිදින්!” එලෙසින් ම.... නෑ ජින් හාලෝ අබිබවා යන කාම ධේනුවක්!ඒ සමඟම ටුවෙන්ටියත් සෙන්චරි සමාගම නෝර්මාගේ සේවය ස්ථිර කර මාස 6 ක ගිවිසුමක් අත්සන් කළේ ය. නමුත් ලියෝන් බෙන් ‘නෝර්මා’ යන නාමය ප්‍රිය නොකළ නිසා වරක් ඇය කැරොල් ලින්ඩ් යන නාමය භාවිත කළා ය. එයට ද එතරම් ප්‍රියතාවයක් නොවූ තැන බෙන්, මැරිලින් යනුවෙන් වෙනස් කළ අතර නෝර්මා තම සිහින තාරකාවිය වූ ජින් හාලෝ සිහි ගැන්වෙන පරිදි ජින් මොන්රෝ ලෙස වෙනස් කරගත්තා ය. නමුත් එයට ද ලියෝන් ගෙන් එතරම් ප්‍රසාදයක් නොලැබුණේ ය. මේ අතර නෝර්මා වෙනුවෙන් චිත්‍රපට ගිවිසුම් අස්සන් කරන්නට පැමිණි ඇගේ භාරකාරිය සිය මිත්තනියගේ නමක් වන ‘මොන්රෝ’ නාමය ඇගේ නමෙහි අගට එකතු කළා ය.ඒ අනුව 1946 දී නෝර්මා ජින් මෝර්ටේන්සන් මැරිලින් මොන්රෝ වූවා ය. මැරිලින්ට අවශ්‍ය වූයේ සිනමාවේ නිළියක හෝ කාම ධේනුවක් පමණක් වන්නට නොව සිය රංගන කුසලතා දිනෙන් දින ඔප් නංවාගනිමින් ප්‍රතිභා පූර්ණ නිළියක වන්නට ය. ඒ නිසා ම ඇය ඉපැයූ මුදල් වැය කළේ සිය වෘත්තියට අදාළ පොත්පත් මිලදී ගැනීමටත් නැටුම් ගැයුම් හැදෑරීමට සහ නාට්‍ය නැරඹීමටත් ය. මේ කාලය අතර තුර පුවත් පත් සාකච්ඡාවකට පැමිණි බොබ් ස්ලේටර් නමැති පුවත්පත් කලාවේදියා සමඟ පෙමින් වෙළී සිටි මොන්රෝ ඔහු හා විවාහ විය යුතුයි යැයි තීරණය කරන්නීය. දෙදෙනාගේ ම එකඟත්වයෙන් යුතුව මෙක්සිකෝවේදී විවාහ වූ ඔවුන්ගේ විවාහය ලොවටම රහසක් ව තබාගන්නට තීරණය කෙරිණි. එහෙත් ආලය හා කැස්ස වසන් කරන්න බැරුවා සේ මේ දෙපලගේ පලහිලව්ව ද ආරංචි වීමට එතරම් කලක් ගත නොවී ය.මේ පුවත කන වැකුණු වහාම ටුවෙන්ටියත් සෙන්චරි නොක්ස් සමාගමේ අධිපතිවරයා කියා සිටියේ “මේ කසාදය ඇගේ සිනමා දිවියට විනාශයක් නිසා වහාම එය කුරුටු ගෑ යුතු බවයි. ඔහුගේ බහට අවනතව එම ප්‍රේමණීය විවාහයට සමුදීමට මැරිලින් හා බොබ්ට සිදුවූයේ ඒ වනවිටත් ඔවුන්ට වෘත්තීමය හා මූල්‍යමය ස්ථාවරත්වයක් නොතිබූ බැවිනි. පසුකාලීනව මැරිලින් ගැන පළ වූ තොරතුරු වලදී ඇය තෙවරක් විවාහ වී සිට ඇති බව සඳහන් වී තිබුණත් සැබවින් ම ඇය සිවුවරක් විවාහ වූ කාන්තාවකි. නමුත් බොබ් - මැරලින් විවාහය ලොවට රහසක් වූයේ ට්වෙන්ටියත් සෙන්චරි ෆොක්ස් සමාගම එය ඇගේ වළලා දැමූ ඉතිහාසයට එක් කිරීම නිසා ය.1947 දී ඇය මුල් වරට සිනමාවට පිවිසෙන්නේ ‘ද ශොකින් මිස් පිල්ග්රම්’ චිත්‍රපටයේ කුඩා චරිතයකට දායක වෙමිනි. එතැන් සිට ‘ලේඩීස් ඔෆ් ද කෝරස්’ නමැති සංගීතමය චිත්‍රපටය, ‘ලව් හැපී’, ‘ද ඇස්ෆල්ට් ජංගල්’ සහ ‘ඕල් අබවුට් ඊව්’ වැනි චිත්‍රපට වෙතින් ඇගේ රංගන කුසලතා ඉස්මතු වී පෙනුණි. ඒ අතර ‘හව් ටු මැරි අ මිලියනයර්’ චිත්‍රපටයේ ඇය රඟ පෑ චරිතයට මොන්රෝ වඩාත් ප්‍රිය කළා ය. මේ අතර තුර ඇයගේ නිරුවත් ඡායාරූප කිහිපයක් ගැන මාධ්‍ය වෙතින් දැඩි අවධානයට ලක්වූ නිසා වරක් ‘ලයිෆ්’ සඟරාව මඟින් ඇයට හඳුන්වා තිබුණේ ‘හොලිවුඩයේ කතා බහ’ නමිනි. මේ කාලයේදීම ඇගේ දුක්බර ළමා කාලය පිළිබඳ ද ප්‍රසිද්ධියට පත් වූ නිසා බොහෝ දෙනා තුළ ඇය ගැන සානුකම්පිත හැඟීමක් ඇති කරන්නට එය සමත් විය.දෙවරක් ම විවාහ වී අතර මඟ කඩා වැටුණු ඇගේ හදවත සොරා ගන්නට සමත් වූයේ ජෝ ඩිමාජියෝ ය. ඔහු එවකට බේස්බෝල් ක්‍රීඩකයෙකි. වසර දෙකක ප්‍රේමයකින් පසුව 1954 දී සිදුවූ මොන්රෝ - ජෝ’ විවාහයට එකල මාධ්‍ය වෙතින් යුගයේ සිදු වූ සුවිශේෂී මංගල්‍යයක් ලෙසට වාර්තා ගත වෙයි. මේ කාලය වනවිට ඇය රඟපෑ ‘නයගරා’, ‘වී ආර් නොට් මැරිඩ්’, ‘ඩෝන්ට් බොදර් ටු නොට්’ වැනි චිත්‍රපටවල සරාගී රංගන හේතුවෙන් ‘මැරිලින් මොන්රෝ’ දිනෙන් දින ‘ඉල්ලුම වැඩි’ නිළියක් බවට පත් වන්නීය. මේ වනවිට සය මසක් ගතව තිබූ ඇගේ තෙවන විවාහයත් දෙකඩ වන ලකුණු පහළ වුණේ විවාහයෙන් පසුත් ඇය නිරුවත් හා අඩ නිරුවත් දර්ශනවලට එකතු වීම නිසාත් එය සැමවිටම ජෝගේ දැඩි විවේචනයට ලක් වූ නිසා ය. මොන්ටෝ ගැන දිනෙන් දින දැඩි කලකිරීමක් ඔහු තුළ උපදින්නට විය. ඒ නිසා ම ඔහු නැවතත් බේස් බෝල් සමාජයන්හි රස්තියාදු ගසන්නෙක් බවට පත් විය.කෙසේ හෝ මේ විවාහයට ද නැවතීමේ තිත වැටුණු වහාම මොන්රෝ ඇක්ටර්ස් ස්ටුඩියෝ නමැති ප්‍රකට රංගායතනයට බැඳී රංගන පුහුණුවක් ලැබූ අතර සිනමා ලොවේ පෙරැළියක් කරමින් ‘මොන්රෝ ප්‍රඩක්ෂන්ස්’ නමින් චිත්‍රපට සමාගමක් ද ඇරඹුවා ය. මේ කාලයේ දී තිරගත වූ ‘බස් ස්ටොප්’ සහ ‘ද ප්‍රින්ස් ඇන්ඩ් ද ෂෝ ගර්ල්’ යන චිත්‍රපට දෙකෙහිම ප්‍රධාන චරිත හොඳින් නිරූපණය කරමින් විචාරණ අවධානය දිනා ගත්තා ය.මේ කාලයේදීම සුප්‍රකට නාට්‍ය රචකයකු වූ ආතර් මිලර් හා මොන්රෝ ගේ විවාහය සිනමා ලෝකය මවිතයට පත් කළ අතර ලොව පුරා තවත් මොන්රෝ විවාහයක දැඩි අවධානයට ලක් විය. එහෙත් සිව්වරක් විවාහ වූවත් පවුල් ජීවිතය මොන්රෝට උරුම නොවුණ දෙයක් බවට මේ විවාහයෙන් ද සාක්ෂාත් කෙරිණි. “මා ඇය සුරදූතියක් ලෙස සිතා සිටියත් මට වැරදි ඇත’ යනුවෙන් මිලර් ගේ දින පොතෙහි පිටුවක ලියැවී තිබූ වදන් පෙළ මොන්රෝ තුළ දැඩි කම්පනයක් ඇති කළේ ය. එතෙක් ඒ කාලයේදීම ඇය ගැබ් ගත් නිසා එය යටපත් විණි. එහෙත් අවාසනාවක මහත! හදිසි අනතුරකින් එම දරු ගැබ විනාශ වී යාම නිසා යළිත් විවාහයට කණ කොකා හඬලන්නට විය.මොන්රෝ දැඩි ලෙස පෙති වර්ග භාවිතයට හුරු වන්නට වූවා ය. මේ වනවිට ඇය කෙරෙහි මිලර්ට සැබෑ අනුකම්පාවක් ජනිත ව තිබූ නිසා ඇය වෙනුවෙන් ඔහු ‘මිස් පිට්’ නමැති තිර කතාව රචනා කළේ ය. එහෙත් ඒ වනවිටත් මොන්රෝගේ හදවත වෙනතක ගොස් ය. ඇගේ හදවත නැවැතී තිබුණේ ප්‍රංශ ජාතික නළුවකු වූ ඉවස් මොන්ටෑඩ් අසල ය. මේ නිසා ආතර් මිරර් ට ඇගේ හදවතෙහි දොර වැසී ගියත් චිත්‍රපටයේ වැඩ කටයුතු අවසන් වන තෙක් දික්කසාද නොවීමට දෙදෙනා ම තීරණය කළහ.නමුත් මේ චිත්‍රපටයේ මුල සිට ම සිදුවූ අභාග්‍ය ජනක සිදුවීම් නිසා චිත්‍රපටය අවසන් වූ වහාම මොන්රෝ - මිලර් සිව් වසරක දීගය ද අහවර වූයේ ය. තම ජීවිතය කැබලි වී ඇතැයි යන හැඟීමෙන් මොන්රෝ නිතරම පෙළුණා ය. මේ නිසා ම මතට ද මත්පෙතිවලට ද ඇය තදින් ම ඇබ්බැහි වූවා ය. ඇගේ මානසිකත්වය කොතරම් දරුණු වීද යත් මනෝ චිකිත්සක සායනයකට වහාම ඇතුළු වන්නට ඇගේ වෛද්‍යවරයාගෙන් උපදෙස් ලැබිණි.තම ජීවිතයේ සිදුවූ කඩා වැටීම් නිසා ඒ මතක අමතක කර දැමීමට මොන්රෝ සිය නිව්යෝක් හි පිහිටි නිවෙසට සමු දී නැවතත් ලොස් ඇන්ජලීස් හි පදිංචියට ගියා ය. එකල ජනාධිපතිව සිටි ජෝන් එෆ් කෙනඩි හා ඔහුගේ සොහොයුරු බොබ් කෙනඩි හා අතර සබඳතාවයක් ගොඩනඟා ගැනීමට සමත් වන්නේ ඇගේ මිතුරියක මාර්ගයෙනි. මෙම සබඳතාව තම ජීවන ගමන සදා නොවිසදුණු රහසක් බවට පත් වේ යැයි ඇය සිහිනෙදු නොසිතන්නට ඇත.ඇය කොතරම් ඔවුන් දෙපළට වශී වී සිටියේ ද කිවහොත් එනිසා සිය වෘත්තීය ජීවිතය ද කඩාකප්පල් කරගත්තා ය. ඒ වනවිට චිත්‍රපට අධ්‍යක්ෂවරුන්ට හා නළු නිළියන්ට ද ඇයව මහත් හිසරදයක් වී තිබිණි. දිනක් දර්ශන තලයේ සිටින අතර තුර දී ම කාටත් හොර රහසේ ජනපතිගේ උපන් දිනය වෙනුවෙන් උපන් දින ගීය ගායනා කිරීම සඳහා ගිය මොන්රෝව අවසානයේදී සදහටම චිත්‍රාගාරයෙන් නෙරපනු ලැබීය.සිවු වරක් විවාහ වී සිටියත් ගණන් කළ නොහැකි තරම් පෙම්වතුන් සිටියත් ඒ කිසිම මිනිසකු ඈ සමඟ ජීවිත කාලයටම ජීවත් වූයේ නැත. ඇය නිතරම සදාතනික ආදරයක් සෙව්වාය. නමුත් ඇයට නිතරම විඳීමට සිදු වූයේ කාමුක ආදරයකි. බොහෝ පිරිමින් ඇගේ සරාගී සිරුරට ආදරය කළ මුත් ආත්මීය ආදරයක් ලබන්නට තරම් මැරිලින් මොන්රෝ වාසනාවන්ත නොවූවා ය. 1962 අගෝස්තු 5 වැනිදා රාත්‍රිය සහ උදෑසන අතර කිසියම් වේලාවක ඇය මෙලොව අතහැර දා යන්නට ඇත්තේ ද මනු ලොවින් ඇයට නොලැබූ සදාතනික ප්‍රේමය ඉන් එහා ලොවකින් හෝ ලැබේවි යැයි සිතා විය හැකි ය.මේ සියල්ලටම පිළිතුරු දිය හැක්කේ ඇයටම පමණි. එහෙත් කිසි විටෙක ඇය ඒවාට පිළිතුරු නොදෙන්නීය. ඇය තම ජීවිත කතාව ලොවටම හඬ නඟා කිව්වත් ඒ ජීවිතයේ අවසානය ඇය සදාකාලිකවම අභිරහසක් බවට තබා ගත්තා ය.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061724</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවික්ටර් රත්නායක කියන්නෙ වික්ටෝරියස්(Victorious) නමක්. ජයග්‍රාහී නමක්. ජයග්‍රාහී නමක් නෙවෙයි නම්, ලොක්කා කොහොමද අවුරුදු 39 ක් තිස්සෙ ‘ස’ කියන වන් මෑන් මියුසිකල් ෂෝ එක එතෙර මෙතෙර දස අත පවත්වාගෙන යන්නෙ. ස්වර හතේ, ඒ කියන්නෙ ස, රි, ග, ම,ප, ධ, නි වල ෆස්ට් ස්වරයෙන් ෂෝ එකට නම තියමු කියල චින්තන ජයසේන ළමය එක්ක හිටපුකට්ටිය තීන්දු කරල තියෙන්නෙ 1973 දී. එහෙම නම රෙජිස්ටර් කරපු ෂෝ එකේ ෆස්ට් පර්ෆෝමන්ස් එක 73 ජූලි 20 හැව්ලොක් ටවුන් ලුම්බිණියෙ තියල තියෙන්නෙ. 73 – 2012 අවුරුදු 39 ක්. ෂිහ්ඞ කියලම වැඩක් නෑ.තව ඩිංගෙන් විජේ මල්ලිට අමතක වෙනවා. ‘ස’ ෂෝ එකට නම තීන්දු කරන කොට නාවල ගල්පොත්ත පාරේ වික්ටර්ගෙ ගෙදර හිටපු ටීම් එක කවුද කියල කියන්න. වික්ටර්, සුනිල් ආරියරත්න, බණ්ඩාර කේ.විජේතුංග, ප්‍රේමකීර්ති ද අල්විස්, කේ.ඩී.කේ.ධර්මවර්ධන, ආර්.ආර්.සමරකෝන්, හරිස්චන්ද්‍ර වීරසිංහ, එක්කචින්තන ජයසේන. වික්ටර්, සුනිල්, චින්තන ඇරුණම අනෙක් ටීම් එක ඩෙඩ් ඇන්ඩ් ගෝන්. ප්‍රේමකීර්ති, කේ.ඩී.කේ, බණ්ඩාර වගේ ලිිරික්ස් රයිටර්ස්ල ඒකාලෙ වික්ටර්ගෙ ‘ස’ ෂෝ එකට කට්ටියගෙ සින්දුවලින් දුන්නු සපෝට් එක අදටත් ඔට්ටුයි. අද අපට ඇහෙන ‘ස’ ෂෝ එකේදි වුණත්, ප්‍රේමකීර්ති, කේ.ඩී.කේ, බණ්ඩාර ලගෙ සින්දුවක තියෙන මිහිර ගැන මොන කතාද කියලහිතෙනව. තර්ටි නයින් ඉයර්ස් වගේ ලෝන්ග් ඉනින්ග් එකකදි එක්දාස් හාරසිය පනස් වාරයක් තරම් සින්දු කියපු (කැසට් දාගෙන, සීඩී ප්ලේයර්ස් දාගෙන මයිම් කරල එහෙම නෙවි, ඕන්න) වික්ටර් ලොක්ක ලාස්ට්වීක්එන්ඩ් එකේ මාර සෑඩ්ම සෑඩ් එනවුන්ස්මන්ට් එකක් කළානේ රාජගිරියෙ සවරින් හොටෙල් එකේදි. වික්ටර් රත්නායක, වික්ටර් අයියා, ලේටස්ට්ම ඔනරරි ආමන්ත්‍රණය, ඩොක්ටර් වික්ටර් රත්නායක, ආචාර්ය වික්ටර් රත්නායක මීඩියා කට්ටියට එන්න කියල ‘ස’ මියුසිකල් එකේ අන්තිම ලාස්ට් ඉනින්ග් එක ජූලි 20 ප්ලේ කරනව කියල කිව්වෙ නැද්ද? කට්ටිය ෆුල් හොල්මන්. මෙච්චර හොඳට තාමත් සින්දු කියන්නපුළුවන්කම තියෙද්දි, සීඩී, මයිම්ස් නැතුව තනි තරුවේ කියන්න පුළුවන්කම තියෙද්දි මොකද මේ එක පාරටම ‘ස’ නවත්තන්න හිතුණෙ කියල හැමෝටම මාර ප්‍රෙබ්ලම් එකක්. හැබැයි ඒකට දීපු උත්තරේට අපි වෙල්ඩන් සර් කියල හැට්ස් ඕෆ් කරනවා. එහෙම තමයි ග්‍රේට් ආර්ටිස්ට් කෙනෙක් වුණාම. ඕඩියන්ස් එකට එපා වෙන කල් ඉන්නෙ නැතුව, තමුන්ට දැනුන ගමන් දැන් කාලෙ ඇවිත් චෙරියෝ කියන්න කියලා, ගුඩ්බායි ෂෝ එකක් තියල ටටා කියන එක තමයි කරන්න ඕන හොඳම වැඩේ.වික්ටර්ගෙ ඒ ඩිසිෂන් එක මාර ඉන්ටෙලිජන්ට්. ඒකෙන් වික්ටර්ට මෙච්චර කල් මේ රටේ විතරක් නෙවි ලෝකෙ පුරා හිටපු ඕඩියන්ස් වලින් ෆෑන්ස්ලාගෙන් හම්බවෙච්ච ෆුල් රෙස්පෙක්ට් එක, ක්‍රෙඩිට් එක කිසිම වෙනසක් නැතුව ඉතුරු වෙනවා. ‘ස’ ෂෝ නොකළත් අපිට වික්ටර්ගෙ මධුර මනෝහර ප්‍රේමණීය කටහඬ ඈත්වෙලා යන්නෙ නැති බව ෂුවර්. වික්ටර්ල වගේ මේ විදියෙ බෝල්ඩ් ඩිසිෂන්ස් ගන්න, එඩිතරව හිතන්න පුළුවන් කට්ටිය ඒ වෙලාවට ගන්න ඕන ඩිෂිසන්ස් ගන්නෙ නැතුව ෆුල් අනාථ වෙලා ඉන්න හැටි අපේ ක්‍රිකට් ෆීල්ඩ් එකේ ග්‍රේට්ස්ලගෙ වැඩවලින් ඔප්පු කරලා තියෙනවා.එහෙම ගත්තම වික්ටර් ග්‍රේට්ම ග්‍රේට්. පටන් ගත්ත තැනටම ඇවිත් ජූලි 20 දා හැන්දෑවෙ සින්දු කියන කොට මෙදා වතාවෙත් ලුම්බිණියෙ ජනෙල් දොරවල් කුඩුවෙයි ද කියල විජේ මල්ලිට බයත් හිතෙනවා. වික්ටර්ගෙ ෆෑන්ස් ක්ලබ් එක එහෙමයි. තාරුණ්‍යයට සින්දු කියනව නම් වික්ටර් රත්නායක ආදර්ශයට ගන්න. 73 ඉපදිලාවත් නැති අලුත්ම අලුත් යන්ග් ජෙනරේෂන් එකත් වික්ටර්ගෙ සින්දුවලට කටහඬට, මෙලඩීස්වලට වහවැටෙන රහස මොකක්ද කියල දන්නෙ වික්ටර්ම විතරයි කියලයි විජේ මල්ලි හිතන්නෙ. වික්ටර්ට ජයම වේවා!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061710</link>
    <topic>චූටි මුනුපුරෝ</topic>
    <author>ජෝජ් රොබ්සන් ද සිල්වා</author>
    <content>චූටි මුනුපුරෝචූටි මුනුපුරෝ අපේ මුනුපුරෝ ආච්චි සීයා හරිම ආදරෙයි අගමිණ සේ නුඹට ආදරෙයි ඇස් දෙක වාගේ ආදරෙයිනුඹ මේ ලොව එළිය දැකපු පින්බර ඒ වෙලාවේ නෙත පෙඟුණා හරි සතුටින් තුටු කඳුළින් එවේලේ අගමිණක්ම ලැබුණානේ කියල හිතුන නිමේෂේ තවමත් ඒ සතුට අපේ හිත්වල රජ වෙලානේනුඹෙ කිරිකැටි සුදු මුදු වූ හස රැල්ලෙන් නුඹෙ ලස්සන සමනල වූ මුදු බැල්මෙන් නුඹෙ ලස්සන කෝකිල වූ කිචි බිචියෙන් අප සැමගේ සිත් සැනහෙයි සෙනෙහසකින්නුඹට නොදැනුනත් පුතුනේ අපේ පැතුම් ඉටුවේවා නුඹට නොදැනුනත් පුතුනේ අනාගතය සුබවේවා නුඹට නොදැනුනත් පුතුනේ අගමිණ සේ බැබළේවා නුඹට සදා නිරෝගිමත් දිගු ආයුස වැඩි වේවාපද රචනය – ගාමා ගාමිණී සුබසිංහසංගීතය - සමීර සුබසිංහගායනය – උපසේන සුබසිංහ (කෝපි කඩේ පාල)”මම ගී පද රචනයට යොමු වුණේ පේරාදෙණිය සරසවියේ සිටි වකවානුවේදියි. පසුව යුද හමුදා සේවයේ දී විවේක ලද අවස්ථාවලදී මා අතින් ගීත ලියැවුණා. බොහෝ විට මුලින්ම ලියැවුණේ කවියක් හෝ නිසැදසක්. විවේකීව සිටින විට විනෝදයට එම කවි, නිසදැස් ගී පද රචනා ලෙස සකස් කළා. මගේ ගී පදමාලා එච්.ආර්.ජෝතිපාල, විජය කුමාරතුංග, අමරා රණතුංග සිට නාමල් උඩුගම, උපසේන සුබසිංහ, නොයෙල් රාජ් දක්වා ගායක ගායිකාවන් ගායනා කර තිබෙනවා. මෙතෙක් කලක් ගී පද රචකයකු ලෙස අප්‍රකටව උන්නේ මා ගී පද රචනයේ නියැළුණේ විනෝදයට පමණක් වූ හින්දයි.”එලෙස පවසමින් මෙවර ‘ගී මිහිර’ ගෙනෙන්නට අප සමඟ එක්වන්නේ මෙරට ජනප්‍රිය කලා රසිකයකු වන ගාමා ගාමිණී සුබසිංහය. වෘත්තියෙන් යුද හමුදා සේවයේ නියුතු වූ ගාමා ගාමිණී ග්‍රන්ථ කතුවරයකු, නිදහස් ලේඛකයකු, ඡායාරූප ශිල්පියකු සහ ගී පද රචකයකු ආදී වශයෙන් කලා ක්‍ෂේත්‍රයේ විවිධ ඉසව් ස්පර්ශ කළ කලාකාමියකු ලෙස හඳුන්වා දීම සාධාරණ ය. දැන් විවිධ ගුවන්විදුලි නාළිකාවලින් සහ අන්තර් ජාලයෙන් රසවිඳින්න හැකියාව ලබා දී ඇති ගාමා විසින් රචිත “චූටි මුනුපුරෝ’ ගීතය නිර්මාණය වූ අයුරු ඔහු ‘රසඳුන’ සමඟ හෙළිදරව් කළේ මෙස් ය.”මේ ගීතයට පාදක වුණේ මගේ පෞද්ගලික අත්දැකීමක්. මගේ එකම දුව සකුරා දිල්හානිට ඉන්නවා ‘අගමිණ’ කියලා චූටි පුතෙක්. ඔහු මගේ මුනුපුරා. ඔවුන් පදිංචි එංගලන්තයේ ලන්ඩන් නුවර. දුවයි, බෑණයි, මුනුපුරයි මගේ බිරිඳගෙයි මගෙයි ආදරයේ උරුමක්කාරයෝ. එයාලා ලංකාවේ නැති නිසා සිතේ සිරවී ඇති ආදරය කියාගන්න බැරි තරම් පිරිලා. විශේෂයෙන්ම මුනුපුරාට කියන්න මගේ හිතේ සිරවූ අදහස් මුදාහැරීම තමයි මේ ගී පදමාලාවෙන් කෙරුවේ. මගේ පදමාලාවට තනුව යෙදුවේ මගේ බිරිඳ හිල්ඩා වික්‍රමබාහු. අපේ ගීත සාහිත්‍යයේ දී ඉතා අල්පව කියැවුණු මාතෘකාවක් වන ‘මුනුපුරා’ තේමා කරගෙන මා ලියූ මේ ගීතය සමස්ත මුනුපුරන්ටත්, සීයලා සහ ආච්චිලාටත් පොදුවේ රසවිඳින්න හැකි අයුරින් නිර්මාණය වී ඇති බවයි මගේ විශ්වාසය.””මේ ගීතය සහ මගේ ගී පද රචනා ඇතුළත් සංයුක්ත තැටිය ‘සොඳුරිය අගමිණක් වූ සකුරා මලකි’ නමින් ළඟදීම එළිදක්වනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061720</link>
    <topic>නිපුනි කවීෂා දියණියට ජීවිතය සොයා යන්නට දිරි දෙමු</topic>
    <author>වසන්ත ජයසිංහ ආරච්චිගේ</author>
    <content>නිපුනි කවීෂා දියණියට ජීවිතය සොයා යන්නට දිරි දෙමුනිපුනි කවීෂා කුමාරි තවමත් වයස අවුරුදු 11 ක පුංචි දැරිවියක්. දළුගම ශාන්ත ප්‍රැන්සිස් විද්‍යාලයේ හයවැනි වසරේ අකුරු කරන නිපුනි අනෙක් ළමයින් වගේ ම ඉගෙන ගන්නත්, ක්‍රීඩාවටත්, බාහිර වැඩවලටත් එකසේ දස්කම් දක්වන පුංචි දියණියක්. හැබැයි ඒ පුංචි පැටව් අතරේ නිපුනි තුළ අන් කවුරුත් ළඟ නැති සුවිශේෂකමක් තියෙනවා. ඒක එයාට ලැබුණෙ කොහොමද කියන්න නිපුනිගේ පවුලේ අයවත් නිපුනිවත් ඒ වගේ ම ඔබ අප කවුරුත් දන්නේ නැහැ.ඔව් නිපුනි මෙලොව එළිය දකිනකොට ම උපතින් ම කතා බහ කරන්න බැරි අවාසනාවන්තකමක් ඇය රැගෙන ආවා. ඒ වගේ ම කන් ඇසීමේ ප්‍රශ්නයකුත් ඇයට තිබුණා. ඒත් නිපුනි කුඩා අවදියේ පටන් ම ඇයට අභියෝගයක් වුණු ඒ සුවිශේෂී අඩුපාඩුකමට අභියෝගයක් කරන්න ගත්තා. අද ඇය සෙමෙන් සෙමෙන් වචන අමුනනවා.“මම ඉන්නේ කැලණියේ. ස්කෝලේ 6 වසරේ මම ඉගෙන ගන්නවා. දවසක් මම ස්කෝලේ රැස්වීමක කතාවකුත් කළා. ඒක අහගෙන ඉඳලා ගොඩක් අය ඇඬුවා. ඒත් මම කොහොමහරි කතාව කළා. අනේ මාමේ මට උදව් කරන්න. මම ඉගෙන ගන්න ගොඩක් ආසයි.”නිපුනි අපි හොයාගෙන ඇවිත් එහෙම කතා කරද්දී අපි හැමෝගෙම නෙත් වලටත් කඳුළක් එකතු වුණේ හදටත් හොරා. එයාට කතා කරන්න හරි හැටි බැරිවුණත් වචනෙන් වචනේ මුමුණද්දී ඒ ගන්න දිරිය දැක්කම මේ පුංචි දෝණිට කතා කරන්න පුළුවන් දවස ළඟදීම උදාවේවායි කියන පැතුම හැමෝගෙම හදවත්වලට එකතු වුණා. ඒ බලාපොරොත්තුව නිපුනි තුළ ගොඩනඟන්න පුළුවන් පින් සිත් ඇති දයාබර ඔබට විතරයි. මේ පන්හිඳ එයට ශක්තියක් වේවි කියලා අපි විශ්වාස කරනවා.මේ වෙනකොටත් නිපුනි කවීෂා කුමාරිත් ආදරණීය පියා සිරිල් වික්‍රමනායක වගේ ම ආදරණීය අම්මා චන්ද්‍රානි ධම්මිකා ඇය සුව කරගන්න නොවිඳිනා දුකක් නැති තරම්.“මේ අපි දෛන්නගේ ලොකු දුව. පුංචි දෝණිට අවුරුදු එක හමාරයි. අපේ ගම් පළාත පොල්ගහවෙල නාරම්මල. ඒත් දැන් අපේ පදිංචිය කැලණිය ගෝනවල. අපි කුලියට ඉන්නේ. දුව කුඩා කාලයේ ඉඳලම එයාගේ ලොකු වෙනසක් දැක්කා. දුව පරීක්ෂා කරලා බැලූ වෛද්‍යවරු කිව්වේ එයාගේ කන් ඇහෙන්නේ නැති නිසා කතාබහ කරන්න බැරිවෙයි කියලයි.ඊට පස්සේ අපි ශ්‍රවණ ඌන ළමයින් ශික්ෂණ මධ්‍යස්ථානයට දුව අරගෙන ගියා. එතැනදී ග්ලේටා නාලවන්න කන්‍යා සොයුරියගේ මහන්සියෙන් දුවට කතා කරන්න පුහුණුව දුන්නා. එතැන දී තමයි ටිකක් හරි කතා කරන්න පුළුවන් වුණේ. ඊට පස්සේ දුව ශාන්ත ප්‍රැන්සිස් ස්කෝලෙට ඇතුළත් කළා. ඇත්තටම එයා ඉගෙන ගන්න ගොඩක් දක්ෂයි. ශිෂ්‍යත්ව විභාගයත් පාස් වුණා. ඉතිං එයා කොහොම හරි උනන්දු වෙනවා කතා බහ කරන්න.ස්කෝලේ ගුරුවරු විදුහල්පතිතුමා හැමෝම දුව ගැන දන්නවා. දුවට ආදරෙයි. දැන් අපිට ළමා රෝහලේ යසරත්න වෛද්‍යතුමන් කිව්වා කන් ඇහෙන එක අඩු වේගෙන යන නිසා ශ්‍රවණ උපකරණ ඉක්මනින් ම දාන්න ඕන කියලා. ඒකට ලක්ෂ හතරක මුදලක් හොයාගන්න ඕන.ඒත් ඒ වගේ මුදලක් හොයාගන්න එක අපිට හීනයක්. මගේ මහත්තයාට හරි හමන් රැකියාවක් නැහැ. එයා කුලී වැඩක් කරලා ගෙනෙන කීයෙන් හරි තමයි අදටත් අපි ජීවත්වෙන්නේ. බැරිම තැන ටිකට් ගැහැව්වා. පාරවල් වල ඇවිදලා විකුණන්න හැදුවත් විවිධ ප්‍රශ්නවලට අපි මුහුණ දුන්නා. ඒත් ප්‍රශ්න මැද ඇවිදලා කොහොම හරි ලක්ෂ එකහමාරක් විතර හොයාගන්න පුළුවන් වුණා.”මේ වෙනකොටත් නිපුනි වෙනුවෙන් තවත් ලක්ෂ දෙක හමාරක මුදලක් හොයාගන්න ඔවුන් නොවිඳිනා දුක් විඳිනවා. ඒ නිසා ම ඔවුන් අපව සොයාගෙන ආවේ කෙසේ හෝ ඒ දුක ඔබ ඉදිරියේ තබා තමන්ගේ ආදරණීය දියණියගේ හෙට දවස ආලෝකවත් කරන්න ශක්තියක් වෙන්න කියන අරමුණින්.අපි නිපුනිගේ කතාව ඔබ ඉදිරියේ තියන්නේ ඇයත් ඔබ අප වගේ ම ලෝකය දකින්න ආසාවෙන් ඉන්න දක්ෂ දියණියක් නිසා. කෙසේ හෝ ඒ බලාපොරොත්තුවලට ශක්තියක් වෙන්න නිපුනිගේ ශ්‍රවණ උපකරණවලට තවත් ලක්ෂ දෙක හමාරක මුදලක් හැකි විදියට එකතු කරමු.එහෙම වුණොත් ඇය හෙට දවසේ ජීවිතයට ආශිර්වාදයක්ව රටට වැඩදායි පුරවැසියෙක් වේවි. මවුපියන්ට අනාගතයට ශක්තියක් වේවි. ඒක එහෙම වෙනවා නම් එය ඔබ මේ ආත්මයේ කරන මහා පුණ්‍ය කර්මයක්.ලිපිනය - 507/4 බී, කොහොල්විල පාර, ගෝනවල, කැලණිය.දුරකථනය - 0725174246ගිණුම් අංකය - 72868462 - ලංකා බැංකුව, කිරිබත්ගොඩ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061711</link>
    <topic>මේ තමයි කෝපි කඩේ සිරියාවතී</topic>
    <author>ජොජ් රොබ්සන් ද සිල්වා</author>
    <content>මේ තමයි කෝපි කඩේ සිරියාවතීළහිරු පෙරේරාරම්බරි කියපං උඹෙ නොම්බරේ තන්දුරි කමුද නොදා බර බරේ වාකරෙ කවුද ඉන්නෙ ජරමරේ අම්පාරෙ මල්ලි නිදිද කාමරේ..!(පද – මනුරංග විජේසේකර)අන්තර් ජාලයෙන් ‘කොලවරි’ ගීතය මිලියන පනස් අටක් පමණ පිරිසක් රසවිඳිද්දි මගේ ‘රම්බරි’ ගීතය දැනට රසවිඳලා තියෙනවා ලක්ෂ හයක විතර ගීතලෝලී පිරිසක්. ලංකාව පුංචි රටක්. අපේ තරමට ඒ හොඳටම ඇති. ඉන්දියාවේ රසිකයින් වැඩියි. ‘රම්බරි’ මේ පොඩි ලංකාවෙන් එළියට ගියෙත් නැතුව ලැබී තියෙන මේ ප්‍රතිචාරය වැදගත් අගැයුමක්. ඉස්සර ‘රම්බරි’ට බැන්න අය පවා ‘කොලවරි’ ඇහැව්වට පස්සේ දැන් ‘රම්බරී’ට හොඳ කියනවා.”එසේ පවසමින් ‘ස්වර වර්ණ’ මෙවර වර්ණ ගන්වන්නට අප සමඟ එක්වූවේ අපේ සංගීත ක්ෂේත්‍රයේ නැවුම්, වෙනස් ඉසව්වක රැඳී හිඳිමින් මෙරට ගීතලෝලීන් පිනවන ගායන ශිල්පී ළහිරු පෙරේරාය. විවිධ සංගීත ශෛලි අනුව ගී ගැයීමේ හැකියාව ඇති ළහිරු ගැයූ ‘රම්බරි’ ගීතය මෙන්ම ‘සුදු ගවුමෙ ඇයි මඩ ගෑවුණේ’, ‘රතු රට කජු’ සහ ‘ළබැඳියේ’ වැනි ගීත නව පරපුරේ ශිල්පීන් ගේ නිර්මාණ අතර ළහිරුට වාසනාව ගෙන ආ ගීතය.”මං හිතන්නේ අප ගීතයක් ගායනා කළාම එයට මල් හෝ ගල් (හොඳ හෝ නරක) ප්‍රතිචාර ලැබෙනවා කියන්නේ එය ජනතාව අතරට ගියා කියන එකටයි. මගේ ‘රම්බරි’ ගීතයට මුලින්ම ආව ගල් දැන් ‘කොලවරි’ සින්දුව ආවට පස්සේ මල් වෙලා. ‘රම්බරි’ට මුල් කාලේ බැන්න අයම දැන් හොඳ කියනවා. මගේ මූණට නම් කවදාවත් ‘රම්බරි’ හින්දා බැනලා නැහැ කවුරුවත්ම. ඒත් නොයෙකුත් තැන් වලදීත් ‘රම්බරි’ට බැනපු අය උන්නා. ඒ නිසාත් ‘රම්බරි’ මිනිස්සු අතරට ගියා කියලා මං හිතනවා. නිර්මාණ සියල්ල සැලකුවොත් ‘රම්බරි’ ගීතය තුළ තමයි මම ඉන්නේ.”‘රම්බරි’ ගීතය තුළ ඔබ ඉන්නේ කොහොමද?”ප්‍රධාන වශයෙන්ම ‘රම්බරි’ ගීතයෙන් තමයි මං මේ රටේ ගීත රසික ජනතාවගේ සිත්වල රැඳී සිටින්නේ. ඉස්සර ‘අපේ ළමයින්ට ‘රම්බරි’ සින්දුව අහන්න දෙන්නේ නැහැ කිව්ව වැඩිහිටියෝ අද මේ ගීතය තමන්ගෙ දරුවෝ ගායනා කරද්දි අහගෙන ඉන්නවා. ළමයි මේ ගීතයට රඟපාලා දැන් අන්තර්ජාලයේ ‘යූ ටියුබ්’ එකේ යොදා තිබෙනවා. ජීවිතයේ හැම දෙයක්ම වාගේ මට ලැබුණේ ‘රම්බරි’ හින්දයි. මගේ මිත්‍ර හර්ෂ ඉග්නේෂස් සමඟ මා පවත්වාගෙන යන ‘මියුසික් අවන්’ ව්‍යාපාරය මට ලැබුණු තෑග්ගක්. එය ලැබුණෙත් ‘රම්බරි’ හින්දාමයි. විශේෂයෙන්ම මට රසික පිරිසක් ලැබුණේ ‘රම්බරි’ හින්දා. මං ‘රම්බරි’ ගීතය තුළ ඉන්නේ ඒ කරුණු අනුවයි.”එදා‘රම්බරි’ට චෝදනා කළ විචාරකයින්ට ඔබ අද පවසන්නේ කුමක්ද?”මේ රටේ එකම ගීත විචාරකයෙක්වත් නැහැ. ඉන්නවා නම් ඔවුන් ද ළිං ඇතුළේ ඉන්න ගෙම්බෝ වගේ පුද්ගලයින් මිස සැබෑ විචාරකයින් නෙමේ. ‘රම්බරි’ට එදා බැනපු ඒ ළිං මැඩියෝමයි දැන් ‘කොලවරි’ ගීතයට බනින්නෙත්. ‘කොලවරි’ ගීතය ගයන්නේ ප්‍රසිද්ධ ගායකයෙක් නෙමේ. මටත් මහ ලොකුවට ගයන්න බැහැ. ‘කොලවරි’ ගීතය මගේ ප්‍රියතම ගීතයක්. ඒ වගේමයි එම ගීතයේ ජනප්‍රියත්වයට මං ගරු කරනවා. එහි උසස් දැවැන්ත සංගීත සංයෝජනයක් නැහැ. ඒත් තිබෙන ටික හොඳටම ඇති. උසස් තත්ත්වයක් කියන්නේ පිච්එකට කියන එකටයි. ‘රම්බරි’ ගීතයත් ඒ වගෙයි. ‘රම්බරි’ ප්‍රවීණයන්ට නම් ගීතයක් නොවෙන්න ඇති. ඒ වුණාට අලුත් වෙනස් නිර්මාණයක් කරන්න බය ප්‍රවීණයන්ගේ සින්දුවලට වඩා ඉහළින් අද ‘රම්බරි’ තියෙනවා.”ඔබ එකම ගී පද රචකයෙකුගේ නිර්මාණ ගයන්නේ ඇයි?”මනුරංග මගේ හිතවතා. ඔහු මගේ අවශ්‍යතාව අවබෝධ කරගෙන මට ගැළපෙන ගී පද රචනා කර දෙන නිසා මගේ නිර්මාණ කටයුතු පහසු වෙනවා. අපි කරපු හැම නිර්මාණයක්ම වගේ රසිකයින් අතරේ පිළිගැනීමට ලක් වෙලා තියෙනවා. ඒ වගේම තමයි මනුරංග වෘත්තීමය කලාකරුවෙක්. අපේ අලුත්ම නිර්මාණය ‘කැස්සට කොස් ඇට’ මේ දිනවල අපි එකතු වෙලා නිර්මාණය කරගෙන යනවා. හැමවිටම අලුත් වෙනසක් කරන්න අපි වෑයම් කරනවා.”ඔබ අත්දකින අලුත් වෙනසෙන් මෙරට ගීතලෝලීන් තෘප්තිමත් කළ හැකි වෙයිද?”ඔව්. අපි ජිවිතයේ මොන දේ කළත් තෘප්තිමත් වෙන්න පුළුවන් අයුරින් කරන දේ හරියාකාරව කරන්න ඕනේ. මගේ හැම නිර්මාණයකදීම මම අලුත් වෙනස් අත්දැකීමක් ගීතලෝලීන්ට ලබා දී ඔවුන්ව තෘප්තිමත් කරනවා. මෙතෙක් මා ගැයූ හැම ගීතයකටම වාගේ ඔවුන්ගේ ආදරය හිමි වී තිබීමෙන් තහවුරු වෙන්නේ ඔවුන් මගේ ගීතවලින් තෘප්තිමත් වන බවයි.”විද්‍යුත් මාධ්‍ය මඟින් නිතරම ඔබේ ගීත ප්‍රචාරය වෙනවා ඒ සඳහා ඔබට කර්තෘ භාග ලැබී තිබෙනවාද?”කිසිම විද්‍යුත් මාධ්‍යයකින් මේ වනතුරුත් මට නිසියාකාරව කර්තෘභාග ලැබී නැහැ. සමහර ආයතනවලින් සුළු මුදලක් ගෙවූ අවස්ථා තියෙනවා. ඒ අපේ වැටුපයි. එය අපට ලැබෙන්නම ඕනේ. ඉතින් එක රුපියලක් හෝ මට ලබා දුන්නු ඒ හැම ආයතනයකටම මම ගරු කරනවා. හැබැයි විනිවිදභාවයෙන් සහ නිවැරදිව කර්තෘභාග ලබාගැනීම සඳහා අපි සටනක් දියත් කරලා තිබෙනවා. එය ඉදිරියේ දී ජය ගැනීමට හැකි වෙයි. එවිට හැමෝටම කර්තෘභාග ලැබෙයි.”ළහිරු ගේ යුග ජීවිතයේ තොරතුරු බිඳක් කියමුද?”අවුරුදු නමයක් විතර ඇසුරු කරලා තමයි මම මගේ ‘නීපමා’ සමඟ විවාහ වුණේ. මගේ බිරිය මාව හොඳින් තේරුම් අරගෙන තියෙන හින්දා හවසට ගෙදර යන්න හිතෙන යුග ජීවිතයක් මම ගතකරනවා. ඒ නිසා මගේ නිර්මාණ කටයුතු කරගෙන යන්නත් මට නිදහස් මානසිකත්වයක් ලැබී තිබෙනවා.”ජොජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061712</link>
    <topic>මේ තමයි කෝපි කඩේ සිරියාවතී</topic>
    <author>ඉනෝකා පෙරේරා</author>
    <content>මේ තමයි කෝපි කඩේ සිරියාවතීපද්මා පෙරේරාසෑම ඉරිදාවක ම ‘කෝපි කඩේ’ ඔස්සේ ඔබේ නිවෙසට ගොඩවදින ඈ පද්මා පෙරේරා ය. නැතහොත් කෝපි කඩේ ‘සිරියාවතී’ ය.මේ දිනවල කොහේ යතත් පොඩි දරුවන් පවා ඈ හඳුනා ගන්නේ මේ ‘සිරියාවතී’ චරිතයෙනි.සුනිල් හඳපාන්ගොඩ ගේ ‘සක බල ලෝ’ සරච්චන්ද්‍ර මද්දුම ගේ ‘සත්තුවත්තේ මහත්තුරු’, සුරංජිත් ඩයස්ගේ ‘වෛරයේ ගිනිදැල්ල’ සහ ‘එකම ලේ’, ‘හිතට දුකයි ආදරේ’, ‘මිනිස්කම මැරිලා’, ‘ලක්සෙට කොඩිය’, ‘සිම්පල්’, ‘බබී ඇන්ඩ් ජුලියා’ වැනි වේදිකා නාට්‍ය ගණනාවකම රැඟූ ඇය මේ දිනවල සිය නවතම නාට්‍ය නිර්මාණය ‘දෙවැනි දීගේ’ රටපුරා ගෙන යාමට කටයුතු සූදානම් කරමින් සිටියි.. “දෙවැනි දීගේ’ මං මේ වනවිට ප්‍රදේශ කිහිපයකම පෙන්නුවා. කෝපි කඩේ ශිල්පීන් බොහොමයක් රඟන නිසා හොඳ ප්‍රතිචාර ලබනවා. දැන් මං පූර්ණ කාලීනව කලාවට යොමුවෙලා ඉන්න නිසා ඒ වෙනුවෙන් හොඳ කැපවීමක් කරන්න මම දැන් අවස්ථාව තියෙනවා...”එහෙත් කලෙකට ඉහත ඒ නිදහස ඇයට තිබුණේ නැත. “මං උපන්නෙ හැදුණෙ වැඩුණෙ කොලොන්නාවේ. ඉගෙන ගත්තෙ ටෙරන්ස් ද සිල්වා මහා විද්‍යාලයේ. තිලක් කුමාර රත්නායකයි මමයි එක පන්තියේ මිත්‍රයෝ. ඊට පස්සෙ මං කොළොන්නාව බාලිකාවට ගියා. නමුත් අපේ මිත්‍රත්වය තවම එහෙමයි. පාසල් වේදිකාවේ රඟපෑ නිසා රංගනයට මං හුඟක් ආසා වූ කෙනෙක්. විවාහ වුණාට පස්සෙ මට අවස්ථාව ලැබුණා ‘ළාහිරු දහසක්’ ටෙලිනාට්‍යයට සම්බන්ධ වෙන්න.නමුත් මගේ මහත්තය ඊට කැමැති වුණේ නැහැ. මහත්යාගේ ලොකු තාත්තා තමයි ප්‍රවීණ නළු ඩී.ආර්. නානායක්කාර මහත්මා. ඔහුත් කැමැති වුණේ නැහැ මං කලාවට එනවට. ඒ නිසා උදව් කළෙත් නැහැ. නමුත් මං දැන් නිදහස්. මගේ දරුවො විවාහ පත්වෙලා. ඒ අයගෙන් බාධාවක් නැහැ...” ඒ අනුව ඈ ටී.එන්.එල් රූපවාහිනියේ විකාශය වූ සෙනරත් කොටුවැල්ලගේ ඒකාංගික නාට්‍ය පෙළ ඔස්සේ කලාවට පිවිසියා ය.‘යකඩ පියාපත්’, ‘අළු පාට හීන’, ‘ගෞතමී’ ‘සරා’ ‘සිටු ගෙදර’, ‘මලී’ වැනි ටෙලිනාට්‍ය ඔස්සේත් ‘ගිනි ගත් මධුසමය’ චිත්‍රපටය ඔස්සේත් සිය හැකියාවන් ප්‍රදර්ශනය කළා ය. “තිලක් රත්නායක, සුදම් දයාරත්න, චන්ද්‍රසිරි කොඩිතුවක්කු, එඩී අමරතුංග, සුනිලා කෝට්ටගේ, අනුර චන්ද්‍රසිරි මගේ මේ ගමනට අත්වැල දුන් හිතවතුන්. ඔවුන් හැමෝටම තුති...”ඉනෝකා පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061713</link>
    <topic>බෙහෙත් ගැල්වූ රාවණාගේ දේහය මහතුඩුගල ගල් පර්වතයක</topic>
    <author>සටහන හා ඡායාරූප</author>
    <content>බෙහෙත් ගැල්වූ රාවණාගේ දේහය මහතුඩුගල ගල් පර්වතයකරාම, සීතා සහ රාවණා හා සම්බන්ධ සියලු ජනප්‍රවාදවලම පාහේ සඳහන් වන්නේ රාවණා සීතා පැහැරගෙන ආවේ ලංකාවට බවත් බිහිසුණු රාම - රාවණා යුද්ධය සිදුවූයේ ලංකාවේදීම බවත්ය. සීතා සඟවා තැබු ස්ථානය හා රාම - රාවණා යුද්ධය පැවති ස්ථානය පිළිබඳ කිසිඳු එකඟතාවයක් නොමැත.හනුමාන් ලංකාපුරයේ වූ සියලු නිවෙස්වල පියසි මතට පනිමින් ඒවා දවා අළු කළ බවත් එම ගින්නේ ආලෝකය පතිත වූ පෙදෙස නුවරඑළිය නමින් ව්‍යවහාරප්‍රාප්ත වූ බවත් බොහෝ ජනප්‍රවාදවලින් කියවේ. නුවරඑළිය හා ඒ ආසන්න ප්‍රදේශවල පස් කළු පැහැ ගැන්වී ඇති අතර එසේ වූයේ හනුමාන් ගැසු ගින්නෙන් මුළු ප්‍රදේශයම පිළිස්සී ගිය බැවිනියි පැවසේ.කෙසේ වුවද සීතා සහ සතුරු රාවණා පිළිබඳ සිද්ධිය නුවරඑළිය ප්‍රදේශයට පමණක් සීමා කරන්නට ඇතැම් ජනකතා සූදානම් නැත. මෙරට නන් දෙසින් මේ පිළිබඳ අසන්නට ලැබෙන කතා පුවත් අනන්තය; අප්‍රමාණය.මෙහිදී ලංකාපුරය නමින් හැඳින්වුණේ රට ද නැත්නම් ලංකාවේ එක්තරා ප්‍රදේශයක් ද යන්න පිළිබඳව ද එකඟතාවයක් නොමැත. මෙම ප්‍රවාදය දිගහැරෙන්නේ මෙරට යක්ෂ ගෝත්‍රිකයන් පාලනය කළ යුගයේදීය. පළමුවෙන්ම යක්ෂ ගෝත්‍රික කුවේර රජ පිළිබඳ තොරතුරු අනාවරණය වෙයි. ඔහු ලංකාපුරය පාලනය කළේ බදුල්ලඅග නගරය කරගෙනය.මහා බ්‍රහ්මයාගෙන් ඉතා බලසම්පන්න වරම් රැසක් ලබන රාවණා කුවේරගේ වැඩිමහල් සොහොයුරාය. බලසම්පන්නකමින් මත්වන රාවණා සිය සොහොයුරු කුවේර මරා දමා රාජ්‍යය සහ දඬුමොනර යන්ත්‍රය පැහැරගෙන බදුල්ල අග නගරය කරගෙනම ලංකාපුරය පාලනය කරයි.රාවණා සීතා පැහැරගෙන එන්නේ මේ අතරතුරය. දඹදිව සිට බොහෝ දුරින් පිහිටි ලංකාපුරය නම් වූ යක්ෂ ගෝත්‍රික රාජ්‍යයේ සිරකාරියක වූ සීතාගේ පේ‍්‍රමය බලහත්කාරයෙන් දිනා ගන්නට රාවණා කිසිදු අවස්ථාවක උත්සාහ නොකළේය. මෙම සිද්ධිය අනාවරණය කරන්නේ රාවණා පරමාදර්ශී රජෙකු වූ බවයි.යක්ෂ ගෝත්‍රික තුන්වන රජු විභීෂණය. රාමගේ ප්‍රහාරයෙන් රාවණා යුදබිම මියෑදුණ පසු රාම විසින්ම ලංකා රාජ්‍යය විභීෂණට පවරනු ලබයි. විභීෂණ යනු කුවේරගේ බාල සොහොයුරාය. එබැවින් රාවණාගේ ද මල්ලීය. විභීෂණ ලංකාපුරය පාලනය කරන්නේ කැලණිය අගනුවර කරගෙනය.මෙම කුවේර, රාවණා සහ විභීෂණ යන යක්ෂ ගෝත්‍රික රජුන් තිදෙනා මෙරට පාලනය කළ යුගය පදනම් කරගෙන “ඉන්දියාවේ සිට සීතා පැහැරගෙන ආ දස හිස් ඇති යක්ෂාධිපති රාවණාගේ වාසභූමිය ලංකාව වූවා මිස ඊට පෙර මෙම දිවයින මනුෂ්‍ය වාසයක්ව පැවති බවට කිසිදු සාධකයක් නැතැයි ‘ලංකා ජනතාව‘ නමින් කෘතියක් සම්පාදනය කළ ආචාර්ය නන්දදේව විජේසේකර මහතා සඳහන් කර ඇත.නුවරඑළිය දිස්ත්‍රික්කයේ එක් අන්තයක පිහිටි මතුරට ප්‍රදේශයේ ඇති “සීතාව“ නමැති පැරණි ග්‍රාමය එනම ලද්දේ රාවණා එහි ද සීතා සඟවා තැබු බැවිනි යි කියනු ලැබේ. ඉතා දුෂ්කර කඳු මුදුනක් වූ සීතාව ගමට නුදුරින් උමඟක කටක් මතුව පවතින අතර එම උමඟ නුවරඑළියේ කඳපොළ ග්‍රාමය තෙක් විහිදී ඇතැයි කියනු ලැබේ.කොත්මලේ පිහිටි රාවණාගොඩ ග්‍රාමය එනම ලද්දේ රාවණා සැඟවී සිටි ස්ථානයක් යයි විශ්වාස කරන බැවිනි. රාවණාගොඩ ද කඳුවලින් වට වූ දුෂ්කර, දුර්ගම ග්‍රාමයකි. එහි ද රාවණා ඇල්ල නමින් කුඩා දිය දහරක් පවතී.රාමගෙන් වෙන්ව විසීමේ පි‍්‍රයවිප්‍රයෝගයේ හේතුවෙන් ද සතුරු රාවණා හා එක්වීමට සිදුවීමේ අපි‍්‍රය සම්භෝගයේ හේතුවෙන් ද සීතා දේවිය වැලපුණු ප්‍රදේශය වලපනේ නමින් ව්‍යවහාරප්‍රාප්ත වූ බවට ද මතයක් පවතී. වලපනේ යනු ද නුවරඑළිය දිස්ත්‍රික්කයටම අයත් දුෂ්කර පෙදෙසකි.වලපනේ ප්‍රදේශයේ රාවණා - සීතා කතාව පදනම් කරගත් තවත් ජනකතා ගණනාවක්ම පවතී. එහි එක් උස් කන්දක් හඳුන්වන්නේ “පහන් තිබු කන්ද” නමිනි. කන්ද මුදුනේ ගල් තලාවක් හාරා සුවිශාල පහන් තැටිල්ලක් සකස් කර ඇති නිසා එනම ව්‍යවහාර විය. එහි දිනපතාම රාත්‍රියට පහන් තිරයක් දල්වා ඇත. එසේ පහන දල්වා ඇත්තේ ඊට පසෙකින් පිහිටි මහකුඩුගල ගල් පර්වතයට ආලෝකය පතිත වනු පිණිසය.මහකුඩුගල ගල් පර්වතයේ යක්ෂයකු වෙසෙතියි ද, එම යක්ෂයාට ආලෝකය වැටෙනු පිණිස පහන දැල්වූයේ යයි ද ජනප්‍රවාදයේ සඳහන් වේ.මෙම ජනප්‍රවාදය අඹන්වැල්ලේ ශ්‍රී සිද්ධාර්ථ ධර්මානන්ද මල්වතු පාර්ශ්වයේ හිටපු අනුනායක හිමියන් වලපනේ සම්බන්ධයෙන් ලියා තිබු ඉතිහාස විවරණ අත්පිටපතේ එන සිදුවීම් සනාථ කරතියි සිතේ.රාවණාගේ දේහය බෙහෙත් ගල්වා නරක් නොවන සේ මහකුඩුගල ගල් පර්වතය තුළ තැන්පත් කර ඇතැයි ද, එය වර්තමානයේ දී පවා පවතින්නේ යයි ද උන්වහන්සේ සඳහන් කොට ඇත. උන්වහන්සේ පර්යේෂණ කණ්ඩායමක් සූදානම් කරගෙන රාවණාගේ දේහය තැන්පත් ගල් ගුහාවට ඇතුළු වී ඇත. එතුළ බොහෝ දුරක් ගමන් කිරීමේ දී තැනිතලා පොළවක අලංකාර පොකුණක් හමු වූ බවත් එය පසුකර යන විට සතර අතට විහිදි උමං මාර්ග හතරක සන්ධිස්ථානයක් හමුවූයේ යයි ද සඳහන් කොට ඇත. වගකිවයුත්තන්ගේ අනුග්‍රහය නොලද නිසා මෙම පර්යේෂණ කටයුත්ත ඉදිරියට පවත්වාගෙන යාමට නොහැකි වී ඇත.ඉහතින් දැක්වූ පරිදි පහන් තිබු කන්දේ පහන දැල්වූයේ යක්ෂ ගෝත්‍රික රාවණාගේ මෘත ශරීරයට ආලෝකය සපයනු පිණිස ද යන්න සැකයකි.මහකුඩුගල පර්වතය මුදුනේ අලංකාර උයන් වතු, මල් වතු, පලතුරු වතු සහ ඖෂධ වතු ආදිය පවතින්නේ යයි ද, එහි ගොස් ඕනෑම තැනක සැරිසැරිය හැකි යයි ද, පලතුරු වත්තට වැදී පුළුවන් තරම් පලතුරු අනුභව කළ හැකි යයි ද, එහෙත් පලතුරු කඩාගෙන ආපසු එන්නට උත්සාහ කළහොත් ඔවුන් මංමුලා වන බව ද අත්දැකීම් සහිත පැරැන්නෝ පවසති. මේ අතර මෙරට ඉතිහාසයේ යුග පිළිබඳ කතාබහේදී සීතාවක යුගය පිළිබඳව ද තොරතුරු අනාවරණය වේ.වර්තමාන අවිස්සාවේල්ල ආශි‍්‍රතව සීතාවක රාජධානිය පිහිටියා වුවද සීතාවකට එනම ලැබුණේ සීතාදේවිය සඟවා තැබු එක් ස්ථානයක් නිසා යයි කියනු ලැබේ. සීතාවක මෙන්ම සීතාවක ගඟ ද පිහිටියේ ඒ ආසන්නවමය.අවිස්සාවේල්ල ප්‍රසිද්ධ බස් නැවතුම් පොළට නුදුරින් පිහිටි ගල් ලෙනක් පිළිබඳ මතකය අවදි කළ පැරැන්නෙකු කීවේ පැහැරගෙන ආ සීතා දේවිය එම ගල් ලෙනේ ද සඟවා තබා ඇති බවයි. ඊට නුදුරින් ගලන දිය දහරාවේ පීල්ලක් නිර්මාණය වී ඇති අතර සීතා දේවිය ජලස්නානය සඳහා එම දිය පීල්ල භාවිත කළ හෙයින් එය සීතා පීල්ල වූ බව ද ඔහු තවදුරටත් පැවසුවේ ය.පැහැර ගැනීමට ලක්වූ සීතා දේවිය වරෙක රාමයන් පිළිබඳ මතකය අලුත් කරමින් උපශාන්ත ජීවිතයක් ගත කළ බව ද, තවත් විටෙක සතුරු රාවණා පිළිබඳව උපන් කෝපයෙන් හා ක්‍රෝධයෙන් ඇවිස්සුණු ඇය රෞද්‍ර විලාසයකින් පසු වූ බව ද කියනු ලැබේ. එම උපශාන්ත ගුණය සහ රෞද්‍ර විලාසය වරින්වර සීතා ගඟ ද ප්‍රකට කරන්නේ යයි කියනු ලැබේ.සීතාවක නාමය තැනුණු ආකාරය පිළිබඳ තවත් අයකු පළ කළ අදහසක් මෙපරිදිය. සීතාවක ගඟේ කනමැදිරියන් වළ සෑදී තිබෙන තැන වංගුවක් ඇති නිසා “වක” සෑදුණ බවත් වංගුව මෙන් ගලා බස්නා ජලය සීතල නිසා “සීත” සෑදුණු බවත් එම පද දෙකේ එකතුවෙන් “සීතාවක” නාමය සෑදුණු බවත් ය.දකුණු ප්‍රදේශයේ ගාල්ල නගරය ආශි‍්‍රතව පිහිටි රූමස්සල කන්ද සහ හම්බන්තොට ආසන්නව ගිණිකොන දිග මුහුදු තීරයේ පිහිටි මහා රාවණා කොටුව සහ කුඩා රාවණා කොටුව අනාවරණය කරන්නේ රාම - සීතා සහ රාවණා කතා පුවත පිළිබඳ වූ තවත් පැතිකඩකි.මතුරට “සීතාව“ ගම රාවණා - සීතා ප්‍රවාදය නිසා ප්‍රසිද්ධියට පත්වූවා සේම එම සිද්ධිය පිළිබඳ පැරණි ඓතිහාසික ග්‍රන්ථයක් ලෙස ප්‍රකට අතිපූජ්‍ය ලබුගම ලංකානන්ද මාහිමිපාණන් වහන්සේ සංස්කරණය කළ “මන්දාරම් පුර පුවත” පොතේ ද ඇතුළත් කොට තිබීමෙන් පෙනී යන්නේ සීතාව ගම එක්තරා ආකාරයක වැදගත්කමක් පෙන්නුම් කරන බවයි. එම ග්‍රන්ථය සම්පූර්ණයෙන්ම පද්‍යයෙන් රචනා වූවකි.එහි ඇතැම් පද්‍යයක මතුරට “සීතා මුදුන”, “සීතා කන්ද” සහ “සීතාගිරි” යන ස්ථාන පිළිබඳ සඳහන් වෙයි.මේවා සීතාව ගමම හෝ ඒ ආසන්න ප්‍රදේශ විය හැකිය.මන්දාරම් පුර පෙදෙස විනාශ කළ ශිව භක්තික ගිරි තවුසා ඇතුළු පිරිස පරාජය කළ දිවාරත්න, වීරසූරිය සහ හළුවඩන නිලමේ යන අයට ගම්-බිම්, සන්නස් හා රාජකාරි ද පිරිනමමින් පළමුවන විමලධර්මසූරිය රජතුමා “රාවණා කොඩිය” ද ඔවුන්ට පිරිනැමු බව මන්දාරම්පුර පුවත අනාවරණය කරයි.කීර්ති ශ්‍රී රාජසිංහ රජතුමා මෙරට උපසම්පදාව පිහිටුවීම සඳහා සියම් දේශයෙන් වැඩම කරවු මහා සංඝරත්නය පිළිගැනීම සඳහා විශාල උත්සවයක් සංවිධානය කළ අතර එහිදී පෙරහරේ “රාවණා කොඩිය” පෙරටු කරගෙන හේවාහැටේ සේනාව ගමන් කළ බව ද මන්දාරම්පුර පුවත ග්‍රන්ථයේ සඳහන් වෙයි.සීතා සහ රාවණා යන නාමය සඳහන් ස්ථානනාම, ග්‍රාම නාම, ද්‍රව්‍ය නාම ආදිය ප්‍රකාශ කරන්නේ මතුරට, මන්දාරම්පුර, සහ හේවාහැට වැනි ප්‍රදේශවල ද රාවණා - සීතා ප්‍රවාදයට පාදක වූ සිදුවීම් වූ බව නොවේ ද?සටහන හා ඡායාරූපසිරිසේන දේවපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>17</day>
    </date>
    <link>http://www.silumina.lk/2012/06/17/_art.asp?fn=av12061714</link>
    <topic>ඉගෙන ගන්නෙ  රස්සාවකට යන්නම නෙමෙයි</topic>
    <author>මතු සම්බන්ධයි</author>
    <content>ඉගෙන ගන්නෙ  රස්සාවකට යන්නම නෙමෙයිමෙතෙක් කතාව..මත්ද්‍රව්‍ය ගෙන්වීම හා විකිණීම සම්බන්ධයෙන් සැකපිට අත්අඩංගුවට ගන්නා සිය මව හා සොහොයුරා බැලීමට පොලිස් පරීක්ෂක ප්‍රමෝද් වැලිකඩ බන්ධනාගාරයට යයි.සිර මැදිරියේ සිටින සිය සොහොයුරා වන කුෂාන්, ප්‍රමෝද්ගේ පැමිණීමෙන් නයෙකු සේ කිපෙයි. සිය මෑණියන් හා තමා මේ තත්ත්වයට පත්කළ ප්‍රමෝද්ගෙන් කවදා හෝ පළිගන්නා බව දිවුරමින් කුෂාන් ඔහු එළවා ගනී.දැඩි මානසික පසුබෑමකට ලක්වන ප්‍රමෝද් මව බැලීමට යන්නේ තමාට හොරෙන් කලක සිට පවත්වාගෙන ගිය මේ මහා පරිමාණ මත්ද්‍රව්‍ය ව්‍යාපාරයේ අගමුල දැනගන්නා අටියෙනි. බන්ධනාගාරයේ සිටින ඇගේ අසරණ විලාසය දැකීමෙන් සසල වුවද, ඔහු මවගෙන් දැඩි ලෙස අයැද සිටින්නේ තමාගෙන් වසන්කොට සිය බාල සොහොයුරාගේ ද ජීවිතය විනාශ වන අයුරින් කටයුතු කළේ ඇයි කියාය.හඬා වැලපෙමින් සමාව යදිමින් ඇය සියල්ල සඳහන් කළ කොළ ගොන්නක් ඔහු අතට පත්කරන්නේ යළි කිසිදා තමා බැලීමට නොඑන ලෙසත් කුෂාන් බේරාගන්නා ලෙසත් අයදිමින්. තම මවගේ මුළු ජීවිත කතාවම එහි අඩංගු වී ඇති බව ප්‍රමෝද් වටහා ගන්නේ පිළිවෙළින් එකින් එක ලිපි සියල්ල කියවීමෙන් පසුවය. මේ ඒ අතීතයයි.නිල්මිණි ඇසුවේ තරමක නොසන්සුන්තාවකිනි. සුරංග නැගිට රවුමක් කැරකී යළි නිල්මිණි ඉදිරියේ වාඩි වූයේ සිනා රැඳි මුව සහිතවය.“ඉතින් ඒ හින්දනේ මං ඇහුවෙත්?” හෙමින් සීරුවේ ඇගේ කරෙන් ගලවා ගත් සිහින් චේන් පොට ඔහුගේ අත්ල මත දිලිසුණේය. කමිසයේ සාක්කුවෙන් ගත් සුදු ටිෂු කඩදාසියේ එතු කුඩා මාල පෙත්ත දැමු චේන් පොට සුරංග නිල්මිණිගේ කරේ බැන්දේ... අර මඳ සිනහවත් සමඟය.“ලස්සන ද?”“ඔව්”ඇගේ ස්වරයේ දැඩි සතුටක් නැති බවක් එකවරම සුරංගට දැනුණ ද එය ඔහුට තේරුම් ගත නොහැකි විය. නිල්මිණි සිහි වූයේ වීසි කර දැමු මෙවැනි සිවු ගුණයක් පමණ විශාල වූ පැන්ඩනයය. දෙවනුව සුරංගගේ අවිහිංසක දෙනෙත් ඈ තුළ මහා සෙනෙහසක් ඇති කළේය.“ඇයි... සුරංග ඔයා මෙහෙම වියදම් කළේ? අපරාදෙනෙ...”“මම දුන්නේ මගේ අනාගතය බාර ගන්න කෙනාටනේ... මම වෙන කාට ද දෙන්නෙ? කියන්න ඔයා කැමැති ද ඒකට?”පිළිතුරක් අපේක්ෂාවෙන් ඒ අහිංසක දෙනෙත් බලා සිටී.ඈ වටපිට බලා ඔහුගේ කොපුල සිප ගත්තාය.“මට ඒ ඇති...” සුරංගගේ සිනා හඬින් අවට නිසල බව මැකී ගියේය.තවත් බොහෝ වේලාවක් පෙම් බස් දොඩමින් සිට දහවල් ආහාරයට දෙදෙනාම ඇගේ ගෙදරට ගොඩ වූහ.“උඹටත් මං කොහේ හරි යන්න කතා කළොත් තමයි වැඩ... වැඩ ඉවරයක් නෑ... මෙයා ආහම ඒ ඔක්කොම උඹේ අප්පච්චි බාරගන්නව ඇති නේද?”නිමන්තගේ උස් හඬ දඩි බිඩියේ ඉවුම් පිහුම් කරන මවට ද ඇසෙයි. සාඩම්බරව බොරු කෝපයකින් එන ඕ ඒ අයුරින්ම නිමන්ත දෙස බලා සිටී.“මූ බිරුවට කවුද නැන්දේ ගණං ගන්නේ?” සුරංග නිමන්තගේ පිටට පහරක් ගසා අසුනකට බර දෙයි.දහවල කෑමත් කා ආපසු යන සුරංග හා එක්ව දිව යන්නට තරම් නිල්මිණිට ආසාවක් දැනෙයි. ධනුක හා ඇසුරට පත්වූ පසු ඈ නොදැනුවත්ව කිසියම් ආවේගයක් ඈ තුළ නිර්මාණය වී ඇත. වැඩිදුර අධ්‍යාපනයේ යෙදීමට ආශාව ඇතත්, ධනුකගේ පැවතුම් ඇගේ අනාගතය බිඳ දමාවිදැයි සැකයක් මතුව ඇත.“මට හිතෙනව අම්මේ විභාගයෙන් පස්සෙ ගමේ නතර වෙලා තියෙන වැඩක් පලක් කරගෙන ඉන්න...”“ඇයි සුරංග ඉගෙන ගන්න එපා කිව්ව ද?”මව නිල්මිණි සමීපයට පැමිණ ඕනෑකමින් විමසුවාය.“නෑ... ඒත් මට කවදාවත් රස්සාවකට යන්න සුරංග ඉඩ දෙන්නෑ...”“අනේ මන්ද පුතේ... අයියගෙනුත් අහල බලල හොඳ විදිහකට වැඩ කරන එකයි...”“නංගි ඉගෙන ගන්නවට සුරංගගේ අකැමැත්තක් නෑ...”එදා රාත්‍රියේ නිමන්ත හැමෝටම ඇසෙන්නට උස් හඬින් කීවේය. නිල්මිණි කරබා ගත්තේ මේ ඇගේම හිතු මතයට සිදුවන කාරණයක් වූ හෙයිනි.“ඇයි උඹට කසාද බඳින්න හදිස්සි ද?” සොහොයුරාගේ කවටකම් වෙනදාට නම් ඇයට ගෙන දෙන්නේ අසීමිත සුවයකි. නිමන්ත ඇගේ ගෙල වටා දෑතම රඳවා සිනාසෙයි. ඇගේ මුහුණේ කිසියම් දෙයක් සැඟවී ඇතත් ඔහු සිතන්නේ නැඟණිය දැන් කුමක් තීරණය කළත් එය නිවැරැදි බවය. ඈ කැමැති ලෙසින් අනාගතය සැලසුම් වූවාට ඔහුගේද අකැමැත්තක් නැත.“ඔයා ගමේ ගියහම ගොඩක් ලස්සන වෙනවා.” ධනුක වාහනයේ වේගය සීමා කරමින් පැවසුවේය.“නාලිකාගේ නමට ගේ ලිව්ව ද?” ඒ නෑසුණා සේ නිල්මිණි ඇසුවේ මහා බලාපොරොත්තු සිතේ තබාගෙනය.“හදිස්සියක් නෑ... ඒක මම නාලිට දෙනවා.”“එහෙම කිව්වට ඕවා වෙනස් වෙන්න පුළුවන්... එයාල හැමදාම ඒ ගෙදර හිටියනේ...”“නිල්මි...? ඇයි මට එහෙම කියන්නෙ? ඔයාට කොහොමද ඒක ප්‍රශ්නයක් වුණේ?”“ඒක මට ලොකු ප්‍රශ්නයක්... නාලි මගෙ යාළුවා... මං එයාගෙන් ඒවා උදුරගන්න මෙහෙම දෙයක් කරනව කියල අහන්න මට ඕන නෑ.”“හරි... ඒක ඔයාට ප්‍රශ්නයක් නම් හෙට මං ඒක නාලිට ලියන්නම්... මට ඔයාට ප්‍රශ්න ඇති කරවන්න වුවමනාවක් නෑ...”නිල්මිණි ධනුකගේ කීම විශ්වාස නොකළ ද නාලිකා එයින් මහා පුදුමයකට පත්වූවාය. ධනුක නටන්නට යන නාඩගම කොහෙන් කෙසේ හමාර වේදෝයි ඈ බෙහෙවින්ම බියපත්ව සිටියා පමණක් නොවේ.මේ අසරණියට යන කල දවස ගැනත් ඕ පසුතැවිලි වූවාය.“ඔය ගමන් බිමන් ඇති නිල්මි... අපි ගැන හිතන්න ගිහින් ඔයා ලොකු අමාරුවක වැටෙනවා. මම කොහෙත්ම කැමැති නෑ... ඔය භයානක සෙල්ලමට...”“ඉඩම ලියපු ගමන් සෙල්ලම ඉවරයි... මං දැනටමත් අයියට කියල තියෙන්නේ... නාලි... මං ඉක්මනින් සුරංගව මැරි කරනවා...”“එහෙම වෙනව නම් හොඳයි... ඒත් අපේ මාමි ඔයාට එහෙම කරන්න ඉඩ තියන එකක් නෑ...”“අනේ මාව බය කරන්න එපා නාලි... මට උදව් කරන්න. මං හින්දනෙ මේ හැම ප්‍රශ්නයක්ම...”“කොහොමහරි එයාට ඔයාව අවශ්‍ය වුණා. ඔයා ඕනකමින් කළ දෙයක් ද මේක? හරි වැඩක්නේ... කෙල්ලෙකුට නිදහසක් නැද්ද? ඔයා අපේ ප්‍රශ්න ගැන හිතන්න එපා නිල්මි... එයා... එයා ඕන දෙයක් කරපුවාවේ...”“නාලි... මට ඔයාගෙ මාමා පොරොන්දු වුණා... ඉඩම් හෙට හරි ලියනවා කියලා... එහෙම නූනොත් මං මේක නවත්තනවා...”“ලිව්වොත්... ඔයා එයා කියන දේට එකඟ වෙනවද නිල්මි?”“පිස්සුද නාලි... මං එහෙම වුණොත් ගමේ යනවා... මට දැන් ඉගෙන ගන්නත් බැහැ කියල හිතෙනවා... මං සුරංගට කියලා ආවේ... අයියටත් කිව්වා. ඉක්මනට මැරි කරනව කියලා...”“මේක මහා භයානක සෙල්ලමක් නිල්මි... මං මේකට ඉඩ දෙන්නෑ ඔයාට... ඔයා ලොකු අමාරුවක වැටෙන්න යන්නේ...”“මම ඔයාට කිව්ව එකයි වැරැද්ද? මේ අහන්න නාලි... ඔයාගෙ අම්මා හරි හිත් අමාරුවෙන් ඉන්නේ. මං එක පාරටම ඔයාගෙ මාමව අත්හරින්නෑ ටික දවසක් ගියාම බොරු රණ්ඩුවක් අරගෙන තරහ වෙනවා... එතකොට මමත් නිදහස්... ඔයත් නිදහස්.”“මට නම් මේ මොනවත් තේරෙන්නෑ නිල්මි... මට හරි දුකයි ඔයා ගැන...”නව නිවහනකට මුල්ගල තබන දා නිල්මි සිටියේ උතුරා පිටාර ගලන සතුටකින්ය. සුබ නැකතට සුරංගත් නිල්මිණිත් දෙදෙනාම එක්වී මුල්ගල තබා වැඩ ආරම්භ කරන ලදි. උදව් පදව් සඳහා ගමේ තරුණ පිරිස ආරාධනා නොමැතිව පැමිණ සිටීම නිසා විශාල වැඩ ප්‍රමාණයක් නිම කරගැනීමට හැකි විය.මේ තරම් කඩිනමින් ගේ සෑදීමට සුරංගගේ සිතක නොතිබුණ ද නිල්මිණිගේ උනන්දුව ගැන වරෙක ඔහු පුදුමයටත්, සතුටටත් පත් වූයේය.ඇගේ සමීප වීම ඉතා උණුසුම් සුන්දර හැඟීමක් ගෙන දුන්න ද නිල්මිණි අධ්‍යාපනය අතරමඟ නතර කර දැමීමට අර ඇඳීම නම් සුරංග බලාපොරොත්තු වූයේ නැත.‘රස්සාවකට යන්න දෙන්නැත්නම් මොනවටද මං නිදිමරාගෙන පාඩම් කරල විභාග පාස් කරන්නෙ?’නිල්මිණි තර්ක කළාය.“ඉගෙන ගන්නෙ රස්සාවකට යන්නම නෙවෙයි... දියුණු වෙන්න දරුවන්ට උගන්වන්න...”“මට ඉගැන්නුවේ අපේ අම්මා විභාග පාස් කරල ද? මට බෑ සුරංගයියේ... මට ඕන ඔයත් එක්ක ගමේ ජීවත්වෙන්න...”මතු සම්බන්ධයිකර්තෘට ලියන්න | මුද්‍රණය සඳහා</content>
  </post></root>