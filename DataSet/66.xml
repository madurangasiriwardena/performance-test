<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=n1203201</link>
    <topic>සර්ව ආගමික නායකයෝ සත්‍යක්‍රියා කරති</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>දශක තුනක ත්‍රස්තවාදයෙන් නිදහස් කර ගත් රට විදේශ බලවේගවලින් ආරක්ෂා කරනු පිණිස මහා සංඝරත්නය ප්‍රමුඛ සර්වාගමික පූජ්‍ය පක්ෂය සහ මහ ජනතාව එක්ව කොළඹ නගර සභා පරිශ්‍රය අභියස දී ඊයේ (19) මහා අධිෂ්ඨාන පූජාවක නිරත වූහ.සාමයේ නිදහස භුක්ති විඳින ශ්‍රී ලංකාවේ ස්වෛරීභාවයට, අභිමානයට, භෞමික අඛණ්ඩතාවට එරෙහි කුමන්ත්‍රණ පරාජය කිරීම සඳහා සියලු ආගම් හා ජාතීන්ට අයත් ජනතාවගේ එකමුතුව ලොවට කියාපාන්නට මේ අධිෂ්ඨාන පූජාව සංවිධාන කෙරිණ.නිදහස සුරැකීමේ ජාතික ව්‍යාපාරය සංවිධාන කළ මේ මහා අධිෂ්ඨාන පූජාවට මහා සංඝරත්නය, හින්දු පූජකවරු, ඉස්ලාම් පූජකවරු සහ කිතුණු පූජකවරු දහස් ගණනක් පැමිණියේ සම්ප්‍රදායික නර්තන හා බෙර වාදයකයන් පෙරටු කර ගත් අලංකාර පෙරහරකිනි.ජාතික ධජ පෙරටු කර ගත් මේ අලංකාර පෙරහර බෙර සක් නද මධ්‍යයේ නගර ශාලා පරිශ්‍රයට පැමිණෙන මොහොත වන විටත් දහස් සංඛ්‍යාත දේශප්‍රේමී ජනතාව ඒ අවට රැස්කමින් උන්හ.අසීරුවෙන් දිනා ගත් නිදහස හෝ රාජ්‍ය නායකයා ප්‍රමුඛ වීරෝදාර රණවිරුවන් බිලිගන්නට බටහිර බලවතුන් ඇතුළු කොටි හිතවාදීන්ට ඉඩ නොදෙන බවට දැඩි අධිෂ්ඨානය ලොවට පෙන්වන්නට රැස් වූ ජනකායෙන් නගර සභා පරිශ්‍රය වැසී ගොස් තිබිණ.සර්වාගමික පූජ්‍ය පක්ෂය නගර ශාලා පරිශ්‍රයට පැමිණීමෙන් අනතුරුව මේ මහා අධිෂ්ඨාන පූජාව ඇරැඹුණේ සර්වාගමික ආගමික වතාවත්වලින් අනතුරුවය.ශ්‍රී ජයවර්ධනපුර විශ්වවිද්‍යාලයේ කථිකාචාර්ය මැදගොඩ අභයතිස්ස නාහිමියෝ ප්‍රථමයෙන් බෞද්ධාගමික වතාවත් සිදු කළහ. එහිදී අදහස් දක්වමින් අභයතිස්ස හිමියන් සඳහන් කළේ යුද්ධය නිමා කළ රටේ අභ්‍යන්තර අර්බුද ඇති කරන්නට විවිධ බලවත් රටවල් උත්සාහ දරන බවයි.මේ රටේ වර්තමානයේ පවතින තත්ත්වය දෙස කල්පනාකාරීව බලා රට ඉදිරියට යන ගමනට බාධා නොකරන ලෙස බටහිර බලවතුන්ගෙන් ඉල්ලා සිටින බවත් උන්වහන්සේ කියා සිටියහ.ඉස්ලාම් ආගමික වතාවත් පැවැත් වූ අල්හාජ් මොහොමඩ් ලාෆීර් පූජකතුමා සඳහන් කළේ අපේ රටට එරෙහි අමෙරිකානු යෝජනාවලින් රට රැක ගන්නට සියලුදෙනා එකමුතු විය යුතු බවයි.කතෝලික ආගමික වතාවත් පවත්වමින් අයිවන් පෙරේරා පියතුමා විවිධ බලවේගයන්ගෙන් එල්ල වන බලපෑම්වලින් රට රැක ගන්නට ජාති, ආගම් භේදයකින් තොරව සියලු ජනතාව ඒකරාශී කිරීම සම්බන්ධයෙන් ස්තුතිය පළ කෙළේය.ආගමික වතාවත්වලින් අනතුරුව රටට එරෙහි බලවේගවලට විරෝධය පළ කරමින් සියලු දෙනා සත්‍යග්‍රහයක නිරත වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=n1203202</link>
    <topic>උගත් පාඩම් කොමිසමආගමික නායක විමර්ශනයට</topic>
    <author/>
    <content>ශ්‍රීලංකාවේ සර්ව ආගමික නායකයන් ඇතුළත් කණ්ඩායමක් උගත් පාඩම් හා ප්‍රතිසංධාන කොමිසමේ වාර්තාව ක්‍රියාවට නැංවීමේ වාතාවරණය පිළිබඳව සොයා බලයි.මේ පිළිබඳ උපදෙස් ලබා ගැනීම සඳහා මේ කණ්ඩායම ජනාධිපති මහින්ද රාජපක්ෂ මහතා හමුවී සාකච්ඡා කිරීමට නියමිතය. බෞද්ධ ආගමික ස්වාමින්වහන්සේලා, කාදිනල් පියතුමා, හින්දු ආගමික කුරුක්කල් සහ ඉස්ලාම් ආගමික මව්ලවිවරු මේ කණ්ඩායම නියෝජනය කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=n1203203</link>
    <topic>පරිපූරක වෛද්‍ය වර්ජනයටඅධිකරණයෙන් වාරණයක්</topic>
    <author>රොෂන් තුෂාර</author>
    <content>රජයේ රෝහලවල පරිපූරක වෛද්‍ය සේවා නියෝජිතයන් ක්‍රියාත්මක කරන දීප ව්‍යාප්ත අඛණ්ඩ වැඩ වර්ජනය වළක්වමින් වාරණ නියෝගයක් කොළඹ දිසා අධිකරණය ඊයේ (19) නිකුත් කළේය.රජයේ පරිපූරක වෛද්‍ය සේවා වෘත්තීය සමිති පහකට සහ එම වෘත්තීය සමිති නියෝජිතයින්ගෙන් සැදුම් ලත් පරිපූරක වෛද්‍ය සේවා වෘත්තීය සමිති ඒකාබද්ධ බල මණ්ඩල නිලධාරීන් අට දෙනකුට මේ වාරණය නිකුත් කළේය.‘වෘත්තීය ඉල්ලීම්’ ලේබලය අලවා ගනිමින් රටක අත්‍යවශ්‍ය සේවා කඩාකප්පල් වන අයුරින් ක්‍රියා කිරීමට රජයේ සේවකයන්ට නීතිමය හෝ සදාචාර සම්පන්න අයිතියක් නොමැති බවට සඳහන් කරමින් රෝගීන් දෙදෙනකු පැවරූ නඩුවක් සලකා බැලීමෙන් පසුව කොළඹ ප්‍රධාන දිසා විනිසුරු ධම්මික ගනේපොල මහතා මේ වාරණය නිකුත් කළේය.පරිපූරක වෛද්‍ය සේවයේ ඉල්ලීම් වෙනුවෙන් රජයේ ස්ථාවරය ප්‍රකාශ කරමින් විසඳුම් ඉදිරිපත් කිරීම සඳහා සෞඛ්‍ය ඇමැති මෛත්‍රීපාල සිරිසේන මහතා ප්‍රමුඛ බලධාරීන් ඉදිරිපත්ව සිටියදී හා එම විසඳුම් අමාත්‍ය මණ්ඩලයට යොමුකර සැලකිය යුතු පියවර ගත් අවස්ථාවක මෙසේ වැඩ වර්ජන කිරීම සාධාරණ නොවන බවත්, රජයේ සේවකයන් ලෙස එසේ වර්ජනයේ නිරතවීම නීති විරෝධී බවත් පැමිණිල්ල වෙනුවෙන් නීතිඥ කුවේර ද සොයිසා අධිකරණයට කරුණු ඉදිරිපත් කළේය. මේ වැඩ වර්ජනය 1935 අංක 14 දරන වෘත්තීය සමිති ආඥාපනත දෙවන වගන්තිය යටතේ ගැනෙන කාර්මික ආරවුලක් හෝ සාධාරණ වෘත්තීය සමිති ක්‍රියාමාර්ගයක් නොවන බවද පැමිණිලිකරුවෝ අධිකරණයට පැවසූහ.”වැඩ වර්ජනය” වෘත්තීය සමිති ක්‍රියාමාර්ගයන් හි එක් ක්‍රියාදාමයක් පමණක් බව පෙන්වා දුන් නීතිඥ කුවේර ද සොයිසා මහතා අත්‍යවශ්‍ය සේවා සපයන රජයේ සේවකයකු සිය වෘත්තීය ඉල්ලීම් සඳහා “වැඩ වර්ජනය” සාධාරණ නොවන බවත්, රටේ මහජනතාව, රෝගීන් දඩමීමා කර සිදු කරන වැඩ වර්ජන වෘත්තීය සමිති ක්‍රියාදාමය වාරණය කරන ලෙස ඉල්ලා සිටියේය.බණ්ඩාරගම හේමපාල පෙරේරා හා රත්මලානේ ඩී. පී. චන්ද්‍රසේන මහතා නීතිඥ සංජය පොන්සේකා මහතා මගින් මේ නඩුව ගොනු කළේය.රජයේ ඖෂධවේදීන්ගේ සංගමය ශ්‍රී ලංකා රජයේ වෛද්‍ය පර්යේෂණ තාක්‍ෂණ විද්‍යාඥ සංගමය, රජයේ විකිරණ විද්‍යා තාක්ෂණවේදීන්ගේ සංගමය, රජයේ භෞත චිකිත්සක නිලධාරී සංගමය, රජයේ වෘත්තීය චිකිත්සක නිලධාරි සංගමය සහ එහි නිලධාරීන් වන හරේන්ද්‍ර කුරුප්පු මහතා ඇතුළු දහතුන් දෙනකු විත්තිකරුවන් කරමින් නඩුව පවරා තිබිණි.පැමිණිල්ලේ කරුණු සලකා බැලූ දිසා විනිසුරුවරයා ලබන 30 දින දක්වා වාරණ නියෝග හා අතුරු තහනම් දැන්වීම් හා නොතීසි නිකුත් කරමින් එදිනට කරුණු දක්වන ලෙසට විත්තිකරුවන්ට නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=n1203204</link>
    <topic>කොටි ජාත්‍යන්තර ජාලයකෝටි 500ක් වැය කරලා</topic>
    <author>භක්ති ධර්මපි‍්‍රය මෙන්ඩිස්</author>
    <content>ශ්‍රී ලංකාවට එල්ල වී ඇති මානව හිමිකම් චෝදනා ජයග්‍රහණය කිරීම සඳහා කොටි ජාත්‍යන්තර ජාලය රු.කෝටි 500කට වැඩි මුදලක් වැය කර ඇතැයි බුද්ධි අංශ අනාවරණය කරගෙන තිබේ.නොයෙක් රාජ්‍ය නොවන සංවිධාන සහ කොටි හිතවාදී සංවිධාන මගින් ජිනීවා සමුළුවටසහභාගි වී සිටින රටවලට බලපෑම් එල්ල කිරීම කොටි ජාත්‍යන්තර ජාලයේ අරමුණ වී ඇත. කොටි හිතවාදී ශ්‍රී ලාංකිකයන් පිරිසකට ද කොටි ජාලය විසින් මෙලෙස මුදල් ලබා දී ඇති අතර එම පිරිසද නොයෙක් රාජ්‍ය නොවන සංවිධාන නියෝජනය කරමින් මේ වන විට ජිනීවා නුවර සිටින බව ආරක්‍ෂක බුද්ධි අංශ පවසයි.කොටි හිතවාදී උද්ඝෝෂණ, පෝස්ටර් ව්‍යාපාර පවත්වන ලෙස කොටි ජාත්‍යන්තර ජාලය රාජ්‍ය නොවන සංවිධානවලට උපදෙස් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=n1203205</link>
    <topic>සෞඛ්‍ය සේවකයන්5000ක් ස්ථිර සේවයට</topic>
    <author>සිතාරා සේනානි</author>
    <content>රෝහල් ආදේශක සෞඛ්‍ය සහායකයන් ලෙස කටයුතු කරන සෞඛ්‍ය සේවකයන් පන්දහසක් ස්ථිර සේවයේ පිහිටුවීමට සෞඛ්‍ය අමාත්‍යංශය තීරණය කරයි.ආදේශක සෞඛ්‍ය සහායකයන් වශයෙන් දින 180ක සේවා කාලයක් සපුරා ඇති සියලුදෙනා මේ අනුව සෞඛ්‍ය සහායකවරුන් ලෙස ස්ථිර කෙරේ. සෞඛ්‍ය ඇමැති මෛත්‍රීපාල සිරිසේන මහතා මීට අදාළ කැබිනට් පත්‍රිකාව ඇමැති මණ්ඩලයේ අනුමැතිය සඳහා ඉදිරිපත් කැර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=n1203206</link>
    <topic>‘ළඟම ඥාතියකු ඉල්ලුවොත්රුපියල් ලක්‍ෂ 1 1/2ක් දෙනවා’</topic>
    <author>නිමල් රාජපක්ෂ</author>
    <content>දුම්රියෙන් වැටී මියගිය තරුණයා වෙනුවෙන් රුපියල් එක් ලක්ෂ පනස්දහසක වන්දි මුදලක් ලබාදීමට දුම්රිය දෙපාර්තමේන්තුව තීරණය කර ඇත.අදාළ වන්දි මුදල ලබා ගැනීමට නම් මියගිය අයගේ ළගම ඥතියකු ඉල්ලීමක් කළ යුතු යැයි දුම්රිය වාණිජ අධිකාරි සිසිර කුමාර මහතා පවසයි. දුම්රිය අනතුරකදී දුම්රියේ ගමන් කළ මගීන් හට සිදුවන අනතුරු සඳහා අනතුරේ ස්වභාවය අනුව වන්දි ගෙවීමේ ක්‍රමයක් දුම්රිය දෙපාර්තමේන්තුවේ පවතී.අනතුරකින් මිය ගිය හොත් රුපියල් එක් ලක්ෂ පනස්දහසක වන්දි මුදලක් පිරිනමනු ඇත. පසුගියදා කොළඹ සිට වවුනියාව බලා ධාවනය වූ ශීඝ්‍රගාමී දුම්රියේ ගමන් කළ වේයන්ගොඩ එළුවපිටිය පදිංචි එස්.ජේ සමීර ප්‍රසාද් (24)නමැති තරුණයා වේයන්ගොඩ දුම්රිය ස්ථනයේ දුම්රිය නතර කිරීමට පෙර දුම්රිය පාපුරුවට පැමිණීමෙන් පසු දුම්රියෙන් බිමට වැටී බරපතල තුවාල සිදුවීමෙන් පසු මිය ගොස් ඇත.දුම්රිය පාපුරුවේ ගමන් කිරිමෙන් අනතුරු සිදුවන බැවින් මගීන් දුම්රිය පාපුරුවේ ගමන් කිරීමෙන් වැළකී සිටින්නැයිද දුම්රිය වාණිජ අධිකාරි සිසිර කුමාර මහතා ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=n1203207</link>
    <topic>කටුගෙයි රාජකීය සොරකම:රහස් පොලිසියෙන් පරීක්‍ෂණ</topic>
    <author>විජයානි එදිරිසිංහ</author>
    <content>කොළඹ කෞතුකාගාරයේ ඓතිහාසික රාජකීය භාණ්ඩ සොරා ගැනීමේ සිද්ධිය සම්බන්‍ධව පරීක්‍ෂණ පවත්වන රහස් පොලීසිය දුරකතන කුලුනු ඔස්සේ ලබාගත් පර්යේෂණ සාක්කිවලින් සොරකමට අදාළ තොරතුරු රැසක් සොයා ගෙන ඇත.මේ තොරතුරුවලට අනුව ඊට සම්බන්‍ධ යැයි සැකකෙරෙන පුද්ගලයන් කොටු කර ගැනීම සඳහා රහස් පොලිස් කණ්ඩායම් කීපයක් මෙහෙයුම් සිදු කරයි.කෞතුකාගාරයේ අභ්‍යන්තරයේ රාජකාරී කටයුතු කරන කිසිවකුගේ සහාය ඇතුව මේ සොරකම සිදුකළ බවට පැහැදිලි වී ඇත. මේ වන විටත් එසේ සැක කරන කිහිප දෙනකුගෙන් දිගින් දිගටම ප්‍රශ්න කර ස්ථාන කීපයක සෝදිසි කිරීම් සිදු කර තිබේ.ඒ අතර කෞතුකාගාර දෙපාර්තමේන්තුව වෙනමම කළ පරීක්‍ෂණයකින් අදාළ රාජකීය භාණ්ඩ ආරක්‍ෂාවට කටයුතු කළ කිහිප දෙනකුගේ වැඩ තහනම් කිරීමට ඊයේ පියවර ගෙන තිබුණි.රහස් පොලිසියේ නියෝජ්‍ය පොලිස්පති ජයන්ත කුලතිලක, අධ්‍යක්‍ෂ ජ්‍යෙෂ්ඨ පොලිස් අධිකාරී මහේෂ් පෙරේරා මහත්වරුන්ගේ අධීක්‍ෂණය යටතේ පරීක්‍ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=r1203201</link>
    <topic>අහම්බෙන් බසයට නැග්ග වෛද්‍යවරයාහොර වකුගඩු රෝගියාගේ වෙස් ගලවයි</topic>
    <author>මාවනැල්ල සමූහ – පී. සෙනෙවිරත්න</author>
    <content>ඔහුට වයස අවුරුදු තිස්පහක් පමණ වෙයි. දින කිහිපයක සිට මාවනැල්ල අරණායක හෙම්මාතගම උස්සාපිටිය බස්නැවතුම්පොළවලදී බස්රථයක් නැවැත්වූ විටෙක බස් රථය එහි මගීන්ද සමඟ නවතා ඇති විට ඊට ගොඩවෙයි. මගීහු මෙසේ අමතයි.“අනේ අම්මේ තාත්තේ, අක්කේ අයියේ...මම හොඳට ඉගෙනුම ලැබුවා. අපොස උසස් පෙළත් සමත් වුණා. තව දුරටත් ඉගෙන ගෙන රජයේ රැකියාවක් ලබාගෙන අම්මාත් තාත්තිත් බලාගෙන හොඳ ජීවිතයක් ගත කරන්නයි මම පෙරම් පිරුවේ. එහෙත් මට වකුගඩු ආබාධයක් වැළඳුණා. දැන් වකුගඩුවක් බද්ධකැරගන්න කටයුතු කරනවා. ඊට විශාල මුදලක් අවශ්‍යයි. එම නිසා මම ඔබ හැමගෙන් ආධාරයක් පතනවා. මට ඒ උදව්ව කරන්න.... කියා දෑත් ඔසවා බස් රථයේ සිටින අයට වැඳ නමස්කාරකරයි.එවිට බස්රථයේ කාත් කවුරුත් තම සාක්කුවලට අත දමා ඔහුට රුපියල් දහය පහ කාසි පමණක් නොව රුපි: 20 මුදල් නෝට්ටුද පරිත්‍යාග කරයි. පසුව කාටත් දෙඅත් ඉහළට ඔසවා වැඳ නමස්කාරකාර කැර සිහින් සිනහවක් දෙතොලට නගාගෙන බස් රථයෙන් බැසයයි. මොහු මේ ක්‍රියා පිළිවෙත දැනට සති ගණනක් තිස්සේ ක්‍රියාත්මක කරයි. එයින් ඔහුගේ දිවිය ද සරු සාර කැර ගනිමින් දිගටම එය ව්‍යාපාරය කැරගෙන යනු ලබයි.මෙසේ වකුගඩු අමාරුවෙන් පෙළෙන බව කියන තරුණ ගැටයා තමන්ගේ මුත්‍රා පහකරන්නේ නලයක් උපයෝගී කැරගෙන බවද ඔහු ඇඳ සිටින ඇඳුමට යටින් ඇද ඉදිරියට දැක්වෙන කුඩා බටයක් ද පෙන්වීය. පසුගිය දිනෙක මෙම රෝගියා මාවනැල්ල නගරයේදී එම රඟපෑම රඟපා අරණායක බලා යන බසයකට ගොඩවිය. එහිදීද ඔහුගේ සුපුරුදු රංගනයෙහි යෙදෙන්නට විය. හදිසියේම එතැනට වෛද්‍යවරයකු ද පැමිණියේය. මේ දර්ශනය දුටු වෛද්‍යවරයා රෝගීයාව නිරීක්ෂණය කළේය.වහා රෝගියාගේ සිරුරට අත තැබූ මෙම වෛද්‍යවරයා මෙම නළය දිග ගමන් කරන්නේ මොනාවද ළමයෝ..? කියා විමසුවේය. මගේ වකුගඩුව අක්‍රියයි. මේ යන්නේ මුත්‍රායැ යි හෙතෙම පැවසීය. වකුගඩු නළය අතින් අල්ලා විපරමක් කළ වෛද්‍යවරයා නලය ඉදිරියට ඇද්දේය....එපා සර් එපා සර්..රෝගියා හඬ නැගුවේය. කෑගහන්න එපා. තමුසෙට තවදුරටත් ඔය රඟපෑම කරන්න ඉඩදෙන්න බැ. තමුසෙට ඇති වකුගඩු අක්‍රියයක් නැහැ...... තමුසේ ජනතාව රවටනවා. කියා එම බටය ඇද දැමීය. සේලයින් බෝතලයකින් සහ නලයක් දිගේ රතු පැහැති සායම් මිශ්‍රකළ ජලය ගලායන්න සලස්වා ඇති බව කාටත් දැකගන්නට හැකිවිය. මෙහිදී රැස්ව සිටි පිරිස් ‘අන්න සර්..වැඩේ සර් මේ කපටියාගේ හොර වැඩේ හෙළිකළා. අපි මේකා පොලිසියට ගෙන යනවා යැයි කියා සේලයින් බෝතලයද බටයද සමග ඔහුව රැගෙන ගියේය. වෛද්‍යවරයා කළ ක්‍රියාවට කවුරුත් ප්‍රසංශා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=r1203202</link>
    <topic>ඇමැති ජන්ම දින සමරාආගමික හා ප්‍රජා සේවා රැසක්</topic>
    <author>මහරගම විශේෂ - වේහැල්ලේ පියතිලක</author>
    <content>ඉන්ජිනේරු කටයුතු, ඉදිකිරීම්, නිවාස හා පොදු පහසුකම් ඇමැති විමල්වීරවංශ මහතාගේ 42 වැනි ජන්ම දින උළෙල, කොළඹ දිස්ත්‍රික් නිවාස සංවර්ධන අධිකාරියේ මෙහෙයවීමෙන් ඉකුත්දා කොට්ටාව කාර්යාලයේදී පැවැත්විණි.මේ උත්සවය සාදයකට වඩා ආගමිත හා ප්‍රජා සේවා මුහුණුවරක් ගත්තේය.උපන්දින කිරිබතද නව ආරකින් සැපයීය.වෙන උපන් දින කැපෙන කේක් ගෙඩිය වෙනුවට ඇමැතිවරයා අතින් කැපුණේ දැවැන්ත කිරිබතයි. කිරිබත කැපූ ඇමැතිවරයා “මේ ගෙදර ලොක්කා දිස්ත්‍රික් කළමනාකාර මහත්තය නේ” මෙසේ පවසා පළමු කිරිබත් කෑල්ල කොළඹ දිස්ත්‍රිත් කළමනාකාර ගුණපාල දිසානායකට කැව්වේය.මේ සියල්ල සිදු වූයේ සෙත්පිරිත් ජයමංගල දේශනා මැද්දේය. පිරිත් දෙසූ හිමිවරු ඇමැතිවරයා ඇතුළු සියලු දෙනාටම පිරිත් පැන් ඉස අත්වල පිරිත් නූල් බැන්දාහ.කිරිබත් සාදයේ විශේෂ ලක්ෂණය වූයේ සෑම සාදයක දැක්නට ලැබෙන කේක් රෝල්ස් පැටිස්, සැන්වීච් එහි නොවීමය.අනතුරුව වූයේ ප්‍රජා සත්කාර අංශයයි. පෝෂණ මලු, පාසල් දරුවන්ට පොත්පත්, සිල්ගන්න මෑණිවරුන්ට සිල් රෙදි පියවරුන් කිහිප දෙනකුට ඇඳුම් කට්ටල සහ අඩු ආදායම් ලබන පවුල් කිහිපයකට මදුරු දැල්ද මෙහිදී ඇමැතිවරයා අතින් පිරිනැමීම විශේෂයක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=r1203203</link>
    <topic>‘මව්බිම ස්වයං පෝෂිත පදනම’ පිහිටුවයි</topic>
    <author>හෝමාගම සමූහ – ආනන්ද ප්‍රේමතිලක</author>
    <content>ගාවි ජනතාව කාබනික පොහොර භාවිතය කෙරෙහි උනන්දු කරවීමේ ජාතික වැඩ පිළිවෙළ ක්‍රියාත්මක කිරීම සඳහා ‘මව් බිම ස්වයං පෝෂිත පදනම’ නමින් නව සංවිධානයක් පසුගියදා කොළඹ පදනම් ආයතනයේ දී පිහිටුවා ගන්නා ලදී.හිටපු කෘෂිකර්ම ඇමැති, ජනාධිපති උපදේශක හේමකුමාර නානායක්කාර මහතාගේ ප්‍රධානත්වයෙන් පිහිටුවා ගන්නා ලද මෙම සංවිධානය මගින් රසායනික ද්‍රව්‍ය පරිහරණයෙන් සිදුවන හානිය වළක්වා ගැනීම සඳහා පළාත.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=r1203204</link>
    <topic>වහලෙ සිවිලිම කැඩිලා:අවිධිමත් විදුලිරැහැන් අනතුරුදායකයි</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>1957 දී පමණ ඉදිකර ඇති ඉපැරැණි ගොඩනැගිල්ලක රඹුක්කන ප්‍රාදේශීය සභාව පවත්වාගෙන යනු ලබන්නේ කොතකුත් අපහසුතා මැදය. එසේ වුවද ප්‍රදේශයේ ජනතාවට සිදුකරන සේවාවෙහි කිසිදු අඩුවක් නොමැත.මේ ගොඩනැඟිල්ල ඉතාම අබලන් තත්ත්වයේ පවතින එකකි. වර්ෂාකාලයේදී ස්ථාන කීපයක වැසි ජලය එකතු කිරීම සඳහා භාජන තැබීමට සිදුව තිබේ. මේ නිසා අවධිමත් විදුලි රැහැන් ඇද තිබීමනිසාවෙන් නිතර විදුලි ඇණහිටීම් සිදුවෙන බවද සේවකයෝ පෙන්වා දෙති.විශේෂයෙන් ප්‍රධාන ශාලාවෙහි විදුලි පරිපත සකස්කර තිබෙන ආකාරය මරු කපොල්ලකි. වහලෙහි සිවිලිම් කඩාවැටී ඇත. ඇතැම් දැව දිරාපත්ව පවතී. ඒවාට යකඩ බට ආධාරක යොදා තිබෙන අයුරු එහි ගොඩවෙන කාහට වුවද දැක ගැනීමට පුළුවන.කෙසේ වුවද රඹුක්කන ප්‍රාදේශීය සභාවේ වර්තමාන සභභාපති අතුල හදගම මහතා සභා කටයුතු වඩාත් ක්‍රමවත්ව කරගෙන යාම සඳහා සභාවේ සියලු කටයුතු පරිගණකගත කිරීමට පියවර ගෙන තිබේ. එහෙත් ඒවා ක්‍රියාත්ම කරවීමේදී විදුලිය සම්බන්ධ කිරීමේදී ගැටලු රැසකට මුහුණ පෑමට සිදුව තිබේ.සභා කටයුතු කරගෙන යාම සඳහා සිවු මහල් ගොඩනැගිල්ලක් ඉදිකර ඇතැත් එහි සේවා කටයුතු ආරම්භ කිරීම දවසින් දවස කල්යයි. අද එහි බැංකු ආයතන දෙකක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=r1203205</link>
    <topic>‘තේ නැති’ හෝටලයේ බසය නැවැත්වූ රියැදුරාට මගීන්ගෙන් දෝස්මුර</topic>
    <author>නුගේගොඩ සමූහඩබ්ලිව්. විදානපතිරණ</author>
    <content>පසුගිය දිනක පෙරවරුවේ ඇඹිලිපිටියේ සිට කොළඹ දක්වා ධාවනය කරන පෞද්ගලික බස් රථයකි. ගමනින් අඩක් පමණ දුර ගෙවූ රියැදුරු මහතා බස් රථය කඩයක් ළඟ නතර කළේය.”විනාඩි දහයයි තියෙන්නෙ ඉක්මනින් එන්න” කියමින් රියැදුරු මහතා කොන්දොස්තර මහතා සමඟ ඔවුන්ට විශේෂයෙන් සූදානම් කර තිබූ කාමරයකට ඇතුළු විය.වෙනත් දිනවල පරකඩුව ප්‍රදේශයේ ලොකු හෝටලයක් ළඟ නතර කරන බස් රථය අද අලුත් කඩේක නැවැත්තුවෙ ඇයි කියල බොහෝ දෙනකුට ප්‍රශ්නයක් වුණේ, ඇඹිලිපිටිය සිට කොළඹ නිතර යන එන කීප දෙනෙක්ම බස් රථයේ සිටිය නිසාය.මගීන් තේ පානයට කඩේට ඇතුළු විය. එහෙත් එහි තේ නැත. තිබුණේ පැණි බීම පමණි. මගීන් පැණි බීම පානය කර බස් රථයට ගොඩ වුණේ රියැදුරු මහතාගේ මෑණියන් ද මතක් කරමිනි. රියැදුරු මහතා බස් රථයට ගොඩවී නැවතත් රිය පනගන්වනවාත් සමඟම බස් රිය තුළ ඉදිරියේ සිටගෙන හිටපු මැදිවියේ කටකාර මහත්මයෙක් රියැදුරු මහතාට මෙසේ කීවේය.”ඔය දෙන්න බඩ කට පුරෝගෙන ගතමනාව ගත්තට නම් කමක් නැහැ. බස් එකේ ඉන්නෙත් කන බොන මිනිස්සු. ශරීර අවශ්‍යතාවය කරගත්තෙ ගස් යටට ගිහිල්ල. බස් එකේ යන අපි ගැනත් හිතල මීට පස්සේ හොඳ හෝටලයක් ළඟ බස් එක නවත්වන්න. මේක කඩයක් නොවෙයි ලඩයක්. මෙහෙම බස්වල යන එන අපි කාටත් හොඳ පාඩම්.රියැදුරු මහත්තය මූණ රතු කර ගත්තේය. මගීන්ට නම් දවසේ හොඳම කියමන නිසා හැම දෙනාම හිනා වුණේ බඩ අල්ලගෙන. එහෙම කතා කරපු මහත්තය හෝමාගමින් බහින්න සූදානම් වෙන විට බස් රියේ හිටපු තරුණයන් කීප දෙනෙක්ම කිව්වෙ අන්කල්ගෙ කටේ “මසුරන්” දමන්න ඕන කියලාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s1203201</link>
    <topic>ආසියානු කුසලාන තරග පරාජය වෙහෙස නිසා නොව අපේ වැරදි නිසායි</topic>
    <author/>
    <content>ශ්‍රී ලංකාව හා බංග්ලාදේශය අතර ආසියානු කුසලාන තරගාවලියේ 6වැනි තරගය බංග්ලා ජාතික ක්‍රීඩාංගණයේදී අද පස්වරු 1.30ට ආරම්භ වේ. අවසන් තරගයට පෙර පැවැත්වෙන මේ තරගයේ ප්‍රතිළුලය බංග්ලාදේශයට ඉතා වැදගත් එකකි. අද තරගයෙන් බංග්ලාදේශය ජය වාර්තා කළහොත් ඉන්දියාවට අවසන් තරගය අහිමි වේ. ඉන්දියාවේ හා බංග්ලාදේශයේ ලකුණු සම වුවහොත් පෙර තරගයේදී (ඩඥචඤ බධ ඩඥචඤ) බංග්ලාදේශයට, ඉන්දියාව පරාජයවූ හෙයින් ඉන්දියාවට අවසන් සටනට පිවිසීමේ අවස්ථාව අහිමි වනු ඇත. දැනට නිමාවූ තරග අනුව පාකිස්තානය ශ්‍රී ලංකාව සමග තරගයේදී ලබාගත් ප්‍රසාද ලකුණත් සමග ලකුණු 9ක්,ඉන්දියාව ලකුණු 8ක් හා බංග්ලාදේශය ලකුණු 4ක් ලබා සිටිති. අද තරගයේදී ශ්‍රී ලංකාව ජය ලැබුවහොත් පාකිස්තානය සමග අවසන් තරගයට පිවිසීමේ දොරටු ඉන්දියාවට විවර වේ.කෙසේ වුවද අද තරගයේදී බංග්ලාදේශයට ඉතා හොද සටනක් දීමට තම කණ්ඩායම සූදානම් බව නායක මහේල ජයවර්ධන ඊයේ පැවැති මාධ්‍ය හමුවේදී පැවැසීය. බංග්ලා ජාතික ක්‍රීඩාංගණයේ තනතිල්ල පිතිකරුවන්ට ඉතාම යෝග්‍ය එකක් බව පැවැසූ මහේල අද තරගයේදී දග පන්දු යවන්නෙකුට තවත් අවස්ථාවක් ලබා දීමට අපේක්ෂා කරන බව සදහන් කළේය. තනතිල්ල පරික්ෂා කිරීමෙන් අනතුරුව ඒ පිළිබද අවසන් තීරණයකට එළැඹෙනු ඇත.පාකිස්තානය හා ඉන්දියාව අතර ඉතා හොද තරගයකින් පාකිස්තානය පරාජය වීම ශ්‍රී ලංකාවට අවසන් තරගයේ බලාපොරොත්තු අතහැර දැමට සිදුවූ ආසන්නතම සිදුවීම විය. පාකිස්තානය මුලින් පන්දුවට පහරදී ලකුණු 329ක් ලබාගත් අතර විරාට් කෝලිගේ සුපිරි ලකුණු 183 සමග පන්දු 13ක් ඉතිරිව තිබියදී ඉන්දියාව ජය වාර්තා කළේය.ශ්‍රී ලංකාව ඉතිහාසයේ මුල්වරට ආසියානු කුසලාන ක්‍රිකට් තරගාවලියක අවසන් තරගයට සුදුසුකම් නොලැබූ මුල්ම අවස්ථාව මෙය වේ. එවැනි ඉරණමක් ආසියානු කුසලානය සිවුවතාවක් දිනාගත්, පසුගිය ලෝක අනුසූරයන්ට අත්වූයේ ඇයි දැයි මාධ්‍යවේදියෙකු නැගූ ප්‍රශ්නයකට පිළිතුරු දුන් මහේල පැවැසූවේ ලෝක අනුසූරයන් වූයේ මෙයට වසරකට පමණ පෙර බවය. "ඉන්දියාව ලෝක සූරයෝ වෙලා ඉන්පසුව පැවැති තරග කොපමණ පරාජය වුණාද?” මහේල පෙරළා ප්‍රශ්න කළේය. ඕනෑම කණ්ඩායමක් වැරැදි කළ විට තරග පරාජය භාර ගත යුතු බව මහේල ගේ අදහස විය.“එක දිගට ක්‍රිඩාකර ඇතිවූ වෙහෙසකර තත්ත්වය තරග පරාජය වෙන්න එකම හේතුව නොවෙයි. පන්දු යැවීමේදී හා පන්දුවට පහරදීමේදී අපේ අතින් ගොඩක් වැරැදි සිදුවුණා. මේ වගේ කෙටි තරගාවලිවලදී හැම තරගයක්ම ජය ගැනීම වැදගත්. අපි කළින්ම දනගෙන සිටියා මේක වෙන බව. අපි අලුත් ක්‍රීඩකයන් කිහිපදෙනෙකුම ආදේශ කළා. තුන් ඉරියව් ක්‍රීඩකයන් ආබාධ වුණාම අපේ සංයුතිය ගොඩක් වෙනස් වුණා.” මහේල ජයවර්ධන පැවැසීය. ලෝක සූර ඉන්දියාව මේ තරගාවලියේදී පරාජයට පත් කළ බංග්ලාදේශය ඉතා හොද මානසික මට්ටමක සිටී. ඔවුන්ගේ දකුණත් වේග පන්දුයවන ක්‍රීඩක ෂෆිකල් ඉස්ලාම් ආබාදයකට ලක්ව සිටී. ඒ වෙනුවට නවක ක්‍රීඩකයෙකුට අවස්ථාව උදාකරදීමට බලාපොරොත්තුවෙන් සිටී. මෙවර තරගාවලියේදී තරග දෙකකදී අර්ධ ශතක දෙකක් සමග ලකුණු 134ක් ලබා සිටින තමීම් ඉක්බාල් හා ෂකීබ් අල් හසන් කෙරෙහි බංග්ලාදේශය වැඩි බලාපොරොත්තු තබා සිටී.“අපේ ක්‍රීඩකයන් ඉතාම හොද සූදානමකින් පසුවෙනවා. අපේ එකම බලාපොරොත්තුව ශ්‍රී ලංකාව පරදා අවසන් තරගයට ඒමයි. ඒක අපේ රටේම පැතුමයි. නායක මුෂ්ෆිකර් රහීම් පැවැසීය.බංග්ලාදේශය අද තරගය පැවැත්වෙන මීර්පූර් ක්‍රීඩාංගණයේ එක්දින තරග 49කට ක්‍රීඩා කර තරග 20ක ජය වාර්තා කර තරග 29කින් පරාජයවී ඇත. ශ්‍රී ලංකාව මේ ක්‍රීඩාංගණයේ තරග 10කට සහභාගීවී තරග 6ක් ජය ගෙන තරග 4ක් පරාජයවී ඇත. ශ්‍රී ලංකාව හා බංග්ලාදේශය අතර මීර්පූර්හී 2009දී පැවැති තරගයෙන් බංග්ලාදේශයට කඩුලු 5ක ජයක් අත්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s1203202</link>
    <topic>ආසියානු ක්‍රිකට් තරග පාවාදීම්සෙවීමට විශේෂ මෙහෙයුමක්</topic>
    <author>පි‍්‍රන්ස් ගුණසේකර බංග්ලාදේශයේ සිට</author>
    <content>ආසියානු කුසලාන ක්‍රිකට් තරගාවලිය නැරැඹීමට පැමින සිටින බොලිවුඩ් සුපිරි තරු ක්‍රිකට් ක්‍රීඩකයන් සමග පවත්වන සබදතා හා කථාබහ සෙවීමට බංග්ලාදේශ රහස් ඔත්තු සේවා ක්‍රියාතමක වේ. එයට අමතරව ජාත්‍යන්තර ක්‍රිකට් කවුන්සිලයද විශේෂ වැඩපිළිවෙලක් යොදා ඇත.බොලිවුඩ් නළු නිලියන් ක්‍රිකට් ක්‍රීඩකයන් සමග මධුර කතාවෙන් කුළුපගවී ක්‍රිකට් තරග පාවාදීමේ ජාවාරමක නිරතවන බවට පැතිරයන ප්‍රචාර දිනෙන් දින වැඩිවන හෙයින් මේ විශේෂ වැඩපිළිවෙල ක්‍රියාතමක කෙරේ.විශේෂයෙන්ම පෙරේදා නිමාවූ ඉන්දියා පාකිස්තාන ක්‍රිකට් තරගයේදී තරග පාවාදීම් සිදුවන්නේ යැයි බංග්ලාදේශ බුද්ධි අංශ වෙත තොරතුරු ලැබී තිබුණු හෙයින් විශේෂ වැඩ පිළිවෙලක් ක්‍රියාතමක වී තිබුණි. ක්‍රීඩකයන් නැවැතී සිටි හෝටල් වලට කිසිදු පිටස්තර මිතුරෙකු හෝ මිතුරියක කැදවීමට විශේෂ අවසරයක් ගත යුතුව තිබුණි.පසුගියදා නිමාවූ බී.පී.එල් තරගාවලියේදී තරග පවාදීම්වලට සම්බන්ධ අයෙකු බංග්ලාදේශ් පොලිස් අත්අඩංගුවට පත්ව සිටී. මේ අතර ති ආසියානු කුසලාන තරගාවලියේ ඉන්දියාව හා පාකිස්තානය අතර පැවැති තරගයට අදාලව සූදුවල නිරතවූ පුද්ගලයන්ට අයිති ජංගම දුරකථන 15ක් මුම්බායිහී අල්හසන්ගර්හීදී අත්අඩංගුවට පත්ව ඇතැයි වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s1203203</link>
    <topic>සා. සිල්වෙස්තර- විද්‍යාර්ථ ජය පැරදුමක් නෑ</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පල්ලකැලේ ජාත්‍යන්තර ක්‍රිකට් ක්‍රීඩාංගණයේ දී පැවති 54 වැනි මහනුවර සාන්ත සිල්වෙස්තර – විද්‍යාර්ථ විදුහල් මහා ක්‍රිකට් තරගය ජය පරාජයෙන් තොරව නිමා විය. තරගයේ පළමු ඉනිමේ ජය සාන්ත සිල්වෙස්තර විදුහලට හිමිවිනි. මෙම තරගයේ දී සාන්ත සිල්වෙස්තර විදුහලේ නිමේෂ මෙන්ඩිස් ලකුණු 38ට කඩුලු 6ක් ලබා ගත්තේය.සාන්ත සිල්වෙස්තර විදුහල පළමු ඉනිම ඕවර් 70 කදී කඩුඩු 9කට ලකුණු 250 යි.සුනිල් සමරනන්ද 70,වරුණ විජේසිංහ 48, හර්ෂ මදුෂාන් 44 (ඉසුරු වීරසිංහ 69ට 4, හේෂාන් ගමගේ 49ට 3)විද්‍යාර්ථ විදුහල පළමු ඉනිම ඕවර් 53.2 කදී සියල්ලන්ම දැවී 142යි.රුවන් බණ්ඩාර 24, රවීන්ද්‍ර දිසානායක 45, කේෂාන් ගමගේ 37 (නිමේෂ මෙන්දිස් 38ට 6, වරුණ විජේසිංහ 39ට 2)විද්‍යාර්ථ විදුහල දෙවැනි ඉනිම ඕවර් 54 කදී කඩුලු 4 කට ලකුණු 134යි.තිළිණ රූපසේන 64, කේෂාන් ගමගේ නොදැවී 41 (සුමේද දිසානායක 20ට 2)දෙවැනි ඉනිමේදී විද්‍යාර්ථ විදුහල එක් අවස්ථාවක කඩුලු 3ට ලකුණු 22ක්ව තිබිණි. තිළිණ රූපසේන සහ කේෂාන් ගමගේ එක්ව විද්‍යාර්ථ විදුහල පරාජයෙන් බේරා ගැනීමට සමත් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s1203204</link>
    <topic>කොදෙව්වෝ හය වසරකට පසුවඔස්ට්‍රේලියාව පරදවති</topic>
    <author>කිංස්ටවුන් (ඒ.එෆ්.පී.)</author>
    <content>බටහිර ඉන්දීය කොදෙව් පිල ඔස්ට්‍රේලයාව සමග පැවැති දෙවැනි ජාත්‍යන්තර එක්දින ක්‍රිකට් තරගය කඩුලු 5කින් ජය ගනිමින්, හය වසරකට ආසන්න කාලයකට පසුව ඔස්ට්‍රේලියාවට එරෙහිව සිය පළමු ජයග්‍රහණය වාර්තා කළේය.වර්ෂාව නිසා පිලකට ඕවර 40 බැගින් සීමා වූ තරගයේදී ඔස්ට්‍රේලියාවට ලබා ගත හැකිවූයේ කඩුලු 9කට ලකුණු 154ක් පමණි. කොදෙව්වෝ ඔවුනට ඩක්වර්ත්/ලුවිස් න්‍යායට අනුව ලැබුනු ලකුණු 158ක ඉලක්කය තරගයේ තවත් පන්දු 10ක් ඉතිරිව තිබියදීය සපුරා ගත්තේය.කොදෙව් පිල ජයග්‍රහණය කරා ගෙන යමින් ආක්‍රමණශීලී පිතිකරු කිරන් පොලාඩ් ලකුණු 47ක් රැස් කළේය.දැවැන්ත හයේ පහර 4ක් එම ඉනිමට ඇතුළත්ව තිබූ අතර පිට දඟ පන්දු යවන සේවියර් ඩොහර්ටි ට එරෙහිව එල්ල වූ එක් හයේ පහරකින් නික්මුණු පන්දුව ක්‍රීඩාංගණය පසුකර ගොස් අසල්වැසි සාන්ත වින්සන්ට් ගුවන් තොටුපලේ ගුවන් යානා ධාවන පථයේ පතිත විණි.තරගයේ ජයග්‍රාහී ලකුණු ලබා ගැනීමේ ගෞරවය හිමිවූයේ කාල්ටන් බෝ ට ය. එය ද හයේ පහරක් වූ අතර ඊට ගොදුරු වූයේද ඩොහර්ටි ය. ඒ සමගම කොදෙව්වෝ කඩුලු 5කට ලකුණු 163ක් රැස්කර ගෙන තරගය අවසන් කළහ.ඩ්වේන් බ්‍රාවෝ ද තීරණාත්මක කාර්යයක් ඉටු කරමින් ලකුණු 30ක් ලබා ගනිමින් තරගයේ වාසිය සිය කණ්ඩායම පැත්තට හරවමින් පොලාඩ් සමග පස්වැනි කඩුල්ල වෙනුවෙන් ලකුණු 64ක සබඳතාවක් ගොඩනැගීය.සංචාරක ඔස්ට්‍රේලියා පිල වෙනුවෙන් වැඩිම ලකුණු ලබා ගනිමින් ඩේවිඩ් හසී පන්දු 62කින් ලකුණු 37ක් ලබා ගත්තේය. හතරේ පහර 4ක් එම ඉනිමට ඇතුළත්ව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s1203205</link>
    <topic>කොදෙව්වෝ හය වසරකට පසුවඔස්ට්‍රේලියාව පරදවති</topic>
    <author>කිංස්ටවුන් (ඒ.එෆ්.පී.)</author>
    <content>බටහිර ඉන්දීය කොදෙව් පිල ඔස්ට්‍රේලයාව සමග පැවැති දෙවැනි ජාත්‍යන්තර එක්දින ක්‍රිකට් තරගය කඩුලු 5කින් ජය ගනිමින්, හය වසරකට ආසන්න කාලයකට පසුව ඔස්ට්‍රේලියාවට එරෙහිව සිය පළමු ජයග්‍රහණය වාර්තා කළේය.වර්ෂාව නිසා පිලකට ඕවර 40 බැගින් සීමා වූ තරගයේදී ඔස්ට්‍රේලියාවට ලබා ගත හැකිවූයේ කඩුලු 9කට ලකුණු 154ක් පමණි. කොදෙව්වෝ ඔවුනට ඩක්වර්ත්/ලුවිස් න්‍යායට අනුව ලැබුනු ලකුණු 158ක ඉලක්කය තරගයේ තවත් පන්දු 10ක් ඉතිරිව තිබියදීය සපුරා ගත්තේය.කොදෙව් පිල ජයග්‍රහණය කරා ගෙන යමින් ආක්‍රමණශීලී පිතිකරු කිරන් පොලාඩ් ලකුණු 47ක් රැස් කළේය.දැවැන්ත හයේ පහර 4ක් එම ඉනිමට ඇතුළත්ව තිබූ අතර පිට දඟ පන්දු යවන සේවියර් ඩොහර්ටි ට එරෙහිව එල්ල වූ එක් හයේ පහරකින් නික්මුණු පන්දුව ක්‍රීඩාංගණය පසුකර ගොස් අසල්වැසි සාන්ත වින්සන්ට් ගුවන් තොටුපලේ ගුවන් යානා ධාවන පථයේ පතිත විණි.තරගයේ ජයග්‍රාහී ලකුණු ලබා ගැනීමේ ගෞරවය හිමිවූයේ කාල්ටන් බෝ ට ය. එය ද හයේ පහරක් වූ අතර ඊට ගොදුරු වූයේද ඩොහර්ටි ය. ඒ සමගම කොදෙව්වෝ කඩුලු 5කට ලකුණු 163ක් රැස්කර ගෙන තරගය අවසන් කළහ.ඩ්වේන් බ්‍රාවෝ ද තීරණාත්මක කාර්යයක් ඉටු කරමින් ලකුණු 30ක් ලබා ගනිමින් තරගයේ වාසිය සිය කණ්ඩායම පැත්තට හරවමින් පොලාඩ් සමග පස්වැනි කඩුල්ල වෙනුවෙන් ලකුණු 64ක සබඳතාවක් ගොඩනැගීය.සංචාරක ඔස්ට්‍රේලියා පිල වෙනුවෙන් වැඩිම ලකුණු ලබා ගනිමින් ඩේවිඩ් හසී පන්දු 62කින් ලකුණු 37ක් ලබා ගත්තේය. හතරේ පහර 4ක් එම ඉනිමට ඇතුළත්ව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s1203206</link>
    <topic>‘රන් සටන’ ජය පැරදුමින් තොරයි</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු විදුහලත් පානදුර ශ්‍රී සුමංගල විදුහලත් අතර මොරටුවේ ටිරෝන් ප්‍රනාන්දු ක්‍රීඩාංගනයේ පැවැති 60 වැනි ‘රන් සටන’ ජය පරාජයෙන් තොරව කෙළවර වුවත් පළමු ඉනිමේ ජය වාර්තා කිරීමට සුමංගල ක්‍රීඩකයෝ සමත් වූහ. පළමුවෙන් පන්දුවට මුහුණ දුන් සුමංගල විදුහල ලකුණු 226 ක් වාර්තා කළ අතර, මොරටු විදුහලට ලබා ගත හැකි වූයේ ලකුණු 116 ක් පමණි.අයහපත් කාලගුණය හේතුවෙන් දෙවැනි දින පස්වරු 5.00 ට තරගය නතර කරන විට මොරටු විදුහල දෙවන ඉනිමේදී කඩුලු 4 කට ලකුණු 203 වාර්තා කර තිබුණි.ශ්‍රී සුමංගල පළමු ඉනිම 226 - මාධව සකුරංග 51, චාමික ඇන්ජලෝ 48, අරුණ ධර්මසේන 41, (සංඛ රමේෂ් 4/67)මොරටු විදුහල පළමු ඉනිම 116 - තිලාන් කවිෂ්ක 58 (අන්ජු තාරක 3/ 33, තාරක නදිශාන් 2/ 16, ළහිරු විමුක්ති 4/ 25) සහ 203/ 4, සංඛ රමේෂ් නොදැවී 74, තිලාන් කවිෂ්ක 34, ඉෂාන් පීරිස් 40, සෆ්රාන් ප්‍රිනා 31, (අන්ජු තාරක 2/ 42).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s1203207</link>
    <topic>කැලණිය ශ්‍රී ධර්මාලෝක-ගුරුකුලක්‍රිකට් ගැටුම 23-24 දෙදින</topic>
    <author/>
    <content>කැලණිය ශ්‍රී ධර්මාලෝක හා ගුරුකුල විදුහල් අතර පැවැත්වෙන 24 වැනි මහා ක්‍රිකට් තරගය හා 21 වැනි එක් දින ක්‍රිකට් තරගය මේ මස 23, 24 හා 31 තෙදින කොළඹ ආර්. ප්‍රේමදාස ක්‍රීඩාංගණයේදී පැවැත්වීමට නියමිතය.තරග සංවිධාන කටයුතු පාසල් සංවර්ධන සමිතිය හා කණිෂ්ඨ ආදි ශිෂ්‍ය සංගම් ඒකාබද්ධව සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s1203208</link>
    <topic>ජනසතුසේවා මේස පන්දුනව සභාපති කුමාරගේ</topic>
    <author/>
    <content>ජනසතුසේවා මේස පන්දු සංගමයේ නව සභාපතිවරයා ලෙස ජාතික ඉතිරිකිරීමේ බැංකුවේ ඩබ්ලිව්. කුමාරගේ මහතා තේරී පත් විය. සංගමයේ නව ප්‍රධාන ලේකම් ලෙස මහජන බැංකුවේ අජිත් රත්නායක මහතා තේරී පත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s1203209</link>
    <topic>මාතලේ පාසල් ක්‍රිකට් 22-23 දෙදින</topic>
    <author>මාතලේ දිසා විශේෂ</author>
    <content>උදය සමන්හේරත් අනුස්මරණ කුසලානය සඳහා පැවැත්වෙන මාතලේ අධ්‍යාපන කලාපීය අන්තර් විද්‍යාලයීය බාලක සැහැල්ලු පන්දු ක්‍රිකට් තරගාවලිය මේ මස 22 හා 23 දෙදින මාතලේ සහිරා ජාතික පාසල් ක්‍රීඩාංගණයේදී සහ හින්දු විද්‍යාලයීය ක්‍රීඩාංගණයේදී පැවැ - ත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s12032010</link>
    <topic>ඒ.වී.අයි. වෙළෙඳ සේවා ආධුනිකබැඩ්මින්ටන් සූරතාවලිය හෙට ඇරැඹේ</topic>
    <author/>
    <content>වෙළෙඳ සේවා බැඩ්මින්ටන් සංගමය විසින් මෙහෙයවනු ලබන 29 වැනි ඒ.වී.අයි. ආධුනික බැඩ්මින්ටන් සූරතාවලිය හෙට (21) ගල්කිස්ස සාන්ත තෝමස් විද්‍යාලයීය ක්‍රීඩා සංකීර්ණයේදී ඇරැඹේ.25 වැනිදා දක්වා දින 5 ක් පුරා පැවැත්වෙන මේ සූරතාවලියට පිරිමි කේවල/යුගල, කාන්තා කේවල/යුගල, මිශ්‍ර යුගල, අවුරුදු 40 න් ඉහළ පිරිමි කේවල/යුගල අවුරුදු 35 න් ඉහළ කාන්තා කේවල/යුගල සහ අවුරුදු 50න් ඉහළ ප්‍රවීණයන්ගේ කේවල/යුගල යන තරග ඉසව් ඇතුළත්ය.ආයතන 46ක් නියෝජනය කරමින් ක්‍රීඩකයන් 306ක් සහ ක්‍රීඩිකාවන් 46 දෙනකු තරග ඉසව් 407කට මෙහිදී සහභාගි වෙති. ඩී.එස්.අයි. ආයතනයේ අනුග්‍රහයෙන් පැවැත්වෙන මේ සූරතාවලියේ ත්‍යාග ප්‍රදානෝත්සවය ඩී.එස්.අයි. ආයතනයේ කළමනාකාර අධ්‍යක්ෂ ලාල් නුගලියද්ද සහ එම ආයතනයේ සාමාන්‍යාධිකාරි (අලෙවි හා වෙළෙඳ) රොහාන් සෝමවංශ යන මහත්වරුන්ගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s12032011</link>
    <topic>මලල ක්‍රීඩා සභාපති ධුරයට රොහාන් ප්‍රදීප් තරග කරයි</topic>
    <author>ෆවුස් මොහොමඩ්</author>
    <content>හිටපු ප්‍රවීණ මලල ක්‍රීඩක රොහාන් ප්‍රදීප් කුමාර මේ මස අගදී පැවැත්වීමට නියමිත මලල ක්‍රීඩා සංගමයේ නිලවරණයේදී සභාපති ධුරය සඳහා තරග වදින බව “දිනමිණ” ට ප්‍රකාශ කළේය.අදාළ තනතුර සඳහා වන නාමයෝජනාව පසුගියදා මලල ක්‍රීඩා සංගමයට බාර දුන් බවත්, හෙතෙම සඳහන් කළේය.”දැන් මලල ක්‍රීඩා ක්ෂේත්‍රය තුළ පවතින තත්ත්වය අපේ මලල ක්‍රීඩාවේ අනාගතයට හොඳ දෙයක් නොවේ. කෙටියෙන්ම කියනවා නම් අද අපේ මලල ක්‍රීඩාව බිංදුවටම වැටිලා. 2006 වසරෙන් පසුව අපිට ජාත්‍යන්තර මට්ටමේ රන් පදක්කමක්වත් දිනාගන්න බැරිවෙලා. ඒ නිසා මම කල්පනා කළා අපේ මලල ක්‍රීඩා ක්ෂේත්‍රයට නැවත පණ දීලා රටට ජාත්‍යන්තර කීර්තියක් ලැබෙන අන්දමට ක්‍රීඩක ක්‍රීඩිකාවන් ඉදිරියට ගෙනෙන්න ඕනේ කියලා” රොහාන් ප්‍රදීප් එසේ සඳහන් කළේය.1996 වසරේ සිට අඛණ්ඩ වසර 15 ක් පුරා ශ්‍රී ලංකාව වෙනුවෙන් ජාත්‍යන්තර මලල ක්‍රීඩා පිටියේ දස්කම් දැක්වූ රොහාන් ප්‍රදීප් ආසියානු රන් පදක්කම් 3 කට හිමිකම් කියයි. හෙතෙම සාක් ක්‍රීඩා උළෙලේ මීටර් 400, 200 තරග වාර්තාවලට හිමිකම් කියන අතර මීටර් 400 සහාය දිවීමේ තරග ඉසව්වේ වාර්තාවට ද දායක වීමට සමත් විය. ඔලිම්පික් ක්‍රීඩා උළෙල නියෝජනය කිරීමේ සුදුසුකම් ලැබීමට ද ඔහු සමත් විය.”මලල ක්‍රීඩා සංගමයේ සභාපති ධුරයට තරග කරන්න මට තියෙන හොඳම සුදුසුකම තමයි ඒක. රට වෙනුවෙන් මම ජාත්‍යන්තර පිටියේ දස්කම් දැක්වූ ක්‍රීඩකයෙක්. ඒ නිසා මෙරට මලල ක්‍රීඩාවට ආපසු ජීවය දෙන්න මට පුළුවන්” ඔහු කියයි.”මලල ක්‍රීඩා සභාපති තනතුරට පත්වෙන්න ඕන ක්‍රීඩාව දන්න කෙනෙක්. එහෙම නොවන අය පත්වීමෙන් තමයි අද මලල ක්‍රීඩාව වැටිලා තියෙන්නේ.වර්තමානයේ මලල ක්‍රීඩාව වැටිලා තියෙන තත්ත්වයට මලල ක්‍රීඩා පරිපාලනය වගකියන්න ඕනා. අපේ ජ්‍යෙෂ්ඨ පුහුණුකරුවන් ක්‍රීඩකයන් ඒකරාශී කරගෙන ක්‍රීඩාව නංවාලීම වෙනුවට පරිපාලනයට ඕන විදිහට වැඩ කරන්න ගිහිනුයි මේ තත්ත්වය ඇතිවුණේ.””අපි ඒ කාලේ ජාත්‍යන්තර තරග දිනන්න මොන තරම් සැලසුම් කළාද? ඒ රහස් තියෙන්නේ අපි ළඟයි. දුවලා නැති කෙනෙකුට ඒවා ගැන දැනුමක් නැහැ.මලල ක්‍රීඩාවට ලැදි, ක්‍රීඩාවට සම්බන්ධ හැමෝගෙම සහාය මට ලැබෙනවා. මම දුවන කාලේ හිටපු පුහුණුකරුවන්, දිස්ත්‍රික් සංගම්වල සියලුදෙනාගෙම සහාය මටයි. මගේ පිල් බෙදීමක් නෑ. මම හැම කෙනා සමඟම සමීපයි” රොහාන් ප්‍රදීප් වැඩිදුරටත් සඳහන් කළේය.මේ වන විට විදුලිබල අමාත්‍යාංශයේ ක්‍රීඩා සම්බන්ධීකරණ නිලධාරි ලෙස කටයුතු කරන 37 හැවිරිදි රොහාන් ප්‍රදීප් කුමාර ක්‍රීඩකයකු ලෙස තමා ලැබූ අත්දැකීම් උපයෝගී කරමින් මලල ක්‍රීඩා පරිපාලනය තුළින් අනාගතයේදී මෙරටට ජාත්‍යන්තර කීර්තියක් ලබාදිය හැකි ක්‍රීඩක ක්‍රීඩිකාවන් පිරිසක් බිහිකිරීමට බලාපොරොත්තු වන බව පැවැසීය.”මේක මට අභියෝගයක් නොවේ. මම ක්‍රීඩා කරන කාලේ ඊට වඩා ලොකු අභියෝගවලට මුහුණ දීලා තියෙනවා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=s12032012</link>
    <topic>‘සූරයන්ගෙත් සූරයා’ නාවික හමුදාව</topic>
    <author/>
    <content>ප්‍රබල පාපන්දු කණ්ඩායමක් වන රත්නම් පිල ගෝල් 4 – 1ක් ලෙස පරාජයට පත් කළ නාවික හමුදාව ‘සූරයන්ගෙත් සූරයා’ පාපන්දු කුසලානය දිනාගැනීමට සමත් විය. ශ්‍රී ලංකා පාපන්දු සම්මේලනය විසින් සංවිධානය කරනු ලැබූ මේ තරගාවලියේ අවසන් මහා තරගය පසුගියදා කොළඹ නාගරික පාපන්දු ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=f1203201</link>
    <topic>සුද්දො දන්න මනුස්සකම් !</topic>
    <author>සාකච්ඡා කළේ පණ්ඩුක සමරසේකර ඡායාරූප -සමන්ත වීරසිරි</author>
    <content>මුලින්ම කිවයුතු කාරණය තමයි බටහිර ජාතීන් ඔය කියන මානව හිමිකම්වලට වඩා එහා ගිය උතුම් ගුණ ධර්මවලින් හෙබි ජාතියක් අපේ රටේ ඉන්නෙ. මිනිසුන්ගෙ පමණක් නොවේ සතා සිව්පාවාගේ ඉඳන් සොබා දහමේ පවා හිමිකම රකින ජාතියක් ශ්‍රී ලාංකිකයන් කියන්නෙ.කොටින්ම වැවයි, දාගැබයි, ගමයි, පන්සලයි කියන සංකල්පයනෙ මුල ඉඳන්ම අපෙ තිබුණෙ. වැවෙන් වතුර ටික අරගෙන කුඹුර වැපිරුවා. කුඹුරෙන් වී ටික ගෙට ගන්න ගමේ මිනිස්සු කයියට ගෙනාවා. කුඹුරෙන් වී ටික ගෙට අරගෙන මුලින්ම දන් ටික පන්සලට පූජා කළා. හැබැයි කුඹුරෙන් කොටසක් ඉතිරි කෙරුවා. කුරුලු පාළුව කියල. සත්තුන්ට කන්න. ගෙදර දොරකඩ වී කරල් මිටියක් එල්ලුවා කුරුල්ලන්ට කන්න. ගෙදර නිදහසේ කුරුල්ලන්ට ඉන්න ගෙයක් හදල දුන්නා. උණු වතුර ටිකක් මහ පොළොවට විසි කරන්නෙ නැති ජාතියක් අපි. වතුර කෝප්පෙ ඉන්න කුරා කූඹියත් අරන් දාන ජාතියක් අපි. එහෙම මිනිස්සුන්ට ද මේ මානව හිමිකම් කැඩුවා කියල ඔය සුද්දො ඇඟිල්ල දික් කරන්නෙ. උන් එන්න ඕනැ අපෙන් මානව හිමිකම් ඉගෙන ගන්න.ඒ යුද්ධය දිනපු නිසානෙ. අදටත් මේ රටේ බෝම්බ පිපිරෙනවා නම්, මිනිස්සු දහස් ගණනින් මැරෙනවා නම්, ත්‍රස්තවාදී කලබල වෙනවා නම්, කොටින්ම රට අස්ථාවර නම් එතකොට ද ඒගොල්ලන් කියන ඔය මානව හිමිකම් රැකෙන්නෙ. පළවෙනි කාරණය තමයි මේ රටට හරි අයිතිකාරයෙක් නැති එක. අපිට අවුරුදු 2500 කට එහා ගිය ඔප්පුවක් තියෙනවා. ඒත් අපි කාටත් මේ රටේ ඉන්න සිද්ධ වෙලා තියෙන්නෙ බෝඩිං කාරයෝ හැටියට. බටහිර ජාතීන් කියන්නෙ මොකක් ද? ඒ දේ අපිට කරන්න සිද්ධ වෙලයි තියෙන්නෙ.කොන්දේසි නම් ඒක මුළු ලෝකයට පොදු වෙන්න එපායැ. ඒ ගොල්ලන්ගෙ ඉලක්කය වෙලා තියෙන්නෙ මේ ආසියාවේ ඉන්න අපේ පුංචි රටවල් ටික. අර බලන්න මාලදිවයිනට කරපු වින්නැහිය. රටක අභ්‍යන්තර ප්‍රශ්නයකදී සුද්දන්ගෙ අත පෙවීමක් උණා නම් ඒ රට අන්ත විනාශයට පත් වුණා. බටහිර ජාතීන්ට අද ලෝකෙ බොහෝ දේවල් අහිමි වෙලා තියෙන්නෙ මොන දේ තිබුණත් උන්ට සොබාවික සම්පත නැහැ. අපට වන සම්පත තියෙනවා ජල සම්පත තිබෙනවා. ලෝකෙ කොහේවත් නැති අභය භූමි සංකල්පය තියෙන්නෙ අපේ රටේ විතරයි. අභය කියපු ගමන් ඒකෙන් ගම්‍ය වෙන්නෙ ජීවිත දානය දුන්නා කියන එක.2020 – 30 වෙන කොට ලෝකයේ ජල හිඟයක් ඇති වෙනවා. මෙයට මුහුණ දෙන්න අපට පුළුවන්. ඒත් බටහිර ජාතීන්ට විකල්ප නැහැ. මේ යන්නෙ පෙරහැරේ කස කාරයෝ ටික. වසර 20ක 30 ඉදිරි සැලසුම් තමයි මානව හිමිකම් මුවාවෙන් මේ බටහිර ජාතීන් දැන් සිට ක්‍රියාත්මක කරන්නෙ.ඔය කාගෙ මානව හිමිකම් කඩවීමක් ගැනද ඕවැයින් කතා කරල තියෙන්නෙ? විදේශිකයන්ගෙ බලපෑමට මේ රටේ ත්‍රස්තවාදයක් ඇතිකරලා, ඔවුන් පෝෂණය කරලා. රට උදුරගන්න හදනකොට ඇද ඇද ඉඳල මේක ජනාධිපති මහින්ද රාජපක්ෂ බේරා ගත්තා. අපේ තරුණයෝ කී දාහක් මේකෙන් මැරුණ ද? මම කියන්නෙ දෙමළ සිංහල බේදයක් අරගෙන නෙමේ. දෙමළෙක් මැරුණත් සිංහලයෙක් මැරුණත් ඒ මැරුණෙ අපේ රටේ මිනිහෙක්. මෙන්න මෙතන ඉඳගෙන ඔය ප්‍රශ්නය විසඳන්න තියෙන්නෙ. මුස්ලිම් මිනිස්සු කපල කොටල ඒ ගම් බිම් වලින් එලවලා දැම්මා. අරන්තලාවේ දී හාමුදුරුවරු මැරුවා, ශ්‍රී මහා බෝධියේ ඉදිරිපිට බැතිමත්තු මැරුවා. බස් බෝම්බ වලින් ජනතාව මොන තරම් ඝාතනය කෙරුවද? ඔය සංශෝධන වලින් වත් කොමිෂන් වලින් වත් ඕවා කතා කරලා නැහැ. මටත් කතා කළා ඔය උගත් පාඩම් කොමිසමේ සාක්ෂි දෙන්න. කොමිෂන් ගැන මට විශ්වාසයක් නැහැ මම ගියේ නැහැ.දේශපාලන මැච් එකේ අද පාපන්දුව වෙලා තියෙන්නෙ ජනතාව. මම ඒ පාපන්දුව වෙන්න කැමති නැහැ. එහෙම වුණා නම් රට වෙනුවෙන් ජනතාව පෙළ ගස්වන්න මට බැරිවෙනවා. ඒකයි මම නිහඬව සිටියෙ.පොලිසියට කරන චෝදනා සම්බන්ධයෙන් ජනතාව ගෙන් තොරතුරු විමසීමයි මට තියෙන කාර්ය. නමුත් පොලිස් කොමිසමේ බලතල පෙර තරම් අද පාවිච්චි කරන්න බැහැ.මට පන්සලක් හදාගන්න බැරිකමක් නැහැ. ඒත් රට හදන එක ඊට වඩා මට වටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=f1203202</link>
    <topic>මේ කුරිරු ඝාතනමානව හිමිකම්වලට එකඟද?</topic>
    <author/>
    <content>  .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=f1203203</link>
    <topic>අලුත් ඉරක් දකින්නට පානමට ගිය ගමන</topic>
    <author>ඩී.චන්ද්‍රපාල ඡායාරූප -මහින්ද විතානච්චි</author>
    <content>නැගෙනහිර පළාතේ ඓතිහාසික දිගාමඩුල්ල දිස්ත්‍රික්කයට අයත් ලාහුගල ප්‍රාදේශීය ලේකම් කොට්ඨාසය තුළ පිහිටා ඇති පානම ඓතිහාසික ගම්මානයෙකි. එකල පානම්පත්තුව වශයෙන් ලාහුගල හුලංනුගේ, පොතුවිල්, කෝමාරි, බක්මිටියාව දක්වා හැඳීන්වූවත් පසුව මුස්ලිම් පළාත් වෙන්කර පානම ලාහුගල හුලංනුගේ වෙන ම ප්‍රාදේශීය ලේකම් කොට්ඨාසයක් බවට පත් කළ හ.ඌව වෙල්ලස්ස කැරැල්ලෙන් පැන ආ වීරෝදාර මුතුන් මිත්තන් පිරිසක් වශයෙන් හඳුන්වන පානම ජනතාව වාසය කරන භූමිය නැගෙනහිර මුහුදු තීරයේ ම පිහිටි සුන්දර ගම්මානයකි.ස්වාභාවික වෘක්ෂලතා හා ස්වභාවික මුහුදු වැලි කඳුවලින් අලංකාර වූ පානම “පත්තිනි”, “කතරගම” , “අලුත්බණ්ඩාර” යන දෙවිවරුන් ගේ විශේෂ ආරක්ෂාව හා අනුග්‍රහය ලබන ගම්මානයකි. පානම ගම්මානය සැබැවින් ම ඓතිහාසික ය. පානමට ඇතුළු වන විට මුලින් ම ඈතට දිස් වන්නේ පානම පන්සලේ චෛත්‍ය රාජයාණන් වහන්සේ ය. ඒ සමඟ ම වෙල්යාය, ගමේ දේවාලය, ගමේ පන්සල , ගමේ පාසැල, ගමේ රෝහල සහ මේ සියල්ල අපූරුවතම නිර්මාණයක් සේ පිහිටා ඇත.එක් පැත්තකින් කලපුවෙන් ද තවත් පැත්තකින් මුහුදින් ද තවත් පැත්තකින් කතරගම දක්වා දිවෙන රක්ෂිතයට අයත් මහා ගන වනාන්තරයෙන් ද වට වූ පානම ගොඩබිමට සම්බන්ධ වන්නේ එක් පැත්තකින් පමණි.ඒ කොළඹ සිට පානම දක්වා දිවෙන මාර්ගයයි. වැසි සමයට පානම අවට සියලුම බිම් යට වන අතර එම කාලයට පානම දූපතක් බඳු ය. එසේ යට වූ අවස්ථාවන්වල ජනතාව තම අවශ්‍යතා සඳහා ගමනාගමන කටයුතු සිදු කරන්නේ බෝට්ටු මගිනි.නමුත් යුද්ධය නිමා වී සාමය ඇති වීමත් සමඟ මහා මාර්ග ඉදි වීම හේතුවෙන් ගමනාගමන කටයුතු කිසිදු පීඩාවකින් තොරව කරගෙන යාමට දැන් හැකි වී ඇත.එකල පානම පොතුවිල් මාර්ගය ජලයෙන් යටවීමෙන් රෝගීන් පානම රෝහලේ සිට වෙනත් රෝහල් කරා රැඟෙන යාමට නොහැකි වීම හේතුවෙන් මිය ගිය සංඛ්‍යාව අති විශාල ය.දුර්ලභ සතුන්ගෙන් සහ ඉතා අලංකාර කඩොලාන පද්ධතියකින් සමන්විත පානම කලපුව පානම තවත් සුන්දරත්වය කරා රැගෙන යයි.ඕලු, නෙලුම්, මානෙල්වලින් පිරිණු එමෙන් ම විවිධ ඖෂධ වර්ග මෙන් ම පලු, වීර, සියඹලා වැනි වටිනා ශාකාවලින් ගහන වූ එමෙන් ම කිඹුලන්ගේ පාරාදීසය වූ විශාල වැව පානම තවත් අලංකාර කරයි. දිග අඩි 10 - 12 ත් අතර විශාල කිඹුලන් වැව් බැම්ම මතට වී කට අයාගෙන නිදහස බුක්ති විඳීන්නේ පානම මිනිසුන්ගේ ඔවුන්ට අනතුරක් නොවන වග දන්නා නිසා විය හැකි ය.පොතුවිල් සිට පැමිණ පානම කඩමණ්ඩිය පසුකොට මීටර් 500 ක් පමණ නැගෙනහිර දෙසට යනවිට දිස්වන්නේ පානම මුහුදු වෙරළය. ඉතාමත් පිරිසිදු එමෙන් ම ඉතාමත් අලංකාර මුහුදු වෙරළේ ස්වාභාවිකව ගොඩනැගී ඇති වැලි කඳු අපට වෙන ම සොඳුරු රාජ්‍යයක සිරි සිතේ චිත්‍රණය කරයි.හිරු උදාව වෙරළට දිස්වන ඉතාමත් අලංකාර දර්ශණයකි. එම මොහොතේ මුහුදේ රළ ද හිරු උදාවට බාධාවක් දෝයි සිතමින් ඉතාමත් සන්සුන් වේ. එම සුන්දරත්වය පානම ජනතාවගේ සිතුම් පැතුම් අවධි කරන්නා සේ ය.තවමත් සංචාරකයින්ගෙන් අපිරිසිදු නොවූ එමෙන් ම නාගරීකරණය නොවූ ගැමිකම හා බැඳුණු මිත්‍රශීලීකම හා සංග්‍රහශීලීකම උපරිමයෙන් ම පානම ජනතාව තුළ ඇත. ආගන්තුක සත්කාර හා අන්‍යෝන්‍ය බැඳීම් ඇති පානම ජනතාව ගමේ ම උපන් අය වන අතර සුළු පිරිසක් පිට පළාත්වලින් පැමිණ විවාහ වී පදිංචි වී ඇත. නමුත් ඔවුන් පානම ජනතාවගෙන් වෙන්ව හඳුනාගත හැකි ය. බෞද්ධාගමට මුල් තැන දෙන අතර දෙවියන්ද තදින් ම විශ්වාස කරන පානම ජනතාව සුළු පිරිසක් සිටින ද්‍රවිඩ ජනතාව සමඟ මිත්‍රශීලීව කටයුතු කරයි. පානම සිටින්නේ පොහෝ දිනට පන්සල් යන ඉරුදින දහම් පාසැල් යන සිංහල ළමයින් සමඟ සහයෝගයෙන් කටයුතු කරන ද්‍රවිඩ ජාතිකයන් පිරිසකි.මීට වසර 65කට පමණ පෙර සිටි අප්පුපිල්ලෙයි නැමැති අයෙකු ඔහුගේ මිතුරන් සමඟ එක් වී පානම වෙනත් බලවේගවලට යට නොවීමට ඉඩ නොදී ආරක්ෂා කරගත් බව පැරන්ණන්ගේ විශ්වාසයයි.ව්‍යාපාරික කටයුතු සඳහා පානම ජනතාව සමඟ මුස්ලිම් ජනයා දැඩි කුලුපග කමකින් කටයුතු කර ඇත. පානම ගොවීන්ගේ හේන්වලට එන මුස්ලිම් ව්‍යාපාරිකයන් ගොවීන්ට දුම්කොල සහ ඤානිස්සර ආදිය ලබා දී ගොවීන්ගේ බඩ ඉරිඟු, රටකජු, මිරිස්, බණ්ඩක්කා වැනි ආහාර ද්‍රව්‍ය රැගෙන යයි. තම සියලු අවශ්‍යතා තමා විසින් ම සපයාගත් පානම වැසියන් පිටතින් ලබා ගන්නා ලද්දේ දුම්කොළ සහ හුණු පමණි. පානම සිට කුමන පාරේ කි.මී. 6 ක් පමණ යනවිට හමුවන පානකල කලපුව එකල ස්වාභාවික ලුණු ලේවායකි. පානමට අවශ්‍ය ප්‍රමාණයට වඩා එහි ලුණු තිබූ අතර පානම ජනතාව පරිභෝජනය කළේ එම ලුණු ය.තම ගෙවත්තේ පොල් ගස්වලින් වැටෙන පොල් අතු තමන් විසින් ම වියා ගනිමින් තම වහලයට බැඳගත් ඔවුහු ඔවුන් විසින් ම තනාගත් කටුමැටි ගෙයක,අංග සම්පූර්ණ පවුල් ජීවිත ගත කළහ. පානම ජනතාව ගේ ජීවනෝපායන් බවට පත් කර ගත්තේ වී ගොවිතැන, හේන් ගොවිතැන, මීපැණි එකතු කර ගැනීම, පලු වීර කැඩීම, දිවුල් ඇහිඳීම හා ඕලු නෙලුම් කැඩීම වැනි දේ ය. තමන් විසින් වැවෙන් කඩා ගන්නා ඕලු ගෙඩි තම්බා වේලා ඇට බවට පත් කර ගන්නා ඔවුන් එම ඕලු ඇටවලට සහල් සුළු ප්‍රමාණයක් මිශ්‍ර කර බතක් පිස ගනී. එය ඕලු බත නම් වේ.එය අනුභව කිරීමට එළවලුවක් වශයෙන් සහල් සෝදන ලද වතුර සමඟ “කර කොල” නැමැති කොළ වර්ගය කිරි හොද්දක් සාදා ගත් ඔවුන් සතුටින් එය භුක්ති විඳී. නැතහොත් වැවෙන් අල්ලා ගන්නා ලද මාළුවලට,පොල් වෙනුවට අමු දිවුල් හා වතුර මිශ්‍ර කර කිරි හොද්දක් සාදා ගනී. මේ ආහාරය වත්මනෙහි ද මෙහි සුලබව දක්නට ඇත.පානමට ආවේනික වූ සිරිත් විරිත් හා චාරිත්‍ර වාරිත්‍ර හා භාෂාව මෙන් ම ගති පැවතුම් ද ඇත. පානම ඉතිහාසය ගැන අදහස් දැක් වූ පානම ගමේ ආදී වැසියෙක් වූ කුරුවිට බණ්ඩාරගේ කිරි බණ්ඩා මහතා පැවසුවේ මෙවන් අදහසකි.“දැනට පානම ගමට අවු: 400 ක් පමණ වෙනවා. ඌව වෙල්ලස්ස කැරැල්ලෙන් පැන ආ පිරිසක් මුලින් ම මදගම, මීයන්ගොඩ , හැලව, රදැල්ල ආදී ප්‍රදේශවල පදිංචි වී සිටියත් එම ප්‍රදේශවල පසුගිය කාලයේ ඇති වූ විවිධ දුෂ්කරතා නිසා ඔවුන් එම බිම් අතහැර පානම පදිංචි වුණා. මුලින් ම පානම පදිංචි වී ඇත්තේ පවුල් 100ක් පමණි. “ජනප්‍රවාදයේ එන තවත් අදහසක් වන්නේ “මුලින් ම ජනාවාස වී තිබුණේ මාගම්පුර ප්‍රදේශය බවයි. එම ප්‍රදේශයට ඇති වූ දරුණු නියඟය නිසා ආහාර පාන සපයා ගැනීමට නොහැකි වූ හෙයින් එහි සිටි ජනතාව කොටසක් හුඹස් මැටි ද තවත් කොටසක් කොළ වර්ගද ආහාරයට ගෙන ඇත. හුඹස් මැටි ආහාරයට ගත් අය මියගිය අතර, කොළ වර්ග ආහාරයට ගත් අය ජීවිත රැකගෙන ඇත. එම ජීවිත රැකගත් පිරිස පසුව පානමට ස්ථීර පදිංචිය සඳහා පැමිණි බව පැවැසේ.එදා තම හේනේ බඩ ඉරිඟු , රට කජු, මුං, කවුපි, තල, කුරක්කන් ආදි ධාන්‍ය වර්ග මෙන් ම වට්ටක්කා, තක්කාලි , වම්බටු , මිරිස්, රතුලූනු ඉතා ම සාර්ථකව වගා කළ අතර දුම්කොළ ද පසුව සුළු වශයෙන් වගා කළහ.ගොවිතැනට ඉතාම දක්ෂ පානම ගොවියා තමන්ට අවශ්‍ය සියලු දෑ තම ප්‍රදේශයෙන්ම සොයා ගැනීමට දක්ෂ විය. එකල පානම ස්වයංපෝෂිත ගම්මානයක් බවට පත්ව තිබූ බව ජනවහරේ කියැවේ.හේන් ගොවිතැන් කරන ගොවීන් මුලු පවුල ම හේනට ගොස් හවස අඳුර වැටෙන විට නිවසට එන්නේ තමන්ට අවශ්‍ය දර ටිකක්, රෑ කෑමට හේනෙන් සොයාගත් ආහාර ටිකක් ද රැගෙන ය. වත්මනහි ද හේන්වල සිට පා පැදිවලින්, ගොන් බැඳ කරත්තවලින් හා පා ගමනින් ගොවීන් නිවස් කරා එන සුන්දර දසුන් අදට ද දැකිය හැකි ය.නියම සිංහල ජනතාවක් පානම පදිංචි වී සිටි නමුත් ඔවුන්ගේ පරිපාලන දිස්ත්‍රික්කය මඩකලපුව වූ හෙයින් පරිපාලන කටයුතු සියල්ල සිදුවුණේ මඩකලපු කච්චේරියෙනි. එහි සේවය කළ සියලු නිලධාරින් ද්‍රවිඩ හා මුස්ලිම් වූ නිසාත් ඔවුන් ද්‍රවිඩ බස පමණක් කථා කළ නිසාත් පානම වැඩි දෙනෙක් නිරන්තරයෙන් ම නමින් ද්‍රවිඩයන් බවට පත් විය.අප්පුපිල්ලේයි නියම සිංහල ජාතිකයෙකු වන නමුත් නමක් තැබීම සඳහා කච්චේරියට ගිය පසු එහි නිලධාරින්ට හුරු නමක් තැබී ය. පානම ජනතාව වැඩි දෙනෙක් ද්‍රවිඩයන් වුණේ ඒ අයුරිනි. උප්පැන්න සහතිකය ලියන්නේ ද ද්‍රවිඩ බසින් නිසා එහි කුමක් සඳහන් වන්නේදැයි ඔවුන් නොදනී. ඊට අමතරව මඩකලපු ප්‍රදේශයෙන් පැමිණි ව්‍යාපාරිකයින් පානම තරුණියන් හා විවාහ වීමෙන් පානම පනහට පනහ ද්‍රවිඩයින් බවට පත් වූහ. නමුත් කිසිදු දිනක පානම ප්‍රදේශයේ සිංහල , දෙමළ ගැටුමක් ඇති වී නැති අතර අදට ද මේ දෙපිරිස පානම ප්‍රදේශයේ සහයෝගයෙන් ජීවත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>20</day>
    </date>
    <link>http://www.dinamina.lk/2012/03/20/_art.asp?fn=f1203204</link>
    <topic>දෙටුමල් නමින් බිහිවූදෙමටමල් විහාරය</topic>
    <author>සටහන සහ ඡායාරූප සිරිසේන දේවප්‍රිය</author>
    <content>කාවන්තිස්ස පිය මහ රජතුමා ගේ අභාවයෙන් පසු එතුමා ගේ පුතුන් දෙදෙනා වන දුටුගැමුණු සහ සද්ධාතිස්ස යන කුමාරවරුන් අතර දෙවරක්ම බිහිසුණු සටන් පැවති බැව් අපගේ ඉතිහාසයේ සඳහන් වේ.මේ සටන් සඳහා නිමිත්ත වූයේ වැඩිමහල් පුතුන් වන දුටුගැමුණු කුමාරයා සිටියදී, බාල පුතා වන සද්ධාතිස්ස කුමාරයා රාජ්‍යය පැහැර ගැනීමට උත්සාහ කිරීමයි’ ඒ අරභයා දුටුගැමුණු කුමාරයාට විරුද්ධව සද්ධාතිස්ස කුමාරයා ප්‍රථම සටන බුත්තලට ආසන්න යුදඟනා පිටියේ දී ආරම්භ කළේ ය. එම බිහිසුණු සටනින් දුටුගැමුණු කුමාරයාට අත්වූයේ අන්ත පරාජයකි.පරාජයෙන් පලා යන දුටුගැමුණු දෙවැනි වතාවේ දුටුගැමුණු කුමාරයා හැට දහසක සේනාවක් සූදානම් කරගෙන සද්ධාතිස්ස කුමාරයා සමඟ යුද වැදීමට මාගමට පැමිණියේ ය.යුද්ධය නොකොට සමාදාන වෙමුයි දුටුගැමුණු කුමාරයා සද්ධාතිස්ස කුමාරයාට පණිවුඩ යැව්වේ ය. එහෙත් සද්ධාතිස්ස කුමාරයා ඊට එකඟ නොවුණි. මේ හේතුවෙන් යුද්ධය අති බිහිසුනු තත්ත්වයකට පත් වූ අතර සද්ධාතිස්ස කුමාරයට අන්ත පරාජයක් අත් විය. සිය ජීවිතය බේරාගනු වස් පලාගිය සද්ධාතිස්ස කුමාරයා ආසන්නයේ වූ විහාරස්ථානයක් වෙත දුවගොස් එහි විහාරාධිපති ස්වාමීන් වහන්සේ සැතපෙන ඇඳ යට සැඟවුණේ ය. දුටුගැමුණු කුමාරයා ද ඔහු පසුපස ලුහුබැඳ විත් එම විහාරස්ථානයට ම පැමිණියේ ය.මෙවේලෙහි විහාරාධිපතීන් වහන්සේ තිස්ස කුමාරයා කුරු ඇඳක සතප්පවා සිවුරකින් වසා කුඩා සාමණේරයන් වහන්සේලා සතර දෙනෙකු ලවා මියගිය සඟරුවනක් ගෙන යන පරිද්දෙන් ඇඳ විහාරස්ථානයෙන් පිටතට ඔසොවාගෙන යන්නට සැළැස්වූහ ඒ දුටු දුටුගැමුණු කුමාරයා ඒ ගෙන යන්නේ සද්ධාතිස්ස කුමාරයාම බව නිසැකවම දැන ගත්තේ ය.පසුව යෝධගත්ත තිස්ස නම් තෙරුන් වහන්සේ පන්සියයක් පමණ මහා සංඝයා වහන්සේලා ද පිරිවරාගෙන තිස්ස කුමාරයා ද කැටුව මාගමට ගොස් දෙසොහොයුරන් සමඟි සම්පන්න කරවූයේ ය.මේ විස්තරයේ සඳහන් පරිදි යුද්ධයෙන් පැරදී පලා ආ තිස්ස කුමාරයා සැඟ වී දිවි බේරාගත් විහාරස්ථානය දෙමටමල් විහාරය නමින් ප්‍රකට විය. “දෙටු,මල්” යන අතරුතින් දෙමටමල් යන නම තැනෙන්නට ඇතැයි සිතිය හැකිය.කොළඹ - මොනරාගල මාර්ගයේ ගමන් ගන්නා විට 232 වැනි කිලෝමීටරයේ දී බුත්තල නගරය හමු වෙයි’ බුත්තල සිට ඔක්කම්පිටිය මාර්ගයේ කිලෝමීටර් 6ක් පමණ ගමන් කිරීමේ දී ඓතිහාසික දෙමටමල් විහාරය හමුවෙයි.දෙමටමල් විහාරය පිහිටියේ සුවිශාල කෙත්වතු යායක් මැද්දේ ය. මුළු පළාතම එක ම තැනිතලාවකි. ප්‍රධාන ජීවනෝපාය වූයේ කෘෂිකර්මාන්තයයි. දුරාතීතයේ එනම් දුටුගැමුණු සහ සද්ධාතිස්ස යුගයේ මෙහි කොතරම් කෙත්වතු සංඛ්‍යාවක් තිබෙන්නට ඇද් ද? දුටුගැමුණු රජතුමා ද්‍රවිඩයන් හා කළ සටන පුරාවට ම සිය සේනාවන්ට ආහාර සැපයීම සඳහා ගත්තේ මෙම කෙත් යායේ අස්වැද්දූ ගොයමින් ලබාගත් වීය. අස්වැද්දූ වෙල් ලක්ෂය යන අරුතින් මෙම පෙදෙස”වෙල්ලස්ස” යන නමින් ද හැඳින්වෙයි.වෙල් ලක්ෂය අස්වැද්දීමට ජලය ලබා ගැනීම සඳහා සුවිශාල වැව් පද්ධතියක් ද ඉදිකොට තිබුණි. මේ පෙදෙසේ තැනªණ වැව වූයේ මාළිගාවිල ආසන්නයේ තැනූ සද්ධාතිස්ස වැවයි එය සද්ධාතිස්ස රජුගේ ඉදි කිරීමකි. ඓතිහාසික තොරතුරු විමසීමේ දී දේවානම්පියතිස්ස රජතුමාගේ දෙවැනි සහෝදරයා වූ මහානාග රජතුමා විසින් දෙමටමල් විහාරය ඉදිකළ බව ද ඊට පසුව ඔටුණු පළන් රජවරුන් කීප දෙනෙකුම එහි ප්‍රතිසංස්කරණයන් සිදුකළ බවද සඳහන් වේ. කලක් මෙම විහාරස්ථානයේ මලියදේව මහ රහතන් වහ්නසේ වැඩ වාසය කළ අතර උන්වහන්සේ දේශනා කොට වදාළ ජචක්ක සූත්‍ර දේශනාව ඇසූ භික්ෂූන් වහන්සේලා 60 නමක් අර්හත් මාර්ගඵල ලාභී වූ බවද කියනු ලැබේ.කෙත්වතු අස්වද්දන කාලයට මේ සුවිශාල තැනි භූ®මිය එකම ඬල්ලකින් වැසී යයි. හමන සුළඟින් ගොයම රැළි නංවන්නේ මුහුදු රළ සිහිපත් කරවමිනි. ආසන්නයක උස් බිමක් දක්නට නොමැත. සරුසාර මහ පොළව සරු අස්වනු ගෙනදෙයි. කෙසෙල් පොල් ආදී භෝග වගාවන් ද දැක ගත හැකි ය. ගැමි සිරියාව විසින් ප්‍රදේශය අලංකාර වත් කරනු ලැබ ඇත.දෙමටමල් විහාර භූ®මිය පුරාවටම පැරැණි නටබුන් පවතිනු දැක ගත හැකි ය. ඒ අතර ගල් කණු, ගොඩනැඟිලිවල නටඹුන් ආදිය බොහොමයක් ඇත. මලියදේව මහ රහතන් වහන්සේගේ කාලයේ දී විහාර භූමියේ භික්ෂූන් වහන්සේලා උදෙසා ඉදි කළ කුටි සුවිශාල සංඛ්‍යාවක් තිබූ බව සනාථ කරමින් කුටිවල අත්තිවාරම්, ගල් කණු ආදිය ඉතිරි වී ඇති ආකාරය දිස් වෙයි.විහාරස්ථානයට ඇතුළු විය යුත්තේ පෞරාණික මකර තොරණ තුළිනි. විහාර භූ®මිය තුළ පෞරාණික බෝධිය, පෞරාණික චෛත්‍යය, බුදුගෙය, ආවාස ගෙවල් ආදී විහාරගෙයන්ගෙන් සමන්විතය. මෙහි ඇති චෛත්‍යයේ සුවිශේෂත්වය වන්නේ එය කපරාදු කොට නොතිබීමයි. එය තැනීමට භවිත කළ ගඩොල් බැම්ම දැක ගත හැකිය.චෙත්‍යයේ කොත් කැරැල්ලේ ද විශේෂ ලක්ෂණයන් දැක ගත හැකි ය. කොත් කැරැල්ලේ අභ්‍යන්තරය මනාව දැක ගත හැකි වන පරිදි කොටසක් ගඩොලින් නොබැඳ ඉතිරි කර තිබීමයි. එතුළින් ගලින් කළ කුළුණක් ඉස්මතුව පවතී.මෙම කුළුණ චෛත්‍යයේ අභ්‍යන්තරයේ හරි මැදින් අත්තිවාරමේ සිට ම ඉහළට තැනුණක් බව කියනු ලැබේ’ පුරාණ විහාර කර්මාන්තයේ ශිල්පීය ලක්ෂණ ඉස්මතු කර දක්වන ලක්ෂණ බොහොමයක් චෛත්‍යය භූ®මියේ තිබෙනු දැක ගත හැකි ය.බුදු ගෙය ද සිමෙන්තියෙන් කපරාදු කොට නොතිබීම විශේෂයකි. ගල් කණු, සඳකඩ පහන් ආදී පෞරාණික විහාරාංගයන් මෙහි ද පවතිනු දැක ගත හැකි ය.පුරාණ විහාරස්ථානවල බුදු ගෙයි මුදුන් වහල මුල පරාලයකින් තොරව ඉදිකර තිබෙනු දැක ගත හැකි ය.මෙහි බුදුගෙයි මුදුන් වහල ද මුල පරාලයකින් තොරව ඉදිකර ඇත්තේ පුරාණ ගෘහ නිර්මාණ ශිල්පයේ දක්ෂතාවය මොනවට පිළිබිඹු කරමිනි.දුටුගැමුණු , සද්ධාතිස්ස දෙසොහොයුරන් අතර ඇති වූ දෙවන යුද්ධයේ දී සද්ධාතිස්ස කුමාරයා පරාජිතව පළා විත් ඇඳ යටට වැදී සැඟ වී ගත් සිද්ධිය සිහිපත් කරවමින් ඉදි වී ඇති පුරාණයේ අනන්තවත් රහතන් වහන්සේලා බිහි කළ අරහත් මාර්ග ඵළ ලාභී භික්ෂූන් වහන්සේලාගේ පාදස්පර්ශයෙන් සුපිරිසිදු වූ දෙමටමල් විහාරය වැඳ – පුදා ගැනීමටත්, නැරඹීමටත්, එවෙත වන්දනා ගමන් සංවිධානය කර ගැනීමටත් සර්ධා සම්පන්න ජනතාවට හැකියාව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n12032111</link>
    <topic>ත්‍රස්තවාදය අවසන් කළ ශ්‍රී ලංකාවටයුද අපරාධ චෝදනා එල්ල කරනවා</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>වේලුපිල්ලේ ප්‍රභාකරන්ට මරණ දඬුවම නියම කළ ඉන්දියාවත් ත්‍රස්තවාදය මුලිනුපුටා දැමීමට සහාය දුන් ජාත්‍යන්තරයත් ප්‍රභාකරන් හා ත්‍රස්තවාදය අවසන් කිරීමෙන් පසුව ශ්‍රී ලංකාවට යුද අපරාධ චෝදනා එල්ල කරන්නේ යැයි නැවත පදිංචි කිරීමේ නියෝජ්‍ය ඇමැති විනයාගමූර්ති මුරලිදරන් මහතා පාර්ලිමේන්තුවේ දී ඊයේ (20) ප්‍රකාශ කළේය.එමෙන්ම එල්.ටී.ටී.ඊ. සංවිධානය ත්‍රස්තවාදී සංවිධානයක් ලෙස තහනම් කරනු ලැබුවේ ඉන්දියාව වන අතර ඉන් පසුව බටහිර රටවල් විසින් කොටි සංවිධානය තහනමට ලක්කළ බවද නියෝජ්‍ය ඇමතිවරයා සඳහන් කළේය.එහෙත් කොටි සංවිධානයට අවස්ථා ගණනාවක් ලබාදීමෙන් පසුව ශ්‍රී ලංකාව කොටි සංවිධානය තහනමට ලක්කළ බවත් රටතුළ ගොඩනැගෙමින් පවතින සාමකාමී වාතාවරණය ඉවසා ගැනීමට නොහැකි ජාත්‍යන්තර බලවේග අභ්‍යන්තර අර්බුදයක් නිර්මාණය කිරීමට උත්සාහ දරන බවද සඳහන් කළේය.ජාත්‍යන්තර වශයෙන් ශ්‍රී ලංකාවට එල්ල වන අභියෝග හමුවේ එම ගැටලුවලට මුහුණදීම සඳහා දේශපාලන පක්ෂ හා ජාතීන් වශයෙන් බෙදී වෙන් වෙන් වී නොසිට එකාවන්ව කටයුතු කළ යුතු බවද මුරලිදරන් මහතා සඳහන් කළේය.නියෝජ්‍ය ඇමැතිවරයා මේ බව සඳහන් කළේ ජලජීවී වගා සංවර්ධන පනත යටතේ නියෝග පිළිබඳ විවාදයට අදහස් දක්වමිනි.එහිදී වැඩිදුරටත් අදහස් දැක්වූ මුරලිදරන් මහතා මෙසේ කීය. ශ්‍රී ලංකාව තුළ අද සාමකාමී වාතාවරණයක් ගොඩ නැගෙනවා. වසර තිහකට අධික කාලයක් පැවැති යුද්ධය අවසන්. අද වෙඩි උණ්ඩ පත්තු වන්නේ නෑ. යුද්ධය අවසන් කළ ජනාධිපති මහින්ද රාජපක්ෂ මහතාගේ දෑත් ශක්තිමත් කිරීමට අපි සියලු දෙනාම එක් විය යුතුයි.ශ්‍රී ලංකාවට යම් ප්‍රශ්නයක්, බලපෑමක් ඇති උනොත් එය බලපාන්නෙ අපි සියලු දෙනාටමයි. ඒ නිසා අපි ශක්තිමත්ව කටයුතු කළ යුතුයි. ත්‍රස්තවාදය පරාජය කිරීමේදී අපි වැරදි ක්‍රමවේද භාවිත කර නැහැ. ලිබියානු නායක ගඩාපි මරා දමා මහමඟ ඇදගෙන ගියා. ශ්‍රී ලංකාවට විවිධ චෝදනා එල්ල කරන බලගතු රටවලට මේ දේවල් පේන්නෙ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n12032115</link>
    <topic>ජිනීවා යෝජනාවට එරෙහිවමාධ්‍යවේදියෝ එක් වෙති</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රී ලංකාවට එරෙහිව විදේශීය මාධ්‍ය සිදු කරන මාධ්‍ය භාවිතයට එරෙහිව සහ ජිනීවා යෝජනාවලියට විරෝධය පාමින් ඊයේ (20) සවස කොටුව දුම්රියපොළ ඉදිරිපිටදී මාධ්‍යවේදීහු විරෝධතා උද්ඝෝෂණයක නිරත වූහ. මාධ්‍ය අත්වැල සහ තවත් මාධ්‍ය සංවිධාන කිහිපයක සාමාජිකයෝ මේ සඳහා එක්ව සිටියහ.ස්වාධීන රූපවාහිනිය, ජාතික රූපවාහිනිය, ලේක්හවුස් ආයතනය, ඒ. බී. සී. මාධ්‍ය ජාලය, සියත මාධ්‍ය ජාලය, ලක් හඬ ගුවන්විදුලිය, ලංකාදීප, දිවයින, ලක්බිම ඇතුළු පුවත්පත් රැසක මාධ්‍යවේදීහු මේ සඳහා එක්ව සිටියහ.ප්‍රාදේශීය මාධ්‍යවේදීන් සියයකට වැඩි පිරිසක් ද මෙම විරෝධතාවය සඳහා එක්ව සිටිනු දැකගත හැකි විය.ජිනීවා නුවර සිටින ශ්‍රී ලාංකික මාධ්‍යවේදීන් පිරිසක් මේ රට මුදලට පාවා දීමට කටයුතු කරන බවත්, ඔවුන්ව පරාජය කළ යුතු බවත්, මේ සඳහා එක්ව සිටි සියලුම මාධ්‍යවේදීහු එක හඬින් ප්‍රකාශ කළහ.මෙම අවස්ථාව නියෝජනය කිරීම සඳහා මාධ්‍යවේදීන් පන්සියයකට වැඩි පිරිසක් එක්ව සිටිනු දැක ගත හැකි විය. ලේක්හවුස් ආයතනයේ කර්තෘ මණ්ඩල අධ්‍යක්‍ෂ සීලරත්න සෙනරත් මහතා ද මේ අවස්ථාවට සහභාගි විය.ඡායාරූපය - නිශ්ශංක විජේරත්න.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n1203211</link>
    <topic>ප්‍රශ්න විසඳා ගැනීමටශ්‍රී ලංකාවට ශක්තිය ඇත</topic>
    <author>මහින්ද අලුත්ගෙදර</author>
    <content>ශ්‍රී ලංකාව අභ්‍යන්තරයේ පවතින ගැටලු විසඳා ගැනීම සඳහා ජාත්‍යන්තර මැදිහත්වීමක් අවශ්‍ය නොවන බව ජපානය අවධාරණය කරයි. මානව හිමිකම් සම්බන්ධයෙන් වන ගැටලු විසඳා ගැනීම මෙන්ම ප්‍රතිසන්ධාන ක්‍රියාවලිය ශක්තිමත් කිරීම ශ්‍රී ලංකාව අභ්‍යන්තරයෙන්ම සිදුවිය යුතුවන අතර ඒ සඳහා ශ්‍රී ලංකාවට හැකියාව තිබෙන බවට තමා විශ්වාස කරන බවද ශ්‍රී ලංකාවේ ජපාන තානාපති නොබුහිතෝ හොබෝ මහතා සඳහන් කරයි.ඒ මහතා මේ බව සඳහන් කළේ ශ්‍රී ලංකාවේ ජපාන තානාපති නිල නිවෙසේදී ඊයේ (20) පැවැති මාධ්‍ය හමුවකට සහභාගි වෙමිනි.ශ්‍රී ලංකාවේ උගත් පාඩම් හා ප්‍රතිසන්ධානය පිළිබඳ ජනාධිපති කොමිෂන් සභා වාර්තාවේ හිතකර නිර්දේශ අන්තර්ගත කර තිබෙන බව පෙන්වාදුන් ශ්‍රී ලංකාවේ ජපාන තානාපතිවරයා එය ක්‍රියාත්මක කරනු ඇතැයි බලාපොරොත්තුවන බවද සඳහන් කෙළේය.ශ්‍රී ලංකාව සහ ජපානය අතර වසර 60 ක් පුරා පැවත එන රාජ්‍යතාන්ත්‍රික සබඳතා සම්බන්ධයෙන් සිහිපත් කළ ජපාන තානාපතිවරයා පසුගිය දශක හය තුළදී දෙරට අතර වෙළෙඳ, ආර්ථික, සංස්කෘතික හා සමාජයීය ආදී සෑම ක්ෂේත්‍රයකම සබඳතා වර්ධනය වී තිබෙන බවද ප්‍රකාශ කළේය.මේ ආකාරයේ පවතින සබඳතා ඉදිරියටත් පවත්වාගෙන යාමට සූදානම් බව සඳහන් කළ ඒ මහතා විශේෂයෙන්ම එය ශ්‍රී ලංකාවේ ආර්ථික සංවර්ධනය සඳහා බෙහෙවින්ම වැදගත් වන බවද පෙන්වා දුන්නේය.ශ්‍රී ලංකාවේ සංවර්ධන වැඩසටහන් රැසක් ක්‍රියාවට නංවා තිබෙන බව ප්‍රකාශ කළ ශ්‍රී ලංකාවේ ජපාන තානාපතිවරයා ජපානය ඒ වෙනුවෙන් විශාල මුදලක් වැයකර තිබෙන බවද කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n1203212</link>
    <topic>ජිනිවා එජා මූලස්ථානය ඉදිරිපිට ශ්‍රී ලාංකිකයෝ විරෝධය පාති</topic>
    <author>එස්.තිල්ලෙයිනාදන් ජිනීවා නුවර සිට</author>
    <content>ශ්‍රීලංකා රජයට එරෙහිව ඇමෙරිකාව ඉදිරිපත් කර ඇති යෝජනාව ගැන දෙදහසක පමණ පිරිසක් ජිනීවා නුවර එක්සත් ජාතීන්ගේ මූලස්ථානය ඉදිරිපිට රැස්වී පැය තුනක කාලයක් විරෝධය පළ කළහ.ඉතාලිය, එංගලන්තය ඇතුළු බටහිර රටවල වෙසෙන සිංහල,දෙමළ හා මුස්ලිම් ජනතාව මෙම විරෝධතාවට පැමිණ සිටීම විශේෂ ලක්ෂණයක් විය.වැසි සහිත සීත කාලගුණයක් පවතින මොහොතක ඒ ගැන නොතකා ළමුන් පවා විරෝධතාවට එක්ව සිටිනු දක්නට ලැබුණි.මේ අවස්ථාවේදී ජිනීවා නුවර සිටින සුනන්ද දේශපි‍්‍රය නැමැත්තා සැඟවී සිටිමින් මෙම උද්ඝෝෂණ රූගත කරනු දුටු පිරිස ඔහුට විරෝධය පළ කළහ.මේ අවස්ථාවේදී ස්විස් පොලීසිය කලබලය සමථයකට පත්කිරීම සඳහා සුනන්ද දේශපි‍්‍රය එම ස්ථානයෙන් එළවා දමා තිබේ.ඇමෙරිකාව ශ්‍රී ලංකාවට ඇඟිලි ගහන්න එපා - යුද අපරාධ කරන්නේ ඇමෙරිකාවයි. ආදී විරෝධතා පාඨ උද්ඝෝෂකයෝ හඬ ගා කීහ.එක්සත් ජාතීන්ගේ මූලස්ථාන සමුළුවට අමතරව පැවැති සාකච්ඡා කීපයකදී විවිධ අය මතු කළ කරුණු ප්‍රතික්‍ෂේප කොට යථා තත්ත්වය පහදා දීමට ශ්‍රී ලංකා නියෝජිත පිරිස ක්‍රියා කළහ.මෙහිදී කරුණු ඉදිරිපත් කළ සෙක්ස්ටස් කුරුකුලසූරිය පියතුමා කීවේ එල්.ටී.ටී.ඊ. සංවිධානය මානව හිමිකම් උල්ලංඝනය කළ ආකාරය තමා සියැසින් දුටු බවයි.“ධීවරයන් 43 දෙනකුගේ බෙලි කපා මැරුවා. ඒ අයගේ අවසන් කටයුතු කළේ මමයි” පියතුමා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n1203213</link>
    <topic>“සුරකිමු ලංකා” සංවිධානයෙන්බ්‍රිතාන්‍ය තානාපතිට සංදේශයක්</topic>
    <author>චින්තා රණසිංහ</author>
    <content>ශ්‍රීලංකාවට එරෙහිව මානව හිමිකම් කවුන්සලය එල්ල කර ඇති චෝදනාවල සත්‍ය තත්ත්වය සඳහන් කළ සන්දේශයක් බ්‍රිතාන්‍ය තානාපති කාර්යාලයට භාර දීම සඳහා “සුරකිමු ලංකා” සංවිධානය මඟින් ඊයේ (20) සංවිධානය කළ දැවැන්ත මහජන රැලිය සාර්ථකව නිමාවට පත්විය.එක්සත් ජාතින්ගේ මානව හිමිකම් කවුන්සලය ශ්‍රී ලංකාව යුධ අපරාධ සිදුකළ බවට එල්ල කර ඇති සාවද්‍ය තොරතුරු හා දත්තවලට විරෝධය පාමින් එම තොරතුරු හා දත්ත නිවැරදි කොට එම සන්දේශය සකස් කර තිබිණ.මහජන විරෝධතා රැලිය කොළඹ කැම්බල් පිටියෙන් ආරම්භ වී බොරැල්ල මන්සන්ධිය හා බොරැල්ල සේනානායක හන්දිය පසු කොට බොරැල්ල කනත්ත අසලින් ගමන් කරන විට එය ජන ගඟක් බවට පත්ව තිබූ අතර මාර්ගය බේස්ලයින් මාර්ගය දෙපස රැස් වූ මහජනතාව උද්‍යෝගයෙන් මහජන රැළලයට සහයෝගය පළ කරනු දක්නට ලැබිණ.“සුරකිමු ලංකා”, “දිනූ මව්බිම බේරාගමු”, “one nation one country”, “proud to be sri lanka” යනාදී ජාතික අභිමානයෙන් යුතු නාම පුවරු රැගත් මහජනතාව ජාත්‍යාලයෙන් යුතුව හඬ නඟමින් ඉදිරියට ඇදුණු අතර ප්‍රදේශයේ දැඩි වාහන තදබදයක් ද ඇති විය.අමෙරිකා එක්සත් ජනපදය ඇතුළු ශ්‍රී ලංකාවට එරෙහි බටහිර රටවල් සාමූහිකත්වයෙන් යුතුව ඉදිරිපත් කිරීමට යන යෝජනාව තරයේ හෙළා දකින මේ සංවිධානය එම රටවල් ඉදිරිපත් කරන අසත්‍ය තොරතුරු වාර්තා යටපත් වන අන්දමින් මේ විශේෂ ලිපියක් සකසා ජත්‍යන්තර ප්‍රජාවට දැන්වීම “සුරකිමු ලංකා” සංකල්පයේ මූලික අරමුණ වූ බව එම සංවිධානයේ සභාපති මේජර් ජෙනරල් එම්. ආර්. ඩබ්ලිව්. ද සොයිසා මහතා මෙහිදී පැවැසීය.තිස් වසරක් තුළ ශ්‍රී ලාංකීය ජනතාව එල්. ටී. ටී. ඊ. සංවිධානයේ ත්‍රස්තවාදී ක්‍රියා මධ්‍යයේ ජීවත් වූ අකාරය විදේශ රටවල් නොදන්නා බවත් ශ්‍රී ලංකාව අද විඳින නිදහස නැති කිරීමට දරන ප්‍රයත්නයට එරෙහිව නැගී සිටින බවත් ඒ මහතා වැඩි දුරටත් පැවැසීය.බ්‍රිතාන්‍ය මහ කොමසාරිස් කාර්යාලය ඉදිරිපිටට රැස් වූ විශාල ජනකාය පාලනය කිරීම සඳහා විශේෂ පොලිස් ආරක්ෂාව යොදවා තිබූ අතර ආවේගශිලී වූ මහජනතාව අතර නොසන්සුන්තාවයක් ඇති වුවද අවසානයේ සාමකාමීව විසිර යනු දක්නට ලැබිණ.පළාත් සභා රණවිරු මන්ත්‍රීවරුන් නවදෙනා ඇතුළු පළාත් සභා නියෝජිතයන් ද කොළොන්නාව, දෙහිවල, ගල්කිස්ස, ශ්‍රී ජයවර්ධනපුර කෝට්ටේ, වත්තල ඇතුළු නගර සභා බල ප්‍රදේශවලට අයත් නාගරික මන්ත්‍රීවරු ප්‍රමුඛ නියෝජිතයන් ද ස්ව්‍යං රැකියා නියුක්තිකයන්ගේ සම්මේලනයේ සාමාජිකයින් ද ඇතුළුව දේශය රැකගත් රණවිරුවෝ ද විශාල සංඛ්‍යාවක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n1203214</link>
    <topic>විශ්වවිද්‍යාල ආචාර්යවරුයෝජනාවට විරෝධය පළ කරති</topic>
    <author>සමන්මලී ප්‍රියශාන්ති</author>
    <content>ශ්‍රී ලංකාවට එරෙහිව ඉදිරිපත් කර ඇති මානව හිමිකම් කඩකිරීමේ චෝදනාව පරාජය කිරීම සඳහා දිවයිනේ සියලුම විශ්වවිද්‍යාල ආචාර්ය මහාචාර්යවරු එක්වෙති.ශ්‍රී ලංකාවට එරෙහිව අමෙරිකාව ඉදිරිපත් කර ඇති චෝදනාව සම්පූර්ණයෙන් අසත්‍ය බව සඳහන් කරමින් සියලු ආචාර්ය මහාචාර්යවරුන්ගේ අත්සනින් යුතු පෙත්සමක් විද්‍යුත් තැපෑලෙන් මානව හිමිකම් කොමිසමේ නිත්‍ය නියෝජිත රටවල්වලට යැවීමට මේ අනුව ඊයේ (20) කටයුතු කර තිබේ.මේ පෙත්සමට ඊයේ (20) විශ්වවිද්‍යාල ප්‍රතිපාදන කොමිසමේ සභාපති මහාචාර්ය ගාමිණී සමරනායක, මහාචාර්ය ආරියරත්න ඇතුගල, මහාචාර්ය ප්‍රියන්ත ප්‍රේමකුමාර, මහාචාර්ය නලීන් ද සිල්වා, ආචාර්ය රංජිත් බණ්ඩාර මහත්වරුන් අත්සන් තැබීමෙන් අනතුරුව නිත්‍ය නියෝජිත රටවල්වලට යැවීමේ කාර්යය ශ්‍රී ලංකා පදනම් ආයතනයේදී සිදු කෙරිණි.මේ පෙත්සම මෙරට ස්ථාපිත කර ඇති ප්‍රධාන තානාපති කාර්යාල කිහිපයකට බාර දීමට පියවර ගෙන තිබේ.මේ අවස්ථාවට එක්වෙමින් විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහතා ප්‍රකාශ කෙළේ ශ්‍රී ලංකාව මානව හිමිකම් ප්‍රඥප්තියට 1947 දී අත්සන් තැබූ රටක් බවයි.1972 දී එය වගන්තියක් ලෙස ආණ්ඩුක්‍රම ව්‍යවස්ථාවට ඇතුළත් කර ගත් ශ්‍රී ලංකාව කිසි විටෙක එම වගන්තිය උල්ලංඝනය වන පරිදි කටයුතු කර නැතැයි හෙතෙම පැවැසීය.ශ්‍රී ලංකාව කිසිම විටෙක බටහිර රටවල්වලට හෝ වෙනත් කිසිම රටකට හිරිහැර කර නැති බවත් රටේ ඇත්ත තත්ත්වය හඳුනාගෙන කටයුතු කරන ලෙස ජාත්‍යන්තරයෙන් ඉල්ලා සිටින බවත් සමරනායක මහතා කීවේය.මහාචාර්ය නලීන් ද සිල්වා - අමෙරිකාව ඉදිරිපත් කර ඇති චෝදනාව ගැන සියලු දෙනා විරුද්ධත්වය පළ කළ යුතුයි. මේ යෝජනාව ඉදිරිපත් වන්නේ ආණ්ඩුවට විරුද්ධව පමණයි කියා කිසිවකු සිතනවා නම් එය වැරදියි. මේ යෝජනාව ඇවිත් තිබෙන්නේ රටට විරුද්ධවයි.අපි මේ අවස්ථාවේ තේරුම් ගත යුතු දෙයක් තිබෙනවා. එනම් එදා සිට එල්. ටී. ටී. ඊ. ය පසුපස සිටියේ කවුදැයි කියන එක.අමෙරිකාව මේ යෝජනාව ඉදිරිපත් කරලා තිබෙන්නේ යුද්ධයේ අවසන් තත්ත්වය ගැන විතරක් සළකා බැලීමෙනුයි. නමුත් පසුගිය වසර 30ක මානව හිමිකම් කඩවීම් ගැන ඔවුන් කතා කරන්නේ නැහැ.එක සතියක සිද්ධීන් ගැන සොයා බලා වාර්තා සකස් කිරීමට වඩා ඉකුත් වසර 30 ක කාලය තුළ එනම් සති 1600ක් තුළ සිදු වූ මානව හිමිකම් කඩවීම් සොයන්නටත් කමිටුවක් පත් කරන්නැයි ආණ්ඩුවෙන් ඉල්ලීමක් කරන්න කැමතියි.අමෙරිකාවේ මේ චෝදනාව මෙගා ටෙලි නාට්‍යයක් වගෙයි. තව දින තුනකින් ඉදිරිපත් කෙරෙන මේ බාධකය තව අවුරුදු 10ක් වත් ඉදිරියට පවතිනවා. අමෙරිකාවට අවශ්‍ය අයුරින් මෙගා නාට්‍යය නිමා කරන්නට පුළුවන්.මේ නිසා අපි හිතනවා ජාත්‍යන්තරයට ප්‍රඥාව පහළ වී ශ්‍රී ලංකාව පිළිබඳව වෙනත් ආකාරයකින් හිතා බලයි කියලා.මේ අවස්ථාවට රජයේ ප්‍රවෘත්ති දෙපාර්තමේන්තුවේ අධ්‍යක්‍ෂ ජනරාල් මහාචාර්ය ආරියරත්න ඇතුගල, පදනම් ආයතනයේ සභාපති ආචාර්ය රංජිත් බණ්ඩාර මහත්වරු ඇතුළු විශ්වවිද්‍යාල ආචාර්ය මහාචාර්යවරු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n12032112</link>
    <topic>සාගතයෙන් පීඩාවට පත්සෝමාලියා හා දකුණු අප්‍රිකා ජනතාවට</topic>
    <author/>
    <content>සාගතයෙන් පීඩාවට පත් සෝමාලියානු හා නැඟෙනහිර අප්‍රිකානු ජනතාවට බෙදා දීම සඳහා සහල් මෙට්‍රික් ටොන් 10,000ක් පරිත්‍යාග කිරීමට ශ්‍රී ලංකා රජය තීරණය කර ඇත.මෙම සහල් තොගය ලෝක ආහාර වැඩසටහන වෙත බාර දෙන ලද අතර එය සංකේතවත් කරමින් එම වැඩසටහනේ වැඩ බලන ශ්‍රී ලංකා අධ්‍යක්ෂ අසෙබ් අස්රත් මහත්මිය වෙත බාර දීම අරලියගහ මන්දිරයේ දී ඊයේ (20) සිදු කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n12032113</link>
    <topic>ජනපති ඝාතනයට කොටි සංවිධානය කළ සැලැස්මක් ගැන තොරතුරු හෙළිවෙයි</topic>
    <author>කුමුදු හෙට්ටිආරච්චි</author>
    <content>උසස් පොලිස් නිලධාරීන් හා ආරක්ෂක අංශ නිලධාරීන් අඳින නිල ඇඳුමට සමාන ඇඳුම් පැලැන්ද වූ මරාගෙන මැරෙන කොටින් යොදා ගනිමින් ජනාධිපති මහින්ද රාජපක්ෂ මහතා ඝාතනය කිරීමට කොටි සංවිධානය කළ සැලැස්මක් ගැන තොරතුරු ත්‍රස්ත විමර්ශන කොට්ඨාස භාරයේ සිටින සැකකරුවකු හෙළිදරව් කර ඇත.මාතර පාලමක් විවෘත කරන අවස්ථාවේ මරාගෙන මැරෙන බෝම්බකරුවන් මෙම ප්‍රහාරය එල්ල කිරීමට සැලසුම් කර තිබූ බවත් ඒ සඳහා පොලිසියේ උසස් නිලධාරීන්ගේ හා ජනාධිපති ආරක්ෂක අංශවල නිල ඇඳුම්වලට සමාන ඇඳුම් හිටපු සහකාර පොලිස් අධිකාරී ලක්ෂ්මන් කුරේ මහතා විසින් මස්සවා දුන් බවද කොටි සැකකරු ත්‍රස්ත විමර්ශන කොට්ඨාසයේ නිලධාරීන් ප්‍රශ්න කිරීමේදී හෙළිදරව් කර ඇත.මේ තොරතුරු ත්‍රස්ත විමර්ශන කොට්ඨාසය වෙත හෙළි කර ඇත්තේ පේදුරුතුඩුව යාපනේ මේ තොරතුරු ත්‍රස්ත විමර්ශන කොට්ඨාසය වෙත හෙළි කර ඇත්තේ පේදුරුතුඩුව යාපනේ පදිංචි සෙල්වරාසා කිරුබාහරන් හෙවත් මොරිස් හෙවත් ගජන් නමැති කොටි සැකකරුවකු විසිනි.2008 වසරේ ජනවාරි මස දස වැනිදාත් දෙසැම්බර් මස 31 වැනිදාත් අතර කාලයේ දී කොළඹ දී රමේෂ් නමැති කොටි සාමාජිකයා කොටි සංවිධානය වෙනුවෙන් බුද්ධි තොරතුරු රැස්කරන බව දනිමින් ඒ පිළිබඳ පොලිස් නිලධාරීන්ට නොදන්වා පැහැර හරින ලදැයි විත්තිකරුට එරෙහිව නීතිපතිවරයා විසින් අධි චෝදනා ගොනුකර ඇත.රමේෂ් නමැති කොටි සාමාජිකයා මාර්ගයෙන් සහකාර පොලිස් අධිකාරී ලක්ෂ්මන් කුරේ මහතා හඳුනා ගත් බවත් කොටි සංවිධානයේ කටයුතු පිළිබඳ අවස්ථා ගණනාවකදී ඔහු සමඟ සාකච්ඡා කළ බවත් අත්අඩංගුවේ පසුවන කිරුබාහරන් නමැති සැකකරු හෙළිදරව් කර ඇත.ජනාධිපති මහින්ද රාජපක්ෂ මහතා මාතර ප්‍රදේශයේ පාලමක් විවෘත කිරීමට යන බව සහකාර පොලිස් අධිකාරී ලක්ෂ්මන් කුරේ මහතා තමන්ට දැනුම් දුන් පසු කොටි නායකයකු වන මුත්තප්පන් නමැත්තා ඒ බව තහවුරු කර එම පාලම විවෘත කිරීමට අදාළ තොරතුරු සොයන ලෙස තමාට පැවරූ බවද කොටි සැකකරු අනාවරණය කර ඇත.පාලම විවෘත කිරීමට අදාළ සියලු තොරතුරු සොයා සත්‍යන් හා සීරන් නමැති කොටි සාමාජිකයන්ට ලබා දී ජනාධිපතිවරයා වෙත මරාගෙන මැරෙන ප්‍රහාරයක් එල්ල කිරීමට තමන් සැලසුම් කළ බවද සැකකරු ත්‍රස්ත විමර්ශන කොට්ඨාසය හමුවේ හෙළිකර ඇත.ජනාධිපතිවරයා ආසන්නයේ දීම මරාගෙන මැරෙන ප්‍රහාරය එල්ල කිරීමට සැලසුම් කළ බවත් ඒ සඳහා අවශ්‍ය වන නිල ඇඳුම් කට්ටල මසා දෙන ලෙස සහකාර පොලිස් අධිකාරි ලක්ෂ්මන් කුරේ මහතාට කළ දැනුම්දීමක් මත ජනාධිපති ආරක්ෂක අංශයේ නිලධාරීන් අඳින නිල ඇඳුමට සමාන ඇඳුම් කට්ටල හතරක් ඔහු ගෙනවිත් දුන් බවත් සැකකරු ත්‍රස්ත විමර්ශන කොට්ඨාස නිලධාරීන් හමුවේ පිළිගෙන ඇත.සත්‍යන් හා සිරන් නමැති මරාගෙන මැරෙන කොටි ත්‍රස්තවාදීන් දෙදෙනා ට එම නිල ඇඳුම් අන්දවා ඡායාරූප ගෙන එමගින් හැඳුනුම්පත් දෙකක්ද සැකසූ බවත් ත්‍රස්ත විමර්ශන කොට්ඨාසය හමුවේ පවසා ඇති සැකකරු එම නිල ඇඳුම් කට්ටල හතර මාතරට ගෙනවිත් දෙන ලෙස ඉල්ලා සහකාර පොලිස් අධිකාරි ලක්ෂ්මන් කුරේ මහතාට ලබාදුන් බවද පවසා ඇත.විත්තිකරුට එරෙහිව ඇති මේ නඩුව සලකා බැලූ කොළඹ මහාධිකරණ විනිසුරු සුනිල් රාජපක්ෂ මහතා විත්තිකරු තවදුරටත් ත්‍රස්ත විමර්ශන කොට්ඨාසයේ රඳවා තැබීමට නියම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n12032114</link>
    <topic>ජිනීවා යෝජනාවෙන් සිදුවන්නේසාමය ඇති රටක සාමය කඩ වීමයි</topic>
    <author>එස්. තිල්ලෙනාදන් ජිනීවා නුවර සිට</author>
    <content>සාමය ඇති රටකට මෙවැනි යෝජනා ගෙන ඒමෙන් සිදුවන්නේ යළි සාමය කඩවීම යැයි සමස්ත ලංකා යම්තුල් ඔලාමු සංවිධානය කියයි.මෙම සංවිධානයේ සභාපති එම්. අයි. එම්. රිස්වි මහතාත් උප සභාපති අෂික් අගාර මොහොමඩ් මහතාත් ජිනීවා නුවර දී විශේෂ ප්‍රකාශයක් කරමින් කියා සිටින්නේ මානව හිමිකම් සමුළුවට ඉදිරිපත්වී ඇති යෝජනාව දැන්වත් ඉවත් කර ගත යුතු බවයි.ත්‍රස්තවාදය පරදා සාමය ජය ගෙන තිබේ. අපේ රටේ ජනතාව දැන් සතුටින් සිටිති. සංවර්ධනයට මූලිකත්වය දී තිබේ. ජන ජීවිතය යහපත් ය. මෙවන් තත්ත්වයක් තුළ ඇමෙරිකාව මෙවැනි යෝජනා ගෙන ඒම වැරැද්දක් බව ද එම සංවිධානය කියා සිටී.ඇමෙරිකාවේ ක්‍රියා මාර්ග හෙළා දැකිය යුතුය. යථාර්ථය දැනගෙන දැන්වත් මෙම යෝජනාව ඉවත් කර ගත යුතු බව ද කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n1203215</link>
    <topic>යුරෝපා රටවල ශ්‍රී ලාංකිකයෝඅත්පත්‍රිකා බෙදමින් දැනුවත් කරති</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීලංකාවට එල්ල වී ඇති මානව හිමිකම් චෝදනා සම්පූර්ණ අසත්‍ය බව සඳහන් කරමින් යුරෝපා රටවල් රැසකන අත්පත්‍රිකා බෙදා හරිමින් ඒ රටවල ජනතාව දැනුවත් කිරීමට විදේශ රටවල සිටින සිංහල සංවිධාන පියවර ගෙන ඇත.ඉතාලිය, ඔස්ට්‍රියාව, ජර්මනිය, ප්‍රංශය ඇතුළු රටවල් රැසක සිංහල සංවිධාන විසින් මීට ඉහත අවස්ථා කිහිපයකදීම මේ ආකාරයට අත්පත්‍රිකා බෙදාහැරීමේ වැඩසටහන් ක්‍රියාත්මක කළ අතර ඒවා ඉතා සාර්ථක විය.චැනල් 04 නාලිකාව ව්‍යාජ වීඩියෝ පටයක් සකස් කරමින් ශ්‍රී ලංකාවට චෝදනා එල්ල කළ මොහොතේ එය අසත්‍ය බව ප්‍රචාරය කරමින් විදේශවල සිටින සිංහල සංවිධාන විසින් ඒ රටවල ජනතාව දැනුවත් කළ අතර එහිදීද අත්පත්‍රිකා බෙදාහරිනු ලැබීය.ශ්‍රී ලංකාවට එල්ල වී ඇති මානව හිමිකම් චෝදනා අසත්‍ය බව ප්‍රචාරය කෙරෙන පෝස්ටර් ව්‍යාපාරයක්ද සිංහල සංවිධාන විසින් සිදු කර ඇත.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n1203216</link>
    <topic>වයඹ ප්‍රගති සමාලෝචන රැස්වීමජනපති ප්‍රධානත්වයෙන් ‘අද’ මාදම්පේ දී</topic>
    <author>ධනුෂ්ක ගොඩකුඹුර</author>
    <content>මහින්ද චින්තන ඉදිරි දැක්ම යටතේ රට පුරා ක්‍රියාත්මක සංවර්ධන වැඩපිළිවෙළ පළාත් මට්ටමින් විමසා බැලෙන ප්‍රගති සමාලෝචන රැස්වීම් මාලාව ජනාධිපති මහින්ද රාජපක්ෂ මහතාගේ ප්‍රධානත්වයෙන් වයඹ පළාතෙන් අද (21) ඇරැඹේ.වයඹ පළාත් ප්‍රගති සමාලෝචන රැස්වීම ජනාධිපතිවරයාගේ ප්‍රධානත්වයෙන් මාදම්පේ සමූපකාර උත්සව ශාලාවේ දී අද උදෑසන පැවත්වීමට නියමිතය.ඒ ඒ පළාත්වලට ලබා දුන් මුදලින් ක්‍රියාත්මක කෙරුණු යටිතල පහසුකම් සංවර්ධන වැඩසටහන්වල ප්‍රගතිය විමසා බලන අතරම ඉදිරි වැඩපිළිවෙළ ක්‍රියාත්මක කිරීම සම්බන්ධයෙන් සාකච්ඡා කිරීම මේ ප්‍රගති සමාලෝචන රැස්වීම්වල පරමාර්ථය වේ.ඉතිහාසයේ ප්‍රථම වරට රාජ්‍ය නායකයකු ඒ ඒ පළාත්වලට ගොස් ප්‍රගතිය සොයා බලන මේ රැස්වීම් මාලාව ජනාධිපති මහින්ද රාජපක්ෂ මහතාගේ සංකල්පයක් මත අරඹන ලදී.පළාතේ අධ්‍යාපන, සෞඛ්‍ය, මහාමාර්ග, නිවාස, විදුලිය, පානීය ජලය ඇතුළු සියලු පහසුකම් වැඩි දියුණු කිරීම සම්බන්ධයෙන් ජනාධිපතිවරයා මෙහිදී මහජන නියෝජිතයන් හා නිලධාරීන්ගෙන් කරුණු විමසීමට නියමිතය.නාත්තණ්ඩිය මහවැව රජ මහා විහාරස්ථානයේ අභිනව රන් වැට ද ජනාධිපතිවරයාගේ අතින් අද විවෘත කිරීමට නියමිතය.මැති ඇමැතිවරු, ජනාධිපති ලේකම් ලලිත් වීරතුංග මහතා ප්‍රමුඛ රාජ්‍ය නිලධාරීහු ඇතුළු පිරිසක් ද මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n1203217</link>
    <topic>රංගනවේදී ඇන්ටන් ජූඩ්කලුරිය කරයි</topic>
    <author/>
    <content>සුප්‍රකට වේදිකා, ටෙලි නාට්‍ය සහ සිනමා නළු ඇන්ටන් ජූඩ් ඊයේ (20) අලුයම රාගම රෝහලේ දී අභාවප්‍රාප්ත විය.ඔහුගේ මරණයට හේතුව හෘදයාබාධයක් බව රෝහල් ආරංචි මාර්ග සඳහන් කරයි.මිය යන විට 52 වන වියේ පසුවූ ඇන්ටන් ජූඩ් මෙරට රංගන ක්ෂේත්‍රයේ හාස්‍යෝත්පාදක ශිල්පියෙකු ලෙස ප්‍රකටය.පරාක්‍රම නිරිඇල්ලගේ ගැලීලියෝ, සෙක්කුව, අතුල පීරිස්ගේ පස්මහ බැලුම් සහ රොජර් සෙනෙවිරත්නගේ පස්වැන්නා වැනි වේදිකා නාට්‍ය ඇන්ටන් ජූඩ්ගේ රංග ප්‍රතිභාව විදහා දැක්වුණු නිර්මාණ කීපයකි.“සකිසඳ පබිලිස්” හා සකිසඳ එලියස්වල රංගනය ටෙලි නිර්මාණ ජනතාව අතර සදා මතකයේ රඳා පවතී. පසුගිය කාලය තුළ ඔහු ජනපි‍්‍රයත්වයට පත්වූයේ හාස්‍යය උපදවන ගීත නිර්මාණ තුළින් සිනමා නිර්මාණ රැසකටම දායක වූ ඇන්ටන් ජූඩ් පසුගියදා තිරගත වූ “සිකුරු හතේ” චිත්‍රපටයේ කැපී පෙනෙන චරිතයක් නිරූපණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n1203218</link>
    <topic>ඉහළ කොත්මලේ ජලවිදුලියජාතික විදුලි බල පද්ධතියට</topic>
    <author>නුවරඑළිය මධ්‍යම එරික් තිලකරත්න</author>
    <content>ඉහළ කොත්මලේ ජල විදුලිබල ව්‍යාපෘතියේ විදුලිය උත්පාදනය මේ මස අවසන් සතිය තුළ ජාතික විදුලිය බල පද්ධතියට එක් කිරීමට සැලසුම් කර ඇති බව එහි ව්‍යාපෘති අධ්‍යක්ෂ ෂවින්දානාත් ප්‍රනාන්දු මහතා සඳහන් කරයි.මෙහි විදුලිය උත්පාදනය කිරීමේ සියලු පරීක්ෂණ මේ වන විට අවසන් අදියරේ පවතින බව සඳහන් කරන ෂවින්දානාත් ප්‍රනාන්දු මහතා, ඒ යටතේ කොත්මලේ නියංගන්දර පිහිටි භූගත ජල විදුලි බලාගාරයේ ටර්බයින් යන්ත්‍රවල ක්‍රියාකාරිත්වය පිළිබඳව ද මේ දිනවල පිරික්සුමට ලක් කර ඇති බව ද කියයි.මෙහිදී ප්‍රථමයෙන් එක් ටර්බයින් යන්ත්‍රයකින් උත්පාදනය කරන මෙගා වොට් 75 ක විදුලි බලය ජාතික විදුලිය පද්ධතියට එක් කිරීමට නියමිතව ඇත.ඉහළ කොත්මලේ ඔය ජල විදුලි ව්‍යාපෘතිය යටතේ මෙගවොට් 150 ක විදුලිය බල ධාරිතාවක් නිෂ්පාදනය කෙරෙනු ඇත. මේ සඳහා තලවාකැලේ නගරය ආශ්‍රිත සීමාව තුළ ඉදිකර ඇති, ඉහළ කොත්මලේ ඔය ජලාශය මේ වන විට මුහුදු මට්ටමේ සිට මීටර් 1791 දක්වා වූ සීමාව පසු කරමින් ජලයෙන් පිරී පවතින බව ද මෙහි ව්‍යාපෘති අධ්‍යක්ෂ ෂවින්දානාත් ප්‍රනාන්දු මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n1203219</link>
    <topic>ප්‍රදේශ කිහිපයක කම්මුල්ගායබහුලව පැතිරේ</topic>
    <author>සන්ධ්‍යා කරුණාරත්න</author>
    <content>රට පුරා ප්‍රදේශ කිහිපයකින් කම්මුල්ගාය රෝගීන් බහුල වශයෙන් මේ දිනවලදී වාර්තා වන බව සෞඛ්‍ය අමාත්‍යාංශය පවසයි.රෝගය බෝවීම වැළැක්වීම සඳහා වෛද්‍ය උපදෙස් අනුව කටයුතු කරන ලෙස වසංගත රෝග විද්‍යා අංශය මහජනතාවගෙන් ඉල්ලා සිටියි.වෛරසයක් මඟින් පැතිරී යන කම්මුල්ගාය රෝගය ප්‍රධාන වශයෙන් ඛේට ග්‍රන්ථිය ආසාදනය කරන රෝගයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n12032110</link>
    <topic>කෘෂිකර්ම දියුණුවටජපානයෙන් ලක්‍ෂ 110ක්</topic>
    <author>මහින්ද අලුත්ගෙදර</author>
    <content>ශ්‍රීලංකාවේ සංවර්ධන කටයුතු වෙනුවෙන් ඇමෙරිකානු ඩොලර් මිලියන 29.6 ක (රුපියල් කෝටි 350) මුදලක් ලබාදී තිබෙන බව ජපානය අවධාරණය කරයි.බිම් මට්ටමේ මානව සුරැකීමේ ආධාර ව්‍යාපෘතිය යටතේ පසුගිය 1989 වසරේ සිට මේ ආධාරය ලබා දී තිබෙන අතර එය ශ්‍රී ලංකාවේ බිම් බෝම්බ ඉවත් කිරීම, ග්‍රාමීය සංවර්ධනය, ජීවනෝපායන් සංවර්ධනය, අධ්‍යාපන කටයුතු නඟා සිටුවීම ආදිය වෙනුවෙන් එම මුදල් වෙන්කර තිබෙන බව ශ්‍රී ලංකාවේ ජපාන තානාපති නොබුහිතෝ හොබෝ මහතා සඳහන් කරයි.ජපන් රජයේ ආධාර මත ශ්‍රී ලංකාවේ විශාල සංවර්ධනයක් සිදු වී තිබෙන බව සඳහන් කරන ශ්‍රී ලංකාවේ ජපාන තානාපතිවරයා මේ යටතේ රට පුරා ව්‍යාපෘති 227 ක් ක්‍රියාත්මක කර තිබෙන බව ද කියා සිටී.මහතා මේ බව සඳහන් කළේ තානාපති නිල නිවෙසේ පැවැති උත්සවයක දීය. අනුරාධපුර දිස්ත්‍රික්කයේ කෘෂිකර්මාන්තය වැඩි දියුණු කිරීම සඳහා ජපන් රජයෙන් රුපියල් ලක්ෂ 110 ක ආධාරයක් ලබා දෙන ලද අතර ඊට අදාළ ගිවිසුමට අත්සන් කිරීම මෙහිදී සිදුවිණි.ශ්‍රී ලංකාවේ ජපාන තානාපති නොබුහිතෝ හොබෝ සහ රජරට ජනසහන පදනමේ සභාපති ඉන්දික වික්‍රමගේ මහත්වරු ඒ සඳහා අත්සන් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n12032116</link>
    <topic>වෛද්‍ය වැඩ වර්ජනය නිසාරෝගීන් දෙදෙනෙක් මරුට</topic>
    <author>සන්ධ්‍යා කරුණාරත්න</author>
    <content>පරිපූරක වෛද්‍ය සේවා වෘත්තිකයන් ගේ වැඩ වර්ජනය නිසා රෝගීන් දෙදෙනකු මරණයට පත්ව ඇති බව සෞඛ්‍ය අමාත්‍යාංශය පවසයි.අසාධ්‍ය තත්ත්වයේ පසුවූ මේ රෝගීන් දෙදෙනා ගේ රසායන වාර්තා නිසි පරිදි ලබාගැනීමට නොහැකි වීම නිසාත් ඒ අනුව නිසි ප්‍රතිකාර ලබා දීමට වෛද්‍යවරුන්ට නොහැකිවීම නිසාත් මේ රෝගීන් දෙදෙනා මරණයට පත්ව ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි.මහජන සෞඛ්‍ය පරීක්‍ෂකවරු 143 දෙනකුට පත්වීම් ලිපි ප්‍රදානය කරමින් ඇමැතිවරයා ඊයේ (20) මේ බව නාරහේන්පිට ජාතික රුධිර මධ්‍යස්ථානයේ දී ප්‍රකාශ කළේය.රෝගීන් මිය යෑමේ වගකීම රජය බාරගත යුතු බවට එම වර්ජකයන් ප්‍රකාශ කරන්නේ නම් එය අසාධාරණ බව ද ඇමැතිවරයා කීය.පරිපූරක වෛද්‍ය සේවා වෘත්තිකයන් ගේ ඉල්ලීම් හතරෙන් තුනක් මේ වන විටත් ලබාදී ඇති බවද, එක් එක් ශ්‍රේණිවලට අදාළ දුරකථන දීමනා ඉහළ නොදැමීම කාරණා නිසා මේ වෘත්තිකයින් වැඩ වර්ජනය කරන බවද ඇමැතිවරයා ප්‍රකාශ කළේය.මීට වසර දහයකට පෙර තුන් වැනි ශ්‍රේණිය සඳහා දුරකතන දීමනාව ලෙස රුපියල් තුන්සීයක්ද දෙවැනි ශ්‍රේණිය සඳහා රුපියල් හාරසිය පනහක් ලෙස ද දුරකතන දිමනාව ලබාදී තිබේ. මේ දීමනාව රුපියල් තුන්සියය තුන් දහස දක්වා ද රුපියල් හාරසිය පනහ පන්දහස දක්වා ද වැඩි කර ගැනීම ඔවුන් ගේ අරමුණයි. රුපියල් පන්සීය ගණනේ වැඩි කරමින් තුන්වැනි ශ්‍රේණියට රුපියල් අටසීයක් බැගින් ද දෙවැනි ශ්‍රේණියට රුපියල් නවසිය පනහක් බැගින් ද දීමනා ලබාදීමට අමාත්‍යාංශය එකඟ විය.මීට අවුරුදු දහයකට පෙර පැවැති දුරකතන ගාස්තුවට වඩා තාක්ෂණයේ දියුණුවත් සමඟ වර්තමානයේ දුරකතන ගාස්තුව අඩුවී ඇති බව ද ඇමැතිවරයා මතක් කළේ ය.මේ සියලුම වර්ජන පිටුපස යම් සැලැසුම් සහගත අරමුණක් ඇති බවත්, වසර හතළිහක් තිස්සේ ක්‍රියාත්මක නොවූ ජාතික ඖෂධ ප්‍රතිපත්තිය ක්‍රියාත්මක වීම නතර කිරීම මේ වර්ජනවල එක් අරමුණක් යැයි තමා සිතන බවත් ඇමැතිවරයා අවධාරණය කළේය.කුමන බලවේග පැමිණිය ද මහින්ද රාජපක්‍ෂ ආණ්ඩුව යටතේ ජාතික ඖෂධ ප්‍රතිපත්තිය මේ වසර මැද දී ක්‍රියාත්මක කරන බව ද ඇමැතිවරයා පැවැසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=n12032117</link>
    <topic>රාළහාමි කෝ නොම්මරේ ?</topic>
    <author>ඡායාරූපය -කුරුණෑගල දිස්ත්‍රික් සංචාරක</author>
    <content>නිකවැරටිය - පුත්තලම ප්‍රධාන මාර්ගයේ යතුරුපැදියෙන් ගමන් ගන්නා මෙම පොලිස් නිලධාරියා දෙස මාර්ගය දෙපස සිටි පිරිස හා වාහනවල ගමන් කරන පිරිස් බලා සිටියේ රටේ නීතිය ක්‍රියාත්මක කරන අයට නීතියක් නැද්දැයි ප්‍රශ්න කරමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r1203211</link>
    <topic>පුත්තලම අවට ප්‍රදේශ කිහිපයකටවල්අලි තර්ජන: භවබෝග විනාශයි</topic>
    <author>පුත්තලම දිස්ත්‍රික් සංචාරක ඇන්ටනී ප්‍රනාන්දු</author>
    <content>පුත්තලම දිසාවට අයත් ප්‍රාදේශීය ලේකම් කොට්ඨාස 4 ක වල් අලි තර්ජන නිසා ගම්වැසියෝ පීඩාවට පත්වී සිටිති. මේ තත්ත්වය නිසා ජීවිත හානි 4 ක් සිදුවී තිබේ. නිවාස 21 කටද හානි සිදුවී ඇති අතර බෝග වගා අක්කර 100 ක් පමණ වල් අලින්ගේ ග්‍රහණයට හසුවී තිබේ.පුත්තලම කරුවලගස්වැව වනාතවිල්ලුව සහ නවගත්තේගම ප්‍රාදේශීය ලේකම් කොට්ඨාස මේ වල් අලි උවදුර දැඩිව පවතී. ගැමි පවුල් 1000 ක් පමණ මේ නිසා පීඩා විඳිති.කරුවලගස්වැව ප්‍රාදේශීය ලේකම් කොට්ඨාසයේ කල්අඩිය, එකඩපිටිය, ගල්කුලම, මදුරුගම, ඇතුළු ප්‍රදේශ රැසක වැසියෝ දැඩි අසීරුවට පත්වී සිටිති.ළඟ එන උත්සව සමයට ආදායම් උපයා ගැනීමේ බලාපොරොත්තුව ඇතිව තමන් වගා කළ බෝග වගා සියල්ලම වල් අලි විසින් විනාශ කර දමා ඇතැයි ඔව්හු මැසිවිලි නගති.වයඹ අලි මිනිස් ගැටුම් විසඳුම් ව්‍යාපාරියේ කැඳවුම්කරු ඩබ්ලිව්. සී. චන්ද්‍ර කුමාර මෙසේ කීයලංකාවේ පුත්තලම් දිස්ත්‍රික්කයෙන් වැඩිම හානි සිදුවී ඇත්තේ කරුවලගස්වැව ප්‍රාදේශීය ලේකම් කොට්ඨාසයටයි. වන අලි 40කින් යුත් රංචුවකින් මෙලෙස පීඩා සිදුවෙනවා. පවුල් දහසකට පමණ මේ නිසා කරදර ඇතිවී තිබෙනවා. වනජීවී නිලධාරීන්ට කීවත් නිසි විසඳුමක් ලැබී නෑ.කරුවලගස්වැව ප්‍රාදේශීය සභාවේ හිටපු ප්‍රාදේශීය සභා මන්ත්‍රී ඉන්දික සෙනරත් බණ්ඩාර මහතා - පොල්වගාකරුවන් කුඹුරු සහ වෙනත් බෝග වගා කරන ගොවීන් ඒ වෙනුවෙන් බැංකුවලින් ණය ගන්නවා. ඔවුන්ගේ වගාබිම් අලි විනාශ කළාම ණය ගෙවන්නෙ කොහොමද? සවස 7 පමණ වන විට වල් අලි ගම් වදිනවා. සමහරදාට උදේ 8 වන තුරුත් පාරවල්වල සිටිනවා.බෝධිරාජපුර පදිංචි චන්ද්‍රමාලි ද සිල්වා - අපේ තාත්තා මිය ගියා. මදුරුගමේදී අලි ප්‍රහාරයකින් අපි හැමදෙනාම නඩත්තු කළේ ඔහු දැන් අපි අසරණ වෙලා.මෙරියකුලම පදිංචි ලාල් කුමාරසිංහ - අපේ නිවස පිටුපස වහලය කඩා දමලා. බිත්තියකුත් කැඩුවා. රාත්‍රියට දරුවන් සමග ඉන්නේ හරිම බයෙන්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r1203212</link>
    <topic>ආයුර්වේද ප්‍රතිකාරවලින් අස්ථි රෝග නිට්ටාවට සුව කරන වෙද නෝනා</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>අස්ථි රෝගවලට සාර්ථක ප්‍රතිකාර කරන දේශීය වෛද්‍යවරියක් යටිගල්ඔලුව, පොරමඬල ප්‍රදේශයේ සිටී. ඇය වයි. ජී. අයි. ජයවික්‍රම ය.සර්වාංග මෙන්ම සර්ප විෂ, කැඩුම් බිඳුම් වෙදකමට ද දක්‍ෂ ඇය වඩාත්ම ප්‍රකටව සිටින්නී අස්්ථි පද්ධතියේ ඇතිවන රෝගී තත්ත්වයන්ට ප්‍රතිකාර කිරීම නිසාය. අස්ථි දෝෂයන්, අස්ථි වෙනස්වීම්, ඖෂධ ප්‍රතිකාර හා අස්ථි තෙරපීම් මඟින් සමනය කොට සකස් කිරීමේ හසල දැනුමක් ඇය සතුය.තේක්කගොල්ල පාරම්පරික වෙද පරපුරේ වෙදැදුරෙකු වූ සිය පියාණන් වන වයි. පී. යාපා සුවාරිස් මහතා සතු වෙද සතර පිළිබඳ ප්‍රායෝගික හා න්‍යායික දැනුම අවබෝධය, අත්දැකීම් හා පාරම්පරික වෙද පුස්කොළ පොත් හදාරා එම වෙද හෙදකම් සඳහා යොමුව ඇති වෛද්‍ය ජයවික්‍රම මහත්මිය, මේ වනවිට සුවපත් කොට ඇති රෝගීන් සංඛ්‍යාව අපමණය.විශේෂ උපකරණ භාවිතා නොකොට අත් හා අතැඟිලි උපයෝගී කොට ගෙන කෙරෙන තෙරපීම් හා ඖෂධ ප්‍රතිකාර මගින් අස්ථි පද්ධතියේ ආබාධ සුව කළ හැකි යැයි වෛද්‍යවරිය කීවාය.ඇය මෙසේ ද කීවාය.කොඳු නාරටියේ ආසාදන තත්ත්වයන් හටගත් රෝගියකු සඳහා ‘ස්ටීම් බාත්’ ප්‍රතිකාර ක්‍රමය උපයෝගී කර ගන්නවා. ‘නාඩ් ශ්වේද යන්ත්‍රය’ තුළ හොවනු ලබන රෝගියා එහි දී දේශීය ඖෂධීය තෙල්වලින් නෑවීම කෙරෙනවා.ශරීරයේ දෝෂ එක් තැන් කොට දහඩිය මගින් පිට කිරීම ද සිදු කෙරෙන මෙම ප්‍රතිකාර ක්‍රමය, බටහිර වෛද්‍ය විද්‍යාව පවා විස්මයට පත්කර තිබෙනවා. ශරීරයේ නිල තෙරපීමෙන් රෝග සමනය කෙරෙන නිල ශාස්ත්‍රය ද අපේ පරම්පරානු ගත දේශීය වෛද්‍ය ක්‍රමයේ හාස්කම් දැක්වෙන ප්‍රතිකාර ක්‍රමයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r1203213</link>
    <topic>ඇඹිලිපිටිය අවට පැඟිරි ගොවියන්ට නිෂ්පාදන අලෙවිකර ගන්න බැරිව ගැටලු</topic>
    <author>මැදමුලන සමූහ</author>
    <content>කටුමග ඕකන්දයාය නොටොල්පිටිය ජුලම්පිටිය ආදී ප්‍රදේශවල සහ ඇඹිලිපිටිය ප්‍රාදේශීය ලේකම් කොට්ඨාසයේ ගම්රැසක පැගිරි වගාවේ යෙදෙන ගොවීන් පැඟිරි තෙල් අලෙවිකර ගත නොහැකිව දැඩි දුෂ්කරතාවට පත් වී සිටිති.මෙයට මාස කිහිපයකට පෙර රුපියල් එක්දහස් අටසියයක් පමණ වූ පැඟිරි තෙල් බෝතලය මේ වන විට කීයකටවත් අලෙවි කර ගත නොහැකිව ඇත.මේ හේතුවෙන් පැඟිරි වගාවේ යෙදෙන පවුල් හත් අටසියයක් පමණ අසරණ වී සිටිති. පැඟිරි තම්බා තෙල් නිස්සාරණය කරන බොයිලේරු හිමිකරුවන් විස්සක් පමණ සිය ආදායම් අහිමිව අසරණ වී සිටිති.එම බොයිලේරු හිමියන් පැඟිරි තෙල් විශාල ලෙස ගබඩා කරගෙන ඇත.වගා කරුවන් කපාගත් පැඟිරි ගොඩ ගසා ඇති අතර, කැපීමට ඇති පැගිරි වල්බිහිවී ඇත.ඉදිරියේදී පැඟිරි වගාව විනාශ වී යා හැකි බවද එම නිසා අදාළ බලධාරීන් මේ ගැටලුවට මැදිහත්ව කඩිනම් විසඳුමක් ලබාදිය යුතු බවද කළුවගහයාය ප්‍රදේශයේ පැඟිරි වගකරුවකු වන ඩබ්ලිව්. ඒ. ගුණදාස කීවේය.රජය මගින් පැඟිරි වගාව සඳහා අක්කරයට රුපියල් දොළොස් දහසක් පමණ ආධාර ලබාදෙයි.පැඟිරි තම්බා නිස්සාරණය කරන බොයිලේරුවක් සැකසීමට රුපියල් ලක්ෂ 12 ක් පමණ වැය වෙයි.ප්‍රදේශයේ බොයිලේරු හිමිකරුවකු වන වීරසිංහ - පැඟිරි වගාකරුවන් මේ අර්බුදය නිසාම සංවිධානය වී ගොවි සංවිධානයක් පිහිටුවා ගන්තා සුළු අපනයන බෝග ප්‍රවර්ධන ඇමැතිවරයාට මේ පිළිබඳව දන්වා තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r1203214</link>
    <topic>අමුණු කැඩිලා: ගොවිතැනට ජලය නෑ බිබිලේ එගොඩ කොටගම ජනතාවට දුෂ්කරතා</topic>
    <author>ඌව පළාත් සමූහ – මාපා බණ්ඩාර</author>
    <content>“එගොඩ කොටගම” ගම්මානය බිබිල ප්‍රාදේශීය ලේකම් කොට්ඨාසයේ තිබෙන අති දුෂ්කර ගම්මානයකි.ගම්මානයේ පවුල් 270ක් පමණ ගොවිතැන් කටයුතුවලින් දිවි ගෙවන අතර මොවුහු දුෂ්කරතා රැසකට මුහුණපා සිටිති. මෙම සුන්දර ගම්මානය දොරපොද සහ රිලාඋළු කඳු පාමුල පිහිටා තිබේ.මේ පිළිබඳ අදහස් දැක්වූ ආර්. එම්. ගුණරත්න මහතා,ගම්මානයට යාම අති දුෂ්කරයි. හරියට පාරක් නෑ. ගොවිතැන් කරන්න වතුරත් නෑ. අමුණු හදලා නෑ. වගාවන්ට සතුන් ගෙන් වන හානිය විශාලයි.ආර්. එම්. ප්‍රදීප් රත්නායක - ගමේ සමිතියේ අඩුපාඩු ගොඩාක් තියෙනවා. හදිසියකට පුටු, ටකරන්, ටිකක් අවශ්‍යයි. ගමේ තියෙන අමුණ පාරවල් ටිකක් හදලා දෙන්න. අපි වෙන මොනවාවත් ඉල්ලන්නේ නෑ.ආර්. එම්. සිරිවර්ධන - ඌව පළාත් සභාවෙන් ගමේ ගල ඔය අමුණේ හදපු කුඩා විදුලි බලාගාරය ඉතාම සාර්ථකයි, ගමේ වැඩි පිරිසකට එයින් විදුලිය ලැබෙනවා.ආර්. එම්. සුරගනී -  අපිට ගොවිතැන් කරන්න අවශ්‍ය පහසුකම් ලැබුනා නම් අපිට ඇති, වෙන මොනාවත් අවශ්‍ය නෑ. ගමේ මැද පාරේ නම් පයින්වත් යන්නත් බෑ. ඉඩම් ගමේ විශාල වශයෙන් තිබුණාට අඩුපාඩුකම් තියෙන නිසා ගොවීන් වගාවට යොමු වෙන්නෙත් නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r1203215</link>
    <topic>මධ්‍යම ග්‍රාමීය මාර්ග රැසක්අලුත්වැඩියාවට මුදල්</topic>
    <author>මහනුවර සංචාරක ගාමිණි සමරනායක</author>
    <content>හදිසි ස්වභාවික විපත් පුනරුත්ථාපනය කිරීමේ ව්‍යාපෘතිය යටතේ මධ්‍යම පළාතේ ග්‍රාමීය මාර්ග රැසක් වැඩි දියුණු කර සංවර්ධනය කිරීමට ජපන් ජාත්‍යන්තර සහයෝගිතා අරමුදල (ජයිකා) හරහා මෙම වර්ෂයට රුපියල් මිලියන 458.67 ක මුදලක් ලබාදී ඇත.මේ යටතේ හීරැස්සගල බෝවෙල මාර්ගය, ඇලිකේවෙල පස්ගම මාර්ගය, හෑදෙණිය බෝලගල මාර්ගය, හතරලියද්ද කන්නාදෙනිය මාර්ගය, රිදීඇල්ල ගෝමරය මාර්ගය, ලේනව කිඹිස්ස මාර්ගය, ඉඹුලදණ්ඩ තොටගමුව මාර්ගය, පල්ලේවෙල වැලමිටියාව මාර්ගය හා මැල්සිරිපුර මිල්ලවාන මාර්ගයන් සංවර්ධනය කොට කාපට් කිරීමට සැලසුම් කර ඇත.මේ යටතේ මෙම ප්‍රදේශවල මාර්ග කිලෝමීටර 329.6 ක් සංවර්ධනයට තෝරාගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r1203216</link>
    <topic>මහියංගණය වසාදැමූ පොදු ආයුර්වේදයයළි විවෘත කෙරේ</topic>
    <author>ජයන්තිපුර සමූහ – එච්.බණ්ඩාර</author>
    <content>දිගුකලක සිට වසාදමා තිබූ මහියංගණයේ පොදු ආයුර්වේද ප්‍රතිකාර මධ්‍යස්ථානය යළි මහජනතාව වෙනුවෙන් විවෘත කර ඇත.මෙය යළි විවෘත කිරීමෙන් ජනතාවට සහන රැසක් ලැබී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r1203217</link>
    <topic>කටුගස්තොට මඩුවල - වත්තේගම රජයේ රෝහල්වල ඖෂධ හිඟයක්</topic>
    <author>ගාමිණී බී. දිසානායක - හාරිස්පත්තුව මධ්‍යම විශේෂ</author>
    <content>කටුගස්තොට , මඩවල, සහ වත්තේගම,යන රජයේ රෝහල්වල කලක සිට දැඩි ඖෂධ හිඟයක් පවතී. දෛනිකව ප්‍රතිකාර ගැනීම සඳහා පැමිණෙන රෝගීන් පරීක්ෂාවෙන් පසු පෞද්ගලික ඔසුසැල්වලින් ඖෂධ මිලදී ගන්නා ලෙසට වෛද්‍යවරු රෝගීන්ට තුන්ඩු ලියාදීම සිදුකෙරෙන බව ජනතාව පවසති.මෙනිසා ආර්ථික අගහිඟකම් පවතින රෝගීන් දැඩි අපහසුතාවකට පත්ව සිටී. මේ පිළිබඳ නිසි අවධානය යොමු කරන්නැයි ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r1203218</link>
    <topic>පොල්වත්තේ හිමිකාර ‘හාමු මහත්තයා’ රෝහලේ පණ අදිද්දී පොල් කඩන ශබ්දයක් ගෙදර අයට මහරෑ වත්ත දෙසින් ඇහිලා</topic>
    <author>සිරි වාව්වගේ – මාතර සංචාරක</author>
    <content>හම්බන්තොට දිස්ත්‍රික්කයේ බෙලිඅත්ත ප්‍රදේශයේ ධනවත් ව්‍යාපාරිකයෙක් විය. ගම්වැසියන් ඔහු හැඳින්වූයේ ‘හාමු මහත්තයා’ කියාය. හාමු මහත්තයා කළේ පොල් වියළීමය. ඒ සඳහා කම්කරුවන් හත් අට දෙනක්ම විය. අක්කර 10 ක් පමණ වූ විශාල පොල් ඉඩමක් ද ඔහු සතු විය. සෑම සතියකම හත් අටදෙනෙක් වත්තේ පොල් කැඩීම කරති. හාමු මහත්තයා වත්තේ ඇවිද පොල් කඩන අය ශබ්ද නගා කැඩූ පොල් සංඛ්‍යාව පවසන විට ඒවා පොතේ සටහන් කර ගනී.කෙසේ වෙතත් දිනක් අසනීපවූ හාමු මහත්තයා රෝහලට ඇතුළත් කැරිණි. ඔහු පරීක්‍ෂාකර බැලූ වෛද්‍යවරුන් දැඩි සත්කාර ඒකකයේ නැවැත්වීමට සැලැස්විය. රෝගියා ළඟ එක් අයෙක් පමණක් නතර කොට ඔහු රෝහලට රැගෙන ගිය පිරිස යළි වලව්වට ආවෝය.මැදියම් රැය ළංව තිබිණි. වලව්වේ සිටියේ හාමු මහත්තයාගේ බිරිය දරුවන් සහ එහි වැඩපල කරන කම්කරුවන් දෙදෙනෙක් පමණි. ඔවුන්ට මේ රැයේ එතරම් නින්දක් නැත. ටික වේලාවකින් වත්තේ එක් කෙළවරක පොල් කඩන ශබ්දය ඒ මහ රැයේ ඇසේ. හතර පස් දෙනෙක් ගස් නැග පොල් මුරය කඩන්නාසේ මෙම පොල් කැඩීමේ ශබ්දය වලව්වේ සිටින අයට හොඳින් ඇසේ.ඔවුන් සියල්ලෝම ඊට කන් දුන්හ. නොනවත්වාම පොල් කඩති. හාමු මහත්තයා රෝහල්ගත කර තිබෙන අතරේ හොරුන් පොල් හොරෙන් කඩන බව ඔවුහු සිතූහ.වලව්වේ වැඩට සිටින කම්කරුවන් දෙදෙනා විදුලි පන්දම් දල්වාගෙන පොල් කඩන අය ඇල්ලීමට වත්ත පහළට ගියෝ ය. පොල් කඩන ශබ්දය නැතිවිණි. ඔවුන් හොඳින් හඬ ඇසුණු කොටස පරීක්‍ෂා කර බලා ගස් යට කිසිදු පොල් ගෙඩියක් දැක ගන්නට නොමැතිව කිසිවකු නොදැක යළි වලව්වට පැමිණියහ.ටික වේලාවකින් නැවතත් පෙර සේ පොල් කඩන ශබ්දය ඇසේ. පොල් ගොඩවල් ගසන ශබ්දය ද ඇසේ. මේ අතර රෝගියා ළඟ සිටි පොඩි මහත්තයා රෝහලේ සිට පැමිණ හාමු මහත්තයාගෙ බිරිඳ හා දරුවන් කැඳවා හාමු මහත්තයා ටික වේලාවකට උඩදී මියගිය පුවත දැනුම් දුන්නේ ය. පොඩි මහත්තයා පැමිණි රියේ නැගී හාමු මහත්තයාගේ පුතුන් දෙදෙනාත් සමඟ යළි රෝහලට ඔවුන් ගියේ මරණයේ කටයුතු කරගෙන දේහය වලව්වට ගෙන ඒම සඳහා ය.දැන් වලව්වේ ඉතිරිව සිටින්නේ හාමු මහත්තයාගේ බිරිය මෙහෙකාරිය හා කම්කරුවන් දෙදෙනා පමණි. නැවතත් වත්ත පහළ පොල්මුරය කඩන්නාසේ කීප දෙනෙක් පොල් ගස්වලට නැග පොල් කඩන ශබ්දය පෙර සේ ඇසේ. පොල් ගෝණිවලට පුරවා ගොඩවල් ගසන ශබ්දයද ඇසේ. අලුයම උදාවිය. වලව්වේ සිටි කම්කරුවෝ වත්ත පුරා ඇවිද කලින් රැයේ පොල් කඩන හඬ ඇසුණු කොටස පරීක්‍ෂා කර බැලූහ.කිසිම ගසක පොල් ගෙඩියක් කඩා නැත. සියලුම ගස්වල පොල් පිරී තිබිණි. රැයේදී ඇසුණු ඒ අද්භූත පොල් කඩන හඬ ඔවුන්ට ප්‍රහේලිකාවක් විය. ටික වේලාවකින් වලව්වට පැමිණි කම්කරුවෝ හාමු මහත්තයාගේ බිරිඳට දැන්වූයේ කලින්දා රැයේ ඇසුණු ඒ පොල් කඩන හඬ අද්භූත සිද්ධියක් බවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r1203219</link>
    <topic>වෑන් රියක් පැහැරගෙන අයිතිකරු මරලා: සැකපිට ඇල්ලූ තුන්වැනි සැකකරුත් රිමාන්ඩ්</topic>
    <author>ගම්පහ සංචාරක නිමල් ජයසිංහ</author>
    <content>උඩුගම්පොළ ප්‍රදේශයේදී වෑන් රථයක් පැහැරගෙන ගොස් එහි අයිතිකරු ඝාතනය කිරීමේ සිද්ධියේ සැකකරුවන් තිදෙනා යළි මේ මස 26 දින තෙක් රක්ෂිත බන්ධනාගාර ගත කිරීමට ගම්පහ ප්‍රධාන මහේස්ත්‍රාත් සහ අතිරේක දිසා විනිසුරු ඛේමා ස්වර්ණාධිපති මහත්මිය නියෝග කළාය.සිද්ධිය සම්බන්ධයෙන් ප්‍රථමයෙන් සැකකරුවන් දෙදෙනකු අත්අඩංගුවට ගෙන රක්ෂිත බන්ධනාගාර ගත කොට තිබුණි. සිද්ධියට අදාළ තුන්වැනි සැකකරු කොළඹ ප්‍රදේශයේ සැඟවී සිටියදී පසුගිය ජනවාරි මාසයේදී අත්අඩංගුවට ගෙන ඇත.සැකකරුවන් තිදෙනා උඩුගම්පොළ ප්‍රදේශයේදී වෑන් රථය පැහැරගෙන ගොස් එහි අයිතිකරු බෙම්මුල්ල ප්‍රදේශයේදී ඝාතනය කොට ඇතැයි ගම්හ පොලිසියේ පැමිණිල්ල සඳහන් කරයි.පැහැරගත් වෑන් රථය ද වාහන සේල් පොළකට විකුණා තිබී පොලිසිය සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=r12032110</link>
    <topic>මත්තුමගල කුඩහපිටිය ඇළ මාර්ගයේ ජලජ ශාක පිරිලා</topic>
    <author>ජාඇළ මධ්‍යම ලෙස්ලි පෙරේරා</author>
    <content>මත්තුමගල අධිවේගි මාර්ගයට සමීපව පිහිටි හැමිල්ටන් ඇළට සම්බන්ධ වන කුඩහපිටිය ඇළ මාර්ගය වල්බිහිවී ඇත.දියහබරල ගාලකින් වැසී ඇති මෙම ඇළ මාර්ගය එදා දිය නෑම හා මිරිදිය මසුන් ඇල්ලීමට භාවිතා කළ අතර අද ඇළ මාර්ගය සම්පූර්ණයෙන් දිය හබරල වලින් වැසී ඇති නිසා ඇළ මාර්ගය ප්‍රයෝජනයට ගත නොහැකි බැව් ප්‍රදේශවාසීහු පවසති.දීර්ඝ කාලයක් තිස්සේ මෙම ඇළ මාර්ගය ජලජ පැළෑටිවලින් වැසී ඇති නිසා ජලය බැස යෑමේ තර්ජනයක්ද පවතින අතර ජනතා ප්‍රයෝජනය සඳහා මෙම ඇළ මාර්ගය සුද්ද පවිත්‍ර කිරීමට බලධාරීන් අවධානය යොමු කරන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=s1203211</link>
    <topic>ලෝක ක්‍රිකට් කෙරුමෝ ගෙදර යැවූ බංග්ලාදේශය ඉතිහාසයේ මුල්වරට ආසියාවේ අවසන් ගැටුමට එයි</topic>
    <author/>
    <content>බංග්ලාදේශය ක්‍රිකට් ඉතිහාසයේ මුල්වරට ආසියානු කුසලාන තරගාවලියක අවසන් මහා තරගයට පිවිසීමේ සතුට අත්විදිමින් ශ්‍රී ලංකාව පරදා කඩුලු 5ක ජයක් අත්කර ගත්තේය. මේ හේතුවෙන් ඉන්දියාවට අවසන් තරගයට පිවිසීමේ බලාපොරොත්තු අතහැර දැමීමට සිදුවිය. ලෝක සූරයන් හා ලෝක අනුසූරයන් ඉවතට විසිවූ මේ තරගාවලියේ අවසන් සටනට පාකිස්තානය හා සත්කාරක බංග්ලාදේශය දැන් සුදුසුකම් ලබා සිටිති.ශ්‍රී ලංකාව ඊයේ තරගයද සමග තුන්වතාවක් බංග්ලාදේශයට පරාජයවී තිබේ. 2006දී බංග්ලාදේශයේ බොග්රාහීදී හා 2009දී ඊයේ තරගය පැවැති බංග්ලා ක්‍රීඩාංගණයේදීම ශ්‍රී ලංකාව කලින් පරාජයවී තිබුණි.එහි තවත් විශේෂත්වයක් වන්නේ බංග්ලාදේශයට පරාජයවූ තරග තුනේදීම ශ්‍රී ලංකා පිලේ නායකත්වය මහේල ජයවර්ධන විසින් දරා තිබීමය.මීර්පූර් බංග්ලා ජාතික ක්‍රීඩාංගණයට ඊයේ පැමිණ සිටි බංග්ලාදේශ අගමැතිනී ෂේක් හසිනා මහත්මිය ඇතුලු 30000කට අධික බංග්ලාදේශ වැසියන්ගේ දෑස්වලට සතුටු කදුලු එක්කරමින් ලබාගත් හැගීම්බර ජයග්‍රහණයෙන් අනතුරුව එරට වැසියෝ වීදි පුරා නටමින් ගයමින් පී‍්‍රති ඝෝෂා නැගූහ.කාසියේ වාසිය දිනාගත් මුෂිෆිකර් රහීම්ගේ ආරාධනාවෙන් මුල් පෙලේ හා අග පෙලේ පිතිකරුවන්ගේ අසාර්ථකභාවය මැද පන්දුවට පහරදුන් ශී‍්‍ර ලංකා ක්‍රීඩකයෝ ඕවර් 49.5කදී ලකුණු 232ක් ලබා ගත්තේය. බංග්ලාදේශයට දුන් ඉලක්කය වර්ෂාව පතිතවීම නිසා ඩක්වර්ත් ලුවිස් න්‍යායෙන් වෙනසකට භාජනය වූ හෙයින් ජයග්‍රහණය සදහා බංග්ලාදේශය ඕවර් 40කදී ලකුණු 212ක් ලබාගත යුතු විය. එම ඉලක්කය ඕවර් 37කදී කඩුලු 5ක් බිඳ වැටී ඔවුහූ සපුරා ගත්හ. ටමීම් හා ෂකීබ්ගේ අර්ධ ශතක දෙක, නසීර් හොසේන් හා මොහොමුදුල්ලා නොදැවී ලබාගත් ලකුණු 32 බැගින් වූ මෙහෙවර බංග්ලාදේශ ජයග්‍රහණයේ සෙවනැලි බවට පත් වූහ.බංග්ලාදේශ ඉනිමේ දෙවැනි ඕවරයේදී ආරම්භක පිතිකරු නසිමුඩීන් ලකුණු 6කට දවා ගැනීමට නුවන් කුලසේකර සමත්වූ අතර දෙවැනි කඩුල්ල සුරංග ලක්මාල් බිඳ හෙලා ගත්තේ ජහුරුල් ඉස්ලාම් ලකුණු 2කට පිටියෙන් ඉවත් කරමිනි. නායක මුෂ්ෆිකර් රහීම්ට, නුවන් කුලසේකර එවූ පන්දුවක් කෙලින්ම කඩුල්ලේ දැවටීමෙන් ලකුණු එකකට දැවී යද්දී එකතුව ලකුණු 40ක්වී තිබුණි.මාලිංගට හා මහරූෆ්ට ටමීම් ඉක්බාල් හා ෂකීබ් අල් හසන් වේගයෙන් පහර දෙද්දී නායක මහේල එක් අන්තයක් සචිත්‍ර සේනානායකට භාර දීමෙන් තත්ත්වය පාලනය විය. සේනානායක එවූ පන්දුවකට තිරිමාන්නට උඩ පන්දුවක්දී ටමීම් ඉක්බාල් ලකුණු 59කට දැවීයෑම ලකුණු වේගය අඩුවීමට හේතු විය. ටමීම් ඉක්බාල් ලකුණු 51ක් ලබා සිටියදී පන්දු යැවූ සචිත්‍ර සේනානායකට පහසු උඩ පන්දුවක් ලබා දුන්නද එය රැක ගැනීමට ඔහු අපොහොසත් වුණි.ටමීම් හා ෂකීබ් 4වැනි කඩුල්ලට ලකුණු76ක සම්බන්ධතාවක් ගොඩ නැගූහ. ටමීම් ඉක්බාල්ගේ 22වැනි අර්ධ ශතකය වූ අතර පන්දු 57 කදී හතරේ පහර 9ක් එයට ඇතුලත් වුණි.මේ තරගවාරයේ සෑම තරගයකදීම බංග්ලාදේශ පිලේ බලාපොරොත්තු ඉහළ දැමූ ෂකීබ් අල් හසන් ඊයේ දිනයේ පිටිය වර්ණවත් කරමින් පන්දු 46කදී හතරේ පහර 7ක් සමග ලකුණු 56ක් ලැබීම කැපී පෙනුණි. එය ෂකීබ්ගේ 24වැනි අර්ධ ශතකයයි.ඊයේ ශ්‍රී ලංකාවට මුලින් පන්දුවට පහරදීමට ආරාධනා කළ අතර ඔහුගේ එම තීරණය වඩාත් සාර්ථක බව පෙනුණේ මහේල ජයවර්ධන, කුමාර් සංගක්කාර හා ටී.එම්. ඩිල්ෂාන් ඉක්මනින්ම පිටියෙන් ඉවත් කිරීමට සමත්වූ හෙයිනි.වේග පන්දු යැවූ නසමුල් හුසේන්ගේ නිවැරැදි ඉලක්කයට ගොදුරුවූ ශ්‍රී ලංකා පිළේ ආරම්භක පිතිකරුවන් තිදෙනා දැවී යද්දී ලකුණු පුවරුව 32ක් විය. ආරම්භක පිතිකරුවන් වූ මහේලගේ හා ඩිල්ෂාන්ගේ පාද චලනවල දුර්වලතා හේතුවෙන් කෙලින්ම පන්දුව කඩුල්ලට වැදී දැවී ගියහ.සංගක්කාර නසුමුල් හුසේන්ගේ පන්දුවකට නසුමුඩීන් අතර උඩ පන්දුවක්දී දැවී ගියේය.අනතුරුව චාමර කපුගෙදර හා ළහිරු තිරිමාන්න හතරවැනි කඩුල්ලට ලකුණු 88ක සම්බන්ධතාවක් ගොඩනැගීම ශ්‍රී ලංකා පිලට අස්වැසිල්ලක් විය. තිරිමාන්න අර්ධ ශතකයට ලකුණු 2ක් තිබියදී ස්ටම්ප් කිරීමට හසුව දැවී ගියේ පන්දු 73කට මුහුණදී හතරේ පහර 3ක්ද එල්ල කිරීමෙනි. ශ්‍රී ලංකා පිලේ ක්‍රීඩා කිරීමට වැඩි අවස්ථා හිමි වුණද, කලකට පසුව පිත්තෙන් දස්කම් දැක්වූ කපුගෙදර ඊයේ 91 වැනි එක්දින තරගයට සහභාගීවී 8වැනි අර්ධ ශතකය වාර්තා කළේය.ඔහු පන්දු 92කදී හතරේ පහර 4ක් සමග ලකුණු 62ක් ලබා පහසු උඩ පන්දුවක් ෂකීබ් අල් හසන් වෙත ලබාදී ක්‍රීඩාගාරයට ගියේය.පිතිකරණයේදී නැවැත වරක් අසාර්ථකවූ ෆර්විෂ් මහරූෆ් පන්දු 3කට මුහුණදී ලකුණු 3ක් ලබා දුර්වල පහරකින් කඩුලු රකින රහීම් වෙත උඩ පන්දුවක් දී දැවී ගියේය. කුලසේකරට වෙනදා මෙන් විශාල පහරවල් වලට යාමට ඉඩ නොදුන් ෂකීබ් අල් හසන් කඩුල්ල මුවා කිරීමේ වරදට හසුකර ගත්තේයමලානික ශ්‍රී ලංකා ඉනිමට යම් ජීවයක් ගෙනදුන් උපුල් තරංග පන්දු 44කදී හයේ පහරක් හා හතරේ පහර 5ක් සමග ලකුණු 48ක් ලබා ගත්තේය.ශ්‍රී ලංකා පිලේ අවසන් කඩුලු පහ ලකුණු 52කට දවා ගැනීමට බංග්ලාදේශ ක්‍රීඩකයෝ සමත් වීම ඔවුන්ගේ සුවිශේෂී ජයග්‍රහණයකි.පසුගිය තරග දෙකේදීම අසාර්ථක වූ දිනේෂ් චන්දිමාල් ඉවත්කර ඒ වෙනුවට තුන් ඉරියව් ක්‍රීඩක චාමර කපුගෙදර කැදවූ අතර සීකුගේ ප්‍රසන්නගේ තැන සචිත්‍ර සේනානායකට ඊයේ තරගයේදී හිමිවුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=s1203212</link>
    <topic>කරාතේ, ජූඩෝ, බේස්බෝල් ක්‍රීඩා දියුණුවටජපානයෙන් පුහුණුකරුවන්</topic>
    <author/>
    <content>වසර 2013 දී ඉන්දියාවේ නව දිල්ලි නගරයේ දී පැවැත්වීමට නියමිත සාර්ක් ක්‍රීඩා උළෙල ඉලක්ක කරගෙන ක්‍රීඩා අමාත්‍යාංශය, හඳුනාගත් ක්‍රීඩා 23 ක් සඳහා විදේශ පුහුණුකරුවන් ගෙන්වා ගැනීමේ වැඩසටහනට අනුව කරාතේ, ජූඩෝ හා බේස්බෝල් ක්‍රීඩාව සඳහා ජපන් පුහුණුකරුවන් ලබාදීමට ජපන් රජය එකඟ යැයි ජපන් තානාපති නොබුහිතෝ හොබෝ මහතා ක්‍රීඩා අමාත්‍ය මහින්දානන්ද අලුත්ගමගේ මහතා ක්‍රීඩා අමාත්‍යාංශයේ දී හමුවී දැනුම් දී ඇති බව ක්‍රීඩා අමාත්‍යාංශය පවසයි.දිවයිනේ ග්‍රාම්‍ය මට්ටමේ සිට ක්‍රීඩා යටිතල පහසුකම් හා ක්‍රීඩා පුහුණු තාක්ෂණය දියුණු කිරීම සඳහා ක්‍රීඩා අමාත්‍යාංශය ගෙන යන ක්‍රීඩා සංවර්ධන වැඩපිළිවෙළ බ්ධ්ඛ්ඒ ආධාර ලබා ගැනීම හා කරාතේ, ජූඩෝ හා බේස්බෝල් ක්‍රීඩා සඳහා ජපාන පුහුණුකරුවන්ගේ සේවය ලබාගැනීම වෙනුවෙන් පැවති මෙම හමුවේදී ජපන් රජය ශ්‍රී ලංකාවේ ක්‍රීඩා ක්ෂේත්‍රයේ දියුණුව සඳහා ආධාර ලබාදීමට මෙන්ම ඉදිරියේදී ක්‍රීඩාව ඉලක්ක කරගෙන දෙරට අතර, අවබෝධතා ගිවිසුමක් අස්සන් කිරීමේ ඉඩකඩ ද සොයා බලන බව ජපාන තානාපතිවරයා අවධාරණය කළේ ය.ක්‍රීඩා අමාත්‍ය මහින්දානන්ද අලුත්ගමගේ මහතාගේ විශේෂ ඉල්ලීමක් මත කෙටි කාලීන ක්‍රීඩා පාඨමාලා හා උසස් ඩිප්ලෝමා පාඨමාලා සඳහා ශ්‍රී ලංකාවේ ක්‍රීඩා නිලධාරීන් ඇතුළු ක්‍රීඩකයන්ට වැඩිදුර අධ්‍යයනයන් සඳහා ජපානයට යාමට අවස්ථාවක් ද ලබා දෙන ලෙස කළ ඉල්ලීමටද ජපන් තානාපතිතුමාගේ අවධානය යොමු වූ බව ක්‍රීඩා අමාත්‍යාංශය පවසයි.ලෝකයේ විශිෂ්ටතම ක්‍රිකට් කණ්ඩායම ලෙස සැලකෙන ශ්‍රී ලංකා ක්‍රිකට් ක්‍රීඩකයින්ගේ දැනුම හා පළපුරුද්ද ඉදිරියේදී ජපානයේ ක්‍රිකට් ක්‍රීඩාව දියුණු කිරීමට යොදා ගැනීම පිළිබඳවද මෙහිදී සාකච්ඡා කර තිබේ. මෙම අවස්ථාවට, ක්‍රීඩා අමාත්‍යාංශයේ ලේකම් උදය ආර්.සෙනෙවිරත්න, ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග, ශ්‍රී ලංකා ජපාන කොන්සල් ජනරාල් විජයානන්ද අලුත්ගමගේ යන මහත්වරු ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=s1203213</link>
    <topic>පාකිස්තානයේ අජ්මාල්ටඉන්දියාවෙන් දූස්රාවක්</topic>
    <author>පි‍්‍රන්ස් ගුණසේකර බංග්ලාදේශයේ සිට</author>
    <content>දගපන්දු යවන පාකිස්තාන ක්‍රීඩක ෂහීඩ් අජ්මාල්ගේ පන්දු යැවීම නීති විරෝධී බවට ඉන්දීය කණ්ඩායම ආසියානු ක්‍රිකට් තරග තීරක ඩේඩ් බූන් වෙත පැමිණිලි කරයි. දකුණතින් දගපන්දු යවන අජ්මාල් පන්දුව දමා ගසන බවට ඉන්දීය ක්‍රිකට් පිල ඉදිරිපත් කළ පැමිණිල්ලේ දක්වා ඇත.ආසියානු කුසලාන තරගාවලියේ පැවැති ඉන්දියාව හා පාකිස්තානය අතර තරගයෙන් අනතුරුව මේ පැමිණිල්ල ඉදිරිපත් කිරීමට පියවර ගෙන තිබුණි. ටෙස්ට් තරග 20කදී කඩුලු 107ක් හා එක්දින තරග 63කදී කඩුලු 94ක් දවාගෙන සිටින අජ්මාල්ට මෙයට පෙරද පන්දුව දමා ගසන බවට චෝදනා නැගුණි.එහිදී ජාත්‍යන්තර ක්‍රිකට් කවුන්සිලයේ නිරීක්ෂණ මත අජ්මාල් චෝදනාවෙන් නිදහස ලැබීය.කෙසේ වුවද ජගත් ක්‍රිකට් කවුන්සිල ප්‍රධානී හරූන් ලෝගාට් පවසන්නනේ අජ්මාල්ගේ පන්දු යැවීමේ ඉරියව්ව මෙයට පෙර පරීක්ෂා කර ඇති හෙයින් නැවැත පරීක්ෂණයක් අවශ්‍ය නොවන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=s1203214</link>
    <topic>ශ්‍රී ලාංකිකයාගේ පිති හරඹයකැනඩාවට ජය ගෙනේ</topic>
    <author/>
    <content>ශ්‍රී ලාංකික රුවිඳු ගුණසේකර වාර්තා කළ අර්ධ ශතකය මත කැනඩාව ලෝක විස්සයි 20 සුදුසුකම් ලබා ගැනීමේ වටයේ තරගයකින් ඩෙන්මාර්කය ලකුණු 55කින් පැරදවීය.මේ වසරේ ශ්‍රී ලංකාවේ පැවැත්වෙන විස්සයි 20 ලෝක කුසලාන ක්‍රිකට් තරගාවලියට ඇතුළත් කරන සුළු කණ්ඩායම් 2 තෝරා ගැනීම සඳහා මෙම සුදුසුකම් ලබා ගැනීමේ තරග දැන් එක්සත් අරාබි එමීර් රාජ්‍යයේදී පැවැත්වේ.වමතින් පිත්ත හසුරුවන 20 හැවිරිදි මුල් පෙළ පිතිකරු රුවිඳු පන්දු 65 කින් අගනා ලකුණු 95 ක් රැස් කළේය. හතරේ පහර 6 ක් හා හයේ පහර 6 ක් එම ඉනිමට ඇතුළත් විය. රුවිඳුගේ කණ්ඩායම් සගයා වන හිරාල් පටෙල් ලකුණු 43 ක් ලබා ගත් අතර, කැනඩාව ඕවර 20 අවසානයේ ලකුණු 178 ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=s1203215</link>
    <topic>වලව කලාප මලල ක්‍රීඩාසූරතාව චන්ද්‍රිකා වැව කොට්ඨාසයට</topic>
    <author>උඩවලව සමූහ බී. ඒ. පොඩිමහත්මයා</author>
    <content>වලව විශේෂ කලාපයට අයත් කොට්ඨාස හයක් අතර පැවැති ජවන හා පිටිය තරඟාවලියේදී ලකුණු 175 ක් ලබා වලව කලාපයේ සූරතාව චන්ද්‍රිකා වැව කොට්ඨාස කණ්ඩායම ජයග්‍රහණය කළේය.ලකුණු 102 ක් ලැබූ සූරියවැව කොට්ඨාසයේ කණ්ඩායමට අනුසූරතාව හිමිවිය.ඇඹිලිපිටිය මහවැලි ක්‍රීඩාංගණයේදී පැවැති මෙම ක්‍රීඩා තරග සඳහා වලව විශේෂ කලාපයට අයත් චන්ද්‍රිකා වැව මුරවැසිහේන, අඟුණුකොල පැලැස්ස, කිරිඉබ්බන්වැව, සූරියවැව හා මයුරපුර යන කොට්ඨාසවල පදිංචි තරුණ තරුණියෝ සහභාගි වූහ.චÁද්‍රිකා වැව කොට්ඨාසයේ ජයග්‍රාහක කණ්ඩායම විසින් සූරතා කුසලානය වලව වැඩබලන නියෝජ්‍ය නේවාසික කලමනාකාර එච්. එම්. විමලසිරි මහතා අතින් ලබාගන්නා අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=s1203216</link>
    <topic>මහනුවර විද්‍යාර්ථ විදුහල්නිවාසාන්තර ක්‍රීඩා අද</topic>
    <author>ඉන්දික පොල්කොටුව</author>
    <content>මහනුවර විද්‍යාර්ථ විද්‍යාලීය වාර්ෂික නිවාසාන්තර මලල ක්‍රීඩා උත්සවය අද (21) සවස මහනුවර බෝගම්බර ක්‍රීඩාංගණයේ දී පැවැත්වේ.මධ්‍යම පළාත් ප්‍රධාන අමාත්‍ය සරත් ඒකනායක මහතාගේ ප්‍රධානත්වයෙන් මෙම උත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=s1203217</link>
    <topic>කළුතර විදුහල-තිස්ස මැදි විදුහල අතර54 වැනි ‘මැංගුස් හටන’ 23-24දා</topic>
    <author>කළුතර මධ්‍යම සමූහ සහකළුතර විශේෂ</author>
    <content>1949 දී ආරම්භ වූ කළුතර විද්‍යාල හා තිස්ස මධ්‍ය මහා විද්‍යාලය අතර ‘මැංගුස් හටන’ නම් මහා ක්‍රිකට් තරගය මෙවර 54 වැනි වරට මාර්තු මස 23 හා 24 දිනවල කළුතර මහජන ක්‍රීඩාංගණයේදී පැවැත්වේ.පසුගිය වසරේදී ජයග්‍රහණය උරුම කරගත් කළුතර විද්‍යාලීය කණ්ඩායම එම ජයග්‍රහණය නොකඩවා රැක ගැනීමේ අපේක්ෂාවෙන් මෙවර තරගයට අවතීර්ණ වෙයි.දර්ශන මනතුංගගේ නායකත්වයෙන් හා ඉසුරු බුද්ධිකගේ උප නායකත්වයෙන් තරග කරන කළුතර විද්‍යාලීය කණ්ඩායම පසුගියදා අවසන්වූ පාසල් තරගාවලියේදී කොළඹ සහිරා, අම්බලන්ගොඩ ධර්මාශෝක, මහනුවර ධර්මරාජ, පානදුර සුමංගල, ගාල්ල මහින්ද, කොළඹ නාලන්දා, මහනුවර ත්‍රිත්ව, මාතර සර්වේසස් ආදි ප්‍රබල කණ්ඩායම් සමග තරග කරමින් ලද අත්දැකීම් මෙම තරගයේදී ඔවුන්ට මහා පිටිවහලක් වනු නිසැකය.එමෙන්ම මෙවර කළුතර විද්‍යාලීය කණ්ඩායම නියෝජනය කිරීමට පසුගිය දා අවසන් වූ වයස අවුරුදු 13 න් පහළ ‘ඒ’ කොටසේ සමස්ත ලංකා අනුසූරයන් වූ කණ්ඩායමේ ක්‍රීඩකයන් සිවු දෙනෙකු වරම් ලබා ගැනීම විශේෂත්වයකි.කළුතර විද්‍යාලයේ පිතිකරු ලැයිස්තුව ඉතා ප්‍රබල මට්ටමක පවතී. නුවන් සංජීව, සුභාත් උපේක්ෂණ, විනෝද් රෂින්ද, ධාරක දිල්ෂාන්, ඉසුරු බුද්ධික, පැතුම් නිශ්ශංක, චමල් එරන්ද, යන ක්‍රීඩකයන් ශතක හෝ අර්ධ ශතක ලාභීන් වීම පිතිකරු ප්‍රබලත්වය සනාථ කරන්නකි.එසේම කළුතර විද්‍යාලීය පන්දු යැවීමේ බල ඇණියද ඉතාමත්ම ශක්තිමත්ය. නායක දර්ශන මනතුංග මහනුවර ධර්මරාජ විද්‍යාලයට එරෙහිව පළමුඉනිමේදී ලකුණු 31 කට කඩුලු 8 ක් දවා ගැනීම, මාතර සර්වේසස් විද්‍යාලයට එරෙහිව නිමේෂ් මධුෂාන් ලකුණු 75 කට කඩුලු 8 ක් දවා ගැනීම, අලුත්ගම විද්‍යාලයට එරෙහිව පැතුම් නිශ්ශංක ලකුණු 9 කට කඩුලු 6 ක් දවාලීම කැපී පෙනේ.එමෙන්ම පානදුර සුමංගල විද්‍යාලයට එරෙහිව විනෝද් රෂින්ද ලකුණු 55 කට කඩුලු 6 ක් දවා ගත්තේය. එසේම දුලාන් වීරසුරිය, සුමුදු සමීර, හිරුණ චතුමිණ, ප්‍රතිවාදි කණ්ඩායමට එරෙහිව ප්‍රබල තර්ජනාත්මක පන්දු යවන්නේය.පන්දු රැකීම අතරින් කඩුළු රකින ක්‍රීඩක ඉසුරු බුද්ධික මෙන්ම අනෙකුත් ක්‍රීඩකයන්ගේ දක්ෂතා හමුවේ මාතර සර්වේසස් කණ්ඩායමේ දෙවැනි ඉනිම ලකුණු 56 කට දවා ගනිමින් පූර්ණ ජයග්‍රහණයක් ලබා ගැනීමට සමත් වීම මෙන්ම අනෙකුත් කණ්ඩායම් අඩු ලකුණු ප්‍රමාණයකට සීමා කිරීමද කැපී පෙනේ.කළුතර තිස්ස මධ්‍ය මහා විද්‍යාලයීය කළුතර තිස්ස ම. ම. වි. ක්‍රිකට් කණ්ඩායම 2011 – 2012 පාසල් ක්‍රිකට් වාරයේදී දෙහිවල එස් ද එස් ජයසිංහ මධ්‍ය විද්‍යාලය මාතර ශ්‍රී රාහුල විද්‍යාලය මහනුවර විද්‍යාර්ථ විද්‍යාලය කොළඹ කේරි විද්‍යාලය කුරුණෑගල ශාන්ත ආනා විද්‍යාලය මොරටු මහා විද්‍යාලය අම්බලන්ගොඩ දේවානන්ද විද්‍යාලය සහ කෝට්ටේ ශාන්ත තෝමස් විදුහල යන කණ්ඩායම් සමග තරග වැදී ඇත.එහිදී මහනුවර විද්‍යාර්ථ විදුහල හා කෝට්ටේ ශාන්ත තෝමස් විදුහල සමග පැවති තරග දෙකේදී පළමු ඉනිමේ ජයග්‍රහණ වාර්තා කිරීමටද කුරුණෑගල ශාන්ත ආනා විදුහල් තරගය තීරණයක් නොමැතිව අවසන්කිරීමටද තිස්ස මධ්‍ය මහා විදුහල සමත් විය.මෙවර කණ්ඩායමේ නායකත්වය සිව්වන වසරේ තුන් ඉරියව් ක්‍රීඩකයකු වන සුපුන් දිල්ෂාන්ට හිමිවී ඇති අතර දකුණතින් පන්දුවට පහර දෙන දකුණතින් මදවේග පන්දු යවන ඔහු ලෙමනේඩ් කුසලාන තරගමාලාවේදී දක්ෂතා දැක්වූ ක්‍රීඩකයෙකි. අර්ධ ශතක 2 ක් සමගින් ලකුණු 500 සීමාවට ළඟාවී ඇති ඔහු පන්දුවෙන්ද දස්කම් දක්වා ඇත.කණ්ඩායමේ උප නායකත්වයට පත්ව ඇති දමිදු නිරන්ජන් සිව්වෙනි වසර ක්‍රීඩකයෙකි. තදින් පන්දුවට පහර දෙන ඔහු කණ්ඩායමේ ආරම්භක පිතිකරුවකුද වේ. ඊට අමතරව හෂාන් චාමර, යසිත චමෝද්, ඉෂාර ධනේෂ්, මිළිදු ප්‍රනාන්දු, මනුල ප්‍රසන්න, රසිංද ගයාෂාන්, හිමාෂ් සචින්, විනෝද් ලහිර, රුමේෂ් මධුශංක, නවෝද් ලහිරු, ඉසුරු අශාන්, ඩිල්ෂාන් සුධීර, සංඛ චතුරංග, නිල්නුවන් පුෂ්පික, දුලාන් චමීර, යන ක්‍රීඩකයන්ගෙන් තිස්ස මධ්‍ය මහා විද්‍යාලයීය ක්‍රිකට් කණ්ඩායම සමන්විතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=f1203211</link>
    <topic>ජිනීවා සිහිනය පුස්සක්</topic>
    <author>සාකච්ඡා කළේ චූල බණ්ඩාර කුලසේකර ඡායාරූප - කිත්සිරි වනසිංහ</author>
    <content>අමෙරිකාව ප්‍රමුඛ බටහිර රටවල් එක්ව ශ්‍රී ලංකාවට එරෙහිව ජිනීවාහි පැවැත්වෙන 19 වන ජගත් මානව හිමිකම් කවුන්සලය වෙත ඉදිරිපත් කර ඇති යුද සමයේදී ශ්‍රී ලංකාව තුළ සිදු වූයේ යැයි කියන මානව හිමිකම් කඩකිරීම් චෝදනාව සම්බන්ධයෙන් ජ්‍යෙෂ්ඨ පරිපාලන නිලධාරියකු වූ අනුරාධපුර මහ දිසාපති මහින්ද සෙනෙවිරත්න මහතා සමඟ කළ සාකච්ඡාවකි.* ජිනීවා මානව හිමිකම් කවුන්සලය වෙත ශ්‍රී ලංකාවට එරෙහිව ඉදිරිපත් කර ඇති යෝජනාව පරිපාලනමය වශයෙන් අපේ රටට බලපෑමක් ඇති කරනවාද?ජාත්‍යන්තරය විසින් වර්තමාන පරිපාලනය වෙනස් කරමින් රට අස්ථාවර කිරීමේ දැවැන්ත වෑයමක් මේ යෝජනාව පිටුපස තියෙනවා. ජිනීවාහි ශ්‍රී ලංකා නිත්‍ය නියෝජිතවරිය වූ තමරා කුනනායම් මහත්මිය පැවැසුවේ අමෙරිකාවේ ශ්‍රී ලංකා විරෝධි කුමන්ත්‍රණය සිංහල, දමිළ, මුස්ලිම්, බර්ගර් ප්‍රජාවගේ මානව හිමිකම් ආරක්‍ෂා කිරීමට නොව රජය වෙනස් කර දමිළ ඩයස්පෝරාවේ ඉල්ලීම පරිදි රට බෙදීමට කටයුතු කිරීමත් අමරිකාවට අවශ්‍ය පරිදි රට පාලනය කරනු ලබන අමරිකන් අනන්‍යතාව අස්ථාවර වන ආණ්ඩුවක් ශ්‍රී ලංකාව තුළ ස්ථාපිත කිරීමත් බවයි.යුද සමයේදී මානව හිමිකම් කඩවීමට ශ්‍රී ලංකා රජය ඉඩ නොතැබූ බව මම පරිපාලන නිලධාරියෙක් වශයෙන් වගකීමෙන් කියනවා.මෙහිදී අපගේ වගකීම තමයි මේ තත්ත්වය හොඳින් තේරුම්ගෙන ජාත්‍යන්තර මට්ටමින් දිස්ත්‍රික් මට්ටමින් ප්‍රාදේශීය හා ග්‍රාමීය මට්ටමින්, ජනතාවගේ ජන ජීවිතය සුරක්‍ෂිත වන ලෙසට ඔවුන්ව රැකගෙන පරිපාලනය හොඳින් මෙහෙයවීම. එය දැනටත් ක්‍රියාත්මකයි. නමුත් එය තව තවත් තීව්‍ර කිරීම පරිපාලනමය වශයෙන් හරිම වැදගත්.* ඔබ සඳහන් කරන ආකාරයට ශ්‍රී ලංකාව තුළ සෑම ජන කොටසකම සෑම ක්‍ෂේත්‍රයකම සාධාරණ ආකාරයක නියෝජනයක් පවතිනවාද? ප්‍රධාන පෙළේ සියලු අංශ එක් ජාතියකට පමණක් සීමා වෙලා නැතිද?ජිනීවාවල මානව හිමිකම් උල්ලංඝනය ගැන කථා කළාට, ශ්‍රී ලංකා රාජ්‍ය පරිපාලනය තුළ සෑම ජන කොටසක්ම ඉහළ මට්ටමේ බොහෝ තනතුරු දරනවා. රාජ්‍ය යාන්ත්‍රණය තුළ ඉහළම මට්ටමේ සෑම ජන කොටසක්ම නියෝජනය වෙනවා. ලේකම්වරුන් ලෙස මුස්ලිම්, දමිළ ජන කොටස් තනතුරු දරමින් වර්තමාන රාජ්‍ය ප්‍රතිපත්ති ක්‍රියාත්මක කරනවා. උතුරු, නැඟෙනහිර පමණක් නොව දමිළ දිසාපතිවරුන් සාමය උදාවීමත් සමඟ මොනරාගල වැනි දකුණේ දිස්ත්‍රික්කවලත් සේවය කරනවා. සිංහල නිලධාරින් අද උතුරු, නැඟෙනහිර සේවය කරනවා.ජාත්‍යන්තර කාන්තා දිනයේදී සුවිශේෂි දස්කම් දැක්වූ යාපනය මහ දිසාපතිනිය එමිල්ඩා සුගුමාර් මහත්මිය පරිපාලන අංශය වෙනුවෙන් ජනාධිපතිතුමා අතින් සම්මාන ලැබුවා.මේ තත්ත්වය තුළ අමෙරිකාව කොහොමද මානව හිමිකම් උල්ලංඝනය කළා කියන්නේ. කොහොමද ලංකාවට චෝදනා කරන්නේ. අපි සාධාරණ ශ්‍රී ලාංකික ජාතියක්. මෙය දෙමළ ඩයස්පෝරාව තේරුම් ගන්නත්, බළලුන් ලවා කොස් ඇට බාවාගන්න ලෑස්ති වෙන වැඩපිළිවෙළක් ලෙසයි ජිනීවා මානව හිමිකම් චෝදනා පෙළගැස්ම මම දකින්නේ. ශ්‍රී ලංකාව තුළ ත්‍රස්තවාදය පරාජය කිරීම දමිළ ජනතාව කිසිම ආකාරයකින් අධෛර්යමත් කිරීමක් හෝ පීඩාවට පත්වූ ජනතාවක් බවට පත්වෙලා නෑ. සියලුම ජනකොටස් අභිමානයෙන් සමාන අයිතිවාසිකම් භුක්ති විඳිමින් සිටිනවා.* පරිපාලන නිලධාරියකු වශයෙන් ඔබ ජාත්‍යන්තරයට ජාතික ඒකාබද්ධතාව පිළිබඳ පැහැදිලි මතයක් පෙන්වන්නේ කොහොමද?උගත් පාඩම් හා ප්‍රතිසන්ධාන කොමිසන් වාර්තා (එල්. එල්. ආර්. සී) නිර්දේශ දිහා අපි බලමු. මේ මත අනුව අද ප්‍රතිපත්ති සකස් කර ජනකොටස් අතර අතීතයේ පැවැති සහජීවනය ගොඩනඟා ගෙන යනවා. භාෂා භාවිතය පිළිබඳ අවධානය, අධ්‍යාපන පහසුකම් වැඩිදියුණු කිරීම, රැකියා අවස්ථා සැපයීම, සමානව ජාතික සම්පත් බෙදාගැනීම ආදිය ක්‍රියාත්මක කළා. අද සමාජය තුළ සාධාරණය යුත්තිය, පිළිගැනීම ගොඩනැඟී තිබෙනවා. උතුරු, නැඟෙනහිර ජනතාව අතර ඉච්ඡාභංගත්වයක් නෑ. විෂම ලෙසට සැළකීමක් ජාතීන් අතර නෑ. සංස්කෘතික විවිධත්වයට ගරු කිරීමක් තියෙනවා.අද සියලුම ජන කොටස් අතර විශ්වාසය මත සමාන ලෙස අන්‍යොන්‍ය පහසුකම් බෙදා දෙමින් රට ඉදිරියට යමින් සිටිනවා. 2012 වර්ෂය බලන්න. උපාධිධාරීන් රැකියාගත කිරීම. අපි දිසාපතිවරුන් වශයෙන් රජයේ උපදෙස් පරිදි සියලුම ජන කොටස්වලට සමාන ලෙස රැකියා අවස්ථා දිස්ත්‍රික්කවල ඇතිකර තිබෙනවා. දකුණට සාපේක්‍ෂව උතුරු, නැඟෙනහිර විශිෂ්ට සංවර්ධනයකට අද පත්වෙලා. එහි අවසන් අදියර කරා ගමන් කරමින් තිබෙනවා. මාර්ග පද්ධතීන් හොඳයි. විදුලිය ජලය තියෙනවා.සෞඛ්‍ය පහසුකම් සියලු ප්‍රදේශවල වර්ධනය වී තිබෙනවා. දිවි නැඟුම වැඩසටහන යටතේ රටේ සියලු නිෂ්පාදනවල අතිරික්තයක් සමඟ ජාතික නිෂ්පාදනයට එකතුවෙලා තිබෙනවා. උතුරු, නැඟෙනහිර නව කෘෂිකාර්මික ප්‍රබෝධය නිසා විශේෂයෙන්ම දමිළ හා මුස්ලිම් ජනතාව දකුණේ ජනතාව සමඟ නෑගම් යමින් සිටිනවා.ශ්‍රී ලාංකික අනන්‍යතාව තුළ සාමයෙන් සියලුම ජන කොටස්වලට සමාන අවස්ථා සලසමින් දේශපාලන ප්‍රතිසංස්කරණයන් හරහා ඉදිරියට යන ඒකීය වූ ශ්‍රී ලංකාවට කිසිම ආකාරයකින් ජාත්‍යන්තරයට මෙවැනි මතවාදවලින් අපේ රට බිඳ දමන්නට බෑ.ඒ බව අපි හඬනඟා කියන්න ඕනෑ. දශක තුනක යුද්ධය නිමා වූ සැනින්මයි අද රජය ජාතිය ගොඩනැඟීම සඳහා සියලුම ප්‍රයත්න දරා අවසන් කර තිබෙන්නේ. එක මොහොතක් නිරපරාදේ කාලය අපතේ යවා නෑ. රට තුළ පවතින සංවර්ධනය ඵලදායි මට්ටමට ගෙන ඒමට සියලුම රාජ්‍ය මට්ටමේ ආයතන රාජ්‍ය නොවන සංවිධාන ඇතුළු බහුවිධ බලවේග අද පශ්චාත් යුද සමය තුළ විශාල කැප කිරීමක් කරනවා.* ජාත්‍යන්තර මතයන් පරාජය කිරීමට රාජ්‍ය නිලධාරින් වශයෙන් පැවරෙන වගකීම කෙබඳුදැයි පැහැදිලි කිරීමක් කළ හැකිද?ජිනීවාවල සැමගේ හදවත හා මනස දිනා ගැනීම සඳහා අපගේ දූත මණ්ඩල කාර්යය මේ වනවිට සාර්ථකව ඉටුකර තිබෙනවා. අපි එම ජාත්‍යන්තරයට අමතරව දේශීය වශයෙන් හොඳ ප්‍රතිරූපයක් ගොඩ නගන්න කටයුතු කළ යුතුයි. ජාතික අභිලාසයන් පදනම් කරගෙන රාජ්‍ය නිලදරුවන්ගේ වගකීම හොඳින් ඉෂ්ට කරන්න ඕනෑ. උදාහරණයක් වශයෙන් ගතහොත් දැන් පැවැත්වෙන සංගණනය බලමු. දෙමළ ඩයස්පෝරාව යුද්ධයෙන් සිවිල් වැසියන් හතලිස්දහසක් මැරුණා කියා සඳහන් කර තිබෙනවා. කොහෙත්ම එහෙම දෙයක් වුණේ නෑ.මේ සංඛ්‍යා වැරැදි සහගත ඒවා. මේ තත්ත්වය දැන් පවත්වන ජන සංගණනය අනුව සැබෑ ගණන පෙන්වන්න පුළුවන්. සියලුම දිසාපතිවරුන්, ප්‍රාදේශීය ලේකම්වරුන්, ග්‍රාම නිලධාරීන් සහ සංඛ්‍යාලේඛන දෙපාර්තමේන්තුවේ සමඟ මෙය හොඳට කරනවා. අපගේ වගකීම හොඳින් ඉටු කරලා සැබෑ තත්ත්වය පැහැදිලිව ඔප්පු කරන්න පුළුවන්. එවිට අභ්‍යන්තර සතුරු බලවේග අපට ගොඩනැඟෙන්නේ නෑ. තවද සමීප රාජ්‍යය වූ ඉන්දියාවේ තමිල්නාඩු ජනතා පක්ෂයේ නායක ආචාර්ය සුබ්‍රමනියම් සාමිගේ අදහස් සමඟද යමින් සියලුම ජන කොටස්වලට සාධාරණ අයිතිවාසිකම් සුරක්‍ෂිත කිරීමේ වගකීම තේරුම් කර දෙන්න පුළුවන්.විශේෂයෙන්ම රාජ්‍ය නිලධාරින්ගේ ද සහායෙන් යුද්ධයෙන් අවතැන් වූ වැසියන් නැවත පදිංචි කළා. රජය බිම් බෝම්බ ඉවත් කළා. එල්. ටී. ටී. ඊ. සාමාජිකයන් පුනරුත්ථාපනය කර නැවත සමාජගත කළා. සුභසාධන වැඩසටහන් ක්‍රියාත්මක කළා. සංවර්ධනයේ අරුනළු අදත් ජනතාව අතර ප්‍රබෝධය වෙමින් තිබෙනවා. මම දකින්නේ ලෝකයේ බලගතු රටවල් ඌන සංවර්ධිත හෝ නැඟී එන ආර්ථිකයන් සහිත රටවල්වලට විරුද්ධව යොදන්නේ මානව හිමිකම් කියන ආයුධයයි. මෙවැනි මර්දනයක් මගින් ජාතියක් වශයෙන් අපිට නැගිටින්න ඉඩ දෙන්න නෑ. අපි මේක තේරුම් ගන්න ඕනෑ.* සිවිල් සේවයෙන් ආරම්භ කළ ශ්‍රී ලංකා පරිපාලන සේ-වය සහ රාජ්‍ය සේවය මානව හිමිකම් ගැටලුව හා බද්ධවීමක් තිබෙනවාද?ලාංකික පරිපාලනය එදා මිහිඳු සංස්කෘතියෙන් තමයි ආරම්භ වුණේ. යටත්විජිත යුගයෙන් ආරම්භ වූ සිවිල් සේවය නිලබල තාන්ත්‍රික ආධිපත්‍යයක් සමඟ ඉදිරියට ආවා. ශ්‍රී ලංකා සිවිල් සේවයේ වැඩිම, එහි සමාජ පසුබිම රටේ සංවර්ධනය සඳහා සිවිල් සේවා පාලන විධි මගින් ක්‍රියාත්මක වුණා. 1963 ඇතිවූ ශ්‍රී ලංකා පරිපාලන සේවයට පෙර ලංකා සිවිල් සේවය (සී. සී. එස්) ලංකා පරිපාලන සේවය (සී. ඒ. එස්) සඳහා රාජ්‍ය සේවකයන් වශයෙන් නිලධාරින් බ්‍රිතාන්‍යයයන් විසින් පත්කර එවනු ලැබුවා.මේ සේවකයන් 1833 කෝල්බෲක් ප්‍රතිසංස්කරණ යෝජනා සමඟ තවදුරටත් ශ්‍රී ලංකා සමාජයට අනුවර්තනය වූවා. සිවිල් සේවයේ සුවිශේෂී භාවය, සමාජ ගරුත්වය, බුද්ධිමය පසුබිම ආකල්ප, අනුවර්තනය වීමේ ස්වභාවය හා ප්‍රමාණය මෙන්ම වෘත්තිය තත්ත්වයට පත්වීමේ හැකියාව මත මොවුන්ගේ සේවය ජන සමාජයට ලැබුණා. මේ තත්ත්වය තමයි ඉදිරියට ඇවිල්ලා තියෙන්නේ.මේ බව මේ ලේඛන අධ්‍යනය කිරීමෙන් වටහා ගතහැකියි. 1911 සමස්ත රාජ්‍ය සේවය 5375යි. 1921 - 7951, 1948 - 110,000, 1958 - 225,000, 1965 - 282125 යි.වර්තමානයේ ලක්‍ෂ දහතුනක 13 පමණ සංඛ්‍යාවක් සිටින රාජ්‍ය සේවය ජනතා අභිලාෂයන් ඉටු කරමින් සිටිනවා. නමුත් අවාසනාවකට කලින් කළ මතු වූ දේශීය හා ජාත්‍යන්තර දෝලනයන් මත අප රටද වෙනස්වීම්වලට ලක්වුණා. වර්තමානයේ මහත්මා ගති ඇති පරිපාලකයින් වශයෙන් සියලුම දෙනාට වර්තමාන සුවිශේෂි ගැටලු තුළ වැඩි වගකීම් රැසක් පැවරී තිබෙනවා.ලෙනාඩ් වුල්ෆ් දිසාපතිවරයකු වශයෙන් ජනතාවට සේවය කළා. එච්. ආර්. පි‍්‍රමන් අනුරාධපුරයේ දිසාපතිවරයා වශයෙන් ජනතා නියෝජිත වශයෙන් සමාජය නියෝජනය කර ශ්‍රී ලංකා ජනතාව අතරම මියගියා. ගරුත්වය පිළිබඳ අතිශයෝක්තියෙන් සිතන්නේ නැතිව, ව්‍යාජ ජීවන රටාවෙන් ඇතිවී දේශීය ආර්ථික රටාවට ගැලපෙමින් කාර්යක්‍ෂම සේවයක් ජනතාවට ඉටු කළා.එංගලන්තය වැනි කාර්මික වූ හා දියුණු වූ රටක ජීවන රටාවෙන් මිදී මෙසේ තම සිවිල් සේවය සමාජගත කර තිබෙනවා. මෙවැනි සියලුම ජන කොටස්වලින් සමන්විත වූ ශ්‍රී ලංකා රාජ්‍ය සේවයක් තුළින් වර්තමාන ජිනීවාවල මතුකරන මානව හිමිකම් පිළිබඳ වැරැදි මතවාදයන් පරාජය කිරීමට හැකියාව තිබෙනවා. එයයි අපගේ යුගයේ වටිනාකම වන්නේ.මහින්ද චින්තන ඉදිරි දැක්ම තුළින් සමතුළිත සංවර්ධනයක් කරා යන ගමන් මගක් දැන් රට තුළ තිබෙන්නේ.රජරට නවෝදය, කඳුරට උදානය, සබරගමු අරුණාලෝකය පුබුදවූ වෙල්ලස්ස, උතුරු වසන්තය, නැඟෙනහිර නවෝදය වයඹ පුබුදුව, රුහුණු උදානය, බටහිරින් රන් අරුණ මගින් අනාගත ලෝකය සමරන යුගයක් කරා ගමන් කරනවා. අපි ඓතිහාසික යුග අත්දැකීම්ද උපයෝගි කරගෙන රාජ්‍ය සේවයේ විශිෂ්ටයකු යැයි රාජ්‍ය සේවකයින් තමා ගැනම සිතමින් රාජ්‍ය සේවය කාර්යක්‍ෂමව ඉදිරියට ගෙන යා යුතුයි. ශ්‍රී ලංකාව ආසියාවේ ආශ්චර්යය වන්නේ එවිටයි. මේ ආකාරයටයි. අපි ජනාධිපතිතුමාගේ දැන් ශක්තිමත් කළ යුත්තේ. මානව හිමිකම් ලොවට පෙන්විය යුත්තේ. එවිට ජිනීවා සිහිනය පුස්සක් වෙනවා. සුනාමි ඛේදවාචකයෙන් රට ගොඩනගාගත් හා සේම අපි රට ගොඩ නගමු. අපිට එය කරන්න පුළුවන්. අපි දැන් සිටින්නේ අමෙරිකානු ඩොලර් බිලියන පනහක ආර්ථිකයකයි. එය ඩොලර් බිලියන සියයක ආර්ථිකයක් බවට පත් කළ යුතු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=f1203212</link>
    <topic>සුවඳැති මල් ඇයිමෙතරම් හනිකටපරවෙන්නේ...</topic>
    <author>ගාමිණී ජයලත්</author>
    <content>සමාන හදවත් ඇති ඇත්තන් ජීවිතයෙන් සමුගැනීම දරන්න බැරි වේදනාවක්. එවැනි වේදනාවක් හදවත පුරා පැතිර ගිය ආරංචියක් ඊයේ (20 වැනිදා) පාන්දරම සවනත වැකුණේ එවැනිම සහෘදයකුගෙන්.“ඇන්ටන් ජූඩ් අන්තරා වෙලා. හාට් ඇටෑක් එකක් ලූ...”හීනෙකින්වත් හිතන්න බැරි ආරංචියක්. අසේල ජයකොඩි නැතිවෙලා මාස කීයද ගියේ. තවත් එවැනිම සහෘද හදවතක් නතර වෙලා. මේක පුදුම වැඩක්. කලාකාරයන්ට අපල කාලයක් වගේ...” මගේ සිතට නැඟුණු සිතුවිල්ලක් ඒ...ඇන්ටන් ජූඩ් අපි ආදරේට කියන්නේ ‘ජූඩා’ කියලා. ‘ජූඩා’ කලාව තුළ ඉදිරියට ආවේ පාර මී පුරනවා වගේ ගමනක යෙදිලා. ශෂී කුයින්ටස්ගේ ‘සුදුහත්තක්’ වගේම විජිත ගුණරත්න නම් ප්‍රවීණ නාට්‍යකරුවාගේ නාට්‍ය තුළින් ‘අ’ යන්න කියූ හේ අශෝක හඳගමගේ ‘මාඝාත’ නාට්‍යයේ වාදක කණ්ඩායමේ වාදකයෙක් ලෙස රඟපෑ අයුරු ලියුම්කරුට දැනුත් මැවිලා පේනවා වගේ. ‘ජූඩා’ ‘මාඝාත’ නාට්‍යයේ ගීතයක් අතර තුර කියන එකම දෙබස “හහ් හා හහ් හා...” කියන අපූරුව දැනුත් මතකයට නැෙඟනවා.කලාව තුළ ජූඩ් වසර 34ක පමණ කාලයක් ගතකර වේදිකා නාට්‍ය 40 ට අධික ප්‍රමාණයක්, ටෙලි නාට්‍ය 55 කට වැඩි ගණනක් චිත්‍රපට 20ට අධික සංඛ්‍යාවකටත් සිය රංගන දායකත්වය එක්කොට ඇත. ‘ආයිෂ් අම්මා ගුංඩු’ ‘සකිසඳ මඬල’ ජූඩ් නිර්මාණය කළ වේදිකා නිර්මාණ වේ...ගල්කිස්සේ ශාන්ත අන්තෝනි රෝමානු කතෝලික පාසලෙන් අධ්‍යාපනය හදාළ ජූඩ් කලාවට පැමිණෙන්නේ සිය පියා වූ ක්ලැරන්ස් ගෝමස් මහතාගේ මඟ පෙන්වීම ඔස්සේ ය. ජූඩ් ගේ පියා හොඳ ගායකයෙක්. පණ්ඩිත් අමරදේවයන්ගේ, මොහිදීන් බෙග් මාස්ටර්ගේ ගීත හරි අපූරුවට ගායනා කිරීමේ හැකියාවන් ඒ පියාට තිබුණා. ජූඩ් ජීවත්ව සිටියදී කියන්නේ පියාගේ ඒ හැකියාවන් තමයි මට පිහිටා තියෙන්නේ කියලා.ජූඩ් ඒ දිනවල නිතරම කියන දෙයක් තමයි තාත්තා කියන්නේ කලාකාරයෙක් වෙන්න කියන එක නෙමෙයි හොඳ මිනිහෙක් වෙන්න කියන එකයි. හොඳ මිනිහෙක් වෙන්න වැස්සට තෙමෙන්න ඕනෑ. අව්වට වේලෙන්න ඕනෑ කියා තාත්තා කියනවා. ඒ තාත්තා උග්‍ර සම සමාජ කාරයෙක් නිසා වෙන්නැති....” ජූඩ් සිනාසෙමින් පවසනවා.කුඩා කාලයේ ජීවිතය ජීවත් කරවන්නට කුඩා ජූඩ් නොකළ වීර්යයක් නැති තරම්. ජීවිතය ජයගැනීම දුෂ්කර කාර්යයක් වුවත් ජූඩ් කිසිම මොහොතක උත්සාහයෙන් පලා නොගියේ ය. වීර්යය අත් නොහළේ ය. ඒ නිසාම ‘කලාව‘ ජය ගන්නට ඇන්ටන් ජූඩ් ට හැකියාව ලැබිණ. ජර්මාණු සංස්කෘතික මධ්‍යස්ථානය, සෝවියට් සංස්කෘතික සංගමය, රත්මලාන කම්කරු සෙවණ, ඔස්ටින් මුණසිංහ, කේමදාස මාස්ටර්, ජයලත් මනෝරත්න, නිශ්ශංක දිද්දෙනිය, විජිත ගුණරත්න , අශෝක හඳගම, රොජර් සෙනෙවිරත්න, රොඩ්නි පි‍්‍රයන්ත, ගිරිරාජ් කෞෂල්‍ය පි‍්‍රයන්ත සෙනෙවිරත්න ජූඩ්ගේ කලා දිවි ගමනේ ඔහුට හමු වූ ශක්තිමත් පුද්ගලයන් සහ ආයතන ලෙස ජූඩ් නිතරම සිහිපත් කරන්නේ ය.‘ජූඩ් රංගන පිපාසයකින් පෙළුණු රංගන ශිල්පියෙක්. හාත්ස්‍ය උද්පාදක චරිත තුළින් වඩාත් ප්‍රේක්ෂක ආකර්ශණය ලබා ගත්තත් ජූඩ් චරිතාංග රංගනයට ඉව අල්ලමින් සිටි රංගන ශිල්පියෙකි.1960 වර්ෂයේ නොවැම්බර් 28 වැනිදා මෙලොව එළිය දුටු ජූඩ් මිය යනවිට 52 වැනි වියේ පසුවිය. ඇන්ටන් ජූඩ්ගේ කලා ජීවිතයට ඔහුගේ බිරිය මානෙල් විජේසේකරගෙන් ලැබුණේ සුවිශාල පිටුවහලකි. සහෝදර සහෝදරියන් සිව් දෙනකුගෙන් යුත් පවුලක වැඩිමල් දරුවා ලෙස ඉපඳුණු හෝ කලා ක්‍ෂේත්‍රය තුළ හිතහොඳ පුද්ගලයකු ලෙස වඩා ප්‍රකටය.2011 වර්ෂයේ ජනවාරි පළමු වැනිදා හදිසියේ වැලඳුණු හෘදයාබාධයක් නිසා ජූඩ් රෝහල් ගතකෙරුණි. කලා ලොවේ කොයි කවුරුත් එකතු වෙලා එදා ජූඩ්ට පිළිසරණ වුණේ ජූඩ් හිතහොඳ මිනිහෙක් වූ නිසා ය. එදා ජූඩ් සනීප වුවත් උපතින්ම ගෙන ආ ආයුෂ අනුව ජූඩ් ට කලාව තුළත් ජීවිතය තුළත් තවදුරටත් ඉදිරියට යන්න නොහැකි වුණා. ජූඩ් ‘සකිසඳ එළියස්’ ටෙලි නාට්‍යයට ගායනා කළ මෙම ගීතය ජීවිතය පිළිබඳ මේ අනිත්‍ය මනාව කියා පාන්නක්.උණ පුරුකේ බලු වලිගේ දාලා තිබුණත් නෑ - ඇදේ ඇරෙන්නේ - //හුඟ දෙනෙක් ඒ වගේ ටික දෙනෙක් එහෙම නෑ අපි ඉන්නේ එතැනයි ලබා උපන් හැටියටනේ බබා වැනෙන්නේ ආයිෂ් අම්මා ගුංඩූ - //මෙතැනට කොහෙන්ද ආවේ මෙතැනින් කොහේද යන්නේ හරියට කවදද යන්නේ ඉන්නේ කී දොහොද නොදැන නැටුම් නටන්නේ - // එදත් කැමැතියි - මෙදත් අකමැතියි කැමැතියි - අකමැතියිමිල මුදල් සොයනවා අඹු දරුවෝ රකිනවා පොට්ටනිය බඳිනවා යනකොට කිසිවක් නෑ හිස් අතින්ම යනවා - //ආයිෂ් අම්මා ගුංඩූකපටියො මුදුනේ ඉන්නවා මහතැන බර උහුලනවා ඒ වගේ දවස ගෙවනවා කැරකෙන ලෝකේ අපි හැල්මේ දුවනවා - //දැනුයි මට කම්පනාවට ආවේ උණ පුරුකේ බලු වලිගේ....//ඒ මධුර මනෝහර ගායනයෙන්, සහ ආකර්ෂණීය රංගනයෙන් සුවහසක් රසිකයන් පිනවූ ඇන්ටන් ජූඩ් අප සහෘදයා අප අතැර ගියත් අප ජීවත්වන කාලය පුරාවට ඔහු පිළිබඳ මතකය අපේ සිත් පුරාවට පවතිනු ඇත.ඇන්ටන් ජූඩ් අප සහෘදය මතු සසරේත් මෙසේ අප හමුවන්නට ප්‍රාර්ථනා කරමු.ඔබට මොක් සුව...!.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=f1203213</link>
    <topic/>
    <author>ශ්‍යාමා සමරසිංහ</author>
    <content>ඈ ග්‍රන්ථකරණයට ආගන්තුකය. එහෙත්, සිංහල භාෂාවට, සාහිත්‍යයට, රස වින්දනයට ආගන්තුක නැත. ඈ නිරන්තරයෙන් ගැවසෙනුයේ සාහිත්‍යය පොත පත හා දේශන ඇසුරේය. එය ම ඕ සාහිත්‍යය නිර්මාණයක් වෙනුවෙන් පෙළඹවීය. ඈ අන් කිසිවකු නොවේ. ශ්‍රී ජයවර්ධනපුර විශ්වවිද්‍යාලයේ සිංහල හා ජනසන්නිවේදන අධ්‍යයන අංශයේ ජ්‍යෙෂ්ඨ කථිකාචාර්ය හංසමාලා රිටිගහපොළය. ඈ ලියූ පළමු මෙන්ම අලුත්ම සාහිත්‍යාංගය "නිල්තැලි දිගැස් මල" නම් කෙටි කතාවයි. හංසමාලා රිටිගහපොළ නම් ලේඛිකාව සමඟ කළ කතාබහකින් මේ ලිපිය හැඩ වෙයි.අපට අප හිමි නැති මට මමත් හිමි නැති මේ මහ පොළොව උඩ යමෙක් ඇත්නම් මට හිමි ඒ නුඹයි මගෙ දියණියේනින්දා අතුළ මාවත දරා නුඹ ගැබ තුළ ඉවසා සමව දුක සැප රැකගත් යමක් ඇත්නම් මෙදියත ඒ නුඹයි මගෙ දියණියේමං ගැන මොකුත්ම හිතන්න එපා මිස් මට තවදුරටත් මේ දේවල් හිතේ තද කරගෙන ඉන්න බැරි නිසයි මිස්ට ලියන්න හිතුණේ ....මේ නන්දිතා නම් විශ්වවිද්‍යාල ශිෂ්‍යාවක් විසින් ඇගේ සිත් ගත් ආචාර්යවරියට ලියන ලද ලියුමකි. ශිෂ්‍යාව සහ ආචාර්යවරිය අතර වන අදහස් ලියුම් ගනුදෙනුවක ආකෘතියෙන් "ගඟට උඩින් කොක්කු ගියා."නමින් රචනා කොට තිබේ.සාහිත්‍ය පොත පත ඇසුරේ සරණ ලේඛිකාව නොයෙක් අපූරු වස්තු විෂයයන් සේම ඒවා රචනා කර ඇති ආකෘතිය ද එකිනෙකට වෙනස් මඟක් ගැනීම විශේෂත්වයකි."නිල්තැලි දිගැස් මල" වනාහි සීගිරිය ආශ්‍රය කොට ගත් කාශ්‍යප රජ සමයේ සිදු වූ සිද්ධියකි. ඕ ඒ සඳහා සම්භාව්‍ය ලේඛන රටාව උපයෝගී කොට ගත්තාය.ඈ ලියූ " ගැබ් පෙළහර " ළඟ මගේ සිත නැවතිණි."මුතුලතාගෙ කතා කරන ඇස් දෙකට තමං කොටු වෙද්දී කුසුමෙව තමුන්ට තීන්දු වෙලා ඉන්නෙ කියන එක රත්නපාලට මතක නැති වුණා. ගම් මැද්දේ හයි හත්තිය තියෙන හැම ඉලන්දාරියෙක් ම මුතුලතා දිහා ඇහැ ඇරගෙන ඉන්න බව රත්නෙ දැනං හිටියා. ආසාවකටවත් කිසිම පිරිමියෙක් හැරිලා බලන්නෙ නැති පුංචි සන්දියේ ඉදන් ම තමං මත්තෙ ම නැහෙන්න හදන කුසුමෙගෙ ඇස් දෙකට වැඩිය මුතුලතාගෙ ඇස් දෙකේ දිලිසිල්ලට රත්නෙ කවදත් මනාප වුණා. කුඹුරෙදි හරි හරියට ඔට්ටු වෙන අනෙක් ගෑනුන්ට වැඩිය මුතුලතාගෙ මුහුණෙ තිබුණෙ පුදුමාකාර ලස්සනක්.ඕවිටේ , බඩවැටියේ , මූකලානේ කාටත් හොරා ඒ ඇස් දෙක තමංගෙ වෙද්දී තමුං මේ ලෝකෙ හිටිය හැබෑම වාසනාවන්තයා කියලයි රත්නෙට හිතුණේ "‍මෙආකාර අපූර්ව වස්තු විෂයයන් කිහිපයක් රැගත් අපූර්ව කෙටි කතා සංග්‍රහයක් හංසමාලා රිටිගහපොළ අතින් රචනා කොට තිබේ. කෙටි කතා නවය නව ආකාරයකින් ඉදිරිපත් කරන්නට ද ඕ සමත් වන්නීය. ඇගේ පළමු සාහිත්‍ය නිර්මාණය තුළ ඇගේ ආගමනය ගැන නොඅසාම බැරිය. ඈ දොඩමළු වූයේ එයට පිළිතුරක් දීමටය.• ඔබ "නිල්තැලි දිගැස් මල " රචනා කරන්නේ කුමක් හේතු කොට ගෙනද ?මගේ විෂයය ක්ෂේත්‍රය සිංහල සාහිත්‍යයයි. කාව්‍ය තමයි මගේ ප්‍රධානතම විෂය නමුත් කෙටිකතාව මං අත නොගහපු පැත්තක්. ඒත් මං දන්නවා කවියයි, කෙටිකතාවයි ඥාති සොහොයුරන් වගේ. කෙටිකතාව වෙනුවෙන් මා ළඟ තිබූ අත්දැකීම් බොහොමයි. නමුත් මේ කෙටිකතා පොත ලිවීම අහම්බයක්. මට දැනුණු අත්දැකීම් හිත ළඟ ගොනුවෙලා තිබිලා මේ විදියට කෙටිකතාවක් විදියට එළි දැක්වුවා. කවියට වඩා කෙටිකතා නිර්මාණයකින් එය කියන්න පුළුවන් කියලා මට හිතුණා. ඒ වගේම කෙටිකතාවෙන් වෙනස්ම චමත්කාරයකට, සෞන්දර්යයකට යන්න පුළුවන් වෙයි කියලත් මං හිතුවා. ඒ සිතීමේ ඵලය මෙයයි.• සාහිත්‍ය නිර්මාණ තුළ කෙටිකතාවෙන් කුමන බලපෑමක් කළ හැකිද?කෙටිකතාව ගැන බොහෝ නිර්වචන තියෙනවා. කෙටිකතාවෙන් අපි පැහැදිලිව එක දෙයක් ගැන කතා කරනවා. ඉන් ඉස්මතු වෙන්නේ එක දෙයයි. මිනිස් සිතකට ප්‍රබල කම්පනයක් ඇති කරන්න කෙටිකතාවෙන් පුළුවන්. මෙය භාෂාව, අත්දැකීම්, විකාශනය යනාදිය එකම අරමුණක් වෙත යොමු කරන කාර්යයක්. ඒ නිසා පාඨකයාට ඉතා ඉක්මනින් හා පහසුවෙන් ළං වීමට ඇති එකම දේ කෙටිකතාව කියලත් මං විශ්වාස කරනවා.කෙටිකතාවේ අරමුණට ළඟා වුණාට පස්සේ එය එතැනින් නිමාව දකිනවා. එහිදී කෙටිකතාවෙන් ලැබෙන කම්පනය, ජීවිත විවරණය, රසාස්වාදනය, චමත්කාරය ඉතා ඉහළයි. එහෙත් කෙටිකතාව ගැන සමාජයේ මුල් බැස ඇති ආකල්ප නිසා මිලදි ගැනීම් අඩුයි. නමුත් අපි දකිනවා පුවත්පත්වල කෙටිකතා තියෙනවා. පාඨකයෝ ඒවා කියවනවා. කෙසේ වෙතත් කෙටිකතා පොත් නොවිකුනුණාට කියවීම අඩුයි කියලා කියන්න අපට බෑ. නමුත් කෙටිකතාවෙන් විශාල යමක් කරන්න පුළුවන්.• දැනුමෙන් පෝෂිත පරපුරක් උදෙසා ලියවෙන පොතපත සහ ඒවා කියවන පාඨකයන් පිළිබඳ ඔබේ අදහස කුමක්ද?ලංකාවේ නිර්මාණකරුවන්ට, ලේඛකයන්ට වඩා පාඨකයෝ ගොඩාක් ඉදිරියෙන් ඉන්නේ. කිසියම් කෙනෙක් යම් නිර්මාණයක් සඳහා මුල් කෘතියක් යොදා ගන්නේ ද පාඨකයන් එය මොකක්ද යන්න හොඳාකාරවම දන්නවා. ඒ හින්දා අපට කවදාකවත් ලංකාවේ පාඨකයා රවටන්න කොහොමටවත් බෑ. ඒක ලේසිත් නෑ. ඒ තරම් ඒ අය දැනුවත්. ලංකාවේ කියවන අය ඉන්නවා කියන්න ලොකුම සාක්ෂිය තමයි පුවත්පත්. අපේ රටේ පුස්තකාල බැලුවත් පෞද්ගලික පුස්තකාල බැලුවත් වැඩියි. හොඳ පොත් තමා සන්තකයේ තබාගැනීමට පාඨකයෝ ඉතා කැමතියි. පොදුවේ හැම පොතක්ම කියවන අයත් ඉන්නවා. ඒ අයගේ ජීවිතේට ඒ පන්නරය තියෙනවා. සාහිත්‍ය තමයි මිනිසුන්ට මනුස්සකම උගන්වන්නේ. මනුස්සකම ගෙනත් දෙන්නේ සාහිත්‍යයි. දැනුවත් හා දැනෙන මිනිහෙක් නිර්මාණය කරන්න සාහිත්‍යයට පුළුවන්.• සාහිත්‍ය පෝෂණයෙහිලා විචාර කලාව කුමන බලපෑමක් කරනවා යැයි ඔබ සිතන්නේද?විචාර කලාවක් අවශ්‍යයි. එහෙම නැතුව නිර්මාණකරුවන්ට තමන්ගේ නිර්මාණවල සාර්ථකභාවය මැනගන්න විදිහක් නෑ. ඔවුන් අයාලේ යනවා. ප්‍රකාශකයොත් වැහි වැහැලා. පොත් කියවන අයට වඩා. ඒ හින්දා හොඳ සෘජු විචාර කලාවක් තියෙන්නම ඕනෑ. විචාර කලාව සෙලවෙන දතක් නොවිය යුතුයි. කුමන බලපෑම ආවත් තමන් නිර්මාණයක් වෙනුවෙන් කරන ගුණ දොස් පෙන්වා දීම එලෙසින්ම කළ යුතුයි. අවිචාරවත් ආකාරයට ලියන ලේඛකයෝ තමන්ගේ ලේඛන දෙස දෙපාරක් හිතලා හොඳ නිර්මාණ කරන්න පෙළෙඹෙන්නේ එවිටයි.එය ලේඛකයන්ටත්, හොඳ දෙයක්. සාහිත්‍යයටත් හොඳ දෙයක්. කියවන අයටත් ඉතා හොඳ තත්ත්වයක් වෙනවා. මැදිහත්ව කිසිදු ගුරුකුලවල නොපිහිටා අදාළ නිර්මාණය ගැන සෘජුවම විචාරයට ලක් කරනවා නම් නිර්මාණයන්ට අසාධාරණයක් වෙන්නේ නෑ. ලේඛකයාටත්, සාමාන්‍ය පාඨකයාටත් ඉදිරියෙන් සිටිනා විචාරකයා පෙන්වා දෙන අඩුපාඩු නිසාවෙන් ඊළඟ නිර්මාණයන් වඩාත් නිවැරදි කර ගන්න ලේඛකයන් උත්සාහ ගන්නවා. මාටින් වික්‍රමසිංහ ගම්පෙරළිය ලියන්න පෙර ලීලා, සෝමා, අයිරාංගනී ලිව්වා.අභ්‍යාසයේ නිරත වීමෙන් ලත් ප්‍රතිඵලයි ඒ. කෙනෙකුට හරි මඟ පෙන්වා නුදුන්නොත් එයා හැමදාමත් වැරදි පාරේ යන්න පුළුවන්. ඒ හින්දා විචාර කලාවක් ඕනෑ. ඒ වගේම කවියට, ගීතයට, නවකතාවට තියෙන විචාරය කෙටිකතාවට නෑ. කෙටි කතාවටත් විචාරයක් අවශ්‍යයි. සාහිත්‍ය තමයි මිනිසුන්ට මනුස්සකම උගන්වන්නේ. මනුස්සකම ගෙනත් දෙන්නේ සාහිත්‍යයි. දැනුවත් හා දැනෙන මිනිහෙක් නිර්මාණය කරන්න සාහිත්‍යයට පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>21</day>
    </date>
    <link>http://www.dinamina.lk/2012/03/21/_art.asp?fn=f1203214</link>
    <topic>නොදන්නා නවකතාවට ගිහින් වරිගෙ නහගන්නේ ඇයි?</topic>
    <author>රංජන් අමරරත්න</author>
    <content>සිංහල නවකතා වංශයට තවත් ජරාවක් එකතු වෙයි. ජරාව යන්නෙන් මා අදහස් කරනුයේ ගඳ ගසන කසළ ය. කසළ නම් ඉවත් කළ යුතු දෑ ය. නො රැක්ක යුතු දෑය. කසළ රකින්නා මෝඩයෙකි.හෙතෙම පහසුවෙන් ම අට – අනූවක් ව්‍යාධිවලට ගොදුරු වේ. මේ ජරාගොඩ” අපේ කාලයේ දේශපාලකයකුගේ කතාව යන්න ය. එහි නිර්මාපකයා ප්‍රවීණ කතුවර ආරියනන්ද දොඹගහවත්ත ය.නරත්වං දුර්ලභං ලොකෙ – විද්‍යා තත්‍ර සුදුර්ලභා කවිත්වං දුර්ලභං තත්‍ර - ශක්තිස් තත්‍ර සුදුර්ලභා - අග්නිපුරාණය.ලෝක කුහරය තුළ මනුෂ්‍යභාවය ලබන සියලු දෙනාට නවකතා ලිවිය හැකි නම්; ලෝකය නවකතාවලින් පිරී යනු ඇත. තථ්‍ය ලෝකය සාර – ප්‍රබන්ධවලින් ඉතිරී – පැතිරී යනු ඇත. එහෙත් එවැන්නක් නැත. කවිත්වය හෙවත් අපූර්ව වස්තු නිර්මාණය කිරීමේ හැකියාව ලොව ඇති සියල්ලට වඩා දුර්ලභ – අචල – අමිල හැකියාවක් වන්නේ ය. එය ජීවිත පරිත්‍යාගයෙන් උගත යුතු විෂයයක් ද වන්නේ ය. මේ බව නො දත් සෙසු ප්‍රාණීහු බොල් රචනා ඉදිරිපත් කොට මාත් නවකතාකරුවකු යැයි පාරම්බාති.මකියන වදන් රැස කිවිහුම දනිති ගුණ දොස දන්නා තැනට මිස වෙසෙස නොදැනේ රුවන් තතු ලෙස” - කාව්‍යශේඛරය.අපේ කාලයේ දේශපාලකයකුගේ කතාව වනා හී ප්‍රබන්ධ කතා කලාව ගැන මෙලෝ හසරක් නො දැන ලියාගෙන – ලියාගෙන ගිය පල්හෑල්ලකි. එය සිංහල නවකතාවට කරන ලද දරුණු ම අපහාසයෙකි. පිටු දෙසිය අනූහයක් පුරා විහිදෙන මේ පල්හෑල්ල කියැවිය හැක්කේ ඉතා අපහසුවෙන් ය. එය එකතැන පල්වෙයි. කතා රසයක්, කුතුහලයක්, නිරූපණයක් ඇත්තේ ම නැත. අවසන් ලෙස මේ කොළ ගොන්න කියැවීමෙන් අපට ලැබෙන වින්දනයක් – හැඟීමක් – දැනීමක් ඇත්තේ ද නැත. කතුවරයා නො දන්නා නවකතා කලාවකට ගොස් හොඳට ම ඇනගෙන තිබේ.“පොතක් කියැවීම වනා හී, කෙනකු විනෝදයත් උගැන්මත් සොයා තමා නො ගිය විරූ රටකට වැදීම වැන්න” (- මාර්ටින් වික්‍රමසිංහ – 1945)කතුවරයාගේ ඉලක්කය වූයේ අපේ කාලයේ අපේ දේශයේ ව්‍යාජ දේශපාලකයකුගේ ජිවන තතු සමඟ අද්‍යතන දේශපාලන ක්‍රියාකාරකම් යටින් දිවෙන යථාවන් හෙළිදරව් කිරීම යැයි සිතේ. ශ්‍රී ලංකාවේ පක්ෂ දේශපාලනයේ ජරාජීර්ණ – මඩගොහොරු පර්යාලෝකනය කිරීම ද ඔහුගේ තවත් අරමුණක් වන්නට ඇත. එහෙත් මේ කිසිවක් සාර්ථක වී නැත. සත්‍යය හෝ යථාර්ථය හෝ පාඨකයාට දැනෙන ලෙස වින්දන මාර්ගයක් ඔස්සේ නිරූපණය කිරීමට දොඹගහවත්ත අසමත් වේ.සත්‍යය නිරූපණය කිරීමේ දී ගත යුතු කලාත්මක උපායමාර්ග කතුවරයා නො දනී. ඔහුට එවැනි ශික්ෂණ මාර්ගයක් ද නැත. බල්සාක් වරක් කියාාසිටියේ කලාවේ යථාර්ථ නිරූපණ යනු පවත්නා දේ ඒ හැටියෙන් ම විස්තර කිරීම නො ව පවත්නා සත්‍යයන් ඔස්සේ ජීවිතයේ අරුත් දැනවීම කතාකරුවාගේ කාර්යය බව ය. මේ කතාවේ ඇති ජීවිතා’ර්ථයක් නැත. එය පුවත්පත් වාර්තාවකින් යම් පමණකට වෙනස් වන්නේ සංවාද ස්වරූපයෙන් කතා -වින්‍යාසය දිගහැරෙන බැවින් ය.“කුමන කලාවක් වුව ඊට ආස්වාදන මාර්ගයක් හෙවත් රමණීයත්වයක් තිබිය යුතු ය.” - කීට්ස්රාජදාස නම් ගැමි තරුණයා ඇමැතිවරයකුට පන්දමක් අල්ලා ප්‍රාදේශීය සභාව සඳහා ඡන්දය ඉල්ලයි. ඔහු සාමාන්‍ය පන්තියේ අප්පුහාමි කෙනකු බැවින් රදලයන්ගේ පීඩනයට හා බලපෑමට ගොදුරු වේ. එහෙත් අවංක හා අව්‍යාජ ජනහිතකාමී තරුණයකු වූ රාජදාසට සෙසු ගම්වැසියන්ගේ සහාය ලැබේ’ රදලයන් පරාජය වී අප්පුහාමි ජය ලබයි. රාජදාස වැඩිම ඡන්දයෙන් ප්‍රාදේශිය සභාවේ සභාපතිකමට තේරී පත් වේ.ගැටුම පටන්ගන්නේ එතැන් සිට ය. රාජදාස කඩාගෙන ඉදිරියට යයි. අවංක, නිහතමානී, ජනහිතකාමී පුද්ගලයා ආත්මාර්ථය අතට ගනී. උන්නතිකාමය හිතට ගනී. දිගට – හරහට හම්බ කරයි. දූෂණ, වංචා, නාස්ති, අල්ලස් ඔහුගේ ගති - සිරිත් බවට පත් වේ. ප්‍රාදේශීය සභාවේ සභාපති, මන්ත්‍රී ධුරයට ද, ඇමැති ධුරයට ද, මහ ඇමැති ධුරයට ද පක්ෂ ලේකම් පදවියට ද පත් වේ. ඔහු තම පෙම්වතිය වූ සුජාතාට පොල්ල තියයි. ගමේ නායක හාමුදුරුවන්ට එරෙහි වෙයි. ආරක්ෂක ඇමැතිකම පවා ලබයි.රාජදාස ගේ දේ්ශපාලන ගමන් මඟ තුළ බෝම්බ, අත් බෝම්බ, අටවන බෝම්බ, වෙඩි තැබීම්, පහරදීම්, පලවා හැරීම් අනන්තවත් තිබේ. පාතාල කෙරුම්, පොලිසියේ යකා නැටීම්,, දේශපාලන කුමන්ත්‍රණ කෙළවරක් නැතිව තිබේ. මේ සියල්ලෙන් විකාශනය කිරීමට උත්සාහ කරනුයේ මෙරට දේශපාලනයේ ස්වරූපය යි. යථා ස්වාභාවය යි. එහෙත් එය හැඟීම් – දැනීම් ඇති ව නිරූපණය වන්නේ නැත. කතුවරයා දේශපාලනය පමණක් නොව ජීවිතයත් උඩින් – පල්ලෙන් විස්තර කරගෙන යයි.නව කතාවක කැපී පෙනෙන සාර්ථක ලක්ෂණය ලෙස හඳුනාගෙන ඇත්තේ ගැඹුරු චරිත නිරූපණය යි. අපේ කාලයේ දේශපාලකයකුගේ කතාවක් හි කිසිදු චරිතයක් නිරූපණය වන්නේ නැත. ඒවා උඩින් – පල්ලෙන් විස්තර කරනවා විනා ඇතුළාන්තයට පිවිස චරිත ගවේෂණයක් කිරීමට කතුවරයා උත්සුක වන්නේ නැත. ඔහු ට එබඳු වුවමනාවක් ද නැත. ඔහු නව කතාවක් කියා වාර්තාවක් ඉදිරිපත් කර තිබේ.වඩාත් ම අසාර්ථක වන්නේ රාජදාස හෙවත් ප්‍රධාන චරිතයෙහි නිරූපණය යි. රාජදාස පඹයකු ලෙස ද, බබෙකු ලෙස ද, පැතලි චරිතයක් ලෙස ද ගොඩ නංවා තිබේ. රාජදාස අත්තනෝමතික හා උන්නතිකාමී දේශපාලකයකු බවට පත් වන්නේ සෑම් නම් වූ සහායකයා නිසා ය. එය සිදු විය හැක්කක් ද? රාජදාස ගේ චරිතය පරිවර්තනයට ලක් වන්නේ ආකස්මික ලෙස ය. පළමුව ජනහිතකාමී අවංක බයිසිකලයෙන් ගමන් යන රාජදාස හිටි හැටියේ වෙනස් වන්නේ කෙසේ ද? මෙබඳු පරිවර්තනයකට ලක් වන චරිතයක අභ්‍යන්තර ඝට්ටනය දොඹගහවත්ත හඳුනාගෙන නැත.නවකතාව හෙවත් නව ප්‍රබන්ධ විධි ගැන නිසි අවබෝධයක් නැති කෙනකු මේ දේශපාලන නව කතාවකැ’ යි වරදවා වටහාගෙන මෙය උඩ දමන්නට පුළුවන. දේශපාලන නවකතා සිංහල ප්‍රබන්ධ කතා කලාවට ඒ හැටි හුරුපුරුදු නැත. එහෙත් ලෝක සාහිත්‍යය තුළ අති සාර්ථක දේශපාලන ප්‍රබන්ධ කතා තිබේ. ඉංග්‍රීසි හා රුසියන් සාහිත්‍යය ඒ අතරින් ප්‍රධාන වේ. ආරියනන්ද දොඹගහවත්ත මහතා ගේ මේ නවකතාව කුමන මිණුම් දණ්ඩක් යටතේ ගත්ත ද දේශපාලන නවකතාවක් වන්නේ නැත. සාර්ථක නවකතාවක් වන්නේ ද නැත. අවසන් ලෙස එය නවකතාවක් ද නො වේ.අපේ කාලයේ දේ්ශපාලකයකු ගේ කතාව කියැවීමෙන් පාඨකයාට ලැබෙන වින්දනයක්, ජීවිතාර්ථයක් හෝ වෙනත් ඉගෙනුමක් නැත. මෙබඳු කතා කියැවීම සඳහා යොදවන කාලය පත්තරයක් හෝ සඟරාවක් හෝ කියැවීමට යෙදැවීම ඉතා වැදගත් ය. මා අත මුදලින් රුපියල් හාර සියයක මුදලක් ගෙවා මේ පොත මිලට ගත්තෙමි. අපහසුවෙන් කියවා හමාර කළෙමි. මා ලැබූ කිසිදු වටිනාකමක් නැත. කතුවරයා මගේ මිල ආපසු දෙන්නේ නම්; පොත තැපැල් කර එවිය හැකි ය.දැන් පළවෙන නව කතා දෙස බලන විට බරපතළ කනගාටුවක් අපට දැනේ. මාර්ටින් වික්‍රමසිංහ මහතා සිය නවකතාවලින් දැක් වූ ධ්වනිතාර්ථවත් සංවාදයක් ගොඩ නඟන්නට අද නව කතාකරුවන්ට බැරි ය. මහාචාර්ය සරච්චන්ද්‍ර සිය ප්‍රබන්ධ කතාවලින් දැක් වූ සාර්ථක – ගැඹුරු ආඛ්‍යාන රටාවක් ගොඩ නැඟීමට අද නවකතාකරුවන් අසමත් ය. සයිමන් නවගත්තේගම වැනි රචකයකු ගොඩ නැඟූ අනන්‍ය ශෛලියකට උරුමකම් කියන්නටත් අද කතාකරුවන් සමත් වී නැත. ගුණදාස අමරසේකර වැනි රචකයකු ළඟ ඇති සමාජ විඥානය ද නූතන සිංහල කතාකරුවන්ට නැත.මේ ගැන කනගාටු වෙනු හැර කළ හැකි අන් දෙයක් ඉතිරි වී නැත.පත්‍ර කලාව හා ප්‍රබන්ධය අතර බරපතළ සම්බන්ධයක් පවතී. පත්‍ර කලාවේදියාට නිර්මාණාත්මක භාෂාවක්, අනන්‍ය ශෛලියක් හා සාර්ථක කතා වින්‍යාසයක් ගොඩනැඟීමේ හැකියාව ඇති බව ලෝක සාහිත්‍ය අත්දැකීම් අනුව පෙනී යයි. හොඳම නිදසුන ඇමෙරිකන් රචක අර්නස්ට් හෙමිංවේ ය.ශ්‍රී ලංකාවේ මාර්ටින් වික්‍රමසිංහ ඊට තවත් උදාහරණයකි. අද මෙරට බොහෝ පත්‍ර කලාවේදීනට පත්‍ර කලාවත් බැරි ය. ප්‍රබන්ධ කලාවත් බැරි ය. දොඹගහවත්ත මහතා ගේ පොතෙහි සෝදු පත් බලා ඇත්තේ සංජීවිකා සමරතුංග මහත්මිය යැයි සටහනක් එහි තිබේ. සංජීවිකා මහත්මිය බලා ඇත්තේ සෝදුපත් නො ව වෙනත් දෙයක් විය යුතු ය. අක්ෂර වින්‍යාසයේ වැරැදි, පද බෙදීම් වැරැදි, ව්‍යාකාරණ වැරැදි ඕනෑ තරම් එහි තිබේ. මේ කතුවරයාගේ භාෂාව කඨෝර, අසන්තෘප්ත වියළි එකකි.ආරියනන්ද දොඹගහවත්ත මහතා තමන් දන්නා පත්තර කලාව කරගෙන නිහඬව සිටියේ නම් වඩා වැදගත් යැයි අපට සිතේ. ඔහු නො දන්නා නවකතාවකට ගොස් තමාට පමණක් නො ව සෙසු පත්තර කාරයන්ට ද අපහාසයක් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=n1203221</link>
    <topic>අප කළ දේවල් අමතක කොටදැන් විවිධ චෝදනා නඟනවා</topic>
    <author/>
    <content>මානුෂීය මෙහෙයුමෙන් පසු ඉහත සඳහන් මූලික පියවර අනුව විවිධ කරුණු රැසක් ඉටු කළ ශ්‍රී ලංකා රජයට විවිධ චෝදනා එල්ල කිරීම ගැන රාජ්‍ය ආරක්ෂක ලේකම් ගෝඨාභය රාජපක්‍ෂ මහතා මවිතය පළ කරයි.2009 මැයි 19 වෙනිදා ත්‍රස්ත තර්ජනය සාර්ථකව මර්දනය කළ රජයට අවශ්‍ය වන්නේ ආපස්සට යාමට නොව ඉදිරි ගමන ආරම්භ කිරීම බවද රාජපක්‍ෂ මහතා අවධාරණය කර සිටී.ඉදිරියේදී තර්ජන නැතැයි සිතා ආරක්‍ෂක අංශ නිහඬ නොවන බවද හෙතෙම කීය.රාජ්‍ය සහ පෞද්ගලික මාධ්‍ය ආයතන සභාපතිවරුන් සහ ප්‍රධානීන් විශාල පිරිසක් ඊයේ සවස ආරක්ෂක අමාත්‍යංශයේදී හමුවූ රාජ්‍ය ආරක්ෂක ලේකම්වරයා මානුෂීය මෙහෙයුමෙන් පසු රට තුළ ස්ථාපිත කළ තත්ත්වය සවිස්තරාත්මකව පැහැදිලි කළේය.එතෙර සිටි කේ. පී. ප්‍රභාකරන්ගේ සමීපතමයකු හරහා දෙවරක්ම කියා ඇත්තේ “යුද්ධය ජයගන්න බෑ. දැන් යමක් විය යුතු බව“ යයි රාජපක්‍ෂ මහතා සිහිපත් කළේය.මානුෂීය මෙහෙයුමෙන් මෙරටට පැමිණි එක්සත් ජාතීන්ගේ හා අමෙරිකාවේ ඬලධාරීන් උතුරට යවා යථා තත්ත්වය සියැසින් දැක බලා ගැනීමට ඉඩ සැලසූ බව කී ලේකම්වරයා ඒවා දැක සෑහීමට පත්ව එතෙර ගිය විගස සියලු අදහස් වෙනස් කර ගන්නා බව කීය.“තානාපති රැජි හැමතැනම යැව්වා. රැඳවුම් කඳවුරුවල තත්ත්වය ගැන කළ විවේචන නිසා ඔහු බූස්සේ එල්. ටී. ටී. ඊ. කඳවුර යන්න කීවා. ඒත් ඔහු කීවේ ඔහුට වෙලාව මදි බවයි. ඒ නිසා මා ඔහු හෙලිකොප්ටරයෙන් බූස්සට යවා එතැනින් කටුනායකට යැවීමට කටයුතු කළා යැයිද ආරක්ෂක ලේකම්වරයා ප්‍රකාශ කළේය.අවසාන මොහොතේ ඉන්දියාවේ ස්ථාවරය වෙනස්වීම ගැන කරුණු දැක්වූ ලේකම්වරයා 2014 මැතිවරණ බලාගෙන ශ්‍රී ලංකාවට එරෙහි තීන්දුව ගැනීමට තීරණය කළ බව පෙන්වා දුන්නේය.ඉන්දියාවේ සංවේදීභාවය ගැන ශ්‍රී ලංකාව ඉතා සාවධානව බලා සිටින බවද රාජපක්‍ෂ මහතා කීය. ගාන්ධිලාගේ ජන්ම භූමිය වන උත්තර ප්‍රදේශයෙන් කොංග්‍රසය පරාජය වුණා. කරුණානිධි විරුද්ධ වුණොත් මංමෝහන් රජය වැටෙනවා. අමෙරිකාවේ හිලරි නෝනා ඉන්දියාවට ඇවිත් හමුවුණේ ජයලලිතාය. මේ තත්ත්වය තුළ ඉන්දියාවේ ස්ථාවරය වෙනස් වූ බව ලේකම්වරයා කීය.මානුෂීය මෙහෙයුමට පෙරත් පසුවත් ඉන්දියාව සමඟ පවත්වාගෙන ආ සබඳතා අඩුවූ බවට මාධ්‍යවේදියකු නැඟූ තර්කය ආරක්‍ෂක ලේකම්වරයා තරයේ ප්‍රතික්ෂේප කළේය.“ඔය යෝජනාව පරාජය වුණාට අපේ ගමන අපට යා හැකියි. වඳුරා කරෙන් ගෙන බිම තබා පහසුවෙන්ම යා හැකියි. එය මගේ පෞද්ගලික අදහස යයි රාජපක්‍ෂ මහතා සිනාසෙමින් කීය.කියුබාවට, අමෙරිකාව යෝජනා සිය ගණනක් ගෙනාවා. අපට එකයිනේ රාජපක්‍ෂ මහතා කීය.ජාතික මාධ්‍ය මධ්‍යස්ථානයේ අධ්‍යක්‍ෂ ජෙනරාල් ලක්ෂ්මන් හුළුගල්ලේ මහතාද සාකච්ඡාවට එක්වූ අතර එල්. ටී. ටී. ඊ. එතෙර සබඳතා සහ මාධ්‍ය ජාලය සම්බන්ධ චිත්‍රපටියක්ද මාධ්‍ය ප්‍රධානීන්ට ප්‍රදර්ශනය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=n1203222</link>
    <topic>ජිනීවා යෝජනාවට එරෙහිවලේක්හවුස් සේවකයෝ පෙළ ගැසෙති</topic>
    <author>ජයසිරි මුණසිංහ</author>
    <content>කුරිරු කොටි බළමුළු පරදවා මාතෘ භූමියට සැබෑ නිදහස උරුම කළ අභීිත ජනනායක ජනාධිපති මහින්ද රාජපක්‍ෂ මහතාගේ නායකත්වයෙන් ඉදිරියට ඇදෙන “අපේ රටේ ගමන” අඩාල කිරීමට වෙර දරන අමෙරිකාව ප්‍රමුඛ බටහිර රටවල ඊනියා මානව හිමිකම් චෝදනා “කුමන්ත්‍රණ පැරදවීමට ඒකාවන්ව පෙළගැසෙමු” යන උදාර අදහස පෙරදැරිව ලේක්හවුස් පාලනාධිකාරිය ප්‍රධාන සේවක සේවිකාවෝ ඊයේ (21) දහවල් ආයතනය අභියස පැයක පමණ උද්ඝෝෂණයක නිරත වූහ.ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රමුඛ අධ්‍යක්‍ෂ මඩුලු සාමාජිකයෝ, පාලනාධිකාරිය සහ සමස්ත සේවක සේවිකාවෝ මේ උද්ඝෝෂණයට එක්ව සිටියහ.මෙ දිනවල සිවිට්සර්ලන්තයේ ජිනීවා නුවරදී මුළුදෙන එක්සත් ජාතීන්ගේ මානව හිමිකම් කොමිෂමේ විශේෂ සැසිවාරයේ දී අප රටට එරෙහිව ගෙන ඒමට බලාපොරොත්තු වන මානවහිමිකම් උල්ලංඝණය කළා යැයි කියන යෝජනාවලිය හකුළා ගන්නා ලෙස බල කරමින් මෙය පැවැත්විණි.“කුරිරු කොටි ත්‍රස්තවාදය පරාජයට පත් කිරීම වරදක් ද?” මානව හිමිකම් කඩකළවුන් රැකීම සාධාරණද? උතුම් සංකල්පයක් වන “මානව හිමිකම්” යන්න නැඟී සිටින රටවල් මට්ටු කිරීමට යොදා ගන්නා මෙවලමක්ද? “ජිනීවා යෝජනාවලිය හකුළා ගන්න” යනාදි සටන් පාඨ ප්‍රකාශ කරමින් ලේක්හවුස් සේවකයෝ මේ උද්ඝෝෂණ ව්‍යාපාරයේ නිරතවූහ.ජාතික ධජයන් කොළඹ කොටුව ලේක්හවුස් මන්දිරය හා අවට ඔසවා තිබූ අතර දේශපාලන පක්‍ෂ පාට බේද නොතකා මවුබිම කෙරෙහි උපන් ජාති මාමක හැඟුමින් ලේක්හවුස් සේවකයෝ සියලුදෙනා මේ උද්ඝෝෂණ ව්‍යාපාරයට එක්ව සිටියහ.මේ අවස්ථාව අමතා ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, කර්තෘ මණ්ඩල අධ්‍යක්‍ෂ සීලරත්න සෙනරත් යන මහත්වරු ඇතුළු කිහිප දෙනකු අදහස් දැක්වූහ. දෑ හිතකාමී පොදු ජන මනසක්! රට කෙරෙහි උපන් ජාතික හැඟීමක්!! උද්දීපනය කිරීමට දස ලක්‍ෂ සංඛ්‍යාත දෙස් විදෙස් හි වෙසෙන ශ්‍රී ලාංකීය ජනතාව පෙළ ගස්වන “පත්තර මහගෙදර” සියලු දෙනා ඊයේ නිරතවූ උද්ඝෝෂණ ව්‍යාපාරය මෑතකාලීන නිදහස් සටන් ඉතිහාසයේ රන් අකුරින් ලියැවෙන්නෙකැයි ප්‍රකාශ කිරීම මුසාවක් නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=n1203223</link>
    <topic>හමුදාව නිරායුධ කොටින් ඝාතනය කළා නම්මාත් අද ජීවතුන් අතර නැහැ</topic>
    <author>භක්ති ධර්මපි‍්‍රය මෙන්ඩිස්</author>
    <content>චැනල් 4 දෙවන වීඩියෝව ශ්‍රී ලංකා රජය සහ ත්‍රිවිධ හමුදාව අපකීර්තියට පත් කිරීම සඳහා නිපදවූ එකක් බවත්, මෙහි ඇතුළත් කරුණු මවාපෑමක් බවත් කොටි සංවිධානයේ හිටපු මාධ්‍ය ප්‍රකාශක දයා මාස්ටර් “දිනමිණ” ට ඊයේ (21) පැවසීය.ප්‍රභාකරන්ගේ පුත් බාලචන්ද්‍රන් ශ්‍රී ලංකා යුද හමුදාව ඝාතනය කරන ආකාරය කොටි සංවිධානය විසින් ඉතා නිර්මාණශීලීව රූගත කර ඇති බවත්, චැනල් 4 දෙවන වීඩියෝව මෙම සිද්ධිය කැපී පෙනෙන සිද්ධියක් ලෙස හුවාදක්වන බවත් දයා මාස්ටර් පෙන්වා දෙයි.යුද්ධය පැවති සමයේ මේ ආකාරයට යුද හමුදාව විසින් නිරායුධ කොටි සාමාජිකයන් ඝාතනය කළා නම් තමා ද අද ජීවතුන් අතර නොමැති බව පෙන්වා දෙන දයා මාස්ටර්, ශ්‍රී ලංකා යුද හමුදාව නිරන්තරයෙන්ම සිවිල් ජනතාව මෙන්ම නිරායුධ කොටි සාමාජිකයන්ගේ ජීවිත බේරාගැනීම සඳහා සිය ජීවිත පරිත්‍යාග කළ බව ද ඔහු අනාවරණය කරයි.ප්‍රභාකරන් ඇතුළු කොටි නායකයින් ඔවුන්ගේ ආරක්ෂාව සඳහා අවසන් මහා සටනේදී සිවිල් ජනතාව මෙන්ම කොටි සාමාජිකයන් ද ඝාතනය කළ බවත්, මේ බව වටහා ගත් ඇතැම් කොටි සාමාජිකයන් සිය ගිනි අවි විසිකර දමා සිවිල් ජනතාව සමග යුද හමුදාව වෙත පැමිණි බව දයා මාස්ටර් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=n1203224</link>
    <topic>ත්‍රිකුණාමලයටලේක්හවුස් ශාඛාවක්</topic>
    <author>ජීවනී පතිරණ</author>
    <content>ලේක්හවුස් 7වැනි ශාඛා කාර්යාලය හෙට (23) පෙරවරු 11.00ට ත්‍රිකුණාමලය, ඩොක්යාඩ් පාරේ අංක 447 දරන ස්ථානයේ විවෘත කෙරේ.කර්තෘ මණ්ඩලයකින් හා දැන්වීම් මධ්‍යස්ථානයකින් සමන්විත මේ කාර්යාලයෙන් ප්‍රදේශයේ ජනතාවට අවශ්‍ය දැන්වීම් කටයුතු හා ප්‍රවෘත්ති ලබාදීමට අවස්ථාව සැලසෙනු ඇත.මෙයට සමගාමීව 23 වැනි දින රාත්‍රියේ පර්පල් රේන්ජ් වාදක මණ්ඩලයේ සංගීතයෙන් රසවත් වන සංගීත ප්‍රසංගය නොමිලේ පැවැත්වීමටද කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=n1203225</link>
    <topic>බුදු දහමින් අනෙක් ආගම්වලින් පෝෂණය වූඅපට මානව හිමිකම් ගැන අමුතුවෙන් කිව යුතු නැහැ</topic>
    <author>ධනුෂ්ක ගොඩකුඹුර සහ ප්‍රසාද් පූර්ණමාල් පුත්තලම දිස්ත්‍රික් සමූහ</author>
    <content>වසර තිහක යුද්ධය නිමා කර ජාතීන් අතර සහජීවනය ගොඩනගමින් රට සංවර්ධනය කරා ගෙන යන මොහොතේ පිටස්තර බලපෑම්වලට ඉඩ තබන්නට සූදානම් නැති බව ජනාධිපති මහින්ද රාජපක්ෂ මහතා අවධාරණය කරයි.එවැනි බලපෑම් එල්ල වන අවස්ථාවක රට වෙනුවෙන් විය යුතු යුතුකම් නොපිරිහෙළා ඉටු කිරීමට කිසිවිටෙක නොපැකිළෙන බවත් ජනාධිපතිවරයා පවසයි. මවුබිමට තර්ජන ඇති වන විට රටත් ජාතියත් වෙනුවෙන් සියලුදෙනා එකතුව ඊට මුහුණ දිය යුතු බවත් ජනාධිපතිවරයා පෙන්වා දෙයි.ජනාධිපති මහින්ද රාජපක්ෂ මහතා මේ අදහස් පළ කළේ පුත්තලම දිස්ත්‍රික් සංවර්ධන කමිටු රැස්වීමට මාදම්පේ සමූපකාර උත්සව ශාලවේදී ඊයේ (21) එක්වෙමිනි.පුත්තලම දිස්ත්‍රික්කයේ මෙතෙක් කෙරුණු සංවර්ධන වැඩසටහන් සහ ඉදිරි වැඩපිළිවෙළ පිළිබඳව මෙහිදී දීර්ඝ වශයෙන් සාකච්ඡා කෙරිණ.දිස්ත්‍රික්කයේ ජනතාවට ඇති ගැටලු සම්බන්ධයෙන් මහජන නියෝජිතයන් නැ¼ගූ ප්‍රශ්නවලට ජනාධිපතිවරයාගේ මැදිහත්වීම මත නිලධාරීහු පිළිතුරු ලබා දුන්හ.මානව හිමිකම් කඩවීම සම්බන්ධයෙන් ජාත්‍යන්තරය නගන චෝදනාවලට පිළිතුරු වශයෙන් ජනාධිපතිතුමා සඳහන් කළේ වසර 2500 කට වඩා ඉතිහාසයක් සහිතව බෞද්ධාගම ඇතුළු අනෙකුත් ආගම්වලින් පෝෂණය වුණු අපට මානව හිමිකම් පිළිබඳ අමුතුවෙන් කිව යුතු නැති බවයි.රටත් ජාතියත් වෙනුවෙන් පක්ෂ, පාට, ජාතී හා ආගම් බේද අමතක කර කටයුතු කරන්නට අප සියලුදෙනා සිහිතබා ගත යුතු බවත් ජනාධිපතිවරයා පෙන්වා ජන්නේය.ඇමැතිවරයකු යනු රටටම වගකිව යුතු පුද්ගලයකු බව පෙන්වා දුන් ජනාධිපතිවරයා ඔවුන් තම ආසනයට පමණක් සීමා නොවී රටටම සේවය කළ යුතු බව පැවසීය. එසේම කිසිදු දේශපාලනඥයකුට රජයේ ඉඩම් බෙදා දීමට කිසිදු අයිතියක් නැති බවත්, ඉඩම් කච්චේරි නොමැතිව එසේ බෙදා දෙන ඉඩම් නීත්‍යනුකූල ඒවා නොවන බවත් ජනාධිපතිවරයා කීවේය. නරක නාමයන් ඇති කර නොගෙන ජනතාව වෙනුවෙන් කළ යුතු සේවය නොපිරිහෙළා ඉටු කරන්නට පක්ෂ විපක්ෂ බේදයක් නොමැතිව සියලු දේශපාලනඥයන් මතක තබා ගත යුතු බවත් ජනාධිපතිවරයා වැඩිදුරටත් පැවසීය.වයඹ පළාත් මහ ඇමැති අතුල විජේසිංහ, ආණ්ඩුකාර තිස්ස ආර්. බලල්ල, ආර්ථික සංවර්ධන ඇමැති බැසිල් රාජපක්ෂ මහත්වරු ප්‍රමුඛ මැති ඇමැතිවරු, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් පී. බී. ජයසුන්දර මහත්වරු ඇතුළු රාජ්‍ය නිලධාරීහු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=n1203226</link>
    <topic>සේවයට නො ආ කනිෂ්ඨ සේවකයන්සේවය හැර ගියා සේ සලකනවා</topic>
    <author>සන්ධ්‍යා කරුණාරත්න</author>
    <content>සේවයට වාර්තා නොකළ රෝහල් කනිෂ්ඨ කාර්ය මණ්ඩලයේ සේවකයන් සියලුදෙනා ඊයේ (21) දහවල් 12 සිට සේවය හැර ගියා සේ සලකන බව සෞඛ්‍ය අමාත්‍යාංශය පවසයි.කනිෂ්ඨ කාර්ය මණ්ඩලයේ ආදේශක සෞඛ්‍ය සහායක ලෙස සේවය කරන සුළු සේවකයන් මේ සඳහා අයත් වන බවත් සේවය හැර ගියා සේ සලකන සේවකයන් වෙනුවට අලුතින් සේවකයන් අද (22) සිට බඳවා ගන්නා බවත් අමාත්‍යාංශය දැනුම් දෙයි. රෝහල් කනිෂ්ඨ කාර්ය මණ්ඩලයේ ඉල්ලීම් ලබාදීමට සෞඛ්‍ය අමාත්‍යාංශය හා මුදල් අමාත්‍යාංශය එක්ව සාකච්ඡා පවත්වා එකඟවීමෙන් පසුවත් මෙසේ වර්ජනයට එක්වීම සාධාරණ නොවන බව ද සෞඛ්‍ය අමාත්‍යාංශය ප්‍රකාශ කරයි.මේ සේවකයන්ට නිල ඇඳුම් ලබාදෙමින් ඒවා මසා ගැනීමට දුන් රුපියල් 500 වෙනුවට නිල ඇඳුම් දීමනාව රුපියල් 8000 ක්ද, රුපියල් 100 ක් වූ අනතුරු දීමනාව රුපියල් 150 දක්වා වැඩි කිරීමත් ඇතුළු දීමනා ලබාදීමට සෞඛ්‍ය අමාත්‍යාංශය එකඟතාව පළ කර තිබේ.සෞඛ්‍ය සේවාවේ කනිෂ්ඨ හා ජ්‍යෙෂ්ඨ කාර්ය මණ්ඩලයේ සේවකයන් ඊයේ (21) දිනයේදි අසනීප නිවාඩු දමමින් සිදු කළ එක්දින වැඩ වර්ජනය සාර්ථකව සිදු කළ බවත් සේවයට වාර්තා නොකළ රෝහල් කනිෂ්ඨ කාර්ය මණ්ඩලයේ සේවකයන් සේවය හැර ගියා සේ සැලකීම සිදු කළොත් අද (22) සිට අඛණ්ඩවම වැඩ වර්ජනය ක්‍රියාත්මක කරන බවත් සෞඛ්‍ය සේවා වෘත්තීය සමිති සන්ධානයේ ජාතික සංවිධායක ඊ.ඩී. වික්‍රමසිංහ මහතා පවසයි.මීට සති දෙක තුනකට පමණ පෙර මේ ඉල්ලීම් පිළිබඳ සාකච්ඡා කිරීමට අවස්ථාවක් සෞඛ්‍ය බලධාරින්ගෙන් ඉල්ලා සිටියත් සෞඛ්‍ය සේවා ඒකාබද්ධ වෘත්තිය සමිති කමිටුවට අවස්ථාවක් කිසිදු වේලාවක ලබානොදුන්නේ යැයි ද ඔවුහු චෝදනා කරති.තම කමිටුවට කිසිම සාකච්ඡා අවස්ථාවක් ලබානොදී වර්ජනය සිදුකිරීමට ආසන්න අවස්ථාවේදි මෙසේ ඉල්ලීම් ලබාදීම පිළිගත නොහැකි බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=n1203227</link>
    <topic>කෝට්ටේ භික්ෂු ඝාතනයට මුල දේපළ ආරාවුලක්</topic>
    <author>විජයානි එදිරිසිංහ, නුවන් කොඩිකාර සහ පණ්ඩුක සමරසේකර</author>
    <content>කෝට්ටේ රජමහා විහාරයේ භික්ෂූන් වහන්සේලා ඝාතනය කිරීමට සම්බන්ධ ප්‍රධාන සැකකරු මහරගම පොලිසිය මගින් අත්අඩංගුවට ගෙන තිබේ.මොහු ගල්ගමුව වාසිකාරාමයේ බස්නායක නිලමේවරයකු බව හඳුනාගෙන ඇත.ඔහු සමඟ ඝාතනයට සම්බන්ධ වූ අනෙක් සැකකරු වූ සුරේෂ් නමැත්තා පලා ගොස් තිබේ. ඔහු කලක් පැවිදි වී සිට සිවුරු හැර ගිය අයෙකි. ඝාතනය සිදු වී පැය දෙකක් ඇතුළත එනම් රාත්‍රී 10.30 ට පමණ සැකකරුවන් අත්අඩංගුවට ගත්තේ මහරගම ගොඩිගමුව ප්‍රදේශයේදීය. සැකකාර බස්නායක නිලමේට අයත් අංක WPKM 6376 දරන මෝටර් රථය ද පොලිස් බාරයට ගෙන ඇත. ඝාතනයට යොදා ගත් තියුණු ආයුධය සිද්ධියෙන් පසු මහරගම ප්‍රදේශයේ ඇළකට විසිකර ඇත. එය සොයාගැනීමටත් සැකකාර සුරේෂ් නමැත්තා අත්අඩංගුවට ගැනීමටත් පොලිස් කණ්ඩායම් යොදවා තිබේ.සිද්ධිය වූ අවස්ථාවේම පොලිසිය පොලිස් සුනඛයන් මාර්ගයෙන් සිවුදෙනෙක් සැකපිට අත්අඩංගුවට ගෙන තිබුණි. ඔවුන් ඝාතනයට සම්බන්ධ බව හෙළිවී නොමැත. දේපොල ප්‍රශ්නයක් මත බස්නායක නිලමේ සහ සුරේෂ් විසින් එම ඝාතන සිදුකළ බව බස්නායක නිලමේ පාපෝච්චාරණය කර තිබේ.ඝාතනයට ලක්වී ඇති ගුණරතන හිමියන් බස්නායක නිලමේත් සහ සුරේෂ්ගේ සමීප හිතවතෙකි. ඔවුන් නිතරම පන්සලට යන එන බව කියයි. හිමිනම රෝගාතුර වූ අවස්ථාවල ප්‍රතිකාර ලබාදීමට ද ගොස් ඇත්තේ මොවුන් දෙදෙනා විසිනි.සිද්ධිය වූ පෙරේදා (20) දහවල් බස්නායක නිලමේ සහ සුරේෂ් දෙදෙනා මහරගම ප්‍රදේශයේ ස්ථානයක දහවල් 2.00 ට පමණ මත්පැන් පානය කර තිබේ. අනතුරුව පස්වරු හයට පමණ නිලමේගේ මෝටර් රථයෙන් තරුණියක් නිවසට ඇරලීම සඳහා අතුරුගිරියට ගොස් තිබේ. අතුරුගිරියේ සිටි ඔවුන් ඝාතනයට ලක්වූ ගුණරතන හාමුදුරුවන්ට කතා කර තිබේ. පන්සලට එන බව ද විමසා තිබේ. මොවුන් රක්ෂණ කටයුතුවලද නියැලී ඇති බැවින් රක්ෂණ වැඩක් කර ගැනීමටත් තිබෙන බැවින් තමා පන්සලේ සිටින බව පවසා පැමිණෙන්නැයි හාමුදුරුවෝ පිළිතුරු දී ඇත.ප්‍රධාන සැකකරු ඝාතනයට ලක්වූ අනෙක් හිමිනමගෙන් වතුර වීදුරුවක් ඉල්ලන අවස්ථාවේ ගුණරතන හිමියන් නාන කාමරයට ගොස් ඇත. උන්වහන්සේ නාන කාමරයේ සිටින අතර සුරේෂ් එතැනට කඩා වැදී ගුණරතන හාමුදුරුවන්ගේ ගෙල පිටුපසට තියුණු පිහි පහරක් එල්ල කර ඇතැයි පැවසේ. අඟල් පහක් පමණ දිග අඟල් හයක් පමණ ගැඹුරු කැපුම් තුවාලයක් එම පහරින් සිදු වී තිබේ. එම ශබ්දය ප්‍රධාන සැකකරු සමඟ සිටි පොඩි හාමුදුරුවන්ට ඇසී එතැනට දුවගෙන එන විට සැකකරුවන් උන්වහන්සේට ද පිහි පහර එල්ල කර ඝාතනය කර ඇත.ප්‍රධාන සැකකරු ඝාතනයෙන් පසු අම්පාර ප්‍රදේශයේ ඔහු විවාහ ගිවිසගෙන සිටි තරුණියගේ නිවසට පලා යාමට සැලසුම් කර තිබී ඇත. මහරගම පොලිසිය වහාම ක්‍රියාත්මක වූ නිසා සැකකරු කොටුකර ගැනීමට හැකි වී තිබේ. ඔහු සිදුකළ අපරාධයේ තොරතුරු පාපොච්චාරණය කරමින් සිටියි.ඝාතනයට ලක්වූ සංඝයා වහන්සේලා දෙනමගේ පශ්චාත් මරණ පරීක්‍ෂණය ඊයේ දහවල් (21) පැවැත්විණි.නුගේගොඩ ප්‍රදේශය භාර නියෝජ්‍ය පොලිස්පති අයි. එම්. කරුණාරත්න, සහකාර පොලිස් අධිකාරි සොයිසා මහත්වරුන්ගේ අධීක්‍ෂණය යටතේ මහරගම පොලිස් ස්ථානාධිපති ප්‍රධාන පොලිස් පරීක්‍ෂක අනුරාධ මහින්දසිරි, අපරාධ අංශයේ ස්ථානාධිපති අශෝක රණබාහු ඇතුළු කණ්ඩායමක් සැකකරුවන් අත්අඩංගුවට ගෙන පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=n1203228</link>
    <topic>කෝට්ටේ හිමිවරු ඝාතනය කර ඇත්තේ පොරවක් හෝ කෙටේරියක් යොදාගෙනයි</topic>
    <author>ශිරෝමි අබයසිංහ</author>
    <content>පිටිගල ජිනසිරි සහ බොරලැස්ගමුවේ ගුණරතන හිමිවරුන් ඝාතනය කිරීම සඳහා කෙටේරියක් හෝ පොරවක් යොදාගෙන ඇතැයි සැක කෙරෙන බව මිරිහාන පොලිසිය අධිකරණයට ඊයේ (21) වාර්තා කළේය.නුගේගොඩ මහේස්ත්‍රාත් අජිත් එම්. මාසිංහ මහතා අපරාධය සිදු වූස්ථානය සහ කළුබෝවිල රෝහලේ තැන්පත් කර ඇති දේහයන් පරීක්ෂාවට ලක් කළේය.දේහයන් පිළිබඳ පශ්චාත් මරණ පරීක්ෂණය පවත්වා වාර්තාව අධිකරණයට ඉදිරිපත් කරන ලෙස මහේස්ත්‍රාත්වරයා දකුණු කොළඹ අධිකරණ වෛද්‍ය නිලධාරිවරයාට නියම කළේය.පශ්චාත් මරණ පරීක්ෂණය පැවැත්වීමෙන් පසුව දේහයන් කෝට්ටේ රජමහ විහාරාධිපති අනුරුද්ධ හිමියන්ට හෝ එහිමියන් නම් කරන අයෙකුට භාරදෙන ලෙසද නියම කෙරිණි.දේහයන් පිළිබඳ ආදාහන කටයුතු බැද්දගාන පොදු සුසාන භූමියේ හෝ අනුමත කර ගන්නා වෙනත් ස්ථානයක සිදු කිරීමටද මහේස්ත්‍රාත්වරයා නියම කළේය. සිද්ධිය වූ දිනයේ රාත්‍රී 9.45ට පමණ සද්දන්ගම සීලාලංකාර හිමියන් නායක හිමියන් වෙත පැමිණ උඩුමහලේ අමුතු ශබ්දයක් ඇසුණු බව පවසා ඇති අතර නැවත හිමියන් උඩු මහලට ගොස් බලන විට ලේ ගලන බරපතළ තුවාල සහිතව බොරලැස්ගමුවේ ගුණරතන හිමියන් ඇද වැටී සිට තිබේ. ජිනසිරි හිමියන් ගෙලට සිදු වූ බරපතළ කැපුම් තුවාල සහිතව නාන කාමරයේ කොමඩ් එකේ වැටී සිටින දක්නට ලැබී ඇති බවත් පොලිසිය අධිකරණයට වාර්තා කළේය.ගෙල පිටුපස අඟල් 2 1/2ක් පළල සහ අඟල් 3 1/2ක් වූ කැපුම් මෘත ශරීරයේ පවතින බව මහේස්ත්‍රාත්වරයා සිය නිරීක්ෂණ සටහන්වල සඳහන් කරයි. අපරාධය සිදු වූ පසු පුද්ගලයකු පන්සලේ ඇත්ගාල අසලින් පළා යනු එහි සිටි අයකු දැක ඇති අතර එම අවස්ථාවේ වේගයෙන් ගිය වාහනයක නොම්මරයක් තවත් පුද්ගලයකු සටහන් කරගෙන ඇති බවද ප්‍රධාන පොලිස් පරීක්ෂක සෙනරත් එගොඩවෙල මහතා අධිකරණයට දැන්වීය.අපරාධකරුවන් අත්අඩංගුවට ගෙන අධිකරණයට ඉදිරිපත් කරන ලෙස මහේස්ත්‍රාත්වරයා පොලිසියට නියම කළේය.මහේස්ත්‍රාත් පරීක්ෂණය මේ 26 දාට පැවැත්වීමට නියම විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=n1203229</link>
    <topic>බිරියට පහරදීමෙන් දරු ගැබ විනාශ වෙලා</topic>
    <author>රත්තොට විශේෂ ඒ. ලියනගේ</author>
    <content>රත්තොට ඇහැලගස්තැන්නේ 25 හැවිරිදි ගැබිනි බිරිඳට පහර දීම නිසා ඇයගේ දරු ගැබ කුසයෙන් වැටීමෙන් පසුව එය නිවසේ පිටුපස වළ දැමූ බව කියන ඇගේ සැමියා රත්තොට පොලිසිිය මගින් අත්අඩංගුවට ගෙන ඇත.රෝගී බිරිය දැනට මාතලේ දිස්ත්‍රික් මහ රෝහලේ ප්‍රතිකාර ලබන බව පොලිසිය කියයි.20 දා මෙය සිදුකිරීමෙන් පසුවත් පුරුෂයා විසින් බිරිඳට පහරදීම නිසා ඇය මේ පිළිබඳ රත්තොට පොලිසියට පැමිණිලි කර ඇත.මාතලේ මහේස්ත්‍රාත් නියෝගය මත 22 සිරුර ගොඩගෙන මහේස්ත්‍රාත් පරීක්ෂණය පවත්වන බව පොලිසිය පවසයි.රත්තොට පොලිස් ස්ථානාධිපති පොලිස් පරීක්ෂක සිසිර බණ්ඩාර මහතාගේ උපදෙස් පරිදි 12789 වීරසිංහ, 9352 වසන්ත යන පොලිස් කොස්තාපල්වරු වැඩිදුර පරීක්ෂණ කටයුතු සඳහා සහාය වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=r1203221</link>
    <topic>වැඩි කළ වරිපනම් බදු මුදල් අඩු කැරේ</topic>
    <author>ගම්පහ සංචාරක – නිමල් ජයසිංහ ගම්පහ මධ්‍යම සමූහ – ඔලිවර් පෙරේරා</author>
    <content>ගම්පහ මහ නගර සභාව මගින් 2012 වසර සඳහා නියම කර තිබූ වාර්ෂික වරිපනම් බදු මුදල ඉතා වැඩි බවට ගම්පහ ප්‍රදේශවාසීන්ගේ බලවත් විරෝධතාවයක් පසුගියදා ඉදිරිපත් විය.මෙම වරිපනම් බදු මුදල වැඩි කිරීමට යෝජනා කර තිබුණේ තක්සේරු දෙපාර්තමේන්තුව මගින් බව පුරපති එරංග සේනානායක මහතා නාගරික මන්ත්‍රීවරුන්ව ද දැනුවත් කර තිබුණි.පසුව නාගරික මන්ත්‍රී සියලු දෙනාගේ ද, ජනතාවගේ ඉල්ලීම මත ද මෙම සිද්ධිය ගැන පරීක්‍ෂා කළ ගම්පහ පාර්ලිමේන්තු මන්ත්‍රී දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා ගම්පහ මහ නගර සභාවේ මන්ත්‍රීවරු කැඳවා මෙම වැඩි කළ වරිපනම් බදු මුදල 50% අඩු කරන ලෙස නාගරික කොමසාරිස් ඇතුළු පුරපතිවරයාගෙන් ද ඉල්ලා සිටියේය.ඒ අනුව 2012 – 3 – 16 දින ගම්පහ මහ නගර සභාවේ පැවති විශේෂ සාකච්ඡා රැස්වීමකදී නියෝජ්‍ය ඇමැතිවරයා මෙම වරිපනම් බදු වැඩි කළ මුදල 50% අඩු කරන ලෙසට නියෝග කළේය.මෙම අවස්ථාවට ගම්පහ දිසාවේ මාධ්‍යවේදීන්ට ද ඇරයුම් කොට තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=r1203222</link>
    <topic>බඩුත් රැගෙන පැන යන හොරෙක් අල්ලා</topic>
    <author>හෝමාගම විශේෂ – ජිනදාස ගමගේ</author>
    <content>ගෙයක් තුළට රිංගාගත් හොරෙක් බඩුත් රැගෙන පලායද්දී අසල්වැසියන් විසින් ලුහුබැඳ අල්ලා බුද්ධි අංශයේ පොලිස් නිලධාරියෙකුට බාරදුන් පසු හොරාත් බඩුත් නිලධාරියාත් අතුරුදන්වීමේ සිද්ධියක් හෝමාගමින් වාර්තා වේ.එම අපූරු සිද්ධිය සැකවින් මෙසේ ය. හෝමාගම රෝහල පාරේ අංක 597/ඒ දරන නිවෙසේ පදිංචි රාජපක්ෂ මුදලිගේ පොඩිසිංඤෝ යන අය ගෙදර නොමැති අවස්ථාවක ගේ තුළට හොරෙක් ඇතුළු වී අල්මාරි ආදියෙහි තිබූ බඩු පොට්ටනි කරගෙන පැන යද්දී අසල් වැසියන් ලුහුබැඳ ගොස් හොරා අල්ලා ගෙන ඒ අසලින් ගිය හෝමාගම පොලිසියට අනුබද්ධ කර සිටි බුද්ධි අංශයේ සාජන් මහතෙකුට බාරදී ඇත.ගෙහිමියා පසුව පොලිසියට ගොස් විපරම් කර සොයා බලද්දී රාලහාමිත්, හොරාත්, බඩු මල්ලත් දෙකම නැත.මේ සම්බන්ධයෙන් දිනමිණ ට ප්‍රකාශයක් කළ ගෙහිමියා මෙසේ පැවසීය. 2012.02.14 දින මමත් මගේ බිරියත් හෝමාගම දිසා අධිකරණයේ පැවති නඩුවකට පෙනී සිටින විට අසල්වැසියකුගෙන් පණිවිඩයක් ආවා හොරෙක් ගේ බිඳ බඩු අරන් යන විට අසල්වැසියන් එක්වී හොරා අල්ලාගෙන බුද්ධි අංශයේ සාජන් මහත්තයාට බාර දුන්නා කියා.මම එවිට ගෙදරවිත් බලා හෝමාගම පොලිසියට ගොස් විපරම් කර සොයා බැලුවා. නුමුත් රාලහාමිවත් හොරාවත් බඩු මල්ලවත් තිබුණේ නෑ.එතන සිටි අනිත් රාලහාමිලාගෙන් ඇසුවා. ඒත් ඔවුන් දන්නේ නෑ කීවා. ටික වෙලාවක් ඉන්න විට අර සොරා බාර දුන් රාලහාමි ආවා.කෝ හොරා කියා මම සාජන් මහත්තයාගෙන් ඇහුවා. ආ එයා මම පොලිසියට බාර දුන්නා කිව්වා. බාර දුන්නා නම් පොලිසියේ ඉන්න එපාය. කෝ පෙන්වන්න කියා කිව්වාම නිරුත්තර වුණා.මේ සම්බන්ධව පොලිසියේ ලොකු මහත්තයාට කීවා. මට පැමිණිල්ලක් දාන්න කීවා. එහි අංකය C 1 B 52L137. අනිත් රාලහාමිලාත් අර බුද්ධි අංශයේ රාලහාමිට කැත වැඩ කරන්න එපා කියා බැන්නා.මේ සම්බන්ධව 2012.02.24 වන දින පොලිස් පරිපාලන දුක් ගැනවිලි විසඳුම් අධිකාරි කොට්ඨාසයට පැමිණිලි කළා. එහි අංකය IGP|PAC|0|299|2012|U යනුවෙනි.එහෙත් අද වනතුරු මගේ පැමිණිල්ලවත් විභාග කළේ නෑ. මගේ මුදල් රුපියල් 37000 ක් සහ රත්‍රං බඩු එක්ලක්ෂ විසි දාහක් විතර වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=r1203223</link>
    <topic>අතුරුගිරිය ඥානවිමල මාවතවැසි දිනට ‘වාරි මාර්ගයක්’</topic>
    <author>අතුරුගිරිය විශේෂ – වික්‍රම සමරසිංහ</author>
    <content>අතුරුගිරිය සහ වල්ගම හන්දිය යා කරන කිලෝමීටර් එක හමාරක් පමණ දිගැති ශ්‍රී ඥානවිමල මාවත දිනපතා මගීන් මෙන්ම වාහන දහස් ගණනක් ගමන් කරන අධික මාර්ග තදබදයකින් යුක්ත මහා මාර්ගයකි.අතුරුගිරිය සිට හෝමාගම, කොට්ටාව, මහරගම, නුගේගොඩ වැනි ප්‍රදේශවලට ගමන් කිරීමට ඇති කෙටි මාර්ගය ද මෙයයි. එහෙත් මෙම මාර්ගයේ කලක සිට වැසි දිනවලදී මගීන්ට පයින් ගමන් කිරීමට හෝ වාහන ධාවනයට නොහැකි තත්ත්වයක් උදාවී ඇත.මාර්ගයේ සිලින්ඩර සහ කාණු පද්ධතිය නිසි අයුරින් නඩත්තු නොකිරීම නිසා ඒවා කැඩී බිඳී යෑම සහ ඒ මත පස් වැලි ඇතුළු විවිධ අපවිත්‍ර දෑ තැන්පත් වීමෙන් වැසි ජලය නිසි අයුරින් බැස නොයන අතර මහ පාරෙහි විශාල ප්‍රදේශයක අඩි ගණනක් උසට පැය ගණනක් මඩ වතුර රඳා පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=r1203224</link>
    <topic>‘ශ්‍රී ලාංකික විශිෂ්ටතම කර්මාන්තකරුවා’සම්මාන උළෙලේ රන් සම්මානය එළි දකියි</topic>
    <author/>
    <content>ශ්‍රී ලංකාවේ ප්‍රමුඛතම ලංකා ජාතික කර්මාන්ත මණ්ඩලය මගින් එකොළොස් වැනි වරටත් සංවිධානය කරනු ලබන “ශ්‍රී ලාංකික විශිෂ්ටතම කර්මාන්තකරුවා සම්මාන 2012” සඳහා වන රන් සම්මානය එළිදැක්වීමේ සහ මාධ්‍යයට හඳුන්වාදීමේ උත්සවයක් කොළඹ ටාජ් සමුද්‍රා හෝටලයේදී පැවැත්විණි.ශ්‍රී ලංකාවේ නිෂ්පාදන සහ කර්මාන්ත ක්ෂේත්‍රයේ නියැලෙන සමාගම් සඳහා මීට වසර 11 කට පෙර මෙම සම්මාන මගින් උපහාර දැක්වීමේ මූලික ගෞරවය ලංකා ජාතික කර්මාන්ත මණ්ඩලයට හිමි වේ.තවද ශ්‍රී ලංකාවෙන් පිටත සාර්ක් කලාපීය රටවල කර්මාන්තකරණයේ යෙදෙන ශ්‍රී ලාංකික සමාගම් සඳහා උපහාර දැක්වීමද මෙහි උපහාර දැක්වීමේ තවත් විශේෂත්වයකි.ශ්‍රී ලංකාවේ ඉතා කුඩා පරිමාණයේ කුඩා, මධ්‍යම, විශාල සහ අතිවිශාල පරිමාණවල කර්මාන්ත සහ නිෂ්පාදන සමාගම්වලට මෙම සම්මාන සඳහා ඉල්ලුම් කළ හැකිය.ශ්‍රී ලාංකික කර්මාන්ත ක්‍ෂේත්‍රයේ ප්‍රමුඛයින් සහ මාධ්‍ය නිලධාරීන් විශාල පිරිසක් සහභාගි වූ මෙම උත්සවය සඳහා “ශ්‍රී ලාංකික විශිෂ්ඨතම කර්මාන්තකරුවා සම්මාන 2012” එනම් ජනප්‍රිය ලෙස හඳුන්වන ‘ඇචීවර්’ සම්මාන සඳහා අනුග්‍රාහකත්වය දක්වන ප්‍රධාන ආයතන කීපයක්ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=r1203225</link>
    <topic>ලිංගාශ්‍රිත රෝග පිළිබඳ දැනුවත් කිරීමක් කෑගල්ලේදී</topic>
    <author>කෑගල්ල දකුණ සමූහ සිරිසේන රාජපක්ෂ</author>
    <content>පසුගිය වසර හය ඇතුළත කෑගල්ල දිස්ත්‍රික්කයේ ලිංගාශ්‍රිත රෝග ඇතැයි සැක කළ පුද්ගලයන් 24000කට වඩා පරීක්ෂා කර ඇති අතර මෙතෙක් එච්. අයි. වී. ආසාදිත එකදු පුද්ගලයකු හෝ හමුවී නැති බව කෑගල්ල ශික්ෂණ රෝහලේ ලිංගාශ්‍රිත රෝග පිළිබඳ වෛද්‍ය ඩී. පී. දයාරත්න මහතා පැවසීය.ඒ මහතා එසේ පැවසුවේ පසුගියදා කෑගල්ල මහජන බැංකු සේවක එකමුතු සංවිධානයේ මාසික රැස්වීමේ විශේෂ දේශනයක් පවත්වමිනි.කෑගල්ල නගරයේ පදිංචි මහජන බැංකුවේ සේවය කරන නිලධාරීන්ගේ සේවක සුබ සාධක සමිතිය විසින් එහි සාමාජිකත්වය දැනුවත් කිරීම සඳහා මෙම දේශනය සූදානම් කර තිබුණි. වෛද්‍ය ඩී. පී. දයාරත්න මහතා මෙසේ කීය. අප රටේ සංස්කෘතිය අනුව බොහෝ දෙනෙක් ලජ්ජා බය තිබෙන අයයි. එමෙන්ම ලිංගාශ්‍රිත රෝගයක් තිබෙන බවට සැක කරන කෙනෙකු ගැන කිසියම් සැකයක් හෝ ආරංචියක් ලැබුණ විට එම පුද්ගලයා නිරායාසයෙන්ම සාමාජය විසින් කොන් කිරීමට පෙළඹෙනවා.මෙම හේතුව නිසාම එවැනි රෝගයක් හෝ රෝග ලක්ෂණයක් තිබෙන කෙනෙකු ඒ ගැන කිසිවෙකුට කියන්නෙ නෑ. මෙයින් සිදු වන්නේ එම පුද්ගලයා මානසික වශයෙන් පිරිහෙන අතරම තමාට වැළඳී ඇති රෝගයෙන් මහත් පීඩාවටත් දුකටත් පත්වී අකලට ජීවිතය විනාශ කර ගැනීමයි. මෙහිදී බැංකු එකමුතු සංවිධානයේ සභාපති ඒ. එස්. ධර්මරත්න මහතාද ඇතුළු කිහිප දෙනෙක් ද කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=s1203221</link>
    <topic>ආසියානු කුසලාන අවසන් තරගය අදයි</topic>
    <author/>
    <content>අමෙරිකානු ඩොලර් මිලියන දෙකක මුදල් තෑගි පිරිනමන ආසියානු කුසලාන ක්‍රිකට් තරගාවලියේ අවසන් මහා තරගය අද මීර්පූර් බංග්ලා ජාතික ක්‍රීඩාංගණයේදී පැවැත්වයි. ආසියානු ක්‍රිකට් ඉතිහාසයේ මුල්වරට අවසන් තරගයට පැමිණි බංග්ලාදේශය,2000දී ආසියානු කුසලානය දිනාගත් පාකිස්ථානය සමග තරගයට පිවිසේ.ශ්‍රී ලංකාව පරදා අවසන් මහා තරගයට පිවිසීමෙන් ඇතිවූ පී‍්‍රතිය පහව යන්නට කළින් මේ අවසන් තරගය පැමිනීම හේතුවෙන් බංග්ලාදේශය පුරා ක්‍රිකට් උන්මාදය උත්සන්නව ඇත. පෙරේදා ලැබූ ජයග්‍රහණය සමරමින් ඊයේ දිනයේදීද බංගලි වැසියෝ වීදි පුරා ජාතික කොඩි රැගෙන පී‍්‍රතිඝෝෂා පවත්වමින් සිටියහ.මේ තරගාවලියේදී බංග්ලාදේශය වෙතින් ඉන්දියාව හා ශ්‍රී ලංකාව පරාජයට පත්වූ අතර,පාකිස්තානය වෙතින් බංග්ලාදේශය හා ශ්‍රී ලංකාව පරාජයට පත්විය. පාකිස්තාන පිල අලුතින් භාරගත් ඩේව් වට්මෝර් හා බංග්ලාදෙශ ක්‍රිකට් නැවුම් මාවතකට ගෙන යන ස්ටුවට් ලෝ අතර සීතල යුද්ධයක් ලෙසද මේ අවසන් තරගය හැදින්විය හැක. මේ දෙදෙනාම ශ්‍රී ලංකා පිලේ පුහුණුකරුවන් ලෙස කටයුතු කළ ඔස්ට්‍රෙලියානු ජතිකයන් වෙති.තරගාවලියේ මුල් වටයේ බංග්ලාදේශය හා පාකිස්තානය අතර තියුණු තරගයක් පැවැති අතර එහිදී පාකිස්තානය ලකුණු 21ක ජයක් ලැබීය.පාකිස්තානය ලබාගත් ලකුණු 262ක ඉලක්කය බංග්ලාදේශ ක්‍රීඩකයෝ හඹාගිය අයුරු මේ අවසන් තරගයට පිවිසෙන පාකිස්තානුවන්ට දෝංකාර දෙනු ඇත.මුල් පෙලේ පිතිකරු තමීම් ඉක්බාල් හා තුන් ඉරියව් ක්‍රීඩක ෂකීබ් අල් හසන් ගේ ආක්‍රමණශීලී පිතිකරණයෙන් ශක්තිමත් බංග්ලාදේශ පිල අද තරගයේදී පාකිස්තානයට හොද තරගයක් දෙනු ඇතැයි විශ්වාස කෙරේ.තමීම් තරග තුනකදී අර්ධ ශතක 3ක් සමග ලකුණු 193ක් ලබා සිටින අතර ෂකීබ් අර්ධ ශතක 2ක් සමග ලකුණු 169ක් ලබා සිටී.මේ තරගාවලියේ දැනට වැඩිම ලකුණු ලබා සිටින ආරම්භක පිතිකරු මොහොමඩ් හෆීස් ඉක්මනින් දවා ගැනීමට බංග්ලාදේශ පන්දු යවන්නන් අපොහොසත් වුවහොත් තරගය ජය ගැනීම අසීරු වේ.පාකිස්තානයේ ප්‍රබල තුරුම්පුවක් වූ හෆීස් මීර්පූර් ක්‍රීඩාංගණයේදී දින 12ක් ඇතුලත ශතක 2ක් හා අර්ධ ශතකයක්ද සමග ලකුණු 357ක් ලබා උපරිම ස්ථාවරයක සිටී.ඔහු සමග අනෙක් අන්තයේ බලාපොරොත්තු රදවන නසීර් ජැම්ෂෙඩ් ශතකයක් හා අර්ධ ශතකයක් සමග ලකුණු 184ක් ලබා කැපී පෙනෙන දස්කම් දක්වා ඇත.මීර්පූර්හී නිමාවූ මෙතෙක් පැවැති තරගවලදී පාකිස්තාන හා බංග්ලාදේශ පන්දු යැවීමේ දක්ෂතා සමබර මට්ටමක පවතී. උමාර් ගුල් හා ෂයිඩ් අජ්මාල්,මෝර්ටසා හා අබ්දුල් රසාක් දෙපිල වෙනුවෙන් පන්දුවෙන් දස්කම් දක්වා සිටිති.බංග්ලාදේශය හා පාකිස්තානය අතර මෙතෙක් එක්දින තරග 30ක් පවත්වා ඇති අතර එක් තරගයකින් බංග්ලාදේශය ජය වාර්තා කළේය.1999දී එංගලන්තයේ පැවැති ලෝක කුසලාන තරගාවලියේද බංග්ලාදේශයට ලකුණු 62ක ජයක් හිමිවිය. එහිදී පාකිස්තාන පිල වසීම් අක්රම් මෙහෙයවූ අතර බංග්ලාදේශය අමුනුල් ඉස්ලාම් මෙහෙයවිය.ඉතිහාසයේ වැඩිවාසි පාකිස්තානය සතුවුවද, අද තරගයේදී බංග්ලාදේශ පිල පරාජය කිරීම එතරම් පහසු කාර්්‍යයක් නොවන බව පාකිස්තාන ක්‍රිකට් නායක මිෂිබා උල් හක් පවසයි.ඊයේ පැවැති මාධ්‍ය හමුවේදී අදහස් දැක්වූ මිෂිබා පැවැසූවේ ලකුණු පසුපස හබා යෑමේදී බංග්ලාදේශය උසස් දක්ෂතා දැක්වීම ආක්‍රමනශීලී බවය.“ඔවුන් කණ්ඩායමක් හැටියට ඉතා හොදයි. ආක්‍රමණශීලී වගේම ඔවුන් ධනාත්මකව සෙල්ලම් කරනවා.මේ අවසන් තරගයේදී කණ්ඩායම් දෙකටම පීඩනය වැඩියි. අපි කුසලානය ගෙන යන්න හදනවා. ඔවුන් කුසලානය තම රටේම තබා ගන්න හදනවා. කොහොම වුනත් හොදට ක්‍රීඩා කරන රට ආසියාවේ සූරයන් වේවි. ”මිෂිබා පැවැසීය.බංග්ලාදේශ ක්‍රිකට් නායක මුෂ්ෆිකර් රහීම් පවසන්නේ අද තරගයේදී තම කණ්ඩායමේ උපරිම රටාව ප්‍රදර්ශනය කරන බවයි.“ආසියානු කුසලාන තරගාවලියේ අවසන් තරගයට පැමිණීම අපේ රට ලැබූ විශාල ගෞරවයක්. බොහෝ කලකට පසුව ලැබුණු විශාල ජයක්. ඒක තවම ඉවර නෑ.පාකිස්තානය පරදා කුසලානය දිනා ගැනීමයි දැන් අපේ එකම අපේක්ෂාව. කෝටි සංඛ්‍යාත ක්‍රීඩා ලෝලීන්ට අපේ රටේදීම ආශ්වාදය දීමට අපි අවසන් තරගයේදී කැප වෙනවා” යැයි රහීම් පැවැසීය.මේ අවසන් තරගය ශ්‍රී ලංකා වේලාවෙන් අද පස්වරු 1.30ට ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=s1203222</link>
    <topic>රුසියාවේ උසස් පුහුණු පාඨමාලා හැදෑරීමට වරම්</topic>
    <author/>
    <content>ශ්‍රී ලංකාවේ දක්ෂ ක්‍රීඩක ක්‍රීඩිකාවන්ට රුසියාවේ ක්‍රීඩාව පිළිබඳව වැඩිදුර අධ්‍යාපනයක් ලබා දීම කෙරෙහි රුසියානු රජයේ සහය ලබා දීමට කටයුතු කරන අතර ඕනෑම අභියෝගාත්මක අවස්ථාවක ශ්‍රී ලංකාවේ සමීප මිතුරෙකු ලෙස රුසියානු රජයේ සහය රාජ්‍ය තාන්ත්‍රිකව ලබා දීමට සූදානම් බව ශ්‍රී ලංකාවේ රුසියානු තානාපති ව්ලැඩ්මීර් පී. මිකායිලොව් මහතා පසුගියදා ක්‍රීඩා අමාත්‍ය මහින්දානන්ද අලුත්ගමගේ මහතා ක්‍රීඩා අමාත්‍යාංශයේදී හමු වී පවසා තිබේ.දකුණු ආසියාතික ක්‍රීඩා උළෙල ඉලක්ක කර ගනිමින් ක්‍රීඩා අමාත්‍යාංශය තෝරාගත් ක්‍රීඩා 23ක් සඳහා විදේශ පුහුණුකරුවන් ගෙන්වා ගැනීමේ වැඩසටහනට අනුව රුසියානු රජයෙන් ටෙනිස් හා ස්කොච් ක්‍රීඩාව සඳහා පුහුණුකරුවන් ලබා දීමට නියමිත අතර, බීච් වොලිබෝල් ක්‍රීඩාව ජනපි‍්‍රය කරවීම සඳහා රුසියානු ස්වෙච්ඡා පුහුණුකරුවන් ද ලබා දීමට රුසියානු රජය එකඟ වී ඇත.ශ්‍රී ලංකාවේ ක්‍රීඩා ක්ෂේත්‍රයේ දියුණුව සඳහා රුසියානු රජය සමඟ අවබෝධාත්මක ගිවිසුමක් අස්සන් කිරීම සඳහා රුසියානු රජයේ කැමැත්ත පළ වී ඇති අතර, මේ පිළිබඳව සාකච්ඡා කිරීම සඳහා ක්‍රීඩා අමාත්‍යාංශයේ ඉහළ පෙළේ දූත පිරිසක් නොබෝ දිනකින් රුසියාවේ සංචාරය කරනු ඇතැයි ද ක්‍රීඩා අමාත්‍යාංශය පවසයි.රුසියානු ක්‍රීඩා ආයතන, ක්‍රීඩා විශ්වවිද්‍යාල හා ක්‍රීඩා පුහුණු හා පර්යේෂණ ආයතන පිළිබඳව මූලික දැනුමක් ලබා ගැනීමට කටයුතු කිරීමෙන් අනතුරුව දෙරට අතර ක්‍රීඩා විෂය පිළිබඳ අවබෝධාත්මක ගිවිසුම් අස්සන් කිරීමට කටයුතු කරනු ඇතැයි ක්‍රීඩා අමාත්‍යාංශය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=s1203223</link>
    <topic>ෆොක්ස්හිල් සුපර්ක්‍රොස් අප්‍රේල් 21 දියතලාවේදී</topic>
    <author>වර්නන් ගුණසේකර</author>
    <content>ශ්‍රී ලංකා යුද හමුදා විද්‍යාපීඨය හා ශ්‍රී ලංකා මෝටර් රථ හා යතුරුපැදි ධාවකයින්ගේ සංගමය 20 වැනි වතාවටත් සංවිධානය කරන ෆොක්ස්හිල් සුපර්ක්‍රොස් තරගාවලිය අප්‍රේල් 21 වැනි දින දියතලාව ෆොක්ස්හිල් ධාවන පථයේදී පැවැත්වේ.මෝටර් රථ ධාවන තරග 12ක් හා යතුරුපැදි ධාවන තරග 14කින් සමන්විත මේ තරගාවලියේ ලබා ගන්නා ලකුණු මේ වසර අවසානයේදී ‘සියැට්–ස්ලාඩාර්’ කුසලානය සඳහා වසරේ විශිෂ්ටතම රියැදුරන් හා ධාවකයින් තෝරා ගැනීමේදී ගණන් ගැනෙනු ඇත.මෝටර් රථ හා යතුරුපැදි ධාවකයින් 200කට අධික පිරිසක් සහභාගි වනු ඇතැයි අපේක්ෂිත මේ තරගාවලියට ඉන්දියා ධාවකයින්ද සහභාගි වෙති.2012 ෆොක්ස්හිල් සුපර්ක්‍රොස් තරගාවලිය සඳහා ප්‍රධාන අනුග්‍රාහකත්වය බ්‍රවුන්ස් සමාගම වෙතිනි. ආහාර සඳහා කාගිල්ස් ආයතනයද, සිසිල් බීම සඳහා කොකා කෝලා සමාගමද අනුග්‍රහය දක්වති. මීට අමතරව ලංකා බැංකුව, මහජන බැංකුව, ශ්‍රී ලංකා ටෙලිකොම්, සිංගර් ශ්‍රී ලංකා සහ සියැට් ආයතනය සම අනුග්‍රාහකයන් ලෙස කටයුතු කරති. ලේක් හවුස් ආයතනයේ සියලුම පුවත්පත් මුද්‍රණ මාධ්‍ය ප්‍රධාන අනුග්‍රාහකයා වෙයි.මෙම තරගාවලියෙන් ලැබෙන ආදායම ශ්‍රී ලංකා යුද හමුදා විද්‍යාපීඨයේ මූලික පහසුකම් වැඩි දියුණු කිරීමට යොදා ගන්නා බවත් එමගින්, යුද හමුදාවට අනාගත නායකයින් බිහි කරන මෙම විද්‍යාපීඨයේ පුහුණුව ලබන කෙඩෙට් නිළධාරීන්ට උසස් මට්ටමේ ක්‍රමවත් හා ගුණාත්මක පුහුණුවක් ලබා දීමට හැකියාව ලැබෙන බවත් තරගාවලිය පිළිබඳව මාධ්‍ය දැනුවත් කිරීම සඳහා ටාජ් සමුද්‍ර හෝටලයේදී පැවැති උත්සවයේදී ෆොක්ස්හිල් සුපර්ක්‍රොස් තරගාවලියේ සභාපති, බ්‍රිගේඩියර් ප්‍රියන්ත ජයසුන්දර මහතා පැවැසීය.1993 වසරේ ආරම්භ කරන ලද ෆොක්ස්හිල් තරගාවලියේ මෙතෙක් පැවැති තරගවලින් ලද ආදායමෙන් දියතලාව යුද හමුදා විද්‍යාපීඨය සඳහා සියලු පහසුකම්වලින් යුත් නවීන පුස්තකාලයක්, භාෂා හා පරිඝණක විද්‍යාගාරයක්, පිහිනුම් තටාකයක් හා ක්‍රීඩාගාරයක් ඉදිකිරීමේ හැකියාව සහ වෙනත් යටිතල පහසුකම් දියුණු කිරීමට අවස්ථාව ලැබුනු බවද ඒ මහතා කීය.ශ්‍රී ලංකා මෝටර් රථ හා යතුරුපැදි ධාවකයින්ගේ සංගමයේ සභාපති මහේෂ් ගම්මන්පිල මහතා සහ අනුග්‍රාහකයින් නියෝජනය කළ අයද මෙහිදී කතා කළහ. තරගාවලියෙන් පසුව මහා සංගීත ප්‍රසංගයක්ද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=s1203224</link>
    <topic>ආසියානු ක්‍රිකට් තරගාවලියේදී ලද පසුබැසීමඑංගලන්ත ටෙස්ට් ගැටුමට බලපෑමක් නොවෙයි</topic>
    <author>පි‍්‍රන්ස් ගුණසේකර බංග්ලාදේශයේ සිට</author>
    <content>ආසියානු කුසලාන ක්‍රිකට් තරගාවලියේදී ලද පසුබෑම එංගලන්තය සමග පැවැත්වෙන ටෙස්ට් තරගාවලියට කිසිදු බලපෑමක් නොවන බව ශ්‍රී ලංකා ක්‍රිකට් නායක මහේල ජයවර්ධන පැවැසීය. ටෙස්ට් තරගාවලියට ක්‍රීඩා කරන පන්දු යවන්නන් කිහිපදෙනෙකුම ඔස්ට්‍රේලියා සංචාරයෙන් පසු විවේක ගැන්වීම සදහා ශ්‍රී ලංකාවට යැවූ හෙයින් ඔවුන්ට සුළු විවේකයක් තිබෙන බවත් අලුතින් පිතිකරුවන් කිහිපදෙනෙකු ටෙස්ට් තරගාවලියට එක්වන බවත් මහේල පැවැසීය.ආසියානු ක්‍රිකට් තරගාවලියට එක්වූ ක්‍රිඩකයන් කිහිපදෙනෙකුට විවේකය අඩු වූවත් ටෙස්ට් තරගාවලියට මානසිකව හා ශාරීරිකව මුහුණදීමට සූදානම් බව මහේල ජයවර්ධන පැවැසීය. බංග්ලාදේශයේ සිට ශ්‍රී ලංකාව බලා ඊයේ පිටත්වූ ශ්‍රී ලංකා පිල මේ 26 වැනිදා ගාල්ල ජාත්‍යන්තර ක්‍රීඩාංගනයේදී එංගලන්තය සමග ටෙස්ට් තරගාවලිය ආරම්භ කිරීමට නියමිතය. ශ්‍රී ලංකාව හා එංගලන්තය අතර දෙවැනි ටෙස්ට් තරගය අපේ‍්‍රල් 3 වැනිදා සිට 7 වැනිදා දක්වා පී.සරා ඕවල් ක්‍රීඩාංගණයේදී පැවැත්වේ.බංග්ලාදේශය සමග හොද තරගයක් ලබාදීමට තරම් ලකුණු ප්‍රමාණයක් රැස් නොකළ බව පිළිගත් මහේල පැවැසූවේ ශ්‍රී ලංකා ක්‍රීඩකයන්ගේ සුපුරුදු රිද්මය නොතිබීම එයට හේතුව බවය.“අපේ ඉදිරිපෙල කඩා වැටීමෙන් ඇතිවූ පීඩනය නිසා ලකුණු 169ට කඩුලු 5ක් බිද වැටී ගියා.පන්දු යැවීමේදී සිදුවූ අඩුපාඩු නිසා බංග්ලාදේශයට ඉලක්කයට යෑමේ පහසුවක් ඇති වුණා. මුලින් තනතිල්ල මන්දගාමී වුණත් වර්ෂාවෙන් පසුව එය පිත්කරුවන්ට වාසිදායක වුණා”“සත්කාරක රටේ ප්‍රේක්ෂකයන් ඉදිරිපිට බංග්ලාදේශ ක්‍රීඩකයෝ ඉතා හොදින් ක්‍රීඩා කලා. කණ්ඩායම් හැගීමත් ඔවුන්ගේ උසස් මට්ටමක තිබුණා. ඔවුන් ඉතා හොද ආරම්භයක් ගත් නිසා ජයග්‍රාහී අවසානයක් ලැබුණා” මහේල පැවැසීය.ඉතිහාසයේ මුල් වරට ආසියානු කුසලාන තරගාවලියක අවසන් තරගය ශ්‍රී ලංකාවට අහිමි වූයේ නායකත්වයේ දුර්වලතාවක් නිසා නොවේදැයි මාධ්‍යවේදියෙකු මහේල ජයවර්ධනගෙන් ප්‍රශ්න කළේය. “ඒ කථාවට පදනමක් නෑ. මා ඔබ ප්‍රශ්නය ගැන විශ්මයට පත් වෙනවා. අපි සති ;දකකට කලින් ඔස්ට්‍රේලියාවේදී හොදින් තරගකර අවසන් තරග තුනට ආවා. නායකත්වයේ වරදක් නොවෙයි. මේ තරගාවලියේදී කණ්ඩායමක් හැටියට අපි අසාර්ථක වුණ බව පිළිගන්නවා” මහේල වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=s1203225</link>
    <topic>‘ඌවේ රන් ගැටුම’ 23-24 දෙදින</topic>
    <author>සොරණාතොට සමූහ සී. ගමගේ</author>
    <content>බණ්ඩාරවෙල මධ්‍ය මහා විද්‍යාලය හා බණ්ඩාරවෙල සාන්ත ජෝශප් විද්‍යාල අතර වාර්ෂිකව පැවැත්වෙන “ඌවේ රන් ගැටුම” ක්‍රිකට් තරගය මේ මස 23 සහ 24 යන දෙදින බණ්ඩාරවෙල නගර සභා ක්‍රීඩාංගණයේදී පැවැත්වේ.ඌව රන් ගැටුම ක්‍රිකට් තරගයේ සත්කාරක විදුහල ලෙස බණ්ඩාරවෙල සාන්ත ජෝශප් විදුහල මෙවර කටයුතු කරන අතර මෙම තරගය බණ්ඩාරවෙල ශාන්ත ජෝශප් විදුහලේ ආදි ශිෂ්‍ය සංගමය සංවිධානය කරනු ලබයි.මේ ක්‍රිකට් තරගය 1967 වසරේදී ආරම්භ වී ඇත. බණ්ඩාරවෙල සාන්ත ජෝශප් විදුහලේ ක්‍රිකට් කණ්ඩායමේ නායකයා ලෙස ඩී. එම්. නලින් ශානක කටයුතු කරන අතර ඔහු දකුණත් පිතිකරුවෙකි.දකුණත් පිට දඟ පන්දු යවන්නෙකි. එම කණ්ඩායමේ උප නායකයා ලෙස දකුණත් පිතිකරුවකු මෙන්ම දකුණත් මද වේග පන්දු යවන්නකු වන එස්. එම්. බුද්ධික චාමර කටයුතු කරයි. කණ්ඩායමේ නිත්‍ය කඩුළු රකින්නා ලෙස ජී. නාලන්ද කටයුතු කරයි. බණ්ඩාරවෙල මධ්‍ය මහ විදුහල් කණ්ඩායමේ නායකයා ලෙස මහේල බණ්ඩාර කටයුතු කරයි.දකුණත් පිතිකරුවකු වන ඔහු දකුණත් වේග පන්දු යවන්නෙකි.15 න් පහළ ප්‍රීමා දිස්ත්‍රික් ක්‍රිකට් කණ්ඩායම නියෝජනය කරමින් 2009 වසරේ පැවති තරඟයේ වීරයා වූ මහේල 2010 වසරේදී ඌව පළාත් 17න් පහළ ක්‍රිකට් කණ්ඩායමේ නායකයා වී බස්නාහිර පළාතට එරෙහිව ඓතිහාසික ජයග්‍රහණයක් වාර්තා කළේය.තරඟයකදී ඔහු ලබා ඇති වැඩිම ලකුණු සංඛ්‍යාව 120කි. ඔහුගේ හොඳම පන්දු යැවීම ලකුණු 24ට කඩුළු 5කි. අමිල තෙන්නකෝන් එක කණ්ඩායමේ උප නායකයා ලෙස කටයුතු කරන අතර, වමතින් පන්දුවට පහර දෙන ඔහු දකුණතින් පිට දඟ පන්දු යවයි. සමීර ධනංජය කණ්ඩායමේ කඩුළු රක්න්නා ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=s1203226</link>
    <topic>ඕස්ට්‍රේලියා-කොදෙව් තරගයේ ලකුණු සමවෙයි</topic>
    <author>කිංග්ස්ටන් (ඒ.එෆ්.පී.)</author>
    <content>ජයග්‍රහණය සඳහා පන්දු 3ක් ඇතුළත දී එක් ලකුණක් පමණක් අවශ්‍යව තිබූ මොහොතේ අවසන් පිතිකරු වූ ඩැරන් සැමි දුවද්දී දැවී යාමේ හේතුවෙන් ඕස්ට්‍රේලියාව හා බටහිර ඉන්දීය කොදෙව් පිල අතර කිංග්ස්ටන් නුවර පැවැති තුන්වැනි එක්දින තරගය ලකුණු සමවීමෙන් නිමාවට පත්විය.පළමුව පන්දුවට පහර දුන් ඕස්ට්‍රේලියාව ඕවර් 49.5 කදී ලකුණු 220 කට දැවී ගිය අතර පිළිතුරු ඉනිම ක්‍රීඩා කළ කොදෙව් පිල ඕවර 49.4 කදී ලකුණු 220 කට දැවී ගියේය.ඕස්ට්‍රේලියාව 220 (ඕවර 49.5) මයිකල් හසී 67, ජෝර්ජ් බේලි 59, ඩේවිඩ් වෝනර් 37 (සුනිල් හරීන් 32/3)කොදෙව් පිල – 220 (ඕවර 49.4) ජොන්සන් චාල්ස් 45, ඇන්ඩ්‍රි රසල් 37, කිරන් පොලාර්ඩ් 36 (ෂේන් වොට්සන් 30/3).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=s1203227</link>
    <topic>ආසියාතික රට හරහා දිවීමේ තරගාවලියටශ්‍රී ලංකාවෙන් 5ක්</topic>
    <author/>
    <content>11 වැනි ආසියාතික රට හරහා දිවීමේ සූරතාවලිය සඳහා ශ්‍රී ලංකාව නියෝජනය කරමින් ක්‍රීඩක ක්‍රීඩිකාවන් 5 දෙනකු සහභාගි වීමට නියමිතය.මේ සූරතාවලියේ පිරිමි තරගය සඳහා ලයනල් සමරජීවත්, කාන්තා තරගය සඳහා ලක්මිණි අනුරාධි බෝගහවත්ත, ඩබ්. කේ. එල්. ඒ. හිමාලි, නිලූකා ගීතානි රාජසේකර සහ ගයන්තිකා තුෂාරි අබේරත්න සහභාගි වෙති. කණ්ඩායමේ කළමනාකරු ලෙස ජී. එල්. සජිත් ජයලාල් මහතා කටයුතු කරයි. මේ සූරතාවලිය මේ මස 24 වැනිදා චීනයේ කුවින්ෂෙන් නුවර දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=s1203228</link>
    <topic>සබරගමුව පළාත් මැරතන් තරග 24දා</topic>
    <author>රුවන්වැල්ල සමූහ - කේ. පී. රංජනී, සබරගමුව සමූහ</author>
    <content>38 වැනි ජාතික ක්‍රීඩා උළෙලට සමගාමීව සබරගමුව පළාත් පිරිමි සහ කාන්තා මැරතන් ධාවන තරග මේ මස 24 වැනි දින පෙරවරුවේදී යටියන්තොටදී පැවැත්වේ. සබරගමුව පළාත් ක්‍රීඩා සංවර්ධන දෙපාර්තමේන්තුව තාරුණ්‍යයට හෙටක් සංවිධානය, කාල්ටන් ආයතනය, යටියන්තොට ප්‍රාදේශීය ලේකම් කාර්යාලය, ඒකාබද්ධව සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=f1203221</link>
    <topic>ඉන්දියාව සමඟ බැඳීමේ වෙනසක් නෑ</topic>
    <author>රාමන්</author>
    <content>ඉන්දියානු ස්ථාවරයත් සමඟම ජිනීවා මානව හිමිකම් සමුළුව උණුසුම් වෙන්න පටන් අරන්. එහි අමෙරිකානු යෝජනාවට පක්ෂව හා විපක්ෂව ශ්‍රී ලංකාව සම්බන්ධයෙන් ඇති සමබරතාව වෙනස් වෙලා වගෙයි. මේ යෝජනාවේ මූලික අරමුණ ශ්‍රී ලංකාව පත් කළ උගත් පාඩම් කොමිසන් වාර්තාව ක්‍රියාත්මක කිරීමට අපට බලපෑම් කිරීමයි. එවන් ජාත්‍යන්තර තෙරපුමක් ඇතත් නැතත් එම යෝජනාව ක්‍රියාත්මක කරන බවයි ශ්‍රී ලංකාව පවසන්නේ.එහෙත් අමෙරිකාව ප්‍රමුඛ බටහිර ජාත්‍යන්තරය එය පිළිගන්නේ නැහැ. ඔවුන් එක්සත් ජාතීන්ගේ මානව හිමිකම් කොමිසමේ සොයා බැලීමට යටත් යාන්ත්‍රණයක් ඔස්සේ එය ක්‍රියාත්මක කරන මෙන් අපට බලපෑමක් කරනවා වගෙයි. එය ද කෙළින්ම පවසන්නේ නැහැ. ඒ වෙනුවට එක්සත් ජාතීන්ගේ මානව හිමිකම් කොමිසමෙන් තාක්ෂණික සහාය ගන්නා මෙන් ඉල්ලා සිටිනවා. මේ ගැන තමයි ආරවුලක් පවතින්නේ.මේ සඳහා අදාළ කාලසටහනක් අදියර තුනකින් යුතුව ඉදිරිපත් කරන බව අමාත්‍ය මහින්ද සමරසිංහගේ කතාවේ සඳහන් වෙනවා. දැන් කාලසටහන දෙන්නත් ශ්‍රී ලංකාව සූදානම්. ඒත් අමෙරිකාව සෑහීමකට පත්වන්නේ නැහැ. ඔවුන්ට අවශ්‍ය වී තිබෙන්නේ එක්සත් ජාතීන්ගේ මානව හිමිකම් කොමිසමේ රැහැන් පොටින් අප බැඳ තබාගෙන උගත් පාඩම් කොමිසමේ නිර්දේශ අප ලවාම ක්‍රියාත්මක කරවීමටයි.ශ්‍රී ලංකාව ප්‍රතිපත්තිමය වශයෙන් විරුද්ධ වන්නේ මෙම පිළිවෙතටයි. අප එක්සත් ජාතීන්ගේ සංවිධානයෙන් හා අමෙරිකාවෙන් අසා සිටින්නේ අපේ පොරොන්දු විශ්වාස කිරීමට නොහැකි වන්නේ මන්ද කියලයි. අප ප්‍රශ්න කරන්නේ උගත් පාඩම් කොමිසමේ යෝජනා ක්‍රියාත්මක කිරීමට පොරොන්දු වී සිටිය දීත් රටක් විදියට ශ්‍රී ලංකාවට බලපෑම් කරන්නේ ඇයි ද යන්නයි. එක්සත් ජාතීන්ගේ මානව හිමිකම් කොමිසමේ මේ දිනවල පැවැත්වෙන සමුළුවේ ශ්‍රී ලංකාව පිළිබඳ සංවාදය පෙළ ගැසී තිබුණේ මේ ආකාරයෙන්.එය පැවැතියේ ඇමරිකානු යෝජනාවට පක්ෂව හා විපක්ෂ මතය කරට කර පවතින ලෙස. ශ්‍රීී ලංකාවට පක්ෂව හා ඇමරිකානු යෝජනාවට එරෙහිව අප ගෙන එන යෝජනාවට ද පක්ෂව ඡන්දය ප්‍රකාශ කිරීමට විශේෂයෙන්ම තුන් වැනි ලෝකයේ රටවල් පෙළ ගැසී සිටියා. මේ නිසා අමෙරිකාවට ද සිය යෝජනාව ජය ගැනීමට දැඩි බලපෑමක් එල්ල කිරීමට සිදුවී තිබුණා. එසේ ම තවත් රටවල් ගණනාවක් මෙහි දී මධ්‍යස්ථව සිටීමට තීරණය ගෙන තිබුණා. එසේ මධ්‍යස්ථව සිටින කණ්ඩායම වැඩි වනවිට අමෙරිකාවට අදාළ යෝජනාවේදී යම් අවාසියක් සිදුවී ශ්‍රී ලංකාවට වාසියක් වීමට ද ඉඩ කඩ සැලසී තිබුණා.ශ්‍රී ලංකාවේ විරෝධය ප්‍රතිපත්තිමය වශයෙන් එල්ල වූයේ රටක් ඉලක්ක කරගෙන මෙවන් යෝජනාවක් ඉදිරිපත් කිරීම ගැනයි. දෙවනුව උගත් පාඩම් කොමිසමේ නිර්දේශ ක්‍රියාත්මක කිරීමට ශ්‍රී ලංකාවට යම් කාලයක් ලබාදිය යුතු බවයි. තවමත් අදාළ කොමිසන් වාර්තාව නිකුත් වී මාස 3 කට වඩා කල්ගත වී නැහැ. මෙවැනි ම ප්‍රශ්නයක් අරභයා දකුණු අප්‍රිකාව පත් කළ “ත්රුට්” කොමිසන් වාර්තාව ක්‍රියාත්මක කර අවසන් කිරීමට වසර 8 ක කාලයක් ගතවුණා. එදා ඒ සඳහා ඔවුන්ට අවශ්‍ය ඉඩකඩ ලබා දුන් එක්සත් ජාතීන්ගේ සංවිධානය අද ශ්‍රී ලංකාව සම්බන්ධයෙන් මෙවන් දැඩි පිළිවෙතක් අනුගමනය කිරීමේ අසාධාරණයක් පවතින බව අපේ මතයයි. ඒ නිසා මේ යෝජනාව ඉවත්කර ගන්නා මෙන් අප දිගින් දිගටම ඉල්ලා සිටිනවා. එහෙත් ඇමරිකාව ඊට එකඟ වී නැහැ.අදාළ යෝජනා සංශෝධන සහිතව අනුමත වීමකට වුවද ශ්‍රී ලංකාවේ මනාපයක් නැහැ. මෙවන් පසුබිමක ඇමරිකාව ඉහළ මට්ටමේ රාජ්‍ය තාන්ත්‍රික නිලධාරින් රැසක් ජිනීවා සමුළුව වෙත යොමු කරමින් අදාළ යෝජනාව ජයග්‍රහණය කිරීමට උපරිම උත්සාහයක් ගනිමින් සිටිනවා.එතෙක් නිහඬව සිටි ඉන්දියාව සිය මතය ඉදිරිපත් කිරීමට පටන් ගත්තේ මින් අනතුරුවයි. මේ වනවිට ඉන්දියාවේ මතය පැහැදිලියි. ඉන්දියාව ඇමරිකාව ගෙන එනු ලබන යෝජනාවට පක්ෂපාති වීමටයි යන්නේ. ඉන්දියාවේ සහාය ඇමරිකාවට තම යෝජනාව පහසුවෙන් ජය ගන්නා තැනකට ගෙන ඒමට හේතු වී තිබෙනවා. එසේ ම ඉන්දියාව පවසන්නේ එම යෝජනාව ශ්‍රී ලංකාවේ දෙමළ ජනතාවගේ, අභිමානය, සාධාරණත්වය හා ආත්ම ගෞරවය පදනම් කරගත් අනාගතයක් උදාවනු දැකීම තම අරමුණ වන බවයි. ඇමරිකාවෙන් ඉදිරිපත් කිරීමට යන යෝජනාවෙන් එම අරමුණ ඉටු වන්නේ නම් ඊට පක්ෂව ඡන්දය ප්‍රකාශ කිරීමට ඉන්දියාවට සිදුවන බව ඉන්දියානු ලෝක් සභාවේදී අගමැති මන්මෝහං සිං ප්‍රකාශ කළා. මේ ප්‍රකාශයත් සමඟ ම “ජිනීවා” නුවර මානව හිමිකම් කවුන්සලයේ බලතුලනය වෙනස් වුණා.ඉන්දියාව අපේ සමීප මිතුරා මෙන් ම ඥාතියා ද වෙනවා. ඉන්දියාව හා ශ්‍රී ලංකාව අතර තිබෙන සමාජ ආර්ථික හා සංස්කෘතික බැඳීම අනාදිමත් කාලයක සිට පවතින්නක්. එතරම් ඈතට හා ගැඹුරට ගිය බැඳීමක් අප වෙනත් රටක් සමඟ නැහැ. එහෙත් මේ රටේ උතුරු නැඟෙනහිර ජීවත් වන ද්‍රවිඩ ජනතාව හා සමීප සබඳතාවයක් ඉන්දියාවේ තමිල්නාඩු ප්‍රාන්තය සමඟත් පවතිනවා. එසේ ම උතුරු නැඟෙනහිර ජීවත්වන දෙමළ ජනතාව දේශපාලන වුවමනාව සම්බන්ධ ප්‍රශ්නයක් පවතින්නේ නම් ඊට සමගාමී ප්‍රතිචාරයන් ඉන්දියාවේ තමිල්නාඩු ප්‍රාන්තයේ ද ඇති වන බව අප පිළිගත යුතු සත්‍යයක්.මේ යථාර්ථය අප තේරුම්ගත යුතුයි. අවසානේ තමිල්නාඩුවේ බලපෑම ඉන්දියානු මධ්‍යම රජයට එල්ල වෙනවා. එය රාජ්‍ය තාන්ත්‍රික කෝණයකින් බලා ප්‍රතික්ෂේප කිරීමේ හැකියාවක් ඉන්දියානු මධ්‍යම රජයට නැහැ. මේ නිසා ඉන්දියාව කොතරම් අපට හිතවත් වුණත් ඔවුන්ගේ අභ්‍යන්තර තෙරපීමට ද මුහුණ දීමට ද ඉන්දියාවට සිදු වී තිබෙනවා. එය අපට අහිතක් සිදුකරනවාට වඩා තමන්ගේ රටේ එක්සත්භාවය වෙනුවෙන් ගනු ලබන ක්‍රියාමාර්ගයක් සේ කල්පනා කිරීම තාත්විකයි. එසේ ම බුද්ධිමත්ව කල්පනා කිරීමත් එයමයි. මේ යථාර්ථය තේරුම් නොගෙන අප ග්‍රාම්‍ය ලෙස ඉන්දියන් විරෝධයක් මතු කර ගන්නේ නම් එය මෝඩ මෙන් ම තකතීරු ක්‍රියාවක්.විශේෂයෙන් ම ඉන්දියාව හා අප අතර ඇති සබඳතාවය එක කරුණක් දෙකක් උදෙසා කිසිසේත්ම පළුදු වන්නේ නැහැ. උතුරු නැඟෙනහිර ජනතාවගේ සංවර්ධනය වෙනුවෙන් ඉන්දියානු රජය දක්වන සහාය අප අමතක නොකළ යුතුයි. එසේ සහාය දෙනු ලබන ගමන් ඉන්දියාව සඳහන් කරන්නේ උතුරු නැඟෙනහිර අර්බුදයට දේශපාලන විසැඳුමක් ලබා දිය යුතු බවයි. ඊට සූදානම් බවද රජය පිළිගෙන තිබෙනවා. විශේෂයෙන්ම එල්.ටී.ටී.ඊ. ත්‍රස්තවාදය අවසන් කිරීමෙන් පසුව රජයට ඊට ඇති ප්‍රධාන බාධකය ඉවත් වී තිබෙනවා.මේ නිසා ඉන්දියාව ද වෙනදාටත් වඩා සාධාරණ තලයක සිට ඉල්ලීම කරනු ලබන බවයි පෙනෙන්නට තිබෙන්නේ. රජය ද්‍රවිඩ සන්ධානය සමඟ සාකච්ඡා කරමින් සිටින්නේ ද පාර්ලිමේන්තු තේරීම් කාරක සභාවක් පත් කර තිබෙන්නේ ද එම අරමුණු ඉටුකර ගැනීමටයි. තමිල්නාඩුව ඉන්දියාවේ මධ්‍යම රජයට බල කරමින් සිටින්නේ ද ඒ සඳහායි. ශ්‍රී ලංකා රජයට ද එය පහසු කාර්යයක් වන්නේ නැහැ. ඒ සඳහා කාලයක් අවශ්‍යයයි. ඒ බව ඉන්දියානු රජය ද නොදන්නවා නොවෙයි.මෙවර ඉන්දියාව ඇමරිකානු යෝජනාවට සහාය පළ කරන්නේ තමිල්නාඩු ප්‍රාන්තයේ තෙරපුමට අමතරව ශ්‍රී ලංකා රජය ලවා උතුරට දෙනු ලබන දේශපාලන විසඳුම කඩිනම් කරවා ගැනීමට ද විය හැකියි. මෙමගින් ඉන්දියාව ශ්‍රී ලාංකික ජනතාවට ද පණිවිඩයක් දෙනු ලබනවා. එනම් පුළුල්ව මේ ප්‍රශ්නය සම්බන්ධයෙන් කල්පනා කරනා ලෙසයි.මහින්ද රාජපක්ෂ ජනාධිපතිවරයාට රටේ ඇති පිළිගැනීම ඉන්දියාව අඩුවෙන් තක්සේරු කරන්නේ නැහැ. ඇමරිකානු යෝජනාව ඉදිරිපත් වු මොහොතේ පවා එම පිළිගැනීම පිළිබිඹු වුණා. මේ නිසා ඉන්දියාව උත්සාහ කරන්නේ ඔහුගේ රජය ලවාම උතුරට දේශපාලන විසැඳුමක් ලබා ගැනීමයි. ඒ සඳහා ඔහු හැර වෙනත් නායකයෙක් ගැන ඉන්දියාව කල්පනා කරන්නේ නැහැ වගෙයි. මේ නිසා මෙය රට අර්බුදයකට ගමන් කරන වකවානුවක් ලෙස අර්ථ ගැන්වීමට විපක්ෂය යම් උත්සාහයක යෙදෙන්නේ නම් ඒවා ද සාර්ථක වන්නේ නැහැ.රටක් දේශපාලන තීන්දු ගන්නේ පෞද්ගලික හිතමිත්‍රකම්වලට වඩා පවතින අන්තර්ජාතික දේශපාලන වාතාවරණයට අනුවයි. ශ්‍රී ලංකාව ඉන්දියාවේ කිට්ටුම මිත්‍රයෙක් වාගේම ඇමරිකාව සමඟ ද ඉන්දියානු මිත්‍රත්වය දැඩි සේ වර්ධනය වී තිබෙනවා. ඉන්දියාව ශක්තිමත් රාජ්‍යයක් සේ ඉදිරියට ගමන් කිරීමේදී ඇමරිකාව ඇතුළු බටහිර රටවල සහාය ඔවුනට අවශ්‍යයි. එසේ ම ඇමරිකන් හෝ බටහිර විරෝධී ගමනක් ඉන්දියාවේ ජාත්‍යන්තර පිළිවෙතේ නැහැ. ඇමරිකාව සලකන්නේ ද ඉන්දියාව ඔවුන්ගේ ශක්තිමත්ම දකුණු ආසියානු මිතුරා ලෙසයි. අපේ හොඳම මිතුරා ඇමරිකාවේ ද හොඳම දකුණු ආසියානු මිතුරා වී සිටීම ද දීර්ඝකාලීනව කල්පනා කර අපට වාසියක් කරගත හැකියි.මෙය අපේ විදේශ ප්‍රතිපත්ති සම්පාදකයන්, ඉදිරියේ දී දැඩි සේ කල්පනාවට ගත යුතු කරුණක්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>22</day>
    </date>
    <link>http://www.dinamina.lk/2012/03/22/_art.asp?fn=f1203222</link>
    <topic>මානව හිමිකම් සම්බන්ධයෙන්අමෙරිකාවට තිබෙන්නෙදෙබිඩි පිළිවෙතක්</topic>
    <author>සාකච්ඡා කළේ නිවන්ති තිලකරත්න ඡායාරූප - වාසිත පටබැඳිගේ</author>
    <content>මේ සම්බන්ධයෙන් අදහස් කිහිපයක් ඉදිරිපත් කරන්න මට අවශ්‍යයි. පළමුවෙන් ම බටහිර උපාය මාර්ග ගැන සදහන් කරන්න ඕනෑ. ඔවුන් මානව හිමිකම්, ප්‍රජාතන්ත්‍රවාදය වැනි සංකල්ප ගොඩනඟමින් සිටිනවා. ඔවුන් ඒ සංකල්ප වර්ධනය කරමින් සිටිනවා. මාධ්‍ය හරහා මේ සංකල්ප ජාත්‍යන්තර විශ්වාස බවට පත් කිරිමේ කාර්යයේ නිරතව සිටිනවා. ඉන් පසුව ඔවුන් මේ සංකල්ප, දියුණු වෙමින් පවතින ස්වාධීන රටවලට පීඩනයක් ඇති කිරීමේ මෙවලම් විදහට භාවිත කරනවා.දෙවනුව සඳහන් කළ යුතු කරුණ වෙන්නේ සංස්කෘතික විවිධත්වය. මෙයින් අදහස් වෙන්නේ සියලුම සංකල්පවලට ගරු කළ යුතුයි කියන දේ. උදාහරණයක් විදහට ආසියාව ගතහොත් ආසියාව කියන්නේ ශිෂ්ටාචාරයේ තිඹිරගෙයයි. සේද මාවත හොඳ උදාහරණයක්. ඒ වගේ ම ඉස්ලාම්, බෞද්ධ හා හින්දු ආගම් ගැන සඳහන් කරන්න පුළුවන්. මේ ආගම්වලට ඔවුන්ගේ ම වටිනාකම් පද්ධතියක් තිබෙනවා. උදාහරණයක් විදිහට ඉස්ලාම් නීති හා රෙගුලාසි සැකසිලා තියෙන්නේ ඉස්ලාම් වටිනාකම් අනුව. මේ වටිනාකම් බටහිර වටිනාකම්වලින් වෙනස් වෙනවා. ඉස්ලාම් වටිනාකම් අනුව සැකසුණු මානව හිමිකම් අපට තිබෙනවා. ඒ අනුව බටහිර වටිනාකම් ඉස්ලාම් වටිනාකම්වලින් වෙනස් වෙනවා.බටහිර උත්සාහ කරමින් සිටින්නේ ඔවුන්ගේ වටිනාකම් පද්ධතිය ජාත්‍යන්තරව පිළිගත් එකක් බවට පත් කරන්න. මෙය කළ හැකි දෙයක් නෙමෙයි. මක්නිසාද බටහිර හා දියුණුවෙමින් පවතින රටවල වටිනාකම්වල ඇති වෙනස්කම් නිසා.මා සඳහන් කළ යුතු අනෙක් කරුණ තමයි ජාත්‍යන්තර සංවිධාන මත තිබෙන ආධිපත්‍යය. මේ ජාත්‍යන්තර සංවිධාන සෘජුව හෝ වක්‍රව අමෙරිකාව විසින් පාලනය කරනු ලබමින් තිබෙනවා. අපව පාලනය කිරීමට ඔවුන් මේ සංකල්ප ජනමාධ්‍ය හරහා පතුරවනවා.මානව හිමිකම් සම්බන්ධයෙන් දෙබඩි පිළිවෙතක් දැක ගන්න පුළුවන්. ඊශ්‍රායලයේ මානව හිමිකම් උල්ලංඝණයන් ගැන අවධානයක් නෑ. ඒවගේ ම ග්වන්තනාවෝ සිර කඳවුර ගැන අවධානයක් නෑ. කිසි කෙනෙක් මේවායේ මානව හිමිකම් උල්ලංඝණයක් ගැන කතා බහක් නෑ. ශ්‍රී ලංකාවේ මානව හිමිකම් සම්බන්ධයෙන් අමෙරිකාව සඳහන් කළ යුතු නෑ. ඒක ශ්‍රී ලංකාවේ අභ්‍යන්තර කටයුත්තක්. ඇෆ්ගනිස්ථානයේ දිනපතා මිනිසුන්ව ඝාතනය කෙරෙනවා. කිසි කෙනෙක් ඇෆ්ගනිස්ථානයේ මානව හිමිකම් ගැන කතා කරන්නේ නෑ. එක්සත් ජනපදය මත යැපෙන රටවලට මානව හිමිකම් ගැන ප්‍රශ්න නැඟෙන්නේ නෑ. ඒත් සෑම ස්වාධීන රටකට ම ඔවුන් පීඩනයක් එල්ල කරනවා. ශ්‍රී ලංකාව වැනි දියුණු වෙමින් පවතින ස්වාධීන රටවල ප්‍රතිපත්තිය වෙනස් කිරීමට බටහිර මතු කරන මානව හිමිකම් ප්‍රශ්නය පිළිබඳ මගේ පැහැදිලි කිරීම ඒ ආකාරයි. ඔවුන් ඊශ්‍රායලයේ, ග්වන්තනාවෝ සිරකඳවුරේ, බහරේනයේ, යේමනයේ, ඇෆ්ගනිස්ථානයේ හෝ පකිස්ථානයේ මානව හිමිකම් කඩකිරීම් සම්බන්ධයෙන් සඳහනක් නොකරන්නේ ඇයි කියන ප්‍රශ්නය මෙතන දී මතු කළ යුතුයි.දියුණු වෙමින් පවතින ස්වාධීන රටවල් එකට එකතු වීමෙන් තමයි මේ අභියෝගයට මුහුණ දෙන්න පුළුවන්. නොබැඳි ජාතීන්ගේ සංගමය හෝ ඉස්ලාම් රටවල සංවිධානය මේ සඳහා භාවිත කරන්නත් පුළුවන්. අමෙරිකාව ශ්‍රී ලංකාවට එරෙහිව ගෙන එන යෝජනා මම කලින් සඳහන් කළ පරිදි ඔවුන්ගේ දෙබඩි පිළිවෙත පෙන්නුම් කරන්නක්. ශ්‍රී ලංකාව සමඟ හොඳ සහයෝගයක් අපට තිබෙනවා. ජිනීවා මානව හිමිකම් ප්‍රශ්නයේ දී අපේ නොමඳ සහයෝගය අපි ශ්‍රී ලංකාවට ලබා දෙනවා. ජිනීවා සිටින අපේ නියෝජිතයන්ට අපි තොරතුරු ලබා දීලා තියනවා ශ්‍රී ලංකාවට සහයෝගය දෙන්න කියලා.දියුණු වෙමින් පවතින රටවලට පීඩනයක් එල්ල කිරීමේ නව උපාය මාර්ගයක් ලෙස බටහිර මාධ්‍ය භාවිත කරමින් සිටිනවා. ශ්‍රී ලංකාව වැනි දියුණු වෙමින් පවතින රටවලට බලපෑම් කරන්න අවශ්‍ය සියලු උපාය මාර්ග ඔවුන් හොඳින් දන්නවා. මෙහි දී අපිත් ඔවුන්ට ඒ දේම කරන්න ඕනෑ. උදාහරණයක් විදිහට බ්‍රිතාන්‍යයේ තිබෙන මානව ප්‍රශ්න අපිත් ප්‍රකාශයට පත් කළ යුතුයි. බටහිර රටවල මානව හිමිකම් උල්ලංඝණයන් ගැන ප්‍රකාශයට පත් කළ ග්‍රන්ථ අපට තිබෙනවා. ඔවුන් අපට එරෙහිව භාවිත කරන උපාය මාර්ගයම අපිත් ඔවුන්ට එරෙහිව භාවිත කළ යුතුයි.ඒක තමයි කළ යුතු හොඳම දේ. ශ්‍රී ලංකාවට අයිතියක් තිබෙනවා එහෙම දෙයක් ඉදිරිපත් කරන්න. ඇෆ්ගනිස්ථානයේ පකිස්ථානයේ දී මිනිසුන් මරා දැමුවත් ඔවුන් ඒවා ප්‍රදර්ශනය කරන්නේ නෑ. ඔවුන් ලෝකය පුරා ජන මාධ්‍ය පාලනය කරන නිසා ජන මාධ්‍ය හරහා දියුණු වෙමින් පවතින රටවලට පීඩනය එල්ල කරනවා. ජනමාධ්‍ය සම්බන්ධයෙන් පවතින බටහිර ආධිපත්‍ය පිළිබඳ ප්‍රශ්නය විසඳා ගැනීමට දියුණු වෙමින් පවතින රටවල් එකතු වෙලා මාධ්‍ය සහයෝගිතාවක් ගොඩනඟා ගන්න ඕන.මීට පෙර මම සඳහන් කළ විදිහට ම සියලුම ජාත්‍යන්තර සංවිධාන මත සෘජුව හෝ වක්‍රව ආධිපත්‍යය පතුරුවා තිබෙන්නේ බටහිරයි. ඉතින් ඔවුන් මේ යෝජනාවලට සහයෝගය දක්වනවා. බටහිර සමඟ මේ සංවිධානවල තිබෙන සම්බන්ධතාවය නිසා බටහිර කියන දේ ඔවුන් කරනවා.කිසිදු සංවිධානයක් ළමයින්ව අයථා ලෙස පරිහරණය නොකළ යුතුයි. මානව හිමිකම් කවුන්සිලය මේ වගේ ප්‍රශ්න සාකච්ඡා නොකිරීමෙන් පෙන්නුම් කරන්නේ ඔවුන්ගේ දෙබඩි පිළිවෙතයි. මෙයින් අදහස් වෙන්නේ ඔවුන්ට එරෙහි නොවන හා ඔවුන්ගේ ප්‍රතිපත්තිවලට විරුද්ධ විට දී, මානව හිමිකම් උල්ලංඝණය වුණත් ඔවුන් එය නොසලකා හරිනවා. උදාහරණයක් විදිහට ඊශ්‍රායලයේ දිනපතා සිවිල් වැසියන් ඝාතනය වීම පෙන්වා දෙන්න පුළුවන්. මානව හිමිකම් ප්‍රශ්න විදිහට කිසි කෙනෙක් මේවා ගැන අවධානය යොමු කරන්නේ නෑ.ප්‍රශ්න විසඳීමේ හොඳම නූතන ක්‍රමය වෙන්නේ සාකච්ඡා කිරීම. මෙහි දී හොඳම ප්‍රතිපත්තිය වෙන්නේ සංහිඳියාවයි. ඕනෑම රටක විවිධ අදහස් ඇති කණ්ඩාම්, පක්ෂ තිබෙනවා. මෙහිදී එකිනෙකාට ගරුත්වයෙන් කටයුතු කළ යුතුයි. තමන්ගේ රටේ සංවර්ධනය වෙනුවෙන් අතිනත ගෙන එක්ව කටයුතු කිරීම සඳහා එකිනෙකාට ගරුත්වයෙන් කටයුතු කළ යුතුයි.ශ්‍රී ලංකා ආණ්ඩුවේ සංවර්ධන ප්‍රතිපත්තිය නිවැරැදි මාවතේ තිබෙනවා කියලා මම හිතනවා. ශ්‍රී ලංකාවේ ආර්ථික වර්ධන වේගය සියයට 8 ප්‍රමාණයේ තිබෙනවා. ඒක හොඳ තත්ත්වයක්. ඒ වගේ ම ආයෝජනය හොඳ මට්ටමක තිබෙනවා. ශ්‍රී ලංකාවේ ජනාධිපති සඳහන් කරන පරිදි සංවර්ධනය සෑම නිවෙසක් වෙතම ළඟා විය යුතුයි. එය සංවර්ධනය සඳහා වූ හොඳ ගමනක් ලෙස හඳුන්වා දෙන්න පුළුවන්. මම දැනුම්වත්වෙලා තිබෙන විදහට නැඟෙනහිර පළාතේ මීට පෙර සිදු වුණු සංවර්ධනයට වඩා ඉහළ සංවර්ධනයක් අද සිදු වෙනවා. ඉරාන රජයත් මේ සඳහා සහයෝගය දක්වා තිබෙනවා. නැඟෙනහිර පළාතේ නිවාස නොමැති අයට නිවාස සියයක් ඉදිකර දී තිබෙනවා. ඉරාන රජය මේ සඳහා මූල්‍යාධාර සපයනු ලැබුවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n1203231</link>
    <topic>යුක්තිය බලයට යටවෙයි</topic>
    <author>එස්. තිල්ලෙනාදන් ජිනීවා සිට...</author>
    <content>ලෝක බලවතා ලෙසින් තමන් සතු බලය කුඩා රටවලට යෙදවීමට අමෙරිකා එක්සත් ජනපදය කටයුතු කිරීම හේතුවෙන් එක්සත් ජාතීන්ගේ මානව හිමිකම් කවුන්සලයේදී ශ්‍රී ලංකාවට එරෙහිව ඉදිරිපත් කළ යෝජනාව ඊයේ (22) සම්මත විය.බලපෑම් නොතකා චීනය, රුසියාව, කියුබාව, උගන්ඩාව, ඇතුළු රටවල් 15ක් ශ්‍රී ලංකාව වෙනුවෙන් නිර්භයව පෙනී සිටිමින් අමෙරිකාව ඉදිරිපත් කළ යෝජනාව තරයේ ප්‍රතික්ෂේප කළහ.අමෙරිකාවේ යොජනාවට සහාය පළ කරමින් රටවල් 24ක් ඡන්දය ප්‍රකාශ කළ අතර තවත් රටවල් 8ක් ඡන්දය ප්‍රකාශ කිරීමෙන් වැළකී සිටියහ.මෙම යෝජනාව සම්බන්ධයෙන් අදහස් පළ කරමින් කියුබානු නියෝජිතවරයා ජගත් මානව හිමිකම් කවුන්සලය හමුවේ ප්‍රකාශ කළේ ශ්‍රී ලංකාවේ ස්වෛරීභාවයට අත පොවමින් හා ජගත් මානව හිමිකම් කවුන්සලයේ මූලික ප්‍රතිපත්තීන් කඩා බිඳ දමමින් මෙවැනි යෝජනාවක් ගෙන ඒමේ අරමුණ කුමක්දැයි තමා ප්‍රශ්න කරන බවයි.ශ්‍රී ලංකාව දැන් අවසන් කර තිබෙන්නේ තිස් වසරක් පුරා පැවැති අතිශය බිහිසුණු යුද කාල පරිච්ඡේදයක් බව පෙන්වා දුන් එම නියෝජිතයා අඳුරු යුගය අවසන් කොට සංවර්ධන මාවතට ශ්‍රී ලංකාව පිවිසුණු බවත් එවැනි අවස්ථාවක ශ්‍රී ලංකාවට එරෙහිව යෝජනාවක් ජගත් මානව හිමිකම් කවුන්සලය හමුවට ඉදිරිපත් කිරීම අනුමත කළ නොහැක්කක් බවත් සඳහන් කළේය.ජාත්‍යන්තර මැදිහත් වීමක් සිදුකළ යුත්තේ දේශීයව සියලු ක්‍රියාමාර්ග ගැනීමෙන් අනතුරුව බවද එවැන්නකට ඉඩ නොතබා මෙලෙස මැදිහත් වීමට ජාත්‍යන්තරය උත්සාහ කිරීම සංවර්ධනය වෙමින් පවත්නා සියලු රටවලට අවදානම් සහගත තත්ත්වයක් උදාකරවනු ඇති බවද කීවේය.මෙහිදී ශ්‍රී ලංකාව වෙනුවෙන් අදහස් පළ කළ චීනය ද අමෙරිකානු ;යීජනාව ප්‍රතික්ෂේප කරමින් සඳහන් කළේ ත්‍රස්තවාදය නිමාකොට යළි නැඟී සිටින ශ්‍රී ලංකාවට ජාත්‍යන්තර සහයෝගය ලබා දියයුතු බවයි.මේ වනවිට ශ්‍රී ලංකාව දැවැන්ත සංවර්ධන මාවතකට යොමු වෙමින් සිටින බවද නොයෙක් බලපෑම් එල්ල කොට ශ්‍රී ලංකාවේ එම සංවර්ධන මාවතට බාධා එල්ල නොකළ යුතු බවත් චීන නියෝජිතයා පැවසීය. පිලිපීනය, තායිලන්තය, නයිජීරියාව, උගන්ඩාව යන රටවල්ද ඇමෙරිකානු යෝජනාවට විරෝධය පළකරමින් සහ ශ්‍රී ලංකාවට සහාය පළ කරමින් අදහස් දැක්වීය.අදාළ යෝජනාව ජගත් මානව හිමිකම් කවුන්සලය හමුවේ ඉදිරිපත් කරමින් අමෙරිකානු නියෝජිතවරිය ප්‍රකාශ කර ඇත්තේ යුද්ධය අවසන් කිරීමේදී හටගත්තේ යැයි පවසන සිද්ධීන් සම්බන්ධයෙන් විධිමත් පිළිතුරු සොයාදීමට උගත් පාඩම් කොමිසම අසමත් වී ඇති බවයි. එබැවින් උගත් පාඩම් කොමිසම් වාර්තාවේ නිර්දේශ ක්‍රියාත්මක කරන අතරම මානව හිමිකම් කොමසාරිස් කාර්යාලය හරහා මැදිහත් විය යුතු බවද එම නියෝජිතවරිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n1203232</link>
    <topic>වීදුරු ගෙවල්වල ඉඳන්ගල් ගහන්න එපා</topic>
    <author/>
    <content>ඇතැම් රටවල වැරැදි තිබුණ ද ඔවුන් අනෙකුත් රටවල වැරැදි තිබෙන බවට ඇඟිල්ල දිගු කරන බව ඇමැති මහින්ද සමරසිංහ මහතා පවසයි.වීදුරු නිවාස වල සිට ගල් ගැසීමෙන් වළකින්නැයි ශ්‍රී ලංකා රජය එවැනි රටවලට දැනුම් දෙයි. ජිනීවා හි ජගත් මානව හිමිකම් කවුන්සලයේ දී ඊයේ (22) පැවැති විවාදයකට එක්වෙමින් වැවිලි කර්මාන්ත ඇමැති මහින්ද සමරසිංහ මහතා මේ බව සඳහන් කළේ ය.ශ්‍රී ලංකාවට එරෙහිව ජගත් මානව හිමිකම් කවුන්සිලය වෙත ඇමෙරිකාව ඉදිරිපත් කළ යෝජනාව සම්බන්ධයෙන් විවාදයට ගැණුනු අවස්ථාවේ දී ශ්‍රී ලංකාව වෙනුවෙන් ඒ මහතා මේ බව ප්‍රකාශ කළේය.ශ්‍රී ලංකාවේ සංවර්ධනය හා සහ ජීවනය අතින් ඉදිරියට ගමන් කරන අවස්්ථාවක මෙවැන්නක් ඉදිරිපත් කිරීම අසාධාරණ බව පෙන්වා දුන් ශ්‍රී ලංකා නියෝජිතයා කුමන බාධක පැවතිය ද ශ්‍රී ලංකාවේ ඉදිරි ගමන වළක්වාලිය නොහැකි බව සඳහන් කළේය.ශ්‍රී ලංකාවේ උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ අඩංගු නිර්දේ්ශයන් ක්‍රියාත්මක කිරීම සඳහා යම් කාලයක් අවශ්‍ය බව සඳහන් කළ මහින්ද සමරසිංහ මහතා මෙවැනි අහිතකර තත්ත්වයන් ගෙන් ශ්‍රී ලංකාවට පමණක් නොව අනෙකුත් රටවලට ද බලපෑම් එල්ල විය හැකි බව කියා සිටියේ ය.මෙම වාර්තාවේ අඩංගු නිර්දේ්ශ ක්‍රියාත්මක කිරීමට ප්‍රථම ඇමරිකාව ඇතුළු බටහිර රටවලින් විවිධාකාරයේ බලපෑම් පැමිණි බව පෙන්වා දුන් ඒ මහතා එවැන්නක් ක්‍රියාත්මක කිරීමට ප්‍රථම තීරණයක් ලබා දීම අසාධාරණ බව ද ප්‍රකාශ කළේය.ශ්‍රී ලංකාවේ සහජීවනය හා ප්‍රතිසංධානය දැනටමත් ක්‍රියාත්මක බව සඳහන් කළ මහින්ද සමරසිංහ මහතා චීනය හා කියුබාව ඇතුළුව ශ්‍රී ලංකාවට සහයෝගය ලබා දෙන සෑම රටකටම තම විශේෂ ස්්තුතිය පළ කරන බව ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n1203233</link>
    <topic>මැති ඇමතිවරු උද්ඝෝෂණයක</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනී සේනානායක</author>
    <content>එක්සත් ජාතීන්ගේ මානව හිමිකම් කවුන්සලයේ දී ශ්‍රී ලංකාවට එරෙහිව අමෙරිකාව ඉදිරිපත් කරන ලද යෝජනාවට විරෝධය පළ කරමින් ආණ්ඩු පක්ෂයේ මැති ඇමතිවරු ඊයේ (22) පාර්ලිමේන්තු සංකීර්ණයේ දී උද්ඝෝෂණ ව්‍යාපාරයක නිරත වූහ.පාර්ලිමේන්තු සංකීර්ණයේ ප්‍රධාන පිවිසුම් දොරටුව ඉදිරිපිට පැවැති මෙම උද්ඝෝෂණය අගමැති දි.මු.ජයරත්න මහතාගේ ප්‍රධානත්වයෙන් පැවැති අතර මැති ඇමැතිවරු කළු පටි පැලඳ විරෝධතාවෙනි නිතර වූහ.මෙම උද්ඝෝෂණය සඳහා මැති ඇමතිවරු 110ක් වැනි පිරිසක් සහභාගී වූහ. “ජිනීවා මානව හිමිකම් කවුන්සලය, ලංකාවේ අපට සාමයෙන් ජීවත් වෙන්න ඉඩ දෙන්න,*අමෙරිකාව, අපි ලබාගත් නිදහස විනාශ කරන්නට එපා.ශ්‍රී ලංකාවේ අපි වසර තිහක් දුක්වින්දා දැන් අපට අවස්ථාව දෛන්න” ආදි වශයෙන් වූ සටන්පාඨ ප්‍රදර්ශනය කරමින් මෙම විරෝධතාවය දැක්වූහ.එමෙන්ම කාගෙද මේ බලවේගේ, පාර්ලිමේන්තුවේ බලවේගේ, ජනතාවට අපි කියන්නෙ රට රකින්න පෙරට එන්න, රට බේරාගැනීමට අපි එක්වෙමු. විපක්ෂ මන්ත්‍රීවරුනි අපත් සමඟ එකතු වන්න. සාමයෙන් ජීවත්වෙන්න අපට ඉඩ දෙන්න. රට පාවා නොදෙනු ත්‍රස්තවාදයෙන් දිනූ රට අපි රකිමු ලංකාවට අත නොතබනු ආදී සටන් පාඨ ප්‍රකාශ කරමින් මැති ඇමැතිවරු උද්ඝෝෂණයේ නිරත වූහ.මෙම උද්ඝෝෂණය දහවල් 12.15ට පමණ ආරම්භ වූ අතර 12.30 දක්වා පැවැත්විණ. පාර්ලිමේන්තු සංකීර්ණයේ ප්‍රධාන පිවිසුම් දොරටුව ඉදිරිපිට අසුන්ගෙන මෙම විරෝධතාව පැවැත්වූ අතර පසුව සටන්පාඨ කියමින් පාර්ලිමේන්තුවේ වම් පස පිවිසුම් දොරටුව දක්වා ගමන් කළහ.අගමැති දි.මු. ජයරත්න, මහින්දානන්ද අළුත්ගමගේ, රෝහිත අබේගුණවර්ධන, විනයාගමූර්ති මුරලිදරන් හා ඒ එච්.එම්. අෂ්වර් යන මැති ඇමැතිවරුන් විසින් සටන්පාඨ කියමින් උද්ඝෝෂණය මෙහෙයවූහ.උද්ඝෝෂණයෙන් පසුව මාධ්‍යයට අදහස් දැක්වූඅගමැති දි.මු.ජයරත්න මහතා - ශ්‍රී ලංකාවට එරෙහිව ඇමරිකාව විසින් ජිනීවා මානව හිමිකම් කොමිසමට ගෙන ආ යෝජනාවට එරෙහිව ග්‍රාමීය මට්ටමින් විරෝධතා ව්‍යාපාර ගෙන ගිය එහි එක් අදියරක් වශයෙන් අද ආණ්ඩු පක්ෂයේ මැති ඇමතිවරුන් එක්ව මෙවැනි විරෝධතාවයක් දැක්වීමට අප කටයුතු කළා.ආණ්ඩු පක්ෂ මන්ත්‍රීවරුන් එකඟවෙලා ඇමරිකාවට විරුද්ධව මෙවැනි උද්ඝෝෂණයක් සංවිධානය කිරීමට සියලුමදෙනා මාහට සහයෝගය ලබා දුන්නා. ඒ වගේම ප්‍රාදේශීය මට්ටමින්, දිස්ත්‍රික්ක මට්ටමින් මේ පිළිබඳ ජනතාව දැනුවත් කරලා ශ්‍රී ලංකාව ඉදිරියේ තිබෙන අභියෝග ජයගැනීමට කටයුතු කරනවා.ත්‍රස්තවාදීන් මේ රටට සිදුකළ විනාශ ගැන විදෙස් රටවල් කතා කළේ නෑ. මේ රටේ සිවිල් ජනතාව පාරවල් ගානේ මරා දමනකොට කතා නොකළ ඇමරිකාව ලෝකයේ දරුණුතම ත්‍රස්තවාදීන් පරාජය කළාට පසුව යුද අපරාධ චෝදනා ගෙන එනවා. මානව හිමිකම් කඩකරන ඇමරිකාව මෙවැනි චෝදනාවක් ගෙන එන්නේ මේ කලාපයේ ශක්තිමත් රජය තිබෙන්නේ ශ්‍රී ලංකාවේ නිසයි. ඒ නිසා අද ජිනීවාවල කුමක් වුණත් එයට ශක්තිමත්ව මුහුණදීමට අප සූදානම්.ඛනිජතෙල් කර්මාන්ත ඇමැති සුසිල් ප්‍රේමජයන්ත මහතා - ජනාධිපතිතුමාගේ නායකත්වයෙන් මේ රටේ ත්‍රස්තවාදීන් විනාශ කිරීමට හැකිවුණා. අද නිදහස් ශ්‍රී ලංකාවක් බිහි කරලා තිබෙනවා. එය බටහිර රටවලට දරාගන්න බැරිවෙලා.මේ රටේ ස්වාධීනත්වය බිඳ දැමීමටයි ඇමරිකාව විසින් මේ යෝජනාව ගෙනැල්ල තිබෙන්නේ. බටහිර රටවලට මේ රටට ඇඟිලි ගහන්න ඉඩ තියන්නේ නෑ. එක රටක් ලෙස එයට මුහුණදීමට අපි සූදානම්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n1203234</link>
    <topic>ජිනීවා යෝජනාව පැරදුනත්ආණ්ඩුවේ වැඩපිළිවෙළ ඉදිරියටම</topic>
    <author>සිතාරා සේනානි සහ නුවන් කොඩිකාර</author>
    <content>ජිනීවා යෝජනාවේ ප්‍රතිඵලය කුමක් වුවත්, මෙරට අනන්‍යතාව අනුව ගනු ලැබූ සෑම තීන්දුවක්ම, ක්‍රියාත්මක කැර ඇති සෑම වැඩපිළිවෙළක් ම ඉදිරියටත් ඒ අයුරින්ම ක්‍රියාත්මක වනු ඇතැයි වැඩබලන ජනමාධ්‍ය හා ප්‍රවෘත්ති ඇමැති, ලක්ෂ්මන් යාපා අබේවර්ධන මහතා පවසයි.අපගේ අනන්‍යතාව සම්බන්ධයෙන් කිසිවකු අපට පාඩම් ඉගැන්වීමට අවශ්‍ය නොමැති බවත්, අපට න්‍යාය පත්‍රයක් හා ක්‍රමවේදයක් තිබෙන බවත්, ඒ අනුව ඉදිරි කටයුතු සිදුකැරෙන බවත්, අමැතිවරයා අවධාරණය කෙළේය. ජනාධිපති මහින්ද රාජපක්ෂ මහතා පෙරේදා (21) පැවැති අමාත්‍ය මණ්ඩල රැස්වීමේදී මේ බව අවධාරණය කළ බව ද හෙතෙම පැවැසීය.ශ්‍රී ලංකාවට එරෙහි යෝජනාව පිළිබඳ ඡන්ද විමසීමේදී බටහිර බලපෑම මත යම් වෙනසක් සිදුවුවහොත් මිස දැනට පවතින තත්ත්වයේ වෙනසක් සිදු නොවනු ඇතැයි ද ඇමැතිවරයා කීය.ඇමැති ලක්ෂ්මන් යාපා අබේවර්ධන මහතා මේ බව පැවැසුවේ ඇමැති මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (22) පැවැති මාධ්‍ය හමුවේ දීය.ශ්‍රී ලංකා හමුදාව යුද අපරාධ කළ බවට උගත් පාඩම් හා ප්‍රතිසන්ධාන කොමිෂන් සභා වාර්තාවේ කිසිදු තැනක සඳහන් වී නොමැති බව ද, එබැවින් එම වාර්තාව සම්බන්ධයෙන් කිසිදු ගැටලුවක් රජයට නොමැති බව ද කී ඇමැතිවරයා, උතුරේ ද්‍රවිඩ ජනතාව වෙනුවෙන් රජය ක්‍රියාත්මක කැර ඇති සංවර්ධන වැඩපිළිවෙළ එපරිද්දෙන්ම ඉදිරියටත් ක්‍රියාත්මක වන බව ද කීවේය.අවතැන්වූවන්ගෙන් සියයට 99.9 කට අවශ්‍ය පහසුකම් සියල්ල ලබා දී ඇති බවත්, පොලිස් කොමිසම පත් කීරීම, උතුරු නැඟෙනහිර පොලිසිවලට දෙමළ බස දන්නා නිලධාරීන් බඳවා ගැනීම, මානව හිමිකම් පිළිබඳ ක්‍රියාකාරී සැලැස්මක් 2011 සිට 2016 දක්වා ක්‍රියාත්මක කිරීම වැනි කටයුතු කැර තිබියදී ඒවා සම්බන්ධයෙන් ශ්‍රී ලංකාවට බලපෑම් කිරීම අනවශ්‍ය බව ද පැවැසීය.මෙරට දැනට ක්‍රියාත්මක වැඩපිළිවෙළ ලබන ඔක්තෝබර් මාසය වන විට ;බාහෝවිට අවසන්වනු ඇති බවත්, එම මාසයේ අපට නැවතත් මානව හිමිකම් කොමිසම හමුවේ කරුණු ඉදිරිපත් කිරීමට අවස්ථාව තිබෙන බැවින් එය කළ හැකි බවත් ඇමැතිවරයා සඳහන් කෙළේය.ශ්‍රී ලංකාව සම්බන්ධ යෝජනාවට එරෙහිව මෙරට සියලු ජනතාව ජාති ආගම් බේදයෙන් තොරව රටක් ලෙස ඒකරාශී වීම සම්බන්ධයෙන් සතුටට පත්වන බව ද ඇමැතිවරයා පැවැසීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ආරිය රූබසිංහ මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n1203235</link>
    <topic>කෝට්ටේ භික්‍ෂු ඝාතනයේදෙවැනි සැකකරුත් අත්අඩංගුවට</topic>
    <author>විජයානී එදිරිසිංහ සහ චන්ද්‍රිකා පෙරේරා</author>
    <content>කෝට්ටේ රජමහා විහාරයේ භික්ෂුන්වහන්සේලා දෙනමක ඝාතනය කිරීමේ සිද්ධියට සම්බන්ධ ප්‍රධාන සැකකරුවකු වූ සුරේෂ් නමැත්තාද ඊයේ (22) තණමල්විලදී අත්අඩංගුවට ගෙන තිබේ.ඒ සමඟම ඔවුන් ඝාතනයට යොදාගෙන තිබුණු අවියද විහාරයට නුදුරු ස්ථානයක තිබී සොයාගෙන තිබේ. ප්‍රධාන සැකකරු වන සුරේෂ් වැලිගම ඉබ්බාවල පන්සලේ කලක් මහණ වී සිටිමින් සිදුකළවිවිධ වැරදි නිසා පන්සලෙන් එළවා තිබේ.දැන් ඔහු සිවුරු හළ පුද්ගලයකු බව පොලීසිය කියයි.පෙරේදා (21) එහි අනෙක් ප්‍රධාන සැකකරු වූ ගල්ගමුවේ විහාරයක බස්නායක නිලමේ අත්අඩංගුවට ගෙන තිබිණි.ඒ අනුව ඝාතනයට සම්බන්ධ සියලුම සැකකරුවන් මේ වන විට අත්අඩංගුවට ගෙන අවසන්ව ඇති බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පැවසීය.ඝාතනයට ලක් වූ ගුණරතන සංඝයා වහන්සේ සතුව තිබූ රුපියල් ලක්ෂ පහක පමණ මුදලක් පැහැර ගැනීම සහ දේපොලක් වංචාකාරී ලෙස ලබා ගැනීම ඝාතනයට හේතුවී තිබේ.ඊයේ (22) අත්අඩංගුවට පත් සුරේෂ් නමැත්තාට තමා සතුව රුපියල් ලක්ෂ පහක පමණ මුදලක් තිබෙන බව ගුණරතන සංඝයාවහන්සේ මීට පෙර අවස්ථාවක පවසා ඇත.ඔහු කිහිප අවස්ථාවකම ණය මුදලක් වශයෙන්ද එම මුදල ලබා ගැනීමට උත්සාහ කර තිබේ. එය ව්‍යර්ථ වූ පසු සංඝයා වහන්සේ ඝාතනය කිරීමට සැලසුම් කර ඇති බව සැකකරුවන්ගේ පාපොච්චාරණයෙන් හෙළි වෙයි. ඝාතනයෙන් පසු මොහු ඥාති හිතවතකුගේ නිවසට පලාගොස් තිබිණි.මෙම ඝාතනයට සම්බන්ධ සැකකරුවන් පැය 48 ඉක්ම යාමටත් පෙර මෙසේ අත්අඩංගුවට ගැනීමට හැකි වූයේ රජමහා විහාරයට පැමිණි බැතිමතකු විසින් සැකකරුවන් පලාගිය මෝටර් රථයේ අංකය ලියා ගැනීම සහ මහරගම මිරිහාන ඇතුළු පොලීසි වහා ක්‍රියාත්මක වීමයි. සැකකරුවන් ඊයේ (22) අධිකරණය වෙත ඉදිරිපත් කර වැඩිදුර ප්‍රශ්න කිරීම් සඳහා පැය 48ක් රඳවා ගැනීමට අවසර ලබා ගැනීමට නියමිත බව පොලිසිය පවසයි.ඝාතන සිද්ධිය සම්බන්ධයෙන් බස්නාහිර පළාත ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ උපදෙස් මත බස්නාහිර දකුණ බාර නියෝජ්‍ය පොලිස්පති අයි.එම්. කරුණාරත්න මහතාගේ මෙහෙයවීමෙන් මිරිහාන පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n1203236</link>
    <topic>‘එක ගමකට එක වැඩක්’අද ජනපති ප්‍රධානත්වයෙන්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>එක් ගමකට එක් වැඩක් ජාතික සංවර්ධන ව්‍යාපෘතිය ජනාධිපති මහින්ද රාජපක්ෂ මහතාගේ ප්‍රධානත්වයෙන් බණ්ඩාරගම දී අද (23) ඇරැඹෙයි. ගම නැඟුම 2012 යටතේ ක්‍රියාත්මක “එක් ගමකට එක් වැඩක්” සංවර්ධන ව්‍යාපෘතිය රටපුරා පිහිටි ග්‍රාමසේවා වසම් 14019 ක ක්‍රියාත්මක කෙරෙන අතර එහිදී එක් ග්‍රාම නිලධාරී වසමක් වෙනුවෙන් එක් ව්‍යාපෘතියක් සඳහා වෙන් කෙරෙන මුදල රුපියල් මිලියනයක් බවද ආර්ථික සංවර්ධන අමාත්‍යාංශය කියයි.ඒ අනුව මෙම සමස්ත ව්‍යාපෘතිය වෙනුවෙන් ආර්ථික සංවර්ධන අමාත්‍යාංශය වෙන්කර තිබෙන මුදල රුපියල් මිලියන 14019 ක් වන අතර ජනාධිපති මහින්ද රාජපක්ෂ මහතා විසින් 2012 අයවැය මඟින් ඉදිරිපත් කළ ග්‍රාමීය ප්‍රදේශ සංවර්ධනය සඳහා වන “එක් ගමකට එක් වැඩක්” ව්‍යාපෘතිය ආර්ථික සංවර්ධන අමාත්‍යාංශයේ විෂය පථයට අදාළ වන පරිදි ක්‍රියාත්මක කෙරේ.මේ සඳහා අදාළ සංවර්ධන යෝජනා ජනසභා සහ ප්‍රාදේශීය සංවර්ධන කමිටු මඟින්, ප්‍රාදේශීය සභා සහ පළාත් සභා මන්ත්‍රීවරුන් මෙන්ම ඒ ඒ ප්‍රදේශ නියෝජනය කරන පාර්ලිමේන්තු මන්ත්‍රීවරුන් ගෙන්ද ලබාගෙන තිබෙන බව ආර්ථික සංවර්ධන ඇමැති බැසිල් රාජපක්ෂ මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n1203237</link>
    <topic>ජාත්‍යන්තර අභියෝගඅලුත් දෙයක් නොවේ</topic>
    <author>මහින්ද අලුත්ගෙදර</author>
    <content>ජාත්‍යන්තර අභියෝග ශ්‍රී ලංකාවට අලුත් දෙයක් නොවන අතර එවැනි ඕනෑම අභියෝගයකට මුහුණ දීමට අප සූදානම් බව රජය අවධාරණය කරයි.ත්‍රස්තවාදය අවසන් කිරීමෙන් පසුව ශ්‍රී ලංකාවේ ඇතිව තිබෙන සාමය, ජාතික ඒකාබද්ධතාව, දේශපාලන ස්ථාවරත්වය සහ නිවැරදි ආර්ථික කළමනාකරණය ආදිය හේතුවෙන් ඕනෑම අභියෝගයක් ජය ගැනීමේ හැකියාව අපේ මාතෘ භූමිය සතු බව අර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.ඇමැතිවරයා මේ බව සඳහන් කළේ ආර්ථික සංවර්ධන අමාත්‍යාංශයේ පැවැති විශේෂ සාකච්ඡාවක් සඳහා සහභාගි වෙමිනි.එනිසා රටේ සෑම ප්‍රදේශයක්ම සම්බන්ධ කර ගනිමින් “එක ගමකට එක වැඩක්” ජාතික සංවර්ධන වැඩසටහන ආරම්භ කිරීමට හැකි වී තිබෙන බව ද, ඒ මහතා පෙන්වා දුන්නේය.ශ්‍රී ලංකාව වරින් වර විවිධාකාරයේ අභියෝගයන්ට මුහුණ දුන් බව සිහිපත් කළ ආර්ථික සංවර්ධන ඇමැතිවරයා ජී. එස්. පී. ප්ලස් සහනය නැති කිරීමට ඇතැමුන් උත්සාහ කළේ අපේ රට ආර්ථික වශයෙන් තීරණාත්මක මොහොතකට මුහුණදී සිටි අවධියකදී බව ද කියා සිටියේය.ජනාධිපතිවරණය ආසන්නයේ තිබියදී රටට අහිතකර කොන්දේසි ඉදිරිපත් කර ඒවා නොපිළිගන්නේ නම් ජී. එස්. පී. ප්ලස් සහනය ඉවත් කරන බව සඳහන් කළ බව ද, එසේ වුවද ආර්ථික ප්‍රතිලාභ අපේක්ෂාවෙන් රට පාවාදෙන්න තමන් සූදානම් නැති බව පවසා එම කොන්දේසිවලට එකඟවීම ජනාධිපති මහින්ද රාජපක්ෂ මහතා ප්‍රතික්ෂේප කළ බව ද හෙතෙම සිහිපත් කළේය.මෙම සහනය අහෝසි කළ පසු මේ රටේ ඇඟලුම් කර්මාන්තය ඇතුළු යුරෝපීය රටවලට කෙරෙන අපනයන කඩා වැටෙයි යනුවෙන් ඇතැමුන් පැවසූ බවද එවැනි තත්ත්වයක් සිදු නොවූ බව ද සඳහන් කළ බැසිල් රාජපක්ෂ මහතා අපි ඒ සහනය නොමැතිව ඇඟලුම් ඇතුළු අපනයනවල විශාල වර්ධනයක් ලබාගෙන තිබෙන බව ද කීවේය.එක් අවස්ථාවක අපේ විදේශ සංචිත ප්‍රමාණය ඉතා පහළ මට්ටමකට පත්ව \බුණු අතර ණය ලබාගැනීමට උත්සාහ ගත් විට ඇතැම් රටවල් ණය ලබා නොදෙන ලෙස බලපෑම් කළ බවද ණය සඳහා දැඩි කොන්දේසි පනවන ලෙස ප්‍රකාශ කළ බව ද පැවසූ ඇමැතිවරයා, අපට එම අභියෝගය ජය ගැනීමට හැකි වූ බව ද පෙන්වා දුන්නේය.ජිනීවා ප්‍රශ්නයෙන් අපට පහර දෙන්න සූදානම් වන බව කී ඒ මහතා එයින් අප නොවැටෙන බවද රටත් ජනතාවත් ශක්තිමත්ව වාර්ගික, ආගමික භේද අතහැර සියලු දෙනාම ජාතිය මුහුණ දී සිටින අර්බුදය හමුවේ එකතු වී සිටින බවද පැවසීය.ආගමික නායකයන් මෙන්ම පෞද්ගලික අංශය, තරුණ කොටස්, මාධ්‍යවේදීන් වීදි බැස තිබෙන බව සඳහන් කළ ආර්ථික සංවර්ධන ඇමැතිවරයා මේ තරම් එකමුතුභාවයක් ගොඩනැ¼ගුණේ මෑත යුගයේ ප්‍රථම වරට බවද සඳහන් කළේය. ඒ අතර ඉතා සුළු පිරිසක් රටට කුමක් වුවද තමන්ගේ මඩිය තරකර ගැනීමට උත්සාහ කරන බවද මේ ගොඩනැඟෙන මහා ජාතික බලවේගය එවැනි අවස්ථාවාදීන්ට කදිම පිළිතුරක් බව ද ඒ මහතා කියා සිටියේය.මේ අතර ඒ මහතා ප්‍රකාශ කළේ අප එක් රටක් හෝ එක් කලාපයක් මත යැපිය යුතු නැති බවත් හැම විටකදීම බටහිර වෙළඳපොළ ගැන බලා සිටීම නිසා එවැනි තත්ත්වයක් ඇතිව තිබෙන බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n1203238</link>
    <topic>සෝල්හයිම්ඇමැතිකමින් පහකරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ යුද ගැටුම් පැවැති අවධියේ මෝර්වේ සාම නියෝජිතයා වශයෙන් කටයුතු කළ එරික් සෝල්හයිම් දැරූ ඇමැති තනතුරුවලින් ඉවත් කිරීමට නොර්වේජියානු රජය තීරණය කර ඇත.නෝර්වේ සමාජවාදී වාමාංශික පක්ෂයේ සාමාජිකයකු වන සෝල්හයිම් මේ දක්වා එරට රජයේ පාරිසරික හා විදේශ කටයුතු ඇමැතිවරයා වශයෙන් කටයුතු කර තිබේ.මෙලෙස ඇමැති තනතුරුවලින් ඉවත් කිරීමට සමාජවාදී වාමාංශික පක්ෂයේ නායකයා තීරණය කර තිබෙන බවද වාර්තා වෙයි.කෙසේ වුවද මේ සම්බන්ධයෙන් ජාත්‍යන්තර මාධ්‍ය වෙත අඳහස් පළ කරමින් එරික් සෝල්හයිම් ප්‍රකාශ කර ඇත්තේ සිය කැමැත්තට අනුව මේ ඉවත් කිරීම සිදු නොවුණු බවත් එය රජයේ අවශ්‍යතාව අනුව සිදුවූ බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n1203239</link>
    <topic>ජනපති සේයාරූ රජත දැක්ම අද සිට</topic>
    <author/>
    <content>ජ්‍යෙෂ්ඨ ඡායාරූප ශිල්පී, ජනාධිපති ඡායරූප අධ්‍යක්ෂ සුදත් සිල්වාගේ ජනපති සේයාරූ - රජත දැක්ම ඡායාරූප පෙළහර ප්‍රදර්ශනය කතානායක චමල් රාජපක්ෂ මහතාගේ සුරතින් කෝට්ටේ ආනන්ද ශාස්ත්‍රාලයේදී අද (23) සිට විවෘත කෙරේ.විධායක ජනාධිපතිවරුන් සිවුදෙනකුගේ ඡායාරූප ශිල්පියා වීමේ භාග්‍යය හිමිකර ගත් සුදත් සිල්වා තමන් සිප් සතර හැදෑරූ කෝට්ටේ ආනන්ද ශාස්ත්‍රාලයට සිදු කරන ගෞරවයක් වශයෙන් විද්‍යාලීය ආදි ශිෂ්‍ය සංගමයේ හා සංවර්ධන සමිතියේ ඉල්ලීම මත මෙවර ප්‍රදර්ශනය සඳහා එම විද්‍යාලය තෝරා ගෙන ඇත. විද්‍යාලීය ප්‍රධාන ශාලාවේදී ලබන 23 වෙනිදා පෙරවරු 11.30 න් ඇරඹෙන ප්‍රදර්ශනය, 24 හා 25 යන දිනයන්හි පෙරවරු 09.00 සිට පස්වරු 05.00 දක්වා පොදු මහජනයා වෙනුවෙන් විවෘතව පවතී. ඉතාමත් දුර්ලභ ගණයේ ඡායරූප රැසක් නරඹන්නන්ට සියැසින් දැක බලා ගැනීමේ අවස්ථාව ද මෙහිදී හිමිවේ.සිය පියාගේ ආභාෂයෙන් ඡායාරූප කලාවට පිවිසි සුදත් සිල්වා වර්ෂ 1984 දී අග්‍රාමාත්‍ය ආර්. ප්‍රේමදාස මහතාගේ නිල ඡායාරූප ශිල්පියා ලෙස පත් වූ අතර එදා මෙදා තුර ගෙවුණු වසර 28 කාලය තුළ කැමරා කාචයේ සටහන් කර ගත් ඡායරූප විශාල ප්‍රමාණයක් මෙම ප්‍රදර්ශනයට ඇතුළත්ය.ආර්. ප්‍රේමදාස, ඩී. බී. විජේතුංග, චන්ද්‍රිකා බණ්ඩාරනායක කුමාරතුංග හා වත්මන් ජනාධිපති මහින්ද රාජපක්ෂ මහතා ඇතුළු රාජ්‍ය නායකයින්ගේ මෙතෙක් නොදුටු ඡායාරූප රැසක් මෙහිදී ප්‍රදර්ශනය කෙරේ.රජත දැක්ම - සිරිලක ජනපති සේයා පෙළහර මීට පෙර සාර්ථක ලෙස දිවයින පුරා ප්‍රදර්ශනය කර ඇති අතර, සිය ප්‍රදර්ශනය ජාත්‍යන්තර තලයට ගෙන යමින්, ඉතාලිය, රුසියාව හා යුක්රේනය යන රටවලද සාර්ථකව ප්‍රදර්ශනය කර ඇත. මේ ප්‍රදර්ශනය විශාල ජනතාවක් මේ වනවිට නරඹා තිබීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n12032310</link>
    <topic>යාපනයේදී ප්‍රථම වරටයුද හමුදා පිරික්සුම් සංදර්ශනයක්</topic>
    <author/>
    <content>ප්‍රථම වතාවට යුද හමුදාව විසින් යාපනයේදී සංවිධානය කරනු ලබන දැවැන්ත යුද හමුදා පිරික්සුම් පහන් සංදර්ශනය මාර්තු 23 සිට 25 දක්වා යාපනයේ ඇල්ප්‍රඩ් දොරේඅප්පා ක්‍රීඩාංගණයේදී පැවැත්වීමට කටයුතු යොදා ඇත.යාපනයේ ජනතාව සඳහා නොමිලේ පැවැත්වෙන මේ සංදර්ශනයේ විශේෂ අංග ලෙස පැරෂුට් පැනීම, ක්‍රියාන්විතයේදී සිදුකරනු ලබන මුදාගැනීම්, සුනඛ සංදර්ශනය, යුද හමුදා කාලතුවක්කු සහ ජීප් රථ ප්‍රදර්ශනය, ශාරීරික පුහුණුවීම් සහ ඩ්‍රිල් අභ්‍යාස සහ ගිනිකෙළි සංදර්ශන ඇතුළත්ය. කමාන්ඩෝ සහ විශේෂ කාර්ය බළකායේ පැරෂුට් සංදර්ශනයක් ද ඇතුළත්ය. මේ සඳහා විශේෂ ගමනා ගමන පහසුකම් සලසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n12032311</link>
    <topic>යුද්ධයෙන් පසු මාධ්‍ය නිදහසඋපරිමයෙන් ක්‍රියාත්මක වෙනවා</topic>
    <author>සිතාරා සේනානි සහ ධනුෂ්ක ගොඩකුඹුර,</author>
    <content>යුද්ධයෙන් පසු මෙරට ජනමාධ්‍ය නිදහස උපරිමයෙන් ක්‍රියාත්මක වන බවත්, ඒ අනුව ඕනෑම අයකුට ඕනෑම දෙයක් ලිවීමට හෝ ප්‍රකාශ කිරීමට හැකියාව ලැබී තිබෙන බවත්, වැඩබලන ජනමාධ්‍ය හා ප්‍රවෘත්ති ඇමැති, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.දශක තුනකට පෙර රටේ පැවැති ආයුධ සංස්කෘතිය හේතුවෙන් යම් යම් සිද්ධි වාර්තා වුවද අද වන විට ඒ තත්ත්වය මුළුමනින්ම පහව ගොස් ඇති බවද ඇමැතිවරයා සිහිපත් කෙළේය.රටෙන් පිටව ගොස් රටට එරෙහිව ක්‍රියා කරන පුද්ගලයන් සම්බන්ධයෙන් මාධ්‍ය මඟින් කතා කළ යුතු බවත් හෙතෙම පැවැසීය. 2009දී අමෙරිකාවට එල්ලවූ ත්‍රස්තවාදී ප්‍රහාරයෙන් මිය ගිය පිරිස සම්බන්ධයෙන් හා ජපානයේ සුනාමියෙන් වූ ජීවිත විනාශය පිළිබඳ පුවත් ලෝකයට ලබා නොදුන්නේ එම රටවල ජනමාධ්‍ය ජාතික වශයෙන් වැදගත් කරුණු සම්බන්ධයෙන් ස්වයං වාරණයක් පනවා ගැනීම හේතුවෙන් බවත් ඇමැතිවරයා පෙන්වා දුන්නේය.මෙරට පවතින ජනමාධ්‍ය නිදහස හේතුවෙන් ඇතැම් පෞද්ගලික මාධ්‍ය ආයතන ඇතැම් පුද්ගලයන්ගේ චරිතවලට විවිධ අන්දමේ පහරගැසීම් සිදු කරන බවත්, මෙවැනි කරුණු සම්බන්ධයෙන් පෞද්ගලික හා රාජ්‍ය අංශ දෙකේම ජනමාධ්‍ය ස්වයං වාරණයක් පනවා ගත යුතුව ඇති බවත් කීවේය.ැඩබලන ජනමාධ්‍ය හා ප්‍රවෘත්ති ඇමැති, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (22) පැවැති මාධ්‍ය හමුවේදී මතු කැරුණු ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=n12032312</link>
    <topic>ළදරු හා මාතෘ මරණ අඩු රටක් ලෙසඅප රට ලෝකයේ ඉදිරියෙන් සිටිනවා</topic>
    <author>බුද්ධිකා ඉඹුලාන</author>
    <content>ශ්‍රී ලංකාෙවි මාතෘ මරණ සංඛ්‍යාව විමර්ශනයට ලක්කිරීමේදී උපත් ලක්ෂයකට මවුවරුන් 45 ක් මියයන බව වාර්තා වී ඇති බව සමාජ සේවා ඇමැති ෆීලික්ස් පෙරේරා මහතා කියයි.මේ කරුණු අනුව දියුණු වෙමින් පවතින රටවල් සමග සසඳන විට අප රට ලෝකයේ අනෙක් රටවලට වඩා මාතෘ මරණ හා උපත් මරණ අඩු රටක් ලෙස ඉදිරියෙන් සිටින බවද අමැතිවරයා පවසයි.ඇමැතිවරයා මෙම අදහස් පළ කළේ ආර්ථික සංවර්ධන අමාත්‍යංශයේ ප්‍රතිපාදන යටතේ රුපියල් ලක්ෂ 110ක වියදමින් ජා-ඇළ ඉඳිමින්න ප්‍රදේශයේ ඉදිකළ මාතෘ සායනය විවෘත කළ අවස්ථාවේදීය. මෙම අවස්ථාවට ප්‍රධාන ආරාධිතයකු ලෙස අධිනීතිඥ පුෂ්පා රාජපක්ෂ මහත්මියද එක්ව සිටියාය. එහිදී ඇමැතිවරයා මෙසේද පැවැසීය.අප රටේ උපතේදී මියයන දරුවන් සංඛ්‍යාව උපත් 1000කට ළදරු මරණ 13 ක් පමණ වෙතැයි සංඛ්‍යාලේඛන පෙන්වා දෙනවා. මෙයට ප්‍රධාන හේතුව වී ඇත්තේ මවුවරුන්ගේ සෞඛ්‍ය තත්ත්වය ඉහළ මට්ටමක පැවැතීමයි. මේ හැර බෙහොමයක් දරු උපත් රෝහල් තුළ සිදුවීම, මාතෘ නිවාස සහ ප්‍රාථමික සෞඛ්‍ය ඉහළ මට්ටමක පැවැතීම,මවුවරුන්ගේ සාක්ෂරතාව සහ අධ්‍යාපනය ඉහළ මට්ටමක පැවැතීමත් මේ සදහා හේතු වී තිබෙනවා.ලංකාවේ උපදින දරුවන්ගෙන් 96%ක් උපදින්නෙ රජයේ හෝ පෞද්ගලික රෝහල්වලයි. මාතෘ නිවාස හා ළමා නිවාස සෞඛ්‍ය සේවාවන් ප්‍රජා මට්ටමින් සෞඛ්‍ය සේවිකාවන් හරහා සැපයීමටත් ,ප්‍රජනන සෞඛ්‍ය වැඩසටහන් හා සුවනාරි සායන ප්‍රාදේශීය ලේකම් කොට්ඨාස මට්ටමින් ක්‍රියාත්මක වීමත් අපේ කාන්තාවන්ගේ සෞඛ්‍ය තත්ත්වය ඉහළ නැංවීමට හේතු වී තිබෙනවා. මෙවර අයවැයෙන් සෞඛ්‍ය සේවාව වෙනුවෙන් රුපියල් බිලියන 105 ක් වෙන්කර තිබෙනවා.ජා-ඇළ ප්‍රදේශයට විශාල අඩුපාඩුවක්ව තිබූ මාතෘ සායනයක් ඉදිකිරීමට අවශ්‍ය ප්‍රතිපාදන ලබා දීමට කටයුතු කළ ගම්පහ දිස්ත්‍රික් නායක ආර්ථික සංවර්ධන ඇමැති බැසිල් රාජපක්ෂ මහතාට මා ස්තුතිවන්ත වනවා.මේ මාතෘ සායනය විවෘත කිරීමට පැමිණි ලියඅභිමන් වැඩසටහනේ මෙන්ම විවිධ සමාජ සේවා කටයුතුවල නියැලෙමින් ජනතාවට සේවය කරන අධිනීතිඥ පුෂ්පා රාජපක්ෂ මහත්මියට මගේ ස්තූතිය පිරිනමනවා.මේ අවස්ථාවට ජා-ඇළ ප්‍රාදේශීය සභාවේ සභාපති ලලිත් නිශාන්ත අබේවික්‍රම , ජා-ඇළ නගර සභාවේ උප නගරාධිපති ශම්මික ඩයස්, බස්නාහිර පළාත් සෞඛ්‍ය සේවා අධ්‍යක්ෂ අමල් හර්ෂ සිල්වා, ගම්පහ දිස්ත්‍රික් සෞඛ්‍ය සේවා අධ්‍යක්ෂ ලින්ටන් පද්මසිරි , ජා-ඇළ සෞඛ්‍ය වෛද්‍ය නිළධාරී චම්පා ගුණතුංග, මහත්ම මහත්මීහුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=r1203231</link>
    <topic>අනියම් පෙම් හබය දුරදිග ගොස්කතක් මරා දැමූ සැකකරු රක්ෂිතයට</topic>
    <author>ඉංගිරිය මධ්‍යම සමූහ - පි‍්‍රයදර්ශනී කහවල</author>
    <content>අනියම් ප්‍රේම සම්බන්ධතාවයක් හේතුවෙන් ඇතිවූ ආරවුලක් දුරදිග යෑමෙන් කාන්තාවකගේ ගෙල මිරිකා මනුෂ්‍ය ඝාතනයක් සිදු කළ පුද්ගලයෙක් මේ මස 14 තෙක් රක්ෂිත බන්ධනාගාර ගත කරන ලෙස හොරණ මහේස්ත්‍රාත් මහින්ද රණසිංහ මහතා නියම කෙළේය.මතුගම ප්‍රදේශයේ පදිංචිකරුවෙක් වන විත්තිකරු මියගිය තැනැත්තිය සමඟ ගමන් කරමින් සිටියදී ඇගේ ගෙල මිරිකා ඝාතනය කර මාර්ගය අයිනේ දොළ පහරක සඟවා පළාගොස් සිටියදී ඉංගිරිය පොලිසිය කළ මෙහෙයුමක දී හමුවී තිබේ.ඉංගිරිය පොලිසියේ පොලිස් සැරයන් රූපසේන මහතා අධිකරණය ඉදිරියේ කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=r1203232</link>
    <topic>ගණේමුල්ල සමාජ- පරිසර විරෝධී ක්‍රියාවල නිරතවූවන්ගෙන්රජයට ලක්‍ෂ දෙකක ආදායමක්</topic>
    <author>නිට්ටඹුව සමූහ - ජෙනට් ජයසිංහ</author>
    <content>ඉකුත් වසරේ දී ගණේමුල්ල පොලිස් පරිසර ඒකකය විසින් සමාජයට සහ අවට පරිසරයට අහිතකර අන්දමින් විවිධ ක්‍රියාවන්හි නියැළුණු පුද්ගලයන් අධිකරණය හමුවට පමුණුවා දඩ මුදල් වශයෙන් රුපියල් දෙලක්‍ෂ දහතුන් දහස් පන්සීයක මුදලක් රජයට ලබා දී ඇති බව ගණේමුල්ල පොලිස් ස්ථානයේ පරිසර ඒකකයේ ස්ථානාධිපති උප පොලිස් පරීක්‍ෂක ජේ. ඒ. එස්. කේ. ජයකොඩි මහතා පැවැසීය.අදාළ පරිසර ඒකකය මගින් වරින් වර ලබාදෙන ලද උපදෙස් නිසි පරිදි ක්‍රියාත්මක නොකර පරිසරය අපවිත්‍රවන අන්දමින් විවිධ ක්‍රියාකාරකම්වල යෙදීම, පදිංචි නිවෙස අවට පරිසරය පිරිසුදුව තබා නොගැනීම, අපවිත්‍ර ජලය ප්‍රධාන මාර්ගවලට මුදා හැරීම වැනි චෝදනා ලැබු පුද්ගලයන් 126 දෙනෙක් අධිකරණය හමුවට පැමිණවීමෙන් මෙම දඩ මුදල් ප්‍රමාණය ලබාගත හැකි වූ බව පරිසර ඒකකයේ ස්ථානාධිපති ජයකොඩි මහතා වැඩිදුරටත් පැවැසීය.ගණේමුල්ල පොලිස් ස්්ථානාධිපති පොලිස් පරීක්‍ෂක දමින්ද සෝමජිත් මහතාගේ උපදෙස් මත පරිසර ඒකකයේ ස්ථානාධිපති උප පොලිස් පරීක්‍ෂක ජේ. ඒ. එස්. කේ. ජයකොඩි, පොලිස් කොස්තාපල්වරුන් වන කේ. අයි. නිලංග, කේ. ඊ. ආරියරත්න, කාන්තා සිවිල් ආරක්‍ෂක නිලධාරිනී සුරේඛා ප්‍රනාන්දු ඇතුළු නිලධාරී කණ්ඩායම මෙම වැටලීම් සිදුකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=r1203233</link>
    <topic>බියගම 13 කණුව අසල ඇළ මාර්ගයටඅප ජලය දැමීම තහනම්</topic>
    <author>බියගම විශේෂ – රංජිත් අම්පිටියාවත්ත</author>
    <content>බියගම සියඹලාපේ හන්දියේ සිට කොළඹ මාර්ගයේ 13 කණුව අසල ඇළ මාර්ගයට අපද්‍රව්‍ය නිකුත් කිරීම සම්පූර්ණයෙන්ම තහනම් කර ඇතැයි බියගම වෙළෙඳ කලාප අධ්‍යක්ෂ එච්. කේ. ඩී. ලෝරන්ස් මහතා පැවැසීය.එම ඇළ මාර්ගයට අපජලය බැහැර කිරීම සම්පූර්ණයෙන් නතර කර ඇති බවත් වරින්වර එම ජලය රසායනාගාර පරීක්ෂාවට ලක්කර සුදුසු තත්ත්වයේ පවතින්නේ දැයි විමසිළිමත්ව සිටින බවත් වර්තමානයේ ජලයේ කිසිදු රසායනික අපද්‍රව්‍යයක්, ඇළට මුදා හැරීමක් සිදු නොවන බවත් මහජන පැමිණිළි ගැන නිරන්තරව විමසිල්ලෙන් සිටින බවත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=r1203234</link>
    <topic>කෑගල්ල නගරය අසල මාර්ගයේ අනතුරක සේයා</topic>
    <author>සබරගමුව සමූහ ජී. ඩබ්. ගාමිණී</author>
    <content>කෑගල්ල නගර මධ්‍යයේ පුද්ගලික බස් රථ කොළඹ ගමන් වාර අරඹන ස්ථානය අසලින් දිවෙන අතුරු මාර්ගය ආරම්භ වන ස්ථානයයි මේ.අධි බලැති විදුලි රැහැනක් ඇතුළු තවත් විදුලි රැහැන් පද්ධතියක් ඇද ඇති මේ පස් කණ්ඩිය ටික කලක සිට කඩා වැටෙමින් පවතී. මෙහි ඇති ගස වැටුනහොත් විශාල අනතුරක් සිදුවිය හැකි බව නගරවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=r1203235</link>
    <topic>මතුගම – කළුතර මාර්ගයේවැලිමානාන පාලම අබලන්</topic>
    <author>මතුගම සංචාරක</author>
    <content>මතුගම – කළුතර මාර්ගයේ වැලිමානාන පාලම කොටස මාර්ගය අලුත්වැඩියා නොකිරීම නිසා අවදානම් තත්ත්වයක පවතින බව ප්‍රදේශවාසීහු කියති. මේ පාලමේ දෙපස ඇති පැති බැමි කැඩී ගොස් පුපුරා ඇත.මේ පාලම සහිත මාර්ග කොටස පටු නිසාවෙන් පසුගිය දිනවල පාලම උඩදී අනතුරු රැසක් සිදු වී තිබේ.අබලන්ව ඇති මේ පාලම කොයිමොහොතේ කඩාවැටේදැයි කිව නොහැකි බව මගීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=r1203236</link>
    <topic>මාතලේ ග්‍රාමීය පාසල් රැසකඅවම පහසුකම්වත් නෑ</topic>
    <author>මාතලේ දිස්ත්‍රික් සමූහ ඒ. ඒ. එල්. ඩයස්</author>
    <content>මාතලේ දිස්ත්‍රික්කයේ බහුතරයක් ග්‍රාමීය පාසල් සඳහා අවම පහසුකම්වත් මෙතෙක් නොලැබීම නිසා මේ වන විට එම පාසල් කාර්ය මණ්ඩලයන්ට මහත් අපහසුතාවකට මුහුණපෑමට සිදුව ඇත.මේ විද්‍යාලයන් සඳහා පවතින භෞතික හා මානව සම්පත් හිඟය ඉතා උග්‍රය. දිගුකලක සිට පැවතෙන මේ තත්ත්වයන් මගහැරවීමට මෙතෙක් පළාත් අධ්‍යාපන අමාත්‍යාංශය විසින් කිසිදු පැහැදිලි ක්‍රියාමාර්ගයක් ගෙන නොමැති බැවින් තත්ත්වය වඩාත් අයහපත් අතට පත්ව ඇතැයි එම විදුහල්පතිවරු පවසති.උද්ගතව පවත්නා මේ තත්ත්වය නිසා මෙම විද්‍යාලයන්හි පවතින භෞතික සම්පත් හිඟය මගහරවා ගැනීමට දිළිඳු මවුපියන්ගේ සහ පෞද්ගලික ආයතනයන්ගේ සහාය පැතීමට මෙම විදුහල්පතිවරුනට සිදුව ඇත.මෙසේ අවශ්‍ය අවම සම්පත්වත් නොමැති එක් විදුහලකි ගලේවෙල අධ්‍යාපන කලාපයට අයත් නාගලවැව ප්‍රාථමික විදුහල. මේ විදුහල සඳහා භෞතික සම්පත් වැඩි ප්‍රමාණයක් ලබාදී ඇත්තේ පෞද්ගලික ආයතන සහ ප්‍රදේශවාසීන් විසිනි.නමුත් මේ වන තෙක් මේ විදුහලේ පළමු ශ්‍රේණියේ දරුවන්ගේ ක්‍රියාකාරකම් වර්ධනය කිරීම සඳහා අවශ්‍ය වැඩසටහන් ක්‍රියාත්මක කිරීමට සුදුසු ගොඩනැගිල්ලක් ලබාදී නොමැත. එබැවින් දරුවන්ගේ මවුපියන් එක්වී කුඩා පොල් අතු මඩුවක් ඒ සඳහා ඉදිකර දී ඇත.තත්ත්වය මෙසේ බැවින් දිගුකලක සිට ග්‍රාමීය පාසල්වල පවතින සම්පත් හිඟයන් මගහැරවීමට රජය විසින් කඩිනම් පියවර ගත යුතුවේ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=r1203237</link>
    <topic>වැන්දඹු කතකට විවාහ පොරොන්දු දීරුපියල් ලක්ෂ 30ක් වංචා කරලා</topic>
    <author>ගම්පහ සංචාරක – නිමල් ජයසිංහ</author>
    <content>පුවත්පතක තිබූ මංගල දැන්වීමක් අනුව වැන්දඹු කාන්තාවක් සමඟ විවාහවීමේ පොරොන්දුව මත ඇයව විවාහ කරගැනීමට පෙර ඇගෙන් රුපියල් ලක්ෂ 30ක මුදලක් ලබාගෙන විශ්වාසය කඩකිරීම, වංචා කිරීම යන චෝදනාවට සැකකරුවකු ගම්පහ මහාධිකරණයට ඉදිරිපත් කර තිබුණි.චුදිත පුද්ගලයා වෙනුවෙන් පෙනී සිටි නීතිඥවරයා අධිකරණයට කරුණු දක්වමින් එම මුදල ආපසු ගෙවීමට එකඟව නඩුව සමථයකට පත්කර ගැනීමට එකඟ බව පැවැසීය.දෙපාර්ශවයේම නීතිඥයින්ගේ කරුණු සලකා බැලූ ගම්පහ මහාධිකරණ විනිසුරු පියසිලි වික්‍රමසිංහ මහත්මිය වැඩිදුර විමසීම මැයි 04 වැනි දිනට කල් තැබුවාය. පැමිණිල්ල වෙනුවෙන් රජයේ නීතිඥවරිය සමඟ ගම්පහ පොලිසිය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=r1203238</link>
    <topic>අරණායක මිල්ලන්ගොඩ පත්තිනි දෙවොලේ  වටිනා දේවආභරණ තොගයක් අතුරුදන්</topic>
    <author>පී. සෙනෙවිරත්න - මාවනැල්ල සමූහ</author>
    <content>සබරගමුව පළාත් සභා බල ප්‍රදේශයේ අරණායක පොලිස් බල ප්‍රදේශයේ ස්ථාපිතව ඇති ඓතිහාසික මිල්ලන්ගොඩ පත්තිනි දේවාලයේ වටිනා දේවාභරණ තොගයක් සොරුන් ගෙන ගොස් ඇති බවට පැමිණිලි ලැබී ඇති බව කෑගල්ල ජ්‍යෙෂ්ඨ පොලිස් අධිකාරි ප්‍රියලාල් දසනායක මහතා පැවසීය.පසුගියදා දේවාල තේවාව නිමාකැර දේවාලයේ දොරවල් වසා පසුව සිකුරාදා දේවාලය විවෘත කැර සෙනසුරාදා දේව පූජාව සඳහා කපු මහතුන් සූදානම් වන විට දේවාභරණ අතුරුදන්ව ඇති බව දැක අරණායක පොලිසිය වෙත පැමිණිලි කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=s1203231</link>
    <topic>ආසියානු ක්‍රිකට් ඉතිහාසය අලුතින් ලිවීමේ අයිතියබංග්ලාදේශයට අවසන් පන්දුවේදී අහිමි වෙයි</topic>
    <author/>
    <content>බංග්ලාදේශය හා පාකිස්තානය අතර පැවැති ආසියානු කුසලාන තරගාවලියේ අවසන් තරගයෙන් පාකිස්තානයට ලකුණු 2ක තියුණු ජයක් අත්විය. බංග්ලා ජාතික ක්‍රීඩාංගණයේදී 35000කට අධික ප්‍රේක්ෂක පිරිසක් ඉදිරියේ ඊයේ පැවැති මේ අවසන් තරගයේ වැඩි වාසි බංග්ලාදේශය සතු වුවද එයින් ප්‍රයෝජනයක් ගැනීමට අවසානයේ නොහැකි විය.ආසියානු ක්‍රිකට් ඉතිහාසය අලුතින් ලිවීමට බංග්ලාදේශයට තිබූ හොදම අවස්ථාව, මෙයවූ අතර පාකිස්තානයෙන් එල්ලවූ දැඩි පීඩනය මත එම මහගු අවස්තාව ගිලිහී යෑම එරට වැසියන්ගේ දොම්නසට හේතුවිය.පාකිස්තානු නායක මිස්බා උල්හක් ජාත්‍යන්තර තරගවලදී ලබා ඇති බහුල අත්දැකීම් මත මේ තරගයේ වැඩි වාසි පාකිස්තානයට හරවාගැනීමට ලබාදුන් නායකත්වය ප්‍රසංශනීය විය.මුලින් පන්දුවට පහරදුන් පාකිස්තානය ඕවර් 50කදී කඩුලු 9කට ලකුණු 236ක් ලබා බංග්ලාදේශයට දුන් ඉලක්කය ඕවර් 50කදී කඩුලු 8කට ලකුණු 234ක් ලෙස අවසන් විය.අවසන් පන්දු හයේදී ජයග්‍රහණය සදහා බංග්ලාදේශයට ලකුණු 9ක් ලබාගත යුතුවූ අතර මොහොමදුල්ලා හා අබ්දූල් රසාක් එම අභියෝගයට මුහුණදෙද්දී අභියෝගාත්මක පන්දු ඕවරය යැවූ අසීෂ් චීමා රසාක්ගේ කඩුල්ල බිඳහෙලා ගත්තේය.අනතුරුව අවසන් පන්දුවේදී ලකුණු 4ක් ලබා ගත යුතු වුවද අලුතින් පිටියට පැමිණි සහදත් හොසේන්ට එය කළ නොහැකි විය.බංග්ලාදේශයට ජය ගත හැකිව තිබූ ඉලක්කය තමීම් ඉක්බාල් හා ෂකීබ් අල් හසන් මනාව තේරුම් ගෙන ඉදිරියට ගෙන ගියද,බොහෝ නරඹන්නන්ගේ කෝපය ඇවිස්සූ නසුමුඩීන් හා නසීර් හොසේන් පන්දු අපතේ යවමින් තරගයට මලානික ස්වරූපයක් එක් කළහ.නසිමුඩීන් පන්දු 52කදී ලකුණූ 16ක් හා නසීර් පන්දු 63කදී ලකුණු 28ක් ගැනීම තීරණාත්මක තරගයකට නොසුදුසු ක්‍රීඩා විලාශයකි. මේ තරගාවලියේදී සහභාගීවූ තරග හතරේදීම අර්ධ ශතක 4ක් ලැබූ තමීම් ඉක්බාල් තම එක්දින දිවියේ 23වැනි අර්ධ ශතකය වාර්තා කළේය.ඔහු පන්දු 68කදී හතරේ පහර 8ක් සමග ලබාගත් ලකුණු 60 හා ලොව අංක එකේ තුන් ඉරියව් ක්‍රීඩක ෂකීබ් අල් හසන් පන්දු 72කදී හතරේ පහර 7ක් හා හයේ පහරක්ද සහිතව ලබාගත් ලකුණු 68 අවසන් තරගය නැරැඹූ කිසිවෙකුට අමතක නොවනු ඇත. හසන් ඊයේ වාර්තා කළේ 25වැනි අර්ධ ශතකයයි.බංග්ලාදේශයේ සහදත් හොසේන් පාකිස්තානයට යැවූ අවුල් සහගත 50වැනි ඕවරයේ ලකුණු 19ක් ලබා ගැනීම හැරෙන්නට ප්‍රබල පාකිස්තානුවෝ ඇද බැඳ තබා ගන්නට බංග්ලාදේශ පන්දු රැකීම හා පන්දු යැවීම ශක්තිමත් විය.කාසියේ වාසිය දිනාගත් බංග්ලාදේශ නායක මුෂ්ෆිකර් රහීම් මුලින් පන්දුවට පහර දීමට පාකිස්තානයට ආරාධනා කළ අතර ආරම්භක පිතිකරු නසීර් ජෑම්ෂේඩ් 5වැනි ඕවරයේදීම දවා ගැනීමට ආරම්භක වේග පන්දු යැවූ මෂ්රෆී මෝටසා සමත්විය. දෙවැනි කඩුල්ලද ඉක්මනින් දවා ගැනීම බංග්ලාදේශ ක්‍රීඩකයේ ලැබූ තවත් ජයග්‍රහණයකි. අංක එක පිතිකරු යූනුස් ඛාන් කඩුල්ල මුවා කිරීමේ වරදට හසු කර ගැනීමට නසුමුල් හොසේන් සමත් විය.එහෙත් යූනුස් ඛාන් එල්ල කළ පහර පිත්තේ ඇතුලත අග්‍රයේ වැදී පා ආවරණ වල වැදෙනු දක්නට ලැබුණද එය දැවී යෑමක් ලෙසට එංගලන්තයේ ඉයන් ගුලාඩ් විනිසුරු තීරණය කිරීම ඊයේ පාකිස්තානය පැත්තෙන් සිදුවූ අවාසනාවන්ත සිදුවීමකි.වෙනදා ලකුණු මැෂිමක් බඳුවූ ආරම්භක පිතිකරු මොහොමඩ් හෆීස් ඊයේ දිනයේ කඩුල්ල ආරක්ෂා කරන ප්‍රතිපත්තියකින් ක්‍රීඩා කිරීමට තරමි අසරණ බවක් පෙන්නුම් කළේය. ඔහු පන්දු 87කදී හතරේ පහර 4ක් සමග ලකුණු 40ක් ලබා ගත්තේය.බංග්ලාදේශයේ මෙතෙක් වැඩිම එක්දින කඩුලු ලාභියා වන අබ්දුල් රසාක් ඕවර් 10ක් යවා ලකුණු 26කට කඩුලු 2ක් බිඳ හෙලීම කැපී පෙනුණි. ඔහු ගුවනේ තරමක් වැඩියෙන් පාකර එවූ පන්දුවකට ආරම්භක පිතිකරු මොහොමඩ් හෆීස් මිඩ් ඕන් හී සිටි නසමුල් හොසේන්ට පහසු උඩ පන්දවක්දී දැවී යද්දී, පාකිස්තාන ලකුණු පුවරුව 70ට හතරකි.මැද පෙළ පිතිකරුවන්වූ හමාඩ් අසාම් හා ෂහීඩ් අෆ්රීඩි යන දෙදෙනාම දවා ගැනීමට ෂකීබ් අල් හසන් සමත්වීමෙන් තරගය බංග්ලාදේශයේ වාසියට හැරවීම ආරම්භ විය. අෆ්රිඩී පන්දු 22කදී හතරේ පහර 4ක් හා යෝධ හයේ පහරක් සමග ලකුණු 32ක් ලබා සිටි අතර හමාඩ් අසාම් පන්දු 37කදී හතරේ පහර 3ක් හා හයේ පහරක් සමග ලකුණු 30ක් ලැබීය. උමාර් අක්මාල් ලකුණු 30ක්ද,පාකිස්තාන ඉනිමේ අවසානයට යම් ජීවයක් එක්කළ සෆ්රාස් අහමඩ් නොදැවී ලකුණු 46ක්ද ලබා ගත්හ.සහදත් හොසේන් හැර අනෙක් පන්දු යවන්නෝ පාකිස්තානයට එරෙහිව හොදින් පන්දු යැවූහ.තරගයේ වීරයා සම්මානය ෂහීඩ් අෆ්රීඩිට හිමිවූ අතර තරගාවලියේ වීරයා ලෙස ශකීබ් අල් හසන් සම්මාන ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=s1203232</link>
    <topic>ජනාධිපති රන් කුසලාන වොලිබෝල්සූරයෝ ගම්පහෙන්</topic>
    <author/>
    <content>වොලිබෝල් සම්මේලනය ඩයලොග් ආසියාටා අනුග්‍රහයෙන් පැවැති ජනාධිපති රන් කුසලාන තරගමාලාවේ කොස්වාඩිය විජය ක්‍රීඩා සමාජය විසින් රදාවාන ගෝල්ඩන් බර්ඩ්ස් ක්‍රීඩා සමාජය 25 - 18, 25, 16, 25 - 18ක් වශයෙන් තරග වට 3 - 0 කින් පරාජය කරමින් කාන්තා සූරතාවයද, ගම්පහ සියනෑතරු ක්‍රීඩා සමාජය, දෙබෑගම රන්තරු ක්‍රීඩා සමාජය තරග වට 25 - 18, 25 - 16 , 25 - 12 ක් වශයෙන් තරග වට 3 - 0 කින්පරාජය කරමින් පිරිමි සූරතාවද හිමි කර ගත්හ.නිට්ටඹුව මහජන ක්‍රීඩාගාරයේදී පැවැති මෙම අවසන් තරගයන්හි විශේෂ ආරාධිත අමුත්තන් ලෙස වොලිබෝල් සම්මේලනයේ සභාපති, විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා, විදුලි සංදේශ හා තොරතුරු තාක්‍ෂණ අමාත්‍ය රංජිත් සියඹලාපිටිය, ඛනිජ තෙල් නියෝජ්‍ය ආමාත්‍ය සරණ ගුණවර්ධන, ඩයලොග් සමාගමේ ප්‍රධාන විධායක ආචාර්ය හැන්ස් විජේසූරිය සහ ඩයලොග් සමාගමේ ජ්‍යෙෂ්ඨ විධායක අමිලින් නානායක්කාර යන මහත්ම මහත්මිහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=s1203233</link>
    <topic>බොක්සිං ක්ෂේත්‍රයෙන් මුණසිංහ ඉවත් වෙයි</topic>
    <author>ෆවුස් මොහොමඩ්</author>
    <content>ශ්‍රී ලංකා බොක්සිං තරග තීරකවරුන්ගේ සහ විනිසුරුවන්ගේ සංගමයේ ලේකම්වරයකු ලෙසත්, සභාපතිවරයකු ලෙසත් අඛණ්ඩව වසර 26 ක් කටයුතු කළ ප්‍රකට බොක්සිං පුහුණුකරුවකු වන ඩොනල්ඩ් මුණසිංහ මහතා බොක්සිං ක්‍රීඩාවේ සියලු ක්‍රියාකාරකම්වලින් ඉවත් වී ඇත.1985 වසරේ සිට බොක්සිං පුහුණුකරුවන්ගෙත් පුහුණුකරු ලෙස කටයුතු කළ ඒ මහතා 1966 වසරේ සිට 2000 වසර දක්වා මෙරට පාසල් බොක්සිං ක්‍රීඩකයන් පුහුණු කරමින් විශිෂ්ට දස්කම් දැක්වූ ක්‍රීඩකයන් රැසක් බිහිකිරිමේලා පුරෝගාමීව කටයුතු කළේය.ඔහු මෙසේ බොක්සිං ක්ෂේත්‍රයෙන් ඉවත්වීමට ආසන්නතම හේතුව වී ඇත්තේ පසුගිය වසරේ ජූනි මාසයේ පැවැති යුද හමුදා අන්තර් රෙජිමේන්තු බොක්සිං තරගාවලියෙන් පසුව ඇතිවූ සිදුවීමක් සම්බන්ධව අතිශය කළකිරීමකට පත්වීම නිසාය.එම තරගාවලියෙන් අනතුරුව නැවත පැමිණෙමින් සිටියදී මුණසිංහ මහතා යටතේම පුහුණුව ලැබූ එක්තරා තරග තීරකවරයකු ඔහුට අවිනීත ලෙස බැන වැදී ඇත. තරගාවලියෙන් පසුව පැවැති රාත්‍රී සාදයට ද සහභාගි වූ එම තරග තීරකවරයා බීමත්ව සිටි බැව් වාර්තා වේ.මේ සිදුවීම සම්බන්ධව මුණසිංහ මහතා විසින් ආධුනික බොක්සිං සංගමයට ලිඛිතව පැමිණිලි කළද ඒ සම්බන්ධව කිසිදු පියවරක් ගැනීමට ආධුනික බොක්සිං සංගමය උනන්දු වී නැත.බොක්සිං තරග තීරකවරයකු එම සංගමයෙහිම එවකට සභාපතිවරයා ලෙස කටයුතු කළ මුණසිංහ මහතාට මෙසේ අවිනීත ලෙස දෝෂාරෝපණය කිරීම ලිඛිත පැමිණිල්ලක් මගින් ඉදිරිපත් කොට තිබියදීත් ආධුනික බොක්සිං සංගමයේ පරිපාලනය විසින් නොසලකා හරිනු ලැබීම කනගාටුදායක සිදුවීමකි.ඇත්ත වශයෙන්ම සිදුවිය යුත්තේ එම පැමිණිල්ල ආධුනික බොක්සිං සංගමයේ විනය කමිටුවට ඉදිරිපත් කිරීමය. බොක්සිං තේරීමේ කමිටු ප්‍රධානී මෙන්ම විනය කමිටුවේද ප්‍රධානියා ලෙස කටයුතු කරන හිටපු නියෝජ්‍ය පොලිස්පති ජේ. තංගවේලු මහතා වෙත මේ පැමිණිල්ල ඉදිරිපත් කළ යුතුව තිබිණි.දශක ගණනාවක් මෙරට බොක්සිං ක්‍රීඩාව වෙනුවෙන් කැපවීමෙන් යුතුව කටයුතු කළ මුණසිංහ මහතා මෙසේ නොසළකා හැරීමේ අවසන් ප්‍රතිඵලය වූයේ මෙරට බොක්සිං ක්‍රීඩාව නඟාසිටුවීමෙහිලා විශිෂ්ට මෙහෙවරක නිරත වූ නිලධාරියකු ක්‍රීඩාවට අහිමි වීමය.මේ පැමිණිල්ල සම්බන්ධව කිසිදු ක්‍රියාමාර්ගයක් ගැනීමට ආධුනික බොක්සිං සංගමය අසමත් වීමේ හේතුවෙන් පසුගිය ජනවාරියේ පැවැති ජාතික බොක්සිං සූරතාවලියෙන් පසුව බොක්සිං ක්‍රීඩාවේ සියලු ක්‍රියාකාරකම්වලින් මුණසිංහ මහතා ඉවත් විය. මේ හේතුවෙන් ඒ මහතා පසුගියදා පැවැති බොක්සිං තරග තීරකවරුන්ගේ සහ විනිසුරුවන්ගේ සංගමයේ නිලවරණයට ද සහභාගි වී නැත.50 දශකයේ බොක්සිං ක්‍රීඩකයකු ලෙස පිටියට පිවිසි මුණසිංහ මහතා 1960 වසරේ දී තර්ස්ටන් විද්‍යාලයේ බොක්සිං කණ්ඩායමේ නායකයා ද විය.කලක් ජාතික බොක්සිං කණ්ඩායමේ ද පුහුණුකරු ලෙස කටයුතු කළ මුණසිංහ මහතා ක්‍රීඩාවෙන් ඈත්වීම ක්‍රීඩාවට සිදුවූ විශාල පාඩුවක් බව බොක්සිං පුහුණුකරුවන් සහ ක්‍රීඩකයන් සඳහන් කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=s1203234</link>
    <topic>‘මතුගම මහා ක්‍රිකට් ගැටුම’ අද-හෙට</topic>
    <author>මතුගම සංචාරක</author>
    <content>49 වැනි වරට පැවැත්වෙන ‘මතුගම මහා ක්‍රිකට් ගැටුම’ අද (23) සහ හෙට(24) මතුගම මහජන ක්‍රීඩාංගණයේදී පැවැත්වේ. මතුගම ශාන්ත මේරි මහා විද්‍යාලය හා මතුගම ආනන්ද ශාස්ත්‍රාලීය ජාතික පාසැල අතර මෙම තරගය පැවැත්වේ.මෙවර තරඟයේදී ආනන්ද ශාස්ත්‍රාලීය කණ්ඩායම මෙහෙයවන්නේ පසිදු මධුවන්ත සිල්වා ය. ඔහු හතරවැනි වසරේ වර්ණලාභී ක්‍රීඩකයෙකි. පහසුවෙන් ලකුණු රැස්කිරීමේ හැකියාවක් ඇත. දඟ පන්දු යවන්නෙකි.රුචිර ප්‍රභාත් අධිකාරම් උප නායකයා ය. චරිත් මධුෂාන්, තරිදු රන්දිව අඹවත්ත, ලහිරු සංකල්ප , දමිත් ජයසිංහ, තාරක මධුවන්ත, මධුසංඛ සඳරුවන්, කවිඳු ශාලිත, නිශාන් ජයමාල්, නදිෂ් මල්ෂාන්, උමේෂ් කෞෂාන්, මංජුන හදුන් කුමාර, එච්.මොහොමඩ් හා තරිඳු දිල්ෂාන් අනිකුත් ක්‍රීඩකයෝ වෙති.මතුගම ශාන්ත මේරි විදුහලේ කණ්ඩායම් නායක ලෙස කටයුතු කරන්නේ මාලන් මහේෂ් දිසානායකයි. ඔහු ද වර්ණලාභි ක්‍රීඩකයෙකි. ආරම්භක පිතිකරු මෙන්ම පන්දු රැකීමේ දක්ෂයෙකි.උප නායක ලෙස කටයුතු කරන්නේ නවීන් නාලකයි. අනිකුත් ක්‍රීඩකයින් වන්නේ දිවෙත මල්ෂාන්, තිසරු පි‍්‍රයලාලිත, කසුන් සමීර, තරිඳු වෙල්ගම, උදාර මධුසංඛ, මියුරු නුවංග, සුරංග ප්‍රසාද්, ධනුක හේෂාන්, තුෂාන් චතුරංග, ධනුක ඩිල්ෂාන්, කවිෂ්ක වික්‍රමසිංහ, ලහිරු මධුසංඛ, රජින්ද්‍ර පි‍්‍රයදර්ශන, නිපුන් මද්දුමගේ හා අකිල මද්දුමගේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=s1203235</link>
    <topic>කනිෂ්ඨ මලල ක්‍රීඩා 24-25 දියගම දී</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන කණිෂ්ට මලල ක්‍රීඩා ලීග් තරගාවලිය මෙම 24 සහ 25 දිනයන්හි දියගම, මහින්ද රාජපක්ෂ ජාත්‍යන්තර ක්‍රීඩාංගණයේ දී පැවැත්වේ.වයස අවුරුදු 20න් පහළ බාලක බාලිකාවන් 402ක් මෙම තරගාවලිය සඳහා සහභාගිවීමට නියමිත අතර ලබන ජූනි මස 09 වන දින සිට 12 වන දින දක්වා කොළඹ දී පැවැත්වෙන 15 වැනි ආසියාතික කණිෂ්ට මලල ක්‍රීඩා සූරතා තරගය සඳහා ශ්‍රී ලංකා මලල ක්‍රීඩා කණ්ඩායම තේරීමේ පළමු තරගය ලෙස මෙය සැලකේ. තරගය දින දෙකෙහිදීම පෙ.ව. 8.00 ට ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=s1203236</link>
    <topic>සාන්ත සර්වේශස්-සාන්ත තෝමස්112 වැනි රුහුණු නිල් මහ සටන අද ඇරැඹේ</topic>
    <author>පි‍්‍රයාන් ද සිල්වා මාතර ක්‍රීඩා</author>
    <content>මාතර සාන්ත සර්වේශස් විද්‍යාලය සහ සාන්ත තෝමස් විද්‍යාලය අතර 112 වැනි වරටත් පැවත්වෙන රුහුණු නිල් මහා සටන අද (23) හෙට (24) සහ අනිද්දා (25) දිනයන් හි මාතර උයන්වත්ත පිටියේදී පැවැත්වේ. මාතර නගරය මැදින් ගලනා නිල්වලා නදිය හේතුවෙන් ගෙඟහි දෙඉවුරේ පිහිටි පාසල් දෙක අතර මෙම තරගය නිල්වලා මහා සටන ලෙස හැඳින්වේ.මෙවර සාන්ත සර්වේශස් පිලට නායකත්වය දෙන්නේ පස්වැනි වසරේ වර්ණලාභී සනිදු කේශව එදිරිවීර යි. දක්ෂ කඩුලු රකින්නෙකු වන ඔහු ප්‍රහාරාත්මක දකුණත් පිතිකරුවෙකි. මෙවර තරග වාරයේ දී ලකුණු 400 කට වඩා රැස්කර ගෙන හා කඩුල්ල පිටුපස දවා ගැනීම් රාශියකට සම්බන්ධ වී ඇත. උප නායක ලෙස සිවුවැනි වසරේ වර්ණලාභී තුන් ඉරියව් ක්‍රීඩක ගිහාන් නිමසර කටයුතු කරයි. තරග හයක් පමණක් ක්‍රීඩා කර තිබියදී රෝගාතුර වූ එම තරග හයේ ලකුණු 400 ඉක්මවීය.තම කුළුඳුල් මහා තරගයේදී නොදැවී ශතකයක් රැස්කොට වාර්තාවක් තැබූ සංජික රිද්ම තෙවැනි වසරේ වර්ණලාභී තුන් ඉරියව් ක්‍රීඩකයෙකි. සංජික ලකුණු 550 කට සහ කඩුලු 38 කට වැඩි ප්‍රමාණයකට හිමිකම් කියයි.දක්ෂ ක්‍රීඩකයින් සිටියද මෙවර පාසල් තරග වාරයේ සුවිශේෂ දස්කම් පෑමට සාන්ත සර්වේශස් පිල අසමත් විය. සහිරා විදුහල, නාලන්ද විදුහල සහ පාණදුර ශ්‍රී සුමංගල විදුහල පළමු ඉනිමේදී පරාජය කළද මහනුවර ධර්මරාජ විදුහල සහ ගාල්ල මහින්ද විදුහලට පළමු ඉනිමේ දී පරාජය වූහ. මහනුවර ත්‍රිත්ව, අම්බලන්ගොඩ ධර්මාශෝක සහ කළුතර විදුහල් හමුවේ සාන්ත සර්වේශස් පිල පූර්ණ වශයෙන් පරාජයට පත්විය.සාන්ත තෝමස් විද්‍යාලය පාසල් තරගාවලියේ දෙවැනි පෙළ තරග කරති. කළුතර තිස්ස විදුහල සහ කුරුණෑගල සාන්ත ආනා විදුහල පූර්ණ වශයෙන් පරදවමින් ද කේරී විදුහල, කෝට්ටේ සාන්ත තෝමස් විද්‍යාලය සහ අම්බලන්ගොඩ ශ්‍රී දේවානන්ද විදුහල පළමු ඉනිමේ පරදවමින් ද දස්කම් පා ඇත. ඔවුන් විද්‍යාර්ථ විදුහල සහ මොරටු විදුහල හමුවේ පළමු ඉණිමේ දී පරාජය වූහ.මෙවර තරගයට සාන්ත තෝමස් පිලට නායකත්වය දෙන්නේ සිවුවැනි වසරේ වර්ණලාභී අශාන් දිනුර රණසිංහ යි. මෙම තරග වාරයේ දී ලකුණු 1000 ඉක්මවා රැස්කර ගනිමින් ද කඩුළු 93 ක් ඉක්මවා දවා ගනිමින් ද උඩපන්දු 8 ක් රැක ගනිමින් තුන් ඉරියව්වෙන්ම සුවිශේෂ දස්කම් පා ඇත. ඔහු ශතකයකට ද අර්ධ ශතක 9 කටද හිමිකම් කියන අතර 10 වතාවක් ඉනිමක කඩුළු පහ බැගින් දවාගෙන ඇත.තරගයකදී කඩුලු දහය බැගින් දවාගත් අවස්ථා 2 කි. තෙවැනි වසරේ වර්ණලාභී ඉෂාන් කණිෂ්ක අබේසේකර තුන් ඉරියව්වෙන්ම දස්කම් දක්වන්නෙකි. ශතක දෙකක් සමග ලකුණු 500 කට වැඩි ප්‍රමාණයක් රැස්කර ගනිමින්ද කඩුළු 30 ක්ද දවාගෙන ඇත. ඉශාන් සාන්ත තෝමස් පිලේ උප නායකයායි. සිවුවැනි වසරේ වර්ණලාභී ජයංග නිර්මාණ ද සිල්වා දක්ෂ පන්දු රකින්නෙකි ප්‍රහාරාත්මක පිතිකරුවෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=s1203237</link>
    <topic>කෑගල්ල කබඩි පිරිමි සූරතාව සා.මරියාවිදුහලට</topic>
    <author/>
    <content>කෑගල්ල දිස්ත්‍රික් අන්තර් සමාජ කබඩි තරගාවලියේ සමස්ත පිරිමි සූරතාව කෑගල්ල ශාන්ත මරියා සහ සමස්ත කාන්තා සූරතාව මාවනැල්ල මයුරපාද ක්‍රීඩා සමාජ වලට හිමි විය.මහීපාල හේරත් ජන සහන පදනම සහ කෑගල්ල දිස්ත්‍රික් කබඩි සංගමය ඒකාබද්ධව සංවිධානය කර තිබූ කෑගල්ල දිස්ත්‍රික් අන්තර් ක්‍රීඩා සමාජ කබඩි තරඟාවලිය පසුගියදා කෑගල්ලේදී පැවැත්විණි.පාසල් සහ විවෘත වශයෙන් පැවති මෙම තරඟාවලියට කෑගල්ල දිස්ත්‍රික්කයේ කබඩි කණ්ඩායම් 46 ක් එක්ව සිටි අතර අවසන් තරඟ කෑගල්ල පොලිස් ක්‍රීඩාංගනයේදී විදුලි ආලෝක මධ්‍යයේ දී පැවැත්විණි.සබරගමුව මහ ඇමති, ශ්‍රී ලංකා කබඩි සම්මේලනයේ සභාපති මහීපාල හේරත්, කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්, යන මහත්වරු ඇතුළු විශේෂ ආරාධිතයන් පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=s1203238</link>
    <topic>ශ්‍රී ලංකා ක්‍රිකට් සංවර්ධන පිලට එරෙහිවඑංගලන්ත පිලට කඩුලු 4ක ජයක්</topic>
    <author/>
    <content>සංචාරක එංගලන්ත ක්‍රිකට් පිල සහ ශ්‍රී ලංකා ක්‍රිකට් සංවර්ධන කණ්ඩායම අතර ඊයේ (22) එස්. එස්. සී. පිටියේදී නිමාවට පත්වූ තුන්දින තරගයෙන් කඩුලු 4ක ජයක් අත්කර ගැනීමට එංගලන්ත පිල සමත්විය.ශ්‍රී ලංකා ක්‍රිකට් සංවර්ධන පිල ලබාදුන් ලකුණු 359ක ඉලක්කය හඹාගිය එංගලන්ත පිල කඩුලු 6ක් පමණක් දැවී ජයග්‍රහණය අත්කර ගත්තේය.පළමුව පන්දුවට පහරදුන් ශ්‍රී ලංකා ක්‍රිකට් සංවර්ධන පිල ලකුණු 431ක් ලබා සිටියදී ඉනිම අත්හිටවූ අතර එංගලන්තය පළමු ඉනිමට කඩුලු 4 කට ලකුණු 272ක් ලබා සිටියදී ඉනිම නතර කළේය. ශ්‍රී ලංකා ක්‍රිකට් සංවර්ධන පිල දෙවැනි ඉනිමේ කඩුලු 4කට ලකුණු 199ක් ලබා සිටියදී ඉනිම අත්හිටවූවේය.ශ්‍රී ලංකා ක්‍රි. ස. පිල පළමු ඉනිම 431/6 (ඉනිම අත්හිටුවන ලදී) චාමර සිල්වා 163, ඇන්ජලෝ පෙරේරා 85, තිළිණ කණ්ඩම්බි 64, කෞෂාල් ලොකුආරච්චි නොදැවී 51 (ස්ටුවර්ට් බ්‍රෝඩ් 69/3) සහ දෙවැනි ඉනිම - 199/4 (ඉනිම අත්හිටුවන ලදී) ඇන්ජලෝ පෙරේරා නොදැවී 90, කෞෂාල් ලොකුආරච්චි නොදැවී 40එංගලන්ත පිල පළමු ඉනිම - 272/4 (ඉනිම අත්හිටුවන ලදී) ජොනතන් ට්‍රොට් 101 ඇන්ඩෲ ස්ට්‍රාවුස් 100 සහ දෙවැනි ඉනිම - 360/6 - මැට් පි‍්‍රයර් 84, සමිටි පටේල් 72, රවී බෝපරා 66, කෙවින් පීටර්සන්52.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=f1203231</link>
    <topic>අපේ ජාත්‍යන්තර ප්‍රතිපත්තියේ කිසිම වෙනසක් වෙන්නේ නෑ</topic>
    <author>සාකච්ඡා කළේ උදිත ගුණවර්ධන</author>
    <content>ජිනීවා මානව හිමිකම් සමුළුවෙන් පසු ශ්‍රී ලංකාවේ ඉදිරි ජාත්‍යන්තර ප්‍රතිපත්තියේ සැලසුම් සකස් වන්නේ කෙසේ ද, සංචාරක ක්‍ෂේත්‍රයේ වර්ධනය සඳහා ආණ්ඩුවේ සැලසුම් හා දිවි නැගුම තෙවන අදියරේදී සිදුකරන කාර්යභාරය පිළිබඳ ඇමැති ලක්‍ෂ්මන් යාපා අබේවර්ධන මහතා සමඟ සිදු කළ සාකච්ඡාවකි මේ.* ජිනීවා මානව හිමිකම් සමුළුවේදී ගැනෙන තීන්දු තීරණ ශ්‍රී ලංකාවේ අනාගත ජාතික සහ ජාත්‍යන්තර න්‍යාය පත්‍රයට බලපාන්නේ කොහොමද?මේ සමුළුවේ ප්‍රතිඵලය එහි ඡන්ද විමසීමේදී සිදු වන්නේ කුමක්ද යන්න අපට ඔබ සමග සාකච්ඡා කරන මේ මොහොතේදී තහවුරු කර ගැනීමට බැහැ. ඒත් ප්‍රතිඵලය කුමක් වූවත් ආණ්ඩුව එකම ස්ථාවරයකයි සිටින්නේ. අපගේ ජාත්‍යන්තර ප්‍රතිපත්තිය මානවවාදී ප්‍රවේශයේ කිසිදු වෙනසක් නැහැ. දීර්ඝ කාලීනව ආණ්ඩුව ඉතාමත් පැහැදිලි ස්ථාවරයක තමයි සිටින්නේ. මානව අයිතින් සුරැකීම ප්‍රජාතන්ත්‍රවාදය ආරක්ෂා කිරීම වැනි කරුණු පිළිබඳ ජාත්‍යන්තරයෙන් උපදෙස් බලපෑම් අවශ්‍ය නැහැ.අපට ප්‍රජාතන්ත්‍රවදය හා එහි මූලධර්ම පිළිබඳව අවුරුදු අසූවක අත්දැකීම් තිබෙනවා. ඒ නිසා අපට පුළුවන් ප්‍රජාතන්ත්‍රවාදි මූලධර්ම, ජාත්‍යන්තර ප්‍රතිපත්ති ආරක්ෂා කරමින් කටයුතු කිරීමට.ජනාධිපති මහින්ද රාජපක්ෂ මහතාට ප්‍රජාතන්ත්‍රවාදය සුරැකීම මානව අයිතීන් සුරැකීම පිළිබඳ හොඳ අවබෝධයක් වගේම අවශ්‍යතාවයක් තිබෙනවා. ශ්‍රී ලංකාව තමන්ගේ නිදහස් නොබැඳි ප්‍රතිපත්තිය ක්‍රියාත්මක කරනවා. එම ජාත්‍යන්තරය පිළිබඳ ප්‍රතිපත්තියේ වෙනසක් සිදු වන්නේ නැහැ.* ඉදිරියේ ඇතිවිය හැකි වාතාවරණය සඳහා මුහුණ දීමට ආණ්ඩුවේ හැකියාව හා ඒ සඳහා විපක්ෂයේ සහයෝගය කෙසේ විය යුතුද?ඉදිරියේදී කුමන විදිහේ වාතාවරණයක් ඇති වූවත් රටත් ජනතාවත් වෙනුවෙන් මේ සඳහා කැපවීමට ජනාධිපතිතුමා ඇතුළු ආණ්ඩුව සූදානම්. ඒ ආණ්ඩුව අවුරුදු තිහක යුදමය අභියෝගය ජයගත්තේ අධිෂ්ඨානයත් හා කැපවීමෙන් යුතුව කටයුතු කළ නිසා. මීට පෙර සිටි නායකයන් මෙන්ම ආණ්ඩු යුද්ධය ජය ගැනීමටත් ත්‍රස්තවාදය පරාජය කිරීමටත් උත්සාහ කළා සැලසුම් කළා. ඒත් ඒ සැලසුම් අසාර්ථක වුණා.ජනාධිපති මහින්ද රාජපක්ෂ ප්‍රමුඛ ආණ්ඩුවට තමයි සියලු ගැටලු බාධා මැද යුද්ධය ජය ගැනීමට පුළුවන් වුණේ. අදත් ආණ්ඩුවට පුළුවන්කම තිබෙනවා. එම අධිෂ්ඨානය අදත් එලෙසම තිබෙනවා. ඒ නිසා කුමන ප්‍රශ්න අභියෝග ආවත් ඒ සඳහා මුහුණ දීමට ආණ්ඩුවට ශක්තියක් තිබෙනවා. ඒත් විපක්ෂය පසුගිය කාලයේදී වගකීම් සහගතව කටයුතු කළේ නැහැ. ඔවුන් වගකීම් පැහැර හරිමින් කටයුතු කළේ. අද වුවත් ඔවුන්ගේ තත්ත්වය වෙනස් වෙලා කියලා මා සිතන්නේ නැහැ. ඒත් විපක්ෂයේ සැබෑ වගකීම වන්නේ රට වෙනුවෙන් වගකීම් සහගතව කටයුතු කිරීමයි.* පසුගිය සතිවල රට පුරා ජිනීවා සමුළුවට එරෙහිව ඇතිවූ මහජන විරෝධය කෘතිමව ඇති කළ තත්ත්වයක් බවට විපක්ෂයේ පාර්ශව චෝදනා එල්ල කරනවා. මේ ගැන ඔබේ මතය මොන වගේද?රටට ආදරය නොකරන හැම දෙයක් දිහාම දේශපාලන දෘෂ්ටියකින් බලන විපක්ෂයේ සමහරු තමයි මේ විදිහේ න්‍යායක් ප්‍රචලිත කිරීමට උත්සාහ කරන්නේ. රට ගැන රටේ නිදහස පිළිබඳ ආදරයක් ඇති අය තමයි මහපාරට ඇවිත් විරෝධය පළ කළේ. ඔවුන් හදවතින්ම තමයි පෙරට පැමිණියේ. එහෙම නැතිව කෘතිමව බිහි කළ විරෝධයකට මෙතරම් විශාල පිරිසක් එක් කර ගැනීමට බැහැ.* මෙරට ආර්ථික තත්ත්වය වර්ධනය කිරීම සඳහා සංචාරක ක්‍ෂේත්‍රයේ වර්නය සඳහා ආණ්ඩුවට ඇත්තේ මොන වාගේ සැලසුමක්ද?යුද්ධයෙන් පසු රට පුරා අතිශය සාමකාමී වාතාවරණයක් ඇති වුණා. එහි ප්‍රබලම ප්‍රතිලාභය අත්පත් වූයේ සංචාරක ක්‍ෂේත්‍රයටයි. පසුගිය අවුරුද්දේදී ලක්ෂ නවයක පමණ සංචාරක පිරිසක් පැමිණියා. මේ වසරේදීත් එයටත් වඩා විශාල සංචාරක පිරිසක් බලාපොරොත්තු වෙනවා. ඒ සඳහා අවශ්‍ය කරන සංචාරකයන් ආකර්ෂණය කර ගැනීම සඳහා අවශ්‍ය වැඩපිළිවෙළ සකස් කර තිබෙන්නේ. ඒ සඳහා අවශ්‍ය කරන හෝටල් පද්ධතියක් වගේම අවශ්‍ය පහසුකම් සකස් කිරීමත් සිදු කරනවා. මේ කටයුතු සිදු කරන්නෙ ආර්ථික සංවර්ධන අමාත්‍යාංශය හරහායි. අපගේ ඉලක්කය වී ඇත්තේ 2015 වනවිට ලක්ෂ පහලොව ඉක්මවා ගිය සංචාරකයන් පිරිසක් මෙරටට ගෙන්වා ගැනීමටයි. ඇත්තෙන්ම ආර්ථික සංවර්ධනය සඳහා සංචාරක ක්ෂේත්‍රයේ දායකත්වය ඉහළින් ලබා ගැනීමට පුළුවන්.* දිවි නැඟුම ව්‍යාපෘතිය, ආර්ථික සංවර්ධන අමාත්‍යාංශයේ ප්‍රධාන ව්‍යාපෘතියක්. මේ ව්‍යාපෘතිය ලැබූ ප්‍රගතිය හා එමඟින් ජාතික ආර්ථිකයට ලැබෙන ප්‍රතිලාභ පිළිබඳ පැහැදිලි කිරීමක් කළ හැකිද?දේශීය ආර්ථිකය ග්‍රාමීය ආර්ථික කටයුතු ශක්තිමත් කිරීමට දිවි නැඟුම වැනි වැඩපිළිවෙළකින් ප්‍රබල දායකත්වයක් ලබා ගැනීමට පුළුවන්කම තිබෙනවා. ජනතාව ගෙවතු වගා සඳහා පෙළඹවීම, පශු සම්පත් වර්ධනය වැනි අංශ කෙරෙහි අවධානය යොමු කිරීම මෙම දිවි නැඟුම වැඩපිළිවෙළේ ප්‍රමුඛ ඉලක්කය වී තිබෙනවා.දිවි නැඟුම වැඩසටහන ආරම්භ වීමත් සමඟ ජනතාව අතර ගෙවතුª වගාව ගැන මහා පරිමාණ උනන්දුවක් ඇතිව තිබෙනවා. එළවළු මිල පසුගිය අවුරුද්දේ පෙබරවාරි මාසය වනවිට ඉතාමත් ඉහළ මට්ටමකයි තිබුණේ. ඒත් දිවි නැඟුම ව්‍යාපෘතිය ආරම්භ වීම සමඟ ජනතාව තුළ ගෙවතු වගා පිළිබඳව විශාල උනන්දුවක් ඇතිවුණා. එයට අවශ්‍ය බීජ හා උපකරණ ලබාදීම ද රජය මඟින් සිදුකළා. ඒ සියලු කරුණු නිසා ග්‍රාමීයව ගෙවතු මට්ටමේ එළවළු වගා සිදුකළා. එහි අවසාන ප්‍රතිඵලය වුණේ එළවළු වෙළෙඳ පොළේ මිල ගණන් වේගයෙන් පහළ යාමයි.මෙතනදි තර්කයක් මතුවෙන්න පුළුවන් මේ දිවි නැඟුම වැඩපිළිවෙළ නිසා මහා පරිමාණ එළවළු ගොවීනට පහර වදින බවට. මේ නිසා එයටත් වැඩපිළිවෙළක් ඇති කිරීමට කටයුතු කළ යුතුයි. අපේ රටේ එළවළු පාරිභෝජනය නියමිත ප්‍රමාණයට වඩා අඩුයි. ඒ නිසා මූලිකව කළ යුත්තේ එළවළු පාරිභෝජනය වැඩිවන විදිහට ඒ ගැන උනන්දුව ඉහළ යන විදිහට කටයුතු කිරීමයි. එමඟින් විශාල පිරිසකගේ සෞඛ්‍ය තත්ත්වය ආරක්ෂා කිරීමට පුළුවන්.* දිවි නැඟුම මඟින් ස්වයං රැකියා ලාභීන් වෙතද අතදීමක් සිදුකළා. ස්වයං රැකියා ව්‍යාපෘති වෙත දිවි නැඟුම අතගසා ඇත්තේ කෙසේද?අතිශය දුෂ්කර කොන්දේසි මතයි එදා පදික වෙළෙඳුන් කටයුතු කළේ. ඔවුන්ට බාධා එල්ල වුණා පමණක් නොවෙයි ව්‍යාපාර කටයුතු සිදුකිරීමට නිසි අවස්ථාවක් ලැබුණේ නැහැ. ඒ නිසා තමයි දිවි නැඟුම මඟින් ස්වයං රැකියා ලාභීන්ට අවශ්‍ය කරන ස්වයං රැකියා රථ ලබා දීමට කටයුතු කර තිබෙන්නේ. එහිදී මූලිකව ඇතිවන පහසුකම් තමයි ව්‍යාපාරික වශයෙන් වඩාත් සාර්ථක ප්‍රදේශයකට ගොස් ව්‍යාපාර කටයුතු කරගෙන යාමට පුළුවන් වීම. දිවි නැඟුම ව්‍යාපාරය මඟින් ලබා දුන් වාහන වලින් ප්‍රතිලාභ ලබන ස්වයං රැකියා ප්‍රතිලාභීන් රැසක් සිටිනවා.* දිවි නැඟුම ව්‍යාපාරයේ තුන්වෙනි අදියර මාර්තු මාසයේ දී ආරම්භ වීමට නියමිතයි. මෙහි ප්‍රතිලාභී පවුල් ප්‍රමාණය හා ඔවුන් ලබන ප්‍රතිලාභ ගැන මූලික පැහැදිළි කිරීමක් කළ හැකිද?දිවි නැඟුම ව්‍යාපෘතියේ තුන්වෙනි අදියර අප්‍රේල් මාසයේ දී ඇරැඹීමට නියමිතයි. මෙහිදී මූලික වශයෙන් පවුල් ලක්ෂ විසිපහක් පමණ මේ කටයුත්තට සම්බන්ධ කරගන්නවා. මාර්තු මාසය පුරා ගෙයින් ගෙට ගොස් දැනුවත් කිරීම් සිදුකරනවා. ජනතාව මේ පිළිබඳව ආකර්ශනය කර ගැනීමට අවශ්‍ය දැනුවත් කිරීම් සිදු කළ යුතුයි. එමඟින් තමයි ජනතාවට මේ ගැන අවබෝධයක් ඇතිකර ගැනීමට පුළුවන්කම ලැබෙන්නේ.* මේ දැනුවත් කිරීම් සඳහා යොදා ගත්තේ මොන විදිහේ කණ්ඩායම්ද?අප එක් ග්‍රාම නිලධාරි කොට්ඨාසයක් සඳහා තිදෙනා බැගින් වූ කණ්ඩායම් හතලිස් දෙදහසක් යෙදවීමට නියමිතයි. ගෙවත්ත සැළැසුම් කිරීමේ සිට ආකෘති පත්‍රයට අනුව ගෙවත්තට අවශ්‍ය දේ හඳුනා ගැනීමත් මෙමඟින් සිදුවෙනවා. මෙහිදී ගෙවත්තට අවශ්‍ය පැළ වර්ග, බීජ වර්ග, පොහොර, සහනාධාර ආදියත් තක්සේරු කරනවා. අක්කර කාලේ සිට අක්කර දෙකහමාර දක්වා ඉඩම්වාසින් වගාවලට යොමු කරනවා. කිරි අල, තිබ්බටු, කහ, ඉඟුරු, ගම්මිරිස්, කෙසෙල්, ගස්ලබු වැනි විවිධ වගාවන් ස්වයං රැකියා වශයෙන් වගා කිරීමට උනන්දු කරනවා. ඒවගේම ගෘහස්ථ කර්මාන්ත හා ස්වයං රැකියා සඳහා ආධාර ද ලබා දෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=f1203232</link>
    <topic>මෙය දේශපාලනව්‍යාපෘතියක් නොවෙයි</topic>
    <author>සංවාද සටහන උදිත ගුණවර්ධන ඡායාරූපය රංජිත් අසංක</author>
    <content>වයස්ගත වූ ජ්‍යෙෂ්ඨ කලාකරුවන් වෙත මාසිකව මූල්‍ය ආධාරයක් ලබාදීමේ වැඩපිළිවෙළක් අද (23) දින සිට ආරම්භ කෙරෙන අතර එම කාර්යය සඳහා ඇමැති රත්නසිරි වික්‍රමනායක මහතා සිය පුද්ගලික ධනය හා හිතවතුන්ගෙන් ලබාගත් ධනය යෙදීමට කටයුතු කර තිබේ. මේ ඒ වැඩපිළිවෙළ පිළිබඳ ඇමැතිවරයා සමඟ සිදු කළ සංවාදයකි.* ජ්‍යෙෂ්ඨ කලාකරුවන් ගේ සුබ සාධනය සඳහා මෙවැනි වැඩපිළිවෙළක් ආරම්භ කළේ කුමන අරමුණකින්ද?කලාකරුවන් කියන්නේ අතිශයෙන් ම සුවිශේෂ පිරිසක්. ඔවුන් ගේ ගැයුමෙන් රැඟුමෙන් වින්දනය ලබද්දී වයස, භාෂාව දේශපාලනය බලපාන්නේ නැහැ. කලාව කියන්නේ සියලු දෙනාට එක විදියට වින්දනය කළ හැකි වින්දනය ලැබිය හැකි මාධ්‍යයක්. ඒ සියල්ල ගත් කළ කලාකරුවා කියන්නේ උත්තරීතර පුද්ගලයෙක්. ඔහු අවුරුදු ගණනාවක් තිස්සේ සමාජයේ ඉහළින් පිළිගත්තත් වයස අවුරුදු හැත්තෑවක් ඉක්මවද්දී අබල දුබල වෙද්දී ඔවුන්ට කිසිවකු ගේ රැකවරණයක් හව්හරණයක් නොලැබී යනවා. එය තමයි මේ රටේ කලාකරුවන්ගේ අවසාන කාලයේ ඉරණම බවට පත්වන්නේ.ඒ අනුව තමයි අප "රන් ගී රංගා" සංවිධානය හරහා තමයි මේ සුබසාධන කටයුත්ත සිදු කරන්නේ.මේ වැඩපිළිවෙළ යටතේ අප බලාපොරොත්තු වෙන්නේ ජ්‍යෙෂ්ඨ කලාකරුවන්ට යම් කිසි මුදලක් ප්‍රදානය කිරීමයි. එම කලාකරුවන්ගේ බැංකු පොත්වලට යම් කිසි ස්ථිර තැන්පතුවක් දමා ඒ මුදලින් මාසික පොළිය කලාකරුවන්ට ලබා ගැනීමට අවස්ථාව තිබෙනවා.ඇත්තෙන් ම අප කළ සොයා බැලීම්වලදී තේරුම් ගත් දේ තමයි විපතක් වූ කලා කරුවන්ට මුදල් අතින් හව්හරණයක් නොමැති අවස්ථා තිබෙනවා. එයට ප්‍රතිචාරයක් විදිහට තමයි මේ වැඩපිළිවෙළ ක්‍රියාත්මක කර තිබෙන්නේ.* මේ වැඩපිළිවෙළ සඳහා මුදල් ප්‍රතිපාදන ලබා ගන්නේ කොයි විදිහටද?මෙය දේශපාලන ව්‍යාපෘතියක් නොවෙයි. ආණ්ඩුවේ ව්‍යාපෘතියකුත් නෙමෙයි. මෙය අපගේ පුද්ගලික මැදිහත්වීම හා මගේ පුද්ගලික හිතවතුන්ගේ මුදල් ප්‍රතිපාදන මත තමයි ලබා ගත්තේ. මෙතැන කිසිදු දේශපාලන භේදයක් නැහැ. කොයි වේදිකාවේ සිට දේශපාලනය කළාද මොන විදිහේ කලා සම්ප්‍රදායක් අනුගමනය කළා ද කියලා සලකා බලන්නේ නැහැ. මෙතන එකම කරුණ වී තිබෙන්නේ ජ්‍යෙෂ්ඨ කලාකරුවකු වීම පමණයි. ඒ මිනුම් දඬු අනුව තෝරාගත් පිරිසකට තමයි මෙම ප්‍රතිපාදන ලබා දෙන්නේ.* කලාකරුවන් මේ වැඩපිළිවෙළ වෙත තෝරා ගන්නේ කොහොමද?දන්ත හඳුනන අයගේ මාර්ගයෙන් තමයි මේ කලාකරුවන් තෝරා ගන්තේ. ඉන්පසු තමයි ඔවුන්ගේ වයස් මට්ටම සොයා බැලුවේ. ඒ අනුව අප දැනට කලාකරුවන් සියයකට ආසන්න පිරිසක් තෝරාගෙන තිබෙනවා. ඔවුන්ට අවශ්‍ය මූල්‍යාධාර ලබාදීම මීළඟ මාසයේ සිට ම ආරම්භ කරනවා.* ඔබ සංවිධානය මේ කාර්යය සඳහා කලාකරුවන් වර්ගීකරණය කරගත්තේ කෙසේද?මෙතැන වර්ගීකරණයක් නැහැ. එක ම වර්ගීකරණය තමයි ඔවුන් අවුරුදු හැත්තෑව ඉක්මවා ගිය කලාකරුවන්ද කියලා බලන එක. මම කියන්නේ නැහැ හැම ජ්‍යෙෂ්ඨ කලාකරුවෙකුම ආර්ථික වශයෙන් දුබලයි කියලා. ඒත් අද ගොඩක් අය අපහසුතා මැද ජීවත් වෙනවා. ඔවුන්ට සරණවීම තමයි විය යුත්තේ.ඒත් රක්ෂණ සමාගමක් වත් වයස හැත්තෑව ඉක්මවා ගිය කලාකරුවෙකුට තබා සාමාන්‍ය වැසියකුට හෝ රක්‍ෂණයක් ලබා දෙන්නේ නැහැ. එවැනි ආකාරයේ දෙවන පෙළේ සැලකිලි ජ්‍යෙෂ්ඨ කලාකරුවන්ට ලැබෙන්නේ. ඒත් මා විශ්වාස කරන විදිහට ජ්‍යෙෂ්ඨ කලාකරුවන් මෙරට සමාජිය තත්ත්වය හා කලාව ඉහළ නැංවීමට කටයුතු කළේ. ඒ ගැන වූ ඇගයීම අප හදවත්වලින් ඉවත් නො කළ යුතුයි.* ඔබ කලාකරුවන් විදිහට හඳුන්වන්නේ ගායක ගායිකාවන්, නර්තන ශිල්පීන් පමණයි. ඒත් ගම්බඳ මට්ටමේ සම්ප්‍රදායික කලා ශිලිපින් ගැන අවධානය යොමුවීමක් මේ වැඩපිළිවෙළේ නැහැ.මේ ගැන මදක් කල්පනා කළා. ඒත් අපට ඇති සීමිත මුදල් ප්‍රතිපාදන හා සම්පත් නිසා සියලු ජ්‍යෙෂ්ඨ කලාකරුවන් පිළිබඳ අවධානය යොමු කරන්න බැරි වුණා. ඒත් ඉදිරි වටයකදී හෝ ඔවුන් ගැනත් අවධානය යොමු කරනවා. ඇත්තෙන් ම මේ සාම්ප්‍රදායික කලා කරුවන්ගෙන් මෙරට කලා ක්‍ෂේත්‍රයට විශාල සේවයක් ඉටු වුනා. කලා සම්ප්‍රදායන්හි ආරම්භයක් විදිහටත් මේ සාම්ප්‍රදායික කලාකරුවන් හඳුන්වන්න පුළුවන්. ඒ නිසා අප මේ සාම්ප්‍රදායික කලාකරුවන් පිළිබඳවත් අවධානය යොමු කළ යුතුයි. ඒත් අපට ඇති සීමිත සම්පත් ප්‍රමාණය නිසා මෙතරම් විශාල පරාසයක් වෙත අපගේ සේවය ලබාදීමට බැරිවෙලා තිබෙනවා.* මෙවැනි කලාකරුවන් පිළිබඳ රාජ්‍ය මට්ටමින් සහයෝගයක් ලබා දීමේ වැඩපිළිවෙළක් ගැන අවධානය යොමු කරන්න බැරිද?රාජ්‍ය මට්ටමින් මෙවැනි වැඩපිළිවෙළක් නැහැ. එහෙම තිබෙනවා නම් අපට පුද්ගලික මට්ටමින් මැදිහත් වෙන්න සිදු වෙන්නේ නැහැ. මා සිතනවා අපට මේ වැඩ කටයුත්තේ දී රජයේ ආශිර්වාදය ලැබුණත් මුදල් අතින් සහායක් ලැබෙන එකක් නැහැ කියලා.අනෙක සමාජයේ ක්‍රියා ශීලි පුරවැසියන් විදිහට ආණ්ඩුවකින් ම යමක් සිදුවන තුරුබලා සිටිය යුතු නැහැ. අපටත් යම් ප්‍රමාණයකට හෝ මේ විදිහේ වැඩපිළිවෙළ සඳහා මැදහත්වීමට පුළුවන.* අද කලාකරුවන් ලෙස හඳුන්වද්දී සමහර නිර්මාණවලට හිමිකරුවන් රැසක් සිටිනවා මෙවැනි තත්ත්වයක දී අදාළ මූල්‍ය දීමනාව ලබා දෙන්නේ කාටද?අද එක ම ගීතය සමහර විට කිහිප දෙනෙකු ගායනා කරනවා වෙන්න පුළුවන්. ඒත් අප මූල්‍ය දීමනා ලබා දීමේදී ගීතයේ අයිතිය ඇති සැබෑ අයිතිකරුට තමයි දීමනා ලබා දෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=f1203233</link>
    <topic>අපි අලුත් අවුරුද්ද වෙනුවෙන්පාරිභෝගිකයන්ට විශේෂ සේවයක් ලබා දෙනවා</topic>
    <author>චතුරිකා ගමගේ ඡායාරූපය සාලිය රූපසිංහ</author>
    <content>උදාවන සිංහල, හින්දු අලුත් අවුරුද්ද වෙනුවෙන් පාරිභෝගිකයන්ට ලබාදෙන සහන සහ වර්තමාන වෙළෙඳපොළෙහි භාණ්ඩ මිලෙහි ස්වභාවය පිළිබඳ සමූපකාර සහ අභ්‍යන්තර වෙළෙඳ අමාත්‍යංශයේ ලේකම් සුනිල් එස්. සිරිසේන මහතා සමඟ සිදුකළ සාකච්ඡාවකි මේ.* 2011 වසර සමඟ සන්සන්දනාත්මකව බැලූ විට මේ වසරේ භාණ්ඩ මිලෙහි ස්වභාවය කෙබඳුද?යම් කෙනෙක් බඩු මිල අඩු ද වැඩි ද කියලා තීරණය කරනවා නම් ගිය වසරේ මාර්තු මාසයේ සහ මේ වසරේ මාර්තු මාසයේ බඩු මිලෙහි සන්සන්දනයක් කිරීම අවශ්‍යයි. ඒ ආකාරයෙන් සන්සන්දනාත්මකව බලන විට අපිට ඉතා ම පැහැදිලිව පෙනෙනවා 2011 ජනවාරි මාසයේදී රුපියල් 90ත් 100ත් අතර මිලකට තිබුණු සුදු කැකුළු කිලෝ එකක් අද රුපියල් 47ට ගන්න පුළුවන් කියලා.අද අපි කැකුළු සහල් සඳහා රුපියල් 60කත් සම්බා සහල් කිලෝවකට රුපියල් 70කත් සහතික මිලක් නියම කර තිබෙනවා. නමුත් ඊට බෙහෙවින් අඩුමිලකට තමයි මේ හාල් දෙවර්ගයම විකිණෙන්නේ. ඒ කියන්නේ අද හාල් මිල අඩුයි.ඒ වගේ ම මිනිසුන් දිනපතා පරිභෝජනය කරන සීනි,, පරිප්පු, මුං ඇට, මිරිස් වැනි ප්‍රධාන භාණ්ඩ 8 ක මිල ගණන් අපි හැමදා ම සමාලෝචනය කරනවා.ගිය වසරේ මේ වකවානුව වෙද් දී රුපියල් 140 - 150 අතර තිබුණු පරිප්පු කිලෝව අද වෙළෙඳපොලේ රුපියල් 110 යි. රුපියල් 120 පමණ අලෙවි කෙරුණු සීනි කිලෝව අද රුපියල් 98 - 80 අතර මිලකට ගන්න පුළුවන්. සාමාන්‍යයෙන් උත්සව සමයේ දී අවශ්‍ය වන ආහාර සියල්ල ම ගත හොත් ඒ සෑම භාණ්ඩයක ම ගිය වසරට වඩා අඩු මිලක් තමයි අද තිබෙන්නේ.* පසුගිය කාලය තුළ විශාල ලෙස ඉහළ ගිය එළවළු මිල අද පහත වැටී තිබෙනවා. ඒ පිළිබඳ පැහැදිලි කළොත්ඔව්. පසුගිය කාලය තුළ වැටකොළු, පතෝල වැනි එළවළු පවා රුපියල් 160ඉක්මවා ගොස් තිබුණා. නමුත් අද එළවළු කිලෝව රුපියල් 20 - 30 අතර මිලකට පාරිභෝගිකයන්ට ලබා ගන්න පුළුවන්. මේ වන විට එළවළු මිල පහළ යාමට කරුණු ගණනාවක් බලපා තිබෙනවා. සාමාන්‍යයෙන් අවුරුදු කාලය වෙද්දී නිෂ්පාදනය ඉහළ යාමක් සිදු වෙනවා. ඒ වගේ ම මෙවර වැස්සෙන්වත් වෙනත් කිසිම උපද්‍රවයකින් අස්වැන්නට බාධාවක් වුනේ නැහැ. ඒ නිසා සමස්ත අස්වැන්නම වෙළෙඳපොළට ආවා. ඒ වගේ ම දිවි නැඟුම වැඩසටහන හරහාත් විශාල අස්වැන්නක් වෙළෙඳපොළට එනවා. මේ ආකාරයෙන් විශාල අස්වැන්නක් වෙළෙඳපොළට පැමිණි නිසා තමයි එළවළු මිල පහළ ගියේ.* එළවළු මිල පහළ යාම පාරිභෝගිකයන්ට වාසිදායක තත්ත්වයක් වුවත් එය ගොවීන්ට සිදුවන අසාධාරණයක් බව ඇතැමුන් පවසනවා. මේ තත්ත්වය පිළිබඳ ඔබේ අදහස කුමක්ද?මේ ආකාරයෙන් වැඩි අස්වැන්නක් ලැබෙද්දී එම අස්වැන්න භාවිත කර වෙනත් නිෂ්පාදන සිදු කරන ආකාරය එදා අපේ සමූපකාර සමිති, තරුණ ගොවි සමාජ හරහා ගොවීන් දැනුවත් කළා. විශේෂයෙන් ඒ කාලේ ගොවීන්ට තක්කාලිවලින් ජෑම් හදන ආකාරය කියලා දුන්නා. තක්කාලි වැනි දෑ තුළින් අපිට අපේ රටේ ම සෝස් හදන්න පුළුවන්. ඒ නිසා අපි අපේ රටේ ගොවි ජනතාව ඒවාට හුරු කරවන්න ඕනෑ.එවැනි පරිවර්තනයක් හරහා ගොවි ජනතාවට සිදුවන පාඩුව අවම කරගන්න පුළුවන්.ඒ වගේ ම අපේ රටේ ඒක පුද්ගල එළවළු පරිභෝජනය තිබෙන්නේ ඉතා පහළ මට්ටමකයි. නමුත් වැඩිපුර එළවළු පරිභෝජනය ශරීරයට ඉතාමත් හිතකරයි. ඒ වගේම එළවළු පරිභෝජනය නිසා ලෙඩ රෝග පාලනයකුත් සිදු වෙනවා. මේ නිසා ජනතාව තුළ එළවළු පරිභෝජනයට වැඩි උනන්දුවක් ඇති කළ යුතුයි. ජනතාව ඒ ආකාරයෙන් වැඩි වශයෙන් එළවළු පරිභෝජනයට හුරුවුනොත් මෙතරම් එළවළු අපතේ යාමක් සිදුවෙන්නේ නැහැ.* එළඹෙන උත්සව සමයේදී භාණ්ඩ මිලෙහි යම් වෙනසක් සිදුවෙයි ද?ඉදිරියේ දී බඩු මිල විශාල වශයෙන් ඉහළ යන තත්ත්වයක් නැහැ. විශේෂයෙන් ආර්ථික සංවර්ධන ඇමැතිතුමා හරහා ක්‍රියාත්මක වන දිවි නැගුම වැඩසටහන යටතේ දිගින් දිගට ම එළවළු වගා කිරීමේ කටයුතු සිදු කෙරෙනවා. ඒ වගේ ම දැනට ලංකාවේ විශාල හාල් අතිරික්තයක් තිබෙනවා. ඒ නිසා නැවත හාල් මිල වැඩිවීමක් සිදු වෙන්නේ නැහැ.දැන් අපට තිබෙන්නේ තිරිඟු පිටි යොදාගෙන සකස් කරන ආහාරවල ප්‍රශ්නය පමණයි.එයට විසඳුමක් ලෙස එම ආහාර රටාව වෙනස් කර දේශීය ආහාර අනුභවයට අපි හුරුවෙන්න අවශ්‍යයි.බඩු මිල වැඩියි, ජීවත් වෙන්න අමාරුයි කියලා ඇතැම් මාධ්‍ය මගින් උළුප්පා පෙන්නුවත් එය ඇතැම් විට එක භාණ්ඩයක් මත සිදුවන දෙයක්. පාන් මිල වැඩි වුණා දැන් කන්න විදිහක් නැහැ කියලා ඇතැමුන් පවසනවා. නමුත් ගිය වසර සමඟ සසඳද් දී මේ වසරේ භාණ්ඩ මිලෙ හි අඩු වීමක් දක්නට ලැබෙනවා.* උත්සව සමය වෙනුවෙන් අමාත්‍යංශය හරහා පාරිභෝගිකයන්ට ලබා දෙන සහන කතා කළොත්?උත්සව සමයේ දී පාරිභෝගිකයන්ට අවශ්‍ය තරම් භාණ්ඩ ලබා දීම සඳහා අපේ අමාත්‍යතුමාගේ උපදෙස් මත විශේෂ වැඩපිළිවෙළක් සකස් කර තිබෙනවා. විශේෂයෙන් සාමාන්‍ය ජනතාව ගේ පහසුව උදෙසා මේ වන විට ලක් සතොස ශාඛා 163 දිවයින පුරා ස්ථාපිත කර තිබෙනවා. දිවයින පුරාම පිහිටි ලක් සතොස සෑම ශාඛාවකින් ම එකම භාණ්ඩයක් එක ම මිලකින් ම ලබා ගන්න පුළුවන්. විශේෂයෙන් යාපනේ සිට මාතර දක්වා තිබෙන කිසිදු ලක් සතොස වෙළෙඳසැලක භාණ්ඩවල මිලෙහි වෙනසක් නැහැ.ඒ වගේ ම මිනි කෝප් සිටි, කෝප් සිටි, මෙගා කෝප් සිටි, සමූපකාර සමිති විශාල ප්‍රමාණයක් දිවයින පුරා තිබෙනවා. මේ සෑම තැනකදී ම සහන මිලට භාණ්ඩ ලබාගන්න පුළුවන්. අපි මේ වන විට සිංහල අලුත් අවුරුද්දට අවශ්‍ය භාණ්ඩ තොග රැස් කර තිබෙනවා. ඒ නිසා කිසිවෙකුට මිල වැඩි කිරීමක් හරහා පාරිභෝගිකයන්ට බලපෑමක් කරන්න බැහැ. දැනටමත් සීනි, පරිප්පු, මුං ඇට, කව්පි වැනි ප්‍රධාන ආහාර වර්ග සියල්ල ම ගබඩා කර තිබෙනවා. ඒ නිසා අපි පාරිභෝගිකයන්ට ආරාධනා කරනවා සාධාරණ මිලට බඩු ගන්න නම් ලංකා සතොස,, සමූපකාර, කෝප් සිටි යනාදියට එන්න කියලා.මේ වන විට අපි තවත් මෙගා සිටි වෙළෙඳසැල් විවෘත කරමින් පවතිනවා. ඒවායෙහි සුපිරි වෙළෙඳසැල්වල තිබෙන ඕනෑ ම භාණ්ඩයක් තිබෙනවා. දුප්පත් පොහොසත් භේදයක් නැතුව සියලු ම දෙනාට සාධාරණ මිලට බඩු ලබාගන්න පුළුවන් අපේ වෙළෙඳසැල්වලින් පමණයි. අලුත් අවුරුද්ද වෙනුවෙන් පාරිභෝගිකයන්ට සුවිශේෂී සේවයක් සපයන්න ලක් සතොස, මිනි කෝප් සිටි, කෝප් සිටි මෙන් ම සමූපකාර පද්ධතියත් සූදානමින් සිටිනවා. මේ වන විට අපි තුන්මාසයකට පමණ සෑහෙන පරිදි භාණ්ඩ තොග රැස් කර තිබෙනවා. ඒ නිසා පාරිභෝගිකයන් අනවශ්‍ය ආකාරයෙන් බඩු ගොඩ ගසා ගත යුතු නැහැ.* වී මිලදී ගැනීම සම්බන්ධව මේ දිනවල වී අලෙවි මණ්ඩලයට විශාල ලෙස චෝදනා එල්ල වෙනවා. මෙහි සැබෑ තත්ත්වය කුමක් ද?වී අලෙවි මණ්ඩලය ක්‍රියාත්මක වන්නේ අපේ අමාත්‍යාංශය හරහායි. වී මිලදී ගන්නේ නැහැ කියලා දැන් වී අලෙවි මණ්ඩලය විශාල ලෙස දෝෂාරෝපණයට ලක්ව තිබෙනවා. නමුත් මේ වන විට වී අලෙවි මණ්ඩලයට අයත් ගබඩා සියල්ල ම විවෘත කර අවසන්. අපේ ගබඩාවල වී තිබෙනවා. නමුත් කිසිදු ගැටලුවකින් තොරව තවත් වී මෙට්‍රික් ටොන් දෙළක්ෂයක් පමණ මිල දී ගන්න අපිට පුළුවන්.ඒ සඳහා අවශ්‍ය ගබඩා පහසුකම් තිබෙනවා. වී මිල දී ගන්නේ නැහැ කියලා ගොවීන් චෝදනා කළත් වී අලෙවි මණ්ඩලය වී මිල දී ගන්නේ අවශ්‍ය තෙතමනය තිබුණොත් පමණයි. නැතිනම් වී පුස් කනවා, පැලවෙනවා, එවිට ගබඩා කරන්න බැහැ. වී අලෙවි මණ්ඩලයට වී මිල දී ගැනීමට මැදිහත් වෙන්නේ සාධාරණ මිලක් ලබා දීමටයි. නමුත් කාලයක් තියාගන්න බැරි වුණොත් වීවලට සාධාරණ මිලක් ලබා දෙන්න අපහසුයි. මෙය ජනතාව තේරුම් ගත යුතුයි.* වී මිලදී ගැනීම සම්බන්ධ ගැටලුවේ දී වැඩිම චෝදනාව එල්ලවන්නේ රජයට . රජය පැත්තෙන් මෙම ගැටලුව විසදීමට ගෙන ඇති ක්‍රියාමාර්ග මොනවාද?රජය මේ සඳහා පුළුල් ලෙස මැදිහත් වී සිටිනවා. දැනට සිටින නිලධාරීන්ට අමතරව වාරි මාර්ග අමාත්‍යංශයෙන් සහ ගොවි ජන සේවා අමාත්‍යංශයේත් නිලධාරීන් රැසක් මෙන් ම උපාධිධාරීන් විශාල සංඛ්‍යාවක් වී මිලදී ගැනීමේ කටයුතු සඳහා යොදවා තිබෙනවා. ඒ වගේ ම රජය නාඩු සඳහා රුපියල් 28 කත් සම්බා සඳහා රුපියල් 30කත් සහතික මිලක් ලබා දී තිබෙනවා.මෙය සාධාරණ මිලක් ලෙස පිළිගන්න පුළුවන්. රජය බිලියන 40ක් ගොවීන්ට පොහොර සහනාධාර ලබාදීම සඳහා වෙන් කරනවා. එපමණ විශාල මුදලක සහනාධාරයක් ලබාදී මේ ආකාරයේ සහතික මිලකට වී මිල දී ගැනීම රජය පැත්තෙන් සිදුකරන විශාල කාර්යයක්. මම හිතන්නේ මේ අවස්ථාවේ රාජ්‍ය අංශයෙ මැදිහත් වීම ඉතාමත් හොද මට්ටමක පවතිනවා.* මෙවර විශාල වී අස්වැන්නක් ලැබී තිබෙනවා. එම වී මිලදී ගෙන ගබඩා කිරීමට අවශ්‍ය ගබඩා පහසුකම් වී අලෙවි මණ්ඩලය සතුව තිබෙනවා ද?යල කන්නයේ වගේම මෙවරත් විශාල වී අස්වැන්නක් ලැබී තිබෙනවා. කිසිම කෙනෙකු බිය විය යුතු නැහැ. වී මිලදී ගන්න ගබඩා පහසුකම් ප්‍රමාණවත් පරිදි වී අලෙවි මණ්ඩලය සතුව තිබෙනවා. ගොවීන් මාස තුනක් තිස්සේ අස්වැන්න ලැබෙන තුරු බලාගෙන ඉන්නවා. ඒ වගේ ම එක දවසක් වී ටික වේලා ගත්තොත් හොද මිලක් ගන්න පුළුවන්. යම් පළාතක වී ගබඩාවක් නොමැති නම් වී අලෙවි මණ්ඩලයට දුරකථන ඇමතුමකින් ඒ බව දැන්විය හැකි එහෙම සේවාවකුත් මේ වන විට ආරම්භ කර තිබෙනවා.ලොකුම චෝදනාව වන්නේ වී අලෙවි මණ්ඩලයට ප්‍රමාණවත් ගබඩා පහසුකම් නොමැති බවයි. නමුත් දැයට කිරුළ වැඩසටහන යටතේත් අපි ගබඩා 3 ක් හැදුවා. එයින් එක ගබඩාවකුත් අපිට ලැබෙනවා. එහිත් වී මෙට්‍රික් ටොන් 20,000 පමණ ගබඩා කරන්න පුළුවන්. ඒ වගේම ඉදිරියේ දී වී හාල් බවට පත් කර අපනයනය කරන්නත් අපි බලාපොරොත්තු වෙනවා.ලංකාවේ නිෂ්පාදනය කරන හාල් වර්ග පරිභෝජනය කරන පිරිස ලෝකයේ ඉන්නේ හරිම අඩුවෙන්. ඒ නිසා ලෝකේ මිනිස්සු පරිභෝජනය කරන හාල් වර්ග මෙරට නිෂ්පාදනය කිරීමට මේ වන විට පරීක්‍ෂණ සිදු කරනවා. ඒ වගේම නව ක්‍රම වේදයන් හඳුන්වා දීමටත් බලාපොරොත්තු වෙනවා. ඒ තුළින් ගොවීන්ට වැඩි අස්වැන්නක් මෙන් ම වැඩි මිලක් ද ලබා ගැනීමට හැකි වේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>23</day>
    </date>
    <link>http://www.dinamina.lk/2012/03/23/_art.asp?fn=f1203234</link>
    <topic/>
    <author>චන්දන ජයවීර</author>
    <content>නළුවෙකුගේ දක්ෂතාවය පරීක්ෂා කෙරෙන උරගලක් ලෙස හාස්‍ය රංගනයේ සාර්ථකත්වය සැලකිය හැකිය. මුලින් විකට රංගන ශිල්පීන් ලෙස සිනමාවට පිවිස පසුව අද්විතීය රංගධරයන් බවට පත් වූ චාලි චැප්ලින්, ජෝ අබේවික්‍රම වැනි විශිෂ්ඨයෝ මෙම කරුණ මනාව තහවුරු කරති.ජනකාන්ත උපහාස නළුවෙක් වීමේ අභියෝගය රංගන දිවියේ ආරම්භයේදීම ජයගත් මෙම විශිෂ්ඨයන් දෙපල නළු කලාවේ කෙළවරට යාමට හාස්‍ය රංගනයේ සාර්ථකත්වය බලපෑ අයුරු අවස්ථා කිහිපයකදී අන්‍යයන්ට පැහැදිලි කර ඇත.ජෝ අබේවික්‍රම මේ ගැන එක් අවස්ථාවක සඳහන් කළේ මෙසේ ය. “විකට චරිතයක සමබරතාවය තියා ගන්ඩ හරිම අමාරුයි. එහෙත් ඔහු එය ප්‍රේක්ෂකයා විශ්වාස කරන මට්ටමක තබා ගත යුතුයි. අතිශයෝක්තිය උඩහට කළොත් ඒක විකාරයක්. පල්ලැහැට තමයි කෙරෙන්ඩ ඕනෑ”ඇන්ටන් ජූඩ් ඔහුට ලැබෙන කවර හෝ ආකාරයක චරිතයක් මනාව නිරූපනය කිරීමේ හැකියාව ඇති දක්ෂයෙකි. ඔහු තමා රඟ දක්වන චරිතය ආස්වාදනය කොට එය අන්‍යයන්ටද රස විඳින්නට සැලැස්විය හැකි වර්ගයේ නළුවෙකි. එහෙත් ඔහු කිසි විටෙකත් ප්‍රේක්ෂක ප්‍රතිචාර පසුපස හඹා ගියේ නැත.නාට්‍ය න්‍යායාචාර්යවරයෙක් වන ජොසෙෆ් ජැසර් සඳහන් කරන ලෙස “කවර හෝ කලාවක ශිල්පක්‍රම අවිශිෂ්ට කලාකරුවෙකු අතෙහි ඔහුගේ ප්‍රබෝධය හීන කරන පුලිඟුවක් වෙයි. එම ශිල්ප ක්‍රමම නමැති ගිනි පුලිඟුවම ප්‍රතිභා සම්පන්න කලාකරුවෙකු සතු වන විට කිසිසේත් නිවාලිය නොහැකි ගිනි සිළුවක් බවට පත්වෙයි”ඇන්ටන් ජූඩ් අතිශය ජනපි‍්‍රය කලාකරුවෙක් බවට පත්වීමට හේතු වූයේ නිසර්ග ප්‍රතිභාවත්, අඛණ්ඩ කැපවීමත් ය. ඔහු පැළ සිටුවා ඒවා උස්මහත් වන තුරු බලා සිට මනාව නඩත්තු කළ කලාකරුවෙකි. ඔහු සමඟ වැඩ කළ සමකාලීනයන් ඇන්ටන්ගේ කැපවීම අගය කළ අතර ජූඩ්ගේ රසවතුන්ට ඔහුගේ දක්ෂතාවයට අමතරව පෙනුණේ නිරහංකාරත්වයයි.මේ නිසා පසු කාලීනව ප්‍රේක්ෂකයෝ ජූඩ්ගේ පෙනී සිටීම පමණක් වුවද ප්‍රමාණවත් තරමට ඔහුව පි‍්‍රය කළහ. ජූඩ් නොවේ එයින් සෑහීමකට පත්වූයේ. ඔහු ප්‍රේක්ෂකයාට වින්දනයට අමතරව ගෙදර රැගෙන යාමට දෙයක් ලබා දුන්නේ ය. ඔහුගේ වේදිකා නාට්‍ය, සිනමා හෝ ටෙලි නාට්‍යය රංගනයක් නරඹන රසිකයා එය රස විඳින විට මෙන්ම පසුවටද එම නිරූපනය ස්මරණය කොට රස විඳීය හැකි භාග්‍යවන්තයෝ වූයේ මේ නිසා ය.අසීමිතව පි‍්‍රය කරන රසිකයන් පිරිසක් ජූඩ්ට සිටියේ ය. ඔහු එම රසිකයන්ටද පෙරලා එපමණටම ආදරය කළේ ය. රසිකයන් ගෙන් ලැබෙන ප්‍රතිචාර ඔහු කිසිවිටෙකත් කරදරයක් ලෙස සැලකුවේ නැත. එසේම එම ජනපි‍්‍රයතාවය වෙනත් පටු අරමුණු සඳහා ආයෝජනය කළේ ද නැත.ඔහු පසුගිය සති අන්තයේ ලේක්හවුස් ආයතනයට පැමිණියේ “සරසවිය” පුවත් පත සතිපතා පවත්වන රසික හමුවට සහභාගී වීමටය. ලේක් හවුසියේ අමුත්තන් පිළිගැනීමේ ආලින්දයේ සිට ඔහුට සරසවිය කාර්යාලයට පැමිණීමට අඩහෝරාවක් පමණ ගතවිය. එයට හේතුව මෙම කෙටි දුර අතර ඔහුගේ සුවදුක් විමසන්නට බොහෝ පිරිසක් සිටීමත් ඔහුගේ තොරතුරු දැන ගැනීමට වචනයක් දෙකක් කතා කිරීමට වුවමනාවක් දැක් වූ පිරිසක් සිටීමත් ය.නළු නිළියන්ගේ පැමිණීම ආගන්තුක නොවන පරිසරයක වුවද ජූඩ්ට ලැබෙන්නේ විශේෂ පිළිගැනීමක් බව තහවුරු කරන්නට මෙම අත්දැකීම ප්‍රමාණවත් විය.ජූඩ් “සරසවිය” රසික හමුව ගායනයෙන්ද විහිළු තහළුවෙන්ද, අතීත අත්දැකීම් පැවසීමෙන් ද අනුස්මරණීය අත්දැකීමක් බවට පත් කළේ ය. අවසානයේ ඔහු මෙම ආනන්ද ජනක හමුවට විරාමයක් දුන්නේ ඔහු අතිශයින් පි‍්‍රය කළ “සබඳ පබිලිස්” ටෙලි නාට්‍යයේ ගීයක් ගැයීමෙනි.සර්පිනාව වයමින් “ උණ පුරුකේ බලු වලිගේ...” ගීතය ගායනා කළ ඔහු එහි අන්තරා කොටසේ එන මෙතැනට කොහෙන්ද ආවේ.... මෙතැනින් කොහෙටද යන්නේ ... හරියට කවදා ද යන්නේ.... ඉන්නේ කී දොහොද නොදැන.... නැටුම් නටන්නේ...” යන්න ගායනා කළේ අඩු ලයකිනි.ගායකයෝ තමන්ගේ ගීතයක වුවද ඒ ඒ මොහොත අනුව විවිධ වෙනස්කම් කරති. ජූඩ් එම හමුවට නිමාවක් දීමට උචිතම ක්‍රමයක් ලෙස එවැන්නක් කරන්නට ඇත. එම තාවකාලික නිමාව සදාකාලික සමුගැන්මක් නොවේ යැයි එම ලෙන්ගතු හමුවීම අවසන් වන මොහොතේ අපි කිසිවෙක් සිතුවේ නැත.ඇන්ටන් ජූඩ්ට ලැබුණේ ලැබිය යුතු වූ ජනපි‍්‍රයතාවයකි. වසර තිස් හතරක් වූ ඔහුගේ රංගන දිවියෙන් ජූඩ්ට එය උපයා ගන්නට වසර විස්සක්ම ප්‍රතිඵල විරහිතව ගෙවා දැමීමට සිදුවිය.වෙනත් නළුවන්ට පෙළ මතක් කරන කටේ ගුරෙක් ලෙස මෙන්ම ඔහු අප්‍රධාන චරිත රැසක්ද රඟපෑවේ ය. බොහෝ දෙනෙක්ට ඔහු මතකයේ රැඳී ඇත්තේ හාස්‍ය නළුවෙක් ලෙස පමණක් වුවද විජිත ගුණරත්නගේ ‘දැති කියත’ ධර්මසිරි බණ්ඩාරනායකගේ ‘යක්ෂාගමනය’ පරාක්‍රම නිරිඇල්ලගේ ‘සෙක්කුව‘ රොජර් සෙනෙවිරත්නගේ ‘පස්වැන්නා’ වැනි නාට්‍ය රැසක ඔහු ගැඹුරු චරිත රැසක් රඟපෑවේ ය. ජූඩ් හාස්‍ය නළුවෙක් වූයේ පසු කාලීනවය.උපහාස රංගන ශිල්පියෙක් ලෙස සිනමාවට අවතීර්ණ වූ ජෝ අබේවික්‍රමට පසු කාලීනව විශිෂ්ඨ චරිතාංග නළුවෙක් වීමට හැකියාවක් ලැබුණද චරිතාංග නළුවන් ලෙස රංගනයට එක් වූ ඇන්ටන් ජූඩ්ට එම අවස්ථාව ලැබුණේ නැත. මෙම අසාධාරණය ග්‍රැන්විල් රුද්‍රිගුට සිදුවිය. ඕනෑම චරිතයක් නිරූපණය කළ හැකි මෙම කුසලතා පූර්ණ නළුවන් දෙපල අවසානයේ සමාජයේ තහවුරු වූයේ විකට නළුවන් ලෙසය. එක් කණ්ඩයකට සිය හැකියාවන් සීමා කිරීම ගැන නොඑකඟතාවයක් ජූඩ්ට තිබුණි.නළු නිළියන්ගේත් ඔවුන්ගේ රුචි අරුචි ගුණාංග ගැන පවසන තීරු ලිපියකට ජූඩ් කැඳවූ අවස්ථාවේ ඔහු අකමැති චරිත ලක්ෂණ ලෙස මුල අමතක කිරීම, අපි‍්‍රය වචන කතා කිරීම, සිනහ නොවීම, වංචා හා බොරුව, තැනට ගැලපෙන ලෙස නොහැසිරීම, අනුන්ගේ දුකේදී පිහිට නොවීම දක්වා ඇත. ජූඩ් යනු කවරෙක්දැයි ඇසුවහොත් එයට පිළිතුරු දිය හැකි කෙටි වාක්‍යයක් ඇත. එනම් ඉහත කිසි දුර්ගුණයක් නොමැති විශිෂ්ඨ සිය කාර්ය වෙනුවෙන් අපරිමිත කැපවීමකින් යුත් නළුවෙක්ය යන්නය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n1203241</link>
    <topic>අයුතු බලපෑම් බැහැ:කොටියාට යළි ඉඩ නැහැ</topic>
    <author>ධනුෂ්ක ගොඩකුඹුර සහ බණ්ඩාරගම සමූහ බණ්ඩාරගම සිට</author>
    <content>ජිනීවා නුවර මානව හිමිකම් සමුළුවේ දී අප රට ලද පරාජයෙන් වඩාත් සතුටු වන්නේ අපේ ජනතාව නොව කොටි හිතවාදීන් සහ ඩයස් පෝරාව යැයි හඳුන්වා ගන්නා පිරිස පමණක් බව ජනාධිපති මහින්ද රාජපක්ෂ මහතා පැවැසීය.ත්‍රස්තවාදීන් ධජ ඔසවාගෙන කරන දේවල ප්‍රතිඵල විඳින්නට ඔවුන්ටත් සිදුවන බව අපට විරුද්ධව ඡන්දය දුන් රටවලට අමතකව ගිය බවත් ජනාධිපතිවරයා පෙන්වා දුන්නේ ය.ස්වාධීන රටක් වන අප රටට අයුතු බලපෑම් කරන්නට කිසිවකුට ඉඩ නොතබන බව අවධාරණය කළ ජනාධිපතිවරයා ත්‍රස්තවාදයට යළිත් හිස ඔසවන්නට ඉඩ නොතබන බව පැවැසීය. මානව හිමිකම් කවුන්සිලයේ දී අපට පක්ෂව ඡන්දය දුන් සියලු රටවලට ස්තුතිය පළ කළ ජනාධිපතිතුමා අපේ රටේ වැඩපිළිවෙළ අනුමත කරන නමුත් ඡන්දය ප්‍රකාශ නොකළ රටවල් 8 ත් සමඟින් අපගේ පැත්තට රටවල් 23 ක් සිටි බව පෙන්වා දුන්නේ ය.ජිනීවාවල ඡන්දය පැවැත්වෙන විට උතුරට ගිය ඇතැමුන් ඒ ජනතාවට රජයෙන් කිසිවක් නොකළ බවට කළ ප්‍රකාශ කාගේ වුවමනාවට කළ ඒවා දැයි ප්‍රශ්න කළ ජනාධිපතිතුමා බෙදුම්වාදීන් එදා ආයුධ, ගුවන් යානා මිලට ගත් මුදල් අද යන්නේ කාටදැයි ජනතාව අවබෝධ කර ගත යුතු බව කීවේය.ජනාධිපතිවරයා මේ අදහස් පළ කළේ “එක ගමට – එක වැඩක්” ජාතික සංවර්ධන වැඩපිළිවෙළ සමාරම්භක උත්සවයට බණ්ඩාරගම, වෑවිට මෛත්‍රී විද්‍යාලයේ දී ඊයේ (23) එක් වෙමිනි.එක ගමට – එක වැඩක් සංවර්ධන වැඩපිළිවෙළ ඊයේ උදෑසන 10.16 ට යෙදුණු සුබ මොහොතින් අරඹමින් ජනාධිපතිතුමා වැවිට වැවේ සංවර්ධන කටයුතුවලට මුල පිරුවේය.මීට සමගාමීව වෑවිට මෛත්‍රී විද්‍යාලය ද්විතීය පාසලක් බවට පත් කෙරිණ. ජනාධිපතිතුමාගේ ප්‍රධානත්වයෙන් පැවැති ජාතික උත්සවයට සමගාමීව රට පුරා ;ම් වැඩපිළිවෙළ ක්‍රියාත්මක කෙරිණ.ප්‍රජාතන්ත්‍රවාදය සුරකින අප රටේ මානව අයිතීන් ගැන කතා කරන රටවලට ඇෆ්ගනිස්ථානයේ සිදුවන දේ්, ආගමික නායකයන්ගේ සිහිවටනවලට කරන දේ අමතකව ඇතැයි ද ජනාධිපතිවරයා කීවේය.රටක් රජයක් සමඟ නැගී සිටින විට මෙවැනි දේ සිදු වන බව කී ජනාධිපතිවරයා අපට එරෙහිව කළ කී දේ ව්‍යර්ථ වුණේ මේ රටට ආදරය කරන ලක්ෂ සංඛ්‍යාත පිරිස් නිසා බවත් සඳහන් කළේ ය.එසේම මොනවා වුවත් මේ රට සංවර්ධනය කරන, සාමය තහවුරු කරන වැඩපිළිවෙළ කිසිසේත් නතර නොකරන බවත් ජනාධිපතිවරයා අවධාරණය කළේ ය.තමන් ගේ රට තරගයක පැටලී සිටින අවස්ථාවක රටට විරුද්ධව කටයුතු කළ හැක්කේ කාට දැයි ජනතාව තේරුම් ගත යුතු බවත් ජනාධිපතිවරයා වැඩිදුරටත් පැවසීය.ජ්‍යෙෂ්ඨ ඇමැති රත්නසිරි වික්‍රමනායක, ඇමැති බැසිල් රාජපක්ෂ, නියෝජ්‍ය ඇමැතිවරුන් වන රෝහිත අබේගුණවර්ධන, නිර්මල කොතලාවල, පාර්ලිමේන්තු මන්ත්‍රී ජානක පි‍්‍රයන්ත බණ්ඩාර මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n1203242</link>
    <topic>ජිනීවා කුමන්ත්‍රණයට හවුල් එන්.ජී.ඕ.වැඩ වර්ජන රැල්ලකට අර අඳීනවා</topic>
    <author>සිතාරා සේනානි</author>
    <content>මානව හිමිකම් කඩකිරීමේ මුවාවෙන් ජිනීවා නුවරදී ශ්‍රී ලංකාවට එරෙහිව බටහිර රටවල් කුමන්ත්‍රණය කරද්දී වැඩවර්ජන රැල්ලක් නිර්මාණය කරමින් රට අවුල් කිරීමට ඇතැම් රාජ්‍ය නොවන සංවිධාන ක්‍රියාත්මකවී ඇතැයි සෞඛ්‍ය ඇමැති මෛත්‍රිපාල සිරිසේන මහතා පවසයි. එම වැඩවර්ජන රැල්ල මෙහෙයවූ ඇතැම් වෘත්තීය සමිතිවලට මෙම රාජ්‍ය නොවන සංවිධාන මුදල් ලබාදී ඇතැයිද ඇමැතිවරයා පවසයි.ඇමැති මෛත්‍රීපාල සිරිසේන මහතා මේ බව පැවැසුවේ රුපියල් මිලියන 40ක වියදමින් කොළඹ පශ්චාත් ප්‍රාථමික හෙද අභ්‍යාස විද්‍යාලයේ ඉදිකැරුණු නව ගොඩනැඟිල්ල විවෘත කිරීම නිමිත්තෙන් එම අභ්‍යාස විද්‍යාලයේ ඊයේ (23) පැවැති උත්සවයට සහභාගී වෙමිනි. ඇමැතිවරයා එහිදී මෙසේද පැවැසීය.විවිධ ඉල්ලීම් ඉදිරිපත් කරමින් වැඩ වර්ජන රැල්ල ආවේ එකවරමයි. ඇතැම් වෘත්තීය සමිති ඉල්ලීම් සියල්ලම ලබා දුන්නත් වැඩවර්ජනය නතර කළේ නෑ, දිගින් දිගටම පවත්වා ගෙන ගියා. මේ වැඩවර්ජන මෙහෙයවන්නේ කවුරුන්ද කියා වෘත්තිය සමිති සාමාජිකයන්වත් දැන සිටියේ නෑ. ඒවා මෙහෙයවන්න සල්ලි දුන්නේ රාජ්‍ය නොවන සංවිධාන කිහිපයක්.මේ අන්දමටම වී මිල ඉහළ නංවන්න කියලා පසුගිය සති දෙකේදී ගොවි උද්ඝෝෂණ පැවැත්වුණා. අහිංසක ගොවියන් මහ මඟට ඇද දැම්මා. මේ උද්ඝෝෂණයට සහභාගී වූ අයගෙන් බහුතරයක් සැබෑ ගොවියන් නොවෙයි. සෙඩෙක් නමැති රාජ්‍ය නොවන සංවිධානය තමයි ගොවියන්ගේ මේ උද්ඝෝෂණය පිටුපස සිටියේ. එම රාජ්‍ය නොවන සංවිධානය සල්ලි දීලා, කෑම දීලා පුද්ගලයන්ව ගොවියන් වගේ මේ උද්ඝෝණවලට යොමු කොට තිබුණා.ගොවි නියෝජිතයන් සමඟ මුදල් අමාත්‍යංශයේදී ඊයේ (23) පෙරවරුවේ සාකච්ඡාවක් පැවැත්වුණා. ඔවුන් කියා සිටියේ අපි කවදාවත් ආණ්ඩුවට විරුද්ධව උද්ඝෝණය කරන්නේ නෑ කියලයි. තමන්ට ප්‍රශ්න තිබුණත් ඒවා කතා කර විසඳා ගත හැකි බව ජනාධිපති මහින්ද රාජපක්ෂ මහතා ගැන අවබෝධයකින් සිටින නිසා තමන් දන්නා බවත් ඔවුන් පැවසුවා.වෙනදාට අක්කරයකින් වී බුසල් 40ක් 50ක් ගත්තද, පොහොර සහනාධාරය නිසා දැන් අක්කරයකින් වී බුසල් 120ක් ගන්නා බව මේ ගොවි නියෝජිතයෝ ප්‍රකාශ කළා. ඒ නිසා මේ කුමන්ත්‍රණය ජනතාව හඳුනාගත යුතුයි. කවුරුන් මොන විදිහේ චෝදනා කළත් නොවැටී ඉන්න පුළුවන් ශක්තිය අවුරුදු 2500ක් පමණ වන අපේ ඉතිහාසය අපට ලබාදී තිබෙනවා.මොන බටහිර බලවේග අපව යටත් කරගන්න ආවත්, කුමන්ත්‍රණය කළත්, ඒ නිසා අපි සැලෙන්නේ නෑ. ඒවාට මුහුණ දෙන්න නම් අපි හැමෝම එකට එක්වී කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n1203243</link>
    <topic>ශ්‍රී ලංකාවේ සාමය හා සංවර්ධනයටඅමෙරිකාවේ සහාය ඉදිරියටත්</topic>
    <author>මහින්ද අලුත්ගෙදර</author>
    <content>ස්ථිරසාර සාමයක් සහ සංවර්ධනයක් සඳහා ශ්‍රී ලංකාව යන ඉදිරි ගමන වෙනුවෙන් අවශ්‍ය සහයෝගය ඉදිරියටත් ලබාදීමට සූදානම් බව අමෙරිකා එක්සත් ජනපදය අවධාරණය කරයි.ශ්‍රී ලංකාවේ සැබෑ ප්‍රතිසන්ධානයක් සහ වගවීම තුළින් ස්ථිරසාර සාමයක් කරා ළඟාවිය හැකි බවද අමෙරිකානු රාජ්‍ය ලේකම් හිලරි ක්ලින්ටන් ප්‍රකාශ කරයි.ශ්‍රී ලංකාව සම්බන්ධයෙන් ජිනීවාහි ජගත් මානව හිමිකම් කවුන්සලය වෙත ඉදිරිපත් කළ යෝජනාව සම්මත වීම පිළිබඳව විශේෂ ප්‍රකාශයක් කරමින් හිලරි ක්ලින්ටන් මේ බව ප්‍රකාශ කර ඇත.ජගත් මානව හිමිකම් කවුන්සිලයේදී ගනු ලැබු පියවර මගින් ප්‍රතිසන්ධාන ක්‍රියාවලිය ඉදිරියට ගෙන යාම සඳහා ශ්‍රී ලංකා රජයට දිරිගැන්වීමක් ලබා දුන් බවද හිලරි ක්ලින්ටන් පවසනවා.ශ්‍රී ලංකා රජය විසින් උගත් පාඩම් හා ප්‍රතිසංධාන කොමිෂන් වාර්තාව මඟින් ඉදිරිපත් කර ඇති නිර්දේශ ක්‍රියාවට නැංවීම පිළිබඳව අවධානයෙන් සිටින බවද අදාළ ඉලක්ක යථාර්ථයක් බවට පත්කර ගැනීම සඳහා සහය දක්වමින් ලක් රජය සමඟ ඉදිරියටත් කටයුතු කිරීමට බැඳී සිටින බවද ඇය සඳහන්කර තිබේ.මේ අතර රාජ්‍ය ලේකම්වරිය ප්‍රකාශ කර ඇත්තේ මේ සම්බන්ධයෙන් ඉදිරියේදී විදේශ කටයුතු ඇමැති මහාචාර්ය ජී.එල් පීරිස් මහතා සමඟ සාකච්ඡා කිරීමට බලාපොරොත්තු වන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n1203249</link>
    <topic>රටේ සංහිදියාවට ශ්‍රී ලංකාව තරම්කැප වෙන ලොව වෙනත් රටක් නෑ</topic>
    <author>මහින්ද අලුත්ගෙදර</author>
    <content>රටේ සංහිදියාවක් ඇති කර ගැනීම සඳහා ශ්‍රී ලාංකීය රජය සහ ජනතාව තරම් උනන්දුවෙන් කටයුතු කරන රජයක් හා ජාතියක් ලොව වෙනත් කිසිදු රටක නොමැති බව රුසියාව අවධාරණය කරයි.දශක තුනක යුද ගැටුම් අවසන් කර සංහිදියාවක් හා ප්‍රතිසංධානයක් ඇති කර ගැනීම සඳහා කටයුතු කරන ශ්‍රී ලංකාවට විදේශීය අත පෙවීම් අනවශ්‍ය බව ශ්‍රී ලංකාවේ රුසියානු තානාපති ව්ලැඩ්මීර් මිකායිලෝ මහතා අවධාරණය කරයි.ජගත් මානව හිමිකම් කවුන්සලයේ දී ශ්‍රී ලංකාව සම්බන්ධයෙන් ගනු ලැබූ ස්ථාවරය පිළිබඳව මාධ්‍ය වෙත විශේෂ ප්‍රකාශයක් කරමින් තානාපතිවරයා මේ බව සඳහන් කළේය.ශ්‍රී ලංකාවේ පුනරුත්ථාපනය, නැවත පදිංචි කිරීම, ප්‍රතිසංධානය, බිම් බෝම්බ ඉවත් කිරීම නිසි පරිදි ක්‍රියාත්මක වන බව සඳහන් කරන ශ්‍රී ලංකාවේ රුසියානු තානාපතිවරයා ඒ සම්බන්ධයෙන් ලෝකයම දන්නා බවද සඳහන් කරයි.අන්තර් ජාතික සබඳතාවල දී ඕනෑම රටක ස්වෛරීභාවය කෙරෙහි විශේෂ අවධානයක් යොමු කරන බව සඳහන් කරන තානාපතිවරයා ස්වාධීන රටක අභ්‍යන්තර කටයුතු සඳහා ඇඟිලි නොගැසීම රුසියාවේ විදේශ ප්‍රතිපත්තිය බවද පෙන්වා දෙයි.ලෝකයේ ඕනෑම රටක ස්වාධීනත්වයට බාධා නොවන අයුරින් කටයුතු කිරීමට හැම විටම උත්සාහ ගත් බව සඳහන් කරන ශ්‍රී ලංකාවේ රුසියානු තානාපතිවරයා එවැනි කටයුත්තක් කළ යුත්තේ එක්සත් ජාතීන්ගේ ආරක්ෂක මණ්ඩලයේ දී බවට රුපියානු ජනාධිපතිවරයා සහ විදේශ කටයුතු ඇමැතිවරයා අවධාරණය කර ඇතැයි කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n1203244</link>
    <topic>අපට විරුද්ධව ඡන්දයභාවිතා කළ රටවල් සමඟසබඳතාවන්හි වෙනසක් නැහැ</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සලයේදී රටවල් කිහිපයක්? ශ්‍රී ලංකාවට විරුද්ධව ඡන්දය භාවිතා කළද ඒ ඒ රටවල් සමඟ සිදුකෙරෙන රාජ්‍යතාන්ත්‍රික සබඳතාවන්හි කිසිඳු වෙනසක් සිදු නොවන බව විදේශ කටයුතු අමාත්‍යාංශය අවධාරණය කරයි.ලෝකයේ සෑම රටක් සමඟම සහයෝගීව ක්‍රියාකරන ශ්‍රී ලංකාවේ විදේශ ප්‍රතිපත්තිය කිසිඳු ආකාරයකින් වෙනස් නොවන බවද පවතින විදේශ සහ ආර්ථික සබඳතා ලිහිල් කිරීමේ කිසිඳු අවශ්‍යතාවයක් ලක් රජයට නොමැති බවද විදේශ කටයුතු අමාත්‍යංශයේ ලේකම් කරුණාතිලක අමුණුගම මහතා “දිනමිණ”ට පැවසීය.ශ්‍රී ලංකාවට එරෙහිව ජගත් මානව හිමිකම් කවුන්සලය වෙත ඇමෙරිකාව ඉදිරිපත් කළ යෝජනාව සම්මත කර ගත්තද ලෝකයේ කුඩා රටක් වන අපේ රටටද මිතුරු රටවල් විශාල ප්‍රමාණයක් සිටින බවට එහිදී සමස්ත ලෝකය හමුවේ පෙන්වීමට අවස්ථාව ලැබුණු බවද ඒ මහතා සඳහන් කළේය.ජගත් මානව හිමිකම් කවුන්සිලයේදී ඉන්දියාව ගත් තීරණයට අභියෝග නොකරන බව සඳහන් කළ විදේශ කටයුතු අමාත්‍යාංශයේ ලේකම්වරයා ඉන්දියාව සහ ශ්‍රී ලංකාව අතර ඉතිහාසයේ පටන් සබඳතා පවතින බවද කිසි විටෙකත් ඒවා බිඳ නොවැටෙන බවද ප්‍රකාශ කළේය.මේ අතර ඒ මහතා සඳහන් කළේ අභ්‍යන්තර වශයෙන් ඉන්දියාවේ පවතින දේශපාලන තත්ත්වයන් හේතුවෙන් මේ පියවර ගන්නා බවට ප්‍රකාශයක් කර තිබෙන බවයි.මෙවැනි යෝජනා සම්මත කර ගත්තද ශ්‍රී ලංකාව ලෝකයේ සෑම රටක් සමඟම වෙනදාටත් වඩා හොඳ සහයෝගයකින් කටයුතු කිරීමට සූදානම් බවද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n1203245</link>
    <topic>ඇතැම් දේශීය බලවේගකුමන්ත්‍රණයට හවුල්</topic>
    <author>ඉන්දික පොල්කොටුව</author>
    <content>ත්‍රස්තවාදය පරාජය කිරීමේ වැඩපිළිවෙළේ අවසන් තත්පරයේ දී පවා එය කඩාකප්පල් කිරීමට විදේශීය බලවේග හා එක් වුණු ඇතැම් දේශීය කණ්ඩායම් මෙවර ජිනීවා කුමන්ත්‍රණයේ දී ද එලෙසම එල්.ටී.ටී.ඊ න්‍යාය පත්‍රයට ක්‍රියා කෙළේ යැයි ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඕස්ට්‍රේලියාවේ සිට ‘දිනමිණ’ට පැවසීය.මෙරට නිදහස් අධ්‍යාපනය, නිදහස් සෞඛ්‍ය ආදී සියල්ල භුක්ති විඳීමින් ඩොලර් වෙනුවෙන් මවු බිම පාවා දුන් එම දේශීය කණ්ඩායම් ජාත්‍යන්තර බලවේගවලටත් වඩා භයානක බව හෙතෙම කීය.අනතුරකට ලක්ව ඕස්ට්‍රේලියාවේ ප්‍රතිකාර ලබන ඇමැතිවරයා, එරට සිට දුරකථනයෙන් සම්බන්ධ වෙමින් ඊයේ (23) සවස මේ බැව් පැවසීය.ජනාධිපතිතුමන් ප්‍රමුඛ වත්මන් ආණ්ඩුව ගත වූ වකවානුව තුළ එල්ල වූ සියලු අභියෝග ජයගත් බවත් එනිසා ඉදිරියේ දී ද ඕනෑම අභියෝගයක් ජය ගන්නා බවත් ඒ මහතා පැවසීය.ලාංකීය ඉතිහාසයේ දැවැන්තම අභියෝගයක් වූ එල්.ටී.ටී.ඊ ත්‍රස්තවාදය මවුබිමෙන් තුරන් කිරීමේ අභියෝගය සාර්ථකව ජයගත් රාජ්‍ය නායකයාට හා රජයට අන් සියලු අභියෝග එතරම් දැවැන්ත අභියෝග නොවන්නේ යැයි ද එනිසා ජිනීවා යෝජනාව සම්මත වීම කිසිසේත් රටට පසුබැසීමක් නොවන්නේ යැයි ද ඇමතිවරයා පවසයි.ජිනීවා යෝජනා නිසා ජාත්‍යන්තරය ඉදිරියේ දණින් නොවැටීමට ජාතියක් ලෙස අප මවුබිම ලැබූ සැබෑම ජයග්‍රහණය බවත් එදා ත්‍රස්තවාදය පරාජය කිරීමේ වැඩපිළිවෙළේ දී ජාත්‍යන්තරය ඉදිරියේ දණින් නොවැටී ප්‍රෞඪ ජාතියක අභිමානය රැක දුන් අප රටට අන් කිසිදු අවස්ථාවක ලෝකය හමුවේ පසු පසට යාමට අවශ්‍යතාවක් නොවන බවත් රඹුක්වැල්ල මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n1203246</link>
    <topic>වී මෙ. ටොන් 20512ක් මිල දී ගනී</topic>
    <author>විජයානි එදිරිසිංහ</author>
    <content>මෙවර මහ කන්නයේ දී මේ වන විට වී අලෙවි මණ්ඩලය විසින් වී මෙට්ට්‍රික් ටොන් 20512 (විසිදහස් පන්සිය දොළහක) මිලදී ගෙන තිබේ.ඒ සඳහා වියදම් කළ සම්පූර්ණ මුදල රුපියල් මිලියන 550 ඉක්මවා ඇති බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා කීය.අම්පාර, කිලිනොච්චිය, පොළොන්නරුව, අනුරාධපුරය හා ත්‍රිකුණාමලය යන දිස්ත්‍රික්කවලින් මෙවර වැඩි වශයෙන් වී මිලදී ගෙන තිබේ. වී අලෙවි මණ්ඩලයේ සියලු ගබඩා මේ වන විට විවෘතව පවතී. ඒවායේ මිලදී ගැනීමේ කටයුතු සිදුවන ආකාරය පිළිබඳව අමාත්‍යවරයා දිනපතා වාර්තාවක් ලබා ගනියි.අම්පාර, පොළොන්නරුව ඇතුළු ප්‍රදේ්ශවලින් මිලදී ගන්නා වී තොග වෙනත් ප්‍රදේශවල ගබඩා වෙත යවා එම ප්‍රදේශවල ගබඩා බොහෝ විට හිස්ව තබා ගැනීමට ද වී අලෙවි මණ්ඩලය කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n1203247</link>
    <topic>ඔත්තුව දුන් සිසුවාට මුදලින් තෑගි</topic>
    <author>භක්ති ධර්මප්‍රිය මෙන්ඩිස්</author>
    <content>කෝට්ටේ රජ මහා විහාරස්ථානයේ වැඩ වාසය කළ හිමිවරුන් දෙදෙනාගේ ඝාතකයන් සොයා ගැනීම සඳහා ප්‍රධානතම සාක්ෂියක් ලබා දුන් පාසල් සිසුවාට පොලිස් දෙපාර්තමේන්තුව විසින් ත්‍යාගයක් ලබාදීමට තීරණය කර තිබේ.ඝාතකයන් පැමිණි මෝටර් රථයේ අංකය පන්සල් භූමියේ පිහිටි වැලි මලුවේ ලියා තැබීමට මේ සිසුවා පියවර ගෙන තිබුණි. හිමි දෙනම ඝාතනය කිරීමේ සිද්ධියේ පරීක්ෂණ ආරම්භ කළ මිරිහාන පොලිසියේ නිලධාරීන් වැලිමලුවේ ලියා තිබූ අංකය ඔස්සේ යමින් ඝාතකයන් සොයා ගනු ලැබීය.මේ පාසල් සිසුවාගේ නුවණැති ක්‍රියාව නිසා ඝාතකයන් පැය විසිහතරක් තුළ අත්අඩංගුවට ගැනීමට හැකිවූ බවත් පොලිස් දෙපාර්තමේන්තුව විසින් ඔහුව අගයමින් මුදල් ත්‍යාගයක් ලබාදීමට තීරණය කර ඇති බවත් පොලිස් ප්‍රකාශක පොලිස් අධිකාරී අජිත් රෝහණ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n1203248</link>
    <topic>කටාර් සම්මේලනයටජනපතිට ආරාධනා</topic>
    <author/>
    <content>දොළොස්වෙනි කටාර් සම්මේලනයට සහභාගී වන ලෙස කටාර් එමීර්වරයා ජනාධිපති මහින්ද රාජපක්ෂ මහතාට කළ ආරාධනය පිළිගෙන තිබේ.එම ආරාධනය ජනපතිතුමාට භාරදුන්නේ ශ්‍රී ලංකාවේ සිටින කටාර් රාජ්‍යයේ තානාපති සෙයිඩ් අබ්දුල්ලා අල් මන්සූරි මහතායි.ආරාධනය පිළිගත් ජනාධිපතිතුමා ජිනීවා සමුළුවට ඉදිරිපත් කළ යෝජනාවේ දී කටාර් එමීර්වරයා දුන්සහාය ගැන ස්තුතිය පළකරන බවද දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=n12032410</link>
    <topic>ජිනීවා ආවරණයට ගියමාධ්‍ය කණ්ඩායමටසුනන්දගෙන් පැමිණිල්ලක්</topic>
    <author>විජයානී එදිරිසිංහ</author>
    <content>ජිනීවා සමුළුව වාර්තා කිරීමට ගිය මාධ්‍ය කණ්ඩායමට එරෙහිව නිදහස් මාධ්‍ය ව්‍යාපාරයේ සුනන්ද දේශප්‍රිය මානව හිමිකම් කොමිසමේ මහකොමසාරිස් නවනීදන් පිල්ලේට පැමිණිල්ලක් කර ඇත.තමා ඇතුළු රාජ්‍ය නොවන සංවිධානවල කටයුතුවලට ශ්‍රී ලංකා මාධ්‍ය කණ්ඩායම බාධා කළේ යැයි ඔහු කළ පැමිණිල්ලේ සඳහන් වෙයි. සුනන්ද දේශප්‍රිය ඇතුළු දේශද්‍රෝහි කොටි හිතවාදී මාධ්‍ය කණ්ඩායම සමඟ ශ්‍රී ලංකාවට එරෙහිව ජිනීවා සමුළුවට කරුණු ඉදිරිපත් කිරීමට රාජ්‍ය නොවන සංවිධාන 47 කච ජිනීවාවලට පැමිණ තිබිණි.සුනන්ද දේශප්‍රිය සමුළුවේදී අසුන්ගෙන සිටියේද ජාත්‍යන්තර කොටි නායකයකු වූ සුරේන්ද්‍රන් නැමැත්තා සමඟය.ජිනීවා සමුළුවේදී මෙරටට එරෙහිව ප්‍රකාශයක් කිරීමට ජිනීවාවලට රැගෙන ගිය සන්ධ්‍යා එක්නැලිගොඩ එම සමුළුවේ අංක 20 ශාලාවේදී දේශනයක් කළාය. ඇය ඒ සඳහා යොමුකර තිබුණේ සුනන්ද දේශප්‍රිය ඇතුළු කණ්ඩායමයි.ඒ අතර මෙරටට එරෙහි අමෙරිකානු යෝජනාව ගෙන ඒමට දින දෙකකට පෙර නිදහස් මාධ්‍ය ව්‍යාපාරය තවත් යෝජනාවක් ජිනීවා සමුළුවට ඉදිරිපත් කෙරිණි.එහි සඳහන් වූයේ ශ්‍රී ලංකා රජය මානව හිමිකම් කඩන බවකි. නිදහස් මාධ්‍ය ව්‍යාපාරයේ එම යෝජනාවට බී.බී.සී. ගුවන්විදුලිය පුළුල් ප්‍රචාරයක්ද ලබා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=r1203241</link>
    <topic>ඉන්දියාවෙන් මෙරටට පැමිණි පුද්ගලයෙක් සපත්තු පතුලේ හෙරොයින් සඟවාගෙන ඇවිත්</topic>
    <author>මීගමුව විශේෂ - එච්.ප්‍රනාන්දු</author>
    <content>සපත්තුවල ව්‍යාජ පතුල්වල සඟවාගෙන ඉන්දියාවේ සිට හෙරොයින් ගෙන ආ පුද්ගලයකුට මීගමුව මහාධිකරණ විනිසුරු ශිරාන් ගුණරත්න මහතා ජීවිතාන්තය දක්වා වූ සිර දඬුවමක් නියම කළේ ය.විත්තිකරු හෙරොයින් ළඟ තබා ගැනීමේ චෝදනාවට වරද පිළිගත්තේ ය.2001 දෙසැම්බර් මස 15 වෙනි දින හෝ ඊට ආසන්න දිනකදී ඉන්දියාවේ සිට හෙරොයින් ග්‍රෑම් 391ක් ශ්‍රී ලංකාවට ගෙනෙන ලදැයිද, ළඟ තබා ගත්තා ලදැයිද, ජාවාරම් කරන ලදැයිද විත්තිකරු මෙම නඩුවෙන් චෝදනා ලැබ සිටියේ ය.විත්තිකරු හෙරොයින් සමඟින් අත්අඩංගුවට ගන්නා ලද්දේ ගුවන් තොටුපළේ රේගු නිලධාරීන් විසිනි.රජයේ අධිනීතිඥ පද්මාල් වීරසිංහ ද සිල්වා මහතා විත්තිය වෙනුවෙන් පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=r1203242</link>
    <topic>පාණදුර ප්‍රා.ලේකම් නිල නිවෙසනිකරුනේ වහලා</topic>
    <author>පාණදුර සමූහ කපිල සෝමරත්න</author>
    <content>රාජ්‍ය පරිපාලන හා ස්වදේශ කටයුතු අමාත්‍යංශයෙන් රුපියල් ලක්ෂ 60ක මුදලක් වැය කර පාණදුර තැපැල් ස්ථානය ඉදිරිපිට ඉදිකර ඇති ප්‍රාදේශීය ලේකම් නිල නිවාසය මේ වනවිට භාණ්ඩ ගබඩාවක් බවට පත්ව තිබේ.මෙම දෙමහල් නිල නිවෙසේ කිසිවකු පදිංචිව නැති අතර වසා දමා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=r1203243</link>
    <topic>බුලත්සිංහල රජයේ රෝහලට ගිලන් රථයක් නෑ</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>බුලත්සිංහල රජයේ රෝහලට දීර්ඝ කාලයක සිට ගිලන් රථයක් නැත. හදිසි රෝගියකු වෙනත් රෝහලක් වෙත යැවීමට අවශ්‍ය වුවහොත් හොරණ හෝ පිඹුර මූලික රෝහලකින් ගිලන් රථයක් ගෙන්වා ගෙන රෝගියා අදාළ රෝහලට යැවීමට දැනට සිදු කෙරේ.බොහෝ අවස්ථාවලදී ගිලන් රථය ලබා ගැනීමට නොහැකි වූ විට තමා ඉතා දුෂ්තර තත්ත්වයකට පත්වන බවද රෝගීහු කියා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=r1203244</link>
    <topic>පිළිමතලාව තේ දළු ප්‍රවාහනයේදී අයකරන ගාස්තුව ඉහළට</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>පිළිමතලාව අවට ප්‍රදේශවල අමු තේ දළු ප්‍රවාහනය කිරීම වෙනුවෙන් දළු කිලෝවක් සඳහා ප්‍රවාහන ගාස්තු වශයෙන් අදාළ තේ කර්මාන්ත ශාලා හිමියන් විසින් රුපියල් දෙකක මුදලක් අය කිරීම නිසා තේ දළු තේ වතු හිමියෝ දැඩි අපහසුතාවකට පත්ව සිටිති.ඉන්ධන මිල ඉහළ යෑමත් සමග ප්‍රදේශයේ ඇතැම් තේ කර්මාන්ත ශාලා හිමියන් මේ මුවාවෙන් විශාල මුදලක් උපයා ගන්නා බවත් ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=r1203245</link>
    <topic>අත්‍යවශ්‍ය භාණ්ඩ හා ආහාර ද්‍රව්‍ය වැඩි මිලට අලෙවි කරන වෙළෙඳුන්ට දඩ හා සිරදඬුවම්</topic>
    <author>පානදුර සමූහ කපිල සෝමරත්න</author>
    <content>කල් ඉකුත්වූ අත්‍යවශ්‍ය භාණ්ඩ ආහාර ද්‍රව්‍ය සහ සිසිල් බීම වැඩි මිලට අලෙවි කිරීමේ චෝදනාවලට වරදකරුවන් වන වෙළෙන්දන්ට දඩ සමඟ සිරදඬුවම් නියම කරන බව පානදුර මහේස්ත්‍රාත් ආර්. එස්. ඒ. දිසානායක මහතා විවෘත අධිකරණයේදී පැවැසීය.මහේස්ත්‍රාත්වරයා මෙසේ ප්‍රකාශ කළේ කල් ඉකුත් වූ කල්කිරි මහජනයාට අලෙවි කිරීමේ චෝදනාවට වරද පිළිගත් හතරදෙනකුට රුපියල් දහදාහ බැගින් දඩ නියම කරමිනි.නිෂ්පාදන දිනය නොමැතිව සීනි අලෙවි කිරීමේ චෝදනාවට වරද පිළිගත් පුද්ගලයෙක්ට රුපියල් පන්දාහක දඩයක් ද, කල් ඉකුත් වූ ආලේපන අලෙවි කිරීමේ චෝදනාවට වරද පිළිගත් කාන්තාවකට රුපියල් පන්දහසක දඩයක් ද නියම කෙළේය.ජගත් පාරිභෝගික අයිතිවාසිකම් දින මේ සැකකරුවන් සහ සැකකාරියන් අධිකරණය වෙත ඉදිරිපත් කළේ පාරිභෝගික කටයුතු පිළිබඳ අධිකාරිටය් කළුතර ශාඛාවේ නිලධාරීන් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=r1203246</link>
    <topic>පමුණුගම උස්වැටකෙයියාව එහාමුල්ල පාර කාපට් කෙරේ</topic>
    <author>පමුණුගම සමූහ</author>
    <content>පමුණුගම උස්වැටකෙයියාව එහාමුල්ල පාර කිලෝමීටර් අටක් කාපට් කිරීමට කටයුතු යොදා ඇත.වරාය මහාමාර්ග අමාත්‍යංශය චීන සංවර්ධන බැංකු අරමුදල යටතේ මුදල් යෙදවීමට බලාපොරොත්තු වේ.මේ පාර සංවර්ධනය වීමෙන් මීගමුව - කොළඹ උස්වැටකෙයියාව හරහා කොළඹට යෑමට කෙටි විකල්ප මාර්ගයක් ඇතිවන අතර පමුණුගම, එහාමුල්ල, උස්වැටකෙයියාව ආදී ගම්මාන සංවර්ධනය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=r1203247</link>
    <topic>සිවිල් ආරක්‍ෂක නිලධාරීන්ටඋසස්වීම් දීම ප්‍රමාදයි</topic>
    <author>නිට්ටඹුව සමූහ ජෙනට් ජයසිංහ</author>
    <content>සිවිල් ආරක්‍ෂක දෙපාර්තමේන්තුව මගින් පසුගියදා පැවැත්වූ නියාමක, උප නියාමක සම්මුඛ පරීක්‍ෂණයෙන් සමත්වූ නිලධාරීන්ට මේ වනතෙක් එම උසස්වීම් ලබා දී නොතිබීම ගැන ඔවුහු මැසිවිලි නඟති.එයට අමතරව පසුගිය වසරේදී මේ නිලධාරීන් සඳහා සම්මුඛ පරීක්‍ෂණයක් පවත්වා සමත් වූ අයට මෙතෙක් උසස්වීම් ලබා දී නැත.අනෙකුත් රාජ්‍ය ආයතනවල නිලධාරීන්ට උසස්වීම් ලබාදීමේ රාජ්‍ය ප්‍රතිපත්තිය අනුව මේ සම්මුඛ පරීක්‍ෂණ දෙකෙන් සමත්ව උසස්වීම් ලැබීමට සුදුසුකම් ලබා සිටින සියලුම සිවිල් ආරක්‍ෂක නියාමකයන්ට සාධාරණයක් කරන ලෙස බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=r1203248</link>
    <topic>බෙම්මුල්ල හොර මත්පැන්තිප්පොළක් වටලයි</topic>
    <author>යක්කල විශේෂ – රුවන් සමන්ති අධිකාරි</author>
    <content>කාලයක් තිස්සේ රහසිගතව බෙම්මුල්ල ප්‍රදේශයේ පවත්වාගෙන ගිය නීති විරෝධි මත්පැන් නිෂ්පාදනාගාරයක් වැටලූ ගම්පහ පොලිසියේ නිලධාරීන් අත්තනගලු ඔයේ සඟවා තිබූ ගෝඩා මිලිලීටර් දාහතර ලක්‍ෂයක් අත්අඩංගුවට ගෙන ඇත.ගම්පහ පොලිසියේ දූෂණ මර්දන අංශයේ ස්ථානාධිපති පො. ප. ජී. ඩබ්. බී. යටිවැල්ල, පො. සැ. සම්පත්, කුසුමපාල, ගුණසේකර, පො. කො. වසන්ත, නවරත්න, ප්‍රසන්න යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=r1203249</link>
    <topic>චෝදනා දෙකකටපුද්ගලයකුට දඩ</topic>
    <author>ගම්පහ සංචාරක නිමල් ජයසිංහ</author>
    <content>අන් පුද්ගලයකු ලෙස පෙනී සිටීම, රජයේ සේවකයකු අසත්‍ය ප්‍රකාශ කිරීමේ චෝදනාවට වරද පිළිගත් අයකුට චෝදනා දෙකට වසරක සිර දඬුවමක්ද, රුපියල් 1000/- ක දඩයක්ද නියම කළ ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය සිර දඬුවම වසර 05කට අත්හිටුවීමට ද නියම කළාය.පැමිණිල්ල වැලිවේරිය පොලිසියෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=s1203241</link>
    <topic>සියලු කණ්ඩායම් එකවගේ:ක්‍රිකට් ක්‍රීඩාව චමත්කාරජනකයි</topic>
    <author/>
    <content>එක්දින ක්‍රිකට් තරගවල ඇති චමත්කාරය ආසියානු ක්‍රිකට් තරගාවලියේදී මනාව පිළිඹිඹු වූවේ යැයි හිටපු ලොව අග්‍රගන්‍ය ක්‍රිකට් ක්‍රීඩක සුනිල් ගවස්කාර් පවසයි.එදා බටහිර ඉන්දීය කොදෙව්වන් කාලයක් තිස්සේ එක දිගට ජය අත්කර ගත්තද, දැන් සියලු කණ්ඩායම් එකවගේ දස්කම් දැක්වීම නිසා ක්‍රිකට් ක්‍රීඩාවේ අනාවැකි පළ කිරීමේදී මනා අධ්‍යයනයක් අවශ්‍ය බව ගවස්කාර් පැවැසීය.ඕනෑම මොහොතක ප්‍රබලයන් පරදවා නොසීතූ වෙනස්කම්,අනෙක් කණ්ඩායම්වලට කළ හැකි බව දැන් ඔප්පුවී ඇතැයි හෙතෙම අවධාරණය කළේය.ආසියානු ක්‍රිකට් තරගාවලියේදී ලෝක ක්‍රිකට් සූර ඉන්දියාව හා ලෝක අනුසූර ශ්‍රී ලංකාව පරාජය කොට එක්දින ශ්‍රේණිගත කිරීමේ 9වැනි ස්ථානයේ සිටින බංග්ලාදේශය අවසන් මහා තරගයට සුදුසුකම් ලබා ගත්තේය.එය ක්‍රිකට් ලොව බොහෝ කථාබහ ඇතිවූ අළුත්ම සිද්ධියකි.ආසියානු ක්‍රිකට් තරග ලොව පුරා රූපවාහිනියෙන් විකාශය කිරීමේ අයිතිය ඇති නිම්බස් ක්‍රිකට් විචාරය අතරතුරදී දිනමිණ සමග විශේෂ සාකච්ඡාවකට එක්වෙමින් ගවස්කාර් මේ අදහස පළ කළේය.නිම්බස් ආයතනය ගෙන එන රූපවාහිනී විස්තර ප්‍රචාරයට ශ්‍රී ලංකාවේ රොෂාන් අබේසිංහ මහතාද එක්ව සිටී.ශ්‍රී ලංකා පිළේ ඇන්ජලෝ මැතිව්ස් හා තිසර පෙරේරා ආබාධවලට ලක්වීම කණ්ඩායම පසු බැසීමට බලපෑ කරණක් බව ගවස්කාර්ගේ අදහස විය.“ඇන්ජලෝ තරග වෙනස් කරන ක්‍රීඩකයෙක්.ඔහු ඒ බව ඔප්පු කර තිබෙනවා.තිසර පෙරේරා හොද තුන් ඉරියව් ක්‍රීඩකයෙක්.ඕනෑම කණ්ඩායමකට අංක හය,හත හා අට යන ස්ථානවල පන්දුවට පහර දෙන පිතිකරුවන්ගේ සේවය ඉතාම වැදගත්.ඒක ජය පරාජයට බලපාන විශේෂ සාධකයක්.ඔවුන් දෙදෙනා සිටියානම් ශ්‍රී ලංකාව මේ තරගාවලියේදී අත්වූ ප්‍රතිළුලය වෙනස් වෙන්න තිබුණා”ගවස්කාර් පැවැසීය.ශ්‍රී ලංකා පිළට ගෙවීගිය කාලයේදී තරගාවලි ඹසකට මුහුණදීමට සිදුවීමද ආසියානු තරගාවලියේ පසුබැසීමට බලපෑ තවත් හේතුවක් බව ගවස්කාර් පැවැසීය.ආසියානු ක්‍රිකට් තරගාවලියට තවත් රටවල් දෙකකටවත් අවස්ථාව ලබාදීම ඉතා වැදගත් බව ගවස්කාර් පෙන්වා දෙයි.කළාපයේ ක්‍රීඩාව තව දුරටත් පුළුල් කිරීම උදෙසා සුදුසුකම් ලැබීමේ තරගාවලියක් පැවැත්වීමේ වැදගත්කම හෙතම අවධාරණය කළේය.“මේ තරගාවලිය සති දෙකකට පමණ සීමා වුණා.කණ්ඩායම් 6ක් සහභාගී වෙනවා නම් තරගාවලිය සති තුනක් දක්වා දීර්ඝ වෙනවා.එසේ වුවහොත් තරගාවලිය කළාපයේ ක්‍රිකට් දියුණුවට තව තවත් වැදගත් වෙන්වා යැයි ගවස්කාර් වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=s1203242</link>
    <topic>බංග්ලාදේශය දැන් අලුත් කණ්ඩායමක්</topic>
    <author>පි‍්‍රන්ස් ගුණසේකර බංග්ලාදේශයේ සිට</author>
    <content>ආසියානු කුසලාන ක්‍රිකට් තරගාවලියේ අවසාන මහා තරගයේ දී සත්කාරක බංග්ලාදේශ කණ්ඩායම ඉතාමත් හොඳින් ක්‍රීඩා කළ බවත් ඇත්ත වශයෙන්ම මෙය අලුත් බංග්ලාදේශ කණ්ඩායමක් බවත් ජයග්‍රාහී පාකිස්තාන නායක මිස්බා උන් හක් පැවසීය.‘ඇත්තම කියනවා නම් මේ තරගයේ නියම ජයග්‍රාහකයෝ බංග්ලාදේශයයි. ඔවුන් ක්‍රීඩා කළ ආකාරය ඉතාමත් ප්‍රශංසනීය යි” උල් හක් පෙරේදා අවසාන තරගයෙන් පසුව කියා සිටියේ ය.පාකිස්තානය මෙවර ආසියානු කුසලානය දිනා ගත්තේ බංග්ලාදේශය සමග තියුණු තරඟයකින් පසුව යන්තම් ලකුණු 2 කිණි. පාකිස්තානයේ කඩුලු 9 ට ලකුණු 236 හඹා ගිය බංග්ලාදේශයට ලබා ගත හැකි වූයේ කඩුලු 8 ක් දැවී ලකුණු 234 කි.ජයග්‍රහණය සඳහා කඩුලු 3 ක් අතැතිව තවත් ලකුණු 9ක් පමණක් අවශ්‍යව තිබූ බංග්ලාදේශයට ලබාගත හැකි වූයේ ලකුණු 6ක් පමණි.“එය අගනා ජයග්‍රහණයකි. සියලුම ක්‍රීඩකයෝ හොඳින් සටන් කළා. සෆ්රාස් අහමඩ් ගේ ඉනිම (නොදැවී 46) අපට ඉතාමත් වැදගත් වුණා” යැයි උල් හක් කියා සිටියේ ය.මේ තරගාවලියේ සෑම තරගයකදීම තම කණ්ඩායම ඉතාමත් දක්‍ෂ අයුරින් ක්‍රීඩා කළ බවත් මේ තරගාවලියෙන් සෑහෙන දෙයක් ලබා ගත් බවත් බංග්ලාදේශ නායක මුෂ්ෆිකර් රහිම් ප්‍රකාශ කළේය.“ෂකිබ් හා ටමිම් යන දෙදෙනාව දස්කම් අතරේ සිටි පිතිකරුවනුයි. ඔවුන්ගේ දැවී යාම තරගයේ තීරණාත්මක අවස්ථාව වුණා. අවසාන ඕවරයේ දී අපි ලකුණු 19 ක් ලබා දුන්නා. එයද තීරණාත්මක සාධකයක් බවට පත් වුණා” රහිම් සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=s1203243</link>
    <topic>රන්දිව් යළි කැඳවයි</topic>
    <author>වර්නන් ගුණසේකර</author>
    <content>සංචාරක එංගලන්ත ක්‍රිකට් කණ්ඩායම සමග පැවැත්වෙන ද්විත්ව ටෙස්ට් තරගමාලාව සඳහා ශ්‍රී ලංකාව පිට දඟ පන්දු යවන සුරාජ් රන්දිව් යළි කැඳවා තිබේ. එහෙත් පිතිකරු චාමර සිල්වා කණ්ඩායමට නම් කොට නැත.ලකුණු අතරේ සිටින චාමර සිල්වා කණ්ඩායමට ඇතුළත් නොවීම විමතියට කරුණකි. පසුගිය ප්‍රිමියර් ලීග් තුන්දින තරගාවලියේ ලකුණු දහස ඉක්මවූ එකම පිතිකරුවා ඔහු වෙයි.මීට අමතරව එංගලන්තය සමග පැවැති පෙරහුරු තරග දෙකේදීම සිල්වා ලකුණු අතර සිටියේය. දෙවැනි තරගයේදී ඔහු ලකුණු 163 ක් වාර්තා කිරීමට සමත් විය.පසුගිය දෙසැම්බර් ජනවාරියේ ශ්‍රී ලංකා කණ්ඩායමේ දකුණු අප්‍රිකානු සංචාරයෙන් ඉවත් කෙරුණු රන්දිව් මේ තරගවාරයේ පළමු පෙළ තරග පහකදී කඩුලු 37 ක් ලබා ගනිමින් 14 දෙනාගේ ශ්‍රී ලංකා සංචිතයේ ස්ථානය යළි දිනාගෙන තිබේ.27 හැවිරිදි රන්දිව් තෝරා ගෙන ඇත්තේ අජන්තා මෙන්ඩිස් වෙනුවටය. මේ අනුව රන්දීව් මේ ටෙස්ට් තරගමාලාවේදී රංගන හේරත් සමග දඟ පන්දු ප්‍රහාරයේ නියැලෙනු ඇත.මේ වන විට රන්දිව් ටෙස්ට් තරග හයකට සහභාගි වී කඩුලු 21 ක් ලබා ගෙන තිබේ.දෙපිල අතර පළමු ටෙස්ට් තරගය ලබන සඳුදා (26) ගාල්ලේදී ආරම්භ වේ. දෙවැනි තරගය අප්‍රේල් 3 සිට 7 දක්වා කොළඹ පී. සරා ඕවල්හිදි පැවැත්වේ.ශ්‍රී ලංකා සංචිතයමහේල ජයවර්ධන (නායක), ඇන්ජලෝ මැතිව්ස් (උප නායක), තිලකරත්න ඩිල්ෂාන්, තරංග පරණවිතාන, ලහිරු තිරිමාන්න, කුමාර් සංගක්කාර, තිලාන් සමරවිර, දිනේෂ් චන්දිමාල්, ප්‍රසන්න ජයවර්ධන, සුරංග ලක්මාල්, ධම්මික ප්‍රසාද්, චානක වෙලගෙදර, සුරාජ් රන්දිව්, රංගන හේරත්.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=s1203244</link>
    <topic>විද්‍යාර්ථ - සිල්වෙස්තර25 වැනි එක්දින ගැටුම හෙට</topic>
    <author>ඉන්දික පොල්කොටුව</author>
    <content>මහනුවර විද්‍යාර්ථ හා සාන්ත සිල්වෙස්තර් 25 වැනි වාර්ෂික සීමිත ඕවර ක්‍රිකට් තරගය හෙට (25) පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.මවර විද්‍යාර්ථ කණ්ඩායම නිලුක්ෂ ගලපිටගේ විසින් මෙහෙයවනු ලබන අතර සිල්වෙස්ටර් විදුහල් පිල රුවන්ත ඒකනායක විසින් මහෙයවනු ලබයි.මෙතෙක් පැවැති තරග 24 න් 17ක් සිල්වෙස්ටර් පිල ජයගෙන ඇති අතර 4ක් විද්‍යාර්ථ කණ්ඩායම විසින් ජයගෙන තිබේ.තරග 3ක් ජය පරාජයෙන් තොරව අවසන් වී ඇති අතර මෙවර කණ්ඩායම් දෙකම ඉතා ඉහළ මට්ටමකින් සිටියද සාන්ත සිල්වෙස්තර් විදුහල් පිල ඉකුත්දා මහා ක්‍රිකට් තරගයේ පළමු ඉනිමේ ජය ලැබීමෙන් පසු ඔවුන්ගේ ජයග්‍රාහි මානසිකත්ව තවත් ඉහළ නැංවී ඇත.විද්‍යාර්ථ විදුහල්පති පී. ඒ. එස්. අල්විස් හා සිල්වෙස්තර් විදුහල්පති ටී. ආර්. එස්. මීටියාගොඩ යන මහත්වරුන්ගේ සහභාගිත්වයෙන් මෙහි කුසලාන ප්‍රදානය සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=s1203245</link>
    <topic>රන් සටනේ ජය පැරදුමක් නෑ</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු විදුහලත් පානදුර ශ්‍රී සුමංගල විදුහලත් අතර මොරටුව ටිරෝන් ප්‍රනාන්දු ක්‍රීඩාංගණයේ පැවති 60 වැනි ‘රන් සටන’ ජය පරාජයෙන් තොරව කෙළවර වූවත් පළමු ඉනිමේ ජය වාර්තා කිරීමට සුමංගල විදුහල සමත්විය.පළමුවෙන් පන්දුවට මුහුණ දුන් සුමංගල විදුහල ලකුණු 226 ක් වාර්තා කළ අතර මොරටු විදුහලට ලබාගත හැකි වූයේ ලකුණු 116 ක් පමණි. අයහපත් කාලගුණය හේතුවෙන් දෙවැනි දින පස්වරු 5 ට තරගය නතර කරන විට මොරටු විදුහල දෙවැනි ඉනිමේදී කඩුළු 4 කට ලකුණු 203 ක් වාර්තා කර තිබුණි. නායක සංඛ රමේෂ් නොදැවී ලකුණු 74 ක් ලබා ගැනීමට සමත් විය.මෙම තරගයේ විශේෂ සිද්ධිය වූයේ මොරටු විදුහලේ නායක සංඛ රමේෂ් පසුගිය වසරේදී තරග 17 කට සහභාගී වී ලකුණු 1167 ක් ලබා කඩුළු 103 ක් දවා ගැනීම හා මෙම පාසල් වාරයේදී තරග 14 කට සහභාගී වී ලකුණු 900 ඉක්මවා කඩුළු 103 ක් දවා ගැනීමය. වසර 74 ක ක්‍රිකට් ඉතිහාසයක් ඇති මොරටු විදුහලේ මෙවැනි දස්කමක් දැක්වු ප්‍රථම ක්‍රීඩකයා සංඛ රමේෂ්ය.අභාග්‍යයකට මෙන් පසුගිය වසරේ 19 න් පහළ පාසල් ක්‍රිකට් සංචිතයේ සාමාජිකයෙකු වූවද ඔහුට ශ්‍රී ලංකා පාසල් කණ්ඩායම නියෝජනය කිරීමේ අවස්ථාව නොලැබිණි.ශ්‍රීී සුමංගල වෙනුවෙන් වැඩිම ලකුණු සංඛ්‍යාව වන 51 වාර්තා කිරීමට මාධව සතුරංග සමත් වූ අතර ලහිරු විමුක්ති ලකුණු 25 කට කඩුළු 4 ක් දවාගත් අතර මොරටු විදුහල වෙනුවෙන් තිලාන් කවිශ්ක ලකුණු 61 ක් වාර්තා කළේය.ශ්‍රී සුමංගල – 226 මාධව සතුරංග 51, චාමික ඇන්ජලෝ 48, අරුණ ධර්මසේන 41, අන්ජු තාරක 24, අසංක චාමර 23, (සංඛ රමේෂ් 4 / 67)මොරටු විදුහල – 116 තිලාන් කවිෂ්ක 58 (අන්ජු තාරක 3 / 33, තාරක නදීෂාන් 2 / 16, ලහිරු විමුක්ති 4 / 25) සහ 203 / 4 සංඛ රමේෂ් නොදැවී 74, තිලාන් කවිශ්ක 34, ඉෂාන් පීරිස් 40, සෆ්රාස් ප්‍රිනා 31, (අන්ජු තාරක 2 / 46).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=s1203246</link>
    <topic>සාන්ත මැතිව්-සාන්ත ජෝන්41 වැනි මහ ක්‍රිකට් ගැටුම හෙට</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>දෙමටගොඩ සාන්ත මැතිව් හා සාන්ත ජෝන් දෙවිවිදුහල අතර 41 වැනි මහා ක්‍රිකට් තරගය හෙට (25) කොළඹ බ්ලූම්පීල්ඩ් ක්‍රීඩා පිටියේ දී පැවැත්වේ.කොළඹ ප්‍රධාන මහා ක්‍රිකට් තරගයක්ව පැවති මෙම තරගය යම් යම් අපහසුතා මැද කලක් නොපැවතුණු අතර 2006 සිට නැවත අරඹා පවත්වාගෙන යයි.ඉහත කාලයේ දී කොළඹ සරවනමුත්තු පිටියේ ප්‍රධාන වශයෙන් ද සී.සී.සී ක්‍රීඩාංගණයේ දී ද බම්බලපිටිය පොලිස් ක්‍රීඩාංගනය, වෙස්ලි ශාලිකා දුම්රිය වැනි ක්‍රීඩාංගනවල දී පවත්වන ලද මෙම මහා ක්‍රිකට් තරගය මෙවර කොළඹ බ්ලූම්පීල්ඩ් ක්‍රීඩා පිටියේ උත්කර්ෂවත් අන්දමින් පැවැත්වීමට සාන්ත මැතිව් විද්‍යාලයේ ආදි ශිෂ්‍ය සංගමය කටයුතු යොදා ඇත.සාන්ත මැතිව් විදුහලේ පුහුණුතරු ලෙස ජගත් හෙට්ටිආරච්චි මහතා කටයුතු කරයි. එස්. පී. හර්ෂ දිලිප් කුමාර නායකත්වය දරණ අතර නිපුන මධුශංක දසනායක උප නායක ලෙස කටයුතු කරයි. සාන්ත ජෝන් විදුහලේ පුහුණුකරු වන්නේ අයි. එස්. ප්‍රනාන්දු මහතා ය. සල්මාන් රට්සින් නායකත්වය දරන අතර උප නායක ලෙස බ්‍රයින් ජෝජ් කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=s1203247</link>
    <topic>මාතලේ හොකී සැණකෙළිය හෙට</topic>
    <author>අසෝක හිඳගොඩ මාතලේ දිසා විශේෂ</author>
    <content>දිවයිනේ හොකී නිජබිම ලෙස සැලකෙන මාතලේ පුරවරයේ ප්‍රවීණයන්ගේ හොකී සැණකෙළිය හෙට (25) මාතලේ එඩ්වඩ් හොකී ක්‍රීඩාංගණයේදී පැවැත්වේ.මෙහිදී පිරිමි වයස අවුරුදු 40 න් ඉහළ අන්තර් ක්‍රීඩා සමාජ හොකී තරගාවලියක් පැවැත්වීමට නියමිතය.ශ්‍රී ලංකා හොකී පිල නියෝජනය කළ ප්‍රවීණ හොකී ක්‍රීඩකයින් රැසකගෙන් සමන්විත මාතලේ විජය, මල්වත්ත, සහිරා සහ පාර්ක් යන ක්‍රීඩා සමාජ මෙහිදී තරග වදිති. මුල් වටයේ තරග ලීග් ක්‍රමයට පැවැත්වේ. යු. එල්. එම්. ලකිබ් අභියෝගතා කුසලානය සඳහා මාතලේ මල්වත්ත ක්‍රීඩා සමාජය දෙවැනි වරටත් මෙම තරගාවලිය සංවිධානය කරයි.මෙම හොකී සැණකෙළියේ ප්‍රධාන ආරාධිතයා ලෙස ප්‍රවාහන නියෝජ්‍ය අමාත්‍ය රෝහණ දිසානායක මහතා සහභාගී වේ. 1969 දී ආරම්භ කළ මාතලේ දිසාවේ පැරණිතම ක්‍රීඩා සමාජයක් වන මල්වත්ත ක්‍රීඩා සමාජයෙන් බිහිවූ ප්‍රවීණ හොකී ක්‍රීඩකයන් ක්‍රීඩා පරිපාලකයන් හා සංවිධායකවරු සිහිකරමින් උපහාරයක් ලෙස මෙම හොකී සැණකෙළිය සංවිධානය කෙරෙන බව මල්වත්ත ක්‍රීඩා සමාජ ලේකම් යු. එල්. එම්. ලතීබ් මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=s1203248</link>
    <topic>කුරුණෑගල මලියදේව - සාන්ත ආනා 14 වැනි එක්දින ක්‍රිකට් ගැටුම අද</topic>
    <author>ප්‍රැන්සිස් වර්ණකුලසූරිය පොතුහැර විශේෂ</author>
    <content>ජානක බෝගොල්ලාගම අනුස්මරණ කුසලානය සඳහා 14 වැනි වතාවට පැවැත්වෙන කුරුණෑගල මලියදේව - සාන්ත ආනා සීමිත ඕවර එක්දින ක්‍රිකට් තරගය අද (24) කුරුණෑගල වෙලගෙදර ක්‍රීඩාංගණයේදී පැවැත්වේ.මලියදේව - සාන්ත ආනා මහා ක්‍රිකට් තරගය පසුගිය වර්ෂ කීපයක් තුළදී නොපැවැත්විණි. මෙවර පැවැත්වෙන එක්දින තරගය විදුහල් දෙක අතර පැවැත්වීමට නියමිතව තිබූ මලියදේව - සාන්ත ආනා විසිඅටවන (28) මහා ක්‍රිකට් තරගය (ඇතුගල්පුර සටන) සංකේතවත් කෙරේ.මෙතෙක් පැවති එක්දින තරගවලින් එක් තරගයක් තීරණයක් නොමැතිව අවසන්වී ඇති අතර සෙසු තරග විදුහල් දෙක සමව ජයග්‍රහණය කර ඇත. මලියදේව මෙම ක්‍රිකට් වාරයේදී තරග 16කට මුහුණදී ඇති අතර මුල් ඉනිමේ ජයග්‍රහණ 7ක් සමඟ ජයග්‍රහණ 2ක් ලබාගෙන ඇති අතර තරග 2ක් පරාජය වී ඇත. සෙසු තරග ජය පැරදුමෙන් තොරව අවසන් වී ඇත.සාන්ත ආනා පිල මේවනවිට තරග 16කට සහභාගිවී තරග 3ක මුල් ඉනිමේ ජයග්‍රහණ සමඟ තරග 4කින් පරාජය වී ඇති අතර සෙසු තරග ජයපැරදුමෙන් තොරව අවසන්වී ඇත. පස්වැනි වසරේ ක්‍රීඩක නිම්න කරුණාරත්න මලියදේව පිල මෙහෙයවන අතර සිව්වැනි වසරේ ක්‍රීඩක එවන් ප්‍රනාන්දු සාන්ත ආනා පිල මෙහෙයවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=s1203249</link>
    <topic>සය සාමාජික ක්‍රිකට්හෙට මොරටුවේදී</topic>
    <author>මැදමුලන සමූහ</author>
    <content>මොරටුව කොරලවැල්ල සාන්ත මයිකල් ක්‍රීඩා සමාජය විසින් සංවිධානය කරනු ලබන මොරටුව ප්‍රාදේශීය සභා බල ප්‍රදේශය තුළ තිබෙන ක්‍රීඩා සමාජවලට පමණක් සහභාගිවිය හැකි ඩිනේෂ් සොයිසා අභියෝගතා කුසලාන සය සාමාජික සැහැල්ලු පන්දු ‘බඩී’ ක්‍රිකට් තරගාවලිය හෙට (25) සාන්ත මයිකල් ක්‍රීඩා පිටියේදී පැවැත්වේ.  අම්බලන්තොට ප්‍රාදේශීය ලේකම් කාර්යාලය සංවිධානය කරන හම්බන්තොට දිස්ත්‍රික් අන්තර් ප්‍රාදේශීය ලේකම් කාර්යාල සැහැල්ලු පන්දු ක්‍රිකට් තරගාවලිය මේ මස 31 වැනි දින ලුණුගම්වෙහෙර විමල් රාජපක්ෂ ක්‍රීඩාංගණයේදී පැවැත්වේ.මෙහිදී හම්බන්තොට දිස්ත්‍රික්කයේ ප්‍රාදේශීය ලේකම් කාර්යාල 12 ක් තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=f1203241</link>
    <topic>ජිනීවා අභියෝගය හාශ්‍රී ලංකාවේ අනාගතය</topic>
    <author>සකස් කළේ ඉන්දික ජයරත්න</author>
    <content>අමාත්‍ය ඩලස් අලහප්පෙරුම මහතා 2012 මාර්තු 23 වන දින ජාතික ගුවන්විදුලියේ සුභාරතී සංවාද මණ්ඩපයට දැක් වූ අදහස් ඇසුරෙන් පළවන ලිපියකි.පෙබරවාරි 27 වැනිදා ජිනීවා හි ආරම්භ වූ 19 වන මානව හිමිකම් සමුළු සැසිවාරය ඉකුත් මාර්තු 23 වැනිදා අවසන් වූයේ ශ්‍රී ලංකාව ඇතුළු ලෝකයේ පරිධියේ රටවලට වැදගත් වන සංඥාවක් නිකුත් කරමිනි. ඇමෙරිකා එක්සත් ජනපදය ශ්‍රී ලංකාවට එරෙහිව ඉදිරිපත් කරන ලද මානව හිමිකම් පිළිබඳ යෝජනාව වැඩි ඡන්දයෙන් සම්මත වීම ශ්‍රී ලංකාවට සුවිශේෂී වුවත් එහි අන්තර්ගත සංඥාව වන්නේ අද අපට නිකුත් වූ එම රතු එළිය හෙට තවත් අයෙකුට නිකුත් වීමට ඉඩ ඇති බවයි.එබැවින් අමෙරිකා එක්සත් ජනපදය ශ්‍රී ලංකාවට එරෙහිව ගෙන ආ මානව හිමිකම් යෝජනාව ශ්‍රී ලංකාවට පමණක් අදාළ වන යෝජනාවක් ලෙස හුදෙකලාව සැලකිය නොහැකි අතර එය වනාහි අනාගතයේ තවත් රටවල් ගණනාවකට ඉදිරිපත් කළ හැකි යෝජනාවක් ලෙස සඳහන් කළහොත් වඩාත් නිවැරැදිය.මානව හිමිකම් සැසිවාරයේ ඉකුත් 22 දා පැවැති ඡන්ද විමසීමේදී අමෙරිකා එක්සත් ජනපද යෝජනාවට පක්ෂව ඡන්ද 24 ක් ලැබිණි. ශ්‍රී ලංකාවට පක්ෂව හෙවත් අමෙරිකා එක්සත් ජනපද යෝජනාවට එරෙහිව ප්‍රකාශිත ඡන්ද ප්‍රමාණය 15 කි.රටවල් 08 ක් ඡන්දය දීමෙන් වැළකී තිබේ. ඡන්දය ප්‍රකාශකළ සහ නොකළ රටවල් පිළිබඳ විශ්ලේෂණයක් ඉදිරිපත් කිරීමද මෙහිදී වැදගත් ය.ශ්‍රී ලංකාවට එරෙහිව යෝජනාව අමෙරිකා එක්සත් ජනපදය මානව හිමිකම් සමුළුවට ඉදිරිපත් කළේ අමෙරිකා එක්සත් ජනපදයේ තනි යෝජනාවක් වශයෙනි.නමුත් ඡන්ද විමසීමට පැය කිහිපයකට පෙර සමුළුව ඇමතූ යුරෝපා සංගමය නියෝජනය කරන නිලධාරියෙකු ප්‍රකාශ කළේ තම සංගමය ද ශ්‍රී ලංකාවට එරෙහි යෝජනාවේ සම පාර්ශ්වකරුවෙකු බවයි. යෝජනාව වැඩි ඡන්දයෙන් මානව හිමිකම් සමුළුවේදී සම්මත වීමෙන් අනතුරුව එය අන්තර්ජාතික යෝජනාවක් ලෙස අර්ථනිරූපණය වී තිබේ.මේ අනුව පෙනී යන්නේ අමෙරිකා එක්සත් ජනපදයේ යෝජනාව වනාහි තනි හෝ ඒකපාර්ශ්වික යෝජනාවක් නොවන බවයි. අමෙරිකා එක්සත් ජනපදය අදාළ යෝජනාව මානව හිමිකම් සමුළුවට ඉදිරිපත් කිරීමේදී යුද අපරාධ පිළිබඳව කිසිඳු වචනයක් එහි අන්තර්ගත නොවූවත්, එම යෝජනාව මානව හිමිකම් සමුළුවේදී සම්මත වී පැය කිහිපයක් ගතවන්නට පෙර බටහිර හිතවාදී ජාත්‍යන්තර මාධ්‍ය එම කාරණය වාර්තා කළේ ශ්‍රී ලංකාවේ සිදුවූ යුද අපරාධ සොයා බැලීම සඳහා වන යෝජනාව මානව හිමිකම් සමුළුවේදී සම්මත වූ බවයි.අමෙරිකා එක්සත් ජනපදය ඇතුළු යුරෝපීය සහ එම රටවලට පක්ෂපාතී පිළිවෙතක් අනුගමනය කරන ජාත්‍යන්තර මාධ්‍ය එකම අරමුණක පිහිටා කටයුතු කරන ආකාරය මෙම සිද්ධියෙන් ද මනාව පිළිබිඹු වෙයි.යෝජනාවට පක්ෂව ඡන්දය දුන් රටවල සංයුතිය වන්නේ යුරෝපීය රටවල් එකොළහක්. දකුණු අමෙරිකානු රටවල් හයක් මැදපෙරදිග එක් රටක්, ආසියානු රටවල් දෙකක් සහ මධ්‍යම අප්‍රිකානු රටවල් හතරක් වශයෙනි. අමෙරිකා එක්සත් ජනපදය ඇතුළු යුරෝපීය රටවල් හය පිළිබඳව සලකා බැලීමේදී පෙනී යන වැදගත්ම කාරණය වන්නේ එම රටවල් ත්‍රස්තවාදය පරාජය කරන මානුෂීය මෙහෙයුම අවස්ථාවේදී සහ ඊට පූර්ව වශයෙන් වූ සෑම අවස්ථාවකදීම කොටි ත්‍රස්තවාදය සම්බන්ධයෙන් ලිහිල් පිළිවෙතක් අනුගමනය කිරීමයි.ඔවුන් සැමවිටම ශ්‍රී ලංකාවට උපදෙස් ලබාදුන්නේ යුදමය ක්‍රියාමාර්ග වලින් තොරව සාකච්ඡා මාර්ගික ක්‍රමවේදයකින් දෙපාර්ශ්වයටම ජයග්‍රහණය හිමිවන පරිදි ප්‍රශ්නය නිරාකරණය කරගන්නා ලෙසයි. නමුත් තිස් වසරක් මුළුල්ලේ කොටි ත්‍රස්තවාදී බිහිසුණු අත්දැකීම වන්නේ සාකච්ඡාව හා සංහිදියාව කොටි ත්‍රස්තවාදයට නිසි පිළියමක් නොවූ බවයි. බටහිරට සහ යුරෝපයට එකඟ නොවූ ශ්‍රී ලංකාවේ මානුෂීය මෙහෙයුම පිළිබඳ පිළිවෙත නුරුස්සුම් සහගතත වූ බවට කදිම සාක්ෂිය වන්නේ මානව හිමිකම් සමුළුවේදී ශ්‍රී ලංකාවට එරෙහි වූ යෝජනාවට අමෙරිකා එක්සත් ජනපදය ඇතුළු සියලු යුරෝපීය රටවල් එකට සිට ඡන්දය ප්‍රකාශ කිරීමයි.ලිබියාව යෝජනාවට පක්ෂව ඡන්දය ප්‍රකාශ කිරීමේ සරල අර්ථ නිරූපණය නම් ගඩාෆිගේ පාලනය පැවතියේ නම් එරට කිසිවිටෙක මෙම යෝජනාවට පක්ෂව ඡන්දය නොදෙන බවයි. නමුත් මීට කෙටිකලකට පෙර බටහිර සහ යුරෝපීය බලවතුන් ලිබියාවට කරන ලද විනාශය මුළුලොවම ඉතා හොඳින් දනී. මානුෂීය ආධාර මුවාවෙන් කැරලිකරුවන් අතට අවි ආයුධ පමුණුවා ලිබියාව අරාජික දේශයක් කිරීමේ වගකීම ද භාරගත යුත්තේ බටහිර ප්‍රජාව ඇතුළු යුරෝපීය බලවතුන්මය. වෙනත් ලෙසකින් ප්‍රකාශ කළහොත් ලිබියාව වනාහි අද නිල නොලත් බටහිර හා යුරෝපීය යටත් විජිතයකි.ඉතිරි රටවල් පිළිබඳව ප්‍රකාශ කළ හැකි සාර්ව අර්ථකථනය වන්නේ එම රාජ්‍යයන් බටහිර ඇතුළු යුරෝපීය බලවතුන්ගේ පරිවාර රාජ්‍ය වන බවයි.මෙහිදී වැඩි ප්‍රමුඛතාවයකින් සාකච්ඡා කළයුතු සාධකය වන්නේ අසල්වැසි ඉන්දියාව අමෙරිකා එක්සත් ජනපද යෝජනාවකට පක්ෂව ඡන්දය ප්‍රකාශ කිරීමයි.ඉන්දියාව පිළිබඳව විශ්ලේෂණයක් කිරීමට ප්‍රථම සඳහන් කළ යුතු ප්‍රධානතම කාරණය වන්නේ ඉන්දියාව වනාහි ශ්‍රී ලංකාවේ ළඟම ඥාතියා යන්නයි. නැතහොත් ශ්‍රී ලංකාවේ වැඩිමහල් සහෝදරයා ඉන්දියාව බවයි. නමුත් මේ සියලු අර්ථකථන උඩු යටිකුරු කරමින් ඉන්දියාව ඉකුත් 22 වැනිදා අමෙරිකා එක්සත් ජනපද යෝජනාවට පක්ෂව හෙවත් ශ්‍රී ලංකාවට විරුද්ධව සිය ඡන්දය භාවිත කළේය.මෙම කාරණය අරබයා ශ්‍රී ලංකාවට ඉන්දියාව පිළිබඳ වෛරී ආකල්පයකින් කටයුතු කළ හැකි ද මෙම පැනයට දිය හැකි කෙටි සහ සරල පිළිතුරු වන්නේ කිසිවිටෙක ඉන්දියාව අරඹයා ශ්‍රී ලංකාවට වෛරී ආකල්පයකින් කටයුතු කළ නොහැකි බවයි. අනාධිමත් කාලයක් මුළුල්ලේ ශ්‍රී ලංකාව හා ඉන්දියාව අතර ඇත්තේ නොබෙඳීය හැකි වෙන්කළ නොහැකි සමීප සමාජ ආර්ථික දේශපාලන, සංස්කෘතික හා ආගමික සබැඳියාවකි.ඉන්දියාවෙන් ලැබුණු වැදගත්ම සහායක් ලෙස ප්‍රකාශ කළහැකි ආසන්නතම කාරණය වන්නේ ත්‍රස්තවාදය පරාජය කරන මානුෂීය මෙහෙයුමේදී එය ජයග්‍රහණය කිරීම උදෙසා ඉන්දියාව වෙතින් ලැබුණු අසීමිත සහායයි.එවැනි ළෙන්ගතුකමකින් ශ්‍රී ලංකාව සම්බන්ධයෙන් කටයුතු කළ ඉන්දියාව ඉකුත් 22 වැනිදා ජිනීවා මානව හිමිකම් සමුළුවේදී අමෙරිකා එක්සත් ජනපදය ඉදිරිපත් කරන ලද යෝජනාවට පක්ෂපාතී වූයේ මන්ද? මෙම ප්‍රශ්නයට පිළිතුරු වන්නේ එය ඉන්දියාවේ අභ්‍යන්තර දේශපාලන සාධකයක ප්‍රතිඵලයක් බවයි.ඉන්දියාවේ ආණ්ඩුබලය පවත්වාගෙන යන ආචාර්ය මන්මෝහන් සිංගේ කොංග්‍රස් පක්ෂ ආණ්ඩුවේ පැවැත්ම මානව හිමිකමි සමුළුවේදී ඉන්දියාව අනුගමනය කරන පිළිවෙත මත තීරණය වී තිබූ බව ප්‍රකාශ කළහොත් වඩාත් නිවැරදියි. ඉන්දීය ලෝක් සභාවේ ආසන 545න් බහුතරයක් වන්නේ ආසන 273කි. නමුත් පාලක කොංග්‍රස් පක්ෂයට ලෝක් සභාවේ හිමිව ඇති ආසන සංඛ්‍යාව 206කි.එය ආණඩුව පවත්වාගෙන යාමට ප්‍රමාණවත් නොවේ. ඒ අනුව කොංග්‍රස් පක්ෂය ආණ්ඩු බලය පවත්වාගෙන යන්නේ සුළු දේශපාලන පක්ෂවල සහාය ඇතිව සහාග ආණ්ඩුවක් ලෙසිනි. මම්තා බෙනර්ජිගේ ත්‍රීණාමුල් පක්ෂයේ ආසන 24ත් ද්‍රවිඩ මුන්නේත්‍ර කලහම් පක්ෂයට ආසන 18ත් සහ ආණ්ඩුවෙන් පරිබාහිරව විපක්ෂයේ සිටින මූලායම් යාදෙව් සින්ගේ සමාජ්වාඩි පක්ෂයේ ආසන 26ක සහායත් ඇතිව කොංග්‍රස් ආණ්ඩුව රාජ්‍යබලය මෙහෙයවයි.ශ්‍රී ලංකාව අරඹයා අමෙරිකා එක්සත් ජනපදය මානව හිමිකම් කොමිසමට ඉදිරිපත් කරන ලද යෝජනාවත් සමඟ කරුණානිධි ඉන්දීය ආණ්ඩුවට දැනුම් දුන් පණිවිඩය වන්නේ අමෙරිකා එක්සත් ජනපද යෝජනාවට පක්ෂව ඡන්දය නොදී ඊට විරුද්ධව ඡන්දය ප්‍රකාශ කළහොත් එම මොහොතේම තම පක්ෂය ආණ්ඩුවෙන් ඉවත් වන බවයි.ශ්‍රී ලංකාවේ හොඳහිත උදෙසා තම ආණ්ඩුවේ පැවැත්ම අවසන් කර ගැනීමට කොංග්‍රසය තීන්දු ගනු ඇතැයි කිසිසේත්ම සිතිය නොහැක.ඇතැම් විචාරකයින් පෙන්වා දෙන පරිදි අමෙරිකා එක්සත් ජනපද යෝජනාව හමුවේ ඉන්දීය පිළිවෙත ඉන්දියානු විදෙස් පිළිවෙතට යම් බලපෑමක් සිදු කළබවයි. අද ඉන්දීය රාෂ්ට්‍රපති භවනට ඉහළින් අමෙරිකානු ධවල මන්දිරයේ ඡායාව පෙනෙන්නට තිබේ. ඉන්දීය ලෝක් සභාවට ඉහළින් අමෙරිකා එක්සත් ජනපද කොංග්‍රස් මණ්ඩලයේ සෙවණැලි මතුව තිබේ. විෂ්ණු භගවාන් සහ බෂාම් විසින් විශිෂ්ට ඉන්දියානු ඉතිහාසය ලොවට ප්‍රකාශ කරන අසිරිමත් ඉන්දියාව යළි පැහැපත්ව දකින්නට මෙම තීරණය බාධාවක් නොවනු ඇතැයි උදක්ම විශ්වාස කරමු.අමෙරිකා එක්සත් ජනපද යෝජනාව වැඩි ඡන්දයෙන් සම්මත වීමේ ජාත්‍යන්තර සාධක ඉහත පරිදි විශ්ලේෂණය වෙද්දි එහි දේශීය බලපෑමද විග්‍රහකිරීම වැදගත්ය. ශ්‍රී ලංකාවට එරෙහිව යෝජනාවක් ඉදිරිපත් වීම පිළිබඳ සංවාදය ඇතිවූ මොහොතේ පටන් එක්සත් ජාතික පක්ෂය, ජනතා විමුක්ති පෙරමුණ ඇතුළු විපක්ෂ කණ්ඩායම් ප්‍රකාශ කළේ ඉදිරිපත් වන කවර හෝ යෝජනාවක් ශ්‍රී ලංකාවට හෝ ශ්‍රී ලාංකික පුරවැසියාට එරෙහි යෝජනාවක් නොව එය මහින්ද රාජපක්ෂ ජනාධිපතිවරයාට හා ඔහුගේ ආණ්ඩුවට එරෙහි යෝජනාවක් පමණක් වන බවයි. ඒ පිළිබඳව විටින් විට විපක්ෂය ප්‍රකාශ කරන ලදී. නමුත් ආණ්ඩුව සෘජුව සහ වගකීම් සහගතව ප්‍රකාශ කළේ ඉදිරිපත්වන යෝජනාව රටට සෘජු ලෙස බලපෑමක් වන බවයි.අනෙක් අතට විපක්ෂය මතු කළ තර්කය වූයේ ආණ්ඩුව අමෙරිකාව ප්‍රමුඛ බටහිර හා යුරෝපය පිළිබඳ ප්‍රතිවිරෝධයක් මතු කරමින් රට අභ්‍යන්තරයේ මතුවන්නා වූ අවාසිසහගත දේශපාලන සාධක යටපත් කර ගැනීමට උත්සාහ කරන බවයි. නමුත් අද වනවිට ප්‍රතිඵලය පැහැදිලිව ප්‍රදර්ශනය වී තිබේ.අමෙරිකා එක්සත් ජනපදය තනිව ගෙන ආ යෝජනාව මේ වනවිට ශ්‍රී ලංකාවට එරෙහිව වූ ජාත්‍යන්තර යෝජනාවක් ලෙස අර්ථනිරූපණය වී තිබේ. එහි ප්‍රතිඵල මහින්ද රාජපක්ෂ ජනාධිපතිතුමාට සහ එතුමාගේ ආණ්ඩුවට පමණක් නොව සකල ලංකාවාසීන්ටම කැමති වූවත් අකැමැති වුවත් මුහුණදීමට සිදුවන බව සඳහන් කළ යුතුය.එබැවින් මේ තීරණාත්මක මොහොතේ සියලු ලංකාවාසී ජනතාවගේ සහ විපක්ෂ දේශපාලන පක්ෂ හා කණ්ඩායම්වල වගකීම විය යුත්තේ රට හමුවේ ඇති අභියෝගය ජයග්‍රහණය කිරීමට සියලු වාදබේද පසෙකලා එකාවන්ව එක අරමුණකට ඒකරාශිවීමයි. වසර 40ක කාලයක් මුළුල්ලේ අමෙරිකා එක්සත් ජනපදය කියුබාවට එරෙහිව මෙවැනි යෝජනා සිය ගණනක් සම්මත කරගෙන තිබේ. නමුත් අමෙරිකා එක්සත් ජනපදයට, කියුබානු රාජ්‍යයට දැනෙන බලපෑමක් කළ නොහැකි විය. කියුබාව තවමත් නොසැලී අභිමානවත්ව ජාත්‍යන්තරය හමුවේ පෙනී සිටී. එහි වැදගත්ම සාධකය නම් රට පෙරට තබා කියුබානු වැසියා කටයුතු කිරීමයි. පක්ෂ දේශපාලනය ඇතුළු කවර ක්‍රියාකාරකමක නිරත වීමට වුවත් අප සියලු දෙනාට පළමුව ජීවත්වීමට රටක් තිබිය යුතුය. ත්‍රස්තවාදය පරාජය කොට දිනාදුන් දේශයේ නිදහස තවදුරටත් සාක්ෂාත් කර ගැනීමට සියලු පුරවැසියන් එකාවන්ව යළිත් ඒකරාශී වීමට සුදුසු කාලය එළඹ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=f1203242</link>
    <topic>ඉදිරියේදී කොටි ඩයස්පෝරාවේ බලය බිඳ වැටෙනවා</topic>
    <author>සාකච්ඡා කළේ උදිත ගුණවර්ධන</author>
    <content>ජිනීවා මානව හිමිකම් ගැටලුව හා ඒ ආශ්‍රිතව ගොඩ නැඟී ඇති දේශපාලන තත්ත්වය ඇතුළු කාලීන සමාජයීය හා දේශපාලන ගැටලු රැසක් පිළිබඳ ශ්‍රීලනිපයේ ඉදිරිපෙළ තරුණ නායකයකු වන පාර්ලිමේන්තු මන්ත්‍රී ශාන්ත බණ්ඩාර මහතා සමඟ සිදු කළ සාකච්ඡාවකි මේ.* ශ්‍රී ලංකාව වෙත එල්ල වී ඇති ජාත්‍යන්තර පීඩනය පිළිබඳ තරුණ දේශපාලනඥයකු ලෙස ඔබේ මතය කුමක්ද?මේ තත්ත්වය අද ඊයේ ඇති වූ දෙයක් නොවෙයි. දිගු කලක සිටම යටත්විජිතවාදී රටවල් මෙරටට විශාල පීඩනයක් ඇති කිරීමට සැලසුම් කළා. එහි ප්‍රතිඵලයක් විදිහට තමයි අද මෙරටට එරෙහිව මේ කුමන්ත්‍රණකාරී පවිටු බලවේග පෙරට ඇවිත් තිබෙන්නේ. ඇතැම් ජාත්‍යන්තර සංවිධාන මෙන්ම රාජ්‍ය නොවන සංවිධානත් උත්සාහ කරන්නෙත් මේ තත්ත්වයේදී ශ්‍රී ලංකාවේ ගෙල සිරකිරීමටයි.දෙමළ ඩයස්පෝරාවේ සැලසුම වෙලා තිබෙන්නේ කුමක් හෝ ජාත්‍යන්තර නීතියක් බලගන්වා ජනාධිපතිතුමා ඇතුළු ඔවුන්ට නම්මා ගත නොහැකි බලවේග කොටු කිරීමයි.එහෙම නැතිනම් රට තුළ විශාල අරාජිකත්වයක් ගොඩනැඟීමයි.කොටි සංවිධානයේ ඉතුරු කොටසට ජනාධිපතිතුමා පිළිබඳ මහා කේන්තියක් වෛරයක් තිබෙනවා. ඔවුන්ට අවශ්‍යව තිබෙන්නේ මොන විදිහට හෝ ජනාධිපතිතුමා ඇතුළු පිරිස සිර කිරීමයි. ඒ වගේම ආර්ථික වශයෙන් මෙරට සිර කිරීමත් එම කුමන්ත්‍රණයේම තවත් එක් පියවරක් විදිහට හඳුන්වන්න පුළුවන්.ඔවුන්ගේ කුමන්ත්‍රණකාරී ප්‍රයත්නයට මූලික වෙලා තිබෙන්නේ අන්කිසිවක් නොවෙයි.කොටියා බෙල්ලෙන්ම අල්ලා ගත්තේ ජනාධිපතිතුමා වීම. මීට පෙර බලයේ සිටි ජේ. ආර්. ජයවර්ධන, රණසිංහ පේ‍්‍රමදාස, චන්ද්‍රිකා බණ්ඩාරනායක කුමාරතුංග යන ජනාධිපතිවරුන් මේ ප්‍රශ්නය විසැඳීමට උත්සාහ කළා. එහෙත් ඔවුන්ට හැකි වුණේ ප්‍රශ්නයේ වලිගයෙන් අල්ලා ගැනීමට පමණයි. එහෙත් ජනාධිපතිතුමාට පුළුවන් වුණා කොටි සංවිධානයේ බෙල්ලෙන්ම අල්ලා ගැනීමට. ඒ නිසා තමයි කොටි හිතවාදී බලවේග ජනාධිපතිතුමාට වෛර කරන්නේ.මේ නිසා අපි සියලු දෙනා දේශපාලන භේද ජාති භේද ආගම් භේද අතහැර එක්විය යුතුයි. දැන් එළැඹ තිබෙන්නේ ඒ මොහොතයි.* එහෙත් විපක්ෂයේ ඇතැමුන් කියනවා ජිනීවා යෝජනාවට එරෙහිව රටේ ගොඩනැගෙන විරෝධය කෘත්‍රිම මවා පෑමක් බව?ඒක බොරු මතයක් වගේම ද්වේශය මුල්කරගත් උත්සාහයක් පමණයි. ඒ හැර ඔවුන්ගේ මේ මතවාදවල වෙනත් කිසිදු දෙයක් නැහැ. ඒ විදිහේ බොරු මවාපෑමක් නම් ස්වේච්ඡාවෙන් මෙතරම් පිරිසක් මේ විරෝධතා ව්‍යාපාරයට එකතු වෙන්නේ නැහැ. මේ මහා ජනතා බලවේගය මේ විදිහට පෙළ ගැසුනේ කිසිවකුගේ බලපෑම හෝ ඉල්ලීමට නොවෙයි ස්වේච්ඡාවෙන්මයි. ජනතාව අතර විශාල උනන්දුවක් තිබෙනවා මේ විරෝධතා සඳහා එක්වීමට. මා මේ කරුණ කියන්නේ අතිශයෝක්තියකින් නෙවෙයි පසු ගිය දිනවල මා ලැබූ අත්දැකීම් මුල්කරගෙනයි.පසුගිය සතියේදී කෙටි දැනුම්දීමකින් විශාල පිරිසක් රැස්වුණා විරෝධය පළ කිරීමට. එම විරෝධයේදී අපට සමහර කණ්ඩායම්වලට දැනුම් දීමට බැරිවුණා. ඔවුන් අද පවා දුරකථනයෙන් විමසනවා දොස් කියනවා ඔවුන්ට විරෝධය සඳහා ඇරියුම් නොකිරීම ගැන. මේ කාරණයෙන් වුණත් තහවුරු කර පෙන්වන්න පුළුවන් ජනතා උනන්දුව හා පෙළගැසීම කොතරම්ද කියලා. මේ විරෝධයට එකතුª වුණේ සන්ධාන පාක්ෂිකයන් පමණක් නොව එජාප ජවිපෙ ඇතුළු විපක්ෂයේ පිරිස්ද සහභාගි වුණා. ඒ නිසා ඉහත කරුණු පිළිබඳ විපක්ෂය නඟන කිසිදු චෝදනාවකට පදනමක් නැහැ.* එජාපයේ තවත් තර්කයක් වී ඇත්තේ එජාප රජය තිබූ 2001 – 2004 කාලයේදී රනිල් වික්‍රමසිංහ මහතා රෝම ප්‍රඥප්තියට අස්සන් නොකළ නිසා මෙරටට යුද අපරාධ චෝදනා එල්ල කළ නොහැකි බවයි. මේ තර්කය කෙතරම් දුරට යථාර්ථවාදීද?මේ කතාව ඉතාමත් බොළඳ තර්කයක් වගේම පදනමක් නැති කතාවක්. මේ අය හිතාගෙන ඇති ජනතාවට අතීතය අමතක වීමේ රෝගයක් වැළදී ඇතැයි කියා. 2001 දී එක්සත් ජාතික පක්ෂ ආණ්ඩුවක් බලයට පත් වු බව ඇත්ත එහෙත් රනිල් වික්‍රමසිංහ මහතාට පූර්ණ බලැති ජනාධිපති ධුරයක් හෝ විධායක බලයක් ලැබුණේ නැහැ. ඔහුට ලැබුණේ සීමිත බලයක් සහිත අගමැති ධුරය පමණයි. මේ සීමිත බලය තුළ ඔහුට ජාත්‍යන්තර සම්මුතින්ට එළැඹීමට අවස්ථාවක් තිබුණේ නැහැ වගේම ඔහුට ඒ ගැන බලයක් තිබුණොත් නැහැ. එහෙම තියෙද්දි තමයි එජාපය ජනතාව මුලාකිරීමට මේ විදිහේ බොරු කතා කියන්නේ.එදා ජනාධිපතිධුරය දැරුවේ චන්ද්‍රිකා මැතිනිය. ඇයට තමයි රෝම ගිවිසුම අස්සන් කිරීමේ හෝ නොකිරීමේ බලතල පැවරී තිබුණේ. ඒ නිසා එජාපයේ මේ කතාවේ පදනම සම්පුර්ණයෙන් බිඳ වැටෙනවා.* ජාත්‍යන්තරයේ සිදුවන කොටි හිතවාදී උද්ඝෝෂණ ශ්‍රී ලංකාවේ ප්‍රතිරූපයට කොතෙක් දුරට බලපානවාද?කොටි සංවිධානයට හිතවත් කණ්ඩායම්වල ශක්තිය කොතරම්ද කියලා අපට තේරුම් ගන්න පුළුවන් සහභාගි වූ අතලොස්සෙන්. අඩු ජන සහභාගිත්වයෙන් තේරෙනවා ඩයස්පෝරාවට අද ඇත්තේ කෙතරම් අඩු සහභාගිත්වයක්ද කියලා. දිනෙන් දින කොටි හිතවාදී ඩයස්පෝරාවේ බලය අහිමි වෙමින් තිබෙනවා. ඉදිරියේදී කොටි ඩයස්පෝරාවේ බලය සම්පූර්ණයෙන්ම අහිමි වීම වැළැක්වීමට කාටවත් බැහැ. ඒ නිසා තමයි ඔවුන් අද මේ විදිහේ කාර්යයන් වෙත යොමුව තිබෙන්නේ.* රටේ ජාතික ගැටලුව ගැන මතුව එන තවත් තර්කයක් වී ඇත්තේ යුද්ධයෙන් පීඩා විඳි ප්‍රදේශවලට අවශ්‍ය සහන සහ සංවර්ධනය නිසි විදිහට නොලැබුණ බවයි. මේ තර්කය ගැන ඔබේ අදහස මොන වගේද?බිඳ වැටුණ උතුරට අවශ්‍ය කරන සංවර්ධනය හා අවශ්‍ය ව්‍යාපෘති රාශියක් ලබාදී තිබෙනවා. අවතැන් වු ලක්ෂ සංඛ්‍යාත පිරිසගෙන් අතිබහුතරයක් මේ වනවිට යළිත් පදිංචි කර තිබෙනවා. ඔවුන්ව නිකම්ම පදිංචි කළා නොවෙයි අවශ්‍ය කරන පහසුකම් ලබාදී තමයි එම ස්ථානවල පදිංචි කළේ. විශාල සිවිල් යුද්ධයකින් පසු රටකට යථා තත්ත්වයට පත්වීමට විශාල කාලයක් යනවා. ඒත් අපේ රටට අවුරුදු දෙකක් ඇතුළත එම ප්‍රදේශ බොහෝ සෙයින් යථා තත්ත්වයට පත් කිරීමට පුළුවන් වුණා. එය අප ලැබූ ජයග්‍රහණයක් විදිහට පෙන්වා දෙන්න පුළුවන්.ඒ නිසා රටේ ජාතික සමඟිය තහවුරු වෙමින් ඇති මේ කාලයේදී සියලුදෙනා කළ යුත්තේ ඒ කටයුත්තට සහාය දීම මිසක් එය කඩාකප්පල් කිරීමට කටයුතු කිරීම නොවෙයි. එහෙත් අද දෙමළ ජනතාව වෙනුවෙන් පෙනී සිටිනවා යැයි කියන දෙමළ ඩයස්පෝරාවේ ඇතැම් පිරිස්, දෙමළ සන්ධානය වගේ පක්ෂ කරන්නේ විපතට පත්ව සිට යළිත් නැඟී සිටින දෙමළ ජනතාවට අවශ්‍ය උදව් උපකාර කිරීම නොවෙයි. ඔවුන්ට ලැබෙන උපකාරත් කඩාකප්පල් කිරීමට කටයුතු කිරීමයි.* ජිනීවා පෙන්වමින් රටේ සැබෑ ප්‍රශ්න හා උද්ධමනය යටපත් කිරීමට ආණ්ඩුව උත්සාහ කරන බවට විපක්ෂය චෝදනා කරනවා. මේ ගැන ඔබේ මතය මොන වගේද?ආණ්ඩුවට ඒ විදිහට ප්‍රශ්න යටගහන්න ඕනෑකමක් නැහැ. ජිනීවා මානව හිමිකම් කොමිසමෙන් මෙරටට එරෙහිව යෝජනාවක්. බැරිවෙලාවත් සම්මත වුණොත් එහි ප්‍රතිඵලය ලැබෙන්නේ මුළු රටටමයි. එහෙම නැතිව ආණ්ඩු පක්ෂයට විතරක් නොවෙයි. අද රට මුහුණ දී තිබෙන්නේ තීරණාත්මක මංසන්ධියකට. ඒ නිසා අප මේ තත්ත්වය තේරුම් ගෙන කටයුතු කළ යුතුයි. පෙරට පැමිණිය යුතුයි. ආණ්ඩුව මේ යුග අවශ්‍යතාව හා ජාතික යුතුකම ඉතාමත් හොඳින් තේරුම් ගෙන ඉන්නේ. ඒ නිසා අප රාජ්‍යතාන්ත්‍රික ලෙස මේ ප්‍රශ්නයට මැදහත්ව සිටින්නේ. එතැනදි තමයි විපක්ෂය මේ විදිහේ චෝදනාවක් ඉදිරිපත් කරන්නේ.මගේ මතය අනුව මේ අවස්ථාවේදී ජාතික වශයෙන් වැදගත්කමක් ඇත්තේ භූමිතෙල්, ඩීසල් පෙට්රල් නොවෙයි. ඒ නිසා තමයි රජය ප්‍රමුඛ කාරණය වෙනුවෙන් පෙළ ගැසී සිටින්නේ. අපට මේ කරුණ නිරාකරණය කරගත් පසු පුළුවන් ඉතිරි ප්‍රශ්නවලට විසැඳුමක් සොයා ගැනීමට.*ඔබ කියන්නේ ජීවන බර ඉහළ යාම උද්ධමනය වැනි දේවල් ද්විතිය කාරණා කියලද?මාත් මේ සමාජයේම කොටස්කාරයෙක්. පිටස්තරයෙක් නොවෙයි. ඒ නිසා මටත් මේ හැමදෙයක්ම දැනෙනවා. මා දකින විදිහට ආණ්ඩුව මේ වනවිට විශාල වැඩ කොටසක් ඉටුකර තිබෙනවා පමණක් නොවෙයි ජනතාවගේ පැත්තෙනුත් බලා කටයුතු කර තිබෙනවා. ඒ නිසා තමයි සහනාධාර ලබාදීම්, සමෘද්ධිය ලබාදිම ඇතුළු සියලු පාර්ශ්ව දෙස බලන්නේ අපට ගොවියා දිහා බලන්නත් ඕනෑ. පාරිභෝගිකයා දිහා බලන්නත් ඕනෑ සමබර විදිහට තමයි කටයුතු කිරීමට සිදු වී තිබෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>24</day>
    </date>
    <link>http://www.dinamina.lk/2012/03/24/_art.asp?fn=f1203243</link>
    <topic>ජල සම්පතට ආදේශකයක් නැත !</topic>
    <author>ඉංජිනේරු මේජර් නිශ්සංක වාසලබණ්ඩාර</author>
    <content>සත්ත්වයන් මෙන්ම ගස් කොළන් පවා පවත්වා ගැනීමට ජලය පහළ වී ඇත්දැයි ඒ ගැන හොඳින් විමසන ඕනෑම කෙනෙකුට සිතෙනු ඇත. පෘථිවියෙන් 70% ට වඩා ජලයෙන් වැසී තිබුණත්, ඝන, ද්‍රව, වායු අවස්ථාවල එක් අවස්ථාවකින් තවත් අවස්ථාවකට මාරුවෙමින් පෘථිවියේ, ඒ මත සහ අවට වායුගෝලයේ ඇති ජලයෙන් මානව පරිභෝජනයට ගත හැකිව පවතින ජල සම්පත මුළු ජල ප්‍රමාණයෙන් 3% ටත් වඩා අඩු ප්‍රමාණයකි.ගෝලීය කාලගුණ විපර්යාසයන් හේතුවෙන් අභියෝගයට ලක්ව ඇති මේ ජල සම්පත තවදුරටත් කෙරෙන නාස්තිය නිසාද අභියෝගයට ලක්ව පවතී. එසේ අභියෝගයට ලක්ව ඇති ජල සම්පත දූෂණයට ලක්වීම ද තවමත් පාලනය කරගත නොහැකි වී තිබීම අභාග්‍යයකි.නාස්තිය සහ දූෂණය පිටු දකිමින් ජල සම්පත රැකගෙන ගෝලීය කාලගුණ විපර්යාස නිසා මුහුණ දීමට සිදුවන අභියෝගවලට ඔරොත්තු දීමට හැකි ජන සමාජයක් ඇතිකර ගැනීමෙහිලා සාමුහික ජල කළමනාකරණ ක්‍රියාවලියක් ජාතික මට්ටමින් ඇතිකිරීම අත්‍යාවශ්‍ය දෙයකි.මෙහිලා ඒ පිළිබඳ වගකීම ඇති ජල සම්පත් මණ්ඩලය වැනි රාජ්‍ය ආයතනවල කැප වූ මැදිහත් වීම අත්‍යවශ්‍ය වේ.ජීවීන් පවතින්නේ ජලය මත බව අප කවුරුත් දන්නා කරුණකි. පෘථිවියේ 70.8% ක්ම ජලයෙන් වැසී පවතින අතර ඝන සැතපුම් මිලියන 326 ක් පමණ වන ජල ප්‍රමාණයක් අපගේ පෘථිවියේ ඒ මත සහ ඒ අවට විවිධ ආකාරයෙන් පවතින බව සොයාගෙන ඇත.සාගර ජලය, උත්තර සහ දක්‍ෂිණ ධ්‍රැව වල මෙන්ම කඳු මුදුන්වල අයිස් තට්ටු ලෙස පවතින ජලය, ඇළදොළ, ගංඟා ආදී වශයෙන් වූ මිරිදිය ජල මූලාශ්‍රවල ඇති ජලය, භූගත ජලය, වායුගෝලයේ පවතින ජල වාෂ්ප, ජීවීන්ගේ සහ ශාකවල ඇති ජලය ආදී වශයෙන් වූ විවිධ අවධීන්හි පවතින ජලය එක් අවධියකින් තවත් අවධියකට මාරු වෙමින් ජල චක්‍රයක් නිර්මාණය කර ඇත.අංක 01 රූප සටහනේ පෙන්වා ඇති පරිදි වූ ජල චක්‍රය අවුරුදු බිලියන ගණනක් තිස්සේ පවතින බව කියැවේ.රූප සටහනෙන් ජල චක්‍රය; පොළොවේ, පොළව මතුපිට සහ වායුගෝලයේ ජලය සැරිසරන අයුරු විස්තර කරයි. බොහෝ විට ජලය ඝන, ද්‍රව සහ වායු අවස්ථාවලට වෙනස් වෙමින් පවතී. ජල චක්‍රය මෙසේ වසර බිලියන ගණනාවක් තිස්සේ පවතින නිසා මිහිමත සියලු ජීවීන් තවමත් සක්‍රීයව ඇත.ජලය කොතරම් තිබුණත් ජල සම්පත ලෙස අපට දැනෙන්නේ මානව පරිභෝජනයට ගත හැකි ආකාරයට පවතින ජලයයි.රසයක් නැති, වර්ණයක් නැති, පිරිසුදු ජලය රැක ගැනීම එම ජල මූලාශ්‍ර ආරක්‍ෂා කර ගැනීම ඔබේත්, මගේත් අප කාගේත් වගකීමකි. එවන් වූ ජල මූලාශ්‍ර ගැන කතා කරන කල්හි අපේ වාසනාවන්ත රට; ශ්‍රී ලංකාව ඉතා ඉහළ තැනක පවතී. මධ්‍ය කඳුකරය, සාගරයෙන් වටවූ මේ බිමට අවුරුද්ද පුරාම වැසි ගෙන දෙයි.මුළු රටම පාහේ ආවරණය කරමින් පිහිටා ඇති ප්‍රධාන ගංඟා 103 ක් සහ තවත් ගංඟා, ඇළදොළ මෙන් 12 වැනි ශත වර්ෂයේදී රට පාලනය කළ වීර පරාක්‍රමබාහු නිරිඳුන් ඇතුළු අප රට පාලනය කළ නායකයන් කරවා ඇති විසිහතර දාහකට අධික වාරි කර්මාන්ත වර්ග කිලෝමීටර් 65,610 ක් වන මේ බිමේ පැවතීම කොතරම් නම් වාසනාවක්ද? ඒ පිං බිමේ උපදින්නට පිං කළ අප මතු උපදින පරම්පරාවට පරිභෝජනය පිණිස ජල මූලාශ්‍ර ආරක්‍ෂා කළ යුතුමය.ජල සම්පතෙහි කල්පවත්නා භාවයට ඇති ප්‍රධාන අභියෝගය මිනිසාය. අපගේ සෑම ක්‍රියාවක්ම පාහේ ජල සම්පත කෙරෙහි සුබවාදීව හෝ අසුබවාදීව බලපාන්නේ යැයි කීම නිවැරැදිය. 2011 නොවැම්බර් වන විට බිලියන හතක් ලෙස ගණන් කෙරෙන සහ 2050 වන විට බිලියන 9.2 ක් වනු ඇතැයි කියන වැඩිවෙමින් පවතින ලෝක ජනගහනය නිසා අභියෝගයට ලක්ව ඇති ජල සම්පතට ගෝලීය කාලගුණ විපර්යාස නිසා මුහුණ දීමට සිදුවන අභියෝග ද සුළු පටු නොවේ. මානව ක්‍රියාකාරකම්වලම ප්‍රතිඵලයක් වන ගෝලීය කාලගුණ විපර්යාසයන්හි බලපෑම්වලට පෙර මිනිසාගේ ක්‍රියාකාරකම් හි බලපෑම් සලකා බැලීම අවශ්‍ය වේ.මානව ක්‍රියාකරකම් නිසා ජල සම්පතට ඇති අහිතකර බලපෑම් පහත සඳහන් පරිදි වර්ගීකරණය කළ හැකිය.1. ඉදිකිරීම් නිසා ජල මූලාශ්‍රවල පැවැත්මට තර්ජන එල්ල වීම2. දූෂණය3. නාස්තියඉදිකිරීම් කටයුතු නිසා ජල මූලාශ්‍රවලට සිදුවන අහිතකර බලපෑම් ලෙස තෙත්බිම් ගොඩකිරීම, මහාමාර්ග ආදී ඉදිකිරීම් නිසා ස්වභාවික ඇළ මාර්ග වැසී යාම මෙන් ම , වැසි ජලය පොළොවට උරා ගැනීම අවහිර වන සේ ඉදිකෙරෙන, මාර්ග, පදික වේදිකා, රථගාල් ආදී ප්‍රසිද්ධ ස්ථානවල භාවිත කරන කොන්ක්‍රීට් හෝ තාර ඇතිරීම හේතුවෙන් නොගැඹුරු භූගත ජල මූලාශ්‍ර සක්‍රීය වීමට ඇති ඉඩ ඇහිරේ.ගංඟාවල වැලි ගොඩදැමීම ද ජල මූලාශ්‍ර කෙරෙහි අහිතකර බලපෑම් ඇති කරයි. මේ නිසා පායන කාලවලදී භූගත ජල මට්ටම පහළ යාමෙන් නොගැඹුරු ළිංවල වතුර හිඳී යාම සහ ඉවුරුවල පස් කඩා වැටීම සිදුවිය හැකිය. සාගරය ආසන්නයේ වැලි ගොඩදැමීම, ලවණ ජලය කාන්දු වීමට හේතුවක් විය හැකිය.සමහර ගංඟාවල කිරිමැටි ගොඩදැමීමෙන් ද මෙම තත්ත්වය ඇතිකරයි.ජල සම්පත කෙරෙහි අහිතකර බලපෑම් එල්ල කරන තවත් මානව ක්‍රියාකාරකමකි වනාන්තර එළිකිරීම. ගස පරිසරයට කරන සේවය අප හොඳින් දනී. වැසි ජලය පොළොවට උරා ගැනීමෙහිලා ශාක මගින් විශාල සේවයක් සිදු වේ. වේගයෙන් පොළොව කරා එන වැහි බිංදුව ගස්වල කොළ, අතු සහ කඳන්වල වැදීමේදී එහි ශක්තිය හානි වී පොළොවට වැටෙයි. මේ නිසා පොළොව ඛාදනය පාලනය වේ.ජල දූෂණය සහ ජල නාස්තිය ගැන කතා කිරීමේදී මිනිසා ජලය පරිභෝජනය කරන ක්‍රමවේද සලකා බැලීම වටී. ජල විදුලිය නිපදවීම හැරුණු කොට, කෘෂි කර්මාන්තය, නිවාසවල භාවිතය, කර්මාන්ත සඳහා ආදී වශයෙන් වූ ජල අවශ්‍යතා ලබා ගැනීමට අප කවුරුත් උනන්දු වෙයි. නමුත් එකී නොකී සෑම භාවිතයක්ම පාහේ අවසානයේදීම භාවිතයට ගන්නා පිරිසුදු ජලයෙන් අඩකට වඩා කොටසක් බොහෝ විට අපිරිසුදු ජලය ලෙස පරිසරයට මුදා හරී. උදාහරණ ලෙස ගොවිතැනට භාවිත කරන ජලය වැඩි කොටස නැවතත් ජල මූලාශ්‍රයකට ගලා යන්නේ, පමණටත් වඩා වගාවන්ට යෙදූ රසායනික පොහොර, වල් නාශක, කෘමිනාශක වැනි දේ නිසා දූෂණයට ලක්වීමෙන් පසුවය.නොයෙකුත් කර්මාන්ත ශාලාවලින්, වාහන සේවා ස්ථානවලින් පවා බැහැර කරන ජලය බොහෝ විට පරිසරයට මුදාහරින්නේ අපවිත්‍ර වූ ස්වභාවයෙනි. අප නිවෙස්වල පවා මෙය දක්නට ඇත. ජල අපවහන පද්ධති ඉදිකර ඇති මහ කොළඹ වැනි නගරවල ජලය එක්රැස් වන ජල ගබඩාවක් හෝ පොම්පාගාරයක් වෙත යන්නෙකුට, එවන් වූ ජලයේ ප්‍රමාණාත්මකභාවය සහ ගුණාත්මක භාවය අවබෝධ කරගත හැකි වනු ඇත.කාණු පද්ධතිය සකස් කර ඇති බොහොමයක් නගරවල ද, කෙනෙකුට බලන්නවත් නොහිතෙන කාණුවේ ගලා යන්නේ හෝ රැඳී තිබෙන්නේ අප විසින්ම දූෂණය කර පරිසරයට මුදාහරින ජලයයි.පරිහරණයේදී කෙරෙන නාස්තිය, සෑම ආකාරයකම ජල භාවිතයන්හි දක්නට ලැබේ. දිය නෑම, දත් මැදීම මුළුතැන්ගෙයි කටයුතු, වාහනය සේදීම, මල්වලට වතුර දැමීම ආදී වශයෙන් වූ ගෙදර දොරේ කටයුතුවල මෙන් ම, ගොවිතැන සහ අනෙකුත් කර්මාන්තවල ජල නාස්තිය දක්නට ලැබේ.පරිභෝජනයට ගත හැකි ජල මූලාශ්‍ර ආරක්‍ෂා කර ගැනීමට නම් නාස්තිය අවම කිරීම කෙසේ හෝ කළ යුත්තකි.පරිසර උෂ්ණත්වය ඉහළ යාම, අධි තීව්‍රතාවයෙන් යුතු වැසි ඇතිවීම, වර්ෂාපතන රටාව වෙනස් වීම, මුහුදේ ජල මට්ටම ඉහළ යාම අප රටේ ජල සම්පතට බලපෑ හැකි, ගෝලීය කාලගුණ විපර්යාස නිසා ඇතිවනවා යැයි සැලකෙන කරුණු කීපයකි. මනාව ක්‍රියාකාරකම් සහ ගෝලීය කාලගුණ විපර්යාස වැනි හේතු නිසා ජලය හේතුකරගෙන මිනිස් වර්ගයාට ඇතිවන විපාක ප්‍රධාන වශයෙන් සෞඛ්‍ය, පාරිසරික සහ ආපදා ලෙස වර්ගීකරණය කළ හැක.රෝගී තත්ත්වයන් අතර කෙටි කාලීන ව්‍යසන මෙන් ම, දීර්ඝ කාලීන, සමහර විටෙක මුළු ජීවිත කාලයේම පීඩා විඳින රෝග වාර්තා වේ. පාරිසරික ගැටලු පිළිබඳ අමුතුවෙන් සඳහන් කළ යුතු නැත. විශේෂයෙන් දූෂණය වූ ජල මූලාශ්‍ර හේතුවෙන් සිදුවන පාරිසරික ගැටලු අප බොහෝ දෙනෙකුට හුරු පුරුදුය.  ලවණ ජලය මිරිදිය ජල මූලාශ්‍රවලට කාන්දු වීම නිසා ජෛව ප්‍රජාවන්ට පවා බලපෑම් ඇතිකරන පාරිසරික ගැටලු ද කියවා දැන ගැනීමට පහසුකම් බහුලව ඇත.  අධික වැසි නිසා ජල ගැලීම්, නාය යෑම් මෙන්ම අනෙක් අතට කල් පවතින නියඟ නිසා ආපදා තත්ත්වයන් ඇතිවිය හැකිය. සෞඛ්‍ය ගැටලුවක් වුවද විශාල වශයෙන් පැතිර යන විට එය ආපදා තත්ත්වයක් ගනයෙහිලා සැලකේ.දශක ගණනාවකදී කුඩා වෙනස්කමක් ඇතිකරන, එහෙත් භයානක විපත් ගෙන දෙන ගෝලීය කාලගුණ විපර්යාස පාලනය කිරීම අමාරු කාර්යයකි. අප කළ යුත්තේ එවන් වූ වෙනස්කම් හඳුනාගෙන, ඊට ඔරොත්තු දෙන සේ අනුගත වීමයි.  මානව ක්‍රියාකාරකම් නිසා ජල සම්පතට වන හානිකර බලපෑම් අඩුකර ගැනීමට කටයුතු කිරීම ද බොහෝ විට ඉහත කී අනුගත වීමකි.පරිසරයට අනාරක්‍ෂිත ලෙස අප ජලය මුදා නොහැරීම ජල දූෂණ අවම කිරීමට කළ හැකි දායක වීමයි. ජලය පරිසරයට මුදා හැරීමට පෙර පිරිසුදු කිරීම ඊට සුදුසුම ක්‍රමවේදයකි. එසේ පිරිසුදු කරන ජලය නැවත ප්‍රයෝජනයට ගැනීමේ ක්‍රමවේද මේ වන විට බහුලව තිබේ.නිවෙසේ සේදීමට භාවිත වන ජලය තම ගෙවත්තේ පැළවලට දැමීම ද නැවත භාවිතයකි. කර්මාන්තශාලාවල, නිවාස සංකීර්ණවල අප ජලය එක්රැස් කිරීම, පිරිපහදුව සහ නැවත භාවිතයට ගැනීම කාර්යක්‍ෂමව කළ හැකිය.කෘෂි කර්මාන්තයේදී සිදුවන ජල දූෂණය පිළිබඳ සඳහන් කළ යුතුමය. තේ වතුවලට වල්නාශක ඉසීම, එළවළු වගාවන්ට කෘමිනාශක යෙදීම සිට කල්පිටිය වැනි මුහුදුබඩ ප්‍රදේශවල කරන ගොවිතැන් දක්වාම අප ජල මූලාශ්‍රවලට වස විස එකතු කරයි. එවන් වූ දූෂණ අවම කර ගැනීමට මූලික වශයෙන් දැනුම්වත් කිරීම සහ රසායනික පොහොර, කෘමිනාශක වෙනුවට කාබනික පොහොර, ඝන අපද්‍රව්‍යවලින් නිපදවන පොහොර භාවිතය ආදී වෙනත් ක්‍රමවේද අනුගමනය කරන්නන්ට අනුග්‍රහය දැක්වීම වැනි දේ ජාතික මට්ටමින් සිදුකළ යුතු වන වටිනා ක්‍රමවේදයන්ය.මෙහිදී ඝන අපද්‍රව්‍යවලින් නිපදවන පොහොර වැනි දේවල ප්‍රමිතිය උසස් කරවීමෙහිලා පර්යේෂණ කිරීම, ක්‍රමවේද හඳුන්වා දීම අතින් ඒ විෂයයන්හි විශේෂඥයන්ට විශාල සේවයක් කළ හැකිය.ජාතික මට්ටමින් කළ යුතු වන සුරැකුම් ඉහත කී නමුත්, කොම්පෝස්ට් බඳුනක් භාවිතය සහ කුඩා හෝ ඉඩ ප්‍රමාණයක ගෙවත්තක් පවත්වා ගැනීම මගින් අපටද අපේ යුතුකම ජල සම්පත රැකගැනීමෙහිලා ඉටු කළ හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=n1203261</link>
    <topic>සා.පෙළ ප්‍රතිඵල තව දින කිහිපයකින්</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාග ප්‍රතිඵල තව දින කීපයකින් නිකුත් කිරීමට විභාග දෙපාර්තමේන්තුව සූදානම් වේ.මෙම දිනවල විභාග සමීක්‍ෂණ කටයුතු සිදු කෙරෙන බව විභාග දෙපාර්තමේන්තු ප්‍රකාශකයෙක් දිනමිණට ප්‍රකාශ කළේය.සාමාන්‍ය පෙළ විභාගය පසුගිය දෙසැම්බර් මස පැවති අතර ඉතිහාසයේ වැඩිම පාසල් අයදුම්කරුවන් පිරිසක් මෙම විභාගය සඳහා පෙනී සිටියහ.පාසල් සහ බාහිර අයදුම්කරුවන් පන්ලක්‍ෂ තිස්දෙදහසක් මෙවර සාමාන්‍ය පෙළ විභාගයට පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=n1203262</link>
    <topic>අවුරුදු සමයේ අමතර බස් සේවා 3200ක්</topic>
    <author>ශීලා උඩුවර</author>
    <content>සිංහල හා හින්දු අලුත් අවුරුදු සමයේ මගී තදබදය අවම කිරීම සඳහා ජාතික ගමනාගමන කොමිෂන් සභාව කොළඹ බැස්ටියන් මාවතේ සිට අර්ධ සුඛෝපභෝගී බස්රථ 2500ක් හා ශ්‍රී ලංකා ගමනාගමන මණ්ඩලය සාමාන්‍ය අමතර සේවා බස්රථ 700ක් යොදවයි.මෙම අමතර සේවා බස්රථ අප්‍රේල් මස 4 වැනිදා සිට 13 වැනිදා දක්වා කොළඹ සිට පිට පළාත්වලට ද 15 වැනිදා සිට 18 වැනිදා දක්වා පිට පළාත්වල සිට කොළඹට ද යොදවන බව ජාතික ගමනාගමන කොමිෂන් සභාවේ සභාපති රොෂාන් ගුණවර්ධන මහතා පැවසීය.මීට අමතරව දුම්රිය බස් ඒකාබද්ධ සේවයක් ද දක්ෂිණ අධිවේගී මාර්ගයේ ධාවනයට නියමිත සියලුම බස්රථ ද ධාවනය කරන බව ගුණවර්ධන මහතා කීය.ලංගම දුම්රිය හා පුද්ගලික බස් නියෝජිතයන්ගේ එකතුවෙන් මෙම විශේෂ අමතර සේවා පවත්වන බවත් මේ සඳහා අමතර බස්රථවලට නොමිලේ තාවකාලික මගී සේවා අවසර පත්‍ර ප්‍රවේශපත් පොත් අවුරුදු සේවා ස්ටිකර් සහ ගමනාන්ත පුවරු නොමිලේ සපයන බව සභාපතිවරයා කීය.මෙම කාලය තුළ විශේෂ චාරිකා සඳහා අවසර පත්‍ර නිකුත් කිරීම අත්හිටුවන අතර අන්තර් පළාත් මගී සේවා අවසර පත්‍ර හිමි බස්රථ ධාවනය කිරීම අනිවාර්ය කර ඇතැයි ගුණවර්ධන මහතා සඳහන් කළේය.මෙම උත්සව කාල සීමාව තුළ පැය 24 පුරාම ක්‍රියාත්මක වන මෙහෙයුම් මැදිරියක් පවත්වාගෙන යන අතර එමඟින් ජනතාවට අවශ්‍ය තොරතුරු ලබාගත හැකිය.දුරකථන අංක 011-3150916 හා 011-2333222 ඔස්සේ ජනතාවට විමසීම් කළ හැකිය.නියමිත ගාස්තුවට වඩා වැඩියෙන් මුදල් අය කරන බස්රථ වැටලීමට කටයුතු කරන අතර අධික ගණන් අයකර නීත්‍යනූකූල නොවන ලෙස ධාවනය කරන පුද්ගලික වාහනවලට ඉඩ නොදෙන බව සභාපතිවරයා කීය.උත්සව සමය තුළ බැස්ටියන් මාවත බස් නැවතුමට පැමිණෙන ජනතාවගේ ආරක්ෂාව සඳහා පොලිස් නිලධාරින් හා හමුදා පොලිස් නිලධාරින්ගේ ;ස්වය ලබාගන්නා අතර මගීන්ට අවශ්‍ය පානීය ජලය වැසිකිළි පහසුකම් ආදී අවශ්‍ය පහසුකම් සැලසීමට කටයුතු යොදන බවද ගුණවර්ධන මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=n1203263</link>
    <topic>පොළොන්නරුවේ වී මිලට ගන්න රජයෙන් කෝටි 15ක්</topic>
    <author>පොළොන්නරුව විශේෂ ගාමිණී ඔබේසේකර</author>
    <content>මෙවර මහ කන්නයේ පොළොන්නරු දිස්ත්‍රික්කයේ ගොවීන් විසින් නිෂ්පාදනය කරනු ලබන වී මිළදී ගැනීම සඳහා රජය සමුපකාර සමිතිවලට රුපියල් කෝටි 15 ක මුදලක් මේ වන විට ලබා දී ඇත.පොළොන්නරුව දිස්ත්‍රික්කයේ සියළුම විවිධ සේවා සමුපකාර සමිතිවල ප්‍රාදේශික මගින් එක් ගොවි මහතෙකුගෙන් අක්කරයට වී කිලෝ 3000 බැගින් මිලදී ගන්නා ලෙසට පොළොන්නරුව දිස්ත්‍රික් ලේකම් නිමල් අබේසිරි මහතා දැනුම් දී තිබේ.මේ අතර වී අලෙවි මණ්ඩලය විසින්ද පොළොන්නරුව දිස්ත්‍රික්කයේ මධ්‍යස්ථාන 19 කදී එක් ගොවියකුගෙන් අක්කරයට වී කිලෝ 3000 බැගින් මිලදි ගැනීමේ වැඩපිළිවෙළ ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=n1203264</link>
    <topic>ඔස්ට්‍රේලියාවෙන් කිරි දෙනුන් පන්සියයක්</topic>
    <author>නුවරඑළිය මධ්‍යම එරික් තිලකරත්න</author>
    <content>දියර කිරි නිෂ්පාදනය ඉහළ නැංවීම පිණිස හා උසස් වර්ගයේ කිරි දෙනුන් අභිජනනය කිරීමේ අරමුණ යටතේ පශු සම්පත් හා ග්‍රාමීය ප්‍රජා සංවර්ධන අමාත්‍යාංශය මගින් කිරි දෙනුන් පන්සියයක්, ඔස්ටේ‍්‍රලියාවෙන් මෙරටට ගෙන්වීමට පියවර ගෙන ඇති බව එම අමාත්‍යාංශය සඳහන් කරයි.මෙම සතුන්, මේ මස 29 දා වන විට, නැව් මගින් මෙරටට ළඟාවීමට නියමිත බව සඳහන් කරන අමාත්‍යාංශ ප්‍රකාශකයා, එතැන් සිට මේ කිරි දෙනුන් සංඛ්‍යාව නුවරඑළියේ බෝපත්තලාව, රජයේ සත්ත්ව ගොවිපොළ වෙත රැගෙන යාමට නියමිත බවද කියයි.පශු සම්පත් හා ග්‍රාමීය ප්‍රජා සංවර්ධන අමාත්‍යාංශය යටතේ පවතින, ජාතික පශු සම්පත් සංවර්ධන මණ්ඩලය මගින් පාලනය කරන, බෝපත්තලාව, රජයේ සත්ව ගොවිපළට අයත්, මැණික් පාලම කොටසේ, සියලු යටිතල පහසුකම් සංවර්ධන කටයුතු මේ සඳහා මේවන විටත්, නිම කොට තිබේ. පශු සම්පත් හා ග්‍රාමීය ප්‍රජා සංවර්ධන අමාත්‍ය ආරුමුගම් තොන්ඩමන් මහතා, රජයට ඉදිරිපත් කර ඇති යෝජනාවකට අනුව, මෙම කිරි දෙනුන් සංඛ්‍යාව ඕස්ට්‍රේලියාවේ සිට මෙරටට ආනයනය කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=n1203265</link>
    <topic>සීගිරි ලියන්ගේ අයිතිකාරයා පුස්කොළ පොතක් සමඟ හමුවේ</topic>
    <author>පොළොන්නරුව විශේෂ ගාමිණී ඔබේසේකර</author>
    <content>රන්ගිරි දඹුළු විහාරයේ සහ සීගිරියේ බිතු සිතුවම් කළ නීලගම රාජ සිත්තර පරපුර භාවිතා කළ පුස්කොළ ග්‍රන්ථය එම පරම්පරාවේ කලාකරුවෙකුට හමුවී ඇත.පොළොන්නරුවේ පලුගස්දමන ගොවි ජනපදයේ පදිංචි සුදත් වීරසිංහ (36) නමැති කලාකරුවා එම පුස්කොළ ග්‍රන්ථය භාවිතා කරමින් මේ වනවිට චිත්‍ර ශිල්පයේ හා මුර්ති නෙළීමේ යෙදී සිටී. ගලේවෙල – නීලගම - සිත්තර පරපුරට ශ්‍රී වික්‍රම රාජසිංහ රජතුමා විසින් එකල දඹුළු ලෙන් විහාරයේ චිත්‍ර හා මූර්ති නෙළීම සම්බන්ධයෙන් නීලගම ග්‍රාමයේ අක්කර දහසක නින්දගමක් පරිත්‍යාග කරන ලදී.මේ සිත්තර පරපුරේ ශිල්පීන් විසින් සීගිරියේ චිත්‍ර සිතුවම් කළ බවත් එම පරම්පරාවෙන් දැනට ඉතිරිව සිටින සුදත් වීරසිංහ කලාකරුවාට “සාරිපුත්‍රය” නමැති මේ පුස්කොළ ග්‍රන්ථය පරම්පරාවෙන් ම හිමි වූ බවත් පැවසේ.රාජ සිත්තර පරම්පරාවට අයත් මෙම කලාකරුවා විසින් එවකට සිතුවම් හා මූර්ති නෙළීම සිදු කළ ආකාරයට දැන් එම කර්මාන්තයේ යෙදී සිටින අයුරු දැකගන්නට පුළුවන.ඡායාරූපය- ගාමිණී ඔබේසේකර.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=n1203266</link>
    <topic>ඵලදායිතා තරගවලට පාසල් තරග වදින ආසියාවේ එකම රට ශ්‍රී ලංකාවයි</topic>
    <author>ජයසිරි මුණසිංහ</author>
    <content>ජාතික මට්ටමෙන් ඵලදායිතා තරඟ සඳහා පාසල් තරග වදින ආසියාවේ එකම රට ශ්‍රී ලංකාව බව අනාවරණය වේ.රට පුරා පාසල් අතුරින් සියයට 10ක් වසරක් පාසා ජාතික ඵලදායිතා තරඟාවලියට ඉදිරිපත් වන බව ජාතික ඵලදායිතා මහ ලේකම් කාර්යාලයේ අධ්‍යක්‍ෂ ජනරාල් තිලකා ජයසුන්දර මහත්මිය ප්‍රකාශ කළාය.රත්නපුරය නව නගරයේ පිහිටි සබරගමුව පළාත් සභා ශ්‍රවණාගාරයේ පැවැති සපිරි පාසල් ඇගැයීමේ උත්සවය අවස්ථාවේ දී ජයසුන්දර මහත්මිය එසේ කීවාය.ශ්‍රී ලංකාව වසර 1966 දී ආසියානු ඵලදායිතා සම්මේලනයේ සාමාජිකත්වය ලබා ගත් බව කී අධ්‍යක්‍ෂ ජනරාල්වරිය, එහි සාමාජිකත්වය ගත් මුල් ම රටවල් පහ අතරට අප රට අයත් වූ බව ද කීවාය.ජාතික ඵලදායිතා තරඟ සඳහා වැඩිම පාසල් සංඛ්‍යාවක් ඉදිරිපත් වන පළාත සබරගමුව පළාත වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=n1203267</link>
    <topic>පැරකොට් අලෙවි කරද්දී හැඳුනුම්පත සහ අවශ්‍යතාව ඕනෑ</topic>
    <author>සන්ධ්‍යා කරුණාරත්න</author>
    <content>පැරකොට් නමැති කෘමිනාශකය අලෙවි කළ හැක්කේ පාරිභෝගිකයාගේ හැඳුනුම්පත සහ එම කෘමිනාශකය අවශ්‍ය වන්නේ කුමන කාරණාවක් නිසාද යන්න ඉදිරිපත් කිරීමෙන් පසුව පමණක් බවට තීරණයක් ගෙනඒමට සෞඛ්‍ය අමාත්‍යාංශය කටයුතු කර තිබේ.එම තීරණය ව්‍යාපෘතියක් ලෙස මේ වන විට නුවරඑළිය දිස්ත්‍රික්කයේ ක්‍රියාත්මක කරන බවත්, එමඟින් පැරකොට් නිසා පුද්ගලයන්ගේ ජීවිතවලට සිදුවන හානිය අවම කිරීම මෙහි අරමුණ බවත් සෞඛ්‍ය අමාත්‍යාංශය පවසයි.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි බහුල ලෙස කෘෂි කාර්මික කටයුතු සිදු කරන ප්‍රදේශවල පුද්ගලයන්ගේ ජීවිත ආරක්ෂා කර ගැනීම සඳහා උපක්‍රමයක් ලෙස මේ තීරණය ක්‍රියාත්මක කිරීමට අමාත්‍යාංශය සැලැසුම් කර තිබේ.පැරකොට් කෘමිනාශකය අනාරක්ෂිත ලෙස භාවිතා කිරීම නිසා පුද්ගලයන් රෝගී වී රෝහලට පැමිණෙන බවත්, එම රෝගීන්ට ප්‍රතිකාර ලබාදීමට විශාල මුදලක් සෞඛ්‍ය අමාත්‍යාංශය වැය කළත් ඔවුන්ගේ ජීවිත බේරා ගැනීමට නොහැකි වන බවත් අමාත්‍යාංශය සඳහන් කරයි.අනුරාධපුරය, පොළොන්නරුව, මොණරාගල, අම්පාර, පුත්තලම, වවුනියාව, ත්‍රිකුණාමලය යනාදී කෘෂිකාර්මික කටයුතු බහුල ලෙස සිදුකරන ප්‍රදේශවල මේ උපක්‍රමය ක්‍රියාත්මක කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=n1203268</link>
    <topic>දෑස් අහිමි වූවත් රණවිරු කුලරුවන් ජීවිතය ජය අරන්</topic>
    <author>අනුරාධපුර මධ්‍යම විශේෂ අමිල ප්‍රභාත් වනසිංහ හා චිත්‍රරත්න කළුආරච්චි</author>
    <content>ත්‍රස්තවාදීන් සමඟසටන් කර බෝම්බ ප්‍රහාරයකට ලක්වී දෙඇස් අහිමි වී දකුණු අත ද අහිමි වූ පස්වන විජයබාහු පාබල රෙජිමේන්තුවේ සේවය කරන ලාන්ස් කෝප්‍රල් මිහින්තලේ චරිත් කුලරුවන් කුලතිලක මහතා ඊයේ (25) අනුරාධපුර අභිමංසල නිවාඩු නිකේතනයේ දී විවාහ දිවියට එළඹීය.උතුරු මානුෂීය මෙහෙයුමේ අවසන් අදියර ක්‍රියාත්මක වෙමින් තිබියදී 2008 වර්ෂයේ නොවැම්බර් මස 18 වනදා කිලාලි ඉදිරි ආරක්ෂක වළල්ලේ දී සෙබළුන් පිරිසක් සමඟ ත්‍රස්තවාදී බංකරයකට ප්‍රහාරයක් එල්ල කිරීමට ගිය කුලරුවන් සෙබළා කුරිරු එල්.ටී.ටී.ඊ. ත්‍රස්තවාදීන්ගේ බිම් බෝම්බයකට අසුවී බරපතළ තුවාල ලබා තම ජීවිතය බේරා ගත්තත් දෙඇස සහ දකුණු අත ඔහුට අහිමි විය. තුවාල ලබා රාගම රණවිරු සෙවණේ සිටියදී අංක 480 ගනේ පාර රාගම පදිංචි සුවනි සෙව්වන්දි (19) මෙනවිය සමඟ ආදර සබඳතාවක් පවත්වා මවුපියන්ගේ හා යුද හමුදා උසස් නිලධාරීන්ගේ ආශිර්වාදය මත ඊයේ (25) විවාහ දිවියට පත්විය.අනුරාධපුර රුවන්වැලි චෛත්‍යරාමාධිපති පල්ලේගම හේමරතන, ජයන්ති විහාරාධිපති නුගේතැන්නේ පඤ්ඤානන්ද, මිරිසවැටියේ චෛත්‍යාරාමාධිපති ඊතල්වැටුනුවැව ඥානතිලක යන නාහිමිවරු නව යුවළට පිරිත් සජ්ඣායනා කර සෙත් පැතූහ.ආරක්ෂක ලේකම් ගෝඨාභය රාජපක්ෂ, යුද හමුදාපති ලුතිනන් ජෙනරාල් ජගත් ජයසූරිය යන මහත්වරුන්ගේ සංකල්පයකට අනුව මෙම විවාහය සිදු කෙරුණි.මෙම අවස්ථාවට යුද හමුදා සේවා වනිතා ඒකකයේ සභාපතිනි මංජුලිකා ජයසූරිය, අමාත්‍යවරුන් වන එස්. එම්. චන්ද්‍රසේන, ෆීලික්ස් පෙරේරා, ඩබ්ලිව්. බී. ඒකනායක යන මහත්වරුන් හා අනුරාධපුර ප්‍රාදේශීය අණදෙන නිලධාරි කර්නල් අතුල ආරියරත්න, අනුරාධපුර ශික්ෂණ රෝහලේ වැඩබලන අධ්‍යක්ෂිකා අයන්ති කරුණාරත්න, සෙබළ කුලතිලකගේ හා සුවනි සෙව්වන්දි ;මනවියගේ දෙමාපියන් සහෝදර සහෝදරියන් හා යුද හමුදාවේ උසස් නිලධාරීන් විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=r1203261</link>
    <topic>ගාල්ල කොට්ටව වනාන්තරයේ කුණු කසළ ගොඩ ගැහිලා</topic>
    <author>අක්මීමන විශේෂ සුනිල් ගමගේ</author>
    <content>අපට ආවේණික ගහකොළ රැසක්ම හා මසුන් සිටින කොට්ටව වනාන්තරය අපේම මිනිසුන් කොටසකගේ අදුරදර්ශී ක්‍රියා කලාපයන් නිසා මතු පරපුරට දායාද කරන්නට නොහැකි වන තත්ත්වයකට දැන් දැන් උදාවෙමින් පවතී.ගාල්ල සිට උඩුගම දෙසට යන විට මේ සුන්දර වන පෙත දැක ගත හැකිය. ගාල්ල උඩුගම මාර්ගය කොට්ටව වනීතරය මැදින් වැටී ඇත. එම ප්‍රදේශයෙන් ගමන් කරන ඕනෑම අයකුට හැෙඟන්නේ වන වියනක් යටින් ගමන් කරන්නා සේය. එසේ ගතට දැනෙන විටදී මොහොතක් ඒ සිසිලස විඳ යන්නට කවුරුත් කැමැත්තක් දක්වන්නේය. ඒ නිසාම මාර්ගය අයිනේ වාහන නතර කර වනාන්තරයේ සිසිලස ඇති තාක් විඳින්නට කිසිවකුගෙන් නම් බාධාවක් නැත්තේය.එහෙත් මේ වනාන්තරයේ සිසිලස විඳීන අතර තුරදී ඔවුන් කරන දේවලින් කොට්ටව වනාන්තරය වැනසීමට ලක්ව තිබේ. මෙය නැරඹීමට එන පිරිස් මත්පැන් පානය කර හිස් බෝතල් සහ ෂොපින් බෑග් වනාන්තරය පුරා තැන තැන දමා ඇත. එපමණක්ද නොව ගෙදර එකතුවන කුණු ටික පොහොර උරවල එකතුකරගෙන විත් දමන්නේද මේ වනාන්තරයටය. තවත් එවන් නොදිරන ද්‍රව්‍ය බොහෝමයක් මෙහි දමා ගොස් ඇත.ගලා යන ඇල දොළ මේ විසිකර යන කුණු මළු නිසා අපවිත්‍ර වී තිබේ. මේ නිසා අපටම ආවේනික මත්ස්‍ය විශේෂයන් වඳවී යෑමටද ඉඩ තිබේ.මේ විනාශකාරී ක්‍රියා හේතුවෙන් එවන් මසුන් අපෙන් ඈත් වන්නට පටන් ගෙන ඇත.වන සිසිලස විදිමින් ආහාර ගෙන කොළය (ලන්ච් ෂීට්) කැලයට විසි කර දමන්නේය.වනාන්තරයේ සිටින පක්‍ෂීන් මෙන්ම විවිධ සතුන් ඒ කොළයත් සමග ඉතිරි ආහාර බුක්ති විඳින්නේය. එය ආහාරයට ගන්නා ඔවුන්ද මියදෙන්නට පටන් ගෙන තිබේ.විනාශය කරා ළඟා වෙමින් පවතින කොට්ටව වනාන්තරය පිළිබඳ සොයන්නට බලධාරියෙක් නැත.එබැවින් මතු පරපුරටත් කොට්ටව නම් වූ වනාන්තරයේ විවිධත්ව දැක බලා ගන්නට රැකගැනීමට වගකිවයුත්තන්ගේ අවධානය යොමුවිය යුතු කාලය එළැඹ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=r1203262</link>
    <topic>නාච්චාදූව වැව උඩින් ඇති අඩියේ පාලම අබලන්</topic>
    <author>අනුරාධපුර මධ්‍යම විශේෂ</author>
    <content>නාච්චාදූව වැව හරහා වැටී ඇති අඩියේ පාලම වසර ගණනාවක සිටම අබලන් වී ඇතත් එය අලුත්වැඩියා කර දීමට බලධාරීන්ට කිසිදු වුවමනාවක් නොමැති බව පාලම භාවිතයට ගන්නා නාච්චාදූව ප්‍රදේශවාසීහු පවසති.වසර හතරකට ආසන්න කාලයක් මේ පාලම අබලන් වී තිබුණු අතර පසුගිය 2010 ගංවතුර සමයේ දී සම්පූර්ණයෙන්ම විනාශයට පත්විය. පාලම සැකසීම සඳහා අවශ්‍ය අමුද්‍රව්‍යද එතනට ගෙනැවිත් දමා මාස ගණනාවක් ගත වී ඇතත් පාලම නැවත අලුත්වැඩියා කිරීමට කටයුතු කරන බවක් පෙනෙන මානයක නැති බවද ප්‍රදේශවාසීහු පවසති.පාලම අබලන් යැයි අඟවන නාම පුවරුවක් වැව ආසන්නයේ සවිකර ඇතත් තවමත් බොහෝ පිරිසක් අඩියේ පාලම හරහා නාච්චාදූව වැව තරණය කරති. පාලම කඩා වැටීමට ආසන්නව ඇති අතර යම් අවස්ථාවක ප්‍රදේශවාසීන් ගමන් කරද්දී පාලම කඩා වැටුණහොත් මිනිස් ජීවිතවලට හානි සිදුවිය හැක. එහෙත් බලධාරීහු එය නොදැක්කා සේ අලුත්වැඩියාවන් දිනෙන් දින ප්‍රමාද කරති. වහාම පාලම සකසා දෙන්නැයි නාච්චාදූව ජනතාව බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=r1203263</link>
    <topic>සැකකාර නාවික සෙබළාට අත්හිටවු සිර දඬුවම්</topic>
    <author>පාණදුර සමූහ කපිල සෝමරත්න</author>
    <content>අපරීක්‍ෂාකාරී ලෙස යතුරු පැදියක් පදවා රිය අනතුරක් සිදු කර මගියකුගේ මරණය සිදු කිරීමේ චෝදනාවට වරද පිළිගත් නාවික භටයකුට අවුරුදු දහයකට අත්හිටවු මාස 24 ක බරපතළ සිර දඬුවමක් සහ රජයේ ගාස්තු ලෙස රුපියල් 1500ක මුදලක් ගෙවන ලෙසට පාණදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය නියම කළාය.එම දඬුවමට අමතරව රුපියල් පනස් දහසක මුදලක් වන්දි වශයෙන් මරණකරුගෙ යැපෙන්නන්ට ගෙවන ලෙසටද විත්තිකරුට නියෝග කළාය.විත්තිකර්ැ අධිචෝදනා ලබා සිටියේ වර්ෂ 2009. 06. 23 දින මහා මාර්ගයේදී අපරීක්ෂාකාරී සහ නොසැලකිලිමත් අයුරින් යතුරු පැදියක් ධාවනය කර මොරටුව එගොඩඋයනේ පදිංචි තෙල්ගේ විල්මන් පිරිස් නැමැත්තාගේ මරණය සිදු කිරීම ගැනය.විත්තිකරු වෙනුවෙන් නීතිඥ සුමේධ ඩී. පෙරේරා මහතා අධිකරණයට දන්වා සිටියේ විත්තිකරු නාවික හමුදාවේ සේවය කරන බවත් ඔහුගේ පෞද්ගලික යතුරු පැදිය මොරටුව එගොඩ උයන ගාලු පාර ප්‍රදේශයේ ධාවනය කරද්දී පාර හරහා පැන්න අයකු යතුර පැදියේ ගැටීම නිසා ඔහු බරපතළ ලෙස තුවාල ලබා රෝහලට ඇතුළත් කර දින කිහිපයකට පසුව මිය ගිය බවත්ය.රජයේ නීතිඥ දිෂ්නා වර්ණකුල මහත්මිය පැමිණිල්ල ඉදිරිපත් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=r1203264</link>
    <topic>ගිලන් රථ රියැදුරාගේ හදිස්සියට යතුරුපැදිකරුවන් දෙදෙනා අනතුරේ</topic>
    <author>නිට්ටඹුව සමූහ - ජෙනට් ජයසිංහ</author>
    <content>අසාධ්‍ය රෝගියකු රෝහලට ගෙන යන බව හඟවන ගිලන් රථයක සංඥා නාදය ඇසෙන විට රියැදුරෝ තම වාහන මාර්ගයෙන් පසෙකට කර ගනිමින් ගිලන් රථයට යාමට ඉඩකඩ සලසා දීම සම්මත පොදු නීතියකි. එමෙන්ම එය මානුෂිකත්වයට කරන ගරු කිරීමකි.නමුත් මේ කරුණු සියල්ල අමතක කර දමමින් පහත් ලෙස හැසිරුණු ගිලන් රථ රියැදුරකු ගැන සටහනකි මේ.පසුගිය දිනක (16 වෙනිදා) ගම්පහ, යක්කල පාරේ කපුහේන ප්‍රදේශයේ ඇති එක්තරා වාහන අලෙවි මධ්‍යස්ථානයක් ආසන්නයේ අතුරු පාරක මහා මාර්ගයට මුහුණලා ගිලන් රියක් නවතා තිබුණි. මේ මොහොතේදී ගම්පහ සිට යක්කල දෙසටත් යක්කල සිට ගම්පහ දෙසටත් යතුරුපැදි දෙකක් ධාවනය වෙමින් තිබුණි.සාමාන්‍ය වේගයෙන් මේ යතුරුපැදි දෙක ධාවනය වෙමින් තිබිණි. මේ යතුරුපැදිකරුවන් දෙදෙනා ගිලන් රිය නවතා තිබූ ස්ථානයට ආසන්න වෙත්ම කිසිදු සංඥාවක් නොකරම හදිසියේ රිය පණ ගැන්වූ ගිලන් රථ රියැදුරා වාහනය පාර මැදට දමා එතැනම හැරවීම නිසා දෙපැත්තෙන් පැමිණි යතුරුපැදි ගිලන් රියේ ගැටුණි. එහි සිටි අය බරපතළ තුවාල ලැබූහ.තුවාල සිදුවී ලේ පෙරාගෙන වේදනාවෙන් දඟලන ඔවුන් දෙස රිය කවුළුවෙන් හිස පිටතට දමා බැලූ ගිලන් රථ රියැදුරු ගිලන් රියේ සංඥා නාදය ක්‍රියාත්මක කර ඊගහක වේගයෙන් එතැනින් පලාගොස් ඇත.තුවාල ලැබූ යතුරුපැදිකරුවන් දෙදෙනා සෑහෙන වෙලාවකට පසු රෝහලකට රැගෙන ගොස් තිබේ. ඒ වනතුරු කිසිවකු ඔවුන් දැක නැත. ඔවුන්ගේ නිවෙස්වලටද ඒ ගැන දැනුම් දී තිබුණි. බිඳුණු අතපය වෙළුම්පටිවලින් ඔතාගෙන නීතියේ පිළිසරණක් ලබා ගැනීම සඳහා ඥාතින්ගේ වාරුවෙන් ගම්පහ පොලිසියේ රථවාහන අංශයේ ස්ථානාධිපති පොලිස් පරීක්ෂක ආර්. ඒ. ප්‍රියන්ත මහතා මුණගැසීමට ඔවුහු පැමිණ සිටියහ. අනපේක්ෂිත ලෙස අනතුරකට මුහුණදීමට සිදුවීම නිසා කලබලයටත්, කම්පනයටත් පත්ව සිටි මේ දෙදෙනාට ගිලන් රියෙහි අංකය බලා ගැනීමට ;නාහැකිවීම නීතියේ පිහිට ලබා ගැනීමට බාධාවක් වී තිබුණි. නමුත් මෙම ගිලන් රිය සොයා ගැනීම සඳහා අවධානයෙන් සිටින බව පොලිස් පරීක්ෂක ආර්. ඒ. ප්‍රියන්ත මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=r1203265</link>
    <topic>කජු ලෙලි ගසන යන්ත්‍රයට රටවල් රැසකින්ම ඇනවුම්</topic>
    <author>හෙනරත්ගොඩ සමූහ</author>
    <content>ලොව පළමුවරට කජු ගෙඩිය යන්ත්‍රයක ආධාරයෙන් කපා කජු මදයට හානියක් නොවී ලබා ගැනීමට සමත් යන්ත්‍රයක් නිපදවූ දෙවලපළ ගණිහිමුල්ලේ ඩී. කේ. මහීපාල මහතාට ඒ වෙනුවෙන් ජනාධිපති මහින්ද රාජපක්ෂ මහතා අතින් පේටන්ට් බලපත්‍රය හිමි නව නිපැයුම්කරුවන් සඳහා වන ජනාධිපති සම්මානය ද පිරිනැමිණි.මහීපාල මහතා විසින් නිපදවනු ලැබූ කජු ලෙලි ගසන යන්ත්‍රයට මේ වන විට ලෝකයේ රටවල් රැසකින් විශාල ඉල්ලුමක් ලැබී තිබේ.ඔරලෝසු කාර්මිකයෙකු ලෙස වෘත්තිය දිවිය ඇරඹූ මහීපාල මහතා පසුව ප්‍රදේශවාසී ස්වයංරැකියා ලාභීන්ගේ ඉල්ලීම මත ස්වයංරැකියා උපකරණ කිහිපයක් නිපදවීය. තමා උපන් ප්‍රදේශයේ කජු කර්මාන්තය විශාල ලෙස පැතිර තිබු අතර කජු ගෙඩිය තලා එහි මදය එළියට ගන්නට වෙහෙසෙන දුක දුටු මහීපාල මහතා මෙම කජු ලෙලි ගසන යන්ත්‍රය නිපදවීමට මුල පිරීය. ඒ පිළිබඳව විවිධ පර්යේෂණ පැවැත්වූ ඔහු 1998 දී එය නිපදවීය.1999 දී ඒ සඳහා පේටන්ට් බලපත්‍රය ලබාගත් මහීපාල මහතා පළමුව දේශීය කජු ව්‍යාපාරිකයන්ටත් දෙවනුව විදේශීය ව්‍යාපාරිකයන්ටත් එය හඳුන්වා දුන්නේය.වසර කිහිපයකට පසුව තවත් අලුත්කර නිපදවූ යන්ත්‍රය කජු කර්මාන්තයේ නිරත මැඩගස්කර්, ඉන්දියාව, ටැන්සානියාව, ගැම්බියා, වියට්නාමය, ඝානාව, ඇතුළු රටවල් ගණනාවකට අපනයනය කළේය.මේ වන විට තමා නිපදවන යන්ත්‍රවලින් සියයට අනූ පහක්ම විදේශවලට අලෙවි කරන බවද මහීපාල මහතා කීය. දේශීය අමුද්‍රව්‍ය යොදා ගනිමින් නිපදවෙන මේ යන්ත්‍රය සඳහා ඔහු පිටරටින් ගෙන්වනු ලබන්නේ මෝටරය හා තවත් එක් උපාංගයක් පමණි. මෙම යන්ත්‍රය මගින් පැයකට කජු කිලෝ 15 – 20 ත් අතර ප්‍රමාණයක් ලෙලි ගැසීමට හැකි බවද මහීපාල මහතා පැවසීය.කජු කර්මාන්තය බහුලව පවතින අප රටේ කජු ලෙල්ල අපතේ යන බවත් එයින් ගන්නා එකම ප්‍රයෝජනය වන්නේ නීතිවිරෝධී මත්පැන් පෙරීම සඳහා කජු ලෙලි ඉන්ධනයක් ලෙස භාවිතා කිරීම බව මහීපාල මහතා කියයි. විදේශවල නම් කජු ලෙල්ලේ සාරය ගෙන රසායනික ද්‍රව්‍යයන් නිපදවන බවද මහීපාල මහතා කියයි. ප රටේ ද ඉවතලන කජු ලෙල්ල උපයෝගී කරගෙන යම් ඉන්ධනයක් නිපදවීම අරමුණු කොටගත් මහීපාල මහතා මේ දිනවල ඒ පිළිබඳව පර්යේෂණ පවත්වාගෙන යයි. ඒ සඳහා නිපදවෙන යන්ත්‍රයද හෙට අනිද්දා වන විට වෙළෙඳපළට නිකුත් කිරීමට හැකි වෙතැයි ඔහු විශ්වාසය පළ කරයි.නව නිපැයුම් සඳහා මහීපාල මහතාට මේ දක්වා ලැබුණු සම්මාන ගණනාවකි. ඒ අතරින් ඉහළම සම්මානය වන්නේ පසුගිය ජනවාරි 26 දින පැවැති ජනාධිපති සම්මාන උළෙලේදී දිනාගත් සම්මානයයි. මීට අමතරව පළාත් මට්ටමින් හා ජාතික මට්ටමින් විශාල සම්මාන ගණනක් ඒ මහතා විසින් දිනා ගෙන තිබේ.ඡයාරූප- හෙනරත්ගොඩ සමූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=s1203261</link>
    <topic>එංගලන්තයට එරෙහි පළමු ටෙස්ට් ගැටුමේදී ඩිල්ෂාන් සමග ඉනිම ආරම්භ කිරීමට තිරිමාන්න</topic>
    <author>වර්නන් ගුණසේකරගාල්ලේ සිට</author>
    <content>එංගලන්තයට එරෙහිව ගාල්ල ජාත්‍යන්තර ක්‍රිකට් ක්‍රීඩාංගණයේ අද ඇරැඹෙන පළමු ටෙස්ට් තරගයේදී තිලකරත්න ඩිල්ෂාන් සමග ශ්‍රී ලංකා ඉනිම ආරම්භ කිරීමට ලහිරු තිරිමාන්න යොදා ගැනීමට ඉඩ ඇතැයි ශ්‍රී ලංකා ක්‍රිකට් නායක මහේල ජයවර්ධන ඊයේ පැවසීය. දිනේෂ් චන්දිමාල් අංක 6 ස්ථානයේ ක්‍රීඩා කරනු ඇත.තිරිමාන්න ආරම්භක පිතිකරුවකු ලෙස නම් කරනු ලැබුවහොත් තරංග පරණවිතාන කණ්ඩායමට ඇතුළත් නොවනු ඇත. ඇන්ජලෝ මැතිව්ස් පාදයේ ආබාධයක් හේතුවෙන් ශ්‍රී ලංකා සංචිතයෙන් ඉවත් කොට තිබේ. ඒ වෙනුවට චාමර සිල්වා කැඳවා ඇතත් ඔහු අද ඇරැඹෙන තරගයට නම් නොකිරීමට ඉඩ තිබේ.පසුගියදා ඔස්ට්‍රේලියාවේ පැවැති තුන්කොන් තරගාවලියේ තිරිමාන්න ක්‍රීඩා කළේ මැද පෙළ පිතිකරුවකු ලෙසිනි. ඒ අනුව ඔහු නව පන්දුවට කෙසේ මුහුණ දේවිද යන්න පිළිබඳව කාගේත් අවධානයට යොමු වන කරුණක් වනු ඇත.ගාලු තණතීරුව තණකොලවලින් පිරී කොල පැහැති වර්ණයෙන් දිලිසෙයි. එය හොඳින් වේලී තිබෙන අයුරු දිස්වෙයි. තරගය පරණ වෙද්දී තණතීරුව දඟ කැවෙනු ඇත.කාසියේ වාසිය දිනා ගන්නා නායකයා පළමුව පන්දුවට පහර දීමේ වාරය තම පිලට ලබා ගැනීමට ඉඩ තිබේ.පළමු දින දෙක ඇතුළතදීම තරගයේ වාසිය ශ්‍රී ලංකාව පැත්තට හරවා ගැනීමට ජයවර්ධන බලාපොරොත්තු වෙයි. “සම්ප්‍රදායික වශයෙන් ගාලු තරග බිමේ ශ්‍රී ලංකාව දක්ෂ ලෙසින් ක්‍රීඩා කර තියෙනවා. මෙය ඉතාම හොඳ තණතීරුවක් වී තිබෙනවා.තරගයේ පසු භාගය වන විට එය දඟ පන්දු යවන්නන්ට වාසිදායක වෙනවා. තරගයේ පළමු දින දෙකේදී ලබා ගත හැකි වාසිය උපරිමයෙන් ලබා ගත යුතුයි.”පසුගිය කාලයේ වැඩි වශයෙන් සීමිත ඕවර තරගවල නියැළුනු කණ්ඩායම දැන් ටෙස්ට් තරගවලට හැරෙමින් සිටින නිසා මේ තරගය ක්‍රීඩකයින්ට ඉතා වැදගත් තරගයක් බව ශ්‍රී ලංකා නායකයා ඊයේ ගාල්ල ක්‍රීඩාංගණයේ පැවැති මාධ්‍ය හමුවේදී කියා සිටියේය. ලොව අංක 1 ට ශ්‍රේණිගතව සිටින එංගලන්තය සමග ක්‍රීඩා කිරීම ක්‍රීඩකයින්ට ලොකු අභියෝගයක් බවද ඔහු පෙන්නා දුන්නේය.“පසුගිය කාලයේ අපි හොඳ ටෙස්ට් ක්‍රීඩාවක් කළා. නමුත් ඒ දස්කම් ඒ විදියට දිගටම පවත්වා ගෙන යන්න අපට බැරිවුණා.”නව නායකත්වය තමන්ට අභියෝගයක් බවත් මීළඟ ලෝක කුසලාන තරගාවලිය සඳහා කණ්ඩායම නැවත නගා සිටුවීමේ කාර්යයද තමාට අභියෝගයක් බවත් ජයවර්ධන ප්‍රකාශ කළේය. ගාල්ලට දැඩි හිරු රැස් පතිත වෙමින් තිබේ. මේ දේශගුණික තත්ත්වයන් දෙපිළටම මහත් අභියෝගයක් බව එංගලන්ත නායක ඇන්ඩෲ ස්ට්‍රාවුස් කියා සිටියේය.තරගය සඳහා ඩී. ආර්. එස්. ක්‍රමය යොදා ගැනීම පිළිබඳව කණ්ඩායම් දෙකේම නායකයෝ ඔවුන්ගේ කැමැත්ත මෙහිදී පළකර සිටියහ.එක්සත් අරාබි එමීර් රාජ්‍යයේදී පාකිස්තානයට ටෙස්ට් තරගමාලාවෙන් පරාජය වී මෙහි පැමිණීම නිසා තම කණ්ඩායමට යමක් ඔප්පු කිරීමට සිදුව තිබෙන බවද කී ස්ට්‍රාවුස්, මෙවැනි දේශගුණයක් යටතේ ශ්‍රී ලංකාව ඉතාමත් දක්ෂ කණ්ඩායමක් බව කීවේය.ලොව සිටින හොඳම දඟ පන්දු යවන්නන් දෙදෙනා (ග්‍රැහැම් ස්වෝන් හා මොන්ටි පනීසාර්) තමන් සතුව සිටින බව කී එංගලන්ත නායකයා එහෙත් රංගන හේරත් හා සුරාජ් රන්දීව් “හරිම නූල් සූත්තරකාරයන්” බවද පවසා සිටියේය.පන්දුව පලුදු කිරීමමේ අතර සංචාරක එංගලන්ත කණ්ඩායම සමග පසුගිය සතියේ එස්. එස්. සී. පිටියේ පැවැති තුන්දින පෙරහුරු තරගයේදී එංගලන්තය විසින් පන්දුව පළුදු කළ බවට එම තරගයේ තීරක මනෝජ් මෙන්ඩිස් මහතා විසින් ශ්‍රී ලංකා ක්‍රිකට් ආයතනයට වාර්තා කොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=s1203262</link>
    <topic>ටෙස්ට් තරගයේ ප්‍රවේශ පත්‍ර මිල ඉහළට</topic>
    <author>වර්නන් ගුණසේකර ගාල්ලේ සිට</author>
    <content>ශ්‍රී ලංකාව හා එංගලන්තය අතර ගාල්ල ජාත්‍යන්තර ක්‍රිකට් ක්‍රීඩාංගණයේ අද ඇරුඹෙන පළමු ටෙස්ට් ක්‍රිකට් තරගය සඳහා වන ප්‍රවේශ පත් මිල ගණන් ඉහල දැමීමට ශ්‍රී ලංකා ක්‍රිකට් ආයතනය තීරණය කර තිබේ.මේ අනුව එක් ප්‍රවේශ පත්‍රයක මිල දිනකට රුපියල් 5,000 හා රුපියල් 7,500 බැගින් වේ. පසුගිය වසරේ ඔස්ට්‍රේලියානු කණ්ඩායම ශ්‍රී ලංකාවේ සංචාරය කළ අවස්ථාවේ ටෙස්ට් තරගයක් සඳහා ප්‍රවේශ පත්‍රයක මිල දිනකට රුපියල් 500 ක් විය. “එංගලන්ත නරඹන්නන්ට මෙන්ම ශ්‍රී ලාංකික නරඹන්නන්ටත් මේ මිල එක සමානයි. නමුත් ශ්‍රී ලාංකිකයන් වෙනුවෙන් වෙනම වැඩ පිළිවෙලක් තියෙනවා. ඒත් එය ප්‍රසිද්ධියේ කියන්න බැහැ” යැයි ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග මහතා කියා සිටියේය. එංගලන්ත කණ්ඩායමේ ආධාරකරුවන් වන ‘බාමි ආමි’ ඇතුළු එංගලන්තයෙන් මෙහි පැමිණ සිටින නරඹන්නන් අද තරගය නැරඹීම වර්ජනය කරන බවට රාවයක් මෙහි පැතිර යමින් තිබේ. මේ පිළිබඳව ශ්‍රී ලංකා ක්‍රිකට් ආයතනයේ උසස් නිළධාරියෙකුගෙන් විමසූ විට “ඒ මොන බොරුවක්ද. ටිකට් ඔක්කොම දැනටමත් විකිණී අවසානයි. කවුරු හරි වර්ජනය කරනවා නම් ඒ කරන්නේ ටිකට් නැති නිසා පමණයි” ඔහු කියා සිටියේය.මේ පිළිබඳව වැඩි දුරටත් අදහස් දක්වමින් එම නිළධාරියා මෙසේ කියා සිටියේය: “එංගලන්තයෙන් නරඹන්නන් කොපමණ ප්‍රමාණයක් ශ්‍රී ලංකාවට එනවාදැයි අප සංචාරක ආයතන හා ඒවාට සම්බන්ධ අනෙකුත් ආයතනවලින් විමසා සිටියා. එවිට ඔවුන් කීවේ 1,500 ක් පමණ එනු ඇතැයි කියායි. නමුත් දැන් 6,000 ක් ඇවිත් ඉන්නවා.” අවම වශයෙන් තවත් ප්‍රවේශ පත් 500ක් හෝ ඔවුන් වෙනුවෙන් නිකුත් කිරීමට ආයතනය උත්සාහ ගනිමින් සිටින බව ද එම නිළධාරියා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=s1203263</link>
    <topic>‘ කැළණි සටනේ ’ ඓතිහාසික පළමු ජය ගුරුකුල විදුහලට</topic>
    <author>පි‍්‍රන්ස් ගුණසේකර</author>
    <content>කැළණිය ගුරුකුල හා ධර්මාලෝක අතර පැවැති "කැළණි සටනේ" පළමු ජය ගුරුකුල විදුහල සතුවිය.මහා තරගය ආරම්භ වී වසර 23 ක්ම ජය පරාජයෙන් තොරව නිමාවූ "කැළණි සටන" ගුරුකුල විදුහල ජය ගැනීම ඓතිහාසික ජයග්‍රහණයක් විය.මෙවර පාසල් ක්‍රිකට් තරග වාරයේ ජයග්‍රහණ 9 ක් අත්කරගෙන ඉදිරියෙන් සිටි කැළණිය ගුරුකුල විදුහල මහා තරගය ජය ගත්තේ කඩුලු 10 කිනි.කොළඹ ආර්. ප්‍රේමදාස ක්‍රීඩාංගණයේදී පැවැති ගුරුකුල - ධර්මාලෝක විදුහල් අතර තරගයේ මුලින් පන්දුවට පහර දුන් විදුහල ලකුණු 115 කට දැවී ගියේය.ගුරුකුල ක්‍රීඩකයෝ පළමු ඉනිමට ලකුණු 200 ක් ලබා ගත්හ. ධර්මාලෝක විදුහලේ දෙවැනි ඉනිම ලකුණු 113 කට සීමා වූ අතර ජයග්‍රහණය සඳහා අවශ්‍ය ඉලක්කය කිසිවෙකු නොදැවී ලබා ගැනීමට ගුරුකුල විදුහල සමත් විය.ධර්මාලෝක විදුහලේ දුර්වල පහරදීම හේතුවෙන් මුල සිටම තරගයට අවතීර්ණ වීමට ගුරුකුල විදුහලට හැකි විය. ධර්මාලෝකයේ රවිදු තිවංකගේ දක්‍ෂ පන්දු යැවීම හේතුවෙන් හොඳම පන්දු යවන්නාට හිමි සම්මානය හිමි විය.ගුරුකුල විදුහල වෙනුවෙන් පළමු ඉනිමේදී ලකුණු 84 ක් ලැබූ ලිසුල ලක්ෂාන් තරගයේ වීරයා හා හොඳම පිතිකරුට හිමි සම්මානය දිනා ගත්තේය.ගුරුකුල විදුහල පසුගිය වසරේදී දෙවැනි පෙළ තරගාවලියේ සිට මේ වසරේදී පළමු පෙළ තරගාවලිය දක්වා උසස්වීමක් ලද ක්‍රිකට් කණ්ඩායමකි.ගුරුකුල ක්‍රිකට් පිල පුහුණුකරු ලාල් සේනාරත්න මහතාගේ මඟපෙන්වීම මත දස්කම් දැක්වීම විශේෂත්වයකි.ධර්මාලෝක විදුහල පළමු ඉනිම ලකුණු 115 - ටී. මධුසංඛ 31 (රොෂාන් අනුරාධ 29/3)ගුරුකුල විදුහල පළමු ඉනිම ලකුණු 200 - ලිසුල තිවංක 84, නලින් පෙරේරා 20, හේෂාන් දුමින්ද 20, නාමල් පැතුම් 17 (ගයන ගීතාංජන 46/2, රවිදු තිවංක 31/4, ජනක පැතුම් 30/2)ධර්මාලෝක විදුහල දෙවැනි ඉනිම ලකුණු 113 - තරිඳු මධුසංඛ 22, ගයන ගීතාංජන 26, සුලාජ් ගයාෂාන් 30 (හේෂාන් දුමින්ද 20/3, නාමල් පැතුම් 27/3, නිපුල් මධුක 35/2)ගුරුකුල දෙවැනි ඉනිම කිසිවෙකු නොදැවී ලකුණු 32 - චමෝද සුලක්‍ෂණ නොදැවී 12, ලිසුල ලක්ෂාන් නොදැවී 19.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=s1203264</link>
    <topic>ශ්‍රී ලංකාව අවසන් වටයට එනවා: ඒ නිසා දැන්මම ඊට සූදානම් වෙන්න</topic>
    <author>වර්නන් ගුණසේකර</author>
    <content>ශ්‍රී ලංකාවේදී මේ සැප්තැම්බරයේ ඇරැඹෙන විස්සයි20 ලෝක කුසලාන ක්‍රිකට් තරගාවලියේදී ශ්‍රී ලංකා කණ්ඩායම අවසන් පූර්ව වටයට පිවිසෙන බව තමාට විශ්වාස යැයිද එබැවින් ශ්‍රී ලාංකික ක්‍රිකට් ලෝලී නරඹන්නන්ද එම විශ්වාසය ප්‍රදර්ශනය කරමින් කළින් ම ප්‍රවේශ පත් මිලදී ගනු ඇතැයි තමා බලාපොරොත්තු වන බවද ජගත් ක්‍රිකට් කවුන්සලයේ ප්‍රධාන විධායක නිලධාරී හරූන් ලොගාට් මහතා පවසයි.මේ ප්‍රකාශයටත් එහා යමින් අදහස් දක්වන ශ්‍රී ලංකා ක්‍රිකට් ආයතනයේ සභාපති උපාලි ධර්මදාස මහතා, ශ්‍රී ලංකාව මේ තරගාවලියේදී අවසන් පූර්ව වටයට පමණක් නොව අවසාන මහා තරගයටද පිවිසෙන බව තම විශ්වාසය බැවින් අන්තිම මොහොතේ ‘බ්ලැක් මාකට්’ ටිකට්වලට හසු නොවී කළින් ම ප්‍රවේශ පත් මිලදී ගන්නා ලෙසට ක්‍රිකට් ලෝලී ශ්‍රී ලාංකික ජනතාවගෙන් ඉල්ලා සිටී.“කල්වේලා ඇතුව ටිකට් ගන්න. පසුගිය ලෝක කුසලාන තරගාවලියේ (ඕවර 50) මූලික තරග වටයේදී ශ්‍රී ලංකාව හොඳින් ක්‍රීඩා කරමින් සිටි විට ඉදිරි තරග සඳහා ටිකට් වෙන්කරවා ගන්න බොහෝ අය උනන්දු වුණේ නැහැ.නමුත් ශ්‍රී ලංකාව තරගාවලියේ අවසන් පූර්ව වටයට ආවට පස්සේ තමයි ඔක්කොටම මැච් බලන්න ඕන වුණේ. ඒ නිසා බොහෝ අයට ටිකට් ගන්න බැරිවුණා. මේ සැරේවත් අන්තිම මොහොත වෙනකම් ඉන්න එපා” ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග මහතා කියයි. ක්‍රිකට් ප්‍රධානීන්ගේ මේ අදහස් පළවූයේ පෙරේදා කොළඹ තාජ් සමුද්‍ර හෝටලයේ පැවැති විස්සයි20 ලෝක කුසලාන ක්‍රිකට් තරගාවලියේ ප්‍රවේශ පත් අලෙවිය ආරම්භ කිරීම නිමිත්තෙන් පැවැති උත්සවයේදීය.තරගාවලිය සඳහා ප්‍රවේශ පත් අලෙවිය අද (26) පෙරවරු 9.00 ට ඇරැඹේ. සියයට 80ක ප්‍රවේශ පත් ප්‍රමාණයක් අද සිට අලෙවියට තැබෙන අතර ඉතිරි ප්‍රවේශ පත් අලෙවියට තැබෙන්නේ ලබන අගෝස්තු මස 1 වැනිදායින් පසුවය.අද සිට ලබන 29 දක්වා දින හතරක කාලය වෙන්කර ඇත්තේ ශ්‍රී ලාංකික නරඹන්නන්ට අන්තර්ජාලය මගින් හා පෙෘද්ගලිකව පැමිණ ප්‍රවේශ පත් මිලදී ගැනීමටයි. විදේශීය නරඹන්නන් වෙනුවෙන් මාර්තු 30 වැනි දින ග්‍රිනිච් වේලාවෙන් පෙරවරු 9.00 ට අන්තර්ජාලය ඔස්සේ ප්‍රවේශපත්‍ර අලෙවිය ආරම්භ කෙරෙනු ඇත.2012 සැප්තැම්බර් 19 සිට ඔක්තෝබර් 7 දක්වා කොළඹ ආර්.ප්‍රේමදාස, හම්බන්තොට මහින්ද රාජපක්ෂ හා මහනුවර පල්ලෙකැලේ යන ජාත්‍යන්තර ක්‍රිකට් ක්‍රීඩාංගණවලදී 4 වැනි විස්සයි20 ලෝක කුසලාන ක්‍රිකට් තරගාවලිය පැවැත්වේ.මේ නගර තුනේ නිල ප්‍රවේශ පත් අලෙවි මධ්‍යස්ථානයන් පිහිටුවා තිබේ. කොළඹ: තර්ස්ටන් විද්‍යාලයීය ක්‍රිකට් ක්‍රීඩාංගණය, අංක 299, මහාචාර්ය ස්ටැන්ලි ජයසුන්දර මාවත, කොළඹ 7 හා මහනුවර: පියවර 1–7, කැන්ඩි සිටි සෙන්ටර්, අංක 5, දළදා වීදිය, මහනුවර හා හම්බන්තොට: නිව් අශෝක ස්ටෝර්ස්, අංක 103, තිස්ස පාර, හම්බන්තොට යන ස්ථානයන්හි මෙම නිල අලෙවි මධ්‍යස්ථාන පිහිටුවා තිබේ. මෙම නිල ප්‍රවේශ පත්‍ර අලෙවි කාර්යාල වෙත මුදලින් හෝ ක්‍රෙඩිට් කාඩ් මගින් ගෙවීම් සිදුකළ හැකි අතර තෝරා ගත් මනිග්‍රෑම් මධ්‍යන්ථානවලින්ද මුදලින් ගෙවීම් කළ හැකි යැයි තරගාවලියේ සංවිධායකයෝ දන්වා සිටිති. මීට අමතරව ඹඹඹ.ඪජජ-ජපඪජඬඥබ.ජධථ වෙබ් අඩවිය හරහා ක්‍රෙඩිට් කාඩ් මගින්ද මුදල් ගෙවා ප්‍රවේශ පත් මිලදී ගත හැකිය. අන්තර්ජාලයෙන් සිදු කරන ගෙවීම් අමෙරිකානු ඩොලර් හෝ ශ්‍රී ලංකා රුපියල් යන මුදල් දෙවර්ගයෙන් ම සිදුකළ හැක.තරගාවලියේ පළමු වටයේ තරග සඳහා එක් අයෙකුට ප්‍රවේශ පත් 6 බැගින් ද, ‘සුපර් එයිට්’, අවසන් පූර්ව හා අවසාන තරගය සඳහා ප්‍රවේශ පත් 4 බැගින් ද මිලදී ගැනීමේ හැකියාව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=s1203265</link>
    <topic>පාසල් ක්‍රීඩකයන්ට අධ්‍යාපනය හා ක්‍රීඩාව එක සමානව කළ හැකි විය යුතුයි</topic>
    <author/>
    <content>සන්ඩේ ඔබ්සර්වර් / මොබිටෙල් වසරේ පාසල් ක්‍රිකට් ක්‍රීඩකයා තරගය පාසල් ක්‍රිකට් පිටියේ ඉහළට පැමිණීමට බලාපොරොත්තු වන ක්‍රීඩකයන්ට කදිම තෝතැන්නකි.ශ්‍රී ලංකාවේ දෙවැනි ටෙස්ට් ක්‍රිකට් නායකයා වන දුලිප් මෙන්ඩිස් ද 70 දශකයේ මුල් භාගයේ මොරටුව ශාන්ත සෙබස්තියන් විදුහලට ක්‍රීඩා කරමින් සිටියදී වසරේ පාසල් ක්‍රිකට් ක්‍රීඩකයා සම්මානය දිනා ගත්තේය.අනතුරුව ගල්කිස්ස සාන්ත තෝමස් විදුහලට ඇතුළු වූ මෙන්ඩිස්ට 1972 වසරේ පැවැති රාජකීය - සා. තෝමස් මහා ක්‍රිකට් තරගයෙන් පසුව ශ්‍රී ලංකාව හා පාකිස්තානය සමඟ පැවැති තරගමාලාවකට සහභාගි වීමට අවස්ථාව උදා විය.”මගේ පාසල් කාලයේදී අපේ පාසල් ක්‍රිකට් විශිෂ්ට තලයකට පැමිණියා.ලොව විශිෂ්ටතම පාසල් ක්‍රිකට් ක්‍ෂේත්‍රය ලොව ප්‍රකට වුණා. නමුත් අද ඒ තත්ත්වය පෙනෙන්නට නෑ. ක්‍රීඩාවේ නිරත වුණත් අවස්ථාව නොසළකා හැරීම යුතු නැහැ.අද වන විට පාසල් ක්‍රිකට් තරග වැඩි නිසා සති මැද දී පවා තරග සංවිධානය කෙරෙනවා. මේවා ක්‍රීඩකයන්ගේ දස්කම් පහළ වැටීමටත් නරඹන්නන්ගේ උනන්දුව අවම වීමටත් බලපානවා.පාසල් ක්‍රිකට් ක්‍රීඩකයකුට ක්‍රීීඩාවත් අධ්‍යාපනයත් එක හා සමානව කළ හැකි වාතාවරණයක් අවශ්‍යයි” දුලිප් මෙන්ඩිස් පැවැසීය.මේ වන විට පාඨක ඡන්ද අනුව ඉදිරියෙන් සිටින ක්‍රීඩකයන් මෙසේය.ඔබ්සර්වර් / මොබිටෙල් ජනප්‍රියතම පාසල් ක්‍රිකට් ක්‍රීඩකයා - 2012(1) අෂාන් වනිගරත්න (තර්ස්ටන්) 12,671(2) එස්. සමරවික්‍රම (සා. ජෝෂප්) 11,997(3) සජීව සල්ගාදු (තර්ස්ටන්) 11,902(4) ශෙහාන් ප්‍රනාන්දු (සා. පීතර) 9,403(5) කොෂාන් ධනුෂ්ක (නාලන්ද) 7592(6) පසිඳු මධුෂාන් (ආනන්ද) 4566(7) ජේසන් පෙරේරා (සා. බෙනඩික්) 3092(8) සචින් පීරිස් (සා. තෝමස්) 2393(9) අකිල ජයසුන්දර (ත්‍රිත්ව) 2024(10) අමිල අපෝන්සු (සා. සෙබස්තියන්) 1681ඔබ්සර්වර් / මොබිටෙල් පිට පළාත්වල ජනප්‍රියම පාසල් ක්‍රිකට් ක්‍රීඩකයා - 2012(1) රුවන් බණ්ඩාර (විද්‍යාර්ථ) 7504(2) ඇන්ජෙලෝ ජයසිංහ (මාරිස්ටෙලා) 7469(3) සසිඳු පෙරේරා (පානදුර රාජකීය) 7113(4) අෂාන් විමුක්ති (පානදුර රාජකීය) 4812(5) කේෂාන් ගමගේ (විද්‍යාර්ථ) 3011(6) සංජිත රිද්ම (සර්වේෂස් මාතර) 2304(7) කවිඳු අෂාන් (පානදුර රාජකීය) 2119(8) මොහොමඩ් සිල්මි (සා. අන්තෝනි පානදුර) 1207(9) එම්. ජයසුන්දර (ජනාධිපති විදුහල – රාජගිරිය) 1124(10) එල්. මධුසංඛ (සා. තෝමස් - මාතලේ) 967.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=s1203266</link>
    <topic>බෙන්තොට බීච් ෆෙස්ට් ක්‍රීඩා සැණකෙළිය 30-31දා</topic>
    <author>ෆවුස් මොහොමඩ්</author>
    <content>'ද හෝක් අයිස්', බෙන්තොට ක්‍රීඩා සමාජය සහ සන්ෂයින් ජල ක්‍රීඩා සමාජය එක්ව පළමු වරට සංවිධානය කරනු ලබන 'බෙන්තොට බීච් ෆෙස්ට් 2012' ක්‍රීඩා සැණකෙළිය මේ මස 30 සහ 31 දෙදින බෙන්තොට වෙරළ තීරයේ දී පැවැත්වේ.ජල ක්‍රීඩා,වෙරළ ක්‍රීඩා සහ නොයෙකුත් විශේෂාංග වලින් සමන්විත මේ දෙදින සැණකෙළියේ රාත්‍රින් 2 දීම සංගීත සංදර්ශණ පැවැත්වීමට ද කටයුතු යොදා ඇත.ඔරු පැදීම, සුළං ඔරු, කැටමරන් බෝට්ටු පැදීම, කැනෝ ඔරු තරග සහ 'ජෙට් ස්කී' යන තරග ඉසව් ජල ක්‍රීඩා යටතේ පැවැත්වෙන අතර වෙරළ වොලිබෝල්, වෙරළ පාපන්දු, කබඩි, කඹ ඇදීම සමඟ සරුංගල් තරග වෙරළ කී‍්‍රඩා යටතේ පැවැත්වේ.වාර්ෂික ක්‍රීඩා උළෙලක් ලෙස පැවැත්වීමට නියමිත 'බෙන්තොට බීච් ෆෙස්ට්' ක්‍රීඩා උළෙල සඳහා දෙස් විදෙස් තරගකරුවන් රැසක් තරග වදිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=f1203261</link>
    <topic>ජිනීවා කවුන්සිලය ලෝක උසාවියක් නොවේ</topic>
    <author/>
    <content>ජිනීවාහිදී පැවැත්වූ එ. ජා. මානව හිමිකම් කවුන්සිල සැසිවාරයේදී ශ්‍රී ලංකාවට එරෙහිව යෝජනාවක් සම්මත කිරීමට අමෙරිකාව, බටහිර රටවල් හා එල්. ටී. ටී. ඊ. හිතවාදීන් දැරූ වෑයම පිළිබඳත්, බාහිර අභියෝග ජය ගැනීමේදී ආර්ථික ස්ථාවරත්වය ගොඩ නඟා ගැනීමේ වැදගත්බව ගැනත් අන්තර් ජාතික මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම සමඟ කළ සංවාදයකි.ලංකාවේ පැවැති ත්‍රස්තවාදයට එරෙහි යුද්ධය මීට තුන් වසරකට පෙර අවසන් වුණා. ලෝකයේ බොහෝ තැන්වල යුද්ධයක් තිබියදී මාතෘ භූමිය පිළිබඳ සංකල්පය ඉදිරියට එනවා. දෙවන ලෝක සංග්‍රාමයේදී ස්ටාලින් රුසියාව යුද්ධයට හැඩගැස්වූවේ සමාජවාදී සටන්පාඨය මත නොව මාතෘ භූමි සටන් පාඨය මතයි. ඔහුගේ එදිරිවාදියා වූ හිට්ලර් ජර්මනිය අවදි කළේත් මාතෘ භූමි සංකල්පය තුළින්. ලිබරල් ඉතිහාසයක් තිබූ එංගලන්තයේ පවා චර්චිල් රැව් පිළිරැව් දුන්නේ මාතෘ භූමි සංකල්පය සහ ඉංගී‍්‍රසි භාෂාව කතා කරන විවිධ ජාතීන්ගේ පොදු උරුමය ගැනයි.නමුත්, යුද්ධය නිමාවී කාලයක් යනවිට ජනතාව වෙනත් මාතෘකා කෙරෙහි අවධානය යොමු කරනවා. මොකද යුද්ධයට පසුව මිනිස්සු සාමාන්‍ය ජීවිතයට පරිවර්තනය වන නිසා ලංකාවේත් එය සිදු වුණා. යුද්ධයෙන් පසු දෙවන නිදහස ලැබූ ලාංකික ජනයා දේශපාලන ආර්ථික වශයෙන් වෙනස් පියවරක් තැබුවා.එහෙත්, මාතෘ භූමි සංකල්පයේම එල්බ සිටි අය තවමත් ලඝු කිරීමට කැමැති නෑ. විශේෂයෙන් ද්‍රවිඩ නිජ භූමි සංකල්පය මත සටන් කළ එල්. ටී. ටී. ඊ. අනුගාමිකයන් දැන් විදේශයන්හි සිට වැඩිවශයෙන්ම බටහිර රටවලට විශාල බලපෑමක් එල්ල කරනවා. ඩයස්පෝරාව වැඩිපුර සිටින රටවල ඔවුන් දැන් කිසියම් දේශපාලන බලවේගයක් වී ඇති තරම්.අනෙක් අතට අපි කැමැති වුණත් නැතත් නූතන ලෝකයේ මානව හිමිකම් සංකල්පය අන් කවරදාකටත් වඩා ඉදිරියට ඇවිත්. මානව හිමිකම් පිළිබඳ සංකල්පය මුලින්ම තර්කානුකූල ලෙස මතු වුණේ එක්සත් ජනපදයේ සිටි කළු ජාතිකයන්ට වැඩි නිදහසක් ලබා ගැනීමටයි. නමුත් මේ සංකල්පය දැන් විශේෂයෙන් එක්සත් ජනපදය හා බටහිර රටවල් විසින් ගෝලීය තලයට ගෙනැත් භෞමික යුද්ධය වෙනුවට සංකල්පීය යුද්ධයක් සහ ඇතැම් රටවල් අස්ථාවර කිරීමටත් යොදා ගනිමින් තිබෙනවා.නව තාක්‍ෂණයත් මෙයට අනුබල දෙන බව පැහැදිලියි. විශේෂයෙන්ම දුරකතන හරහා පණිවිඩ යැවීම මඟින් රාජ්‍ය බලය හා රාජ්‍ය මාධ්‍ය අභිබවා ක්‍ෂණිකව පණිවිඩ ගෙනයාමට හැකිවී තිබෙනවා. ඒ තුළින් පවතින රජයක මාධ්‍ය පාලනය හා මිල්ටරි බලය යෙදීම බොහෝ දුරට නව තාක්‍ෂණය ඉදිරියේදී දණ ගැසීමේ ප්‍රවණතාවක් පෙනෙනවා.අපි ලංකාවේ ප්‍රශ්නය දිහා බැලුවොත් ඩයස්පෝරාව හා මානව හිමිකම් ගැන කතා කරන කණ්ඩායම් කියන දෙපිරිසම කරමින් ඉන්නෙ දිනාගත නොහැකි යුද්ධය වෙනුවට ජයග්‍රාහී රාජ්‍යයට හැකිතාක් මඩපහර එල්ලකර ජාත්‍යන්තරය තුළ හුදෙකලා කිරීමට වෑයම් කිරීමයි.ජිනීවා ප්‍රයත්නයේ ප්‍රධාන ඉලක්කයක් වන්නේත් ඒකයි. උතුර සහ නැෙඟනහිර ජනයාගේ ජීවන තත්ත්වය යථා තත්ත්වයට ගෙන ඒම පිළිබඳ කාරණය දෙපාර්ශ්වයම පිළිගන්නවා. අමෙරිකාව වගේම සියලු දෙනා පිළිගන්න කාරණයක් තමයි මේ රජය එම ජන ජීවිත වැඩි දියුණු කිරීමට විශාල වෙහෙසක් මහන්සියක් දරා ඇති බව. එසේ පිළිගන්නා අතර අතීතාවලෝකනයකට යාම මේ ඉලක්ක සපුරා ගැනීමට කිසිසේත් රුකුලක් වන්නේ නෑ. අපේ රජය උතුර සහ නැඟෙනහිර ප්‍රතිසංස්කරණ කාර්යයන් සඳහා කැපවී ක්‍රියාකරන බව පැහැදිලිවී තිබියදී මෙවැනි ප්‍රයත්නයන් මඟින් සිදුවන්නේ ඊට බාධා ඇතිවීමයි.ජිනීවාහිදී අපේ නියෝජිතයන් පෙන්වා දුන් පරිදි ආර්ථික සංවර්ධනය හා උගත් පාඩම් කොමිසමේ නිර්දේශ ක්‍රියාත්මක කිරීමට කාලය හා හොඳ හිත අවශ්‍යයයි.ඒ නිසා මෙවැනි විවාදාත්මක තත්ත්වයන් ඇති කිරීමෙන් කිසි වකුටත් ප්‍රයෝජනයක් නෑ. හුදෙක්ම ජයග්‍රාහී ලක් රජය අපකීර්තියට පත් කරවීම සඳහා ඉදිරිපත් කරන මෙවැනි යෝජනාවලට රටට හිතැති කිසි කෙනෙකුට එකඟ වෙන්න බෑ.අනෙක් අතට උතුර – නැඟෙනහිර ජන ජීවිත නඟා සිටුවීමට මෙරට පුරවැසියන් ලෙස අපි බැඳී සිටිනවා. බොහෝ රටවල් මේ කාරණය පිළිගෙන තිබෙනවා. එපමණක් නොවෙයි කිසියම් වරදක් සිදුවී ඇත්නම් ඒ ගැන නීත්‍යානුකූලව වැඩ කරන්නත් රජය සූදානම්. එසේ තිබියදීත් මේ ඇතැම් රටවල් දරණ උත්සාහය අන් කිසිවක් නොව ලෝකය ඉදිරිපිට ගිලිහීයමින් ඇති තම බලය ප්‍රදර්ශනය කිරීමට ගත් වෑයමක් ලෙසත් දකින්න පුළුවනි.සමහර විට විවිධ හේතූන් නිසා ඔවුන් ලංකාව අතුරුබල වේගයක් ලෙස සළකනවා විය හැකියි. මෙරට ක්‍රියාත්මක ඇතැම් එන්.ජී.ඕ. සහ විපක්‍ෂයේ ඇතැම් දෙනා මහන්සි වෙන්නෙ ලංකාව හා බටහිර රටවල් අතර ගැටුමක් හදන්න. ඇත්තම කිව්වොත් අපේම සමහර අයත් මේ උගුලට හසුවෙලා. අපේ අපනයනවලදී 50% ක් විතර කෙරෙන්නෙ අමෙරිකාවට හා යුරෝපයට. ඒත් එක්ක බලනකොට ගූගල් වගේ අමෙරිකානු වෙළෙඳ නාමයන්ට දශම ප්‍රමාණයකවත් වෙළෙඳ වටිනාකමක් නෑ. මෙයින් පෙනෙන්නේ අලියාට අවශ්‍ය නම් කූඹියාට රිදවන්න පුළුවන්කමක් ඇති බව.තවත් කාරණයක් තමයි, අපේ වාණිජ බැඳුම්කර වැඩි වශයෙන් මිලදී ගෙන තිබෙන්නෙ බටහිර රටවල් චීනය හා ඉන්දියාවට අපට සංවර්ධනාත්මක ආධාර විශාල ලෙස කළත්, ණය දුන්නේ බැඳුම්කරවල මුදල් ආයෝජනය කරන්න නැඹුරුවී නෑ. එම නිසා මේ සියුම් ආර්ථික කාරණාද අපි හොඳින් අවබෝධ කරගත යුතුයි.මේ නොයෙක් බලපෑම් හමුවේ අප අවධාරණය කළ යුතු කාරණය නම් සාධාරණය ඉටු කිරීමට අවශ්‍ය නමුත් එය අපේ ස්වෛරීභාවයට හානිකර ලෙස ක්‍රියාත්මක කළ නොහැකි බවයි. ජිනීවා මානව හිමිකම් කවුන්සිලය ජාත්‍යන්තර උසාවියක් නොවේ. ඔවුන්ට දේශපාලනව හෝ අන් කිසිඳු අයුරකින් තවත් රටක් හෑල්ලුවට ලක් කළ නොහැකියි. ඒ නිසා එය ඉදිරියේ ඇති යෝජනාවකින් අපි දිනුවත් - පැරැදුණත් ඉන් අපේ රටට එතරම් බලපෑමක් ඇතිවේයැයි මා නම් සිතන්නේ නෑ.යුද්ධය නිමවී ගෙවී ගිය වසර 3 තුළ අපේ ආර්ථිකය ශීඝ්‍රයෙන් වර්ධනය වුණා. ඊට බලපෑ ප්‍රධාන හේතු තමයි, යුද්ධය අවසන් වීම සහ උතුර - නැෙඟනහිර ආර්ථිකයත් මුළුමනින්ම රටේ ආර්ථිකයට බද්ධවීම. අනෙක් අතට තිස් අවුරුදු යුද්ධයකින් පසු එවැනි ඕනෑම රටක් මෙන් අපේ රටේත් ජනයාගේ පරිභෝජන ඉල්ලීම් ඉහළ යාම සාමාන්‍ය දෙයක්. මේ අනුව අපේ අපනයනවලට සාපේක්‍ෂව ආනයනත් විශාල ලෙස ඉහළ ගිහින්. අපනයන ආදායම ඇ. ඩො. බිලියන 10ක් පමණ වෙනකොට ආනයන සඳහා ඇ. ඩො. බිලියන 30ක් විතර රටින් පිටට ඇදෙනවා. දුරකතන, නිවාස, මෝටර් රථ ආදී නොයෙක් පහසුකම්වලින් රට සපිරෙන කොට විශාල මුදලකුත් ඒවා වෙනුවෙන් රටින් පිටට යනවා. එතකොට වෙන්නෙ දරාගත නොහැකි මට්ටමේ ගෙවුම් ශේෂ අර්බුදයක් ඇතිවීම. තෙල් මිල ඉහළයාම වගේ කාරණා ඒ තත්ත්වය වඩාත් බරපතළ කරනවා. රටින් පිටට ඇදෙන ධනයෙන් 30% ක් විතර වැය වෙන්නෙ ඉන්ධන සඳහා. පරිභෝජකයන් වැඩිවන විට තෙල් සඳහා ඇති ඉල්ලුම තවත් ඉහළ යනවා. ගෙවුම් ශේෂ පරතරයක් තියෙනකොට වෙන්නෙ අපේ බැඳුම්කර සහ ණය දෙන ආයතන ඉක්මනින් වියපත් වෙන එකයි.ලංකා භාණ්ඩාගාර බිල්පත් ආදිය සඳහා යොමු කළ විශාල ධනස්කන්ධය ආපසු අදින තත්ත්වයක් ඇති වුණොත් ඒක අපේ ආර්ථිකයට තර්ජනයක්. එවිට ගී‍්‍රසියේ ඉතාලියේ වගේ තත්ත්වයක් ඇති වෙන්න පුළුවන්. ජාත්‍යන්තර වශයෙන් මූල්‍ය විශ්වාසය ඇතිකිරීමට නම් රටේ සාක්කුවේ ඇති තරම් මුදල් තිබිය යුතුයි. සාක්කුවේ මුදල අඩුවුණොත් ඒ විශ්වාසයත් අඩුවෙනවා.ඔව්. මේ කාරණා ගැන සංවේදී වෙමින් සැලකිය යුතු ප්‍රතිකර්ම යොදා තිබෙනවා. මෑත කාලීනව ආර්ථිකය යහමඟට ගැනීමට ඒවා හේතු වූ බව කියන්න ඕන. මොනවද මේ ප්‍රතිකර්ම. පළමුවැන්න රුපියල පාවීමට සැළැස්වීම. දෙවැන්න පොලී අනුපාත ඉහළ දැමීම, තුන්වැන්න බැංකු ණය ප්‍රදානයන් 35% සිට 18% දක්වා අඩු කිරීම සිව්වැන්න, ඛනිජතෙල් නීතිගත සංස්ථාව, ලංකා විදුලි බල මණ්ඩලය වගේ පාඩු ලබන ආයතනවල පාඩුව සැලකිය යුතු ප්‍රමාණයකින් අඩු කිරිමට පියවර ගැනීම. රජය මේ සෑම පියවරක්ම ගත්තේ දීර්ඝ කාලීනව ආර්ථිකය ශක්තිමත් කොට සවිබල ගැන්වීමටයි. එසේ නොකරන්න රටේ ආර්ථිකය භයානක අන්දමින් කඩා වැටීමට ඉඩ තිබුණා. පසුගිය දිනවල සිදුවු වෙනස්කම්වල නියම තේරුම එයයි.ආර්ථික සමතුලිතතාවක් තිබීම රටේ ප්‍රධාන අවශ්‍යතාවක්. රටට වඩාත් විදේශ විනිමය ලබා දෙන මාර්ග ලෙස සංචාරක ව්‍යාපාරය, විදේශ රැකියා, තේ, රබර් ආදී අපනයන, තොරතුරු තාක්ෂණය වැනි ක්ෂේත්‍ර ශීඝ්‍රයෙන් වර්ධනය කළ යුතුයි. ඒවායින් රට තුළට විශාල විනිමයක් ඇදගත හැකියි. බොහෝවිට අපේ ජනයා මෙන්ම දේශපාලනඥයන්ද නොදකින කාරණයක් තමයි විදේශ විනිමය ආකර්ෂණය කර ගැනීමේ සහ ගෙවුම් ශේෂය සමබරව පවත්වා ගැනීමේ වැදගත්කම. ඒ වැදගත්කම තේරුම් ගනිමින් නොයෙක් මතිමතාන්තර ආදිය බැහැර කළ යුත්තේ මම මුලින් සඳහන් කළ ඉලක්ක කරා යාමට නම් එය අවශ්‍යම නිසයි. මේ සෑම දෙයකින්ම අපි තේරුම් කරගත යුත්තේ හුදෙක් උද්වේගකර හැඟීම්වලින් පමණක් ක්‍රියා නොකළ යුතු බවයි. අද ලෝකයේ මතුපිටින් ඇත්තේ දේශපාලනය වුණත් අභ්‍යන්තරය තුළ ඇත්තේ ආර්ථිකය සෞඛ්‍ය සම්පන්න කිරීමේ අරගලයයි. ඒ අරගලය සාර්ථක කර ගන්න බැරි වුණොත් දේශපාලන ව්‍යුහය කඩා වැටීමට ලක්වෙනවා. එම නිසා මගේ අදහස නම් ඉදිරි වසර තුළ රට වඩාත් සියුම්ව සහ සංවේදීව කල්පනා කොට ඒ සඳහා යොමු විය යුතු බවයි. අප එසේ නොකළහොත් ඉදිරියේදී ජිනීවා වැනි තව තවත් බාධක එල්ල වනවා මිස ඒවා අඩුවෙතැයි සිතන්නට බෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=f1203262</link>
    <topic/>
    <author/>
    <content>පෙරදිග බෞද්ධ රටක් ලෙස ලෝකයටම ආඩම්බරයෙන් පෙන්විය හැකි සංස්කෘතියක්, සභ්‍යත්වයක් අපේ රට තුළ පැවතිය ද අද වන විට විවිධ හේතු කාරණා නිසාවෙන් ඒ ජනතාව තුළින් සාරධර්ම ගිලිහී යන ස්වභාවයක් දක්නට ලැබේ. අද අප ප්‍රංශයේ ප්‍රධාන අධිකරණ සංඝනායක මුරුංගාගස්යායේ ඥානිස්සර ස්වාමීන් වහන්සේ සමඟ සාකච්ඡා කරන්නේ වර්තමාන සමාජයේ ජනතාව තුළින් ගිලිහී යමින් පවතින කළගුණ සැලකීමේ ගුණය පිළිබඳයි.බුදුරජාණන් වහන්සේ ගේ චරිතය ගතහොත් සමස්ත බුද්ධ චරිතය පුරාම කළගුණ සැලකීමේ ගුණය ප්‍රකට වෙනවා. කළගුණ සැලකීම සම්බන්ධව ආදර්ශමත්ව චරිතය වන්නේත් බුදුරජාණන් වහන්සේයි. උන් වහන්සේට බුදුවීම පිණිස සෙවණ දුන් ජයශ්‍රී මහා බෝධිය දෙස ඇසිපිය නොහෙළා බලා සිට අනිමිස ලෝචන පූජාව පවත්වා උන්වහන්සේ එම වෘක්ෂයට කෘතගුණ සැලකුවා. තමන්ට සචේතනිකව හෝ අචේතනිකව යම් වස්තුවක් හෝ යම් කෙනෙක් උපකාරයක් කළා නම් එයට ප්‍රති උපකාරයක් කළ යුතුයි යන උපදේශය උන්වහන්සේ ඒ තුළින් ලබා දුන්නා. එපමණක් නොව උන්වහන්සේ සිය මෑණියන්ට, පියාණන්ට එසේ ම ප්‍රජාපතී ගෝතමියට කළගුණ සැලකූ ආකාරය බුද්ධ චරිතයේ සඳහන් වෙනවා. ඒ තුළින් බුදුරජාණන් වහන්සේ කළගුණ සැලකීමේ වටිනාකම ලෝකයට පෙන්වා දුන්නා.තමන්ගේ අම්මා, තාත්තාට කළගුණ සැලකිය යුතු බවට බුදුරජාණන් වහන්සේ අපට විවිධ අවස්ථාවල දේශනා කර තිබෙනවා. බුද්ධ දේශනාවට අනුව මවුපියන්ට සැලකීම මංගල කාරණයක්.මාතා පිතූ උපට්ඨානං - පුත්තදාරස්ස සංඝහෝඅනාකුලාච කම්මන්තා - ඒතං මංගල මුත්තමංමෙයින් අදහස් කරන්නේ යමෙක් තමන්ගේ මවුපියන්ට උපස්ථාන කරනවා නම් එය මංගල කාරණයක් බවයි. එම බුද්ධ දේශනාවට අනුව සකස්වුනු සංස්කෘතියක් අවුරුදු දෙදහස් පන්සිය ගණනක් පැවත ආවද අද අවාසනාවකට වගේ එම සාරධර්ම අපේ සමාජයෙන් ටිකෙන් ටික ඈත් වීමේ ප්‍රවණතාවයක් ඇතිවී තිබෙනවා.කළගුණ සැලකීම කියන්නේ අපිට යම් කෙනෙක් උපකාරයක් කළහොත් ඊට ප්‍රතිඋපකාරයක් කිරීමයි. අතීතයේ අපේ මිනිසුන් තුළ ඒ ගුණය කොපමණ තිබුණා ද කියනවා නම් ඔවුන් ගහක් කපනවා නම් ඊට කලින් ඒ ගසට වැඳීමේ පුරුද්දක් තිබුණා. ඔවුන් ඒ ආකාරයෙන් ලබා දුන් ආදර්ශය අපේ සමාජ සංස්ථා තුළ මේ දක්වා ක්‍රියාත්මක වුණා. විශේෂයෙන් පෙරදිග රටක් ලෙස කළගුණ සැලකීමේ ගුණය සම්බන්ධයෙන් අපි පෙරමුණේ සිටියා. නමුත් අද වන විට කළගුණ සැලකීමේ ගුණය ක්‍රමයෙන් අපේ සමාජයෙන් ඈත්වෙමින් පවතිනවා.පසුගිය දවස්වල අපිට අහන්න ලැබුණා දිනකට වැඩිහිටියන් තුන්දෙනෙක් පාරවල්වල අතරමං කරලා යන බව. එහෙම කරනවා නම් එය ඒ තරම් හොඳ ප්‍රවණතාවයක් නොවෙයි. ඒ වගේ ම මම පසුගිය දවසක පුවත්පතක දුටුවා දරුවන් හතර දෙනෙකු සිටින අම්මා කෙනෙක් බලු කූඩුවක දාලා තිබෙන බවට සඳහන් පුවතක්.කළගුණ සැලකීමේ ගුණය ටිකෙන් ටික ඈත්වෙන බවට තිබෙන හොඳ ම උදාහරණ මේවා. නමුත් තමන් මෙලොවට බිහි කළ අම්මා තාත්තාට නොසලකනවා කියන්නේ එය බරපතළ කාරණයකි. මවුපියන්ගේ වැරදි තිබෙන්න පුළුවන්. නමුත් ඔවුන් තමන්ගේ මවුපියන් ලෙස සලකා ඔවුන්ට සැලකීම දරුවන්ගේ යුතුකමක්.ඔව්, මෙහි දී මවුපියන්ටත් යමක් කිව යුතුයි. අද පවතින තරඟකාරී ලෝකය තුළ විලාසිතාවන්ට යොමු කරනවා මිස මවුපියන් දරුවන් යහමගට යොමු කරවන්න කටයුතු කරන්නේ නැහැ. එය එක් පැත්තකින් අම්මා, තාත්තා තුළ තිබෙන දුර්වලතාවයක්. ඇතැම් මවුපියන් දරුවන් අධ්‍යාපනයට යොමු කරනවා මිස තමන් ගේ දරුවන් වැරදි වැඩවලින් ඈත් කිරීම, යහපතෙහි පිහිටුවීම යනාදියට යොමු කරවන්න කටයුතු කරන්නේ නැහැ. යහපතෙහි පිහිටුවන්නේ නැතිව දරුවන්ට අධ්‍යාපනය පමණක් ලබා දීම ප්‍රමාණවත් නැහැ. දරුවන් කුඩා කල පටන් ගුණධර්මවලින් පෝෂණය කළ යුතුයි. මෙහි දී දහම් අධ්‍යාපනයක් ඉතාමත් වැදගත්. දහම් පාසල කියන්නේ ගුණ යහපත්කම්වලින් යුතු දරුවන් නිර්මාණය කරන ස්ථානයක්. අද මවුපියන් දරුවන් දහම්පාසලට නොයවා අමතර පංතිවලට සහභාගී කරවනවා. නමුත් එය කිසිසේත් අනුමත කරන්න බැහැ. කළගුණ සැලකීම, මවුපියන්ට සැලකීම වැනි ගුණධර්මවලින් පිරිපුන් දරුවෙකු නිර්මාණය කිරීමට දහම් අධ්‍යාපනය ඉතාමත් වැදගත් වෙනවා. එසේ ම දරුවන්ට ආදර්ශයක් වන ආකාරයට හැසිරීම මවුපියන්ගේ වගකීමක්.මේ තත්ත්වය වෙනස් කරන්න නම් ගුරුවරු, මවුපියන්, වැඩිහිටියන් ළමයින්ට ආදර්ශසම්පන්න විය යුතුයි. අනාගතය බාර ගැනීමට සිටින දරුවා නිවැරැදි ආකාරයට සකස් කළහොත් ඊළඟ පරපුර කවදාවත් නොමග යන්නේ නැහැ. ඒ වගේ ම දරුවන් තුළ අධ්‍යාත්මික ගුණ වගාවන් ඇති කළ යුතුයි. සිඟාලෝවාද සූත්‍රයේ එන “සදිසා නමස්කාරය” පාසලේ දී උගන්වනවා. ඉගෙන ගන්නවා. නමුත් ක්‍රියාවට නංවන්නේ නැහැ.එය තමයි බරපතළම වැරැද්ද, පෙරදිගින් අපරදිගට ගෙනියන්න හොඳම දේ සදිසා නමස්කාරය බව අපේ පැරැණි පඬිවරු පවා ප්‍රකාශ කර තිබෙනවා. ඒ තරම් ඒ දහම් කරුණු තුළ සාරයක් තිබෙනවා. නමුත් අවාසනාවකට අපේ මිනිසුන් මේවා ප්‍රයෝජනයට ගන්නේ හරිම අඩුවෙන්. ගුරුවරුන්, මවුපියන්, වැඩිහිටියන්, පාලකයින් හා ආගමික නායකයින් මේ සමාජය යහපත් කිරීම සඳහා කැපවෙනවා නම් අද අපේ රට ගමන් කරන මේ අගාධයෙන් බේරගන්න පුළුවන්.කණ්ඩායම් වශයෙන් හෝ වේවා තනිව ම හෝ වේවා රටකට ද්‍රෝහි වෙනවානම් එය කළගුණ නොසැලකීමක් ලෙස සඳහන් කරන්න පුළුවන්. වර්තමානයේ අපේ රටට එරෙහිව එන බටහිර බලවේග පිළිබඳ අවධානය යොමු කිරීමේ දී අපේ රටේ ඇතැම් පිරිස් ඒ පිටුපස ඉන්න බව පෙනෙනවා. පසුගිය කාලය තුළ කුරිරු යුද්ධයකින් අපේ රට පීඩාවට පත් වූ ආකාරය අපි නැවතත් පුන පුනා කිව යුතු නැහැ.එවැනි ව්‍යසනයකින් අපේ රට බේරාගෙන රටට සාමය උදාකර දී ඇති මේ මොහොතේ ඒවා අමතක කර රට පාවා දෙන්න යම් කෙනෙක් කටයුතු කරනවා නම් එය සැබෑවටම තම අම්මා තාත්තාට ගැරහීමක් හා සමානයි. මේ තුළින් මා දකින්නේ රටට එරෙහි වන්නන්ට අපිට කියන්න තිබෙන්නේ උපන් බිමට ද්‍රෝහිවී රට පාවා දෙන්න එපා. විශේෂයෙන් මෙය දිනූ බිමක් වැදූ මවත් රැකගැනීමට එකාවන්ව එකතුවිය යුතු අවස්ථාවක්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=f1203263</link>
    <topic>ඈ යන්න ගියා මැකිලා</topic>
    <author>ඉරේෂා මධුරකාවිනී</author>
    <content>උගතා නූගතා සේ ඉදිද්දී නූගතා උගතා වන සමාජ ක්‍රමයක සැබෑ උගතකු වශයෙන් බොහෝ දේ අහිමි වුණු යෞවනයන් අතර මමත් එක් යෞවනයෙක්මි. මගේ උගත්කමට මට හිමිවුණු සුන්දර දෙයක් වේ නම් ඒ මගේ සරසවි ජීවිතයේ මට හිමිවුණු සුන්දර අවිහිංසකාවිය පමණමයි. එහෙත් පවතින සමාජ ක්‍රමයේ ආකල්ප මත ඇය ද මට අහිමි විය.ස්ථිර රක්‍ෂාවක් නැති තැනින් තැනට යන ටියුෂන්කාරයකුට අනුත්තරාව දෙන්න එයාගේ අම්මා අකැමති වුණේ මම කැම්පස් ‘අවුට්’ වෙලා අවුරුදු දෙකක් ගත වුණ විට යි. මගේ උගත්කමට සරිලන රස්සාවක් කවදා හරි ලැබෙයි කියන මතයේ අනුත්තරා හිටියත් අම්ම නම් නිතරම කියලා තිබුණේ හැරමිටියෙන් ගත කිරීමට සුන්දර ජීවිතයක් අවශ්‍ය නොවන බවයි.ඒත්... අවසානයේ දී අනුත්තරා මාව දාලා ගියා. එයාගෙ වෙඩින් එක දවස... මං ඒ ගැන කියන්න කැමති නැහැ. මං ඒ දවස මතක් කරන්නවත් කැමති නැහැ. එදා ඉඳල මගේ ජීවිතේ හැම බලාපොරොත්තුවක් ම බිඳ වැටුණා. මං වෙනද වගේම මගේ පාපැදියෙන් ‘ක්ලාස්’ කරන්න ගියා. ඒත් කිසිම කැමැත්තකින් නොවේ, ඒ වෙනකොට මගේ ආර්ථිකය හොඳටම කඩා වැටිල තිබුණේ. ආර්ථිකය හොඳටම කඩා වැටුණත් මගේ හිතට කිසිම දුකක් ඇති වුණේ නැහැ. බලාපොරොත්තුවක් නැති ජීවිතයට මොනවා වුණත් කමක් නැහැ කියලා මට හිතුණා.ඔය අතරෙදි අනුත්තරා මගේ නමට ලිපියක් එවා තිබුණා. අනුත්තරා, සංජුක කියන නම් දෙක සදහටම නම් දෙකක් මිස ආයෙත් කවදාවත් ම එකට එකතු වන නමක් නෙවේ රත්තරං... මට සමාවෙන්න... මං අනු”ටියුෂන්වලට ‘නෝට්ස්’ හදන්න... ‘පේපර්’ කරන්න මනස වෙහෙසන්න මට ශක්තියක් තිබුණෙ නැහැ. උගත මනා ශිල්පයමයි මතු රැකෙනා කියමනටත් හිතින් වෛර කරපු මං මතු රැකෙනා ශිල්පයමයි උගත මනා කියලා හිතලා උගත්කම පැත්තකට දාලා ගරාජ් වැඩපොළකට ගියා. ‘මජං’ ගාගෙන වාහනයක් යට ඉන්නකොට මට ආයෙත් ජීවිතේ ලැබුණා කියලා හිතුණා. ඒත් වැඩපොළේ දී මගේ අතින් වුණු සුළු වැරැද්දකට වැඩපොළට ලොකු අලාභයක් වුණා. මට එතනින් රස්සාව නැති වුණා.ඉබාගාතේ ඇවිදලා මං ආයෙමත් ගම අතහැරල වෙනත් නගරයකට ගිහින් ටියුෂන් පටන් ගත්තා. කිරෙන් කාලා තෙලෙන් අත හෝදන නගරයක මං නොහිතපු විදිහට ආර්ථිකය ශක්තිමත් වුණා. දවසින් දවස ‘ක්ලාස්’වලට ළමයින් පැමිණෙත්දී මම ආයෙමත් ජීවිතේ දකින්න පටන් ගත්තා. ටියුෂන්වලට මං අය කරපු මුදල්වලට සාධාරණය ඉටුකරන්න මං කැපවුණා. ඒ මගේ කැපවීමට මං හිතුවාටත් වඩා ප්‍රතිඵල ලැබුණා. අද මං මේ පළාතේ ප්‍රසිද්ධ ටියුෂන් ගුරුවරයෙක්. ඔය අතරෙදී මං ගුරු විභාගයෙන් සමත් වුණා. මොනව වුණත් අනු පිළිබඳ මතකය මට වරින්වර මතක් වුණා. මං ඉගෙන ගත් සරසවිය ළඟින් දිනකට කීප වතාවක් එහාට මෙහාට යන්නට වීමම මගේ හිත තව තවත් තුවාල කිරීමට හේතුවක් වුණා. ඒත් දවසක් හරි පුදුම දෙයක් වුණා.නව ගුරු පත්වීම භාර ගත්තට පස්සෙ අහම්බෙන් පුංචි දරුවන්ගේ පන්තියක ඉගැන්වීම් කටයුතුවලට මට යන්න වුණා. මං ඒ කුඩා දරුවන්ට උගන්ව උගන්ව ඉන්න කොට දැකපු දසුනකින් මගේ හිත හරියට නොසන්සුන් වුණා. මගේ හිත නොසන්සුන් කළ අනුත්තරාගේම මුහුණ අඹල තිබුණු ඒ පුංචි පුතාව නැගිට්ටල මං එයාගෙ නම ඇහුවා.“අනුත්තර සංජුක”ඒ පුංචි පුතා එක වරම උත්තර දුන්නා. මං තිගැස්සුණා. සඟවා ගත් කඳුළු අතරින් මං අම්මගේ නම ඇහුවා.‘අනුත්තරා’තාත්තගෙ නමත් මං නිකමට ඇහුවා.“අමන්ත තිසාසේකර”“පුතාව එක්කගෙන යන්න අද අම්මා ඉස්කෝලෙ ළඟට එනවද?” මං හරි උද්යෝගයෙන් ඒක ඇහුවේ.පුතා උත්තර දුන්නෙ නැහැ..... ‘නෑ’ කියලා ඔළුව වැනුවා විතරයි.“ඇයි ඒ?” මං ආයෙත් ඇහුවා.“අම්මා නැති වුණා”“නැති වුණා!මං වෙන වචනයක්වත් ඇහුවෙ නැහැ... අවුරුදු 34 ක් පුරාවටම දුක් විඳපු කෙනෙක් විදිහට තවත් මට විඳවන්න හදවතක් තියෙනව ද කියලා මං දන්නෙ නැහැ. සංජුක, අනුත්තරා කියන නම් දෙක ආයෙත් කවදාවත් එකතු වන එකක් නැහැ. ඒ නම් දෙක නම් දෙකක් විතරමයි.එහෙම කියපු එයා ඒ නම් දෙක ආයෙත් එක් කරලා යන්නම යන්න ගිහින් සදහටම.... ඔව් සදහටම....</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=f1203264</link>
    <topic>අපිට අපි ඉන්නවා</topic>
    <author/>
    <content>දවසක් පුස්තකාලයට ආව දරුවෙක් මේ කවිය මගේ මේසේ උඩ තියලා ගිහිල්ලා තිබුණා. මට ඒක දැක්කම දන්නේම නැතුව මගේ අතීතය මතක් වුණා. මං හිනාවෙලා ඉන්නවා. ජීවිතේ දුක් වෙව්, ඉන්න බැරි නිසා. ඒත් මගේ කතාව ගොඩාක් දිග කතාවක්”මට පහන් හමු වුණේ සරසවියේ දි, පහන් මගේ සීනියර්. අපි දෙන්නා එකම ගමේ. සරසවියට ගියාම හැම ළමයකුම මුහුණ දෙන කටුක අත්දැකීමට මටත් මුහුණ දෙන්න වුණා. සිනියර්ස් ලා මං වට කරගෙන ‘රැග්’ කළා.‘ගමේ දි උඹේ ගැට්ට (ලොකුකම) තෝ එහේ හිටියේ වලව්වේ කුමාරිහාමි වගේ.”පහන් තමයි ඒකේ ප්‍රධානියා වුණේ. මං හැමදාම අඬනවා. පස්සේ පහන්ට ගොඩාක් දුක හිතිලා. එයා මට හොඳ යාළුවෙක් වුණා. ඒ මිත්‍රත්වය දන්නේ ම නැතුව ආදරයකට පෙරළුණා.අපි ගොඩාක් ආදරෙන් ජීවත් වුණා. සරසවියේ දී සිව් අවුරුද්ද ගෙවිලා යනවා කියලා අපිට දැනුනේවත් නෑ. මට පුස්තකාලාධිපති තනතුරක් ලැබුණා. පහන් ඉංගී‍්‍රසි ගුරුවරයෙක් වුණා.මවුපියන්ගේ ආශීර්වාද මැද්දේ අපි දෙන්නා විවාහ වුණා. එදා පහන් කිව්ව දේවල් තාමත් මට මතකයි.“තාරුකා ඔයා දැක්ක දවසේ ඉදලා මගේ හිතේ තියෙන ආදරේ කවදාවත් වෙනස් වෙන් නෑ”“අපි හැමදාම ආදරෙන් ඉමු”අදට අපි දෙන්නා විවාහ වෙලා අවුරුදු 08 ක් වෙනවා. ඉස්සර අපි අපේ පුංචි ලෝකේ ගැන මොනතරම් නම් සිහින මැව්ව ද?“පහන් මට ඕන ඔයා වගේම පුතෙක්”“නෑ තාරුකා මට ඕන ඔයා වගේම දුවෙක්”“නෑ මට... ඕන පුතෙක්”“එහෙනම් ඉතින් නිවුන් දරුවෝ හම්බ වුණොත් හොඳයි”ඒත් ඒ සිහින මතක් වෙනකොට මගේ ඇස්වල කඳුළු පිරෙනවා. විවාහයෙන් පස්සේ මං හැමදාම නිදි යහනට ගියේ දරු සම්පතක් දෙන්න කියලා දෙවියන්ට කිය කියා. පහන් මගේ නිදන කාමරේ පුරා ගහපු පුංචි දරුවන්ගේ රූප ටික මං දිහා බලාගෙන ඉන්නවා. අද ඒ දරුවන්ගේ මුහුණුවල දූවිලි බැඳීලා. මං හැම වේලේම ඒ ගැන හිතලා හිතින් ඇඬුවා.“ඇයි පහන් මෙහෙම වුණේ”“මං ගොඩාක් ආසාවෙන් හිටියේ දරුවකුගේ සුරතල් දකින්න”“මට අම්මෙක් වෙන්න වාසනාව නැද්ද පහන්”“තාරුකා අපිට දරුවෙක් නැහැ කියලා අඬන්න එපා, මගේ ආදරේ ඔයාට හැමදාම තියෙනවා. අපිට දරුවෝ නැති වුණාට අපිට අපි ඉන්නවා නේ”ඇත්තටම පහන් වගේ ස්වාමි පුරුෂයෙක් ලබන්න තරම් මං ගොඩාක් පින්වන්ත ය. පහන්ගේ ජීවිතේ මට තිබුණ ආදරය කියන ආලෝකය එයා මට කවදාවත් අඩු කළේ නෑ. දරුවෙක් නැති වුණා කියලා පහන්වත් පහන්ගේ අම්මාවත් මට කවදාවත් මගේ හිත රිදෙව්වේ නෑ.ඒත් පහන්ගේ හිත හරිම නිවුන හිතක් එයා කවදාවත් මගේ ආදරයට කිසිම වෙනසක් කළේ නැහැ. ඒත් මට මං ගැන ලොකු දුකක් තියෙනවා. පහන්ගේ ආදරය ලැබිලාත් මගේ සිත වෙනස් වෙන්න ගත්තා. මට ඒ දරුවෙක් අහිමි වීම තුළ දැනෙන වේදනාව නිසයි.“තාරුකා ඔයා ඔයාගේ හිත පාලනය කරගන්න. පහන්ගේ ඉවසීම නැති කරන්න එපා.”“ඔයා කරන වැඩවලින් දුක් විදින්නේ පහන්”“මං දන්නවා සරෝජිනී, පහන් මට ගොඩාක් ආදරෙයි කියලා”දරුවෙක් නැති වුණාම මුළු ලෝකේම ඉන්න අය දෙස් දෙවොල් කියන්නේ ගැහැනියට. ඒත් පහන් මට වචනයක්වත් කියන් නෑ. ඇත්තටම පහන්ට තියෙන්නේ දේව ගති ගුණ. මං මේ ලෝකෙන් ඉල්ලන්නේ එකයි. ජීවිතේ මොන තරම් ප්‍රශ්න බාධක තිබුණත් මගේ සිත නිසංසල වෙන්න. ආයේ කවදාවත් චංචල නොවන්න. පහන්ගේ ආදරය මට වෙස්වලා ගත්තු ආශීර්වාදයක් වෙන්න කියලා. මේ ආත්මේදී මට අම්මෙක් වෙන්න බැරි වුණත් මතු හැම ආත්මයක දීම පහන් මගේ ම වෙලා අපේ කැදැල්ලට දරු සිඟිත්තෙක් ලැබෙන්න කියලා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=f1203265</link>
    <topic/>
    <author/>
    <content> පෝක් සමුද්‍රය දකුණු ඉන්දියාවේ සිට තරණය කරන්නට ගිය පිරිස තුන්වෙනි දිනයටත් චණ්ඩ මුහුද දෙස බලා සිටිති. කුණාටු ගතියේ වෙනසක් නැත. දකුණු ඉන්දීය වෙරළ යට කරගෙන දළ රළ ගොඩට ගලන්නේ ය. ඇස්ලින් ඩයස්ගේ ධෛර්යයේ අඩුවක් නැත. අධිෂ්ඨානය නොවෙනස්ව පවතී.පොඩ්ඩා සහ සුගතේ පිරිස අතර හැසිරෙන්නේ වෙනමම සැලසුමකට ය. පුංචි පුංචි කඩකාරයන්ගෙන් ගුටි නොකා තෝසේ ඉට්ලි පමණක් කන්නේ ආකර්ෂණීය දේශන නිසාය. ඔය අතරතුර කණ්ඩායම් ළඟම ඇති ටවුමට ගියහ. නමින් එය වෙදරේනියන්ය. හරි හැටි කෑමක් නොලැබුණත්, සුව පහසු නින්දක් නොලැබුණත් සාප්පු සවාරියක් අත්හරින්නේ නැත. කොහෙන්දෝ කුලියට ගත් කබල් මෝටර් රථයකින් කට්ටිය “ෂොපින්’ ගියහ. පොඩ්ඩා සහ සුගතේ ද ඒ අතර වූහ. ඒ දෙදෙනාට මුදල් නම් නැත. කොළඹ යන්නට ද මුදල් තිබිය යුතුය. ඊට හේතුව පිහිනුම් සවාරියේ ආපසු ගමන කොයි විදියෙන් කෙළවර වේදැයි හරි හැටි නොදන්නා බැවිනි.‘ෂොපිං’ ගිය අය සරමක් සාරියක් සහ වෙනත් පුංචි පුංචි දේ මිලට ගත්හ. සිව් දිනයම පහන් කළේ සියලු දෙනාගේ දැඩි අධිෂ්ඨානය සමඟ ය.“අද නම් පීනන්නම ඕන” ඇස්ලින් ඩයස් කීවාය.‘මට නම් බෑ’ ඇයගේ සහායට පීනන්න ගිය දෙදෙනාගෙන් එකෙක් කීය.“මොන දෙයක් වුණත් මම මුහුදට බහිනවා” දෙවෙනියා කීය.ගමනට අනුග්‍රහය දැක්වූ දෙමළ ව්‍යාපාරිකයන්ද දැන් ගමනට සූදානම් ය. ඔවුන් යාපනයෙන් ගෙනා රත්රන් භාණ්ඩ ටික විකුණා අවසන් ය. බෝට්ටු හතර ගමනට සූදානම් ය.ඇස්ලින් ඩයස් පිහිනුම් ඇඳුමින් සැරසුණා ය. ඇයගේ කලවා දෙසත් පියයුරු දෙසත් පොඩ්ඩා හොරෙන් බැලීය. ඇස්ලින්ගේ වයස හතළිහට වැඩිය. පොඩ්ඩාට විසි දෙකකි.පොඩ්ඩා වරින්වර ඇස්ලින් ඩයස් දිහා බැලුවේය. දැන් වෙරළේ ඇලවී සිටින ඇයගේ සිරුරේ ගී‍්‍රස් ගාන්නේ ය. මුහුණේත්, දෑස් වලත්, පපුවේත් ගොරෝසු ගති නැතිවන සේ ගී‍්‍රස් ශරීරයේ තැවරුවේ ය.“එන්න මල්ලී මේ හරියේ ගී‍්‍රස් ටිකක් ගාන්න කො. ලැජ්ජ වෙන්න එපා! එන්න – එන්න” ඇස්ලින් ඩයස් පොඩ්ඩාට ආරාධනා කළාය.පොඩ්ඩාට ලැජ්ජා සිතුනි. ඇයගේ සිරුරේ අඟ පසඟ දෙස හොරෙන් හොරෙන් වරින් වර බලනු ඇස්ලින් දකින්නට ඇත. ඉලන්දාරියාට ඇස්ලින්ගේ අත පය අත ගෑමට ආසාවක් ඇති වන්නට ඇතැයි අස්ලින් සිතන්නට ඇත.ඇස්ලින්ගේ ආරාධනය පොඩ්ඩා හිතින් පිළිගත්තේ ය. ඒත් ලැජ්ජා ය. ඇස්ලින් තුන් වෙනි වරටත් “එන්න මල්ලී” කළ ඉල්ලීම ප්‍රතික්‍ෂෙප කරන්නට පොඩ්ඩාට නොහැකි විය.පිහිනුම් ඇඳුමින් සැරසි උඩු බැල්ලෙන් වෙරළේ දිගාවී සිටින ඇයගේ පියයුරු දෙක නිදහසේ සිටී. ආදරයෙන් පිරි මදින්නට පිරිමින් කැමති පියයුරු දෙකේම ගී‍්‍රස් ය. ඒවායේ ගී‍්‍රස් ගෑවේ ඇස්ලින්ගේ සැමියා ය.පොඩ්ඩා ඇස්ලින්ගේ කලවා දෙක අසළ වාඩි විය.“මොකද මල්ලී බලාගෙන ඉන්නේ. ලැජ්ජා වෙන්න එපා හලෝ” ඇස්ලින් ඩයස් යළි විහිළු කළාය.“ආ මෙන්න ගී‍්‍රස් එක. ඔය කලවා දෙකේ ගාන්න” ගී‍්‍රස් භාජනය දෙමින් ඇස්ලින්ගේ සැමියා පොඩ්ඩාට උපදෙස් දුන්නේය. මාළුවන් ඇල්ලුවොත් ඇයගේ සිරුර ලිස්සන නිසා ගී‍්‍රස් ආලේප කරන බව පොඩ්ඩා දැනගත්තේ ද එදා ය.දැන් ඉතින් පොඩ්ඩාට නිකං ඉන්නට බැරිය. ඇස්ලින්ගේ සැමියා ද ඉවත ගියේ ය. පොඩ්ඩා වෙවුලන දෑතින් ගී‍්‍රස් එක ගෙන කලවා දෙකේ උලන්නට විය.පොඩ්ඩාගේ අත කලවා දෙකේ මුලට ගියා මිස ඉන් එහාට ගියේ නැත. සුගතයා කන්තෝරුවට ගොස් මොනවා කියාවි දැයි බය හිතුණි.“බය නැතුව ඔය ඇතුලෙත් ගාන්න” එසේ කී ඇස්ලින් ඩයස් පොඩ්ඩාගේ අත අල්ලා පිහිනුම් ඇඳුම අස්සෙන් බුරිය ළඟින් තැබුවා ය. පොඩ්ඩා පෙම් කළ පෙම්වතියන්ගේ මුහුණු සිප ගත්තාට මේ විදියට අඟ පසඟ අත ගා නැත. මෙය පොඩ්ඩාට අලුත් ආස්වාදයකි.“ඔය ඇති හලෝ! දැන් නවත්තන්න” ඇස්ලින් ඩයස් කියද්දී පොඩ්ඩාට ලැජ්ජා හිතුණි.බෝට්ටු හතර ගමනට සූදානම් ය. ඇයට වයර්වලින් දියර දෙන්නට ද සූදානම් ය. වෙරළ බඩ අසල්වැසියෝ පිහිනුම් ගමනට සුබ පතන්නට පැමිණ සිටියහ. සියලු දෙනාට කිරි තේ දුන්හ. දැන් ගමන ආරම්භ විය. බෝට්ටුවලට නැගගත් අය තේ වමනය කරන්නට පටන් ගත්හ. ඒ වමනය කරන්නේ මුහුදු ලෙඩට නොව තේ බීපු නිසා ය. තේවලට මොනවාදෝ කලවම් කොට ඇති බව සමහරු කීහ.“මේ ගමනට උන් කැමති නෑ. තරහට තමයි ඔය අබිං දාලා තේ දුන්නේ” එකෙක් කීය.“වැල්වැටිතුරෙන් ආපු දෙමළුන් මේකට කැමති නෑ. ඇයි උන්ගෙ එකාගෙ රෙකෝඩ් එක නේ ඇස්ලින් අක්කා කඩන්න හදන්නේ” ඇස්ලින් ඩයස්ගේ සහායට පිහිනන්නට දියට පැන්න අයියා ද කීවේය.සුගතේ වමනය පටන් ගත්තේ ය. ඉවරයක් නැත. පොඩ්ඩා ඔහුගේ පිට අත ගෑවේ ය.“වේසිගෙ පුතෝ මාව ගෙදර අරන් පලයං” සුගතේ පොඩ්ඩාට බැන්නේ ය.“යකෝ දැන් නැගිටපං. වමනේ දැම්මා ඇති – පින්තූර ගනින්” පොඩ්ඩා සුගතෙට කීවේය.රැළ කපාගෙන ඇස්ලින් පීන යි. ඇයගේ මුව වැසෙන සේ වයර් සවිකර තිබේ. දියර දෙන බෝට්ටුව ඇය අසලින් ම ගමන් ගනී.දැන් සියලු දෙනාම බෝට්ටුවලට වී පිහිනුම් සූරියන් දෙදෙනා දෙස බලා සිටිති. කාගේත් අවධානය ඇස්ලින් ඩයස් දෙසට ය. රළ කපා ගෙන පිහිනන්නට බැරිය. බඹයක් දෙකක් පිහිනන්නට සෑහෙන වෙහෙසක් ගනී. ඇය වටා මාළු එහා මෙහා පනිති. ගී‍්‍රස් නිසා ළං වන්නට බැරිය. බෝට්ටුකරුවන් දුර ගමන් මඟක් ගන්නේ දැයි කාටත් සැකය.තත්ත්වය හොඳ නැත. සහාය පිහිනුම්කරුවා පිහිනුම නවතා බෝට්ටුවට ගොඩ විය. සැතපුම් දහයක් ඉතා අමාරුවෙන් රළ සමඟ සටන් කළ ඇස්ලින් ඩයස් පිහිනුම අත්හරින්නට අකමැති විය. එහෙත් තත්ත්වය හොඳ නැත. ඇය බලෙන්ම බෝට්ටුවට ගත්හ.දැන් බෝට්ටු උඩ පනිමින් ඉදිරියට ඇදේ. රළින් බෝට්ටු පිරෙන විට ගමන් ගන්නා අය ද නා ගනිති. පොඩ්ඩාත් සුගතේත් අන් අය සේ කමීස ගලවා කරේ දමාගෙන ය. කලිසම් කකුල් දණිස්ස පෙදෙස දක්වා නවා ගෙනය. කවුරුත් දෑස් අයා බලා සිටින්නේ ගොඩ බිමක් දකින තුරු ය. ඇස්ලින් ඩයස් බෝට්ටුවේ ඇලවී නිදිය. ඇයට වෙහෙස ය.දැන් සවස පහ පමණ පසුවෙලා ය. ඈතින් ගොඩ බිමක් දුටු සියලු දෙනා එකිනෙකාගේ මුහුණ බලා ගත්හ.“මේ මස්සිනා. අපි කවුරුත් බලන්න ඕන නේ. බෝට්ටුවෙන් බැස්ස ගමන් කියල මාරු වෙමු. රිපෝට් එක දෙන්නත් එපා යැ” සුගතේ නියෝග කළේ ය.ගොඩ බිම පෙනි පෙනී කෙනෙකු බෝට්ටුවකින් මුහුදට පනිනු පොඩ්ඩා දුටුවේ ය. දකුණු ඉන්දියාවෙන් කණ්ඩායම බෝට්ටුවලට නංවද්දී රේගු නිලධාරීන් පිරිස ගණන් කරනු අපට මතකය. යද්දී හතළිස් හයකි. දැන් හතළිස් හතකි. එක් අයකු වැඩි වුණේ කෙසේ ද? වැඩි වූ හේතුව දෙමළ ව්‍යාපාරිකයෝ රේගු නිලධාරීන්ට පහර දුන්නේ එක් රේගු නිලධාරියකුගේ සාක්කුවට යමක් දමද්දී ය. එදා හොර වැසියන් ගෙන ආවේ එසේ ය.අතර මඟදී මුහුදට පනින එකා පිහිනා අවුත් ගොඩ බිම ආ විගසම සියලු ලියවිලි සූදානම් ය. හැඳුනුම්පත, හාල් කුපන් පොත සියල්ලම ලැබේ. ඒවා පත්තරකාරයන්ට එදා ලොකු නිව්ස් විය. එහෙත් අධික වෙහෙසට පත්ව සිටින පොඩ්ඩාටත් සුගතේටත් අවශ්‍ය හැකි ඉක්මනින් නවාතැනකට යාමට ය. ප්‍රවෘත්තිය දීමට ය.එදා ෆැක්ස් නැත. මොබයිල් ෆෝන් නැත. ඊ මේල් නැත. හදිසි ප්‍රවෘත්තියක් නම් දුරකතනයෙන් දිය යුතුය. විදුලි පණිවුඩ සේවයක් ද තිබේ. ප්‍රවෘත්ති වාර්තාකරුවන්ට තැපැල් කන්තෝරුවකින් ප්‍රවෘත්තියක් විදුලි පණිවුඩයෙන් යැවීමට පාස් එකක් දී තිබේ. මාධ්‍යවේදීන් දන්නා පරිදි තැපැල් දෙපාර්තමේන්තුව එසේ යවන විදුලි පණිවුඩයේ එක් වචනයකට සතයක් පත්තර කන්තෝරුවෙන් අය කරන්නේ ය.“පිහිනුම් සවාරිය නිමවා පොඩ්ඩා සහ සුගතේ කෝච්චියෙන් කොළඹ එති” ලබන සතියේ කියවන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>26</day>
    </date>
    <link>http://www.dinamina.lk/2012/03/26/_art.asp?fn=f1203266</link>
    <topic>රාජ්‍ය සේවයට යකඩ වගේ ගෑනු ඕනෑ</topic>
    <author/>
    <content>ජීවිතයේ නොසිතූ අභියෝග රැසකට මුහුණ දුන් ආරියදාස මහත්මිය සමාජයට දුන් පණිවුඩය මෙයයි. “අද කවුරුත් දන්නවා රාජ්‍ය සේවය දුර්වලයි කියලා.රාජ්‍ය සේවයට ඇතුළත් වන අය එහි නියම පරමාර්ථය තේරුම් ගෙන නැහැ. මෙය වෙනස් විය යුතුයි. තමන් කරන සේවයට සාධාරණ වැටුපක් රජය ගෙවනවා. ජනතාවගේ මුදලින් අපි නිදහස් අධ්‍යාපනය ලැබුවා. අපි පෙරළා නැවතත් එය ජනතාවට ලබා දිය යුතු වන්නේ අපේ සේවය හරහාඇසිල්ලේ ලද අවසරයෙන් කුල්මත් වූ අක්කා නෙඟී දෙපළ අයියණ්ඩියගේ පසුපස නිවස්නෙන් දිව යන්නට වූහ. නිමේෂයකින් තිදෙන ගිං ගඟ අසබඩය. ගඟේ නාන්නට අවසරය ලබන ඒ මොහොත එළැඹෙන්නේ සතියකට වරකි. ඒ සතුටින් පොපියන මද්දුමිය ගඟේ දිය කෙළියට වැටුණාය. කිරිල්ලකට පිහාටු ලද මෙන් ඈ ගඟේ ඔබමොබ පිහිනා එගොඩටද ඇදෙන්නට වූවාය. නැවතත් මෙගොඩට ආ යුතුය. සැඩ පහර ඇයට අවනත නැත. වාරුව සිඳී ගිය කළ මද්දුමී යටි ගිරියෙන් කෑ ගසන්නට වූවාය. ගම්වැසියෙක් ඇයගේ ජීවිතය බේරා ගත්ත ද මද්දුමියට අදටත් එය හොඳින් මතකය.අද ඒ මද්දුමිය කවුරුත් හොඳින් දන්නා නීතිඥවරියකි. සභාපතිවරියකි. රාජ්‍ය සේවයේ අමතක නොවන සටහන් තැබූ ඇය අද සමාජ ආරක්ෂණ මණ්ඩලයේ සභාපතිනී නීතිඥ හෙට්ටියවත්තගේ සුමනා ආරියදාසයි.සුව පහසු සීතල කාමරයේ සිටිය ද රුහුණු පුරයේ ගිං ගඟ අසබඩ සුන්දර ගිනිමැල්ලගහ ගම්මානයේ සුවඳ ඇය අමතක කර නැත. ඒ ගැමි දිවියේ ලද සැහැල්ලුව තුරුණු වියට පත්වනම ඇගෙන් පලා ගිය ආකාරය පුදුමය. ජීවිතයේ අභියෝග රැසකට ජයග්‍රාහී ලෙස මුහුණ දුන් දිරිය කාන්තාවක් ලෙස ඇය ඒවා ආශිර්වාදයක් කොට ගත් ආකාරය අපට ආදර්ශයකි.හෙට්ටියවත්තගේ රෆියෙල් මහතාටත් එමිනෝනා විජේරත්න මහත්මියටත් දාව 1949.07.08 වැනි දින උපන් සුමනා ආරියදාස මහත්මියට තවත් සහෝදරයන් දෙදෙනකු හා සහෝදරියන් දෙදෙනෙකි. හමුදා නිලධාරියෙක් ලෙස සේවය කළ සිය පියාණන් එම තනතුරින් ඉවත්ව ස්චේඡා බලකායේ වැඩ කිරීමෙන් පසුව ගේ දොර හා වතුපිටි රැක බලා ගනිමින් ගමේ ප්‍රධානියෙක් ලෙස කටයුතු කළ ආකාරය ඇයට මතකය.“තාත්තා කවදාවත් ආදරය පෙන්නුවෙ නෑ. තාත්තාගේ පරම්පරාවේ අය ගම්මුලාදෑනිකම් කරපු අය. තාත්තත් ඒ වගේම සැරයි. නීතිරීති, ආරක්ෂාව තදයි. අපිට වැරැදි වැඩක් කරන්න අවස්ථාවක් තිබුණෙම නෑ. මම තමයි දඟම කෙනා. ගෙදරට එන අය මට කීවෙ මද්දුමී කියලා”දැඩි රැකවල් මැද්දේ වුවද ඇය පුංචි පුංචි දඟකාරකම් කළේය. අධ්‍යාපන කටයුතුවලට ගෙදරින් පිටවී සිටි අක්කාත් අයියත් ගෙදර එන දිනය ඇගේ සිතට මඳක් නුරුස්නා ස්වභාවයක් ඇති වේ. මවුපියන් එදින ඔවුන් කෙරේ විශේෂත්වයක් දැක්වීම එයට හේතුව වෙයි. තුවායට සබන් කෑල්ලට ඇය ඉඳහිට සන්ඩු සරුවල් කළාය. අම්මාගේ අතේ එල්ලී ගමන් යන්නට පොර වැදුවාය. එහෙත් මද්දුමිය ගැන දන්නා නිසා කිසිවකු ඇයට දැඩි දඬුවම් නොකළහ.“අම්මා හරිම අහිංසකයි. අම්මගේ සෙනෙහස අපට හොඳින් දැනුණා. ගමේ මිනිස්සුත් එක්ක අම්මා හරිම හිතවත්. ආගන්තුක සත්කාරය අතින් ඉහළයි. එක් අවස්ථාවක තාත්තා ගම් සභා ඡන්දයකට ඉල්ලුවා. තාත්තාට වැඩි හරියක් ඡන්ද ලැබුණේ අම්මා නිසයි. අපේ අම්මා ඒ තරම් සුවිශේෂ චරිතයක්”දියණියන් දෙදෙනකුගේ මවක් වන සුමනා ආරියදාස මහත්මිය සිය මව සිහිපත් කළේ එලෙසය.පුංචි සුමනාගේ මුල්ම පාසල තෙලිකඩ මහා විද්‍යාලයයි. ඉන්පසු බද්දේගම ශී‍්‍ර රතනසාර මහා විද්‍යාලයයි. අම්මා ඇය ඉස්කෝලයට ඇරලවා නිවසට යාමටත් පෙර මද්දුමී ගෙදරට ගොසිනි. එසේ දඟකාරකම් කළ ද ඇය කිහිප වරක්ම පන්තියේ පළවෙනියා වන්නට සමත් වූවාය. විද්‍යා අංශයෙන් උසස් පෙළ විෂයයන් තෝරා ගැනීමට පාසලෙන් ඉල්ලීම් ඉදිරිපත් වූයේ ඒ දක්ෂතාවය නිසාය. විද්‍යා අංශයට අකමැති වූ ඇය කලා අංශය තෝරා ගත්තාය.ක්‍රීඩිකාවක, නායිකාවක ලෙස දීප්තිමත් ශිෂ්‍යාවක වූ ඇයට විශ්වවිද්‍යාල වරම් නොලැබිණ. ශිෂ්‍යාවන් පිරිවෙන් අධ්‍යාපනයට ඇතුළත් කර නොගත් අවධියක ශ්‍රී සරණංකර හිමියන්ගේ කැපවීම මත විද්‍යාලංකාර විශ්වවිද්‍යාලයෙන් බාහිර ශිෂ්‍යාවක් ලෙස දේශනවලට සහභාගී වීමට අවස්ථාව ලැබීම ඇය ගෞරව පූර්වකව සිහිපත් කරයි. 1971 වසරේ රටේ කලබලකාරීත්වය හමුවේ අධ්‍යාපන කටයුතු සාර්ථකව නිම කර ගැනීමට සමත් විය. 1973 දී ඇය කලා උපාධිය ලැබුවාය.තුරුණු වියේ පසු වූ ඇය හැඩකාරියකි. පේ‍්‍රමයේ අත්දැකීමක් ලබන්නට ඇය ඉක්මන් නොවූයේ මවුපියන්ගේ හා සහෝදරයන්ගේ රැකවල් නිසාම නොවේ. අධ්‍යාපන කටයුතුවලට මූලිකත්වය දී තිබූ නිසා ඇය පේ‍්‍රමයට ළං නොවූවාය.“මම විවාහ වුණේ යෝජනාවකින්. අයියාගේ හොඳම යාළුවෙක් මට යෝජනා කළා. අමුත්තෙක් නොවුණු නිසාත් අයියාගේ නිවැරැදි සහතික කිරීමත් මත මම ඔහුට කැමැති වුණා. ඔහු කේ.එම්.ජී.ආරියදාස. රජයේ ලිපිකරු සේවා සංගමයේ සහකාර ලේකම්වරයෙක් ලෙස කටයුතු කරන අතරේ පූර්ණ කාලීනව වෘත්තීය සමිතිවලට සම්බන්ධ වී සිටියා.1973 අගෝස්තු 02 වැනි දින ඇයගේ විභාග ප්‍රතිඵල පැමිණියේය. ඊට පසුදා ඇය මංගල ඇඳුම්න් සැරසී යුග දිවියට පියමං කළාය. ඇයට ඒ දෙදින අමතක නොවන දිනයන්ය.1975 ජනවාරි 01 වැනි දින රාජ්‍ය ස්කාගාර සංස්ථාවේ පත්වීම ලද ඈ බලාපොරොත්තු රැසක් පොදි බැඳ සේවයට ඇතුළත් වූවාය. පියා, සොයුරා මෙන්ම සිය ආදරණීය සැමියාගේ ආභාසයෙන් ඇය සිය රැකියාවේදී උපරිමයෙන් කැප වී වැඩ කළේය.පියාගෙන් ලද දේශපාලන ආභාසයත් සැමියාගේ වෘත්තීය සමිති ක්‍රියාකාරීත්වයත් ආදර්ශ කොට ගත් ඇය සිය ආයතනයේ සේවකයන්ගේ අයිතීන් වෙනුවෙන් ඉදිරියට පැමිණියේය.“තරුණ සංවිධානවල, වෘත්තීය සමිතිවල වැඩ කළා. දේශපාලන කටයුතුවලට ඇති උනන්දුව නිසාම 1976 දී හර්තාල් සමරු දේශනය අහන්න කළුතර ඉඳලා කොළඹට ආවා. 1977 දී මාව කොළඹට මාරු කළා. 1978 දී මගේ වැඩ තහනම් කළා. කිසිම වරදකට නොවෙයි. රාජ්‍ය නායකයා විවේචනය කළා කියන චෝදනාව මත”.වැඩ තහනමින් පසුව ඇය නිකරුණේ කාලය ගෙවා දැම්මේ නැත. සැමියාගේ කාර්යබහුල ජීවන රටාව නිසා දියණියගේ කටයුතු බලා කියා ගත් ඇය සිය අනාගතය කිසිවකු යටතේ තබා ගැනීමට වූ දැඩි අකමැත්ත මත නීති ශිෂ්‍යාවක ලෙස අධ්‍යාපන කටයුතුවල නිරත වූවාය.“1980 වැඩ වර්ජනය ආරම්භ වීමත් සමඟම රට දැඩි ආර්ථික අර්බුදයකට මුහුණ දුන්නා. මේ දිනවල සමාජ සේවා දෙපාර්තමේන්තුවේ සේවය කරමින් සිටි මගේ ස්වාමියාගේ වැඩ තහනම් වුණා. ආර්ථික වශයෙන් දැඩි ගැටලුවලට මුහුණ දුන්නේ මේ කාලයේ. දෙවැනි දියණියත් ලැබූ පසු ප්‍රශ්න වැඩි වුණා. ඔහු පිටරට නැව් සමාගමක ලිපිකරුවෙක් ලෙස සේවය කරන්න ගත්තා. එතැනින් ඔහු කුවේට් රටට යැවීමත් සමඟ සියලු අභියෝග මගේ කරපිටට වැටුණා”ඇතැම් රාජ්‍ය සේවකයන්ගේ පවුල් ජීවිත කඩා වැටෙද්දී ධෛර්යමත් ලෙස අභියෝගවලට මුහුණ දුන් සුමනා ආරියදාස ඉතාමත් කල්පනාකාරී ලෙස සැමියාට ද ශක්තියක් වූවාය. දරුවන් රැක බලා ගනිමින් සැමියාගේ සහයෝගය මත පන්නිපිටිය ප්‍රදේශයේ නිවසක් තනා ගැනීමට ඇයට හැකි වූ බව ඇය පවසන්නේ මහත් ආඩම්බරයකිනි. කුවේටයේ යුද්ධය හමුවේ සිටින සිය සැමියාගේ ජීවිතාරක්ෂාව පිළිබඳ දැඩි මානසික පීඩනයකින් පසු වූ ඇය හිත ගලක් මෙන් ශක්තිමත් කර ගත් ආකාරය පුහු ආටෝප ආරෝපිත අද කාලයේ ඇතැම් ගැහැනියකට ආදර්ශයක් වනු නිසැකය.“සිරිමාවෝ බණ්ඩාරනායක මැතිනිය 1989 දී බලයට පත්ව දේශපාලන ප්‍රවාහය වෙනස් වෙයි කියා හිතුවත් එය සිදු වුණේ නෑ. නැවතත් වෘත්තීය සමිති ප්‍රශ්න ඇති වුණා. මගේ කාලය මං අපතේ යැව්වෙ නැහැ. නීති විභාගය සමත් වී නීතිඥවරියක ලෙස 1994 දී දිවුරුම් දුන්නා”සමාජ වගකීම වෙනුවෙන් සිය කාර්ය භාරය මෙහෙය වූ නීතිඥ සුමනා ආරියදාස මහත්මිය මානව හිමිකම් වෙනුවෙන් සැබෑ ලෙස පෙනී සිටියා. රාජ්‍ය නොවන සංවිධානවල උදව් උපකාර ද ඇතිව මානව හිමිකම් ගැන නීතිඥවරියක ලෙස පෙනී සිටියා. බස්නාහිර පළාත් ඡන්දයේදී චන්ද්‍රිකා බණ්ඩාරනායක මහත්මියට සහයෝගය දුන් ඇයගේ දුක් කම්කටොළු මඳක් නිමාවට පත් වුණේ 80 වැඩ වර්ජකයන් නැවතත් සේවයට කැඳවන ලෙස චන්ද්‍රිකා මැතිනිය නියෝග කිරීමත් සමඟ. විදේශගතව සිට ඇයගේ ස්වාමියා නැවතත් මෙරටට පැමිණ සේවයට වාර්තා කළා.“මම නැවතත් සේවයට යොමු වුණේ නැහැ. සමාජ ක්‍රියාකාරිනියක ලෙස කටයුතු කළා. මෙරට මෙන්ම ජාත්‍යන්තර ඡන්ද නිරීක්ෂණ කටයුතුවලට දායකත්වය දුන්නා. ඉන්දුනීසියාවේ මැතිවරණ නිරීක්ෂණ කටයුතු සඳහා ජිම්කාටර් කණ්ඩායමේ සාමාජිකාවක් ලෙස සහභාගී වුණා. ඇෆ්ගනිස්ථානයේ මැතිවරණ නිරීක්ෂණ කටයුතු සඳහාද දායක වුණා. ඇඹිලිපිටිය සිසු ඝාතන නඩුව වෙනුවෙන් පෙනී සිටියා. අතුරුදන්වූවන්ගේ කොමිසමට සහයෝගය දුන්නා. මේ සියල්ල මම කළේ සාධාරණය වෙනුවෙන්”1994 න් පසු ශ්‍රී ලංකා නිදහස් පක්ෂ නීතිඥ සංගමයේ ක්‍රියාකාරි සාමාජිකාවක් ලෙසත් කොළඹ සංගමයේ සාමාජිකාවක් ලෙසත් 2005 ජනාධිපතිවරණයේ නීතිඥ කණ්ඩායමේ සාමාජිකාවක් ලෙස මහින්ද රාජපක්ෂ මහතාට විශාල සහයෝගයක් ලබා දුන් ආරියදාස මහත්මිය ජාතික ළමා ආරක්ෂක අධිකාරියේ නියෝජ්‍ය සභාපතිවරියක ලෙස ද තෙවසරක පමණ කාලයක් සේවය කළාය.ඉන් පසුව කෘෂිකර්ම අමාත්‍යාංශයේ ශ්‍රී ලංකා ජාතික සාගිනි නිවීමේ ව්‍යාපාරයේ සභාපතිවරිය ලෙසත්, කෘෂිකර්ම හා ගොවිජන රක්ෂණ මණ්ඩලයේ සභාපතිවරිය ලෙසත් කටයුතු කළා.“කෘෂි කර්මාන්තය සියල්ලටම වඩා වෙනස් විෂයක්. මානසික සහනය ගෙන දෙන ක්ෂේත්‍රයක්. මම හැකි සෑම අවස්ථාවකදීම මගේ නිවසේ ගෙවත්තේ වගා කටයුතු කරනවා. ඇත්තටම මගේ නිවසේ ආහාරය සඳහා ගන්නෙත් සුවඳැල් හාල. ඒ එහි ඇති ගුණාත්මක බව නිසා”සුමනා ආරියදාස මහත්මිය බිරිඳක් මවක් ලෙස සිය යුතුකම් මනා ලෙස ඉටු කළාය. දියණියන් දෙදෙනා මේ වන විට ඕස්ට්‍රේලියාවේ දුම්රිය දෙපාර්තමේන්තුවේ රැකියාවල නිරත වී සිටී. විවේකයක් ලැබූ විගස ආගමික කටයුතුවල, ගේදොර වැඩ කටයුතුවල, මැහුම් ගෙතුම්වල යෙදෙන ඇය වේදිකා නාට්‍ය නැරඹීමේ දැඩි රුචිකත්වයක් දක්වයි.නීතිඥ සුමනා ආරියදාස මහත්මිය ශ්‍රී ලංකා සමාජ ආරක්ෂණ මණ්ඩලයේ සභාපතිනිය ලෙස පත්වී දෙමසක් පමණ ගතවී ඇත. වෙනදා නැති අසිරියකින් සමාජ ආරක්ෂණ මණ්ඩලය පිරී ගොසිනි. ජීවිතයේ සැඳෑ සුවය ගත කිරීමට යොමු වන මෙරට වැඩිහිටියන් වෙනුවෙන් විශ්‍රාම වැටුප් යෝජනා ක්‍රමයන් ක්‍රියාත්මක කරන මේ මණ්ඩලය නව මුහුණුවරකින් ඉදිරියට ගෙන ඒමත් ජනතාව අතරට ගෙන යාමත් ඇයගේ අභිලාසයයි.ජීවිතයේ නොසිතූ අභියෝග රැසකට මුහුණ දුන් ආරියදාස මහත්මිය සමාජයට දුන් පණිවුඩය මෙයයි. “අද කවුරුත් දන්නවා රාජ්‍ය සේවය දුර්වලයි කියලා.රාජ්‍ය සේවයට ඇතුළත් වන අය එහි නියම පරමාර්ථය තේරුම් ගෙන නැහැ. මෙය වෙනස් විය යුතුයි. තමන් කරන සේවයට සාධාරණ වැටුපක් රජය ගෙවනවා. ජනතාවගේ මුදලින් අපි නිදහස් අධ්‍යාපනය ලැබුවා. අපි පෙරළා නැවතත් එය ජනතාවට ලබා දිය යුතු වන්නේ අපේ සේවය හරහා”මවුපියන්ගේ වියෝව ඇගේ සිත සසල කළ එකම දිනය විය. අනෙක් හැම මොහොතක්ම උපේක්ෂාවන් විඳගත් බව ඇය පවසයි.ඔබ අදහන දේ මොකක්ද?සියල්ල සිදු වන්නේ යහපතට. ජීවිතයේ වරදින තැන් එනවා. එය හොඳකට සිදු වන දෙයක් ලෙස සිතිය යුතුයි. එය හරියට හැම කළු වළාකුළකම රිදී රේඛාවක් තියෙනවා වගේ දෙයක්...</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n1203271</link>
    <topic>ශ්‍රී ලංකාවට එරෙහිව සම්බාධක පනවනු බෑ</topic>
    <author>මහින්ද අලුත්ගෙදර---</author>
    <content>ශ්‍රී ලංකාව සම්බන්ධයෙන් වන යෝජනාවක් ජගත් මානව හිමිකම් කවුන්සලයේදී සම්මත කර ගත්තද කිසිදු අවස්ථාවක අපේ රටට එරෙහිව ආර්ථික සම්බාධක පැනවිය නොහැකි බව විදේශ කටයුතු ඇමැති මහාචාර්ය ජී. එල්. පීරිස් මහතා පවසයි.එය ජගත් ආරක්ෂක මණ්ඩලයේ තීරණයක් නොවන අතර එවැන්නකින් ආර්ථික සම්බාධක පැනවීමේ හැකියාවක් නොමැති බව මහාචාර්ය ජී. එල්. පීරිස් මහතා පවසයි.ඒ ගැන කිසිදු බියක් ඇතිකර ගත යුතු නැතැයිද ඒ මහතා කීය.විදේශ කටයුතු අමාත්‍යාංශයේදී ඊයේ (26) පැවැති මාධ්‍ය හමුවට සහභාගි වෙමින් ඇමැතිවරයා එසේ කීය.එක් එක් රටවල් විවිධ මිණුම් දඬු පාදක කරගෙන කටයුතු කළද දෙබිඩි පිළිවෙතක් අනුගමනය නොකරන ශ්‍රී ලංකාව මේ යෝජනාව සඳහා කිසිවිටෙකත් එකඟ නොවන බවට ප්‍රකාශ කළ බව කීය.දේශීය වශයෙන් ක්‍රියාත්මක වැඩපිළිවෙළ ඉදිරියට ගෙන යාමට කටයුතු කර තිබෙන බවත් උගත් පාඩම් හා ප්‍රතිසංධාන කොමිසන් සභා වාර්තාවේ නිර්දේශ ක්‍රියාත්මක කිරීම සඳහා දැනටමත් කටයුතු කර තිබෙන බවද හෙතෙම ප්‍රකාශ කළේය.ඊට අමතරව ඒ මහතා පෙන්වා දුන්නේ අපේ රටේ අභ්‍යන්තර ගැටලු සඳහා ඇඟිලි ගැසීමට පිටස්තර කිසිඳු රටකට ඉඩ නොදෙන බවත් රටේ ජනතාවට අවශ්‍ය පරිදි ප්‍රතිපත්ති නිර්මාණය කරන බවත්ය.ඇතැම් රටවල් බලපෑම් හේතුවෙන් අපේ රටට සහාය නොදී ඡන්දයෙන් වැළකී සිටීමට රටවල් කිහිපයක් තීරණය කළ බව සඳහන් කළ මහාචාර්ය ජී. එල්. පීරිස් මහතා මෙහිදී පරතරය වශයෙන් අවසන් ප්‍රතිඵලය වූයේ එක් රටක් පමණක් බවද මෙය විශ්ලේෂණය කිරීමේදී ආඩම්බර විය හැකි බවද පෙන්වා දුන්නේය.මේ අතර අප්‍රිකානු රටවල් තුනක් වන කොංගෝව, උගන්ඩාව හා මොරිටේනියාව ශ්‍රී ලංකාව සමඟ සිටි බව සිහිපත් කළ විදේශ කටයුතු අමැතිවරයා කොළඹ සිට සහ ජිනීවා නුවරදී මෙන්ම ඒ ඒ රටවල අග නුවරවල් වෙත ගොස් ශ්‍රී ලංකාව සම්බන්ධයෙන් දැනුවත් කළ බවද එවැනි ආකාරයේ පියවරක් අනුගමනය නොකළා නම් තත්ත්වය හාත්පසින්ම වෙනස් වන බවද කීවේය.ඉන්දියාවේ ක්‍රියාමාර්ගය සම්බන්ධයෙන් හෙතෙම සඳහන් කළේ එරටේ ක්‍රියාමාර්ගයත් සමඟ අවසන් ප්‍රතිඵලයට විශාල බලපෑමක් සිදුවූ බවත් ඉන්දියාවට වුවද ඇමෙරිකාවට වුවද ශ්‍රී ලංකාව සම්බන්ධයෙන් එකම ස්ථාවරයක සිට කරුණු දැක්වීමට පසුබට නොවන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n1203272</link>
    <topic>ජනමත විචාරණයක්පැවැත්විය නොහැකියි</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සලයේ දී ශ්‍රී ලංකාවට එරෙහිව සම්මත කරගත් යෝජනාව ක්‍රියාත්මක කිරීම සම්බන්ධයෙන් සලකා බැලීම සඳහා ජනමත විචාරණයක් පැවැත්විය නොහැකි බව රජය අවධාරණය කරයි. නීත්‍යානුකූලව එවැන්නක් කළ නොහැකි වන අතර ඒ සඳහා ප්‍රායෝගිකවද හැකියාවක් නැතැයි වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා සඳහන් කරයි.ඒ මහතා මේ බව සඳහන් කළේ විදේශ කටයුතු අමාත්‍යාංශයේ දී ඊයේ (26) පැවැති මාධ්‍ය හමුවට සහභාගි වෙමිනි.ජනමත විචාරණයක් පැවැත්විය හැක්කේ එක් සුවිශේෂී කරුණක් සම්බන්ධයෙන් පමණක් බව පෙන්වාදුන් ඇමැතිවරයා ශ්‍රී ලංකාවේ උගත් පාඩම් හා ප්‍රතිසංධාන කොමිසමේ නිර්දේශ විශාල ප්‍රමාණයක් අඩංගු වන බවද ඒ සම්බන්ධයෙන් ගැටලු  විශාල ප්‍රමාණයක් පවතින හෙයින් ජනමත විචාරණයක් සඳහා ඉඩකඩ නොමැති බවද සඳහන් කළේය.මේ අතර ඒ මහතා සඳහන් කළේ මේ මඟින් උගත් පාඩම් හා ප්‍රතිසංධාන කොමිෂමේ නිර්දේශයන් සියල්ල ක්‍රියාත්මක කළයුතු බවට මතයක් නොමැති බවත් දේශපාලනික හා ප්‍රායෝගික ආදී කරුණු සම්බන්ධයෙන් සළකා බලා එහි කුමන නිර්දේශ ක්‍රියාත්මක කරනවාද යන්න අවසාන වශයෙන් තීරණය කරනුයේ රජය බවත්ය.මෙම වාර්තාවේ සෑම නිර්දේශයක්ම කළයුතු යැයි තීරණය කළ නොහැකි බව සඳහන් කළ ඇමැතිවරයා මෙහිදී රටේ වාතාවරණයද විශ්ලේෂණය කරන බව පෙන්වා දුන්නේය.එහි නිර්දේශ ක්‍රියාත්මක කළයුතු ආකාරය සම්බන්ධයෙන් රජය තීරණයකට පැමිණ තිබෙන බවද දැනටමත් ඇතැම් නිර්දේශ ක්‍රියාවට නංවා තිබෙන බවද කී නිමල් සිරිපාල ද සිල්වා මහතා දකුණු අපි‍්‍රකාව, බ්‍රිතාන්‍ය වැනි රටවලට එවැන්නක් ක්‍රියාත්මක කිරීම සඳහා වසර ගණනාවක් ගතවූ බවද සිහිපත් කළේය . ශ්‍රී ලංකාව කුඩා රටක් වුවද ප්‍රෞඪ හා අභිමානවත් රටක් බව කී ඒ මහතා රටට අවශ්‍ය වැඩපිළිවෙළ සෑම විටම ක්‍රියාත්මක කරන බවද ප්‍රකාශ කළේය.ඇමැතිවරුන් වන මහාචාර්ය ජී.එල් පීරිස්, මහින්ද සමරසිංහ, අනුර පි‍්‍රයදර්ශන යාපා, ඩග්ලස් දේවානන්දා, රවුෆ් හකීම්, රිෂාඩ් බදියුදීන්, පාර්ලිමේන්තු මන්ත්‍රී සජින් වාස් ගුණවර්ධන මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n1203273</link>
    <topic>බලශක්ති සංරක්‍ෂණයට කැපවෙමු</topic>
    <author>සුභාෂිනි සේනානායක</author>
    <content>පාසල් සිසුහු ලක්‍ෂ 40 ක් බලශක්ති සංරක්‍ෂණයට කැපවෙන බවට ඊයේ (26) ප්‍රතිඥා දුන්හ.‘හෙට වෙනුවෙන් අද’ විදුලි බලය සුරැකීමේ ජාතික සත්කාරය හේතුවෙන් දිනකට මෙගාවොට් 350 ක විදුලියක් ඉතිරි කරගත හැකි බව කොළඹ ආනන්ද විදුහලේ ඊයේ (26) පැවැති ජාතික උත්සවයට එක්වූ විදුලිබල හා බලශක්ති ඇමැති පාඨලී චම්පික රණවක මහතා ප්‍රකාශ කළේය. දරුවන්ගේ කැපවීම මත ලෝක බලශක්ති අර්බුදයට මුහුණ දීමට මෙමඟින් හැකිවන බව පවසන විදුලිබල අමාත්‍යවරයා හෙට රට භාරගැනීමට සිටින දරුවන්ගේ කැපවීම මේ සඳහා බලාපොරොත්තු වන බව ද කීය.විදුලිය විශාල ලෙස භාවිතා කෙරෙන සවස 6.30 සිට රාත්‍රී 9.30 දක්වා එක් විදුලි බුබුලක් නිවාදැමීමෙන්, ශීතකරණය විදුලිය විසන්ධි කිරීමෙන්, ඇඳුම් මැදීම එම කාලය තුළ සිදු නොකර සිටීමෙන් වසරකට රුපියල් මිලියන 200 ක් ඉතිරි කර ගත හැකි බව ද හෙතෙම අවධාරණය කළේය.බලශක්ති සැපයීම පිළිබඳ ප්‍රශ්නයක් ලොව පුරා උද්ගත වී තිබෙන බව කී පාඨලී චම්පික රණවක මහතා වසරකට තෙල් බැරල් මිලියන 34 ක් අවශ්‍ය වන බවත්, තෙල් සංචිත පවතින්නේ ද බැරල් මිලියන 1200 ක් වන බැවින් එය වසර 34 කට පමණක් ප්‍රමාණවත් වන බවත් පැවසීය.මේ නිසා අප මුහුණපා තිබෙන බරපතළ ගැටලුවෙන් ගැළවීම හෙට රට භාරගැනීමට සිටින දරුවන්ගේ වගකීමක් වන බැවින් විදුලි බලය සුරක්‍ෂිත කිරීම සඳහා දායක වීමෙන් රට සුරකින දරුවකු වීමේ අභිමානය විඳීමට ක්‍රියා කරන මෙන් ද දරුවන්ගෙන් ඉල්ලා සිටියේය.ඇමැතිවරයා මේ බව පැවසුවේ ඊයේ (26) කොළඹ ආනන්ද විද්‍යාලයේ පැවැති හෙට වෙනුවෙන් අද බලශක්ති සංරක්‍ෂණ පාසල් ප්‍රතිඥාව දීමේ උත්සවයට එක්වෙමිනි.රට පුරා සියලු පාසල්වල ලක්‍ෂ 40 කට අධික සිසු සිසුවියන් මෙම ප්‍රතිඥාව ඊයේ (26) ලබා දුන් අතර ජාතික උත්සවය ඊයේ (26) කොළඹ ආනන්ද විදුහලේ දී අධ්‍යාපන අමාත්‍ය බන්දුල ගුණවර්ධන මහතාගේ හා විදුලිබල හා බලශක්ති අමාත්‍ය පාඨලී චම්පික රණවක මහතාගේ ප්‍රධානත්වයෙන් පැවැත්විණි.මෙම අවස්ථාවට කොළඹ අවට සියලු පාසල්වල සිසු සිසුවියන්, ආනන්ද විදුහල්පති එල්. එම්. ඩී. ධර්මසේන මහත්වරු ඇතුළු විදුහල්පතිවරුන් එක්වූ අතර මේ සඳහා ප්‍රධාන අනුග්‍රහය ශ්‍රී ලංකා මොබිටෙල් ආයතනය ලබා දී තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n1203274</link>
    <topic>අඩු වයස් විවාහ70% ක් අසාර්ථකලු!</topic>
    <author>සන්ධ්‍යා කරුණාරත්න</author>
    <content>අඩු වයසින් විවාහ වන පුද්ගලයන්ගේ විවාහ ජීවිත සියයට 70 ක් අසාර්ථක බව සමීක්ෂණ වාර්තාවකින් හෙළි කර තිබේ.විශේෂයෙන් පේ‍්‍රම සම්බන්ධතා මත වයස අවුරුදු 25 ට අඩු පුද්ගලයන්ගේ විවාහ ජීවිතවලින් සාර්ථක වී තිබෙන්නේ සියයට 30 ක් වැනි අඩු ප්‍රමාණයක් බව ද මේ සමීක්ෂණයෙන් හෙළි කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.සක්යා සරසවි අභිෂේක මංගල්‍යය සඳහා සහභාගි වෙමින් ඇමැතිවරයා කොළඹ මියුසියස් විද්‍යාලයීය ශ්‍රවණාගාරයේ දී පෙරේදා (25) මේ බව ප්‍රකාශ කළේය. අඩු වයසින් විවාහ වන මේ පුද්ගලයන්ගේ විවාහ ජීවිත අසාර්ථක වීමට කරුණු බොහොමයක් බලපාන බව ද ඇමැතිවරයා කීය.ස්ථිර රැකියාවක් නොමැති වීම, අඩු ආදායම්ලාභීන් වීම, අඩු අධ්‍යාපනය ලැබූවන් වීම, දෙමාපියන්ගේ කැමැත්තකින් තොරව හා අනවබෝධය මත විවාහ වීම යනාදී කරුණු ඔවුන්ගේ විවාහ ජීවිත අසාර්ථක වීමට බලපා තිබේ.මෙරට මාතෘ හා ළමා මරණ ප්‍රමාණය ඉහළ යාමට ද අඩු වයසින් විවාහ වීම බලපාන අතර අඩු බර දරු උපත්, මවට හා දරුවාට මන්දපෝෂණය ඇති වීම යනාදී කරුණු ද මෙයට හේතු වේ.නිසි අවබෝධයක් නොමැතිව විවාහ වීම මත බොහෝ සෞඛ්‍ය ගැටලු ඇති වන බව ද ඇමැතිවරයා පැවැසීය. අඩු වයසින් විවාහ වන පුද්ගලයන්ගේ විවාහ ජීවිත සාර්ථකව පවත්වාගෙන යාම සඳහා දෙමාපියන් මැදිහත්ව උපදෙස් ලබා දිය යුතු බවත්, මෙවැනි විවාහ වළක්වා ගැනීම සඳහා දෙමාපියන් දරුවන් ගැන හොඳ අවබෝධයකින් හා විමසිල්ලකින් යුතුව කටයුතු කළ යුතු බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n1203275</link>
    <topic>ශ්‍රී ලාංකික ගෘහ සේවිකාවටසෞදියෙන් රු. ලක්‍ෂ 25ක් වන්දි</topic>
    <author>මහින්ද අලුත්ගෙදර</author>
    <content>වැටුප් හා අනෙකුත් දීමනා කිසිවක් නොගෙවා වසර 17 ක පමණ කාලයක් සෞදි අරාබියාවේ රඳවාගෙන සිටි ශ්‍රී ලාංකික ගෘහ සේවිකාවක් වෙනුවෙන් සෞදි අරාබියානු රියාල් 72000 (රුපියල් ලක්ෂ 25) ගෙවීමට එරට රජය තීරණය කර ඇත.පසුගිය 1994 වසරේදී ගෘහ සේවය සඳහා සෞදි අරාබියාවට ගිය කලුතර ප්‍රදේශයේ පදිංචි කුසුමා නන්දනී (57) නැමැති කාන්තාවක් වෙනුවෙන් මෙලෙස වන්දි ගෙවීමට තීරණය කර තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.වසර 17 ක කාලයක් රඳවාගෙන සිටි මෙම කාන්තාව සම්බන්ධයෙන් ඇයගේ දියණිය විසින් ශ්‍රී ලංකා විදේශ සේවා නියුක්ති කාර්යාංශය වෙත දැනුම් දී තිබෙන අතර ඒ අනුව එම කාර්යාංශයේ මැදිහත්වීම මත සෞදි අරාබියාවේ ශ්‍රී ලංකා තානාපති කාර්යාලයේ ද සහයෝගය ඇතිව යළි ශ්‍රී ලංකාවට ගෙන්වා ගැනීමට හැකි වූ බව ද එම කාර්යාංශය සඳහන් කරයි.මේ සඳහා සෞදි අරාබි රජයේ සහයෝගය ද ලැබුණු බව විදේශ සේවා නියුක්ති කාර්යාංශය පවසයි. මෙම ශ්‍රී ලාංකික කාන්තාව රියාද් නගරයේ නිවෙසක සේවය කර තිබෙන අතර ඇය සම්බන්ධයෙන් සිදුකළ පරීක්ෂණවලින් අනතුරුව අදාළ වසර 17 වෙනුවෙන් රුපියල් ලක්ෂ 25 කට අධික මුදලක් වැටුප් වශයෙන් හිමි විය යුතුව තිබේ.සෞදි අරාබියාවේ ගතකළ කාලය තුළදී මේ ශ්‍රී ලාංකික කාන්තාවට ඇයගේ පවුලේ ඥාතීන් සමඟද සබඳතා පවත්වා ගැනීමට අවස්ථාව ලබා දී නැතැයි ශ්‍රී ලංකා විදේශ සේවා නියුක්ති කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n1203276</link>
    <topic>මිල කළ නොහැකි මැණිකක් කසළ බඳුනක</topic>
    <author>උකුවෙල සංචාරක පි‍්‍රයන්ත සුමනසේන</author>
    <content>මාතලේ නගර සභාවේ සේවකයකුට මිල කළ නොහැකි වටිනාකමකින් යුත් “වයිට් සැෆයර්” වර්ගයේ මැණික් ගලක් හමුවී ඇත.මාතලේ මහ නගර සභාව මඟින් පාලනය වන කසළ ප්‍රතිචක්‍රීය කරන ස්ථානයේ කසළ බඳුනක තිබී මෙම මැණික් ගල හමුවී ඇත.මාතලේ ඩෝල පාරේ කුණු ප්‍රතිචක්‍රීය කරන ස්ථානයේ තිබී මැණික් ගල හමුවී ඇත්තේ සේවක එම්. අයි. ඉක්බාල් නමැති අයකුට බවත් මැණික් ව්‍යාපාරිකයකු හා නගරාධිපතිවරයකු වශයෙන් සිටින මාතලේ මහ නගර සභාවේ පුරපති හිල්මි කරිම් මහතාට පෙන්වා මැණිකක් බවට තහවුපැ කරගෙන ඇත. මේ මැණික් ගල ස්වර්ණාභරණ අධිකාරියට මිල කිරීම සඳහා භාර දී ඇති බව නගරාධිපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n1203277</link>
    <topic>වී මිල සංශෝධනය ගැන කරුණු සෙවීමට කමිටුවක්</topic>
    <author>සිතාරා සේනානි සහ සමන්මලී ප්‍රියශාන්ති</author>
    <content>වී මිල සංශෝධනය සම්බන්ධයෙන් වැඩිදුර කරුණු සොයා බැලීම සඳහා කෘෂිකර්ම අමාත්‍යාංශයේ ලේකම්වරයාගේ ප්‍රධානත්වයෙන් කමිටුවක් පත් කැරේ.වෙළෙඳ අමාත්‍යාංශයේ ලේකම් හා ගොවිජන සේවා හා වනජිවී අමාත්‍යාංශයේ ලේකම්වරයා මේ කමිටුවේ සෙසු සාමාජිකයෝ වෙති.මේ කමිටුව ඊයේ (26) සහ පෙරේදා (25) ඒ ඒ ප්‍රදේශවලට ගොස් වී මිල සංශෝධනය සම්බන්ධයෙන් ගොවි ජනතාවගේ අදහස් විමසීමටත්, ඒ අනුව සැකසූ වාර්තාව මුදල් අමාත්‍යාංශයේ ලේකම්වරයා වෙත ඉදිරිපත් කිරීමටත් නියමිතය.දැනට පවත්නා වී මිල සංශෝධනය කරන ලෙස පොළොන්නරුව හා අනුරාධපුර දිස්ත්‍රික්කවල ව්‍යාපාරික ගොවි මහත්වරුන් සෞඛ්‍ය ඇමැති මෛත්‍රීපාල සිරිසේන මහතාගෙන් ඉල්ලීමක් කැර තිබිණි. ඒ අනුව සෞඛ්‍ය ඇමැති මෛත්‍රිපාල සිරිසේන, කෘෂිකර්ම ඇමැති මහින්ද යාපා අබේවර්ධන, ගොවිජන සේවා හා වනජීවී ඇමැති එස්. එම්. චන්ද්‍රසේන මහත්වරුන්ගේ සහභාගීත්වයෙන් මුදල් අමාත්‍යංශයේ ලේකම්වරයා සමඟ එම අමාත්‍යංශයේ දී ඊයේ (23) සාකච්ඡාවක් පැවැත්විණි. එහිදී ඉහත කමිටුව පත් කැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n1203278</link>
    <topic>ව්‍යාජ බස්නායක නිලමේවරුන්රැසක් පිළිබඳ තොරතුරු ලැබිලා</topic>
    <author>අසේල කුරුළුවංශ</author>
    <content>බස්නායක නිලමේවරුන් ලෙස පෙනී සිටිමින් විවිධ සමාජ විරෝධී ක්‍රියාවන්ගේ නිරත පුද්ගලයන් රැසක් පිළිබඳ තොරතුරු ලැබී ඇති බවත් කෝට්ටේ රාජමහා විහාරස්ථානයේ භික්‍ෂු ඝාතනයට සම්බන්ධ පුද්ගලයාද එවැන්නකු බවත් සමස්ත ලංකා බස්නායක නිලමේවරුන්ගේ සංගමයේ සභාපති ගැමුණු වලිසුන්දර මහතා පවසයි.දියවඩන නිලමේතුමන් හැරුණු විට මෙරට බස්නායක නිලමේවරුන් සිටිනුයේ තිස් දෙදෙනකු (32) පමණක් බවත් ඒ හැරුණු කොට කිසිදු බස්නායක නිලමේවරයකු නොමැති බවත් ඒ මහතා කීය. පල්ලේකැලේ ජාත්‍යන්තර බෞද්ධ මධ්‍යස්ථාන ශ්‍රවණාගාරයේදී පෙරේදා (26) පැවති මාධ්‍ය හමුවකදී ඒ මහතා මේ බව ප්‍රකාශ කළේය.ඇතැම් භික්‍ෂුන්වහන්සේලාද නොදන්නාකම නිසා යම් යම් පුද්ගලයන්ට විහාරස්ථාන මගින් නිලමේ පදවි ලබා දෙන බවත් ඒවාහි කිසිදු වලංගු භාවයක් නොමැති බවත් පැවසූ ඒ මහතා ව්‍යාජ නිලමේවරුන් නීතිය හමුවට පැමිණවීම සඳහා තම සංගමය ඉදිරියේදී පියවර රැසක් ගන්නා බවත් පැවසුවේය.මෙම අවස්ථාවට දියවඩන නිලමේ ප්‍රදීප් නිලංග දෑල මහතාද සමස්ත ලංකා බස්නායක නිලමේවරුන්ගේ සංගමයේ ලේකම් හඟුරන්කෙත ශ්‍රී විෂ්ණු දේවාළයේ බස්නායක නිලමේ සම්පත් ප්‍රියන්ත ජයසුන්දර, භාණ්ඩාගාරික කුරුණෑගල පත්තිනි දේවාළයේ බස්නායක නිලමේ ලාල් හේමන්ත බණ්ඩාර හේරත් යන මහත්වරු ඇතුළු බස්නායක නිලමේවරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n1203279</link>
    <topic>ලක්ෂ ගණන් මුදල් ගැරූ අයෙක් දැලේ</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ වෛද්‍ය පීඨයේ කථිකාචාර්යවරයකු ඇතුළු තවත් ප්‍රධාන තනතුරු ගණනාවක් සඳහා ව්‍යාජ හැඳුනුම්පත් සකසා මාධ්‍යවේදීන් ඇතුළු පුද්ගලයන් රැසක් රවටා ලක්ෂ ගණනින් මුදල් වංචා කළ අයෙකු මධ්‍යම දිසා අපරාධ හා මෙහෙයුම් ඒකකය මගින් ඊයේ (26) අත්අඩංගුවට ගෙන තිබේ.ළමා මානසික සෞඛ්‍ය හා පෝෂණ මධ්‍යස්ථාන අධ්‍යක්ෂ, මානසික රෝග පිළිබඳ කථිකාචාර්ය ප්‍රවීන් ජයමහ නමින් මොහු පිළිබඳ ලිපි ගණනාවක්ද සති පතා ජනපි‍්‍රය කාන්තා පුවත්පතක පළවී ඇත. ජනපති ජ්‍යෙෂ්ඨ සහකාර ලේකම් වරයෙකුගේ හා අධ්‍යාපන අමාත්‍යාංශ ලේකම්වරයාගේ ලිපි ශීර්ෂ යටතේ මොහු ව්‍යාජ අස්සන් යොදා මහනුවර ධර්මරාජය ඇතුළු පාසල් ගණනාවකට ළමුන් ඇතුළත් කිරීම සඳහා ව්‍යාජ ලේඛන සකස් කර මවුපියන්ගෙන් රුපියල් ලක්ෂ ගණනින් මුදල් ලබාගෙන තිබෙන බව පොලිස් පරීක්ෂණ මගින් අනාවරණය වී තිබේ.මාහෝ ඥානාලෝක නමින් මොහු පොතුවැහැර ප්‍රදේශයේ වසර තුනක පමණ කාලයක් මහණ වී සිට ඇති බවද පොලිසිය පවසයි.මධ්‍යම පළාත් සත්ව නිෂ්පාදන හා සෞඛ්‍ය දෙපාර්තමේන්තුවේ පශු වෛද්‍ය විශේෂඥවරයකු බව දැක්වෙන හැඳුනුම් පතක්ද එක්සත් රාජධානියේ පදිංචිකාරයකු ලෙසට එම රටින් පුරවැසියෙකුට ලබාදෙන හැඳුනුම් පතට සමාන හැඳුනුම් පතක්ද මොහු සතුව තිබී ඇත.පාසල්වල වෛද්‍ය විද්‍යාත්මක දේශනද පවත්වා ඇති මොහු පෞද්ගලික හෙද විදුහල් කිහිපයක කථිකාචාර්යවරයකු ලෙසද සේවය කැර තිබේ. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ජී. බී. පෙරමුණ, මහනුවර කොටඨාස ජ්‍යෙෂ්ඨ පොලිස් අධිකාරි කිත්සිරි ගනේගම, පොලිස් අධිකාරි ගාමිණී ඇල්ලේපොළ යන මහත්වරුන්ගේ උපදෙස් මත මධ්‍යම දිසා අපරාධ හා මෙහෙයුම් ඒකකයේ ස්ථානාධිපති ප්‍රධාන පොලිස් පරීක්ෂක ගුණරත්න බණ්ඩා, පොලිස් පරීක්ෂක චන්ද්‍රසේකර, පොලිස් සැරයන්වරුන්වන ගාමිණී, බණ්ඩාර, ආරියරත්න, කාන්තා පොලිස් කොස්තාපල් නන්දා යන නිලධාරීන් සැකකරු මරදාන ප්‍රදේශයේදී අත්අඩංගුවට ගෙන ඇත. දෙදරු පියෙකු වන සැකකරු තිස් අට හැවිරිදි අයකු වන අතර මොහු කාන්තාවන් රැසක්ද රවටා තිබෙන බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n12032710</link>
    <topic>කෞතුකාගාරයේ සොරකම ගැනවිමර්ශන කමිටුව පරීක්‍ෂණ අරඹයි</topic>
    <author>ජීවනී පතිරණ</author>
    <content>ජාතික කෞතුකාගාරයේ සිදු වූ සොරකම සම්බන්ධයෙන් ජාතික උරුමයන් පිළිබඳ අමාත්‍යාංශයෙන් පත්කළ මූලික විමර්ශන කමිටුව ඊයේ (26) සිට වැඩ ආරම්භ කළේය.සාමාජිකයන් තිදෙනකුගෙන් සමන්විත මේ කමිටුව අමාත්‍යාංශයන්හි ඉහළ නිලධාරීන් පත් කර තිබේ.මූලික විමර්ශන කටයුතු අවසන් කර සති තුනක් ඇතුළත කමිටු වාර්තාව ලබා දෙන ලෙස තමා දැනුම් දුන් බව අමාත්‍යාංශ ලේකම් කාන්ති විජේතුංග මහත්මිය “දිනමිණ” ට කීවාය. ජාතික කෞතුකාගාරයේ සිද්ධිය වූ දින මුර සේවයේ යෙදී සිටි සිව් දෙනකුගේ හා මැදිරි භාරව සිටි තිදෙනකුගේ වැඩ තහනම් කිරීමට ද අමාත්‍යාංශය පියවර ගෙන ඇත.තවදුරටත් කෞතුකාගාර පරිශ්‍රයට කුරුඳුවත්ත පොලිසියේ ආරක්ෂාව සලසා දීමට පියවර ගෙන ඇති අතර, ඉදිරි කාලයේදී ප්‍රධාන ආරක්ෂක නිලධාරී තනතුරක් ඇතිකිරීම සම්බන්ධයෙන් වැටුප් හා සේවක සංඛ්‍යා කොමිෂන් සභාවෙන් ඉල්ලා සිටීමටද අමාත්‍යාංශය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n12032711</link>
    <topic>පේරාදෙණිය සරසවියේශිෂ්‍ය සංගම් සභාපතිටවසර 5ක පන්ති තහනමක්</topic>
    <author>අසේල කුරුළුවංශ</author>
    <content>පේරාදෙණිය සරසවියේ ශාස්ත්‍රපීඨ ශිෂ්‍ය සංගම් සභාපති නුවන් සමීරට වසර 5ක් ශිෂ්‍ය භාවය තහනම් කිරීමට විශ්වවිද්‍යාල විනය කමිටුව තීරණය කර ඇත.පසුගිය ජනවාරි මස 23 දින ශිෂ්‍ය උද්ඝෝෂණයක් අතරතුර අදාළ සිසුවා විශ්වවිද්‍යාලයේ භූ විද්‍යා අධ්‍යයන අංශයේ මහාචාර්යවරයකුගේ රාජකාරියට බාධා කරමින් ශාරීරික පීඩා කිරීම සම්බන්ධයෙන් චෝදනා ලැබ සිටියේය.ඒ සම්බන්ධව උපකුලපති එස්. බී. එස්. අබේකෝන් මහතාගේ උපදෙස් මත සිදුකළ පරීක්ෂණයකින් පසු අදාළ සිසුවාගේ පන්ති වසර පහක කාලයක් සඳහා තහනම් කිරීමට විනය මණ්ඩලය තීරණය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=n12032712</link>
    <topic>පරීක්‍ෂණ සාධාරණ නැතැයිඥාතීන්ගෙන් මැසිවිලි</topic>
    <author>රත්නපුර දිසා විශේෂ</author>
    <content>කහවත්ත පොලිසියේ උප පොලිස් පරීක්‍ෂකවරියකගේ පුතකු විසින් 32 හැවිරිදි අයකුට ඇසිඩ් ප්‍රහාරයක් එල්ල කර පිහියෙන් ඇනීමේ සිද්ධිය ගැන සාධාරණ පරීක්‍ෂණයක් සිදු වී නැතැයි රෝහල්ගතව සිටින පුද්ගලයාගේ ඥාතීහු පවසති.ඇසිඩ් ප්‍රහාරයට සහ පිහි ප්‍රහාරයට ලක්ව රත්නපුර මහ රෝහලේ බරපතළ තත්ත්වයෙන් ප්‍රතිකාර ලබන තම සොහොයුරාට කහවත්ත පොලිසියෙන් අසාධාරණයක් සිදු වී ඇතැයි එච්. ජී. නිමල් ශාන්ත මහතා උසස් පොලිස් නිලධාරීන්ට පැමිණිලි කර ඇත.කහවත්ත පොලිස් බල ප්‍රදේශයට අයත් තල්පාවලදී එච්. ජී. නිව්ටන් පි‍්‍රයන්ත (31) නැමැත්තාට මෙම ප්‍රහාරය එල්ල වී ඇතැයි පොලිසියට පැමිණිලි කර තිබේ.කහවත්ත පොලිසියේ සේවය කරන උප පොලිස් පරීක්‍ෂකවරියකගේ නිවස ඉදිරිපිට මාර්ගයේදී ප්‍රහාරය සිදුකර ඇතැයි ද පැමිණිල්ලේ දැක්වේ. උප පොලිස් පරීක්‍ෂකවරියගේ දියණියක සමඟ විවාහ වී සිටි පුද්ගලයකු ප්‍රහාරයට ලක්වී තිබේ. පවුල් ආරවුලක් ප්‍රහාරයට හේතු වී ඇති බව පැවසේ.පොලිස් පරීක්‍ෂකවරියගේ පුතා හා ලේලිය තමාට පහර දුන් බව තුවාල ලබා සිටින තරුණයා රත්නපුර මහා රෝහලේදී පොලිසියට ප්‍රකාශයක් කර ඇත.මෙම ප්‍රහාරයේ පොලිස් පරීක්‍ෂණ ගැන “දිනමිණ” ට අදහස් දැක්වූ නිමල් ශාන්ත මහතා පැවසුවේ දැනට සතියකට පමණ පෙර දී මෙම ප්‍රහාරය එල්ල වූ බවයි. සැකකරුට එරෙහිව පොලිසිය හරි හැටි නීතිය ක්‍රියාත්මක නොකිරීම නිසා තම සොහොයුරාට අසාධාරණයක් සිදු වී ඇතැයි ඔහු කීවේය. කහවත්ත පොලිසියේ ඉහළ නිලධාරියෙකු කීවේ පොලිසිය සැකකරුවෙකු අල්ලා අධිකරණයට ඉදිරිපත් කළ බවයි. එම සැකකරු මෝසමක් ඉදිරිපත් කර ඇප ලබාගෙන ඇතැයි ද එම නිලධාරියා කීවේය. පොලිසිය කිසිදු අසාධාරණයක් සිදුකර නැති බව ඔහු පැවසීය.තුවාලකරු බරපතළ තත්ත්වයේ සිටින බවත්, දෑස් ද නොපෙනෙන නමුත් පොලිසිය වෛද්‍ය වාර්තා සැලකිල්ලට ගෙන පරීක්‍ෂණ සිදු නොකිරීම නිසා තුවාලකරුට අසාධාරණයක් සිදුවී ඇතැයි ඥාතීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=r1203271</link>
    <topic>හොරණ කිදෙල්පිටියරණවිරු ගම්මානයේ ඉදිකිරීම් ඇරැඹේ</topic>
    <author>හොරණ සමූහ – බන්ධුල ආර්. ගුලවත්ත සහ හොරණ විශේෂ</author>
    <content>හොරණ කිඳෙල්පිටිය රණවිරු ගම්මානයේ ඉදිකිරීම් කටයුතු පසුගියදා ආරම්භ කෙරිණි. සියලු යටිතල පහසුකම් සහිතව මේ ගම්මානය සඳහා වැයකෙරෙන මුදල රු: ලක්ෂ 235කි. පර්චස් 12 බැගින් රණවිරු පවුල් 40ක් සඳහා නොමිලයේ ඉඩම් කොටස් ලබාදී ඇත්තේ හොරණ ප්‍රාදේශීය ලේකම් කාර්යාලය මගිනි. යටිතල පහසුකම් සඳහා රණවිරු සේවා අධිකාරිය මගින් රු: ලක්ෂ 20ක් ලබා දී ඇත.මේ අවස්ථාවට සහභාගි වූ ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා මෙසේ කීවේය.කොටි ත්‍රස්තවාදයට එරෙහිව අභීතව සටන් වැදුණු වීරෝදාර රණවිරුවන් නිසා අද අපි මරබියෙන් තොරව ජීවත්වනවා. එම රණවිරුවන් වෙනුවෙන් එක් ගමක් නොව මුළු රට පුරා රණවිරුගම් ගොඩනැගුවත් සෑහීමකට පත්වන්නට බෑ.එදා කොටි නායක වේලුපිල්ලේ පිරිපාහරන් යුද්ධ ජයග්‍රහණය ලැබුවා නම් ජිනීවාහි මානව හිමිකම් සඳහා පෙත්සම් යවන උදවිය ප්‍රභාකරන් නොහොත් පිරිපාහරන්ට විරුද්ධව ජිනීවා මානව හිමිකම් කොමිෂමට යනවාද?අමෙරිකාවට අවශ්‍ය ලංකාවේ ජනතාව මහින්ද රාජපක්ෂ ජනපතිට එරෙහිව පාරට බස්සවා සටන් කරනවා බලන්න. අපේ හමුදාවන් විසින් එල්.ටී.ටී.ඊ.ය පරාද කිරීම ඇමරිකාවට ලොකු බරපතළ අපරාධයක්.ඒ බලගතු සංවිධානය පරාජය කළේ අපේ හමුදාව විසින්. බටහිර රටවල් ගහන පදයට නටන අයට පමණයි සහයෝගය දක්වන්නේ. රණවිරුවන් සාමයෙන් දිනා දුන් අයිතිය අප රැකගැනීමට පෙරමුණ ගත යුතුයි.කළුතර දිස්ත්‍රික් පාර්ලිමේන්තු මන්ත්‍රී විධුර වික්‍රමනායක, පළාත් සභා මන්ත්‍රී ලාල් කුලරත්න, ජාතික නිවාස සංවර්ධන අධිකාරියේ සභාපති ජයන්ත සමරවීර, කළුතර දිස්ත්‍රික් ලේකම් හොරණ ප්‍රාදේශීය සභාවේ සභාපති යාමිත් චන්දන හතුරුසිංහ යන මහත්වරු සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=r1203272</link>
    <topic>මුදල් ඉල්ලමින් පසුපස එන ‘උක්කුවා’ දකින විටරාළහාමිගෙ කටේ දත් ගැලවෙනවලු</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>මාතර ප්‍රදේශයේ එක්තරා වලව්වක ජීවත් වූ සුවාරිස් රාළහාමි පොල් ඉඩම්, කුඹුරු, හරක බාන ඇති පොහොසතෙකි. වයස අවුරුදු 84 ක් වන ඔහුට කඩේට යැවීමට, දර කෑල්ලක් පලා ගැනීමට, පොල් ලෙලිගසා ගැනීමට උදව් ලබා ගන්නේ ගමේ සිටි මෝඩපහේ පුද්ගලයකු වන උක්කුවාගෙනි.උක්කුවාගේ සේවයට සන්තෝසමක් වශයෙන් මුදල් කීයක් හෝ රාළහාමිගෙන් ලැබෙන අතර කසිප්පු බීමට ඇබ්බැහි වූ උක්කුවාට එය ප්‍රමාණවත් නොවීය.උක්කුවා නිතර නිතර මුදල් ඉල්ලා ගෙදරට ඒම වලව්වට වදයකි. උක්කුවාට මුදල් දීම ගැන රාළහාමිගේ බිරියත් පසුවන්නේ කෝපයෙනි.උක්කුවා තරහ නොකරගෙනම මුදල් නොදීමට රාළහාමි උප්පරවැට්ටියක් කල්පනා කෙළේය.උක්කුවා පොල්වත්ත මැදින් එන බව දුටු රාළහාමි, කට තදකරගෙන කම්මුල් දෙක පිරෙන ලෙස හුලං පුරවාගෙන කම්මුලට අත තබාගෙන කෙඳිරි ගාමින් සිටින්නට විය. උක්කුවා රුපියල් 20 ක් ඉල්ලනවිට රාළහාමි කතා කරන්න බැරි බව පෙන්වමින් දත් උගුල්ලා ඇති බව හස්ත භාෂාවෙන් පැවැසීය.රාළහාමි දත් ගලවා ඇති නිසාවෙන් කතා කරන්න බැරි බව තේරුම් ගත් උක්කුවා මුදල් ඉල්ලීමෙන් පලක් නැති බව සිතා එම ස්ථානයෙන් පිටව ගිය අතර නැවත සතියකින් එනවිට රාළහාමි ඒ අයුරින්ම දත් ගලවපු ආකාරය නිරූපනය කෙළේය.උක්කුවා රාළහාමිගෙන් මුදල් ඉල්ලීමට වාර 30 කට වැඩිය පැමිණියත් ඒ සෑම අවස්ථාවකම රාළහාමි දත් ගලවා ඇති නිසාවෙන් මුදල් ඉල්ලා ගැනීමට නොහැකි විය.නැවත උක්කුවා රාළහාමි හමුවීමට පැමිණෙන විට රාළහාමි සිගරැට්ටුවක් දල්වමින් සිට එය පසෙක තබා නැවත කට අල්ලා ගන්නා අයුරු දුටුවේය.උක්කුවාට කාරණය වැටහී රාළහාමිගේ කටේ තිබුණෙ දත් දෙකයි. මේ වනවිට රාළහාමි හතලිස් වතාවක් දත් ගැලවුවා. රාළහාමිගේ කටේ දත් හැට හතරක් තිබෙන බව මම දන්නේ නැතැයි රාළහාමිට පවසා කෝපයෙන් බැන වදිමින් යන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=r1203273</link>
    <topic>හොරකඳවිල මාතෘ හා ළමා සායනමධ්‍යස්ථානය නවීකරණයට</topic>
    <author>හෝමාගම විශේෂ - ජිනදාස ගමගේ</author>
    <content>හෝමාගම දොම්පේ හොරකඳවිල මාතෘ හා ළමා සායන මධ්‍යස්ථාන ගොඩනැගිල්ල විවෘත කිරීම පසුගියදා සිදුවිය.රුපියල් ලක්ෂ 13ක් වැයකර නවීකරණය කරන ලද මේ මාතෘ සායන ගොඩනැගිල්ල විවෘත කිරීමේ අවස්ථාවට සහභාගි වූ අධ්‍යාපන ඇමැති බන්ධුල ගුණවර්ධන මහතා මෙසේ කීවේ ය.යම් යම් නායකයන් හිඟන්නාගේ තුවාලය මෙන් ඉදිරියට ගෙන ආ යුද්ධය ජාතියේ පිනට පහළ වූ මහින්ද රාජපක්ෂ නම් යුග පුරුෂයා, යුද්ධය නිමාකර රටට සාමය උදාකර දුන්නා.රටේ පාලනය බාරගෙන ටික දිනකින් යුද්ධය නිමා කිරීම ගැන, ඊර්ෂ්‍යාවකින් මදිකමකින් දඟලන ඊනියා බටහිර බලවේග, රාජ්‍ය නායකයාවත් රණවිරුවනුත් විදුලි පුටුවට ගෙනියන්න ප්‍රයත්න දරමින් අද ජිනිවා මානව හිමිකම් සමුළුවේ කටයුතු කරනවා. මේවා මැඩපැවැත්වීම සඳහා රට වෙනුවෙන් දේශපාලන පක්ෂ පාට පසෙක තබා එක්විය යුතු කාලය ඇවිත් තිබෙනවා.දොම්පේ පුරාණ විහාරාධිපති හා කොළඹ දිසාවේ ප්‍රධාන සංඝනායක මාලඹේ මධුරසිරි නාහිමි හා පාදුක්ක ප්‍රාදේශීය මහ ලේකම් එස්.එච්. හේවගේ පාදුක්ක ප්‍රධාන සෞඛ්‍ය වෛද්‍ය නිලධාරි සඳුන් ලියනගේ යන මහත්වරු අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=r1203274</link>
    <topic>ගම්පහ මැදගම සිරි සුනන්ද දහම් පාසලේශිෂ්‍ය නායක දිනය උත්සවාකාරයෙන්</topic>
    <author>බර්ටි ලයනල් උඩුගම්පොළ</author>
    <content>ගම්පහ මැදගම සිරි සුනන්ද දහම් පාසලේ (සිංහල) 2012 ශිෂ්‍ය නායක නායිකාවන්ගේ නිල ලාංඡන පැළඳවීමේ උත්සවය පසුගියදා එම විහාර මළුවේදී පැවැත්විණි.සිරි සුනන්දාරාම ධර්මදූත පිරිවෙන් විහාරාධිපති තුම්මෝදර සමිතසෝම හිමිපාණන්ගේ අනුශාසකත්වයෙන් පැවැති මෙම උත්සවය සිළුමිණ කර්තෘ ප්‍රවීණ දේශක කරුණාදාස සූරියආරච්චි, ගම්පහ මූලස්ථාන පොලිස් පරීක්ෂක චරිත ජයසුන්දර හා කොළඹ මහාධිකරණයේ ප්‍රධාන රෙජිස්ට්‍රාර් අධිකාරි යන සම්භාවනීය ආරාධිත අමුත්තන්ගේ ප්‍රධානත්වයෙන් සහ දහම් පාසලේ ආචාර්ය මණ්ඩලයේත් දරු දැරියනගේත් මවුපියන්ගේත් ප්‍රදේශවාසීන් රැසකගේත් සහයෝගයෙන් පැවැත්විණි.තුම්මෝදර සමිත සෝම හිමි - විශේෂයෙන් දහම් පාසලක ඉගෙන ගන්නා සිසු දරු දැරියන් අනික් සිසුනට වඩා ආදර්ශවත් විය යුතුයි. විනය ගරුකව ආදර්ශවත්ව මනා හික්මීමකින් යුතුව දහම් පාසල් අධ්‍ය්‍යාපනය අවබෝධයෙන් යුක්තව දරුවන් විවිධාකාරයෙන් ඇගැයීමකට ලක් වෙමින් සමීක්ෂණ කිරීමෙන් පසුව ශිෂ්‍ය නායක නායිකාවන් ලෙස තෝරා පත් කර ගත්තා.ප්‍රවීණ දේශක සිළුමිණ කර්තෘ කරුණාදාස සූරියආරච්චි මහතා - මවුපියන්ට දණ නමා වන්දනා කළ නොහැකි වෛද්‍යවරයකුට හෝ ඉංජිනේරුවකුට වඩා මවුපියන්ට ගුරුවරුන්ට දෙදණ නමා වන්දනා කළ හැකි මනුසත් බව දන්නා මස් වෙළෙන්දාගේ පුතු හෝ දුව වටිනාකමකින් වැඩියි.සුදු මල් වට්ටියක් බඳුවූ මෙම දහම් පාසල් සිසු දරු දැරියන් නෙත ගැටෙන විට මගේ දහම් පාසල් ජීවිතය සිහි ගැන්වෙනවා.සිරිසුනන්දාරාම ධර්මදූත පිරිවෙන් විහාරාධිපති පුජ්‍ය තුම්මෝදර සමිත සෝම හිමිපාණන් විසින් ප්‍රධාන ශිෂ්‍යනායක තිවංක සන්දීප සිසුවාටත් ගම්පහ මූලස්ථාන පොලිස් පරීක්ෂක චරිත ජයසුන්දර මහතා විසින් උප ප්‍රධාන ශිෂ්‍ය නායිකා තිලිණි නිමාෂා පරණවිතාන සිසුවියටත් සිළුමිණ කර්තෘ කරුණාදාස සුරියආරච්චි මහතා විසින් උප ප්‍රධාන ශිෂ්‍ය නායක රවිඳු ප්‍රභාෂ්වර සිසුවාටත් නිල ලාංඡන පළඳවන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=r1203275</link>
    <topic>මව සමඟ බස්රථයට ගොඩවූ දියණිය බසයෙන් පැන ත්‍රීරෝද රියකින් පලා ගිහින්</topic>
    <author>නුගේගොඩ සමුහ ඩබ්ලිව්. විදානපතිරණ</author>
    <content>මොකද උඹට පනු කැවිල්ලද? ඔය ලෙඩේට අයිය හොඳ කසායක් හදල දෙයි. ඒක බිව්වම ඔය ලෙඩේ සනීප වේවි.අම්මා සිය දියණියට මෙසේ දොස් කීවේ පසුගිය දිනක උදෑසන මහරගම සිට මාලඹේ දක්වා ධාවනය කරන බස් රථයක් එනතෙක් මහරගම බස් නැවතුම් ස්ථානයේ ඉන්න අතරතුර තම දියණිය ජංගම දුරකථනයෙන් උකුළු මුකුළු පාමින් කථාකරමින් සිටියදීය.ඒත් එක්කම අම්මා එක්වරම අන්න බස් එක ආව එන්න යන්න ඕක විසි කරල’ කියා තම දියණියගේ අතින් අල්ලගෙන බස් රියට ගොඩවුණේ ගෙදර යන්නටය.බස් රියට ගොඩවූ දියණිය නැවතත් ජංගම දුරකථනයෙන් කථා කරනවාත් සමගම ඕක විසිකරපන් යයි නැවතත් අම්මා කට හඬ අවදි කළේ බස් රියේ සිටි කාටත් ඇසෙන පරිදිය.මේ වන විට බස් රිය මගීන්ගෙන් පිරී තිබුණ අතර රියදුරු මහතා බස් රියට ගොඩවී රිය පණ ගන්වනවාත් සමගම කඩි මුඩියේ දියණිය බස් රියෙන් බැස දුවගෙන ගොස් වාඩි වූයේ අසල නවතා පණ ගන්වා තිබූ ත්‍රීරෝද රථයකය.අම්මාද දුවේ දුවේ කොහේද යන්නෙ කියමින් ත්‍රිරෝද රථය ළඟට යන විටත් රථය ඉගිල්ලී හමාරය.නැවතත් බස් රියට ගොඩවූ අම්මා බස් රියේ සිටි අයට අඬමින් කිව්වේ ඔය ත්‍රිවිල්කාරයා එක්ක දුව යාළුවෙලා මාස 8 ක් විතර ඇති. ඔය සම්බන්ධය නවත්වන්න තාත්තයි, අයියයි, මමයි නොගත්ත උත්සාහයක් නෑ.කෝ ඉතිං එකි නැවත්තුවය. මගේ ලොකු කෙල්ලත් හිතුවක්කාරව ගියා. හදල වඩල ලොකු මහත් කරපු නිසා දුක තමයි. ඒත් අපේ නොලැබීම යයි පැවසුවාය.ඇය මෙසේද කීවාය. වෙලාවකට ඔහොම වෙච්ච එකත් හොඳයි කියල හිතෙනවා. අද ම¼ගුලක් කන්න අපි වගේ දුප්පත් අයට බැහැ. ම¼ගුල් කන්නයි දෑවැදි දෙන්නයි කොපමණ මුදලක් යනවද? දැන් ඉතිං ඒකිත් ගියා කියල හිත හදාගන්නවා. වෙන මොනව කරන්නද? නේද මහත්තයෝ.මේ සිද්ධිය දැකපු අහපු කාටත් අම්මා ගැන නම් දුකක් ඇති වුණත් බස් රියේ සිටිය හැම දෙනාම හිනා වුණේ එකිනෙකාට තට්ටු දමමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=s1203271</link>
    <topic>මහේලගේ පිත්තෙන් ශ්‍රී ලංකා ගෞරවය රැකේ</topic>
    <author>වර්නන් ගුණසේකර ගාල්ලේ සිට</author>
    <content>එංගලන්තයට එරෙහිව නායකත්වයේ ඉනිමක නියැලෙමින් මහේල ජයවර්ධන නොදැවී ලබා ගත් අගනා ලකුණු 168 මත ශ්‍රී ලංකාව ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ ආරම්භක දිනය නිමා වන විට කඩුලු 8කට ලකුණු 289ක් රැස්කර ගෙන සිටියේය.ශ්‍රී ලංකාව මුළු ලකුණු 300 කරා ළඟාවූයේ මහේලගේ ඉනිම නිසා ම ය. කණ්ඩායමේ අනෙකුත් සියළුම පිතිකරුවන් අසාර්ථක වී ඉතාමත් අඩු ලකුණුවලට දැවී යද්දී ශ්‍රී ලංකා ඉනිම ට නැංගුරමක් වූ මහේල පැය හයක කාලයක් පිතිකරණයේ නියැලීමට සමත් විය. මේ කාලය තුළ පන්දු 289කට මුහුණ දුන් ශ්‍රී ලංකා නායකයා හතරේ පහර 20ක් හා හයේ පහර 3ක් එල්ල කළේය.මහේල තෙවතාවක් ම දැවී යාමෙන් බේරීමට තරම් වාසනාවන්ත විය. ඊයේ තරගය නතර කරන විට නොදැවී සිටි අනෙක් පිතිකරු චානක වෙලගෙදර ලකුණු 10ක් ලබා ගෙන සිටියේය.එංගලන්තය වෙනුවෙන් ඊයේ වඩාත් ම සාර්ථක පන්දු යවන්නා වූ ජේම්ස් ඇන්ඩර්සන් ලකුණු 56කට කඩුලු 3ක් ලබා ගත්තේය.කාසියේ වාසිය දිනා ගත් නායක මහේල ජයවර්ධන පිතිකරුවන්ට උචිත තණතීරුවේ පළමුව පන්දුවට පහර දීමට තීරණය කළද ශ්‍රී ලංකා මුල් පෙල පිතිකරුවන් තිදෙනා ම තරගයේ ආරම්භක ඕවර 4 ඇතුළත ලකුණු 15කට දැවී ගියහ.තණතීරුව වසා තිබූ ආවරණ ඉවත් කිරීමෙන් පසුව තිබූ තෙත ගතිය මත ආරම්භක වේග පන්දු යවන ජේම්ස් ඇන්ඩර්සන් පන්දුව හොඳින් දෝලනය කරන්නට වූ අතර එහි ප්‍රතිඵලය වූයේ ලහිරු තිරිමාන්න (3) හා කුමාර් සංගක්කාර (0) යන වමත් පිතිකරුවන් දෙදෙනා ම පිට පිට පන්දුවලදී දැවී යාමය.ඒ වන විට මුළු ලකුණු සංඛ්‍යාව 11ක් වූ අතර යැවෙමින් තිබුණේ තරගයේ තෙවැනි ඕවරයයි. එය ඇන්ඩර්සන්ගේ දෙවැනි ඕවරය විය. සිවුවැනි ඕවරයේදී තිලකරත්න ඩිල්ෂාන් (11) දැවී ගියේය. එම කඩුල්ල ලබා ගත්තේ අනෙක් ආරම්භක වේග පන්දු යවන්නා වන ස්ටුවර්ට් බ්‍රෝඩ් ය.මේ පිතිකරුවන් තිදෙනා ම දැවී ගියේ ඔවුන්ගේ පිට ඉන්නට පිටතින් ආ පන්දු පිත්තේ අග දැවටී පන්දු රකින්නන් වෙත යාමෙනි. තිරිමාන්න දුන් උඩ පන්දුව දෙවැනි ‘ස්ලිප්’හි ග්‍රැහැම් ස්වෝන් විසින් ද, සංගක්කාර දුන් උඩ පන්දුව කඩුලු රකින මැට් ප්‍රයර් විසින් ද, ඩිල්ෂාන්ගේ උඩ පන්දුව පළමු ‘ස්ලිප්’හි ඇන්ඩෲ ස්ට්‍රාවුස් විසින් ද රැක ගනු ලැබිණි.මහේල ජයවර්ධන හා තිලාන් සමරවීර සිවුවැනි කඩුල්ල ට එක් වෙමින් මුළු ලකුණු සංඛ්‍යාව ක්‍රමක්‍රමයෙන් ඉහළ නංවන්නට වූ අතර දිවා ආහාරය සඳහා තරගය නතර කරන විට ශ්‍රී ලංකාව කඩුලු 3කට ලකුණු 66ක් රැස්කර ගෙන සිටියහ.දිවා ආහාරයෙන් පසුව තෙවැනි ඕවරයේදී සමරවීර ඉතාමත් අවාසනාවන්ත අයුරින් දැවී ගියේය. හොඳින් පන්දුවට පහර දෙමින් සිටි මහේල හා සමරවීරගේ සබඳතාව බිඳ වැටීම ශ්‍රී ලංකාව ට මහත් පාඩුවක් විය. ඇන්ඩර්සන්ගේ පන්දුවකට මහේල හරි කෙළින් පහරක් එල්ල කළ අතර පන්දුව ඇන්ඩර්සන්ගේ දකුණතේ වැදී ගොස් කඩුල්ලේ ගැටුනේය. ඒ වන විට සමරවීර ඔහුගේ සීමාවෙන් බොහෝ දුරක් ඉදිරියට පැමිණ සිටියේය.ඔහු ආපසු හැරී තම සීමාවට පිවිසෙන්නට වූවත් ඊට පෙර පන්දුව කඩුල්ලේ ගැටුනේය. සමරවීර හා මහේල සිවුවැනි කඩුල්ල වෙනුවෙන් ඕවර 28.5කදී ලකුණු 52ක් එක් කළහ. සමරවීර දැවී යන විට හතරේ පහර 3ක් සමග ලකුණු 20ක් ලබා ගෙන සිටියේය. ඒ වෙනුවෙන් ඔහු පන්දු 82කට මුහුණ දුන්නේය.දිනේෂ් චන්දිමාල්, මංගල ටෙස්ට් වරම් ලැබූ සමිට් පටෙල්ගේ පළමු ටෙස්ට් කඩුල්ල බවට පත්විය. වමතින් පා දඟ පන්දු යවන පටෙල් මේ කඩුල්ල ලබා ගත්තේ ඕවර 8ක් යවා ලකුණු 26ක් ලබා දීමෙන් පසුවය.තරගයේ 50 වැනි ඕවරයේ ඔහු යැවූ අවසන් පන්දුවට චන්දිමාල් ඉතා ඉහළට එල්ල කළ උඩ පන්දුව ‘කවර්ස්’හි සිට ඉයන් බෙල් රැක ගත්තේය. හතරේ පහර 2ක් හා හයේ පහර 2ක් එල්ල කළ චන්දිමාල් පන්දු 48කට මුහුණ දෙමින් ලකුණු 27ක් ලබා ගත්තේය. ඔහු සහ මහේල 5 වැනි කඩුල්ල වෙනුවෙන් ලකුණු 61ක (ඕවර 17.2) සබඳතාවක් ගොඩනැගූහ.සවස තේ පානය සඳහා තරගය නතර කරන විට ශ්‍රී ලංකාව කඩුලු 5ක් දැවී ලකුණු 168ක් රැස්කර ගෙන සිටියේය. තේ පානයෙන් පසුව පළමු ඕවරයේදී ශ්‍රී ලංකා 6 වැනි කඩුල්ල බිඳ වැටිනි. පන්දු 71කින් ලකුණු 42ක් 6 වැනි කඩුල්ල වෙනුවෙන් එක් කරමින් සිටි මහේල හා ප්‍රසන්න යන ජයවර්ධන යුගලයෙන් ප්‍රසන්න, ඇන්ඩර්සන්ගේ පන්දුවකට කඩුල්ල මුවා කිරීමේ වරදට හසුව මුළු ලකුණු 170දී දැවී ගියේය. එම තීරණයට එරෙහිව ශ්‍රී ලංකාව අභියෝග කළද තෙවැනි විනිසුරුගේ තීරණයද එය ම විය. පන්දු 40කට මුහුණ දුන් ප්‍රසන්න ජයවර්ධන හතරේ පහර 3ක් සමග ලකුණු 23ක් ලබා ගත්තේය.ශ්‍රී ලංකා 7 වැනි කඩුල්ල බිඳ වැටුනේ මේ තරගයේ දෙවැනි දුවද්දී දැවී යාම වාර්තා වෙමිනි. මුළු ලකුණු 191දී ස්ට්‍රාවුස් විසින් ‘කවර්ස්’හි සිට පන්දුව ;කළින් ම කඩුල්ල ට එල්ල කිරීමෙන් සුරාජ් රන්දීව් ලකුණු 12කට දැවී ගියේය.මහේල ජයවර්ධන ලකුණු 90ක් ලබා ගෙන සිටියදී දැවී යාමෙන් බේරිණි. ඇන්ඩර්සන්ගේ පන්දුවකට ඔහු වෙතටම මහේල දුන් උඩ පන්දුව ඇන්ඩර්සන්ගේ අත් දෙක මැදින් ඉගිල ගියේය. ඊළඟ පන්දුවට මහේල ‘ඩීප් මිඩ් විකට්’ ස්ථානයට ඉහලින් දැවැන්ත හයේ පහරක් එල්ල කළේය. ඔහුගේ 30 වැනි ටෙස්ට් ශතකය වාර්තා වූයේ ඊළඟ ඕවරයේදීය. පන්දු 200කින් ලබා ගත් එම ලකුණු 100 ට හතරේ පහර 12ක් හා හයේ පහර 2ක් ඇතුළත්ව තිබිණි.මුළු ලකුණු 253දී ශ්‍රී ලංකා පිලේ 8 වැනි කඩුල්ල බිඳ වැටිනි. මහේල හා රංගන හේරත් එක්ව ලකුණු 62ක් (ඕවර 14.2) එක් කරමින් සිටියදී හේරත් (5), පටෙල්ගේ පන්දුවකට කඩුල්ල මුවා කරමින් දැවී ගියේය. එම තීරණය සම්බන්ධයෙන්ද ශ්‍රී ලංකාව ඩී.ආර්.එස්. ක්‍රමයේ පිහිට පැතුව ද තෙවැනි විනිසුරුගේ තීරණයත් පිටියේ තරග විනිසුරු දුන් තීරණය ම විය.ඕවර 82ක් අවසානයේ මුළු ලකුණු ප්‍රමාණය කඩුලු 8 ට 258ක්ව තිබියදී එංගලන්තය දෙවැනි නව පන්දුව ලබා ගත්තේය. එම නව පන්දුව බාර ගත් ඇන්ඩර්සන් යැවූ තෙවැනි පන්දුවට මහේල එල්ල කළ උඩ පන්දුව ‘ෆයින් ලෙග්’ ස්ථානයේ පන්දු රකිමින් සිටි මොන්ටි පනීසාර්ගේ දෑතේ වැදී හතරේ සීමාව පසුකොට ගියේය. ඒ සමග ම මහේලගේ ලකුණු 150 වාර්තා විය. ඊළඟ ඕවරය යැවුයේ ස්ටුවර්ට් බ්‍රෝඩ් ය. එහිදීද මහේල දැවී යාමෙන් බේරිණි. එම වතාවේදීද ‘මිඩ් ඕන්’හි සිට උඩ පන්දුව අතහැරියේ පනීසාර් ම ය.මේ තරගය එංගලන්තයේදී පැවැත්වෙන ස්වරූපයක් ගෙන තිබිණි. ඒ, සෙනඟ පිරුණු ක්‍රීඩාංගණයේ බැලූ බැලූ අත දක්නට ලැබුනේ සුදු ජාතිකයන් වීම නිසාවෙනි.තරගයේ ප්‍රවේශ පත්‍ර සියල්ල විකිණී අවසන්ව තිබූ බැවින් ඒවා ලබා ගත නොහැකි වූ එංගලන්ත ක්‍රීඩා ලෝලීහු ගාල්ල කොටුව පවුර උඩට නැග පවුරෙන් පහළට වැටෙන සේ ඔවුන්ගේ ජාතික කොඩි එල්ලා ගෙන තරගය නරඹනු දක්නට ලැබිණි.ශ්‍රී ලංකාව: ලහිරු තිරිමාන්න, තිලකරත්න ඩිල්ෂාන්, කුමාර් සංගක්කාර, මහේල ජයවර්ධන (නායක), තිලාන් සමරවීර, දිනේෂ් චන්දිමාල්, ප්‍රසන්න ජයවර්ධන, සුරාජ් රන්දීව්, රංගන හේරත්, සුරංග ලක්මාල්, චානක වෙලගෙදර.එංගලන්තය: ඇන්ඩෲ ස්ට්‍රාවුස් (නායක), ඇලස්ටෙයාර් කුක්, ජොනතන් ට්‍රොට්, කෙවින් පීටර්සන්, ඉයන් බෙල්, මැට් ප්‍රයර්, සමිට් පටෙල්, ස්ටුවර්ට් බ්‍රෝඩ්, ග්‍රැහැම් ස්වෝන්, ජේම්ස් ඇන්ඩර්සන්,මොන්ටි පනීසාර්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=s1203272</link>
    <topic>උපාලි රාජකරුණාටජගත් ටෙනිස් සූරතාවක්</topic>
    <author>පි‍්‍රන්ස් ගුණසේකර</author>
    <content>වැලිඔයදී එල්. ටී. ටී. ඊ ත්‍රස්තවාදී ප්‍රහාරයකින් පාදයක් අහිමි වූ උපාලි රාජකරුණා කොළඹ දි නිමාවූ අන්තර්ජාතික රෝදපුටු ටෙනිස් තරගාවලියේ පිරිමි කේවල සූරතාව දිනා ගත්තේය. රටවල් 8කින් ක්‍රීඩක ක්‍රීඩිකාවන් එක්වූ මේ තරගාවලිය කොළඹ ගී‍්‍රන්පාත් ටෙනිස් සංගම් මූලස්ථාන පිටියේදී පෙරේදා නිමාවට පත්විය.ශ්‍රී ලංකා යුද හමුදාවේ සිංහ රෙජිමේන්තුවේ සේවය කළ උපාලි රාජකරුණා වෙතින් අවසන් තරගයේදී දකුණු අපි‍්‍රකාවේ ඉවෙන් මරීෆා 4 - 6, 6 - 3 හා 6 - 4ක් ලෙස තරග වට 2 - 1 කින් පරාජයට පත්විය. දකුණු අපි‍්‍රකානු ක්‍රීඩකයා ලෝක රෝදපුටු ටෙනිස් ක්‍රීඩකයන් ශ්‍රේණිගත කිරීමේදී 58 වැනි ස්ථානයේ සිටින අතර උපාලි රාජකරුණා 75 වැනි ස්ථානයේ සිටී. ශ්‍රී ලංකාවේ අංක එකේ රෝද පුටු ටෙනිස් ක්‍රීඩක උපාලි රාජකරුණා ජාතික ටෙනිස් සූරයා ලෙස වසර කිහිපයක්ම කිරුළු පැලඳුවේය.ලොව ප්‍රබල රෝද පුටු ටෙනිස් ක්‍රීඩකයන් රැසක් එක්වූ මේ තරගාවලියට ඉන්දියාව, මැලේසියාව, ඔස්ට්‍රේ‍්‍රලියාව, ඉන්දුනීසියාව, යුක්රේනය, චිලී රාජ්‍ය, දකුණු අපි‍්‍රකාව හා ශ්‍රී ලංකාව නියෝජනය කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=s1203273</link>
    <topic>ආසියානු බොක්සිං තරගාවලියේ දීශ්‍රී ලංකාවට ලෝකඩ පදක්කමක්</topic>
    <author>ෆවුස් මොහොමඩ්</author>
    <content>මොංගෝලියාවේ උලාන්බාටර් නුවරදී නිමාවට පත්වූ 6 වැනි ආසියානු කාන්තා බොක්සිං තරගාවලියේදී ශ්‍රී ලංකාවට ලෝකඩ පදක්කමක් හිමිකර දීමට ශිරෝමලි වීරරත්න සමත්වූවාය.ශ්‍රී ලංකාව නියෝජනය කරමින් ක්‍රීඩිකාවන් 6ක් සහභාගි වූ මේ තරගාවලියේදී ශ්‍රී ලංකාවට හිමිවූ එකම පදක්කම ද මෙය වේ. කිලෝග්‍රෑම් 69 බර පන්තියෙන් තරග වැදුණු පොලිසිය නියෝජනය කරන ශිරෝමලී, වියට්නාමයේ ටි හුන් ලී සමඟ එම බර පන්තියේ ලෝකඩ පදක්කමට හිමිකම් කීමට සමත් වූයේ ඊට පෙර වටයේදී තායිලන්තයේ අනුසාරා දුසාන්තියා පරාජය කිරීමේ හේතුවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=s1203274</link>
    <topic>කළහකාරී මලල ක්‍රීඩකයන්ට එරෙහිවඅමාත්‍යංශයෙන් විධිමත් පරීක්‍ෂණයක්</topic>
    <author>පි‍්‍රන්ස් ගුණසේකර</author>
    <content>ක්‍රීඩා අමාත්‍යංශයේ නේවාසිකාගාරයට පෙරේදා මධ්‍යම රාත්‍රියේ බීමතින් පැමිණියේ යැයි වාර්තාවූ මලල ක්‍රීඩකයන් අටදෙනෙකුට එරෙහිව විධිමත් පරීක්‍ෂණයක් ආරම්භ කිරීමට ක්‍රීඩා අමාත්‍යංශය ඊයේ පියවර ගත්තේය.මේ මලල ක්‍රීඩකයන් පිරිස ක්‍රීඩා ශක්ති වැඩ සටහනේ පාපන්දු සංචිතයේ ක්‍රීඩකයන්ට නේවාසිකාගාරය තුළදී පහරදීමක් පිළිබඳ පැමිණිල්ලක් ද ලැබී ඇතැයි ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මිය පැවැසුවාය.පැමිණිල්ල ලද වහාම අදාළ පුද්ගලයන්ගෙන් ප්‍රකාශ සටහන් කිරීම ඊයේ ආරම්භ කළ බව අධ්‍යක්‍ෂ ජෙනරාල්වරිය පැවසුවාය.“තරාතිරම බලන්නේ නෑ. උපරිම දඬුවම දෙනවා. මේක නරක ආදර්ශයක්.” ජයකොඩි මහත්මිය වැඩිදුරටත් පැවසුවාය.මේ පිළිබඳව ශ්‍රී ලංකා මලල ක්‍රීඩා සංගමයේ ලේකම් ජී. එල්. එස්. පෙරේරා මහතාගෙන් කළ විමසීමකදී පැවැසුවේ එවැනි සිද්ධියක් ගැන තම සංගමයට පැමිණිල්ලක් ඉදිරිපත්ව නොමැති බවය.“ක්‍රීඩා අමාත්‍යංශ නේවාසිකාගාරයේ ඉන්නේ 20න් පහළ මලල ක්‍රීඩකයන් පිරිසක්. ඒ අය පිළිබඳව මෙතෙක් පැමිණිල්ලක් ලැබී නෑ” පෙරේරා මහතා සඳහන් කළේය.ක්‍රීඩා ශක්ති වැඩසටහන යටතේ කොළඹට කැඳවූ පාපන්දු ක්‍රීඩකයන් පිරිසකට ක්‍රීඩා අමාත්‍යංශ නේවාසිකාගාරයේ පසුගිය සති අන්තයේදී ඉඩ ලබාදීමට ක්‍රියාකර තිබූ අතර එම ස්ථානයට පැමිණි මලල ක්‍රීඩකයන් පිරිස කළහකාරී ලෙස හැසිරී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=s1203275</link>
    <topic>කි.ග්‍රෑ.48 බර පන්තියේ ඉසව්වෙන් දිනුදු දිල්ශානි අබේසේකර‍ට රිදී පදක්කම</topic>
    <author>ඡායාරූපය - ගාමිණී ඔබේසේකර-පොළොන්නරුව විශේෂ</author>
    <content>නේපාලයේ පැවැති දකුණු ආසියානු ක්‍රීඩා තරගයේදී බර ඉසිලීමේ කි.ග්‍රෑ.48 බර පන්තියේ ඉසව්වෙන් පොළොන්නරුව රාජකීය මධ්‍ය මහා විද්‍යාලයේ 14 හැවිරිදි දිනුදු දිල්ශානි අබේසේකර රිදී පදක්කම දිනා ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=s1203276</link>
    <topic>දෙනුවර මහා ක්‍රිකට් ගැටුම අද සහ හෙට</topic>
    <author>පාණදුර උතුර සමූහසුසිල් රත්නවීර</author>
    <content>පාණදුර සාන්ත අන්තෝනි පිරිමි විද්‍යාලත්, දෙහිවල ශාස්ත්‍රානන්ද විදුහලත් අතර දෙවැනි වරට පැවැත්වෙන ‘දෙනුවර සටන’ මහා ක්‍රිකට් තරගය හෙට (27) සහ අනිද්දා (28) පාණදුර පොදු ක්‍රීඩා පිටියේ දී පැවැත්වේ. සම්පත් ගුණතිලක අභියෝග ශූරතා කුසලානය සඳහා අප්‍රේල් 4 දින මොරටුව ද සොයිසා ක්‍රීඩාංගනයේ දී එක්දින තරගය පැවැත්වේ.සාන්ත අන්තෝනි පිලේ නුවන් ධනුෂ්ක නායකත්වය දරන අතර මනෝජ් ඩිලාන් අනුරුද්ධ ශාස්ත්‍රානන්ද කණ්ඩායම මෙහෙයවයි. මෙවර තරග මාලාවේ දී අන්තෝනි කණ්ඩායමේ නායකයා තරග 8 කදී ලකුණු 162 ලබාගෙන ඇත. ඊට අර්ධ ශතක 2ක් ඇතුළත් ය. අන්තෝනි කණ්ඩායමේ මොහොමඩ් සිල්මි උප නායකයා ය.මෙවර තරග 8කින් ලකුණු 333 ලබා ගැනීමට සමත් වූ සිල්මි ධර්මාලෝක විදුහලට එරෙහිව නොදැවී ලකුණු 127ක් ලබාගෙන ඇත. දිනේෂ් දීමන්ත අන්තෝනි කණ්ඩායමේ මෙවර වැඩිම ලකුණු රැස් කළ ක්‍රීඩකයා ය.තරග 8කදී ලකුණු 546 රැස් කළ ඔහු අම්බලන්ගොඩ, මාදම්පා මධ්‍ය මහා විද්‍යාලය සමඟ පැවැති තරගයේ දී ආරම්භක පිතිකරු වශයෙන් නොදැවී ලකුණු 230ක් ලබාගෙන ඇත.ශාස්ත්‍රානන්ද කණ්ඩායමේ නායක මනෝජ් ඩිලාන් කඩුළු රකින්නා වන අතර මෙවර තරග 5කදී ලකුණු 272 ලබා ඇත. ලහිරු නාමල් උප නායකයා ය. ශාස්ත්‍රානන්ද කණ්ඩායමේ මෙවර එකම ශතක ලාභියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=f1203271</link>
    <topic>හිතන්න !මේ ගමනකඅවසානය නොවේ</topic>
    <author>දුරකතනයෙන් සාකච්ඡා කෙළේ ඉන්දික පොල්කොටුව</author>
    <content>ප්‍රෞඪ ඉතිහාසයක් තිබෙන අභිමානවත් ජාතියකට උරුමකම් කියන මේ මාතෘ භූමිය කුමන බලපැම් යටතේ වුවද ජාත්‍යන්තරය ඉදිරියේ පසුපසට යාමට හෝ ඔවුන් ඉදිරියේ දණ නැමීමට මහින්ද රාජපක්‍ෂ ජනාධිපතිතුමන් රට මෙහෙයවූයේ නැහැ. එනිසා එය කුමන ප්‍රතිඵල යටතේ වුවද පසුගිය වකවානුව පුරාම රට ලැබුවේ ඉහළම ජයග්‍රහණයි.අනෙක් පැත්තට ගතහොත් මෙම සමුළුවේදී අමෙරිකාව ඉදිරිපත් කළ යෝජනා රටවල් 47 ක් අතුරින් ඔවුනට ලබාගැනීමට හැකි වූයේ රටවල් 24 ක සහාය පමණයි. සියලු බලපෑම් තර්ජන, ගර්ජන, කුමන්ත්‍රණ දියත් කරමින් අවසන් තත්පරය තෙක් හැම වෙර වීරියක්ම යොදා ලෝක බලවතාට ලබාගැනීමට හැකි වූයේ මේ ප්‍රතිඵලයයි. ඒ නිසා ස්වාධීන අභිමානවත් ප්‍රෞඪ රාජ්‍යයක් ලෙස අපි කිසි ලෙසකින් පසුපසට ගොස් නැහැ.රටට එරෙහි වැඩපිළිවෙළ ක්‍රියාත්මක කරන කණ්ඩායම් මෙන්ම ඇතැම් අන්තවාදී කණ්ඩායම් මේ සම්බන්ධයෙන් විවිධ විග්‍රහ කරනවා. නමුත් රජයක් විදිහට අපි පැහැදිලි මතයක සිටිනවා මේ සමුළුව හරහා වුවද මම මුලින් ප්‍රකාශ කළ ආකාරයට අපේ එම මතය ජයග්‍රහණය කළා. එනම් කුමන තත්ත්වයක් යටතේ වුවද ජාත්‍යන්තරය ඉදිරියේ දණ නමා පසුපසට යන්නේ නැහැ.ජිනීවා යෝජනා හරහා මෙරට ඇතැම් කණ්ඩායම් පටු වාසි ලබාගැනීමේ අරමුණින් මුල සිටම ක්‍රියා කළා. ඔවුන් අද මේ පිළිබඳව විවිධ කතා සිදු කරමින් තාවකාලික කාලකණ්ණි සතුටක් ලබනවා. ඔවුන් සිතනවා මෙය ආණ්ඩුවේ ගමනක අවසානය කියා මෙය ගමනක අවසානය නොවේ, මෙය ප්‍රෞඪ ජාතිය අභිමානය ලොවට ප්‍රදර්ශනය කළ අවස්ථාවකි.මොන බොරුවක්ද? ඕක මං මුලින් ප්‍රකාශ කළ ආකාරයට ලෝක බලවතා ලෙස මුළු ලෝකයම හඳුන්වන රාජ්‍යයකට රටවල් 47 න් 24 ක සහය පමණයි ලබා ගැනීමට හැකි වූයේ. චීනය, රුසියාව, සෞදි අරාබිය, කටාර්, කුවේටය වැනි රටවල් අපට උරුම සහය ලබා දුන්නා. ඉතින් කොහොමද ජාත්‍යන්තර සහය නැහැයි කියන්නේ. මේවා කටට එනවාට කියන ඵලක් නැති හිස් වචන විතරයි.එක් පැත්තකින් අපට සහය නොදුන් ඇතැම් රටවල් එම යෝජනාවට පක්‍ෂව සහය දුන්නේ අප රටට එරෙහිව නොවන බව පැහැදිලි වෙනවා. ඒ සඳහා ඔවුන්ට අභ්‍යන්තර දේශපාලන ප්‍රශ්න බලපෑවා.මේක ආණ්ඩුවේ චෝදනාවක් කීවොත් එය අසාධාරණයි. මේක රටට ආදරය කරන හැමෝගේම චෝදනාවක්. යමක් තේරෙන කුඩා ළමයාගේ සිට මේ රටේ වැඩිහිටි ජනතාව දක්වා සියලු දෙනාට ඉතා පැහැදිලි වෙනවා කවුරුන්ද රටට එරෙහි පිරිස් කියා. ඔවුන්ට අමුතුවෙන් කියන්න ඕනෑ නැහැ. ජනතාව පැහැදිලිව තේරුම් අරන් සිටිනවා මෙම කණ්ඩායම් කවුද කියා.එදා ත්‍රස්තවාදය පරාජය කිරීමේ වැඩපිළිවෙළ ක්‍රියාත්මක කෙරෙන අවස්ථාවේ අවසන් තත්පරය තෙක් එය කඩාකප්පල් කිරීමට මෙම දේශීය කණ්ඩායම් ඇතුළු ජාත්‍යන්තර බලවේග හා මුසු වුණා.මානුෂික මෙහෙයුම යන අතරතුර රණවිරුවන් කිහිපදෙනෙකු රට වෙනුවෙන් ජීවිත පුද කරද්දී ඔවුන් කීවේ මොනවාද? අපේ හමුදාවට යුද්ධ කරන්න බැහැ. දැන් සටන ඉවරයි. සටනින් ලංකාව පරාජය වෙලා ඉවරයි. මහින්ද රාජපක්‍ෂ ආණ්ඩුව ගෙදර යන්න ලෑස්ති වෙනවා. ආණ්ඩුවට ජාත්‍යන්තර සහායක් නැහැ. ලංකාවේ මානව හිමිකම් කඩවෙනවා. රට තුළ මාධ්‍ය නිදහසක් නැහැ. මේ වගේ රටට එරෙහි බොරු කතා කියමින් දැඩිව ඔවුන් මේ මාතෘ භූමියට එරෙහිව ක්‍රියා කරනවා.මානුෂීය මෙහෙයුම අවසන් වීමෙන් පසුව වුවද ඔවුන් තම වැඩපිළිවෙළ අතහැරියේ නැහැ. ලද සෑම තත්ත්පරයකම පවා ඔවුන් කළේ රටට එරෙහිව ක්‍රියා කිරීමයි. ඇතැම් පිරිස් රට අපකීර්තියට පත් කරමින් රට උකසට තබා රටින් පලා ගියා. ඇතමුන් රට තුළ සිට එම ව්‍යාපාරය ක්‍රියාත්මක කළා.ජිනීවා යෝජනා හරහා ඔවුන් රටට එරෙහිව ක්‍රියා කිරීම හදිසියේ සිදුවීමක් නොවන බව පැහැදිලිය. එය දිගු කාලීන සැලැසුමක ප්‍රතිඵලයක්.රටට ආදරය කරන පිරිස තුළ සෑම ක්ෂේත්‍රයකම අය සිටිනවා. ඒ වගේම රටට එරෙහි කණ්ඩායම තුළත් විවිධ ක්ෂේත්‍රවල පිරිස් ඉන්නවා. ත්‍රස්තවාදයට ජාතියක්, ආගමක්, ක්ෂේත්‍රයක් නොමැතියි වගේම මෙම කණ්ඩායම්වලටත් එහෙමයි. තවත් පැත්තකින් ගතහොත් මේ කණ්ඩායමේ හැඳින්වෙන අය අතර බොහෝ දෙනෙකු සැබවින්ම මාධ්‍යවේදීන් ද කියා ගැටලුවක් තියනවා. තමන් විසින්ම තමන් මාධ්‍යවේදීන් යැයි කියා ගත්තාට ඔවුන් සැබවින්ම මාධ්‍යවේදීන් නොවේ. ජනමාධ්‍ය යනු සමාජයේ ගෞරවාන්විත වෘත්තියක් මෙන්ම ක්ෂේත්‍රයකි. ඇතමුන් එයට මුවා වී රටට, සමාජයට එරෙහිව කටයුතු කරනවා. ඒ වගේම ත්‍රස්තවාදය පරාජය කරමින් රටට නිදහස උරුම කැර දීමේදී බොහෝ මාධ්‍යවේදීන් විශාල කාර්ය භාරයක් ඉටු කළා. ඔවුන් සැමදා ජාතියට අමරණීයයි.ත්‍රස්තවාදය රට තුළින් පරදා රටට සැබෑ නිදහසක් උරුම කැර දී ඇති බව කොයි කාටත් පැහැදිළියි. මේ ගැන කාටත් සැකයක් නැහැ. නමුත් ඉන් එහා ගිය ඉන් ඔබ්බට සිතා බැලිය යුතු තත්ත්වයක් මේ තුළ තිබෙනවා. එල්. ටී. ටී. ඊ. ය තවමත් ජාත්‍යන්තරය තුළ හොල්මන් කරනවා. මේ හොල්මන්වලට ජීවය දෙන්නයි අපේ ඇතමුන් විවිධ ජාත්‍යන්තර බලවේග සමඟ එක්ව ක්‍රියා කරන්නේ.එල්. ටී. ටී. ඊ. ය ජාත්‍යන්තරය තුළ තවමත් හොල්මන් කරන නිසයි රටට එරෙහි බොරු චෝදනා නඟමින් මානව හිමිකම් ආදිය පිළිබඳව බොරුවට කතා කරන්නේ. එල්. ටී. ටී. ඊ. යට මෙන්ම ඔවුන්ට සහය දක්වන පිරිස්වලට එදා ඉටුකර ගැනීමට නොහැකි වූ අරමුණු අද විවිධ ක්‍රම මගින් ඉෂ්ට කැර ගැනීමට මෙම පිරිස් උත්සාහයක යෙදෙනවා.එදා ත්‍රස්තවාදය පරාජය කරන විට ඇතැම් ජාත්‍යන්තර බලවේග මවිත වුණා. පරාජය කිරීමට බැහැයි කියූ ත්‍රස්තවාදය පරාජය කළ අපේ රට පිළිබඳව ඔවුන්ට තිබෙන්නේ අද බරපතල වෛරයක්. මේ වෛරයක් නිසයි අද අපේ මාතෘ භූමියට මේ තරම් කෙනෙහිලිකම් සිදුවන්නේ. අන් සියල්ලටම වඩා මේ රටේ සිටින ජනතාවගේ ජනතා ආශීර්වාදය මේ සියලු බලවේග පරාජය කිරීමට ඉවහල් වෙනවා.2005 දී මහින්ද රාජපක්‍ෂ මහතා රට භාරගන්නා විට මේ රටේ තිබුණු තත්ත්වයත්, අද තත්ත්වයත් හොඳින් සංසන්දනය කර බලන්න. එදා එක පැත්තකින් කුරිරු යුද්ධය නිමා කැර රටට නිදහස උරුම කැර දීමේ අභියෝගය මෙන්ම රට සංවර්ධනය කරා ගෙන යාමේ අභියෝගය යන ප්‍රධාන අභියෝග දෙක ජය ගැනීම භාරදූරත්වය තිබුණා.එදා එක පැත්තකින් ත්‍රස්තවාදය පරාජය කිරීමේ ගමන සාර්ථකව කැරගෙන යද්දී තව පැත්තකින් රට සංවර්ධනය කරා ගෙන යන ගමන ද නිවැරැදි නායකත්වය ඔස්සේ මෙහෙයවනු ලැබුවා. එදා 2009 මැයි 19 දා ත්‍රස්තවාදය පරාජය කරන විටත්, රටේ තවත් පැති කිහිපයක් යෝධ සංවර්ධන ව්‍යාපෘති ක්‍රියාත්මක වූවා. අද රට හැම තැනම යෝධ සංවර්ධන ව්‍යාපෘති ක්‍රියාත්මක වෙනවා. ඉතිහාසයේ දැවැන්ත අභියෝගයක් වූ ත්‍රස්තවාදය පරාජය කිරීමේ අභියෝග භාරගෙන එය ක්‍රියාත්මක කරද්දීත් රට සංවර්ධනයේ අභියෝගය අබමල් රේණුවකින් හෝ පසුපසට නොගත් රජය කුමන තත්ත්වයක් යටතේ හෝ රටේ සංවර්ධන ගමන පසුපසට ගන්නැහැ.ඒ නිසා ජිනීවා සමුළුවේ යෝජනා රටේ සංවර්ධන ගමනට කිසිදු බාධාවක් නැහැ. මොන බලපෑම්, අභියෝග, කුමන්ත්‍රණ පැමිණියද ත්‍රස්තවාදය පරාජය කළ අයුරින් කුමන බලපෑම්, අභියෝග, කුමන්ත්‍රණ එල්ල වුවත් රටේ සංවර්ධන ගමන ද අඩාල කිරීමට කිසිවෙකුට හැකියාවක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=f1203272</link>
    <topic>වන බිමේ අසිරිය නරඹමින්කළ ශ්‍රී පාද වන්දනාව</topic>
    <author>සටහන සහ ඡායාරූප සිරිසේන දේවප්‍රිය</author>
    <content>මේ ශ්‍රීපාද සමයයි. සුමන සමන් දෙවිඳුන්ගේ රැකවරණ පතාගෙන නඩ වශයෙන් ශ්‍රීපාද කන්ද තරණය කොට ජීවමාන සම්මාසම්බුදුරජාණන් වහන්සේ පිහිටු වූ වාම ශ්‍රී පාදය වැඳ පුදා ගන්නේ මෙකලටයි. තුන් සරණේ කවි කියමින් කට පරිස්සම් කර ගනිමින්, වැරදි වචන භාවිතයෙන් තොරව, සුදු පිරුවට මෙන් පිරිසිදුවට සැරසී ශ්‍රීපාදය කරුණා කිරීමෙන් සුමන සමන් දෙවියන්ගේ ආශිර්වාදය නො අඩුවම ලද හැකි බව පවත්නා විශ්වාසයකි. එසේ නොවන කල දඬුවම් පමුණුවන බවද පැරැන්නෝ කියති.සෑම බැතිමතෙකු ම සීත ග¼ගුලෙන් නා සුදු පිරුවට අඳින්නෙ එතැන් සිට ශ්‍රීපාද කන්ද තරණය කිරීමට අවශ්‍ය කායික සැහැල්ලුව හෙවත් ශක්තිය ලැබේය යන විශ්වාසයෙනි. තුන් සරණය කියන්නේත් වෙහෙස මහන්සිය අමතක කරන්නට ය. ශ්‍රීපාද වන්දනාව සමඟම බැඳුණ අග්ගලා කන්ද තරණය කරන්නට අවශ්‍ය ආත්ම ශක්තිය උදාකර දෙයි. ‘අග්ගල කං ඩෝ පුතා - හෙලේ නගින් ඩෝං පුතා’ යි කවි ගෙතී ඇත්තේ දුෂ්කරව යා යුතු ගමනේ වෙහෙස අමතක කරන්නට අග්ගලා හොඳ ඖෂධයක් වන බැවිනි.සිරිපතුල වැඳ නමස්කාර කර ගත්තාට පසුව මළත් කමක් නැතැයි සිතා තමන් සතු ඉඩ-කඩම්, දේපොළ දරුවන්ට ලියා තබා නඩ වශයෙන් සෑදී උපරිම භක්තියෙන් සහ ශ්‍රද්ධාවෙන් යුතුව සිරිපා කරුණා කරන්නට පෙළ ගැසුණේ පුරාණයේය. මේ තත්ත්වය දැන් වෙනස් වී ඇත. දැන් ශ්‍රී පාද කන්ද නගින්නේ සිරිපතුල පිහිටි තැන සැනෙන් බලා දිනක් නිදි වරා අලුයම ඉර සේවයද නරඹා ආ හැකි විනෝද චාරිකාවක් ලෙසිනි.කෙසේ වුවද ශ්‍රීපාද කන්ද තරණය කිරීම නම් භක්තියෙන් සහ ශ්‍රද්ධාවෙන් යුතුවම කළ හැකි දෙයකි. භක්තියත්, ශ්‍රද්ධාවත් නොමැත්තාට ඒ ඒ දුෂ්කර ගමන යා හැකිවේද යන්න සැක සහිතය. ගිරිහෙල් නඟිමින්, වෙහෙස මහන්සිය අමතක කරමින්, සැහැල්ලුවෙන් යුතුව සිරිපා පිණිපා කරන්නට තවත් එක් උපායක් ඔබට සිහිපත් කරන්නටයි මේ සූදානම.අපේ රටේ භූ විෂමතාවය පිළිබඳ අතීතයේ දී ‘ලංකා භූගෝල විද්‍යාව‘ නමින් ග්‍රන්ථයක් රචනා කළ එල්සි කේ. කුක් නමැති ඉංග්‍රීසි ජාතික භූ විද්‍යාඥවරිය මධ්‍යම කඳුකරයේ වන පරිසරය පිළිබඳ කළ සඳහනක් මට සිහිපත් වේ. ඇය කියා ඇත්තේ පිදුරුතලාගල සහ සමනල කන්ද වසාගත් වනාන්තර වැනි සදාහරිත කඳුකර තෙත් ගන වනාන්තරවලින් මුළු මධ්‍යම කඳුකරයම වැසී තිබූ බවයි. කෝපි, සිංකෝනා හා තේ වැනි වගාවන් සඳහා ඉංග්‍රීසීහු මේ ගන වනාන්තර එළි- පෙහෙළි කොට අපේ රටේ ලස්සන සුවිශේෂි පරිසර පද්ධතිය විනාශ කළහ.වර්ෂ 1819 දී මෙරට කඳුකර වනාන්තරවල තතු අවබෝධ කරගැනීමට දොස්තර ජෝන් ඩේවිගේ “ඩේවි දුටු ලංකාව“ කෘතිය ද මහෝපකාරී වෙයි. ගන වනාන්තරයෙන් වැසී තිබූ කඳුකර බිමේ දිය දහරාවන් ඇදහැලෙන හඬ දුරට ඇසුණ ද වනයෙන් ආවරණයව තිබූ නිසා එක දිය පහකර හෝ දකින්නට නොලැබුණේ යයි ඔහු සඳහන් කර ඇත. මේ පුරාණයේදී අප රටේ මධ්‍යම කඳුකරය වනයෙන් හා ජලයෙන් පෝෂිතව පැවති ආකාරයට නිදසුන්ය.ශ්‍රීපාද කන්ද වසා පවතින වනාන්තර පද්ධතිය ශ්‍රීපාද වන රක්ෂිතය හෝ සමනල අඩවිය අභය භූමිය ලෙසින් හැඳින්වීම වරදක් නොවේ. වන රක්ෂිතයක් නම් අනවසරයෙන් එහි ඇතුල්වීම, වන විනාශය ආදිය තහනම්ය. ගහ-කොළ විනාශ කිරීම තහනම් වූ කල වන රක්ෂිතය මැනවින් සුරැකෙන්නේය. තවදුරටත් අභය භූමියක් නම් ගහ-කොළ විනාශ කිරීම පමණක් නොවේ, වනාන්තරය නිජ බිම කරගත් එහි වාසය කරන සතා සීපාවට ද රැකවරණය සැලසිය යුතු වෙයි. ශ්‍රී පාදස්ථානය වටා පිහිටි සුවිශාල වනාන්තරය එවන් රක්ෂිතයකි. අභය භූමියකි.අප රටේ පවත්නා ප්‍රධාන ගංගා කීපයක් ම පෝෂණය කරන ශාඛා ශ්‍රීපාද රක්ෂිතයෙන් ආරම්භ වේ. කළු ගඟේ මූලාරම්භය ශ්‍රීපාද කඳු වැටියයි. ඒ අතරම වලවේ ගඟට සහ කැලණි ගඟටද ජලය සපයන ශාඛා දෙකක් ද ශ්‍රීපාද කන්දෙන් ආරම්භ වේ. ශ්‍රීපාද රක්ෂිතය වර්ණවත් කරවන දිය ඇලි ගණනාවක්ම පවතී. නල්ලතන්නියට කිලෝ මීටර් 2 1/2ක් පමණ මෙහායින් හමුවන මෝවිනි ඇල්ල (මෝහිණී ඇල්ල) එකකි. නල්ලතන්නිය පසුකොට යන විට හමුවන මකර තොරණ ආසන්නයේ තවත් දිය ඇල්ලකි. සාම චෛත්‍යයට සමීපවීමේදී දුර ගල් කන්දකින් පහළට අදහැලෙන සිහින් දිය ඇල්ලක් පෙනේ. තවත් දිය ඇල්ලක් සාම චෛත්‍යයේ සිට ඉහළ කඳු වැටිය දෙස බැලීමේදී පෙනේ. එය “යකා ඇඬූ ඇල්ල” යි. සම්මා සම්බුදුරජාණන් වහන්සේ සිරිපතුල පිහිටුවීම නිසා පරාජිත වූ ප්‍රදේශාධිපති යක්ෂයෙකු හඬාවැටෙන්නට වූ අතර ඔහුගේ දෙනෙතින් රූරා හැලුණ කඳුළුවලින් මෙම දිය ඇල්ල පෝෂණය වන්නේ යයි පබැඳුණ ජන කතාවක්ද පවතී. සීත ගඟුල පසුකරත්ම තවත් දිය ඇලි ගණනාවක්ම ඇද හැලෙනු ඇසුණත් ගනව වැවුන වනාන්තරය ඒවා මිනිස් නෙත්වලින් වසා ආරක්ෂා කරන්නේ මිනිසා දුටුවොත් ඔහු ඒවා කෙළෙසා දමනු ඇතැයි යන බියෙන් විය යුතුය.කෙසේ වුව ද දිය ඇලිවල පවත්නා අසිරිමත වූ චමත්කාරය විඳ ගන්නට නම් ශ්‍රීපාද අවාරයේ එහි පැමිණිය යුතුය. අවාරයේදී ධාරානිපාත වැසි ඇදහැලෙන අතර දිය ඇලි ද ජලයෙන් පිරී අලංකාරවත්ව ඇදහැලේ. ශ්‍රීපාද වාරයට වැසි මඳව ලැබෙන අතර දිය ඇලිවල ජල කඳ ද බෙහෙවින්ම අඩු වෙයි.ශ්‍රීපාද රක්ෂිතයේ වනාන්තරය අලංකාර වනමලින්ද පොහොසත්ය. පරිසරය පිළිබඳ සෝදිසියෙන් යුතුව සිරිපා කරුණා කරන අයෙකුට මේ වන මල් වර්ග ගණනාවක්ම දැක ගත හැකි වෙයි. ඇතැම් මල් වර්ග මිනිස් සමාජයට පැමිණියේ වනාන්තරය නිජ බිම කරගෙන නොවේදැයි සිතෙන තරමටම එහි වන මල් පවතී. වන ගහණය තුළ පවතින ඕකිඩ් මල් වර්ග ද දැක ගත හැකි විය.විවිධ පන් වර්ග, ගවර, ඉලුක් වැනි තෘණ වර්ග, මිටි පඳුරු, මීවන නෙලූ පඳුරු ආදියෙන්ද සමන්විත ශ්‍රීපාද වන රක්ෂිතය ජෛව විවිධත්වයේ අපූරුව අපට මොනවට පසක් කර දෙයි. ගැවසෙන සතා - සීපාවා, පක්ෂීන් ආදීන්ද රක්ෂිතයේ සම්පත්ය. රටේ දස දිසාවේ වසන සමනලුන් ශ්‍රීපාද කන්ද තරණය කොට මලුව වැඳ පුදා ගැනීමට පැමිණ එහි ගල් පව්වේ වැදී මිය යන්නේ යයි පැරණි ජන කතාවක් පවතී. එය සනාථ කරන්නට මෙන් සමනලුන් මලුවේ වැදී වැටී දඟලන ආකාරය අපට දැක ගත හැකි විය. වනාන්තරයේ ස්වභාවයද එබඳුමය. ශ්‍රීපාද රක්ෂිතයේ වනාන්තරය දෙස ඉතා ඕනෑකමින් බලන්න.එහි ළඳරු ගස් පවතී. ඊට වඩා ටිකක් වැඩුණ ළමා ගස් පවතී. මල් පූදින්නට, ඔන්න මෙන්න කියන තරුණ ගස්ද පවතී. මලින් – පලින් පිරි මධ්‍යම වයසේ ගස් තිබේ. වැඩී මෝරා ගිය වැඩිහිටි ගස්ද, තවදුරටත් නොවැවෙන වයෝවෘද්ධ ගස් ද පවතී. මැරී කඳ පමණක් ඉතිරි වූ ගස් ද පවතී. මේ ජීවිතයේ යථා ස්වරූපයයි.ශ්‍රීපාද වන්දනා සමය ශ්‍රීපාද රක්ෂිතයේ ගහකොළට ද වසන්තය උදාකර ඇත. වනාන්තරය තුළ ඇතැම් වර්ණවත් ගස් හිරු එළිය වැදී බබලන ආකාරය නරඹන්න. එහි ඇතැම් ගසක් රන්වන් පාටින්ද, ලා කහ පැහැයෙන්ද, තවත් ගසක් ලා කොළ පැහැයෙන්ද, තවත් විටෙක තද කොළ හෝ තද නිල් පැහැයෙන් ද බබලන අයුරු නරඹන්න.එකිනෙකා පරයා ඉහළ නගින්නට හෝ හිස ඔසවන්නට තුරුලතා දරන වෑයම ව්‍යවර්ථ කිරීමෙහි සමත් ජගතෙකුද මේ ආශ්‍රිතව වාසය කරන බව තුරුලතාව අපට පෙන්නුම් කරයි. රක්ෂිතයේ ගසක ස්වරූපය මැනවින් අධ්‍යයනය කරන්න. එක එල්ලේ කෙළින් වැඩුණ ගසක් දැක ගැනීම අසීරුය. ගස් කඳන්හි ඇත්තේ ඇඹරුණ ස්වරූපයකි. ගස් වැඩිපුර උස නැත. තැනෙක කුරු ගස් පවතී. දස දිසාවටම විහිදුණ අතු පතර පවතින අතර ගස් මුදුන් බොහොමයක් පැතලිය. වැඩෙන ගසක මුදුන කේතුවක ආකාරයෙන් උල්ව පැවතිය යුතු මුත් මෙහි ගස් මුදුන් පැතලි වී ඇත.මේ සියලු ලක්ෂණ පළකරන්නේ මේ ප්‍රදේශයේ අධිකව පවතින සුළඟ ගසේ වැඩීම පාලනය කරන බැවින් සුළඟට අනුගතව ගස්කොළන් හැඩගැසී ඇති බවයි. ශ්‍රීපාද රක්ෂිතයේ වනාන්තරවල පවතින සුන්දරත්වය නරඹමින් සිරිපා කරුණා කරන කල ගමන් විඩාව, තෙහෙට්ටුව අමතකව සිතට සොම්නසක් දැනුණ ද, හදවත කම්පා කරවන තොරතුරක් පිළිබඳව ද කරුණු නොකියා බැරිය. රිදවන්නට එපා පරිසරයට! දිනෙක අඬන්නට වේවි ඔබට! ශ්‍රීපාද මාර්ගය දෙපස පරිසරයට ෂසිකොට ඇති සිලිමලු, පොලිතීන්, ප්ලාස්ටික් භාජන හා තවත් නොදිරන ද්‍රව්‍ය ගණනය කළොත් ටොන් ගණනක් වනු ඇත.මේ අපද්‍රව්‍ය දිනෙක මෙහි ඇති අලංකාර පරිසරයේ ස්වභාව සෞන්දර්යය විනාශ කරනු ඇති. එදාට අපට සිදුවන්නේ වනාන්තරය විනාශ වෙනු දැක හූල්ලන්නටය. එබැවින් වනාන්තරයට අපි ආදරය කරමු. එහි නොදිරන ද්‍රව්‍ය කිසිවක් නොදමමු.ශ්‍රීපාද වන්දනාවේ එන ඔබ එහි පියසටහන් රඳවා තබා ගියාට කමක් නැත. එහෙත් රැගෙන එන සියලුම දේ ආපසු යන විට රැගෙන යාමට අමතක නොකරන්න. එසේ වූ කල පරිසරය ඔබ හා සිනාසෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>27</day>
    </date>
    <link>http://www.dinamina.lk/2012/03/27/_art.asp?fn=f1203273</link>
    <topic>ඉන්දියාවේ යකඩ ගැහැනියගේ කෞතුකාගාරය</topic>
    <author>සටහන සහ ඡායාරූප රුවන් තරස්වින්</author>
    <content>1966 දී ඉන්දියාවේ අගමැතිනිය බවට පත් වූයේ ‘දුකින් හුදෙකලා වුවත් කිසිවිටෙක පරාජය කළ නොහැකි ගැහැනිය’ යනුවෙන් ටයිම් සඟරාව හැඳීන් වූ ඉන්දිරා ප්‍රියදර්ශනී ගාන්ධි ය. ඇය ඉන්දියාවේ ශ්‍රේෂ්ඨ නායකයකු වූ ශ්‍රී ජවහල්ලාල් නේරුගේ සහ කමලා නේරුගේ එකම දියණිය වූවා ය.1917 නොවැම්බර් මස 19 වැනි දින දිල්ලියේ දී උපන් ඉන්දිරා කුඩා කල දී තම දේශයේ නිදහස වෙනුවෙන් බ්‍රිතන්‍ය කිරීටයට විරුද්ධව නිදහස් සටන ගෙන ගිය තම පියාත් මවත් සිර භාරයට ගත් නිසා හැදී වැටුණේ සීයා වූ මොතිලාල් නේරුගේ සෙවණේය. කුඩා කලදී ම පවුලේ හිතවතකු වූ මහත්මා ගාන්ධිගේ ඇසුරත් තම පියා සිර ගෙදර සිට ඇය අමතා දේශානුරාගය, ජාත්‍යාලය අලලා ලියා එවූ ලිපි නිසා ඇයගේ සිත භාරත දේශයේ අභිවෘද්ධිය සඳහා යොමු විය.හින්දි, සංස්කෘත, ගුජරාටි භාෂාවන් ද ප්‍රගුණ කළ ඉන්දිරා ස්විස්ටර්ලන්තයේ ජිනීවාහි ජාත්‍යන්තර පාසලේත් ලන්ඩනයේ සොමර්විල් විශ්වවිද්‍යාලයේත් අධ්‍යාපනය ලැබීය. 1941 දී ඉන්දියාවට පැමිණි ඉන්දිරා 1942 මාර්තු 26 දා ෆෙරොස් ගාන්ධි සමඟ විවාහ විය. රජිව් ගාන්ධි හා සංජය ගාන්ධි ඇගේ දරු දෙදෙනා විය.1957 දී සිය පියා වූ ජවහල්ලාල් නේරු වෙනුවෙන් ඉන්දියාව පුරා ම රැස්වීම් සංවිධානය කළේ ඉන්දිරා ය. නේරු වැඩි ජන්ද ගණනකින් ජයග්‍රහණය කළේ ය. 1960 සැප්තැම්බර් 08 දා ඇගේ සැමියා වූ ෆෙරොස් ගාන්ධි හෘදයාබාධයකින් මිය ගියේ ය. 1962 මැයි 26 දා ජවහල්ලාල් නේරු මිය ගියේ ය. සැමියාගේ හා පියාගේ වියෝවෙන් ශෝක වූ ඇයට අස්වැසිල්ලක් ලැබුණේ ඉන්දියානු ජනතාව ඇය කෙරෙහි තිබූ කැමැත්තයි.නේරුගෙන් පසු ඉන්දියාවේ අගමැති වූ ලාල් බහදූර් ශාස්ත්‍රී 1966 අභාවප්‍රාප්ත වූ පසු ඉන්දීය මහ මැතිවරණයෙන් විශිෂ්ට ලෙස ජය ගත් ඉන්දිරා 1966 දී අගමැති පුටුවේ හිඳ ගත්තා ය. එතැන් සිට ඉන්දියාව සහ ඉන්දිරා දෙකක් නොව එකක් විය.1980 පැවැති මැතිවරණයේ දී ද මහ ජයග්‍රහණයක් ලබා ගත් ඇය ඉන්දියාවේ බලසම්පන්න ම ගැහැනිය බවට පත් විය.හින්දු ජාතිකයන් හා සික් ජාතිකයන් අතර දීර්ඝ කාලයක් ඔඩු දුව ගිය ගැටුම සමථයකට පත් කිරීමට ඉන්දිරා 1984 දී සික්වරුන්ගේ රන් දෙවොල ආක්‍රමණය කර සාමය ස්ථාපිත කිරීමට පියවර ගත්තේ ය. 1984 ඔක්තෝම්බර් 31 වැනි දා ඉන්දියාව පමණක් නොව මුළු ලොව ම කම්පා වූ සිද්ධියක් විය. එදින දෛනික රාජකාරී සඳහා ඉන්දිරා ඇගේ නිවෙසින් තනිව ම පිටත් වූයේ මහා මාර්ගයේ අනෙක් පැත්තේ තිබූ කාර්යාලයයට යාමටය. එයට යාමට තිබුණේ නිවාස භූමියේ ම තිබූ අතුරු මාර්ගයක ම ය. ඒ දෙපස සුන්දර මල්වලින් ගැවසුණු මල් ගස් විය.ප්‍රධාන දොරටුවේ ආරක්ෂක නිලධාරියකු වූ සික් ජාතික බියන්ට් සිං රජකාරියේ යෙදී සිටියේ ය. සුපුරුදු පරිදි ඉන්දිරාට ආචාර කළ ඔහු එකවර ම ඉනේ තිබුණු රිවෝලරය අතට ගත්තේ ය. වෙලාව උදේ 9.17යි. බියන්ට් සිං ගේ වෙඩි පහරවල් ඇගේ සිරුර තුළට ගිලා බැස්සේ ය. එවිට ම පඳුරක් අසල සැඟ වී සිටි සත්වාන් සිං ද තම ස්වයංක්‍රීය ගිනි අවිය ගෙන ඉන්දිරාට වෙඩි තැබුවේ ය. වෙඩි උන්ඩ තිස් දෙකක් ඇගේ සිරුර පසාරු කරගෙන ගොස් තිබිණි.කලබලය කන වැකුණු ඉන්දිරා ගේ ලේලිය වූ සෝනියා ගාන්ධි නිදන ඇඳුම් පිටින් ම දුවගෙන විත් වහා ම තම මෝටර් රථයෙන් ඉන්දිරාව කි. මී. 4 ක් ඈතින් පිහිටි රෝහල වෙත ගෙන ගියාය. ඒ වන විටත් ඇය මිය ගොස් ය.ඉන්දියාවේ අග නගරය නවදිල්ලියයි. නව දිල්ලියේ සංචාරයකට යන ඔබ යා යුතු ම ස්ථානයකි ‘ඉන්දිරා ගාන්ධි අනුස්මරණ කෞතුකාගාරය’ ඉන්දියානු රජය විසින් ඉන්දිරා ගාන්ධි මැතිනිය වාසය කළ එම නිවස කෞතුකාගාරයක් බවට පත් කර දෙස් විදෙස් සංචාරකයන් සඳහා විවෘත කර ඇත.නවදිල්ලියේ සුප්‍රසිද්ධ පී‍්‍රති විරාජ් පාරෙන් හැරී යන ‘සෆ්දර්ජුන්’ පාරේ මේ කෞතුකාගාරය පිහිටා ඇත.මෙයට ඇතුළු වීම නොමිලයේ ය. ඉරිදා සඳුදා අගහරුවාදා මෙය වසා ඇත. මෙය උදේ 9.30 සිට සවස 4.45 දක්වා විවෘතව තැබෙනු ඇත. කෞතුකාගාරය පිහිටා ඇති මේ නිවසට ඇතුළු වන විට ඔබට ඉන්දිරා ගාන්ධි මැතිනිය වාසය කළ මේ නිවස කොතරම් චාම්ද කොතරම් නිදහස් නිවසක් දැයි කල්පනා වනු ඇත.ආලින්දයට පිවිසෙන ඔබ එහි ඇති ශාලාවකට ඇතුළු වනු ඇත. එහි බිත්තිවල එල්ලා ඇති ඉන්දිරාගේත්, නේරුගේත් ජීවිතවල විශේෂ අවස්ථා දැක්වෙන ඡායාරූප නැරඹිය හැකි ය. මෙවැනි ඡායාරූප රාශියක් ප්‍රදර්ශන පුවරුවල තබා මේ නිවස තුළ ඇති වෙනත් කාමර තුළ දීත් ඔබට දැකගත හැකි ය.මෙහි ඇති කාමර ඔබට දැක බලා ගත හැක්කේ විශාල වීදුරුවකින් මෙහා පැත්තේ සිට ය. එම කාමර තුළ ඇති බඩු බාහිරාදියේ ආරක්ෂාව පතා මේ ක්‍රමය උපයෝගි කර ඇති බව පෙනී යයි. ඉන්දිරා අමුත්තන් හමුවන කාමර, ඇයගේ නිදන කාමරය, ඉන්දිරාගේ කන්තෝරු කාමරය එහි ඇති ඇය ලිවීමට පාවිච්චි කරන ලද මේසය පෑන් ආදිය පවා ආරක්ෂා කර තබා ඇත.මේ අතර ඉන්දිරා කෑම කෑමට පාවිච්චි කළ භාජන මෙන්ම ඇයගේ නිවසේ කුස්සිය ද ඔබට දැක බලා ගත හැකි ය. ඉන්දිරාගේ පෞද්ගලික පුස්තකාලයේ ඇති වටිනා පොත්පත් මෙන් ම ඉන්දිරාට ලෝකයේ රාජ්‍ය නායකයින්ගෙන් මෙන් ම ඇය සංචාරය කළ රටවලින් ඇයට තෑගි ලැබූ තෑගි භාණ්ඩ පවා මෙහි ප්‍රදර්ශනයට තබා ඇත. ඒ අතර ම ඇය ගැන පුවත්පත්වල පළ වූ ලිපි මෙන්ම කාටුන් ද රාමුකර මෙහි බිත්තිවල එල්ලා ඇත.මේවා නරඹමින් යන ඔබට මෙහි ඇති වීදුරු අල්මාරි දෙකක් ඔබව ශෝචනීය අතීතයකට ගෙනයනු ඇත. එහි එකක ඇත්තේ 1984 ඔක්තෝබර් මස 31 වැනිදා ඉන්දිරා ගාන්ධි මැතිනිය වෙඩි තබා ඝාතනය කරන ලද අවස්ථාවේ දී ඇය ඇද සිටි සාරිය, හැට්ටය, සෙරෙප්පු යුවල සහ කරේ දමාගෙන ගිය රෙදිවලින් සෑදු බෑගයයි. එම සාරියේ රැඳී ඇති ලේ පැල්ලම් ද ඔබට දැකිය හැකිය. අනෙක් වීදුරු අල්මාරියෙහි ඇත්තේ ඉන්දිරාගේ වැඩිමහල් පුතු වූ ඉන්දියාවේ අගමැතිවරයකු වූ රජිව් ගාන්ධි මහතා 1991 මැයි 21 වැනි දින දකුණු ඉන්දියාවේ තමිල්නාඩු ප්‍රාන්තයේ ශ්‍රී පිරුම්බුදුර් හිදී එල්ටීටීඊ ත්‍රස්තවාදීන්ගේ මරාගෙන මැරෙන බෝම්බ ප්‍රහාරයකින් ජීවිතක්ෂයට පත් වූ අවස්ථාවේ දී ඇඳ සිටි බෝම්බයෙන් පිච්චීගිය ඇඳුම් හා සපත්තු ජෝඩුවයි.මේ කෞතුකාගාරයේ ඇතුළත නරඹා එහි පිටුපස බරාදය දිගේ එළියට යන ඔබ ළඟා වන්නේ මල්ගොමු වලින් දෙපැත්ත සකසා ඇති කුඩා මාවතකට ය. යාර 25 ක් පමණ දිග ඇති මේ කෙටි මාවත සම්පූර්ණයෙන් ම වීදුරුවකින් වසා නරඹන්නන්ට ඇතුළු වීමට නොහැකි ලෙස වැටකින් වටකොට ඇත. එය ඉන්දිරා අවසන් ගමන ගිය මාවතයි. මේ මාවතේ මුල සහ අග ඉන්දීය ආරක්ෂක හමුදාවේ භටයන් විසින් සීරුවෙන් සිට ආරක්ෂා කරනු ලබයි. එහි එක් තැනක රතු රෝස මල් පොකුරක් තබා ඇති අයුරු ඔබට පෙනෙනු ඇත. රතු මල් පොකුරක් දිනපතා ම මෙහි තැබීම සිරිතක් කොටගෙන ඇත. එම රෝස මල් පොකුර තබා ඇති තැනදීය ඉන්දිරා ගාන්ධි මැතිනියට වෙඩි වැදුණේ. එතැනය වෙඩි වැදී එතුමිය වැටී සිටියේ. එතැනදීය ඇයගේ අවසන් හුස්ම පොද ඉන්දීය වා තලයට මුසු වූයේ. ෙමේ ශෝචනීය ස්ථානයට පැමිණෙන ඔබගේ නෙතගට සිහින් කඳුළක් නැෙඟණු ඇත.මේ කෞතුකාගාරය නැරඹීමට පැමිණෙන ඔබට එය නරඹා යෑමට ප්‍රථම එහි තබා ඇති සිහිවටනයක් මිලදී ගත හැකි ය. ඉන්දීය රුපියල් 10 සිට ඉහළට ඇති මේ සමරු භාණ්ඩ අතර ඉන්දිරා ගාන්ධි මැතිනියගේ රුව ඇතුළත් කී ටැග්, සමරු කාසි, මාල, වළලු, සමරු පිඟන්, පෑන්, ඡායාරූප ආදිය මෙන් ම තවත් බොහෝ දෑ ඇත. එයින් එක් දෙයක් හෝ ඔබ රැගෙන එන්න. ‘දුකින් හුදෙකලා වුවත් කිසිවිටෙක පරාජය කළ නොහැකි ගැහැනිය’ වූ භාරත මාතාවගේ ආදරණීය දියණිය ඉන්දිරා ගැන ඒ සිහිවටනය දකින වාරයක් පාසා ඔබට සිහිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n1203281</link>
    <topic>ඉන්දියාවේ සුනාමි කුලුනක්මාතර කැලෑවක දමා ගිහින්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>කාලගුණ තත්ත්වයන් හා මත්ස්‍ය ගහණ ප්‍රදේශ සොයා ගැනීමට ඉන්දීය ජාත්‍යන්තර මුහුදු සීමාවේ සවිකර තිබූ සුනාමි කුලුනක් මාතර තලල්ල සීතගල්ල ප්‍රදේශයේ වන ලැහැබක තිබී සොයා ගැනීමට ගන්දර පොලිසිය සමත්ව ඇත. කාලගුණ තත්ත්වය හා මත්ස්‍ය ගහණ ප්‍රදේශ හඳුනාගැනීමට මේ කුලුන සවිකර තිබුණි.ඉකුත් පෙරේදා (27) ප්‍රදේශයේ සිදුකළ සෝදිසියකදී මේ කුලුන සොයා ගැනීමට පොලිසියට හැකිව තිබේ.මෙය දෙවිනුවර ප්‍රදේශයෙන් මුහුදු ගිය බහුදින යාත්‍රාවකින් තලල්ල ප්‍රදේශයට ගෙන ආ බවට පොලිසිය සැක කරයි.ඉන්දීය තානාපති කාර්යාලය මේ පිළිබඳ මාතර දිස්ත්‍රික් ලේකම්තුමියට දැනුම් දීමෙන් පසු පොලිස් පරීක්‍ෂණ කටයුතු අරඹා තිබේ. මේ අතර ඉන්දීය තානාපති කාර්යාලය මගින් නාරා ආයතනයේ පර්යේෂණ අධ්‍යක්‍ෂ ආචාර්ය අරුලානන්ද මහතාට ද මේ පිළිබඳව දැනුම් දී ඇත.හදිසි සුනාමි ව්‍යසනයන්, වෙනස් වන කාලගුණ තත්ත්වයන්, ජල උස් පහත්වීම් මෙන්ම මත්ස්‍ය ගහණ ප්‍රදේශයන් පිළිබඳ තොරතුරු ඉන්දීය රේඩාර් ජාලයට සැණකින් යොමු කිරීම පිණිස යොදා ගැනුණු බව පැවසෙන මේ කුලුනේ මූලික සවිකිරීම් කොටස නියමිත ස්ථානයේ තිබියදී එහි ඉහළ කොටස මෙසේ බහුදින යාත්‍රාවකින් ශ්‍රී ලංකාවට රැගෙනවිත් ඇති බව තොරතුරු අනාවරණය වී තිබේ.නාරා ආයතනයේ පර්යේෂණ නිලධාරී ඩී. ටී. මෙන්ඩිස් මහතා ද මේ පිළිබඳව පරීක්‍ෂණ කටයුතුවල නිරතවන අතර ගන්දර පොලිස් ස්ථානාධිපති ජගත් විජේගුණවර්ධන මහතාගේ මෙහෙයවීමෙන් පොලිස් පරීක්‍ෂක ප්‍රසන්න, ;පා. සැ. (59326) නීල් බුද්ධික, සැ. (26012) අමරසිංහ, රියදුරු පො. සැ. (234) චන්ද්‍රසිරි, පො. කො. (55902) සිසිර, (64914) සුසන්ත යන නිලධාරීහු මේ මෙහෙයුමට එක්වූහ.අත්අඩංගුවට පත් සුනාමි කුලුනේ ඉහළ කොටස කඩිනමින් ඉන්දීය තානාපති කාර්යාලයට භාරදීමට පියවර ගෙන ඇති අතර සිද්ධියට සම්බන්ධ සැකකරුවන් පිළිබඳව පොලිසිය වැඩිදුර පරීක්‍ෂණ කටයුතු සිදුකරගෙන යයි. නාරා ආයතනයේ පර්යේෂණ නිලධාරී ඩී. ටී. මෙන්ඩිස් මහතා අදහස් පවසමින්, මේ උපකරණයේ වටිනාකම බිලියන ගණනක් වෙනවා.මෙය දින 3 ක් තිස්සේ අතුරුදහන් වී ඇති බව ඉන්දීය තානාපති කාර්යාලය දැන්වූවා. මෙය ලෝකයටම සුනාමි සහ කාලගුණ තත්ත්වයන් හඟවන ආපදා කුලුනක්. මෙය ලෝකයේ අවශ්‍යතාවය මත අද දිනම ඉන්දීය රජයට භාරදීමට පියවර ගෙන තිබෙනවා. ගන්දර පොලිස් ස්ථානාධිපති පොලිස් පරීක්‍ෂක ජගත් විජේගුණරත්න මහතා ඇතුළු නිලධාරීන්ගේ කැපවීම මත තලල්ල සීතගල්ල කැළයේ තිබී 27 පෙ. ව. 2.00 ට පමණ අත්අඩංගුවට ගනු ලැබුවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n1203282</link>
    <topic>ශ්‍රී ලංකාවටඅමෙරිකානු නවතානාපතිනියක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ නව අමෙරිකා එක්සත් ජනපද තානාපතිනිය වශයෙන් මිෂෙල් එච්. ෂිසන් මහත්මිය නම් කිරීමට එරට රජය තීරණය කර ඇත.අමෙරිකානු ජනාධිපති බැරැක් ඔබාමා මහතා විසින් මේ නම් කිරීම කර තිබෙන අතර ඒ අනුව ඇය ශ්‍රී ලංකාවට අමතරව මාලදිවයිනේද ඇමෙරිකානු තානාපතිනිය වශයෙන් කටයුතු කිරීමට නියමිත බව ශ්‍රී ලංකාවේ එක්සත් ජනපද තානාපති කාර්යාලය සඳහන් කරයි.දැනට ශ්‍රී ලංකාවේ ඇමෙරිකා එක්සත් ජනපද තානාපතිනිය වශයෙන් කටයුතු කරන පැට්‍රිෂියා බුටේනිස් මහත්මියගේ නිල කාලය අවසන් වීම හේතුවෙන් මේ නම් කිරීම කර තිබෙන බව පෙන්වා දෙන එම තානාපති කාර්යාලය පැට්‍රිෂියා බුටේනිස් මහත්මිය පසුගිය 2009 වසරේ සිට ශ්‍රී ලංකාවේ තානාපතිනිය වශයෙන් කටයුතු කරන බවද කියාසිටී.ශ්‍රී ලංකාව සඳහා නව තානාපතිනිය වශයෙන් නම්කර සිටින මිෂෙල් එච්. ෂිසන් මහත්මිය අමෙරිකා එක්සත් ජනපද තානාපති සේවයේ විශාල කාර්යභාරයක් ඉටුකර තිබෙන බවද එක්සත් ජනපද තානාපති කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n1203283</link>
    <topic>මානව හිමිකම් යෝජනාව හුදෙක්මදේශපාලන අරමුණු ඉටුකර ගැනීමක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව ජිනීවාහි ජගත් මානව හිමිකම් කවුන්සලයේදී සම්මත කරගත් යෝජනාව හුදෙක්ම දේශපාලන අරමුණු ඉටුකර ගැනීමක් බව රුසියාව අවධාරණය කරයි.ඇමෙරිකා එක්සත් ජනපදය ඉදිරිපත් කළ මේ යෝජනාව ජගත් මානව හිමිකම් කවුන්සලයේදී සම්මත වීම හේතුවෙන් එම කවුන්සලය අපකීර්තියට පත්ව තිබෙන බව ඉන්දියාවේ රුසියානු තානාපති ඇලෙක්සැන්ඩර් කැඩකින් මහතා ප්‍රකාශ කරයි.ඉන්දියාවේ නවදිල්ලි නුවරදී පැවැති කලාපීය සමුළුවකට (BRICS) සහභාගිවීම සඳහා පැමිණි අවස්ථාවේදී ඒ මහතා මේ බව ප්‍රකාශ කර තිබේ. එක් රටක් ඉලක්ක කරගත් යෝජනාවක් මේ ආකාරයට මානව හිමිකම් සමුළුව වෙත යොමු කළේ කුමක් අරමුණින් දැයි ප්‍රශ්න කළ රුසියානු තානාපතිවරයා මෙහිදී රුසියාව සහ චීනය ශ්‍රී ලංකාව වෙනුවෙන් ඡන්දය ප්‍රකාශ කළ බවද, ඉන්දියාවට ස්වාධීන තීරණයක් ගැනීමට තිබූ බවද සඳහන් කර ඇත.කෙසේ වුවද රටකට බලහත්කාරයෙන් විසඳුම් පටවන යෝජනා සඳහා තමා තවදුරටත් විරුද්ධත්වය පළ කරන බවද ඉන්දියාවේ රුසියානු තානාපතිවරයා වැඩිදුරටත් ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n1203284</link>
    <topic>සා.පෙළ නැවත සමීක්ෂණයඅයදුම් කිරීම අප්‍රේල් 21දක්වා</topic>
    <author>සුභාෂිනී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ ප්‍රතිඵල නැවත සමීක්ෂණ අයදුම් පත්‍ර අප්‍රේල් මස 21 දා දක්වා භාර ගන්නා බව විභාග දෙපාර්තමේන්තුව පවසයි.පාසල් අයදුම්කරුවන් අදාළ පාසලේ විදුහල්පතිවරුන් මාර්ගයෙන් ඉල්ලුම් කළ යුතුය. නැවත සමීක්ෂණ ඉල්ලුම් පත්‍රය දිනමිණ ඊයේ (27) කලාපය සමඟ නිකුත් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n12032811</link>
    <topic>අන්ධ සිසුවියට A නවයක්</topic>
    <author>හොරණ විශේෂ එම්. ඩී. වී. විජයනාථ</author>
    <content>දෑස් නොපෙනෙන සිසුවියක් බ්‍රේල් ක්‍රමයට අ. පො. ස. සා. පෙළ (2011) විභාගයට පෙනී සිට ‘ඒ’ සාමාර්ථ නවයක් ලබා ඉතා උසස් ලෙස සමත්ව ඇත.මෙලෙස සමත්ව ඇත්තේ හොරණ තක්ෂිලා මධ්‍ය විද්‍යාලයේ ඉගෙනුම ලබන හොරණ වැරැල්ලහේන පදිංචි රිද්මි හඳපාන්ගොඩ සිසුවියයි.තම ජයග්‍රහණය පිළිබඳ රිද්මි හඳපාන්ගොඩ සිසුවිය අපට මෙසේ කීවාය. ”මට පොඩි කාලෙදී යන්තම් අකුරු කියවන්න පුළුවන්කම තිබුණා. ඒක ක්‍රමයෙන් නැතිවී ගෙන ගියා. පොඩි කාලේ මම තක්‍ෂිලා කනිටු විදුහලේ ඉගෙන ගත්තේ.එහිදී ලකුණු 148 ලබාගෙන 2005 වසරේදී ශිෂ්‍යත්ව විභාගය සමත්වෙලා ලොකු තක්‍ෂිලාවට ගියා.එහිදී මම බ්‍රේල් ක්‍රමයට ඉගෙන ගත්තත් අධ්‍යාපනය ලැබුවේ සාමාන්‍ය පන්තිවලමයි. ගුරුවරු කියන දේ අහගෙන මම ඒවා බ්‍රේල් ක්‍රමයට සටහන් කර ගත්තා.කලාප කාර්යාලයේ රත්නපාල සර් සෝමපාල සර් මට මේ ගමන එන්න හුඟාක් උදව් කළා.බ්‍රේල් ක්‍රමයට ලියූ පොත් අවශ්‍ය ඒව මට සියල්ලම තිබුණේ නැහැ. මගේ සීය ගෙදරදී සාමාන්‍ය පොත් මට ඇහෙන්න කියෙව්වා. මම කළේ ඒවා බ්‍රේල් ක්‍රමයට හරවල සටහන් කරගෙන පාඩම් කිරීමයි.ඒකත් මට මේ ගමන එන්න ලොකු හයියක් වුණා. මගෙ අම්ම හොරණ ප්‍රජාපති බාලිකාවේ උගන්වනවා. තාත්ත පුද්ගලික ආයතනයක සේවය කරනවා. මගෙ පවුලෙ ඉන්නේ මම විතරයි.මම පොඩි කාලෙ ඉඳලාම හිතාගෙන ඉන්නෙ ගුරුවරියක් වෙන්න. හොඳට ඉගෙනගෙන මම ඒ ගමන කොහොම හරි යනවා. සංගීතයට මෙන්ම ගද්‍ය, පද්‍ය, නිර්මාණයට සහජ කුසලතාවක් ඇති රිද්මි හඳපාන්ගොඩ සිසුවිය සහතික පත් ගොන්නක් තුරුළු කරගනිමින් අප හා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n1203285</link>
    <topic>රුසියා-ශ්‍රී ලංකා නව ගුවන් ගිවිසුමක්</topic>
    <author>මහින්ද අලුත්ගෙදර</author>
    <content>ශ්‍රීලංකාව සහ රුසියාව අතර පවතින රාජ්‍යතාන්ත්‍රික සබඳතා තවදුරටත් ශක්තිමත් කරමින් දෙරට අතර නව ගුවන් සේවා ගිවිසුමකට අත්සන් තබයි.රුසියාවේ මොස්කව් නුවරදී අදාළ ගිවිසුමට එළඹ තිබෙන අතර ඒ සඳහා ශ්‍රී ලංකාව නියෝජනය කරමින් රුසියාවේ ශ්‍රී ලංකා තානාපති උදයංග වීරතුංග හා රුසියාව නියෝජනය කරමින් එරට නියෝජ්‍ය ප්‍රවාහන ඇමැති වැලරි එම්.ඔකුලෝව් මහත්වරු අත්සන් කළ බව මොස්කව්හි පිහිටි ශ්‍රී ලංකා තානාපති කාර්යාලය පවසයි.1964 වසරේදී ශ්‍රී ලංකාව සහ රුසියාව අතර අත්සන් කළ ගුවන් ප්‍රවාහන ගිවිසුම වෙනුවට ඉදිරියේදී මේ නව ගිවිසුම භාවිතා කරන බවද ශ්‍රී ලංකා තානාපති කාර්යාලය ප්‍රකාශ කරයි.මෙහිදී අදහස් දක්වමින් දෙරට අතර තිබෙන රාජ්‍යතාන්ත්‍රික සබඳතා ප්‍රසාදයට ලක්කළ රුසියානු නියෝජ්‍ය ප්‍රවාහන ඇමැති වැලරි එම්.ඔකුලෝව් මහතා පසුගිය 2011 වසරේ සිට දෙරට අතර සෘජු ගුවන් සේවා ආරම්භ කිරීමටද පියවර ගෙන තිබෙන බව ප්‍රකාශකර තිබේ. නව ගුවන් සේවා ගිවිසුම ඇතිකර ගැනීමත් සමඟ දෙරටේ ගුවන් සේවා වඩා විධිමත් හා කාර්යක්ෂම ආකාරයෙන් පවත්වාගෙන යාමට හැකිවන බවද රුසියානු නියෝජ්‍ය ඇමැතිවරයා පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n1203289</link>
    <topic>පශු සම්පත් මණ්ඩල සභාපතිඉවත් කිරීම ගැන ප්‍රචාර අසත්‍යයි</topic>
    <author/>
    <content>ජාතික පශු සම්පත් මණ්ඩලයේ සභාපති රංජිත් ඇල්ලේගල මහතා එම තනතුරෙන් ඉවත් කිරීමේ සූදානමක් පවතින බවට ඇතැම් ජනමාධ්‍ය විසින් පළකර ඇති වාර්තා සම්පුර්ණයෙන්ම අසත්‍ය බව එම මණ්ඩලය අවධාරණය කරයි.ඊයේ ඇතැම් ජාතික පුවත්පත්වල වාර්තා කර තිබුණේ පශු සම්පත් හා ග්‍රාමීය ප්‍රජා සංවර්ධන අමාත්‍ය ආරුමුගන් තොණ්ඩමන් මහතා සිය ඉල්ලා අස්වීමේ ලිපිය ජනාධිපතිවරයා වෙත භාර දී ඇති අතර එම මණ්ඩලයේ සභාපතිවරයා ඉවත් කර නැවත සේවයේ පිහිටුවීමට ගන්නා ලද තීරණය ඊට හේතු වූ බවයි.නමුත් මෙය සම්පුර්ණයෙන්ම පදනම් විරහිත බව රංජිත් ඇල්ලේගල මහතා පවසා සිටී. අමාත්‍යවරයා හා සභාපතිවරයා ඉතා සුහදව කටයුතු කරමින් සිටින බව පශු සම්පත් මණ්ඩලයේ නියෝජ්‍ය සාමාන්‍යාධිකාරී ඒ. සී. එම්. මුණවීර මහතා කියා සිටියි. ජාතික පශු සම්පත් සංවර්ධන මණ්ඩලය පිහිටුවීමෙන් පසු ගිය වසරේදී රුපියල් මිලියන දෙසිය හතලිස් අටක ශුද්ධ ආදායමක් උපයා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n1203286</link>
    <topic>ජානක පෙරේරා ඝාතනයේ සැකකරුවන්ට නීතිඥ සහාය නැතත් නඩුව විභාගයට</topic>
    <author>අනුරාධපුර මධ්‍යම විශේෂ</author>
    <content>අධිබලැති බෝම්බයක් පුපුරවා හැර උතුරුමැද පළාත් සභාවේ හිටපු විපක්ෂනායක මේජර් ජෙනරාල් ජානක පෙරේරා මහතා ඇතුළු තිස් දෙනෙකු ඝාතනය කිරීම සම්බන්ධයෙන් අධිචෝදනා ලැබ රක්ෂිත බන්ධනාගාර ගත කර සිටින සැකකරුවන් දෙදෙනා මැයි මස 17 වන දින දක්වා තවදුරටත් රක්ෂිත බන්ධනාගාර ගත කරන ලෙස උතුරුමැද පළාත්බද මහාධිකරණ විනිසුරු සුනන්ද කුමාර රත්නායක මහතා නියෝග කෙළේය.රක්ෂිත බන්ධනාගාර ගත කෙරුනේ මොහොමඩ් උමාර් හක්තාබ් හා එස් සුදාහරන් යන සැකකරුවන් දෙදෙනායි. ඝාතන සිද්ධිය සම්බන්ධයෙන් නැවතත් පෙරේදා (26) ඝාතන නඩුව විභාගයට ගැණුනු අතර එදිනත් විත්තිකරුවන් වෙනුවෙන් නීතිඥයන් පෙනී නොසිටීම හේතුවෙන් නඩුව මැයි මස 17 වන දිනට විභාගය සඳහා කල් තැබූහ.විත්තිකරුවන් දෙදෙනාට නීති ආධාර කොමිසම මගින් නීතිඥ සහයක් ලබා ගැනීම සඳහා අවැසි කටයුතු කර දෙන්නයි මැගසින් බන්ධනාගාරයේ අධිකාරිවරයාට විනිසුරුවරයා නියෝග කෙළේය. නීතිඥ සහය ලැබුනත් නොලැබුනත් අනිවාර්යෙන්ම මේ නඩුව ඊළඟ නඩු වාරයේදී විභාගයට ගන්නා බව විනිසුරුවරයා අධිකරණයට කියා සිටියේය.අනුරාධපුර පැරණි නගරයේ පිහිටි සමුපකාර මාවතේ හිටපු විපක්ෂනායකවරයාගේ කාර්යාලය විවෘත කිරීමේ උත්සවයට කඩා වැදුනු හිටපු එල්.ටී.ටී.ඊ.සාමාජිකයකු වූ වසන්තන් නැමැති ස්වයං ඝාතකයා එල්ල කළ අධිබලැති මරාගෙන මැරෙන බෝම්බ ප්‍රහාරයෙන් ජෙනරාල් ජානක පෙරේරා මහතා හා එම මහත්මිය ඇතුළු තිස් දෙනෙකු මරණයට පත්වූ අතර සියයකට ආසන්න පිරිසක් බරපතළ තුවාල ලැබූහ.ප්‍රහාරය 2008 වර්ෂයේ ඔක්තෝම්බර් මස 06 වන දා එල්ල විය.මේ නඩුවට සම්බන්ධ තවත් සැකකරුවන් අට දෙනෙකු නීතිපති උපදෙස් මත මීට පෙර නිදොස් කොට නිදහස් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n1203287</link>
    <topic>කරන්දෙණිය වෛද්‍යවරයා ඝාතනයේරස පරීක්ෂක වාර්තා ප්‍රමාදයි</topic>
    <author>බලපිටිය සමූහ දිලිප් නිශ්ශංක</author>
    <content>කරන්දෙණිය දිසා රෝහලේ වෛද්‍ය ප්‍රියංක ප්‍රසාද් ජයසිංහ මහතාගේ ඝාතනය සම්බන්ධයෙන් රජයේ රස පරීක්ෂක වාර්තාව නොලැබීම නිසා වැඩිදුර විභාගය අප්‍රියෙල් මස (10) වැනි දින දක්වා කල් තබන ලෙස බලපිටිය මහේස්ත්‍රාත් අසංක බෝදරගම මහතා ඊයේ (27) නියෝග කෙළේය.තවදුරටත් රක්ෂිත බන්ධනාගාර ගත කරන ලද්දේ කරන්දෙණිය බොරකන්ද පදිංචි රසායනාගාර හිමිකරු කේ. ඩී. චින්තක රුවන් ජයසේන, යුද හමුදා කපිතාන්වරයකු වන ඇල්පිටිය කුරුදුගහහැතැප්මේ පදිංචි වයි. ඩී. චන්දන වික්‍රමසිංහ, යද හමුදා කෝප්‍රල්වරුන් වන මීටියාගොඩ පදිංචි එස්. එච්. ශාන්ත ද සිල්වා, එස්. එම්. ජයලත් ද සිල්වා සහ ඔත්තුකරු වන ඩී. විජිත් ආනන්ද ද සොයිසා නැමැති සැකකරුවන් පස් දෙනාය.ඊයේ පෙරවරු 9.30 පමණ බලපිටිය මහේස්ත්‍රාත් අධිකරණයේ අධිකරණ කටයුතු ආරම්භ කළ අතර අහුන්ගල්ල බෙන්තර පොලිස් ස්ථාන දෙකේ නඩු රැසක් විභාගයට ගැනීමෙන් පසුව අධිකරණයේ සිර මැදිරියේ රඳවා සිටි කරන්දෙණිය වෛද්‍ය ප්‍රසාද් ජයසිංහ මහතාගේ ඝාතනයේ සැකකරුවන් පස් දෙනා මහේස්ත්‍රාත්වරයා ඉදිරියට පමුණුවන ලදී.කරන්දෙණිය වෛද්‍යවරයාගේ නඩුව කැඳවු අවස්ථාවේ පැමිණිල්ල වෙනුවෙන් පෙනී සිටි නීතිඥ ලෙස්ලි ජයසිංහ මහතා වෛද්‍ය ප්‍රියංක ප්‍රසාද් ජයසිංහ මහතාගේ ඝාතනයට සම්බන්ධ රජයේ රස පරීක්ෂක වාර්තාව කඩිනමින් ඉදිරිපත් කරන ලෙස අපරාධ පරීක්ෂණ දෙපාර්තමේන්තුවට දැනුම් දෙන ලෙස ඉල්ලා සිටියේය.අපරාධ පරීක්ෂණ දෙපාර්තමේන්තුවේ ජ්‍යෙෂ්ඨ නිලධාරියෙකු අධිකරණය අමතමින් කියා සිටියේ රජයේ රස පරීක්ෂක වාර්තාව ඉදිරි දිනයේ දී ඉදිරිපත් කරන බවය. එම ප්‍රකාශය සැලකිල්ලට ගත් බලපිටිය මහේස්ත්‍රාත් අසංක බෝදරගම මහතා නඩුව නැවත කැඳවීම ලබන මස (10) වැනි දින දක්වා කල් තැබීය. නීතිඥ ලෙස්ලි ජයසිංහ, නීතිඥ මහේන්ද්‍ර ජිනප්‍රිය යන මහත්වරු පැමිණිල්ල වෙනුවෙන් පෙනී සිටි අතර සැකකරුවන් වෙනුවෙන් කිසිදු නීතිඥයකු අධිකරණයේ පෙනී සිටියේ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n1203288</link>
    <topic>ගාලු ක්‍රිකට් බලන්නවිදේශිකයෝ 7000ක් ඇවිත්</topic>
    <author>භක්ති ධර්මප්‍රිය මෙන්ඩිස් හා ඉමදූව සමුහ</author>
    <content>ගාල්ල ජාත්‍යන්තර ක්‍රිකට් ක්‍රීඩාංගණයේ ශ්‍රී ලංකාව සහ එංගලන්ත ක්‍රිකට් කණ්ඩායම අතර පැවැත්වෙන ටෙස්ට් ක්‍රිකට් තරගය නැරඹීම සඳහා ඊයේ (27) වන විට හත්දහසකට අධික සංචාරකයන් පිරිසක් පැමිණ තිබේ.මෙලෙස පැමිණ සිටින සංචාරකයින්ගෙන් වැඩි පිරිසක් එංගලන්ත ජාතිකයන් බව ගාල්ල ජාත්‍යන්තර ක්‍රිකට් ක්‍රීඩාංගණයේ පාලන අධිකාරියේ නිලධාරියෙකු පැවසීය.ටෙස්ට් තරගයේ දෙවන දිනයට ඊයේ (27) ක්‍රියාත්මක වූ අතර ඉදිරි දින තුනේද තවත් විශාල සංචාරකයින් පිරිසක් ගාල්ල ජාත්‍යන්තර ක්‍රීඩාංගණයට පැමිණෙනු ඇතැයි එම නිලධාරියා වැඩිදුරටත් සඳහන් කළේය. මේ අතර ගාල්ල නගරය උණවටුන සහ හික්කඩුව ප්‍රදේශවල සංචාරක හෝටල් විදේශිකයන්ගෙන් පිරී පවතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n12032810</link>
    <topic>කුරුණෑගල ශික්ෂණ රෝහලේජල ටැංකිවලට අසූචි</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>කුරුණෑගල ශික්ෂණ රෝහලේ ජල ටැංකිවලට අසූචි මිශ්‍ර වී ඇති බැව් රෝහල් ආරංචි මාර්ග සඳහන් කරයි.මේ සම්බන්ධයෙන් රෝහල් බලධාරීන්ගෙන් විමසූ විට ඔවුන් කියා සිටියේ ජල ටැංකිවල අසූචි තිබුණද දැනට එම ටැංකි පිරිසුදු කොට ජල සාම්පල් කොළඹ වෛද්‍ය පරීක්‍ෂණ ආයතනය වෙත යවා ඇති බවය.දැනට හරස්කර ඇති ටැංකිවලට බවුසර් මගින් ජලය ලබාදීමට කුරුණෑගල නගර සභා ජල හා ජලපවහන මණ්ඩලය පියවර ගෙන ඇත. මේ සම්බන්ධව රෝහල් අධ්‍යක්‍ෂිකා සෝමා රාජමන්ත්‍රී මහත්මියගෙන් විමසූ විට ඇය කියා සිටියේ ජල ටැංකිවල නළයක් පුපුරා යාමෙන් අසූචි මිශ්‍ර වී ඇති බවය.දැනට මේ සම්බන්ධව පරීක්‍ෂණ පවත්වාගෙන යන අතර රෝහලට අවශ්‍ය ජලය බවුසර් මගින් ජලපවහන මණ්ඩලයෙන් ලබාගන්නා බව ද ඇය පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n12032812</link>
    <topic>කොළඹ නගරයේ හෝටල් සේවකයන් අතරඋණ සන්නිපාත විෂ බීජ දාරකයෝ</topic>
    <author>ජීවනී පතිරණ</author>
    <content>කොළඹ නගරයේ ඇතැම් හෝටල් සේවකයන් උණසන්නිපාත විෂබීජ දාරකයන් බව කොළඹ මහ නගර සභා ජන සෞඛ්‍ය දෙපාර්තමේන්තුව සිදු කළ පරීක්ෂණයකදී හඳුනාගෙන තිබේ.මේ නිසා මාර්තු 31 වැනි දිනට පෙර වෙළෙඳ බලපත්‍ර ලබා දීමේ කාලය අප්‍රේල් 30 දක්වා දීර්ඝ කිරීමට එම දෙපාර්තමේන්තුවට සිදු වී තිබේ. හෝටල්වල ජලය පමණක් නොව ආහාරද ඉතා අපිරිසුදු තත්ත්වයේ පවතින බව රසායනාගාර පරීක්ෂණවලින් හඳුනාගෙන ඇති අතර, ප්‍රධාන පෙළේ හෝටල් ද ඒ අතර ඇතැයි දෙපාර්තමේන්තුව පවසයි.තවමත් බොහෝ ස්ථානවල නළ ළිං භාවිතා කිරීම සිදු වන බව පෙන්වාදෙන එම දෙපාර්තමේන්තුව ජල බිල්පත් ඉතා අවම මට්ටමක පැවතීමෙන් එය අනුමාන කළ හැකි යැයිද සඳහන් කරයි.ආහාරවල හා ජලයේ පිරිසුදු භාවය පිළිබඳ තහවුරු කරගන්නා තුරු වෙළෙඳ බලපත්‍රය නිකුත් නොකරන බව අවධාරණය කරන ජන සෞඛ්‍ය දෙපාර්තමේන්තුව ප්‍රධාන නළ මාර්ගයෙන් ජලය ලබාගැනීමට උපදෙස් ලබා දී තිබියදීත් එය ක්‍රියාත්මක නොකරන්නේ නම් නඩු පැවරීමට කටයුතු කරන බවද පැවසීය.විශේෂයෙන් සේවකයින්ගේ සෞඛ්‍ය තත්ත්වය පිළිබඳ වෛද්‍ය වාර්තාවක් ලබා දීම අත්‍යවශ්‍ය බවද එම දෙපාර්තමේන්තුව වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n12032815</link>
    <topic>දුමින්ද සිල්වා සිටින තැන දින 7ක් ඇතුළත දැනුම් දෙන්නැයි අධිකරණයෙන් නියෝග</topic>
    <author>සිරන්ජනි කුමාරි</author>
    <content>භාරත ලක්ෂ්මන් ප්‍රේමචන්ද්‍ර මහතා ඇතුළු සිවුදෙනෙකු ඝාතනය කිරීමේ සිද්ධියේ සැකකරුවකු වන පාර්ලිමේන්තු මන්ත්‍රී දුමින්ද සිල්වා මහතා සිටින ස්ථානය සම්බන්ධයෙන් දින හතක් අතුළත අධිකරණයට දැනුම් දෙන ලෙස කොළඹ අතිරේක මහේස්ත්‍රාත් ප්‍රසන්න අල්විස් මහතා ඊයේ (27) අපරාධ පරීක්ෂණ දෙපාර්තමේන්තුවට නියම කළේය.මීට අමතරව අධිකරණය මගින් සැකකරුවකු ලෙස දුමින්ද සිල්වා මහතා නම් කර තිබිය දී ඔහු අත්අඩංගුවට නොගැනීම සම්බන්ධව හා අත්අඩංගුවට ගැනීමට ඇති අපහසුතා පිළිබඳ ද වාර්තාවක් එදිනට ගොනු කරන ලෙස මහේස්ත්‍රාත්වරයා රහස් පොලිසියට දැනුම් දුන්නේය.සිද්ධිය ඊයේ (27) යළි අධිකරණය හමුවේ කැඳ වූ අවස්ථාවේ දී අගතියට පත් පාර්ශ්වය වෙනුවෙන් ටිරන්ත වරළියැද්ද මහතා “රහස් පොලිසිය දුමින්ද සිල්වා මහතා මෙම සිද්ධියෙන් වසන් කිරීමට උත්සාහ දරන බවට කළ චෝදනාව සැලකිල්ලට ගනිමින් මහේස්ත්‍රාත්වරයා මෙම නියෝගය කළේය.ටිරන්ත වරළියැද්ද මහතා වැඩිදුරටත් අධිකරණයෙන් ඉල්ලා සිටියේ දුමින්ද සිල්වා මහතා අත්අඩංගුවට ගැනීම සඳහා ජාත්‍යන්තර පොලිසිය හරහා වරෙන්තු නිකුත් කරන ලෙසය.මෙහිදී අධිකරණය ඇමතූ මහේස්ත්‍රාත්වරයා ‘’මම මොකද කරන්නේ’’යැයි පවසමින් වරෙන්තු නිකුත් කිරීමට නම් සැකකරු අත්අඩංගුවට ගත නොහැකි බවට පොලිසිය අධිකරණයට වාර්තා කළයුතු වෙනවා යැයි සඳහන් කළේය.මෙතුමාගේ නියෝග ක්‍රියාත්මක කළද ? යන ප්‍රශ්නයට නීතිඥ ටිරන්ත වරළියැද්ද මහතා රහස් පොලිසියෙන් විමසීය.සිද්ධිය සම්බන්ධයෙන් උධෘත නීතිපති දෙපාර්තමේන්තුව වෙත යොමු කර තිබෙනවා. එකි උපදෙස් ලද විගස කඩනමින් නියෝග ක්‍රියාත්මක කරනවායැයි අපරාධ පරීක්ෂණ දෙපාර්තමේන්තුවේ ප්‍රධාන පොලිස් පරීක්ෂක මෙරිල් රංජිත් ළමාහේවා මහතා අධිකරණය හමුවේ පැවසීය.නීතිපති රාජකාරිය පිළිබඳ නොවෙයි මා ප්‍රශ්න කරන්නේ. අධිකරණ නියෝග ක්‍රියාත්මක කිරීම සම්බන්ධවයි මා විමසන්නේ යයි නීතිඥ වරළියැද්ද මහතා නැවත වරක් රහස් පොලිසියෙන් ප්‍රශ්න කළේය.විදේශගතව සිටින සැකකරු සම්බන්ධයෙන් නීතිපතිවරයාට කරුණු දක්වා තිබෙනවා. ඉන් ලැබෙන උපදෙස් මත අපි ක්‍රියාකරනවා යැයි පොලිසිය නීතිඥවරයාට පිළිතුරු ලබාදෙමින් පැවසීය.මෙහිදී නැවත වරක් දුමින්ද අත්අඩංගුවට ගන්න පුළුවන්ද බැරි ද ? යැයි නීතිඥවරයා රහස් පොලිසියෙන් ප්‍රශ්න කළේය.සැකකරු සම්බන්ධයෙන් අධිකරණයට කරුණු වාර්තා කර තිබෙනවා. නීතිපති දෙපාර්තමේන්තු නිලධාරීන් සමඟ සාකච්ඡා පවත්වනවා. නීතිපති වාර්තා අනුව ඉදිරියේ දී කටයුතු කරන බවට පොලිසිය මෙහිදී පැවසීය.අදාළ කරුණු සලකා බැලූ මහේස්ත්‍රාත්වරයා පාර්ලිමේන්තු මන්ත්‍රී දුමින්ද සිල්වා මහතා සිටින ස්ථානය පිළිබඳ සතියක් තුළදී අධිකරණයට වාර්තා කරන ලෙසත් ඔහු අත්අඩංගුවට ගැනීමට නොහැකිවීම හා අත්අඩංගුවට ගැනීමට නොහැකි වීම හා අත්අඩංගුවට ගැනීමට ඇති අපහසුතා සම්බන්ධයෙන් සතියක් තුළදී අධිකරණයට දැනුම් දෙන ලෙසත් රහස් පොලිසියට නියම කළේය.මෙහිදී 12 වන සැකකරු වන සුරංග ප්‍රේමලාල් නමැති සැකකරුගේ අධිකරණ වෛද්‍ය වාර්තාව අධිකරණයට ඉදිරිපත් කළ රහස් පොලිසිය සිද්ධියේ ඉදිරි විමර්ශනවල ප්‍රගතිය දැක්වෙන වාර්තාවක් ද අධිකරණයට ඉදිරිපත් කළේය.සිද්ධිය සම්බන්ධයෙන් රක්ෂිත බන්ධනාගාර ගත කර සිටි සැකකරුවන් 16 දෙනා ඊයේ (27) අධිකරණය හමුවේ පෙනී සිටි අතර ඔවුන් සියලුදෙනා තවදුරටත් ලබන මස 04 වන දින දක්වා රක්ෂිත බන්ධනාගාර ගත කිරීමට මහේස්ත්‍රාත්වරයා මෙහිදී නියෝග කළේය.ජනාධිපති උපදේශක භාරත ලක්ෂ්මන් පේ‍්‍රමචන්ද්‍ර මහතාගේ දියණිය වන හිරුනිකා මෙනවිය නඩුවට පැමිණි අවස්ථාවේදී අධිකරණය හමුවේ හඬා වැළෙපෙමින් සිටි අතර නීතිඥ වරළියද්ද මහතා ඇය සනසනු දක්නට ලැබිණ.චන්දන ජගත් කුමාර, චමින්ද ජයනාත්, ලංකා රසාංජන, මාලක සමීර, විදානගමගේ අමිල, සරත් බණ්ඩාර, සුරංග ප්‍රේමලාල්, චමින්ද සමන් කුමාර, රෝහණ මාරසිංහ, එන්. සී. ෂමින්ද,, තුෂාර ද මෙල්, එම්. ජී. එච්. හෙට්ටිආරච්චි, සී. එම්. සෆ්රාස්, එම්. සී. අසංක, කේ. පී. සේනාරත්න, ආර්. ගාමිණි යන සැකකරුවෝ දැනට රක්ෂිත බන්ධනාගාර ගතව සිටිති.පී. ජී. බී. ගලබොඩ හා පාර්ලිමේන්තු මන්ත්‍රී දුමින්ද සිල්වා මහතා අත්අඩංගුවට ගැනීමට නියමිත අතර කේ. ආර්. මධුසංඛ හා එම්. කේ. ආර්. ;සීමරත්න යන සැකකරුවන් අධිකරණයට ඉදිරිපත් කිරීමෙන් අනතුරුව ඇප මත මුදා හැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=n12032816</link>
    <topic>හොරණ පාසලකපන්ති 3 කට උගන්වන්නගුරුවරුන් 2 යි</topic>
    <author>කළුතර මධ්‍යම සමූහ</author>
    <content>හොරණ කුඹුක නැගෙනහිර ප්‍රාථමික විද්‍යාලයේ පළමුවන වසර පන්ති 3ක් ඇති මුත් එහි ඉගැන්වීම් කටයුතු සඳහා යොදවා ඇත්තේ ගුරුවරුන් දෙදෙනකු පමණක් බව හොරණ ප්‍රාදේශීය සම්බන්ධීකරණ කමිටු රැස්වීමකදී අනාවරණය විය.මේ අනුව එක් පන්තියක දරුවනට බලවත් අධාරණයක් සිදුවන බව ද මෙහිදී හෙළි විය.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාගේ ප්‍රධානත්වයෙන් මෙම රැස්වීම පැවැත්වුණු අතර, ඉදිරි කාලය තුළදී මෙම පාසලට ගුරුවරයකු ලබා දෙන බවත් ළමුන් 50 ට අඩු පාසල් සංවර්ධනය කිරීමේ වැඩසටහන යටතේ මෙම පාසල ද සංවර්ධනය කරන බවත් හොරණ කලාප අධ්‍යාපන කාර්යාලය නියෝජනය කළ නිලධාරීන් එහිදී කියා සිටියේය.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r1203281</link>
    <topic>හැවන්දානේ අක්කර 47ක වෙල්යායටවතුර දෙන්නේ මහ කන්නයට විතරලු</topic>
    <author>හල්දුම්මුල්ල සමූහ - සිරිල් සෙනෙවිරත්න</author>
    <content>කන්දකැටිය ප්‍රාදේශීය ලේකම් කොට්ඨාසයේ කරමැටිය ග්‍රාම නිලධාරි වසමට අයත් හැවැන්දාන වෙල්යාය අක්කර 47 ක කුඹුරුයාය මේ වන විට මහ කන්නයට පමණක් වී වගා කිරීමට සිදුවීම නිසා ගොවියෝ ඉතා අසීරුවට පත් වී සිටිති. මේ ගැන කරුණු දක්වන ඩබ්ලිව්. එම්. ගුණතිලක මහතාඅපිට මේ කුඹුරු 1956 දී ගොවි ජනපද යටතේ ලැබුණා. ගොඩින් අක්කර 01 යි මඩින් අක්කර 3 බැගින්. දැන් මෙහි ජීවත් වෙන්නේ අපගේ තුන්වැනි පරපුර. අපට බදුළු ඔයේ වතුර ලැබෙනවා. 1994 දක්වාම අපි කන්න දෙකම කුඹුරු වැඩ කළා.1994 දී මහවැලි යෝජනා ක්‍රමයට අපේ කුඹුරු වලින් අක්කර 96 ක් යටවුණා.දැන් අපට වතුර ලැබෙන්නේ මහ කන්නයට පමණයි. යල කන්නයට ලැබෙන්නේ නැහැ.කුඹුරු අක්කර 96ක් අඩු වූ විට එම වතුරත් අපට වැඩිවෙලා ලැබෙන්න ඕනෑ.අපට දැන් වෙලා තිබෙන්නේ 1994 ඉඳලා යලකන්නයේ කුඹුරුවල බඩ ඉරිඟු වගා කරන්න. මේ අසාධාරණය ගැන දිගු කලක සිට අපි වාරිමාර්ග දෙපාර්තමේන්තුවට කරුණු කියනවා.නමුත් ඒ අය මේ ප්‍රශ්නය මග හරිනවා.අපි අහනවා අඩු වූ කුඹුරු අක්කර 96 වතුරවලට මොනවද වුණේ කියලා.ඒ අය මොකුත් කියන්නේ නැහැ. අපට වතුර දීමේදී මේ අසාධාරණ සිදුවෙනවා. වර්තමාන වාරිමාර්ග ඇමැතිවරයාගේ අවධානය මේ කෙරෙහි යොමු වෙන්න ඕනෑ.අක්කර හාරසිය ගණනක කුඹුරුවල වී කොපමණ නිපදවනවද?ඒ නිෂ්පාදනය යල කන්නයෙන් රටට අද අපට දෙන්න බැරි වෙලා තිබෙනවා. මෙය ජාතික අපරාධයක්.අපි ඉල්ලන්නේ යල කන්නය වගා කරන්න. පෙර පරිදි වතුර දෙන්න කියලා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r1203282</link>
    <topic>අඹගමුව ගොඩගෙදර ගමට යන්න පාරක් නෑ</topic>
    <author>ගිනිගත්හේන විශේෂ ජී. ඒ. ගුණසේන</author>
    <content>අඹගමුව ප්‍රාදේශීය ලේකම් කොට්ඨාසයට අයත් ගොඩගෙදර දුෂ්කර ගම්මානය සඳහා මාර්ග පහසුකම් නොමැතිකම නිසා එම ගම්වාසීහු අසීරුවට පත්ව සිටිති.මෙයට වසර කීපයකට පමණ ඉහතදී ගිනිගත්හේන ඇල්ල උඩ මාර්ගයේ අඹතලාව හුලංවංගුව අසල සිට ගොඩගෙදර ගම්මානය දක්වා නව මාර්ගයක් සෑදීම ආරම්භ කරනු ලැබුවත් එය ඉදි කරනු ලැබුවේ මුල් කොටස පමණි.මේ නිසා කදු බෑවුමක් පල්ලමේ පිහිටි එම ගම්වාසීන්හට ගම්වැසියකු රෝගිවූ විට රෝහල්ගත කිරීම සඳහා කඳු බෑවුම ඉහළ මාර්ගයට ඔසවා ගෙන යාමට සිදුව තිබේ.අඩක් තනා ඇති තම ගම්මානයට පිවිසෙන මාර්ගය තනා නිම කර දෙන්නේ නම් තමන්ට එමගින් ඉමහත් සෙතක් සැලසෙන බව ගොඩගදෙර වැසියෝ පවසති.එබැවින් අඹතලාව හුලංවංගුව අසල සිට ගොඩගෙදර දක්වා මාර්ගය තනා නිම කර දෙන මෙන් ප්‍රදේශවාසීහු වගකිවයුත්තන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r1203283</link>
    <topic>ගම්පහ පරිසර නීති කැඩූ 178කටරුපියල් දෙලක්ෂ තිස් හය දහසක් දඩ</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ මූලස්ථාන පොලිසියේ පරිසර ඒකකය මගින් 2011 වසරේදී ගම්පහ ප්‍රාදේශීය ලේකම් කොට්ඨාසයේ පරිසර නීති උල්ලංඝණය කළ පුද්ගලයන් 178 දෙනකු ගම්පහ අධිකරණය හමුවට පමුණුවා දඩ මුදල් වශයෙන් රුපියල් දෙලක්ෂ තිස් හය දහසක් අය කර ගෙන තිබේ.2012 වසර ආරම්භයේ සිට මේ දක්වා පුද්ගලයන්61 දෙනකු අධිකරණය හමුවට පමුණුවා දඩ මුදල් වශයෙන් රුපියල් 40500 ක් ලබාදී ඇති බව ගම්පහ මූලස්ථාන පොලිසියේ පරිසර ඒකකයේ ස්ථානාධිපති පොලිස් පරීක්ෂක එම්. බී. කරුණාරත්න මහතා පැවසීය. ඩෙංගු මර්දන ව්‍යාපෘතිය යටතේ තමා පදිංචි නිවාස අසල පරිසරය අපිරිසුදු අන්දමින් මදුරුවන්ට පහසුවෙන් බෝවීමට හැකි පරිදි පවත්වාගෙන යාම, මහාමාර්ගවලට අපවිත්‍ර ජලය මුදා හැරීම, වැලි ගොඩදැමිම, පස් කැපීම, වාරිමාර්ග වලට විෂ මිශ්‍ර අප ජලය මුදා හැරීම වැනි චෝදනා යටතේ මේ නඩු පවරා තිබේ.පරිසරයට හානිදායක වන බවට මහජනතාවගෙන් අදාළ අංශයට ලිඛිතව හා වාචිකව ලැබෙන පැමිණිලි පරීක්ෂා කිරීමෙන් පසු බොහෝ දෙනකුට එම වැරැදි නිවැරැදි කර ගැනීම සඳහා ලබාදෙන අවස්ථා පැහැර හැරීම නිසා අධිකරණය හමුවට පැමිණ වූ පුද්ගලයන්ද මේ අතර සිටින බව පොලිස් පරීක්ෂක එම්. බී. කරුණාරත්න මහතා කීය.මේ පරීක්ෂණ සඳහා අදාළ අංශයේ පොලිස් සැරයන් 55535 ටී. කේ. රාජපක්ෂ, පොලිස් කොස්තාපල්වරු වන ඊ. එම්. ඊ. ඩබ්ලිව්. තුසිත, කේ. ටී. ගුණරත්න, විජය සහ බණ්ඩාර යන නිලධාරීහු සහාය ලබාදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r1203284</link>
    <topic>පාණදුර ආයුර්වේද වෛද්‍යවරියකගේ නිවෙසින්රන් අබරණ සොරකම් කරලා</topic>
    <author>පාණදුර සමූහ කපිල සෝමරත්න</author>
    <content>පාණදුර ගොරකාන ප්‍රදේශයේ දිංචි ආයුර්වේද වෛද්‍යවරියකගේ නිවසේ සේවිකාවක් ලෙස සේවය කළ කාන්තාවක් විසින් සොරා ගනු ලැබුවා යැයි කියන රුපියල් එක්ලක්ෂ තිස්දහසක් වටිනා රන් අභරණ ගැන පාණදුර උතුරු පොලිසිය පරීක්ෂණ පවත්වීය.සැකකාර සේවිකාව පොලිසිය විසින් අත්අඩංගුවට ගෙන පානදුර මහේස්ත්‍රාත් අධිකරණය වෙත ඉදිරිපත් කෙරුණි.මොරටුවේ පදිංචි එම සැකකාරිය අධිකරණයට කියා සිටියේ රන් වලල්ලක් පමණක් සොරකම් කළ බවය.ස්වාමිදුව තමන්ට මාසික වේනනය නොගෙවූ නිසා එය කළ බවද ඇය පැවසුවාය.සැකකාරිය රක්‍ෂිත බන්ධනාරගත කරන ලෙස පාණදුර මහේස්ත්‍රාත් ආර්. එස්. ඒ. දිසානායක මහතා නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r1203285</link>
    <topic>කෑගල්ල තලාතුඔය හමුදා කඳවුරේ සෙබළෙක් ගංජා තොගයක් සමග අත්අඩංගුවේ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>තලාතුඔය යුද හමුදා කඳවුරේ විශේෂ බළකා සෙබළෙක් ගංජා කිලෝවක් රැගෙන යමින් සිටියදී කෑගල්ල පොලිසිය විසින් අත්අඩංගුවට ගෙන තිබේ.ඇඹිලිපිටියේ සිට කෑගල්ල බලා ධාවනය වෙමින් තිබූ පෞද්ගලික බස් රථයකින් සැකකරු ගංජා තොගයක් රැගෙන පැමිණෙන බවට කෑගල්ල පොලිසියේ දූෂණ මර්දන අංශයට ලැබුණ ඔත්තුවක් මත සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r1203286</link>
    <topic>මතුගම ශාන්ත මේරි පාසල අසලඅතුරු මාර්ගයේ තාප්පය අවදානම්</topic>
    <author>මතුගම සංචාරක</author>
    <content>මතුගම නගර මධ්‍යයේ අලුතින් ඉදි කළ ශාන්ත මේරි පාසල අසල ඇති අතුරු මාර්ගයට යාබද ඇති තාප්පය දැඩි ලෙස අබලන්වී තිබේ. එය කොයි මොහොතේදී හෝ කඩා වැටීමේ අවදානම් තත්ත්වයක පවතී.මේ මාර්ගය අලුතින් කාපට් දමා සකස් කර ඇතත් තාප්පය ඉවත් කිරීමට පියවර ගෙන නොමැත.මාර්ගය දිගේ ඉදි කර තිබුණ පෙට්ටි කඩ නිසා මේ තාප්පය ආරක්ෂා වී තිබුණි.නමුත් එම පෙට්ටි කඩ හැට පහක් ඉවත් කිරීමට පියවර ගැනීමත් සමග මේ අවදානම් තත්ත්වය මතු විය.දහවල් කාලයේ පාසල් දරුවන් විශාල පිරිසක් මේ මාර්ගයේ ගමන් කරති. එවැනි අවස්ථාවක මෙය කඩා වැටුණහොත් මහත් විපතක් සිදුවීමට ඉඩ ඇති බව ප්‍රදේශවාසීහු කියති.තාප්පය අවදානම් තත්වයක පවතින බව සඳහන් නාම පුවරුවක්ද මතුගම ප්‍රාදේශීය සභාවෙන් සවි කර ඇත.නමුත් මේ වෙනුවෙන් කඩිනම් විසඳුමක් ලබා දෙන්නැයි ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r1203287</link>
    <topic>රෙදි වැලක ආරවුල දුරදිග ගිහින්කාන්තාවක් තවත් කතකගේ ගෙල සපා කාලා</topic>
    <author>අත්තනගල්ල විශේෂ ජයවීර සුගතපාල</author>
    <content>තම බෙල්ල සපා කා තුවාල කළැයි කාන්තාවක් තවත් කාන්තාවකට එරෙහිව පවරා තිබු නඩු විභාගයකදී පැමිණිලිකාර කාන්තාව විත්තිකාරිය සමග සමාදානවීමට අධිකරණය ඉදිරියේ පොරොන්දු වීම නිසා රුපියල් පන්දහසක ශරීර ඇප මත සිටි විත්තිකාර කාන්තාව නිදහස් කිරීමට අත්තනගල්ල අතිරේක දිසා විනිසුරු බී. ඩී. ආර්. සිසිර කුමාර මහතා නියෝග කළේය.2011 ජුනි මාසයේ දිනයක වේයන්ගොඩ නගර සීමාවේ නිවාස පේළියක රෙදි වැලක් සම්බන්ධයෙන් වූ ආරවුලකදී තමාගේ බෙල්ල හපා කා තුවාල කළැයි එක් කාන්තාවක් අනෙක් කාන්තාවට එරෙහිව මේ නඩුව පවරා තිබිණි.වේයන්ගොඩ පොලිසියේ සුළු පැමිණිලි අංශය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r1203288</link>
    <topic>හොරණ ජංගම දුරකථනයක් පාසලට ගෙනාසිසුවාට ගුරුවරයාගෙන් ගුටිබැට</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>ගුරුවරයකු තම පාසලේ ශිෂ්‍යයකුගේ මුහුණට හා හිසට පහරදීමෙන් රෝගී වු ශිෂ්‍යයා හොරණ මූලික රෝහලට ඇතුළත් කර ඇති අතර එම සැකකාර ගුරුවරයා හොරණ මූලස්ථාන පොලිසිය මගින් අත්අඩංගුවට ගෙන තිබේ.පහර කෑමට ලක්ව ඇත්තේ හොරණ දොන් පේද්‍රික් මහා විද්‍යාලයේ 13 වසර ඉගෙනුම ලබන සිසුවෙකි. පහරදීම සිදු කළ සැකකාර ගුරුවරයා එම විද්‍යාලයේ විනය කටයුතු හා ශිෂ්‍ය කටයුතු භාර හොරණ දඹර ප්‍රදේශයේ පදිංචිකරුවෙකි.පහරකෑමට ලක්වු ශිෂ්‍යයා පාසලේදී ජංගම දුරකතනයක් පරිහරණය කිරීම පිළිබඳ සැකකාර ගුරුවරයා දුරකථනය ලබාගෙන සිසුවාට පහරදී තිබේ. මේ පිළිබඳව හොරණ මූලස්ථාන පොලිසියේ අපරාධ අංශයේ ස්ථානාධිපති උප පොලිස් පරීක්ෂක නන්දසිරි ගමගේ මහතා ප්‍රධාන පොලිස් කණ්ඩායමක් වැඩිදුරට පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r1203289</link>
    <topic>පොල්ගහවෙල ඈගල්ල-ගොනටුව මාර්ගයයන්න බැරි තරමට අබලන්</topic>
    <author>ඡායාරූපය - පොල්ගහවෙල විශේෂ කරුණාරත්න කළුආරච්චි</author>
    <content>අබලන් තත්ත්වයට පත්වී තිබෙන ඈගල්ල සිට ගොණටුවේ ගෙදර දක්වා ඇති මාර්ගයයි මේ. මේ මාර්ගය සංවර්ධනය කරන ලෙස ප්‍රදේශවාසීහු බලධාරීන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=r12032810</link>
    <topic>ලොකු හාමුදුරුවන්ගේ දුරකතන ඇමතුමටදණ ගසා වැඳ නමස්කාර කරලා</topic>
    <author>බර්ටි ලයනල් උඩුගම්පොළ</author>
    <content>පොල්කඩන සාදිරිස් පනස්වන වියේ පසුවෙයි. බිරිය නිවෙසේ සිටම ආප්ප පිට්ටු වැනි දේ සකස් කර අලෙවි කරමින් මුදල් උපයන්නීය. මේ යුවළ ආදර්ශමත් ලෙසින් සතුටින් දිවි ගෙවති. සමහර අවස්ථාවලදී සාදිරිස් සොයා ගැනීමට නොහැකි වුවහොත් ප්‍රදේශවාසීන්ට පොල් වෙළෙඳ පලෙන් මිලදී ගන්නට සිදුවේ.ඒ නිසාවෙන් ව්‍යාපාරික සිරිල් සාදිරිස්ට ජංගම දුරකතනයක් ලබාදී ක්‍රියාත්මක කිරීමේ ක්‍රමය ද පැහැදිලිවම ඉගැන්වූයේය. දුරකතනය ලැබී ටික දිනක් ගතවූ පසු සාදිරිස්ගේ පෙර පැවැති ලෙන්ගතුකම යටහත් පහත් ගති ක්‍රමයෙන් පහව යන ලකුණු පෙනී ගියේය. මේ වෙනස ගමේ අයට පැහැදිලිව වටහා ගැනීමට එතරම් කලක් ගත නොවීය.දුරකථනය ලබා දුන් සිරිල් දිනක් සාදිරිස් මුණ ගැසීමට පැමිණ සාදිරිස් මම මේ තකහනියක්ම හම්බ වෙන්න ආවේ වැදගත් කතාවක් කියන්න. මේ පෝන් එක උඹට දුන්නෙ රටේ මිනිස්සුන්ට ලොකුකම් පෙන්වන්න නෙවෙයි. උඹේ වැඩ ලේසි කරගන්න. උඹ මේ ගමේ අයට ගෙම්බර් දානවා කියලා මට ආරංචි වුණා. ඒ මිනිස්සු මට බණිනවා. පෝන් අරන් දුන්නා කියලා.සාදිරිස් හිතන්න පන්සලේ ලොකු හාමුදුරුැවෝ කතා කළයි කියලා.උන්නාන්සේට ලොකු සයිස් දැම්මොත් උඹට මොකද වෙන්නේ. පොඩ්ඩක් ඒ ගැන හිතලා වැඩ කරපන්. හෙට උදේ ඇවිත් පොල් ටික කඩල දාපන් කියමින් යන්නට ගියේය.සාදිරිස් මේ ගැන කල්පනා කරමින් යන්නට විය. දුරකථනය නාදවිය.අපේ හාමුදුරුවෝ... නේ.... ඉන්න ඉන්න ...’ ඔහු වහා පා පැදියෙන් බැස වට පිට බලා අසල තිබු ගසකට පා පැදිය හේත්තු කර සොහොන් පිටියේ සොහොන් බැම්ම මත දුරකථනය තබා දුරකථනයේ ශබ්ද විකාශන යතුර තදකරමින් දණ ගසා වැන්දේය. දෑත් එක්කර ගනිමින්,‘අපේ හාමුදුරුවනේ... දැන් මොකක්ද කරන්න ඕනෑ...‘එහෙයි .... එහෙයි ... දැන් මම එනවා...’‘හරි... හරි. මේ දැන්මම එන්නම්’ නැවතත් හිස තෙවරක් බිම තබමින් නමස්කාර කොට යටහත් පහත් ලෙසින් නැගිට පා පැදිය වෙත ගියේය.සාදිරිස්ගේ මේ රංගනය තරුණ පිරිසගේ සවනට හමා ගියේය.සාදිරිස්ගේ දුරකථනය නාදවන සැමවිටම සාදිරිස් මම මේ ලොකු හාමුදුරුවෝ කතා කරන්නේ කියූ සැණින් වහා පා පැදියෙන් බැස දණ ගසා නමස්කාර කර පෙරසේම දුරකථනය හා දොඩමළු වෙයි.තරුණ පිරිසට මෙය මහත් සතුටක් ගෙන දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=s1203281</link>
    <topic>ගාලු තණතිල්ලේ දඟ පන්දු යවන්නන්ගේ දවසක්</topic>
    <author>වර්නන් ගුණසේකර ගාල්ලේ සිට</author>
    <content>දඟ පන්දු යවන්නන්ට රජ දහනක් බවට පත්වූ ගාලු තණතීරුවේ එංගලන්ත කඩුලු 10ක් හා ශ්‍රී ලංකා කඩුලු 7ක් බිඳ වැටුනු පළමු ටෙස්ට් තරගයේ ඊයේ දෙවැනි දිනය නිමා වන විට ශ්‍රී ලංකාව දෙවැනි ඉනිමේදී කඩුලු 5ක් දැවී ලකුණු 84ක් රැස්කර ගෙන සිටියේය. ඒ අනුව ශ්‍රී ලංකාව කඩුලු 5ක් අතැතිව ලකුණු 209කින් තරගයේ පෙරමුණට පිවිස සිටියේය.ශ්‍රී ලංකා පළමු ඉනිම ඊයේ ලකුණු 318කට අවසන් වූ අතර එංගලන්ත පළමු ඉනිම ලකුණු 193කට කෙළවර විය. අති දක්ෂ පන්දු යැවීමක නිරත වූ රංගන හේරත් ලකුණු 74කට කඩුලු 6ක් ලබා ගැනීමට සමත් විය.පිට දඟ පන්දු යවන්නන් වන සුරාජ් රන්දීව් කඩුලු 2ක් හා ග්‍රැහැම් ස්වෝන් කඩුලු 4ක් ද ඊයේ ලබා ගත්හ.පළමු ඉනිමේ අසාර්ථක වූ ලහිරු තිරිමාන්න හා තිලකරත්න ඩිල්ෂාන් යන ශ්‍රී ලංකා ආරම්භක පිතිකරුවෝ ඊයේ දෙවැනි ඉනිමේදීද දුර්වල වීම ක්‍රීඩා ලෝලීන්ගේ මහත් කලකිරීමට හේතු විණි. ආරම්භක පිතිකරුවන් පමණක් නොව පළමු ඉනිමේදී බින්දුවට දැවී ගිය පළපුරුදු පිතිකරු කුමාර් සංගක්කාර ට ද ඊයේ ලබා ගත හැකිවූයේ ලකුණු 14ක් පමණි. පළමු ඉනිමේදී ලකුණු 180ක් ලබා ගත් නායක මහේල ජයවර්ධන ද දෙවැනි ඉනිමේදී ලකුණු 5කට දැවී ගියේය.ස්ටුවර්ට් බ්‍රෝඩ්ගේ තෙවැනි පන්දුව කෙළින් ම කඩුල්ලේ ගැටීමෙන් ඩිල්ෂාන් ලකුණු නොලබා ම දැවී ගිය අතර ඔහු මුහුණ දුන්නේ පන්දු 2කට පමණි. ඒ අනුව දෙවැනි ඉනිමේ දෙවැනි ඕවරයේදී ශ්‍රී ලංකා පළමු කඩුල්ල මුළු ලකුණු 4දී බිඳ වැටිනි. මුළු ලකුණු 8දී තිරිමාන්න (6), ග්‍රැහැම් ස්වෝන්ගේ පන්දුවකට පරාජය විය.තෙවැනි හා සිවුවැනි කඩුලු ලබා ගත්තේද ස්වෝන් ය. ඒ, මහේල හා සංගක්කාරගේ කඩුලු ය. පන්දු රකින්නකු රඳවා නොතිබුනු ‘සිලි පොයින්ට්’ කලාපය වෙත පන්දුව තල්ලු කිරීමට හැකිවන පරිදි පිට දඟ පන්දුවක් බලාපොරොත්තුවෙන් සිටියද මහේල වෙත ආවේ දඟ නොකැවුනු පන්දුවකි. පිත්තේ අග වැදී ගිය උඩ පන්දුව පළමු ‘ස්ලිප්’හි ඇන්ඩර්සන් අල්ලා ගන්නා විට මහේල ලබා ගෙන සිටියේ ලකුණු 5ක් පමණි.සංගක්කාර හා තිලාන් සමරවීර 4 වැනි කඩුල්ල වෙනුවෙන් ලකුණු 27ක් රැස් කරමින් සිටියදී ස්වෝන්ගේ පන්දුවකට ‘ගලී’හි ඉයන් බෙල් වෙත උඩ පන්දුවක් ලබා දෙමින් සංගක්කාර දැවී ගියේය. මුළු ලකුණු ප්‍රමාණය 41යි.සමරවීර හා දිනේෂ් චන්දිමාල් එක්ම මුළු ලකුණු සංඛ්‍යාව 72 දක්වා ගෙන එමින් සිටියදී ස්වෝන් යළිත් ක්‍රියාත්මක විය. ඔහුගේ පන්දුවට ඉදිරියට පැන පහරක් එල්ල කිරීමට යාමේදී සමරවීරගේ පිත්ත පන්දුවට පැරදිනි. කඩුලු රකින මැට් ප්‍රයර් සිනහමුසු මුහුණින් යුතුව කඩුල්ල බිඳ දැමුවේය. පන්දු 74කට මුහුණ දුන් සමරවීර හතරේ පහර 5ක්ද සමගින් ලකුණු 36ක් ලබා ගත්තේය.ඊයේ තරගය නතර කරන විට චන්දිමාල් ලකුණු 17ක් ද, රන්දීව් ලකුණු 2ක් ද ලබා ගෙන නොදැවී ක්‍රීඩා කරමින් සිටියහ.කඩුලු 8කට ලකුණු 289 සිට ඊයේ තරගය ඇරැඹූ ශ්‍රී ලංකාවේ පළමු ඉනිම මිනිත්තු 33ක් ඇතුළත ලකුණු 318කට අවසන් විය. මේ කාලය තුළ යැවුනු ඕවර 6යි පන්දු 3දී ශ්‍රී ලංකාවේ අවසන් කඩුලු 2 ලකුණු 29කට බිඳ වැටිනි. ඊයේ පළමු ඕවරයේදී (ඇන්ඩර්සන්ගේ) ශ්‍රී ලංකාවට ලකුණු 16ක් හිමිවිය.ප්‍රථමයෙන් දැවී ගියේ චානක වෙලගෙදර ය. නායක මහේල ජයවර්ධන සමග 9 වැනි කඩුල්ල වෙනුවෙන් පන්දු 76කදී ලකුණු 54ක සබඳතාවක් ගොඩනගමින් සිටි වෙලගෙදර, ජේම්ස් ඇන්ඩර්සන්ගේ පන්දුවක් කෙළින් ම කඩුල්ලේ වැදීමෙන් දැවී ගියේය. පන්දු 26කට මුහුණ දුන් ඔහු හතරේ පහර 4ක් සමග ලකුණු 19ක් ලබා ගත්තේය.මහේලගේ දැවී යාමත් සමග ශ්‍රී ලංකා ඉනිම අවසන් විය. ශ්‍රී ලංකා ඉනිමේ ප්‍රධාන චරිතය බවට පත්වූ නායක මහේල ලකුණු 180ක් වාර්තා කිරීමට සමත් විය. එය ශ්‍රී ලංකා කණ්ඩායම ලබා ගත් මුළු ලකුණු සංඛ්‍යාවෙන් සියයට 56.6ක ප්‍රමාණයකි. එය අංක 4 ලෙසින් පිටියට පිවිසුනු පිතිකරුවකුගෙන් ඉටුවූ සුවිශේෂ කාර්යභාරයකි. පැය 6කුත් මිනිත්තු මිනිත්තු 34ක් තිස්සේ පන්දු 315කට මුහුණ දුන් මහේලගේ අගනා ඉනිම හතරේ පහර 22ක් හා හයේ පහර 3කින් වර්ණවත් වී තිබිණි. ඇන්ඩර්සන්ගේ පන්දුවකට කඩුලු රකින මැට් ප්‍රයර් අතට උඩ පන්දුවක් දෙමින් මහේල දැවී යාමත් සමග ඇන්ඩර්සන්ගේ කඩුලු 5 සම්පූර්ණ විය. ඕවර 20යි පන්දු 3ක් යැවූ ඔහු ලකුණු 72ක් ලබා දුන්නේය.එංගලන්ත ඉනිමේ පළමු කඩුල්ල දෙවැනි ඕවරයේදී බිඳ වැටෙන විට මුළු ලකුණු සංඛ්‍යාව බින්දුවක් විය. සුරංග ලක්මාල්ගේ පන්දුවකට කඩුල්ල මුවා කරමින් ඇලස්ටෙයාර් කුක් දැවී ගියේය. ඒ අනුව එංගලන්ත කණ්ඩායමේ ශ්‍රී ලංකා සංචාරයේ ටෙස්ට් ලකුණක් ලබා ගැනීමට පෙර ඔවුනට ටෙස්ට් කඩුල්ලක් අහිමි විය.අනෙක් ආරම්භක පිතිකරු නායක ඇන්ඩෲ ස්ට්‍රාවුස් හා ජොනතන් ට්‍රොට් ලකුණු පුවරුවට ලකුණු 40ක් එක් කරමින් සිටියදී ට්‍රොට්, රංගන හේරත්ගේ පන්දුවකට ඉදිරියට පැමිණ පහරක් එල්ල කිරීමට ගත් අසාර්ථක උත්සාහයේදී කඩුලු රකින ප්‍රසන්න ජයවර්ධනගේ ‘ස්ටම්ප්’ කිරීමකින් දැවී ගියේය. ට්‍රොට් ආපසු හැරී තම සීමාවේ පිත්ත දැමීමට ගත් උත්සාහයේදී ප්‍රසන්න හා ගැටී බිම ඇද වැටිනි. එය විශිෂ්ට ගණයේ ‘ස්ටම්ප්’ කිරීමක් විය. එය මේ තරගයේ හේරත්ගේ දෙවැනි ඕවරය විය. ට්‍රොට් ලකුණු 12ක් ලබා ගත් අතර එම ලකුණු වාර්තා වූයේ හතරේ පහරවලිනි.මුළු ලකුණු 43දී ආරම්භක පිතිකරු නායක ඇන්ඩෲ ස්ට්‍රාවුස් දැවී ගියේය. ඔහු දැවී ගියේ හේරත්ගේ පන්දුවකට කඩුල්ල මුවා කිරීමේ වරදට හසුවෙමිනි. අසාඩ් රවුෆ් පිටියේ තරග විනිසුරුවරයා දුන් එම තීරණයට එරෙහිව ස්ට්‍රාවුස් අභියෝග කළද එම දැවී යාම නිරීක්ෂණය කළ තෙවැනි විනිසුරුද කළින් තීරණය අනුමත කළේය. එය මේ තරගයේ හේරත්ගේ තෙවැනි ඕවරය වූ අතර ස්ට්‍රාවුස් දැවී ගියේ ‘ස්වීප්්’ පහරක් එල්ල කිරීමට ගොසිනි. පන්දු 40කට මුහුණ දුන් එංගලන්ත නායකයා හතරේ පහර 2ක් සමග ලකුණු 26ක් ලබා ගත්තේය.දිවා ආහාරය සඳහා තරගය නතර කරන විට එංගලන්තය කඩුලු 3කට ලකුණු 57ක් රැස්කර ගෙන සිටියේය. යළි තරගය ආරම්භ වීමෙන් පසුව යැවුනු දෙවැනි ඕවරයේ පළමු පන්දුවේදී එංගලන්ත සිවුවැනි කඩුල්ල බිඳ වැටිනි. එවර දැවී ගියේ කෙවින් පීටර්සන් (3)ය. චානක වෙලගෙදරගේ පන්දුව පිත්තේ අග වැදී පිට ඉන්නේ ගැටීමෙන් ඔහු මුළු ලකුණු 65දී දැවී ගියේය.අනතුරුව, ඕවර 15ක් ඇතුළත එංගලන්ත කණ්ඩායමේ කඩුලු 3ක් බිඳ වැටිණි. මැට් ප්‍රයර් (7), සමිත් පටෙල් (2) හා ස්ටුවර්ට් බ්‍රෝඩ් (28) දැවී ගිය පිතිකරුවන් වූ අතර මේ තිදෙනා ම දැවී ගියේ හේරත්ගේ පන්දුවලට කඩුල්ල මුවා කිරීමේ වරදට හසුවෙමිණි.ප්‍රයර්ගේ දැවී යාම ශ්‍රී ලංකාව ලබා ගත්තේ තෙවැනි විනිසුරු මාර්ගයෙනි. බ්‍රෝඩ්, පිටියේ තරග විනිසුරු දුන් දැවී යාමේ තීරණයට එරෙහිව අභියෝග කළද තෙවැනි විනිසුරුගේ තීරණය ද එය ම විය.මුළු ලකුණු 157දී එංගලන්ත 8 වැනි හා 9 වැනි කඩුලු බිඳ වැටිනි. එම කඩුලු ලබා ගත්තේ සුරාජ් රන්දීව් හා හේරත් ය. හතරේ පහර 6කින් ලකුණු ලබා ගත් ග්‍රැහැම් ස්වෝන්, රන්දීව්ගේ පන්දුවකට තිලකරත්න ඩිල්ෂාන් වෙත උඩ පන්දුවක් දෙමින් දැවී ගිය අතර හේරත්ගේ පන්දුවක් කෙළින් ම කඩුල්ලේ ගැටීමෙන් බෙල් දැවී ගියේය. එංගලන්ත ඉනිමේ වැඩිම ලකුණු ලබා ගත් පිතිකරුවා වූ බෙල් පන්දු 87කින් ලකුණු 52ක් රැස් කළේය. හතරේ පහර 8ක් හා හයේ පහරක් ඊට ඇතුළත්ව තිබිණි. බෙල් හා ස්වෝන් 8 වැනි කඩුල්ල වෙනුවෙන් පන්දු 45කදී ලකුණු 35ක් එක් කළහ.ඇන්ඩර්සන් හා මොන්ටි පනීසාර් (13) අවසන් කඩුල්ල වෙනුවෙන් ලකුණු 36ක සබඳතාවක් ගොඩනැගූහ. රන්දීව්ගේ පන්දුවකට කඩුල්ල මුවා කරමින් පනීසාර් දැවී යාමත් සමග ඊයේ පෙරවරු 10.45 ට ඇරැඹුනු එංගලන්ත පළමු ඉනිම ඕවර 46යි පන්දු 4කට පසුව පස්වරු 2.45 ට අවසන් විය. ඇන්ඩර්සන් හතරේ පහර 4ක් සමග නොදැවී ලකුණු 23ක් ලබා ගත්තේය.එංගලන්තය පළමු ඉනිමේදී ලකුණු 193ක් රැස් කළ අතර ඒ අනුව ඔවුන් පළමු ඉනිමේ ශ්‍රී ලංකාවට වඩා ලකුණු 125ක් පසුපසින් සිටියේය. කඩුලු 6කට ලකුණු 92 සිට එම ඉනිම ඒ තරමට හෝ ගොඩගත්තේ ඔවුන්ගේ පසුපෙල පිතිකරුවන්ය. එංගලන්ත පිතිකරුවන් 6 දෙනෙකු ම දැවී ගියේ කඩුල්ල මුවා කිරීමේ වරදට හසුවෙමිනි. අති විශිෂ්ට පා දඟ පන්දු යැවීමක නිරත වූ රංගන හේරත් ඕවර 19ක් යවමින් ලකුණු 74කට කඩුලු 6ක් ලබා ගත්තේය. පිට දඟ පන්දු යවන සුරාජ් රන්දීව් ලකුණු 26කට කඩුලු 2ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=s1203282</link>
    <topic>පාකිස්තාන-ඔස්ට්‍රේලියාඑක්දින ක්‍රිකට් තරගාවලියඅගෝස්තුවේ ශ්‍රී ලංකාවේදී</topic>
    <author>පි‍්‍රන්ස් ගුණසේකර</author>
    <content>පාකිස්තානය හා ඔස්ට්‍රේලියාව අතර විස්සයි-20 තරග තුනක් හා තරග 5 කින් සමන්විත එක්දින ක්‍රිකට් තරගාවලිය ලබන අගෝස්තු මාසයේ ශ්‍රී ලංකාවේදී පැවැත්වීමට කටයුතු යොදා ඇත.මේ තරගාවලිය පාකිස්තානයේ පැවැත්වීමට කලින් සැලසුම්කර තිබුණද ඔස්ට්‍රේලියාව පාකිස්තානයට යෑමට අකමැත්ත පළකර ඇති හෙයින් මධ්‍යස්ථ රටක් ලෙස ශ්‍රී ලංකාව තෝරා ගෙන ඇත.වසර 2009 දී පාකිස්තානයේ ලාහෝර් නුවර දී ත්‍රස්තවාදීන් පිරිසක් ශ්‍රී ලංකා ක්‍රිකට් ක්‍රීඩකයන්ට වෙඩි තැබීමේ සිද්ධියෙන් පසු ජාත්‍යන්තර ක්‍රිකට් කවුන්සිලය මගින් අන්තර්ජාතික ක්‍රිකට් තරග එරට පැවැත්වීම තහනම් කෙරුණි.මේ හේතුවෙන් පාකිස්තානය සමග පැවැත්වෙන ජාත්‍යන්තර ක්‍රිකට් තරග වෙනත් රටක පැවැත්වීමට සිදුව තිබේ.ශ්‍රී ලංකා ක්‍රිකට් ලේකම් නිශාන්ත රණතුංග හා පාකිස්තාන ක්‍රිකට් අධ්‍යක්ෂ ඉන්ටිකාබ් අලාම් යන මහත්වරු මේ තරගාවලිය පැවැත්වීම පිළිබඳ සාකච්ඡා පවත්වා තිබේ. එහි අවසන් තීරණ උදෙසා පාකිස්තාන ක්‍රිකට් අධ්‍යක්ෂවරයා ලබන සතියේ දී ශ්‍රී ලංකාවට පැමිණීමට නියමිතය.”පාකිස්තානය හා ඔස්ට්‍රේලියාව අතර ක්‍රිකට් තරගාවලිය ශ්‍රී ලංකාවේ පවත්වන්න තීරණය කළේ වෙළඳ ප්‍රජාව හා ක්‍රිකට් ක්‍රීඩාව යන කරුණු දෙකම සැලකිල්ලට ගෙනයි.අපේ මේ තීන්දුවට ඔස්ට්‍රේලියා ක්‍රිකට් ආයතනයේ අකමැත්තක් නෑ.” පාකිස්තාන ක්‍රිකට් අධ්‍යක්ෂකවරයා මාධ්‍ය වෙත සඳහන් කළේය. මේ පිළිබඳව ශ්‍රී ලංකා ක්‍රිකට් ලේකම් නිශාන්ත රණතුංග මහතා සඳහන් කළේ පාකිස්තාන ක්‍රිකට් පාලක මණ්ඩලය කළ ඉල්ලීමට පූර්ණ සහය පළ කිරීමට බලාපොරොත්තු වන බවයි. ”බොහෝ දුරට අගෝස්තු මාසයේ තරගාවලිය පැවැත්වෙනවා. දින වකවානු තීරණය කිරීම ඉදිරියේ සිදුවෙනවා.” රණතුංග මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=s1203283</link>
    <topic>රකුසු වෙදැදුරෙක් කුරුණෑගල සිටියි</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>ක්‍රීඩක ක්‍රීඩිකාවන්ට තහනම් උත්තේජක ලබා දෙන වෛද්‍යවරයෙක් කුරුණෑගල නගරයේ සිටින බැව් වයඹ පළාත් සෞඛ්‍ය හා ක්‍රීඩා අමාත්‍යාංශය අනාවරණය කරයි.මෙම තහනම් උත්තේජක පාවිච්චි කිරීමෙන් වලකින ලෙස ක්‍රීඩක ක්‍රීඩිකාවන්ගෙන් සහ ඔවුන්ගේ පුහුණුකරුවන්ගෙන් වයඹ පළාත් සෞඛ්‍ය හා ක්‍රීඩා අමාත්‍යංශය ඉල්ලීමක් කරයි.පසුගිය වසරේ තහනම් උත්තේජක භාවිත කළ ක්‍රීඩක ක්‍රීඩිකාවන් බොහෝ දෙනෙක් ක්‍රීඩා අමාත්‍යාංශය මගින් කරන ලද සමීක්‍ෂණ වාර්තාවකින් හෙළිදරව් කරගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=s1203284</link>
    <topic>ගාලු ටෙස්ට් ක්‍රිකට් තරගය නරඹන්නපාසල් හා දේශීය ක්‍රීඩකයන්ට නොමිලේ ටිකට්</topic>
    <author>පි‍්‍රන්ස් ගුණසේකර</author>
    <content>ගාලු ජාත්‍යන්තර ක්‍රීඩාංගණයේ දැන් පැවැත්වෙන ශ්‍රී ලංකා - එංගලන්ත පළමු ටෙස්ට් ක්‍රිකට් තරගය නැරැඹීමට ගාල්ල අවට පාසල් සිසුන්ට හා දේශීය ක්‍රිකට් ක්‍රීඩකයන්ට දිනපතා නොමිලේ ප්‍රවේශපත් නිකුත් කරන බව ශ්‍රී ලංකා ක්‍රිකට් ලේකම් නිශාන්ත රණතුංග මහතා පවසයි.ගාල්ල ක්‍රිකට් සංගමය හා අනුබද්ධ ක්‍රීඩා සමාජ හරහා නොමිලේ ප්‍රවේශපත් නිකුත් කිරීමට කටයුතු කර ඇති හෙයින් ගාල්ල අවට පාසල් දරුවන්ට හා ක්‍රිකට් ක්‍රීඩකයන්ට කිසිදු අසාධාරණයක් සිදු නොවන බව රණතුංග මහතා අවධාරණය කරයි.ටෙස්ට් තරගයේ මුල් දින දෙකේදී ප්‍රවේශපත් සියල්ල අවසන්ව පේ‍්‍රක්‍ෂකාගාර පිරී පවතින්නේ යැයි නිශාන්ත රණතුංග මහතා ‘දිනමිණ’ ට පැවැසීය. “එංගලන්ත සුදු ජාතිකයන් දහස් ගණනින් තරගය නැරඹීමට පැමිණ සිටිනවා. ප්‍රවේශපත් මිලදී ගැනීමට එංගලන්ත ජාතිකයන්ගේ ඉල්ලුම වැඩියි. මේ හේතුව නිසා මිල ඉහළ යෑම සිදුවෙනවා.”“අනෙක් කරුණ ශ්‍රී ලංකා ක්‍රිකට් ආයතනයට ආදායම් අවශ්‍යයි. ක්‍රිකට් ක්‍රීඩාව ඉදිරියට එද්දී ආදායම් වැඩිවීම අනිවාර්යයෙන්ම සිදුවිය යුත්තක්. මේකෙන් දේශීය නරඹන්නන්ට කිසිදු අසාධාරණයක් වෙන්නේ නෑ. ශ්‍රී ලංකා ක්‍රිකට් ආයතනය දේශීය ක්‍රීඩා ලෝලීන්ට ඉතා හොඳ පහසුකම් ලබාදීමට ක්‍රියාකර තිබෙනවා.” නිශාන්ත රණතුංග මහතා පැවැසීය.ශ්‍රී ලංකාව හා එංගලන්තය අතර ශ්‍රී ලංකාවේදී පැවැත්වෙන ටෙස්ට් තරගයක් නැරැඹීම සඳහා එංගලන්ත ජාතිකයන් දිනකට පවුම් 25ක් 30ක් අතර වැය කරන අතර එංගලන්තයේදී ටෙස්ට් තරගයක් නැරැඹීම සඳහා දිනකට පවුම් 75ක් 80ක් වැය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=s1203285</link>
    <topic>රාජ්‍ය සේවා වොලිබෝල් සූරතාව බන්ධනාගාරයට</topic>
    <author/>
    <content>අවරුදු 40 න් ඉහළ සහ 50 න් ඉහළ පිරිමි වොලිබෝල් සූරතා සහ අවුරුදු 35 න් ඉහළ කාන්තා වොලිබෝල් සූරතා සමඟ රාජ්‍ය සේවා වොලිබෝල් තරගාවලියේ සමස්ත සූරතාව දිනාගැනීමට බන්ධනාගාර දෙපාර්තමේන්තුව සමත් විය.පසුගියදා ක්‍රීඩා අමාත්‍යාංශ ක්‍රීඩා පිටියේදී පැවැති මේ තරගාවලියේ 50 න් ඉහළ (පිරිමි) සූරතාව දිනූ බන්ධනාගාර පිලට ජයන්ත සේනාධීර (නායක) ලෙස්ලි ගුණවර්ධන, කේ. ඒ. සී. ප්‍රනාන්දු, ජී. එන්. ඩී. ජයසූරිය, එල්. එච්. ඒ. මෛත්‍රීපාල, නිමල් වල්පොළ කරුණාදාස ක්‍රීඩා කළ අතර 40 න් ඉහළ පිරිමි වොලිබෝල් සූරතාව දිනූ කණ්ඩායමට එස්. එම්. බන්දුජීව (නායක) ජී. ඩී. කේ. කරුණානායක, කේ. පී. විමල්සිරි, ජී. ටී. ගමගේ, එන්. පී. පී. සමරක්කොඩි, ටී. එස්. ජයරත්න, පී. එන්. ඩී. ජයසූරිය, ලලිත් බණ්ඩාර, එල්. එච්. ඒ. මෛත්‍රීපාල, ඩබ්. ඒ. සේනාධීර ඇතුළත් වූහ.අවුරුදු 35 න් ඉහළ කාන්තා වොලිබෝල් සූරතාව දිනූ කණ්ඩායමට අයේෂා තුෂාරි (නායිකා) ප්‍රියානි මල්ලිකා, සුදර්ශනී චමිලා විල් අමුණ, නවෝද් පීරිස්, රොෂාන්ති වීරකෝන්, සමන් එරන්දති, කුමුදු එල්ලාවල ක්‍රීඩා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=s1203286</link>
    <topic>සය සමාජික ක්‍රිකට් 31දා හිගුරක්ගොඩ දී</topic>
    <author>පොලොන්නරුව දිසා සමූහඇම්. පී. සරත්</author>
    <content>හිගුරක්ගොඩ ප්‍රාදේශීය සභාව සංවිධානය කරන හිගුරක්ගොඩ ප්‍රාදේශීය සභා අභියෝග කුසලාන දිවා රාත්‍රි සය සමාජික ක්‍රිකට් තරගාවලියක් මාර්තු 31 සහ අප්‍රේල් 01 වැනිදා ජයන්තිපුර මහජන ක්‍රීඩාංගණයේදී පැවැත්වේ. සූරතාවට රුපියල් 30,000 අනුසූරතාවට රුපියල් 20,000 ඇතුළු තවත් තෑගි පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=f1203281</link>
    <topic>චෝදනා එපා !කළ යුතු දේඅපි දන්නවා</topic>
    <author/>
    <content>ජගත් මානව හිමිකම් කවුන්සිලයේ දී ඉදිරිපත් වූ ශ්‍රී ලංකාවට එරෙහි මානව හිමිකම් යෝජනාව සම්බන්ධයෙන් මහින්ද සමරසිංහ මහතා ජිනිවා සමුළුවේදී දැක්වූ අදහස් ඇසුරින් මේ ලිපිය සැකසිණි.ජගත් මානව හිමිකම් කවුන්සිලයට අප රට සම්බන්ධයෙන් ඉදිරිපත් කරන ලද කෙටුම්පත් යෝජනාව සම්බන්ධයෙන් අපගේ ස්ථාවරය පැහැදිලි කිරීමට අවස්ථාවක් ලබාදීම සම්බන්ධයෙන් ඔබතුමියට ස්තූතිවන්ත වෙමි.මේ අවස්ථාවේදී පමණක් නොව, පසුගිය වසර කිහිපය තුළම මෙම කවුන්සලයේ සියලු දෙනා සමඟම නිරතුරුව සහ පැහැදිලිව කටයුතු කිරීම සම්බන්ධයෙන් ශ්‍රී ලංකාව පරමාදර්ශයක් වූ බවට මෙම කවුන්සලයේ බොහෝ දෙනෙක් එකඟ වනු ඇත. අප මෙවැනි අන්තර් ක්‍රියාකාරිත්වයකට යොමු වුයේ ස්වේච්ඡාවෙනි.එසේ කටයුතු කිරීම, යුද ගැටුම්වලින් අනතුරු එක්තරා කාල සීමාවකට සීමාවුවක් ද නොවීය. ලොව සිටින ඉතාම බිහිසුණු ත්‍රස්තවාදී කණ්ඩායමක් සමඟ දිගු කාලයක් තුළ පැවැති සන්නද්ධ අරගලයේ උඝ්‍රතම අවස්ථාවලදීත් එම කටයුතු ඉදිරියට ගෙන ගියෙමු.විනිවිද පෙනෙනසුළු තොරතුරු බෙදා හදා ගැනීමක් අප සිදු කළේ ජාත්‍යන්තර ප්‍රජාවේ සාමාජිකයෙක් වශයෙන් අප තුළ වූ වගකීමේ හැඟීම නිසයි.එසේ සිදු කරනු ලැබුවේ මෙම කවුන්සලයට සහ බාහිර ලෝකයට විකෘති කළ තොරතුරු සහ සාවද්‍ය තොරතුරු ලබාදීම අරමුණු කරගත් විධිමත් සහ සංවිධානාත්මක ව්‍යාපාරයක් දියත් කර තිබූ අතරවාරයේදීයි. සභාපතිතුමියනි, මේ ආකාරයට ක්‍රියාකාරී අන්දමින් මින් ඉදිරියටත් අප කටයුතු කරන බව සහතික කරනු කැමැත්තෙමි.මේ ආකාරයේ ආදර්ශමත් අන්තර් ක්‍රියාකාරීත්වයක් තිබියදීත් වසර 2009 දී පැවැති මෙම කවුන්සලයේ විශේෂ සැසිවාරයේ දී ගන්නා ලද පැහැදිලි සහ තීරණාත්මක තීරණය පිළිබඳ තවමත් පසුතැවිලිවන්නේ යැයි අප විශ්වාසකරන ඇතැම් අය ශ්‍රී ලංකාව ඉලක්ක කොට කටයුතු කරයි.විශේෂයෙන්ම එදා මෙදා තුර ශ්‍රී ලංකාව අඛණ්ඩව දියුණුවක් පෙන්නුම් කර ඇති හෙයින් වසර 2009 තීරණයට පටහැනිව කටයුතු කිරීමේ මෙම උත්සාහය පිළිගත නො හැකිය. අතීත සිද්ධීන් පදනම් කරගෙන සම්මත කරගන්නා මෙවැනි යෝජනාවක් තුළින්, මෙම කවුන්සලය විනිශ්චය සභාවක ස්වරූපයට පත්වනු ඇත. එමගින් මෙම කවුන්සිලයට සීමාවකින් තොරව පසුගිය සිද්ධීන් යළි හාරා ඇවිස්සීමට ඉඩකඩ සැලසෙන හෙයින් , සෙසු බොහෝ රටවලටද බලපෑමක් ඇති විය හැකිය.සභාපතිතුමියනි, වීදුරු ගෙවල්වල සිටින අය ගල් ගැසීමට පෙර පරීක්‍ෂාකාරිවිය යුතුය යන ඔවදන සිහිපත් කරනු කැමැත්තෙමි.වෙනත් ඕනෑම ජාතියක් මෙන්ම අපත් රටේ ඉතිහාසය, උරුමය සහ වටිනාකම් පෞඪත්වයෙන් සලකන ජාතියකි. ජාත්‍යන්තර ප්‍රජාවේ සාමාජිකයෙක් වශයෙන් අපගේ වගකීම් පිළිබඳ ඉතා බැරෑරුම් ලෙස සලකන්නෙමු. එමනිසා බහු - සංස්කෘතික, බහු- භාෂණ, බහු – ආගමික සහ බහු - වාර්ගික, රටක් වශයෙන් ශ්‍රී ලංකාව තිරසාර සාමය, ප්‍රතිසන්ධානය සහ එක්සත්කම රැකගැනීමට විශේෂ සැලකිල්ලක් දක්වයි.වසර 30 ක පමණ දිගු කාලයක් තුළ පැවැති අස්ථාවරත්වය සඳහා ප්‍රචණ්ඩත්වයෙන් අනතුරුව අප රට ස්ථාවරත්වය සහ සාමය අත්පත් කර ගෙන ඇත.වසර තුනක් පමණ කෙටි කාලයක් තුළ අප අත්කරගත් පැහැදිලි ප්‍රගතිය, තවදුරටත් තහවුරු කරගැනීමට අපට තව කාලයක් ලබාදිය යුතු වේ.මෙවැනි පදනම් රහිත, අනවශ්‍ය, කාලෝචිත නොවන කෙටුම්පත් යෝජනාවකට අපට අනිවාර්යයෙන්ම මුහුණදීමට සිදුව ඇත්තේ මෙවන් පරිසරයක් තුළයි. මානව හිමිකම් කවුන්සලයේ වැදගත් ප්‍රතිපත්ති පැහැදිලිවම උල්ලංඝනය කරන හානිකර කරුණු කිහිපයක්ම එම යෝජනාවේ අන්තර්ගතය. එමඟින් මගේ රටට පමණක් නොව, තවත් බොහෝ රටවලට අහිතකර බලපෑම් ඇති විය හැකිය.මෙවැනි යෝජනාවක් පිළිනොගැනීමට අප ප්‍රතිපත්තියක් වශයෙන් තීරණය කළේ ඒ නිසයි.එමෙන්ම මෙම කවුන්සලය විසින් නරක පූර්වාදර්ශයක් ලබා නොදෙන බව තහවුරු කිරීම ද අපේ උත්සාහයයි.මෙම කාරණාව පිළිබඳ අද අපි ගන්නා ක්‍රියාමාර්ගය, මානව හිමිකම් ප්‍රවර්ධනයට සහ ආරක්ෂා කරගැනීමට බෙහෙවින්ම පරිබාහිර වූ,දේශපාලනමය නොවන්නේ නම් හුදෙක්ම පටු න්‍යාය පත්‍ර මෙම කවුන්සලය තුළ රජ කිරීමට අවසර ලබාදෙන්නේ ද නැද්ද යන්න තීරණය කරනු ඇත.මෙම කෙටුම්පත් යෝජනාව දෙස අප බලන විට, එය මානව හිමිකම් කවුන්සලයේ පදනම වන, සාර්වත්‍රිත බව, අපක්ෂපාති බව, සහයෝගිතාව, හුදෙකලා කොට කටයුතු නොකිරීම, විෂය නිශි‍්‍රත බව යන මූලධර්මයන්ට පටහැණි බව පැහැදිලිය.අප අපගේ හෘද සාක්ෂියට එකඟව කටයුතු කරන්නේ නම්, මෙවැනි යෝජනාවක් තුළින් ශ්‍රී ලංකවට අවධානය යොමු කිරීම සහ විවේචන එල්ල කිරීම සාධාරණ නොවන බව තීන්දු කිරීමට අපහසු නැත. පරිසමාප්ත ප්‍රතිසන්ධානයක් අත්පත් කරගැනීමට අපට තවත් කාලයක් ඉල්ලා සිටීම පැහැදිලිවම සාධාරණ බව අප තරයේ කියා සිටින්නෙමු.යම් ගැටලුවක් විසඳීමට බාහිර යාන්ත්‍රණයක් යොදා ගැනීමට පෙර මුලින්ම දේශීය පිළියම් යොදා ඒ සියලුම ප්‍රයත්න අහෝසි වී ඇත්නම් පමණක් බාහිර යාන්ත්‍රණයකට ඉඩකඩ සලසා දිය යුතුය යන ජාත්‍යන්තර නීතියේ ප්‍රතිපත්තිවලටද මෙම යෝජනාව පටහැණිය. ශ්‍රී ලංකාවේ තත්ත්වය සම්බන්ධයෙන් සලකා බලන කළ, දේශීය යාන්ත්‍රණයේ වාර්තාව නිකුත් වී දැනට ගත වී ඇත්තේ මාස තුනක් පමණි.එමනිසා මේ අවස්ථාවේ දී දේශීය ක්‍රියාවලියට අදාළ අපගේ ඇපකැපවීම සම්බන්ධයෙන් මෙම කවුන්සලය පූර්ව - විනිශ්චයක් ලබාදීම සාධාරණ ද? අනවශ්‍ය ඇඟිලි ගැසීම්වලින් තොරව මෙම ප්‍රතිසන්ධාන ක්‍රියාදාමය අඛණ්ඩව කරගෙන යාමට අපට කාලවේලාව සහ අවකාශය ලබා දිය යුතු නොවන්නේ ද?යෝජිත ආකාරයේ බලපෑමක් කිරීම මෙම කවුන්සලය විසින් පිළිගනු ලැබුවහොත්, දේශීය ක්‍රියාදාමයක් තුළින් නිදහසේ ප්‍රතිඵල අත්කර ගැනීමට නොහැකි වනු ඇත. ඒ වෙනුවට බාහිර යාන්ත්‍රණයක් බලහත්කාරයෙන් පැටවීම සාමාන්‍ය සිරිත බවට පත්වනු ඇත.සභාපතිතුමියනි තම රටේ ස්වෛරී වගකීම් අතහැර සිය ජනතාවගේ උපරිම යහපත උදෙසා, ස්වාධීන රටවල් ඉටුකරන සේවා පාවා දීමට මෙහි රැස්ව සිටින රටවල නියෝජිතයන් එකඟ වන්නේද යන ප්‍රශ්නය විමසනු කැමැත්තෙමි.එක්සත් ජාතීන්ගේ ප්‍රඥප්තියට අනුකූලතාව දක්වමින්, නිශ්චිත රටක් ඉලක්ක කොට යෝජනා ඉදිරිපත් කිරීම පිළිබඳ මෙම කවුන්සලයේ නියෝජිතයන් බොහෝ දෙනෙක් ප්‍රතිපත්තිමය ස්ථාවරයක් මත පිහිටුවා කටයුතු කර ඇති බව අපි දන්නෙමු. අප ඉදිරියේ ඇති මෙම යෝජනාව ඉහත කී ප්‍රතිපත්තිමය ස්ථාවරයට අනුකූල නොවන බව පැහැදිලි ය. එමනිසා එම ප්‍රතිපත්තිමය ස්ථාවරය අගය කරන සියලුම රටවලින් අප ඉදිරියේ ඇති යෝජනාවට එරෙහිව ඡන්දය දෙන ලෙස ඉල්ලා සිටිමි.සමස්තයක් වශයෙන් ශ්‍රී ලංකාවේ තත්ත්වය පිළිබඳ විෂය නිශි‍්‍රත ආකාරයට සැලකිල්ල යොමු කොට දැනටමත් දියත් කොට ඇති ප්‍රතිසන්ධාන ක්‍රියාදාමය නිම කිරීමට අප රටේ ජනතාවට අවකාශය සලසන ලෙස මෙම කවුන්සලයේ සාමාජිකයන්ගෙන් ඉල්ලා සිටිමි.මීට ඉහත දීත් සිරිත් පරිදි කළ ආකාරයටම ප්‍රතිසන්ධාන ක්‍රියාදාමයේ ප්‍රගතිය පිළිබඳ ස්වේච්ඡාවෙන්ම මින් ඉදිරියටත් තොරතුරු සපයන්නෙමු. මේ සම්බන්ධයෙන් ජගත් මානව හිමිකම් කවුන්සලය සාමාන්‍යයෙන් අනුගමනය කරන කි‍්‍රයාදාමය වාරිකව සමාලෝචනයක් කිරීමයි. එයට පටහැණි ක්‍රියාකළ යුතු නොවේ.අප රටේ දේශීය යාන්ත්‍රණය තුළින් කර ඇති නිර්දේශ ක්‍රියාත්මක කිරීමට සාධාරණ කාල සීමාවක් ලබා නොදී ඉහත කෙටුම්පත් යෝජනාව තුළින් ස්වෛරී සහ ස්වාධින රටක අරමුණ ඇපකැපවීම සහ හැකියාව පිළිබඳව මෙම කවුන්සලයට ඉදිරිපත් කර ඇති කෙටුම්පත් යෝජනාව මඟින් සැක සංකා මතු කිරීමට ප්‍රයත්න දරා තිබේ. එමෙන්ම එකී යෝජනාවෙන් ප්‍රතිසන්ධාන ක්‍රියාවලිය තුළින් මෙතෙක් ගෙන ඇති පියවර සහ ලබා ඇති ප්‍රගතිය පිළිගැනීමට අපොහොසත් වී ඇත. මෙයින් පෙනී යන්නේ, දේශීය ක්‍රියාදාමයේ නිර්දේශ සපුරාලීමට අප රජයට ඉඩප්‍රස්ථාව ලැබීමටත් පෙර, අප රජයේ අපේක්‍ෂාවන් පිළිබඳ මෙම කවුන්සලය පූර්ව විනිශ්චයක් ලබා දී සාකච්ඡාවට බදුන්කර අවසන් නිගමනයකට එළඹ ඇති බවයි.තවද, මෙම යෝජනාව සම්මත කරනු ලැබුවහොත්, යම් රටක් විසින් දේශීය බල අධිකාරියෙන් විනිශ්චයක් ලබා දිය යුතු කරුණු සම්බන්ධයෙන් බාහිර මැදිහත්වීමක් නොකළ යුතුය යන ප්‍රතිපත්තිය හෑල්ලුවට ලක්වනු ඇත.අදාළ යෝජනාව සම්මත වුවහොත්, ශ්‍රී ලංකාවේ දැනටමත් ක්‍රියාත්මකවන ක්‍රියාදාමයට වැඩි අගයක් ලබා නොදෙනු ඇත. ඇත්ත වශයෙන්ම, එමඟින් සෘණාත්මක ප්‍රතිඵල අත්වීමට බොහෝදුරට ඉඩකඩ ඇත. මෙම කාලෝචිත නොවූ, අනවශ්‍ය යෝජනාවටම බලහත්කාරයෙන් සහාය ලබාගැනීමට උපරිම පීඩනයක් යොදන අය ඒ හා සබැඳී වගකීම් පිළිබඳ සිහියේ තබාගත යුතුව ඇත.අපගේ මව් රටේ ස්වෛරීබව, සහ ස්වාධීනත්වය ආරක්ෂාකර ගැනීමට ශ්‍රී ලංකා රජය උපරිම උත්සාහයෙන් කටයුතු කරනු ඇති බව සහහතික කරමි. පරම අධිෂ්ඨානයෙන් සහ එක්සත් ක්‍රියාදාමයක් තුළින් ත්‍රස්තවාදය පරාජය කළ ආකාරයටම අපගේ අනාගත දැක්ම පිළිබඳ විශ්වාසය තබා ඇති සෑම සියලු ශ්‍රී ලාංකිකයෙක්ටම සමානත්වයෙන්, ගෞරවනීය ආකාරයට, සාධාරණ සහ පිළිගැනීමකින් යුතුව ජීවත්වීමට අවකාශය ලබාදීමට අප ඇප කැප වන්නෙමු. මෙම වගකීම පිළිබඳ අන් කිසිවෙකුත් අපට සිහිපත් කරවීමට අවශ්‍ය නොවන බව ද කියනු කැමැත්තෙමි.මෙම යෝජනාව එල්ල කර ඇති රට වශයෙන් මෙම කවුන්සලයේ සැලකිල්ලට යොමුකර ඇති යෝජනාව ශ්‍රී ලංකාවට පිළිගත නොහැකි බව අවසාන වශයෙන් සඳහන් කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=f1203282</link>
    <topic/>
    <author>ශ්‍යාමා සමරසිංහ</author>
    <content>ඔහු වඩාත් ප්‍රකට නාට්‍යකරුවෙක් ලෙසයි. අන්ගාරා ගඟ ගලා බසී, චෙරි උයන, හිරු නැති ලොව, හස්තිරාජ මහත්තයා, ආඩි රැළේ නාඩගම ඔහු කළ පරිවර්තන නාට්‍යයන්ය. ඊට අමතරව ඔහු නවකතාකරුවෙකි. කෙටිකතා කරුවෙකි. පරිවර්තකයෙකි. ස්වතන්ත්‍ර මුද්‍රිත නාට්‍යකරුවෙකි. ළමා ග්‍රන්ථ රචකයෙකි. මේ ආදි ආකාරයේ ක්‍ෂේත්‍ර රැසකම සිය නිර්මාණ ප්‍රතිභාව පෙන්වූ ඔහු අද පූර්ණ කාලීන ලේඛකයෙකි. ඔහු ලියූ අලුත්ම ග්‍රන්ථය ‘බොල් පොළොව - නිල් අහස’ය. ගොවි ජනයාගේ සත්‍ය පැවැත්මේ ශෝකාන්තය දිග හැරෙන මෙය කතුවරයාගේ වෙනත් කෘති හා සසඳා බැලූ කළ හැරවුම් ලක්‍ෂයකි.මෙය මාර්තු මස 28 දා එනම් (අද) දින පස්වරු 4.00 ට කොළඹ ජාතික පුස්තකාල හා ප්‍රලේඛන සේවා මධ්‍යස්ථානයේදී දොරට වඩී. මේ කතා බහ දිග හැරෙන්නේ ඒ වෙනුවෙනි.“පුත්තු හතර දෙනෙක් ඉන්නවයි කියන්නෙ, ඇත්තු හතර දෙනෙක් ඉන්නවා වාගෙයි කියල කතාවක් තියෙනවා නොවැ. ඉතින් කොල්ලනේ, උඹලා හතර දෙනා එකමුතුවෙලා හිටියොත් මේ ගමේ එකෙකුටවත් අපිට ඇඟිල්ලක් උස්සන්න ඉඩක් ලැබෙන එකක් නෑ”පියා - කිරිබිළින්දාය. මව ඩිංගිරි අම්මාය. වැඩිමල් පුතා ලොකු බණ්ඩේය. දෙවැනියා සියදෝරිස්ය. ඊළඟට රත්නපාල. බාලයා ආරියසිරි.ඉඩෝර කාලය ආ විට තම්බාගත් වට්ටක්කා හෝ මඤ්ඤොක්කාවලින් උදේ වේල පිරිමහ ගන්නා ඩිංගිරි අම්මාගේ දරුවෝ සීනි හොඳ හැටි දැමූ කහට කෝප්පයකින්ම දවල් වේල පිරිමසා ගනිති. සවස හයට පමණ බත් මුට්ටියක් තම්බා පොල් සම්බෝල හෝ එක් වෑංජනයක් සමග හෝ අනුභව කිරීමෙන් ඔවුහු වේල පිරිමසා ගනිති.මහ පොළොවත් සමග හරි හරියට ඔට්ටුවෙන ගැමියන් එදා වේල පිරිමහ ගන්නටත් කළේ දැඩි ප්‍රයත්නයකි. ඉඩෝරය, නියං සාය, අනෝරා වැසි සමය යනාදී නොයෙක් ස්වභාවික ව්‍යසනයන්ට ඔවුන්ගේ ජීවිත හසු වෙයි. ආහාර වේල සකසා ගන්නට පොර බඳිනා මේ පීඩිත ජනයා හරහා හඹා යන නොයෙකුත් දුක්ඛ දෝමනස්සයන්ද අනන්තය. අප්‍රමාණය. මේ සමාජ වපසරියෙන් මිදී ගන්නා එකෙකු හෝ දෙන්නෙකු ගමෙන් පිටුවහල් වෙති.ආපසු ඔවුන් ගමට එන්නේ විශ්වයම ජය ගත්තවුන් සේ සලකාය. ගැමියන්ගේ මෝඩකම් හා බයාදුකම් ඔවුන් ග්‍රහණයට ගන්නේ එපිට සමාජයෙන් ඔවුන්ට පෙරලා ලැබුණු පීඩනයන් නිසාවෙන් විය යුතුය.“ජෙට් - කොමට් ඕවා දිහා බලන්නේ කවුද? මම ඕවාගේ නැගලා ලෝකෙ වටේ ම ගිය මිනිහෙක්” යැයි අහක බලාගෙනම ජෝර්ජ් මාමා කීවේය.විවාහයක් කර ගැනීමට කල් ඉකුත්වූ ලොකු බණ්ඩේ මහ ගෙදරින් පිටව තනියම හේනක් කොටා කුඹුරු කරන්නේය. සියදෝරිස් විවාහකයෙකි. බිඟුනිකා ඔහුගේ ආදරබර බිරිඳය. රත්නපාල කාටත් හොරා බිඟුනිකාගේ රූ සිරි වින්දේය.“රත්නපාල කිසිවක් කතා කළේ නැත. ලිපේ දැල්වෙන ගින්දරට වඩා තියුණු එළියක් විහිද වූ ඔහුගේ දෑස්වලට ඇගේ දෑස් හමු විය. එම බැල්ම ඇගේ සිරුර පසාරු කරගෙන ඇගේ ඇස් විනිවිද ගොස් ශරීර අභ්‍යන්තරයටම ගමන් කළ බැවින් ඇයට ඒ දෑස් දෙස මඳ වේලාවක් බලා සිටිනවා විනා ඇගේ දෑස් ඉවතට ඇද ගැනීමට ඈ අසමත් වූවාය.”බිඟුනිකා මම ඔයාගෙන් එක ඉල්ලීමක් කරනවා. අනේ! අතාරින්න නම් එපා. මං ගැන අනුකම්පා කරන්න” ය රත්නපාල වටපිට බලා ඇගේ අත තදින් මිරිකාගෙන ආයාචනය කළේය.මටත් ඔයාව අමතක කරන්න අමාරුයි. ඒත්....” ඈ යමක් කියන්නට උත්සාහ කරත් ම ඇගේ දෑසින් කඳුළු කඩා හැලෙන්නට විය. අහස ගොරවයි. මහ වැසි වැටෙන්නට ආසන්නය. අහස ගුගුරා හෙන හඬ මතු වන්නට පෙර ඔවුහු විසිර ගියහ.මේ ආකාරයෙන් විසිර ගියේ කතුවරයා තුළ තිබු ඇසූ පිරූ බවයි. පරිකල්පනයයි. අත්්දැකීමයි. ගැමියාට හිමි බොල් පොළොවත් නිල් අහසත් ගැන ඔහු බොහෝ සේ හැදෑරුවේය. ඒ වෙනුවෙන් ඔහු ගැමියෙකු ද වූයේය. ගැමියන් හා ගැටී ඔවුන් හා ජීවිත අත්දැකීම් බෙදා හදා ගත්තේය. ඔවුන්ගේ දුකේදී දුක් වූයේය. සතුටු අවස්ථාවන්හිදී සතුටු වූයේය. රන්ජිත් ධර්මකීර්ති වන මේ අපූරු ලේඛකයාගේ හද ගැමියන්ගේ හද දැවෙන තැනදී හඬා වැටුණේය. මේ සියලු සංසිද්ධි හේතුවෙන් ඔහු නොනිදා පහන් කළේය. ඔහු පෙළූ පීඩාව, ‘බොල් පොළොව - නිල් අහස’ ලෙසින් ග්‍රන්ථයක් බවට පත් වූයේ එහෙයිනි.මම – ඔබ ‘බොල් පොළොව - නිල් අහස’ ලෙසින් මෙය නම් කරන්න හේතු වූ සාධක කවරේද?ඔහු - හේන් ගොවියාගේ ජීවිතය ගැනයි මෙහි ලියවිලා තියෙන්නේ. ගැමි ජනයා ඔට්ටු වෙන්නේ බොල් පොළොව සමඟයි. ගැමියාට අයිති මේ පොළොවයි නිල් අහසයි කියන එක සංකේතවත් කරන්නයි මට ඕන වුණේ. ගැමියන්ගේ ජීවිතවල තියෙන කටුකභාවය, හැල හැප්පීම් මම මේ තුළින් ඉදිරිපත් කරන්න බලාපොරොත්තු වුණා. ඒකයි මේ නම යෙදුවේ.මම - මේ ග්‍රන්ථකරණය සඳහා මෙවැනි වස්තුවිෂයක් තෝරා ගැනීමට ඔබ පෙළඹ වූ කාරණාව කුමක්ද ?ඔහු - මෙයට මම පාදක කර ගත්තේ ඇඹිලිපිටියට කිට්ටුව පල්ලෙබැද්දට ළඟ පාත ගමක්. එහි මටත් ඉඩමක් තිබුණා. මම වසර 10 ක් පමණ එහි ගත කළා. එහිදී මම ගැමි ජනතාව ඇසුරු කළා. ඒක සුන්දර ප්‍රදේශයක්. ඒ සුන්දරත්වයට එහා ගිය ගැමියන්ගේ ජීවිතවල කටුක බව මම දුටුවා. බොහෝ අය කියන්නේ ගැමි ජීවිත සරලයි. සුන්දරයි. අසංකීර්ණයි කියලා. නමුත් ඒක මිථ්‍යාවක්. මනෝ විද්‍යානුකූලව බැලුවත් ඒක සම්පූර්ණ වැරැදි මතයක්. ගැමි ජනතාව අතරෙත් කුහකකම් බෙලි කැපිලි තියෙනවා. මේ සියල්ල පාදක කර ගෙනයි මම මෙය රචනා කළේ. වසර 10 ක අත්දැකීම් මේ තුළ ඇතුළත්. මේක මගේ ලේඛන කලාවේ හැරවුම් ලක්‍ෂයයි.මම – නිර්මාණයකට වස්තු විෂය සොයන ලේඛකයෝ පළමුවෙන්ම එය තමා හොඳාකාරවම විඳීය යුතුයි. ඒ විඳීම තුළ සිට කරන නිර්මාණය සාර්ථක හෝ අසාර්ථක වෙනවා නොවේද?ඔහු - නිර්මාණවේෂය නැතුව නිර්මාණයක් කරන්න බෑ. පළමුවෙන්ම අපට එය දැනිය යුතුයි. ගුණදාස අමරසේකර කියලා තියෙනවා එය හැව ඇරීමක් ලෙස. පරණ වුණාම හැව අරින්න ඕන. එතකොට එය අරින්න ඕනෑ. අත්දැකීමෙන් අපිව පෙළන්න ගත්තාම අපට ලියන්න පුළුවන්. එයින් කියන්න පණිවිඩයකුත් තිබිය යුතුයි. 60 දශකයේ ලේඛකයෝ තමන්ට දැනෙන අත්්දැකීමක් නැත්නම් ලියන්නේ නෑ. නමුත් අද ලේඛකයෝ වෙන්න පොත් ලියන අය ඉන්නවා. ඒ වගේම ප්‍රකාශන සමාගම්ද බොහෝ දියුණුයි. සනාථන ධර්මතාවයක් නිර්මාණයකින් ඉදිරිපත් විය යුතුයි. එතකොට පාඨකයෝ අතර එය කාලයක් තියෙනවා. මනමේ - සිංහබාහු - ගම්පෙරලිය – විරාගය අදටත් කතාබහට ලක් වෙන්නේ ඒ හින්දයි.මම – අද ප්‍රමාණාත්මක වශයෙන් පොත් ගෙඩි එළි දකිනවා. බාහිර ආටෝප සාටෝපයටත් ඉඩ කඩ වැඩි වීමත් අන්තර්ගතය නොසැලකිලිවීමක් නිසා විචාරකයන්ගේ දෝෂ දර්ශනයට ලක් වෙනවා.ඔහු - පොතක් දීර්ඝ වුණාට ප්‍රශ්නයක් නෑ (කොන්දේසි සහිතව) හේතුව ඒක රසවත්ව කියවාගෙන යන්න පුළුවන් නම් ගැටලුවක් නෑ. යුද්ධය හා සාමය, අපරාධය හා දඬුවම ලොකු පොත්. පිටස්තරයා පොඩි පොතක්. පොතේ ලොකු හෝ පොඩි බව නෙවෙයි ප්‍රශ්නය. නිර්මාණයේ අන්තර්ගතය ඉතා වැදගත්. චරිතවල හැල හැප්පීම්. ඒවා ගොඩ නගා තිබෙන අයුරු වැදගත්. කියවන්නා ඇඳ බැඳ තබා ගැනීමට සමත් ද? ඉන් ජීවිතයට ආලෝකයක් විහිදෙනවද? ආශ්වාදයට ලක් වෙනවාද? ලෝකය හඳුනා ගන්න පිටුවහලක් ඉන් සැලසෙනවාද? එහෙම නම් එය පොත් ගෙඩියක් වුණාට කමක් නෑ.නමුත් අද පළ වෙන ඔය පොත් ගෙඩි කියවන්න මමත් උත්සාහ කළා. ඒවාට සම්මානත් ලැබිලා තියෙනවා. කියන්න කනගාටුයි. පුදුම වදෙන් කියෙව්වේ. පිටු 60 කට එහා කියවන්න බෑ. ඇයිද දන්නේ නෑ මේ විදිහට ලියන්නේ. ලියන්න නම් ලේසි ඇති. ඒත් අපට කියවන්න නම් අමාරුයි.නිදැල්ලේ අයාලේ යන දෙයක් නෙවෙයි ලේඛන කලාව. සංකීර්ණ සමාජයක් තුළ පොත් ගෙඩි කියවන්න කොයින්ද කාලයක්. මේ ආකාරයේ තරගයක්, කෝලාහලයක් තියෙන කාලයේ තමයි අපි පාඨකයා රඳවා ගත යුත්තේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>28</day>
    </date>
    <link>http://www.dinamina.lk/2012/03/28/_art.asp?fn=f1203283</link>
    <topic>තෝරදෙණිය මහත්තයානවකතාව කන්න එපා</topic>
    <author>රන්ජන් අමරරත්න</author>
    <content>ඕනෑ ම විශිෂ්ට නවකතාවක ප්‍රධාන වූ ද, විශේෂ වූ ද ලක්ෂණය නම්; ගැඹුරු හා සංකීර්ණ චරිත නිරූපණය යි. එහි ම රමණීයත්ව ය යි. සාර්ථක චරිත නිරූපණයකින් තොර විශිෂ්ට නවකතාවක් කොයි කොදෙව්වකවත් නැත.ටෝල්ස්ටෝයි, දොස්තවුස්කි, ලෝරන්ස්, හෙමිංවේ, කැමූ, කෆ්කා, අචෙබෙ, තියෑංගෝ, මාකේස්, සිංගර්, රුෂ්ඪි, කුන්දෙරා යන කවුරුන් ගත්ත ද පිළිගත හැකි සත්‍යය එය ම වේ.ප්‍රබන්ධයක සමාජා’ර්ථ, ජීවිතා’ර්ථ මතුවන්නේ ද විඳීම්, හැඟීම්, දැනීම් මතුවන්නේ ද චරිත නිරූපණය නම්; මූලික කාර්යය ඔස්සේ ය. යම් ප්‍රබන්ධයක චරිත නිරූපණ කාර්යය දුර්වල වන්නේ ද එහි සෙසු අංගෝපාංග ද බිඳ වැටෙන්නේ ය.දැනුම හා පාණ්ඩිත්‍යය එක් මෙඟක යන අතර චරිත නිරූපණ හැකියාව අන් මෙඟක යයි. පරිකල්පනය, සමාජ ගවේෂණය, ජීවිත පරිඥානය, අභ්‍යාසය, භාෂා නෛපුණ්‍යය යන ශක්‍යතා රැසක එකමුතුවෙන් චරිත නිරූපණ කාර්යය සම්පූර්ණ වේ.එබඳු සාධක අහිමි හිස් මිනිසුන් නවකතා නො ලියා සිටීම සහෘද - සද් ජනයාට කරන මහඟු යහපතෙකි.ඉහත පූර්විකා ව ලියා තැබූයේ “සප්ත අපදාන වස්තුව“ නම් පොත් ගෙඩිය ගැන විවරණයක යෙදෙන්නට පෙර, ඊට අවශ්‍ය තර්ක - සාධනයක් ලෙස ය. ඉතා දුර්වල චරිත නිරූපණයකින්, අවුල් වූ, කතා වින්‍යාසයකින් හා අනවශ්‍ය වෙහෙසකර පල්හෑලිවලින් සමන්විත එම පොත් ගෙඩිය පිටු 772 ක් පුරා අමාරුවෙන් දිග හැරේ. කර්තෘවරයා සේන තෝරදෙණිය මහතා ය.ඉතා සැකෙවින් දක්වතොත්; මේ පතරංගයේ අරමුණ ලෙස පෙනී යන්නේ පේරාදෙණියේ දෘෂ්ටි කෝණයෙන් ශ්‍රී ලංකාව විග්‍රහ කිරීම ය. ඊළඟට ඉතිහාස කතා කිහිපයක් දැක්වීම ය. රටේ ප්‍රධාන සිදුවීම් කිහිපයක් කෙරෙහි පේරාදෙණි සරසවියේ හිටපු චරිත දක්වන ප්‍රතිචාර පොත් ගෙඩියේ අඩංගු ය. සිසු අරගල, දේශපාලන පෙරැළි හා තවත් බොහෝ දෑ එහි ඇති සිදුවීම් ය. අතීතාවර්ජනයක් ලෙස කතාව දිග හැරේ. එහෙත් මෙහි එන කිසිවක් කලාත්මක ශික්ෂණයකට අනුව හෝ නව ප්‍රබන්ධ විධි අනුව හෝ සංස්කරණය වී නැත.පළමුවන පරිච්ඡේදය වෙන් වූයේ පේරාදෙණි සරසවියේ 1961 කණ්ඩායම හඳුන්වාදීමට ය. පිටු ගණනාවක් පුරා විස්තර දක්වන එම පරිච්ඡේදය නීරස පුවත්පත් ලිපියක් බඳු ය. දෙවන පරිච්ඡේදයෙන් විස්තර වන්නේ සර් අයිවර් ජෙනිංග්ස් විශ්වවිද්‍යාලය ගොඩ නැඟූ ආකාරය යි. මෙලෙස දීර්ඝ පරිච්ඡේද දොළහක් පුරාවට ඇත්තේ බහුභූත වග විස්තර ය.කතුවරයා නවකතාවක් ලියන මුවාවෙන් විශාල බොරුවක් කර තිබේ. හෙතෙම 2003 සිට මේ පොත ලියූ බවක් කියා තිබේ. එය ඇත්තක් වන්නට පුළුවන. ඔහු 2003 සිට එකිනෙක අතීත විස්තර ලියා තබන්නට ඇත. පසුව එය පුරුද්දා නවකතාවක් ලෙස මුද්‍රණය කරන්නට ඇත. ඉතා නීරස මේ පල්හෑලි කියැවීමෙන් පාඨකයා ලබන කිසිදු ජීවිතා’බෝධයක් නැත. කිසිදු වින්දනයක් ද නැත.කර්තෘවරයා ගේ අවුල් සහගත දෘෂ්ටිය හා විකාර රචනා ශෛලිය හඳුනා ගැනීම සඳහා දොළොස්වන පරිච්ඡේදයේ පහත සඳහන් උද්ධෘතය හොඳට ම ප්‍රමාණවත් ය.“ඉන් පසුව අවලෝකන කේන්ද්‍රයේ දී ඇති වූයේ ගැඹුරු දේශපාලන සාකච්ඡාවකි.(1) වර්තමාන ශ්‍රී ලාංකික සමාජය, සකලවිධ පරිහානිය හා එහි ඉදිරි මඟ ශ්‍රී ලාංකික විසඳුම.(2) අධිරාජ්‍යවාදී ග්‍රහණය හඳුනාගත යුත්තේ ලෙනින් ගේ හා ස්ටාලින් ගේ ප්‍රවිශ්ඨයෙන් මිස වෙනත් ආකාරයකින් හෝ ජනප්‍රියවාදය හෝ බොල් දේශප්‍රේමය අනුව නො වේ. අධිරාජ්‍යවාදී හා නව විජිතවාදී හෙජමොනියට මැදිහත්වීමට හා රට බෙදීමට එරෙහි වීම ජාතික ස්වාධිපත්‍යය රැකීම, අධිරාජ්‍යවාදීන් හා අතරමඟ සමාදානයකට යන්නේ විවිධ පාලක පන්තීන්ම ය.(3) කාර්මිකකරණ ක්‍රියාවලිය අවබෝධ කොට ගත යුත්තේ මාක්ස්වාදය අනුව ය. නව ලිබරල් වාදී ආර්ථිකයට එරෙහි වීම(4) පැරැණි වාමාංශික පක්ෂ පාලක පන්තීන් ගැන කිසිදු විවේචනයකින් තොරව එම පන්තිවල ආණ්ඩුවල කොටසක් බවට පත් වී ඇති අතර අනික්වායේ මතු වූයේ මිලිටරිවාදය යි.(5) ලෝක කොමියුනිස්ට්වාදී ව්‍යාපාරයේ පසුබෑමට හේතු.”යනාදී ලෙසින් කතුවරයා තවත් හේතු පහක් දක්වයි. මේ වනා හී යක්ෂයාගේ නවකතා කලාවකි. දේශපාලන සංවාද, සාකච්ඡා, සම්මන්ත්‍රණ, කතිකා අමු අමුවේ ඉදිරිපත් කිරීමත් කතුවරයා ම ඉදිරිපත් වී පුරාජේරු කීමත් තෝරදෙණිය මහතා ගේ කතා කලාව වී තිබේ. මේ ව්‍යාජය වසා ගැනීම සඳහා කතුවරයා සිය සටහනේ දී තවත් උපක්‍රමයක් යොදයි.“මෙම නවකතාව පෑනෙන් ලිවීම ආරම්භ කරන ලද්දේ දැනට වසර අටකට පෙර 2003 වසරේ දී ය. එතැන් පටන් එය කාල කාණ්ඩ අටකට වැඩි ගණනක දී ලියැවිණි. කවි මල්ලවයා කාවන් මල්ලවයා හා මල්ලව පොරයෙහි යෙදෙන්නාක් සේ (සසදාව) කියන ආකාරය විසඳා ගැනීමකාව්‍ය මල්ලවයා බැඳීමට ගත් වෙහෙස විය. මෙම වෙනස වඩාත් දැනුණේ න්‍යායික ප්‍රශ්න සාකච්ඡා කිරීමේ සුදුසු ආඛ්‍යාන ක්‍රමවේදය සෙවීමේ දී හා දුක්ගන්නා මහත්තයාගේ අපදානය දැක්වීමේ දී ය. එන්. ජී. ඕ. ව්‍යාපාරය ජාත්‍යන්තර ප්‍රජාවේ දෙබිඩි පිළිවෙත හා ඊනියා සාම වෑයම දැක්වීමේදීය. “උදුම්බරාගිර” (1994) හමටාන් “නයිජීරියාවේ අමාවක් පාළොසක්” (1998) හා “සදත්විල මහා සුභද්‍රාවෝ” (2003) යන නවකතාවලදී හා මගේ කෙටිකතා ග්‍රන්ථවලදී යොදාගත් විවිධ ආඛ්‍යාන රටා තවදුරටත් මෙහිදී විස්තාරණය කරන ලදී.තමන්ගේ ආඛ්‍යාන රටාව ගැන මේ තරම් බයිලා අවශ්‍ය නැත. සියල්ල අවුල් සහගත ය. කතුවරයා කියන තරම් දේශපාලන අර්ථයක් ද ඊට අදාළ සංවාදයක් ද එහි නැත. අන්තිමේ සිදු වී ඇත්තේ වැල්වටාරම් සහිත පොත් ගෙඩියක් කලඑළි දැකීම පමණි.කතුවරයාගේ ආඛ්‍යාන ශෛලියත් මේ පොත් ගෙඩියත් අප සිහියට නඟනුයේ “ග්‍රහැම් ස්විට්” නම් ඉංගී‍්‍රසි ලේඛකයාගේ “ලාස්ට් ඕඩර්” නවකතාවයි. 1996 දී බුකර්ස් සම්මානයෙන් පිදුණු “ලාස්ට් ඕඩර්” කතාව විකාශනය වන්නේ ද අතීත සිදුවීම් රැසක් චරිත කිහිපයක් ඔස්සේ සංවාදයට ලක් කිරීමෙන් ය. යුද්ධය ගැනත්; ජීවිතය හා දේශපාලනය ගැනත් සිදුවීම් විවිධ කෝණ ඔස්සේ සියුම් විග්‍රහයකට ලක් කිරීමට ග්‍රැහැම් ස්විට් සමත් වේ. තැබෑරුමක සිදුවන සාකච්ඡා හා විනෝද චාරිකාවක සටහන් ද කතුවරයා ඉතා සූක්ෂම ලෙස කතා විකාශනයට යොදා ගනී. ග්‍රැහැම් ඉතා සාර්ථක චරිත නිරූපණයක යෙදෙමින් සිය අරමුණ කරා ගමන් කරයි.පේරාදෙණිය විශ්වවිද්‍යාලයය මුල්කරගත් මහා සංස්කෘතියක් ශ්‍රී ලංකාවේ ඇතැ’යි කල්පනා කිරීම අතිශය මෝඩ අදහසෙකි. ශ්‍රී ලංකාවේ කිසිදු විශ්වවිද්‍යාලයක්, මණ්ඩලයක්, ආයතනයක් මෙරට දේශීය සංස්කෘතිය නියෝජනය කරන්නේ නැත. යාන්තමට හෝ එවැන්නක් ඇත්තේ කැලණියට හා ජයවර්ධනපුරයට යි. එහෙත් එය වෙනත් ප්‍රශ්නයකි. කර්තෘ මතු කරන ප්‍රධාන සංවාදය ඇත්තේ 1960 සිට මෑතක් දක්වා දේශපාලන හා සමාජ පරිවර්තන පේරාදෙණිය දෘෂ්ටියෙන් බැලීම තුළ ය.සේන තෝරදෙණියගේ දෘෂ්ටිය හා විවරණ මුළුමනින්ම පේරාදෙණියේ සමස්ත දැක්ම නිරූපණය කරන්නේ යැයි කිව නොහැකි ය. ඔහු පේරාදෙණිය නියෝජනය කරන දෘෂ්ටිවාදියකු හෝ දාර්ශනිකයකු හෝ ලෙස මහත් පිළිගැනීමකට ලක්වූවෙක් ද නො වේ. ඔහුට පේරාදෙණිය උප සංස්කෘතිය පිළිබඳ උණක් අති බව පෙනුණත් රටේ කේන්ද්‍රීය ප්‍රශ්න පිළිබඳ ඉතිහාසය මූලික කරගත් නවකතාවක් ලිවීමට නොහැකි බව මේ පොතෙන් මනාව පැහැදිලි වේ.සාර්ථක පරිවර්තකයකු හා විචාරකයකු ද වන සේන තෝරදෙණිය මහතා සිය නවකතාව අවුල් ජාලාවක් බවට පත්කරගෙන ඇත්තේ අප විස්මයට පත් කරවමිනි. කර්තෘවරයා තමාට හිතෙන හිතෙන දේ හිතුවක්කාරී ලෙස ලියා තිබේ.සිංහල නවකතාකාරයන් අතර බොරුකාරයෝ වැඩි ය. ඔව්හු තැනින් තැනින් කෑලි පුරුද්දා, කතාවක් පූට්ටු කරති. ඉක්බිති එය නවකතාවක් යැයි මුද්‍රණය කොට විශේෂ උත්සවයක දී සමාජ ගත කරති. එහිදී පණ්ඩිතයෝ දේශනා පවත්වති. පසුව පිටකසන පුවත්පත් විචාර මගින් එම කතා ඔසොවා තබනු ලැබේ. පල්හෑලි ලියන්නා එවක් පටන් මහා නවකතාකාරයෙකි. ඔහුට හෝ ඇයට සම්මාන ලැබෙන්නටත් ඉඩ තිබේ. සහෘද සද් - ජනයා මේ ගැන කලබල විය යුතු නැත. ඒ ශ්‍රී ලංකාවේ සාහිත්‍යයේ හැටිය .ප්‍රමිතියක්, සංස්කරණයක්, අධික්‍ෂණයක් නැතිව ලියැවෙන පල්හෑලි හා පොත් ගෙඩි නවකතා ලෙස අභිමානයෙන් ඉදිරිපත් කරන කසිකබල් කතාකාරයෝ තම ව්‍යාජයන් වසා ගැනීම සදහා අලුත් න්‍යායයන් හා නව දර්ශන ද ඉදිරිපත් කරති. මේවා දැක සිනාසෙනවා හැරෙන්නට වෙනත් කළ හැකි දෙයක් ඉතිරි වී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n1203291</link>
    <topic>ප්‍රතිසන්ධානයෙන් සාමය ගොඩනැඟීමටකිසිවකුගෙන් උපදෙස් අවශ්‍ය නෑ</topic>
    <author>ධනුෂ්ක ගොඩකුඹුර</author>
    <content>ප්‍රතිසන්ධානයෙන් ස්ථිරසාර සාමයක් ගොඩ නැගීමේ කාර්යය සඳහා ඕනෑම කැප කිරීමක් කිරීමට රජය සූදානම් බව ජනාධිපති මහින්ද රාජපක්‍ෂ මහතා අවධාරණය කරයි.ජනතාව වෙනුවෙන් රජය මේ කටයුත්ත දැනටමත් කරමින් සිටින බැවින් එසේ කළ යුතු බවට කිසිවෙකුගේවත් උපදෙස් අනවශ්‍ය බවත් ජනාධිපතිවරයා පෙන්වා දෙයි.අපමණ කැපවීම් මැද සාමය දිනා ගත් ශ්‍රී ලංකාව අද සාමය සහ ප්‍රති සන්ධාන මාවතේ ඉදිරියට ගමන් කරමින් සිටින බවත් ජනාධිපතිවරයා සඳහන් කරයි.ජනාධිපතිවරයා මේ අදහස් පළ කළේ “එක්ස්පෝ 2012” ජාත්‍යන්තර ප්‍රදර්ශනය ඇරැඹීමේ අවස්ථාවට කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී ඊයේ (28) එක් වෙමිනි. බෙදුම්වාදයට හෝ ත්‍රස්තවාදයට අප මවුබිමේ යළිත් හිස එසවීම ට කිසිදු ඉඩක් නොතබන බවත් ජනාධිපතිවරයා අවධාරණය කළේ ය.අප රටට පැමිණෙන ආයෝජකයන් සෑම විටම අප කෙරෙහි විශ්වාසය තබන බව පැවසූ ජනාධිපතිවරයා ත්‍රස්තවාදයට රුකුල් දුන් බෙදුම්වාදයට තව දුරටත් අවස්ථාවක් නැති බව ඔවුන්ටම පැහැදිලි වනු ඇතැයි පැවසීය.රට පුරා දැන් දැවැන්ත සංවර්ධනයක් සිදුවන බවත් ආසියාවේ පංච බල කේන්ද්‍රය කරා ශ්‍රී ලංකාව දැන් ගමන් කරමින් සිටින බවත් ජනාධිපතිවරයා ප්‍රකාශ කළේය.ඇමැතිවරුන් වන මහාචාර්ය ජී. එල්. පීරිස්, ආචාර්ය සරත් අමුණුගම, රිෂාඩ් බදියුදීන්, පවිත්‍රා වන්නිආරච්චි, පාර්ලිමේන්තු මන්ත්‍රීවරුන් වන ඒ. එච්. එම්. අස්වර්, හර්ෂ ද සිල්වා මහත්ම මහත්මීහු සහ විදෙස් නියෝජිතයෝ ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n1203292</link>
    <topic>වී මිලදී ගන්නා ක්‍රියාවලිය කඩාකප්පල් කරන නිලධාරී පිරිසක් ගැන තොරතුරු</topic>
    <author>විජයානි එදිරිසිංහ</author>
    <content>වී මිලදී ගැනීම් ප්‍රමාද කර ඒවා පෞද්ගලික ව්‍යාපාරිකයන්ට මිලදී ගැනීමට අවස්ථාව සලසා දීමේ කූඨ ජාවාරමක යෙදෙන වී අලෙවි මණ්ඩලයේ නිලධාරීන් කණ්ඩායමක් පිළිබඳ තොරතුරු සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශයට ලැබී තිබේ.ඒ අතර වී මිලදී ගැනීම් ප්‍රමාද කර ගොවීන් අපහසුතාවට පත් කිරීමට උත්සාහ කිරීමත් වැරැදි තොරතුරු අමාත්‍යාංශයට ලබා දීමත් මේ කණ්ඩායම සිදු කර ඇති බවට තොරතුරු ලැබී තිබේ. මේ පිරිස කවුදැයි හඳුනාගෙන වහාම ඔවුන් පිළිබඳ වාර්තාවක් ලබාදෙන ලෙස ඇමැති ජොන්ස්ටන් ප්‍රනාන්දු මහතා අමාත්‍යාංශ ලේකම් සුනිල් එස්. සිරිසේන මහතාට නියෝග කර තිබේ.අම්පාර දිස්ත්‍රික්කයේ වී මිලදී ගැනීම සඳහා ලොරි රථ හිඟ බවට ද ව්‍යාපාර තොරතුරු ලබා දී ඇත. ඇතැම් වී ගබඩා වසා දමා ඇති බවට ද තොරතුරු ලැබී තිබේ. අවශ්‍ය තරම් ගබඩා පහසුකම් ලොරි රථ ලබා දී තිබියදී එම කඩාකප්පල්කාරී වැඩ සිදු කරන්නේ කවුද යන්න ද සොයා බැලීමට කටයුතු කෙරෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n1203293</link>
    <topic>මහින්ද අබේසුන්දරටඋසස්වීමක්</topic>
    <author/>
    <content>දිනමිණ ප්‍රධාන කර්තෘ මහින්ද අබේසුන්දර මහතා ලේක්හවුස් ආයනයේ සියලුම සිංහල පුවත්පත්වල උපදේශකවරයෙකු වශයෙන් පත් කරනු ලැබ සිටී.වසර 50ක මාධ්‍ය ජීවිතය මාධ්‍ය මෙහෙවර සහ ඔහු විසින් ඉකුත් වසර ගණනාවකම දිනමිණ පුවත්පත මඟින් කරන ලද මාධ්‍ය මෙහෙවර සැලකිල්ලට ගෙන මේ උසස්වීම ලබාදී ඇති බව ලංකාවේ සී/ස එක්සත් ප්‍රවෘත්ති පත්‍ර සමාගමේ පාලනාධිකාරිය පවසයි.දිනමිණ සමකර්තෘ ගාමිණී ජයලත් මහතා දිනමිණ පුවත්පතෙහි වැඩබලන කර්තෘවරයා ලෙස පත් කරනු ලැබ සිටී.පසුගිය වසර 18ක් තුළ ඔහු දිනමිණ සම කර්තෘ විශේෂාංග කර්තෘ සහ කළමනාකරණ කර්තෘ ආදී තනතුරු දරා තිබේ. ඊට පෙර දිවයින, දිනකර පුවත්පත්වල ද මාධ්‍යවේදියෙක් වශයෙන් කටයුතු කර ඇති ජයලත් මහතා ප්‍රකට රංගන ශිල්පියෙක්ද වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n1203294</link>
    <topic>යාපනයේ යුද හමුදා සංදර්ශනයෙන්</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>යුද හමුදා පිරික්සුම් පහන් සංදර්ශනයක් ප්‍රථව වතාවට යාපනයේදී පසුගියදා පැවැත්විණි.යුද හමුදාපති ලුතිනන් ජනරාල් ජගත් ජයසූරිය මහතාගේ ප්‍රධානත්වයෙන් පැවැති මෙම සංදර්ශනය යාපනයේ ලක්‍ෂ සංඛ්‍යාත ජනතාවක් නොමිලයේ නැරඹූහ. යාපනය දොරේඅප්පා ක්‍රීඩාංගණයේදී දින 03ක් පුරා පැවැති මේ සංදර්ශනය යාපනය ආඥාපති මේජර් ජනරාල් මහින්ද හතුරුසිංහ මහතාගේ ප්‍රධානත්වයෙන් සංවිධානය කර තිබිණි.පැරෂූට්, යතුරුපැදි ධාවන, ගිනි වළලු, යාන්ත්‍රික ඉංජිනේරු ඇතුළු අංග රැසකින් මෙය සමන්විත වූයේ ය. යාපනය දිස්ත්‍රික්කයේ දෙමළ ජනතාව ඉතා උද්යෝගයෙන් යුක්තව සංදර්ශනය නැරඹීමට එක්වූහ.යාපනය දිසාපති එමිල්ඩා සුකුමාර් මහත්මිය ඇතුළු නිලධාරීන් හා විශාල ජනතාවක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n1203295</link>
    <topic>අකුණු සර වැදී අමිතිරිගල එකම පවුලේ 3ක් මරුට</topic>
    <author>උපාලි කරුණාරත්න, පණ්ඩුක සමරසේකර සහ බදුරලිය සමූහ රත්නසිරි ගමඇතිගේ</author>
    <content>අවිස්සාවේල්ල අමිතිරිගල උඩකණුගල ප්‍රදේශයේ එකම පවුලේ තිදෙනෙක් හා කලුගල තැන්නහේන ප්‍රදේශයේ පුද්ගලයෙක් ඊයේ (28) සවස අකුණු සර වැදීමෙන් මිය ගියහ.මෙසේ මියගොස් ඇත්තේ අවිස්සාවේල්ල අමිතිරිගල එකම පවුලේ තිදෙනකු වන දීපිකා රාජපක්‍ෂ (41) සුනීතා ප්‍රභාශිකා (33) වන අක්ක නගෝ සහ දීපිකා රාජපක්‍ෂගේ පුත්‍රයා වන 12 හැවිරිදි චානක රාජපක්‍ෂ නමැති පිරිමි ළමයෙකි.අනෙක් පුද්ගලයා වන්නේ බදුරලිය කළුගලතැන්න පදිංචි වැලිවත්තගේ ගුණදාස නමැති සිව්දරු පියෙකි.සිය නිවසේ මිදුලේ සිටියදී වැසිබර කාලගුණය මධ්‍යයේ මේ අකුණු සර වැදී ඇති අතර සිද්ධීන් සම්බන්ධයෙන් අවිස්සාවේල්ල සහ බදුරලිය පොලිසි පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n1203296</link>
    <topic>සා /පෙළ හපන්නු</topic>
    <author>සුභාෂිනි සේනානායක</author>
    <content>අධ්‍යාපන පොදු සහතික පත්‍ර සාමාන්‍ය පෙළ (2011) විභාගයෙන් ශ්‍රී ලංකාවෙන්ම පළමු වැනියා ලෙස කොළඹ විශාඛා විද්‍යාලයේ උදේශිකා මධුෂානි හෙට්ටිආරච්චි සිසුවිය සමත් වී තිබේ.දෙවැනි ස්්ථානය මාතලේ විද්‍යා විද්‍යාලයේ අනුෂ නිම්රොද් පෙරේරාත්, තෙවන ස්ථානය මහනුවර ධර්මරාජ විද්‍යාලයේ භාරත මධුශංක රන්කොතගේ සහ රඹුක්කන පින්නවල මධ්‍ය මහා විද්‍යාලයේ දිල්මි සමාධිකා විමලරත්න ද හිමිකර ගෙන ඇත.පස්වන ස්ථාන දෙකක් වන අතර කුලියාපිටිය මධ්‍ය මහා විද්‍යාලයේ දිමන්ත කරුණාරත්න, සහ මාතර සුජාතා බාලිකා මහා විද්‍යාලයේ හිරුණි උදාරාට එම ස්ථාන හිමි වී ඇත. පාසල් හා පුද්ගලික අයදුම්කරුවන් 4,43298 දෙනෙක් විභාගයට පෙනී සිට ඇති අතර සිංහල දෙමළ ඉංගී‍්‍රසි මාධ්‍ය වලින් ප්‍රථම වරට අයදුම්කරුවන් 2,70032ක් පෙනී සිට ඇත. උසස් පෙළ සඳහා අවම සුදුසුකම් ලබා ඇති සංඛ්‍යාව 60.8කි. 2010 වසරේ දී සුදුසුකම් ලබා ඇත්තේ 60.57 කි. පසුගිය වසරට වඩා උසස් පෙළ සඳහා 6000 ක් වැඩිපුර සුදුසුකම් ලබා ගෙන තිබේ.විෂයන් නවයටම A සමාර්ථ ලබාගත් ප්‍රමාණය 3908 කි. පසුගිය වසරට සාපේක්‍ෂව 841 දෙනෙකු විෂයයන් 9 ටම A සමාර්ථ ලබා තිබේ.බ්‍රේල් ක්‍රමයට අධ්‍යාපනය ලැබූ හොරණ තක්‍ෂිලා විද්‍යාලයේ සිසුවියක A - 9 ලබා තිබීම විශේෂත්වයකි. විද්‍යාව විෂයෙන් 61.57% ක්, ගණිතය 55.3% ක්, ඉංගී‍්‍රසි 44.57%, සිංහල 84% ක්, ඉතිහාසය 66.4%ක්, දෙමළ 84.3%ක්, බුද්ධාගම 87.7%ක්, කතෝලික අධ්‍ය්‍යාපනය 92%ක් හා ඉස්ලාම් ධර්මය 89%ක් සමත් වී ඇත.සමත්වීම අඩු ප්‍රතිශතයන් 1ක් වන හිමිකම් විෂයන් සඳහා නව ක්‍රමවේදයන්ට අනුව ඉගැන්වීම් සිදු කරන බව ප්‍රතිඵල නිකුත් කිරීමේ මාධ්‍ය හමුවට එක් වූ අධ්‍යාපන අමාත්‍ය බන්දුල ගුණවර්ධන මහතා පැවසීය. අධ්‍යාපන අමාත්‍යාංශයේ ලේකම් එච්. එච්. ගුණසේකර, විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n1203297</link>
    <topic>ආයුර්වේද වෙදුන්ඉංග්‍රීසි බෙහෙත් දෙනවලු</topic>
    <author>සන්ධ්‍යා කරුණාරත්න</author>
    <content>ආයුර්වේද වෛද්‍ය ක්‍රමය වැනි වෛද්‍ය ක්‍රම හැදෑරූ අය නීති විරෝධි ලෙස බටහිර වෛද්‍ය ප්‍රතිකාර ලබාදීම පිළිබඳ සෞඛ්‍ය අමාත්‍යාංශයට තොරතුරු ලැබී තිබේ. විලවුන් උපකරණ හා ඖෂධ නියාමන පනත යටතේ ශ්‍රී ලංකා වෛද්‍ය සභාවේ ලියාපදිංචිය නොමැතිව රෝගීන්ට බටහිර ඖෂධ අලෙවිය, නිකුත් කිරීම හා තම සන්තකයේ තබා ගැනීම වැරැද්දක් බව විලවුන් උපකරණ හා ඖෂධ අධිකාරිය පවසයි.මේ පුද්ගලයන් රටට හා ජනතාවට සිදු කරන අපරාධය සැලකිල්ලට ගනිමින් නීත්‍යානුකූලව පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා විලවුන් උපකරණ හා ඖෂධ අධිකාරියට උපදෙස් ලබා දී තිබේ.ඒ අනුව බටහිර වෛද්‍ය ක්‍රමයට අයත් නොවන හා වෙනත් වෛද්‍ය ක්‍රම හැදෑරූ වෛද්‍යවරයකු හා ආයුර්වේද වෛද්‍ය විද්‍යාලයක කථිකාචාර්යවරියක ලෙස සේවය කරන ඔහුගේ බිරිඳ බටහිර ක්‍රමයට ප්‍රතිකාර ලබාදෙමින් සිටි මධ්‍යස්ථානයක් හිඹුටාන ප්‍රදේශයේදී පෙරේදා (27) වැටලීම සිදුකෙරිණ.විලවුන් උපකරණ හා ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතාගේ ප්‍රධානත්වයෙන් යුතුව ආහාර හා ඖෂධ පරීක්ෂකවරු වන අමිත් පෙරේරා, එල්.ඩී. ඉන්ද්‍රසේන, මහින්ද සිරිකුමාර, ඖෂධවේදි ඩී.එච්.ඩබ්ලිව්. බාලසූරිය යන මහත්වරුන්ගේ සහභාගිත්වයෙන් මේ වැටලීම සිදුකෙරිණ.ආයුර්වේද වෛද්‍යවරු ලෙස ඔවුන් සුදුසුකම් ලබා සිටියත් ඖෂධ පනත උල්ලංඝණය කරමින් බටහිර ඖෂධ ළඟ තබා ගනිමින් නීති විරෝධි ලෙස රෝගීන්ට ප්‍රතිකාර ලබාදෙමින් සිටියදි අත්අඩංගුවට ගැනිණ. බටහිර වෛද්‍ය විද්‍යාවට අනුව නිවැරදිව උපදෙස් ලබාදෙමින් රෝගීන්ට ලබාදිය යුතු හා එසේ නොමැති වුවහොත් විවිධ සංකූලතා හා අතුරු ආබාධ ඇති විය හැකි ඩෙක්සමෙතසෝන් වැනි ඖෂධ තොගයක් ද, කොලෙස්ටරෝල් අඩු කිරීම සඳහා වන ඖෂධ තොගයක් ද, අධිරුධිර පීඩනය හා දියවැඩියාව රෝගවලට ලබාදෙන ඖෂධ තොගයක් ද තිබී අත්අඩංගුවට ගෙන ඇත.බටහිර ඖෂධ ළඟ තබා ගත හැක්කේ ශ්‍රී ලංකා වෛද්‍ය සභාවේ ලියාපදිංචි වෛද්‍යවරයකුට, දන්ත ශල්‍ය වෛද්‍යවරයකුට, පශු වෛද්‍යවරයකු ලෙස ලියාපදිංචි වෛද්‍යවරයකුට හා ඖෂධ අධිකාරියෙන් බලපත්‍ර ලබාගත් තොග හා සිල්ලර ඖෂධ වෙළඳුන්ට පමණි.මෙසේ වැටලීම සිදු කළ මේ මධ්‍යස්ථානය මඟින් ප්‍රසිද්ධ රසායනාගාර ජාලයක් සඳහා රුධිර සාම්පල හා වෙනත් නිදර්ශක එකතු කර ලබාදීම ද සිදු කර තිබේ. මේ සඳහා සුදුසුකම් හා පුහුණුව ලැබූවන් මේ මධ්‍යස්ථානයේ නොසිටීම ද ගැටලුවක් වී ඇත. ඒ සම්බන්ධව තවදුරටත් විමර්ශන කටයුතු මෙහෙයවීම සිදුකෙරේ.ආයුර්වේද වෛද්‍යවරුන් ලෙස සුදුසුකම් ලබා සිටින වෛද්‍යවරයකු බටහිර වෛද්‍ය ප්‍රතිකාර ලබාදෙන බවට තොරතුරක් ලැබුණොත් ඒ පිළිබඳ වහාම විලවුන් උපකරණ හා ඖෂධ අධිකාරියට දැනුම්දෙන ලෙස මහජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n1203298</link>
    <topic>නුවරඑළිය සමෘද්ධි බැංකුවේලක්ෂ 98ක් පිල්ලි ගහලා</topic>
    <author>අසේල කුරුළුවංශ සහ නුවන් කොඩිකාර</author>
    <content>නුවරඑළිය සමෘද්ධි බැංකුවේ රුපියල් ලක්ෂ 98ක මුදලක් වංචා කිරීමේ සිද්ධියක් සම්බන්ධයෙන් එහි සේවය කළ සමෘද්ධි සංවර්ධන නිලධාරීන් 15 දෙනෙක් ඊයේ (28) සිට සේවයෙන් පහ කිරීමට සමෘද්ධි අධිකාරිය පියවර ගෙන ඇත.අදාළ බැංකුවේ තැන්පත් කැර තිබූ සමෘද්ධි ප්‍රතිලාභීන්ගේ ඉතුරුම් ගිණුම් වලින් වංචනික ලෙස මොවුන් මුදල් ලබාගෙන තිබෙන බව පරීක්ෂණ මගින් අනාවරණය වී තිබේ.ජීවතුන් අතර සිටින හා මියගිය සමෘද්ධි ප්‍රතිලාභීන්ගේ අස්සන් ව්‍යාජ ලෙස යොදා මොවුන් බැංකුවේ ඉතුරුම් මුදල් වලින් ණය ලෙස අදාළ මුදල් කාලයක් තිස්සේ ලබාගෙන ඇත. වසර 2004 හා 2005 කාලයේ මේ මූල්‍ය වංචාවන් සිදු කර තිබෙන බවත් පුද්ගලයින් රැසකගෙන් ලද පැමිණිලි මත සමෘද්ධි අධිකාරිය මගින් පරීක්ෂණයක් පවත්වා මොවුන් සේවයෙන් පහකළ බවත් නුවරඑළිය දිස්ත්‍රික් ලේකම් ඩී.ජී.ජී.කුමාරසිරි මහතා පැවසීය. සේවයෙන් පහ කළ නිලධාරීන් 15 දෙනාට මින් ඉදිරියට කිසිදු රාජ්‍ය ආයතනයක සේවය කිරීමට නොහැකි බවද නුවරඑළිය දිස්ත්‍රික් ලේකම්වරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n1203299</link>
    <topic>වසරකදී දරුවන් 250කටමවු සෙනෙහස අහිමි වෙලා</topic>
    <author>විජයානි එදිරිසිංහ</author>
    <content>වසරක් වැනි කෙටි කාලයක දී මහ මඟ දමා ගොස් ඇති දරුවන් සංඛ්‍යාව 250 කට ආසන්න බව තහවුරු වී ඇත.පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා ප්‍රකාශ කළේ මේ දරුවන් අතරින් වැඩි ප්‍රමාණයක් උපන් හැටියේ දරුවන් බවයි. උපන් හැටියේ පණ පිටින් වළ දමා තිබූ දරුවන් ගණනාවක්ම සොයාගෙන තිබේ. 2012 වසරේ ජනවාරි මාසයේ පමණක් දරුවන් 26 දෙනෙක් මහ මඟ දමාගොස් තිබියදී සොයාගෙන ඇත.සමන්තුරේ මැනික්හින්න, ත්‍රිකුණාමලය, ගල්ගමුව, ඇතුළු ප්‍රදේශ ගණනාවකින් උපන් හැටියේ වළ දැමූ දරුවන් සොයා ගැනීමට හැකි විණි.උපන් හැටියේ දරුවෙක් පෙරේදා (28) මාතර ප්‍රදේශයේදී මහ මඟදමාගොස් තිබිණි. ඒ දරුවා කුහුඹුවන් ඇතුලු සතුන් කා දැමීම නිසා බරපතළ තත්ත්වයෙන් මාතර මහ රෝහලේ දැඩි සත්කාර ඒකකයේ ප්‍රතිකාර ලබයි.මෙසේ දරුවන් මහ ම¼ඟ දමා ගිය වැඩි පිරිසක් අවිවාහක මව්වරු බව පොලිසිය පවසයි.දරුවන් මහ මඟ දමා යාම බරපතළ දඬුවම් ලැබෙන වරදකි.මෙසේ දරුවන් මහ මඟ දමා නොගොස් ඔවුන්ව හදා වඩා ගැනීමට පිහිටුවා ඇති ආයතනයට බාර දෙන ලෙස පොලිස් මාධ්‍ය ප්‍රකාශක දන්වා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=n12032910</link>
    <topic>පුරාවස්තු හොරකම ගැන50ක ගෙන් ප්‍රකාශ ගනී</topic>
    <author>භක්ති ධර්මප්‍රිය මෙන්ඩිස්</author>
    <content>ජාතික කෞතුකාගාරයේ පෞරාණික වස්තු පැහැර ගැනීමේ සිද්ධිය සම්බන්ධයෙන් මේ වන විට පොලිසිය පුද්ගලයින් පනස් දෙදෙනකුගෙන් ප්‍රකාශ සටහන් කරගෙන තිබේ.කෞතුකාගාරයේ සේවකයින්ගේ සිට නොයෙක් තරාතිරමේ පුද්ගලයින්ගෙන් මෙලෙස පොලිසිය ප්‍රකාශ ලබාගෙන ඇත.කෞතුකාගාරයේ තිබූ වීඩියෝ කැමරාවල තොරතුරු ඔස්සේ ද පරීක්ෂණ පවත්වයි.සැකකරුවන් භාවිතා කරා යැයි සැක කෙරෙන භාණ්ඩවල ඩී.එන්.ඒ. පරීක්ෂණ වාර්තා ඔස්සේද පොලිස් කණ්ඩායමක් පරීක්ෂණ පැවැත්වීමට සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=r1203291</link>
    <topic>රඹුක්කන කිරිවල්ලාපිටිය අශෝක මහ විදුහලේශ්‍රවණාගාර ගොඩනැඟිල්ල සිසු අයිතියට</topic>
    <author>රඹුක්කන උතුර සමුහ විපුල එස්. කුමාරතුංග</author>
    <content>පාසල් සිසු දරු දැරියන් 1200 ක් අධ්‍යාපනය හදාරන කිරිවල්ලාපිටිය අශෝක මහ විදුහලට අංග සම්පූර්ණ ශ්‍රවණාගාරයක් ලබාදීමට සබරගමු පළාත් ප්‍රධාන ඇමැති මහීපාල හේරත් මහතා ක්‍රියාකර තිබේ.අඩි 110 ය 25 ප්‍රමාණයකින් යුත් නව ශ්‍රවණාගාරය සහිත ගොඩනැගිල්ල මහල් දෙකකින් යුත් ගොඩනැගිල්ලකි. පළමු මහලෙහි වැඩ අවසන් කරමින් සිසු අයිතියට පත් කිරීම පළාත් ප්‍රධාන ඇමැති මහීපාල හේරත්, කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහත්වරුන්ගේ ප්‍රධානත්වයෙන් සිදු විය.සබරගමු පළාත් මූල්‍ය ප්‍රතිපාදන යටතේ 2009 අගෝස්තු මස 30 දින මුල්ගල තැබූ ගොඩනැගිල්ල සිසු අයිතියට පත් කිරීමේ උත්සවය සඳහා විදුහල්පති එච්. එම්. සේනානායක මහතාගේ ආරාධනයෙන් රාජසිංහ පිරිවෙන් රජමහ විහාරාධිපති කොටගම චන්දරතන මාවනැල්ල කලාප අධ්‍යාපන අධ්‍යක්‍ෂ අනෝමදස්සි හිමියන් ඇතුළු මහා සංඝරත්නය වැඩම කර සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=r1203292</link>
    <topic>කසිප්පු පැකට් ඉනේ සඟවාගෙන පොලීසියෙන් බේරෙන්න පන්සලේ සැඟවිලා</topic>
    <author>කුරුවිට සමූහ - රූපිකා කේ.බණ්ඩාර</author>
    <content>මත්ලෝලී සයිමන් මත් නොවූ දවසක් නැත. උපයන වැටුපෙන් අඩක්ම හොර තිප්පොළටය. ගෙදර දොර අඩුපාඩු පිරිමැසුණේ කුලී වැඩට යන සිය බිරියගේ පඩියෙනි. සයිමන්ගේ මේ පුරුද්ද මගහැරවීමට උත්සාහගත් බිරිය, ඉන් පලක් නොවූ තැන කරබාගෙන සිටියා ය. පදම වැඩි වූ දිනවල කවියක පදයක් බෙරිහන් දෙමින් කිය කියා වැනි වැනී ගෙදර එන සයිමන් කාටත් හුරුපුරුදු දසුනකි.හොර තිප්පොළවලට නිතරම පොලිසියෙන් කඩා පැනීම නිසා, ඉතාම රහසිගතව වෙළෙඳාම කරගෙන යෑමට එහි නියැලෙන්නන්ට සිදු විය. විවිධ උපාය මාර්ගද අනුගමනය කෙරිණි.ජාවාරමේ යෙදෙන්නාගේ ගැලවීම සඳහා කසිප්පු පැකට් කර අලෙවි කිරීමට ඔවුහු පුරුදු වූහ. මුදල් ගෙවා ලබා ගන්නා කසිප්පු පැකට් සඟවාගෙන රැගෙන යෑමටද සමහරු පුරුදු වූ අතර තවත් අය එම ස්ථානයේ සිටම සප්පායම්වීමටද හුරු වී සිටියේ එයට ඇබ්බැහිව සිටි හෙයිනි. කෙසේ වෙතත්, පදම වැඩි වූ පුරුෂයන්ගේ විවිධ හිරිහැරවලට ලක්වන බිරියන් පොලිසියට ඔත්තු සැපයීමේ රාජකාරිය නොපිරිහෙලා ඉටු කරනු ලැබිණි.සයිමන් පුරුදු විදියටම එදා ද තිප්පොළට රිංගුවේ ය.හත් අට දෙනෙකුම ඒ වනවිට එතැනම මත් වෙමින් සිටියේ ජාවාරම්කරුගේ නියෝගයද පිළිනොගෙනය. සයිමන් පැකට් දෙක තුනක් මිලදී ගෙන සරමට යටින් ඉනේ එල්ලා ගත්තේ පළපුරුද්ද මතමය. ඉවසාගන්නට බැරිම තැන තවත් පැකට් එකක් ගෙන කටේ හලාගත් ඔහු මිදුලට එනවිට පොලිසිය කඩා පැන්නේ නොසිතූ පරිදිය.කීප දෙනෙකු පොලිස් අත්අඩංගුවට පත් විය. තවත් දෙතුන් දෙනෙකු පැන දිවූ අතර එම පිරිසට සයිමන්ද අයත් විය. මොවුන් පසුපස පොලිස් රාළහාමිලා එලවන්නේ කෝපයෙන් පුපුරමිනි.කැලේ කටු අකුල් පීරමින් කෙටි පාරවල් වලට පැන පිම්මේ දුවගිය සයිමන් ඇතුළු වූයේ පන්සල් වත්තටය. පසුපස හැරී බැලූ ඔහු දුටුවේ තවමත් රාලහාමි කෙනකු තමා පසුපස එළවන ආකාරයයි.එහෙත් මෙහෙන් පැනගත් සයිමන් කෙළින්ම ගියේ බුදු කුටියටයි.බුදුන් වඳින අයුරින් ටික වේලාවක් වාඩි වී සිටි ඔහු හෙමින් සීරුවේ එළියට ඇදුණේ කිසිවකු පෙනෙන මානයක නොසිටි බැවිනි.කකුල් දෙකට පින් දෙමින් ආ ඔහුට වැඩිදුරක් යෑමට නොහැකි වූයේ මග රැක සිටි රාලහාමිගේ ග්‍රහණයට හසුව පොලිස් ජීප් රථයට නැගීමට සිදු වූ හෙයිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=r1203293</link>
    <topic>ගලිගමුවේ වැව් 5ක් පිළිසකර කරයි</topic>
    <author>අලව්ව විශේෂ ඒ. කීර්තිසිංහ</author>
    <content>ආපදා කළමනාකරණ අමාත්‍යාංශය මගින් ගල්ගමුව මැතිවරණ කොට්ඨාසයේ වැව් පහක් පිළිසකර කර තිබේ.“නියඟයේ බලපෑම් අවම කිරීමේ ව්‍යාපෘතිය” නමින් හැඳන්වෙන මෙම ව්‍යාපෘතිය සඳහා වැය වුන මුදල රුපියල් 5372257 කි.මෙම වැව් ආශ්‍රිත කුඹුරු වලට ජලය බෙදා හැරීමේ ඇළ මාර්ගද ඉදිකර ඇති අතර ඕනෑම නියඟයකට මුහුණ දිය හැකි පරිදි ජලය බෙදා හැරීම සිදු කෙරේ.2009 – 2011 කාල පරාසය තුළ ක්‍රියාත්මක කරන ලද මේ ව්‍යාපෘතිය කුරුණෑගල දිස්ත්‍රික් ලේකම් කාර්යාලයේ අධීක්ෂණය යටතේ ගොවිජන සංවර්ධන දෙපාර්තමේන්තුව මගින් ක්‍රියාවට නැංවිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=r1203294</link>
    <topic>මීටර් සියය තරගයේක්‍රීඩිකාවගේ සහායටමවද පස්සෙන් දුවලා</topic>
    <author>නුගේගොඩ සමූහ - ඩබ්ලිව්. විදානපතිරණ</author>
    <content>පාසලේ නිවාසාන්තර ක්‍රීඩා තරගය හා උත්සවය පැවති මෙදින ආරාධිත අමුත්තන් මව්පියන් ඇතුළු විශාල පිරිසක්ද සහභාගි වී සිටියහ. ඉහත සඳහන් ක්‍රීඩිකාවගේ අම්මාද මෙදින ගවුමකින් සැරසී සිටියාය. තරග ඉසව්ව හා තරග අංකය නිවේදනය කිරීමත් සමග ක්‍රීඩා පිටියට පිවිසි ක්‍රීඩිකාව අනෙක් ක්‍රීඩිකාවන් අතර කැපී පෙනෙන තරුවක් නිසා කාගේත් අවධානය ඇය වෙත යොමු වී තිබුණි.විනිසුරු මඬුල්ල තරගය ආරම්භ කරනවාත් සමගම ඉහත ක්‍රීඩිකාවගේ අම්මාද පිටියට පැන තම දියණියගේ පසුපස දියණියගේ සහයට දිව්වත් සිදුවූයේ ලොකු ඇබැද්දියකි.අම්මා එක්වරම පිටිය මැද ඇද වැටිණි. අවට සිටි පිරිස හූ හඬ තබමින් කෑකෝගසන්ට විය. දියණියද පසුපස බලමින් දිව ගිය අතර අම්මා බිම ඇදවැටීමත් සමග තරගය නිමාකිරීම පසෙකට දමා අම්මා ළඟට දිව ගියාය. මේ නිසා වෙනත් ක්‍රීඩිකාවකට පහසු ජයක් අත්විය.දියණිය තම මව ඔසවා ගැනීමට උත්සාහ කළත් තනිවම කළ නොහැකි නිසා යෙහෙළියන් කීප දෙනෙකුගේ සහයෙන් ඉවතට ගන්නා ලදී. අම්මා අතපය තුවාල කරගෙන ලේ ගලමින් සිටියාය. දියණිය කඳුළු පිරි දෙනෙතින් යුක්තව අසල තිබූ ත්‍රී රෝද රථයට තවත් යෙහෙළියන් දෙදෙනකු සමග අම්මා නංවා ගත්තාය.ත්‍රිරෝද රථයෙන් අම්මා අසල පිහිටි රෝහල වෙත රැගෙන යමින් දියණිය තම මවට ප්‍රකාශ කර ඇත්තේ අම්ම නිසා අද මට දිනාගන්නත් බැරිවුණා. මේ නිසා මට ඇතිවුණේ වස ලැජ්ජාව.අම්ම හිතාගෙන ඉන්නෙ දුවන එකටත් 5 වසර ශිෂ්‍යත්ව විභාගයට වගේ මාත් එක්ක පස්සෙන් දුවන්න ඕන එකක්දැයි අම්මාගෙන් අසමින්ලු..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=r1203295</link>
    <topic>සඳැස් කාව්‍ය ප්‍රසාදනී තරගයෙන්ජය ලැබූවන්ට ත්‍යාග හා සහතික පත්</topic>
    <author>මල්වාන සමූහ මහානාම විතානගේ</author>
    <content>ගම්පහ සියනෑ තරුණ කවි සමාජය මගින් හයවැනි වරටත් සංවිධාන කරන ලද “සඳැස් කාව්‍ය ප්‍රසාදනී” අන්තර් පාසල් සිසු පද්‍ය ගායනා හා රචනා තරගාවලියේ ජයග්‍රාහක ජයග්‍රාහිකාවන්ට ත්‍යාග ප්‍රදානය කිරීම පසුගියදා ගම්පහ තරුණ බෞද්ධ සමිති ශාලාවේදී පැවැත්විණි.මෙම තරගාවලියට ගම්පහ, කැලණිය හා මිනුවන්ගොඩ අධ්‍යාපන කලාපවල පාසල්වල සිසු සිසුවියන් 250ක් ඉදිරිපත් වී සිටි අතර එයින් සිසු සිසුවියන් 59 දෙනෙක් ජයග්‍රහණය කළහ.පද්‍ය ගායනා තරගය හයවන වසර සිට නව වැනි වසර දක්වා පන්තිවල සිසු සිසුවියන්ටද රචනා තරගය නව වැනි වසර සිට එකළොස් වැනි වසර දක්වා පන්තිවල සිසුසිසුවියන්ට ද විවෘතව පැවතුණි.ත්‍යාග ප්‍රදානය කිරීම ආරාධිතයන් අතින් සිදුවූ අතර එහිදී කතා කළ ගම්පහ කලාප අධ්‍යාපන අධ්‍යක්ෂ එස්. කේ. මල්ලවආරච්චි මහතා පැවසුවේ අද කවිය සමාජයෙන් ඈත් වී යෑමට පටන් ගෙන තිබෙන බවත් එය රැක ගෙන අනාගත පරපුරට දායාදය කර දිය යුතු බවත් ඒ සඳහා මෙවැනි කවි තරගාවලි ඉමහත් රුකුලක් වන බවත් ය.මේ අවස්ථාවට ගම්පහ – මැදගම සිරි සුනන්දාරාමාධිපති තුම්මෝදර සමිත සෝම නාහිමියෝද කථිකාචාර්ය ලීල් අධිකාරි මහතා ද කොටකදෙණිය පදනමේ ලේකම් චම්මි ගුණවීර බණ්ඩාර මෙනෙවිය ද සහභාගි වූහ.මේ උත්සවය අවසානයේ එම කවි සමාජයේ සභාපති රංජිත් විජේනායක, සේන ඇතුගල්පුර ඇතුළු කවි කිවිඳියන් විසින් හිටිවන කවි ඉදිරිපත් කරමින් එම උත්සවය තවත් වර්ණවත් කරනු ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=r1203296</link>
    <topic>රඹුක්කන අශෝක කරුණාරත්නක්‍රීඩාංගණය අවටඩෙංගු මදුරු ආකර</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන අශෝක කරුණාරත්න ක්‍රීඩාංගණයේ පැරැණි ගොඩනැගිල්ල අවට ප්‍රදේශය ඩෙංගු අවදානම් කලාපයක් බවට පත්ව ඇතැයි ප්‍රදේශවාසීහු පවසති.ක්‍රීඩාංගණය ආසන්නයේ ඇති මේ ගොඩනැගිල්ල ක්‍රීඩා පිටිය ආරම්භයත් සමග ඉදිවූවකි. මේ ගොඩනැගිල්ල තුළ කාමර දෙකක් තිබේ. ක්‍රීඩකයන්ගේ ඇඳුම් මාරු කිරීම ක්‍රීඩා උපකරණ තැබීම වැනි ක්‍රියා සඳහා මෙය ඉදි කර ඇත. කලක් මේ කාමර නගරයේ යාචකයන්ගේ රාත්‍රී නවාතැන්පොළ බවට පත්ව තිබිණි.එලෙස නවාතැන් ගෙන සිටි පිරිස එම ස්ථානයෙන් ඉවත් වුවද ඔවුන් ප්‍රයෝජනයට ගත් ඇතැම් භාණ්ඩ කොටස් තවමත් එහි තැන තැන දමා තිබේ. ඉටි කවර ප්ලාස්ටික් භාජන තැඹිලි කෝම්බ යෝගට් කප් වැනි අපද්‍රව්‍ය රැසක්ම මේ ක්‍රීඩා පිටිය අවට පරිසරයේ තිබෙන අයුරු දැක ගැනීමට හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=s1203291</link>
    <topic>දඟ පන්දු අභියෝග හමුවේ එංගලන්තයට 340ක ඉලක්කයක්</topic>
    <author>වර්නන් ගුණසේකර ගාල්ලේ සිට...</author>
    <content>ප්‍රසන්න ජයවර්ධනගේ තීරණාත්මක පිතිහරඹය හේතුවෙන් මුහුණ දීමට සිදුවූ ලකුණු 340ක ජයග්‍රාහී ඉලක්කය හඹා යමින් සිටින එංගලන්තය ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ තෙවැනි දිනය නිමාවන විට කඩුලු 2ක් දැවී ලකුණු 111ක් රැස්කර ගෙන සිටියේය.මේ අනුව, තරගය ජය ගැනීම සඳහා එංගලන්තයට තවත් ලකුණු 229ක් අවශ්‍යව තිබේ. ඒ සඳහා ඔවුනට කඩුලු 8ක් ඉතිරිව තිබේ. ජොනතන් ට්‍රොට් ලකුණු 40ක්ද, කෙවින් පීටර්සන් ලකුණු 29ක්ද ලබා ගෙන නොදැවී ක්‍රීඩා කරමින් සිටිති. රංගන හේරත් ලකුණු 52කට කඩුලු 2ක් ලබා ගත්තේය.ශ්‍රී ලංකාවට ඉතාමත් වැදගත් වූ ඉනිමක නියැලුනු අංක 8 පිතිකරු ප්‍රසන්න ජයවර්ධන ශ්‍රී ලංකා දෙවැනි ඉනිම ප්‍රාණවත් කරමින් නොදැවී ලකුණු 61ක් වාර්තා කළේය. පන්දු 123ක එම ඉනිමට හතරේ පහර 3ක් හා හයේ පහර 3ක් ඇතුළත්ව තිබිණි. ප්‍රසන්නගේ මේ කල්පනාකාරී පිතිකරණය හා ශ්‍රී ලංකා දෙවැනි ඉනිමේ පසුභාගයේ වාර්තා වූ ලකුණු නිසාවෙන් ශ්‍රී ලංකාවට ඔවුන් වැටී සිටි කඩුලු 5 ට ලකුණු 72 අසීරු තත්ත්වයෙන් ගොඩඑමින් ලකුණු 214 දක්වා ඉනිම ඉහළ නැංවීමට හැකියාව ලැබිණි.කඩුලු 5කට මුළු ලකුණු 84 සිට ඊයේ තරගය ඇරැඹූ ශ්‍රී ලංකාව පළමු මිනිත්තු 40 පමණ ඉතා හොඳින් ආරක්ෂාකාරී ක්‍රීඩාවක නිරත වූවද ඉන්පසුව එංගලන්තය යළි තරගයට අවතීර්ණ විය. දිනයේ අවශ්‍යතාව වී තිබුනේ බොහෝ වේලාවක් කඩුල්ලේ රැඳී සිටිමින් මුළු ලකුණු ප්‍රමාණය වැඩිකර ගෙන එංගලන්තයට අභියෝගයක් ගෙන දෙන ඉලක්කයක් ලබා දීමයි.පෙර දින නොදැවී සිටි පිතිකරුවන් වූ දිනේෂ් චන්දිමාල් හා සුරාජ් රන්දීව් ඕවර 14ක් ඔවුන්ගේ කඩුලු ආරක්ෂා කර ගනිමින් ක්‍රීඩා කළද අවසානයේ චන්දිමාල්ගේ ආක්‍රමණශීලීව ක්‍රීඩා කිරීමේ උනන්දුව මතුව ආවේය. මොන්ටි පනීසාර්ගේ පන්දුවට පහර එල්ල කිරීම පිණිස පියවර කිහිපයක් ඉදිරියට පැමිණි චන්දිමාල් ‘එක්ස්ට්‍රා කවර්’ ස්ථානයට ඉහළින් පහරක් එල්ල කිරීමට උත්සාහ කළද එය නියමාකාරයෙන් සිදු නොවිනි. සිදුවූයේ ‘මිඩ් ඕෆ්’ ස්ථානයට පහසු උඩ පන්දුවක් ත්‍යාග කිරීමය. කෙවින් පීටර්සන් එම උඩ පන්දුව රැක ගත්තේය. ඒ අනුව ශ්‍රී ලංකා 6 වැනි කඩුල්ල මුළු ලකුණු 114දී බිඳ වැටිනි.මිනිත්තු 97ක් තිස්සේ පන්දු 83කට මුහුණ දුන් චන්දිමාල් හතරේ පහර 5ක් සමග ලකුණු 31ක් රැස් කළේය. ඔහු සහ රන්දීව් 6 වැනි කඩුල්ල ;වනුවෙන් පන්දු 103කදී ලකුණු 42ක සබඳතාවක් ගොඩනැගූහ.ලකුණු පුවරුවට තවත් එක් ලකුණක් පමණක් එක් වෙද්දී රන්දීව් දැවී ගියේය.ඔහු දැවී ගියේ ග්‍රැහැම් ස්වෝන්ගේ පන්දුවකට කඩුල්ල මුවා කිරීමේ වරදට හසුවෙමිනි. එම තීරණය යළි නිරීක්ෂණය කරන ලෙසට රන්දීව් ඉල්ලා සිටයද තෙවැනි විනිසුරුගේ තීරණයද දැවී ගිය බව ම විය. රංගන හේරත්(7)ගේ කඩුල්ල බිඳ දැමීමට ද ස්වෝන් සමත් වූ අතර මේ අනුව ඊයේ උදය වරුවේ ක්‍රීඩාවේදී ශ්‍රී ලංකා කඩුලු 3ක් ඕවර 32ක් ඇතුළත ලකුණු 67කදී බිඳ වැටිනි.දිවා ආහාරය සඳහා තරගය නතර කරන විට ශ්‍රී ලංකාව දෙවැනි ඉනිමේ කඩුලු 8කට ලකුණු 151ක් ලබා ගෙන සිටියේය.ප්‍රසන්න ජයවර්ධන හා චානක වෙලගෙදරගේ ලකුණු 40ක ප්‍රයෝජනවත් 9 වැනි කඩුලු සබඳතාව දිවා ආහාරයෙන් පසුව 5 වැනි ඕවරයේදී නිමා විය. පන්දු 103කට මුහුණ දෙමින් ශ්‍රී ලංකා මුළු ලකුණු සංඛ්‍යාව 127 සිට 167 දක්වා ඉහළ නංවමින් සිටි මේ දෙදෙනාගෙන් වෙලගෙදර, පනීසාර්ගේ පන්දුවකට ‘ස්ලිප්ස්’හි ස්ට්‍රාවුස් ට උඩ පන්දුවක් ලබා දෙමින් ලකුණු 13කට දැවී ගියේය.ප්‍රසන්න ජයවර්ධන ඊයේ ඔහුගේ 4 වැනි ටෙස්ට් අර්ධ ශතකය වාර්තා කළේ දර්ශනීය අයුරිනි. ඒ, වේග පන්දු යවන ස්ටුවර්ට් බ්‍රෝඩ්ගේ පන්දුවකට ‘ඩීප් මිඩ් විකට්’ හතරේ සීමාවට ඉහලින් හයේ පහරක් එල්ල කරමිනි. පන්දු 91කින් වාර්තා වූ එම අර්ධ ශතකයට හතරේ පහර 3ක් හා හයේ පහර 2ක් ඇතුළත්ව තිබිණි. ඊට කළින් ඕවරයේදී ඔහු පනීසාර් ට පිට පිට හතරේ පහරක් හා හයේ පහරක් එල්ල කළේය.ඕවර 80කට පසුව ශ්‍රී ලංකාවේ මුළු ලකුණු ප්‍රමාණය කඩුලු 9කට 207ක්ව තිබියදී එංගලන්තය දෙවැනි නව පන්දුව ලබා ගත්තේය. ඊට ඕවර 4යි පන්දු 3කට පසුව, සුරංග ලක්මාල් (13) දුවද්දී දැවී යාමත් සමග ශ්‍රී ලංකා දෙවැනි ඉනිම ලකුණු 214කට අවසන් විය. මේ අනුව ශ්‍රී ලංකාව මේ තරගයේ එංගලන්තයට වඩා ලකුණු 339කින් ඉදිරියට පිවිසියේය.ශ්‍රී ලංකාව ට මෙවැනි පෙරමුණක් ලබා ගැනීමට හැකිවූයේ ප්‍රසන්න හා සුරංග ලක්මාල් 10 වැනි කඩුල්ල වෙනුවෙන් එක් කළ ඉතාමත් තීරණාත්මක ලකුණු 47 නිසාවෙනි. එම ලකුණුත්, 9 වැනි කඩුලු සබඳතාවෙන් ලබා ගත් ලකුණු 40ත් ආධාරයෙන් මේ තරගය සම්පූර්ණයෙන් තමන්ගේ පාලනයට යටත් කර ගැනීමට ශ්‍රී ලංකාව ට හැකිවිය.එංගලන්තය වෙනුවෙන් වඩාත් ම සාර්ථක පන්දු යවන්නා වූ ග්‍රැහැම් ස්වෝන් ලකුණු 82කට කඩුලු 6ක් ලබා ගත්තේය.සවස තේ පානය සඳහා තරගය නතර කරන විට එංගලන්තය ඔවුන්ගේ දෙවැනි ඉනිමේදී කිසිවෙකු නොදැවී ලකුණු 27ක් රැස්කර ගෙන සිටියේය.තේ පානයෙන් පසුව දෙවැනි ඕවරයේදී එංගලන්ත පළමු කඩුල්ල බිඳ වැටිනි. එය සිදුවූයේ රංගන හේරත්ගේ දෙවැනි ඕවරයේදීය. ඇලස්ටෙයාර් කුක්ගේ පිත්තේ අග වැදී ගිය උඩ පන්දුව කඩුලු රකින ප්‍රසන්න ජයවර්ධන රැක ගැනීමත් සමග කුක් ලකුණු 14කට දැවී ගියේය.කෙසේ වෙතත්, ශ්‍රී ලංකාව මේ දැවී යාමේ තීරණය ලබා ගත්තේ තෙවැනි විනිසුරුගෙනි. පිටියේ තරග විනිසුරුගේ තීරණය වූයේ එය දැවී යාමක් නොවන බවය. කුක් ද තෙවැනි විනිසුරුගේ තීරණය ලැබෙන තුරු පිටියේ රැඳී සිටියේය. එතෙක් නොසිට ඔහු කළින් ම පිටියෙන් ඉවත්ව ගියා නම් කුක් මහත්මයෙකි. එංගලන්ත දෙවැනි ඉනිමේ 9 වැනි ඕවරයේදී පළමු කඩුල්ල බිඳ වැටෙන විට මුළු ලකුණු සංඛ්‍යාව 31ක් විය.ලකුණු පුවරුවේ මුළු ලකුණු 48ක් සටහන්ව තිබියදී දෙවැනි කඩුල්ල ලෙසින් නායක ඇන්ඩෲ ස්ට්‍රාවුස් දැවී ගියේය. ඔහු දැවී ගියේ තිලකරත්න ඩිල්ෂාන්ගේ දර්ශනීය උඩ පන්දු රැක ගැනීමකිනි.හේරත්ගේ පන්දුවකට උඩින් පහරක් එල්ල කිරීමේ අරමුණින් ලතාවකට පාද තබමින් ඉදිරියට පැමිණි ස්ට්‍රාවුස් ට තමන්ට වුවමනා වූ පහර එල්ල කිරීමට නොහැකි විය. ඔහුගේ පිත්තෙන් නික්ම ආ උඩ පන්දුව ‘මිඩ් විකට්’ ස්ථානයේ සිට තමන්ගේ දකුණු පැත්තට පනිමින් ඩිල්ෂාන් රැක ගත්තේය. පන්දු 60කට මුහුණ දුන් ස්ට්‍රාවුස් හතරේ පහර 2ක් සමග ලකුණු 27ක් ලබා ගත්තේය.අංක 4 පිතිකරු කෙවින් පීටර්සන් ලකුණු 12ක් ලබා ගෙන සිටියදී දැවී යාමෙන් බේරිණි. රන්දීව්ගේ පන්දුවකට පීටර්සන්ගේ පිත්තේ අග දැවටී ‘ලෙග් ස්ලිප්’ ස්ථානයට ගිය උඩ පන්දුව රැක ගැනීමට කුමාර් සංගක්කාර අසමත් විය. ඒ වන විට මුළු ලකුණු සංඛ්‍යාව කඩුලු 2 ට 81ක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=s1203292</link>
    <topic>මලල ක්‍රීඩා අතුරු කමිටුවේ සභාපති බ්‍රිගේඩියර් සමරතුංග</topic>
    <author>පි‍්‍රන්ස් ගුණසේකර</author>
    <content>මලල ක්‍රීඩා අතුªරු කමිටුවේ සභාපති තනතුරට බ්‍රිගේඩියර් පි‍්‍රයන්ත සමරතුංග මහතා පත්කර ඇත. දැනට සුගතදාස අධිකාරියේ සභාපති ලෙස කටයුතු කරන සමරතුංග මහතා ඇතුළු පස්දෙනෙකුගෙන් යුත් මලල ක්‍රීඩා අතුරු කමිටුවේ පත්වීම් අද ගැසට් නිවේදනයක් මගින් ප්‍රකාශයට පත් කිරීමට නියමිතව ඇත.මේ අතුරු කමිටුව තාවකාලිකව පත්කර ඇති අතර ශ්‍රී ලංකා මලල ක්‍රීඩා සංගමයේ නිලවරණය මැයි මාසයේ පවත්වන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය “දිනමිණ”ට පැවැසුවාය. මලල ක්‍රීඩා අතුරු කමිටුවේ ලේකම් ලෙස වෛද්‍ය ධම්මික සේනානායක මහතා පත් කර ඇත. ඒ මහතා ක්‍රීඩා වෛද්‍ය ආයතනයේ සේවය කරන අතර හිටපු ස්කොෂ් පරිපාලන කමිටු ලේකම්වරයාද වේ.මලල ක්‍රීඩා අතුරු කමිටුවේ සාමාජිකයන් ලෙස නීතිඥ පණ්ඩුක කීර්තිනන්ද, ගුවන් කොමදෝරු නලින් ද සිල්වා හා කේ. ජී. ඥාණපාල යන මහත්වරු පත්කර ඇත.ශ්‍රී ලංකා මලල ක්‍රීඩා සංගමයේ නිලවරණය මාර්තු 31 දිනට කලින් පැවැත්විය යුතු වුවද අප්‍රේල් 26 දක්වා කල්දමා තිබුණි. එහෙත් එලෙස නිලවරණය පැවැත්වීම නීති්‍යානුකූල නොවන බවට නීති උපදෙස් ලබා ගැනීමෙන් නිලවරණය අත්හිටුවා අතුරු කමිටුවක් පත් කිරීමට ක්‍රීඩා ඇමැති මහින්දානන්ද අලුත්ගමගේ මහතා තීරණය කළේය. මේ වසරේදී ආසියානු යොවුන් මලල ක්‍රීඩා තරගාවලිය ශ්‍රී ලංකාවේ පැවැත්වීමට ඇති හෙයින් ප්‍රමාද නොකොට නිලවරණය පැවැත්වීමට ක්‍රීඩා අමාත්‍යවරයා, ක්‍රීඩා අධ්‍යක්ෂ ජෙනරාල්වරියට නියෝග කොට ඇත.ශ්‍රී ලංකා මලල ක්‍රීඩා සංගමයේ ප්‍රධාන තනතුරු සඳහා නාමයෝජනා ලබාදීමට පුද්ගලයන් කිහිප දෙනෙකු අතර තරගයක් ද නිර්මාණය වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=s1203293</link>
    <topic>අටවෙනි වරටත් ඇමති ඩිලාන් වොලිබෝල් මුල් පුටුවට</topic>
    <author/>
    <content>ශ්‍රී ලංකා වොලිබෝල් සම්මේලනයේ 2012 වාර්ෂික නිලවරණය පසුගියදා කොළඹ ඔලිම්පික් හවුස්හි දී පැවැත්විණි. මෙහිදී විදේශ රැකියා ප්‍රවර්ධන හා සුභසාධන අමාත්‍ය නීතිඥ ඩිලාන් පෙරේරා මහතා අටවන වරටත් නිතරගයෙන් වොලිබෝල් සම්මේලනයේ සභාපති තනතුරට තේරීපත්විය. සභාපති තනතුර සඳහා හාලිඇළ ප්‍රාදේශීය ලේකම් කොට්ඨාස වොලිබෝල් සංගමය ඩිලාන් පෙරේරා මහතාගේ නම යෝජනා කළ අතර මහියංගණ ප්‍රාදේශීය ලේකම් කොට්ඨාස වොලිබෝල් සංගමය එය ස්ථිරකරන ලදී. සභාපති තනතුර සඳහා වෙනත් කිසිදු නමක් යෝජනා නොවුනි.ප්‍රධාන ලේකම් තනතුර සඳහා හිටපු ලේකම් සුසිල් රණසිංහ මහතා තේරී පත්වූ අතර සංගමයේ සමස්ත නිලධාරී මණ්ඩලයම නිතරගයෙන් තේරී පත්වීම මෙවර නිලවරණයේ විශේෂත්වයක් විය. ඒ අනුව උප සභාපතිවරුන් ලෙස කරුණාරත්න වික්‍රමසිංහ, බණ්ඩාර හේරත්,රෝහාන් පතිරගේ, පළාත් සභා මන්ත්‍රී කාංචන ජයරත්න, ලලිත් පියුම් පෙරේරා, පාර්ලිමේන්තු මන්ත්‍රී දිලුම් අමුණුගම යන මහත්වරු තේරී පත්වූහ.නියෝජ්‍ය ලේකම්වරුන් ලෙස කේ.ආර්’ඩී. සී. රත්නමුදලි හා මහේෂ් අබේරත්න යන මහත්වරුන් තේරී පත්වූ අතර භාණ්ඩාගාරික ලෙස රොහාන් සෝමවංශ මහතාද, නියෝජ්‍ය භාණ්ඩාගාරික ලෙස ප්‍රියන්ත ජයකොඩි මහතාද, ක්‍රීඩාපිටි ලේකම් ලෙස ඒ.එස්. නාලක මහතාද, ප්‍රධාන සංවිධායක ලෙස නලීන් ගම්ලත් මහතාද තේරී පත් වූහ.ස්වාධීන සාමාජිකයින්ලෙස කාන්තසිරි මීගමුවගේ, ඩබ්.ස්වර්ණා මල්කාන්ති, එච්.එම්. සමන් අබේවර්ධන, ජේ.ටී.එස්. කේ. අබේවර්ධන, ජෝ. ජයවර්ධන, කේ. යෝගරත්නම්, කේ. මනෝහරන්, ආරියදාස ලියනගේ, එම්.පී.එස්. අලහකොන්, මධුකා කිරිඇල්ල, නිමල් පෙරේරා හා ආර්. මුනිඅයියා යන මහත්ම මහත්මීහු තේරී පත්වූහ.වොලිබෝල් සංගමයේ නිලවරණ වලදී ඉතිහාසයේ ප්‍රථම වතාවට සියලුම තනතුරු සඳහා නිලධාරීන් නිතරගයෙන් තේරී පත්වූ ප්‍රථම අවස්ථාව මෙය වේ. තවද යාපනය මඩකලපුව යන ප්‍රාදේශීය වොලිබෝල් සංගම් සාමාජිකයින් මේ සඳහා පැමිණ සිටීමද විශේෂත්වයක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=s1203294</link>
    <topic>යූත් ක්‍රීඩා උළෙලේ සමස්ත සූරතාවතංගල්ල අන්ධ විදුහල් යොවුන් සමාජයට</topic>
    <author>මහරගම විශේෂ වේහැල්ලේ පියතිලක</author>
    <content>ශ්‍රී ලංකාවේ ප්‍රථමවතාවට වයස 29න් පහළ වෙනස් වූ හැකියාවන් සහිත (ආබාධිත) තරුණ ප්‍රජාව සාමාන්‍ය සමාජයට ගෙන ඒම සඳහා ජාතික තරුණසේවා සභාව, ශ්‍රී ලංකා යෞවන සමාජ සම්මේලනය හා යෞවන කටයුතු හා නිපුණතා සංවර්ධන අමාත්‍යාංශය එක්ව සංවිධානය කරණු ලැබූ 2012 ශ්‍රී ලංකා යූත් ක්‍රීඩා උළෙලේ සමස්ත සූරතාව හම්බන්තොට තංගල්ල අන්ධ විද්‍යාලීය යෞවන සමාජය විසින් හිමිකරගනු ලැබීය. අනුසූරතාව මොනරාගල සුභාග්‍යා යෞවන සමාජය විසින් හිමිකර ගන්නා ලදී. උතුරු නැගෙනහිර ඇතුළුව දිස්ත්‍රික්ක 17ක් නියෝජනය කරමින් ක්‍රීඩක ක්‍රීඩිකාවෝ 450 දෙනෙක් තරගාවලියට සහභාගිවූහ.පූර්ණ දෘශ්‍යාබාධිත, අර්ධ දෘෂ්‍යාබාධිත, ශ්‍රවනාබාධිත, කතනාබාධිත, බෝලය විසිකිරීම 400 x 4 හා 100 x 4 රිලේ දිවීම, උස පැනීම දුරපැනීම සහ රෝද පුටු වශයෙන් ක්‍රීඩා ඉසව් 36ක් තරගාවලියට ඇතුළත්විය.සෑම තරගයක්ම වයස 20ට වැඩි 20ට අඩු සහ කාන්තා පිරිමි වශයෙන් පැවැත්විණ.ජය සංකේත ප්‍රදානෝත්සවය පැවතියේ යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ ප්‍රධානත්වයෙන් හා ඌව පළාත් සභා මන්ත්‍රී හා අමාත්‍යාංශයේ අබාධිත වැඩසටහන් අධීක්ෂක නීතිඥ සෙනරත් දිසානායක (ආබාධිත) ජාතික තරුණසේවා සභාවේ සභාපති අධ්‍යක්ෂ ජෙනරාල් නීතිඥ ලලිත් පියුම් පෙරේරා යන මහතුන්ගේ සහභාගිත්වයෙනි.වෙනත් සාමාන්‍ය ක්‍රීඩා උළෙලක දක්නට නොලැබෙන විශේෂ ක්‍රියාකාරකම් රාශියක් මෙහිදී දක්නට ලැබිණ. මෙය ක්‍රීඩා ලෝලීන්ට නවමු අත්දැකීමක් විය. ක්‍රීඩා විනිසුරු මුළුල්ලේ සංඤා භාෂා උපදේශකවරුන් දක්නට ලැබිණ. ශ්‍රවණාබාධිත, කතනාබාධිත, ක්‍රීඩා ඉසව්වලදී අණ දෙනු ලැබුනේ සංඥා භාෂාව උපයෝගී කරගෙනය. දෘශ්‍යාබාධිත ක්‍රීඩක ක්‍රීඩිකාවෝ ධාවනය කළේ දෑස් බැඳ තනි තනි වශයෙනි. ඔවුන්ට අණ දෙනු ලැබුයේ සීනු නාදකරමිණි.තරගාවලියේ සමස්ත ප්‍රතිඵලය මෙසේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>29</day>
    </date>
    <link>http://www.dinamina.lk/2012/03/29/_art.asp?fn=f1203291</link>
    <topic>වී ගොවියාට යහපත් සහතිකයක්</topic>
    <author>රාමන්</author>
    <content>තෙල් මිලත් සමඟ සමහරු කල්පනා කළේ බඩු මිලේ ශීඝ්‍ර වැඩිවීමක් දක්නට ලැබෙයි කියලා. සාමාන්‍යයෙන් සිදු වන්නේ එයයි. විශේෂයෙන් එළවුළු වැනි අත්‍යවශ්‍ය පාරිභෝගික ද්‍රව්‍ය වැඩි වෙනවා. මෙවර එය දක්නට ලැබුණේ නැහැ. මේ දිනවල පවතින සහනදායි එළවුළු හා සහල් මිල, තෙල් මිලේ ප්‍රශ්නයට යම් ප්‍රමාණයකට සහනයක් සැලසීමට හේතු වෙලා. විශේෂයෙන් ම සහල් වෙළෙඳ පොළේ මිල මට්ටම ද සහනදායි ලෙස පවත්වා ගෙන යෑමට හැකි වී තිබෙනවා.මේ නිසා වැඩි වූ තෙල් මිල සමඟ විපක්ෂය බලාපොරොත්තු වූ මට්ටමේ අත්‍යවශ්‍ය භාණ්ඩ මිල වැඩ වීමක් දක්නට ලැබුණේ නැහැ. එසේ ම භූමිතෙල් හා ධීවර ක්‍ෂේත්‍රවලට පිරිනමන ඩීසල් සහනය ද අඩු ආදායම්ලාභීන්ගේ ජීවන වියදමේ ප්‍රශ්නයට බලපෑමක් කරනු ලබනවා.මේ දිනවල වී අස්වනු නෙළනු ලබනවා. ඒ සමඟ ම වෙළෙඳ පොළේ සහල් මිලේ අඩු වීමක් දක්නට ලැබීම ස්වභාවිකයි. මේ නිසා ගොවියා රැක ගැනීමට නම් සහතික මිලක් නියම කිරීමටත්, වී අස්වැන්නෙන් යම් ප්‍රතිශතයක් මිලට ගැනීමටත් රජයට සිදු වෙනවා. ඒ සඳහා ද මේ දිනවල රජය මැදිහත් වෙලා. මෙහි දි එක් පැත්තකින් ගොවියාත්, අනෙක් පැත්තෙන් පාරිභෝගිකයාත් රැක ගැනීමට සිදු වෙනවා. එසේ ම සහල් මිල වැඩි වීමකින් තොරව පැරැණි මට්ටමටම, නැතිනම් රු. 48 /- ට රු. 50 /- මට්ටමක පවත්වා ගෙන යෑමට හැකි වීම පාරිභෝගිකයා ගේ පැත්තෙන් සහනයක්.පොහොර සහනාධාරය හා සහතික මිලකට වී මිල දී ගැනීම ගොවියාට සහනයක් වී තිබෙනවා. තවමත් මේ රටේ පොහොර හොන්ඩරයක් ලබා දෙන්නේ රු. 350 /- කට, 2005 සිට ම සෑම භාණ්ඩයකම වාගේ මිල වෙනස් වුණත්, පොහොර මිල වෙනස් වුණේ නැහැ. “මහින්ද චින්තනයට” අනුව 2005 දුන් පොරොන්දුව එලෙසින් ම පවත්වාගෙන යාමට රජය සමත් වීම ගොවියා ලැබූ ජයග්‍රහණයක් නොවේ යැයි කිසිවෙකුට කියන්න බැහැ. මෙවරද රජය පොහොර සහනාධාර වෙනුවෙන් පමණක් රු. කෝටි 4000 ක වියදමක් දරනවා. රජයේ සල්ලි යනු ජනතාවගේ බදු මුදල්. මේ රටේ ගොවියා වෙනුවෙන් මුළු රටේ ම ජීවත් වන ජනතාව කෝටි 4000 ක පමණ මුදලක් සහනාධාර ලෙසින් ලබා දීම අඩුවෙන් තක්සේරු කරන්න බැහැ.මේ දිනවල සමහර ගොවි සංවිධාන වී සඳහා ගෙවන සහතික මිල වැඩි කරන ලෙස ඉල්ලා සිටිනවා. ඊට හේ්තුව පොහොර නොවන වෙනත් යෙදවුම්වල මිල හා යන්ත්‍ර සූත්‍රවලට යන වියදම අධික වීම බවයි ඔවුන් සඳහන් කරන්නේ. මේ අතර නොමිලේ මෙන් නැත්නම් අති විශාල මුදලක් රජය දරා ගනිමින් සහන මිලට පොහොර ලබාදීම ගැන මේ උද්ඝෝෂකයන් එතරම් සැලකීමක් දක්නට නොලැබෙන බවයි පෙනෙන්නේ. පොහොර සහන මිලට සැපැයීම යනු ගොවිතැනට අවශ්‍ය යෙදවුම්වලින් අඩකට වඩා රජය කර ගසා තිබෙනවා යන්නයි. මෙහි දී ගොවියාට, ගොවිතැන සඳහා අත්‍යවශ්‍ය ම දේ රජයෙන් නොමිලේ ම වගේ, නැත්නම් සුළු මුදලකට සපයනවා. මීට අමතරව වී කිලෝවකට රු. 28 /- ක හා රු. 30 /- ක සහතික මිලක් ලබා දී තිබෙනවා. 2008 වන තුරුම 15 /- ට 16 /- ට තිබූ සහතික මිලට රු. 28 /- - 30 /- ට වැඩි කළේ වත්මන් රජයයි. මීට අමතරව වී ගොවියා සතු වී තොග සියල්ලම මිල දී ගැනීමට වී අලෙවි මණ්ඩලය හා සමුපකාරය සූදානමින් සිටිනවා. අමාත්‍ය ජොන්ස්ටන් ප්‍රනාන්දු පවසන්නේ, ගෙන එනු ලබන ප්‍රමිතියෙන් යුත් සියලු ම වී තොග රජය මිලට ගන්නවාය කියන්නේ වෙනදා කිසිම යුගයක ලබා නොදුන් සහතිකයක්. මේ සහතිකය රජය වෙනුවෙන් ලබා දෙන්නේ පසුගිය කන්නවල වී තොග ද රජයේ ගබඩාවල තබා ගනිමින්.සියලුම වී තොග රජය මිලට ගන්නවාය කියන සහතිකයම පෞද්ගලික අංශය කුණුකොල්ලයට වී මිල දී ගැනීම අඩපණ කරනු ලබන තීරණයක්. ආණ්ඩුවක් විදියට එවන් තීරණයක් ගැනීම පහසු වන්නේ නැහැ. එසේ ම එමගින් ගොවියා ගෙන එනු ලබන සියලු ම වී තොග මිල දී ගන්නා බවක් හෝ ගත හැකි බවක් අදහස් වන්නේ නැහැ. එහෙත් පසුගිය සමයේ පැවැති සම්මතය නම් එක් කන්නයක දී සමස්ත වී නිෂ්පාදනයෙන් 5 % - 10 % ක් මිල දී ගැනීමට රජය මැදිහත් වන්නේ නම්, එමගින් වුව ද වෙළෙඳ පොළේ වී මිල ගොවියාට වාසිදායක මට්ටමකින් පවත්වා ගෙන යෑමට හැකි වන බවයි. මෙවර එම සියයට ගණන තවත් වැඩි කිරීමටයි වෙළෙඳ හා පාරිභෝගික අමාත්‍යංශයේ බලාපොරොත්තුව.මේ රජය 2005 බලයට පත්වන විට වී අලෙවි මණ්ඩලයක් කියා ආයතනයක් තිබුණේ නැහැ. එය ඈවර කිරීමට නියම වූ රජයේ දේපළක්. වී අලෙවි මණ්ඩලය සතු වූ කාර්යාල හා ගබඩා පෞද්ගලික අංශයට පවරලයි තිබුණේ. සමහර වී ගබඩාවල ඇඟලුම් කර්මාන්ත ශාලා විවෘත කර, ඒවා ද වසා දමා තිබුණා. මෙසේ ඈවර කිරීමට නියමිතව තිබු වී අලෙවි මණ්ඩලය යළි ස්ථාපිත කර, වී මිලදී ගැනීමේ තත්ත්වයට පත් කිරීමට මේ වන විට රජයට හැකි වී තිබෙනවා. එය ද මේ රටේ ගොවි ජනතාව ලැබූ ජයග්‍රහණයක් සේ සැලකීමට සමහරු කැමැත්තක් දක්වන්නේ නැහැ. විශේෂයෙන්ම වී අලෙවි මණ්ඩලය යළි සක්‍රීයව පැවතීමේ වාසිය මේ වන විට මේ රටේ ගොවි ජනතාව ලබමින් සිටින බව ද සමහරු කල්පනා කරන්නේ නැහැ. ඒ වෙනුවට ඔවුන් ගොවි ජනතාව යොමු කරමින් සිටින්නේ ප්‍රායෝගික නොවූ සහතික මිල ක්‍රමයක් ලබා ගැනීමට.පොහොර සහනාධාරය රු. 350 /- ක් තරම් සුළු මුදලකට ලබා දීමත්, සහතික මිල ක්‍රමයකට ගෙන එනු ලබන ප්‍රමිතියෙන් යුත් වී තොග සීමාවකින් තොරව මිල දී ගැනීමත්, වී අලෙවි මණ්ඩලය පිහිටුවීම, අස්වැන්න පාලුවක දී සහනාධාර ලබාදීම, ගොවි ණය සේවාවන් සැපැයීම මේ සියල්ල සම්බන්ධයෙන් එතරම් තැකීමකින් තොරව ගොවි ජනතාව වෙනත් දේශපාලන අරමුණු වෙනුවෙන් ප්‍රායෝගික නොවන සහතික මිල ක්‍රමයකට යොමු කිරීම මේ මොහොතේ සාධාරණ වන්නේ නැහැ.වී මිල දී ගැනීමේ වත්මන් මිල මට්ටමට රජය පැමිණෙන්නේ 2008 සිට. මේ නිසා රු. 40 /- ක මට්ටමට වී කිලෝවක මිලට ගතහොත් දැනට රු. 48 /- 50 /- පවතින හාල් කිලෝ එකක්, මිල රු. 65 /- ත් 70 /- ක් දක්වා වැඩි විය හැකියි. අනිවාර්යයෙන් ම වී මිලට සාපේක්ෂව සහල් මිල ඉහළ යනවා. එහෙත් රු. 30 /- හා 40 /- අතර සාධාරණ තැනකට පැමිණීමේ අවකාශ නැත්තේ ම නැහැ. ඒ සම්බන්ධයෙන් ද සොයා බැලීමක යෙදෙන බවයි දැන ගැනීමට තිබෙන්නේ. වී මිලේ යම් සුළු වැඩි වීමක් වුව ද, සහල් මිලේ වෙනසකට හේතු වෙනවා.මේ වන විට සහල්වලින් රට ස්වයංපෝෂිත වී අවසන්. ඊට අමතරව වීවල යම් අතිරික්තයක් ද දක්නට ලැබෙනවා. සාමාන්‍යයෙන් රජය ඕනෑම හදිසි අවශ්‍යතාවකදී ප්‍රයෝජනයට ගැනීමට හාල් මෙ. ටොන් ලක්ෂයක තොගයක් තබා ගෙනයි වී වෙළෙඳ පොළට නිකුත් කරන්නේ. මේ වන විට එම ප්‍රමාණය මෙ. ටො. 145000 දක්වා රජයේ වී ගබඩාවල වර්ධනය වී තිබෙනවා. මේ නිසා ගබඩා පහසුකම්වල ප්‍රශ්නයක් ඇති වී තිබේ ද? කිසිසේත් ම නැත යන්නයි දැන ගැනීමට ලැබෙන්නේ. ඊට හේතුව තවත් මෙ. ටොන් 85000 ගබඩා කිරීමේ පහසුකම් වී අලෙවි මණ්ඩලය සතුවීමයි. එම පහසුකම් ලැබී තිබෙන්නේ දැයට කිරුළ ප්‍රදර්ශන භූමියේ නවතම වී ගබඩා සංකීර්ණයක් ගොඩනැගී තිබීම නිසයි. මේ නිසා ගබඩා කිරීමේ ප්‍රශ්නයක් නැහැ. මේ වන විටත් වී මෙ. ටො. 30,000 ක් පමණ මිල දී ගෙන තිබෙන බවයි පාරිභෝගික කටයුතු අමාත්‍යංශය සඳහන් කරන්නේ.මෙවර වී මිල දී ගැනීම සඳහා රජය රු. ලක්ෂ 22,000 ක් වෙන් කර දී තිබෙනවා. එසේ ම එක් ගොවියකුගෙන් වී කිලෝ 3000 කට වඩා මිල දී ගන්නේ නැහැ. වී තොග ව්‍යාපාරිකයන් අතට පත් වීම වැළැක්වීමටයි මේ පියවර ගෙන තිබෙන්නේ.කොතෙකුත් හොඳ ක්‍රමවේද පැවැතිය ද සමහර තැනක යම් යම් අක්‍රමිකතා සිදු විය හැකියි. එය ස්වභාවිකයි. තවමත් මේ කන්නයේ වී තොගවලින්10 % ක් 15 % ක් පමණක් වෙළෙඳ පොළට නිකුත් වන බවයි අදාළ බලධාරීන්ගේ සමීක්ණවලින් හෙළි වන්නේ. ඉතිරි තොග ගොවියා තමන් ළඟම තබා ගෙනම සිටිනවා. ඊට හේතුව ඉදිරියේ දී ඇති වන මිල වෙනස් වීම්වලදී වැඩි මිලකට අලෙවි කිරීමටයි. මේ වන විට රටේ පිටි පරිභෝජනය මෙ. ටොන් 6000 කින් අඩු ;වලා. ඊට හේතුව සහල් පරිභෝජනය වැඩි වීමයි. සහල්, ජනතාවට පහසුවෙන් ම මිලදී ගත හැකි මට්ටමක තිබීමත්, සහල් පරිභෝජනය වැඩි වීමට හේතු වී තිබෙනවා.රජයක් ලෙස ගොවියාත්, පාරිභෝගිකයාත් රැක ගත යුතු බවට විවාදයක් නැහැ. මේ සඳහා සහල් මිල ජනතාවට ඔරොත්තු දෙන මට්ටමකත්, වී මිල ගොවියාට අවාසි නොවන මිල මට්ටමකත් තබා ගැනීම වැදගත්. මේ කාරණා සඳහා එක් ස්ථානයක් පමණක් වැදගත් වන්නේ නැහැ.මේ වන විට තෙල් මිලේ අර්බුදය යම් ප්‍රමාණයකට පාලනය කර ගැනීමට එළවුළු හා සහල් මිලට හැකි වී තිබීම සිංහල අලුත් අවුරුද්ද අවසානය දක්වා ම ගෙන යෑමට කටයුතු කිරීම බලධාරීන්ගේ වගකීමක්. සාමාන්‍යයෙන් අලුත් අවුරුද්දට අත්‍යවශ්‍ය පාරිභෝගික භාණ්ඩ මිල මට්ටම ඉහළ යෑම ස්වභාවිකයි. ඊට හේතුව අධික ඉල්ලුමක් පැවතීමයි. පවතින සහල් හා එළවළු මිල අලුත් අවුරුද්ද අවසානය දක්වා ම පවත්වා ගැනීමට හැකි වන්නේ නම් එය ජයග්‍රහණයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n1203302</link>
    <topic>රජයෙන් ජාතික පාසල් නව ගුරු මාරු ප්‍රතිපත්තියක්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ජාතික පාසල් හා යෝජිත ද්විතීක පාසල් ඒකාබද්ධ කොට ජාතික පාසල් සඳහා නව ගුරු මාරු ප්‍රතිපත්තියක් ක්‍රියාත්මක කිරීමට රජය තීරණය කර තිබේ.ගුරු මාරුවීම් සම්බන්ධයෙන් නිසි ක්‍රමවේදයක් ක්‍රියාත්මක නොවීම නිසා මතු වන ගැටලු විසඳීම සඳහා මේ ප්‍රතිපත්තිය හඳුන්වා දීමට රජය සූදානම් වේ.මේ අනුව ජාතික පාසල් 342ක් සහ අලුතින් ස්ථාපිත කෙරන ද්විතීක පාසල් දහස ඒකාබද්ධව ගුරු මාරු යාන්ත්‍රණයක් ක්‍රියාත්මක කරන බව වැඩ බලන ජනමාධ්‍ය ඇමැති, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවසීය.නව පාසල් වාරයේදී නව පාසලේ සේවයට වාර්තා කරනු හැකි වනු පිණිස සෑම වර්ෂයකම ප්‍රථම කාර්තුවේදී ගුරු මාරු ක්‍රියාත්මක කෙරෙන බවත් ඇමැතිවරයා කීවේය.අධ්‍යාපන ඇමැති බන්දුල ගුණවර්ධන මහතා මේ වෙනුවෙන් ඉදිරිපත් කළ කැබිනට් සන්දේශයකට අනුමැතිය හිමිව ඇති අතර පළාත් මහ ඇමැතිවරුන් ඇමැති මණ්ඩල සාකච්ඡාවට කැඳවා මේ සම්බන්ධයෙන් සාකච්ඡා කර එකඟතාවකට පැමිණි බව ඇමැතිවරයා ප්‍රකාශ කළේය.ඇමැතිවරයා මේ අදහස් පළ කළේ ඇමැති මණ්ඩල තීරණ දැනුම් දීමේ මාධ්‍ය හමුවට රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ (29) එක්වෙමිනි. එහෙත් සේවා අවශ්‍යතාව මත ගුරුවරුන් පිළිබඳ තීන්දු ගැනීමේ බලය අධ්‍යාපන ලේකම්වරයා හෝ පළාත් අධ්‍යාපන ලේකම්වරුන් හෝ වෙත පැවරේ. වර්තමානයේ ක්‍රියාත්මක ගුරු මාරු ප්‍රතිපත්ති අනුව වසර අටක සේවා කාලයක් සපුරා ඇති ගරුවරුන් සඳහා පළාත් සභා පාසල් තුළ මාරුවීම් ලබා දේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n1203303</link>
    <topic>මැයි 5-6-7 වෙසක් පෝයට දින තුනක් නිවාඩු</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>වෙසක් පොහොය දිනය නිමිත්තෙන් මැයි මස 07 වැනිදා රජයේ නිවාඩු දිනයක් ලෙස ප්‍රකාශයට පත්කර තිබේ.මෙවර වෙසක් පොහොය යෙදී ඇති මැයි මස 05 හා 06 දෙදින සෙනසුරාදා, ඉරිදා දිනයන් බැවින් අදාළ නිවාඩුව සඳුදා ලබාදීමට තීරණය කළ බව වැඩබලන ජනමාධ්‍ය හා ප්‍රවෘත්ති ඇමැති හා ආර්ථ්ක සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවැසීය.රජයේ ප්‍රවෘත්ති දෙපාර්තමේන්තුවේ පැවැති කැබිනට් තීරණ දැනුම්දීමේ මාධ්‍ය හමුවට ඊයේ (28) එක්වෙමින් වැඩබලන ඇමැතිවරයා එසේ ප්‍රකාශ කළේය.බුද්ධ ශාසන හා ආගමික කටයුතු ඇමැතිවරයා ලෙස අගමැති දි.මු ජයරත්න මහතා කැබිනට් මණ්ඩලයට ඉදිරිපත්කළ සංදේශයකට ඇමැති මණ්ඩල අනුමැතිය හිමිවූ බවද අබේවර්ධන මහතා සඳහන් කළේය.මැයි මස 07 වැනි සඳුදා අතිරේක බැංකු නිවාඩු දිනයක් ලෙස දැනටමත් ප්‍රකාශයට පත්කර ඇති බවද යාපා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n12033014</link>
    <topic>මාධ්‍ය සංවර්ධන මධ්‍යස්ථානය ජනපති අතින් අද විවෘත වේ</topic>
    <author/>
    <content>රජයේ ප්‍රවෘත්ති දෙපාර්තමේන්තුවේ අභිනවයෙන් ඉදි කැර ඇති මාධ්‍ය සංවර්ධන මධ්‍යස්ථානය ජනාධිපති මහින්ද රාජපක්ෂ මහතා අතින් අද (30) පෙරවරු 10.00ට විවෘත කැරේ.ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල සහ වැඩබලන ජනමාධ්‍ය හා ප්‍රවෘත්ති ඇමැති, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහත්වරුන්ගේ ආරාධනයෙන් මෙලෙස ජනාධිපති මහින්ද රාජපක්ෂ මහතා අතින් මේ මධ්‍යස්ථානය විවෘත කැරේ.මහින්ද චින්තන ඉදිරි දැක්ම ප්‍රතිපත්තිය යටතේ ජනමාධ්‍ය වෙත පහසුකම් සැලසීමේ සංකල්පය පෙරදැර කැර ගනිමින් මේ මධ්‍යස්ථානය ඉදිකැර තිබේ.රුපියල් මිලියන 374ක් වැය කර ඉදිකරන ලද පස්මහල් ගොඩනැඟිල්ලට නවීන තාක්ෂණික උපකරණ වලින් සමන්විත ශ්‍රවණාගාරයක්, මාධ්‍ය පර්යේෂණ පුස්තකාලයක්, අධ්‍යයන ශාලා 2ක්, පරිගණක ඒකකයක්, රජයේ චිත්‍රපට අංශයේ කෞතුකාගාරයක් හා ශ්‍රව්‍ය දෘෂ්‍ය වැඩසටහන් නිෂ්පාදනය කිරීමේ පහසුකම් සහිත මැදිරියක් ද ඇතුළත් ය.මේ මාධ්‍ය සංවර්ධන මධ්‍යස්ථානයෙන් ජනමාධ්‍යවේදින්ගේ දැනුම හා කුසලතා වර්ධනය කිරීමට, පර්යේෂණාත්මක අධ්‍යයන කටයුතුවල නියැලීමට පහසුකම් සැලැසෙන බව රඩයේ ප්‍රවෘත්ති අධ්‍යක්ෂ මහාචාර්ය ආරියරත්න ඇතුගල මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n1203304</link>
    <topic>සංවර්ධන ව්‍යාපෘති තුනකට ජපානයෙන් රු. කෝටි 6600ක්</topic>
    <author>මහින්ද අලුත්ගෙදර</author>
    <content>මූලික ව්‍යාපෘති තුනක් යටතේ සමාජ, ආර්ථික සංවර්ධන වැඩසටහන් ක්‍රියාත්මක කිරීම වෙනුවෙන් (රුපියල් කෝටි 6600 ) යෙන් මිලියන 42477 ක ආධාරයක් ශ්‍රී ලංකාවට ලබාදීමට ජපන් රජය එකඟත්වය පළකර ඇත.රටේ ප්‍රධාන ව්‍යාපෘති තුනක් වෙනුවෙන් මේ ආධාරය ලබාදීමට ජපන් රජය තීරණය කර තිබෙන අතර ඊට අදාළ ගිවිසුමට අත්සන් කිරීම මුදල් හා ක්‍රම සම්පාදන අමාත්‍යාංශයේදී සිදු කෙරිණි.ශ්‍රී ලංකා රජය නියෝජනය කරමින් මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී ජයසුන්දර හා ජපන් රජය වෙනුවෙන් ශ්‍රී ලංකාවේ ජපාන තානාපති නොබුහිතෝ හොබෝ මහත්වරු ඒ සඳහා අත්සන් කළහ.කටුනායක බණ්ඩාරනායක ගුවන් තොටුපළ සංවර්ධනයේ දෙවැනි අදියර ක්‍රියාත්මක කිරීම, සංවර්ධනය වෙමින් පවතින කලාපවල සමාජ සේවා ඉලක්ක කරමින් ව්‍යාපෘති ආරම්භ කිරීම හා හබරණ - වේයන්ගොඩ සම්ප්‍රේෂණ මාර්ගය ඉදිකිරීම මේ යටතේ ක්‍රියාත්මක කෙරෙන ප්‍රධාන ව්‍යාපෘති බව ශ්‍රී ලංකාවේ ජපාන තානාපති කාර්යාලය පවසයි.බණ්ඩාරනායක ගුවන් තොටුපළ සංවර්ධනයේ දෙවැනි අදියරේදී මඟී පර්යන්තයක් ඉදිකෙරෙන අතර ඒ වෙනුවෙන් වෙන්කර තිබෙන මුදල රුපියල් කෝටි 4500 ක් (යෙන් මිලියන 28969) බවද එම තානාපති කාර්යාලය සඳහන් කරයි.සංවර්ධනය වෙමින් පවතින කලාපවල සමාජ සේවා ඉලක්ක කරමින් ව්‍යාපෘතිය වෙනුවෙන් රුපියල් කෝටි 600 ක් වෙන් කෙරෙන අතර ඒ යටතේ සෞඛ්‍ය පහසුකම් ඇතුළුව රාජ්‍ය ඖෂධ නීතිගත සංස්ථාවේ ඖෂධ නිෂ්පාදන ක්‍රියාවලිය ශක්තිමත් කිරීම, රජයේ රෝහල්වල ඖෂධ හිඟය මැඩළීම වෙනුවෙන් ඖෂධ නිෂ්පාදනය සඳහා වන යන්ත්‍ර මිලදී ගැනීම හා ගොඩනැඟිලි නවීකරණය සිදු කිරීමට නියමිතය.ඊට අමතරව මධ්‍යම, සබරගමුව, වයඹ හා නැඟෙනහිර පළාත්වල ග්‍රාමීය රෝහල් සඳහා ගිලන්රථ 125 ක් බෙදා දීමද මේ යටතේ සිදු කෙරේ.මේ අතර හබරණ - වේයන්ගොඩ සම්ප්‍රේෂණ මාර්ගය ඉදි කිරීම සඳහා රුපියල් කෝටි 1500 ක් වෙන් කෙරෙන අතර ඒ යටතේ කිලෝවොට් 220 ක සම්ප්‍රේෂණ පද්ධතියක් ඉදි කිරීමටද යෝජිත බව ශ්‍රී ලංකාවේ ජපාන තානාපති කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n12033010</link>
    <topic>සීමාවාසික වෛද්‍ය පුහුණුවට 210 දෙනෙක් බඳවා ගැනේ</topic>
    <author>සිතාරා සේනානි</author>
    <content>මෙරට විශ්වවිද්‍යාල හා විදේශීය විශ්වවිද්‍යාලවලට 2004-2005 අධ්‍යයන වර්ෂයේ ඇතුළත්වී වෛද්‍ය උපාධිය සම්පූර්ණ කළ වෛද්‍ය උපාධිධාරීන් 210 දෙනකු සීමාවාසික පුහුණුව සඳහා බඳවා ගැනීමට සෞඛ්‍ය අමාත්‍යංශය තීරණය කරයි.මේ වෛද්‍ය උපාධිධාරින් ඊට අදාළ ලියකියවිලි ලබන අපේ‍්‍රල් මස 3වැනිදා පෙරවරු 10.00ට බොරැල්ල වෛද්‍ය පර්යේෂණායතනයේ ශ්‍රවණාගාරය වෙත පැමිණ භාර දිය යුතු බවට අමාත්‍යාංශය දැනුම් දෙයි.ශ්‍රී ලංකා වෛද්‍ය සභාවේ තාවකාලික ලියාපදිංචි සහතිකයේ පිටපතක්, උප්පැන්න සහතිකය, ජාතික හැඳුනුම්පතේ ඡායා පිටපතක් හා විදේශ වෛද්‍ය උපාධිධාරීන් ශ්‍රී ලංකා වෛද්‍ය සභාව ඔවුන්ගේ උපාධි සහතිකයට අනුමැතිය ලබා දුන් ලිපියේ පිටපතක් මේ අනුව ඉදිරිපත් කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n12033011</link>
    <topic>කිලෝ හතර හමාරක යෝධ බීට් අලයක්</topic>
    <author>ඌව පළාත් සමූහ මාපා බණ්ඩාර</author>
    <content>පස්සර නගරයේ වෙලෙඳ සලක තිබී කිලෝ හතරහමාරක් බර අඩි දෙකයි අඟල් තුනක් දිග බීට් අලයක් හමුවී ඇත. පස්සර ගෝනගල ගෙවත්තක් පවත්වාගෙන යන වෙළෙඳසැල් හිමිකරු කදිරවේල් වේල් කුමාර යන අයගේ බීට් වගාවේ තිබී අලය හමුවී ඇත.පස්සර ප්‍රදේශයේ බීට් වගාව බහුලව සිදු නොවුණත් විශාල බීට් අලය හමුවීමෙන් එය නැරඹීමට විශාල පිරිසක් පැමිණෙමින් සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n12033012</link>
    <topic>නිල්වලා ගඟේ දිය නෑමට ගිය තිදරු මව කිඹුලෙක් ඩැහැගෙන</topic>
    <author>විජිත සල්ගාදු අකුරැස්ස මධ්‍යම විශේෂ</author>
    <content>කඹුරුපිටිය පොලිස් වසමට අයත්, රජගල්ගොඩ, බණ්ඩාරවත්ත පදිංචිව සිටි 28 හැවිරිදි තිදරු මවක් වන කළුතොටගේ කාන්ති නමැත්තිය, 28 වෙනි දින සවස 4.00 ට පමණ, තම නිවුන් දරු දෙදෙනා සමඟ දිය නෑම සඳහා නිල්වලා ගඟ වෙත ගොස්, තම දරු දෙදෙනා නාවා ගොඩින් තබා, ඇය රෙදි සේදීම සඳහා ගඟට බැස සිටි අවස්ථාවේදී, කිඹුලෙක් පැමිණ ඇයව ඩැහැගෙන ගොස් තිබුණි.ඊයේ (29) වෙනි දින සවස 1.30 ට පමණ මාතර ආපදා කළමනාකරණ මධ්‍යස්ථානයේ මේජර් බාලසූරිය මහතා ප්‍රමුඛ නිලධාරීන්ගේ සහයෝගය ඇතිව, අකුරැස්ස ප්‍රාදේශීය සභාවේ සභාපති එස්.එල්.සුනිල් මහතා මෝටර් බෝට්ටුවක් යොදාගෙන සිරුර සොයා ගැනීමට බලවත් පරිශ්‍රමයක් දරා තිබුණි. ගම්වාසීන් සියලු දෙනා එකතුව සිරුර සොයා ගැනීමට උදව් වනවා දැකගත හැකි විය.මරණකාරියගේ වැඩිමහල් පුත්‍රයා වයස අවුරුදු 11 ක පමණ වයසැති සාමනේර හිමිනමකි. නිවුන් දරු දෙදෙනාගේ වයස අවුරුදු 06 ක් වන අතර, මාර /කරගොඩ උයන්ගොඩ කනිටු විදුහලේ 1 වසරෙහි ඉගෙනුම ලබති. කඹුරුපිටිය පොලිස් ස්ථානාධිපති ඩී.එම්. අබේසේකර , උ.පො.ප. උදිත කුමාර ඇතුළු පොලිස් නිලධාරීන් රැසකගේ දායකත්වය ලැබී තිබුණි. මරණ පරීක්ෂණය පැවැත්වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n12033013</link>
    <topic>කහවත්තේ පින්කමක ද්විත්ව ඝාතනයට අදට දෙමසයි</topic>
    <author>රත්නපුර දිසා විශේෂ නිරෝෂන පෙරේරා</author>
    <content>කහවත්ත ද්විත්ව ඝාතනයට දෙමසක් සපිරෙන අද 30 සහ හෙට 31 වනදා කහවත්ත නගරයේ දී මහා පින්කම් මාලාවක් පැවැත්වේ.වසර තුනක කාලයකදී වරින් වර ඝාතනය කෙරුනු කාන්තාවන් 11 දෙනාම සිහිපත් කරමින් ප්‍රදේශවාසීන් මේ පින්කම සංවිධානය කරති.කහවත්ත නාගරික ක්‍රීඩා පිටියේ දී විශේෂ පිරිත් මණ්ඩපයක දී අද (30) රාත්‍රි පිරිත් දේශනාවකි. භික්‍ෂුන් වහන්සේ සියක් නමක් ඒ සඳහා වැඩම කරවති.හෙට (31) දහවල් සංඝගත දක්‍ෂිණාවකි. භික්‍ෂුන් වහන්සේ සිය නමක් සහභාගි කරවා සිදුකරන එම දානමය පින්කමේ දී අටපිරිකර සියයක් පූජා කරති. ගරායක් ශාන්ති කර්මයක් සිදුකර කහවත්ත ජනතාවට සෙත් ප්‍රාර්ථනා කිරීමද 31 සිදු කෙරේ. අපරාධකරුවන් කිහිප දෙනෙකු නිසා සිදුවූ කලු පැල්ලම් නිසා කහවත්ත ට මෙවැනි ශාන්ති කර්මයක් සිදු කළ යුතුව ඇතැයි පුණ්‍යකර්මය සංවිධායකයෝ කියති.පින්කමට සහභාගි වෙන ජනතාවට ආහාර ද සපයනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n1203305</link>
    <topic>රොන්මඩ එකතුවී දෙටගමුව වැව ගොඩ වීමට එරෙහිව ජන විරෝධය</topic>
    <author>ඇම්.නෙල්සන් පියරත්නකතරගම සමූහ</author>
    <content>කතරගම තම්මැන්නාවේ ප්‍රදේශයේ මැණික් ඉඩම් ලබාගත් ධනවත් ව්‍යාපාරිකයින් විශාල යන්ත්‍ර සූත්‍ර භාවිතා කරමින් දෙටගමුව වැව ඉහත්තේ ඉල්ලම් සේදීමේ ක්‍රියාවලියට එරෙහිව කතරගම දෙටගමුව පුබුදු ගොවි සංවිධානය කතරගම ප්‍රධාන බස් නැවතුම්පොළ ඉදිරිපිට දී ඉකුත් අඟහරුවාදා උද්ඝෝෂනයක් පවත්වන ලදී.මෙසේ ඉල්ලම් පස් සේදීම නිසා වැවට තද බල ලෙස හානි පැමිණ ඇති බවත් ඉල්ලම් පස් සේදී වැවට ගලා යාමේදී වැවට රොන් මඩ එකතුවී වැව ගොඩ වීමේ අවදානමක් ඇති බැවින් මෙම වැව යටතේ වගා කරන කුඹුරු අක්කර 500කින් පමණ යැපෙන පවුල් 200කට පමණ ඉදිරියේදී යන එන මං නැති වෙන තත්ත්වයක් උදාවිය හැකි බවත් උද්ඝෝෂකයෝ මෙහිදී පෙන්වා දුන්හ. උද්ඝෝෂණයට 200කට අධික පිරිසක් සහභාගි වූ අතර මේ නිසා දුර සිට පැමිණෙන වන්දනාකරුවෝද දැඩි අපහසුතාවට පත් වූහ.“ලොක්කන්ට මැණික් පොඩ්ඩන්ට පස්” යනුවෙන් සඳහන් බැනර අතැතිව පුබුදු ගොවි සංවිධානයේ ලේකම් ජයසේන ගාල්ලවත්ත මහතා මාධ්‍යයට මෙසේ අදහස් දැක්වීය.අපි මේ අවනඩුව ගැන කතරගම පොලිසියට පැමිණිලි කළා. නමුත් කිසිම ක්‍රියාමාර්ගයක් ගත්තේ නැහැ. වැව ළඟ ගොඩ ගහල තියෙන පස් කඳු දිහා බලපුවහම පේන්නෙ වැඩිහිටි කන්දට අමතරව කඳු කීපයක් කතරගම තියෙනවා කියලයි. මේ පස් කඳු වැවට දියවෙලා ගියහම අපි කන්නේ පස්ද?මේ සම්බන්ධයෙන් අදහස් ප්‍රකාශ කළ ප්‍රාදේශීය කෘෂිකර්ම සංවර්ධන නිලධාරී සුනිල් ශ්‍රියානන්ද මහතා පැවැසුවේ ගොවීන්ගේ පැමිණිලි අනුව තමන් රාජකාරි මට්ටමෙන් කතරගම පොලිසියට පැමිණිලි කළද එය හමස් පෙට්ටියට ගිය බවය. මේ සම්බන්ධයෙන් කතරගම ප්‍රාදේශීය ලේකම්වරයා පැවැසුවේ මෙම ප්‍රශ්න සම්බන්ධයෙන් සොයා බැලීමට ඒ සඳහා අදාළ බලධාරීන් වන වාරිමාර්ග දෙපාර්තමේන්තුවට දැන්වූ බවයි. කතරගම ප්‍රාදේශීය ලේකම් කාර්යාලය කිසිම කෙනෙකුගේ තරාතිරම නොබලා රාජකාරි ඉටුකරන බවත් දෙටගමුව වැව් රක්ෂිතයේ කිසිම ඉඩමක් තම කාර්යාලය මගින් මැණික් ගරන්නන් හට ඉල්ලම් සේදීම සඳහා ලබා දී නොමැති බවත් ඔහු කීය. නමුත් යම් හෙයකින් වාරිමාර්ග ඉංජිනේරුවරයාගේ පරීක්ෂණවලින් එවැනි පුද්ගලයෙක් හෝ පුද්ගලයන් ගැන දැනගන්නට ලැබුණහොත් ඔහුට විරුද්ධව ක්‍රියාකරන බවද කීය. පැය දෙකක පමණ කාලයක් උද්ඝෝෂණයේ යෙදුණු ගොවීහු පසුව සාමකාමීව විසිර ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n1203306</link>
    <topic>දිවයිනේ පළමු දහදෙනා අතරට ඒම බලාපොරොත්තුව වුණා</topic>
    <author>චමිර ඇල්ලදෙණිය</author>
    <content>දිවයිනේ පළමු දහදෙනා අතරට පැමිණීම තම බලාපොරොත්තුව වූ බව අ.පො.ස සා.පෙළ විභාගයෙන් පළමු තැන දිනූ කොළඹ විශාඛා විදුහලේ උදේශිකා මධුශානි හෙට්ට්ආරච්චි සිසුවිය සඳහන් කළාය.අවසාන මොහොත දක්වා නොසිට 2010 වසරේ සිට විභාගය ඉලක්ක කරගෙන පාඩම් කටයුතු කළ බවත්, එහි ප්‍රතිඵලය දැන් ලැබී තිබෙන බවත් හෙට්ටිආරච්චි සිසුවිය පැවසුවාය.සිය ජයග්‍රහණය පිළිබඳව අදහස් දැක්වූ උදේශිකා හෙට්ටිආරච්චි සිසුවිය,මට මේ ජයග්‍රහණය ලබා ගන්න පාසලේ විෂය පාදක ඇගයීම්, ඒකක පරීක්ෂණ ඉවහල් වුණා. පාසලේ ගුරුවරුන් ඉතා කැපවීමෙන් විෂය කරුණු ඉගැන්වීම සිදුකළා. ඒ වගේම මම එදිනෙදා පාඩම් කටයුතු එදාම සිදුකළා. විදුහල්පතිතුමියගේ අදහසක් අනුව අපේ පාසලේ විෂය කරුණු ඉගැන්වීම අගෝසතු මාසයෙන් අවසන් කරලා ඉන් පසුව සෙමිනා පවත්වනවා. එයත් මාගේ ජයග්‍රහණයට රුකුලක් වුණා. මම සමහර විෂයන් සඳහා උපකාරක පන්ති ගියා. මම අපොස උ.පෙළට සංයුක්ත ගණිත අංශයෙන් ඉදිරිපත්වෙලා මොරටුව සරසවියට යන්න බලාපොරොත්තු වෙනවා.මම මූලික අධ්‍යාපනය කළේ ගම්පහ අනුර කනිටු විදුහලෙන්. ශිෂ්‍යත්ව විභාගයෙන් ලකුණු 170ක් ලබාගෙන විශාඛා විදුහලට ආවේ. පවුලෙ ඉන්නේ අම්මයි තාත්තයි මම විතරයි. මේ ජයග්‍රහණය ගැන කතාකරලා මට පළමුවෙන්ම කිව්වේ අපේ අම්මායි. අම්මාගේ සතුට එවෙලේ මට දැනුණා.මම අනෙක් නංගිලා මල්ලිලාගෙන් ඉල්ලන්නේ අවසාන මොහොත දක්වා නොසිට පාඩම් කටයුතු කරලා තමන්ගේ ඉලක්කය වෙත යන්න කියලා. උනන්දුවයි උත්සාහයයි තිබෙනව නම් ඕනම දෙයක් කරන්න පුළුවන්.විශාඛා විදුහලේ විදුහල්පතිතුමිය සඳමාලි අවිරුප්පොළ මහත්මිය...,මම මේ පාසලට ආවේ 2009 වසරේයි. 2010 හා 2011 වසරවල අපොස සා.පෙළ විභාගයෙන් දිවයිනේ පළමු ස්ථානය ලබා ගන්න හැකිවී තිබෙනවා.මෙවර අපේ පාසලෙන් පළමු වැනියා සහ දහ වැනියා දිනාගෙන තිබෙනවා. මෙවර විභාගයට අපේ විදුහලෙන් සිසුවියන් 360 දෙනකු සහභාගි වුණා. එයින් 140ක් ඒ නවය දිනා ගෙන තිබෙනවා. ඒ අට සාමාර්ථ දිනාගත් සිසුවියන් ගණන 56ක්. විදුහලේ විභාගය සමත් ප්‍රතිශතය සියයට 92.3යි.අපේ පාසල පළමු ශ්‍රේණියේ සිට පංති තියෙනවා. ශිෂ්‍යත්ව විභාගයෙත් වැඩිම කඩයිම් ලකුණු තියෙන්නෙත් අපේ පාසලටයි. ඒනිසා අප මේ ලබා ගත් ජයග්‍රහණය ගැන සතුටු වෙනවා.මාතලේ රජයේ විද්‍යා විදුහලේ අනුෂ නිම්රෝද් පෙරේරා 2011 අපොස සා/පෙළ විභාගයෙන් දිවයිනේ දෙවැනි තැන දිනා ගැනීමට සමත්ව සිටී.මම උපකාරක පංති හඹා ගියේ නැහැ. පාසලේ එදිනෙදා කටයුතු හොඳින් කළා. දෛනිකව මගේ කටයුතු මම විසින්මයි කර ගත්තේ. මේ ජයග්‍රහණයට ඒ සියල්ල හේතුවුණා. සිය ජයග්‍රහණය ගැන අදහස් දක්වමින් අනුෂ දිනමිණට එසේ පැවසීය.අනුෂ පවුලේ එකම දරුවායි. මාතලේ රත්තොට පාරේ අංක 44/2 නිවසේ පදිංචිව සිටින ඔහුගේ පියා සහ මව පාසල් ගුරුවරුන්ය. මාතලේ ක්‍රිස්තුදේව ජාතික පාසලින් මූලික අධ්‍යාපන ලැබ 5 ශ්‍රේණිය ශිෂ්‍යත්ව විභාගය සමත්ව ගන්නෝරුව රාජකීය විදුහලට ඇතුළත්ව 6 සිට 9 වැනි ශ්‍රේණිය දක්වා අධ්‍යාපනය ලැබූ අනුෂ පසුව රජයේ විද්‍යා විදුහලට ඇතුළත්ව තිබේ.ඔහුගේ පියා මාතලේ ක්‍රිස්තුදේව ජාතික පාසලේ ගුරුවරයකු ලෙස සේවය කරන ඩිලාන් පෙරේරා මහතායි. මව මඩවල-උල්පත නවෝද්‍යා පාසලේ ගුරුවරියක් වන ශ්‍රීමා ධම්මිකා නරසිංහ මහත්මියයි.තම දරුවාගේ මේ ජයග්‍රහණය පිළිබඳව නිහතමානී ආඩම්බරයකින් පසුවෙන පියා ඩිලාන් පෙරේරා මහතා පැවසුවේ මෙවැන්නකි. මේ අපේ එකම දරුවා මේ ජයග්‍රහණය ගැන අපිට ඇත්තේ මහා සතුටක්. අපේ පුතා පොතපතේ අධ්‍යාපනයට වගේම විෂය බාහිර කටයුතුවලටත් සම්බන්ධව දක්ෂතා දැක්වුවා. 2007 නව නිපයුම් තරගවලින් දිවයිනේ දෙවන තැන දිනා ගත්තේ පුතායි. ඒ සඳහා 2007 ජනාධිපති සම්මානත් ඔහුට හිමිවුණා. මේ සියල්ලේදීම සහය දුන් සැමට මගේත් මගේ බිරිඳගේත් ස්තුතිය පුදකර සිටිනවා.විද්‍යා විදුහලේ විදුහල්පති ගාමිණී ඇටිපොළ මහතා අනුෂගේ ජයග්‍රහණය පිළිබඳව මෙසේ අදහස් දැක්වීය.අනුෂගේ මේ ජයග්‍රහණය අපේ විදුහලට විශාල ගෞරවයක්. මේ දරුවාට පළමුව මම හදවතින්ම සුබ පතනවා. ඒ වගේම මේ සඳහා දායක වූ ගුරු මහත්ම මහත්මීහු ඇතුළු සැමටම ස්තුතිවන්ත වෙනවා.මේ ජයග්‍රහණය ඔස්සේ අපොස උ/පෙ ජීව විද්‍යා අංශයෙන් අධ්‍යාපනය හදාර වෛද්‍යවරයකු ලෙස රටට සේවය කිරීම අනුෂගේ අනාගත අපේක්ෂාවයි. තම ජයග්‍රහණය පිළිබඳව අනුෂ නිම්රෝද් පෙරේරා දිනමිණට අදහස් දැක්වූවේ මෙලෙසිනි. අධ්‍යාපන කටයුතුවලටයි මම නිරතුරුවම මූලිකත්වය දුන්නේ. මගේ පියා විද්‍යා ගුªරුවරයෙක්. මව ගණිත ගුරුවරියක් ගුරුවරුන් ලෙස මට අතහිත දුන්නා. උපකාරක පංති ගියේ ඉංගී‍්‍රසි සාහිත්‍යයට සහ තොරතුරු තාක්ෂණයට විතරයි. අහසේ තාරකා නිරීක්ෂණයට මගේ දැඩි ආශාවක් තිබෙනවා. ඒ දේවලුත් කළා. නිදිමර මරා පාඩම් කළේ නම් නැහැ. පොතපත කියවීම පුරුද්දක් ලෙසම කළා. මගේ අම්මා සහ තාත්තාගෙන් ලැබුණු සහයෝගය ඉහළයි විද්‍යා විදුහලේ විදුහල්පති ගාමිණී ඇටිපොළ මහත්මා පංති බාර ගුරුතුමා වගේම පළමු ශ්‍රේණියේ සිට මේ දක්වාම මට ඉගැන්වූ ගුරු මවුවරුන්ට හා පියවරුනට මේ ජයග්‍රහණයේ ගෞරවය හිමිවිය යුතුයි. ඒ සැම දෙනාටම මේ මොහොතේ මම ගෞරවය කරනවා.මෙවර සාමාන්‍ය පෙළ විභාගයේ සමස්ත ලංකා තෙවැනි ස්ථානය පින්නවල ජාතික පාසලේ දිල්මි සමාධිකා විමලරත්න ශිෂ්‍යාව විසින් හිමිකැරගෙන තිබේ.ඡායාරූපය – රඹුක්කන විශේෂ - ඔස්වල්ඩ් ගොඩකුඹුරවිභාගයේ ඇය ඉදිරිපත් වු විෂයයන් නවයටම “ඒ” සාමාර්ථ ලබාගත් සමාධිකා දැරිය ඇයගේ ජයග්‍රහණය පිළිබඳව “දිනමිණ”ට මෙසේ පැවැසුවාය.මම ශිෂ්‍යත්ව විභාගයෙන් ලකුණු 162 ක් ලබාගෙන පින්නවල මධ්‍ය මහා විද්‍යාලයට ඇතුළත් වුණා. හැම පංතියකම පළමුවෙනියා වුනේ මමයි. ආත්ම ගණනාවක සිට මේ පාසලේ අධ්‍යාපනය ලැබූ පාසලක් ලෙස මෙහි ආ දින සිටම මට නුහුරක් දැනුණේ නැහැ. හැම පංතියකම දන්න යාළුවෝ පිරිසක් හිටියා. ඒ අය අතර මට පැවැති තරගය මේ ජයග්‍රහණයට හේතුවෙන්න ඇති.මෙවර විභාගයෙන් දිස්ත්‍රික් කුසලතාවයක් ලැබේවි යැයි මම බලාපොරොත්තු වුණත් මෙවන් ජයග්‍රහණයක් ගැන හිතුවේ නැහැ. පසුගිය අවුරුද්දේ උසස් පෙළ විභාගයේ විද්‍යා අංශයෙන් ශ්‍රී ලංකාවේම පළමුවැනියා ලෙස අපේ පාසලේ අයියා කෙනෙකු මුලට එනවිට සාමාන්‍ය පෙළ විභාගයේදී ගුරුවරුන් අපිට ඉලක්කයක් දුන්නා. එදිනෙදා පංතියේ උගන්වන දේ අතපසු නොකර නිමකිරීමෙන් විභාගය ළංවන විට මට කාලය මදිවුණේ නැහැ.අපි මොලගොඩ වරාගොඩ ප්‍රදේශයේ පදිංචි වෙලා ඉන්නවා. මගේ තාත්තා ව්‍යාපාරයක් කළත්, අම්මා රැකියාවක් කරන්නේ නැහැ. පවුලේ එකම දරුවා මමයි. සිංහල, දෙමළ හා ඉංග්‍රීසි භාෂාවලින් පළාත් මට්ටමේ හා සමස්ත ලංකා තරගවලින් මම ජයග්‍රහණය කර තිබෙනවා. මංගලගම ශ්‍රී මහින්ද දහම් පාසලෙන් මම දහම් පාසල් අවසන් විභාගයට පෙනී සිටියා. පොත්පත් කියවීම හා වයලින් වාදනය මගේ විනෝදාංශයයි.මම මොන ජයග්‍රහණයක් ලැබුණත් පින්නවල මගේ පාසල දාලා යන්නේ නැහැ. මේ පාසලේම විද්‍යා අංශයෙන් උසස් පෙළ හදාරා වෛද්‍යවරියක් වී මේ රටට සේවයක් කිරීම මගේ එකම බලාපොරොත්තුවයි” යනුවෙන් කීවාය.දිල්මි සමාධීකා විමලරත්න ශිෂ්‍යාවගේ පංති භාර ආචාර්ය ඒ. එස්. ද සොයිසා මහතා - වාර විභාගවලදී ඉතා විශිෂ්ට දක්ෂතාවයක් මේ දැරිය ප්‍රදර්ශනය කළා. ඇය කාර්ය ශූරයි. වාර විභාගවලදී විෂයයන් පහකට තමන් ලකුණු සීයෙන් සීයම ගන්නවා. හැම විෂයටම ලකුණු අනූවට වඩා ලබා ගත්තා. ඇය කුඩා කාලයේ සිටම දක්ෂ දරුවෙක්. තීක්ෂණ බුද්ධියක් ඇයට තිබෙනවා. විෂය බාහිර ක්‍රියාකාරකම්වලටත් ඇය නිතරම ඉදිරිපත් වී ජයග්‍රහණය කර තිබෙනවා.විද්‍යාලයේ නියෝජ්‍ය විදුහල්පතිනි චන්ද්‍රා විජේන්ද්‍ර මහත්මිය -පින්නවල ජාතික පාසල යනු නගරයේ දරුවන් එන ගමේ පාසලක්. හැමදාම අධ්‍යාපන හා බාහිර ක්‍රියාකාරකම්වලින් නම් දරා තිබෙනවා. මෙවර සාමාන්‍ය පෙළ විභාගයට ඉදිරිපත් වූ දරුවන් 187 දෙනාම විභාගය සමත්. ‘ඒ’ සාමාර්ථ නවයම ලැබු විසි එකක් හා ‘ඒ’ සාමාර්ථ අටක් ලැබූ දරුවන් විසිපහක් ඒ අතර සිටිනවා. ඒ අතරින් දිල්මි දරුවාගේ ජයග්‍රහණය විද්‍යාලයට විශාල ගෞරවයක්.පාසලේදී දිනපතා උගන්වන විෂයයන් පිළිබඳව තවදුරටත් සොයා බලා නොයෙක් විෂය කරුණු හදාරා විභාගයෙන් ජය ගැනීමට හැකි වූ බව 2011 වර්ෂයේ මෙවර අ. පො. ස. සාමාන්‍ය පෙළ විභාගයෙන් දිවයිනේ 3 වැනියා ලෙස සමත් වූ මහනුවර ධර්මරාජ විද්‍යාලයේ භාරත මධුසංඛ රන්කොත්ගේ ශිෂ්‍යයා පවසයි.ඡායාරූපය – ගාමිණී රාමනායකභාරත මධුසංඛ රන්කොත්ගේ අ. පො. ස. සාමාන්‍ය පෙළ විභාගයෙන් දිවයිනේ 3 වැනි ස්ථානයට පත්වූයේ පාසලේ අධ්‍යාපන කටයුතු මෙන්ම විෂය බාහිර කාර්යයන්ටද සහභාගි වෙමිනි.මහනුවර ශ්‍රී සුමංගල විදුහලේදී පහේ ශිෂ්‍යත්වයෙන් මහනුවර දිස්ත්‍රික්කයෙන් දෙවැනි ස්ථානයට තේරී පත්වූ හෙතෙම 2006 වසරේදී මහනුවර ධර්මරාජ විදුහලට ඇතුළත් විය. තමන් ලද ජයග්‍රහණය පිටුපස තම මාපියන් මෙන්ම ගුරුවරුන් ද සිටි බව ඔහු ගෞරවයෙන් සිහිපත් කරයි.”මට උගන්නපු ගුරුවරු ඉතා විශිෂ්ටයි. මම දිනපතාම පාන්දර පාඩම් කළා. විෂය බාහිර කටයුතුවලට සහභාගි වුණා. ධර්මරාජ විද්‍යාලයේ කලා උළෙලේ නිවේදන කටයුතු කළා. අ. පො. ස. සාමාන්‍ය පෙළ විභාගයට මාස දෙකකට කලිනුත් කලා උළෙලේ නිවේදන කටයුතු කළා. බ්‍රසීලයේ අන්තර් ජාතික පරිසර සමුළුවට සහභාගි වුණා. අන්තර් ජාතික ගණිත තරගාවලියට 2010 වසරේදී කොරියාවට ගියා. අපේ දිවයිනේ පාසල් කණ්ඩායම මේ තරගාවලියේ ලෝකඩ පදක්කම දිනා ගත්තා. 2006 කනිෂ්ඨ ගණිත තරගාවලියට සහභාගි වුණා. එය තිබුණේ ඉන්දුනීසියාවේ බාලි දූපතේ. විභාගයට කියලා විශේෂයෙන් පාඩම් කළේ නැහැ.විෂය කරුණු මනාව අධ්‍යයනය කිරීම මගේ පුරුද්දක්. මගේ මේ ජයග්‍රහණයට මහනුවර ධර්මරාජ විද්‍යාලයේ විදුහල්පති එස්. එම්. කීර්තිරත්න මහතාටත්, සියලු ගුරු මණ්ඩලයටත් නාලනි හෙල්ලරාව, අමෝදනී කුමාරසිංහ ගුරු මෑණිවරුන්ටත් වාරියපොල ශ්‍රී සුමංගල විද්‍යාලයේ ජානකී හඳුන්ගේ ගුරු මෑණියන්ටත් මගේ දෙමාපියන්ටත් ස්තූතිය පුදකරන්න කැමැතියි. මම කියන්නේ අපේ සහෝදර ශිෂ්‍යයන්ට කරන දේ හරියට කරන්න. උත්සාහයෙන් ධෛර්යයෙන් කටයුතු කළොත් ජයග්‍රහණය ලබාගන්න එක පුදුමයක් නොවෙයි කියලා.භාරත රන්කොත්ගේ ශිෂ්‍යයා සාමාන්‍ය පෙළ විභාගයෙන් දිවයිනේ ප්‍රථමයා බවට පත්වේවි කියලා සිතූ බවත්, ඔහු උසස් පෙළ විභාගයට ඉතා හොඳින් මුහුණ දෙයි කියා බලාපොරොත්තු වන බවත් ධර්මරාජ විද්‍යාලයේ විදුහල්පති එස්. එම්. කීර්තිරත්න මහතා ඔහුගේ දක්‍ෂතා අගයමින් පැවසීය.තම පුතා 6 වැනි පන්තියේ සිට ඉතා උනන්දුවෙන් වැඩ කළ බව ද, ඔහු මෙවැනි ජයග්‍රහණයක් ලබාගන්නා බව කලින්ම දැන සිටි බව ද, භාරත රන්කොත්ගේ ශිෂ්‍යයාගේ පියා වන පි‍්‍රයන්ත රන්කොත්ගේ අප හා පැවසීය. පි‍්‍රයන්ත රන්කොත්ගේ මහතා විශ්‍රාමික ගුවන් හමුදා නිලධාරියෙකි. ඔහුගේ මව ඉරේෂා නෙළුම් කුමාරි මහත්මිය තම පුත්‍රයාගේ දක්‍ෂතා අගයමින් මෙසේ පැවසුවාය.පුතා හරියට පොත් කියවනවා. බාහිර පොතපත කියවන්න ආසයි. එයාගෙ මල්ලී දැනට විද්‍යාර්ථ විද්‍යාලයේ 10 වැනි වසරේ ඉගෙන ගන්නේ, ප්‍රමෝද් රන්කොත්ගේ. මම හිතනවා ලොකු පුතා ලැබූ ජයග්‍රහණය සොයුරාටත් ධෛර්යයක් ලබාදීම කියලා. පුතා ලැබූ ජයග්‍රහණය මට වචනවලින් විස්තර කරන්න බැහැ. එය විශාල සතුටක් බව ද නෙළුම් කුමාරි මහත්මිය අවසන් වශයෙන් පැවසුවාය. මෙවර අ. පො. ස. (සාමාන්‍ය පෙළ) විභාගයෙන් දිවයිනේම 5 වැනියා ලෙස ලකුණු ලබා සමත්ව ඇත්තේ කුලියාපිටිය මැදි විදුහලේ කේ. ඩබ්ලිව්. දෙමින්ත කරුණාරත්න ශිෂ්‍යයාය.කුලියාපිටිය අස්සැද්දුම සුභාරතී විද්‍යාලයෙන් මූලික අධ්‍යාපනය ලබා 5 වසර ශිෂ්‍යත්ව විභාගයෙන් සමත්වූ දෙමින්ත ඉන්පසුව වැඩිදුර අධ්‍යාපනය සඳහා කුලියාපිටිය මැදි විදුහලට ඇතුළත්ව ඇත.මෙවර අ. පො. ස. (සාමාන්‍ය පෙළ) විභාගයේ විෂයයන් 9 ටම ‘ඒ’ සාමාර්ථය ලබා විශිෂ්ට අයුරින් විභාගය සමත් වූ පිරිස අතරට දෙමින්ත එක්ව ඇත්තේ දිවයිනේම එම විභාගයෙන් 5 වැන්නා ලෙස ලකුණු ලබා විශිෂ්ට ජයග්‍රහණයක් ලබමිනි.මෙම විභාගයට සූදානම් වන සිසුන් සඳහා විදුහලේම පැවති අමතර පන්තිවලදී ලබාගත් විෂය දැනුම විභාගයට පිළිතුරු ලිවීමේදී ලොකු ශක්තියක් වූ බව පවසන හෙතෙම පෞද්ගලික උපකාර පන්තිවලට සහභාගි වී ලත් විෂය දැනුම විභාග සාමාර්ථයට තමා තව තවත් ළංකළ බැව් ද පවසයි.”විභාගයට පාඩම් කිරීමේදී මට අමතර වෙහෙසක් දරා නිදි මරා පොතපත පරිශීලනය කිරීමට සිදුවූයේ නෑ.මම එදිනෙදා අධ්‍යාපන වැඩ කටයුතු නිදහසේ කර ගැනීමට පුරුදුව සිටියේ. එය මට මගේ මවුපියන්ගෙන් ලැබුණු ආභාෂයක්. මේ විභාගය ඉහළින් සමත්වීමට විදුහලේ පුස්තකාලයත් මා සුදුස්සකු කරනු ලැබුවා.දෙමින්ත පවුලේ වැඩිමලාය. සොයුරියන් තිදෙනා බාලයන්ය. පියා කේ. ඩබ්ලිව්. නිමල් කරුණාරත්න ප්‍රකට ව්‍යාපාරිකයෙකි. මව තුෂාරි ගුණතිලකය.”අපේ පුතා තම ඉගෙනුම් කටයුතුවලින් නංගිලාටත් ආදර්ශක් වීම ගැන අපට සතුටුයි. දෙමින්තගේ මවුපියෝ ආඩම්බරයෙන් පවසති. පුතාගේ ඉගෙනුම් කටයුතු ගැන අප තුළ සුබවාදී විශ්වාසයක් තිබෙනවා.පාසලෙන් ලැබෙන ගෙදර වැඩ එයා ගෙදර ඇවිත් එදිනෙදා නිම කළා. ඒ හැරෙන්න පුතාට ගෙදරින් “ගෙදර වැඩ” දුන්නේ නෑ.හැබැයි අපි පුතාට අනවශ්‍ය ගමන් බිමන්, මිතුරු ඇසුර ආදිය සම්බන්ධයෙන් සීමා මායිම් පෙන්වා දී තිබුණා.උසස් පෙළ ජීව විද්‍යාව විෂය ධාරාව තෝරාගැනීමට මා බලාපොරොත්තු වෙනවා යැයි දෙමින්ත පවසයි. මගේ අනාගත අපේක්‍ෂාව හෘද රෝග පිළිබඳ විශේෂඥ වෛද්‍යවරයෙකු වීමටයි.පාසලේ දී විෂය බාහිර ක්‍රියාකාරකම් යටතේ දෙමින්ත අත්පන්දු, බාස්කට් බෝල් ක්‍රීඩා කටයුතුවලද බාලදක්‍ෂ ව්‍යාපාරයේ ද නියුතුව සිට ඇත. පාසල් විවාද කණ්ඩායමේ ද සාමාජිකයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n1203307</link>
    <topic>අකුණු සර වැදී අමිතිරිගල එකම පවුලේ 3ක් මරුට</topic>
    <author>උපාලි කරුණාරත්න, පණ්ඩුක සමරසේකර සහ බදුරලිය සමූහ රත්නසිරි ගමඇතිගේ</author>
    <content>අවිස්සාවේල්ල අමිතිරිගල උඩකණුගල ප්‍රදේශයේ එකම පවුලේ තිදෙනෙක් හා කලුගල තැන්නහේන ප්‍රදේශයේ පුද්ගලයෙක් පෙරේදා (28) සවස අකුණු සර වැදීමෙන් මිය ගියහ.මෙසේ මියගොස් ඇත්තේ අවිස්සාවේල්ල අමිතිරිගල එකම පවුලේ තිදෙනකු වන දීපිකා රාජපක්‍ෂ (41) සුනීතා ප්‍රභාශිකා (33) වන අක්ක නගෝ සහ දීපිකා රාජපක්‍ෂගේ පුත්‍රයා වන 12 හැවිරිදි චානක රාජපක්‍ෂ නමැති පිරිමි ළමයෙකි.අනෙක් පුද්ගලයා වන්නේ බදුරලිය කළුගලතැන්න පදිංචි වැලිවත්තගේ ගුණදාස නමැති සිව්දරු පියෙකි.සිය නිවසේ මිදුලේ සිටියදී වැසිබර කාලගුණය මධ්‍යයේ මේ අකුණු සර වැදී ඇති අතර සිද්ධීන් සම්බන්ධයෙන් අවිස්සාවේල්ල සහ බදුරලිය පොලිසි පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n1203308</link>
    <topic>අපවත්වී වදාළ දෙපානම සුගතබන්ධු හිමියෝ</topic>
    <author/>
    <content>1936 ජනවාරි 14 දින කොළඹ සල්පිටි කෝරළයෙහි දෙපානම දී ඒ ගමෙහි විසූ හෙන්ද්‍රික් පෙරේරා අබේසිංහ හා මාසිංහගේ දෝන සෙසානෝනා යන සැදැහැවත් දම්පතින් මව්පියන්කොට මෙලොව උපත ලබා 1952 – 01 – 14 දින වැල්ලවත්ත ශ්‍රී ධර්මෝදය පිරිවෙණේදී පැවිදිව දෙපානම සුගතබන්ධු නම් වූහ. 1958 – 02 – 18 වන දින මුල්ලේරියාවේදී කල්‍යාණි නදී උදකුක්ඛේප සීමාමාලකයේ උතුම් වූ උපසම්පදාවට පත්වී සම්පූර්ණ භික්ෂුවක් බවට පත්වූහ.ධර්මෝදය පිරිවෙණින් භාෂා ශාස්ත්‍ර ධර්ම විනය කලාශිල්ප ආදියත් වෙනත් භික්ෂුවකට අවශ්‍ය ලෞකික ලෝකෝත්තර ජීවිතයට අදාළ අධ්‍යාපනයත් හදාරා පඬිරුවනක් බවට පත්වූහ. මුන් වහන්සේගේ ආචාර්ය උපාධ්‍යායවරුන් වශයෙන් පැවිද්දේදීත් උපසම්පද්‍රවේදීත් ක්‍රියා කළේ රාජකීය පණ්ඩිත විද්‍යා විශාරද අතිපූජ්‍ය ඉඳුරුවේ ශ්‍රී උත්තානන්ද මහානාහිමියන් වහන්සේත් මහෝපාධ්‍යාය කට්ටමුරිච්චානේ සිරිසුභාරතී මාහිමියන් වහන්සේත්ය.පිරිවෙන් අධ්‍යාපනය එහිදීම මැනවින් ලබා තවදුරටත් පාණ්ඩිත්‍යය ඔපමට්ටම් කරගත් දෙපානම සිරි සුගතබන්ධු හිමියෝ ශ්‍රී ජයවර්ධනපුර සරසවියට පිවිස 1970 දී සරසවි අධ්‍යාපනය මැනවින් ප්‍රගුණකොට උපාධිධාරීව පශ්චාත් බුද්ධර්ම කටයුතුවල නිරත වීමෙන් එම විශ්ව විදයාලයේදී බුද්ධ ධර්ම පශ්චාත් උපාධි ඩිප්ලෝමා සහතිකයන් ශාස්ත්‍රපති උපාධියක් හිමිකර ගත්හ.අධ්‍යාපන කටයුතු නිමවා ධර්ම ශාස්ත්‍රීය සේවාවන්ට නියැළීමට උන්වහන්සේ තුළ වූ මහත්වූ අභිලාශය මුදුන්පත් කරගැනීමට හැකි වූයේ අනුරාධපුර බුද්ධ ශ්‍රාවක ධර්ම පීඨයේ පුස්තකාලයාධිපති තනතුරෙහි හා පීඨාධිපති (මහෝපාධ්‍යාය) නාහිමියන්ගේ ලේඛකාධිකාරී සේවය කිරීමට අවස්ථාව ලැබීමෙනි. මෙපමණක් නොව පරිවේණික අධ්‍යාපන ක්ෂේත්‍රයට ඉමහත් සේවයක් සිදුකිරීමට අවස්ථාවක් උදාවිය. එහි ප්‍රතිඵලයක් ලෙසට කොළඹ කොල්ලුපිටිය පොල්වත්තේ ධර්මකීර්ති පිරිවෙන ඇති කොට එහි පිරිවෙන්පති පදවිය දරමින් බාහිර සම්පත්වලින් පිරිපුන් මහ පිරිවෙණක් බවට පත්කිරීමට හැකි විය.විදේශීය ධර්මදූත සේවා කටයුතුවලදී ද සුගතබන්ධු හිමියන්ගෙන් සිදුවී ඇත්තේ මහඟු සේවයකි.ඉඳුරුවේ ශ්‍රී උත්තරානන්ද මහ නාහිමියන්ගෙන් අනතුරුව එහි ආධිපත්‍යයට පත්වූ වසර කිහිපයක් තුළ එම ආරාමයට සිදුකෙරුණු නව සේවාවන් දෙස බැලීමෙන් මොනවාට පැහැදිලිය. පැරැණි විහාර ගෙය අළුත්වැඩියා කරවීම තෙමහල් පිරිවෙන් ගොඩනැගිල්ල ධර්මශාලාව දාන ශාලාව නවීකරණය කරවීම ඉන් කිහිපයකි.උන්වහන්සේගේ ආධිපත්‍යයෙන් පවත්නා අනුරාධපුර ලෝලුගස්වැව විද්‍යාරණ්‍ය ධර්මදූත මධ්‍යස්ථානය හා මීරිගම නාගස්ඇල්ල විවේකාශ්‍රමය යන විහාරස්ථානවල අවශ්‍ය කටයුතුද උන් වහන්සේගේ අනුශාසනා මත මැනවින් සිදුවෙමින් පවතියි.ශ්‍රී ලංකා රාමඤ්ඤ මහා නිකායෙහි කාරක සභික, දිශාපාලක හා අධිකරණ නියෝජ්‍ය ලේඛකාධිකාරී ආදි තනතුරු දරමින් කරගෙන ගිය සේවාවන් ඉතා සාර්ථකවම කරගෙන ගියහ.ශ්‍රී ලංකා රාමඤ්ඤ මහා නිකායාභිවෘද්ධි දායක සභාවටත් විශේෂයෙන් එහි ප්‍රධාන ලේකම්වරයා වශයෙන් මටත් අවශ්‍ය වූ සහාය කලට වේලාවට හරියට ලබාදීමෙන් දෙන ලද සහාය අගය කරමින් මෙයින් පින් දෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=n1203309</link>
    <topic>සම්බුද්ධත්ව ජයන්ති සමාප්ති පින්කම මහ නායක හිමිවරුන්ගේ ප්‍රධානත්වයෙන්</topic>
    <author>නුවන් කොඩිකාර</author>
    <content>සම්බුද්ධත්ව ජයන්ති වර්ෂය අවසන් කිරිමේ පුණ්‍යෙීත්සවය තෛ‍්‍රනිකායික මහානායක හිමිවරුන්ගේ හා මහා සංඝරත්නයේ ප්‍රධානත්වයෙන් සහ ජනාධිපති මහින්ද රාජපක්ෂ මහතාගේ සහභාගිත්වයෙන් ලබන මස (03) වන දින අරලියගහ මන්දිරයේ දී පැවැත්වීමට තීරණය කර තිබේ.එදිනට දස අවුරුදු වැඩපිළිවෙළක් ද ප්‍රකාශයට පත්කිරිමට නියමිත බව අගමැති දි.මු ජයරත්න මහතා පැවැසීය.2600වැනි සම්බුද්ධත්ව ජයන්ති ජනාධිපති මෙහෙයුම් කමිටුව තෛ‍්‍රනිකායික මහා සංඝරත්නයේ ප්‍රධානත්වයෙන්, අගමැති දි.මු ජයරත්න මහතාගේ සහභාගිත්වයෙන් විසුම්පාය අගමැති නිල නිවසේ පෙරේදා (27) රැස් වු අවස්ථාවේ මේ තීරණවලට එළඹී බව හෙතෙම කීවේය.බුද්ධශාසන පනත් කෙටුම්පත, බෞද්ධ විහාර දේවාලගම් පනත් කෙටුම්පත, බෞද්ධ ප්‍රකාශන නියාමනය කිරිමේ පනත් කෙටුම්පත, දසසිල් මාතාවන් පිළිබඳ පනත් කෙටුම්පත යන පනත් කෙටුම්පත් වල ඉදිරි කටයුතු සඳහා ක්‍රියාමාර්ග ගැනීම ද නියමිත බව ජයරත්න මහතා සඳහන් කළේය.සෑම පාසලකටම බුදු දහම ඉගැන්වීමට වෙනම පන්තිකාමරයක් වෙන් කිරිම, බුදු දහම ඉගැන්වීමට සුදුසුකම්ලත් ගුරුවරුන් පත්කිරිම, උදෑසන පාසල් රැස්වීම් වලදී හැඟීමෙන් යුතුව වන්දනා මාන කිරිමට හුරු කරවීම, පාසල් බෞද්ධ සමිති පිහිටුවා එම සමිතිවල නිලධාරීන්ට නායකත්ව පුහුණුව ලබාදීම, 2600වැනි සම්බුද්ධත්ව ජයන්ති සිහිවටනයක් ලෙස අංග සම්පූර්ණ රජයේ විද්‍යාලයක් බෞද්ධයන් වෙනුවෙන් ආරම්භ කර පවත්වාගෙන යෑම, භික්ෂු ලියාපදිංචි කිරීමේ ලේඛන පහසුවෙන් ලබාගැනීමේ වැඩපිළිවළක් සකස් කිරිම ඇතුළු ප්‍රධාන කරුණු 16 ක් මෙම දස අවුරුදු වැඩපිළිවළට ඇතුළත් බවද ඒ මහතා ප්‍රකාශ කළේය. මීට අමතරව වෙසක් මස 03 වන දින සමරු මුද්දරයක් නිකුත් කිරීමටත්, 2600 රඥචපඵ ධට ඹධපතඤ ඡභඤඤඩඪඵථ නමින් ශාස්ත්‍රීය ග්‍රන්ථයක් මුදුණය කර ලොව පුරා බෙදාහැරීමට ද කටයුතු යොදා ඇති බව අගමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=r1203301</link>
    <topic>විවාහ පොරොන්දු දී කතුන් රවටා මුදල් සහ රන් අබරණ වංචා කරලා</topic>
    <author>කැස්බෑව සංචාරක – ධර්මසිරි සුරවීර</author>
    <content>විවාහ පොරොන්දු දී කාන්තාවන් රවටා ලක්‍ෂ ගණනින් මුදල් හා ස්වර්ණාභරණ ලබාගත් පුද්ගලයකු පිළියන්දල පොලිසිය මගින් අත්අඩංගුවට ගෙන කැස්බෑව මහේස්ත්‍රාත් අධිකරණය වෙත ඉදිරිපත් කිරීමෙන් පසු රක්ෂිත බන්ධනාගාර ගතකරන ලෙස කැස්බෑව මහේස්ත්‍රාත් හා දිසා විනිසුරු චමත් මදනායක මහතා නියෝග කෙරිණි.මෙලෙස රක්ෂිත බන්ධනාගාර ගතකෙරුණේ බංගදෙණිය ප්‍රදේශයේ පදිංචිකරුවෙකි. පිළියන්දල සහ වෙනත් ප්‍රදේශවල පදිංචි කාන්තාවන් විසින් පුවත්පත්වල පළකරන ලද මංගල යෝජනා දැන්වීම් අනුව සැකකරු එම අදාළ කාන්තාවන් දැන හඳුනාගෙන ඔවුන් විවාහ කර ගන්නා බවට පොරොන්දු වී හාදකම් පවත්වා එම කාන්තාවන් සතු මුදල් සහ ස්වර්ණාභරණ වංචා සහගත අයුරින් ලබාගෙන ඇති බව පොලිසිය පවසයි.පිළියන්දල පොලිසියේ ස්ථානාධිපති ප්‍රධාන පොලිස් පරීක්‍ෂක එස්. විජයමුණි මහතාගේ උපදෙස් අනුව අපරාධ විමර්ශන අංශයේ නිලධාරීහු මේ පිළිබඳව වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=r1203302</link>
    <topic>දැරණියගල පාසල් ගුරුවරිය ඝාතනයේ සැකකරුවෝ කොටු වූ හැටි</topic>
    <author>හෝමාගම සංචාරක – මංජුල හිරිපිටිය, යටියන්තොට සමූහ</author>
    <content>දැරණියගල ගුරුවරියගේ ඝාතනයේ ඝාතකකරුවන් අත්අඩංගුවට ගැනීමට දැරණියගල පොලිසිය සමත් වී ඇත.ඝාතනයට ලක්වුණේ දැරණියගල ලිහිණිගල කනිටු විදුහලේ සේවය කළ ගුරුවරියක් වන දැරණියගල මාලිගාතැන්න විද්‍යාල මාවතේ පදිංචි එක්දරු මවක් වන විදානපතිරණලාගේ සුජාතා සේනාරත්න ය. ඝාතනය 2011 – 02 – 01 දින රාත්‍රී 7.00 – 8.00 අතර සිදු වී තිබුණි. ගුරුවරිය එදින සිය අට හැවිරිදි පුතු සමඟ සිටියදී එම සිද්ධියට මුහුණපා තිබේ.මේ ඝාතනය සිදු වී වසරකට ආසන්න කාලයක් ගතවී තිබිණි. සැකකරුවන් අත්අඩංගුවට ගැනීමට පොලිසිය අංශ කීපයක් ඔස්සේ පරීක්‍ෂණ සිදුකරමින් සිටියදී පසුගිය දිනක දැරණියගල පොලිසියට සාර්ථක තොරතුරක් ලැබී තිබේ.ඒ ඝාතනයට සම්බන්ධ සැකකරුවන් දෙදෙනාම බලංගොඩ ප්‍රදේශයේ පදිංචිකරුවන් බවත්, ඉන් එක් අයකු මීට වසර ගණනකට පෙර කෙටි කාලයක් හමුදා සේවයේ සිට පැන ආ පුද්ගලයකු බවත් ය.අනෙක් පුද්ගලයා සාමාන්‍ය පුද්ගලයකු වන අතර දෙදෙනාම පෙදරේරු වැඩ කරමින් සිටින පුද්ගලයන් බවට පොලිසියට තොරතුරු ලැබී තිබේ.සීතාවක කොට්ඨාස භාර පොලිස් අධිකාරි අතුල වීරසිංහ මහතා දැනුවත් කිරීමෙන් අනතුරුව ඒ මහතාගේ උපදෙස් මත අවිස්සාවේල්ල (ධ්) සහකාර පොලිස් අධිකාරි සමන් සූරියආරච්චි මහතාගේ අධීක්‍ෂණය යටතේ දැරණියගල පොලිස් ස්ථානාධිපති පොලිස් පරීක්‍ෂක නිමල් ගුණවර්ධන, පොලිස් පරීක්‍ෂක සුදර්ශන බණ්ඩාර යන මහත්වරුන්ගේ මෙහෙයවීම මත, අපරාධ අංශයේ ස්ථානාධිපති උ. පො. ප. කේ. ටී. තිලකසිරි, පො. සැ. (30858) උපාලි, පො. කො. 20460 බණ්ඩාර, පො. කො. (29349) ගුණතිලක සහ පො. කො. (46104) සුනිල් යන මහත්වරු සැකකරුවන් අත්අඩංගුවට ගැනීමට කටයුතු කළහ. එම නිලධාරීහු බලංගොඩ ප්‍රදේශයට ගොස් ප්‍රථමයෙන් ප්‍රධාන සැකකරුගේ නිවෙස සොයාගෙන ගොස් තිබේ.සැකකරුවන් දෙදෙනා යම් ප්‍රශ්නයක් මත අමනාපයෙන් පසුවන බව පොලිස් නිලධාරීන්ට දැනගැනීමට ලැබී තිබේ. තමන් වෙනත් තොරතුරක් දැනගැනීමට පැමිණි බව අඟවා එක් අයකුගෙන් තොරතුරු විමසූ විට ප්‍රධාන සැකකරු විවාහ වී සිටින බදුල්ලේ බිරියගේ නිවසේ සිට මහියංගණයේ සිටින ඇගේ සහෝදරියකගේ නිවෙසට ගොස් සිටින බවට දැන ගන්නට ලැබී ඇත.එම අවස්ථාවේදීම මහියංගණයට ගිය පොලිස් නිලධාරීන් ප්‍රධාන සැකකරු අත්අඩංගුවට ගෙන අනතුරුව දෙවන සැකකරු වන හමුදාවෙන් පලා ආ පුද්ගලයා ද අත්අඩංගුවට ගෙන තිබේ.ගුරුවරිය ඝාතනය කළ හැටි සැකකරුවෝ මෙසේ විස්තර කර ඇත.ඝාතනයට ලක්වූ සුජාතා ගුරු මහත්මිය දිනපතා පාසල් නිමවී ඇගේ එකම පුතා වන දැරණියගල සිරිසමන් ජාතික පාසලේ හතරවැනි වසරේ ඉගෙනුම ලබමින් සිටි රමේෂ් මදුරංග සමඟ එන බව සැකකරුවන්ගේ නිරීක්‍ෂණයට ලක්වී ඇත. එය දැනගෙන තිබෙන්නේ සුජාතා ගුරුවරියගේ නිවෙසට යන මාර්ගයේ නිවෙසක් ඉදිකිරීමට භාරගත් කොන්ත්‍රාත්කරුවකුගේ යටතේ සැකකරුවන් දෙදෙනා පෙදරේරුවන් ලෙස සේවය කරමින් සිටි බැවිනි. සෑම දිනකම දරුවා පාසලට ගෙන යාම, රැගෙන ඒම සුජාතා මහත්මිය විසින්ම කරනු ලබන්නේ ඇගේ සැමියා වෙනත් ප්‍රදේශයක සිටීමත්, ඔහු සමඟ එතරම් සමීප සබඳතාවක් නොමැති නිසාත් බව සැකකරුවන්ට දැනගැනීමට හැකි වී ඇත.සුජාතා ගුරු මහත්මිය රැකියාවට යන විට පවුම් තුනක් පමණ රන් මාලය පැලඳගෙන යන්නීය. යළි නිවෙසට පැමිණි විගස එය ගලවා රහසිගත ස්ථානයක සැඟවීම ඇගේ පුරුද්දකි.දිනපතා සිය දරුවාත් සමඟ යන එන සුජාතාත් සමඟ පෙදරේරුවන් වශයෙන් නිවසක් ඉදිකරමින් සිටි සැකකරුවන් කතාබහ කිරීමට ද පටන්ගෙන තිබේ. ඇතැම් අවස්ථාවල දරුවා සමඟ යාමේදී විහිළු තහළු කිරීම් ද කර ඇතැයි පොලිසිය පවසයි.වර්ෂාව නිසා දැරණියගල සාදන නිවසේ වැඩ කිරීම තාවකාලිකව නතර වුණි. කොන්ත්‍රාත්කරුගේ දැනුම් දීමක් අනුව ඔහු භාරගෙන තිබූ වෙනත් නිවෙසක් ඉදිකිරීමට සැකකරුවන්ට පාණදුරයට ඒමට ඔහු උපදෙස් දී තිබේ. ඒ අනුව දැරණියගල සිට පාණදුරයට ගිය සැකකරුවන් එහි දින කීපයක් වැඩ කරමින් සිටියදී වැස්ස නිසා ඒ කටයුතු ද තාවකාලිකව නවතා දමා ඇත.මේ සමඟ අතමිට මුදල් හිඟවීම නිසා මුදලක් සොයා ගැනීමට සැකකරුවන් කල්පනා කරමින් සිටියදී ප්‍රධාන සැකකරුට අදහසක් ඇති වී තිබේ. ඒ දැරණියගල නිවෙස සාදන මාර්ගයේ පදිංචි ගුරුවරියගේ නිවෙසට ගොස් ඇය බිය කර රන් මාලය කඩා ගැනීමටය. දෙදෙනා පෙර සැලසුම් කර ගත් පරිදි පාණදුරේ සිට දැරණියගලට සවස් වන විට පැමිණ ඇත. මෙහිදී මොවුන් කුඩා පිහියක් ඉටි කවරයක දමාගෙන රැගෙන ආහ.සැලසුම් කළ පරිදි රාත්‍රී 7.00 ට පමණ සුජාතා මහත්මියගේ නිවෙස අසලට රහසිගතව ගිය සැකකරුවන් දෙදෙනා සැඟවී සිට ඇත. සුජාතා මහත්මියගේ කුඩා නිවසේ පිටත පිහිටි මුළුතැන්ගෙට පැමිණ පිඟානකට බත් බෙදාගෙන ගොස් පුතාට දී නැවත මුළුතැන්ගෙට පැමිණ ඇත. එහිදී ඇය ද බෙදා ගත් බත් පිඟානත් සමඟ සිය පුතු සිටි අසලින් අසුන්ගෙන රාත්‍රී ආහාරය ගෙන ඇත.එම මොහොතේම එකවරම නිවසට ඇතුළු වුණු සැකකරුවන් සුජාතා මහත්මියගේ ගෙලෙහි රන්මාලය ඇතැයි සිතා එය කඩා ගැනීමට සැරසූ විට බියට පත් සුජාතා මහත්මිය එකවරම ශබ්ද නඟා කෑගැසීමත් සමඟ ප්‍රධාන සැකකරු රැගෙන ආ පිහියෙන් ඇගේ පපුවට පිහි පහරක් එල්ල කර පිහියත් රැගෙන පලා ගියහ. ශබ්දය ඇසී අසල්වැසියන් පැමිණ බලද්දී, සිදු වී ඇති දෙය දුටු ඔව්හු සුජාතා ගුරුවරිය දැරණියගල රෝහලට ගෙන ගොස් ඇත. පසුව වැඩිදුර ප්‍රතිකාර සඳහා අවිස්සාවේල්ල රෝහලට ඇතුළත් කර සිටියදී ඇය මියගොස් තිබේ.සැකකරුවන් එදින රාත්‍රී දැරණියගල ප්‍රදේශයේ කඳු හෙල් තරණය කරමින් කිලෝමීටර් දාහතරක් පමණ පා ගමනින් ගොස් කිතුල්ගල ප්‍රදේශයේ පාළු නිවෙසක වහලයේ ඝාතනයට යොදා ගත් පිහිය සඟවා ඇත.අවිස්සාවේල්ලට පැමිණ නැවත පාණදුරට ගොස් ඇත. ඝාතනය සම්බන්ධයෙන් පොලිසිය පරීක්‍ෂණ ආරම්භ කර තිබියදී සැකකරුවන් අත්අඩංගුවට ගැනීම දිනෙන් දින පසුවෙද්දී මීට දින කීපයකට පෙර සැකකරුවන් දෙදෙනා රාත්‍රී සාදයකට එක් වී තිබේ.එහිදී පුද්ගලයකු සමඟ ඇතිවූ බහින්බස් වීමක් දුරගිය යාමේදී ප්‍රධාන සැකකරු “මාත් එක්ක හැප්පෙන්න ඕනේද? එහෙනම් ඒ උඹේ අවසානෙ කියලා මතක තියාගනින්”, “ඕවා මට එච්චර වැඩ නොවෙයි”, “එක ගේමක් දීලා ඉන්න මට තව එකක් දෙන්න ගේමක් නැහැයි” කියා තිබේ.පොලිසිය විවිධ ආකාරයෙන් පුද්ගලයන් යොදවා ඔවුන් ගැන සොයන්නට කටයුතු කර තිබූ බව ඔවුන් දැන සිට නැත. එසේ ආරංචි වූ තොරතුරු ඔස්සේ ඔව්හු මෙසේ අත්අඩංගුවට පත් වූහ.සුජාතා මහත්මියගේ පුතු වන රමේෂ් මදුරංග මෙසේ කීවේය.අම්මා රෑ ගේ අතුගෑවා. මම ගෙයි බංකුවක වාඩි වී සිටියා. පසුව මමයි, අම්මායි රෑට කෑම කන්න හදන විට කවුද මාමලා දෙදෙනෙක් පැමිණ අම්මාව තල්ලු කරගෙන ගිහින් ටක් ගාලා මොකක්ද කර දිව්වා. එවිට අම්මා දොර වහනවාත් සමඟ අම්මා කෑගහගෙන බිමට වැටුණා. මම වෙච්ච දේ නැන්දලාට මාමලාට කියන්නට හදන විට ඒ අය අපේ ගෙදරට දුවගෙන ආවා. පසුව ඒ අය අම්මාව රෝහලට ගෙන ගියා. ඊට පස්සේ අම්මා පෙට්ටියෙන් ගෙදරට ආවා. දැන් ලොකු අම්මාත් සමඟ සිටිනවා.ඝාතනයට ලක්වූ ගුරුවරියගේ සැමියා එච්. ජී. ගුණදාස - අප විවාහ වී වසර දොළහක් පමණ වෙනවා. මම ලී ඉරන හා ගස් කැපීමේ රැකියාවක යෙදී සිටිනවා. සුජාතාට (බිරිය) අනතුරක් ඇතිවී ඇති බව දැන ගත්තා. අවිස්සාවේල්ල රෝහලට ගෙන ගිය පසු බැලීමට යාමේදී මියගොස් සිටි බව දැනගත්තා.සැකකරුවන් එම ඝාතනයට යොදා ගත් පිහිය ද සොයාගෙන ඇත. සැකකරුවන් රුවන්වැල්ල මහේස්ත්‍රාත් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගතකර ඇත. ඝාතනය සම්බන්ධයෙන් පොලිස් පරීක්‍ෂණ තවදුරටත් පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=r1203303</link>
    <topic>විවාහක කතක් සමඟ හාදවී දේපළ අහිමිකර ගත් තරුණයකුට ගිහි ජීවිතය එපා වෙලා</topic>
    <author>හාරිස්පත්තුව මධ්‍යම විශේෂගාමිණී බී. දිසානායක</author>
    <content>කටුගස්තොට නගරය ආසන්නයේ පදිංචි උපාලි පාසලෙන් සමුගත් අවදියේම මවු පිය සහායෙන් ස්වයං රැකියාවක් ආරම්භ කළේය. කඩල බැද පැකට් කොට කඩවලට විකිණීම සාර්ථක විය. මොහුගේ කඩල මිලදී ගැනීමට කවුරුත් කැමැතිය. දිනෙන් දින දියුණුවන මේ ව්‍යාපාරයට තවත් රසවත් බැදුම් පැකැට් එක් විය. අතමිට සරුවූ උපාලි වරින් වර ගෙදරට අවශ්‍ය බඩුද රැගෙන අවසන් ය.නගරයේ දී නිතර දකින උපාලි හඳුනාගත් අවුරුදු තිස්පහක් පමණ වූ සෝමා දෙදරු මවකි. ඇගේ පුරුෂයා සිරිල්ට ස්ථිර රැකියාවක් නොමැත. කුලී වැඩකරනා ඔහු උපයන මුදල් කසිප්පු සඳහා ප්‍රමාණවත්ය. බීමට ලොල්වූ මොහු අඹු දරුවන් ගැන නොසිතයි. නිවසේ අඩු පාඩු පිරිමසා ගැනීමට සෝමා මගුල් කපුකම් කළාය.සෝමාට නිතර දකින උපාලි ගැන හිත යටින් ළෙන්ගතුකමක් හා ආදරයක් ඇතිවිය. සෝමා උපක්‍රමයක් ලෙස දිනක් උපාලි හමුවී මනමාලියක් සඳහා යෝජනාවක් කෙරුණි. කල දසාව හරි නිසා කැමති වී ඇය සමඟ මනාලි බැලීමට ද දෙදෙනා ගොස් ඇත. හැඩ රුව නොමැති බැවින් උපාලි ඒ එකකටවත් කැමැති වුණේ නැත. මේ වනවිට සෝමා සහ උපාලි අතර දැඩි හිතවත්කමක් ඇතිවී තිබිණි. උපාලිගේ ව්‍යාපාරයේ කටයුතු පවා සෝමාට පැවැරිණි. දෙදෙනාගේ හමුවීම නිතර සිදු විය. උපක්‍රමය ජයගත් සෝමා ගේ දෙවෙනි පුරුෂයා උපාලි විය. ඔහු සෝමාගේ ගෙදරට මවුපිය අකමැත්තෙන් තම ව්‍යාපාරය ද රැගෙන ආවාය. සෝමාගේ ප්‍රශ්න සියල්ල විසඳුණි.සිරිල්ගෙත් සහාය උපාලිට නොඅඩුව ලැබේ. කඩල සෑදීමේ සියලු රහස් අඩුවක් නැතිවම උපාලි සෝමාට ඉගැන්වීය. මුදල් එකතු කිරීම සෝමා අතට පත්විය. මුදල් කෙරේ ආසාවක් ඇතිවූ ඇය දැන් උපාලිට රැවුම් ගෙරවුම්වලින් සලකති. උපාලි සතු මුදලක් නොමැත. මවුපියන් ගේ ඔවදන් සිහිපත් වූ උපාලිට අඹු සැමි ජීවිතය කෙරෙහි කලකිරී සහනයක් පතා පොලිසියට ගියේ ය. නමුත් ඔහුට සහනයක් නොලැබිණ.වරද තේරුම් ගත් උපාලි ස්ථානාධිපතිවරයාගේ දෙපා නැමද මහන දම් පිරීමට යන බව පවසා පිටව ගොස් ඇත. මෙතෙක් ඔහුගේ තොරතුරු කිසිවෙක් නොදනී.(සත්‍ය තොරතුරකි. නම් ගම් මනඞකල්පිතය.).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=r1203304</link>
    <topic>නඩුවක බොරු සාක්කි දුන් කතක් සැකපිට රිමාන්ඩ්</topic>
    <author>අනුරාධපුර මධ්‍යම විශේෂ බී. එම්. විජේසූරිය</author>
    <content>අධිකරණය හමුවේ බොරු සාක්ෂි ලබාදුන් කාන්තාවක් රක්ෂිත බන්ධනාගාරගත කරන ලෙස අනුරාධපුර අතිරේක මහේස්ත්‍රාත් අතිරේක දිසා විනිසුරු චන්දිම එදිරිමාන්න මහතා නියෝග කළේය.නඩුවේ විත්තිකරු මෙම කාන්තාවගේ දැරියට ලිංගික අතවර සිදු කළ බවට චෝදනා ලැබ සිටියේය. විත්තිකාර පුද්ගලයා ඇගේ මස්සිනා වන අතර ඔහු බේරා ගැනීම සඳහා අධිකරණය හමුවේ බොරු සාක්ෂි ලබා දීම නිසා කාන්තාව රක්ෂිත බන්ධනාගාර ගත කෙරුණි. විත්තිකරුගේද ඇප අවලංගු කර ඔහුද රක්ෂිත බන්ධනාගාර ගත කරන ලෙස මහේස්ත්‍රාත්වරයා නියෝග කළේය.රක්ෂිත බන්ධනාගාර ගත කෙරුණේ අංක 255 යාය තුන වම් ඉවුර මහවිලච්චිය යන ලිපිනයේ පදිංචි ශ්‍රියානි සුභසිංහ හා යාය තුන මහ විලච්චිය පදිංචි අනුර දිසානායක යන දෙදෙනාය.මෙම කාන්තාවගේ බාලයස්කාර දියණියට විත්තිකරු ලිංගික අපයෝජනය කර ඇති අතරු ඔහුට එරෙහිව මෙම කාන්තාව පැමිණිල්ලක් ගොනු කර තිබුණි. නමුත් පොලිසියට ලබාදී තිබු කට උත්තරයට බොහෝ සෙයින් පරස්පර කට උත්තරයක් අධිකරණය හමුවේ ලබා දෙමින් විත්තිකරු වූ ඥාති සොහොයුරා බේරා ගැනීමට මෙම කාන්තාව උත්සාහ කිරීම නිසා දඬුවම් නියම විය.සැකකාරියට තරයේ අවවාද කළ මහේස්ත්‍රාත්වරයා අධිකරණය හෑල්ලුවට ලක් නොකරන ලෙස වගබලා ගත යුතු බව ද කියා සිටියේය. විලච්චිය පොලිසියේ පොලිස් කොස්තාපල් 32781 දුමින්ද මහතා අධිකරණයට කරුණු කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=r1203305</link>
    <topic>පෙර මඟ නිමිති බලමින් ගමන කල් දැමූ මනාලයා තවමත් අවිවාහකයි</topic>
    <author>කුරුවිට සමූහ රූපිකා කේ. බණ්ඩාර</author>
    <content>නැකැත් ශාස්ත්‍රයට හිස් මුදුනින් ගරු කළ සිරිපාල සෑම දෙයක්ම සුබ වේලාවට කිරීමට පුරුදුව සිටියේය. එසේ කිරීමෙන් ඔහු ලැබූ ජයග්‍රහණවලට වඩා පරාජයන් බොහෝය. එහෙත් සිරිපාල පුරුද්ද අත්හැරියේද නැත.ඔහුට විවාහයක් කරදීමට දෙමාපියන් කල්පනා කළේ කල වයසද ඉක්ම යන බැවිනි.මනාලියක් සෙවීම පැවරුණේ කපු මහතකුටය. වැඩිකල් නොයාම කපු මහතා සිරිපාලට ගැළපෙන තරුණියක් සොයා ගත්තේය. සිරිපාලගේ දෙමාපියන්ට මේ බව දැනුම් දීමෙන් පසු මනාලිය බැලීමට යාමට දිනයක්ද යොදා ගැනිණි. නැකැත්කරුවකු ලවා සුබ නැකතක්ද හදවාගත් සිරිපාල ගමනට සූදානම් වූයේය.මනාලයාගේ පාර්ශවයේ පිරිසට භෝජන සංග්‍රහයක්ද තරුණියගේ නිවසේ සකස් කර තිබුණි. නියමිත දිනයේ හත්අට දෙනෙකුද සමග සිරිපාල මනාලිය බැලීමට යාමට සූදානම් වූයේ තම දකුණු පය පෙරට තබමිනි. එසැණින්ම මනාලයාගේ මුහුණ ඇඹුල් වූයේ හූනකුගේ ‘චුක් චුක්’ ගෑම නිසාය. තීරණය වෙනස් කළ සිරිපාල හූනාගේ හඬ අසුබ ලකුණක් යැයි පවසා ආපසු හැරුණේය. ගමනට සූදානම්ව සිටි පිරිස කොතෙකුත් කීවද ඔහුගේ අදහස වෙනස් වූයේ නැත.අවසානයේ කපුරාල තරුණියගේ නිවසට ගොස් බොරුවක් කියා මනාලයා සමග පැමිණීමට වෙනත් දිනයක් යොදා ගත්තේය. සිරිපාල එදිනටද සුබ නැකතක් හදා ගත්තේය. එදින සිරිපාල එළියට බසින විට කිඹුහුමක් ගියේ මවටය. එදින ද ගමන අවලංගු කිරීමට කිඹුහුම හේතුවක් විය. හැමෝටම වඩා කේන්ති ගියේ කපු මහතාටය. එදිනද තරුණියගේ නිවසට ගිය කපු මහතා බොරුවක් කියා තම ගරුත්වය ආරක්ෂා කර ගත්තේය. තරුණියගේ නිවසේ උදවිය වෙනත් දිනයක් ලබාදීමට අකැමැත්තක් පළ කළත් කපු මහතාගේ පෙරැත්ත නිසා තවත් දිනයක් වෙන් කර ගත හැකි විය.තුන්වන දවසද එළැඹිණි. පිරිස සිටියේ ඉතාම විමසිල්ලෙනි. නැකතට එළියට බැස්ස සිරිපාල ඇතුළු පිරිස අඩි හත අටක් යද්දී සිරිපාලගේ පියාගේ පය ගලක වැදිණි. සිරිපාල දුටුවේ එයද අසුබ ලකුණක් ලෙසය. ඔහු ආපසු හැරෙද්දී සියල්ලන්ටම ඉවසීමේ සීමාව ඉක්මගොස් තිබිණි.කෙසේ හෝ සිරිපාලව තරුණියගේ නිවසට කැඳවාගෙන යාමට ඔවුන් දැරූ උත්සාහයන් සඵල වූයේ නැත. කපුරාලද දොස් තබමින් යන්නට ගියේ මෙය හරියන මඟුලක් නොවන බව පවසමිනි. එහෙත් නැවත වරක් කපුරාල තරුණියගේ නිවසට ගොඩ වැදුණේ තව දිනයක් වෙන් කර ගැනීමටය. කපු මහතා තනිව පැමිණෙනු දුටු තරුණියගේ පාර්ශවයේ අය නිවසේ දොර වසා දැම්මේ කේන්තියත් ලජ්ජාවත් නිසාය. සිරිපාල තවමත් තනිකඩයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=r1203306</link>
    <topic>කුලියාපිටියේ සන්නිවේදන මධ්‍යස්ථානයක තිබී අසැබි දර්ශන සහිත පරිගණකයක් අත්අඩංගුවට</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>කුලියාපිටිය පොලිසිය මගින් කුලියාපිටිය ප්‍රධාන බස් නැවතුම්පොළේ වෙළෙඳ සංකීර්ණයෙහි පිහිටි අන්තර්ජාල පහසුකම් සපයන ආයතනයක තිබී අසභ්‍ය චලන රූප සහිත පරිගණකයක් අත්අඩංගුවට ගනු ලැබීය.ඒ සමඟ අත්අඩංගුවට ගැනුණු එක් සැකකරුවකු කුලියාපිටිය මහේස්ත්‍රාත් අධිකරණය වෙත ඉදිරිපත් කරන ලදී.එහිදී හෙතෙම චෝදනා සඳහා වරද පිළිගත් හෙයින් එම විත්තිකරුට රු. 10,000 ක දඩයක් නියම කොට අදාළ නඩු භාණ්ඩය වූ පරිගණක යන්ත්‍රය රාජසන්තක කිරීමට නියම කළේය.එම දඩ නියම කරන ලද්දේ ඒ. එම්. ජනිත උදය අධිකාරි නමැත්තෙකි.කුලියාපිටිය පොලිසියේ දූෂණ මර්දන අංශයේ සෝදිසි මෙහෙයුමක් මත පවරා තිබූ එම නඩුවේ පැමිණිල්ල වෙනුවෙන් කුලියාපිටිය පොලිසියේ පො. සැ. සරත් මහතා ද විත්තිකරු වෙනුවෙන් නීතිඥ චන්දන යාපා මහතා ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=s1203301</link>
    <topic>ශ්‍රී ලංකාවේ දඟ පන්දුවට අංක එකේ එංගලන්තය යටවෙයි</topic>
    <author>වර්නන් ගුණසේකර ගාල්ලේ සිට</author>
    <content>රංගන හේරත් හා සුරාජ් රන්දීව්ගේ දඟ පන්දු ප්‍රහාරය හමුවේ අසරණ වූ ලොව අංක 1 ටෙස්ට් ක්‍රිකට් කණ්ඩායම වන එංගලන්තය ගාල්ල ජාත්‍යන්තර ක්‍රිකට් ක්‍රීඩාංගණයේ පැවැති පළමු ටෙස්ට් තරගයේදී ලකුණු 75කින් ශ්‍රී ලංකාවට පරාජය විය.ලකුණු 340ක ජයග්‍රාහී ඉලක්කය හඹා ගිය එංගලන්තය තරගයේ තවත් දිනයක් ඉතිරිව තිබියදී ඊයේ සවස තේ පානයෙන් පසුව එක් ඕවරයක් අවසානයේ ලකුණු 264කට දැවී ගියේය. එංගලන්ත දෙවැනි ඉනිමේ කඩුලු 10 පා දඟ පන්දු යවන හේරත් හා පිට දඟ පන්දු යවන රන්දීව් බෙදා ගත්හ. හේරත් ලකුණු 97කට කඩුලු 6ක් ලබා ගත් අතර රන්දීව් ලකුණු 74කට කඩුලු 4ක් ලබා ගත්තේය. පළමු ඉනිමේදීද හේරත් ලකුණු 74කට කඩුලු 6ක් ලබා ගැනීමට සමත් වූ අතර ඔහු මේ තරගයේ වීරයා ලෙස නම් කෙරිණි.එංගලන්තය වෙනුවෙන් විශිෂ්ට ඉනිමක නියැළුනු අංක 3 පිතිකරු ජොනතන් ට්‍රොට් ලකුණු 112ක් වාර්තා කළේය.කඩුලු 2 ට ලකුණු 111 සිට ඊයේ තරගය ඇරැඹූ එංගලන්ත පිලේ 3 වැනි කඩුල්ල ඊයේ තෙවැනි ඕවරයේදී බිඳ වැටිනි. දැවී ගිය පිතිකරුවා වූයේ කෙවින් පීටර්සන් ය.ජොනතන් ට්‍රොට් සමග තෙවැනි කඩුල්ල වෙනුවෙන් ලකුණු 70ක (පන්දු 146) සබඳතාවක් ගොඩනගමින් සිටි පීටර්සන් සිය සීමාවෙන් පිටතට පැමිණ සුරාජ් රන්දීව්ගේ පන්දුවට ‘මිඩ් විකට්’ හරහා පහරක් එල්ල කිරීමට උත්සාහ කළද එය සාර්ථක නොවී උඩ පන්දුව ‘ෂෝට් මිඩ් විකට්’හි පන්දු රකිමින් සිටි මහේල ජයවර්ධන අතට ගියේය. පන්දු 68කට මුහුණ දුන් පීටර්සන් හතරේ පහර 4ක් සමග ලකුණු 30ක් ලබා ගත්තේය. 3 වැනි කඩුල්ල බිඳ වැටෙන විට මුළු ලකුණු සංඛ්‍යාව 118ක් විය.මුළු ලකුණු 152දී ඉයන් බෙල් (13) දැවී ගියේය. රංගන හේරත්ගේ පන්දුවට කඩුල්ල මුවා කිරීමේ වරදට හසුවූ ඔහු පිටියේ තරග විනිසුරු දුන් තීරණයට එරෙහිව අභියෝග කළද තෙවැනි විනිසුරුගේ තීරණයද එය ම විය. ට්‍රොට් හා බෙල් 4 වැනි කඩුල්ල වෙනුවෙන් ඕවර 15.2කදී ලකුණු 34ක් එක් කළහ.ඊයේ උදය වරුවේ තරගයේදී ඕවර 30ක් ඇතුළත ලකුණු 66කට කඩුලු 2ක් බිඳ වැටිනි. දිවා ආහාරය සඳහා තරගය නතර කරන විට එංගලන්තය දෙවැනි ඉනිමේ කඩුලු 4කට ලකුණු 177ක් රැස්කර ගෙන සිටියේය.ඕවර 80 අවසානයේ මුළු ලකුණු ප්‍රමාණය ලකුණු 203ක්ව තිබියදී ශ්‍රී ලංකාව නව පන්දුව ලබා ගත්තේය. එය බාර ගත්තේ රංගන හේරත් ය. ඔහු නව පන්දුවේ 6 වැනි ඕවරයේදී කඩුල්ලක් දවා ගැනීමට සමත් විය. ඒ, මැට් ප්‍රයර්ගේ කඩුල්ල ය. ශ්‍රී ලංකාවට අභියෝගයක් වෙමින් තිබූ අගනා කඩුලු සබඳතාවක් ඒ සමග අවසන් විය. ප්‍රයර් හා ට්‍රොට් ඕවර 27.5කදී ලකුණු 81ක් පස්වැනි කඩුල්ලට එක් කළහ.‘ෂෝට් ලෙග්’ හි පන්දු රකිමින් සිටි ලහිරු තිරිමාන්න වෙත උඩ පන්දුවක් දෙමින් ප්‍රයර් දැවී ගියේය. එය, මේ තරගයේ හේරත්ගේ 10 වැනි කඩුල්ල වූ අතර ඔහු ටෙස්ට් තරගයකදී කඩුලු 10ක් ලබා ගත් ප්‍රථම අවස්ථාව මෙය විය.සමිත් පටෙල් (9) ඊළඟට දැවී ගිය අතර එම කඩුල්ල ලබා ගත්තේද හේරත් ය. ඔහුගේ පන්දුවට පටෙල් දුන් උඩ පන්දුව ‘කවර්’ ස්ථානයේ පන්දු රකිමින් සිටි තිලකරත්න ඩිල්ෂාන්ගේ අතේ වැදී ගිලිහී ගියද ඔහු යළි වහාම ක්‍රියාත්මක වී එක් අතකින් පන්දුව අල්ලා ගත්තේය. එය විශිෂ්ට ප්‍රතික්‍රියාවක් විය. ඒ අනුව එංගලන්ත 6 වැනි කඩුල්ල මුළු ලකුණු 252දී බිඳ වැටිනි.මුළු ලකුණු 256දී ජොනතන් ට්‍රොට්ගේ අගනා ඉනිම ලකුණු 112කට අවසන් විය. එම ඉනිම අවසන් වීමට තිබුණේ ඔහු ලකුණු 62ක් ලබා ගෙන සිටියදීය. එහෙත්, හේරත්ගේ පන්දුවකට ට්‍රොට් පෙරළා දුන් උඩ පන්දුව රැක ගැනීමට ඒ අවස්ථාවේදී හේරත් අපොහොසත් විය. ඒ වන විට මුළු ලකුණු සංඛ්‍යාව කඩුලු 3 ට 147ක් විය. අවසානයේ ට්‍රොට් දැවී ගියේ රන්දීව්ගේ පන්දුවකට ‘ලෙග් ස්ලිප්’හිදී ප්‍රදර්ශනය වූ ඩිල්ෂාන්ගේ තවත් විශිෂ්ට උඩ පන්දු රැක ගැනීමකිනි. පැය 5ක් හා මිනිත්තු 38ක් කඩුල්ලේ රැඳී සිටි ට්‍රොට් පන්දු 266කට මුහුණ දුන්නේය. හතරේ පහර 10ක් එල්ල කළේය. ට්‍රොට් ඊයේ වාර්තා කළේ ඔහුගේ 7 වැනි ටෙස්ට් ශතකයයි.ග්‍රැහැම් ස්වෝන් (1) හේරත්ගේ පන්දුවකට කඩුල්ල මුවා කරමින් දැවී ගියේය. ස්වෝන් එම තීරණයට අභියෝග කළද තෙවැනි විනිසුරුගේ තීරණය වූයේද ඔහු දැවී ගිය බවය. ඒ දැවී යාමත් සමගම සවස තේ පානය සඳහා තරගය නතර කෙරුණු අතර ඒ වන විට එංගලන්තය දෙවැනි ඉනිමේ කඩුලු 8ක් දැවී ලකුණු 259ක් රැස්කර ගෙන සිටියේය. තේ පානයෙන් පසුව යැවුනේ එක් ඕවරයක් පමණි. රන්දීව් යැවූ එම ඕවරයේ පස්වැනි හා හයවැනි පන්දුවලදී ජේම්ස් ඇන්ඩර්සන් (5) හා මොන්ටි පනීසාර් (0) දැවී ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=s1203302</link>
    <topic>සෙරීනා වොස්නියැකිට පරදියි</topic>
    <author>මියාමි (ඒ.එෆ්.පී.)</author>
    <content>ටෙනිස් ශ්‍රේණිගතකිරීම්වල 10 වැනි ස්ථානයේ පසුවන අමෙරිකාවේ විශිෂ්ට ක්‍රීඩිකා සෙරීනා විලියම්ස් ලකුණු 6 – 4 ක් සහ 6 - 4 ක් ලෙස පරාජයට පත්කරමින් ටෙනිස් ක්‍රීඩකයන්ගේ සංගමයේ ‘මියාමි’ සූරතාවලියේ අවසන් පූර්ව වටයට පිවිසීමට ඩෙන්මාර්කයේ කැරොලින් වොස්නියැන් සමත් වූවාය. 13 වතාවත් ග්‍රෑන්ඩ් ස්ලාම් සූරතා දිනු සෙරීනාට එරෙහිව පැවැති අවසන් මුණගැසීම් 3 දීම පරාජයට පත්වූ වොස්නියැන් මෙවර හමුවේදී විශිෂ්ට ක්‍රීඩා රටාවක නිරත වූවාය.මේ ජයග්‍රහණය මට ඉතා වැදගත්. සෙරීනා ඕනතරම් ග්‍රෑන්ඩ් ස්ලාම් දිනා තිනෙවා. ඕනතරම් තරගාවලි දිනා තිබෙනවා. දවසක මමත් ග්‍රෑන්ඩ් ස්ලෑම් ජයග්‍රහණයක් සිහින දකිමිනුයි සිටින්නේ. ඉතිං සෙරීනා වැනි ක්‍රීඩිකාවක් පරාජය කිරීම සතුටට කරුණක්” ජයග්‍රහණයෙන් පසුව වොස්නියා පැවසුවාය.මේ අතර චීනයේ ලී හා ලකුණු 6 – 3 ක් සහ 6 – 0 ක් ලෙස පරාජය කළ රුසියාවේ මරියා ෂරපෝවා ද අවසන් පූර්ව වටයට පිවිසීමට සමත් වූවාය. ඒ දෙදෙනා අතර මුහුණට මුහුණ ගැටුණු අවසන් අවස්ථා 4 දීම පරාජයට පත්වීමෙන් පසුවය.මේ අතර ‘මියාමි’ තරගාවලියේ පිරිමි තරග ඉසව්වේ අර්ධ අවසන් පූර්ව වටයට සුදුසුකම් ලැබීමට නොමැති ඩිපොනෝවික් සහ රෆායල් නඩාල් සමත් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=s1203303</link>
    <topic>සභාපති පුටුව හිස්ව තිබියදී පිහිනුම් නිලවරණය අවසන්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පිහිනුම් සංගමයේ සභාපති තනතුර හිස්ව තිබිය දී ලේකම් ඇතුළු අනෙක් නිලධාරී පිරිස ඊයේ තෝරා ගැණුනි.ක්‍රීඩා විද්‍යායතන ශ්‍රවණාගාරයේ ඊයේ පැවැති වාර්ෂික නිලවරණයේ දී නැවත වරක් ලේකම් තනතුරට හිටපු ලේකම් නේතෘ නානායක්කාර මහතා නිතරගයෙන් තේරී පත්විය.උප සභාපතිවරුන් ලෙස පී. එස්. ඩී. දයානන්ද, නවාස් මුබරක්, හිරාන් උක්වත්ත හා කන්දු හපුතන්ත්‍රි යන මහත්වරු තේරී පත්වූහ. උක්වත්ත හා හපුතන්ත්‍රි යන මහත්වරු පිහිනුම් පරිපාලනයට පත්වූ මුල්ම අවස්ථාව මෙය වේ. ශ්‍රී ලංකා පිහිනුම් සංගමයේ භාණ්ඩාගාරික ලෙස ෂෙහාන් ෆර්ඩිනැන්ඩස් මහතා නිතරගයෙන් පත් විය.සභාපති තනතුරට කිසිදු නාම යෝජනාවක් ඉදිරිපත්ව නොතිබීම විශේෂත්වයකි. එම තනතුර ඉදිරියේ දී පැවැත්වෙන විශේෂ සභා රැස්වීමක දී පත්කර ගැනීමට පිහිනුම් සංගමයේ නිලධාරී මණ්ඩලයට ක්‍රීඩා අමාත්‍යාංශයෙන් උපදෙස් ලැබී ඇත. පිහිනුම් සංගමයේ සභාපති ලෙස පසුගිය වසරේ කටයුතු කළේ රියර් අද්මිරාල් මහේෂ් ගුණතිලක මහතා ය.ඉදිරියේ පැවැත්වෙන පිහිනුම් විශේෂ සභාවේ දී හිටපු සභාපතිවරයා නැවත ඒකමතිකව පත්වනු ඇතැයි ද වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=s1203304</link>
    <topic>නවදිල්ලි ද. ආසියා ක්‍රීඩා උළෙලට මෙහෙයුම් කාර්යාලය විවෘත වෙයි</topic>
    <author>ප්‍රින්ස් ගුණසේකර</author>
    <content>වසර 2013 ඉන්දියාවේ නවදිල්ලි නුවර පැවැත්වෙන දකුණු ආසියානු ක්‍රීඩා උළෙලට සහභාගී වන ශ්‍රී ලංකා කණ්ඩායමේ කටයුතු සම්බන්ධීකරණයට සාග් (ඉඒට්) මෙහෙයුම් කාර්යාලයක් ඊයේ කොළඹදී විවෘත විය. ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් ක්‍රීඩා විද්‍යායතන ගොඩනැගිල්ලේදී මේ කාර්යාලය විවෘත කෙරුණි.සාග් ක්‍රීඩා උළෙලේදී වැඩි රන්පදක්කම් ප්‍රමාණයක් දිනා ගැනීම අරමුණු කොට සම්බන්ධීකරණ කාර්යාලය පිහිටුවීමට ක්‍රීඩා ඇමැතිවරයා තීරණය කළේය.මේ සම්බන්ධීකරණ කාර්යාලයේ සභාපති ලෙස රියර් අද්මිරාල් ෂෙමාල් ප්‍රනාන්දු මහතාද ලේකම් ලෙස එයාර් වයිෂ් මාෂල් එල්මෝ ප්‍රනාන්දු මහතා ද කටයුතු කරති.සාග් ක්‍රීඩා උළෙලට ශ්‍රී ලංකාවෙන් ක්‍රීඩා ඉසව් 23 ක් සඳහා ක්‍රීඩක ක්‍රීඩිකාවන් විශාල පිරිසක් සහභාගී වන හෙයින් පුහුණු සංචිත පැවැත්වීම, විදෙස් පුහුණුකරුවන් ගෙන්වා ගැනීම හා වාර්ෂික පුහුණු සැලසුම් සැකසීම මෙහෙයුම් කාර්යාලයේ මග පෙන්වීම මත සිදුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=f1203301</link>
    <topic>විපක්ෂය දේශද්‍රෝහීන්ට උඩගෙඩි දෙනවා</topic>
    <author/>
    <content>ජිනීවා සමුළුවෙන් පසු මෙරට දේශපාලනයේ නව පෙළගැසීම් කෙසේද, නැඟෙනහිර සංවර්ධනයේ වත්මන් තත්ත්වය හා ගොවීන් මුහුණ දෙන ගැටලු මොනවාද සහ ඒ සඳහා වූ විසඳුම් මොනවාද යන්න පිළිබඳ නියෝජ්‍ය ඇමැති එම්.කේ.ඒ.ඩී.එස්.ගුණවර්ධන මහතා සමඟ සිදුකළ සාකච්ඡාවකි මේමේ සමුළුවෙන් පසු මෙරටට සමහරු සිතනා තරම් විශාල දේශපාලන බලපෑමක් එල්ල වෙන්නේ නැහැ. ජිනීවා නුවරදී එදා සිදු වූ දේ වුණා. දැන් ඒ පිළිබඳව කතා කිරීමෙන් පළක් වෙන්නේ නැහැ. අපට යම් යම් ජාත්‍යන්තර තත්ත්වයන් කළමනාකරණය කර ගැනීමට පුළුවන්කම තිබෙනවා. ජිනීවා සමුළුවේදී අපට විරුද්ධව ඡන්දය දුන් රටවල් වූවත් දිගින් දිගටම අපට එරෙහිව දැඩි පිළිවෙතක සිටිතැයි අපට සිතන්න බැහැ. ඔවුන් සමඟ ඇති සබඳතා දීර්ග කාලීනව ආරක්ෂ කර ගන්නා අතර අපේ ජාත්‍යන්තර ප්‍රතිපත්ති ආරක්ෂා කර ගැනීමටත් කටයුතු කළ යුතුයි.ශ්‍රී ලංකාවට ජාත්‍යන්තරයෙන් එල්ලවන පීඩන ඇත්නම් ඒ තත්ත්වයන් කළමනාකරණය කර ගැනීමටත් හැකියාව තිබෙනවා.ඒත් මේ තත්ත්වය අවුල් කිරීමට කටයුතු කරන්නේ ශ්‍රී ලංකාවේම පුද්ගලයන් පිරිසක් වීම කනගාටුවට කරුණක්. විපක්ෂයේ සිටින අති බහුතරයක් පිරිස පසුගිය දිනවල කටයුතු කළේ රටට හිතකර ආකාරයට ‍ෙනාවේ. තම තමන්ගේ පටු අරමුණු ඉෂ්ඨ කර ගැනීමටත් තමන්ගේ පටු දේශපාලන අරමුණු ජය ගැනීමටත් අවශ්‍ය පසුබිම සකස් කර ගැනීම ඔවුන්ගේ උත්සහය වුණා. එහෙත් මගේ රට, මගේ ආගම කියන කාරණයේදී දේශපාලන හේතු අතැර කටයුතු කළ යුතුයි. එහෙත් විපක්ෂයට ඒ යුතුකම හා ජාතික වගකීම පිළිබඳ හැඟීමක් නෑ.යුතුකම් හා ජාතික වගකීම් පිළිබඳ එදා විපක්ෂයට විශාල වගකීමක් තිබුණා. එහෙත් වර්තමාන විපක්ෂයට ඒ පිළිබඳව අවබෝධයක් නොමැතිවීම කනගාටුවට කරුණක්.කිසිසේත්ම සෑහීමකට පත්වෙන්න බැහැ. විපක්ෂය නියෝජනය කරන බහුතර පිරිසක් දේශද්‍රෝහි හා ජාතිද්‍රෝහි පිළිවෙතකයි සිටින්නේ. ඒ තත්ත්වය දැන් හෝ විපක්ෂය තේරුම්ගෙන නිවැරැදි විය යුතුයි. එහෙත් එවැන්නක් සිදුවන බවක් පෙනෙන්නේ නෑ. අප ජිනිවා නුවර සිට රට බේරා ගැනීමට කටයුතු කරද්දී විපක්ෂය කියනවා උතුරේ සංවර්ධනයක් නැහැ කියලා. මෙය සම්පූර්ණයෙන්ම දේශද්‍රෝහින්ට උඩගෙඩි දීමක්.එදා මානුෂීය මෙහෙයුම සමයේදී ජනතාව රට වෙනුවෙන් කැප වෙද්දී විපක්ෂය කටයුතු කළේ ඉතාමත් දේශද්‍රෝහී පිළිවෙතකට එළැඹිලා. කිලිනොච්චිය ජය ගනිද්දී එජාපය මැදවච්චිය ගැන කතා කළා. අලිමංකඩ ජය ගනිද්දි පාමංකඩ ගැන කතා කළා. ඒ විදිහේ ද්‍රෝහි පිළිවෙතක් තමයි ඔවුන් අනුගමනය කළේ. එය කිසිසේත්ම සිදුවිය යුතු දෙයක් නොවෙයි. මේ විදිහේ පිරිසක් වෙත රටේ බලය ලබා දීමට ජනතාව සූදානම් නැහැ කියන කාරණාව අද වෙද්දි රට ඉදිරියේ තහවුරු වෙලා තිබෙනවා.උතුරු නැඟෙනහිර ප්‍රදේශය තුළ විශාල ලෙස ත්‍රස්තවාදය පැතිර තිබුණා. මෙතැනදී කොටි සංවිධානය කටයුතු කළේ මානව අයිතින් පමණක් නොවෙයි සාමාන්‍ය මානුෂීය ගුණ ධර්ම පවා උල්ලංඝණය වන විදිහටයි. එහෙත් අද මේ ගැන කවුරුවත් කතා කළේ නැහැ. දළදා මාලිගාව කියන්නේ ලෝක උරුමයක්. එහෙත් කොටි සංවිධානය මෙය ගැන තැකුවේ නැහැ. ඔවුන් දළදා මාලිගාවට අමානුෂීය ප්‍රහාරයක් එල්ල කළා. හිමිවරු කියන්නේ අවිහිංසාවේ සජීවි සංකේත. එහෙත් අරන්තලාවේදී එවැනි බුද්ධ පුත්‍රයන් විශාල පිරිසක් එකතැන මරා දැමුවා. ගම්පිටින් අහිංසක ජනතාව මරා දැම්මා. ‍ෙම් විදිහේ සංවිධානයක් කළ අමානුෂික දේ ගැන මානව හිමිකම් සංවිධාන කතා නොකිරීම කනගාටුවටත් විශ්මයටත් කරුණක්.කොටින්ගේ ම්ලේච්ඡත්වය සිංහල ජාතියට පමණක් සීමා වූ දෙයක් නොවෙයි. තම ආගම ඇදහූ මුස්ලිම්වරු දේවස්ථානවලදීම කපා කොටා මරා දැමුවා. එපමණක් නොවෙයි තමන්ගේ ම්ලේච්ඡ දේශපාලන මතය අනුමත නොකළ දෙමළ ජාතිකයන්ට පවා කොටි සංවිධානයෙන් එල්ල වුණේ මරණීය තර්ජනය සහ මරණය පමණයි. එහෙත් චැනල් 4 වැනි නාලිකා චිත්‍රපට හදද්දී මේ පිළිබඳ නොපෙන්වීම කණගාටුවට කරුණක්. ඇත්තෙන්ම අපේ හමුදා ඉතාමත් විනයානුකූලවයි කටයුතු කළේ. එදා සිටම මානවහිමිකම් උල්ලංඝණය කරමින් කටයුතු කළේ කොටි ත්‍රස්තවාදි සංවිධානයයිපසුගිය අවුරුදු පහේදී නැඟෙනහිර ප්‍රදේශයේ විශාල සංවර්ධනයක් සිදුවෙලා තිබෙනවා. එය මහා පරිමාණ හා ආශ්චර්යමත් දියුණුවක් ලෙස හඳුන්වා දීමේ වරදක් නැහැ. එදා නැඟෙනහිර පළාතේ ත්‍රිකුණාමලයේ සිට මඩකළපුවට එන්න විශාල දුර ප්‍රමාණයක් යාමට සිදු වුණා. ඒ සඳහා අඩුම ගණනේ පැය හතක් පමණ ගත වුණා. එහෙත් අද වෙද්දී තත්ත්වය වෙනස්. අද පැය දෙක හමාරෙන් ත්‍රිකුණාමලයේ සිට මඩකළපුවට එන්න පුළුවන්. ඒ තරමටම නැඟෙනහිර ආර්ථික හා සංවර්ධන දියුණුව ඉදිරියට ගොස් තිබෙනවා. කින්නියා පාලම හදන්න දහනව වතාවක් මුල්ගල් තිබ්බා. එහෙත් පාලම ඉදිවූයේ නැහැ.මඩකළපුව, ත්‍රිකුණාමලය යා කරන බෙරුගල් පාලමත් දිගු කාලයක සිට ඉදි වුණේ නැහැ. හිටපු ඇමැති මෛත්‍රිපාල සේනානායක මැතිතුමා පවා පැමිණ මේ පාලමට මුල්ගල් තැබුවා. එහෙත් මේ සියලු පාලම් ඉදිවුණේ ජනාධිපති මහින්ද රාජපක්ෂ මහතාගේ පාලන යුගයේදී වීම යැයි කීම බොරුවක් නොවෙයි. ඒ වගේම නැඟෙනහිර ජනතාවගේ ආර්ථික ශක්තියද ඉහළ ගිහින් තිබෙනවා. අද වෙනවිට නැඟෙනහිර පළාතේ ආර්ථික සංවර්ධනය ඉතාමත් වේගවත්.අද නැඟෙනහිර පළාතේ සෑම ගෙදරකම පාහේ අඩුම තරමින් මෝටර් බයිසිකලයක් නැතිනම් අත්ට්‍රැක්ටරයක් තිබෙනවා. සෑම පුද්ගලයකුට වගේම ජංගම දුරකතනයක් තිබෙනවා. මේ දේවල්වලින් තහවුරු වෙන දේ තමයි ජනතාවගේ ආර්ථික තත්ත්වය ආර්ථික ශක්තිය කෙතරම්ද කියලාඑපමණක් නොවෙයි අද නැඟෙනහිර ත්‍රිකුණාමලය දිස්ත්‍රික්කයේ පවුල් 97%කට විදුලිය ලබා දී තිබෙනවා. තව විදුලිය ලබාදීම සපුරන්න තිබෙන්නේ 3% තරම් සුළුතරයකට පමණයි. ඒ වගේම ස්ථිර නිවාස ප්‍රමාණයද ඉහළ ගිහින් තිබෙනවා. මේ සියලු දේ පිළිබඳ සලකා බලද්දි අපට තහවුරු වෙන්නේ යුද්ධයෙන් පසු නැඟෙනහිර වැනි දුෂ්කර ප්‍රදේශ දියුණුව වෙත පියනඟන ආකාරයයි. අධ්‍යාපන මට්ටමේ ඉහළයාමක්ද දක්නට තිබෙනවා. නැඟෙනහිර නවෝදය මඟින් මේ අධ්‍යාපන කටයුතුවලට අධ්‍යාපන මධ්‍යස්ථානවලට විශාල කාර්ය භාරයක් ඉෂ්ට කර තිබෙනවා. පරිගණක පහසුකම් සහිත පාසල් පද්ධතියක් ඇති කිරීමත්, දරුවන්ගේ අධ්‍යාපන තත්ත්වය ඇති කිරීමත් මෙහි අරමුණ වෙලා තිබෙනවා.මාත් ගොවියෙක්. මටත් කුඹුරු තිබෙනවා. වී වගාව ආශ්‍රි‍තව විශාල ගැටලු සහගත තත්ත්වයක් ඇතිවෙලා නැහැ. ගොවියාට අද පොහොර සහනාධාරය ලැබෙනවා. අස්වැන්න ප්‍රමාණය ඉහළ ගිහින්. රජය මඟින් වී මිලදී ගැනීම් කරනවා. එහෙත් එතැනදී ඒවායේ ප්‍රමිතිය ඉතාමත් ඉහළින් බලනවා. මෙවැනි තත්ත්වයක නොතිබෙන වී මිලදී ගැනීමක් කරන්නේ නැහැ. මෙතැනදි ගොවින් බලාපොරොත්තු වන්නේ රජයෙන් ඉහළ මිලක් නියම කර ගැනීමයි. එතකොට පුද්ගලික අංශයේ වී ව්‍යාපාරිකයා කමතටම ගිහින් වී මිලදී ගන්නවා. ඔවුන් බලාපොරොත්තු වන්නේ වී සඳහා ඉහළ මිලක් ලබා ගැනීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=f1203302</link>
    <topic/>
    <author/>
    <content>ඓතිහාසික සිද්ධීන් තේමා කරගත් “චක්‍රායුධය”, “මහතලා හටන” සහ “පෑල දොරින්, කිරි අම්මාවරු” වැනි ප්‍රේක්ෂක හදවත් තුළ මුල් බැසගත් සමාජීය කතිකාවන් තේමා කරගත් ටෙලිනාට්‍ය රැසක නිර්මාණකරුවා අනුර මාධව ජයසේකර ය.මෙම අනන්‍යතාවයෙන් බැහැරව නිර්මාණය කළ “සඳට අහස ආදරෙයි” ටෙලි නාට්‍ය මෙම අප්‍රේල් 01 වැනිදා (ඉරිදා) සිට බ්‍රහස්පතින්දා දක්වා සතියේ දින 05 ක් රාත්‍රි 9.00 ට ජාතික රූපවාහිනිය ඔස්සේ විකාශනය වේ. මේ කතිකාව ඒ ගැන ය.මෙයට පෙර මා නිර්මාණය කළ ටෙලි නාට්‍යය ප්‍රේක්ෂකයන් හඳුනා ගත්තේ සම්භාව්‍ය නිර්මාණ හැටියට යි. ඒවාට සීමා වූ වෙනමම ප්‍රේක්ෂක ජනතාවක් මට ඉන්නෙ. නමුත් අද ටෙලි නාට්‍යය යම් ජනපි‍්‍රය ගණයේ වගේම ආදරය තේමා කරගත් ටෙලි නාට්‍ය කලාවක්. ජනතාවගේ ආකර්ෂණයට බඳුන් වෙලා තියෙනවා. මට ලොකු වුවමනාවක් තිබුණා සම්භාව්‍යය ගණයේ ටෙලි නාට්‍ය කලාවෙන් මදකට බැහැරව ජනපි‍්‍රය ටෙලි නාට්‍යයක් අධ්‍යක්ෂණය කරන්න. එහි ප්‍රතිඵලයක් හැටියට යි ‘සඳට අහස ආදරෙයි’ බිහි වුණේ.මල් විකුණන කෙළිලොල් තරුණියක්, ඇය පල්ලියේ ගීතිකා කණ්ඩායමේ ප්‍රධාන ගායිකාව. ඇයට ආදරය කරන වතු අධිකාරීවරයකු ගේ පුත්‍රයකු සහ තවත් ඇගේ ප්‍රේමය පතන තවත් වතු අධිකාරිවරයකු වටා ගෙතුනු තුන් ඈදුතු කතාවක් තුළින් තමයි මෙම ටෙලිනාට්‍යය ගලාගෙන යන්නෙ.ප්‍රධාන වශයෙන්ම හන්තාන ආශි‍්‍රතව සුන්දර පරිසරයකයි රූගත කිරීම් කළේ. එයට අමතරව බන්ධනාගාරය හිර ගෙදර මානසික රෝහල උසාවිය වගේ තැන්වලත් රූගත කිරීම් කළා.ධනංජය සිරිවර්ධන, ගයාත්‍රි රාජපක්ෂ, සාරංග අමරසේකර, මානෙල් වානගුරු, නිලන්ති විජේසිංහ, අනුර බණ්ඩාර රාජගුරු, කුසුම් මල්දෙනිය, ජයනන්ද ගුණවර්ධන, දිල්හාරා රාජපක්ෂ, විනෝජා නිලන්ති, උපුල් ගුණවර්ධන යන නළු නිළියන් ප්‍රධාන වශයෙන් මෙහි රඟපානවා.තිර රචනයෙන් ලක්ෂ්මන් පුෂ්පකුමාරත් නිෂ්පාදනයෙන් ආචාර්ය ජගත් විජේනායකත්, ගායනයෙන් චන්දන ලියනආරච්චි සහ උරේෂා රවිහාරිත් මෙයට දායක වෙලා තියෙනවා.මෙය අදියර 3 කින් රූගත කිරීම් සිදු කළේ. දින සියයක තරම් කාලයක් මෙම ටෙලි නාට්‍යය රූගත කිරීම් කළා.ඇත්තට ම මෙගා ටෙලි නාට්‍යය සම්ප්‍රදායේ දී යි ඔය දේ සිද්ධ වෙන්නෙත් ඒකෙදි කතාවෙ මුල මැද අග යන කොටස් අධ්‍යක්ෂකවරයාවත් දන්නෙ නැහැ. ඒ නිසා සමහර චරිත නොසිතූ වෙලාවලදි මැරෙනවා. මරන්න සිද්ධ වෙනවා. එය සාර්ථක යි කියන්න මම සතුටු නැහැ. එවැනි දෙයක් මේ ටෙලි නාට්‍යයේ සිදු වුණේ නැහැ. රූගත කිරීම් අවසන් කරලම සම්පූර්ණ කතාව බාධාවකින් තොරව ප්‍රේක්ෂකයාට නරඹන්න පුළුවන්.ඇත්තටම මම ටෙලි නාට්‍ය කලාවෙන් ගොඩ නඟාගත් වපසරිය අනුව එවැනි ප්‍රශ්න මට බලපෑවෙ නැහැ. විශේෂයෙන්ම “මහතලා හටන” “චක්‍රායුධ” වැනි ඉතිහාසය තේමා කරගත් ටෙලිනාට්‍ය සඳහා අදටත් හොඳ ප්‍රේක්ෂක ඉල්ලුමක් තියෙනවා. ඒ නිසා එවැනි ගැටලුකාරී තත්ත්වයන්ට මට පෞද්ගලිකව මුහුණ දෙන්න සිදු වුණේ නැහැ. නමුත් අද වාණිජකරණය වෙලා තියෙන්නෙ ඉතාමත් සීමිත පිරිසක් විසින් මෙහි ආධිපත්‍යය අත්පත් කරගෙන තියෙන නිසා කොටස් 300 – 400 දිගට විකාශය වන ටෙලි නාට්‍ය තමයි සමහර නාලිකා භාර ගන්නෙ. මොකද ඒ අය හිතනවා තමන්ගෙ රූපවාහිනී නාලිකාව රක්ෂණය වන්නෙ මෙම ටෙලි නාට්‍යයෙන් කියල. අනෙක අනුග්‍රාහකයෙක්ගෙන් පසුව තවත් අනුග්‍රාහකයෙක් ඉන්නවනම් මෙම ටෙලි නාට්‍ය කර්මාන්තය ඉදිරියට පවත්වාගෙන යන්න පුළුවන්. නමුත් අද වෙලා තියෙන්නෙ එකම නිෂ්පාදන කැලක් එකම අධ්‍යක්ෂවරු පිරිසක් මෙම ටෙලි නාට්‍ය කර්මාන්තය අත්පත් කරගෙන තියෙනවා.ටෙලි නාට්‍යයක කොටස් 100 ක් කියන්නෙ ලොකු ගණනක් නොවෙයි. ඒක තමයි සීමාව මාස 3 ක පමණ කාලයක් විකාශය වෙයි. ඊළඟට අනෙක් කෙනාට අවස්ථාව තියෙනවා. ඒ නිසා ඔබ කරන චෝදනාව මට පිළිගන්න බැහැ. මොකද ටෙලිනාට්‍ය කලාවෙන් 30,000 ක් 40000 ක් මේ රටේ යැපෙනවා. ඒ අයටත් අවස්ථාවක් දෙන්න ඕනෑ තම ජීවන වෘත්තියෙන් යැපෙන්න. එහෙමයි මම හිතන්නෙ.මූලිකම දේ තමයි ටෙලි නාට්‍ය කලාවේ ගුණාත්මක පක්ෂය පිරිහීම. මේ හේතුවෙන් ටෙලි නාට්‍යය කලාවෙන් සමාජයට දෙන හෝ වෙන යහපතක් නැහැ. කිසිම හරයක් නැති ටෙලිනාට්‍ය කොටස් 300 – 400 විකාශය කරන එකෙන් වෙන්නෙ ගුණාත්මක පැත්තට බර වුන ශිල්පීන් හුදකලා වෙන එක. එයින් ඔවුන්ගෙ ආදායම් මාර්ග නැතිවෙලා අසරණභාවයට පත් වෙනවා. මේක මේ වාණිජකරණයත් එක්ක දශක තුනක් තිස්සේ පවතින අශුභවාදී තත්ත්වයක්. මේ ක්‍රමයටම විවෘත ආර්ථිකය ඍජුවම බලපෑවා.ඇත්තටම ටෙලි නාට්‍ය කලාවේ ගුණාත්මක පැත්ත ඉහළ දැමිය යුතුයි කියන තැන ඉඳන් මම කතා කරන්නෙ. අපි ඔවුන් ගෙන් ඉල්ලීමක් කළා සකල කලා මාධ්‍යය තුළම ගුණාත්මක භාවය ඉහළ නැංවීම සඳහා ස්ථිරසාර වැඩපිළිවෙළක් සැකසිය යුතුයි කියලා. කිසිම හර පද්්ධතියක් නැති ඒකාධිකාරී බලයක් තුළ සිරවී තියෙන ටෙලි නාට්‍ය කලාව ගොඩ ගන්න රැඟුම් පාලක මණ්ඩලයේ ප්‍රමිතිකරණයක් කළ යුතුයි කියන ඉල්ලීම අපි කළා. එය රජය පිළිගෙන ටෙලි නාට්‍යය කලාවට ප්‍රමිතිකරණයක් තිබිය යුතුයි කියන තැනට අද ඇවිත් තියෙනවා. එය කලාවේ ප්‍රගමනයට හොඳ සාධනීය ලක්ෂණයක්.ඇත්තට ම ඉන්දියානු කසි කබල් ටෙලි නාට්‍යය ලංකාවට ගෙනල්ලා ඒවාට සිංහල හඬ කවල රට තුළ වෙනමම සංස්කෘතියක් ඇතිකරන්න බලෙන් එක්තරා නාලිකාවක් කරගෙන ගිය කර්තව්‍යයක් ඒක අර ඉන්දියාවේ මන්දිරා බේඩි වගේ කබල් නිළියෝ මෙහේ ගෙනල්ලා රතු පාවඩ දාලා මිනිසුන්ට බලෙන් පෙන්වලා මොවුන් තමයි අපි රටේ වන්දනාමාන කරන්න ඕනැ මෙයයි අපේ ඇඳුම් ආයිත්තම් වෙන්න ඕනැ කියල මිනිසුන්ගෙ හිත් වලට කවලා රන් දෙපැය රන් තුන් පැය කියලා යම් යම් කාල සීමාවන් ඇති කරලා මහා විනාශයකට අපේ ටෙලි නාට්‍ය කලාව ඇද දැම්මා. වාරණ දැමීමෙන් යම් යහපතක් වුණා නමුත් ඔවුන් ඒ දේම කරන්න පෙළඹුනා.ඇත්තටම ජනතාව තුළින් මතුවුණ විරෝධයත් පූජක පක්ෂයෙන් ඒ සඳහා ලැබුන පෙළඹවීමත් වගේම මෙගා ටෙලි නාට්‍ය සංකල්පයන් අර ඉන්දියානු කසිකබල් ටෙලි නාට්‍ය ජනතාවගෙන් ඈත් කරන්න සමත් වුණා.එසේ කළ යුතුයි. යම් සීමාවක් තුළ මෙගා ටෙලි නාට්‍ය වගේම අනෙක් ටෙලි නාට්‍ය වලටත් දිනකට පැය 1/2ක තරම්වත් කාලයක් වෙන් කළ යුතුයි මෙම කර්මාන්තයේ පැවැත්ම සඳහා. නැත්නම් මෙම කර්මාන්තයේ නියැලී ඉන්න අය ඉන් ගිලිහී යනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=f1203303</link>
    <topic>උඩුගං බලා ගිය රැඩිකල් නායකයා</topic>
    <author/>
    <content>“වර්තමානය වටහා ගැනීමට නම් අතීතය හැදෑරිය යුතු යැ” යි කියමනක් තිබේ.මේ කියමන තුළින් මම දකින්නට උත්සාහ කරන ඩී.ඒ. රාජපක්ෂ නැතහොත් ඩී.ඒ. යන ආදරණීය නාමයෙන් දිවයිනේ කවුරුත් පාහේ හැඳින් වූ ගිරුවාපත්තුවෙන් බිහි වූ ශ්‍රේෂ්ඨ ගැමි නායකයා පිළිබඳ ව මගේ මතක සටහන් දිවයන්නේ එතුමා 1951 ජුලි 14 දින ගනු ලැබූ ඓතිහාසික එඩිතර තීරණය පිළිබඳව යි. 1948 නිදහසෙන් පසු එක්සත් ජාතික පක්ෂයේ මන්ත්‍රීවරුන් වශයෙන් කටයුතු කළ දිවංගත එස්.ඩබ්.ආර්.ඩී. බණ්ඩාරනායක මැතිතුමා එම පක්ෂයෙන් හා රජයෙන් ඉවත් ව විපක්ෂය වෙත ගමන් කරද්දී ඒ සමඟම නැගී සිටි ඩී.ඒ.රාජපක්ෂ මැතිතුමා ද බණ්ඩාරනායක මැතිතුමන් අනුව යමින් එවකට පැවැති රජයෙන් හා එක්සත් ජාතික පක්ෂයෙන් ද ඉවත් වීම මා දකින්නේ මෙරට දේශපාලන ඉතිහාසයේ සිදු වූ දැවැන්ත ම විප්ලවය ලෙසයි.පසුකාලීන ව අප රටේ අති දැවැන්ත දේශාපලන විප්ලවයකට පසුබිම සකස් කරමින් සිදු වූ ඒ මහා නික්මයාම අතිශය රැඩිකල්වාදී ක්‍රියාවක් ලෙස මම දකිමි. වාමාංශික දේශපාලනඥයින් බොහෝ විට භාවිත කරන මෙම රැඩිකල් නැමැති වචනයේ සිංහල අරුත අනුව අර්ථ ගැන්වෙන්නේ සමාජ ක්‍රමයත්,දේශපාලන ක්‍රමයත් සහමුළින් ම වෙනස් මගකට යොමු කරවන හා යොමු විය යුතුය යන අදහසේ එල්බ සිටීම යන්නයි. ඒ වුකලී විප්ලවීය ස්ථාවරයකි.මීට සමාන වචනයක් සිංහල සාහිත්‍යයේ එයි. රැඩිකල් යන්නට පර්යාය වශයෙන් යෙදිය හැකි තවත් වචනයක් වන්නේ පටිසෝතගාමී හෙවත් “උඩුගංබලා යන්නට උත්සාහ දරන” යන අරුතයි. පවත්නා ක්‍රමවේදයෙන් බැහැර ව ඊට වෙනස් කි‍්‍රයාමාර්ගයක් ගන්නා පුද්ගලයා සමාජයේ උඩුගං බලා යන්නෙකි. 1951 දී දිවංගත එස්.ඩබ්.ආර්.ඩී. බණ්ඩාරනායක මැතිතුමා සහ ඩී.ඒ. රාජපක්ෂ මැතිතුමන් විසින් ගන්නා ලද තීරණය අතිශයින්ම පැවැති දේශපාලන, සමාජ, ආර්ථික ක්‍රභයට එරෙහිව උඩුගංබලා යාමට ගත් නිවැරදි හා නිර්භීත තීරණයකි.සැබවින් ම ඩී.ඒ. රාජපක්ෂ මැතිතුමාගේ සාමාන්‍ය ජීවිතය මෙන්ම එතුමාගේ දේශපාලන ජීවිතය ද ප්‍රතිපත්ති ද ගත් විට, මම සෑම විටම දකින්නේ එතුමා පටිසෝතගාමී නැතහොත් උඩුගංබලා යන්නට උත්සාහ දැරූ රැඩිකල් නායකයෙක් වශයෙනි.එක්සත් ජාතික පක්ෂයෙන් හා ආණ්ඩුවෙන් බණ්ඩාරනායක මැතිතුමා හා ඩී.ඒ. රාජපක්ෂ මැතිතුමා නික්ම ගිය පසු ඒ පිළිබඳව පසුතැවිල්ලට පත් ඩී.ඇස්.සේනානායක මහතා පවසා තිබුණේ “බණ්ඩා ගියත් කමක් නැහැ. ඩී.ඒ. ගේ යාම තමයි විශාලම පාඩුව” කියායි. ඩී.ඒ. රාජපක්ෂ මැතිතුමාගේ නායකත්වය, නිහතමානීබව, ඉවසීම හා අනාගතය පිළිබඳව වූ තුන්කල් දක්නා ඥානය ගැන මෙන්ම එතුමාගේ ජනතාභිලාශී මෙහෙවර ගැන ඩී.ඇස්. සේනානායක මහතා දැන සිටින්නට ඇත.මම වරක් හවර්ඩ් රිගින්ස් නැමැත්තෙකු විසින් ලියන ලද ජේ.ආර්.චරිතාපදානය කියවීම්, එහි එක් පිටුවක වූයේ “ඇස්.ඩබ්.ආර්.ඩී. බණ්ඩාරනායක නැගී එන නව ජාතික බලවේගත් සමඟ අත්වැල් බැඳ ගත් අතර තමන්ගේම බල සන්ධානයක් ගොඩ නගාගෙන ජාතික ප්‍රවණතාවයේ නායකත්වය බණ්ඩාරනායක මහතා විසින් පැහැරගත් බවයි.මෙහි පැහැර ගත්තා යන වචනය වෙළෙඳ ලිබරල්වාදය කරපින්නාගත් ධනපති පක්ෂයක ඒජන්තයෙකු විසින් නගන දෝෂාරෝපණයක් ලෙස මම දකිමි. නැගී එන නව බලවේගය අන් කිසිවක් නොව සමාජවාදය හා ප්‍රජාතන්ත්‍රවාදය පෙරටු කරගත් නව සමාජ ප්‍රජාතන්ත්‍රවාදී ප්‍රවාහයයි. එම නව සමාජ ප්‍රජාතන්ත්‍රවාදයේ නායකත්වය කිසිසේත්ම එක්සත් ජාතික පක්ෂයට හෝ එහි ඒජන්තයෙකුට ඉසිලීමේ අයිතියක් නැත. මක් නිසාද යත් සමාජ ප්‍රජාතන්ත්‍රවාදය වූකලී නව වෙළෙඳ රටාවට එරෙහි නොවන නමුත් එහි රටට ගැළපෙන පරිදි ජනතා හිතවාදී අංශ තෝරාගනිමින් හා සමානාත්මතාව ඔස්සේ රටේ පැවැත්ම තීරණය කිරීමයි. මෙම නව සමාජ ප්‍රජාතන්ත්‍රවාදී ප්‍රවාහයේ සාධකයක් වූයේ ඩී.ඒ. රාජපක්ෂ මැතිතුමායි.එතුමා විසින් 1955.07.25 දින පාර්ලිමේන්තුවේ කළ කතාවක් ඇතුළත් ව තිබූ හැන්සාඩ් වාර්තාවක් මම කියවීමි. එතුමා සැමවිට ම කතා කළේ රදළ පන්තිය පිළිබඳව හෝ ධනපති පන්තිය පිළිබඳව නොව හේනේ, කුඹුරේ , වැවේ, රැඳෙමින් අසීමිත ජීවන බරක් කරට ගෙන, දහදුක් විඳින අහිංසක මහජනයා වෙනුවෙනි.එම හැන්සාඩ් වාර්තාවේ සඳහන් වූයේ හේන් වගාව කරගැනීම සඳහා බලපත්‍ර නොමැති ගැමියන් පිළිබඳවයි.“කසාද බඳින්නට නම් යමක් කමක් හරි හම්බ කර ගන්නට ඕනෑ. ඉතින් හේන් අවසරය නොදුන්නාම ඒ මිනිසාට ගමන් උපයා ගන්න බැරි නිසා කසාදයක් බදින්නට නොහැකි වෙනවා. කසාද නොබැඳපු නිසා හේන් අවසරය ලැබෙන්නේ නැහැ. ඒ නිසා ඔහුට කවදාවත් හේනක් කරගන්න අවසරය ලැබෙන්නේ නැහැ. ඒ නිසා මේ ප්‍රතිපත්තිය ඉතාම අසාධාරණයි.”මේ අන්දමින් අහිංසක ගැමියා වෙනුවෙන් ඩී.ඒ.රාජපක්ෂ මැතිතුමා හඬ නැඟූ වාර අනන්තයි.සිය සහෝදර ඩී.එම්. රාජපක්ෂ මැතිතුමාගේ වියෝවෙන් පසු බෙලිඅත්ත ආසනයට සුදුසු පුද්ගලයෙක් පත් කර ගැනීම සඳහා බෙලිඅත්තේ ජනතාව තෝරාගනු ලැබුයේ ඩී.ඒ. රාජපක්ෂ මහතාවයි. බෙලිඅත්ත අතුරු මැතිවරණය සඳහා නාම යෝජනා පත්‍රයට අත්සන් තබන විටත් එතුමා සිටියේ කුඹුරු කොටමිනි. වක්කඩෙන් වැටෙන වතුරෙන් අත සෝදාගත් එතුමා නාම යෝජනා පත්‍රයට අත්සන් කළ අතර 1945 දී එම මැතිවරණයෙන් විශිෂ්ට ජයග්‍රහණයක් අත්පත් කර ගනිමින් රාජ්‍ය මන්ත්‍රණ සභාව ට පත්විය.මෙම සිදුවීම පිළිබඳ ව සිතන විට මට හැඟී යන්නේ මෙම සිදුවීම් සියල්ල එතුමා වෙත දෛවය හා රටේ අනාගතය විසින් පවරා තිබූ කිසියම් ඓතිහාසික කාර්යාවලියක දෛවෝපගත සිදුවීම් පෙළක් මෙනි. කාවන්තිස්ස රජුගේ මරණයෙන් පසු දුටුගැමුණු කුමරු සොයා ගිය මංගල හස්තියා දුටුගැමුණු කුමරු ඉදිරියේ දණ ගසන්නේ කොත්මලේ වෙල්යායේ දීය. එවටත් ගැමුණු කුමරා සිටියේ කුඹුරු කොටමිනි. මෙම සිදුවීම් දෙක සළකා බලන විට එහි ඇති සමානතාව ඓතිහාසික යැයි මට සිතේ.නායකත්වය යන්න විග්‍රහ කිරීමේ දී තිබෙන ප්‍රධාන එළැඹුමක් වන්නේ උදාර මිනිසා පිළිබඳ එළැඹුම (ඊඩඥ ට්පඥචබ ථචද ඒනනපධචජඩ) යන්නයි. මෙම එළැඹුම නිර්මාණය කර තිබෙන්නේ ලොව පවත්නා තත්ත්වයක් කිසියම් ආකාරයකින් වෙනස්කම්වලට භාජනය කළ උදාර මිනිසුන්ගේ ගති පැවතුම් සැළකිල්ලට ගනිමිනි. ඇතැම් මිනිසුන් අහඹු ලෙස නායකයන් බවට පත්වේ. එවැනි පුද්ගලයින්ගේ නායකත්වය වැඩි කළක් පවතින්නේ නැත. නමුත් ශක්තිමත් නායකත්වය හටගන්නේ අහඹු ලෙස නොවේ. එවැනි නායකයෝ නිර්මාණය කරන්නේ ඉතිහාසය විසිනි. ඉතිහාසයෙන් තොරව උපදින නායකයෝ අක් වැහිවලට තුඹස්වලින් මතුවන තටු ලැබුනු මෙරුවෝ පරිදි වේ. ඔවුහු අයාලේ යති. එසේ ගොස් විනාශ වෙති.නිශ්චිත භූමියක ශක්තිමත් මූළ මණ්ඩලයක් සහ ශාඛා ප්‍රශාඛාවන්ගෙන් යුත් මහා වෘක්ෂයක් වැනි නායකයෝ රට මෙන්ම ලෝකය ද බබළවති. රටට වැඩදායී මෙහෙවරක් කරති. කුඹුරේ වැඩ කරමින් සිට වක්කඩෙන් අත් සෝදාගෙන පැමිණ පාර්ලිමේන්තු සභා ගර්භයේ සිට තමා පත් කළ ජනතාවගේ දුක පිළිබඳව ලෝකයේ ම අවධානයට පත් කිරීමට කථා කරන නායකයා සැබවින්ම නායකයෙකි. ඩී.ඒ. රාජපක්ෂ මැතිතුමා ඊට හොඳම නිදසුනයි.එතුමාට ඉතිහාසය විසින් පවරන ලද කාර්යයක් විය. එතුමා රුහුණේ මැදමුලනේ උත්පත්තිය ලැබූයේ එම ජාතික කර්තව්‍යය සඳහායි. ඒ අන්කිසිවක් නොව මතු ශ්‍රී ලංකාවට එළැඹෙන මහා ව්‍යසනයකින් රට ගලවා ගැනීම සඳහා රටට මග පෙන්වන පහන් ටැඹක් වීමට ඉතිහාසය විසින් එතුමාට කරන ලද අරාධනයයි. වසර 30ක් තිස්සේ මෙරට ජනතාව පෙළූ ත්‍රස්තවාදය හමාර කොට තවත් සියවස් ගණනාවකට මෙරට ට ත්‍රස්තවාදයක සෙවණැල්ලක්වත් වැටීමට ඉඩ නොසළසන පරිදි ශක්තිමත් නායකයෙක් සහිත දරු පරපුරක් රටට දායාද කිරීමයි. ජනාධිපති මහින්ද රාජපක්ෂ, පවුලේ ලොකු අයියා කථානායක චමල් රාජපක්ෂ, ආරක්ෂක ලේකම් ගෝඨාභය රාජපක්ෂ හා ආර්ථික සංවර්ධන අමාත්‍ය බැසිල් රාජපක්ෂ එසේ රටේ ගැලවීම උදෙසා උරුම කර දුන් දරුවෝ සතර දෙනා වෙති.ඩී.ඒ.රාජපක්ෂ මැතිතුමාගේ චරිතාපදානය කියවන විට එතුමා ඇතැම් විට තමන් හමුවට එන පුද්ගලයින්ට ප්‍රතිචාර දක්වා තිබෙන ආකාරය මෑත කාලය තුළ දේශපාලනඥයින් මෙන්ම දේශපාලනයට පිවිසෙන්නේ ද අධ්‍යයනය කළ යුතු යැයි මම සිතමි.ලෝකය කවර ආර්ථික ආකෘතීන් දෙසට ගමන් කළත් ශ්‍රී ලංකාව සංවර්ධනය කරා යා හැකි හොඳම මග කෘෂිකර්මාන්තය බව එතුමා පසක් කර සිටියේය. යහපත් හිරු එළිය, සාරවත් පස, ස්වාභාවිත ජල සම්පතෙන් අනූන සිරිලක සංවර්ධනය කළ හැකි හොඳම මඟ කෘෂිකර්මාන්තය බව හෙතෙම දැන සිටියේය.1857 හැන්සාඩ් වාර්තාවක සඳහන් වූයේ එතුමා විසින් පාර්ලිමේන්තුවට ඉදිරිපත් කළ විශිෂ්ට යෝජනාවකි. සාම්ප්‍රධායික යැපුම් කෘෂිකර්මාන්තකරණය සමග බද්ධ කොට ගත් අතුරු නිෂ්පාදන ලොවට හඳුන්වා දීම ට කළ එම යෝජනාව මෙතෙක් ඉදිරිපත් ව ඇති එබඳු එකම යෝජනාව ම වේ. නමුත් මෙම යෝජනාව ක්‍රියාත්මක කිරීමට නොහැකි වූයේ බණ්ඩාරනායක මැතිතුමාගේ අකල් වියෝවත් සමඟ රජය අස්ථාවර වීම නිසාය. නමුත් එම යෝජනාව 1957ට මෙන්ම තවත් වසර ගණනාවක් ඉදිරියට ගියත් රටේ ආර්ථික සංවර්ධනය සඳහා ගැළපෙන කදිම යෝජනාවක් බව පැහැදිළි ය.එමෙන් ම දේශීය කෘෂිකර්මාන්තයේ වර්ධනය සඳහා එතුමා 1955 ශ්‍රී ලංකා නිදහස් පක්ෂයේ දෙවන මහා සම්මේලනයේ දී ඉදිරිපත් කළ කෘෂිකර්ම ප්‍රතිපත්තිය ඉතා වැදගත් වේ. එහිදී එතුමා විසින් ගොවීන්ට ධෛර්ය දීම සඳහා අක්කරයකින් වී බුසල් 100කට වඩා අස්වැන්නක් ලබා ගන්නා ගොවීන්ට රන් පදක්කමක් පිරිනැමීමටත්, එක් මන්ත්‍රී කොට්ඨාසයකින් තරුණයින් 1000ක් බැගින් තෝරාගෙන සාම හමුදාවක් වශයෙන් වගාවට අතහිත දීම සඳහා බඳවාගැනීම, සහ රජයේ රැකියා දෙන විට ගොවි පවුල්වල දරුවන්ට ප්‍රමුඛත්වය ලබා දීමටත්, පෙරවරු 10 තෙක් තම ගොවි බිම්වල වගා කර ඉන්පසු කාර්යාලවලට සේවය සඳහා පැමිණීමට ඉඩකඩ ලබා දිය යුතුය.යන්න ද එතුමා යෝජනා කළේය. එමෙන්ම දැව සඳහා වනාන්තර වගාව ද එතුමා විසින් ගනු ලැබූ දූරදර්ශී තීරණයකි. දිවයිනේ ස්වාභාවික වනාන්තර ආරක්ෂා කර ගැනීම සඳහා ගනු ලැබූ මෙම තීරණයට අනුව දිවයිනේ අක්කර දහස් ගණනින් තේක්ක වනාන්තර බිහි වූ අතර එයින් වාර්ෂිත දැව අවශ්‍යතාවයෙන් වැඩි ප්‍රතිශතයක් ආවරණය කිරීමට හැකි විය. එසේ නොවන්නට මේ වනවිට අපේ රටේ වනාන්තර යන්න හුදු වචන මාත්‍රයක් පමණක් වන්නට ද ඉඩ තිබිණි.රාජ්‍ය මන්ත්‍රණ සභාවට 1945 දී තරග කරන විට එතුමා තම සළකුණ වශයෙන් යොද ගත්තේ “අත” ලකුණයි. පසුව බණ්ඩාරනායක මැතිතුමන් සමග ශ්‍රී ලංකා නිදහස් පක්ෂය පිහිටුවා ගනිද්දී තමන් අතුරු මැතිවරණය සඳහා යොදාගත් “අත” ලකුණම පක්ෂයේ සංකේතය බවට පත්විය. වර්තමානයේ ශ්‍රී ලංකාවේ ශක්තිමත්ම පක්ෂය බවට පත්ව තිබෙන ශ්‍රී ලංකා නිදහස් පක්ෂයේ සංකේතය “අත” ලකුණ බවට එදා ගත් තීන්දුව ද ඓතිහාසික සංසිද්ධියකි.ඩී.ඒ. රාජපක්ෂ මැතිතුමා යනු ලාංකික ඉතිහාසායේ තවත් කාවන්තිස්ස කෙනෙක් යැයි මම සිතමි. කාවන්තිස්ස රජු පිළිබඳ ව ඉතිහාසයේ පිටු ගණන් නොලියවුනත් එතුමා රට, දැය. සමයට විශාල මෙහෙයක් කළ නරපතියෙකි. එතුමා ගේ සමාජ මෙහෙවර අතර විශිෂ්ටතම කාර්යය වන්නේ රට , දැය සමය බේරා ගැනීමට ශ්‍රේෂ්ඨ පුත්‍ර රත්නයක් රටට දායාද කිරීමයි. ඩී.ඒ. රාජපක්ෂ මැතිතුමා ද එම කාර්යයම ඉටු කළ ශ්‍රේෂ්ඨ පීතෘවරයෙකි.ලොව සෑම රටක්ම ගත් විට එම රටවල ජාතික නායකයෙක් නියෝජනය කරති. ඉන්දියාවේ මහත්මා ගාන්ධි තුමා පකිස්ථානයේ මොහොමඩ් අලි ජින්නා තුමා, චීනයේ මාඕ සේතුං, මැලේසියාවේ මහතීරි මොහොමඩ්. සිංගල්පූරුවේ ලී ක්වාන් යූ, වැනි නායකයෝ එම රටවල් සංවර්ධනය සදහා කැප කිරීමක් කළ ජාතිත නායකයෝ වෙති. නිදහසින් වසර 60ක් ගත වෙන මේ මොහොතේ ශ්‍රී ලංකාවේ ජාතික නායකයා යැයි අනාගතයේ කියැවෙන නාමය ජනාධිපති මහින්ද රාජපක්ෂ නාමය වේ. එවන් ජාතික නායකත්වයක් රටට උරුම කළ ඩී.ඒ.රාජපක්ෂ මැතිතුමා සැබවින්ම විශිෂ්ටයෙකි. ආඩම්බරකාර පියෙකි.සිය දරුවන්ට අධ්‍යාපනය ලබා දීම සඳහා කැප වී කටයුතු කළ එතුමා දේශපාලනයෙන් හරි හම්බකර ගත් පුද්ගලයෙක් නොවේ. රුපියල් 150ක් අතේ තබා ගෙන දේශපාලනයට විත් ඉන් නික්ම යන විට රුපියල් කෝටි 1500ක් කර ගහගෙන යන දේශපාලන සංස්කෘතියක් තිබෙන තත්ත්වයක අතේ ඇති අවසන් සතය දක්වා මහජනතාව වෙනුවෙන් වැය කළ එතුමා පාරිශුද්ධ දේශාලනඥයෙක් විය. 1965 මහ මැතිවරණයෙන් ශ්‍රී ලංකා නිදහස් පක්ෂය පරාජයට පත් විය.මෙම වකවානුව ඩී.ඒ. රාජපක්ෂ මැතිතුමාට අතිශය දුෂ්කර කාල පරිච්ඡේදයක් විය. එවකට කොළඹ අධ්‍යාපනය හදාරමින් සිටි සිය දරුවන් වන චමල්, මහින්ද, බැසිල්, ගෝඨාභය හා ඩඩ්ලි යන දරුවන්ගේ අධ්‍යාපන කටයුතු සඳහා වැය වන මුදල් සොයා ගැනීමට පවා දුශ්කරතාවලට මුහුණ දී සිටි අතර තම වාහනය විකුණා දැම්මේය. තමාට අයත් පොල්වතු කිහිපයක් කැබලි කර විකිණීය. 1967 දී එතතුමා බලවත් ලෙස අසනීප වූ අතර අසළ තිබූ රෝහලට එතුමාව රැගෙන යාමට පවා වාහනයක් නොවූ අතර වාහනය එන විට එතුමාගේ හදවත තවදුරටත් දුර්වල වෙමින් තිබිණි. රෝහලට ඇතුළත් කිරීමෙන් පසු 1967 නොවැම්බර් මස 07 දින එතුමා ජාතියෙන් සමු ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=f1203304</link>
    <topic>මැදමුලන දැවැන්ත පෞරුෂය ඩී.ඒ.රාජපක්ෂ</topic>
    <author/>
    <content>ආයුධ සන්නද්ධ මුහුදු කොල්ලකරුවන්ගෙන් පැවත එන බටහිර සුදු අධිරාජ්‍යවාදීන්ගේ ඍජු මැදිහත්වීමෙන් ශ්‍රී ලංකාව අත් හැරී තාමත් දසක හය ඉක්මවූවා පමණි. ඒ හැට වසර ඉක්මවූ කෙටි කාලය තුළ ද බටහිර අධිරාජ්‍යවාදීන් ගේ වක්‍ර මැදිහත් වීම ආධිපත්‍යය පතුරුවාලීම අද දක්වාම පැවතුනි.ජාතික වශයෙන් අන්තර් ජාතික වශයෙනුත් මේ පීඩනය මේ මැදිහත් වීම අන් කවරදාටත් වඩා දැන් වැඩියෙන් විවිධ පැතිකඩ ඔස්සේ දිග හැරී ඇත. එයට සාර්ථක ලෙස මුහුණ දිය හැකි ජනතාව ගේ පැත්තෙන් හිටගෙන ජනතාවත් දේශයත් ආරක්ෂා කර ගනිමින් ලෝකයේ ඉහළට ඔසොවා තැබීමට සමත් අසමසම ජාතික නායකත්වයට සුදුසු දරු පරපුරක් ජනතාවට දායක කර දීමට ඩී ඒ රාජපක්ෂ මැතිතුමා සහ එම මැතිනිය වන දන්දිනා සමරසිංහ දිසානායක රාජපක්ෂ මාතාව සමත් වූවාය.වීරත්වයෙන් ද , බුද්ධියෙන් ද , දැනුමෙන් ද, අත්දැකීමෙන් ද පොහොසත් වූ ජාතියට දායාද කළ දරුවන් අතුරින් අතිගරු ජනාධිපති මහින්ද රාජපක්ෂ ශ්‍රී ලංකාවේ පාර්ලිමේන්තුවේ කථානායක චමල් රාජපක්ෂ ආර්ථික සංවර්ධන අමාත්‍ය බැසිල් රාජපක්ෂ හා රාජ්‍ය ආරක්ෂක හා නාගරික සංවර්ධන අමාත්‍ය ලේකම් සෙන්පති ගෝඨාභය රාජපක්ෂ මැතිතුමන්ලා ප්‍රමුඛ විය. දිවංගත ජයන්ති රාජපක්ෂ , හෙට්ටිආරච්චි මැතිනියට වර්තමාන කාර්ය භාරයට උර දෙන්නට නොහැකිවුවත් පියාගේ සහ මවගේ දිවංගත වීමෙන් හිස්වුණු මාතෘ නායකත්වය පවුලට ලබා දුන්නා ය. නීතිඥ පී‍්‍රති රාජපක්ෂ චන්ද්‍රදාස මැතිනියත් ගාන්ධිනී රාජපක්ෂ රණවක මැතිනියත් චන්ද්‍ර රාජපක්ෂ මැතිතුමාත් විද්‍යාඥ ඩඩ්ලි රාජපක්ෂ මැතිතුමාත් පවුලේ සමගිය සහෝදරත්වය ඔප් නංවමින් අවශ්‍ය විවේකී පරිසරය සකසා දුන්නෝ ය. මෙතුමන්ලාගේ දරු මුණු පුරෝද මේ ඓතිහාසික ගමන් මගේ කොටස් කරුවෝ වූහ.මේ සියල්ල සිදු වන්නේ ඩී. ඒ. රාජපක්ෂ මැතිතුමා ගේ මූලික පසුතල වටපිටාව සකස් කර දීමෙන් ය. වත් පොහොසත් සියල්ල සිඳී යන පරිදි ඉඩකඩම් වතු පිටි ගව මහිෂාදීන් අහිමි කර ගනිමින් තම දරුවන් ගුණෙන් නැණෙන් පොහොසත් කර දුන්නේ ජාතික අභිමානය දේශානුරාගය සහිතව එඩිතරකම ද , වීරත්වත්වය ද ලබා දෙමින් ය. නිර්ව්‍යාජකම, නිරහංකාරකම, චාම් බව ආත්ම කොට ගත් අපේ කම රැකගත් ඩී ඒ රාජපක්ෂ නම් වූ දේශයේ පීතෘවරයාණන් ය.1848 දී තවත් එවැනිම ජනතා නැගිටීමක් කෲර ලෙස විනාශ කරන ලදී. ජාතික වීරයින් පමණක් නොව ජාතික නායකයින්ද නැත. වන්ධ්‍යාකරණය කරන ලද දේශපාලන නායකත්වය සහිත දේශයක් ඉතුරු කර තැබී ය.1948 දී නිදහස පූර්ණ ලබා දෙනවා යැයි නැවතත් රැවටිල්ලකට ශ්‍රී ලංකා ජනතාව ගොදුරු කර ගත්තේ ය. ඒ සමඟ ම බිහිකර ගත් ප්‍රථම ශ්‍රී ලංකා අගමැති වීමේ අවස්ථාව ඇස්.ඩබ්.ආර්.ඩී.බණ්ඩාරනායක ශ්‍රීමතාණන්ට තිබියදීම පසුකාලීනව ශ්‍රී ලංකා නිදහස් පක්ෂය පිහිටුවීමේ නිර්මාතෘවරයෙකු වූ එච්.ශ්‍රී නිස්සංක ශ්‍රීමතාණන් විරුද්ධ වෙද්දිත් බණ්ඩාරනායක මැතිතුමාගේ පරිත්‍යාගයෙන් ඩී.එස්.සේනානායක මැතිතුමා නිදහස් ශ්‍රී ලංකාවේ ප්‍රථම අග්‍රාමාත්‍යවරයා යැයි විරුදාවලිය ලද්දේ ය.නැවතත් රැවටිල්ලකට ලක් විය. සුදු අධිරාජ්‍යවාදීන් ගේ සුවච කීකරු ;කාම්ප්‍රදෝරු ධනපති පංතියේ බල ග්‍රහණය සහිත කළු සුද්දන්ගේ ආණ්ඩුවක් බිහි විය. බණ්ඩාරනායක ශ්‍රීමතුන්ටත් ඩී.ඒ.රාජපක්ෂ මැතිදුන්ටත් නැවතත් දේශපාලන රැවටිල්ලකට ලක්ව ඇති බව අත් විඳින්නට හැකි විය.1956 දී බොහොම ආයාසයෙන් ජනතා පැතුම් ඉටු කරමින් ජනතාවාදී මහ පෙරළියකට බණ්ඩාරනායක ශ්‍රීමතුන් සමඟ ඩී ඒ රාජපක්ෂ මැතිදුන් පාර කැපුවේ ය. වැරදි නිවැරදි කරගනිමින් එතෙක් බටහිරට ගැති විදේශ ප්‍රතිපත්තියට මැද මාවතට ගෙනෙමින් අලුතෙන් බිහි වී බලවත් වී වටේ කඳවුර නියෝජනය කරමින් ශීඝ්‍ර දියුණුවක් ලබා සිටිමින් වූ සමාජවාදී කඳවුර සමඟ ද සම්බන්ධකම් ඇතිකර ගත්තෝ ය. “මැද මාවත” යනු දෙකටම නැති අවස්ථාවාද යැයි අවස්ථාවාදී වරප්‍රසාද ලත් පැළැන්තිය අවමන් කරද්දී නොබැදි පිළිවෙතේ අරුත ක්‍රියාත්මක කරවී ය.රහසින් පටන්ගත් දේශපාලන කුමන්ත්‍රණය පාර්ලිමේන්තු කුමන්ත්‍රණයක් මෙන්ම ආණ්ඩුවේ නායකයා ඝාතනය කරමින් ආණ්ඩුව බිඳ වැට්ටවීය.ජනතාවාදී ආණ්ඩුව බිඳවැටෙන හැටි ඩී ඒ. රාජපක්ෂ මැතිතුමාද අත්දැක්කේ ය. ලෙහෙසියෙන්ම රටක් අර්බුදයකට අරාජික තත්ත්වයකට අවුලකට පත් කළ හැක්කේ වර්ගවාදී කල කෝලාහලවලින් ය. ජනතාව උද්වේගකර බෙදීමකට ලක් කළ හැක්කේ ද වර්ගවාදී හා ආගම්වාදී බේද කිරීමකිනි. ඒ බව දැනගෙන සිටි අධිරාජ්‍යවාදී ඒජන්තවරුන් ගේ ක්‍රියාත්මක වීමෙන් 1958 දී දෙමළ, සිංහල වර්ගවාදී මහා ගැටුමකට ලක් විය. එදා බලවත්ව සිටි සිංහල ජාතිවාදීන් ගේ පෙළඹවීමෙන් දෙමළ ජනතාව අතිශයින් පීඩාවට ලක් විය. දහස් ගණනක් මරු වසඟයට පත් විය.සිරිමා බණ්ඩාරනායක මැතිනිය ගේ නායකත්වයෙන් ප්‍රගතිශීලි මාක්ස්වාදී නායකත්වය ද සමඟ සමඟි පෙරමුණ බිහි විය. නැවතත් ජනහිතවාදී දේශය නිදහස් කර ගැනීමේ පියවර රැසක් ගැණුනි. 1962 මූලධර්මවාදී ක්‍රිස්තියානි නායකත්වයේ ද ආශිර්වාදය ඇතිව හමුදා කුමන්ත්‍රණයක් සැලසුම් විය. කලින් දැනගත් නිසා එය කළමනාකරණය කර ගැනීමට ආණ්ඩුව සමත් වූවා ය. විත්තිකරුවන් වූ කුමන්ත්‍රණ නායකයින් වැරදිකරුවන් බව ශ්‍රී ලංකාවේ ඉහළ ම අධිකරණය තීන්දු කළේ ය. එහෙත් එංගලන්ත පි‍්‍රමි කවුන්සලයේ මැදිහත් වීමෙන් සියලු චූදිතයන් නිදොස්කොට නිදහස් කළේ ය.මේ කෙටි ඉතිහාසයේ අධිරාජ්‍යවාදී මැදිහත්වීම් කුමන්ත්‍රණ නිසා ශ්‍රී ලංකාවේ අනාගතයට කරන නරක බලපෑම ඩී.ඒ.රාජපක්ෂ මැතිතුමා ද අත් වින්දේ ය. මේ හැම අවස්ථාවක දී ම කුමන්ත්‍රණකරුවන් අධිරාජ්‍යවාදීන් සහ ඔවුන් ගේ ගැත්තන් කරුණු විකෘති කරමින් ජනතාවට හිතවත් මුහුණුවරක් පෙන්වී ය. සිදු වූ දෙයෙහි බැරෑරුම් බව අත් විඳින්නට ලැබුණේ පසුගාමි මහා ඛේදවාචකයන් සමගින් ය.මේ ඓතිහාසික පාඩම් තම දරුවන්ට ඉගෙන ගන්නට සැලැස් වූ ඩී.ඒ. රාජපක්ෂ මැතිතුමා තමා උගත් පාඩම් හොඳින් ග්‍රහණය කර ගන්නට සැලැස්වී ය. දේශපේ‍්‍රමය ද , ජාතික උන්නතිකාමය ද පාරම්පරිකව උරුමකරගත් ජානමය ගුණ ගරුකකම්ද ඩී.ඒ.රාජපක්ෂයන් විසින් තම දරුවන්ට දායාද කර දුන්නේ ය.රදලයින් හා ප්‍රදේශ අධිපතින්ට තාන්න මාන්න වරප්‍රසාද මුදලි මුහන්දිරම් කම් දී මේ ශිල්ප ශ්‍රේණි ජනයා පහත් කුලවල යැයි අවමං කොට පන්නා දමා තිබුණි. මේ ජනයාට උඩුකය වැසීමටවත්, ගෞරවණීය ජීවිතයකටවත් අවසර නොවී ය.මෙසේ පීඩාවට පත් ජනයා තම වියදමින්ම රෙදි හැට්ට, කමිස අන්දවා පෙරහැරෙන් රදල ගම් ප්‍රධානීන්ගේ වලව් ඉදිරිපිටින් ගෙනගොස් රදලයින්ගේ මානය බිඳ පීඩිත ජනතාවගේ අභිමානය ඇති කරවී ය.ආර්ථිකය ස්වයංපෝෂිත වී මං මාවත් දියුණු වී, දැනුම, බුද්ධිය, අධ්‍යාපනය දියුණු වී, සාර්ථක සාමුහික එක්සත් ජනතාවක් යටත් කර පාගා දැමිය නොහැකි බව එතුමා පසක් කරගෙන ක්‍රියා කළේ ය.බලවත් අධිරාජ්‍ය පීඩනයටත් දේශීය කුමන්ත්‍රණකරුවන්ටත් ජාති ද්‍රෝහීන්ටත් මූණ දෙමින් නිසි පිළිතුරු දෙමින් ජනතාව සමඟ අභීතව දේශයට මෙන්ම කලාපයටම නායකත්වය දෙමින් තම දරුවන් රට පාලනය කරන හැටි එතුමා එදා අත් දැක්කා සේ ය. සැබෑ මිතුරා සහ සතුරා හඳුනා ගැනීමේ පාඩම් දරුවන්ට හොඳහැටි උගන්වා ඇති බව පෙනේ.කලාපයේ මහා බලවතා අභ්‍යන්තර දේශපාලන බල තුලනය හෝ වෙන යම් කාරණයක් නිසා අමෙරිකාව ප්‍රමුඛ බටහිර අධිරාජ්‍යවාදයට දණ ගසද්දී ශ්‍රී ලංකාවේ ප්‍රෞඪත්වය රකිමින් ආසියාවෙන් ජනතාව සමඟ අභිමානවත් නැගිටීමට තම දරුවන් නායකත්වය දෙන ආකාරය එතුමා කලින් අත් දැක ඇත්තා සේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>30</day>
    </date>
    <link>http://www.dinamina.lk/2012/03/30/_art.asp?fn=f1203305</link>
    <topic>රටට වග කියන මාධ්‍ය සංස්කෘතියක් වෙත පිය නඟමු</topic>
    <author/>
    <content>මහින්ද චින්තන ඉදිරි දැක්ම ප්‍රතිපත්තිය යටතේ ජනමාධ්‍ය සඳහා පහසුකම් සැලසීමේ සංකල්පය යටතේ රජයේ ප්‍රවෘත්ති දෙපාර්තමේන්තු පරිශ්‍රයේ ඉදි කරන ලද මාධ්‍ය සංවර්ධන මධ්‍යස්ථානය අද (30) දින පෙ.ව. 10.00 ට විවෘත වේ. ඒ වෙනුවෙන් සම්පාදිත ලිපියකි මේ.ශ්‍රී ලංකාව සංවර්ධනය කරා යන ගමනේ දී මුහුණ දීමට වන අභියෝගයන් රාශියකි. යුද්ධය නිම වුව ද, ඒ මත සමාජයේ තහවුරු වූ වැරදි දේශපාලන මත, යෝජනා, න්‍යායපත්‍ර තවමත් ක්‍රියාත්මකය. එමෙන්ම විවිධ සමාජ ක්‍රියාකාරී කණ්ඩායම් දෙස් විදෙස් උපදෙස් මත ක්‍රියාත්මක පුද්ගලයින් හා සංවිධාන තවමත් විවිධ පීඩනයන් රටට එලෙසම එල්ලකරමින් සිටී.එය අද උතුරේදී එක් ස්වරූපයකි. නැගෙනහිරදී තවත් ස්වරූපයකි. අනෙකුත් ප්‍රදේශවල මෙන්ම එය ජාත්‍යන්තරයේ දී තවත් ආකාරයකි. නමුත් එම අභියෝගයන්ට මුහුණ දෙමින් රට තුළ අවශ්‍ය ප්‍රතිසංස්කරණයන් හා ප්‍රතිව්‍යුහගතකරණයන් සිදුකරමින් වත්මන් ආණ්ඩුව මෙම අභියෝගයන්ට මුහුණ දෙමින් ඉදිරියට යමින් සිටී.ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල සහ වැඩබලන ජනමාධ්‍ය හා ප්‍රවෘත්ති අමාත්‍ය සහ ආර්ථික සංවර්ධන අමාත්‍ය ලක්‍ෂමන් යාපා අබේවර්ධනගේ ආරාධනයෙන් ජනාධිපති මහින්ද රාජපක්‍ෂ මහතා අතින් අද දින විවෘත වන මාධ්‍ය සංවර්ධන මධ්‍යස්ථානය මාධ්‍ය ශ්‍රවණාගාරයක්, පර්යේෂණ පුස්තකාලයක්, අධ්‍යයන ශාලා දෙකක්, පරිගණක ඒකකයක්, රජයේ චිත්‍රපට අංශයේ කෞතුකාගාරයක් හා ශ්‍රව්‍ය දෘශ්‍ය වැඩසටහන් නිෂ්පාදන පහසුකම් සහිත මැදිරියක් ද ඇත.මේ මාධ්‍ය සංවර්ධන මධ්‍යස්ථානය ඉදිකිරීමේ අරමුණු ගැන හා නූතන මාධ්‍ය භාවිතය ගැන රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල සමඟ සිදු කළ සාකච්ඡාවකි.මාධ්‍යයේ සංවර්ධනයක් ඇති කිරීම ගැන “මහින්ද චින්තන” වැඩපිළිවෙළේ අවධානයක් යොමු කර තිබෙනවා. මාධ්‍ය සංවර්ධන මධ්‍යස්ථානයක් ඉදිකර තිබෙන්නේ එම අරමුණ ජය ගැනීම සඳහා යි.මාධ්‍ය සම්මන්ත්‍රණ හා සාකච්ඡා රට තුළ දියුණු විය යුතු යි. ඒ සඳහා භාවිතා කළ හැකි ස්ථානයක් නව මධ්‍යස්ථානයේ ඇති කර තිබෙනවා. ශ්‍රව්‍ය දෘශ්‍ය පහසුකම් සහිත මෙම සම්මන්ත්‍රණ ශාලාවේ පැවැත්වෙන සාකච්ඡා සඳහා වරකට මාධ්‍යවේදීන් 350 කට සහභාගී විය හැකියි. ඊට අමතරව මාධ්‍යවේදීන් ගේ අධ්‍යාපන කටයුතු සඳහා භාවිතා කළ හැකි පරිගණක පහසුකම් සහිත පුස්තකාලයක් ඇති කිරීම සඳහා ප්‍රවේශයක් ගෙන තිබෙනවා.රජය මාධ්‍යවේදීන් ට සිය වෘත්තීය කටයුතු සඳහා අවශ්‍ය යටිතල පහසුකම් සංවර්ධනය කිරීමේ කටයුත්තක් ආරම්භ කර තිබෙනවා. එම සහන ණය දීමේ වැඩපිළිවෙළ වඩා විධිමත් කිරීමට අවශ්‍ය කෙරෙන ඒකකයක් මෙම මාධ්‍ය සංවර්න මධ්‍යස්්ථානයේ ස්ථාපිත කර තිබෙනවා.මාධ්‍ය විමර්ශන ඒකකයක් ගැන මෙන්ම සංරක්‍ෂණාගාරයක් සඳහා අවශ්‍යය පහසුකම් ද නව මධ්‍යස්ථානයේ තිබෙනවා. මේ සියල්ලක්ම ඉතා වැදගත් අවශ්‍යතාවයන් ලෙස කාලයක් තිස්සේ පැවතුණා.මාධ්‍ය සංවර්ධන මධ්‍යස්ථානයේ කොටසක් ලෙස මාධ්‍ය පුහුණු පාසලක් ඇති කළ යුතු බව අවධාරණය කිරීමට මම ද දායක වුණා. සන්නිවේදන විද්‍යාර්ථියෙක් ලෙස එහි අවශ්‍යතාවය වර්තමාන යුගය වන විට අපිට බරපතළ විදිහට පෙනෙනවා.නමුත් පසුකාලීනව එකතු වූ අදහසක් නිසා මේ මොහොත වන විට ක්‍රියාත්මක තත්ත්වයට එම අදහස පැමිණ නැහැ. නමුත් මෙම මධ්‍යස්ථානයේ පුහුණු පාසලක් බිහි කිරීමට අවශ්‍යය සියලුම පහසුකම් තිබෙනවා. ඒ වගේම මම විශ්වාස කරනවා එවැනි පාසලක් මෙම මධ්‍යස්්ථානය තුළ ඇති කළ යුතු බව. රජයත් ප්‍රතිපත්තියක් විදිහට එම අදහස පිළිගෙන තිබෙනවා.රජයේ ප්‍රවෘත්ති දෙපාර්තමේන්තුවේ වැඩ කටයුතු පුළුල්වීමත් නව මධ්‍යස්්ථානය ඉදිකිරීමත් සමඟ ඉටු වෙනවා ද?ප්‍රවෘත්ති දෙපාර්තමේන්තුව සඳහා දැනට තිබෙන ආයතනික පහසුකම් ප්‍රමාණවත් නැහැ. ඒ නිසා මෙම දෙපාර්තමේන්තුවට අදාළ විශේෂ මාධ්‍ය ඒකකය හා රජයේ ප්‍රකාශන කාර්යාංශය පවත්වාගෙන යන්නේ වෙනත් ස්්ථාන දෙකක. මේ ආයතන පවත්වාගෙන යාම සඳහා එම ගොඩනැඟිලි හිමිකරුවන්ට කුලියක් ගෙවීමට සිදුව තිබෙනවා. ඒ ආයතන නව මධ්‍යස්්ථානයේ ස්ථාපිත කිරීමෙන් රජයේ වියදම් ඉතිරියක් වෙන අතරම දෙපාර්තමේන්තුවේ විවිධ අංශ අතර මනා සම්බන්ධීකරණයක් ද ඇති වෙනවා.මෙම ගොඩනැගිල්ල ඉදි වූයේ ජනාධිපතිවරයාගේ පෞද්ගලික අවධානය යොමු වීමේ ප්‍රතිඵලයක් ලෙසයි. මාධ්‍යයේ සංවර්ධනය සඳහා මෙවැනි අවශ්‍යතාවයන් වෙනුවෙන් විශේෂ අවධානයක් යොමු කිරීම රාජ්‍ය නායකයාගේ සුවිශේෂතාවයක් ලෙස මා දකිනවා.අද ඊමේල් එකකට පුළුවන් රටක ලොකු වෙනසක් කරන්න. ප්‍රතිපත්ති ක්‍රියාත්මක කිරීමේදී මේ තත්ත්වය තේරුම්ගත යුතුයි. එහෙම නැතිව ප්‍රජාතන්ත්‍රවාදය වෙත ගමන් කිරීම සඳහා ගන්නා උත්සාහයෙන් සිදුවන්නේ එය නැති කර ගැනීම යි.මෙය බරපතළ කාරණයක් රටක සංස්කෘතික සමාජ සංවර්ධනය, අධ්‍යාත්මික අවශ්‍යතා හා දැනුම සම්පාදනය කිරීම යන සංකල්පනාවන්ට ඉහළින් මාධ්‍ය ප්‍රවෘත්ති මානසිකත්වය ඇති කර තිබෙනවා. මේ තත්ත්වය සමාජ විරෝධී මතවාද ගොඩනැඟීමට බලපානවා. මාධ්‍ය එයින් වළක්වාගත යුතුයි. සමාජ විරෝධී ක්‍රියා සඳහා නොව සමාජ සංවර්ධනය සඳහා මාධ්‍ය යොදාගත යුතුයි. පසුගිය කාලයේ දී මාධ්‍යයට එරෙහි චෝදනාවක් ලෙස මතු වූයේ මෙම අව භාවිතය ගැනයි. ඒ ගැන මාධ්‍යකරුවන් දැනුම්වත් විය යුතුයි.ප සුගිය කාලය තුළදී ආසියාවේ මාධ්‍ය නිදහස උපරිමව ක්‍රියාත්මක වන රටවල් අතරින් එකක් බවට ලංකාව පත්ව තිබෙනවා. ලංකාවේ මාධ්‍යයට සිදුවන හිරිහැර කිරීම් අවම තත්ත්වයක පවතින බව ජාත්‍යන්තර සමීක්‍ෂණ මඟින් පෙනෙනවා.එහෙත් සුළු පිරිසක් ලංකාවේ මාධ්‍ය නිදහසක් නැති බව පෙන්වන්න උත්සාහ කරනවා. මේවා සිදුවන්නේ බටහිර රටවල මුදල් වලින්. ලෝකයේ නැඟී එන රටවල් මාධ්‍ය භාවිතා කරමින් සිය පාලනයට යටත් කර ගැනීමත් බටහිර රටවල උපක්‍රමයක්. ඒ සඳහා උදව් කරන ලංකාවේ මාධ්‍යකරුවන් සම්බන්ධ රාජ්‍ය නොවන සංවිධාන කිහිපයක් තිබෙනවා.පෞද්ගලික මාධ්‍යයේ ප්‍රධාන අරමුණ ලාභ ඉපැයීම යි. ඔවුන් ලාභය අවම වෙනවා නම් දිගින් දිගටම ප්‍රචාරයක් ලබා දෙන්නේ නැහැ. ඒ නිසා මෙම අදහස පිළිගන්න බැහැ. එහෙත් රජයේ ප්‍රචාරාත්මක කාර්යයන් ප්‍රේක්ෂකයාට හෝ ග්‍රාහකයාට රසවත් එසේ නැතහොත් ප්‍රතිඵලදායක නම් එය ගෙනයාමට පෞද්ගලික මාධ්‍යයට සිදු වෙනවා.පෞද්ගලික මාධ්‍යයටත් රජයේ තොරතුරු අවශ්‍යයයි. සංවර්ධන ප්‍රවෘත්ති, දේශපාලනික සිදුවීම් යනාදී වශයෙන් රජය හා සම්බන්ධ වූ ප්‍රවෘත්ති රාශියකට ඉඩක් වෙන්ව තිබෙනවා. රජය විශාල සංවර්ධන කටයුත්තක නිරතව සිටිනවා.පෞද්ගලික මාධ්‍යයන් මේවා තම න්‍යාය පත්‍රයට කැඳවා ගත යුතු වෙනවා. ඒවා රටේ සිදුවන්නේ නැති සේ සලකා කටයුතු කරන්න බැහැ. මෙය රජයට උදව් කිරීමක් ලෙස සැලකිය නොහැකියි. එයට හොඳම උදාහරණයක් ලෙස රජය ත්‍රස්තවාදී ග්‍රහණයෙන් රට මුදවා ගැනීමේ අරමුණින් ගත් ක්‍රියාමාර්ග සඳහා ප්‍රචාරයක් ලබා දීමට පෞද්ගලික මාධ්‍යය දායකවීම දැක්විය හැකියි. ජාතික වැදගත්කමක් සහිත ප්‍රවෘත්තියක් උලුප්පා දැක්වීම රජයට ප්‍රචාරයක් ලබාදීම හෝ රජයේ ග්‍රහණයට මාධ්‍ය ගැනීමක් නෙවෙයි. මෙය අපි පැහැදිලිව තේරුම් ගත යුතුයි.ශ්‍රී ලංකාව රටවල් දෙකක් ලෙස බෙදා වෙන්කර පාලනය කිරීමට බොහෝ ජාත්‍යන්තර දේශපාලන විශේෂඥයින් සැලසුම් සකස් කළේය. එය පරාජය කිරීමත් සමඟ ස්වාධීන රටක් ලෙස අප ආරම්භ කළ ගමන් මගට නැවතත් බාධා එල්ල කිරීම පිළිබඳවත් අප පුදුම වියයුතු නැත.නිදහසට පෙරත් නිදහසට පසුත් ශ්‍රී ලංකාවට ජාත්‍යන්තරයෙන් සිදුවූ බලපෑම හා පීඩනය විවිධාකාරයෙන් එල්ල වූ අතර එය වරින් වර විවිධ මුහුණුවරින් හෝ එළියට ඒම අප සමාජය හඳුනාගෙන ඇත. දේ්ශපාලන වශයෙන් ආර්ථික වශයෙන් මෙන්ම විවිධ සම්මුතීන් මඟින් සිදුවන මේ බලපෑම්වලට තනි රටක් ලෙස අප මුහුණ දෙන ආකාරය ප්‍රශංසනීයය.ශ්‍රී ලංකාව පසුගිය වසර පහක පමණ කාලය තුළ ආර්ථික, සමාජීය හා සංස්කෘතික වශයෙනුත් දේ්ශපාලන වශයෙනුත් ස්්ථාවර වෙමින් ඉදිරියට ගමන් කරමින් සිටී. මෙයට ප්‍රධාන හේතුව වසර 30 ක පමණ කාලයක් ක්‍රියාත්මක වූ යුද්ධය අවසන් වීමත් රට තුළ ගොඩනැඟුණු ස්ථාවර දේ්ශපාලන පරිසරයත්ය. ප්‍රතිඵල සමාජගතවීම වේගවත්ව සිදුවිය. සමාජ සංවර්ධනයේ විවිධ පැතිකඩයන් කෙරේ අවධානය යොමු කෙරුණි. පසුව එය ඒ තුළින් “මහින්ද චින්තන ඉදිරි දැක්ම” නමින් මේ දක්වා ක්‍රියාත්මක වෙමින් පවතී.ඒ නිසාම ශ්‍රී ලංකාව ආසියාවේ නැගී එන “ආශ්චර්ය” නමින් හැඳින්වීමට විය. එය සැබෑය. මෑත ඉතිහාසය තුළ යුද්්ධයෙන් වැඩිම පීඩා විඳි රට ශ්‍රී ලංකාව වුවත් අද එය සියලු ජාතීන්ගේ යහපතට හරවාගෙන අභ්‍යන්තර ගැටුම්, කැරළි කොළහාල නොමැති ස්ථාවර දේශපාලනයක් සහිත රටක් ලෙස ශ්‍රී ලංකාව අනෙකුත් රාජ්‍යයන් අතරේ ඉදිරියට යන්නට පටන්ගැනීම ආරම්භ වූයේ අපි කවුරුවත් නිසා නොව ජනාධිපතිතුමන්ගේ නායකත්වය නිසාවෙනි.ආර්ථික ක්ෂේත්‍රයේ දැවැන්ත සංවර්ධන ව්‍යාපෘතීන් ක්‍රියාත්මක වෙමින් වරාය, ගුවන් තොටුපළ, අධිවේගී මාර්ග, වාරි ව්‍යාපෘති, විදුලි යෝජනාක්‍රම, සන්නිවේදන, තොරතුරු තාක්ෂණය ඇතුළු ක්ෂේත්‍ර බොහොමයක ශීඝ්‍ර දියුණුවක් ඇතිවිය. එය අද උතුරේ සිට දකුණ දක්වා විහිදුවමින් ක්‍රියාත්මක වීම විශේෂ තත්ත්වයකි.රට තුළ රැකියා අවස්ථා පුළුල් කර, රැකියා විරහිතභාවය අඩුකර, තරුණ අසහනය තුරන් කිරීම සඳහා සාර්ථක වැඩපිළිවෙළක අවශ්‍යතාවය ඉටුකිරීම මෙන්ම, යහපත් සෞඛ්‍ය තත්ත්වයක් මත කටයුතු කරමින්, නිරෝගී, සෞඛ්‍ය සම්පන්න දියුණු බුද්්ධිමත් ජාතියක් ලෙස ඉදිරියට ගමන් කිරීම ද විශාල අභියෝගයකි.ස්වාධීන රටක් ලෙස අප මෙම බරපතල පීඩනයෙන් මිදී ස්වාධීන ගමනක් යෑමට නම්, අපට එරෙහිව සිටින බලවේග අප සමාජය තේරුම්ගත යුතුය. එහෙත් මෙම කරුණු සියල්ල ප්‍රවෘත්ති වටිනාකම් වලට සීමාවන සමාජ වටපිටාවක් අද අප රට තුළ ස්ථාපිත වෙමින් පැවතීම කනගාටුවට කරුණකි. ඉරාකයට පහරදීම, ලිබියාවට පහරදීම, ඔසාමාට පහරදීම, ඇෆ්ගනිස්ථානයට පහරදීම මෙන්ම හෙට ගොදුරු කරගන්නා රටවලට පහර දෙන්නේද ජාත්‍යන්තර මාධ්‍ය මඟින් ලෝකය මෝහනය කරමිනි. අසත්‍ය සත්‍ය කරමින් හා අයුක්තිය යුක්තිය කරමිනි. එවන් පසුබිමක ස්වාධීන රාජ්‍යයක් ලෙසින් ශ්‍රී ලංකාවේ කාර්ය භාරය හා වගකීම කෙරේ මාධ්‍යයේ බලපෑම කෙසේ විය යුතු දැයි අප කල්පනා කළ යුතුය.වර්තමාන රජය සන්නිවේදන තාක්ෂණයේ දියුණුව රටපුරා ව්‍යාප්ත කිරීමේ දැවැන්ත සංවර්ධන ක්‍රියාදාමයන් ආරම්භ කළේ මීට වසර කිහිපයක සිටය. රට තුළ සන්නිවේදන තාක්ෂණය මෙසේ වේගයෙන් ගලා ඒමත් සමඟ මුද්‍රිත හා විද්‍යුත් මාධ්‍ය පුළුල් ලෙස ව්‍යාපාරික අරමුණු පෙරදැරි කරගනිමින් ස්ථාපිත විය. අද පුද්ගලයින් සියයකට දුරකථන 105 ක් දක්වා එනම් 105% ක් වර්ධනය වී ඇත. මැනවින් සන්නිවේදනයේ දියුණුව මේ තුළින් පෙන්නුම් කරයි. අද ලෝකය එකිනෙකා යාකෙරෙන සන්නිවේදන දැලක් අප හිසමත එළා ඇත. මෙම සමස්ත මාධ්‍ය අප සමාජයට ඔරොත්තු නොදෙන තරම් තොරතුරු ප්‍රවාහයක් දිනපතා මුදා හරින අතර, ඉන් සමාජයට යහපත් වන්නේ කුමක් ද අයහපත් වන්නේ කුමක් ද යන්න පිළිබඳව තෝරාගැනීමකින් තොරව සිදුවන බැවින් සමාජය අද බරපතළ අර්බූදයකට ගමන් කිරීමක් පෙන්නුම් කරමින් සිටී.පුවත්පත් වල ප්‍රධාන ප්‍රවෘත්තීන් වැඩිහරියක් පළවන්නේ රටේ සිදුවන යම් ගැටලු, කළකෝලාහල, කුමන හෝ අයහපත් කනගාටුදායක එසේත් නොවන්නේ නම්, කුමන හෝ ගැටුම්කාරී සිද්ධියක් හුවා දැක්වීමය. අද එය පුවත්පතකට සීමා නොවන අතර, උදාවන හිමිදිරියේ සිට දිනයේ වැඩිවේලාවක් විද්‍යුත් මාධ්‍ය තුළ කතාවන්නේ ද එම කෝණයෙනි. මෙය සමාජයේ බහුතරයකට කිසිසේත් ගැළපෙන්නක් නොවේ. සමාජය බලාපොරොත්තු වන තත්ත්වයන් ද නොවේ. මෙම තොරතුරු එක් කොටසක් ගැටුම් ලෙස හඳුන්වයි. තවත් කොටසක් එය දේශපාලන පළිගැනීම් ලෙස බෙදා වෙන් කරයි. තවත් කොටසක් මානව හිමිකම් කඩවීමක් ලෙස ජාත්‍යන්තරයට වාර්තා සකස් කරයි. සිවිල් සමාජය ඉලක්ක කරගනිමින් සිදුවන මෙම තොරතුරු විකිණීමේ ව්‍යාපාරය තුළ ඒ ඒ ආයතනවල ලාභයට යම් දායකත්වයක් ලැබුන ද සමස්ත සමාජයට සිදුවන්නේ ඉන් බරපතළ හානියකි.ජනතාවට ප්‍රබල බලපෑමක් එල්ලකරන සන්නිවේදන මාධ්‍යයන් දෙක වනුයේ රූපවාහිනිය හා ගුවන් විදුලියයි. රූපවාහිනිය තුළ විකාශය කරන ප්‍රවෘත්ති හා වැඩසටහන්වල අන්තර්ගතය එය නරඹන ප්‍රේක්ෂකයා ත්‍රාසය භීතියට පත්කරනු විනා සවිඥානික පුරවැසියෙකු බවට පත්කරන්නක් නොවන බව නම් පැහැදිලිය. එකකට එකක් රූපවාහිනී නාලිකා ප්‍රවෘත්ති මඟින් මිනිස් මනස අවුල් කරන බව ඒවා නැරඹීමේ දී පැහැදිලි වේ.ප්‍රවෘත්ති විකාශනයේ දී ජාතික මතවාදයන් එයට නියෝජනය කළ නොහැකිද? ජනතාව දැනුවත් කළ නොහැකිද? සමාජයේ සබුද්ධිකයෙකු ලෙස සිතීමට ජනතාවට පෙළඹීමක් ඇති කළ නොහැකිද? ඒ පිළිබඳව මාධ්‍යවේදීන් කල්පනාකර ඇත්ද?ඕනෑම තොරතුරක් විකුණා ජීවත්වීමේ මාධ්‍ය අපිට හැඳින්විය හැක්කේ කුණු මාධ්‍ය ලෙසිනි. මෙලෙස කුණු වූ මාධ්‍ය තුළින් සමාජයට යහපත් සමාජයකට පෙන්වන මඟ කොතරම් නිවැරදිද? ජනතාවට තෝරා බේරා නැරඹීම හෝ සවන්දීමට වැඩසටහන් තිබේද? යන්න සොයා බැලිය යුතුය.මාධ්‍යයන්ට රටක් පිළිබඳව ජනතාවක් පිළිබඳව වගකීම ඇත්තේ ඔවුන්ගේ ජීවිත යහපත් කිරීමට යැයි අපි විශ්වාස කරමු. එම විශ්වාසය මත රජය ද, කටයුතු කරයි. ඒ නිසා සමාජය තුළ ක්‍රියාත්මක වීමට මාධ්‍යයන්ට ඉඩ ලබාදීමට රජය කටයුතු කරයි.මාධ්‍ය ආයතන පවත්වාගෙන යාමට අවසර ලබාදීම රජයේ වගකීමයි. එනම් එහි උරුමකරුවෝ රටේ ජනතාවයි. ජනතා දේපළක් පරිහරණය කිරීමේ දී ජනතාවට වග වීමට එම මාධ්‍ය ආයතන බැඳී සිටිය යුතු යැයි සිතේ.එම කාර්ය භාරයේ වැදගත්කම හඳුනාගත් රජය “මහින්ද චින්තනය” තුළ ඊට හිමි අවස්්ථාව මතුකර ඇත. ඒ මත කටයුතු කරමින් ජනමාධ්‍ය හා ප්‍රවෘත්ති අමාත්‍යාංශය ජාතික මාධ්‍ය ප්‍රතිපත්තියක නිමයුම්කරුවන් වී සිටී. ඊට අමතරව විවිධ මාධ්‍ය සංවිධාන හා ඊට අනුබද්ධ අංශ විසින් ආචාර ධර්ම පද්ධති, උපදේ්ශන, මඟපෙන්වීම්, විවිධ නීති රෙගුලාසි ඉදිරිපත් කරමින් සිටී. ජනමාධ්‍ය ක්ෂේත්‍රය වෙනුවෙන් විශාල වැඩකොටසක් රජය ඉටුකොට ඇත.ජනමාධ්‍යයන්ට නීති රීති වලට යටවීමට හෝ බලපෑමට ලක්වීමට අවශ්‍යතාවයක් අද දවසේ මතුව නැත. නමුත් ජාතික ගැටලුවකදී, අභියෝගයක දී රටක සංවර්ධන කාර්යභාරයේ දී මාධ්‍යය ද, වගකීම තේරුම්ගත යුත්තේ කෙසේ ද? මුද්‍රිත හෝ විද්‍යුත් මාධ්‍ය කියා වෙන් වෙන්ව කටයුතු කළ හැකි ද? මේ පිළිබඳව අද දවසේ පුළුල් සංවාදයක් ඇතිවීම වැදගත් කරුණකි. එවැනි සංවාදයක් ගොඩනැඟීමට ඇතැම් ආයතන හා සංවිධාන කටයුතු කිරීමට කැමැත්තෙන් සිටී. ඒ සඳහා සියලුදෙනාට ආරාධනා කරන්නෙමු.ලෝකයේ විවිධ රටවල විවිධ සමාජයන්වලට වැරදි ලෙස සිදුවූ මාධ්‍ය භාවිතයන් නිසා එම සමාජයන්ට අත්වූ ඉරණම් දකුණු ඉන්දියාව, අපි‍්‍රකානු, දකුණු ඇමෙරිකානු රටවල මැනවින් පෙන්නුම් කරයි.මෙම ප්‍රබල සන්නිවේදන අවකාශය තුළ, දූපතක් තුළ වෙසෙන කෝටි දෙකක් වූ ජනතාව කැමතිවුව ද, අකමැති වුව ද, ගොදුරු බවට පත්ව සිටී. ඇස, කන, දෘශ්‍ය ශ්‍රව්‍ය මාධ්‍ය තුළ පැමිණෙන රූපමය හා ශ්‍රව්‍යමය ඇසුරුම තුළ “ඒඩ්ස්” වෛරසයටත් වඩා භයානක ඒවා මොළ කුහරයට ඇතුළු කරයි. මෙය ජාත්‍යන්තර තත්ත්වයයි. කනගාටුවට කරුණ වන්නේ රටේ අභ්‍යන්තර ජනමාධ්‍ය හැසිරවීම ද අද මෙම තත්ත්වයට පත්වෙමින් පැවතීම ද යන්න ගැටලුවකි.රටක සංස්කෘතිය, ගුණධර්ම, ආරක්ෂාකර ගනිමින් මානව සංවර්ධනය ඇතිකළ යුතුය. ඒ සඳහා මාධ්‍යයන්ට විශාල කාර්යය භාරයක් හිමිවේ.නමුත් අද ක්‍රියාත්මක මුද්‍රිත හා විද්‍යුත් මාධ්‍ය මඟින් කොතෙක් එම කාර්යය ඉටුවේදැයි, අප සොයා බැලිය යුතුය.මංකොල්ල, අපරාධ, දූෂණ, වංචා, අක්‍රමිකතා, හිංසන, පැහැර ගැනීම්, තළු මරමින් “බ්‍රේකින් නිවුස්” “නිවුස් ඇලර්ට්” වල සිට සති අන්ත පුවත් විශේෂාංගයක් දක්වා ප්‍රචාරය කර හරී. මෙමගින් සමාජ සංවර්ධනයට සිදුවන යහපත කෙබඳුදැයි අප කල්පනා කළ යුතුය. මෙම තොරතුරු ලබාදෙන ආයතනවලට හා නියෝජිතයින්ට තිබේද ශ්‍රී ලංකාවේ මාධ්‍ය ආතතන ද ඇතැම්විට දේශීය අධිපති මූල්‍ය හා දේ්ශපාලනික බලකේන්ද්‍රයට හසුව පවතී.බලය මූලික කරගත් දේ්ශපාලන ප්‍රවාහය තුළ කටයුතු කළ ඔවුන්, දේශීය ආර්ථිකයේ විශාල පංගුකාරයින් ද වේ. ජනතාවට රටට මඟ කියන මාධ්‍යයන් අද මඟ වැරදී අතරමංව කටයුතු කරන බව පෙනෙන්නේ තරඟය නිසාවෙනි.ඒ නමුත් විනාශ වන්නේ මාධ්‍ය පමණක් නොවේ. ඒ මත මෝහනය වී සිටින බහුතර ජනතාවයි. සැමියාට බිරිඳ ද දරුවාට දෙමව්පියන් ද අහිමි වේ.රැක ගත යුතු, පැවතිය යුතු, වටිනාකම්, ගුණාංග, පමණක් නොව අවසානයේ මනුස්සකම ද අහිමි මිනිසුන් පිරිසක් ඉතිරි වේ. සමහර ටෙලි නාට්‍යවල ගීත තුළ, ලිපි තුළ ගැබ්ව ඇත්තේ ද සන්නිවේදනය, තොරතුරු තාක්ෂණය, ජනමාධ්‍ය ක්ෂේත්‍ර පිළිබඳව සියලු දෙනා මීට වඩා සැළකිල්ලක් දැක්විය යුතුය. ඒ සඳහා ආයතන විශාල ප්‍රමාණයක් පිහිටුවා ඇත.නිලධාරීන් සිටී. නමුත් එයින් පැහැදිලි වන්නේ දෛනික පැවැත්ම සඳහා වූ කටයුතු පමණක් ද සිදුවන දේ මඟින් පැහැදිළිය. උගතුන්, බුද්ධිමතුන්, පර්යේෂකයින්, සන්නිවේදන විශාරදයින් සිය කාර්ය භාර්ය්‍ය වගන්තියට පමණක් සීමා කර කටයුතු නොකළ යුතු සීමාව ඉක්මවා යායුතු අවස්්ථාව අද උදාවී ඇත. ඒ සඳහා හොඳ තෝතැන්නක් අද ස්්ථාපිත වෙමින් පවතී. .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n1203311</link>
    <topic>ත්‍රස්තවාදීන්ගේ බොරු ප්‍රචාරනිවැරැදි කළ හැක්කේ මාධ්‍යයටයි</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදය ශ්‍රී ලංකා භූමියෙන් අතු ගා දැමුවත් ත්‍රස්තවාදීන්ට පක්ෂපාතී උදවිය රටින් පිටත සිට වපුරන අසත්‍ය ප්‍රචාරවලට පිළිතුරු දීම රටට ආදරය කරන මාධ්‍යවේදීන්ගේ වගකීම බව ජනාධිපති මහින්ද රාජපක්ෂ මහතා පවසයි.ත්‍රස්තවාදීන්ට පක්ෂපාතී අයගේ හඬ මාධ්‍යයෙන් අදටත් ඇසෙන නමුත් එය වැළැක්වීමට ආණ්ඩුවකට නොහැකි බව පෙන්වා දුන් ජනාධිපතිවරයා මාධ්‍යවේදීන් සතු විශාලතම බලය සත්‍යයේ බලය බව කියයි.අසත්‍ය ප්‍රචාරයන්ට පිළිතුරු දීමෙන් පමණක් මවුබිම ඉන් ගලවා ගත නොහැකි බවත් පිළිතුරු දෙන අතරම ඉන් ඔබ්බට ගොස් රට පිළිබඳ සත්‍ය තත්ත්වය ලොව පුරා ප්‍රචාරය කළ යුතු බවත් ජනාධිපතිවරයා පවසයි.ජනාධිපතිවරයා මේ අදහස් පළ කෙළේ රජයේ ප්‍රවෘත්ති දෙපාර්තමේන්තුවේ මාධ්‍ය සංවර්ධන මධ්‍යස්ථානය විවෘත කිරීමේ අවස්ථාවට ඊයේ (30) එක් වෙමිනි.නවීන පහසුකම්වලින් සමන්විත මධ්‍යස්ථානය විවෘත කළ ජනාධිපතිතුමා මාධ්‍ය ක්ෂේත්‍රයේ විශිෂ්ට මෙහෙවරක් ඉටු කළ ආචාර්ය ලෙස්ටර් ජේම්ස් පීරිස්, එල්මෝ ගුණරත්න, ශි‍්‍රයා රත්නකාර, සිරිලාල් කොඩිකාර, එඩ්වින් ආරියදාස, ෆූරී කාන් බී. ඉෆ්තිකාර්, සිරි තිලකසිරි, තිස්ස ලියනසූරිය, සන් සොරුෆවතී නාදන්, සුගතපාල සෙනරත් යාපා, ඩී.එෆ්.කාරියකරවන මහත්ම මහත්මීන් වෙත සම්මාන ප්‍රදානයට එක්විය.මාධ්‍ය මධ්‍යස්ථානයේ මාධ්‍ය පර්යේෂණ පුස්තකාලය ද ජනාධිපතිතුමාගේ නිරීක්ෂණයට ලක් කෙරුණු අතර පංච බල, කේන්ද්‍රය සහ මාධ්‍ය මධ්‍යස්ථානය පිළිබඳ ප්‍රකාශනද පිළිගැනීමට එක්විය.ජනතාවට යහපත් මතවාද ඉදිරිපත් කරනු වෙනුවට වෙනත් වැඩපිළිවෙළක් මාධ්‍ය මඟින් ක්‍රියාත්මක කෙරෙන බව පෙන්වා දුන් ජනාධිපතිවරයා ඒ නිසා ජාතික සමඟිය, සංවර්ධනය, ගොඩනැගීමට ගෙන යන වැඩපිළිවෙළ නිවැරදිව ජනතාව වෙත ඉදිරිපත් කිරීමට නොහැකිව ඇති බව කීවේ ය.ප්‍රජාතන්ත්‍රවාදයේ මුර බල්ලන් ලෙස හැඳින්වෙන මාධ්‍ය අයුක්තියටත් අසාධාරණයටත් විරුද්ධව බය නැතිව කතා කරන අතරම ජනතාවගේ සංවර්ධනය, අනාගත පරපුර වෙනුවෙන් පෙනී සිටිය යුතු බවත් ජනාධිපතිවරයා පැවැසීය.අයුක්තියෙන් යුක්තියත්, අසාධාරණයෙන් සාධාරණයත්, අධර්මයෙන් ධර්මයත් තෝරා බේරා ගැනීමේ මඟ ජනතාවට පෙන්වීමේ වගකීම මාධ්‍ය සතු බවත් ජනාධිපතිවරයා කීවේ ය.සරු දේ සරුවත් නිසරු දේ නිසරුවත් වෙන් කර ගැනීමට ජනතාවට මග පෙන්විය යුතු බවත් ජනාධිපතිවරයා වැඩිදුරටත් කීවේ ය.පරිසර ඇමැති අනුර පි‍්‍රයදර්ශන යාපා, වැඩබලන ජනමාධ්‍ය ඇමති හා ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, පාර්ලිමේන්තු මන්ත්‍රී මනුෂ නානායක්කාර, ජනමාධ්‍ය අමාත්‍යාංශ ලේකම් ඩබ්ලිව්. බී.ගනේගල, රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n1203312</link>
    <topic>ජිනීවා යෝජනාව ගැනමැතිසබේ දින දෙකක විවාදයක්</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනි සේනානායක</author>
    <content>ශ්‍රී ලංකාව සම්බන්ධයෙන් ජිනීවාහි සම්මත කරනු ලැබූ යෝජනාව සම්බන්ධයෙන් අප්‍රේල් මස මුල් සතියේදී දින දෙකක විවාදයක් පාර්ලිමේන්තුවේදී පැවැත්වේ.මේ යෝජනාව සම්බන්ධයෙන් රට තුළ විවිධ මත ගොඩනැගී ඇති බවත් මේ පිළිබඳව රජයේ ස්ථාවරය මේ විවාදයේදී පැහැදිලි කරන බවත් විදේශ කටයුතු ඇමැති මහාචාර්ය ජී. එල්. පීරිස් මහතා පාර්ලිමේන්තුවේදී ඊයේ (30) සඳහන් කළේ ය.ලබන අප්‍රේල් මස 03 සහ 04 දෙදින තුළ මේ විවාදය පැවැත්වීමට පාර්ලිමේන්තුවේ පක්‍ෂ නායක රැස්වීමේදී ඊයේ (30) තීරණය කර තිබේ. පත්කළ මන්ත්‍රී අනුර කුමාර දිසානායක මහතා පක්‍ෂ නායක රැස්වීමේදී මෙවැනි විවාදයන් පැවැත්විය යුතු බවට යෝජනා කර ඇති අතර පක්‍ෂ නායකයෝ එයට එකඟත්වය පළ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n1203313</link>
    <topic>මිහිකත හෝරාව සැමරීම ජනපති ප්‍රධානත්වයෙන්</topic>
    <author>අසේල කුරුළුවංශ සහ ජීවනී පතිරන</author>
    <content>මිහිකත හෝරාව සැමරීමේ ජාතික උත්සවය අද (31) පස්වරු 8.30 ට ජනපති මහින්ද රාජපක්ෂ මහතාගේ ප්‍රධානත්වයෙන් මහනුවර ජනපති මන්දිරයේදී පැවැත්වෙයි.මිහිමත පවතින බලශක්ති ප්‍රභව රැක ගැනීම සඳහා ජනතා අවධානය යොමු කරවීම මෙම වැඩසටහනේ අරමුණයි.මහනුවර ජනපති මැදුරේදී පැවැත්වෙන මිහිකත හෝරාව සැමරීමේ ජාතික උත්සවයට මල්වතු පාර්ශවයේ අනුනායක පූජ්‍ය නියංගොඩ ශ්‍රී විජිතසිරි , අස්ගිරි පාර්ශවයේ ලේඛකාධිකාරි පූජ්‍ය ආණමඩුවේ ධම්මදස්සී යන හිමිවරුද මැතිඇමැතිවරුද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n12033111</link>
    <topic>ජනපති මැති සබයට</topic>
    <author>ස්වර්ණා විජේකෝන්, චමීර ඇල්ලදෙණිය,සුභාෂිනි සේනානායක</author>
    <content>ජනාධිපති මහින්ද රාජපක්ෂ මහතා හදිසියේම ඊයේ (30) පාර්ලිමේන්තුවට පැමිණියේය.දහවල් 12.25 ට පමණ ජනාධිපතිවරයා සභාවට පැමිණි අතර, ඒ අවස්ථාවේදී බදුල්ල දිස්ත්‍රික් පාර්ලිමේන්තු මන්ත්‍රී උදිත ලොකුබණ්ඩාර මහතා මුලසුන දැරුවේය.එමෙන්ම එක්සත් ජාතික පක්ෂ පාර්ලිමේන්තු මන්ත්‍රී හර්ෂ ද සිල්වා මහතා අදහස් දක්වමින් සිටි අතර, ජනාධිපතිවරයාගේ පැමිණීමට හර්ෂ ද සිල්වා මහතා සිය ප්‍රසාදය පිරිනැමුවේය.ආණ්ඩු පක්ෂයේ මන්ත්‍රීවරු තම ආසනවලට තට්ටු කරමින් ජනාධිපතිවරයා පිළිගත් අතර, දිවා විවේකය සඳහා සභාව කල් තබන තෙක් විනාඩි දහයක කාලයක් ජනාධිපතිවරයා සභාවේ රැඳී සිටියේය.මුදල් පනත් හයක් පිළිබඳව විවාදය ඊයේ (30) පැවැති අතර විෂය භාර ඇමැතිවරයා ලෙස ජනාධිති මහින්ද රාජපක්ෂ මහතා සභාවට පැමිණි අතර, දහවල් 12.35 ට පමණ දිවා ආහාරයට සභාව කල් තැබීමත් සමඟ ජනාධිපතිවරයා සභා ගැබෙන් පිටව ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n1203314</link>
    <topic>රත්නපුරයෙන් ලෝකාන්තයටනව මාර්ගයක්</topic>
    <author>නිවිතිගල සමූහ - කුමාරසිරි විල්වලආරච්චි</author>
    <content>රත්නපුර ප්‍රදේශයේ සිට ලෝකාන්තය නැරඹීමට පැමිණෙන සංචාරකයින්ට පහසුවෙන් පිවිසීම සඳහා මාර්ගයක් තැනීමට සංචාරක අමාත්‍යාංශය කටයුතු යොදා ඇත. කි.මී. 09 ක් දුර මේ මාර්ගය මගින් බෙලිහුල්ඔය නන්පේරියල් හරහා ලෝකාන්තයට පිවිසිය හැක.නන්පේරියල් වතු අධිකාරිවරයාගේ කැමැත්ත මේ සඳහා ලැබී ඇති අතර රුපියල් මිලියන 06 ක වියදමින් මාර්ගය පිළිසකර කෙරේ. කි.මී. 03ක දුරක් පාගමනින් යා හැකි පරිදි වනජීවී හා වන සංරක්ෂණ ආයතන වලට අයත් පරිසරයට හානි නොවන පරිදි මාර්ගය පිළිසකර කරන බව පළාත් සංචාරක ඇමැති කුමාර රාහුබද්ධ මහතා ප්‍රකාශ කෙළේ ය.බෙලිහුල්ඔය සංචාරක කලාපය සංවර්ධනය කිරීමේ වැඩසටහනට අනුබද්ධව මෙය ක්‍රියාත්මක කරයි. දකුණු හා සබරගමු කලාප භාර නියෝජ්‍ය වන සංරක්ෂක ලාල් අබේගුණසේකර අමාත්‍යාංශ ලේකම් දේවපි‍්‍රය විජේරාජ, විෂයභාර නිලධාරි නිශාන්ත සමරතුංග, දියඇළි සභාපති අසිත ඉන්දික වීරවර්ධන යන මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n1203315</link>
    <topic>පොළොන්නරුව වනජීවී නිලධාරීහු රාජකාරී ගිනි අවි භාර දෙති</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>හෙනානිගල ආදිවාසි පුද්ගලයෙකු වෙඩි වැදී මිය යෑමේ සිද්ධියේදී දෙහිඅත්තකණ්ඩිය පොලිසියේ නිලධාරීන් වන ජීවීන් මරණ අපරාධකරුවන්ට පක්ෂග්‍රාහීව කටයුතු කිරීමට එරෙහිව මාදුරුඔය, මින්නේරිය, වස්ගමුව හා කවුඩුල්ල ජාතික වනෝද්‍යානවල නිලධාරීන් සියරාජකාරී ගිනි අවි පොළොන්නරුව වනජීවී සහකාර අධ්‍යක්ෂවරයාගේ කාර්යාලයට ගෙනවිත් (30) ඊයේ පෙරවරුවේ භාර දුන්හ.මේ නිලධාරීන් විසින් කාර්යාලයට ගෙනවිත් තිබූ රිපීටර් 11 පතරොම් තුවක්කු 20 ට බ්‍රවුනින් වර්ගයේ පිස්තෝලයක් වූ අතර මේ තුවක්කු කාර්යාලයේ කාමරයක ගොඩගසා තිබූ නමුත් ඒවා ලිඛිතව භාරනොගත් බව වනජීවී කාර්යාලයේ නිලධාරියකු දිනමිණට කීය.පසුගියදා මාදුරුඔය ජාතික වනෝද්‍යානය තුළදී මිය ගිය පුද්ගලයා හමුදා ඇඳුම් හැඳ මිය ගොස් සිටි ඔහු ආදිවාසියකු බව පවසමින් දෙහිඅත්තකණ්ඩිය පොලිසිය ඒකපාක්ෂිකව පරීක්ෂණ කටයුතු සිදු කළ බවත්, මේ නිසා වනජීවී නිලධාරීන්ට සිය රාජකාරී නියමාකාරයෙන් සිදු කිරීමට නොහැකිවී ඇතැයි වනජීවී ආරක්ෂක නිලධාරීන්ගේ වනහඬ සංගමයේ ලේකම් ජී. ලයනල් මහතා පැවසීය.මාදුරුඔය මින්නේරිය වස්ගමුව හා කවුඩුල්ල ජාතික වනෝද්‍යාන වල රාජකාරියේ නියුතු වනජීවී නිලධාරීන් සිය රාජකාරී ගිනි අවි පොළොන්නරුව වනජීවී සහකාර අධ්‍යක්ෂක කාර්යාලයට ගෙනවිත් භාරදුන් අවස්ථාව මෙහි දැක්වේ.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n1203316</link>
    <topic>ශ්‍රී ලංකාවේ කටයුතු ජිනීවාවලටභාරදීමට සූදානම් නැහැ</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>ශ්‍රී ලංකාවේ කටයුතු ජිනීවා නගරයට භාරදීමට සූදානම් නොමැති බවත් දැනට රට තුළ සිදුකරන කටයුතුවල කිසිදු වෙනසක් ඇති කිරීමට රජය අපේක්ෂා නොකරන බවත් විදේශ කටයුතු ඇමැති මහාචාර්ය ජී. එල්. පීරිස් මහතා පාර්ලිමේන්තුවේදී ඊයේ (30) ප්‍රකාශ කෙළේය.ශ්‍රී ලංකාවට එරෙහිව ජිනීවාහි සම්මත කරන ලද යෝජනාව හේතුවෙන් ශ්‍රී ලංකාවේ කිසිම දෙයක් වෙනස් නොවන බවත් ශ්‍රී ලංකාව සම්බන්ධයෙන් මැදිහත්වීමට කිසිදු බලවේගයකට ඉඩ නොතබන බවත් ඇමැතිවරයා සඳහන් කෙළේය.ජනතා ඡන්දයෙන් තේරිපත් වූ ශක්තිමත් රජයක් අප සතුව පවතින බැවින් අපගේ අභ්‍යන්තර ගැටලු විසඳා ගැනීමේ හැකියාව අප සතුව පවතින බවද ඇමැතිවරයා සඳහන් කෙළේය. එමෙන්ම ජනතා සිතුම් පැතුම් අනුව සහ මේ රටේ නීති පද්ධතිය තුළ තීන්දු තීරණ ගැනීමේ හැකියාව පවතින බවත් හෙතෙම පැවැසීය.ජිනීවා යෝජනාවට අනුව පළමුව කළ යුත්තේ කුමක්ද නොකළ යුත්තේ කුමක්ද යන්න පිළිබඳව දුරදිග බලා තීරණ ගැනීමේ හැකියාව නිරතුරුව රජය සතුව පවතින බවද හෙතෙම කීය.එක්සත් ජාතීන්ගේ මානව හිමිකම් කොමිසම හොර ගුහාවක් බවට අමෙරිකානු එක්සත් ජනපදයේ ව්‍යවස්ථා මණ්ඩලයේ විදේශ ප්‍රතිපත්ති භාර කමිටුවේ සභාපතිනි රෝස් ගැලට් මහත්මිය ප්‍රකාශ කළ බවද ඇමැතිවරයා සඳහන් කෙළේය.අමෙරිකාව මේ මානව හිමිකම් කොමිසමෙන් ඉවත්ව විකල්ප විශ්වසනීය මණ්ඩලයක් ස්ථාපිත කිරීමට පියවර ගත යුතු බවට ඇය පවසා ඇති බවත් ඇමැතිවරයා සඳහන් කෙළේය.ශ්‍රී ලංකාවට එරෙහිව මේ යෝජනාව සම්මත කිරීම මඟින් මානව හිමිකම් මණ්ඩලය අගෞරවයට පාත්‍ර වී ඇති බවට රුසියානු තානාපතිවරයකු තමන් සමඟ ප්‍රකාශ කළ බවද පීරිස් මහතා ප්‍රකාශ කෙළේය.එක්සත් ජාතීන්ගේ මානව හිමිකම් මණ්ඩලය දේශපාලනීකරණයට ලක්ව ඇති අතර ශ්‍රී ලංකාව සම්බන්ධයෙන් ඉදිරිපත් කරන ලද යෝජනාවෙහි දෝශ පවතින බවද හෙතෙම පැවැසීය.එමෙන්ම එක්සත් ජාතීන්ගේ මානව හිමිකම් කොමිසම සාධාරණ නිගමනවලට පැමිණ තීන්දු තීරණ ගැනීමේ ප්‍රවණතාවක් දක්නට නොමැති බවත් ඇමැතිවරයා සඳහන් කෙළේය.කෙසේ වුවද කවර හේතුවකටවත් රට පාවාදීමට කටයුතු නොකරන අතර රට තුළ දැනට සිදුකෙරෙන කටයුතු අඛණ්ඩව සිදුකිරීම රජයේ අරමුණ බවත් ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n1203317</link>
    <topic>දුර්ලභ බස්සකුටවිදුලි සර වැදිලා</topic>
    <author>ඡායාරූපය – අනුරාධපුර මධ්‍යම විශේෂ</author>
    <content>විදුලි සැර වැදී තුවාල ලබා සිටි දුර්ලබ ඝනයේ බස්සෙකු අනුරාධපුර මාර්කට් පෙදෙසින් හමුවී ඇත. ඊයේ (30) උදෑසන නුවර වැවට පිවිසෙන මාර්ගයේ විදුලි ට්‍රාන්ස්පෝමරයක් අසල වැටී සිටියදී හමු වී ඇත.මේ පක්ෂියාගේ විශේෂත්වය වන්නේ ශරීරය සුදු පැහැයෙන් යුක්ත වීමයි. මුහුණ සම්පූර්ණයෙන්ම සුදුහැයෙන් යුක්තය. ශරීරයද ලා දුඹුරු පැහැය හා සුදු පැහැයෙන් යුක්තය.විදුලි සැර වැදි සිටියදී බේරා ගත් මේ අමුත්තා දැක බලා ගැනීමට විශාල පිරිසක් ද එක්ව සිටියහ. දුර්ලභ ඝනයේ පක්ෂියා පිළිබඳව ජයන්ත මහතා අනුරාධපුර පිහිටි වන ජීවි කාර්යාලයට දන්වා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n1203318</link>
    <topic>මාලිංගගේ නිවසට යන පාරට කම්බි ගහලා</topic>
    <author>කුමාර උදයරත්න යක්කලමුල්ල විශේෂ</author>
    <content>ශ්‍රී ලංකාව හා ඕස්ට්‍රේලියාව අතර පැවති ක්‍රිකට් තරගමාලාව නැරඹීමට ඕස්ට්‍රේලියාවට ගොස් නැවත තම නිවසට පැමිණෙන විට ප්‍රවේශ මාර්ගය අවහිරවන සේ කටුකම්බි ගසා ඇතැයි සුපිරි ක්‍රිකට් ක්‍රීඩක ලසිත් මාලිංගගේ මව රත්ගම පොලිසියට පැමිණිලි කොට ඇත.අක්කර හතරහමාරක් පමණ වන තම නිවසට ඇතුළුවන මාර්ගය කිසියම් පිරිසක් විසින් කටුකම්බි ගසා වසා දමා ඇත්තේ ඉඩම් ආරවුලක් සම්බන්ධව යැයි ලසිත් මාලිංගගේ මව වන වී. බී. ස්වරණවතී පැමිණිල්ලෙන් දන්වා සිටී.ගාල්ල අතිරේක මහේස්ත්‍රාත් අධිකරණයේ නඩු අංක 87286 යටතේ පාර්ශවකරුවන් දෙදෙනකුට එරෙහිව නඩු පවරා ඇත.විත්ති පාර්ශවය වෙනුවෙන් නීතිඥ මානෙල් මුදලිගේ, ජ්‍යෙෂ්ඨ නීතිඥ සිසිර වීරසූරිය මහතා පෙනී සිටී. රත්ගම පොලිසිය පැමිණිල්ල වෙනුවෙන් පෙනී සිටින අතර 2012 අප්‍රේල් 20 නැවත කැඳවීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n1203319</link>
    <topic>ඉන්දීය මන්ත්‍රී කණ්ඩායමක් ශ්‍රී ලංකා සංචාරයක</topic>
    <author>මහින්ද අලුත්ගෙදර</author>
    <content>ඉන්දීය පාර්ලිමේන්තුවේ සර්ව පාක්ෂික නියෝජිත කණ්ඩායමක් ශ්‍රී ලංකාවේ සංචාරය කිරීමට නියමිතව ඇත.ලබන අප්‍රේල් මස 16 වැනිදා මේ පිරිස ?ශ්‍රී ලංකාවට පැමිණීමට නියමිතව ඇති අතර එරට පාර්ලිමේන්තුවේ විපක්ෂ නායිකා සුෂ්මා ස්වරාජ් එම නියෝජිත කණ්ඩායමේ ප්‍රධානත්වය උසුළයි.මේ කණ්ඩායමට ඉන්දීය පාර්ලිමේන්තුවේ මන්ත්‍රීන් කිහිපදෙනෙකුම අයත් වන අතර ඔවුන් අප්‍රේල් මස 21 දා තෙක් ශ්‍රී ලංකාවේ රැඳී සිටිති. එම කාලය තුළ ශ්‍රී ලංකා රජයේ ඉහළ පෙළේ නියෝජිතයන් මෙන්ම ද්‍රවිඩ දේශපාලන පක්ෂ නියෝජිතයන්ද හමුවී සාකච්ඡා කිරීමට නියමිතව ඇත.උතුරු හා නැගෙනහිර පළාත්හි සංවර්ධන කටයුතු දැක ගැනීම මෙන්ම ශ්‍රී ලංකාවේ වත්මන් දේශපාලනය පිළිබඳව අදහස් හුවමාරු කර ගැනීමද ඔවුන්ගේ මේ සංචාරයේ අරමුණ වී තිබේ.මීට ප්‍රථම එම සංචාරය පසුගිය වසරේදී සිදු කිරීමට නියමිතව තිබුණද ඉන්දියාවේ ප්‍රාන්ත පහක පැවැති මැතිවරණය හේතුවෙන් එම සංචාරය වැළකී ගිය බව වාර්තා වෙයි. ඉන්දියාව ජගත් මානව හිමිකම් කවුන්සලයේදී ශ්‍රී ලංකාවට එරෙහිව ඡන්දය පාවිච්චි කිරීමෙන් පසුව මෙම සංචාරය සිදුවීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n12033110</link>
    <topic>දේශීය පලතුරුජාන බැංකුවක්</topic>
    <author>බන්දුල ගුණසේකර ටී. කේ. ආරියදාස මාලිම්බඩ සමූහ</author>
    <content>දිවයිනේ වඳවී යමින් පවතින දේශීය පලතුරු වර්ගවල හා දේශීය ආහාර වර්ග වල ජාන බැංකුවක් පිහිටුවීමට මහඉලුප්පල්ලම ක්‍ෂේත්‍ර බෝග කෘෂිපර්යේෂණායතනය සැලසුම් කරයි.අඹ, දිවුල්, ජමනාරන්, බෙලි, ලොවි, මසන්, කාමරංගා, වෙරළු වැනි පලතුරු වර්ගවල හා කෝන්, මොර ගල්සියඹලා, පලු, වීර, මී අඹ, ඇටඹ, නෙල්ලි, ආදී වනගත පලතුරු වර්ගවල ජාන මෙම බැංකුව තුළ එක් රැස් කැරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=n12033112</link>
    <topic>පරිපූරක වැඩ වර්ජනවාරණය 19 දා තෙක්</topic>
    <author>රෝෂන් තුෂාර</author>
    <content>රජයේ රෝහල්වල පරිපූරක වෛද්‍ය සේවා නියෝජිතයන් ක්‍රියාත්මක කළ දීප ව්‍යාප්ත අඛණ්ඩ වැඩ වර්ජනය වළක්වමින් කොළඹ දිසා අධිකරණය නිකුත් කළ වාරණය ලබන 19 දින දක්වා ඊයේ (30) යළි දීර්ඝ කළේය.පරිපූරක වෛද්‍ය සේවා වෘත්තීය සමිති පහක නියෝජිතයන් ඊයේ (30) කොළඹ දිසා අධිකරණයේ පෙනී සිටි අතර වාරණ නියෝගයට එරෙහිව ඉදිරි දිනයේ දී විරෝධතා ගොනු කරන බව සිය නීතිඥයන් මගින් අධිකරණයට දන්වා සිටියේය.වෘත්තීය සමිති ඉල්ලීම් ලේබලය අලවා ගනිමින් රටක අත්‍යවශ්‍ය සේවා කඩාකප්පල් කිරීමට රජයේ සේවකයන්ට නීතිමය හෝ සදාචාර අයිතියක් නොමැති බව සඳහන් කරමින් රෝගීන් දෙදෙනකු පැවරූ නඩුවක් සලකා බැලීමෙන් පසුව මේ වාරණය නිකුත් කර තිබිණි.පරිපූරක වෛද්‍ය සේවයේ ගැටලුවලට රජය විසඳුම් ලබාදීමට පියවර ගෙන තිබිය දී එය නොසළකා වැඩ වර්ජනය යන දැඩි වෘත්තීය සමිති ක්‍රියාමාර්ගයන්ට එළඹීම නීති විරෝධී බව පවසමින් මේ නඩුව පැවරීය. මේ වැඩ වැරුම වෘත්තීය සමිති ආඥාපනතේ 1935 අංක 14 යන වෘත්තීය සමිති පනතේ දෙවන වගන්තියට නොවැටෙන බවද පැමිණිලිකරුවෝ කරුණු ඉදිරිපත් කළහ.රජයේ ඖෂධවේදීන් ශ්‍රී ලංකා රජයේ වෛද්‍ය පර්යේෂණ තාක්ෂණ විද්‍යාඥ, රජයේ විකිරණ විද්‍යා තාක්ෂණවේදී, රජයේ භෞත චිකිත්සක නිලධාරී යන සංගම්වලට හා නිලධාරීන් වන හරේන්ද්‍ර කුරුප්පු මහතා ඇතුළු දහතුන් දෙනකුට එරෙහිව නඩුව පවරා තිබිණි.නඩුවේ වැඩිදුර විභාගය අප්‍රියල් 19 දින සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=r1203311</link>
    <topic>හෙරොයින් මත්ද්‍රව්‍ය උදරයේ සඟවාගෙනගුවන් මගින් මෙරටට ගෙනවිත්</topic>
    <author>මීගමුව විශේෂ - එච්. ප්‍රනාන්දු</author>
    <content>ගුලිකර ගිල උදරයේ සඟවාගෙන හෙරොයින් ශ්‍රී ලංකාවට ගෙනා පාකිස්තානු ජාතික දෙදරු පියකුට මීගමුව මහාධිකරණ විනිසුරු ශිරාන් ගුණරත්න මහතා ජීවිතාන්තය දක්වා සිර දඬුවමක් නියම කළේය.නසීර් මන්සූර් (35) නමැත්තාට මෙසේ දඬුවම නියම විය.විත්තිකරු හෙරොයින් ළඟ තබා ගැනීමේ චෝදනාවට වරද පිළිගත්තේය.2009 ඔක්තෝබර් මස 31 වෙනි දින හෝ ඊට ආසන්න දිනකදී මෙම අධිකරණ කලාපයට අයත් කටුනායක ජාත්‍යන්තර ගුවන්තොටුපොළින් හෙරොයින් ග්‍රෑම් 436ක් ශ්‍රී ලංකාවට ගෙනෙන ලදැයිද, ළඟ තබා ගන්නා ලදැයි ද, ජාවාරම් කරන ලදැයිද විත්තිකරු මෙම නඩුවෙන් චෝදනා ලැබ සිටියේය.විත්තිකරු පාකිස්තානයේ කුලී වැඩ කරමින් ජීවත්වී ඇත.රජයේ අධිනීතිඥ පද්මාල් වීරසිංහ ද සිල්වා මහතා නඩුවේ පැමිණිල්ල වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=r1203312</link>
    <topic>හොරණ සති පොළේ ස්ථිර වෙළෙඳ කුටි නැතිව වෙළෙන්දෝ - පාරිභෝගිකයෝ අසීරුවේ</topic>
    <author>හොරණ සමූහ බන්ධුල ආර්. ගුලවන්ත</author>
    <content>හොරණ ප්‍රධාන වෙළෙඳ මධ්‍යස්ථානයක් වුවත් පොදු වෙළෙඳ පොළක් නොමැති බව ප්‍රදේශවාසීහු පවසති. 1983 වර්ෂයේදී ඇති වූ ගින්නකින් තිබූ වෙළෙඳ පොළ විනාශයට පත්ව ඇත. එදවස සිට පොදු වෙළඳ පොළ භූමිය තුළ අවිධිමත්ව සති පොළ පැවැත්වේ. ඉරිදා සහ බ්‍රහස්පතින්දා සති පොළ පැවැත්වීමෙන් පසු වෙළඳ කුටි හිස්වන බව වෙළඳ ප්‍රජාව පවසති.නව වෙළඳ සංකීර්ණයක් ගොඩ නගන්නට සති පොළ භූමිය ඉදිරිපස හිස් බිමෙහි තබා තිබූ මුල්ගල ගලවා දමා ඇතැයි නගරවාසීහු පවසති.සතිපොළ දින දෙකකට ජනාකීර්ණ වන මෙම භූමිය ඉන්පසු පාළු ස්වභාවයක් ගන්නා බැව් නගරවාසීහු පවසති.එක වහලක් යටින් සියලු පාරිභෝගික භාණ්ඩ ගැනීමට නොහැකි වීම නිසා තමන් මහත් අපහසුතාවන්ට පත්වන බැව් පාරිභෝගිකයෝ පවසති.සති පොළේ වෙළඳාමට 300ක් පමණ වෙළඳුන් පැමිණෙති. වෙළඳ කුටි 200ක් පමණ තිබේ.නව වෙළඳ සංකීර්ණයක් පිළිබඳව ව්‍යාපාරික අරමනාගොල්ලේ ධනපාල මහතාගෙන් විමසීමක් කළෙමු.මම අවුරුදු 40ක් තිස්සේ බුලත් සහ දුම්කොළ වෙළඳාම කරනවා. ස්ථිර වෙළඳ සලක් නොමැති නිසා විවිධ දුෂ්කරතාවන්ට මුහුණ දෙනවා. උදේට සවසට බුලත් එහාට මෙහාට කිරීමෙන් අලෙවියේදී ප්‍රශ්න මතුවෙනවා. ආරක්‍ෂිත කාමරයක් තිබෙනවා නම් මේ ගැටලුව විසඳනවා.නගර සභාපති ග්‍රැන්විල් රාජපක්‍ෂ මහතා මෙසේ කීවේයහොරණ නගර සභාවේ බලය එක්සත් ජනතා නිදහස් සන්ධානයට හිමි වී ගතවුණේ සුළු කාලයක් පමණයි. පොදු වෙළෙඳ පොළක් ගොඩ නගාදීම අපේ ප්‍රධාන ඡන්ද පොරොන්දුවක්. අපි මේ සම්බන්ධයෙන් පළාත් පාලන සහ පළාත් සභා අමාත්‍යතුමන්ට කීවා.අමාත්‍යාංශයෙන් රු: ලක්‍ෂ 300ක් අනුමත වුණා. සතිපොළට පිටුපස අක්කරයක් පමණ විශාල හිස් බිමක් තිබෙනවා. එහි පොදු වෙළෙඳ පොළට ගොඩනැගිල්ලක් ඉදිකරන්නට සැලසුම් කළා.විවිධ ගැටලු මතුවූ නිසා සති පොළ භූමියේ පැරණි වෙළෙඳ පොළ ගොඩනැගිල්ල තිබුණු ස්ථානයේ නව වෙළෙඳ පොළ ගොඩනැගිල්ල ගොඩ නගන්නට සැලසුම් කර තිබෙනවා.අවුරුදු සමය අවසානවීමත් සමඟ නව වෙළෙඳ සංකීර්ණය ගොඩනගන්නට අවශ්‍ය කටයුතු ආරම්භ කරනවා. එජාපයේ සහයෝගය අපට ලැබෙනවා. අවශ්‍ය කටයුතු සාර්ථක කර ගැනීමට සියලු දෙනාගේ සහයෝගය අවශ්‍යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=r1203313</link>
    <topic>මූලධර්මවාදී ප්‍රචාරකයන් හතරදෙනෙක්ජ’පුර සරසවිය ඉදිරිපිටදී අත්අඩංගුවට</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>ශී‍්‍රජයවර්ධනපුර සරසවියේ ප්‍රධාන ගේට්ටුව ඉදිරිපිට බෞද්ධ විරෝධී මූලධර්මවාදී අදහස් ප්‍රචාරය කිරීමට පැමිණි සිව්දෙනෙක් සරසවි ශිෂ්‍ය භික්ෂූන් වහන්සේලාගේ දැඩි විරෝධය හමුවේ මිරිහාන පොලිසියට රැගෙන ගොස් ඇත.මූලධර්මවාදී අදහස් ප්‍රචාරය කිරීම සඳහා අවුරුදු 25 සහ 50 පමණ වයසේ පසුවූ ජෝඩු දෙකක් මෙදින ප. ව. 5.30 පමණ පැමිණ ඇත. ඔවුන් වීඩියෝ කරමින්, අත්පත්‍රිකා හා සඟරා බෙදාහරිමින් මෙම ප්‍රචාරක කටයුත්ත සිදුකර තිබේ.විදේශීය රටකින් තමන්ට වීඩියෝ කැමරා, අත්පත්‍රිකා සහ සඟරා ලැබෙන බවත්, අමතර ආදායමක් උපයා ගැනීමට මෙම කටයුත්ත සිදුකළ බවත් අත්අඩංගුවට ගත් පිරිස පවසා ඇත.ගංගොඩවිල පොලිස් මුරපළේ වැඩබලන ස්ථානාධිපති පො. කො. 8875 ශානක මහතා මැදිහත් වී අදාළ සිවුදෙනා මිරිහාන පොලිසියට බාර දී ඇත. මිරිහාන පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=r1203314</link>
    <topic>අනුන්ට කැපු වළේ විදුහල්පති වැටේ</topic>
    <author>කේ. චන්ද්‍රරත්න - මහනුවර දිසා සමූහ</author>
    <content>හොඳින් රාජකාරි කටයුතු කළ විද්‍යා ගුරුවරයා අවිවාහක තරුණ අයෙකි. පාසල තුළ ජනපි‍්‍රයත්වය කෙටි කලකින් ගොඩනගාගත් මෙම ගුරු මහතා පිළිබඳව විදුහල්පතිවරයාගේ යටිහිතේ වර්ධනය වූයේ සියුම් වෛරයකි.තමාට මොහු අභියෝගයක් වන බව ඉවෙන් මෙන් වටහාගත් විදුහල්පතිවරයා ගුරුවරයා පාසලින් පළවා හැරීමේ සැලසුමක් ආරම්භ කෙළේය.විදුහලේ උසස් පෙළ පංතියේ ශිෂ්‍යාවක සමඟ විද්‍යා ගුරුවරයා පෙම් සබදතාවයක් පවත්වන බවට විදුහල්පති චෝදනාවක් නැගීය.පාසල් පරිශ්‍රය තුළද විද්‍යා ගුරුවරයා සමඟ මෙම ශිෂ්‍යාව අනියම් සම්බන්ධතාවයක් පවත්වාගෙන යන බවට රාවයක් පතුරවා හැරීමටද විදුහල්පතිවරයා උපක්‍රමශීලී විය. අධ්‍යාපන නිලධාරීන්ට ද එය දැන ගන්නට සැලැස්විය.ඒ අතර තුර අදාළ ශිෂ්‍යාවගේ අත්අකුරුවලට සමාන අත් අකුරින් අධ්‍යාපන කාර්යාලයට ලිපියක් යැවීමට උපායක් යෙදූ විදුහල්පතිවරයා විද්‍යා ගුරුවරයා කම්බස් කරන උගුල හරියටම අටවා ඇතැයි සිතමින් සතුටු විය.තමා විද්‍යා ගුරුවරයා සමඟ සම්බන්ධතාවක් ඇතැයි එම ලිපියේ සඳහන් විය.සිද්ධිය බරපතළ බව වටහාගත් අධ්‍යාපන කාර්යාලය ලිපිය සම්බන්ධව වහාම පරීක්‍ෂණයක් පවත්වන්නට අවශ්‍ය පසුබිම සකස් කළේය.අදාළ පාසල වෙත නිලධාරියකු පිටත්කර යැව්වේ පරීක්ෂණය පවත්වා කාර්යාලයට වාර්තාවක් ලබා ගැනීමටය.පාසල කරා පැමිණි, නිලධාරියා විදුහල්පතිවරයා සමඟ කතාබස්කොට ලිපිය එවන ලද ශිෂ්‍යාවගේ වතගොත විමසා ඇය මුණගස්වන ලෙස විදුහල්පතිවරයාට දැන්වීය. මහත්සේ සතුටු වූ විදුහල්පතිවරයා නිලධාරියාට ශිෂ්‍යාව මුණ ගැස්විය. නිලධාරියා ශිෂ්‍යාවගෙන් කරුණු කාරණා විමසීය.ශිෂ්‍යාව අඬන්නට වූවාය. සර් මේක අමූලික බොරුවක්. ඒ සර් මා සමඟ සම්බන්ධතාවයක් නෑ. මේක ගොතපු කතාවක් යයි කියා සිටියාය.හොඳයි. එතකොට දරුවා මේ ලියුම කව්ද ලිව්වේ යයි, අධ්‍යාපන නිලධාරියා කාර්යාලයට යවන ලද ලිපිය ශිෂ්‍යාව අතට දී කියන්නට යයි සැලස්විය. ලිපිය අතට ගත් ශිෂ්‍යාව බිරාන්ත වූවාය.ශිෂ්‍යාව පංති කාමරයට හරවා යවා නිලධාරියා විදුහල්පති කාර්යාලයට ගියේය.මේ ලිපිය පවා ශිෂ්‍යාවගේ නොවේයයි කියනව. දැන් අපට පරීක්‍ෂණය වෙනතකට යොමු කරන්න වෙනවා යයි අධ්‍යාපන නිලධාරියා කියනවාත් සමඟම විදුහල්පතිවරයාට හීන්දාඩිය දැම්මේය.පරීක්‍ෂණය අධ්‍යාපන කාර්යාලය කරන්න ඕනෑ නෑ කියූ විදුහල්පතිවරයා වැඩේ ගොඩින් බේරාගන්න බැලීය.නමුත් අධ්‍යාපන නිලධාරියා කරුණු කාරණා තේරුම් ගත් බැවින් මේ පිටුපස සිටින පුද්ගලයා විදුහල්පතිවරයා බවට සැක කර ඔහුට ස්ථාන මාරුවක් ලබාදීමට සිය පරීක්‍ෂණ වාර්තාවෙන් යෝජනා කළේය.සිද්ධිය පාසලට සැලවුනු ගමන්ම ගුරුවරු කියා සිටියේ අනුන්ට කැපූ වළේ තමාම වැටෙනවා යයි කියන්නේ මේ වගේ වැඩට කියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=r1203315</link>
    <topic>ගම්පහ ඇතැම් පොදු නාන ළිංගොඩ කරලා</topic>
    <author>යක්කල විශේෂ රුවන් සමන්ත අධිකාරි</author>
    <content>ගම්පහ මහ නගර සභාවට අයත්ව තිබු පොදු නාන ළිං දාහතෙන් මේ වන විට ප්‍රයෝජනයට ගත හැකි තත්ත්වයේ පවතිනුයේ ළිං දෙකක් පමණක් බව නගරවාසීහු පවසති.ඇතැම් නාන ළිං තිබූ ස්ථාන පවා සොයා ගත නොහැකි අයුරින් එම ස්ථාන ගොඩකර ඇතැම් පුද්ගලයන් ඒ ළිංමත ගොඩනැගිලි හා වෙළෙඳ සල් ඉදි කර ඇති බව පෙන්වා දෙන ජනතාව මේ පිළිබඳ සොයා බලා නිසි පියවර ගන්නා ලෙස අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=r1203316</link>
    <topic>මතුගම නව බස් නැවතුම් පොළේවැසිකිළි තවමත් විවෘත කර නෑ</topic>
    <author>මතුගම සංචාරක</author>
    <content>මතුගම නගරයේ ඉදි කළ නව බස් නැවතුම් පළේ ඇති පොදු වැසිකිළි පද්ධතිය මෙතෙක් මහජනතාව වෙනුවෙන් ලබාදීමට කටයුතු කර නොමැති හෙයින් බස් එන තුරු රැදී සිටින මගී ජනතාව දැඩි අපහසුතාවකට මුහුණ පාති.ජනාධිපති මහින්ද රාජපක්ෂ මහතා අතින් මෙම ප්‍රධාන බස් නැවතුම් පළ විවෘත කළේ පසුගිය ජනවාරි මාසයේදීය. මේ වන විට මාස දෙකක් ගතව ඇතත් වැසිකිළි ජනතා අයිතියට ලබා දී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=r1203317</link>
    <topic>කළුතර කාණුවකින්පදිකයන්ට මාරකයක්</topic>
    <author>වාද්දුව සමූහ – එස්. රූපරත්න පියදාස</author>
    <content>කළුතර සිරි කුරුස විද්‍යාලයට ඇතුළු වන ගේට්ටුව සමඟම අලුත්වැඩියා කිරීම සඳහා විවර කර ඇති මේ කාණුව එම විදුහලේ සිසුන්ට මෙන්ම අනෙක් පදිකයින්ට ද මරු කටක්ව තිබේ. මේ ස්ථානයේ දී කනගාටුදායක සිදුවීමක් අසන්ට ලැබීමට පෙර කානුව යථා තත්ත්වයට පත් කරන ලෙස නගරවාසීහු බලධාරීන්ට අවධාරණය කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=r1203318</link>
    <topic>අලුත් වාහනයක් ගන්නපෙම්වතියගේ මුදල් රන් භාණ්ඩ ගත් පෙම්වතා අතුරුදන්</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>විවාහ ගිවිස ගැනීමට පෙර මෝටර් රථයක් ගැනීමට අවශ්‍ය බව පවසා පෙම්වතියගේ සියලු කන කර අභරණ සහ මුදල් රැගෙන අතුරුදන් වූ පෙම්වතකු පිළිබඳ කථා පුවතක් දැදිගම පොලිසියෙන් වාර්තා වේ.මහපල්ලේගම පදිංචි ඇය මැද පෙරදිග ගොස් හරිහම්බ කරගත් මුදලින් හොඳ ගෘහ ජීවිතයක් ගත කිරීමට අනාගත සිහින මැවුවා ය.පුවත්පතක පළවූ මංගල යෝජනාවකට අනුව ඇයට කුරුණෑගල ප්‍රදේශයේ ව්‍යාපාරිකයකු හමු වී ඇත.මේ අනුව දෙදෙනා හමුවී කාලයක් ඇසුරක් ද පවත්වා ඇත. විනෝද චාරිකා ද ගොස් ඇත. ඔහු ව්‍යාපාරිකයකු බව කියමින් නිවෙසක් සහ ඉඩම් ද ඇති බව පවසා තිබේ.පෙම්වතිය ඇයට ඉක්මනින් විවාහ වීමට අවශ්‍ය බව පැවසූ විට. විවාහ ගිවිස ගැනීමට දිනයක් ද යොදාගෙන තිබේ. දිනක් හදිසියේ පෙම්වතා පෙම්වතියගේ නිවෙසට පැමිණ මගේ පරණ වාහනයක් තියනවා ඒක විකුණලා කාර් එකක් අරගෙන විවාහ දිනයට ඒක අරගෙන එන්නම් කියා ඇත.කාර් එක ගැනීමට තව ලක්‍ෂ දෙක හමාරක් අවශ්‍ය බව ද ඔහු පැවසූ විට ඒ වචන විශ්වාස කරමින් ඇය ළඟ තිබූ රුපියල් අනූ දහසක මුදලක් සහ එක්ලක්‍ෂ පනස් දහසක් වටිනා රන් ආභරණ ද ඔහුට දී ‘අලුත් කාර් එකක්’ අරගෙන එන්න කියා පැවසී යයි වාර්තාවේ.විවාහ ගිවිස ගැනීමට අවශ්‍ය බඩු සහ කෑම් බීම් වර්ග ණය වී අරගෙන නියමිත දිනයේ සියලු අගහිඟ කම් සපුරා ගෙන උත්සවය පැවැත්වීමට කටයුතු සූදානම් කෙරිණි.එදින උදෑසන මනාලිය හැඩගැන්වී මනාළයා අලුත් මෝටර් රථයෙන් පැමිණෙන තුරු මග බලාගෙන සිටියා ය. දහවල් වනතෙක්ම මනාලයා නොපැමිණි නිසා ඔහුගේ ජංගම දුරකථනයට ඇමතුමක් ගත්තා ය.එයද විසන්ධි කර ඇත. මේ අනුව දින දෙක තුනක් ඇමතුම් ගන්නට උත්සාහ කළත් නොහැකි විය.පසුව වංචාකාරයෙකුට තමා හසුවූ බව පවසා ඇය දැදිගම පොලිසියට ගොස් පැමිණිල්ලක් ද ඉදිරිපත් කළාය.මේ අනුව හොර පෙම්වතා අත්අඩංගුවට ගැනීමට දැදිගම පොලිසිය පරික්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=s1203311</link>
    <topic>ක්‍රීඩාවේ රැඳී සිටින්නේ තනතුරුවලට වඩාක්‍රීඩාවට ඇති අසීමිත ආදරය නිසායි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සම්මේලනයේ සභාපති තනතුරට තරග කිරීම සඳහා අවස්ථාවක් නොලැබුණත් මලල ක්‍රීඩාවේ දියුණුව වෙනුවෙන් ඉදිරියේ දීත් කැපවී කටයුතු කරන බව ශ්‍රී ලංකා මලල ක්‍රීඩා සංගමයේ හිටපු සභාපති මේජර් ජෙනරාල් පාලිත ප්‍රනාන්දු මහතා පැවැසීය.මලල ක්‍රීඩා සංගමයේ නිලකාලය අහෝසිවීමත් සමග කොළඹදී පැවැති මාධ්‍ය සාකච්ජාවකදී ප්‍රනාන්දු මහතා පැවැසුවේ මලල ක්‍රීඩාවේ දිගින් දිගටම රැඳෙන්නේ ක්‍රීඩාවට ඇති අසීමිත ආදරය වෙනුවෙන් බවත්, නිලතල හා ලාබ අපේක්ෂාවෙන් තොරව බවත්ය.වසර කීපයක් තිස්සේ ශ්‍රී ලංකා මලල ක්‍රීඩා සංගමය ක්‍රීඩාවේ දියුණුවට අතිවිශාල වැඩ කොටසක් ඉටුකර ඇති බව පැවැසූ ප්‍රනාන්දු මහතා එහි ප්‍රතිඵල ඉදිරි කාලයේදී දැකගත හැකිබව සඳහන් කළේය.මලල ක්‍රීඩා ක්ෂේත්‍රයේ ප්‍රමුඛ පෙළේ ක්‍රීඩක ක්‍රීඩිකාවන් ගතවූ අවුරුදු කීපයේදී ජාත්‍යන්තර පුහුණු කඳවුරුවලට යොමුකළ බවත්, මෙරට පුහුණු කඳවුරු 25ක් පමණ පැවැත්වූ බවත්, පුහුණුකරුවන් හා තාක්ෂණ නිලධාරීන්ට වෙන වෙනම වැඩ සටහන් එක් කළ බවත් ඒ මහතා පෙන්වා දුන්නේය.මේවායේ ප්‍රතිඵල තවත් වසර කීපයකදී ශ්‍රී ලංකාවට හිමිවීම තුලින් තනතුරු නොලැබුණත් අසීමිත සතුටක් ලැබිය හැකි බව ද ඒ මහතා පැවැසීය.මේ වසරේ කොළඹ දී පැවත්වීමට නියමිත ආසියානු කණිෂ්ට මලල ක්‍රීඩා සූරතාවලිය ජාත්‍යන්තර මලල ක්‍රීඩා සම්මේලනය සමඟ සාකච්ජා කොට ලබාගැනීම මෙරට ක්‍රීඩාවේ සංධිස්ථානයක් බව ද අවධාරණය කළේය.මලල ක්‍රීඩා ඉතිහාසයේ මුල්වරට ලෝක මලල ක්‍රීඩා ශ්‍රේණිගත කිරීම් අතරට ශ්‍රී ලංකාවේ ක්‍රීඩක ක්‍රීඩිකාවන් 8 දෙනෙක් සුදුසුකම් ලැබීම විශාල ජයග්‍රහණයකි. එමෙන්ම දැනටමත් ලෝක මලල ක්‍රීඩා තරගාවලියට දෙදෙනකු සුදුසුකම් ලැබීම ද, ලංඩන් ඔලිම්පික් උළෙලට තවත් අවම වශයෙන් 5 දෙනකු පමණ සුදුසුකම් ලබනු ඇතැයි ද ඒ මහතා පැවැසීය.මේ අවස්ථාවට ක්‍රීඩා අමාත්‍යවරයා විසින් පත්කරන ලද මලල ක්‍රීඩා අතුරු කමිටුවේ සභාපති බ්‍රිගේඩියර් ප්‍රියන්ත සමරතුංග මහතා ද, මලල ක්‍රීඩා සංගමයේ හිටපු පරිපාලකයින් රැසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=s1203312</link>
    <topic>කෝල්ට්ස් - එන්.සී.සී. බී.ආර්.සී - පානදුරඅවසන් පූර්ව වටයට</topic>
    <author>ෆවුස් මොහොමඩ්</author>
    <content>සී.එස්.එන්. අන්තර් සමාජ විස්සයි 20 ක්‍රිකට් තරගාවලියේ අවසන් පූර්ව වටයට පිවිසීමට කෝල්ට්ස්, එන්.සී.සී., බී.ආර්.සී. සහ පානදුර ක්‍රීඩා සමාජය සමත්විය.ඒ අනුව හෙට (1) එස්.එස්.සී. ක්‍රීඩාපිටියේදී කෝල්ට්ස් - එන්.සී.සී. අතර පළමු අවසන් පූර්ව තරගයත් ඒ පිටියේදීම බී.ආර්.සී. පානදුර කණ්ඩායම් අතර දෙවැනි අවසන් පූර්ව තරගයත් පැවැත්වේ.අවසන් මහා තරගය අනිද්දා (2) එස්.එස්.සී. පිටියේදීම පැවැත්වෙන අතර තුªන් වැනි ස්ථානය සඳහා වන තරගයද ඒ පිටියේදීම අනිද්දා පැවැත්වෙනු ඇත.ඊයේ (30) පැවැති තරගවලදී ගුවන් හමුදාවට එරෙහිව ලකුණු 49 ක ජයක් වාර්තා කිරීමට බදුරඑලිය පිල සමත් වූ අතර වරාය අධිකාරියට එරෙහිව කඩුලු 8 ක ජයක් ලබා ගැනීමට බී.ආර්.සී. පිල සමත්විය.නාවික හමුදාවට එරෙහිව කඩුලු 8 ක ජයක් වාර්තා කිරීමට කුරුණෑගල යොවුන් පිල සමත් වූ අතර රාගම ක්‍රිකට් පිලට එරෙහිව ලකුණු 38 ක ජයක් ලබා ගැනීමට පානදුර පිල සමත්විය. හලාවත මේරියන්ස් පිල හා යුද හමුදාව අතර පැවැති තරගයෙන් ලකුණු 23 ක ජයක් හලාවත මේරියන්ස් පිලට හිමිවිය. සී.සී.සී. පිලට එරෙහිව කඩුලු 4 ක ජයක් ලබා ගැනීමට කෝල්ට්ස් පිල සමත්විය.සරසන්ස් පිලට එරෙහිව ලකුණු 43 ක ජයක් ලබා ගැනීමට එන්.සී.සී. පිල සමත් වූ අතර පොලිස් කණ්ඩායම සමඟ පැවැති තරගයෙන් කඩුලු 10 ක ජයක් වාර්තා කිරීමට එස්.එස්.සී. පිල සමත්විය.එන්.සී,සී. , බදුරඑළිය, ද්‍රවිඩ සංගම්, සරසනස් සහ ගුවන් හමුදාව ඒ කාණ්ඩයද, පානදුර , රාගම, බ්ලුම්ෆීල්ඩ්, හලාවත සහ යුද හමුදාව බී කාණ්ඩයද, බී.ආර්.සී., එස්.එස්.සී, මුවර්ස්, වරාය අධිකාරිය සහ පොලිසිය සී කාණ්ඩයද කෝල්ට්ස්, සී.සී.සී, ලන්කන් , කුරුණෑගල යොවුන් සහ නාවික හමුදාව ඩී කාණ්ඩයද නියෝජනය කරමින් මේ තරගාවලියට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=s1203313</link>
    <topic>ඉවසිලිවන්තව ක්‍රීඩා කිරීමෙන් අපට ජය හිමි වුණා</topic>
    <author>වර්නන් ගුණසේකර ගාල්ලේ සිට</author>
    <content>එංගලන්ත ටෙස්ට් ක්‍රිකට් කණ්ඩායම සතුව ලොව හොඳම පිතිකරු පෙලක් තිබෙන බව තමා දැන සිටි බවත් ඒ නිසා ඉවසිලිවන්තව ක්‍රීඩා කිරීමට අපට සිදුවූ බවත් ජයග්‍රාහී ශ්‍රී ලංකා නායක මහේල ජයවර්ධන පෙරේදා තරගයෙන් පසුව පැවසීය. සංචාරක එංගලන්ත කණ්ඩායම සමග ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැති පළමු ටෙස්ට් තරගය ලකුණු 75කින් ජය ගැනීමට මහේල ජයවර්ධනගේ කණ්ඩායම සමත් විය.මේ ජයග්‍රහණයත් සමග දෙපිල අතර පැවැත්වෙන ද්විත්ව ටෙස්ට් තරගමාලාවේ 1 – 0ක් ලෙසින් ශ්‍රී ලංකාව පෙරමුණට පිවිසියේය.“එංගලන්තයට හොඳ පිතිකරු පෙලක් ඉන්නවා. ඔවුන් සාර්ථක කඩුලු සබඳතා ඇති කර ගනියි කියලා අපි දැන සිටියා. ජොනතන් ට්‍රොට්ගෙන් ප්‍රදර්ශනය වූයේ ඉවසිලිමත් ඉනිමක්. ඒ නිසා ඉවසිල්ලෙන් ක්‍රීඩා කරන්න අපට සිදුවුණා” ජයවර්ධන කීවේය.එංගලන්ත අංක 3 පිතිකරු ජොනතන් ට්‍රොට් පැය පහ හමාරකට වැඩි කාලයක් කඩුල්ලේ රැඳී සිට ලකුණු 112ක් වාර්තා කළේය. ට්‍රොට් හා කෙවීන් පීටර්සන් අතර 3 වැනි කඩුල්ල වෙනුවෙන් ලකුණු 70කද, ට්‍රොට් හා මැට් ප්‍රයර් අතර ලකුණු 81කද කඩුලු සබඳතා ගාලු තරගයේදී ගොඩනැගිනි.“මට ඉන්න වඩාත්ම පළපුරුදු පන්දු යවන්නා රංගන හේරත්. ඔහු හොඳ ඉවසිල්ලකින් ක්‍රීඩා කළා.හේරත්ට මීට වඩා හොඳ සහායක් අවශ්‍යයි. ඒ සඳහා පන්දු යැවීමේ බළඇණියක් සැදිය යුතුයි” ජයවර්ධන ප්‍රකාශ කළේය. රංගන හේරත් සමස්ත තරගයේදී කඩුලු 12ක් ලබා ගැනීමට සමත් විය.ලොව අංක 1 කණ්ඩායම පරාජය කිරීම පිළිබඳව තමා සතුටු වන බවත් එය සාර්ථක ආරම්භයක් බවත් කී ශ්‍රී ලංකා නායකයා මේ දස්කම් තවත් වැඩි දියුණු කර දිගටම පවත්වා ගෙන යාමට උත්සාහ කළ යුතු බවද කීය.“අපේ තරුණ ක්‍රීඩකයන් දියුණු විය යුතුයි. අපට හදා ගත යුතු තැන් තියෙනවා. පීඩනයක් එන වෙලාවලදී අපි එච්චර හොඳට ඒකට මුහුණ දෙන්නේ නැහැ.” කණ්ඩායමේ සියළුම ක්‍රීඩකයන්ගෙන් තමාට සහාය ලැබුනු බවත් ඔවුන්, ඔවුන්ගේ වගකීම ඉටු කළ බවත් ජයවර්ධන කියා සිටියේය.දෙපිල අතර දෙවැනි හා අවසාන ටෙස්ට් තරගය අප්‍රේල් 3 වැනිදා කොළඹ පී. සරා ක්‍රීඩාංගණයේදී ආරම්භ වේ.“මම එහෙ ගොඩ කාලෙකින් ක්‍රීඩා කළේ නැහැ. එහෙදිත් ගාල්ලේ වගේම තණතීරුවක් ලැබේවි කියලා හිතනවා. ඒ තණතීරුවේත් හතරවැනි පස්වැනි දිනවල පන්දුව දඟ කැවෙන්න ඉඩ තියෙනවා” මහේල ජයවර්ධන වැඩි දුරටත් සඳහන් කළේය.තරගයේ වීරයා රංගන හේරත් අදහස් දක්වමින්: “ එක දිගට පන්දු යැවීමේ පළපුරුද්දක් මට තියෙනවා. ක්‍රීඩා සමාජවලට ක්‍රීඩා කිරීමේදී මම එක දිගට පන්දු යවනවා” යැයි කියා සිටියේය. ඔහු තරගයේ දෙවැනි ඉනිමේදී ඕවර 38ක් යැවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=s1203314</link>
    <topic>එංගලන්තයේවැඩිම ගෝල් ලාභියානෙදර්ලන්තයෙන්</topic>
    <author/>
    <content>එංගලන්ත ප්‍රිමියර් ලීග් පාපන්දු තරගාවලියේ වැඩිම ගෝල් ලාභියා ලෙස ඉදිරියෙන් සිටීමට නෙදර්ලන්තයේ රොබින් වැන් පර්සි සමත්ව සිටී.ඔහු මෙතෙක් සහභාගී වූ තරග 30කදී ගෝල් 26 ක් ලබා ඇත.ආසනල් ක්‍රීඩා සමාජය නියෝජනය කරන 28 හැවිරිදි වැන් පර්සි ආසනල් ක්‍රීඩා සමාජයේ ඉදිරිපෙළ ප්‍රහාරකයෙකු ලෙස ක්‍රීඩා කරයි.ඔහුට පසුපසින් වැඩිම ගෝල්ලාභියා වන්නේ මැන්චෙස්ටර් යුනයිටඩ් පිලේ වේන් රොනීය. ඔහු මෙවර එංගලන්ත පි‍්‍රමියර් ලීග් තරගාවලියේ තරග 30කදී ගෝල් 21ක් ලබා සිටී.නෙදර්ලන්ත ජාතික පාපන්දු පිලට වසර 2005 සිට ක්‍රීඩා කරන රොබින් වැන් පර්සි එරට ජනප්‍රියතම පාපන්දු තරුවකි.ආසනල් ක්‍රීඩා සමාජයට ඔහු එක්වූයේ වසර 2004 දීය.එංගලන්ත පි‍්‍රමියර් ලීග් පාපන්දු තරගාවලියේ කැපී පෙනෙන දස්කම් දක්වන මේ සුපිරි යොවුන් පාපන්දු තරුව වැඩි මිලකට මිලදී ගැනීමට ක්‍රීඩා සමාජ කිහිපයක්ම ඉදිරිපත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=s1203315</link>
    <topic>මැංගුස් හටන එක් දින තරගය හෙට</topic>
    <author/>
    <content>තිස්ස මධ්‍ය මහා විද්‍යාලය හා කළුතර විද්‍යාලය අතර මැංගුස් හටන මහා ක්‍රිකට් තරගයට සමගාමීව පවත්වන එක් දින සීමිත පන්දු වාර තරගය සිවු වන වරට මෙවරත් අප්‍රේල් 1 දා කළුතර මහජන ක්‍රීඩාංගණයේදී පැවැත්වේ.සිවුවන වසරේ තුන් ඉරියව් ක්‍රීඩකයකු වන සුපුන් දිල්ෂාන් යටතේ තිස්ස මධ්‍ය මහා විද්‍යාල කණ්ඩායම පිටියට පිවිසෙන අතර කළුතර විද්‍යාල කණ්ඩායම දර්ශන මනතුංග යටතේ පිටියට පිවිසෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=s1203316</link>
    <topic>වෙළෙඳ සේවා බැඩ්මින්ටන් තරගාවලියේප්‍රභාත්-ලක්ෂිමා සූරතා දිනති</topic>
    <author>ෆවුස් මොහොමඩ්</author>
    <content>කුෂාන් මධුරංග (එන්.ටී.බී.) ලකුණු 21 – 12 ක් සහ 21 – 10 ක් ලෙස පරාජයට පත් කළ ප්‍රභාෂ් ඉන්ද්‍රජිත් (එන්.ඩී.බී.) ඒ.වී.අයි. 29 වැනි ආධුනික බැඩ්මින්ටන් තරගාවලියේ පිරිමි ඒකල සූරතාව දිනාගැනීමට සමත්විය.කාන්තා ඒකල සූරතාව හිමිවූයේ ලකුණු 21 - 11 ක් සහ 21 - 12 ක් ලෙස රුවන්ති විද්‍යානි (ෆ්‍රැන්සිස්කු) පරාජය කළ ලක්ෂිමා පීරිස්ට ය. (එන්.ඩී.බී.) නඳුන් හෙට්ටිආරච්චි සහ ප්‍රභාෂ් ඉන්ද්‍රජිත් (එන්.ඩී.බී.) ලකුණු 23 – 25 ක්, 21 –12 ක් සහ 21 – 11 ක් ලෙස සුභාෂ් පෙරේරා සහ සම්පත් කොඩිතුවක්කු (ඩී.එස්.අයි.) පරාජය කරමින් පිරිමි යුගල සූරතාව දිනාගත් අතර කාන්තා යුගල සූරතාව දිනාගනු ලැබුවේ ලකුණු 21 – 15 ක් සහ 21 – 11 ක් ලෙස දමිත්‍රි කුඩහේවගේ (රත්සිල්) සහ ඩබ්. කේ. රුවන්ති (ෆ්‍රැන්සිස්කු) පරාජය කළ ලක්ෂිමා පීරිස් සහ මහේෂා චන්ද්‍රසේන (එන්.ටී.බී.) විසිනි.තුෂාන් මධුරංග සහ ලක්ෂිමා පීරිස් (එන්.ටී.බී.) ලකුණු 21 – 17 ක්, 18 – 21 ක් සහ 21 – 17 ක් ලෙස ළහිරු කොඩිතුවක්කු සහ මහේෂා චන්ද්‍රසේන (එන්.ටී.බී.) පරාජය කරමින් මිශ්‍ර යුගල සූරතාව අත්කර ගත්තේය.අවුරුදු 40 න් ඉහළ ප්‍රවීණයන්ගේ සූරතාව දිනාගනු ලැබුවේ ලකුණු 19 – 21 ක්, 21 – 19 ක් සහ 21-14 ක් ලෙස ඉචිරෝ අලාන්සු ඩූල් (අයි.බී.එම්.) පරාජයට පත්කළ සංක ඉලේපෙරුම (එච්.එන්.බී.) විසිනි. එහි යුගල සූරතාව ලකුණු 21-13 ක්, 19 – 21 ක් සහ 21 – 19 ක් වශයෙන් ඇන්ඩෲ ගුණරත්න සහ මහේන්ද්‍ර අමරසිංහ (ජේ.කේ.එම්) පරාජයට පත්කළ නවීන් වීරසේන (ෆින්ලේ) සහ සංක ඉලේපෙරුම (එච්.එන්.බී.) දිනාගත්හ. පීටර් නෙවිල් (ඒෂියා කැපිටල්) ලකුණු 21 - 14 ක් සහ 21 – 16 ක් ලෙස පරදවමින් අවුරුදු 50 න් ඉහළ ‘මාස්ටර්ස්’ සූරතාව අත්කරගැනීමට හිරාන් පෙරේරා (එස්තිමෝ) සමත් වූ අතර අවුරුදු 35 න් ඉහළ කාන්තා ප්‍රවීණයන්ගේ සූරතාව ලකුණු 21 – 19 ක් සහ 21 – 15 ක් ලෙස ඩී. මිරාල් (එයාර්පෝට් එවියේෂන්) පරාජය කළ චාන්දනී ද සිල්වා (ජේ.කේ.එච්.) දිනා ගත්තාය.වෙළෙඳ සේවා බැඩ්මින්ඩන් සංගමය විසින් සංවිධානය කරනු ලැබූ මේ තරගාවලිය ඩී.එස්.අයි. ආයතනයේ අනුග්‍රහයෙන් පසුගියදා ගල්කිස්ස සා. තෝමස් විද්‍යලයීය ගෘහස්ත ක්‍රීඩාංගණයේදි පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=f1203311</link>
    <topic>රට පාවාදුන් අය ඉතිහාසෙත් හිටියා</topic>
    <author>සටහන මහින්ද අලුත්ගෙදර</author>
    <content>‍ලෝක ආර්ථිකය දරුණු ලෙස කඩා වැටෙන අවධියකද ශ්‍රී ලංකාවේ ආර්ථික වර්ධනය ස්ථාවර මට්ටමකින් පවත්වා ගනිමින් එය රටට මෙන්ම රටේ ජනතාවටද හිතකර ආකාරයෙන් පවත්වාගෙන යාමට රජය අනුගමනය කළ ක්‍රියාපිළිවෙත මෙන්ම “දිවි නැඟුම” ආර්ථික සංවර්ධන වැඩසටහන හරහා බලාපොරොත්තුවන වැඩපිළිවෙළද ඊට අමතරව රජයේ ඉලක්කය ආදිය සම්බන්ධයෙන්ද ආර්ථික සංවර්ධන ඇමැති බැසිල් රාජපක්ෂ මහතා සමඟ කළ සාකච්ඡාවකි.* පසුගිය කාලයේ එළවළු මිල ගණන් ඉහළ මට්ටමක පැවතිය ද මේ වනවිට ඒවායේ මිල ගණන් අවම මට්ටමක ට පැමිණ තිබෙනවා. වෙළෙඳ පොළේ ඇතිවී තිබෙන වෙනස වෙළඳපොළ හැසිරීම විසින් නිරායාසයෙන් සිදුවුවක්ද ? එසේත් නැත්තම් රජය ගෙන ගිය කිසියම් අරමුණු සහගත වැඩපිළිවෙලක් නිසා මේ වෙනස ඇතිවී තිබෙනවාද ?ජනාධිපති මහින්ද රාජපක්ෂ මහතා මේ රටේ බලයට පත්වූ වෙලාවේ සිට අවබෝධ කරගත් ප්‍රධාන කාරණා දෙකක් තිබෙනවා. යම්කිසි කාර්යයක් ජනතාවත් රජයත් රාජ්‍ය සේවයත් යන මේ පාර්ශව තුනම එකතු වෙලා එක මතයක ඉඳල යම්කිසි දැඩි අධිෂ්ඨානයකින් යුක්තව යම් ව්‍යාපාරයක් ආරම්භ කළොත් එය ඉතාම සාර්ථක වෙනවා කියන එක.මං හිතන්නෙ එය වැඩියෙන්ම අපි අත් දැක්කෙ මේ රටට ගෞරවනීය සාමයක් උදා කරන්න කටයුතු කරන වෙලාවේ. ඒ වෙලාවෙ රාජ්‍ය නායකයා හැටියට ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරුන් වගේම ත්‍රිවිධ හමුදාව රණවිරුවෝ, මේ සියළු දෙනා එකතුවෙලා හැමෝම එක හඬකින් ඒ ජාතික කාර්යය ඉෂ්ඨ කරන්න ක්‍රියා කළා.අපි නිදහස ලැබුණ දවසේ සිට දිනපතාම අපේ ප්‍රධාන ආහාර වර්ගවල මිල සීග්‍රයෙන් ඉහළ ගියා. ඒකට විවිධ හේතු තිබුණා.ඒකට විසඳුමක් හැටියට එතුමා හඳුනාගත් කාර්යභාරයන් කිහිපයක් තිබෙනවා. මේ රටේ ජනතාව සහභාගී කරගෙන ජාතික ව්‍යාපාරයක් ආරම්භ කළා. ඒකට රාජ්‍ය සේවය හා යන්ත්‍රෝපකරණ යොදා ගත්තා.* මෙසේ එළවළු මිල අඩුවීම නිසා නිෂ්පාදකයින්ට අවාසියක් ඇති නොවන පරිදි පවත්වා ගෙන යාමට ආණ්ඩුව යම් වැඩපිළිවෙලක් අනුගමනය කර තිබෙනව‍ාද ?අපි අපේ දේවල් අත ඇරලා අඩු මිලට තියෙන දේවල් ගන්න පටන් ගන්නවා. ඒකත් මිල ඉහළයාමට පෙළඹීමක් වුණා. ඉතින් ඒ නිසා අපි මේ වැඩපිළිවෙල දිගටම ගෙනියන්නනම් රජය මේ සඳහා කළයුතු දෙයක් තමයි නිෂ්පාදන වියදම අඩු කිරීමට සහාය දීම. ඒ අනුව අපි පොහොර සහනාධාර, රසායනික පොහොර වෙනුවට කාබනික පොහොර, බීජ, පැළ වැනි දේවල් සපයන්න පියවර ගත්තා. ඒ වගේම පාරිසරික හේතූන් ගෙන් වන විපත් වළක්වා ගන්න හරිතාගාර ලබාදුන්නා. අපි ඒ එක්කම නිෂ්පාදන ප්‍රමාණය වැඩි කළා. ඒ වගේම මේ අයට හොඳ වෙළෙඳ පොළක් හඳලා දෙන්න ඕන.ඉතින් ඒ අය සඳහා අපි විශේෂයෙන් මේවා අපනයනය කිරීමට සහ සංචාරක හෝටල් වගේ ඒවට සපයන්න ක්‍රමානුකූල වැඩ පිළිවෙලක් සකස් කළා. සමහර ඒව සාර්ථක වෙලා තියෙනවා. නමුත් මීට වඩා පුළුල් විඳිහට වැඩපිළිවෙලක් කරන්න ඒ වගේම තව ක්‍රමවේද තියෙනවා. අපි තවමත් විශාල වශයෙන් පිටරටින් ද්‍රව්‍ය ගේනවා. එළවළු නොගෙනාවට එළවලළුවලින් සකස් කරපු ද්‍රව්‍ය ගේනවා. එතකොට ඒව වෙනුවට ආදේශක නිෂ්පාදන හදන්න කටයුතු කරන්න අපි ක්‍රියා කරන්න ඕනෙ. ඒ සඳහා අපි අවශ්‍ය පියවර අරන් තියෙනවා.* වී මිලදී ගැනීම හා එහි ස්ථාවර මිල පිළිබඳ ආණ්ඩුවක් විදියට වර්තමානයේ ක්‍රියාත්මක කර ඇති වැඩ පිළිවෙල කුමක්ද ?වී කියන එක අපි සැලකුවෙ අපේ ප්‍රධානම ආහාරය විදියට. එතකොට මුලින්ම අපි ඒකට තමා මුල් තැන දුන්නෙ. ඒක හින්ද තමයි ජනාධිපතිතුමා බලයට පත් වෙලා පළවෙනි කන්නයෙම රුපියල් 350ට පොහොර වී ගොවියට දුන්නෙ. මොකද ඒක තමයි අපි මුලින්ම ඉලක්ක ක‍ෙළ් ස්වයංපෝශිත වෙන්න ඕනෙ කියලා. එක පැත්තකින් අපේ ප්‍රෞඪත්වය, ස්වෛරීභාවය තහවුරු වෙන එකක් තමයි රටක තමන්ගෙ ප්‍රධාන ආහාරයෙන් ස්වයංපෝෂිත වීම.වැව් අමුණු ඇනිකට් දාල අවශ්‍ය ජලය දෙන්න කටයුතු කළා වාගෙම අනෙක් පැත්තෙන් වී අලෙවි මණ්ඩලය නැවත ඇති කරල වී මිලදී ගැනීම සඳහා ගත්තා.රුපියල් 3500 ට වගේ මිලකට තිබුණ පොහොර 350 ට දුන්නා එතකොට සම්පූර්ණ නිෂ්පාදන වියදම අඩු වෙච්ච ප්‍රමාණය බලන්න. අනෙක් පැත්තෙන් රුපියල් 18 ට ගත්ත වී කිලෝව 14ට 12ට තිබුණු සහතික තිබුණ මිල අපි 28 දක්වා ඉහළට ගෙනාවා. එතකොට සම්පූර්ණයෙන්ම ඉතාම ඉහළ මිලක් දුන්නා.වී වගේම එක් ගමකට එක් වැඩක් වැඩසටහන ග්‍රාමසේවා වසම් 14000 ම ආරම්භ වුණා. එහිදී අපි විශේෂ ප්‍රමුඛතාවක් දුන්නා. ගමේ වී ගබඩා, පොහොර ගබඩා හදන්න. එවිට පුළුවන් ගමේ ගොවි සංවිධානයට වී ටික මිලදීගන්න.* ලෝකයේ ඕනෑම රටක තිබෙන හොඳම රැකවරණය ජනතා කැමැත්ත. මේ ජනතා පරමාධිපත්‍යය නැමති රැකවරණය මේ ආණ්ඩුවට තිබෙනවාද ?ලෝකයේ ප්‍රජාතන්ත්‍රවාදී ජනතා කැමැත්ත වැඩියෙන්ම ලැබිච්ච රටක් හැටියට ශ්‍රී ලංකාව පිළිගන්න පුළුවන්. තුනෙන් දෙකක් තියා සාමාන්‍ය බහුතරයක් ගත්ත රටවල් තිබෙන්නේ බොහෝම සුළු ප්‍රමාණයයි. ජනතාව අපි එක්ක ඉන්න ශක්තිය අපිට ඕනෑම අභියෝගයකට මූණ දෙන්න ලොකු ශක්තියත් ‍වෙලා තිබෙනවා. මට තව අතිරේකව කියන්න ඕනා, ඉස්සෙල්ලා යෝජනාව ගැන බැලුවහම ඇමරිකා එක්සත් ජනපදයම යෝජනාවක් ඉදිරිපත් කරන්නේ රටකට විරුද්ධව රටේ අකමැත්ත ඉදිරිපත් කරන්නේ බොහෝම කලාතුරකින්.ඒවා ප්‍රධාන වශයෙන්ම සිද්ධවෙන්නේ එක එක හේතු නිසා. උදාහරණ වශයෙන් න්‍යෂ්ටික අවි නිෂ්පාදනය කරනවනම්, වෙනත් රසායනික අවි නිෂ්පාදනය කරනවනම් අපේ රටේ ගල් කටස් එකක් ඇරෙන්න වෙන මෙකක්වත් හදන්නේ නෑ.* මානුෂීය මෙහෙයුම තුළ අපි අතිශය අභියෝග රැසක්මත හිටියේ. දෙලක්ෂ අසූ දාහකට සුබ සාධක ගම්මාන හදල දුන්නා. බිම්බෝම්බ ඉවත් කළා. යළි පදිංචි කළා, ජීවන උපාය සංවර්ධනය කරලා උතුරු නැ‍ෙඟනහිර ජනජීවනය යථාවත් කළා. එපමණක්ද නොව එල්.ටී.ටී.ඊ සාමාජිකයින් 11900 ක් පුනරුත්තාපනය කළා ඒ සියළු තත්වයන් නිර්මාණය වුණා. මේ කතාව ලෝකයාට නිවැරදිව අවබෝධ කළාද ? නැතිනම් මේ සියල්ලම ඹවුන් දැන දැන අපිට බලපෑම් කරනවාද ?මේකෙ කොටස් දෙකක් තිබෙනවා. එකක් තමයි බොරුවට බුදියගන්න එක්කෙනා නැගිට්ටවන්න බෑනෙ. සමහරු හොඳට දන්නවා. එක්සත් ජාතීන්ගේ සංවිධානයේ නියොජිතවරිය නිව්යෝර්ක් නුවර ඉදල ආවා. ඒ මහත්මිය බටහිර රටවල්වල තානාපතින් කීපදෙනෙක් මුණ‍ගැහිලා මේ ගැන අහල තිබෙනවා ඇයි ඔයා ඕක ඔයාලගේ රටට කියන්නෙ නැත්තෙ කියලා. එක්කෙනෙක් කිවුවලු මේ කාලය තුළ උතුරේ කරපු වැඩ අසීමිතයි කියලා.තව තානාපති කෙනෙක් කිවුවලු දකු‍ෙණන් චෝදනාවක් එනව විදේශ ආධාර, රජයේ ආධාර නොයෙකුත් ආධාර වර්ග උතුරට වැඩිපුර දෙනවා කියලා.උදාහරණයකට අපි මෙහෙ එක ගමකටනෙ දසලක්ෂය දෙන්නේ. උතුරේ එක් පවුලකට දසලක්ෂයක් පමණ වියදම් කරල තිබෙනවා ඔවුන්ගේ යටිතල පහසුතම් හා ජීවන තත්වය යථාතත්වයට ගෙන ඒමට. සමහර විට දන්න කට්ටිය මේ ගැන වසන් කරනවා. අපි දන්නේ නෑ ඒ ඇයි කියලා. ඒ අයව කොහොමවත් නැගිට්ටවන්න බෑ. කරුණු පහදල දෙන්න බෑ. දැන දැන කරන්නෙ.ඇත්තටම සාමාන්‍යයෙන් මැතිවරණයකට ඉදිරිපත්වෙන අපේක්ෂකයෙක් හෝ පක්ෂයක් විසින් එළිදක්වන ප්‍රකාශයට කියන්නේ මැතිවරණ ප්‍රකාශය කියලා.මහින්ද රාජපක්ෂ මැතිතුමාට සන්ධානයේ අපේක්ෂකත්වය ලැබුණා විතරයි පක්ෂ මූලස්ථානය පාවිච්චි කරන්න ඉඩ දුන්නේ නෑ.ඒ විතරක් නෙවෙයි සන්ධානය නමින් මැතිවරණ ප්‍රකාශයක් නිකුත් කරන්න ඉඩ දුන්නේ නෑ. තහංචි දැම්මා. එවකට හිටපු නායිකාව ඒකට විරුද්ධ වුණා.ඒක නිසා අපිට නමක් හොයන්න සිද්ධ වුණා. අපිට කියන්න බැරිවුණා මේක සන්ධානෙ මැතිවරණයේ ප්‍රකාශනය කියලා. ඒ හින්දා තමයි මහන්ද චින්තනය කියලා ඇතිවුණේ. ඒ අනුව තමයි ඒකෙ තියෙන්නේ මගේ සිතුම, මගේ පැතුම කියන වචන වලින්.මොකද පක්ෂය කියන්න ඒ අයිතිය ලැබු‍ෙණ් නෑ. එදා තමයි මේ තර්ජනය ඇතිවු‍ෙණ්. මේක මේ එක බලවේගයක්. එදා ඉදල මේ අභියෝගවලට අපි මූණ දීලා රටේ ජනතාවට අවශ්‍ය වූ සාමයත්, සංවර්ධනයත් සමෘද්ධියත් උදාකරල දීමට කටයුතු කරනවිට මේ වගේ තර්ජන ගර්ජන එනවා.අපේ රටෙන් පැනගිය කොටිත් ඒ වගේම මේ රටේ රාජ්‍ය නොවන සංවිධානවල ඇතැම් කොටසුත් ඒ වගේම මේකෙන් හිත්වේදනාවට පත්වෙච්ච ඇතැම් බටහිර රටවලුත් එදා ඉදල කුමන්ත්‍රණය සැලසුම් කළා පටන්ගත්තා.එදා ආයුධවලට වියදම් කරපු මුදල් අද මේ සඳහා යොදාගත්තා. ඔවුන් නොයෙක් විදියේ මාධ්‍යයන් මිලදී ගන්න මොකද ඔවුන්ගේ නැව්ගාන අඩුවෙලා නෑ, ඔවුන්ගේ ආදායම අඩුවෙලා නෑ. හැබැයි ඔවුන්ගේ වියදම නතරවෙලා. ආයුධ ගන්න අනෙකුත් වියදම් නෑ.ඒ ඔක්කෝම මේකට යොදන්න පටන්ගත්තා. ඒක කුමන්ත්‍රණ රාශියක් එක පිට එක එනවා. එදා අපි වෙනුවෙන් කතා කරපු ඇතැම් අයත් ඇත්තටම නිහඬ වුණා. ඒ වගේම අපි වෙනුවෙන් හිටපු මාධ්‍යත් නිදහස් වුණා.* මේ විජාතික අභියෝග හමුවේ මෙරට ජාතික දේශපාලන මතවාද පිළිබඳ අදහස කුමක්ද?ජනාධිපති මහින්ද රාජපක්ෂ මහතා විවධ අවස්ථාවලදී විවධ ක්‍රමවේදයන් පාවිච්චි කළා. උත්සාහ කළා. නමුත් අවාසනාවකට විපක්ෂය මේ විතරක් නෙවෙයි සාමය ඇතිකරන්න මානුෂික මෙහෙයුම කරන වෙලාවෙ ඉදලා අපිට මුළු රටම, වැඩකරන ජනතාව ජනාධිපතිතුමන් හා රණ විරුවන් පිටුපස හිටගද්දි ඔය කියන කොටස් අපිට විවිධ අපහාසාත්මක කතා කියලා ජාත්‍යාන්තරය තුළ අපිට අවාසි වෙන අපේ රණ විරුවන්ගේ මානසිකත්වය බිඳෙන කතා කිව්වා.* මේ විදිහටම ජාත්‍යන්තරය මැදිහත් කරන්න උත්සාහ කළා. මේක අලුත් දෙයක් නෙවෙයි. නමුත් අපිට ජනතාව පක්ෂ බේදයකින් තොරව මේකට සහය දුන්නා.ඒ නිසා ජනතාව මේ රට වෙනුවෙන් ඉන්න එක තමයි අපිට ශක්තිය.ඕනෑම රටක විදේශ ආක්‍රමණ සිදුවීමට හේතුව ඉතිහාසයේ සිටම රට තුළින්ම පාවාදීම් සිදුවීමයි. අපේ රටෙත් හිටියා ඒ කාලෙ ඉදලම රට පාවාදෙන අය.මාධ්‍ය පැත්තෙනුත් සමහර වෙලාවල්වලට මේවා පෙන්නන්නෙ නෑ. ඇත්ත හරියට අවබෝධ කරන්නේ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=f1203312</link>
    <topic>මනමෙ - සිංහබාහු නෙළුම් පොකුණෙහි විකසිත වෙයි</topic>
    <author>සංවාදය චන්දන ජයවීර ඡායාරූප රුක්මල් ගමගේ</author>
    <content>* සිංහල වේදිකානාට්‍ය කලාවේ අද්විතීය නිර්මාණය වූ “සිංහබාහු” නාට්‍යයට වසර 50ක් ගතවීම සැමරීමට “සරච්චන්ද්‍ර පවුල” මූලික නොවූයේ ඇයි ?නාට්‍යයක අනුස්මරණීය අවස්ථාවක් සැමරීමේ හොඳම ක්‍රමය ඒ නාට්‍ය ප්‍රදර්ශනය කිරීමයි. ඒ අනුව නිශ්චිතවම නාට්‍යය ප්‍රදර්ශනය කර වසර 50ක් ගතවන දිනයේ හෝමාගම පිහිටි පාලි හා බෞද්ධ විශ්වවිද්‍යාලයේ නාට්‍ය වේදිකා ගත කර එම සැමරුම සිදු කළා.පසු අවස්ථාවක පේරාදෙණිය විශ්වවිද්‍යාලයේ නාට්‍යය ප්‍රදර්ශනය කිරීමෙන්ද සැමරුවා. අපි කිසි දවසක සරච්චන්ද්‍ර පවුලේ මූලිකත්වයෙන් නාට්‍ය සැමරුම සිදු කරන්නේ නැහැ. සරච්චන්ද්‍ර නාට්‍ය මගේ පුද්ගලික දෙයක් නෙවෙයි.ඒවා ජාතික වස්තුවක්. ඒ නිසා සරච්චන්ද්‍රයන් වෙනුවෙන් ගෞරව බුහුමාන දැක්වීම ජාතික කර්තව්‍යයක්. පේරාදෙණිය විශ්වවිද්‍යාලයේ මූලික්තවයෙන් හා භික්ෂූන් වහන්සේලාගේ මූලිකත්වයෙන් සිදුවූයේ එම කටයුත්තයි.මෑතකදී ඉදි කළ නෙළුම් පොකුණ රඟහලේදී “සිංහබාහු” නාට්‍යය හා “මනමේ” නාට්‍යය ප්‍රදර්ශනය කර සරච්චන්ද්‍රයන් හට එම ගෞරවය ලබා දෙනවා. මෙවැනි කටයුතු සංවිධානය වීම සරච්චන්ද්‍ර පවුල හැටියට අපි අගය කරනවා. නාට්‍යයේ අගය දන්නා වෙනත් පිරිස් එවැනි කටයුතු සඳහා මූලිකවීම සරච්චන්ද්‍රයන්ට කළ හැකි ලොකුම ගෞරවයයි.* නෙළුම් පොකුණ රඟහලේ “සිංහබාහු” හා “මනමේ” අද්විතීය නාට්‍යය දෙක ප්‍රදර්ශනය කිරීමට අවස්ථාව ලැබීම ගැන ඔබේ අදහස කුමක්ද?අධ්‍යක්ෂවරයකුට නෙළුම් පොකුණ වැනි සියලුම පහසුකම් සහිත රඟහලක නාට්‍යයක් ප්‍රදර්ශනය කිරීමට ලැබීම භාග්‍යයක්. සරච්චන්ද්‍රයන් වෙනුවෙන් මට එම අවස්ථාව ලැබී තිබෙනවා.අපිට පුහුණුවීම් සඳහාත් මෙම නාට්‍ය ශාලාව ලැබුණා. අවුරුදු පනහ සම්පූර්ණ කළ මේ නාට්‍ය දෙක තවමත් පුහුණුවීම් කරන්නේ ගෙදර ගරාජ් එකේ. අපිට කවදාවත් මේ වගේ අවස්ථාවක් ලැබිලා නැහැ.ඒකට කරන ගෞරවයක් හැටියට නෙළුම් පොකුණ රඟහලේ කරන නාට්‍ය දර්ශනය සඳහා වෙනස්කම් කිහිපයක් කළා.* මෙම රඟහලේ කටයුතු පාලනය කිරීම සඳහා හමුදාවේ නිලධාරින් යොදා ගැනීම ගැන කලාකාරියක් හැටියට ඔබ එකඟද?මෙම රඟහල ජාතික වස්තුවක්. එය ආරක්ෂා කළ යුතුයි. හමුදාව අතින් ඒ කාර්ය ඉතාමත් හොඳින් ඉටුවෙනවා. අපේ අනෙකුත් රඟහලවල් පාලනය කිරීමත් හමුදාවට භාරදිය යුතු බවයි මගේ මතය.* ඔබ “සිංහබාහු” හා “මනමේ” නාට්‍යයන්හි වෙනස්කම් කර තිබෙනවා. එය මුල් නිර්මාණයට හානියක් නොවේද?නාට්‍ය නව පරම්පරාවට ගැළපෙන විදිහට වෙනස් කළ යුතුයි. ආලෝකකරණය, රංග වින්‍යාසය වැනි දේවල් අවශ්‍ය වෙනස්කම් සිදු කළ යුතුයි. නාට්‍යයේ වෙනස්කම් කරනවාට සමහර අය විරුද්ධයි. මට ඔවුන් ගැන කරන්න දෙයක් නැහැ. මම ඒවා ගැන සලකන්නේ නැහැ. මම මේ වෙනස්කම් ගැන මට හිතවත් උගතුන්ගෙන් අහනවා. දරුවන්ගෙන් අහනවා. මට හිතෙනවට කරන්නේ නැහැ.එදා පෙන්වූ නාට්‍ය ඒ විදිහටම අද පෙන්වන්න බැහැ. මිනිස්සු වෙනස් වෙනවා. ඒකට සාපේක්ෂව නාට්‍යයත් වෙනස් විය යුතුයි.මේ නාට්‍ය නව නිෂ්පාදනයක්. ඒ නිසා වෙනස්කම් සිදුකළ හැකියි. පිය පුතු ස්නේහය මවකට දැනෙන ආකාරයට මම සිංහබාහු නව නිෂ්පාදනයේ දී රංග විධාන වෙනස් කළා. සරච්චන්ද්‍රයන් කියන්න උත්සාහ කළ මූලික අදහස වෙනස්කර නැහැ.* එසේ නම් ධර්මජිත් පුනර්ජීව “සිංහබාහු” ඉංග්‍රීසි නිෂ්පාදනයේදී එවැනි වෙනස්කම් කළ විට ඔබ එයට විරුද්ධ වූයේ ඇයි?ඔහුට නාට්‍යයේ මූලික හරය වැටහුණේ නැහැ. සිංහබාහු නාට්‍යයේ මූලිකවම ගොඩ නැගී ඇත්තේ “මෛත්‍රී ගුණය” ගැනයි. ඔහු මේ නාට්‍ය “කව්බෝයි” වර්ගයේ චිත්‍රපටයක් කරන්න උත්සාහ කළා. මම විරුද්ධ වුණේ එයටයි. මම පමණක් නෙවෙයි “සිංහබාහු” ඉංග්‍රීසියට පරිවර්තනය කළ ලක්ෂ්මි ද සිල්වාත් මේ නිෂ්පාදනය ගැන එකඟ නැහැ.* ඔබ සරච්චන්ද්‍ර නාට්‍ය නැවත නිෂ්පාදනය කරන්නේ කුමන අරමුණක් මතද?මම සරච්චන්ද්‍ර නාට්‍ය නැවත නිෂ්පාදනය කරන්නේ අරමුණු තුනක් මතයි. සරච්චන්ද්‍ර නාට්‍ය පෙන්වීම මඟින් එතුමාගේ නම පවත්වා ගෙන යාම මුල්ම හා ප්‍රධානම අරමුණයි. දෙවැන්න පාසල් සඳහා මේ නාට්‍ය නිර්දේශ කර තිබෙන නිසා ඔවුන් වෙනුවෙන් නාට්‍ය නිෂ්පාදනයක් පෙන්වීමයි. තුන්වෙනි කරුණ, මට ජීවත් වෙන්න අවශ්‍ය මුදල් උපයා ගැනීමයි.උපාසක අම්මා කෙනෙක් වගේ මට බොරු කියන්න අවශ්‍ය නැහැ. මගේ රැකියාව නාට්‍ය පෙන්වීම. මට ජීවත් වෙන්න මුදල් ලැබෙන්නේ නැත්නම් මම නාට්‍ය කරන්නේ නැහැ. අද සල්ලි නැත්නම් කවුරුවත් කිසි දෙයක් කරන්නේ නැහැ. හැම එකටම මුදල් වුවමනායි. මද්දල් කැඩෙනවා. ඇඳුම් අයින් කරන්න වෙනවා. නාට්‍යයෙන් පිටත දර්ශනය වෙනස්. මේ හැම දෙයක්ම දුවන්නේ මුදල් මතයි.* සරච්චන්ද්‍රයන්ගේ නිර්මාණයන්හි ප්‍රකාශන හිමිකම ආරක්ෂා කිරීම සඳහා ඔබට අවස්ථා කිහිපයකදී නීතිමය ක්‍රියාමාර්ග ගැනීමට සිදුවූවා. මෑතක සිට මුද්‍රණය කරන එතුමන්ගේ පොත් සඳහා ඔබ අස්සන් යෙදීම කරනවා. එහි අරමුණ කුමක්ද ?සරච්චන්ද්‍රයන්ගේ “මළගිය ඇත්තෝ” හා “සිංහබාහු” වැනි නිර්මාණ කිහිපයක් මම ප්‍රකාශයට පත් කරනවා. මේවා සමහරක් විෂය නිර්දේශයට නියම කර තිබෙන නිසා වෙනත් අයත් හොරට මුද්‍රණය කරනවා. පිටකොටුවේ සහ වරකාපොළ එවැනි බෙදාහැරීම් මධ්‍යස්ථාන කිහිපයක්ම තිබෙනවා. මේ ගැන අපි අදාළ අංශ දැනුම්වත් කර තිබුණත් ප්‍රමාණවත් විදිහට ඒ ගැන සොයාබැලීමක් සිදුවන්නේ නැහැ.බුද්ධිමය හිමිකම රැක ගන්න මට හැමදාම නඩු කියන්න බැහැ. මේ නිසා මම ආරක්ෂක පියවරක් විදිහට අප විසින් ප්‍රකාශයට පත්කරන සරච්චන්ද්‍ර නිර්මාණ සඳහා අස්සන් යොදනවා. නිර්මාණ හිමිකම රැක ගන්න වෙනත් ක්‍රමයක් නැහැ. වෙනත් කෙනෙකුගේ අත්සනක් ව්‍යාජ ලෙස යෙදීම බරපතළ වරදක්. ඒ නිසා හොරට පොත් ගහන ප්‍රකාශකයෝ පවා අත්සන් යොදන්න හදන්නේ නැහැ.අපිට වටෙන් ගිහිල්ලයි බුද්ධිමය හිමිකම රැකගන්න සිදුව තිබෙන්නේ. මේක අවාසනාවන්ත තත්ත්වයක්.මම මේ ගැන පුවත්පත් දැන්වීම් මඟින් හා පාසල්වලට ලිඛිත දන්වා තිබෙනවා. ඒ වගේම පොත්වලත් දක්වා තිබෙනවා. බොහෝවිට මේක වෙන්නේ සිල්ලර වෙළෙදාමේදී නෙවෙයි. තොග වෙළෙඳාමේදියි.* “මනමේ” නාට්‍ය පිටපත ව්‍යාජ ලෙස මුද්‍රණය කිරීම ගැන ඔබ වරක් උපුල් ශාන්ත සන්නස්ගල සමඟ නඩු කිව්වා. දැන් ඔබ දෙපළ හොඳ මිත්‍රයන්. ඊට හේතුව කුමක්ද?“මනමේ” නාට්‍ය උසස් පෙළ සිංහල විෂයට නියම කර තිබුණ නිසා ගුරුවරු 60 – 70ක් පමණ මේ පොත විවිධ ක්‍රමවලින් නැවත නිෂ්පාදනය කර සිය සිසුන් අතර බෙදාහැර තිබුණා. මේ සියලු දෙනාටම විරුද්ධව මට අධිකරණ ක්‍රියාමාර්ගයකට යන්න හැකියාවක් තිබුණේ නැහැ. අනිත් අතට ඔවුන්ගෙන් වන්දියක් ගෙවීමට හැකියාව තිබුණේ සන්නස්ගලට පමණයි. ඔහුට විරුද්ධව නඩු දැම්මේ ඒ නිසයි. ඒ නඩුව විසැඳී අවසන්.බුද්ධිමත් මිනිසුන් හැටියට අපි හැමදාම ප්‍රශ්න තියාගෙන සිටිය යුතු නැහැ. එය අප දෙදෙනාම දන්නවා. මෑතකදී ඔහු මම නිෂ්පාදනය කළ “රත්නාවලී” නාට්‍යය ඔහුගේ සිසුන් සඳහාත් පෙන්වූවා.ඒ විතරක් නෙවෙයි “සිංහබාහු” නාට්‍යයේ නව නිෂ්පාදනය සඳහා ඇඳුම් ආයිත්තම් සකස් කිරීමට සන්නස්ගල අප නාට්‍ය කණ්ඩායමට ලක්ෂ පහක් පරිත්‍යාග කළා. මගේ ජීවිතයේ කිසිම දවසක අපේ නාට්‍ය කණ්ඩායමට කවුරුවත් එහෙම මුදල් පරිත්‍යාග කරලා නැහැ.* ආර්ථික අරමුණු වෙනුවෙන් එකම නාට්‍ය නළු නිළි කණ්ඩායම් කිහිපයක් යොදාගෙන එකම දිනයක ස්ථාන කිහිපයක ප්‍රදර්ශනය කරන බවට සමහරු නඟන චෝදනාව ඔබ පිළිගන්නවාද?අද වනතෙක් ජීවිතයේ කිසිම දවසක එක නාට්‍යයක් එකම දිනක ස්ථාන කිහිපයක පෙන්වා නැහැ. එක නාට්‍යයක එක චරිතයක් කරන නළු නිළියන් කිහිප දෙනෙක් සිටිනවා. උදාහරණයක් හැටියට “සිංහබාහු” නාට්‍යයේ “සිංහයා” චරිතය තුන්දෙනෙක් නිරූපණය කරනවා. එහෙම වුණත් එක දවසක අපි පෙන්වන්නේ එක කණ්ඩායමක් රඟපාන “සිංහබාහු” නාට්‍යයක් පමණයි.සරච්චන්ද්‍රගේ නාට්‍ය කිහිපයක් එක දවසක ස්ථාන කිහිපයක පෙන්වනවා. නමුත් එකම නාට්‍ය නෙවෙයි. අද කොළඹ සිංහබාහු පෙන්වන විට තවත් තැනක මනමේ පෙන්විය හැකියි. කවදහරි දවසක එකවිට ස්ථාන කිහිපයක “සිංහබාහු” පෙන්වන්න තිබෙනව නම් කොච්චර හොඳද?* සරච්චන්ද්‍රයන්ගේ අමුද්‍රිත පොත් පත් රැසක් තවමත් මුල් පිටපත් ලෙස පවතින බව දැනගන්න ලැබෙනවා. මේ ලේඛන මුද්‍රණය කිරීමට සරච්චන්ද්‍ර භාරය ලෙස ඔබට මූලික විය හැකි නේද ?මුද්‍රණය කර තිබෙන පොත් කිහිපයක් හොරට මුද්‍රණය කරනවා. හොරුන්ට අයිති වෙන්නේ නැතිව මුද්‍රණය නොවී තිබුණත් කමක් නැහැ.* මේ අමුද්‍රිත නිර්මාණ මුද්‍රණය වීමෙන් අනාගත පරපුර වෙත දැනුම සම්ප්‍රේෂණය වීමක් සිදුවෙනවා නේද ?දැනුම යන්නේ කොහොමද? මිනිස්සුන්ට වුවමනාවක් නැහැනේ සරච්චන්ද්‍රයන්ගේ නිර්මාණ අයිතිය රකින්න.* “සිංහබාහු “ හා “මනමේ” නාට්‍ය අඛණ්ඩව ප්‍රදර්ශනය වූයේ ඒවා විෂය නිර්දේශයට නියමව තිබීම නිසාය යන අදහස ඔබ පිළිගන්නවාද?“සිංහබාහු” වසර පනහක් අඛණ්ඩව පෙන්වූවා. “මනමේ” නාට්‍ය වසර පනස් පහක් අඛණ්ඩව පෙන්වූවා. විෂය නිර්දේශයට මෙම නාට්‍ය දෙක ඇතුල්වූයේ ඉතා කෙටි කාලයක් පමණයි. විෂය නිර්දේශයට නාට්‍ය ඇතුල්වීම නිසා අමතර ප්‍රේක්ෂක පිරිසක් නාට්‍යය නැරඹුවා වෙන්න පුළුවන්. නමුත් මේ නාට්‍ය නැරඹූ හැමෝම ඒ නිසා බැලු බව පිළිගන්න බැහැ.දැන් විෂය නිර්දේශයට “මනමේ” නැහැ.නමුත් තවම “මනමේ” පෙන්වන්නේ නැද්ද. දැන් දින දෙන්නේ ලබන වසරට. “හස්තිකාන්ත මන්තරේ” විෂය නිර්දේශයට ඇතුල්කර තිබෙනවා. නමුත් ඒ නාට්‍යයට “මනමේ” වගේ දර්ශන නැහැනේ. මෙහෙම කියන අය පෙන්වන්න උත්සාහ කරන්නේ මේ නාට්‍ය බලෙන් පවත්වාගෙන යනවා කියන අදහසද ?* සරච්චන්ද්‍ර භාරය එතුමාගේ නිර්මාණ ඉදිරියට පවත්වාගෙන යාමට අදහස් කරන්නේ කෙසේද?ලබන ජූනි 03 දින එතුමාගේ ජන්ම දිනය දා පේරාදෙණිය විශ්වවිද්‍යාලයේ පුස්තකාලයේ එක් කොටසක සරච්චන්ද්‍ර කෞතුකාගාරයක් ලෙස විවෘත කරනවා. ඒ සඳහා එතුමා භාවිත කළ උපකරණ හා පොත්පත් පුස්තකාලයට පරිත්‍යාග කරනවා. ඒ වගේම ඔහුට ලැබුණ මැග්සයිසේ, ආසියානු සම්මානය ඇතුළු සම්මාන ලබා දෙනවා.ඊළඟට අපේ බලාපොරොත්තුව අනාගතයේ දී සරච්චන්ද්‍රයන් ජීවත් වූ පිටකෝට්ටේ පිහිටි මෙම නිවෙස ජන කෞතුකාගාරයක් බවට පත්කිරීමයි. ඒ සඳහා දරුවන් දෙදෙනාම කැමැත්ත ලබාදී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>31</day>
    </date>
    <link>http://www.dinamina.lk/2012/03/31/_art.asp?fn=f1203313</link>
    <topic>අපිටත් ඇවිදින්න ඉඩක් දෙන්න</topic>
    <author>චතුරිකා ගමගේ ඡායාරූප සමන්ත වීරසිරි</author>
    <content>නොසිතූ මොහොතක සිදු වන හදිසි අනතුරක් හේතුවෙන් යම් පුද්ගලයෙකුට ජීවිත කාලය පුරාවටම ආබාධිත තත්ත්වයට පත්වීමට සිදුවුවහොත් එය දරාගැනීමට අපහසු කාරණාවකි. එම ආබාධිත තත්ත්වය හේතුවෙන් එදිනෙදා කටයුතු සිදු කර ගැනීමේ දී යම් යම් අපහසුතාවන්ට මුහුණ දීමට සිදු වීම ඊටත් වඩා සංවේදී තත්ත්වයකි.විශේෂයෙන් අපේ රට තුළ ගොඩනැගිලි ඉදිකිරීමේ දී ආබාධ සහිත පුද්ගලයන්ට සුදුසු ප්‍රමිතීන් අනුගමනය නොකිරීම හේතුවෙන් පීඩාවට පත්වන්නෝ බොහෝ ය.මෙහි දී ආබාධ සහිත පුද්ගලයන් පමණක් නොව ගැබිනි මවුවරු, වියපත් වූවන්, ආතරයිටීස් දණහිස් කැක්කුම්, පිට කොන්දේ අපහසුතා සහ විවිධ බෙලහීන කරන රෝගාබාධයන්ට ලක් වූවන් සහ විවිධ ඖෂධ භාවිතයෙන් අතුරුඵලවලට ලක් වූවන් ආදී ඇවිදීමේ හැකියාව විවිධ මට්ටම්වලට සීමා වුණු පුද්ගලයන් සියල්ලන්ට ම අවශ්‍ය වන්නේ ඔවුන්ට පහසුවෙන් ප්‍රවේශ විය හැකි සහ සිය කටයුතු ස්වාධීනව සිදුකර ගත හැකි ආකාරයේ ගොඩනැගිලි ය.මේ වන විට ඇවිදීමේ හැකියාව විවිධ මට්ටම්වලට සීමා වුණු පුද්ගලයන් ශ්‍රී ලංකාවේ ජනගහනයෙන් 25% ඇති බව ඇස්තමේන්තු ගතකර ඇති අතර එම පිරිස කිහිළිකරුවෙන් හෝ රෝද පුටුවෙන් ගමන් කරන ආබාධිත යැයි සැලකෙන පිරිසට වඩා තුන් හතර ගුණයකින් වැඩි ය.නමුත් බෙලහීන කරන විවිධ රෝගාබාධ ඇතිවීම, වයස්ගත වීම වැනි හැකියාවේ විවිධතාවයන්ට මුහුණ දීමට සිදු වීම වැළැක්විය නොහැකි තත්ත්වයක් වුව ද ප්‍රමිතියෙන් තොරව ගොඩනැගිලි සකස් කිරීම වැළැක්විය හැකි කටයුත්තකි.ප්‍රමිතියෙන් තොරව ගොඩනැගිලි සකස් කිරීම තුළින් අනතුරු සිදුවීමේ ප්‍රවනතාවය වැඩිවෙනවා මෙන් ම අනුන් මත යැපෙන්නන් ප්‍රමාණය ද අනවශ්‍ය ලෙස වර්ධනය වේ. මේ නිසා හැකියාවේ විවිධ මට්ටම්වල සිටින පුද්ගලයන්ගේ ඵලදායක හැකියාවන්ට තිබෙන අවස්ථා ද හීන වන අතර එය රටේ ආර්ථික හා සාමාජීය සංවර්ධනයට බලපාන කරුණකි.මිනිස් අයිතිවාසිකම් පිළිබඳ කතා කිරීමේ දී සෑම පුද්ගලයෙකුට ම උපතින් ම හිමි වන අයිතිවාසිකම් රැසක් තිබේ.සමාජ අසාධාරණයකට මුහුණ නොපා සමාජයෙන් අනවශ්‍ය ලෙස කොන් නොවී ආත්ම ගරුත්වයකින් යුතුව සුරක්‍ෂිතතාවයෙන් එදිනෙදා කටයුතු සිදු කර ගැනීමට පොදු ගොඩනැගිලිවලට යාමට තිබෙන හැකියාව එසේ උපතින් ම සෑම පුද්ගලයෙකුට ම හිමිවන අයිතිවාසිකමකි.පොදු ගොඩනැගිලි යනු රජයේ ගොඩනැගිලි ලෙස ඇතමෙක් අර්ථකථනය කර ගත්ත ද පොදු ගොඩනැගිලි ලෙස ගැසට් පත්‍රයේ සඳහන් වන්නේ එදිනෙදා කටයුතු සිදු කර ගැනීමට යන කඩ සාප්පු, බැංකු, ව්‍යාපාරික ස්ථාන, ආපනශාලා යනාදියයි. ඒවා රජයේ මෙන් පෞද්ගලික අංශයේ ගොඩනැගිලි විය හැකි ය.මේ ගොඩනැගිලිවල ආබාධිත පුද්ගලයන් සහ ඇවිදීමේ හැකියාව විවිධ මට්ටම්වල තිබෙන පුද්ගලයන්ට අවශ්‍ය පහසුකම් නොතිබීමෙන් සිදු වන්නේ ඔවුන් අපහසුතාවයට පත් වීම සහ සමාජයෙන් කොන්වීමයි.රටේ වෙසෙන එවැනි සමස්ත ජනතාව නියෝජනය කරමින් දැනට ආබාධිත තත්ත්වයේ පසුවන ආචාර්ය අජිත් සී. එස්. පෙරේරා මහතා පසුගිය කාලය මුළුල්ලේ අධිකරණය හමුවට ගියේ ගොඩනැගිලි ඉදිකිරීමේ දී ආබාධිත පුද්ගලයන්ට සුදුසු ප්‍රමිතියක් සකස් කර ගැනීමේ උදාර චේතනාවෙනි.එම කටයුත්ත මල්ඵල ගන්වමින් පොදු ගොඩනැගිලිවලට ප්‍රවේශ වන ස්ථානත් පමණක් නොව දොරටු, කොරිඩෝ, පඩිපේළි, අත්වාරු සහ විශේෂයෙන්ම වැසිකිළි සහ නාන පහසුකම් ප්‍රමිතීන්ට අනුව සකස් කළ යුතු බවට 2011 වසරේ දී ශ්‍රේෂ්ඨාධිකරණය තීන්දුවක් ලබා දුන්නේ ය. මේ ආකාරයෙන් පොදු ගොඩනැගිලි ප්‍රමිතියට අනුව සකස් කළහොත් මිලියන පහකට වැඩි ජනතාවට ආත්ම ගෞරවයෙන් සහ සුරක්‍ෂිතතාවයෙන් යුතුව තමාගේ හැකියාව උපරිම ලෙස රටේ සංවර්ධනයට දායක කිරීමට හැකිවනු ඇත.නමුත් ශ්‍රේෂ්ඨාධිකරණ තීන්දුවක් ලැබුණ ද නියමිත ප්‍රමිතීන්ට අනුව ගොඩනැගිලි සකස් කිරීම තවමත් පවතින්නේ අවම මට්ටමක ය.මේ පිළිබඳ එම ගොඩනැගිලි අයිතිකරුවන්, සම අයිතිකරුවන්, ගොඩනැගිලි නිර්මාණ ශිල්පීන් මෙන් ම ගොඩනැගිලි සඳහා ප්‍රමිති සහතික ලබා දෙන අමාත්‍යාංශ ප්‍රධානීන් මෙන් ම පළාත් පාලන කොමසාරිස්වරුන් වගකිව යුතු ය. නිසි ප්‍රමිතීන්ට අනුකූල නොවන ගොඩනැගිලි සඳහා සහතික නිකුත් කිරීම රටේ ආර්ථික හා සමාජීය සංවර්ධනයට සිදු කරන විශාල හානියකි.එය ජනතාව ගේ ජීවිත අනතුරට ලක් කිරීමකි. ඒ තුළින් අනුන් මත යැපෙන්නන් පිරිසක් නිර්මාණය වීමට ද පසුබිම සැකැසෙන අතර ම යම් පුද්ගලයෙකුට ස්වාධීනව ගොඩනැගිල්ලකට ප්‍රවේශ වීමට නොහැකි වීම හේතුවෙන් පුද්ගලයන් ගේ මානසික තත්ත්වය කඩා වැටීමක් ද සිදු වේ. එම නිසා මේ ශ්‍රේෂ්ඨාධිකරණ තීන්දුව රටේ සංවර්ධනයට අත්‍යවශ්‍ය දෙයක් ලෙස සලකා කටයුතු කිරීම සැමගේ වගකීම වන්නේ ය. ජීවිතයේ කුමන හෝ අවස්ථාවකදී කෙටි කාලීනව, දිගු කාලීනව හෝ සදාකාලිකව හැකියාවේ මට්ටම යම් ප්‍රමාණයකට සීමා වුවහොත් නියමිත ප්‍රමිතියට සකස් කරන ලද ගොඩනැගිලිවල වටිනාකම වඩාත් හොඳින් දැනෙන්නේ එදිනට ය.ශ්‍රේෂ්ඨාධිකරණ තීන්දුවක් ලැබී තිබුණ ද අලුතින් ඉදි කරන ගොඩනැගිලි සඳහා තවමත් එම තීන්දුව ක්‍රියාත්මක වන්නේ නැත. ක්‍රියාත්මක කර ඇතත් බොහෝ විට ඒ ඇතුළුවන දොරටු සඳහා පමණි. රෝද පුටුවක සිටින පුද්ගලයෙකු ගේ මූලිකත්වයෙන් ශ්‍රී ලංකාවේ පළමු වරට ගෙන ආ මේ ආබාධිත පුද්ගලයන් සඳහා ප්‍රවේශ පහසුකම් ලබා දීම පිළිබඳ ශ්‍රේෂ්ඨාධිකරණ තීන්දුව ක්‍රියාත්මක කිරීම රටේ සංවර්ධනයට හේතු වනවා ඇත.2011 වසරේ අප්‍රෙල් මාසයෙන් පසු යම් නියමිත ප්‍රමිතියට ගොඩනැගිලි සකස් කර නොමැති පුද්ගලයන් පිළිබඳ දැනුවත් කරන ලෙස මෙරට මානව හිමිකම් කොමිසමේ සභාපති ජස්ටින් පි‍්‍රයන්ත පෙරේරා මහතා ද පසුගිය දා ප්‍රකාශයක් කළේ ය. මේ වැඩපිළිවෙළ නීතියටත් වඩා වගකීමක් ලෙස සැලකීම වඩාත් වැදගත් ය. මක් නිසාද යත් අනතුරු සිදුවීම පිළිබඳ අපට කල් තියා දැනගත නොහැකි නිසාය. ඇවිදීමේ හැකියාව අදට වඩා හෙට අඩු වුවහොත් ඔබටත් මෙම ප්‍රමිතීන්ට අනුව සකස් කළ ගොඩනැගිලිවල අවශ්‍යතාවය දැනෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n1204021</link>
    <topic>2011 විගණකාධිපති වාර්තාවෙන් හෙළි වෙයි</topic>
    <author>විජයානි එදිරිසිංහ</author>
    <content>යුද්ධයෙන් පසු මෙරට ත්‍රිවිධ හමුදාව බැරැක්කවලට සීමා නොකර රටේ සංවර්ධනයට දායක කර ගැනීමෙන් මෙරට සහ පිටරට පෞද්ගලික ව්‍යාපාරික ආයතනවලට ගෙවීම් කළ බිලියන දහස් ගණනක මුදලක් ඉතිරිකර ගැනීමට හැකිවී තිබේ. ජනාධිපති මහින්ද රාජපක්ෂ මහතාගේ සහ ආරක්ෂක ලේකම් ගෝඨාභය රාජපක්ෂ මහතාගේ යෝජනාවක් අනුව ත්‍රිවිධ හමුදාව යුද්ධයෙන් පසු රටේ සංවර්ධන කටයුතුවලට හවුල්කර ගැනීම ආරම්භ කෙරිණි.යුද්ධයෙන් පසු මෙරට හමුදාව බැරැක්කවලට සීමා කළේ නම් ඔවුන් නඩත්තු කිරීමට සිදුවෙන්නේ මහජනතාවගේ මුදල්වලින්ය.මෙවැනි ඵලදායි වැඩපිළිවෙළකට ඔවුන් යොදා ගැනීම පිළිබඳව රජයේ විගණකාධිපතිවරයා 2011 නිකුත් කළ වාර්තාව හරහා ප්‍රශංසනීය ඇගයීමකටද ලක්කර තිබේ.විශේෂයෙන් නගර අලංකරණ ව්‍යාපෘති, මහාමාර්ග ඉදිකිරීම, ජාත්‍යන්තර ක්‍රීඩා පිටි, ධාවන පථ, නිවාස සහ පොදු ගොඩනැගිලි, ශ්‍රීපාද පඩි පෙළ ඉදිකිරීම, සත්ව පාලනය හා ගොවිපලවල් පවත්වාගෙන යාම, එළවළු පළතුරු ප්‍රවාහනය, උතුරු දුම්රිය මාර්ග, සංචාරක නිකේතන සංවර්ධනය, රෝහල් පිරිසුදු කිරීම, රට තුළ සෞඛ්‍ය ආශ්‍රිත කටයුතු පවත්වාගෙන යාම, පානීය ජල ව්‍යාපෘති, වාරිමාර්ග පහසුකම් නඩත්තු කිරීම, මහා මාර්ග නඩත්තුව, සමාජ සේවා, පුනරුත්ථාපන කටයුතු, ආපදා කළමනාකරණයට සහාය වීම ත්‍රිවිධ හමුදාව අතින් සිදුකෙරෙන බවය.යුද්ධ කාලයේදී අතහැර දමා තිබූ මහා පරිමාණ ව්‍යාපෘති කීපයක් වූ උදයාකට්ටිකුලම් පලතුරු වගාව, නාච්චිකුඩා කජු වගාව, වෙල්ලිකුලම් කෙසෙල් වගාව මේ වන විට හමුදාව මගින් ආරම්භ කර පලදාව අපනයනය කර විශාල ආදායමක් උපයමින් තිබේ.යුද හමුදා නිලධාරින් 101 සෙසු නිලයන් දහසකට වැඩි පිරිසක් එක්සත් ජාතීන්ගේ සාම හමුදාව නියෝජනය කිරීමෙන් විශාල විදේශ විනිමයක් ලබා ඇති බවද අනාවරණය වෙයි.උතුරු නැඟෙනහිර බිම් බෝම්බ ඉවත් කිරීම හමුදාව අතින්ම සිදුවීම නිසා ජාත්‍යන්තර සමාගම්වලට ගෙවීමට සිදුවන කෝටි ගණනක මුදලක්ද ඉතුරු වී ඇති බව රජයේ විගණකාධිපති දෙපාර්තමේන්තුව එම වාර්තාවලින් පෙන්වා දෙයි.යුද්ධය නිම කිරීමේ ගෞරවය තුළින් ත්‍රිවිධ හමුදාව විශාල තෘප්තියක් ලබන අතර රටේ සංවර්ධන කටයුතුවලට සම්බන්ධ වී විශාල ධනස්කන්ධයක් මෙරටට ඉතුරු කරලීම පමණක් නොව ඔවුන්ගේ දෑතින් එම ව්‍යාපෘති නිමකිරීමේ තෘප්තියත් ඔවුන්ට ලැබෙන බවද විගනකාධිපති වාර්තාව එම කාර්යභාරය අගයමින් තවදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n1204022</link>
    <topic>අතිරේක ආහාර බෝග 11ක නිෂ්පාදන වැඩිකරන සැළසුම්</topic>
    <author>සමන්මලී ප්‍රියශාන්ති</author>
    <content>අතිරේක ආහාර බෝග නිෂ්පාදන කඩිනම් වැඩපිළිවෙළ යටතේ මෙම වසරේ දී බෝග 11 ක නිෂ්පාදනය වැඩි කිරීමට කෘෂිකර්ම අමාත්‍යාංශය සැළසුම් සකස් කර තිබේ.ලොකු ළූණු, රතු ළූණුු, වියළි මිරිස්, බඩ ඉරිඟු, කුරක්කන්, මුං ඇට, කඩල, කවුපි, සෝයා බෝංචි, රටකජු හා තල එම බෝග වර්ග වන අතර මේ බෝග නිෂ්පාදනය කළ හැකි ප්‍රදේශවලට අවශ්‍ය බීජ, පොහොර ඇතුළු සියලු අවශ්‍යතා කෘෂිකර්ම අමාත්‍යාංශය යටතේ සපයනු ලැබේ.මෙම නව වැඩපිළිවෙළට අනුව 2015 දී ලොකු ළූණු නිෂ්පාදනය මෙට්‍රික් ටොන් 240570 ක් දක්වාත් 2020 දී එම ප්‍රමාණය 250300 ක් දක්වාත් වර්ධනය කර ගැනීම මෙහි අරමුණ වේ.ඉකුත් වසරේ දී ලොකු ළූණු මෙට්‍රික් ටොන් 158086 ක් ආනයනය කර තිබෙන අතර 2015 වන විට ආනයන ප්‍රමාණය මෙට්‍රික් ටොන් 1000 කින් අවම කර ගැනීම මෙහි ඉලක්කය වී ඇත. රතු ළූණු නිෂ්පාදනය 2015 දී මෙට්‍රික් ටොන් 56500 ක් දක්වාත් 2020 දී එය 60750 දක්වාත් වැඩි කිරීමට අරමුණු කර තිබෙන අතර ඉකුත් වසරේ දී රතු ළූණු මෙට්‍රික් ටොන් 11908 ක් ආනයනය කර තිබේ. 2015 වන විට රතු ළූණු ආනයන ප්‍රමාණය මෙට්‍රික් ටොන් 500 ක් දක්වා අඩු කර ගැනීමට සැලසුම් කර තිබේ.වියලි මිරිස් මෙට්‍රික් ටොන් 37762 ක් ඉකුත් වසරේ දී ආනයනය කර ඇති අතර එම ප්‍රමාණය මෙට්‍රික් ටොන් 2000 ක් දක්වා අඩු කර ගැනීම සඳහා වසර 2015 වන විට මෙරට වියලි මිරිස් නිෂ්පාදනය මෙට්‍රික් ටොන් 52500 ක් දක්වාත් 2020 දී එය මෙට්‍රික් ටොන් 60850 ක් දක්වාත් වර්ධනය කිරීමට අමාත්‍යාංශය සැළසුම් කර ඇත. බඩඉරිඟු නිෂ්පාදනය 270320 ක් දක්වාත් කුරක්කන් නිෂ්පාදනය මෙට්‍රික් ටොන් 27150 ක් දක්වාත් මුංඇට නිෂ්පාදනය 45170 ක් දක්වාත් කඩල නිෂ්පාදනය මෙට්‍රික් ටොන් 18590 දක්වාත් කවුපි නිෂ්පාදනය මෙට්‍රික් ටොන් 20000 ක් දක්වාත් සෝයා බෝංචි නිෂ්පාදනය මෙට්‍රික් ටොන් 14600 දක්වාත් රට කජු මෙට්‍රික් ටොන් 21920 ක් දක්වාත් තල මෙට්‍රික් ටොන් 17650 ක් දක්වාත් 2015 වන විට වර්ධනය කිරීම අමාත්‍යාංශයේ සැළසුම වේ. අනුව ලොකු ළූණු වගා කරන බදුල්ල, මොනරාගල, හම්බන්තොට, අනුරාධපුරය, කුරුණෑගල හා පොළොන්නරුව ප්‍රදේශවල හෙක්ටයාර් 200 ක් වගා කිරීම සඳහා ලක්ෂ සියයක මුදලක් අදාළ දිස්ත්‍රික් ලේකම්වරුන් වෙත ලබා දීමට නියමිතය.මීට අමතරව අනෙකුත් බෝග වර්ග වගා කිරීම සඳහා ද ආදාළ දිස්ත්‍රික්වල ලේකම්වරුන්ට ප්‍රතිපාදන වෙන් කරදීමට අමාත්‍යාංශය සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n1204023</link>
    <topic>දරුවන් 21ක් දායාද කළ පොඩි නෝනා මාතාව ඇතුළු 2100ක් ‘අභිමන් මාතා’ බුහුමන් ලබති</topic>
    <author>මහින්ද අලුත්ගෙදර</author>
    <content>සිය කුසින් දූ දරුවන් අට දෙනකුට වඩා රටට දැයට බිහිකළ සහ සිය දූ දරුවන් තිදෙනෙකුට වඩා වැඩි දෙනෙකු උපාධිධාරීන් බවට පත් කළ රත්නපුර දිස්ත්‍රික්කයේ වීර මාතාවන් දෙදහස් එකසිය දෙනෙකු (2100) වෙත උපහාර තිළිණ පිරිනැමෙති.“අභිමන් මාතා” නැමති මේ මාතෘ උපහාර උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් බලංගොඩ ආනන්ද මෛත්‍රී ජාතික පාසලේදී පැවැත්විණි.සබරගමුව පළාත් සෞඛ්‍ය දේශීය වෛද්‍ය හා වනිතා කටයුතු ඇමැති අධිනීතිඥ භාණු මුනිපි‍්‍රය මහතාගේ සංකල්පයක් අනුව එය සංවිධානය කර තිබෙන අතර එම උත්සවයට සමඟාමීව විද්‍යාලයේ නව පරිපාලන ගොඩනැගිල්ල, පුස්තකාලය සහ තොරතුරු තාක්ෂණ ඒකකය සිසු අයිතියට පැවරීමද සිදුවිය. සිය කුසින් බිහි කළ දූ දරුවන් 21 දෙනෙකු රටට දැයට දායාද කළ ගොඩකවෙල ඩබ්. එම්. පොඩිනෝනා මාතාව ඇතුළු රත්නපුර දිස්ත්‍රික්කයේ වීර මාතාවෝ දෙදහස් එකසිය දෙනෙකු ජනපතිඳු අතින් බුහුමන් ලබති.දරුවන් 21 දෙනෙකු සිය කුසින් මෙලොවට බිහිකළ ගොඩකවෙල ප්‍රදේශයේ පදිංචි අනූඅට හැවිරිදි ඩබ්.එම් පොඩිනෝනා මාතාව “අභිමන් මාතා” වැඩසටහන යටතේ මුලින්ම ජනාධිපති මහින්ද රාජපක්ෂ මහතා අතින් ගෞරව ප්‍රණාමයට ලක් වූවාය.දරුවන් 17 දෙනෙකු කුසින් බිහි කළ එම්. ආර්. පොඩි මැණිකේ මෙන්ම 14 දෙනෙකු බිහිකළ අබ්දුල්ලා මරිඩා සහ 11 දෙනෙකු දැයට දායාද කළ මල්මාලා වල්ලි මාතා යන මාතාවෝද ජනාධිපතිවරයා අතින් බුහුමන් ලැබූහ.ඊට අමතරව උපාධිධාරීන් තිදෙනෙකුට වැඩි දූ දරුවන් පිරිසක් බිහිකළ මාතාවන්ද උපහාර තිළිණ ලබාගත් අතර එහිදී නීතිවේදී දූ දරුවන් හය දෙනෙකු දැයට දායාද කරමින් ශ්‍රී ලංකාවේ විශාලතම නීතිවේදී පවුල නිර්මාණය කළ ඈන් ප්‍රනාන්දු මාතාව සහ උපාධිධාරීන් තිදෙනෙකුට වඩා දැයට දායාද කළ මවුවරුන් රැසක්ද මහින්ද රාජපක්ෂ මහතා අතින් උපහාර තිළිණ ලබා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n1204024</link>
    <topic>උපාධි ගුරුවරුන් 3000ක් බඳවා ගැනීම</topic>
    <author>සුභාෂිනී සේනානායක</author>
    <content>සංවර්ධනය කෙරෙන ද්විතීයික පාසල් දහසේ උපාධිධාරී ගුරුවරු 3000ක් බඳවා ගැනීමේ සම්මුඛ පරීක්ෂණ අවසන් අදියරේ පවතින බව අධ්‍යාපන අමාත්‍යාංශය පවසයි. තොරතුරු තාක්ෂණය, විද්‍යාව, ගණිතය, සහ ඉංග්‍රීසි යන විෂයයන් සඳහා මේ ගුරුවරුන් බඳවා ගැනේ.ද්විතීයික පාසල් දහස සඳහා උපාධිධාරීන් බඳවා ගැනීමේ විභාගය සඳහා 17500ක පෙනී ඇති බවත් විභාගය සමත් උපාධිධාරීන්ගෙන් 3000ක් ද්විතීයික පාසල් දහස සඳහා බඳවා ගන්නා බවත් අධ්‍යාපන අමාත්‍ය බන්දුල ගුණවර්ධන මහතා දිනමිණ ට ප්‍රකාශ කළේය.මෙම උපාධිධාරී ගුරුවරුන්ගෙන් තොරතුරු තාක්ෂණය සඳහා ගුරුවරුන් 1000ක්ද බඳවා ගැනීමට නියමිත අතර මේ උපාධිධාරීන් 3000 ට ජාතික අධ්‍යාපන පීඨයේ සහ විද්‍යා පීඨ මඟින් ඒ ඒ විෂය සඳහා කෙටි කාලීන කඩිනම් පුහුණුවක් ද ලබාදීමට නියමිතය.පාසල් පාදක කරගෙන ගුරුවරුන් බඳවා ගන්නා පළමු වතාව මෙය වන අතර ද්විතීයික පාසල් දහස සඳහා බඳවා ගන්නා ගුරුවරුන් ද්විතීයික පාසල පිහිටි ප්‍රාදේශීය ලේකම් කොට්ඨාසයේ සේවය කිරීමට කැමැත්ත පළ කළ යුතු වේ.මේ අනුව අදාළ ගුරුවරයා එම පාසලේ වසර 05ක සේවය කළ යුතු අතර ස්ථාන මාරුවීම් ලබා දෙනු නොලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n1204025</link>
    <topic>තෙල් සංස්ථාවේ පරිගණක මෘදුකාංග පද්ධතිය විගණනයට</topic>
    <author>නුවන් කොඩිකාර</author>
    <content>පරිගණක මෘදුකාංග පද්ධතිය නිවැරැදිව ක්‍රියාත්මක වන්නේදැයි සොයා බැලීම සඳහා ස්වාධීන තොරතුරු තාක්ෂණ විගණනයක් කිරීමට ලංකා ඛනිජ තෙල් නීතිගත සංස්ථාව තීරණය කර තිබේ.ලංකා ඛනිජ තෙල් නීතිගත සංස්ථාව, ලංකා ඛනිජ තෙල් තොග ගබඩා පර්යන්ත සමාගම හා ලංකා ඉන්දියානු තෙල් සමාගම තුළ ක්‍රියාත්මක කරන ලද ආයතනික සම්පත් සැලසුම් මෘදුකාංග පද්ධතිය මෙලෙස විගණනය කිරිමට පියවර ගන්නා බව ඛනිජ තෙල් නීතිගත සංස්ථාවේ සභාපති දයානන්ද විදානමාච්චි මහතා පැවැසීය.මාස 06 ක සේවා කාලයක් සඳහා අමෙරිකන් ඩොලර් විසිපන්දාහක ගෙවීමක් යටතේ විදේශීය වෘත්තිකයකුගේ සේවා ලබා ගැනීමටද යෝජනා වී ඇති බවද හෙතෙම කීවේය.මෙය ලංකා ඛනිජ තෙල් නීතිගත සංස්ථා ආයතනික සම්පත් සැලසුම් පරිගණක මෘදුකාංග පද්ධතියේ සමස්ත ක්‍රියාවලිය පිළිබඳ කරනා විගණනයක් මිස දීර්ඝ කාලීන උපදේශන සේවාවක් ලබාගැනීමක් නොවන බවද ඒ මහතා සඳහන් කළේය.පඅසුගිය කාලසීමාව තුළ ලංකා ඛනිජ තෙල් නීතිගත සංස්ථවේ මේ පරිගණක පද්ධතිය තුළින් වංචා හා වැරැදි වී ඇද්දැයි විගණනයකට ලක්කොට නොමැති බවද විදානගමාච්චි මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n12040210</link>
    <topic>රෝගීී සේවා කළමනාකරණයට නව පරිගණක මෘදුකාංගයක්</topic>
    <author>ජීවනී පතිරණ</author>
    <content>රෝගී ප්‍රතිකාර සේවාවන් සහ රෝහල් පරිපාලන කටයුතු වඩාත් කාර්යක්ෂම සහ විධිමත් කිරීම සඳහා යොදා ගත හැකි නව පරිගණක මෘදුකාංගයක් හඳුන්වාදීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පියවර ගෙන තිබේ.HHIMS හෙවත් රෝහල් සෞඛ්‍ය තොරතුරු කළමනාකරණ පද්ධතිය වශයෙන් මේ මෘදුකාංගය නම් කර තිබෙන අතර, මෙය නිදහස් හා විවෘත මෘදුකාංගයක් වීම විශේෂත්වයකි.මේ මෘදුකාංගය භාවිත කිරීමෙන් කඩදාසි රහිතව වෛද්‍ය වාර්තා තබා ගත හැකි අතර අදාළ පැරණි වෛද්‍ය වාර්තා ඉතා පහසුවෙන් පරිශීලනය කිරීමට හැකි වේ.නව රෝගීන් ලියාපදිංචිය හා ඔවුන්ට විශේෂිත අංකයක් ලබා දෙන මෙම ක්‍රමයේදී රෝගියෙකු සිය ජීවිත කාලයටම ලියාපදිංචි කළ යුත්තේ එක්වරක් වීම විශේෂත්වයකි.බෝවන රෝග පිළිබඳ නිවේදන සෞඛ්‍ය වෛද්‍ය නිලධාරීන් වෙත විද්‍යුත් තැපැල් මගින් යැවීම, විද්‍යුත් ක්‍රමයට රෝගී පරීක්ෂණ වාර්තා ඇනවුම් කිරීම හා ලබා ගැනීම, ඖෂධ තොග පාලනය ස්වයංක්‍රීයව සිදු කිරීම යන පහසුකම්ද මේ මෘදුකාංගයේ ඇති තවත් පහසුකම් කිහිපයකි.කරවනැල්ල, තඹුත්තේගම, උඳුගොඩ, කිතුල්ගොඩ සහ දැරණියගල යන රජයේ මේ පරිගණක මෘදුකාංගය සිය කටයුතු සඳහා දැනටමත් යොදා ගෙන තිබෙන බවද නියෝජිතායතනය පවසයි.http://www.govforge.icta.lk/gf/project/hhims/ වෙබ් අඩවියට පිවිසීමෙන් මේ පිළිබඳ වැඩි විස්තර දැනගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n12040211</link>
    <topic>මියගිය මවට තනි රකින අලි පැටවා</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>රෝගී තත්ත්වයකින් මියගිය අලි මවකගේ පැටවෙකු ත්‍රිකුණාමලය, මොරවැව ගුවන් හමුදා කඳවුර අසලින් සොයා ගත් බව වනජීවී සංරක්ෂණ දෙපාර්තමේන්තුවේ ත්‍රිකුණාමලය අඩවි කාර්යාලය කියයි.රෝගී තත්ත්වයෙන් ඇවිදගත නොහැකිව වැටී සිටි අලි මව අසල පැටවා සිටි අතර මොරවැව ගුවන් හමුදා කඳවුර මගින් මේ බව දැනුම් දුන් බව වනජීවී අඩවි ආරක්ෂක එන්. සුරේෂ් කුමාර් මහතා පැවැසීය.අලි මවට වනජීවී පශු වෛද්‍ය ඩබ්. එම්. ධර්මකීර්ති මහතා විසින් ප්‍රතිකාර කළද අලි මව බේරා ගැනීමට නොහැකි විය. පශු වෛද්‍ය ධර්මකීර්ති මහතාගේ උපදෙස් මත අලි පැටවා රිටිගල ඇත් අතුරු සෙවණට භාර දුන් බව සුරේෂ් කුමාර් මහතා පැවැසීය.වනජීවී අඩවි ආරක්ෂක එන්. සුරේෂ් කුමාර මහතා සමඟ මෙම අලි පැටවා ඇත් අතුරු සෙවණට භාරදීමට වනජීවී නියාමකවරුන් වන පූර්ණ නවරත්න, අයේෂ් හසිත, රොෂාන් ලක්මාල් යන මහත්වරු ද දායක වූහ.මෙම අලි පැටවා හමුනොවූයේ නම් කැලයේ අතරමං වී ජීවිත අවධානමකට ලක්වීමට ඉඩ තිබුණි. අලි මවට ප්‍රතිකාර කිරීමේ සිට අලි පැටවා බේරා ගැනීමට මොරවැව ගුවන් හමුදා කඳවුරේ නිලධාරීන් හා ගුවන් භටයන් දැක්වූ සහය ද මෙහිදී අඩවි ආරක්ෂක සුරේෂ් කුමාර් මහතා සිහිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n12040212</link>
    <topic>රජයේ ප්‍රථම ටින් මාළු කම්හල හෙට ජනපති අතින් විවෘත වෙයි</topic>
    <author>බුද්ධිකා ඉඹුලාන</author>
    <content>ලංකාවේ ප්‍රථම, රජයේ ටින් මාළු කර්මාන්ත ශාලාව හෙට (03 දා) ජනාධිපති මහින්ද රාජපක්ෂ මහතාගේ ප්‍රධානත්වයෙන් ගාල්ලේදී විවෘත වෙයි. ආර්ථික සංවර්ධන ඇමැති බැසිල් රාජපක්ෂ, ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහත්වරු ප්‍රමුඛ මැති ඇමැතිවරුන් රැසක් ද මේ අවස්ථාවට සහභාගී වීමට නියමිතය.රුපියල් ලක්ෂ 840 ක වියදමින් ගාල්ල ධීවර වරාය පරිශ්‍රයේදී විවෘත වන මෙම ටින් මාළු කර්මාන්ත ශාලාව ලංකා ධීවර සංස්ථාව සහ හැපි කුක් ලංකා ෆුඩ්ස් (පුද්ගලික)සමාගම සමග ඒකාබද්ධ හවුල් ව්‍යාපාරයක් ලෙස කටයුතු කරයි.මෙම කර්මාන්ත ශාලාවෙන් දිනකට සැමන් ටින් 10,000ක් නිෂ්පාදනයට සැලසුම් කර ඇත.මේ සඳහා එළඹි ගිවිසුම් අනුව මෙහි නිෂ්පාදන CEYFISH නම් ලංකා ධීවර සංස්ථා ලාංඡනය යටතේ බෙදා හරිනු ලබයි.මේ ඒකාබද්ධ ව්‍යාපාරයේ සභාපති ලෙස කටයුතු කරනු ලබන්නේ ලංකා ධිවර සංස්ථා සභාපති මහීල් සේනාරත්න මහතා වන අතර අධ්‍යක්ෂ මණ්ඩල සාමාජිකයින් 07 න් 03 දෙනකු හැපි කුක් ලංකා ෆුඩ්ස් සමාගමෙන් පත්කරනු ලබයි.නව ටින් මාළු කර්මාන්ත ශාලාව පිළිබඳ අදහස් දක්වන ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා දිනකට මෙරටේ සැමන් ටින් 50,000ක් පමණ පරිභෝජනය වන බවත් ,ඔවුන් ගෙන් වැඩි ප්‍රතිශතය අඩු ආදායම්ලාභී ජනතාව බවත් , නව කර්මාන්ත ශාලාව තුළින් පාරිභෝගික අවශ්‍යතා සහන මිලකට සැපයිය හැකි බවත් කීය. මෙම ටින් මාළු කර්මාන්ත ශාලාවට අමතරව ඉදිරි කාලයේදී මුන්දලම සහ පෑලියගොඩදී තවත් ටින් මාළු කර්මාන්ත ශාලා 02 ක් විවෘත කිරීමට අපේක්ෂිත බවත් ඇමැතිවරයා පැවැසීය. මම කර්මාන්ත ශාලාවේ නිපදවන සෑම මාළු ටින් එකකින්ම ලංකා ධීවර සංස්ථාවට රුපියල් 10 ක මුදලක් ද හිමිවන බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n12040213</link>
    <topic>මහනුවර ජනපති මැදුරේදී මිහිකත හෝරාව සැමරේ</topic>
    <author>අසේල කුරුළුවංශ</author>
    <content>මතු පරපුර සඳහා පරිසරය ආරක්‍ෂා කැරදීම සඳහා අප දැන් සිටම කැපකිරීම් කළ යුතුය යන්න පෙරදැරිව මිහිකත හෝරාව සැමරීමේ ජාතික උත්සවය පෙරේදා (31) ජනපති මහින්ද රාජපක්‍ෂ මහතාගේ ප්‍රධානත්වයෙන් මහනුවර ජනපති මන්දිරයේදී උත්කර්ෂවත්ව පැවැත්විණි.මිහිකත හෝරාව සමරමින් පස්වරු 8.30 සිට 9.30 දක්වා පැයක කාලයක් මහනුවර ජනපති මන්දිරයේ සියලු විදුලි ආලෝකය නිවා දමා කොප්පරා දැල්වූ එළියෙන් උත්සවය පැවැත්විණි. විදුලි ආලෝකය නිවා දමන විට මහා සංඝරත්නය සෙත් පිරිත් සජ්ඣායනාවක් ද පැවැත්වූහ.පොසිල ඉන්ධන භාවිතයේ ඉහළ යෑමත් සමඟ පරිසරයට මුදාහැරෙන අසීමිත කාබන් ප්‍රමාණය හේතුවෙන් ගෝලීය උණුසුම වැඩිවී සුවිශාල පරිසර හානියක් සිදුවෙමින් පවතින බව දේශන හා රූපමය මාධ්‍ය මගින් දැනුවත් කිරීම මෙහිදී සිදු කැරුණි.එක් විදුලි බුබුලක් නිවා දමා ගෝලීය උණුසුම ඉහළ යෑම වැළැක්වීමට තමන් අද කරන කැපකිරීම මතු පරපුරේ පැවැත්ම සඳහා හේතුවන බව මෙහිදී පෙන්වා දුන් අතර රාජ්‍ය නායකයා ලෙස ජනපති මහින්ද රාජපක්‍ෂ මහතා ද ආදර්ශයක් දෙමින් ජනපති මැදුරේ සියලු ආලෝකය පැයකට නිමා දැමීමට පියවර ගත්තේය.තමන් හුස්මක් හෙළන ගානේ මාගේ හුස්මෙන් මිහිකත රැකේවා යන ප්‍රාර්ථනය සමඟ පරිසරය සුරැකීමේ අවංක ආදර්ශය රාජ්‍ය නායකයා ලබා දෙන්නේ නම් සමස්ත ජාතියටම එම හැඟීම කාවදින බව ද මෙහිදී ජනපතිවරයා කීය.විදුලිබල ඇමැති පාඨලී චම්පික රණවක, විදේශ කටයුතු ඇමැති ජී. එල්. පීරිස්, මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් මහ ඇමැති සරත් ඒකනායක, බස්නාහිර පළාත් මහ ඇමැති ප්‍රසන්න රණතුංග, බස්නාහිර පළාත් පරිසර ඇමැති උදය ගම්මන්පිල යන මහත්වරු මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n1204026</link>
    <topic>කිතුලක වරුණ කොළඹ දී</topic>
    <author>චින්තා රණසිංහ</author>
    <content>කිතුල් නිෂ්පාදන ජනතාව අතර ප්‍රචලිත කිරීමේ මූලික අරමුණින් වාර්ෂිකව සංවිධානය කරන “කිතුලක වරුණ - 2012” ප්‍රදර්ශනය හා අළෙවි පොළ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් කොළඹ 07, බෞද්ධාලෝක මාවතේ පිහිටි සුදර්ශි ශාලාවේදී මේ මස 05 - 07 වැනි දින දක්වා පැවැත්වීමට සියලු කටයුතු යොදා තිබේ.දේශීය කිතුල් නිෂ්පාදන නංවාලීම සඳහා සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය යටතේ ක්‍රියාත්මක කරන ජාතික කිතුල් සංවර්ධන ජාතික වැඩසටහන මේ ප්‍රදර්ශනය සංවිධානය කරන තිබේ.කිතුල් නිෂ්පාදනයන්ට අමතරව තල් නිෂ්පාදන රැසක් මේ අවස්ථාවේදී දැකබලා ගැනීමට හා මිල දී ගැනීමට නොමිලේ අවස්ථාව උදා වන බවත් වාර්ෂිකව පවත්වන මේ ප්‍රදර්ශනය හරහා කිතුල් කර්මාන්තකරුවන් දිරි ගැන්වීම සඳහා ජයග්‍රාහි කර්මාන්තකරුවන්ට ත්‍යාග හා සහතික පත්‍ර ලබා දීමටද කටයුතු යොදා තිබෙන බව සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා කීය.කිතුල් හා තල් නිෂ්පාදන කර්මාන්ත සඳහා සහාය වන රාජ්‍ය ආයතනයන්හි ප්‍රදර්ශන කුටි 08ක් ද ඇතුලුව අළෙවි කුටි 40ක් මෙයට ඇතුලත් වන අතර පැණි හකුරු, ආහාර හා බීම වර්ග, හස්ත කර්මාන්ත නිෂ්පාදන, දැව නිෂ්පාදන මේ ප්‍රදර්ශනයට ඇතුලත් වේ.උතුරු ප්‍රදේශයේ 1974 වසරේ ආරම්භ කළ තල් පර්යේෂණ ආයතනය යුද්ධය හේතුවෙන් විනාශයට පත් වූ අතර එහි ප්‍රතිසංස්කරණ හා නවීකරණ කටයුතු ඉන්දියාවේ සහයෝගයද ඇතිව කඩිනමින් අවසන් කරන බවද ඇමැතිවරයා මෙහිදී කීය.ආර්ථික සංවර්ධන අමාත්‍යංශය මඟින් මේ වැඩපිළිවෙළ සඳහා විශේෂ දායකත්වයක් සපයන බවත් කිතුල් කර්මාන්තය වෙනුවෙන් රුපියල් මිලියන 20ක් මෙවර අයවැයෙන් වෙන් කිරීමට රජය පියවර ගෙන ඇති බවත් මේ අවස්ථාවට සහභාගී වූ එම අමාත්‍යාංශයේ නියෝජ්‍ය ඇමැති වීරකුමාර දිසානායක මහතා පැවැසීය.කිතුල් කර්මාන්තයට පුහුණු කරුවන් 50 දෙනකු අනුයුක්ත කිරීමට මේ වසර තුළ අවශ්‍ය පියවර ගන්නා බවත් එයට සමගාමීව තල් කර්මාන්තයද නගා සිටුවීමට කටයුතු කරන බවත් ඇමැතිවරයා කීය.ඉදිරි තෙමස තුළ කිතුල් නිෂ්පාදනයන්ට නිසි ප්‍රමිතිකරණයක් ලබා දීමටත් සීනි වෙනුවට ආදේශකයක් ලෙස කිතුල් මිශි‍්‍රත ආහාර යොදා ගැනීමටත් කිතුල් නිෂ්පාදනවල සීනි හා වතුර ප්‍රමාණය මැන බැලීමේ මීටර් හා ආරක්ෂිත ඇඳුම් කට්ටල ලබා දීමටත්, කර්මාන්තකරුවන්ට රක්ෂණාවරණ ක්‍රම ලබා දීමටත් කටයුතු කරන බව මෙහිදී හෙළි විය.තවත් කර්මාන්තකරුවන් 50ක් අපනයන මට්ටමේ නිෂ්පාදන බිහි කරන කර්මානත්තකරුවන් බවට පත් කිරීම රජයේ අපේක්ෂාව වේ.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ ලේකම් වී. ශිවඥානසෝධි මහතාද මෙහිදී අදහස් දැක්වූ අතර ජාතික කිතුල් සංවර්ධන වැඩසටහනේ නිලධාරීහුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n1204027</link>
    <topic>ශ්‍රී ලංකා ගණකාධිකාරි සේවයට බඳවා ගැනීමේ වයස වැඩි කරයි</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනි සේනානායක</author>
    <content>ශ්‍රී ලංකා ගණකාධිකාරි සේවයට බඳවා ගැනීමේ උපරිම වයස් සීමාව අවුරුදු තිහ දක්වා වැඩිකර ඇතැයි ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා පාර්ලිමේන්තුවේ දී ඊයේ (30) ප්‍රකාශ කළේය.වයස් සීමාව වැඩි කිරීමට රාජ්‍ය සේවා කොමිසමේ අනුමැතිය ලැබී ඇති බවත් අප්‍රේල් මුල් දෙසතිය තුළ නව වයස් සීමාව ප්‍රකාශ කරමින් ගැසට් පත්‍රය නිකුත් කරන බවත් අමාත්‍යවරයා සඳහන් කළේය. ආචාර්ය සරත් අමුණුගම මහතා මේ බව සඳහන් කළේ 23-2 ස්ථාවර නියෝගය යටතේ පත් කළ මන්ත්‍රී අනුර කුමාර දිසානායක මහතා මතුකරන ලද ප්‍රශ්නයකට පිළිතුරු දෙමිනි.එහිදී අදහස් දැක්වූ අනුර කුමාර දිසානායක මහතා සඳහන් කළේ ශ්‍රී ලංකා ගණකාධිකාරී සේවයේ ධ්ධ් ශ්‍රේණියට බඳවා ගැනීමේ වයස් සීමාව 2012-03-23 වැනි දිනට අවුරුදු 18 ට වඩා අඩු විය යුතු බවට පනවා ඇති නීතිය නිසා විශාල පිරිසකට අසාධාරණයක් සිදුවන බවයි. ගණකාධිකාරි සේවයේ ධ්ධ් වන ශ්‍රේණිය සඳහා වන තරග විභාගය වසර හයකින් පවත්වා නොමැති බවත්, මේ හේතුවෙන් උපාධිධාරීන් දස දහසකට වඩා වැඩි පිරිසකට අසාධාරණයක් සිදුව ඇති බවත් දිසානායක මහතා පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n1204028</link>
    <topic>කිරි ගවයන් 500ක් ඔස්ට්‍රේලියාවෙන් ගෙන්වයි</topic>
    <author>රක්ෂණ ශ්‍රියන්ත</author>
    <content>දේශීය දියර කිරි නිෂ්පාදනය ඉහළ නැංවීම සඳහා කිරි දෙනුන් දෙදහසක් මෙරටට ගෙන්වීමට හා තෘණ භාවිතය පදනම් කරගත් නවීන කළමනාකරණ දැනුම ලබාගැනීමට පියවර ගැනේ.එහි මූලික පියවර ලෙස ඔස්ට්‍රෙලියාවෙන් කිරි ගවයන් පන්සීයක් පසුගිය 28 දා මෙරටට ආනයනය කෙරිණි.පශු සමිපත් හා ග්‍රාමීය ප්‍රජා සංවර්ධන අමාත්‍ය ආරුමුගන් තොණ්ඩමාන් මහතාගේ අදහසකට අනුව මෙම වැඩපිළිවෙළ ක්‍රියාවට නැංවේ.වසර 2016 වනවිට ශ්‍රි ලංකාව කිරිවලින් ස්වයංපෝෂිත කිරීමේ මහින්ද චින්තන ජාතික වැඩපිළිවෙළේ එක් අංගයක් ලෙස මෙය ක්‍රියාත්මක කරනු ලැබේ.මෙම සතුන් මෙරටට භාරගැනීමේ වරායේ පැවති උත්සව අවස්ථාව සඳහා ආර්ථික සංවර්ධන අමාත්‍ය බැසිල් රාජපක්ෂ මහතා සහ පශු සම්පත් හා ග්‍රාමීය ප්‍රජා සංවර්ධන නියෝජ්‍ය අමාත්‍ය එච්. ආර්. මිත්‍රපාල මහතා ඇතුළු උසස් නිලධාරීන් සහභාගී වූහ.ජර්සි හා ප්‍රීෂියන් වර්ග වලට අයත් මෙම කිරි දෙනුන් ජාතික පශු සම්පත් සංවර්ධන මණ්ඩලයට අයත් බෝපත් තලාව ගොවිපළ වෙත භාර දී ඇත.මෙම සතුන්ගෙන් බිහිකර ගනු ලබන පැටවුන් සාධාරණ මිලකට ගොවීන් වෙත ලබාදීමට අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=n1204029</link>
    <topic>ඕසොන් වියන සුරැකීමට කළමනාකරණ වැඩ පිළිවෙළක්</topic>
    <author>ශීලා උඩුවර</author>
    <content>ඕසෝන් වියනට හානිකරන හයිඩ්‍රෝ ක්ලොරෝ ප්ලෝරෝ කාබන් (එච්. සී. එෆ්. සී.) භාවිතයෙන් තුරන් කිරීම සඳහා පරිසර අමාත්‍යාංශය කළමනාකරණ සැලැස්මක් ක්‍රියාවට නංවයි.මේ යටතේ 2013 ජනවාරි 01 වැනිදා සිට එච්. සී. එෆ්. සී. භාවිතය පාලනය කරන අතර 2015 පෙබරවාරි 1 වැනිදා වන විට සියයට 10 කින්ද 2020 ජනවාරි 1 වැනිදා වන විට සියයට 35 කින්ද 2025 ජනවාරි 1 දා වන විට සියයට 67.5 කින්ද වසර 2030 වනවිට සියයට 100 කින්ද හෙවත් මුළුමනින්ම ඉවත් කරනු ඇත.එහෙත් සේවාවන් සඳහා පමණක් 2040 දක්වා සියයට 2.5 ක භාවිතයක් සඳහා ඉඩ සැලසේ්. එච්. සී. එෆ්. සී. අපනයනය ක්‍රමිකව පාලනය කිරීම සඳහා බලපත්‍ර ක්‍රමයක්ද හඳුන්වා දෙන බව පරිසර ඇමැති අනුර ප්‍රියදර්ශන යාපා මහතා පැවසීය.ජාත්‍යන්තර රේගු සන්ධානය විසින් භාණ්ඩ ආනයනයේදී හා අපනයනයේදී ඒවා හඳුනා ගැනීම සඳහා එච්. එස්. සංකේත යටතේ පොදු අංකන ක්‍රමයක් ස්ථාපනය කර ඇත.ලෝක වෙළඳාමේද රටවල් 200 කට අධික සංඛ්‍යාවක් හා ලෝක වෙළඳාමෙන් සියයට 98 ක ප්‍රතිශතයක් මෙම අංකන ක්‍රමය භාවිතයට යොදා ගනී. මෙම අංකන භාවිතයට ගනු ලබන්නේ රේගු බදු අයකිරීම සහ අභ්‍යන්තර වෙළෙඳ තත්ව නඩත්තු කිරීම සඳහාය.2012 ජනවාරි පළමු වැනිදා සිට ක්‍රියාත්මත වීමට නියමිත එච් එස් 2012 සංශෝධනවලට අනුව වඩාත් බහුල ලෙස අන්තර්ජාතික වෙළඳාමෙහිදී හුවමාරු වන එච්. එස්. එෆ්. සී. රසායන ද්‍රව්‍ය 5ක් සඳහා වෙන් වෙන් වශයෙන් සංශෝධිත වර්ගීකරණ අංක හඳුන්වා දෙනු ලැබේ.එසේම 2012 ජනවාරි සිට භාවිතයෙන් ඉවත්කරන ක්ලෝරෝ ප්ලෝරෝ කාබන් (සී. එෆ් සී.) සඳහා සියල්ල එක් ගොනුවක් ලෙස තනි අංකයක් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=r1204021</link>
    <topic>ආරචිච්කට්ටුව ආනවිලුන්දාව කුරුලු අභය භූමියේ දැව ජාවාරමක්</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>ජත්‍යන්තර තෙත් කලාපයට අයත් ආරච්චිකට්ටුව කුරුලු අභය භූමියට නීතිවිරෝධී ලෙසින් පිවිස එහි ඇති ඉතා පැරැණි කුඹුක්, මාර හා කොහොඹ වෘක්ෂයන් කපා ගෙන යාම හා මේ දිනවල සිඳී ගිය වැව් හාරා වැලි ගෙන යාම නිසා එම කුරුලු අභය භූමියේ පැවැත්මට විශාල තර්ජනයක් එල්ල වී ඇති බව පරිසරවේදීහු පෙන්වා දෙති.ඈත අතීතයේ පටන් යුරෝපා රටවලට බලපාන ශීත කාලවලදී එම රටවල ජීවත්වන දහස් සංඛ්‍යාත පක්ෂීන් මෙම අභය භූමියට පැමිණ මාස තුනක පමණ කාලයක් මෙම වැව් ආශ්‍රිත තෙත් බිම් කලාපය තුළ ජීවත් වී යළි තම නිජබිම කරා යනු ලබන බවත් කියති.මේ තෙත් බිම 2001 දී අභය භූමියක් ලෙස පත්කර තිබේ.ඒ අනුව මෙම භූමියෙහි වාසය කරන වන සතුන් පක්ෂීන් ඇල්ලීම දඩයම් කිරීම හා බිත්තර හෝ කුඩු එකතු කිරීම ගස් කැපීම, වැලි ඉවත් කිරීමද දඬුවම් ලැබිය හැකි වරදක් වශයෙන් ප්‍රකාශ කර ඇත. මෙම බිමේ ආරක්ෂාව පිණිස වනජීවි සංරක්ෂණ දෙපාර්තමේන්තුව යටතේ උප කාර්යාලයක්ද මේ බිමෙහි පිහිටා ඇත.මරියාව - ආනවිලුන්දාව සුරුවිල යන වැව් මෙම අභය භූමිය තුළ පිහිටා ඇත. සෙංගල් ඔය ව්‍යාපෘතිය යටතේ ඒවාට අවශ්‍ය ජලය ලැබී තිබුණි. මේ නිසා විවිධ පක්ෂීන් පැමිණ ප්‍රදේශය පුරා සුවිශේෂ පාරිසරික ලක්ෂණයක් පෙන්නුම් කරති. පුත්තලම දිසාවට මෙන්ම මුළු රටම මෙම අභය භූමිය ජාතික සම්පතක් වී ඇති බවත් කියති.මෙවන් තත්ත්වයක් තුළ මේ දිනවල බලපාන උග්‍ර නියගය නිසා ආනවිලුන්දාව කුරුලු අභය භූමියේ ජලයද සිඳී ගොස් ඇත. මේ නිසා ගත වූ වසරක පමණ කාලයක සිට මෙම භූමියට සංචාරක පක්ෂීන්ගේ සම්ප්‍රාප්තියත් නිසි ලෙසින් සිදුවී නැති බවත් කියති.මේ අතර මෙම අභය භූමියේ ජලය සිඳී ගිය වැව් වල ඇති වසර 100 ට වඩා වැඩි කුඹුක් ගස් රැසක් කපා ඉවත් කරගෙන ගොස් ඇති බව දැක හැකිවිය. ඊට අමතරව කොහොඹ මෙන්ම මාරා ගස් ද කපා ඉවත් කරගෙන ගොස් ඇත. මෙම ගස් කැපීම් කර ඇත්තේ යන්ත්‍රානුසාරයෙනි. තමන්ට දර කැබැල්ලක් කඩා ගැනීමට අවසර නැති වූවත් සංවිධානය වූ පිරිසක් මෙම අභය භූමියට ඇතුළු වී යෝධ ගස් කපා ගෙන යාමට හැකිවීම අබිරහසක් බවත් කියති.ඊට අමතරව ජලය සිඳී ගිය වැව් පතුල හාරා වැලි ඉවත් කරන බවත් දැක ගත හැකිවේ. මේ අතර මේ කුරුලු අභය භූමියෙන් නීති විරෝධීව කපාගෙන ගොස් නල්ලදරන් කට්ටුව හැළඹටවක ප්‍රදේශයේ නීතිවිරෝධී වඩු පට්ටලයකින් ඉරා ගැනීමට දී තිබූ යෝධ කුඹුක් කඳන් කිහිපයක් ජංගම ඉරුම් යන්ත්‍රයක් ද සැකකරුවන් දෙදෙනකු හලාවත පොලිසිය විසින් අත්අඩංගුවට ගෙන තිබුණි. මේ වනවිටත් එම සැකකරුවන් දෙදෙනාට එරෙහිව අධිකරණය හමුවෙහි නඩුවක්ද පවරා ඇත.ආතවිලුන්දාව කුරුලු අභය භූමියේ පිහිටි වනජීවි සංරක්ෂණ කාර්යාලයේ නිලධාරියකුගෙන් මෙම අභය භූමියට හානිකරන ක්‍රියාවක් ගැන විමසීමේදී අභය භූමිය තුළ එවැන්නක් සිදුනොවන අතර දිරාපත් කුඹුක් ගසක් කපා ඉවත් කරන බවට ලද තොරතුරක් මත කළ වැටලීමේ දී කපා කුට්ටිකර තිබූ කුඹුක් කොට කිහිපයක් තමන් අත්අඩංගුවට ගත් බවත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=r1204022</link>
    <topic>භික්ෂු වත් පිළිවෙත් පිළිබඳව දැනුම්වත් කිරීමේ වැඩපිළිවෙළක්</topic>
    <author>මොනරාගල සමූහ කේ. බී. රත්නායක</author>
    <content>2600 වැනි සම්බුද්ධ ජයන්තිය නිමිති කර ගෙන මොනරාගල දිස්ති‍්‍රක්කයේ විහාරස්ථානවල හා පිරිවෙන්වල අධ්‍යාපනය ලබන කුඩා සාමනේරයන් වහන්සේලාට භික්ෂූත්වයේ වැදගත්කම හා එය ආරක්ෂා කිරීමේ වත් පිළිවෙත් පිළිබඳ අවබෝධය ලබාදීමේ ප්‍රවර්ධන වැඩසටහනක් මොනරාගල සිරි සම්බෝධි විහාරස්ථානයේ දී දින දෙකක් තිස්සේ පැවැත්විණි.මොණරාගල දිස්ත්‍රික් ශාසනාරක්ෂක බල මණ්ඩල වෙනුවෙන් එහි ලේඛකාධිකාරි වැලියාය සිරි පියරතන විද්‍යායතන පිරිවෙණේ නියෝජ්‍ය පරිවේණාධිපති බුද්දම නන්දසාර හිමියන් විසින් මේ වැඩසටහන සංවිධානය කැරිණි.භික්ෂු ආකල්ප කෙසේ විය යුතුද ? භික්ෂූන් වහන්සේගේ වත් පිළිවෙත් සහ ඒවා ආරක්ෂා කර ගැනීම, භෞතික සම්පත් කළමනාකරණය, භික්ෂූන්ගේ අනාගත නායකත්ව ලක්ෂණ, සාමනේරුවරුන්ට ධර්ම දේශනා හුරු කිරීම, පිරිත් දේශනා හුරු කිරීම, බෝධිපූජා හුරුව, භාවනා කිරීමේ ප්‍රායෝගික විධි, ආදී කරුණු පිළිබඳ එහිදී සාමනේර භික්ෂූන් වහන්සේට අවබෝධය හා දැනීම ලබාදුනි.ඌව වෙල්ලස්ස දෙදිසාවේ උප ප්‍රධාන සංඝනායක වැලියාය සිරි පියරතන විද්‍යායතන පිරිවෙණේ කෘත්‍යාධිකාරී, කන්ද උඩපංගුවේ සුධම්ම, මොනරාගල දිස්ත්‍රික් ප්‍රධාන අධිකරණ සංඝනායක වෑකුඹුරේ දේවානන්ද, වැලියාය සිරි පියරතන විද්‍යායතන පිරිවෙන් පති කලුගල රතනපාල, කුඹුකන ශ්‍රී ගංගාරාමාධිපති ශාස්ත්‍රපති ඔක්කම්පිටියේ පඤ්ඤානන්ද, ඌව බින්තැන්න මඩකළපු තෙපළාතේ උප ප්‍රධාන සංඝනායක කෙසෙල්වත්තේ විමලතිස්ස, තැරෑල ශ්‍රී සුමංගල විද්‍යාලයේ ආචාර්ය වැවතැන්නේ වංශානන්ද, මොණරාගල සම්බෝධි විහාරාධිපති හුලංදාවේ චන්ද්‍රසිරි, කැලණි විශ්වවිද්‍යාලයේ කථිකාචාර්ය කොටියාගල උපරතන හිමිවරු එහිදී දේශන පැවැත්වූහ.මොනරාගල දිස්ත්‍රික්කයේ විහාරස්ථානවලින් හා පිරිවෙන්වලින් තෝරා ගත් සාමනේර භික්ෂූන් වහන්සේ පනස්පස් නමක් මෙයට සහභාගි වූහ. මෙවැනි සාමනේර භික්ෂු ප්‍රවර්ධන වැඩසටහනක් මොණරාගල දිස්ත්‍රික්කයේ ක්‍රියාත්මක කළ ප්‍රථම අවස්ථාව මෙය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=r1204023</link>
    <topic>කුරුවිට ප්‍රාදේශීය ආයුර්වේද සංරක්‍ෂණ මණ්ඩලයට රැස්වීම් පැවැත්වීමටවත් තැනක් නෑ</topic>
    <author>කුරුවිට සමූහ – රූපිකා කේ. බණ්ඩාර</author>
    <content>අභාවයට යමින් පවතින පාරම්පරික දේශීය වෛද්‍ය ක්‍රමය මතු පරපුරට රැකදීම සඳහා මහත් වෙහෙසක් දරන කුරුවිට ප්‍රාදේශීය ආයුර්වේද සංරක්‍ෂණ මණ්ඩලයට රජය වැඩි අවධානයක් යොමු කළ යුතු බව එම සාමාජිකයන්ගේ අදහසයි.තම පෞද්ගලික ශ්‍රමය – ධනය කැප කරමින් මේ සද්කාර්යයට උරදෙන වෙදැදුරන්ට රැස්වීමටවත් තැනක් නැත. අනුන්ගේ ගෙවල්වල රැස්වීම් පවත්වමින්, වසර දහස් ගණනක් පැරැණි වූ අපේ උරුමයන් රැකගැනීමට ඔවුන් දරන උත්සාහය පැසසිය යුතුය.මේ පිළිබඳව වෙදැදුරන් කීපදෙනකු දැක්වූ අදහස් මෙසේය.ආයුර්වේද සංරක්‍ෂණ මණ්ඩලයේ සභාපති ඩී. කේ. වික්‍රමසිංහ මහතා -අපි 1984 සිට රැස්වෙන්නේ අනුන්ගේ ගෙවල්වලයි. අද සිටින්නේ වෙද පරම්පරාවල අවසාන පුරුකයි. වෙද මහත්වරුන්ට රැස්වී සාකච්ඡා කිරීමට, සායන මධ්‍යස්ථානයක් පවත්වාගෙන යාමට, පැරැණි පොත්පත් සංරක්‍ෂණය කර පුස්තකාලයක් පවත්වාගෙන යාමට, ඖෂධ නිෂ්පාදනයට, බෙහෙත් අලෙවිසලක් පවත්වාගෙන යාමට සුදුසු ස්ථානයක් ලබා දෙන ලෙස අවුරුදු 20 ක් විතර ඉල්ලීම් කළා. 2006 දී පර්චස් 06 ක් ලැබුණා. එයත් තවම නිරවුල් නෑ.සර්වාංග වෛද්‍ය එන්. පී. පියදාස මහතා - ප්‍රාදේශීය ලේකම් කොට්ඨාස 17 තුළම පිහිටුවා ඇති ආයුර්වේද සංරක්‍ෂණ මණ්ඩලවල ක්‍රියාකාරීත්වය අතරින් පළමු තැනක් අපට ලැබුණා.අඩුපාඩු අතින් ද අප පෙරමුණේ සිටින්නේ. හෙළ වෙදකම ඉගෙන ගත්තාට වැඩක් නෑ කියන මතය දරන පිරිස වැඩියි. ආකල්පමය වෙනසක් ද ඇතිකළ යුතුයි.ඊ. කේ. මාටින් සිංඤෝ මහතා - වසර 50 ක සිට වෙදකමේ නිරතවන මා සෙංගමාල වෙදකම කරන 3 වන පරම්පරාවේ අයෙක්. මේ වන විට රෝගීන් 15000 කට අධික ප්‍රමාණයකට ප්‍රතිකාර කර තිබෙනවා. මා දරුවකුට වෙදකම හුරුකරනවා.දයාවතී පියසීලි මහත්මිය - අපි බෙහෙත් කරන්නේ මුදල් බලාපොරොත්තුවෙන් නොවෙයි.රෝහල්වලින් සුවකිරීමට නොහැකි බව පැවසූ රෝගීන් ද අප සුවකර තිබෙනවා. හැඳ සිටින වස්ත්‍රව අනුව, එහි පාට අනුව, ගමන් විලාසය, පහන් දැල්ලේ දැලි ගණන, දිශා අනුව, දෂ්ට කළ සර්පයා හඳුනා ගැනීමට පුළුවන්.එම්. ජී. සේනානායක වෙද මහතා පවසන්නේ මෙම වටිනා උරුමය මතු පරපුර උදෙසා රැකගැනීමට දැනෙන වැඩපිළිවෙළක් සැකසිය යුතු බවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=r1204024</link>
    <topic>ප්‍රජාමූල ජල සම්පාදන යෝජනා ක්‍රමයේ ඉදිකිරීම් අඩාළයි: පවුල් 135කට වතුර නෑ</topic>
    <author>එප්පාවල සමූහ බී. ඒකනායක</author>
    <content>2007 දී රුපියල් කෝටියකට වැඩි වියදමකින් ආරම්භ කළ කටියාව යාය 2 ග්‍රාමීය ජල සම්පාදන යෝජනා ක්‍රමය තවමත් දිය කඳුළක් බෙදා දී ගත නොහැකිව අඩාල වී තිබේ.මුලදීම අනුරාධපුර ද්විතීයික නගර හා ග්‍රාමීය ජල සම්පාදන ව්‍යාපෘතිය යටතේ කටියාව ස්වශක්ති ප්‍රජා මූල ජල සම්පාදන සමිතිය පිහිටුවා ගත් අවස්ථාවේ වසර 1 1 / 2 ක් ඇතුළත පානීය ජලය නිවාසවලට ලබා දෙන්නේ යයි ප්‍රතිඥා දී පටන්ගත් මෙම ජල සම්පාදන ව්‍යාපෘතිය වසර පහක් ගතවී ඇති අදටත් එහි වැඩ අතර මඟය.මේ අන්දමට තලාව ප්‍රාදේශීය ලේකම් කොට්ඨාස බල ප්‍රදේශයේ පටන්ගත් තිරප්පනේ ජල යෝජනා ක්‍රමය සහ ගැටදිවුල ජල යෝජනා ක්‍රමය අදටත් අක්‍රියව පවතී.කටියාව යාය 2 ජනපදයේ පවුල් 135 කගේ පානීය ජල අවශ්‍යතා සපුරාලීම සඳහා ඇරඹි මෙම ජල සම්පාදන ව්‍යාපෘතිය මේ අන්දමට වසර පහක් ගතවී ගිය තැනත් බීමට දිය පොදක් දීමට නොහැකිව අඩාල වීමට හේතු මන්දැයි ජනතාව විමසති.ප්‍රජාමූල ජල සම්පාදන සමිතියේ සභාපති බණ්ඩාර මහතාමම මේ සමිතියේ සභාපතිකමට පත්වූයේ 2011 දී. මට කලින් මේ සමිතියේ සභාපතිවරු තිදෙනෙක් හිටියා. භාණ්ඩාගාරිකවරු තිදෙනෙක් හිටියා. 2011 දී මම මේ සමිතිය බාර ගන්නා විට ජල සම්පාදන ව්‍යාපෘතියේ බොහෝ වැඩ කෙරිලා තිබුණේ නෑ. ජල මෝටර් 2 ක් විකුණලා. සටරින් එක රුපියල් ලක්ෂ 1 1 / 2 කට විකුණලා. ඒවායේ සල්ලි ආ ගිය අතක් නෑ. දැන් ඉතිරි වැඩ අවසන් කරලා වතුර දෙන්න සල්ලි නෑ.මේ ව්‍යාපෘතියට ආසියානු සංවර්ධන බැංකුªªවෙන් රුපියල් අනූ අට ලක්ෂයක් ඇස්තමේන්තු කර රුපියල් හැට හතර ලක්ෂයක් සමිතියට දී තියෙනවා. ඒ වගේම පවුලකින් රුපියල් 8500 ගානෙ පවුල් 135 කින් රුපියල් ලක්ෂ 11 1 / 2 ක් එකතු කර තියෙනවා. මේ ඇරෙන්න ගමේ හැම පවුලකින්ම දින 15 සිට 25 දක්වා කාලයක් ජල ව්‍යාපෘතියට ශ්‍රම දායකත්වය දීල තියෙනවා. ඒත් අදටත් වතුර නෑ.ලොකු ළිඳක් කපල බැඳල තියෙනවා. පරීක්ෂණ අනුව ළිඳේ වතුර බීමට හොඳයි. ගමකට නෙමෙයි ගම් දහයකට ඇති වෙන්න ළිඳේ වතුර පිරිලා. ඒත් තවමත් ළිඳ පියන්පත්වලින් වහල නෑ. ජල ටැංකියේ ජල කාන්දුවක් තියෙනවා. ජල මාර්ගවල අඩුපාඩු එමටයි. නිවාසවලට ජල මීටර දීල නෑ.ලේකම් ඥානවතී මැණිකේ මහත්මියමේ ජල සම්පාදන ව්‍යාපෘතියේ ඇස්තමේන්තු අනූඅට ලක්ෂයෙන් අපට දුන්නේ හැට හතර ලක්ෂයක් පමණයි.තව තිස් හතර ලක්ෂයක් ද්විතීයික නගර හා ග්‍රාමීය ප්‍රජා මූල ජල සම්පාදන ඒකකයෙන් අපට දෙන්නේ නෑ.මම 2007 ඉඳලම මේ සමිතියේ ලේකම්. ඒ මුදල ලැබුණොත් ඉතිරි වැඩ ටික ඉවර කරල වතුර දෙන්න පුළුවන්. සමිතියේ භාණ්ඩාගාරිකවරු තුන්දෙනෙක් හිටියා.එක් කෙනෙක් රට ගිහිං. අලුත් සභාපතිවරයා නම් මෙය ඉවරයක් කරන්න හදනවා. ඒත් වැඩ කරන්න සල්ලි නෑ. ඇස්තමේන්තුවේ විදියට ඉතිරි රුපියල් තිස් හතර ලක්ෂය අපට ලැබුණොත් මේ වැඩ ටික ඉවර කරල ගමට විතරක් නෙමෙයි ගමෙනුත් එහාට පවුල් තුන් හාරසීයකට වතුර දෙන්න පුළුවන්. ළිඳේ වතුර ඉතාම හොදයි. ගම් හතකට පිරි මහන්න ළිඳේ වතුර තියෙනවා.නිසි අධීක්ෂණයක් නිවැරදි මූල්‍ය කළමනාකරණයක් නිවැරදි තාක්ෂණයක් ගමට නැති නිසා ගමේ සමහර අය අතට පත්වන මුදල් අපතේ යමින් ව්‍යාපෘති අඩාල වන බව මෙම පානීය ජල සම්පාදන යෝජනා ක්‍රම අධ්‍යයන කිරීමෙන් පෙනී ගොස් ඇති බව එක් නිලධාරියෙක් පැවැසීය.කෙසේ වුවද කටියාව යාය 2 ජල සම්පාදන යෝජනා ක්‍රමය පිළිබඳව නිසි අධ්‍යයනයක් කොට දැනට ඇනහිට ඇති එම ජල සම්පාදන යෝජනා ක්‍රමය පවුල් 135 ක් වෙනුවෙන් සක්‍රීය කර දෙන ලෙස ගමේ අය ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=r1204025</link>
    <topic>බස් රියට ගොඩවූ ගැබිනි කත නොදැක්කා සේ මගීන් ඉඳලා</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>හෝමාගම සිට පිටකොටුව දක්වා ධාවනය කරන පෞද්ගලික බස්රථයකි. මෙදින රාජකාරි දිනයක්ද වූයෙන් හෝමාගම බස්නැවතුම්පළේදීම බස්රථය මගීන්ගෙන් පිරී තිබුණි.රියැදුරු සුපුරුදු පරිදි සෑම බස් නැවතුමකම බස්රථය නතර කෙළේය. කොන්දොස්තර කොට්ටාව , මහරගම, නුගේගොඩ, කොටුව, පිටකොටුව කියමින් අතරමඟ බහින අයගෙන් අඩුවන මගීන් වෙනුවට තව තවත් මගීන් පටවා ගත්තේය.කොට්ටාව නගරයෙන් බස්රථයට තරුණ භික්ෂූන් වහන්සේ නමක්ද ගොඩවිය.පූජ්‍ය පක්ෂය සඳහා වෙන්කර ඇති ආසනයේ වාඩිවී සිටිය මගියෙකු වහා අසුනින් නැගිට භික්ෂුවට ආසනය ලබාදී සිටගත්තේය.බස්රථය මහරගම ගුරු විදුහල අසල නැවතුමේ නැවැත්වූවිට ගැබිනි මවක් අවුරුදු 2ක් පමණ කුඩා දරුවකුද වඩාගෙන බස්රථයට ගොඩවිය.කොන්දොස්තර, කරුණාකරල මේ අක්කට ඉඳගන්න කව්රුහරි සීට් එකක් දෙන්නයැයි කෑගැසීය. සීට් එකක් නොලැබීමෙන් කුඩා දරුවත් වඩාගෙන තෙරපෙමින් ඒ මේ අත පැද්දෙමින් සිටිය කාන්තාවට කිසිවකු ආසනයක් දෙන බවක් පෙනේනනට නැත.මෙය දුටු තරුණ භික්ෂුව වහාම අසුනින් නැගිට්ටේය. අක්කේ, මේ සීට් එකේ වාඩිවෙන්න නැත්නම් ඔය දරුවත් එක්ක වැටිල තුවාල වෙයි.කියා පැවැසීය. ලැජ්ජාවට පත් කීප දෙනෙක්ම භික්ෂුවට ආසනයක් දෙන්නට උත්සාහ කළත් උන්වහන්සේ පැවැසුවේ මහණ වුණත් අපි තාම තරුණයිනේ. අපටත් ටිකක් හිටගෙන ගියාම මොකද වෙන්නේ කියමිනි. රියැදුරු හා කොන්දොස්තර දෙපලද භික්ෂුව වාඩිකරන්නට උත්සාහ කළත් පලක් නොවීය.භික්ෂුව ශ්‍රී ජයවර්ධනපුර විශ්වවිද්‍යාල විජේරාම හන්දිය දක්වා පැමිණ බස්රියෙන් බැස්සේ ගැබිනි කාන්තාවකටවත් අසුනක් දෙන්න තරම් සත්පුරුෂ පුද්ගලයෙක් බස්රියේ නැති බව කියමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=s1204021</link>
    <topic>මංගල ටෙස්ට් සටනේ ප්‍රතිවාදී එංගලන්තය වසර 30ක සැමරුමේ දී නැවැත හමුවෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවට ටෙස්ට් ක්‍රිකට් වරම් ලැබී වසර 30ක් දැන් ගතවී ඇත.එදා 1982දී මංගල ටෙස්ට් තරගයේ ප්‍රතිවාදීන්ම 30 වසරක ඓතිහාසික සැමරුමේ දී මෙරට පළමු ටෙස්ට් ක්‍රීඩාංගණයේ දීම ශ්‍රී ලංකාවට නැවැත හමුවීම හෙට පෙරවරුවේ සිදුවේ.වසර 30කට පෙර පැවැති මංගල ටෙස්ට් තරගයේ දී ශ්‍රී ලංකා පිලේ නායකත්වය බන්ධුල වර්ණපුර විසින් ද එංගලන්ත පිලේ නායකත්වය කීත් ෆ්ලෙචර් විසින් ද මෙහෙයවූහ. ඒ මංගල ටෙස්ට් තරගයේ මතකය ශ්‍රී ලංකාවට අමිහිරි වූයේ තරගය දින 4කින් නිමා වී කඩුලු 7ක පරාජයක් ද හිමිවීමෙනි.ඒ මංගල ටෙස්ට් තරගයේ දී ශ්‍රී ලංකාව වෙනුවෙන් රංජන් මඩුගල්ල, අර්ජුන රණතුංග හා රෝයි ඩයස් අර්ධ ශතක ලබා ගත්හ. එංගලන්ත දඟ පන්දු බලඇණියේ ශක්තිමත් ක්‍රීඩකයන් වූ ඩෙරික් අන්ඩර්වුඩ් හා ජෝන් එම්බියුරි ශ්‍රී ලංකා පිල අසරණ කළහ.ශ්‍රී ලංකා ටෙස්ට් ඉතිහාසයේ පළමු පිතිකරු යුගලය ලෙස සිදත් වෙත්තමුණි, බන්ධුල වර්ණපුර හා පළමු පන්දුව යැවීමේ ගෞරවය අසන්ත ද මෙල්ට හිමිවුණි.වසර 30ක් ගෙවී යද්දී ශ්‍රී ලංකා පිල මහේල ජයවර්ධන විසින් ද එංගලන්ත පිල ඇන්ඩෘ ස්ට්‍රෝස් විසින් ද මෙහෙයවති. වසර 30කට පසු දෙපිල හමුවෙද්දී එංගලන්තය ටෙස්ට් ලොව අංක එකේ පසුවූ ද ශ්‍රී ලංකාව වෙතින් ගාල්ලේ දී ලද පරාජයේ පීඩනය තදින් දැනෙනු ඇත.ශ්‍රී ලංකා පිල ගෙවුනු වසර 30ක ටෙස්ට් ඉතිහාසයේ දී පරිවර්තන රැසකට භාජනය වූ කණ්ඩායමකි.ටෙස්ට් තත්ත්වය ලැබී මාස කිහිපයක් ගතවෙද්දී ප්‍රබල ක්‍රීඩකයන් කිහිප දෙනෙකුට වසර 25ක තරග තහනමක් පැනවීම ඇතුළු සිදුවීම් ගණනාවක් ශ්‍රී ලංකා ටෙස්ට් ඉතිහාසයේ ලියැවී ඇත. ටෙස්ට් රටක් ලෙස ලෝක එක්දින සූරතාව දිනා ගැනීම හා දෙවරක්ම ලෝක අනුසූරයන් වීම ද ඉතිහාස පොත අලුත් කිරීමකි.ශ්‍රී ලංකා ටෙස්ට් ක්‍රිකට් පිලට නායකයන් 12ක ගේ මගපෙන්වීම ලැබී තිබේ. බන්ධුල වර්ණපුර, දුලිප් මෙන්ඩිස්, ඩී. එස්. ද සිල්වා, රංජන් මඩුගල්ල, අර්ජුන රණතුංග, අරවින්ද ද සිල්වා, හෂාන් තිලකරත්න, සනත් ජයසූරිය, මාවන් අතපත්තු, මහේල ජයවර්ධන, කුමාර සංගක්කාර හා ටී. එම්. ඩිල්ෂාන් එම දොළොස්දෙනා වෙති.දෙස් - විදෙස් පුහුණුකරුවන් 15ක ගේ පමණ සේවය වරින්වර ලැබූ ශ්‍රී ලංකා ටෙස්ට් ක්‍රිකට් පිල මෙතෙක් සහභාගි වූ තරග 211ක දී ජයග්‍රහණ 63ක්, පරාජ 75ක් හා ජය පරාජයෙන් තොරව තරග 73ක් නිමාකොට ඇත.ගතවූ වසර තිහේදී ක්‍රීඩකයන් 122ක් ටෙස්ට් වරම් දිනා තිබේ. ශ්‍රී ලංකා ටෙස්ට් ක්‍රිකට් ක්‍රීඩකයන් ඉංගී‍්‍රසි හෝඩියේ අනුපිළිවෙළ අනුව අසන්ත ද මෙල්ගෙන් ආරම්භ වී දිනේෂ් චන්දිමාල් දක්වා ලියැවී තිබේ.ශ්‍රී ලංකා ටෙස්ට් ඉතිහාසයේ වැඩිම ලකුණු ලාභියා ලෙස මහේල ජයවර්ධන (ලකුණු 10271) ඉදිරියෙන් සිටී. ටෙස්ට් ක්‍රිකට් ලෝකය උඩු යටිකුරු කරමින් වැඩිම කඩුලු ලාභියා ලෙස මුත්තයියා මුරලිදරන් (කඩුලු 800) ඉදිරියෙන්ම සිටීම වසර 30ක ටෙස්ට් ඉතිහාසයේ ශ්‍රී ලංකා නාමයට රන් සලකුණක් එක්වූ සිදුවීමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=s1204022</link>
    <topic>කෝල්ට්ස්- බී.ආර්.සී අවසන් තරගය අද</topic>
    <author>ෆවුස් මොහොමඩ්</author>
    <content>සී. එස්. එන්. අන්තර් සමාජ ඕවර විස්සයි 20 ක්‍රිකට් තරගාවලියේ කෝල්ට්ස් හා බී. ආර්. සී. කණ්ඩායම් අතර අවසන් මහා තරගය අද (2) එස්. එස්. සී. පිටියේ දී පැවැත්වේ.ඊයේ (1) පැවැති අවසන් පූර්ව වටයේ දී ලකුණු 64කින් එන්. සී. සී. පිල පරාජය කිරීමට කෝල්ට්ස් කණ්ඩායම සමත්වූ අතර පානදුර කණ්ඩායම ලකුණු 37කින් පරාජය කිරීමට බී. ආර්. සී. පිල සමත්විය.කෝල්ට්ස් - එන්. සී. සී.වේගවත් පිතිහරඹයක නිරතවූ කෝල්්ට්ස් පිලේ නායක මලින්ද වර්ණපුර පන්දු 46කදී හතරේ පහර 8ක් සහ හයේ පහර 7ක් සමග ලකුණු 95ක් ලබා ගනිමින් කෝල්්ට්ස් පිලේ ලකුණු සංඛ්‍යාව ඕවර 20 කදී 190 දක්වා ඉහළ දැමීමට සමත්විය.කෝල්ට්ස් - 190/7 (ඕවර 20) මලින්ද වර්ණපුර 95, රොෂේන් සිල්වා 36 (ෆර්වේස් මහරූෆ් 23/2)එන්. සී. සී. – 126 (ඕවර 15.1) උපුල් තරංග 56, ජෙහාන් මුබාරක් 33 (චතුරංග කුමාර 16/2, දිල්රුවන් පෙරේරා 26/2)බී. ආර්. සී. – පානදුරපළමුව පන්දුවට පහරදුන් බී. ආර්. සී. පිල ඕවර 20 අවසානයේ කඩුලු 8කට ලකුණු 156ක් ලබා ගත්තේය. ඕවර 15.1 ක් වනවිට බී. ආර්. සී. පිලේ කඩුලු 8ක්ම ලකුණු 92ක් ඇතුලත බිඳ වැටුණද ක්‍රිෂාල් මාගගේ සහ මධුරංග සොයිසා 9වැනි කඩුල්ල සඳහා ලකුණු 64ක නොබිඳුණු සම්බන්ධතාවක් ගොඩනැගීමට සමත්වූහ.බී. ආර්. සී. – 156/8 ( ඕවර 20) ක්‍රිෂාල් මාගගේ නොදැවී 45, මධුරංග සොයිසා නොදැවී 27 (කැලුම් ප්‍රනාන්දු 14/2)පානදුර -119 (ඕවර 16.4) ඉන්දික මස්සලගේ 31, නිලන්ත කුරේ 31 (නිමේෂ් පෙරේරා 26/4, ඇන්ඩි සොලොමන්ස් 22/3)මේ අතර තරගාවලියේ තුන්වැනි ස්ථානය සඳහා අවසන් පූර්ව වටයේ දී පරාජිත එන්. සී. සී. සහ පානදුර කණ්ඩායම් අතර තරගය ද අද එස්. එස්. සී. පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=s1204023</link>
    <topic>සරා කුසලාන අන්තර් සමාජ ක්‍රිකට්: ආදි ධර්මපාල පිලට පළමු ඉනිමේ ජයක්</topic>
    <author/>
    <content>සරා කුසලාන අන්තර් සමාජ ලීග් ක්‍රිකට් තරගාවලිය යටතේ ආදි ධර්මපාල පිල සහ නුවර ක්‍රිකට් සමාජය අතර පැවැති තරගයෙන් පළමු ඉනිමේ ජයක් වාර්තා කිරීමට ආදී ධර්මපාල පිල සමත් විය.මෙහිදී ආදි ධර්මපාල පිල වෙනුවෙන් විශිෂ්ට පිතිහරඹයක නිරත වූ සුපුන් ලීලාරත්න ලකුණු 147 ක් රැස්කළ අතර නිපුන් පවිත්‍ර ලකුණු 65 ක් ලබා ගත්තේය.ආදි ධර්මපාල පළමු ඉනිම 302/9 (ඉනිම අත්හිටුවන ලදී) - සුපුන් ලීලාරත්න 147, නිපුන් පවිත්‍ර 65, රසිත ගමගේ නොදැවී 53 (කසුන් ඒකනායක 75/5)නුවර පිල පළමු ඉනිම 143 (සියලු දෙනා දැවී) - කසුන් ඒකනායක 40 (සොහාන් බෝවල 56/3, රජිත මෙන්ඩිස් 40/3) සහ දෙවැනි ඉනිම 128/6 (රසික ගමගේ 36/3).</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=s1204024</link>
    <topic>මැතිව්ස් - එරංග ශ්‍රී ලංකා පිලට එති</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාව හා එංගලන්තය අතර හෙට පී. සරා ඕවල් ක්‍රීඩාංගණයේ දී ආරම්භ වන දෙවැනි ටෙස්ට් තරගයට ඇන්ජලෝ මැතිව්ස් හා ෂාමින්ද එරංග එක්වෙති.ආබාධ තත්ත්වයක් මත ඇන්ජලෝ මැතිව්ස් පළමු ටෙස්ට් තරගයට ක්‍රීඩා නොකළ අතර ඒ වෙනුවට චාමර සිල්වා සංචිතයට එක්විය. මැතිව්ස්ගේ පැමිණීමත් සමඟ චාමර සිල්වා කණ්ඩායමෙන් ඉවත් කර ඇත. පළමු ටෙස්ට් තරගයේ දී ආබාධයකට ලක්වූ වේග පන්දු යවන ක්‍රීඩක චානක වෙලගෙදර වෙනුවට ෂාමින්ද එරංග සංචිතයට එක්වීමේ අවස්ථාව උදාකර ගත්තේය.කෙසේ වුවද හෙට දෙවැනි ටෙස්ට් තරගයේ දී ආරම්භක පන්දු යවන්නන් ලෙස ධම්මික ප්‍රසාද් හා සුරංග ලක්මාල් ක්‍රීඩා කරනු ඇතැයි දැනගන්නට තිබේ.එංගලන්ත පිලේ වේග පන්දු යවන ක්‍රීඩක ස්ටුවට් බ්‍රෝඩ් ද හෙට තරගයට එක්නොවන බව වාර්තා වේ. ඔහුගේ දකුණු කකුලේ ඇතිවූ ආබාධයක් මෙයට හේතු වී තිබේ.ශ්‍රී ලංකාව හා එංගලන්තය අතර ටෙස්ට් තරග 25 ක් පවත්වා ඇති අතර එයින් 7 ක් ශ්‍රී ලංකාව ජය ගත් අතර එංගලන්තය තරග 9 ක් ජයගෙන තවත් තරග 9 ක් ජය පරාජයෙන් තොරව නිමාවට පත්විය.ශ්‍රී ලංකාව වසර 2009 දී නවසීලන්තයට එරෙහිව ටෙස්ට් තරගාවලි ජයක් ලැබීමෙන් අනතුරුව මෙතෙක් තරගාවලි ජයක් වාර්තා කර නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=s1204025</link>
    <topic>මියාමි ටෙනිස් කිරුළ ඇග්නීසියාට</topic>
    <author>මියාමි (ඒ. එෆ්. පී.)</author>
    <content>ටෙනිස් ශ්‍රේණිගත කිරීම්වල අංක 2 ස්ථානයේ පසුවන රුසියාවේ මාරියා ෂරපෝවා ලකුණු 7-5 ක් සහ 6-4 ක් ලෙස පරදවමින් මියාමි ටෙනිස් කිරුළ දිනා ගැනීමට පෝලන්තයේ ඇග්නීසියා රැඩවන්ස්කා සමත් වූවාය.23 හැවිරිදි අග්නීසියා මියාමි කාන්තා කිරුළක් දිනූ ප්‍රථම වතාව මෙය වන අතර මේ වසරේ ඇය විසින් දිනා ගන්නා ලද දෙවැනි ටෙනිස් කිරුළ ද මෙය වේ.මීට පෙර ලෝක ටෙනිස් ක්‍රීඩකයන්ගේ සංගමයේ ටෙනිස් සූරතා 8 ක් දිනා සිටින ඇග්නීසියා මීට පෙර ෂරපෝවා සමඟ පැවැති තරග 3 ක දීම පරාජයට පත්ව සිටියාය.“මේ වසරේ දී මම ලෝකයේ හොඳම ටෙනිස් ක්‍රීඩිකාවන් රැසක්ම පරාජය කළා” සතුටින් උද්දාමයට පත් ඇග්නීසියා කීවාය.“ඇය ඉතා හොඳින් ක්‍රීඩා කළා. මගේ අතින් වැරැදි ගණනාවක්ම සිදුවුණා.” පරාජයෙන් අනතුරුව ෂරපෝවා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=s1204026</link>
    <topic>බොක්සිං සූරයාගේ රන් කිරුළ ඩො. මිලියනකට වෙන්දේසි වෙයි</topic>
    <author>යුක්රේනය (ඒ. එෆ්. පී.)</author>
    <content>ලෝක හෙවිවේට් බොක්සිං සූර යුක්රේනයේ ව්ලැඩිමිර් ක්ලිට්ස්කෝ 1996 වසරේ ඇට්ලන්ටා ඔලිම්පික් තරගාවලියේදී දිනාගත් සිය රන් පදක්කම අමෙරිකානු ඩොලර් මිලියනයකට වෙන්දේසි කළේය. ඒ ඔහු විසින් ආරම්භ කරන ලද දරුවන් වෙනුවෙන් වූ සුබසාධන කටයුතු උදෙසාය.ක්ලිට්ස්කෝ පදනම මගින් සංවිධානය කළ මේ වෙන්දේසියේදී දියමන්ති 412 ක් සහිත ඔහුගේ අත් ඔරලෝසුවක් ද වෙන්දේසි කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=s1204027</link>
    <topic>ඩයලොග් ‘යූත් 19’ සූරතාව ත්‍රිත්වයට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාසල් ක්‍රිකට් සංගමය, ඩයලොග් අනුග්‍රහයෙන් පැවැත්වූ ‘යූත් 19’ සීමිත ඕවර ක්‍රිකට් තරගාවලියේ සූරතාව මහනුවර ත්‍රිත්ව විදුහලට හිමිවිය.පාර්ලිමේන්තු මන්ත්‍රී තිලංග සුමතිපාල මහතාගේ ප්‍රධානත්වයෙන් පැවැති මේ අවසන් තරගයේ වීරයා බවට පත්වූයේ ත්‍රිත්ව විදුහල ජයග්‍රහණයේ මාවතට යොමුකළ උපනායක ජනිෂ්ක ප්‍රේමසිංහය.ත්‍රිත්ව විදුහල ලකුණු 25කට කඩුලු 5ක් බිඳවැටී තිබියදී ජනිෂ්ක ප්‍රේමසිංහ හතරේ පහර 6ක් සහ හයේ පහරක් සමග ලබාගත් ලකුණු 72 ත්‍රිත්ව විදුහලේ ජය මාවත විවර කිරීමට ප්‍රධාන හේතුවක් විය.කාසියේ වාසිය දිනූ අම්බලන්ගොඩ ධර්මාශෝක විදුහල මුලින් පන්දුවට පහරදී ලකුණු 149ක් රැස් කළේය. ත්‍රිත්ව විදුහල කඩුලු 6ක් බිඳ වැටී ලකුණු 150ක් ලබා ජයග්‍රහණය ලබාගත්තේය.කණ්ඩායම් 32ක් සහභාගි වූ ‘යූත් 19’ ක්‍රිකට් සූරතාවලිය පිලිමලුන් පිටුදැකීමේ ක්‍රමයට පැවැත්විණි.ධර්මාශෝක විදුහල – 149 (46.4) තනුර හැලඹගේ 54, දුමින්ද කන්නන්ගර නොදැවී 31, ගිහාන් මිිහිරංග 21 (ලක්ෂාන් ජයසිංහ 19/3, ඇල්වින් ප්‍රනාන්දු 25/3, අම්රිත් ශ්‍රීමාල් 38/2)ත්‍රිත්ව විදුහල – 150/6 (41.3) ජනිෂ්ක ප්‍රේමසිංහ 72, අකිල ජයසුන්දර නොදැවී 40, අම්රිත් ශ්‍රීමාල් 17 (රොහාන් ද සිල්වා 25/2)..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=f1204021</link>
    <topic>විපක්ෂය තාමත් ඉටුකර ගැනීමට බැරි සිහින දකිනවා</topic>
    <author/>
    <content>ශ්‍රී ලංකාවේ සිදු වන පුනරුත්ථාපන කටයුතු හා බන්ධනාගාර සේවය තුළ ඇති කරන ප්‍රතිසංස්කරණ කටයුතු මෙරටට එල්ල වන මානව හිමිකම් චෝදනාවලට පදනමක් තිබේ ද යන කරුණු පිළිබඳ ඇමැති චන්ද්‍රසිරි ගජධීර මහතා සමඟ සිදු කළ සාකච්ඡාවකි මේ.අනෙක් අමාත්‍යාංශවලට වඩා මේ අමාත්‍යාංශයේ විශේෂත්වයක් වගේ ම විශේෂ වගකීමක් ද තිබෙනවා. වෙනත් අමාත්‍යාංශවල කාර්ය භාරය වෙලා තිබෙන්නේ රටේ ආර්ථිකය සංවර්ධනය වැනි පාර්ශ්ව සංවර්ධනය හා ඉදිරියට යාමට අවශ්‍ය කටයුතු සැලැසුම් කිරීමයි. එහෙත් බන්ධනාගාර හා පුනරුත්ථාපනය කියන්නේ ඉන් එහා ගිය විෂයක්. අපගේ ප්‍රධාන වගකීම වී ඇත්තේ මානව සමාජ සංවර්ධනය හා වැරැදි නිසා සමාජයෙන් ඉවතට විසි වූ කොටස යළිත් සමාජයේ වැඩදායී විදිහට සමාජගත කිරීමයි.උදාහරණයකට ගනිමු යුද්ධය නිසා නොමඟ ගිය තරුණයන්. ඔවුන්ට අවශ්‍ය පුනරුත්ථාපන කටයුතු විද්‍යාත්මකව හා නිසි ලෙස සමාජගත කිරීම තමයි කළ යුත්තේ. අප දැනටමත් ඒ වැඩපිළිවෙළ ඉතාමත් හොඳින් සිදු කරමින් සිටින්නේ. එපමණක් නොවෙයි ත්‍රස්තවාදී කටයුතු නිසා හානියට පත් වූ පුද්ගලයන්ට අවශ්‍ය වන්දි ලබා දීම් අපගේ විෂය පථයට අයත් වෙනවා. ඒ වගේ ම බන්ධනාගාර ගත වූ සියල්ලන්ට අවශ්‍ය මානුෂීය රැකවරණය හා සහයෝගය ආධාර උපදෙස් වගේ ම අවශ්‍ය කරන වෘත්තීය පුහුණුවීම් ද සිදු කිරීමට කටයුතු කර තිබෙනවා.සුළු වැරැදි පිළිබඳ චෝදනා එල්ල වූ අය බන්ධනාගාරයට ඇතුළු නොකර ප්‍රජා විශෝධන කටයුතුවලට යොමු කිරීම ආදී උපක්‍රම මෙහි දී භාවිතයට ගන්න පුළුවන්. එහි දී මානව සම්පත සමාජයට වැඩදායී ලෙස යොදා ගැනීම යන කරුණ ප්‍රධාන කොට ගන්නවා.මෙතරම් මානුෂීය හා සහෝදරාත්මක පුනරුත්ථාපන ක්‍රියාවලියක් යුද්ධයෙන් පසුව කිසිදු රටක සිදු වන්නේ නැහැ. අප අවි දරා නොමඟ ගිය තරුණ තරුණියන් දෙස බලන්නේ වෛරී ඇසකින් නොවෙයි. මානුෂීය හා සහෝදරාත්මක ඇසකිනුයි. යුද්ධයේ දී යටත් වූ හා බාර වූ අය පුනරුත්ථාපනය නොකළා නම් ඔවුන් බංකර් තුළ ම හෝ වනාන්තරයේ දී ම මිය යාමට ඉඩ තිබුණා. එහෙත් රජය හෝ ආරක්‍ෂක හමුදාව එවැනි පහත් තත්ත්වයකට පත් වුණේ නැහැ. ඔවුනුත් අපේම සහෝදරයන් ලෙස පිළිගෙන අවශ්‍ය පුනරුත්ථාපන කටයුතු සිදු කළා. එසේ පුනරුත්ථාපනය වූ අය අද යහපත් මිනිසුන් ලෙස ජීවන කටයුතුවල නියැලෙනවා. අප කියන දෙයක් නොවෙයි මෙය පුනරුත්ථාපනය වූ දෙමළ සහෝදරයන් පවා පිළිගන්නවා. ඒ නිසා අප රටට එරෙහිව මානව හිමිකම් පිළිබඳ චෝදනා එල්ල කිරීමේ කිසිදු සාධාරණ පදනමක් නැහැ.පුනරුත්ථාපන මධ්‍යස්ථානවල සිටින තරුණ තරුණියන් විශාල පිරිසක් අවුරුදු තිහ ඉක්මවා නොගිය අය, ඔවුන්ව කොටි සංවිධානය විසින් නොමඟ යවා තිබුණේ. සිංහල විරෝධී මතයක් ඇති කර ඔවුන් සිංහල සමාජය දැකලා නැහැ. මේ නොමඟ යාම නිවැරැදි කිරීමත් මේ පුනරුත්ථාපන කටයුතුවල මූලික නිර්මාණය වෙලා තිබෙන්නේ. මොවුන්ගෙන් විශාල පිරිසක් බලහත්කාරයෙන් කොටි සංවිධානයට බඳවා ගත් අය. මේ සියලු කරුණු ගත්තා ම පුනරුත්ථාපනය කිරීම ඉතාමත් හොඳ දෙයක් වගේ ම සමාජ වගකීමක් ඉටු කිරීමක් ලෙස ද හඳුන්වා දෙන්න පුළුවන්.මධ්‍යස්ථාන 29 ක තරුණයන් 12000 පුනරුත්ථාපනය වුණා. දැනටමත් 11000 පමණ පිරිසක් සමාජගත කර තිබෙනවා. ඉතිරිව සිටින්නේ දහසකටත් අඩු ප්‍රමාණයක්. ඔවුන්ට අවශ්‍ය වෘත්තීය පුහුණුව ලබා දී යහපත් පුරවැසියන් විදිහට සමාජගත කිරීමට එහිදී එම තරුණ පිරිස ගේ පුනරුත්ථාපන කටයුතු සඳහා රුපියල් මිලියන දෙසීයක් වෙන් කර තිබෙනවා. මෙය ඉතාමත් ඉහළ අගයකින් යුතු පුනරුත්ථාපන ක්‍රියාවලියක්. එහෙම නැතිව සම්ප්‍රදායික පුනරුත්ථාපන ක්‍රියාවලියක් නොවෙයි. මේ පුනරුත්ථාපන ක්‍රියාමාර්ග මඟින් ඔවුන්ගේ ත්‍රස්තවාදීන්ට පක්ෂපාති වූ විකෘති මානසිකත්වය බොහෝ දුරට දුරු කිරීමට පුළුවන්කම ලැබෙනවා. සමහර රටවල අරගල කළ පුද්ගලයෝ තාමත් සිරගෙවල්වල සිටින්නේ. ඒ නිසා මහින්ද රාජපක්ෂ රජය සිදු කළේ, සිදු කරන්නේ ෙඓතිහාසික මානුෂීය ක්‍රියාවලියක්.බන්ධනාගාරවල සිටින්නන් සියල්ල ම වැරැදිකරුවන් හෝ සැකකරුවන්. සිරකරුවා අපරාධකාරයෙක්ය කියන මතය තමයි සමාජගත වෙලා තියෙන්නේ. ඒත් ඒ මතය වැරැදියි. අප කියන්නේ සියලු සිරකරුවෝ මනුෂ්‍යයෝය කියලා. වැරැදි කළ අය තුළ පවා හොඳ ගතිලක්ෂණ තිබෙනවා. ඒ ගතිලක්ෂණ ඉස්මතු වෙන විදිහට අවශ්‍ය පුනරුත්ථාපන කටයුතු කිරීම තමයි අපේ අරමුණ වෙලා තිබෙන්නේ. සිරගත වූවන්ගෙන් 40% මත්ද්‍රව්‍ය වැරැදිවලට සම්බන්ධ වූ අයයි. ඔවුන්ට අවශ්‍ය කරන පුනරුත්ථාපන කටයුතු කරනවා. ඔවුන් සමාජයට වගකිව යුතු පිරිසක් බවට පත් කිරීම තමයි සිදු කළ යුතු කාර්ය වන්නේ. සිරකරුවකු කියන්නේ වහලෙක් නොවෙයි. අභිමානයක් ඇතිව ජිවත් විය යුතු කෙනෙක්. අප ඒ පිළිබඳ අවබෝධය ලබාදීමයි අපේ වගකීම. ලෝකයේ දියුණු වෙද්දී සිරගත වූවෙකු දිහා වූවත් සම්ප්‍රදායික ඇසෙන් බැලිය යුතු නැහැ. නවීන ඇසකින් බලා කටයුතු කළ යුතුයි.බන්ධනාගාරවල ඉඩකඩ පිළිබඳ ප්‍රශ්නයක් තිබෙනවා තමයි. ඒ නිසා අලුත් ස්ථානවල ඉඩකඩ ඇති තැන්වල බන්ධනාගාර ස්ථාපිත කිරීම තමයි කළ යුත්තේ. මෙහි දී අපගේ ප්‍රමුඛ පරමාර්ථය වෙලා තිබෙන්නේ නැවත බන්ධනාගාර ඉදිකරනවාටත් වඩා බන්ධනාගාරවලට පුද්ගලයන් ඇතුළු වීම වැළැක්වීමයි. අද අපි මූලිකත්වය ගෙන කටයුතු කළ යුත්තේ එවැනි වැඩපිළිවෙළකටයි.රජය ඉතාමත් ශක්තිමත් තැනකයි සිටින්නේ. එහෙත් විපක්ෂය දෙකට තුනට බෙදී සිටින්නේ. එජාපය බලය වෙනුවෙන් දෙකට බෙදිලා. ජවිපෙ දෘෂ්ටිමය වශයෙන් දෙකට බෙදිලා. ආණ්ඩුවක් වෙත සාධාරණ විවේචන එල්ල කරන මඟ නොමඟ පෙන්වා දෙන විපක්ෂයක් අවශ්‍යයි. එහෙත් ඔවුන්ට ඒ ශක්තිය නැහැ. ආණ්ඩුවට තර්ජනයක් විය හැකි විපක්ෂයක් පෙනෙන තෙක් මානයක නැහැ.ගම ශක්තිමත් කරන, ග්‍රාමීය ආර්ථිකය ශක්තිමත් කරන ක්‍රමවේදය තුළ ගමේ මිනිහා ගේ හදවත් ගැස්ම ආණ්ඩුවට තේරුම් ගැනීමට පුළුවන් වෙලා තිබෙනවා. ඒ නිසා ජනතාවගෙන් ආණ්ඩුව දුරස් කරන්න බැහැ. ඒ නිසා තමයි ආණ්ඩුව පහුගිය කාලයේ පැවැති හැම ඡන්දයකින් ම අති විශාල ජනවරමකින් ජයග්‍රහණය කළේ. මේ වෙද්දි ගම වේගයෙන් දියුණු වෙනවා. ගමේ ආර්ථිකය ශක්තිමත් වෙනවා. මේ වාතාවරණය ඇතුළත ආණ්ඩුව දිනෙන් දින ශක්තිමත් වෙනවා මිසක් ශක්තියේ හීනවීමක් නැහැ.ත්‍රස්තවාදයෙන් මුදාගත් උතුරු නැඟෙනහිර ප්‍රදේශවල ආර්ථික සංවර්ධන වේගය වැඩිවුණා පමණක් නෙවෙයි දළ දේශීය නිෂ්පාදනයටත් විශාල දායකත්වයක් ලබාදුන්නා. කලාපයේ ඉහළ ආර්ථික වර්ධන වේගයක් අත්පත් කර ගැනීමටත් මෙරටට පුළුවන්කම ලැබී තිබෙනවා.මේ සියලු දේ සලකා බලද්දී අද ජනතාවට අවශ්‍ය වෙලා තිබෙන්නේ මේ ආණ්ඩුව වෙනස් කිරීම නොවෙයි. මේ ආණ්ඩුවෙන් ලබා ගන්න පුළුවන් උපරිම සේවය ලබා ගැනීමටයි. විපක්ෂය මොන විදිහේ සිහින දැක්කත් ඔවුන්ට ඒ සිහින ඉටුකර ගැනීමට බැහැ. අද වෙද්දි එජාපයත් ජවිපෙත් ජනතාවගෙන් ඈත්වෙමින් යන දේශපාලන ව්‍යාපාර බවට පත් වෙමිනුයි තිබෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=f1204022</link>
    <topic>කිසිම ආගමක වැරැදි දේවල් කරන්න කියලා නෑ</topic>
    <author/>
    <content>පළමු කාරණය තමයි මූලිකව ම කෙනෙක් මිනිස් ජීවිතයක ඇති වටිනාකම තේරුම් නොගැනීම. මිනිස් ජීවිතයකට පුදුම වටිනාකමක් තිබෙනවා. එය ඉතා ම දුර්ලභ ගණයේ දෙයක්. හරියට මිනිස් ආත්මයක් ලබන්නෙ කණ කැස්බෑවා විය සිදුරෙන් අහස බලනව වගේ ඉතා ම දුර්ලභ අවස්ථාවක් හැටියටයි බුදු දහමේ පෙන්වලා දී තිබෙන්නෙ. අනෙක තමයි, ආරය. ආරය කියන්නෙ තමන්ගෙ පවුලේ පසුබිම. ඊටත් වඩා බලපාන්නෙ යමෙක් හැදෙන වැඩෙන පරිසරය. මුදල ප්‍රධාන වීම.පුද්ගල හැකියා දක්ෂතා පවා මුදල හමුවේ යටපත් වන සමාජ ක්‍රමයක අපරාධ වැඩියි. පහසු ජීවන ක්‍රමයක් නොමැති වීමත් අපරාධවලට මඟ පාදන්නක් වෙනවා. තමන් තුළ ඇති හැකියාවන් තුළින් ජීවන මඟ හදාගන්නට වෑයම් නොකර කෙටි මාර්ගවලින් වඩා ඉක්මනට ධනවත් වෙන්න කරන උපක්‍රමවල දී අපරාධ සිද්ධ වෙනවා.ඇත්ත වශයෙන් ම කරන්න තිබෙන්නෙ සරල ජීවන පැවැත්මක් මුල සිට ම හුරු පුරුදු කරන එක. ආශාවන් පසුපස ගිහින් ඉක්මනින් මුදල් හම්බ කරගෙන ධනවත් වීමේ තරගකාරී සමාජ පසුබිමක් මේ ධනවාදී ආර්ථික ක්‍රමය තුළ තිබෙනවා. මිනිසුන් ආධ්‍යාත්මික වශයෙන් පිරිහිලා. ඔවුන් තව කෙනෙකුට තමන් අභිභවා යන්නට ඉඩ දෙන්නෙ නැහැ. මේ තුළ තිබෙන්නෙ මිනිසුන්ගෙ ආධ්‍යාත්මික පසුබිමේ වැරැද්ද. ඒ නිසා මිනිසා ආධ්‍යාත්මිත වශයෙන් පොහොසත් කළ යුතුයි.ඒක තමයි මෙහි තිබෙන වැදගත්ම කාරණය. බුදු දහමේ එය දක්වා තියෙන්නෙ “කිච්ඡං මච්චාන ජීවිතං” ඒ කියන්නෙ මිනිසකු ගේ ජීවිත කොයි වගේ වෙන්න ඕනෑ ද කියන කාරණය. අපි කරන්නෙ කුමක් ද? කළ යුත්තේ කුමක්ද මේ මනුෂ්‍ය ජීවිතය තුළට ඇතුළුවෙලා. මෙන්න මේ දේ හරියට තේරුම් ගත්තා නම් කෙනෙක් තව කෙනෙකුට තියා තමන්ටවත් අවැඩක් සිද්ධ වන කිසිම අවක්‍රියාවක් කරන්නෙ නැහැ.සිත කය වචනය කියන තුන් දොරහි ම පැවැත්ම හොඳ කරගන්න ඕනෑ. එහෙම කෙනාට තමයි තවත් කෙනෙකුට ආදරය කරන්න පුළුවන් වෙන්නෙ. තමන්ගෙ සිතුවිලි හොඳ වෙන්න ඕනෑ. තමන් කරන දේ යහපත් වෙන්න ඕනෑ. තමන් කියන දේවලින් තමන්ටත් අනුන්ටත් යහපතක් වෙන්න ඕනෑ.මෙවැනි ආර්ථික පරිසරයක් තුළ පූජ්‍ය පූජක පක්ෂයට මුදල් අවශ්‍ය වෙනවා. මා හිතන්නේ උන්වහන්සේ ළඟ තිබුණ කිසියම් මුදලක් පැහැර ගැනීමේ චේතනාවෙන් ගිහින් එය වැරදී ගිය තැන ඝාතනයන් සිදුවෙන්න ඇති. නමුත් අද කාලයේ හැටියට එය විශාල මුදලක් නෙවෙයි. තමන් අත රැඳෙන මුදලක්.අනෙක උන්වහන්සේ රට රටවල ධර්ම ප්‍රචාරය සඳහා වැඩිය හිමිනමක් තමන් ළඟ මුදලක් තිබුණ නම් ඒවා යෙද වූයේ අනුන්ගේ යහපතට. සාසනය දියුණු කරන්න. බුදුදහම ආරක්ෂා කරන්න. ඒ නිසා භික්ෂුන් මුදල් පසුපස හඹා යාම කියන කරුණ පිළිබඳ මෙහිදී සලකා බැලීමක් සිදු වෙන්නෙ නැහැ උන්වහන්සේ සම්බන්ධයෙන්. බොහොම හොඳ අවබෝධයකින් සිය ජිවිතය ගත කරපු හිමිනමක් උන්වහන්සේ.සමාජයේ ඕනෑ ම පුද්ගලයකුට ආගමක් තියෙනවා. බෞද්ධ වෙන්න පුළුවන් කතෝලික වෙන්න පුළුවන් මුස්ලිම් හින්දු බැතුමතුන් වෙන්න පුළුවන් කවුරු හෝ වේවා තමන්ගේ ආගමට හුරු වූ පැවැත්මක් ඇති කර ගත යුතුම යි. කොයි ආගමකවත් කියල නැහැ වැරදි දේ කරන්න කියලා. වැරැද්දක් කළොත් එහි ආනිසංශ පෙන්වලා දීලා තියෙනවා.ඒ නිසා ආගමානුකූල ජීවිතයකට හුරුවෙන්න ඕනෑ. ඒ එක්කම විශේෂයෙන් ම මවුපියන් දරුවන් ගේ ඒ ආගමානුකූල ජීවිතය අගය කරන්න ඕනෑ. ඔවුන්ට නිසි ගරුත්වයක් දෙන්න ඕනෑ. මෙහෙම පරිසරයක හැදුන දරුවෙකුගෙන් කවදාවත් සමාජ අයහපතක් සිදු වෙන්නෙ නැහැ.අනෙක තමයි සිත කය වචනය කියන තුන් දොරින් සංවරවීම. ජීවන ප්‍රතිපදාවක් බවට පත් කරගන්න ඕනෑ. ප්‍රඥාවන්ත පුද්ගලයින් වෙන්න ඕනෑ. එවැනි මිනිසුන් ආධ්‍යාත්මිත වශයෙන් ඉතා පොහොසත්. සමාජය ඒ තැනට ගෙනියන්න එක දවසින් දෙකෙන් බැහැ. කාලයක් තිස්සේ හොඳ ඉවසීමකින් මේවාට හුරු පුරුදු වෙන්න ඕනෑ.නීතිය තිබෙන්නෙ මිනිහෙක් නැති කරලා විනාශ කරන්න නොවේ.සිද්ධ වෙච්ච වැරැද්ද ඔහුට තේරුම් ගන්ට ඉඩ සලස්සලා ඔහු නිවැරදි තැනට ගන්න තමයි නීතියක් තියෙන්නෙ. දහමයි නීතියයි කියන දේ එක් තැනක දී එකක් වෙන්න පුළුවන්. තවත් තැනක දී ඒක දෙකක් වෙන්න පුළුවන්. ඒ නිසා මේක පටලවා ගන්න හොඳ නැහැ. පුද්ගල යහපත සඳහා තමයි දහමයි නීතියයි තියෙන්නෙ.බුදුහාමුදුරුවෝ කවදාවත් නීතිය අභියෝගයට ලක් කරලා නැහැ. භික්ෂුන්ට උපදෙස් දුන්නා මිසක නීතිය ක්‍රියාත්මක කිරීමේ දී කවදාවත් බලපෑම් කරල නැහැ. මොකද පොදු යහපත උදෙසා නීතිය ක්‍රියාත්මක වීමේ දී එයට කවදාවත් බුදු දහම හරස් වෙලා නැහැ.ඇත්තට ම පුද්ගලයෙකු ගේ ජීවන ගමනට මූලිකව ම බලපාන දෙයක් තමයි තමා හැදෙන වැඩෙන පරිසරය. ඔහු ඇසුරු කරන සමාජය. මේ සමාජය තුළ යම් පිරිසක් දුෂ්චරිතයේ යෙදෙනවා නම් ඉන් පහසුවෙන් ධනය රැස් කරනවා නම් ඔහු චන්ඩියෙක් කියල අන් අය ඔහුට ගරු බුහුමන් කරනවා නම් මේ පුද්ගලයා තමයි ඒ සමාජයේ වීරයා වන්නේ. මෙය දකින ඊළඟ පරම්පරාවත් ආදර්ශයට ගන්නෙ ඔහුයි.ඒ නිසා එවැනි සමාජ පසුබිමක වැඩියෙන් පෝෂණය වන්නේ දුෂ්චරිතයන්. ඒ වගේ ම තමයි යහපත් සමාජ පසුබිමක තත්ත්වයත්. බොහෝ දුක් මහන්සියෙන් තමා තුළ ඇති පුද්ගල හැකියාවන් වර්ධනය කරගෙන ඒවා සමාජගත කරල ඒ තුළින් සමාජයෙ නමක් දිනාගෙන ප්‍රකට වෙච්ච පුද්ගලයන් ඉන්නවා. ඔවුන්ව වන්දනාමාන කරන පිරිසත් ආදර්ශයට ගන්නෙ මේ පුද්ගලයන්. නමුත් එවැනි සමාජ පසුබිමක් නිර්මාණය කිරීම පහසු දෙයක් නෙවේ.ඒ නිසා එවැනි සමාජයක් ගොඩනැංවීමට බුදු දහමේ ඇති සංකල්ප මනෝ විද්‍යාවත් සමඟ ගලපල මිනිසුන්ගේ ආධ්‍යාත්මික සංවර්ධනය තුළින් යහපත් සමාජ පසුබිමක් ඇති කිරීමයි මගේ කාර්ය වන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=f1204023</link>
    <topic/>
    <author/>
    <content>නිතරම තම මවගේ ඇඟේ දැවටෙමින් වත්තේ පිටියේ ඇවිදින්නට ඔහු දැක්වූයේ විශේෂ කැමැත්තකි. වත්ත පහළ ඇති එළවළු පාත්තිය, අනෙක් පසින් ඇති කිරි පට්ටිය මේ කුඩා දරුවාට කදිම ආශ්වාදයක් ගෙන දුන්නේ ය. මවත් සමඟ එකතු වී එළවළු පැළ සිටුවීමට, පොහොර දැමීමට, ඒවායේ අස්වනු නෙළා ගැනීමට හේ මහත් කැමැත්තක් දැක්වීය. හය දෙනකුගෙන් යුත් පවුලේ කලබලකාරයා වූ ඔහුගේ ළමා කාලයේ දඩබ්බරකම්වලින් නම් අඩුවක් වූයේ නැත. නිතරම පාසලේදීත්, නිවසේදීත් ඇනුම් බැනුම්වලට ලක්වන්නේ කුමක් හෝ දඟ වැඩක් නිසාවෙනි.මේ ආකාරයට ජීවිතයේ සුන්දර අවධිය පසු කළ ඔහු අද බස්නාහිර පළාත් මාර්ග සංවර්ධන අධිකාරියේ සභාපතිවරයාය. නමින් රෝහණ කුලසිරි ය. ඔහුගේ අතීත මතක මෙසේ ගොනු කෙරේ.“මම ඉපදුනේ 1953 මාර්තු 20 වැනිදා. හොරණ කනන්විල දී. ගම හොරණ මුනගම. තාත්ත ව්‍යාපාරිකයෙක්. ඔහුගේ නම බී. ඩී. සිරිසේන. අම්මා විදුහල්පතිවරියක්. මට ඉන්නවා අක්කෙක් සහ අයියයි, නංගියි, මල්ලියි. අක්කා ගුරුවරියක්. දැන් විශ්‍රාමිකයි. මම පවුලේ තුන්වෙනියා. අයියා ජ්‍යෙෂ්ඨ පොලිස් අධිකාරිවරයෙක්. දැන් විශ්‍රාමිකයි. ඔහු නිමල් කුලසිරි. මල්ලි පෞද්ගලික පාසල් දෙකක් කරගෙන යනවා. නංගි නම් ගෘහණියක්.ඇත්තටම මගෙ කුඩා කාලය ගෙවුණේ ගමේ පරිසරයේ. මම පාසල් ගියේ හොරණ තක්ෂිලාවට. අපිට කුඹුරු තියනවා. අම්මගෙ ඉඩකඩම් තියනවා. මම කුඹුරු වැඩ කළා. මගෙ අම්මගෙ තාත්තත් ගොවියෙක්. අම්ම එක්ක තමයි වැඩිපුර කාලය ගතකළේ. පාසල් ගිහිල්ලා ආවම අම්මා එක්ක වත්තේ එළවළු හිටවනවා. විශේෂයෙන් අපේ අම්ම හරිම ආසයි වවන්න.අනිත් එක අපේ ගෙදර කිරි පට්ටියක් තිබුණා. පවුලේ හයදෙනෙක්නෙ. මගෙ එක මල්ලි කෙනෙක් කුඩා කලෙයේදීම හදිසි අනතුරකින් මියගියා. එයා උපාලි ජිනේන්ද්‍ර කුලසිරි.ඒ දවස්වල ගොඩක් සෙල්ලම් කරනවා වගේම ගෝරිත් දාගන්නවා. නමුත් මගෙ අයියා නිහඬ චරිතයක්. ඔහුගේ විනෝදාංශය බයිසිකල් රේස් පැදිල්ල. අපි පුංචි කාලේ තාත්තා සිරිමාවෝ බණ්ඩාරනායක මැතිනිය සමඟ ඉතා සමීපව වැඩ කළා. අපිට සුවිප් ඒජන්සියක් තිබුණා. ඒක තිබුණේ හොරණ. තාත්ත, රැකියාවක් ලෙස කළේ මෝටර් රථ වෙළෙඳාම. අපි පුංචි කාලේ මුදල් අගහිඟකම් තිබුණත් දවසින් දවස අපිට මුදල්වලින් අපසුවක් වුණේ නෑ. මගෙ තාත්ත ටිකක් විනෝදකාමී පුද්ගලයෙක්. ඔහුයි කරුණාසේන ජයලතුයි එකට පාසල් ගිය අය. තාත්තාට හොඳින් ඉංගී‍්‍රසි කතා කරන්න පුළුවන්.මම ප්‍රාථමික අධ්‍යාපනය ලැබුවේ හොරණ තක්ෂිලාවෙන්. පසුව පහ ශිෂ්‍යත්වයෙන් සමත් වෙලා හොරණ තක්ෂිලා මහා විද්‍යාලයට ගියා. එහිදී ක්‍රීඩා කළා. කැඩෙට් කළා. ඇත්තටම කියනව නම් ගුටිකන චරිතයක් ඒ කාලේ. හරිම දඩබ්බරයි. පාසල් ගුරුවරුන්ගේ වාහනවල හුලං අරිනවා. ඒක අපිට හරිම විනෝදයක්.පාසල් කාලය ගොඩක් විනෝදයි. යාළුවො පිරිලා. ගුරුවරු කීපදෙනෙක් මට හරිම ආදරෙයි. මම සාමාන්‍ය පෙළ කීප සැරයක් කළා. අවසන් වරට සමත් වුණේ ස්ටැෆඩ් විද්‍යාලයෙන්. ඇත්තටම සල්ලි අතගාපු මම අධ්‍යාපනය ගැන වැඩි උනන්දුවක් දැක්වූවේ නෑ. ව්‍යාපාර කටයුතු පිළිබඳවයි මට වැඩි හැඟීමක් තිබුණේ.කොහොම හරි මම වාණිජ විෂයයන් හදාරල එහෙම්මම රැකියාවකට ගියා.මගේ මුල්ම රැකියාව ඉන්ෆීරියල් මෝටර් ෆිනෑන්ස් කියන කොම්පැණියේ. ඒකෙ අයිතිකාරයා ජේ. පී. අයි. පියදාස මහතා. ශ්‍රී ලංකා නිදහස් පක්‍ෂයේ එවකට සිටි භාණ්ඩාගාරික. ඔහු මගේ පියාගේ මිතුරෙක්. හරියටම ඒ වකවානුව කියනව නම් 1970, 71 කාලයේ.මම එතන වසරකට අඩු කාලයක් ලිපිකරු තනතුරක් කරමින් හිටියෙ. එවකට ශ්‍රී. ල. නි. ප. ට අයිති සිරිමාවෝ මැතිනිය පාලනය කළ අච්චු කන්තෝරුවක් තිබුණා මරදානෙ. “සිරිලක” පත්තරේ ගැහුවෙ එතැන. එහි බෙදාහැරීමේ කළමනාකරු ලෙස මම වැඩ භාරගත්තා. වැඩ වැඩි දවසට මම ප්‍රේස් එකේත් වැඩ කරනවා.ඒකෙ හිටියා ලක්‍ෂ්මන් ලොකුමාන්න කියල මහත්මයෙක්. එතනදී තමයි මට දේශපාලන නායකයො හමුවුණේ. වත්මන් අගමැති දි. මු, ධර්මසිරි සේනානායක යන මහත්වරු මට නිතරම මුණගැසුණා. හැබැයි මට දේශපාලනය පිළිබඳව හැඟීමක් තිබුණෙ නෑ. නමුත් ඔවුන් කතා කරන දේ අහලා දේශපාලනය හොඳයි කියලා හිතුණා.පස්සේ මම රත්නසිරි වික්‍රමනායක මහත්මයාට පක්‍ෂව 1977 මැතිවරණයට වැඩ කළා. එදා ශ්‍රී. ල. නි. ප. ආණ්ඩුව පැරදුනා. පසුව අපේ සුවිප් කූඩුවටත් ගිනි තිබ්බා. ඊට පස්සේ මම කොළඹට ඇවිල්ලා නැවතත් ගාමන්ට් ආයතනයක මැනේජර් කෙනෙකු ලෙස වැඩ කළා. පසුව 1979 මම විවාහ වුණා.ඇය වෘත්තියෙන් ඉංජිනේරුවරියක්. මගේ මවුපියන්ගෙන්වත් මගේ බිරිඳගේ මවුපියන්ගෙන්වත් අපේ විවාහයට කිසිම බාධාවක් තිබුණේ නෑ. බිරිඳ සුජාතා වීරකෝන්. 1979 අපි විවාහ වෙලා හොරණ පදිංචියට ආවා. එවකට ඇය වැඩ කළේ ඉංජිනේරු සංස්ථාවේ. ඒ කාලය අතරතුර මාව ෆැක්ට්‍රියෙන් ජපානයට යැව්වා රෙදිපිළි වගයක් මිලදී ගන්න.එහිදී මම හිටපු හෝටලයේ ටෙලිෆෝන් ඩිරෙක්ටරිය මම බෑග් එකේ දාගෙන ආවා. ඒ කාලේ ඉන්ටර්නෙට් තිබුණේ නෑ. ෆැක්ස් තිබුණෙත් නෑ. ටෙලෙක්ස් තිබුණා. ඒ නොම්මර අරගෙන මම ටොයොටා කොරොල්ලා කාරෙකක් ගෙනාවා. එදා සිට අද දක්වා මම ටික ටික වාහන ආනයන කටයුතුත් කරනවා. 80’ දශකයේ මංගල මුණසිංහ මහත්තයාට ශ්‍රී. ල. නි. ප. හොරණ ආසන සංවිධායක ධුරය ලැබුණා. එතන සිට තමයි මගේ දේශපාලන ජීවිතය ආරම්භ වුණේ.ඔහුත් සමඟ ප්‍රධාන පෙළේ ආධාරකරුවෙක් ලෙස මම වැඩ කළා. ඒ අතරතුර 1981 අපිට පළවෙනි පුතා ලැබුණා. ඔහු උත්පල දිව්පති කුලසිරි. අපේ පවුලට අලුතින්ම ආපු අමුත්තා.ඒ කාලෙ පක්‍ෂ සංවිධාන කටයුතු සඳහා මධ්‍යම සංවිධානයක් පිහිටුවීමට වත්මන් ජනාධිපති මහින්ද රාජපක්‍ෂ මහතා එනවා කියලා තිබුණා. එතුමා එදා මාත් එක්ක කතා කළා. අපේ ගෙදරට ආවා. අපට උපදෙස් දුන්නා. පක්‍ෂ සංවිධානය පිහිටෙව්වා. මම උපසභාපති වුණා. එදා සිට අද දක්වා දේශපාලනය කරනවා.1983 වන විට මම කොළඹ උද්‍යාන පාරේ ගෙයක් ගත්තා. මගේ ව්‍යාපාර කටයුතු කරගෙන යාම සඳහා ඔය අතරතුර අපට 1985 දුව හම්බ වුණා. එයා සුදීරා සශිකලා කුලසිරි. දරු සුරතල් මධ්‍යයේ මම ගොඩක් සතුටින් ජීවත් වුණා. නොයෙකුත් ව්‍යාපාර කළා.ඇත්තටම මගේ තරුණ කාලේ, ඒ කියන්නේ මට වයස අවුරුදු 20 විතර කාලේ මට යාළුවො ගොඩාක් හිටියා. අනවශ්‍ය දේවල්වලට ගිහිල්ලා පොලිසියෙ උසාවි ගානෙත් රස්තියාදු වෙන්න වුණා. ඒවායින් ජීවිතයට හොඳ පාඩම් ඉගෙන ගත්තා.1985 කාලේ ඉඳලා අනුර බණ්ඩාරනායක මන්ත්‍රීතුමා මැරෙනතුරුම ළඟින්ම ආශ්‍රය කළා. ඒ කාලේ තමයි මට මහින්ද රාජපක්‍ෂ, බැසිල් රාජපක්‍ෂ, රාජිත සේනාරත්න, මර්වින් සිල්වා, ප්‍රදීප් හපන්ගම, පාලිත සමරසිංහ වැනි අය ළඟින් ඇසුරු කරන්න ලැබුණා.ඒ වගේම ජනාධිපතිතුමාගේ පාද යාත්‍රා, ජන ඝෝෂා වැනි සියලු වැඩසටහන්වලට සහභාගි වුණා. කැපවීමෙන් වැඩ කළා. 1994 චන්ද්‍රිකා මැතිනියගේ ආණ්ඩුව ආවාට පසු 1997 පළාත් පාලන මැතිවරණයෙන් මා ජයග්‍රහණය කර හොරණ නගර සභාවේ සභාපති ධුරයට පත් වුණා. ඒ සඳහා රත්නසිරි වික්‍රමනායක මහතා මට ගොඩක් උදව් කළා. ඔහුගේ සහයෝගයෙන් තමයි හොරණ නගර සභාව හා ප්‍රාදේශීය සභාව ජයග්‍රහණය කළේ. අවුරුදු 52 කට පසු හොරණ නගර සභාව වාමාංශික දේශපාලනයට ගත්තේ මමයි. සභාපති ධුරයේ වසර 5 ක් ගත කළා. පස්සේ විපක්‍ෂ නායක වුණා. පසුගිය මැතිවරණයට සහභාගි වෙලා ඡන්ද 21 කින් පැරදුනා. නමුත් මට දුකක් නෑ. එයින් මම දේශපාලන කටයුතු අතහැර නෑ.අපි කොළඹ උද්‍යාන පාරේ පදිංචිවෙලා හිටපු කාලේ මගේ පුතා කොළඹ රාජකීය විද්‍යාලයට පාසල් ගියා. දුව විශාඛා විද්‍යාලයට ගියා. දරුවො ඉගෙනීමට දක්‍ෂයි. පුතා 5 ශිෂ්‍යත්වය සමත් වෙලා රාජකීය විද්‍යාලයේ ශිෂ්‍ය නායකයෙක් වෙලා හිටියා. දැන් ඔහු නවසීලන්තයේ පදිංචි වී සිටිනවා. ඔහු නවසීලන්ත ටෙලිකොම් ආයතනයේ සේවය කරනවා. ඔහු තොරතුරු තාක්ෂණය පිළිබඳ උපාධිධරයෙක්.දියණිය නවසීලන්තයේ වැඩිදුර අධ්‍යාපනය ලැබුවේ ඕක්ලන්ඩ් විශ්වවිද්‍යාලයේ ඇය හැදෑරුවේ මානසික විද්‍යාව. දැනට ඇය එංගලන්තයේ රෝහලක සේවය කරනවා. ඇය විවාහකයි. මම ළඟදීම සීයා කෙනෙක් වෙන්නයි යන්නේ.දරුවන්ට අපි ඉගෙනීමට කිසිම බලපෑමක් කරලා නෑ. ඔවුන් ඉගෙන ගත්ත ක්ෂේත්‍රයේ ඔවුන් විසින්ම තෝරා ගත්තා. දැන් දරුවන්ගෙන් මම නිදහස්. දරුවො ගැන මට සතුටුයි.1980 ගණන්වල ගෙදරට හොරෙන් අවුරුදු හතරක් විතර කාර් රේස් ගියා. රත්මලානේ, කටුකුරුන්දේ, නුවරඑළිය, මහගස්තොට ආදී ප්‍රදේශවල රේස් කළා. ජයග්‍රහණත් කරලා තියනවා. හිතුණොත් ආයෙමත් රේස් දුවනවා. පරණ කාර් හදලා තියාගන්නවා. ඒක මගේ විනෝදාංශයක්. සමහර වාහනවලට පිටරටින් හරි කෑලි ගෙනල්ලා හදනවා.විවේකය ලැබෙන හැම මොහොතකම ආගමික වැඩසටහන්වලට සහභාගි වෙනවා. හොරණ පූර්වාරාම විහාරස්ථානය හොරණ රජමහා විහාරය මම නිතරම යන පන්සල්.විශ්වවිද්‍යාල අධ්‍යාපනය නොලැබුවත් මම දියුණු වෙන්නේ කොහොමද, මුදල් හම්බ කරන්නේ කොහොමද, සමාජයේ ජීවත්වෙන්නේ කොහොමද කියලා මම දන්නවා. පොඩි මිනිහාගේ දුක මම හොඳින් හඳුනනවා.දැන්නම් මට විවේකය අඩුයි. සතියේ දින 5 ම කන්තෝරුවේ නෑ, සයිට්වල වැඩ. සෙනසුරාදා ඉරිදා හොරණ ගිහිල්ලා දේශපාලනය හා අනෙකුත් වැඩ කටයුතු කරනවා. දැන් මම පදිංචි කොළඹ 05. නෝනයි මමයි විතරයි ගෙදර ඉන්නේ. දරුවො විදේශගත වෙලා. පුළුවන් වෙලාවට දරුවො බලන්න යනවා.අපේ පවුලේ සහෝදරයෝ හරිම සමඟියි. දේපළවලට, මුදල්වලට අපි කිසිම දිනෙක විරසක වෙලා නෑ. අපේ අම්ම තාත්ත වෙනුවට අයිය, අක්කා, මායි, මල්ලියි, නංගියි ගැන හොයලා බලනවා.මම විශේෂයෙන් අක්කගෙ මහත්තයාව මතක් කරන්න ඕනේ. ඔහු නමින් සඳසිරි. ඔහු ගුරුවරයෙක්. ඉතා නිහතමානී පුද්ගලයෙක්. ඔහුට අපි හැමෝම ආදරෙයි.මම වෘත්තියෙන් ව්‍යාපාරිකයෙක්. මට පුළුවන් තරම් කල් ව්‍යාපාර කටයුතු කරනවා. සතුටින් ඉන්න තමයි මම නිතරම උත්සාහ කරන්නේ. මම අදහන එකම දෙවියන් මගේ අම්මා. අපට නිවැරැදි මාර්ගය කියා දුන් මවුපියො මම නිතරම සිහි කරනවා.මේ පොළොවට යටවන්න කලින් මේ රටට සේවයක් කරලා කාටවත් කරදරයක් නැතිව ජීවත්වීම තමයි මගේ අරමුණ.සමාජයට දෙන්න පුළුවන් ලොකුම අවවාදය ජාතීන් කිහිපයක් ඉන්න මේ රටේ අප මුලින්ම කළ යුත්තේ මේ රටට ආදරය කිරීමයි. මේ ජාතීන් සියල්ලටම මේ රට අයිතියි. ඒ නිසා මුලින්ම රට ගැන සිතා වැඩ කරමින් පසුව තමා ගැන සිතන්න ඕනෙ. මේ රට අපිට සම්පතක්..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>02</day>
    </date>
    <link>http://www.dinamina.lk/2012/04/02/_art.asp?fn=f1204024</link>
    <topic>අලුත් අවුරුද්දට රජයෙන් CEYFISH  අලුත් ටින් මාළු</topic>
    <author/>
    <content>ශ්‍රී ලංකාවේ ප්‍රථම ටින් මාළු කර්මාන්ත ශාලාව ආරම්භ වන්නේ 1980 වසරේදීය. ඒ පේසාලේ හුරුල්ලා ටින් මාළු කර්මාන්ත ශාලාව ආරම්භ කිරීමත් සමගමය. එය පසුව විවිධ හේතු මත වසා දැමේ. ඉන් අනතුරුව මෙරට පෞද්ගලික අංශයෙන් ටින් මාළු නිෂ්පාදන කර්මාන්ත ශාලා කීපයක් සුළු පරිමාණ මට්ටමින් ආරම්භ විය. නමුත් මෙරට ටින් මාළු පරිභෝජනය සම්පූර්ණ කිරීමට ඒවාට නොහැකි විය.අප රටේ ජනතාව සැමන් ටින් කිලෝග්‍රෑම් 51,444 (සැමන් ටින් 100,000 කටත් වඩා වැඩිය) ක් දිනකට පරිභෝජනය කරති. මේ සඳහා වසරකට කෝටි 512 ක් පිටරටට ඇදී යති.එබැවින් මහින්ද චින්තන ඉදිරි දැක්ම අනුව සැමන් ටින් මාළු මෙරටට නිෂ්පාදනය කරමින් පිටරටට ඇදී යන මහා ධනස්කන්දය වළක්වා ගැනීමට ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා රාජ්‍ය සහභාගිත්වය යටතේ සැමන් ටින් නිෂ්පාදන කර්මාන්ත ශාලා 3 ක් ආරම්භ කිරීමට සැලසුම් කර තිබේ.මේ අනුව රජයේ අනුග්‍රහයෙන් ඇරඹෙන පළමු සැමන් ටින් නිෂ්පාදන කර්මාන්ත ශාලාව ලංකා ධීවර සංස්ථාවේ හා හැපි කුක් ලංකා ෆුඩ්ස් (පුද්ගලික) සමාගමේ ඒකාබද්ධ ව්‍යාපාරයක් ලෙස 2012 අප්‍රේල් 03 දා ගාල්ල ධීවර සංස්ථා පරිශ්‍රයේදී අතිගරු ජනාධිපතිතුමාගේ ප්‍රධානත්වයෙන් විවෘත කෙරේ. මෙහි දිනක නිෂ්පාදන ධාරිතාවය සැමන් ටින් 10,000 කි. මෙම ප්‍රමාණය මාස කීපයක් තුළ 12,000 දක්වා ද, ඉන් පසුව 20,000 දක්වා ද වර්ධනය කිරීමට සැලසුම් කර තිබේ.ලංකා ධීවර සංස්ථාවේ CEYFISH  කීර්තිමත් ලාංඡනය යටතේ වෙළඳපළට නිකුත් කෙරෙන ග්‍රෑම් 425 ක සැමන් ටින් එකක මිල දැනට අප රටේ විකුණන ආනයනික සැමන් ටින් එකක මිලට වඩා අඩුය.ලංකා ධීවර සංස්ථාව සමඟ හැපි කුක් ලංකා ෆුඩ්ස් (පුද්ගලික) සමාගම මෙම සැමන් කර්මාන්ත ශාලාවේ හවුල් ව්‍යාපාරිකයින් ලෙස කටයුතු කරති. ලංකා ධීවර සංස්ථාව වෙනුවෙන් එහි සභාපති මහිල් සේනාරත්න මහතා හා හැපි කුක් ලංකා ෆුඩ්ස් පුද්ගලික සමාගම වෙනුවෙන් එහි අධ්‍යක්‍ෂ එල්. ඩී. පතිරගේ මහතා මෙහි ගිවිසුම් අත්සන් කරනු ලැබීය. මෙම ගිවිසුමට අනුව එකී නිෂ්පාදන CEYFISH  ලංකා ධීවර සංස්ථා ලාංඡනය යටතේ බෙදා හැරේ. මෙම ඒකාබද්ධ හවුල් ව්‍යාපාරයේ සභාපති වන්නේ ලංකා ධීවර සංස්ථාවේ සභාපති මහීල් සේනාරත්න මහතා වන අතර අධ්‍යක්‍ෂ මණ්ඩලයේ 7 දෙනාගෙන් 3 දෙනෙකු පත් කෙරෙන්නේ හැපි කුක් ලංකා ෆුඩ්ස් සමාගමිනි. ගාල්ල සැමන් ටින් මාළු කර්මාන්ත ශාලාව සඳහා රුපියල් ලක්‍ෂ 840 ක් ආයෝජනය කර ඇත.මේ අනුව ඉදිරියේ ඉදිකෙරෙන පෑලියගොඩ හා මුන්දලම සැමන් ටින් කර්මාන්ත ශාලා සඳහා ආයෝජනය කරන මුදල රුපියල් මිලියන 5000 ක් පමණ වේ. මෙම සැමන් ටින් කර්මාන්ත ශාලා 2 ආරම්භ වීමෙන් පසුව දිනක නිෂ්පාදන ධාරිතාවය සැමන් ටින් 50,000 ද ඉක්මවනු ඇත. එවිට මෙරටට සැමන් ටින් ආනයනය කිරීම ක්‍රමානුකූලව අඩු කිරීමට හැකි වේ.වර්ෂ 2009 සිට 2011 වසර දක්වා සැමන් ටින් ආනයනය දෙස අවධානය යොමු කිරීමේදී දක්නට ලැබෙන්නේ සැමන් ආනයනය ක්‍රමයෙන් වැඩි වී ඇති ආකාරයයි. එසේම ඒ සඳහා ගෙවන ලද මුදල ද ක්‍රමයෙන් වැඩි වී තිබේ.ඒ අනුව 2009 වසරේදී සැමන් ටින් මෙට්‍රික් ටොන් 13,546 ක් ආනයනය කර ඇති අතර ඒ සඳහා වැය කරන මුදල රු. මිලියන 3,536 කි. 2010 වසරේදී සැමන් මෙට්‍රික් ටොන් 16,705 ක්, රු. මිලියන 3,772 ක් වැය කරමින් ආනයනය කර ඇත. එය 2011 දී මෙට්‍රික් ටොන් 18,777 දක්වා වර්ධනය වී ඇති අතර ඒ සඳහා වැය කරන ලද මුදල රු. මිලියන 5118 ක් විය.මේ සා විශාල ධනස්කන්ධයක් විදේශ රටවල්වලට ඇදී යාම රටේ ආර්ථිකයට බලවත් පහරකි. එමනිසා එකී මුදල මෙරටට ඉතිරි කර ගැනීමට පියවර ගැනීම අපගේ ආර්ථිකයට ඉමහත් සවියක් වනු නොඅනුමානය.ටින් මාළු ආනයනයසැමන් ටින් වලට අමතරව කරවල, වියළි හාල්මැස්සන්, උම්බලකඩ ද පිටරටින් මෙරටට ආනයනය කරති. ඒ සඳහා විශාල මුදලක් වර්ෂයක් පාසා පිටරටට ඇදී යති. මේ අනුව 2011 වසරේදී කරවල මෙට්‍රික් ටොන් 19,589 ක් මෙරටට ආනයනය කර ඇති අතර ඒ සඳහා රුපියල් මිලියන 2708 ක් හෙවත් කෝටි 270 ක් වැය කර තිබේ. වියළි හාල්මැස්සන් මෙට්‍රික් ටොන් 27,593 ක් ආනයනය කර ඇති අතර ඒ සඳහා වැය කරන ලද මුදල රු. මිලියන 4328 කි.එසේම උම්බලකඩ මෙට්‍රික් ටොන් 2769 ක් ආනයනය කර ඇති අතර ඒ සඳහා රු. මිලියන 1358 ක් වැය කර තිබේ. මේ අනුව අප 2011 වසරට පමණක් මේ ආකාරයට සැමන් ටින් ඇතුළු මත්ස්‍ය හා මත්ස්‍ය නිෂ්පාදන මෙට්‍රික් ටොන් 81,957 ක් ආනයනය කර තිබේ.ඒ සඳහා වැය කරන ලද මුදල රු. මිලියන 16,240 ක් හෙවත් රු. කෝටි 1624 කි. එසේම අප මත්ස්‍ය හා මත්ස්‍ය නිෂ්පාදන මෙට්‍රික් ටොන් 18,462 ක් විදේශීය රටවල් සඳහා අපනයනය කර ඇති අතර එමඟින් ලද ආදායම රු. මිලියන 21,876 ක් හෙවත් රු. කෝටි 2187.6 කි. මේ අනුව ආනයන අපනයන වෙළෙඳ වාසිය රුපියල් මිලියන 5636 ක් හෙවත් කෝටි 563.6 කි.මේ තත්ත්වය තුළ අප පිටරටින් ආනයනය කරන කරවල, හාල්මැස්සන් හා උම්බලකඩ අප රට තුළම නිෂ්පාදනය කිරීම සඳහා අවශ්‍ය පියවර ගැනීමට ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා මේ වන විටත් සැලසුම් කර තිබේ. මේ ඉලක්කය ජයග්‍රහණය සඳහා මෙරට මත්ස්‍ය නිෂ්පාදනය දෙගුණයක් වර්ධනය කර ගත යුතුය.ඒ සඳහා අමාත්‍ය වෛද්‍ය රාජිත සේනාරත්න මහතාගේ මඟපෙන්වීම යටතේ ධීවර අමාත්‍යාංශය පියවර ගෙන තිබේ. මේ නිසාම 2009 වසරේ වාර්ෂික මත්ස්‍ය නිෂ්පාදනය මෙට්‍රික් ටොන් 339,730 ක් වූ අතර එය 2011 වන විට මෙට්‍රික් ටොන් 440,830 ක් දක්වා මෙට්‍රික් ටොන් 100,000 කින් වැඩි කර ගැනීමට අමාත්‍යාංශය සමත්ව සිටීම සුබදායක පෙර නිමිත්තකි. මේ අනුව වර්ෂ 2013 වන විට අප අමාත්‍යාංශය ඉලක්ක කර තිබෙන මෙට්‍රික් ටොන් 686,000 ක මත්ස්‍ය අස්වැන්න නෙලාගැනීමට හැකිවනු නොඅනුමානය.මේ පිළිබඳ ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා කරන ලද ප්‍රකාශයකින් මෙම සටහන සමාප්ත කරමි.”මේ ආයතනයේ දවසකට නිෂ්පාදනය කරනවා සැමන් ටින් 10,000 ක්. ධීවර සංස්ථාව වෙළඳ කටයුතු සඳහා බැඳී සිටිනවා. මෙහි ලාංඡනය ලෙස සී. ෆිෂ් ධීවර සංස්ථා ලාංඡනය යොදා ගන්නවා. මේ ව්‍යාපාරය දේශීයත්වය අගයන ව්‍යාපාරයක්. අද අපි මේවා නිකුත් කරනවා වෙළඳපළට ඉතාම අඩු මුදලකට. දෙවැනි කර්මාන්ත ශාලාව ආරම්භ කරනවා. තවත් කර්මාන්ත ශාලා 3 ක් නුදුරු අනාගතයේදීම පටන් ගන්නවා.ලබන වසර අවසන් වන විට ලංකාවට අවශ්‍ය සියලුම ටින් මාළු කර්මාන්ත ශාලා ආරම්භ කරනවා. ඒ වගේම වසරකට මෙට්‍රික් ටොන් 6000 – 8000 ක් අතර ප්‍රමාණයක් උම්බලකඩ පරිභෝජන කරනවා. ලබන වසර අවසන් වීමට පෙර ලංකාවට අවශ්‍ය මාළු, උම්බලකඩ ප්‍රමාණයම මෙරටේ නිෂ්පාදනය කරනවා. ඒ සඳහා ජපානයේ ඉන්න අංක එකේ නිෂ්පාදකයා පැමිණෙනවා.මේ වසර අවසන් වීමට පෙර උම්බලකඩ කර්මාන්තශාලාව කළුතර කර්මාන්ත පුරයේ පිහිටුවන්න සැලසුම් කරගෙන යනවා. මේ කර්මාන්ත ශාලාවෙන් දහස් ගාණකට රැකියා දෙන්න පුළුවන්. එතකොට පිටරටින් උම්බලකඩ ගෙන්වන්න අවශ්‍ය නෑ. මගේ බලාපොරොත්තුව එන අවුරුද්ද වෙනකොට ඩොලර් මිලියන 400 ක විතර ප්‍රතිලාභයක් විදේශ විනිමය ලබා දීමට. අපි මිලියන 21,000 ක් විදේශ විනිමය හොයන කොට මිලියන 14,000 ක විදේශ විනිමය අපිට වැය වෙනවා. අපිට ඉතුරු වෙන්නේ මිලියන 7000 යි. ඒ නිසා මේ වියදම අඩු කිරීම තමයි මගේ ප්‍රයත්නය.”.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>03</day>
    </date>
    <link>http://www.dinamina.lk/2012/04/03/_art.asp?fn=n1204031</link>
    <topic>දැවැන්ත අභියෝග ජය ගනිමින්රට ඉදිරියට ගෙන ගියා</topic>
    <author/>
    <content>ශ්‍රී ලංකාවට විදේශීය බලපෑම් එල්ලවුණු පළමු අවස්ථාව මෙය නොවන බවත්, මීට වඩා අභියෝග මැද අපි රට පාලනය කර ඉදිරියට ගෙන ගිය බවත්, ජනාධිපති මහින්ද රාජපක්‍ෂ මහතා අවධාරණය කරයි.ජනාධිපති මහින්ද රාජපක්‍ෂ මහතා මේ බව ප්‍රකාශ කෙළේ, වර්තමානයේ රට මුහුණ දී තිබෙන අභියෝග මධ්‍යයේ රාජ්‍ය නිලධාරීන්ගේ කාර්ය භාරය පිළිබඳව ඔවුන් දැනුවත් කිරීම වෙනුවෙන් අරලියගහ මන්දිරයේ දී ඊයේ (2) පැවැති “රට එකට” වැඩසටහන අමතමිනි. රජයේ වත්මන් සංවර්ධන වැඩපිළිවෙළ සමඟ වෙනස් වී තිබෙන ජනතා පැතුම් ඉටුකිරීමට රාජ්‍ය සේවය සූදානම් විය යුතු බව ජනාධිපති මහින්ද රාජපක්‍ෂ මහතා ප්‍රකාශ කළේය. ජාත්‍යන්තරය හමුවේ රට මුහුණ දෙන අභියෝගවලදී මාතෘ භූමියේ කීර්ති නාමය රැකගැනීමට රාජ්‍ය සේවකයාට හැකි බව ද ජනාධිපතිවරයා පෙන්වා දුන්නේය.ලීඩ් එකතුව 2රජයට ලැබෙන ආදායම මෙන් දෙගුණයක් රජය වියදම් කරන්නේ රට සංවර්ධනය කර කාර්යක්ෂමව පවත්වා ගෙන යාමටයි. මේ නිසා අනවශ්‍ය වියදම් කපා හැර අරපරෙස්සමින් හා වගකීමකින් රාජ්‍ය නිලධාරීන් කටයුතු කිරීමේ අවශ්‍යතාව ජනාධිපතිතුමා මෙහිදී පෙන්වා දෙනු ලැබීය.මේ රටට අවශ්‍ය දේ පිටරටින් නොගෙන්වා රට තුළම නිෂ්පාදනය කිරීමේ අවශ්‍යතාව පෙන්වා දුන් ජනාධිපතිතුමා මේ සඳහා අවශ්‍ය දිරිගැන්වීම් රජය ලබා දී ඇති බවත්, දේශීය ව්‍යාපාරිකයා ඒ හා යොමු කිරීමට කටයුතු කළ යුතු බවත් පැවසීය. මේ අභියෝගවලට මුහුණදීමට නම් අලුත් දේ ගැන සිතා අප රටක් වශයෙන් ඉදිරියට යා යුතුයි.රට මුහුණ දෙන අභියෝග ජය ගැනීමට හැකිය යන විශ්වාසය තමා සතු බවත්, මේ විශ්වාසය නිසා ත්‍රස්තවාදය පරාජය කිරීමට හැකි වූ බවත් පෙන්වා දුන් ජනාධිපතිතුමා නාස්තිය, දූෂණය ඉවතලා ජනතා අ--ශ්‍යතා ඉටු කිරීමට කටයුතු කරන මෙන් රාජ්‍ය නිලධාරීන්ගෙන් ඉල්ලා සිටියේය.අල්ලස් දූෂණ නීතිවිරෝධී කටයුතුවලට කිසිදු අනුබලයක් ලබා නොදිය යුතු බව අවධාරණය කළ ජනාධිපතිතුමා පරිපාලන කේෂ්ත්‍රයේ වගකීම් සාධාරණව ඉටු කිරීමට වගබලා ගන්නැයි වැඩිදුරටත් ඉල්ලා සිටියේය.රාජ්‍ය ආයතන විසින් විගණකාධිපතිවරයාට ඉදිරිපත් කරන වාර්තාවල පවතින දෝෂ සම්බන්ධයෙන් පසුගිය දිනෙක පුවත්පතක පළ වූ වාර්තාවක් මෙහිදී ගෙන හැර දැක්වූ ජනාධිපති මහින්ද රාජපක්‍ෂ මැතිතුමා මෙවැනි චෝදනා වලක්වා ගැනීමට රජයේ නිලධාරින් කටයුතු කළ යුතු බව ද සඳහන් කළේය.ජිනීවා මානව හිමිකම් මණ්ඩලයේ තීන්දුව මගින් ලංකාවට ඇති විය හැකි බලපෑම් පිළිබඳව ජනතාව අනවශ්‍ය බියක් ඇති කර නොගත යුතු බවට මෙහිදී අදහස් පළ කළ විදේශ කටයුතු අමාත්‍ය ජී. එල්. පීරිස් මහතා පැවසීය. මෙමගින් අප රටට ආර්ථික සම්බාධක පැනවීමේ හැකියාවක් එම මණ්ඩලයට නොමැති බව අමාත්‍යවරයා පැහැදිලි කෙළේය.එහෙත් බොහෝ පිරිස් ශ්‍රී ලංකාවට ගැටලු ඇති කිරීමට උත්සාහ ගනිමින් සිටින බව පැවසූ ඇමැතිවරයා, මේජර් ජනරාල් ප්‍රසන්න සිල්වාට ජාත්‍යන්තර නීතිය යටතේ තිබෙන රැකවරණ ඉවත් කිරීමේ අරමුණින් බ්‍රිතාන්‍ය විදේශ අමාත්‍ය විලියම් හේග්ට විරුද්ධව බ්‍රිතාන්‍ය දෙමළ ෆෝරමය නඩු පැවරීමට ක්‍රියා කිරීම නිදසුනක් ලෙස පෙන්වා දුන්නේය.චැනල් 4 නාලිකාව මෑතකදී නිකුත් කළ වීඩියෝ පටයෙන් ද ලංකාවේ ;ද්ශපාලන හා ත්‍රිවිධ හමුදා නායකත්වයට අභියෝග කිරීමට උත්සාහ දරන බව අමාත්‍යවරයා පැවසීය.මානව හිමිකම් මණ්ඩලය ලංකාවට විරුද්ධව යෝජනාව සම්මත කිරීමෙන් අගෞරවයක් කළේ ලංකාවට නොව, එම මණ්ඩලයටම බව නවදිල්ලියේ රුසියානු තානාපතිවරයා පෙන්වා දුන් බව ද අමාත්‍යවරයා පැවසීය.පවත්නා තත්ත්වය යටතේ තානාපති සබඳතා දියාරු වන්නට ඉඩ නොදී පවත්වා ගෙන යන අතරම අලුත් තානාපති සබඳතා වර්ධනය කර ගැනීමට රජයේ අවධානය යොමු වී ඇති බව අමාත්‍යවරයා මෙහිදී ප්‍රකාශ කළේය. මුළු අපි‍්‍රකා මහද්වීපයටම ශ්‍රී ලංකා තානාපති කාර්යාල තිබෙන්නේ 4ක් පමණක් බවත් අපි‍්‍රකානු රටවල තානාපති කාර්යාල පිහිටුවීමට රජය ක්‍රියා කරමින් සිටින බවත් වැඩිදුරටත් පැවසූ ජී. එල්. පීරිස් මහතා ඉන් පළමුවැන්න නයිජීරියාවේ පිහිටුවන බව පැවසීය.රට වර්තමානයේ මුහුණ දෙමින් සිටින බාධක, තර්ජන හා බලපෑම්වලට රජයක් ලෙස මුහුණ දිය හැක්කේ කෙසේද යන්න පිළිබඳව කරුණු දක්වමින් කතා කළ ජනාධිපති ලේකම් ලලිත් වීරතුංග මහතා කණ්ඩායම් හැඟීම අප විසින් වර්ධනය කර ගත යුතු බව පැවසීය.රාජ්‍ය ආයතන තුළ වියදම් පරිපාලනය මැනවින් කළමනාකරණය කර ගත යුතු බව පැවසූ ජනාධිපති ලේකම්තුමා මහජනතාවට සේවය සැලසීමේ විධිවිධාන නිසි ලෙස වර්ධනය කොට පවත්වා ගෙන යා යුතු බව ද සිහිපත් කෙළේය.මේ අවස්ථාවට මහා සංඝරත්නය, අමාත්‍යවරුන් වන මෛත්‍රීපාල සිරිසේන, ඒ. එච්. එම්. පවුසි, බැසිල් රාජපක්‍ෂ, අග්‍රාමාත්‍ය ලේකම් එස්. අමරසේකර, අමාත්‍යාංශ ලේකම්වරුන් වන ගෝඨාභය රාජපක්‍ෂ, පී. බී. ජයසුන්දර මහත්වරුන් ද, බස්නාහිර පළාත් ප්‍රධාන අමාත්‍ය ප්‍රසන්න රණතුංග, පළාත් පාලන ආයතන නියෝජිතයන්, රාජ්‍ය සේවයේ ඉහළම ශ්‍රේණිවල සිටින නිලධාරීන්, සංස්ථා, ව්‍යවස්ථාපිත මණ්ඩල, කොමිෂන් සභාවල සභාපතිවරුන් ඇතුළු විශාල පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>03</day>
    </date>
    <link>http://www.dinamina.lk/2012/04/03/_art.asp?fn=n1204032</link>
    <topic>වාර්තාව පෙන්වමින්ජනපතිගෙන් නිලධාරීන්ට උපදෙස්</topic>
    <author>ඡායාරූපය - සුදත් සිල්වා</author>
    <content>රාජ්‍ය ආයතනවල ගිණුම් වාර්තා නිසියාකාරව ඉදිරිපත් නොකිරීම සම්බන්ධයෙන් “දිනමිණ” පුවත්පතේ පළ වූ වාර්තාවක් පෙන්වා දෙමින් ජනාධිපති මහින්ද රාජපක්ෂ මහතා නිලධාරීන්ට උපදෙස් ලබා දී තිබේ.මේ විගණනය සඳහා ඉදිරිපත් කෙරෙන ගිනුම් වාර්තා ඉදිරිපත් කරන්නේ තමාවත් ඇමැතිවරුන්වත් නොවන නිසා නිලධාරීන් ඒ සම්බන්ධයෙන් දැඩි අවධානයක් යොමු කළ යුතුව ඇතැයි ජනාධිපතිවරයා පවසා ඇත.ජනාධිපතිවරයා මේ උපදෙස ලබා දී ඇත්තේ වත්මන් තත්ත්වය පිළිබඳව රාජ්‍ය නිලධාරීන් දැනුවත් කිරීමට අරලියගහ මන්දිරයේ දී ඊයේ (02) පැවති සාකච්ඡාවක දීය. දිනමිණ පුවතේ සඳහන් කරුණු එකින් එක උපුටා ගෙන සභාවට කරුණු ඉදිරිපත් කර ඇති ජනාධිපතිතුමා ඒ වැරදි නිවැරදි කර ගත යුතු අන්දම පෙන්වා දී තිබේ.       .</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>03</day>
    </date>
    <link>http://www.dinamina.lk/2012/04/03/_art.asp?fn=n1204033</link>
    <topic>රාජ්‍ය ආයතනයන්හි වෙබ් අඩවියාවත්කාලීන වන්නේ මන්දගාමීවයි</topic>
    <author>ජීවනී පතිරණ</author>
    <content>රාජ්‍ය ආයතනවලට අයත් වෙබ් අඩවිවල තොරතුරු යාවත්කාලීන (UPDATE) වන්නේ ඉතා මන්දගාමීව බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.මසකට වරක් සියයට 40ක් වැනි ඉතා අඩු ප්‍රමාණයක් පමණක් තොරතුරු යාවත්කාලීන (UPDATE) වන්නේ යැයිද එම ආයතනය සඳහන් කරයි.මේ වන විට වෙබ් අඩවි 400කට අධික ප්‍රමාණයක් රාජ්‍ය ආයතන සඳහා නිර්මාණය කර දී තිබෙන බව පවසන නියෝජිතායතනය, මෙම වෙබ් අඩවි සංවර්ධනය කිරීම පිළිබඳව රාජ්‍ය නිලධාරීන්ට විධිමත් පුහුණුවක් ලබාදී තිබෙන බවද සඳහන් කරයි.සෑම රාජ්‍ය ආයතනයක් සඳහාම වෙබ් අඩවියක් තිබිය යුතු බවත්, වෙබ් අඩවිය සිංහල, දෙමළ, ඉංගී‍්‍රසි යන භාෂා ත්‍රිත්වයෙන් යුක්තවීම ඉ-රාජ්‍ය ප්‍රතිපත්තියට අනුගතවීමක් බවද (ICTA) ආයතනය පෙන්වා දෙයි.රාජ්‍ය වෙබ් අඩවි නැවුම් තොරතුරුවලින් යුක්ත වීමෙන් මහජනතාවටත්, රාජ්‍ය ආයතනවලටත් පහසුකම් රැසක් අත්වෙන බවද එම ආයතනය පවසයි.ඉ-රාජ්‍ය ප්‍රතිපත්තියට අනුවද රාජ්‍ය ප්‍රධානීන්ට සහ ප්‍රධාන නවීකරණ නිලධාරීන්ට මේ පිළිබඳව වගකීමක් පැවරී තිබෙන බවද (ICTA) ආයතනය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>03</day>
    </date>
    <link>http://www.dinamina.lk/2012/04/03/_art.asp?fn=n1204034</link>
    <topic>මැලේසියාවට හොරෙන් ඇතුළු වූවිදේශිකයෝ 24ක් අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස මැලේසියාවට ඇතුළු වූ ශ්‍රී ලාංකිකයන් 07 දෙනෙකු ඇතුළු විදේශිකයන් 24 දෙනෙකු ප්‍රාණ ඇපයට ගෙන අනතුරුව පොලීසිය වෙත බාරදීමට මැලේසියානු ගැමියන් පිරිසක් පියවර ගෙන ඇත.මැලේසියාවේ පෙන්ගෙරාන්හි කැම්පුන්පුන්ගායි ප්‍රදේශයේදී මෙය සිදුව තිබෙන අතර මෙලෙස නීති විරෝධී ලෙස මැලේසියාවට ඇතුළු වූ ශ්‍රී ලාංකිකයන්ට අමතරව ඇෆ්ගනිස්තාන හා පාකිස්තාන ජාතිකයන්ද වන බව වාර්තා වෙයි. පාකිස්තාන ජාතිකයන් 03 දෙනෙක් හා අෆ්ගනිස්තාන ජාතිකයන් 14 දෙනෙක් ඒ අතර වෙති.වෑන් රථයකින් හා මෝටර් රථ දෙකකින් අදාළ ප්‍රදේශයේ පිහිටි වසා දැමුණු පල්ලියක් අසලට පැමිණි මේ පිරිස බෝට්ටුවක නැඟී ගමන් කිරීමට උත්සාහ ගෙන තිබෙන අතර ඒ අවස්ථාවේදී අදාළ ගැමියන් පසුපස හඹාගොස් ඔවුන් ප්‍රාණ ඇපයට ගෙන ඇත.එදින රාත්‍රී 10.00 ට පමණ මේ සිදුවීම සිදුවී තිබෙන බවද මොවුන් පොලීසිය වෙත බාරදීම සඳහා ප්‍රදේශයේ රෙලා ගෝත්‍රික කණ්ඩායමට අයත් පුද්ගලයන් 20 දෙනෙකු පමණ සහභාගි වී තිබෙන බවද වාර්තා වෙයි.කෙසේ වුවද පොලීසිය බාරයට ගත් මෙම විදේශිකයන් 24 දෙනාගෙන් කළ ප්‍රශ්න කිරීම් වලදීඔවුන් ප්‍රකාශකර ඇත්තේ ඕස්ට්‍රේලියාව බලා යාමට සූදානමින් සිටි බවයි. මේ විදේශිකයන් සම්බන්ධයෙන් මැලේසියානු පොලීසිය වැඩිදුරටත් පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>03</day>
    </date>
    <link>http://www.dinamina.lk/2012/04/03/_art.asp?fn=n1204035</link>
    <topic>වාහන ජාවාරමට රේගු වැටක්</topic>
    <author>විජයානි එදිරිසිංහ</author>
    <content>තීරු බදු දැලට හොරෙන් සිදු කෙරෙන වාහන ජාවාරම්වලට තිත තැබීමට රේගුව මගින් ශක්තිමත් ආරක්‍ෂක වැටක් යෙදවීමට පියවර ගෙන තිබේ.ආනයනික මෝටර් රථ තීරු බදු වැඩිවීමත් සමඟ වාහන ජාවාරම වැඩිවිය හැකි බවට තොරතුරු ලැබී ඇත. ඒ අනුව ආරක්‍ෂක වැඩපිළිවෙළ ශක්තිමත් කොට ඇත. ප්‍රධාන වශයෙන්ම මේ යටතේ රේගුවෙන් නිදහස් කරන සෑම කන්ටේනරයක්ම ස්කෑන් පරීක්‍ෂාවකට ලක් කිරීමට පියවර ගෙන ඇත. ඒ සඳහා ස්කෑන් යන්ත්‍ර මේ වනවිටත් රේගුවට ගෙන්වා ඇති අතර ඊයේ සිට එම ස්කෑන් කටයුතු තවදුරටත් පුළුල් කිරීමට පියවර ගෙන තිබේ.වාහන අමතර කොටස් මෙරටට ආනයනය කරන්නන් හරහා වංචාකාරීන් වාහන කොටස් මෙරටට ගෙන්වා ඒවා එකතු කර වාහන සකස් කර හොර රහසේ ලියාපදිංචි කිරීම් පසුගිය වකවානුවේ සිදුවිය.ඊට අමතරව වෙනත් භාණ්ඩ ආනයනය කරන කන්ටේනර්වලද වාහන චැසි ගෙන්වා තිබේ. එම නිසා සෙසු කන්ටේනර්ද ස්කෑන් පරීක්‍ෂාවට ලක් කිරීමේදී එතුළ ඇති සෑම භාණ්ඩයකම විස්තර ලබා ගැනීමට හැකිවී ඇත.ස්කෑන් පරීක්‍ෂාවට අමතරව රේගු ආදායම් අධීක්‍ෂණ අංශය (RTF) සෑම කන්ටේනරයක්ම පරීක්‍ෂා කිරීමට යොදවා ඇත.මේ යටතේ ක්ෂණික වැටලීම්ද සිදු කෙරේ.රේගුව හරහා ගෙන්වන සෑම මෝටර් රථයකම විස්තර ලේඛන වශයෙන් නොව, තොරතුරු වශයෙන් මෝටර් රථ ලියාපදිංචි කිරීමේ දෙපාර්තමේන්තුව වෙත යැවීමේ ජාලමය සම්බන්ධතාවක් රේගුව සහ එම දෙපාර්තමේන්තුව එක්ව ආරම්භ කර තිබේ.රේගු දැලට හොරෙන් මීට වසර ගණනාවක සිට මෙරටට ජාවාරම්කරුවන් විසින් ගෙන්වා හොර රහසේ ලියාපදිංචි කරන ලද වාහන පන්දහසක් පමණ රට තුළ ධාවනය කෙරෙන බව සොයාගෙන තිබේ.මෙම වාහන තොගය හොරට ලියාපදිංචි කිරීම සහ රේගු බදු අය නොවීම නිසා රජයට අමිහි වූ ආදායම බිලියන දහස් ගණනකි.එසේ ලියාපදිංචි කළ වාහන අති විශාල ප්‍රමාණයක් වරින් වර පොලිසියට හසුවී තිබුණි. ඒ හා සම්බන්ධ පොලිස් පරීක්‍ෂණ තවමත් පැවැත්වෙමින් තිබේ.පසුගිය වසරේ රේගු බදු අඩු කිරීම නිසා වාහන ආනයනයෙන් ලැබුණ ආදායම රුපියල් බිලියන දහතුන්දහසක් පමණ වෙයි. (128,419,498,324) 2010 වසරේදී ලැබුණ ආදායම කෝටි අටදහසක් පමණ වෙයි. (81,553,303,217)2012 ජනවාරි මාසයේදී පමණක් කෝටි එක්දහස් එකසීයක් පමණ වෙයි. (11,109,844,511) පෙබරවාරි මාසයේදී කෝටි අටසීයක් පමණ වෙයි. (8,233,078,087) කි.රේගු අධ්‍යක්‍ෂ ජෙනරාල් ආචාර්ය නෙවිල් ගුණවර්ධන මහතාගේ උපදෙස් සහ අධීක්‍ෂණය යටතේ මෙම සියලුම ආරක්‍ෂක වැඩපිළිවෙළ සිදුකෙරෙන බව අතිරේක අධ්‍යක්‍ෂ ජනරාල් එස්. සී. එස්. ගුණතුංග මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>03</day>
    </date>
    <link>http://www.dinamina.lk/2012/04/03/_art.asp?fn=n1204036</link>
    <topic>සෞඛ්‍ය අමාත්‍යාංශ වැඩපිළිවෙළපළාත් සභා 8ක් ප්‍රතික්ෂේප කරයි</topic>
    <author>සන්ධ්‍යා කරුණාරත්න</author>
    <content>ප්‍රජනක සෞඛ්‍යය පිළිබඳ පාසල් දරුවන් දැනුවත් කිරීම සඳහා සෞඛ්‍ය අමාත්‍යාංශය සකස් කළ වැඩපිළිවෙළ සබරගමුව හැර ඉතිරි පළාත් සභා අටම ප්‍රතික්ෂේප කර ඇති බව සෞඛ්‍ය අමාත්‍යාංශය පවසයි.ප්‍රජනක සෞඛ්‍යය පිළිබඳ පාසල් දරුවන්ට නිවැරදි අධ්‍යාපනයක් ලබාදීම සඳහා සෞඛ්‍ය අමාත්‍යාංශය සකස් කළ මේ වැඩපිළිවෙළට රජය රුපියල් මිලියන 34 ක මුදලක් වෙන් කර තිබේ. ප්‍රජනක සෞඛ්‍යය මඟින් සිදු කරන්නේ ලිංගික අධ්‍යාපනයක් ලබාදීම කියා වරදවා තේරුම් ගැනීම නිසා මේ වැඩපිළිවෙළ පළාත් සභා මඟින් ප්‍රතික්ෂේප කර ඇති බව සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක මහතා පවසයි.පාසල් දරුවන් තරුණ වියේදි විවිධ ශාරීරික වෙනස්වීම්වලට ලක්වන අතර ඒවා රෝගයන් යැයි සිතා වැරදි අවබෝධයක් ලබාගන්නේ ප්‍රජනක සෞඛ්‍ය පිළිබඳ නිවැරදි දැනුමක් නොමැතිකම නිසා බව ද ඒ පිළිබඳ මූලික දැනුමක් ලබාදීම මඟින් දරුවන් යහ මඟට යොමු කර ගත හැකි බව ද ඇමැතිවරයා ප්‍රකාශ කළේය.පාසල් දරුවන් බොහෝ ප්‍රමාණයක් විවිධ ලිංගික අපයෝජනයන්ට ගොදුරු වන බවත් දරුවන් ආරක්ෂා කර ගැනීම සඳහා ප්‍රජනක සෞඛ්‍යය පිළිබඳව ළමයින්ගේ නොදැනුවත්භාවය වෙනුවට දැනුවත්භාවයක් ලබාදීම සිදු කළ යුතු බවත් ඇමැතිවරයා පැවැසුවේය.ඒ අරමුණ මුල් කර ගනිමින් රජය රුපියල් මිලියන 34 ක් වැනි විශාල මුදලක් මේ වැඩපිළිවෙළ සඳහා වෙන් කර ඇති බව ද මේ වැඩසටහන ක්‍රියාත්මක කිරීමට ඉඩනොදීම ජාතික අපරාධයක් බව ද ඇමැතිවරයා කීය.ජාතික ලිංගාශ්‍රිත හා ඒඩ්ස් මර්දන වැඩසටහන යටතේ සෑම පළාතකම අධ්‍යාපනය හදාරන පාසල් සිසුන්ට මේ වැඩපිළිවෙළ ක්‍රියාත්මක කිරීමට කටයුතු යොදා තිබේ..</content>
  </post></root>